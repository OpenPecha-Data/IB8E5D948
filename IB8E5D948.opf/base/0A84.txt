༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG13759
ImageGroup:
ISBN:
11KG15433
n/a
LCCN:
n/a
Title:
གསུང་འབུམ།
གྲགས་པ་བཤད་སྒྲུབ།
གློག་ཀླད་པར་མ། །
gsung 'bum/_grags pa bshad sgrub/ (glog klad par ma/)
Author:
གྲགས་པ་བཤད་སྒྲུབ་
grags pa bshad sgrub
n/a
n/a;n/a
Descriptor:
Original Publication:
Place:
Publisher:
taipei
the corporate body of the buddha educational foundation
2010
Date:
Volume:
Total Volumes:
TBRC Pages:
NI
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013



JUUUUUUUIN
༨༽
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
(ཇ)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།



Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O.C.
Tel: 886-2-23951198, Fax: 886-2-23913415
Email: overseas@budaedu.org
Website:http://www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ



སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང་། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
རྒྱས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་ལྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་ ༡༩བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁོག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ཅོ་ནེ་སེར་སྨད་གཞུང་པ་ཆོས་མཛད་ངག་དབང་



བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །



པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675)སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་པ་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ་། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།



བོད་ལྗོངས། ཀན་སུའུ། སི་ཁྲོན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ་། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ང་ག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད།
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།



ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང་། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ། །
པར་སྐྲུན་གྱི་རྒྱུ་སྦྱོར་ཡོན་བདག ཀཱང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ཚེས་༨ ཉིན།



དཀར་ཆག
...... (1)
ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་ཀྱི་དགོངས་དོན་
གསལ་བར་བྱེད་པའི་ཉི་མ་ཞེས་བྱ་བ་བཞུགས་སོ། ། .......
དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད་ཅེས་
བྱ་བ་བཞུགས་སོ། ། ...
...… (267)
འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ་ཞེས་
བྱ་བ་བཞུགས་སོ། ། ..………....
(289)
འདུལ་བ་རྒྱ་མཚོའི་སྙིང་པོའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི་ཞེས་
བྱ་བ་བཞུགས་སོ། ། ...…....
.……..……. (306)
བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ་
ཞེས་བྱ་བ་བཞུགས་སོ། །
………………………. (322)
ཉམས་ལེན་སྤྱི་ལ་ཉེ་བར་མཁོ་བའི་དོགས་དཔྱོད་སོམ་ཉི་སེལ་བྱེད་ཅེས་བྱ་བ་བཞུགས་སོ། ། ...... (336)
བྱཱ་ཀ་ར་ཎ་སུམ་ཅུ་བ་དང་། རྟགས་ཀྱི་འཇུག་པ་གཉིས་ཀྱི་རྩ་བ་བཞུགས་སོ། ། .....…….……... (345)
སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་
བྱ་བ་བཞུགས་སོ། ། ..............
(350)
བསངས་ཡིག་འདོད་རྒྱའི་འབྱུང་གནས་བཞུགས་སོ། །
(384)
རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་
ཐེམ་སྐས་ཞེས་བྱ་བ་བཞུགས་སོ། ། ......
…………………... (387)
སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ་ཞེས་བྱ་བ་
བཞུགས་སོ། ། ..........
(406)



༄༅། །ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་
ཐམས་ཅད་ཀྱི་དགོངས་དོན་གསལ་བར་བྱེད་པའི་
ཉི་མ་ཞེས་བྱ་བ་བཞུགས་སོ། །
ན་མོ་གུ་རུ་བུདྡྷ་བོ་དྷི་སཏྭ་བྷུ གྲངས་མེད་གསུམ་གྱི་ཚོགས་གཉིས་ཡོངས་རྫོགས་སྐུ་གསུམ་གོ་འཕང་མཆོག་
བརྙེས་ཏེ། ། རིགས་ཅན་གསུམ་གྱི་གདུལ་བྱའི་ཚོགས་ལ་རྣམ་གསུམ་འཁོར་ལོ་རབ་བསྐོར་ནས། ། ཐེག་པ་
གསུམ་གྱི་བྱང་ཆུབ་ལམ་བཀོད་ཁམས་གསུམ་འགྲོ་བའི་གཉེན་གཅིག་བུ། ། སྲིད་པ་གསུམ་གྱི་སྟོན་པ་མཆོག་དེར་
སྒོ་གསུམ་གུས་པས་ཕྱག་འཚལ་ལོ། །དྲི་མེད་ཡེ་ཤེས་སྤྱན་ཟུར་གཅིག་གིས་ཀྱང་། ། མ་ལུས་ཆོས་ཀྱི་རང་སྤྱིའི་
མཚན་ཉིད་ཀུན། ། ཇི་བཞིན་མ་འདྲེས་གསལ་བར་མངོན་གཟིགས་པ། ། སྨྲ་བའི་དབང་ཕྱུག་འཇམ་པའི་
དབྱངས་ལ་འདུད། ། རྒྱལ་བའི་དམ་ཆོས་མ་ལུས་ཀུན་འཛིན་པར། ། རྒྱལ་བ་ཉིད་ཀྱིས་ལུང་བསྟན་བརྙེས་གྱུར་
པ། །རྒྱལ་སྲས་ཐོགས་མེད་སྐུ་མཆེད་རྗེས་འབྲང་བཅས། ། རྒྱལ་བའི་གདུང་འཚོབ་དགེ་བའི་བཤེས་སུ་
ངེས། ། བརྟན་པའི་འཁོར་ལོ་རྗེ་བཙུན་ཙོང་ཁ་པ། ། པད་དཀར་འཛིན་པ་བློ་བཟང་རྒྱ་མཚོའི་སྡེ། ། ཡོངས་
འཛིན་མཁས་པ་ངག་དབང་བརྩོན་འགྲུས་སོགས། ། དངོས་བརྒྱུད་བླ་མ་རྣམས་ལ་ཕྱག་འཚལ་ལོ། ། ཆོས་
མངོན་རྒྱ་མཚོར་རང་དབང་འཇུག་དཀའ་ཡང་། ། བཤེས་གཉེན་མཁས་པའི་དེད་དཔོན་ལ་བརྟེན་ནས། །
དགོངས་དོན་སྙིང་པོ་བསྡུས་པའི་ཡིད་བཞིན་ནོར། ། ལེགས་བཤད་རྒྱལ་མཚན་རྩེ་མོར་མཆོད་པར་བྱ། ། དེ་ལ་
འདིར་མཁས་མཆོག་དབྱིག་གཉེན་ཞབས་ཀྱིས་མཛད་པའི་མངོན་པ་མཛོད་ཀྱི་དགོངས་དོན་འཆད་པ་ལ་འཇུག་
པར་བྱ་སྟེ། དེ་ཡང་རྩ་བའི་ཚིག་དོན་ལ་ངེས་པ་རྙེད་པའི་ཆེད་དུ་རང་རང་གི་སྐབས་ཀྱི་རྩ་ཚིག་བཀོད་ནས་དེའི་
དོན་རྣམས་རིམ་པ་བཞིན་དུ་འཆད་པར་བྱའོ། །འདི་ལ་གསུམ། ཀླད་ཀྱི་དོན་དང་། གཞུང་གི་དོན་དང་།
མཇུག་གི་དོན་བཤད་པའོ། ། དང་པོ་ལ། མཚན་གྱི་དོན་དང༌། འགྱུར་གྱི་ཕྱག་བཤད་པ་གཉིས། དང་པོ་ལ།
བསྟན་བཅོས་འདིའི་རྒྱ་སྐད་ཀྱི་མཚན་དང་། དེ་བོད་ཀྱི་སྐད་དུ་བསྒྱུར་བ་གཉིས། དང་པོ་ནི། རྒྱ་གར་སྐད་དུ།
ཨ་བྷི་དྷརྨ་ཀོ་ཥཱ་ཀཱ་རི་ཀཱ་ཞེས་བྱ་ལ། གཉིས་པ་ནི། ཤེས་བྱ་ཆོས་ཅན། བསྟན་བཅོས་འདིའི་མཚན་བོད་ཀྱི་སྐད་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་བསྒྱུར་ཚུལ་ཡོད་དེ། ཨ་བྷི་ནི་མངོན་པ། དྷམ་ནི་ཆོས། ཀོ་ཥ་ནི་མཛོད། ཀཱ་རི་ཀཱ་ནི་ཚིག་ལེའུར་བྱས་པ་
ཞེས་བྱ་བར་འགྱུར་བའི་ཕྱིར། སྐད་ཤན་སྦྱར་བ་ལ་དགོས་པ་ཡོད་དེ། བསྟན་བཅོས་འདི་འཕགས་ཡུལ་གྱི་
མཁས་པའི་གསུང་ཡིན་པར་ཤེས་པ་དང་། ལེགས་སྦྱར་གྱི་སྐད་ལ་བག་ཆགས་འཇོག་པའི་ཆེད་ཡིན་པའི་ཕྱིར་
རོ། ། གཉིས་པ་འགྱུར་གྱི་ཕྱག་ལ། གཞུང་དགོད་པ་དང་། དོན་བཤད་པ་གཉིས། དང་པོ་ནི། འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ་ཞེས་བྱུང་། གཉིས་པ་ནི། ཤེས་བྱ་ཆོས་ཅན། ཡུལ་གང་ལ་ཕྱག་
འཚལ་བ་ལ་དགོས་པ་ཡོད་དེ། སྒྲིབ་གཉིས་ཀྱི་རྩུབ་རེག་དང་བྲལ་བས་ན་འཇམ། ཚོགས་གཉིས་ཀྱི་དཔལ་དང་
ལྡན་པས་ན་དཔལ། ན་ཚོད་ལོ་བཅུ་དྲུག་ལོན་པའི་ཉམས་ཅན་ཡིན་པས་ན་གཞོན་ནུར་གྱུར་པ་སྟེ། དེ་ལ་ཕྱག་
འཚལ་བ་ཡིན་པའི་ཕྱིར། དེ་ལྟར་ཕྱག་འཚལ་བ་ལ་དགོས་པ་ཡོད་དེ། བསྟན་བཅོས་འདི་སྔོན་གྱི་བཀས་བཅད་
ལྟར་མངོན་པའི་སྡེ་སྣོད་ཀྱི་ཁོངས་སུ་གཏོགས་པར་ཤེས་པའི་ཆེད་ཡིན་པའི་ཕྱིར། གཉིས་པ་ལ། བསྟན་བཅོས་
ལ་འཇུག་པའི་ཡན་ལག་དང་། གཞུང་གི་དོན་དངོས་དང་། བཤད་པ་མཐར་ཕྱིན་པའི་ཚུལ་གསུམ། དང་པོ་
ལ། མཆོད་པར་བརྗོད་པ། བརྩམ་པར་དམ་བཅའ་བ། མངོན་པའི་མཚན་དོན། བརྩམས་པའི་དགོས་པ་
བཤད་པ་བཞི། དང་པོ་ལ་གཞུང་དགོད་པ་དང་། དེའི་དོན་བཤད་པ་གཉིས། དང་པོ་ནི། གང་ཞིག་ཀུན་ལ་
མུན་པ་གཏན་བཅོམ་ཞིང་
། ། འཁོར་པའི་འདམ་ལས་འགྲོ་བ་དྲངས་མཛད་པ། ། དོན་བཞིན་སྟོན་པ་དེ་ལ་
ཕྱག་འཚལ་ཞེས་བྱུང་། གཉིས་པ་ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི། སློབ་དཔོན་
དབྱིག་གཉེན་ཆོས་ཅན། ཁྱོད་ཀྱིས་བསྟན་བཅོས་འདི་རྩོམ་པའི་ཐོག་མར་སྟོན་པ་སངས་རྒྱས་གང་ཞིག་ལ་ཕྱག་
འཚལ་བའི་རྒྱུ་མཚན་ཡོད་དེ། རང་ཉིད་དམ་པའི་སྤྱོད་པ་དང་མཐུན་པ་དང་། བསོད་ནམས་འཕེལ་བ་དང་།
བསྟན་བཅོས་རྩོམ་པའི་བར་ཆད་ཞི་བ་སོགས་ཀྱི་ཆེད་ཡིན་པའི་ཕྱིར། སངས་རྒྱས་དེ་ཆོས་ཅན། ཕུན་སུམ་
ཚོགས་པ་གསུམ་མངའ་སྟེ། ཤེས་བྱ་ཀུན་ལ་རྨོངས་པའི་ཉོན་མོངས་དང་ཉོན་མོངས་ཅན་མ་ཡིན་པའི་སྒྲིབ་པའི་
མུན་པ་ས་བོན་དང་བཅས་པ་གཏན་ནས་བཅོམ་ཞིང་སྤངས་པའི་སྤངས་པ་ཕུན་ཚོགས་དང་། དེའི་ཤུགས་ཀྱིས་
འཕངས་པའི་ཤེས་བྱ་ཐམས་ཅད་རྟོགས་པའི་རྟོགས་པ་ཕུན་ཚོགས་གཉིས་དང་ལྡན་ཞིང་། བརྩེ་བའི་ཐུགས་ཀྱིས་
འགྲོ་བ་རྣམས་ལ་ཕན་པའི་དོན་སྐལ་བ་ཇི་ལྟ་བ་བཞིན་དུ་ཆོས་སྟོན་པའི་སྒོ་ནས་བགྲོལ་བར་དཀའ་བའི་འཁོར་
བའི་འདམ་ལས་དྲང་བར་མཛད་པའི་འཕྲིན་ལས་ཕུན་སུམ་ཚོགས་པ་གསུམ་དང་ལྡན་པའི་ཕྱིར། གཉིས་པ་
མཐའ་དཔྱད་པ་ལ། ཁ་ཅིག ཉོན་མོངས་ཅན་དང་ཉོན་མོངས་ཅན་མ་ཡིན་པའི་མུན་པ་སྤངས་པའི་སྤངས་པ་
ཡིན་ན། འདིའི་དངོས་བསྟན་གྱི་སྤངས་པ་ཡིན་པས་ཁྱབ་ཟེར་ན། ཉན་རང་དགྲ་བཅོམ་པའི་རྒྱུད་ཀྱི་སྤངས་པ་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཆོས་ཅན། དེར་ཐལ། དེའི་ཕྱིར། དེར་ཐལ། ཉན་རང་དགྲ་བཅོམ་པས་དེ་གཉིས་སྤངས་པའི་ཕྱིར། དེར་
ཐལ། དེས་ཉོན་ཚོདངས་ཅན་གྱི་མུན་པ་སྤངས་པ་གང་ཞིག དེ་མ་ཡིན་པའི་མུན་པ་སྤུངས་པའི་ཕྱིར། དང་པོ་
དེར་ཐལ། དགྲ་བཅོམ་པ་ཡིན་པའི་ཕྱིར། གཉིས་པ་དེར་ཐལ། དེས་དེ་འདུན་པ་ལ་འདོད་ཆགས་དང་བྲལ་
བའི་ཚུལ་གྱིས་སྤངས་ཡང་། གཏན་ནས་བཅོམ་པ་མ་ཡིན་པའི་ཁྱད་པར་འཐད་པའི་ཕྱིར། དེར་ཐལ། རང་
འགྲེལ་ལས། ཀུན་ལ་མུན་པ་བཅོམ་པར་ནི་འདོད་མོད་ཀྱི། གཏན་ནི་མ་ཡིན་ཏེ། ཞེས་གསུངས་པའི་ཕྱིར།
རྩ་བར་འདོད་ན། མི་འཐད་པར་ཐལ། དེ་སྤངས་པ་ཕུན་ཚོགས་མ་ཡིན་པའི་ཕྱིར། དེར་ཐལ། དེ་སངས་
རྒྱས་ཀྱི་རྒྱུད་ཀྱི་སྤངས་པ་མ་ཡིན་པའི་ཕྱིར། ཁྱབ་སྟེ། འདིའི་དངོས་བསྟན་གྱི་སྤངས་པ་དེ་ལ། སྐྱེ་མཆེད་བཅུ་
གཉིས་ཀྱི་ཆོས་ཀུན་ལ་སྒྲིབ་པའི་མུན་པ་གཏན་ནས་བཅོམ་པ་ཞིག་དགོས་པའི་ཕྱིར། དེར་ཐལ། ཀུན་ལ་མུན་པ་
གཏན་བཅོམ་ཞིང་། ། ཞེས་གསུངས་པའི་ཕྱིར། ཁ་ཅིག འདིའི་དངོས་བསྟན་གྱི་མུན་པ་ཡིན་ན། མུན་པ་
ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་ཡིན་ན། མུན་པ་མ་ཡིན་པས་ཁྱབ་པའི་ཕྱིར། དེ་ཡིན་ན།
སྒྲིབ་པ་ཡིན་དགོས་པའི་ཕྱིར། ཁྱབ་སྟེ། སྤྱིར་མུན་པ་ལ། ཕྱིའི་གཟུགས་ཀྱིས་ཁྱབ་པའི་ཕྱིར། གཞན་ཡང་།
དེ་མི་འཐད་པར་ཐལ། འདིར་སྒྲིབ་པ་གཉིས་པོ་དེ་ལ་མུན་པ་དང་ཆོས་མཐུན་ཡོད་པའི་སྒོ་ནས་དེའི་མིང་གིས་
བཏགས་པ་ཙམ་ཡིན་པའི་ཕྱིར། དེར་ཐལ། མུན་པ་དེས་ཕྱིའི་གཟུགས་གསལ་བར་མཐོང་བ་ལ་སྒྲིབ་པར་བྱེད་
པ་བཞིན་དུ། སྒྲིབ་པ་གཉིས་པོ་དེས་ནང་ཆོས་རྣམས་ཀྱི་རང་སྤྱིའི་མཚན་ཉིད་མངོན་སུམ་དུ་མཐོང་བ་ལ་སྒྲིབ་
པར་བྱེད་པས་ན་དེ་ལྟར་བཏགས་ པའི་ཕྱིར། གཞན་ཡང་། སྐབས་འདིར་དེ་གཉིས་གང་རུང་སྤངས་ན།
གཏན་ནས་སྤངས་མི་དགོས་ཏེ། དེ་གང་རུང་སྤངས་ན་སླར་མི་སྐྱེ་བའི་ཆོས་ཅན་དུ་བྱས་ནས་སྤངས་མི་དགོས་
པའི་ཕྱིར། དེར་ཐལ། ཉམས་པའི་ཆོས་ཅན་གྱི་དགྲ་བཅོམ་པ་ཡོད་པའི་ཕྱིར། དེར་ཐལ། དགྲ་བཅོམ་པ་
རང་གི་འབྲས་བུ་ལས་ཉམས་པ་ཡོད་པའི་ཕྱིར། དེར་ཐལ། དགྲ་བཅོམ་དགུ་ལས་ཉམས་པའི་ཆོས་ཅན་སོགས་
ལྔ་རང་གི་འབྲས་བུ་ལས་ཉམས་པར་འགྱུར་བ་དང་། དགྲ་བཅོམ་བར་བ་བཞི་ནི་རང་གི་རིགས་ལས་ཉམས་པར་
འགྱུར་བ་ཡོད་ཅིང་། དང་པོ་རྒྱུན་ཞུགས་རང་གི་འབྲས་བུ་ལས་མི་ཉམས་པའི་ཁྱད་པར་འཐད་པའི་ཕྱིར། དེར་
ཐལ། རྩ་བར། བཞི་ནི་རིགས་ལས་ལྔ་འབྲས་ལས། ། ཉམས་འགྱུར་དང་པོ་ལས་མ་ཡིན། ། ཞེས་གསུངས་
པའི་ཕྱིར། ཁ་ཅིག སྐབས་འདིར་ཤེས་སྒྲིབ་སྤངས་པའི་སྤངས་པ་དེ། སྤངས་པ་ཕུན་ཚོགས་སུ་འདོད་པར་
ཐལ། འདིར་ཤེས་བྱའི་གནས་ཚུལ་ལེགས་པར་མཐོང་བ་ལ་སྒྲིབ་པའི་སྒྲིབ་པ་ཁས་ལེན་པའི་ཕྱིར་ཟེར་ན་མ་ཁྱབ།
འདོད་མི་ནུས་ཏེ། དེས་སྒྲིབ་པ་ལ་ཤེས་སྒྲིབ་ཀྱི་ཐ་སྙད་མི་བྱེད་པའི་ཕྱིར། ཁ་ཅིག ཡོན་ཏན་དེ་ལས་ཉམས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་འགྱུར་ན། དེ་ཐོབ་པ་བོ་ལས་ཉམས་པས་ཁྱབ་ཟེར་ན༑ དེ་མི་འཐད་པར་ཐལ། འདིར་ཉམས་ཚུལ་ལ།
ཡོན་ཏན་དེ་ཐོབ་པ་དང་། མ་ཐོབ་པ་དང་། ཐོབ་ཀྱང་མངོན་དུ་མི་བྱེད་པའི་ཉེར་སྤྱད་ལས་ཉམས་པ་གསུམ་
ཡོད་པའི་ཕྱིར། དེར་ཐལ། གནས་དྲུག་པ་ལས། ཐོབ་དང་མ་ཐོབ་ཉེར་སྤྱད་ལས། ། ཡོངས་ཉམས་རྣམ་པ་
གསུམ་ཞེས་བྱ། ། ཞེས་གསུངས་པའི་ཕྱིར། གསུམ་གྱི་ཁྱད་པར་ཡོད་དེ། དེ་གསུམ་གྱི་དང་པོ་སྔར་ལྟར་ཡིན་ལ།
ཡོན་ཏན་དེ་མ་ཐོབ་ན་མ་ཐོབ་པ་ལས་ཉམས་པ་དང་། ཐོབ་ཀྱང་མངོན་དུ་མི་བྱེད་ན་ཉེར་སྤྱད་ལས་ཉམས་པར་
འཇོག་པའི་ཕྱིར། ཕྱི་མ་དེར་ཐལ། སྟོན་པ་ལ་འགོག་སྙོམས་ཐོབ་ཀྱང་དེ་མངོན་དུ་མ་བྱས་པའི་ཕྱིར། དེར་
ཐལ། དེ་སྒོ་ལྔའི་དབང་ཤེས་དང་ཚོར་འདུ་རགས་པ་རྒྱུད་ལྡན་གྱི་གང་ཟག་ཡིན་པའི་ཕྱིར། འོན་ཀྱང་ཡོན་ཏན་
དེ་མ་ཐོབ་ན། དེ་ལས་ཉམས་པར་མ་ངེས་ཏེ། ཐོབ་མ་ཐོབ་བརྩི་བའི་གཞི་ཐོབ་མཁན་ནི་གང་ཟག་གཞིར་བྱེད་
པ་ཡིན་པའི་ཕྱིར་རོ། །ཁ་ཅིག མི་ཤེས་པའི་ཆོས་བཞི་བོ་སྒྲིབ་པ་ཡིན་པར་ཐལ། རྒྱུ་བཞིས་ཡུལ་བཞི་མཐོང་བ་
ལ་སྒྲིབ་པར་བྱེད་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། ཡུལ་རིང་བའི་ཁམས་དང་འགྲོ་བ་དང་། སྐྱེ་
གནས་དང་རྟོགས་དཀའ་བ་ལ་སྒྲིབ་པར་བྱེད་ཅིང་། དེ་བཞིན་དུ་འཇིག་རྟེན་གྱི་ཁམས་འབུམ་སོགས་ཀྱིས་བར་
དུ་ཆོད་པ་ལྟ་བུའི་ཡུལ་དང་། བསྐལ་འགོག་སྙོམས་ཐོབ་ཀྱང་དེ་མངོན་དུ་མ་བྱས་པའི་ཕྱིར། དེར་ཐལ། དེ་སྒོ་
ལྔའི་དབང་ཤེས་དང་ཚོར་འདུ་རགས་པ་རྒྱུད་ལྡན་གྱི་གང་ཟག་ཡིན་པའི་ཕྱིར། འོན་ཀྱང་ཡོན་ཏན་དེ་མ་ཐོབ་ན།
དེ་ལས་ཉམས་པར་མ་ངེས་ཏེ། ཐོབ་མ་ཐོབ་བརྩི་བའི་གཞི་ཐོབ་མཁན་ནི་གང་ཟག་གཞིར་བྱེད་པ་ཡིན་པའི་ཕྱིར་
རོ། ། ཁ་ཅིག མི་ཤེས་པའི་ཆོས་བཞི་བོ་སྒྲིབ་པ་ཡིན་པར་ཐལ། རྒྱུ་བཞིས་ཡུལ་བཞི་མཐོང་བ་ལ་སྒྲིབ་པར་བྱེད་
པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། ཡུལ་རིང་བའི་ཁམས་དང་འགྲོ་བ་དང་། སྐྱེ་གནས་དང་
རྟོགས་དཀའ་བ་ལ་སྒྲིབ་པར་བྱེད་ཅིང་། དེ་བཞིན་དུ་འཇིག་རྟེན་གྱི་ཁམས་འབུམ་སོགས་ཀྱིས་བར་དུ་ཆོད་པ་ལྟ་
བུའི་ཡུལ་དང་། བསྐལ་གྱི་ཐ་སྙད་མི་བྱེད་པའི་ཕྱིར། ཁ་ཅིག ཡོན་ཏན་དེ་ལས་ཉམས་པར་འགྱུར་ན། དེ་
ཐོབ་པ་བོ་ལས་ཉམས་པས་ཁྱབ་ཟེར་ན། དེ་མི་འཐད་པར་ཐལ། འདིར་ཉམས་ཚུལ་ལ། ཡོན་ཏན་དེ་ཐོབ་པ་
དང་། མ་ཐོབ་པ་དང་། ཐོབ་ཀྱང་མངོན་དུ་མི་བྱེད་པའི་ཉེར་སྤྱད་ལས་ཉམས་པ་གསུམ་ཡོད་པའི་ཕྱིར། དེར་
ཐལ། གནས་དྲུག་པ་ལས། ཐོབ་དང་མ་ཐོབ་ཉེར་སྤྱད་ལས། ། ཡོངས་ཉམས་རྣམ་པ་གསུམ་ཞེས་བྱ། ། ཞེས་
གསུངས་པའི་ཕྱིར། གསུམ་གྱི་ཁྱད་པར་ཡོད་དེ། དེ་གསུམ་གྱི་དང་པོ་སྔར་ལྟར་ཡིན་ལ། ཡོན་ཏན་དེ་མ་ཐོབ་
ན་མ་ཐོབ་པ་ལས་ཉམས་པ་དང་། ཐོབ་ཀྱང་མངོན་དུ་མི་བྱེད་ན་ཉེར་སྤྱད་ལས་ཉམས་པར་འཇོག་པའི་ཕྱིར།
ཕྱི་མ་དེར་ཐལ། སྟོན་པ་ལ་འབྱུང་བའི་གནས་ཀྱི་མཛོད་ཡོད་པའི་ཕྱིར། དེར་ཐལ། མཛོད་ཀྱི་དོན་ལ་སྔར་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན་ ：་
བཤད་པ་ལྟར་གཉིས་ཡོད་ པའི་ཕྱིར། དེར་ཐལ། དཔེར་ན། ནོར་བུ་འཇོག་པའི་གནས་ལ་ མཛོད་ ཅེས་
བཏགས་པ་ལྟར་མཛོད་ཅེས་བརྗོད་པ་དང་། ནོར་བུ་གང་ནས་འབྱུང་བའི་གནས་ལ་མཛོད་ཅེས་བརྗོད་པ་ལྟ་བུ་
གཉིས་ཡོད་པའི་ཕྱིར། བཞི་བ་མངོན་པ་གསུངས་པའི་དགོས་པ་ནི། ཆོས་རྣམས་རབ་ཏུ་རྣམ་འབྱེད་མེད་པར་
ཉོན་མོངས་རྣམས། ། གང་ཕྱིར་ཉེ་བར་ཞི་བར་བྱ་བའི་ཐབས་མེད་ལ། ། ཉོན་མོངས་པས་ཀྱང་འཇིག་རྟེན་
སྲིད་མཚོ་འདིར་འཁྱམས་ཏེ། ། དེ་བས་དེ་ཕྱིར་འདི་ནི་སྟོན་པས་གསུངས་སོ་ལོ། ། ཞེས་འབྱུང་། འདི་ལ་ཚིག་
དོན་དང་། མཐའ་དཔྱད་པ་གཉིས། དང་པོ་ནི། སློབ་དཔོན་ཆོས་ཅན། མངོན་པའི་བསྟན་བཅོས་འདི་རྩོམ་
པར་སྤྲོ་བའི་རྒྱུ་མཚན་ཡོད་དེ། རྒྱུ་མཚན་གང་གི་ཕྱིར་ན། ཆོས་རྣམས་རབ་ཏུ་རྣམ་པར་འབྱེད་པའི་ཤེས་རབ་
མེད་པར་ཉོན་མོངས་པ་རྣམས་ཉེ་བར་ཞི་བར་བྱེད་པའི་ཐབས་ཀྱི་གཙོ་བོ་མེད་ལ། ཉོན་མོངས་པའི་དབང་གིས་
ཀྱང་འཇིག་རྟེན་ཏེ་སྐྱེ་རྒུ་རྣམས་སྲིད་པའི་རྒྱ་མཚོ་ཆེན་པོ་འདིར་རབ་ཏུ་འཁྱམས་ཏེ་ཐར་བ་ཐོབ་པར་མི་འགྱུར་
བའི་རྒྱུ་མཚན་དེའི་ཕྱིར། དེ་བས་ན་སྟོན་པས་དང་པོར་མངོན་པའི་ཚིག་དོན་ཐོར་བུར་གསུངས་པ་ཕྱོགས་
གཅིག་ཏུ་མངོན་པ་སྡེ་བདུན་པོ་འདིར། དགྲ་བཅོམ་པ་བདུན་གྱིས་བསྡུས་པར་བྱེ་བྲག་སྨྲ་བ་ལ་གྲགས་སོ། ། ལོ་
ཞེས་སྨོས་པའི་རྒྱུ་མཚན་ཡོད་དེ། སློབ་དཔོན་གྱིས་སྡེ་བདུན་པོ་འདི་དགྲ་བཅོམ་པའི་མིང་ཅན་བདུན་གྱིས་
བརྩམསཔར་བཞེད་པས། བྱེ་བྲག་སྨྲ་བས་སྡེ་བདུན་བཀའ་ཡིན་ཡང་དགྲ་བཅོམ་པ་བདུན་གྱིས་བསྡུས་པར་
འདོད་པ་ལ་མ་རངས་པའི་དགག་ཚིག་སྟོན་པའི་ཕྱིར། དགྲ་བཅོམ་དེ་དག་གིས་བསྡུས་པའི་བསྟན་བཅོས་བདུན་
ཡོད་དེ། ཇི་སྐད་དུ་སྡོམ་ལས། ཡེ་ཤེས་ལ་འཇུག་ཀ་ཏྱའི་བུས། ། རབ་ཏུ་བྱེད་པར་དབྱིག་བཤེས་ཀྱིས། ། རྣམ་
ཤེས་ཚོགས་ནི་ལྷ་སྐྱིད་ཀྱིས། ། ཆོས་ཀྱི་ཕུང་པོ་ཤཱ་རིའི་བུས། ། གདགས་པའི་བསྟན་བཅོས་མོའུ་འགལ་
བུས། ། འགྲོ་བའི་རྣམ་གྲངས་གསུས་པོ་ཆེས། ། ཁམས་ཀྱི་ཚོགས་ནི་གང་པོས་བྱས། །ཞེས་འབྱུང་བ་ལྟར་
ཡིན་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག སློབ་དཔོན་གྱིས་མངོན་པ་སྡེ་བདུན་གྱི་ཚིག་དོན་ལ་མ་
རངས་པའི་དགག་པ་མཛད་པར་ཐལ། ལོ་ཞེས་གསུངས་པ་ནི་མ་རངས་པའི་དགག་ཚིག་ཡིན་པའི་ཕྱིར་ན་མ་
ཁྱབ་སྟེ། དེ་ནི་བྱེ་བྲག་སྨྲ་བས་སྡེ་བདུན་བཀར་འདོད་པ་ལ་མ་རངས་པའི་དགག་པ་ཡིན་གྱི། སྡེ་བདུན་གྱི་ཚིག་
དོན་ལ་མ་རངས་པ་མ་ཡིན་པའི་ཕྱིར། འདོད་མི་ནུས་ཏེ། སློབ་དཔོན་གྱིས་སྡེ་བདུན་གྱི་དགོངས་པ་འགྲེལ་བ་ལ་
འཇུག་པའི་ཕྱིར། ཁ་ཅིག སྐབས་འདིར་སློབ་དཔོན་ཉིད་མདོ་སྡེ་བ་ཡིན་པར་ཐལ། རྒྱལ་སྲས་མ་ལས། མདོ་
སྡེ་བ་ཁོ་བོ་ཅག་གི ། ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་སྡེ་བདུན་བཀའ་མ་ཡིན་པར་འདོད་པ་ལ་
མདོ་སྡེ་པ་དང་མཚུངས་ཞེས་པའི་དོན་ཡིན་གྱི། སློབ་དཔོན་ཉིད་མདོ་སྡེ་བ་ཡིན་ཞེས་པའི་དོན་མ་ཡིན་པའི་ཕྱིར།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་ཐལ། བྱེ་སྨྲའི་ལུགས་གཞིར་བྱེད་པའི་ཚེ་སློབ་དཔོན་བྱེ་བྲག་ཏུ་སྨྲ་བར་འདོད་དགོས་པའི་ཕྱིར། དེར་ཐལ།
དེ་གཞིར་འཇོག་པའི་ཚེ་སྟོན་པ་ཉིད་ཀྱང་བྱེ་བྲག་ཏུ་སྨྲ་བར་འདོད་དགོས་པའི་ཕྱིར། ཁ་ཅིག ལོ་ཞེས་པ་མ་
རངས་པའི་ཚིག་མ་ཡིན་པར་ཐལ། དེ་བཤད་པའི་རྒྱན་ཡིན་པའི་ཕྱིར། དེར་ཐལ། ལོ་གྲགས་ཟེར་གསུམ་
བཤད་པའི་རྒྱུན་ཡིན་པའི་ཕྱིར། དེར་ཐལ། སློབ་དཔོན་རང་གི་བླ་མ་ཁ་ཆེ་འདུན་བཟས་དེ་ལྟར་བཞེད་པའི་
ཕྱིར་ན་མ་ཁྱབ། ཁ་ཅིག སློབ་དཔོན་གྱིས་སྡེ་བདུན་གྱི་ཚིག་དོན་ཐམས་ཅད་འཁྲུལ་མེད་དུ་བཞེད་པར་ཐལ།
དེས་སྡེ་བདུན་གྱི་དགོངས་པ་ཐམས་ཅད་འཁྲུལ་མེད་དུ་འགྲེལ་བའི་ཕྱིར་ན་མ་ཁྱབ། འདོད་ན། མི་འཐད་པར་
ཐལ། སྡེ་བདུན་གྱི་གཞུང་ལ་ལས་འདུས་མ་བྱས་རྫས་གྲུབ་ཏུ་སྟོན་པས་དེ་རྫས་གྲུབ་ཏུ་སློབ་དཔོན་མི་བཞེད་པའི་
ཕྱིར། ཁ་ཅིག སློབ་དཔོན་གྱིས་སྡེ་བདུན་སྡུད་པ་བོ་རྣམས་དགྲ་བཅོམ་པ་མ་ཡིན་པར་བཞེད་པར་ཐལ། མདོ་
སྡེ་བས་དེ་ལྟར་འདོད་པའི་ཕྱིར་ན། རེ་ཞིག་མ་ཁྱབ། རྟགས་དེར་ཐལ། དེས་དེ་རྣམས་འཕགས་པ་མིན་པར་
འདོད་པའི་ཕྱིར། དེར་ཐལ། ཐུབ་བསྟན་བྱི་དོར་ལས། དེའི་ཕྱིར་མདོ་སྡེ་པས་ཀྱང་མངོན་པ་སྡེ་བདུན་ལ་
སོགས་པ་རྩོམ་པ་བོ་རྣམས་འཕགས་པ་མིན་པར་སྨྲའོ། ། ཞེས་གསུངས་པའི་ཕྱིར། གཉིས་པ་གཞུང་དོན་དངོས་
ལ། ལུས་ཀྱི་སྒོ་ནས་མདོར་བསྟན་པ་དང་། ཡན་ལག་གི་སྒོ་ནས་རྒྱས་པར་བཤད་པ་གཉིས། དང་པོ་ལ་གཉིས།
བརྗོད་བྱའི་དོན་བསྡུས་ཏེ་བསྟན་པ་དང་། ཅུང་ཟད་ཕྱེ་སྟེ་བཤད་པ་གཉིས། དང་པོ་ནི། ཟག་བཅས་ཟག་པ་
མེད་ཆོས་རྣམས། ། ཞེས་བྱུང་། འདི་ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི། བསྟན་
བཅོས་འདི་ཆོས་ཅན། ཁྱོད་ཀྱི་བརྗོད་བྱ་ཡོད་དེ། ཟག་བཅས་དང་ཟག་པ་མེད་པའི་ཆོས་རྣམས་ནི་ཁྱོད་ཀྱི་
བརྗོད་བྱ་ཡིན་པའི་ཕྱིར། དགོས་པ་ཡོད་དེ། ཆོས་ཐམས་ཅད་དེ་གཉིས་སུ་བསྡུས་ནས་སྟོན་པར་བཞེད་པའི་
ཆེད་ཡིན་པའི་ཕྱིར། ཟག་བཅས་དང་པོར་འབྱུང་བའི་རྒྱུ་མཚན་ཡོད་དེ། ཀུན་ནས་ཉོན་མོངས་པ་སྔོན་དང་
རྣམ་པར་བྱང་བ་རྗེས་སུ་བཟུང་བའི་གོ་རིམ་དང་མཐུན་པར་བརྗོད་པ་ཡིན་པའི་ཕྱིར། བསྟན་བཅོས་འདི་ཆོས་
ཅན། ཁྱོད་ཀྱི་དགོས་སོགས་ཆོས་བཞིའི་ཁྱད་པར་ཡོད་དེ། ཟག་བཅས་ཟག་མེད་ཀྱི་ཆོས་རྣམས་ཁྱོད་ཀྱི་བརྗོད་
བྱ། ཁྱོད་ལ་བརྟེན་ནས་དེ་རྣམས་ལེགས་པར་རྟོགས་པ་དེ་ཁྱོད་ཀྱི་དགོས་པ། རྟོགས་ནས་ཉམས་སུ་བླངས་ནས་
ཐོབ་པར་འགྱུར་བའི་མྱང་འདས་གཉིས་ཉིང་དགོས། ཆོས་གསུམ་ཕྱི་མ་སྔ་མ་ལ་འབྲེལ་བ་དེ་འབྲེལ་བ་ཡིན་པའི་
ཕྱིར། གཉིས་པ་མཐའ་དཔྱད་པ་ལ། ཁ་ཅིག ཟག་བཅས་ཡིན་ན། དམིགས་པ་དང་མཚུངས་ལྡན་གཉིས་ཀྱི་
སྒོ་ནས་ཟག་པ་རྒྱས་རུང་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་མིག་དབང་ཆོས་ཅན། དེར་ཐལ།
དེའི་ཕྱིར། དེར་ཐལ། ལམ་བདེན་དུ་མ་གཏོགས་པའི་འདུས་བྱས་ཡིན་པའི་ཕྱིར། དེར་ཐལ། དགྲ་བཅོམ་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པའི་དབང་པོ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། གཞན་ཡང་། དེ་མི་འཐད་པར་ཐལ།
དེ་དང་མཚུངས་ལྡན་མེད་པའི་ཕྱིར། དེར་ཐལ། དེ་གཟུགས་ཅན་ཡིན་པའི་ཕྱིར། ཁ་ཅིག་ཉན་ཐོས་དགྲ་
བཅོམ་པའི་མིག་དབང་དེ་ཟག་བཅས་ཡིན་ཀྱང་སྒོམ་སྤང་མ་ཡིན་ཟེར་ན། དེ་ཆོས་ཅན། སྒོམ་སྤང་ཡིན་པར་
ཐལ། གཟུགས་ཅན་གྱི་ཁམས་བཅུ་པོ་གང་རུང་ཡིན་པའི་ཕྱིར། ཁྱབ་སྟེ། དེ་བཅུ་དང་མིག་སོགས་ཀྱི་རྣམ་ཤེས་
ཀྱི་ཁམས་ལྔ་ལ་སྒོམ་སྤོང་གིས་ཁྱབ་པའི་ཕྱིར། དེར་ཐལ། རྩ་བར་བཅུ་ནི་སྒོམ་པའི་སྤང་བྱ་ཡིན། ། ལྔ་ཡང་།
ཞེས་གསུངས་པའི་ཕྱིར། ཁ་ཅིག དེ་སྤང་བྱ་ཡིན་པར་ཐལ། སྒོམ་སྤང་ཡིན་པའི་ཕྱིར་ན་མ་ཁྱབ་བོ། ། ཁ་ཅིག་
འདིར་གང་ལ་དམིགས་ནས་ཟག་པ་སྐྱེ་རུང་དེ་ཟག་བཅས་ཀྱི་དོན་ཡིན་ཟེར་ན། འགོག་ལམ་གཉིས་ཆོས་ཅན།
ཟག་བཅས་ཡིན་པར་ཐལ། ཁྱོད་ལ་དམིགས་ནས་ཟག་པ་སྐྱེ་རུང་བའི་ཕྱིར། དེར་ལ། འགོག་པ་ལ་དམིགས་པ་
དང་ལམ་ལ་དམིགས་པའི་འགོག་པ་དང་ལམ་མཐོང་སྤང་ཡོད་པའི་ཕྱིར། དེར་ཐལ། རྩ་བར་འགོག་དང་ལམ་
མཐོང་སྤང་བྱ་བ། ། ཞེས་སོགས་གསུངས་པའི་ཕྱིར། འདོད་ན། དེ་གཉིས་ཆོས་ཅན། ཁྱོད་ལ་དམིགས་ནས་
ཟག་པ་རྒྱས་པར་འགྱུར་བར་ཐལ། ཟག་བཅས་ཡིན་པའི་ཕྱིར། འདོད་མི་ནུས་ཏེ། རང་འགྲེལ་ལས། དེ་
གཉིས་ལ་རྒྱས་པར་མི་འགྱུར་བས་དེ་གཉིས་ཟག་པ་དང་བཅས་པ་ཉིད་དུ་ཐལ་བ་མེད་དོ། ། ཞེས་གསུངས་པའི་
ཕྱིར། རང་ལུགས་ནི། དམིགས་པ་དང་མཚུངས་ལྡན་གང་རུང་གི་སྒོ་ནས་ཟག་པའམ་ཉོན་མོངས་རྒྱས་འགྱུར་
དེ་ཟག་བཅས་ཀྱི་དོན་ཡིན་ཏེ། འདིར། ཟག་བཅས་གང་ཕྱིར་དེ་དག་ལ། ། ཟག་རྣམས་ཀུན་ཏུ་རྒྱས་འགྱུར་
ཕྱིར། ། ཞེས་གསུངས་པའི་ཕྱིར། དམིགས་པ་དང་མཚུངས་ལྡན་གྱི་སྒོ་ནས་བཞག་པའི་མཚན་གཞི་ཡོད་དེ།
གཟུགས་ཅན་བཅུ་ལྟ་བུ་དང་པོ་དང་། ཕྲ་རྒྱས་རྣམས་གཉིས་པ་ཡིན་པའི་ཕྱིར། དམིགས་མཚུངས་གང་རུང་གི་
སྒོ་ནས་ཟག་པ་རྒྱས་པར་མི་འགྱུར་བའི་ཆོས་དེ་ཟག་མེད་ཀྱི་དོན་ཡིན་ལ། མཚན་གཞི་ཡོད་དེ། ལམ་བདེན་དང་
འདུས་མ་བྱས་གསུམ་ལྟ་བུ་ཡིན་པའི་ཕྱིར། གཉིས་པ་ནི། ལམ་མ་གཏོགས་པའི་འདུས་བྱས་རྣམས། །ཟག་
བཅས་གང་ཕྱིར་དེ་དག་ལ། ། ཟག་རྣམས་ཀུན་ཏུ་རྒྱས་པར་འགྱུར། །ཟག་མེད་ལམ་གྱི་བདེན་པ་དང༌། །
འདུསམ་བྱས་རྣམས་གསུམ་ཡང་སྟེ། ། ནམ་མཁའ་དང་ནི་འགོག་པ་གཉིས། ། དེ་ལ་ནམ་མཁའ་མི་སྒྲིབ་
པའོ། ། སོ་སོར་བརྟགས་པས་འགོག་པ་གང་། ། བྲལ་བའོ་སོ་སོ་སོ་སོ་ཡིན། ། སྐྱེ་ལ་གཏན་དུ་གེགས་བྱེད་
པ། ། འགོག་གཞན་སོ་སོར་བརྟགས་མིན་པས། ། ཞེས་འབྱུང་། འདི་ལ་ཚིག་དོན་དང་། མཐའ་དཔྱད་པ་
གཉིས། དང་པོ་ནི། ལམ་བདེན་དུ་མ་གཏོགས་པའི་འདུས་བྱས་རྣམས་ཆོས་ཅན། ཟག་བཅས་ཡིན་ཏེ། རྒྱུ་
མཚན་གང་གི་ཕྱིར་ན་དེ་དག་ལ་དམིགས་པ་དང་མཚུངས་ལྡན་གང་རུང་གི་སྒོ་ནས་ཟག་པ་རྣམས་ཀུན་ཏུ་རྒྱས་



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་འགྱུར་བའི་ཕྱིར། ལམ་གྱི་བདེན་པ་དང་། འདུས་མ་བྱས་རྣམ་པ་གསུམ་ཡང་ཆོས་ཅན། ཟག་མེད་ཡིན་
ཏེ། སྔར་ལྟར་ཟག་པ་རྒྱས་པར་མི་འགྱུར་བའི་ཕྱིར། ནམ་མཁའ་དང་ནི་འགོག་པ་རྣམ་པ་གཉིས་ཆོས་ཅན།
ཟག་མེད་ཡིན་ཏེ་༑ རྟགས་དེའི་ཕྱིར། དེ་ལ་འདུས་མ་བྱས་ཀྱི་ནམ་མཁའ་ཆོས་ཅན། མ་སྒྲིབ་པའི་རང་བཞིན་
ཅན་ཡིན་ཏེ། གཟུགས་ཅན་གཞན་ལ་ཕར་མི་སྒྲིབ་ཅིང་ཚུར་ཡང་མི་སྒྲིབ་པ་ཞིག་ལ་བྱེད་པའི་ཕྱིར། དགྲ་བཅོམ་
པའི་རྒྱུད་ཀྱི་འགོག་པ་གང་ཆོས་ཅན། སོ་སོར་བརྟགས་པས་འགོག་པ་དང་བྲལ་བ་ཞེས་བྱ་སྟེ། བདེན་བཞི་ལ་སོ་
སོར་བརྟགས་པའི་བར་ཆད་མེད་ལམ་གྱི་སྟོབས་ཀྱིས་ཐོབ་པའི་འགོག་བདེན་ཡིན་པའི་ཕྱིར། སྡུག་བསྔལ་མཐོང་
སྤང་སོགས་བཞི་སྤངས་པའི་སོ་སོར་བརྟགས་འགོག་ཆོས་ཅན། རྫས་སོ་སོ་བ་ཡིན་ཏེ། ལྡན་བྱེད་ཀྱི་རྫས་སོ་སོ་བ་
ཡིན་པའི་ཕྱིར། འགོག་པ་གཞན་སོ་སོར་བརྟགས་འགོག་མིན་པ་ཆོས་ཅན། ངོ་བོ་ཡོད་དེ། རང་གི་དགག་བྱའི་
ཆོས་མ་འོངས་པ་སྐྱེ་བ་ལ་གེགས་བྱེད་པའི་བྲལ་བ་ལས་གཞན་པའི་བྲལ་བ་ཡིན་པའི་ཕྱིར། དེར་ཐལ། བར་ཆད་
མེད་ལམ་གྱི་སྟོབས་ཀྱིས་ཐོབ་པ་མ་ཡིན་པར་རང་གི་སྤང་བྱ་རེ་ཞིག་རྐྱེན་མ་ཚང་བས་མ་སྐྱེས་པའི་འགོག་པ་ཡིན་
པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག འདུས་མ་བྱས་རྣམས་གསུམ་ཡང་སྟེ་ཞེས་པའི་ཡང་སྒྲ་དོན་
མེད་པར་ཐལ། དེས་བསྡུ་རྒྱུ་མེད་པའི་ནམ་གྲུབ་སྟེ། གནས་མ་བུ་བ་དང་། བྱེ་བྲག་པ་སོགས་ཀྱིས་འདོད་པའི་
ནམ་མཁའ་དགག་པའི་ཆེད་དང་། ཟག་མེད་ལམ་བདེན་དུ་མ་ཟད་པར་བསྟན་པའི་མེད་ཡིན་པའི་ཕྱིར། ཁ་
ཅིག རྐྱེན་མ་ཚང་བའི་འགོག་པ་ཡིན་ན། སོ་སོར་བརྟགས་མིན་གྱི་འགོག་པ་ཡིན་པས་ཁྱབ་ཟེར་ན། དེ་མི་
འཐད་པར་ཐལ། མི་རྟག་པའི་འགོག་པ་དང་སྙོམས་འཇུག་གི་འགོག་པ་དང་སྐྱེ་བའི་བསམ་གཏན་གྱི་འགོག་པ་
ལྟབུ་འགོག་པ་གཉིས་པོ་གང་རུང་མ་ཡིན་པའི་ཕྱིར། གཉིས་པ་ཡན་ལག་གི་སྒོ་ནས་རྒྱས་པར་བཤད་པ་ལ།
གང་ལ་མཁས་པར་བྱ་དགོས་པའི་གནས་ངོས་བཟུང་བ་དང་། དེ་ལྟར་མཁས་པར་བྱས་པའི་ཡོན་ཏན་བསྟན་པ་
གཉིས། དང་པོ་ལ་མཁས་བྱའི་གནས་དང་། དེ་ཉིད་ངེས་པར་བྱེད་པའི་ཚུལ་གཉིས། དང་པོ་ལ། ཡུལ་ཕུང་
ཁམས་སྐྱེ་མཆེད་ཀྱི་རྣམ་གཞག་དང་། ཡུལ་ཅན་དབང་པོའི་རབ་དབྱེ་བཤད་པ་གཉིས། དང་པོ་ལ། འདུས་
བྱས་སྤྱིའི་མཚན་ཉིད་དང་། ཆོས་གསུམ་གྱི་རྣམ་གཞག་དང་། ཁམས་ཀྱི་རྣམ་རབ་དབྱེ་བ་དང་གསུམ། དང་
པོ་ལ། མཚན་ཉིད་ཀྱི་སྒོ་ནས་དབྱེ་བ་དང་། རྣམ་གྲངས་ཀྱི་དབྱེ་བ་གཉིས། དང་པོ་ནི། འདུས་བྱས་ཆོས་
རྣམས་དེ་དག་ཀྱང་། ། གཟུགས་ལ་སོགས་པའི་ཕུང་པོ་ལྔ། ། ཞེས་བྱུང༌། འདི་ལ་ཚིག་དོན་དང་། མཐའ་
དཔྱད་པ་གཉིས། དང་པོ་ནི། འདུས་བྱས་ཀྱི་ཆོས་རྣམས་དེ་དག་ཀྱང་ཆོས་ཅན། དབྱེ་བ་ཡང་ལས་འདིར་བསྡུ་
ན་ལྔ་ཡིན་ཏེ། གཟུགས་ལ་སོགས་པ་སྟེ་གཟུགས་ཀྱི་ཕུང་པོ། ཚོར་བའི་ཕུང་པོ། འདུ་ཤེས་ཀྱི་ཕུང་པོ། འདུ་



༄༅! ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བྱེད་ཀྱི་ཕུང་པོ། རྣམ་ཤེས་ཀྱི་ཕུང་པོ་དང་ལྔ་བོ་སྔར་འདུས་བྱས་རྣམས་ཞེས་བཤད་པ་ལྟར་ཡོད་པའི་ཕྱིར། དེ་
ལྔ་ཆོས་ཅན། འདུས་བྱས་ཡིན་ཏེ། རང་གི་རྒྱུ་རྐྱེན་ལས་སྐྱེས་པས་རབ་ཏུ་ཕྱེ་བ་དེ་ཡིན་པའི་ཕྱིར། དེ་ལྔའི་ངོ་བོ་
ཡོད་དེ། གཟུགས་ཅན་ཡིན་པ་གཟུགས་ཀྱི་ཕུང་པོ། གཙོ་སེམས་རྣམས་རྣམ་ཤེས་ཀྱི་ཕུང་བོ། སིམ་གདུང་བར་
མ་མྱོང་བའི་སེམས་བྱུང་རྣམས་ཚོར་བའི་ཕུང་བོ། མཐོང་ཐོས་སོགས་བྱེ་བྲག་འབྱེད་པའི་སེམས་བྱུང་རྣམས་འདུ་
ཤེས་ཀྱི་ཕུང་པོ། དེ་ལས་གཞན་པའི་སེམས་བྱུང་དང་ལྡན་མིན་འདུ་བྱེད་རྣམས་འདུ་བྱེད་ཀྱི་ཕུང་བོ་ཡིན་པའི་
ཕྱིར། གཉིས་པ་མཐའ་དཔྱད་པ་ལ། ཁ་ཅིག གཟུགས་ཅན་གྱི་ཁམས་ཡིན་ན། གཟུགས་ཀྱི་ཁམས་ཡིན་པས་
ཁྱབ་ཟེར་ན། སྒྲའི་ཁམས་ཆོས་ཅན། དེར་ཐལ། དེའི་ཕྱིར། དེར་ཐལ། གཟུགས་ཕུང་ཡིན་པའི་ཕྱིར།
དེར་ཐལ། དབང་པོ་ལྔ་དང་། དོན་ལྔ་པོ་གང་རུང་ཡིན་པའི་ཕྱིར། དེར་ཐལ། གཟུགས་ཅན་གྱི་ཁམས་བཅུ་
ཡོད་པའི་ཕྱིར། འདོད་མི་ནུས་ཏེ། བསྟན་ཡོད་ཀྱི་གཟུགས་མ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར།
ཁྱབ་སྟེ། གཟུགས་ཅན་བཅུའི་དང་པོ་གཟུགས་ཁམས་གཅིག་པོ་བསྟན་ཡོད་ཀྱི་གཟུགས་ཡིན་ཞིང་། གཞན་
དགུ་བོ་བསྟན་མེད་ཡིན་པའི་ཕྱིར། དེར་ཐལ། རྩ་བར། བསྟན་ཡོད་འདིར་ནི་གཟུགས་གཅིག་བུ། ། ཞེས་
གསུངས་པའི་ཕྱིར། ཁ་ཅིག གཟུགས་ཅན་གྱི་ཁམས་ཡིན་ན། གཟུགས་ཅན་གྱི་ཁམས་བཅུ་བོ་གང་རུང་ཡིན་
པས་ཁྱབ་ཟེར་ན། རྣམ་པར་རིག་བྱེད་མ་ཡིན་པའི་གཟུགས་ཆོས་ཅན། དེར་ཐལ། དེའི་ཕྱིར། དེར་ཐལ།
གཟུགས་ཅན་ཡིན་པའི་ཕྱིར། འདོད་ན། དབང་པོ་ལྔ་དང་དོན་ལྔ་བོ་གང་རུང་ཡིན་པར་ཐལ། འདོད་པའི་
ཕྱིར། ཁྱབ་སྟེ། རྩ་བར། དབང་དོན་དེ་དག་ཁོ་ན་ལ། ། སྐྱེ་མཆེད་དང་ནི་ཁམས་བཅུར་འདོད། ། ཅེས་
གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག ཡིད་དང་རྣམ་ཤེས་ཀྱི་ཕུང་པོ་
འགལ་པར་ཐལ། ཁམས་བཅོ་བརྒྱད་པོ་ནང་ཕན་ཚུན་འགལ་བའི་ཕྱིར་ན། མ་ཁྱབ། འདོད་ན། མི་འཐད་
པར་ཐལ། རྣམ་ཤེས་ཀྱི་ཁམས་དྲུག་པོ་གང་རུང་ལ་ཡིད་ཁམས་ཀྱིས་ཁྱབ་པའི་ཕྱིར། ཁ་ཅིག བར་དོ་བའི་རྒྱུད་
ལ་མིག་སོགས་དབང་པོ་ལྔ་ཡོད་པར་ཐལ། ལྷ་མིའི་བར་དོ་བ་རྣམས་དབང་པོ་ཀུན་ཚང་པའི་ཕྱིར། འདོད་ན།
འདོད་གཟུགས་ཀྱི་ལྷའི་བར་དོ་བའི་རྒྱུད་ལ་དེ་ལྔ་ཡོད་པར་ཐལ། འདོད་པའི་ཕྱིར། འདོད་ན། དེ་གཉིས་ཀྱི་
བར་དོ་བ་ལ་མིག་གི་རྣམ་ཤེས་སོགས་ལྔ་བོ་ཡོད་པར་ཐལ། འདོད་པའི་ཕྱིར་ན་མ་ཁྱབ། འདོད་ན། མི་འཐད་
པར་ཐལ། གཟུགས་ཁམས་པའི་བར་སྲིད་པ་ལ་སྣ་ལྕེའི་རྣམ་ཤེས་གཉིས་དང་དྲི་རོ་གཉིས་ཏེ་བཞི་མི་ལྡན་པའི་
ཕྱིར། དེར་ཐལ། འདོད་པའི་སས་བསྡུས་པའི་ཁམས་བཅོ་བརྒྱད་དང་། གཟུགས་ཀྱི་སས་བསྡུས་པའི་དེ་བཞི་
མེད་ཅིང་ལྷག་མ་བཅུ་བཞི་ཡོད་པའི་ཕྱིར། དེར་ཐལ། རྩ་བར། འདོད་ཁམས་གཏོགས་པ་ཐམས་ཅད་དོ། །



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཟུགས་ཀྱི་ཁམས་ན་བཅུ་བཞིའོ། ། དྲི་དང་རོ་དང་སྣ་དང་ནི། ། ལྕེ་ཡི་རྣམ་ཤེས་ཁམས་མ་གཏོགས། ། ཞེས་
གསུངས་པའི་ཕྱིར། ཁ་ཅིག གཟུགས་མེད་ཁམས་ན་གཟུགས་ཅན་གྱི་ཁམས་ཡོད་ཟེར་ན། དེ་མེད་པར་ཐལ།
དེ་ན་གཟུགས་མེད་པས་དེ་དག་མེད་ཅིང་། ཡིད་དང་ཆོས་དང་རྣམ་ཤེས་ཀྱི་ཁམས་རྣམས་ལས་མེད་པའི་ཕྱིར།
དེར་ཐལ། རྩ་བར། གཟུགས་མེད་གཏོགས་པ་ཡིད་དང་ནི། ། ཆོས་དང་ཡིད་ཀྱི་རྣམ་ཤེས་ཁམས། །ཞེས་
གསུངས་པའི་ཕྱིར། ཁ་ཅིག ཟིན་པའི་འབྱུང་བ་ལས་གྱུར་པའི་ཁམས་ཡིན་ན། ཟིན་པའི་ཁམས་ཡིན་པས་
ཁྱབ་ཟེར་ན། ལག་པ་བརྡབ་པའི་སྒྲ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་
ཕྱིར། འདོད་མི་ནུས་ཏེ། སྒྲ་ཡིན་ན། མ་ཟིན་པའི་ཁམས་ཡིན་དགོས་པའི་ཕྱིར། དེར་ཐལ། འདིའི་སྐབས་
ཀྱི་ཟིན་མ་ཟིན་གྱི་དོན་དབང་པོས་ཟིན་མ་ཟིན་ལ་བྱེད་པའི་རྒྱུ་མཚན་གྱིས། སེམས་ཀྱི་ཁམས་བདུན་མ་ཟད།
ཆོས་ཁམས་ཀྱི་ཕྱེད་ཀྱང་སེམས་བྱུང་དང་བརྒྱད། སྒྲ་དང་དགུ་པོ་དེ་མ་ཟིན་པར་འཇོག གཟུགས་ཅན་གཞན་
དགུ་ལ་ཟིན་མ་ཟིན་གྱི་ཆ་གཉིས་ཡོད་པའི་ཕྱིར། དེར་ཐལ། རྩ་བར། མ་ཟིན་དགུ ། བརྒྱད་པོ་དེ་དག་
རྣམས་དང་སྒྲ། ། དགུ་པོ་གཞན་ནི་རྣམ་པ་གཉིས། ། ཞེས་གསུངས་པའི་ཕྱིར། ཁ་ཅིག གཟུགས་ཡིན་ན།
ཆོས་ཁམས་མ་ཡིན་པས་ཁྱབ་ཟེར་ན། མི་འཐད་པར་ཐལ། རྣམ་པར་རིག་བྱེད་མ་ཡིན་པའི་གཟུགས་ལ་ཆོས་
ཁམས་ཀྱིས་ཁྱབ་པའི་ཕྱིར། ཁ་ཅིག སོ་ཐར་གྱི་སྡོམ་པ་ལ། རྣམ་པར་རིག་བྱེད་མ་ཡིན་པའི་གཟུགས་ཀྱིས་ཁྱབ་
ཟེར་ན། མི་འཐད་པར་ཐལ། དེར་རྣམ་པར་རིག་བྱེད་ཡིན་མིན་གཉིས་ཡོད་པའི་ཕྱིར། དེར་ཐལ། རྩ་བར།
དང་པོའི་རྣམ་རིག་རྣམ་རིག་མིན། ། ཞེས་གསུངས་པའི་ཕྱིར། ཁ་ཅིག རྣམ་རིག་མ་ཡིན་པའི་གཟུགས་ལ་
སྡོམ་པས་ཁྱབ་ཟེར་ན། དེ་ཡང་མི་འཐད་པར་ཐལ། དེར་སྡོམ་པ་སྡོམ་མིན་བར་མ་གསུམ་ཡོད་པའི་ཕྱིར།
དེར་ཐལ། རྩ་བར། རྣམ་རིག་མིན་རྣམ་གསུམ་ཤེས་བྱ། ། སྡོམ་དང་སྡོམ་པ་མིན་དང་གཞན། ། ཞེས་
གསུངས་པའི་ཕྱིར། ཁ་ཅིག ། སོ་ཐར་གྱི་སྡོམ་པ་དེ་རྣམ་པར་རིག་བྱེད་མ་ཡིན་པའི་གཟུགས་ཡིན་ཟེར་ན། དེ་
མི་འཐད་པར་ཐལ། དེ་ནི་རྫས་སྤྱི་མ་ཆོད་པའི་སྐྱོན་དུ་འགྱུར་བའི་ཕྱིར། དེར་ཐལ། དེ་ལ་རིག་བྱེད་ཡིན་མིན་
གཉིས་ཡོད་པའི་ཕྱིར། ཁ་ཅིག ཆོས་དང་ཁམས་ཀྱི་གཞི་མཐུན་ཡིན་ན། ཆོས་ཁམས་ཡིན་པས་ཁྱབ་ཟེར་ན།
གཟུགས་ཀྱི་ཁམས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་གང་ཞིག ཁམས་ཡིན་པའི་ཕྱིར།
དང་པོ་དེར་ཐལ། གཞི་གྲུབ་པའི་ཕྱིར། འདོད་མི་ནུས་ཏེ། ཕུང་པོ་དང་པོ་ཉིད་ཆོས་ཁམས་མ་ཡིན་ཞིང་།
ཕུང་པོ་བར་པ་གསུམ་དང་། རྣམ་པར་རིག་བྱེད་མ་ཡིན་པའི་གཟུགས། འདུས་མ་བྱས་ཀྱི་ཆོས་གསུམ་ནི་ཆོས་ཀྱི་
སྐྱེ་མཆེད་དང་ཆོས་ཀྱི་ཁམས་སུ་འཇོག་པའི་ཕྱིར། དེར་ཐལ། རྩ་བར། དེ་གསུམ་རྣམ་རིག་བྱེད་མིན་
10



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དང༌། ། འདུས་མ་བྱས་རྣམས་བཅས་པ་ནི། ། ཆོས་ཀྱི་སྐྱེ་མཆེད་ཁམས་ཞེས་བྱ། ། ཞེས་གསུངས་པའི་ཕྱིར།
གཉིས་པ་ལ། འདུས་བྱས་སྤྱིའི་མིང་གི་རྣམ་གྲངས་དང་། ཟག་བཅས་ཀྱི་མིང་གི་རྣམ་གྲངས་གཉིས། དང་པོ་
ནི། དེ་དག་ཉིད་དུས་གཏམ་གཞི་དང་། །ངེས་པར་འབྱུང་བཅས་གཞི་དང་བཅས། ། ཞེས་བྱུང་། འདི་ལ་
ཚིག་དོན་དང༌
། མཐའ་དཔྱད་པ་གཉིས། དང་པོ་ནི། འདུས་བྱས་དེ་དག་ཉིད་ཆོས་ཅན། ཁྱོད་ལ་དུས་ཞེས་
བྱ་སྟེ། དུས་གསུམ་དུ་འཇོག་པའི་གཞི་ཡིན་པའི་ཕྱིར། དེ་ཆོས་ཅན། གཏམ་གྱི་གཞི་ཞེས་བྱ་སྟེ། རྗོད་བྱེད་ཀྱི་
གཏམ་ནི་ངག་ཚིག་ཏུ་མ་འདུས་པ་ཡིན་ཞིང་། དེ་འབྱུང་བའི་གཞི་ཡིན་པའི་ཕྱིར། དེ་ཆོས་ཅན། ངེས་པར་
འབྱུང་བཅས་ཞེས་བྱ་སྟེ། ལྷག་མེད་མྱང་འདས་ལ་བལྟོས་ནས་ལམ་བདེན་དང་བཅས་པའི་འདུས་བྱས་རྣམས་
ཀྱང་མྱ་ངན་ཡིན་ལ། མྱང་འདས་དེ་མངོན་དུ་བྱེད་པའི་ཚེ་འདུས་བྱས་རྣམས་དོར་ནས་གདོན་མི་ཟ་བར་ངེས་
པར་འབྱུང་བར་བྱེད་དགོས་པའི་ཕྱིར། དེ་ཆོས་ཅན། གཞི་དང་བཅས་པ་ཞེས་བྱ་སྟེ། གཞི་སྐྱེད་བྱེད་ཀྱི་རྒྱུ་དུ་
མ་དང་བཅས་པའི་ཕྱིར། གཉིས་པ་ལ། ཁ་ཅིག་གཏམ་གྱི་གཞི་ཡིནན། འདུས་བྱས་ཡིན་པས་ཁྱབ་ཟེར་ན།
ནམ་མཁའ་ཆོས་ཅན། དེར་ཐལ། དེའི་ཕྱིར། དེར་ཐལ། འཇིག་རྟེན་ན་ནམ་མཁའ་ཞེས་གཏམ་སྣ་ཚོགས་
ཀྱིས་བརྗོད་པའི་ཕྱིར། ཁ་ཅིག ནམ་མཁའ་གཏམ་གྱི་གཞིར་མི་རུང་བར་ཐལ། འདུས་མ་བྱས་རྣམས་གཏམ་
གྱི་གཞི་མ་ཡིན་པའི་ཕྱིར། དེར་ཐལ། རྒྱལ་སྲས་མ་ལས། འདུས་མ་བྱས་ནི་གཏམ་རྒྱུ་དང་རྐྱེན་མིན་པས་
གཏམ་གྱི་གཞི་མ་ཡིན་ནོ། ། ཞེས་གསུངས་པའི་ཕྱིར་ན། སྐྱོན་མེད་དེ། འདིའི་དངོས་བསྟན་ལ་དགོངས་པའི་
ཕྱིར། ཁ་ཅིག ལམ་བདེན་འདོར་བྱར་བྱེད་རུང་བར་ཐལ། ལྷག་མེད་མྱང་འདས་མངོན་དུ་བྱེད་པའི་སྐབས་
ལ་ལྟོས་ནས་འདོར་བྱར་རུང་བའི་ཕྱིར་ན་མ་ཁྱབ། མ་གྲུབ་ན་དེར་ཐལ། ལྷག་མེད་མྱང་འདས་ཀྱི་ཚེ་འདུས་བྱོས་
ཀྱི་རྒྱུ་བ་ལྡོག་དགོས་པས་ལམ་བདེན་ཡང་འདོར་བའི་ཕྱིར། དེར་ཐལ། རྒྱལ་སྲས་མ་ལས། ཆོས་ཀྱི་རྣམ་གྲངས་
འདི་གཟིངས་ལྟ་བུར་ཤེས་པ་རྣམས་ཀྱིས་ཆོས་རྣམས་ཀྱང་སྤང་བར་བྱ་ན་ཞེས་པའི་ཁུངས་དྲངས་ནས་བསྒྲུབས་
པའི་ཕྱིར། གཉིས་པ་ནི། གང་དག་ཟག་བཅས་ཉེར་ལེན་པའི། །ཕུང་པོའང་དེ་དག་འཐབ་བཅས་ཀྱང་། །
སྡུག་བསྔལ་ཀུན་འབྱུང་འཇིག་རྟེན་དང་། ། ལྟ་གནས་སྲིད་པའང་དེ་དག་ཡིན། ། ཞེས་གསུང་། འདི་ལ་ཚིག
དོན་དང་། མཐའ་དཔྱད་པ་གཉིས། དང་པོ་ནི། ཟག་བཅས་ཀྱི་ཕུང་པོ་ལྔ་པོ་གང་དག་བཤད་པ་དེ་དག་ཆོས་
ཅན། ཉེ་བར་ལེན་པའི་ཕུང་པོ་ཞེས་བྱ་སྟེ། འདིར་ཉེར་ལེན་ནི་ཉོན་མོངས་ཡིན་ལ། དེ་ལས་ཁྱོད་བྱུང་ཞིང་
ཁྱོད་ལས་དེ་རྣམས་འབྱུང་བའི་ཕྱིར་ཏེ། དཔེར་ན། རྩ་ལས་བྱུང་བའི་མེ་ལ་ཚྭའི་མེ་ཞེས་པ་ལྟར་རྒྱུའི་སྒོ་ནས་
དང་། རྒྱལ་པོ་ལ་རག་ལས་བའི་མི་བཞིན་རག་ལས་ཀྱི་སྒོ་ནས་དང་། མེ་ཏོག་གི་ཤིང་བཞིན་འབྲས་བུའི་སྒོ་ནས་
1



་
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཏགས་པའི་ཕྱིར། ཟག་བཅས་ཀྱི་ཕུང་པོ་དེ་དག་ཆོས་ཅན། འཐབ་བཅས་ཞེས་ཀྱང་བརྗོད་དེ། ཉོན་མོངས་
ནི་རང་གཞན་ལ་གནོད་པས་འཐབ་པ་ཡིན་ལ། ཁྱོད་དེ་དང་བཅས་ཤིང་། ཁྱོད་ལ་བརྟེན་ནས་ལུས་ངག་གི་
འཐབ་མོ་སྐྱེད་པའི་ཕྱིར། དེ་ཆོས་ཅན། སྡུག་བསྔལ་ཞེས་བྱ་སྟེ། སྡུག་བསྔལ་གསུམ་པོ་གང་རུང་དང་བཅས་
པའི་ཕྱིར། དེ་ཆོས་ཅན། ཀུན་འབྱུང་ཞེས་བྱ་སྟེ། ཁྱོད་ལས་སྡུག་བསྔལ་ཀུན་འབྱུང་བའི་ཕྱིར། དེ་ཆོས་ཅན།
འཇིག་རྟེན་ཞེས་བྱ་སྟེ། སྐད་ཅིག་རེ་རེ་ནས་སྐྱེ་འཇིག་བྱེད་པའི་ཕྱིར། དེ་ཆོས་ཅན། ལྟ་གནས་ཞེས་བྱ་སྟེ།
ཁྱོད་ལ་བརྟེན་ནས་ལྟ་བ་ངན་པ་རྣམས་སྐྱེ་བའི་ཕྱིར། དེ་ཆོས་ཅན། སྲིད་པ་ཞེས་བྱ་སྟེ། སྡུག་ཀུན་གཉིས་
བརྒྱུད་མར་འབྱུང་བའི་སྲིད་པ་འགྲུབ་པའི་རྒྱུ་ཡིན་པའི་ཕྱིར། གཉིས་པ་ལ། ཁ་ཅིག ཉེར་ལེན་དང་ཕུང་པོའི་
གཞི་མཐུན་ཡིན་ན། ཉེར་ལེན་གྱི་ཕུང་པོ་ཡིན་པས་ཁྱབ་ཟེར་ན། དགྲ་བཅོམ་པའི་རྣམ་ཤེས་ཀྱི་ཕུང་པོ་ཆོས་ཅན།
དེར་ཐལ། དེའི་ཕྱིར། དེར་ཐལ། ཉེར་ལེན་གང་ཞིག ཕུང་པོ་ཡིན་པའི་ཕྱིར། དང་པོ་དེར་ཐལ། རང་གི་
ཉེར་འབྲས་སྐྱེད་བྱེད་ཡིན་པའི་ཕྱིར། འདོད་མི་ནུས་སོ། ། ཁ་ཅིག རང་རྒྱུ་ཉོན་མོངས་ལས་བྱུང་བའི་ཕུང་བོ་
ཡིན་ན། ཉེར་ལེན་གྱི་ཕུང་པོ་ཡིན་དགོས་པར་ཐལ། རྒྱུ་མཚན་འཐད་པའི་ཕྱིར་ན་མ་ཁྱབ། འདོད་ན། རང་
རྒྱུ་མ་རིག་པ་ལས་བྱུང་བའི་དགྲ་བཅོམ་པའི་ཕུང་པོ་ཡོད་པའི་ཕྱིར། དེར་ཐལ། སོ་སྐྱེའི་རྟེན་ལ་དགྲ་བཅོམ་པའི་
གོ་འཕང་མངོན་དུ་བྱེད་པ་ཡོད་པའི་ཕྱིར། གཉིས་པ་ཆོས་གསུམ་གྱི་རྣམ་གཞག་ལ། ཆོས་གསུམ་སོ་སོའི་རང་
བཞིན། ཆོས་གསུམ་གྱི་ཁྱད་ཆོས། ཆོས་གསུམ་གྱིས་ཆོས་གཞན་བསྡུས་ཚུལ་གསུམ། དང་པོ་ལ། གཟུགས་
ཀྱིས་བསྡུས་པའི་ཆོས་གསུམ། གཟུགས་སེམས་ལས་གཞན་པས་བསྡུས་པའི་ཆོས་གསུམ། སེམས་ཀྱིས་བསྡུས་
པའི་ཆོས་གསུམ་དང་གསུམ། དང་པོ་ལ། གཟུགས་ཕུང་གི་རང་བཞིན་དང༌། དེ་ལས་བྱུང་སྟེ་ཕུང་ཁམས་སྐྱེ་
མཆེད་འཇོག་ཚུལ་གཉིས། དང་པོ་ལ། མདོར་བསྟན་པ་དང་། རྒྱས་པར་བཤད་པ་གཉིས། དང་པོ་ནི།
གཟུགས་ནི་དབང་པོ་ལྔ་དང་དོན། ། ལྔ་དང་རྣམ་རིག་བྱེད་མིན་ཉིད། ། ཅེས་གསུང་། འདི་ལ་ཚིག་དོན་དང་།
མཐའ་དཔྱད་པ་གཉིས། དང་པོ་ནི། མིག་རྣ་བ་སྣ་ལྕེ་ལུས་ཀྱི་དབང་པོ་སྟེ་ལྔ་དང་། གཟུགས་སྒྲ་དྲི་རོ་རེག་བྱ་སྟེ་
དོན་ལྔ་དང་། རྣམ་པར་རིག་བྱེད་མ་ཡིན་པའི་གཟུགས་དང་བཅུ་གཅིག་པོ་ཆོས་ཅན། གཟུགས་ཀྱི་ཕུང་པོ་ཡིན་
ཏེ། བློའི་ཡུལ་དུ་དུ་མ་སྤུངས་པ་ལྟར་སྣང་བའི་གཟུགས་ཡིན་པའི་ཕྱིར། དེས་ན་གཟུགས་སུ་རུང་བ་དེ་གཟུགས་
ཕུང་གི་མཚན་ཉིད་ཡིན་ཏེ། མདོ་ལས། དགེ་སློང་དག་གཟུགས་སུ་ཡོད་ཅིང་། གཟུགས་སུ་རུང་བས་ནི་དེའི་
ཕྱིར་གཟུགས་ ཉེ་བར་ལེན་ པའི་ཕུང་པོ་ཞེས་བྱའོ། ། ཞེས་གསུངས་ པའི་ཕྱིར། གཉིས་པ་ལ། ཁ་ ཅིག
གཟུགས་རུང་གཟུགས་ཕུང་གི་མཚན་ཉིད་མ་ཡིན་པར་ཐལ། དེ་གཟུགས་ཀྱི་མཚན་ཉིད་དུ་གྲགས་པའི་ཕྱིར་ན།



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སྐྱོན་མེད་དེ། གང་བྱས་ཀྱང་མི་འགལ་བའི་ཕྱིར། ཁ་ཅིག དེ་མི་འཐད་པར་ཐལ། ཕུང་པོའི་དོན་ནི་སྤུངས་
པའི་དོན་ཡིན་པས་གཟུགས་སུ་རུང་བ་ཙམ་ལ་ནི་ཕུང་པོའི་དོན་མ་ཚང་བའི་ཕྱིར་ཟེར་ན་མ་ཁྱབ། ཁ་ཅིག དེ་
གཟུགས་ཀྱི་མཚན་ཉིད་དུ་མི་འཐད་པར་ཐལ། གཟུགས་སུ་རུང་བར་ངེས་ན་གཟུགས་ཀྱང་ངེས་དགོས་པའི་ཕྱིར་
ཟེར་རོ། ། གཉིས་པ་ལ། དབང་པོ་ལྔ། དོན་ལྔ། རྣམ་རིག་མ་ཡིན་པའི་གཟུགས་བཤད་པ་གསུམ། དང་པོ་
ནི། དེ་དག་རྣམས་ཀྱི་རྣམ་ཤེས་རྟེན། ། མིག་ལ་སོགས་གཟུགས་དང་བ་རྣམས། ། ཞེས་འབྱུང་། འདི་ལ་ཚིག་
དོན་དང་། མཐའ་དཔྱད་པ་གཉིས། དང་པོ་ནི། མིག་ལ་སོགས་པ་དེ་དག་རྣམས་ཀྱི་རྣམ་པར་ཤེས་པའི་རྟེན་
ཆོས་ཅན། ཁྱོད་འཇོག་ཚུལ་ཡོད་དེ། མིག་དབང་ལ་སོགས་པ་རང་རང་གི་འབྲས་བུ་རྣམ་ཤེས་སོ་སོའི་ཐུན་མོང་
མིན་པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་ཅན་དང་བ་རྣམས་རང་དབང་པོ་གཟུགས་
ཅན་པ་ཡིན་པའི་ངོ་བོའམ་མཚན་ཉིད་ཡིན་པའི་ཕྱིར་ཏེ། མདོ་ལས། དགེ་སློང་དག་མིག་ནི་ནང་གི་སྐྱེ་མཆེད་
འབྱུང་བ་ཆེན་པོ་བཞི་རྒྱུར་བྱས་པ་གཟུགས་དང་བའོ། ། ཞེས་གསུངས་པའི་ཕྱིར། རིགས་གནས་སྨོས་པའི་རྒྱུ་
མཚན་ཡོད་དེ། དེ་མཚུངས་ཀྱི་དབང་པོ་སྡུད་པའི་ཆེད་ཡིན་པའི་ཕྱིར། ལ་སོགས་སྨོས་པ་ལ་དགོས་པ་ཡོད་དེ།
རྣ་བ་སྣ་ལྕེ་ལུས་ཀྱི་དབང་པོ་བཞི་སྡུད་བའི་ཆེད་ཡིན་པའི་ཕྱིར། མདོར་བསྡུས་པའི་མཚན་ཉིད་ཡོད་དེ། མིག་གི་
རྣམ་ཤེས་ཀྱི་རྟེན་ནང་གི་གཟུགས་ཅན་དང་བ་དེ། མིག་དབང་གི་མཚན་ཉིད་ཡིན་པ་ནས་ལུས་ཀྱི་རྣམ་ཤེས་ཀྱི་
རྟེན་ནང་གི་གཟུགས་ཅན་དང་བ་དེ། ལུས་ཀྱི་དབང་པོའི་མཚན་ཉིད་དུ་རིགས་པའི་ཕྱིར། དབྱེ་ན་གཉིས་ཡོད་
དེ། དེ་མཚུངས་དང་རྟེན་བཅས་ཀྱི་དབང་པོ་གཉིས་གཉིས་ཡོད་པའི་ཕྱིར། དེ་གཉིས་སོ་སོའི་ཁྱད་པར་ཡོད་དེ།
དང་པོ་ནི། གཉིད་དུས་ཀྱི་དབང་པོ་ལྟ་བུ་དང་། གཉིས་པ་ནི། གཟུགས་སོགས་ལ་ལྟ་བའི་སྐབས་ཀྱི་དབང་པོ་
ལ་བྱེད་པའི་ཕྱིར། གཉིས་པ་ལ། ཁ་ཅིག མིག་དབང་སོགས་བསྟན་མེད་ཀྱི་གཟུགས་མ་ཡིན་པར་ཐལ།
བསྟན་ཡོད་ཀྱི་གཟུགས་ཡིན་པའི་ཕྱིར། དེར་ཐལ། མིག་གི་དབང་པོ་ནི་ཟར་མའི་མེ་ཏོག་ལྟ་བུ། རྣ་བའི་
དབང་པོ་ནི་གྲོ་ག་གཅུས་ནས་བཅད་པ་ལྟ་བུ། སྣའི་དབང་པོ་ནི་རྒྱ་ཁབ་གཤིབས་པ་ལྟ་བུ། ལྕེའི་དབང་པོ་ནི་ཟླ་
བ་ཕྱེད་པ་ལྟ་བུ། ལུས་ཀྱི་དབང་པོ་ནི་ལུས་ཀྱི་ཆ་ལ་ཁྱབ་པའི་ཁྱད་པར་ཞིག་ལ་བྱེད་པ་གང་ཞིག དེ་ལྟར་ན་
བསྟན་ཡོད་དུ་རིགས་པའི་ཕྱིར། དང་པོ་དེར་ཐལ། བྱེ་བྲག་སྨྲ་བས་དེ་ལྟར་འདོད་པའི་ཕྱིར། ཁ་ཅིག་མ་ཁྱབ་
ཟེར། ཕྱི་མ་དེར་ཐལ། མིག་གི་དབུས་ན་མཐོང་བྱེད་ཟར་མའི་མེ་ཏོག་ལྟ་བུ་ཡོད་པ་དེ་མིག་གི་ཡུལ་དུ་བསྟན་དུ་
ཡོད་པའི་ཕྱིར། ཁ་ཅིག་མ་ཁྱབ་གསུངས་ཏེ་དཔྱད་པར་བྱའོ། ། རྩ་བར་འདོད་མི་ནུས་ཏེ། སློབ་དཔོན་སྐུ་
མཆེད་ཀྱི་གཞུང་དུ་དབང་པོ་ལྔ་ནང་གི་གཟུགས་ཅན་དང་བ་བསྟན་མེད་དུ་བཤད་པའི་ཕྱིར། གཉིས་པ་ནི།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཟུགས་རྣམ་གཉིས་དང་རྣམ་ཉི་ཤུ། ། སྒྲ་ནི་རྣམ་པ་བརྒྱད་ཡོད་དེ། ། རོ་ནི་རྣམ་དྲུག་དྲི་རྣམ་བཞི། །རེག་བྱ་
བཅུ་གཅིག་བདག་ཉིད་དོ། ། ཞེས་བྱུང༌། འདི་ལ་ཚིག་དོན་དང༌། མཐའ་དཔྱད་པ་གཉིས། དང་པོ་ནི།
གཟུགས་ཀྱི་སྐྱེ་མཆེད་ཆོས་ཅན། ཁྱོད་ཀྱི་མཚན་ཉིད་ཡོད་དེ། མིག་ཤེས་ཀྱི་གཟུང་བྱ་དེ་དེ་ཡིན་པའི་ཕྱིར།
གཟུགས་ཀྱི་སྐྱེ་མཆེད་དེ་ཆོས་ཅན། ཁྱོད་ལ་རྩ་བའི་སྒོ་ནས་དབྱེ་ན་རྣམ་པ་གཉིས་སུ་ཡོད་དེ། རང་ཡིན་པའི་ཁ་
དོག་དང་དབྱིབས་གཟུགས་གཉིས་ཡོད་པའི་ཕྱིར། དེ་ཆོས་ཅན། ཁྱོད་ལ་ཡན་ལག་གི་སྒོ་ནས་དབྱེ་ན་རྣམ་པ་ཉི་
ཤུ་ཡོད་དེ། ཁ་དོག་བཅུ་གཉིས་དང་། དབྱིབས་གཟུགས་བརྒྱུད་ཡོད་པའི་ཕྱིར། དང་པོ་གྲུབ་སྟེ། རྩ་བའི་ཁ་
དོག་བཞི་དང་། ཡན་ལག་གི་ཁ་དོག་བརྒྱད་ཡོད་པའི་ཕྱིར། དང་པོ་གྲུབ་སྟེ། སྔོ་སེར་དཀར་དམར་བཞི་ཡོད་
པའི་ཕྱིར། གཉིས་པ་གྲུབ་སྟེ། སྤྲིན་དང་དུ་བ་དང་རྡུལ་དང་ཁུག་སྣ་དང་གྲིབ་མ་དང་ཉི་འོད་དང་སྣང་བ་དང་
མུན་པ་རྣམས་སུ་ཡོད་པའི་ཕྱིར། རྩ་རྟགས་གཉིས་པ་གྲུབ་སྟེ། རིང་པོ་ཐུང་ངུ་ལྷམ་པ་ཟླུམ་པོ་མཐོ་བ་དམའ་བ་
ཕྱལ་ལེ་བ་ཕྱལ་ལེ་བ་མ་ཡིན་པ་རྣམས་སུ་ཡོད་པའི་ཕྱིར། སྣང་བའི་ཁྱད་པར་ཡོད་དེ། ཟླ་བ་དང་སྐར་མ་དང་མེ་
འོད་ལྟ་བུ་ལ་བྱེད་པའི་ཕྱིར། ལྷམ་པ་ཡོད་དེ། གྲུ་བཞི་ལ་བྱེད་པའི་ཕྱིར། ཟླུམ་པོ་ཡོད་དེ། རིལ་རིལ་ལྟ་བུ་ལ་
བྱེད་པའི་ཕྱིར། གཞན་སླ་ཞིང་ཕྱལ་ལེ་བ་ཡིན་མིན་གྱི་ཁྱད་པར་ཡོད་དེ། མཉམ་མི་མཉམ་དང་ལེབ་ལེབ་ཡིན་
མིན་ལྟ་བུ་ལ་བྱེད་པའི་ཕྱིར། ཁ་དོག་དང་དབྱིབས་ཡིན་མིན་ལ་མུ་བཞི་ཡོད་དེ། སྔོ་སེར་དཀར་དམར་བཞི་གྲིབ་
མ་ཉི་འོད་མུན་པ་རྣམས་གཟུགས་ཀྱི་སྐྱེ་མཆེད་དང་ཁ་དོག་ཏུ་ཡོད་ཀྱང་དབྱིབས་སུ་མེད། རིང་པོ་དང་ཐུང་དུ་
དང་ལྷམ་པ་དང་ཟླུམ་པོ་དང་མཐོ་དམའ་དང་ཕྱལ་ལེ་ཡིན་མིན་རྣམས་ནི་དབྱིབས་སུ་ཡོད་ཅིང་ཁ་དོག་ཏུ་མེད།
སྤྲིན་དང་དུ་བ་དང་ཁུག་སྣ་རྣམས་ནི་དབྱིབས་དང་ཁ་དོག་གཉིས་ཀར་ཡོད་པར་རང་འགྲེལ་སོགས་ལས་བཤད་
པའི་ཕྱིར། སྒྲའི་སྐྱེ་མཆེད་ཆོས་ཅན། ཁྱོད་ཀྱི་མཚན་ཉིད་ཡོད་དེ། རྣ་ཤེས་ཀྱི་གཟུང་བྱ་དེ་དེ་ཡིན་པའི་ཕྱིར།
སྒྲ་ཆོས་ཅན། ཁྱོད་ལ་རྩ་བའི་སྒོ་ནས་གཉིས་ཡོད་དེ། ཟིན་མ་ཟིན་གྱི་སྒྲ་གཉིས་ཡོད་པའི་ཕྱིར། ཡན་ལག་གི་སྒོ་
ནས་རྣམ་པ་བརྒྱད་ཡོད་དེ། དེ་གཉིས་རེ་རེ་ལའང་བཞི་བཞི་ཡོད་པའི་ཕྱིར། ཟིན་མ་ཟིན་གྱི་དོན་ཡོད་དེ།
དབང་པོས་ཟིན་མ་ཟིན་ལ་བྱེད་པའི་ཕྱིར། དེ་ཡང་ཡིན་ཏེ། ལག་པ་བརྡབ་པའི་སྒྲ་ལྟ་བུ་ཟིན་པ་དང་། ནགས་
ཚལ་ཆུ་སྒྲ་ལྟ་བུ་མ་ཟིན་པའི་སྒྲ་ཡིན་པའི་ཕྱིར། ཟིན་མ་ཟིན་གྱི་སྒྲ་ལ་བཞི་བཞིར་འབྱེད་ཚུལ་ཡོད་དེ། སེམས་
ཅན་དུ་སྟོན་པ་གཉིས་དང་མི་སྟོན་པ་གཉིས་དེར་འབྱེད་པའི་ཕྱིར། སེམས་ཅན་དུ་སྟོན་མི་སྟོན་གྱི་ཁྱད་པར་ཡོད་
དེ། འདིར་སེམས་ཅན་དུ་སྟོན་པའི་སྒྲ་ནི་རྣམ་པར་རིག་བྱེད་དང་། མི་སྟོན་པ་ནི་རིག་བྱེད་མ་ཡིན་པའི་སྒྲར་
འཇོག་པའི་ཕྱིར། དེ་ཡང་ཡིན་ཏེ། རང་འགྲེལ་ལས། སེམས་ཅན་དུ་སྟོན་པ་ནི་ངག་གི་རྣམ་པར་རིག་བྱེད་ཀྱི་
14



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སྒྲའོ། །གཞན་ནི་སེམས་ཅན་དུ་སྟོན་པ་མིན་པའོ། ། ཞེས་གསུངས་པའི་ཕྱིར། སེམས་ཅན་དུ་སྟོན་མི་སྟོན་ལ་
དབྱེ་ན་བརྒྱད་ཡོད་དེ། ཟིན་པ་སེམས་ཅན་དུ་སྟོན་པ་སྙན་མི་སྙན་གཉིས་དང་། ཟིན་པ་སེམས་ཅན་དུ་མི་སྟོན་
པ་སྙན་མི་སྙན་གཉིས་ཏེ་བཞི་དང་། མ་ཟིན་པ་སེམས་ཅན་དུ་སྟོན་པ་སྙན་མི་སྙན་གཉིས་དང་། དེ་སེམས་ཅན་
དུ་མི་སྟོན་པ་སྙན་མི་སྙན་གཉིས་ཏེ་བཞི་ཡོད་པའི་ཕྱིར། དང་པོ་གྲུབ་སྟེ། སྐྱེས་བུས་གླུ་ལེན་པ་དང་དེས་ཚིག་
རྩུབ་སྨྲ་བ་ལྟ་བུ་དང་། སྐྱེས་བུས་གླིང་བུ་འབུད་པ་དང་དེས་ཁུ་ཚུར་རྡེག་པའི་སྒྲ་ལྟ་བུ་ལ་བྱེད་པའི་ཕྱིར། གཉིས་
པ་གྲུབ་སྟེ། སྤྲུལ་བས་ཆོས་བསྟན་པ་དང་དེས་ཚིག་རྩུབ་སྨྲ་བ་དང་། རྔ་སྒྲ་དང་ཆུ་སྒྲ་དྲག་པོ་ལྟ་བུ་ལ་བྱེད་པའི་
ཕྱིར། དྲིའི་སྐྱེ་མཆེད་ཀྱི་མཚན་ཉིད་ཡོད་དེ། སྣ་ཤེས་ཀྱི་གཟུང་བྱ་དེ་དེ་ཡིན་པའི་ཕྱིར། དྲི་ཆོས་ཅན། རྩ་བའི་
སྒོ་ནས་གཉིས་ཡོད་དེ། དྲི་ཞིམ་མི་ཞིམ་གཉིས་ཡོད་པའི་ཕྱིར། ཡན་ལག་གི་སྒོ་ནས་རྣམ་པ་བཞི་ཡོད་དེ། ཞིམ་
པ་ལ་མཉམ་མི་མཉམ་གཉིས་དང་། མི་ཞིམ་པ་ལའང་དེ་གཉིས་ཡོད་པའི་ཕྱིར། མཉམ་མི་མཉམ་པའི་དོན་ཡོད་
དེ། ཤས་མི་ཆེ་བ་ནི་མཉམ་པ་དང་། ཤས་ཆེ་བའི་དྲི་ནི་མི་མཉམ་པ་ཡིན་པའི་ཕྱིར། དེ་ཡང་དྲི་གང་ལ་སྦྱོར་བ་
ཡོད་དེ། གཙོ་བོར་སྦྱར་བའི་དྲིའི་དབང་དུ་མཛད་པའི་ཕྱིར། རོའི་སྐྱེ་མཆེད་ཀྱི་མཚན་ཉིད་ཡོད་དེ། ལྕེ་ཤེས་
ཀྱི་གཟུང་བྱ་དེ་དེ་ཡིན་པའི་ཕྱིར། རོ་ཆོས་ཅན། ཁྱོད་ལ་རྩ་བའི་སྒོ་ནས་དབྱེ་ན་རྣམ་པ་དྲུག་ཡོད་དེ། མངར་བ།
སྐྱུར་བ། ཁ་བ། སྐ་བ། ཚྭ་བ། ལན་ཚྭ་བ་དང་དྲུག་ཡོད་པའི་ཕྱིར། དེ་ཆོས་ཅན། ཁྱོད་ལ་ཡན་ལག་གི་སྒོ་
ནས་མང་སྟེ། མངར་བའི་མངར་བ་སོགས་དྲུག་ཏུ་ཕྱེ་བའི་སོ་དྲུག་དང་། དེ་རེ་རེ་ལ་ལྕེ་ཤེས་ལ་ཕན་འདོགས་པ།
ལུས་ཤེས་ལ་ཕན་འདོགས་པ། ལུས་སེམས་ལ་ཕན་འདོགས་པའི་རོ་བརྒྱ་དང་བརྒྱད་ཡོད་པའི་ཕྱིར། རེག་བྱའི་
སྐྱེ་མཆེད་ཀྱི་མཚན་ཉིད་ཡོད་དེ། ལུས་ཤེས་ཀྱི་གཟུང་བྱ་དེ་དེ་ཡིན་པའི་ཕྱིར། དབང་པོ་ལྔའི་གཟུང་བྱ་དང་དེའི་
གཟུང་དོན་གཉིས་དོན་གཅིག་སྟེ། ཀུན་བཏུས་ལས། མིག་གི་དབང་པོའི་སྤྱོད་ཡུལ་གྱི་དོན་གང་ཡིན་པ་སྟེ།
ཞེས་པ་ནས། ལུས་ཀྱིས་གཟུང་བའི་དོན་གང་ཡིན་པ་སྟེ། ཞེས་གསུངས་པའི་ཕྱིར། རེག་བྱ་ཆོས་ཅན། ཁྱོད་
ལ་དབྱེ་ན་བཅུ་གཅིག་ཡོད་དེ། འབྱུང་བ་ཆེན་པོ་བཞི་དང་འབྱུང་འགྱུར་གྱི་རེག་བྱ་བདུན་ཏེ་བཅུ་གཅིག་གི་
བདག་ཉིད་དུ་ཡོད་པའི་ཕྱིར། འབྱུང་འགྱུར་ལ་བདུན་ཡོད་དེ། འཇམ་རྩུབ། ལྕི་ཡང་། བཀྲེས་སྐོམ། གྲང་
བའི་རེག་བྱ་དང་བདུན་ཡོད་པའི་ཕྱིར། ལྕི་ཡང་གི་དོན་ཡོད་དེ། ཞོ་སྲང་སོགས་ལ་གཞལ་རྒྱུ་ཡོད་པ་ལྕི་བ་དང་།
དེ་མེད་པ་ཡང་བར་འཇོག་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག ཁ་དོག་ཡིན་ན། གཟུགས་
ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། རྟ་དཀར་པོ་ཆོས་ཅན། དེར་ཐལ། དེའི་
ཕྱིར། དེར་ཐལ། དཀར་པོ་ཡིན་པའི་ཕྱིར། དེར་ཐལ། རྟ་དཀར་པོ་ཡིན་པའི་ཕྱིར་ན་མ་ཁྱབ། ཁ་ཅིག ས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཀར་པོ་ཆོས་ཅན། ཁ་དོག་ཡིན་པར་ཐལ། དཀར་པོ་ཡིན་པའི་ཕྱིར། དེར་ཐལ། ས་དཀར་པོ་ཡིན་པའི་
ཕྱིར་ན་མ་ཁྱབ། འདོད་ན། གཟུགས་ཀྱི་སྐྱེ་མཆེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་
རེག་བྱའི་སྐྱེ་མཆེད་ཡིན་པའི་ཕྱིར། ཁ་ཅིག དབྱིབས་ལ་གཟུགས་ཀྱིས་ཁྱབ་པར་ཐལ། གཟུགས་ལ་དབྱེ་ན་ཁ་
དོག་དང་དབྱིབས་གཉིས་ཀྱི་དབྱེ་བ་འཐད་པའི་ཕྱིར། འདོད་ན། མི་བོང་ཚོད་རིང་པོ་ཆོས་ཅན། དེར་ཐལ།
དེའི་ཕྱིར། དེར་ཐལ། རིང་ཐུང་གང་རུང་ཡིན་པའི་ཕྱིར། དེར་ཐལ། རིང་པོ་ཡིན་པའི་ཕྱིར། དེ་དེར་ཐལ།
མི་རིང་པོ་ཡིན་པའི་ཕྱིར་ན་མ་ཁྱབ། ཁ་ཅིག ས་གྲུ་བཞི་ཆོས་ཅན། དབྱིབས་གཟུགས་སུ་ཐལ། གྲུ་བཞི་ཡིན་
པའི་ཕྱིར། དེ་དེར་ཐལ། ས་གྲུ་བཞི་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། གཟུགས་ཀྱི་སྐྱེ་མཆེད་མ་
ཡིན་པའི་ཕྱིར། དེར་ཐལ། རེག་བྱའི་སྐྱེ་མཆེད་ཡིན་པའི་ཕྱིར། དེར་ཐལ། འབྱུང་བཞི་གང་རུང་ཡིན་པའི་
ཕྱིར། ཁ་ཅིག སྤྲིན་དཀར་པོའི་ཁ་དོག་ཆོས་ཅན། ཡན་ལག་གི་ཁ་དོག་ཡིན་པར་ཐལ། སྤྲིན་གྱི་ཁ་དོག་ཡིན་
པའི་ཕྱིར། འདོད་མི་ནུས་ཏེ། རྩ་བའི་ཁ་དོག་ཡིན་པའི་ཕྱིར། དེར་ཐལ། དཀར་པོ་ཡིན་པའི་ཕྱིར་ཟེར་ཏེ་
དཔྱད་དོ། ། ཁ་ཅིག ཉི་མ་ཁ་དོག་ཡིན་པར་ཐལ། དེ་ཡན་ལག་གི་ཁ་དོག་ཡིན་པའི་ཕྱིར། དེར་ཐལ། རྒྱུ་
གཞུང་དུ་མར་ཉི་མའི་འོད་ཀྱི་ཐ་སྙད་མེད་པར་ཉི་མ་ཡན་ལག་གི་ཁ་དོག་ཏུ་དྲངས་པའི་ཕྱིར་ན། སྐྱོན་མེད་དེ།
དོན་ནི་དེའི་འོད་ཀྱི་ཁ་དོག་ལ་དགོངས་ཀྱི་ཉི་མ་ཁ་དོག་ཏུ་འདོད་ན་རིགས་པ་དང་འགལ་བའི་ཕྱིར། ཁ་ཅིག
རིང་ཐུང་གཉིས་མི་འགལ་བར་ཐལ། ཁྲུ་གང་ནི་མཐོ་གང་ལས་རིང་། འདོམ་གང་ལས་ཐུང་བའི་ཕྱིར་ཟེར་བ་
དང༌། ཡང་ཆེ་ཆུང་གཉིས་ཀྱང་མི་འགལ་བར་ཐལ། ནས་ཀྱི་ཚད་ཙམ་དེ་ཉུངས་སོགས་ལས་ཆེ། སྲན་མ་
སོགས་ལས་ཆུང་བའི་ཕྱིར་ཟེར་བ་དང་། མཐོ་དམན་གཉིས་ཀྱང་མི་འགལ་བར་ཐལ། རི་ཕྲན་རྣམས་རི་རབ་
ལས་དམའ། གཞན་དུ་མ་ལས་མཐོ་བའི་ཕྱིར་ཟེར་ན། འདི་ལྟ་བུ་ནི་བལྟོས་ནས་འཇོག་དགོས་པས་མཐའ་
གཅིག་ཏུ་མ་ངེས་སོ། ། གསུམ་པ་རྣམ་པར་རིག་བྱེད་མ་ཡིན་པའི་གཟུགས་ལ་དངོས་དང་། ཞར་བྱུང་གཉིས།
དང་པོ་ནི། གཡེངས་དང་སེམས་མེད་པ་ཡི་ཡང་། ། དགེ་དང་མི་དགེ་རྗེས་འབྲེལ་ཡང་། ། འབྱུང་བ་ཆེ་རྣམས་
རྒྱུར་བྱས་པ། ། དེ་ནི་རྣམ་རིག་བྱེད་མིན་བརྗོད། ། ཅེས་གསུང་། འདི་ལ་ཚིག་དོན་དང་། མཐའ་དཔྱད་པ་
གཉིས། དང་པོ་ནི། རྣམ་པར་རིག་བྱེད་མིན་པའི་གཟུགས་དེ་ནི་ཆོས་ཅན། ཁྱོད་འཇོག་ཚུལ་ཡོད་དེ། ཁྱད་
ཆོས་བཞི་ལྡན་གྱི་བསྟན་མེད་ཐོགས་མེད་ཀྱི་གཟུགས་ཞིག་ལ་བརྗོད་པའི་ཕྱིར། དེ་ཆོས་ཅན། ཁྱད་ཆོས་བཞི་
དང་ལྡན་པར་བརྗོད་དེ། གནས་སྐབས་ངོ་བོ་རྒྱུན་རྒྱུ་བཞི་དང་ལྡན་པའི་ཕྱིར། དང་པོ་གྲུབ་སྟེ། སེམས་མ་
གཡེངས་པའི་སྐབས་སུ་མ་ཟད། སེམས་གཡེངས་པ་དང་སེམས་མངོན་གྱུར་པ་མེད་པའི་སྐབས་སུ་འབྱུང་བའི་
16



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཕྱིར། གཉིས་པ་གྲུབ་སྟེ། དགེ་མི་དགེ་གང་རུང་གིས་བསྡུས་པ་ཞིག་ཡིན་པའི་ཕྱིར། གསུམ་པ་གྲུབ་སྟེ། སྔ་མ་
ལས་ཕྱི་མ་རྗེས་སུ་འབྲེལ་བའི་རྒྱུན་གང་ཡིན་པ་དང་བཅས་པའི་ཕྱིར། བཞི་བ་གྲུབ་སྟེ། ས་ལ་སོགས་པའི་འབྱུང་
བ་ཆེན་པོ་རྣམས་རྒྱུར་བྱས་པ་ལས་བྱུང་བའི་འབྲས་གཟུགས་ཡིན་པའི་ཕྱིར། གཉིས་པ་ལ། ཁ་ཅིག གྲུབ་
མཐའ་སྨྲ་བ་བཞི་བོས་རྣམ་པར་རིག་བྱེད་མ་ཡིན་པའི་གཟུགས་དེ་གཟུགས་མཚན་ཉིད་པར་བཞེད་པར་ཐལ།
བྱེ་སྨྲ་དང་ཐལ་འགྱུར་བ་རྣམ་པ་གཉིས་ཀྱིས་དེ་གཟུགས་མཚན་ཉིད་པར་བཞེད་པའི་ཕྱིར་ན་མ་ཁྱབ། འདོད་ན།
མི་འཐད་པར་ཐལ། མདོ་སེམས་རང་རྒྱུད་པ་གསུམ་གྱིས་དེ་གཟུགས་དངོས་མིན་པར་འདོད་པའི་ཕྱིར། དེར་
ཐལ། དེ་གསུམ་གྱིས་དེ་ཀུན་བཏགས་ཀྱི་གཟུགས་ཙམ་དུ་འདོད་པར་བཤད་པའི་ཕྱིར། ཁ་ཅིག རྣམ་པར་
རིག་བྱེད་མ་ཡིན་པའི་གཟུགས་དེ་སེམས་མེད་ཀྱི་སྐབས་སུ་མི་འཇུག་པར་ཐལ། རྣམ་པར་རིག་བྱེད་ཀྱི་གཟུགས་
དེའི་སྐབས་སུ་མི་འཇུག་པའི་ཕྱིར་ན་མ་ཁྱབ། རྟགས་དེར་ཐལ། དེ་སེམས་བཅས་ཁོ་ནའི་གནས་སྐབས་སུ་
འཇུག་པའི་ཕྱིར། སྐབས་འདིར་འདུན་བཟང་གིས་སྐྱོན་བརྗོད་ཚུལ་མང་ཡང་མ་སྤྲོས་སོ། ། རྣམ་པར་རིག་བྱེད་
མིན་པ་ཞེས་བརྗོད་པའི་རྒྱུ་མཚན་ཡོད་དེ། རང་ཀུན་ནས་སློང་བའི་སེམས་གཞན་གྱིས་རིག་པར་མི་བྱེད་པས་དེ་
ལྟར་དུ་བརྗོད་པའི་ཕྱིར་རོ། ། གཉིས་པ་ཞར་བྱུང་ལ། འབྱུང་བའི་དབྱེ་བ། བྱེད་ལས། ངོ་བོ། འཕྲོས་དོན་
དང་བཞི། དང་པོ་ནི། འབྱུང་བ་དག་ནི་ས་ཁམས་དང་། །ཆུ་དང་མེ་དང་རླུང་ཁམས་རྣམས། ། ཞེས་བྱུང༌།
འབྱུང་བ་དག་ནི་ཆོས་ཅན། ཁྱོད་ལ་དབྱེ་ན་བཞི་ཡོད་དེ། ས་ཁམས་དང་། ཆུ་དང་། མེ་དང་། རླུང་གི་
ཁམས་རྣམས་སུ་ཡོད་པའི་ཕྱིར། འབྱུང་བ་ཞེས་བརྗོད་པའི་རྒྱུ་མཚན་ཡོད་དེ། གཟུགས་སྣ་ཚོགས་འགྲུབ་པ་ནི་
འབྱུང་བ་དེ་དག་གི་རྣམ་པར་འབྱུང་བས་ན་དེ་ལྟར་བརྗོད་པའི་ཕྱིར། གཉིས་པ་ནི། འཛིན་པ་ལ་སོགས་ལས་སུ་
གྲུབ། ། ཅེས་བྱུང་། དེ་བཞི་ཆོས་ཅན། བྱེད་ལས་ཡོད་དེ། སས་འཛིན་པ་དང་ལ་སོགས་ཏེ་ཆུས་སྡུད། མེས་
སྨིན། རླུང་གིས་རྒྱས་པར་བྱེད་པའི་ལས་རྣམས་སུ་གྲུབ་པའི་ཕྱིར། གསུམ་པ་ནི། སྲ་གཤེར་དྲོ་ཉིད་གཡོ་བ་
རྣམས། ། ཞེས་བྱུང་ འབྱུང་བཞི་སོ་སོའི་མཚན་ཉིད་ཡོད་དེ། སྲ་བའི་འབྱུང་བ་དེ་ས་དང་
། གཤེར་བའི་
འབྱུང་བ་དེ་ཆུ་དང་། དྲོ་བའི་འབྱུང་བ་དེ་མེ་དང་། གཡོ་བའི་འབྱུང་བ་དེ་རླུང་གི་མཚན་ཉིད་ཡིན་པའི་ཕྱིར།
ཁམས་ཞེས་བརྗོད་པའི་རྒྱུ་མཚན་ཡོད་དེ། རང་གི་མཚན་ཉིད་འཛིན་པས་ན་དེ་སྐད་དུ་བརྗོད་པའི་ཕྱིར། བཞི་
བ་ནི། འཇིག་རྟེན་གྱི་ནི་ཐ་སྙད་དུ། ། ཁ་དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་ཁམས་
རྣམས། །ཉིད་ཡིན་དེ་དང་འདྲ་བའང་ཡིན། ། ཞེས་འབྱུང༌། འདི་ལ་གཉིས། ཚིག་དོན་དང་། མཐའ་
དཔྱད་པ་གཉིས། དང་པོ་ནི། ས་སོགས་དང་དེའི་ཁ་དོག་གི་ཁྱད་པར་ཡོད་དེ། འཇིག་རྟེན་གྱི་ཐ་སྙད་དུ་
17



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་བཞིའི་ཁ་དོག་དང་དབྱིབས་ལས་ཞེས་སོགས་ཀྱི་ཐ་སྙད་བརྗོད་པའི་ཕྱིར་ཏེ། ས་སེར་པོ་དང་གྲུ་བཞི། ཆུ་
དཀར་པོ་དང་ཟླུམ་པོ། མེ་དམར་པོ་དང་གྲུ་གསུམ་ཞེས་བརྗོད་ཅིང་། རླུང་གི་ཚོགས་ཇི་སྙེད་པ་ནི་རླུང་གི་
ཁམས་རྣམས་ཉིད་ཡིན་ཡང་ཐ་སྙད་ནི་སྔ་མ་དེ་དང་འདྲ་བར་སྔོན་པོ་དང་ཟླ་གམ་ཞེས་སུའང་བརྗོད་པ་ཡིན་པའི་
ཕྱིར། འབྱུང་བཞིའི་ཁ་དོག་སོགས་འབྱུང་བཞི་དེ་དག་མིན་ཀྱང་དེ་མཐོང་བས་ས་སོགས་མཐོང་བར་འཇོག་པ་
མི་འགལ་ཏེ། མིའི་གཟུགས་མི་མ་ཡིན་ཡང་དེ་མཐོང་བས་མི་མཐོང་བར་འཇོག་པ་མི་འགལ་བ་ལྟ་བུ་ཡིན་པའི་
ཕྱིར། གཉིས་པ་ལ། ཁ་ཅིག ས་སེར་པོ་ས་མ་ཡིན་པར་ཐལ། སའི་ཁ་དོག་ས་མ་ཡིན་པའི་ཕྱིར་ན་མ་ཁྱབ།
འདོད་ན། དེ་དེ་ཡིན་པར་ཐལ། རྟ་དཀར་པོ་རྟ་ཡིན་པའི་ཕྱིར། ཁ་ཅིག སའི་སྐྱེ་མཆེད་མིག་ཤེས་ཀྱི་གཟུང་
བྱ་ཡིན་པར་ཐལ། ས་སེར་པོ་དེའི་གཟུང་བྱ་ཡིན་པའི་ཕྱིར། དེར་ཐལ། སའི་སེར་པོ་དེའི་གཟུང་བྱ་ཡིན་པའི་
ཕྱིར་ན་མ་ཁྱབ། དེར་ཐལ། སའི་ཁ་དོག་དེའི་གཟུང་བྱ་ཡིན་པའི་ཕྱིར། དེར་ཐལ། འཇིག་རྟེན་པས་སའི་ཁ་
དོག་དང་དབྱིབས་མཐོང་བས་ས་ཞེས་ཐ་སྙད་བྱེད་པའི་ཕྱིར། གོང་དུ་འདོད་ན་མི་འཐད་པར་ཐལ། འབྱུང་
བའི་ས་ཡིན་ན། རེག་བྱའི་སྐྱེ་མཆེད་ཡིན་དགོས་པའི་ཕྱིར། ཁ་ཅིག ཤིང་དང་རྡོ་ལྕགས་སོགས་ཀྱི་སྲ་བ་སའི་
ཁམས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཤིང་དང་རྡོ་ལྕགས་ཀྱང་སའི་ཁམས་ཡིན་
པར་ཐལ། འདོད་པའི་ཕྱིར། འདོད་ན། དེ་དག་ས་ཡིན་པར་ཐལ། འདོད་པའི་ཕྱིར་ན་དཔྱད་དོ། །
གཉིས་པ་དེ་ལས་བྱུང་སྟེ་ཁམས་དང་སྐྱེ་མཆེད་དུ་འཇོག་པ་ནི། དབང་དོན་དེ་དག་ཁོ་ན་ལ། ། སྐྱེ་མཆེད་དང་
ནི་ཁམས་བཅུར་འདོད། ། ཅེས་བྱུང་། འདི་ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི།
དབང་པོ་ལྔ་དང་དོན་ལྔ་སྟེ་བཅུ་བོ་དེ་དག་ཁོ་ན་ཆོས་ཅན། ཁྱོད་ལ་སྐྱེ་མཆེད་དུ་འཇོག་ཚུལ་ཡོད་དེ། གཟུགས་
ཅན་གྱི་སྐྱེ་མཆེད་བཅུར་འཇོག་པའི་ཕྱིར་ཏེ། མིག་གི་སྐྱེ་མཆེད་སོགས་ལྔ་དང་དེ་དག་གི་ཡུལ་གྱི་སྐྱེ་མཆེད་ལྔ་སྟེ་
བཅུར་འཇོག་པའི་ཕྱིར། ཁམས་བཅུར་འཇོག་ཚུལ་ཡོད་དེ། མིག་གི་ཁམས་སོགས་ལྔ་དང་གཟུང་དོན་ཡུལ་གྱི་
ཁམསལྔ་སྟེ་བཅུར་འཇོག་པར་འདོད་པའི་ཕྱིར། གཉིས་པ་ནི། ཁ་ཅིག འདིར་མིག་དང་མིག་གི་ཁམས་
གཉིས་དོན་གཅིག་ཏུ་འདོད་ཟེར་ན། དགྲ་བཅོམ་པའི་མིག་ཐ་མ་ཆོས་ཅན། མིག་གི་ཁམས་ཡིན་པར་ཐལ།
མིག་ཡིན་པའི་ཕྱིར། འདོད་ན། ཁྱོད་ཀྱི་རིགས་འདྲའི་ཕྱི་རྒྱུན་ཡོད་པར་ཐལ། འདོད་པའི་ཕྱིར། ཁ་ཅིག་མ་
ཁྱབ་ཟེར། འདོད་མི་ནུས་ཏེ། རྒྱུན་ཆད་ཁ་མ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར།
གཞན་ཡང་དེ་དེ་མ་ཡིན་པར་ཐལ། ཀུན་བཏུས་ལས། མིག་ཡིན་ལ་མིག་གི་ཁམས་མ་ཡིན་པ་ཡང་ཡོད་དེ།
དགྲ་བཅོམ་པའི་ཐ་མའི་མིག་གོ ཞེས་གསུངས་པའི་ཕྱིར། གཞན་ཡང་། སྒོ་ངའི་ནང་གི་མིག་གི་ཁམས་ཆོས་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཅན། མིག་ཡིན་པར་ཐལ། མིག་གི་ཁམས་ཡིན་པའི་ཕྱིར། དེ་དེར་ཐལ། དེ་ཡོད་པའི་ཕྱིར། འདོད་ན། མ་
ཡིན་པར་ཐལ། ཀུན་བཏུས་ལས། མིག་གི་ཁམས་ཡིན་ལ་མིག་མ་ཡིན་པ་ཡང་ཡོད་དེ། སྒོ་ངའི་ནང་ན་འདུག་
པ་དང་། ། ཞེས་སོགས་གསུངས་ཤིང་། རྣ་བ་སོགས་ལའང་དེ་བཞིན་དུ་སྦྱོར་བར་བཤད་པའི་ཕྱིར་རོ། །
གཉིས་པ་གཟུགས་སེམས་གཉིས་ལས་གཞན་པའི་ཆོས་ལ། ངོ་བོ་དང་། དེ་ལས་ཁམས་དང་སྐྱེ་མཆེད་འཇོག་
ཚུལ་གཉིས། དང་པོ་ནི། ཚོར་བ་མྱོང་བའོ་འདུ་ཤེས་ནི། ། མཚན་མར་འཛིན་པའི་བདག་ཉིད་དོ། ། འདུ་
བྱེད་ཕུང་པོ་བཞི་ལས་གཞན། ཞེས་བྱུང༌། འདི་ལ་ཚིག་དོན་དང༌། མཐའ་དཔྱད་པ་གཉིས། དང་པོ་ནི།
སྤྱིར་སིམ་གདུང་བར་མ་གསུམ་ཅི་རིགས་ཉམས་སུ་མྱོང་བའི་སྒོ་ནས་བཞག་པའི་སེམས་བྱུང་དེ་ཚོར་བའི་མཚན་
ཉིད་ཡིན་པས། འདིར་ཚོར་བ་ཆོས་ཅན། ཁྱོད་ཀྱི་མཚན་ཉིད་ཡོད་དེ་ཞེས་སོགས་དགོད་པའམ། ཚོར་བའི་
ཕུང་བོའི་མཚན་ཉིད་ཡོད་དེ། སིམ་གདུང་བར་མ་ཅི་རིགས་ཉམས་སུ་མྱོང་བའི་སེམས་བྱུང་གི་ཕུང་པོ་དེ་དེ་ཡིན་
པའི་ཕྱིར། ཚོར་བ་ཆོས་ཅན། ཁྱོད་ལ་ངོ་བོའི་སྒོ་ནས་གསུམ་ཡོད་དེ། ཡུལ་བདེ་སྡུག་བཏང་སྙོམས་ཀྱི་དབྱེ་
པས་གསུམ་ཡོད་པའི་ཕྱིར། བདག་རྐྱེན་གྱི་སྒོ་ནས་དྲུག་ཡོད་དེ། མིག་གི་འདུས་ཏེ་རེག་པ་ལས་བྱུང་བའི་ཚོར་བ་
ནས་ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བའི་བར་དྲུག་ཡོད་པའི་ཕྱིར། དྲུག་པོ་རེ་རེ་ལ་གསུམ་གསུམ་དུ་
ཕྱེ་བས་བཅོ་བརྒྱད་ཡོད་དེ། རྩ་བར། རྣམ་པ་དག་ནི་ཡང་བཅོ་བརྒྱུད། ། ཅེས་གསུངས་པའི་ཕྱིར། བསྡུ་ན་
ལུས་ཚོར་དང་སེམས་ཚོར་གཉིས་སུ་འདུ་སྟེ། རྩ་བར། ལྔ་ནི་ལུས་ཀྱིའོ་སེམས་ཀྱི་གཞན། ། ཞེས་གསུངས་པའི་
ཕྱིར། དབང་ཤེས་སུ་གྱུར་བའི་ཚོར་བ་དང་ལུས་ཚོར་དོན་གཅིག ཡིད་ཤེས་སུ་གྱུར་པའི་ཚོར་བ་དང་སེམས་
ཚོར་གཅིག་སྟེ། མིང་གི་རྣམ་གྲངས་ཀྱིས་ཕྱེ་བ་ཙམ་ཡིན་པའི་ཕྱིར། མྱོང་བའི་དོན་ལ་གསུམ་ཡོད་དེ། གང་
མྱོང་དང་། གང་གིས་མྱོང་བ་དང་། ཇི་ལྟར་མྱོང་བ་གསུམ་ཡོད་པའི་ཕྱིར་ཏེ། དང་པོ་ནི་མྱོང་བྱ་དང་།
གཉིས་པ་ནི་མྱོང་བྱེད་དང༌
། གསུམ་པ་ནི་མྱོང་ཚུལ་ཡིན་པའི་ཕྱིར། ཉམས་སུ་ཞེས་པའི་དོན་ཡོད་དེ། རེག་
པས་བཅད་པ་ལྟར་མྱོང་བ་དེའི་དོན་ཡིན་པའི་ཕྱིར། འདིར། ཁ་ཅིག མྱོང་བའི་དོན་ལ་གསུམ་དུ་ཕྱེ་བ་མི་
འཐད་དེ། མྱོང་བ་ནི་ཇི་ལྟར་མྱོང་བའི་ཚུལ་གཅིག་ཏུ་ངེས་པའི་ཕྱིར། དེར་ཐལ། མྱོང་བ་ནི་བདེ་སྡུག་བར་མ་
གསུམ་པོ་གང་རུང་ཞིག་ཏུ་ངེས་པའི་ཕྱིར་ན་མ་ཁྱབ། ཡང་ན། མ་ངེས་ཏེ། དེ་གསུམ་པོ་གང་རུང་མ་ཡིན་པའི་
ཚོར་བ་ཡོད་པའི་ཕྱིར། དེར་ཐལ། ཚོར་བ་སྤྱི་དང་ཚོར་བ་གསུམ་པོ་དེ་དེ་ལྟར་ཡིན་པའི་ཕྱིར། འདུ་ཤེས་ཀྱི་
མཚན་ཉིད་ཡོད་དེ། རང་ཡུལ་གྱི་ཐུན་མོང་མ་ཡིན་པའི་མཚན་མའམ་སྤུ་རིས་མ་འདྲེས་པར་འཛིན་པའི་བདག་
ཉིད་ཀྱི་སེམས་བྱུང་དེ་དེ་ཡིན་པའི་ཕྱིར། དབྱེ་བ་ཡོད་དེ། མིག་གི་འདུས་ཏེ་རེག་པ་ལས་བྱུང་བའི་འདུ་ཤེས་
19



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་དྲུག་དང་། ངོ་བོའི་སྒོ་ནས་རྟོག་མེད་དང་རྟོག་བཅས་ཀྱི་འདུ་ཤེས་གཉིས་ཡོད་པའི་ཕྱིར། ཕྱི་མ་གཉིས་ཀྱི་
ཁྱད་པར་ཡོད་དེ། སྒོ་ལྔའི་དབང་པོའི་འདུ་ཤེས་དང་པོ་དང་། ཡིད་ཀྱི་འདུ་ཤེས་གཉིས་པ་ཡིན་པའི་ཕྱིར།
འདུ་བྱེད་ཀྱི་མཚན་ཉིད་ཡོད་དེ། གཟུགས་ཚོར་འདུ་ཤེས་རྣམ་ཤེས་ཀྱི་ཕུང་པོ་བཞི་བོ་གང་རུང་ལས་དོན་གཞན་
པའི་འདུས་བྱས་དེ་དེ་ཡིན་པའི་ཕྱིར། དབྱེ་ན། གཉིས་ཡོད་དེ། མཚུངས་ལྡན་འདུ་བྱེད་དང་། ལྡན་མིན་
འདུ་བྱེད་གཉིས་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། དང་པོ་ནི། ཤེས་པ་ཡིན་པའི་འདུ་བྱེད་དང་།
གཉིས་པ་ནི་ཤེས་པ་མ་ཡིན་པའི་འདུ་བྱེད་ཡིན་པའི་ཕྱིར། དང་པོ་ལ་དུ་མ་ཡོད་དེ། ཚོར་འདུ་གཉིས་མ་ཡིན་
པའི་སེམས་བྱུང་ཞེ་དགུ་ཡོད་པའི་ཕྱིར། གཉིས་པ་ལ་དུ་མ་ཡོད་དེ། ཀུན་བཏུས་ལྟར་ན་ཉེར་གཉིས་དང་།
འདི་ལྟར་ན་འཆད་པ་ལྟར་བཅུ་བཞི་ཡོད་པའི་ཕྱིར་རོ། ། གཉིས་པ་མཐའ་དཔྱད་པ་ལ། ཁ་ཅིག ཡན་ལག་
གཉིས་པ་འདུ་བྱེད་ཀྱི་ལས་བཤད་པ་མི་འཐད་པར་ཐལ། ལས་འདུ་བྱེད་དུ་ཁྱོད་ཀྱིས་མ་བཤད་པའི་ཕྱིར་ཟེར་ན།
མ་གྲུབ་སྟེ། མཚུངས་ལྡན་འདུ་བྱེད་ཀྱི་ནང་དུ་བསྡུས་ནས་བསྟན་པའི་ཕྱིར། དེར་ཐལ། ནང་གི་འདུ་བྱེད་ལ་
ལས་གཙོ་ཆེ་བའི་ཕྱིར། དེར་ཐལ། སེམས་འབྱུང་ལས་ནི་མཚུངས་ལྡན་འདུ་བྱེད་ཀྱི་གཙོ་བོ་ཡིན་པའི་ཕྱིར། ཁ་
ཅིག ཚོར་འདུ་གཉིས་ལས་འདུ་བྱེད་ཀྱི་མཚན་གཞི་མང་བར་ཐལ། སེམས་བྱུང་ལྷག་མ་ཞེ་དགུ་པོ་ཐམས་ཅད་
འདུ་བྱེད་དུ་འཇོག་པའི་ཕྱིར། འདོད་ན། མི་འཐད་པར་ཐལ། གང་ཟག་གཅིག་ལའང་ཚོར་བ་དང་འདུ་ཤེས་
ཀྱི་རྣམ་རྟོག་གྲངས་ཀྱིས་མི་ཆོད་པ་ལྟ་བུ་སྐྱེ་བའི་ཕྱིར་ན་མ་ཁྱབ་པོ། ། གཉིས་པ་ནི། དེ་གསུམ་རྣམ་རིག་བྱེད་
མིན་དང་ ། འདུས་མ་བྱས་རྣམས་བཅས་པ་ནི། ། ཆོས་ཀྱི་སྐྱེ་མཆེད་ཁམས་ཞེས་བྱ། ། ཞེས་བྱུང་། ཚོར་འདུ་
འདུ་བྱེད་ཀྱི་ཕུང་པོ་དེ་གསུམ་དང་རྣམ་པར་རིག་བྱེད་མ་ཡིན་པའི་གཟུགས་དང་བཞི་འདུས་མ་བྱས་གསུམ་རྣམས་
དང་བཅས་པ་བདུན་པོ་འདི་ནི་ཆོས་ཅན། ཁམས་དང་སྐྱེ་མཆེད་གང་དུ་འཇོག་ཚུལ་ཡོད་དེ། ཆོས་ཀྱི་སྐྱེ་མཆེད་
དང་ཆོས་ཀྱི་ཁམས་ཞེས་བྱ་བར་འཇོག་པའི་ཕྱིར་རོ། ། གསུམ་པ་སེམས་ཀྱིས་བསྡུས་པའི་ཆོས་གསུམ་ལ། ཆོས་
གསུམ་གྱི་རང་བཞིན། ཆོས་གསུམ་གྱི་གཙོ་བོ་ངོས་བཟུང་བ། ཞར་ལ་ཁམས་ཀྱི་གྲངས་ངེས་ལ་རྩོད་པ་སྤང་བ་
གསུམ། དང་པོ་ནི། རྣམ་ཤེས་སོ་སོ་རྣམ་རིག་པ། ། ཡིད་ཀྱི་སྐྱེ་མཆེད་ཀྱང་དེ་ཡིན། ། ཁམས་བདུན་དག་
དུའང་འདོད་པ་སྟེ། །རྣམ་པར་ཤེས་པ་དྲུག་དང་ཡིད། ། དྲུག་པོ་འདས་མ་ཐག་པ་ཡི། ། རྣམ་ཤེས་གང་ཡིན་
དེ་ཡིད་དོ། ། དྲུག་པའི་རྟེན་ནི་རབ་བསྒྲུབ་ཕྱིར། ། ཁམས་ནི་བཅོ་བརྒྱད་དག་ཏུ་འདོད། ། ཅེས་བྱུང་། འདི་
ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི། རྣམ་པར་ཤེས་པའི་ཚོགས་དྲུག་ཆོས་ཅན། རྣམ་
ཤེས་ཀྱི་ཕུང་པོ་ཞེས་བྱ་སྟེ། བློའི་ཡུལ་དུ་དུ་མ་སྤུངས་པ་ལྟར་སྣང་ཞིང་རང་སྟོབས་ཀྱིས་ཡུལ་གྱི་ངོ་བོ་སོ་སོར་རྣམ་



༄༅། །ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པར་རིག་པའི་གཙོ་སེམས་ཡིན་པའི་ཕྱིར། ཡིན་ཏེ། མིག་གི་རྣམ་ཤེས་ཀྱིས་གཟུགས་རང་སྟོབས་ཀྱིས་རིག་པ་
ནས་ཡིད་ཀྱི་རྣམ་ཤེས་ཀྱིས་ཆོས་རང་སྟོབས་ཀྱིས་རིག་པའི་ཕྱིར། ཡིད་ཀྱི་སྐྱེ་མཆེད་ཀྱང་ཆོས་ཅན། བཞག་ཏུ་
ཡོད་དེ། རྣམ་ཤེས་དྲུག་པོ་དེ་ཉིད་ལ་བྱེད་པ་ཡིན་པའི་ཕྱིར། ཁམས་དྲུག་ཏུ་མ་ཟད། བདུན་དག་ཏུའང་
འདོད་པ་སྟེ་རྣམ་པར་ཤེས་པའི་ཁམས་དྲུག་སོ་སོ་དང་ཡིད་ཀྱི་ཁམས་ཏེ་བདུན་དུ་འདོད་པའི་ཕྱིར། རྣམ་ཤེས་
ཚོགས་དྲུག་ཏུ་མ་འདུས་པའི་རྣམ་ཤེས་མེད་ཀྱང་རྣམ་ཤེས་ཀྱི་ཁམས་བདུན་དུ་འཇོག་པ་མི་འགལ་དེ། རྣམ་ཤེས་
ཚོགས་དྲུག་པོ་གང་གི་སྔོན་དུ་འདས་མ་ཐག་པ་སྟེ་འགགས་མ་ཐག་པའི་རྣམ་ཤེས་དྲུག་པོ་གང་ཡིན་པ་དེ་ནི་ཡིད་ཀྱི་
ཁམས་སུ་འང་འཇོག་པའི་ཕྱིར། དགོས་པ་ཡོད་དེ། རྣམ་ཤེས་དང་པོ་ལྔ་ལ་རྟེན་མིག་ནས་ལུས་ཀྱི་བར་ཡོད་ལ།
དྲུག་པར་ཡིད་ཀྱི་རྣམ་པར་ཤེས་པའི་རྟེན་ལ་གནས་མེད་པས་སྔ་རོལ་དེ་མ་ཐག་འགགས་པའི་རྣམ་ཤེས་དྲུག་པོ་
གང་རུང་གིས་དེའི་རྟེན་བྱེད་པར་བསྒྲུབ་པའི་ཆེད་ཡིན་པའི་ཕྱིར། ཁམས་ཆོས་ཅན། ཁྱོད་ལ་རྒྱས་པར་ཕྱེ་ན་
བཅོ་བརྒྱད་དག་ ཏུ་འདོད་ པ་ ཡིན་ ཏེ། རྟེན་དབང་པོའི་ཁམས་དྲུག བརྟེན་པ་རྣམ་ཤེས་ཀྱི་ཁམས་དྲུག
དམིགས་པ་ཡུལ་གྱི་ཁམས་དྲུག་སྟེ་བཅོ་བརྒྱད་ཡོད་པའི་ཕྱིར་ཏེ། མིག་སོགས་དབང་པོ་དྲུག་དང༌། མིག་གི་རྣམ་
ཤེས་སོགས་དྲུག་དང་། གཟུགས་སོགས་ཡུལ་དྲུག་སྟེ་བཅོ་བརྒྱད་ཡོད་པའི་ཕྱིར། གཉིས་པ་ལ། ཁ་ཅིག རྣམ་
ཤེས་ཚོགས་དྲུག་ཙམ་དུ་མི་རིགས་པར་ཐལ། ཀུན་གཞིའི་རྣམ་ཤེས་ཡོད་པའི་ཕྱིར། དེར་ཐལ། རྣམ་ཤེས་ཕྱི་མ་
དྲུག་གི་གཞི་བྱེད་པའི་རྣམ་ཤེས་ཅིག་ཡོད་པའི་ཕྱིར་ན་མ་ཁྱབ། ཁ་ཅིག རྣམ་ཤེས་ཆོས་ཅན། དུ་མར་སྤུངས་
པར་ཐལ། བློའི་ཡུལ་དུ་དུ་མར་སྤུངས་པའི་ཕྱིར། དེར་ཐལ། བློའི་ཡུལ་དུ་དུ་མ་སྤུངས་པ་ལྟར་སྣང་བའི་ཕྱིར་
ན་མ་ཁྱབ། ཁ་ཅིག རྣམ་ཤེས་སྔ་མ་དྲུག་འགགས་མ་ཐག་པ་དེ་རྣམ་ཤེས་ཡིན་པར་ཐལ། དེ་དྲུག་འགགས་མ་
ཐག་པའི་རྣམ་ཤེས་དེ་རྣམ་ཤེས་ཀྱི་ཁམས་ཡིན་པའི་ཕྱིར་ན་རེ་ཞིག་མ་ཁྱབ། རྟགས་དེར་ཐལ། རྣམ་ཤེས་ཕྱི་མ་
དྲུག་སྐྱེས་པའི་ཚེ་སྔ་མ་དྲུག་འགགསལ། འགག་ཁ་མའི་རྣམ་ཤེས་དྲུག་པོ་དེ་རྣམ་ཤེས་ཀྱི་ཁམས་ཡིན་པའི་ཕྱིར་ན་
མ་ཁྱབ། གོང་དུ་འདོད་ན། མི་འཐད་པར་ཐལ། འདུས་མ་བྱས་ཡིན་པའི་ཕྱིར། དེར་ཐལ། དེ་འགགས་པ་
འདུས་མ་བྱས་ཡིན་པའི་ཕྱིར་རོ། ། གཉིས་པ་ཆོས་གསུམ་གྱི་གཙོ་བོ་ངོས་བཟུང་བ་ནི། ཕུང་པོ་དང་ནི་སྐྱེ་མཆེད་
དང་། ། ཁམས་གཅིག་གིས་ནི་ཐམས་ཅད་བསྡུས། ། རང་གི་ངོ་བོ་ཉིད་ཀྱིས་ཏེ། ། གཞན་གྱི་དངོས་དང་མི་
ལྡན་ཕྱིར། ། ཞེས་བྱུང་། ། གཟུགས་ཀྱི་ཕུང་པོ་དང་ཡིད་ཀྱི་སྐྱེ་མཆེད་དང་ཆོས་ཁམས་གཅིག་བུ་སྟེ་གསུམ་པོ་
ཆོས་ཅན། ཆོས་གསུམ་གྱི་གཙོ་བོ་བསྡུ་བྱ་མང་བ་ཅན་ཡིན་ཏེ། ཆོས་ཐམས་ཅད་བསྡུས་པའི་ཕྱིར་ཏེ། གཟུགས་
ཀྱིས་རང་དུ་གཏོགས་པ་ཐམས་ཅད་དང་། ཡིད་ཀྱིས་ཡིད་ཁམས་བདུན་དང་། ཚོར་འདུ་འདུ་བྱེད་འདུས་མ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱས་རྣམས་དང་རྣམ་རིག་མིན་པ་ནི་ཆོས་ཁམས་ཀྱིས་བསྡུས་པའི་ཕྱིར། བསྡུས་ཚུལ་དེ་ཆོས་ཅན། བསྡུ་ཚུལ་
གཞན་གྱི་དབང་དུ་བྱས་པ་ཡིན་ཏེ། རང་གི་ངོ་བོ་ཉིད་ཡིན་པའི་བསྡུ་ཚུལ་ཡིན་པའི་ཕྱིར་ཏེ། འདིར་བསྡུ་བྱ་
སྡུད་བྱེད་ནི་རང་མ་ཡིན་པ་གཞན་གྱི་དངོས་པོ་དང་མི་ལྡན་པའི་ཕྱིར་རོ། ། གསུམ་པ་ཁམས་ཀྱི་གྲངས་ངེས་ལ་
རྩོད་པ་སྤང་བ་ནི། མིག་ལ་སོགས་པ་གཉིས་མོད་ཀྱི། ། རིགས་དང་སྤྱོད་ཡུལ་རྣམ་པར་ཤེས། །འདྲ་བའི་ཕྱིར་
ན་ཁམས་གཅིག་ཉིད། ། མཛེས་བྱའི་ཕྱིར་ན་གཉིས་བྱུང་ངོ། ། ཞེས་བྱུང་།འདིར་ཁོ་ན་རེ། ཁམས་བཅོ་བརྒྱད་
དུ་གྲངས་མ་ངེས་པར་ཐལ། མིག་སོགས་གཉིས་གཉིས་ཡོད་པའི་ཕྱིར་ཟེར་ན། ཤེས་བྱ་ཆོས་ཅན། མིག་རྣ་ལ་
སོགས་པ་གཡས་གཡོན་གཉིས་གཉིས་ཡོད་མོད་ཀྱི། དེས་ཁམས་ཀྱི་གྲངས་ངེས་འཇིག་པའི་སྐྱོན་མེད་པར་ཐལ།
མིག་གཡས་གཡོན་ལྟ་བུ་མིག་ཏུ་རིགས་གཅིག་པ་དང༌། སྤྱོད་ཡུལ་གཟུགས་ལ་དམིགས་པར་མཚུངས་པ་དང་།
འབྲས་བུ་མིག་གི་རྣམ་པར་ཤེས་པ་སྐྱེད་པ་འདྲ་བས་ཁམས་གཅིག་ཏུ་བཞག་པའི་ཕྱིར། རྣ་བ་ལའང་དེ་ལྟར་
རོ། ། མིག་རེ་རེ་དང་གསུམ་སོགས་ཀྱིས་ཀྱང་བྱ་བ་བྱེད་ནུས་ཀྱང་གཉིས་གཉིས་བྱུང་བའི་རྒྱ་མཚན་ཡོད་དེ།
རྟེན་མཛེས་པར་བྱ་བའི་ཆེད་དུ་ཡིན་པའི་ཕྱིར་རོ། ༈ སྣའི་གོང་བུ་གཅིག་ཡིན་ཀྱང་སྣ་གཉིས་སུ་བཞེད་པའང་མི་
འགལ་ཏེ། སྣ་བུག་གཉིས་རེ་ཡོད་ཅིང་སོ་སོ་ནས་དྲི་ཚོར་བའི་ཕྱིར་རོ། ། གཉིས་པ་ཆོས་གསུམ་གྱི་ཁྱད་ཆོས་ལ།
ཆོས་གསུམ་གྱི་སྒྲ་དོན། ཆོས་གསུམ་གསུངས་པའི་དགོས་པ། ཆོས་གསུམ་གྱི་གོ་རིམ་གསུམ། དང་པོ་ནི།
སྤུངས་དང་སྐྱེ་སྒོ་རིགས་ཀྱི་དོན། ། ཕུང་པོ་སྐྱེ་མཆེད་ཁོམས་རྣམས་ཡིན། ། ཞེས་བྱུང་། འདི་ལ་ཚིག་དོན་དང་།
མཐའ་དཔྱད་པ་གཉིས། དང་པོ་ནི། ཕུང་པོ་ལྔ་ཆོས་ཅན། ཁྱོད་ལ་ཕུང་པོ་ཞེས་བརྗོད་པའི་རྒྱུ་མཚན་ཡོད་དེ།
རྒྱུ་རྐྱེན་དུ་མ་སྤུངས་པའམ་ཚོགས་པས་ན་དེ་ལྟར་བརྗོད་པའི་ཕྱིར་ཏེ། རང་འགྲེལ་ལས། སྤུངས་པའི་དོན་ནི་
ཕུང་པོའི་དོན་ནོ། ། ཞེས་གསུངས་པའི་ཕྱིར། སྐྱེ་མཆེད་བཅུ་གཉིས་ཆོས་ཅན། སྐྱེ་མཆེད་ཅེས་བརྗོད་པའི་སྒྲ་
དོན་ཡོད་དེ། སེམས་སེམས་བྱུང་རྣམས་སྐྱེ་ཞིང་མཆེད་པ་སྟེ་རྒྱས་པའི་སྒོར་གྱུར་པས་ན་དེ་ལྟར་བརྗོད་པའི་ཕྱིར་
རོ། ། གཟུགས་སྒྲ་དྲི་རོ་སོགས་ཁམས་བཅོ་བརྒྱད་ཆོས་ཅན། ཁམས་ཞེས་བྱ་སྟེ། འབྲས་བུ་འབྱུང་བའི་རྒྱུའམ་
རིགས་ཏེ་ས་བོན་ལྟ་བུ་ཡིན་པས་ན་དེ་སྐད་བརྗོད་པའི་ཕྱིར་ཏེ། རང་འགྲེལ་ལས། རིགས་ཀྱི་དོན་ནི་ཁམས་ཀྱི་
དོན་ཏེ། ཞེས་གསུངས་པའི་ཕྱིར། གཉིས་པ་ལ། ཁ་ཅིག གཟུགས་ཡིན་ན། གཟུགས་ཀྱི་ཕུང་བོ་ཡིན་པས་
ཁྱབ་པར་ཐལ། ཕྱིའི་གཟུགས་ལ་དེའི་ཕྱིར་ན་མ་ཁྱབརྟགས་དེར་ཐལ། འདིར་རྡུལ་ཕྲ་རབ་ཀྱང་གཟུགས་ཀྱི་
ཕུང་བོ་ཡིན་པའི་ཕྱིར། དེར་ཐལ། དེ་རྒྱུ་རྐྱེན་དུ་མ་འདུས་པ་ཡིན་པའི་ཕྱིར། མ་གྲུབ་ན། རྒྱུ་རྐྱེན་གྱིས་མ་སྐྱེད་
པར་ཐལ། མ་གྲུབ་པ་དེའི་ཕྱིར། འདོད་ན། འདུས་བྱས་མ་ཡིན་པར་ཐལ་ལོ།གོང་དུ་འདོད་ན། རྣམ་རིག་
22



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
མིན་པའི་གཟུགས་ཆོས་ཅན། དེར་ཐལ། དེའི་ཕྱིར། འདོད་ན། དེ་དེ་མ་ཡིན་པར་ཐལ། དེ་ཆོས་ཀྱི་ཁམས་
དང༌། དེའི་སྐྱེ་མཆེད་ཡིན་པའི་ཕྱིར། གཞན་ཡང་། བྱེ་སྨྲའི་ལུགས་འདིར་རྡུལ་ཕྲ་རབ་ལ་ཕུང་པོའི་དོན་ཚང་
བར་ཐལ། གངས་སྤེལ་ལས། རྡུལ་ཕྲ་རབ་གཅིག་པུ་ཡང་ ཕུང་པོར་བརྗོད་དེ། ཞེས་གསུངས་ པའི་ཕྱིར།
གཞན་ཡང་། དེ་དེ་ཡིན་པར་ཐལ། བྱེ་སྨྲས་དེ་ཕུང་པོའི་དོན་ཚང་བར་འདོད་པ་ལ། མདོ་སྡེ་པས་དེ་ལ་སྤུངས་
པའི་དོན་མ་ཚང་བའི་སྐྱོན་བརྗོད་པའི་ཕྱིར། ཁ་ཅིག ཕུང་པོ་རྫས་ཡོད་ཡིད་པར་ཐལ། ཕུང་པོ་རེ་རེ་ནས་
རྫས་ཡོད་ཡིན་པའི་ཕྱིར། དེར་ཐལ། ཕུང་པོ་རེ་རེ་ནས་རྫས་ཡོད་དུ་སློབ་དཔོན་ཡང་བཞེད་པའི་ཕྱིར། འདོད་
ན། མ་ཡིན་པར་ཐལ། བཏགས་ཡོད་ཡིན་པའི་ཕྱིར། དེར་ཐལ། བྱེ་སྨྲས་རྗེས་ཡོད་དང་། སློབ་དཔོན་དང་
མདོ་སྡེ་བས་ཕུང་པོ་སྤྱི་ཙམ་པ་དེ་བཏགས་ཡོད་དུ་བཞེད་པའི་ཕྱིར། གཉིས་པ་ལ། ཆོས་གསུམ་བསྟན་པའི་
དགོས་པ་དང་། དོགས་གཅོད་གཉིས། དང་པོ་ནི། རྨོངས་དབང་འདོད་རྣམས་གསུམ་གྱི་ཕྱིར། ། ཕུང་པོ་ལ་
སོགས་གསུམ་བསྟན་ཏོ། ། ཞེས་བྱུང༌། ཕུང་བོ་ལ་སོགས་ཏེ་སྐྱེ་མཆེད་དང་ཁམས་ཏེ་ཆོས་གསུམ་བསྟན་པ་ལ་
ཆོས་ཅན། དགོས་པ་ཡོད་དེ། རྨོངས་པ་གསུམ་བཟློག་པ་དང་། དད་སོགས་ཀྱི་དབང་པོ་རྣོ་འབྲིང་རྟུལ་གསུམ་
རྗེས་སུ་འཛིན་པ་དང་། ཚིག་གི་སྤྲོས་པ་རྒྱས་འབྲིང་བསྡུས་གསུམ་འདོད་པ་རྣམ་པ་གསུམ་གྱི་ཆེད་དུ་ཡིན་པའི་
ཕྱིར། དང་པོ་གྲུབ་སྟེ། སེམས་བྱུང་རྣམས་ལ་རིལ་པོའམ་གཅིག་ཏུ་འཛིན་པའི་རྨོངས་པ་བཟློག་པའི་ཆེད་དུ་
ཕུང་པོ་ལྔ་ བསྟན། གཟུགས་ལ་ རིལ་ འཛིན་གྱི་རྨོངས་པ་བཟློག་པའི་ཆེད་དུ་སྐྱེ་མཆེད་བཅུ་གཉིས་བསྟན
གཟུགས་སེམས་གཉིས་ཀ་ལ་རིལ་འཛིན་གྱི་རྨོངས་པ་བཟློག་པའི་ཆེད་དུ་ཁམས་བཅོ་བརྒྱད་བསྟན་པའི་ཕྱིར། དེ་
ལྟར་བསྟན་པས་རྨོངས་པ་གསུམ་བཟློག་ནུས་ཏེ། ཕུང་པོ་ལྔའི་སྐབས་སུ་སེམས་བྱུང་གི་ཕུང་པོ་གསུམ་དུ་ཕྱེ། སྐྱེ་
མཆེད་བཅུ་གཉིས་ཀྱི་སྐབས་སུ་གཟུགས་ཅན་བཅུར་ཕྱེ། ཁམས་བཅོ་བརྒྱད་ཀྱི་སྐབས་སུ་གཟུགས་ཅན་བཅུ་དང་
རྣམ་ཤེས་ཀྱི་ཁམས་བདུན་དུ་བཤད་པས་རྨོངས་པ་དེ་རྣམས་བཟློག་ནུས་པའི་ཕྱིར། རྩ་རྟགས་ཕྱི་མ་གཉིས་གྲུབ་
སྟེ། དབང་རྣོན་འགོ་སྨོས་པས་གོ་བ་ལ་ཚིག་བསྡུས་ཏེ་ཕུང་པོ་ལྔ་བསྟན། ཅུང་ཟད་སྤྲོས་ནས་གོ་བ་དབང་འབྲིང་
ལ་ཚིག་རྒྱས་བསྡུས་འཚམ་པས་སྐྱེ་མཆེད་བཅུ་གཉིས་བསྟན། དབང་རྟུལ་ཚིག་དོན་གཉིས་ཀ་རྒྱུས་པར་འདོད་པ་
ལ་ཁམས་བཅོ་བརྒྱུད་བསྟན་ནས་འདོད་པ་རྣམ་པ་གསུམ་དང་ལྡན་པའི་གདུལ་བྱ་རྗེས་སུ་འཛིན་པའི་ཆེད་ཡིན་
པའི་ཕྱིར། གཉིས་པ་ནི། རྩོད་པའི་རྩ་བར་གྱུར་པ་དང་། ། འཁོར་བའི་རྒྱུ་དང་རིམ་རྒྱུའི་ཕྱིར། ། སེམས་བྱུང་
རྣམས་ལས་ཚོར་བ་དང༌། །འདུ་ཤེས་ལོགས་ཤིག་ཕུང་པོར་བཞག ། ཕུང་པོ་དག་ཏུ་འདུས་མ་བྱས། ། དོན་
དུ་མི་རུང་ཕྱིར་མ་བཤད། ། ཅེས་བྱུང་། ཤེས་བྱ་ཆོས་ཅན། སེམས་བྱུང་རྣམས་ལས་ཚོར་བ་དང་འདུ་ཤེས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལོགས་ཤིག་ཏུ་ཕུང་པོར་བཞག་པའི་རྒྱུ་མཚན་ཡོད་དེ། ཟག་བཅས་ཀྱི་ཚོར་འདུ་གཉིས་རྩོད་པའི་རྩ་བར་གྱུར་པ་
དང་། འཁོར་བར་འཁོར་བྱེད་ཀྱི་རྒྱུ་དང་། ཉོན་མོངས་གཞན་ལས་རགས་ཤིང་དེ་རྣམས་ཀྱི་གོ་རིམ་གྱི་རྒྱུ་བྱེད་
པའི་ཕྱིར། འདུས་མ་བྱས་ཆོས་ཅན། ཕུང་པོ་དག་ཏུ་མ་བཤད་དེ། རྒྱུ་རྐྱེན་དུ་མ་སྤུངས་པའི་དོན་དུ་མི་རུང་
བའི་ཕྱིར། མ་བཤད་ཅེས་པ་ནི་སྟོན་པས་མ་བཤད་ཅེས་པ་ཡིན་གྱི། སློབ་དཔོན་རང་ཉིད་ཀྱིས་མ་བཤད་ཅེས་པ་
ཙམ་གྱི་དོན་མིན་ཏེ། འདིར་སངས་རྒྱས་ཀྱིས་གསུངས་པའི་མངོན་པའི་གཞུང་གིས་བསྟན་ཚུལ་དང་། དགོས་
པ་སོགས་འཆད་པར་མཛད་པའི་ཕྱིར་རོ། ། གསུམ་པ་གོ་རིམ་ལ། ཕུང་པོའི་གོ་རིམ། ཁམས་དང་སྐྱེ་མཆེད་ཀྱི་
གོ་རིམ། ཞར་བྱུང་དང་གསུམ། དང་པོ་ནི། རིམ་ནི་རགས་དང་ཀུན་ཉོན་མོངས། ། སྣོད་སོགས་དོན་ཁམས་
ཇི་བཞིན་ནོ། ། ཞེས་བྱུང་། ཤེས་བྱ་ཆོས་ཅན། ཕུང་པོ་ལྔའི་གོ་རིམ་ནི་རགས་པ་དང་པོར་བསྟན་ནས་ཕྲ་བ་
རྗེས་སུ་བསྟན་པ་ཡིན་ཏེ། གཟུགས་སོགས་ལྔ་སྔ་མ་སྔ་མ་རགས་ཤིང་། ཕྱི་མ་ཕྱི་མ་ཕྲ་བའི་ཕྱིར། དེ་འདྲ་བའི་གོ་
རིམ་བྱས་པ་ལ་ཆོས་ཅན། རྒྱུ་མཚན་ཡོད་དེ། དང་པོར་གཟུགས་མཐོང་སྟེ་ཉོན་མོངས་སྐྱེ། དེ་ནས་ཚོར་བ་སྐྱེ་
ཞིང་བདེ་བ་འདོད། དེ་ནས་འདུ་ཤེས་ཕྱིན་ཅི་ལོག་སྐྱེ། དེ་ལས་འདུ་བྱེད་ཀྱི་ལས་གསོག དེའི་དབང་གིས་རྣམ་
པར་ཤེས་པ་ཀུན་ནས་ཉོན་མོངས་ཅན་དུ་འགྱུར་བའི་གོ་རིམ་ལྟར་ཡིན་པའི་ཕྱིར། དགོས་པ་ཡོད་དེ། གཟུགས་
སྣོད་ལྟ་བུ། ཚོར་བ་ཟས་ལྟ་བུ། འདུ་ཤེས་བྱན་ལྟ་བུ། འདུ་བྱེད་བྱན་ཕོ་ལྟ་བུ། རྣམ་ཤེས་ལོངས་སྤྱོད་པ་བོ་ལྟ་
བུར་ཤེས་པའི་དགོས་པ་ཡོད་པའི་ཕྱིར། དེ་ཡང་ཡིན་ཏེ། ཕྱིའི་སྣོད་ལ་སོགས་པའི་དཔེས་ནང་གི་དོན་ཁམས་ཇི་
ལྟབ་བཞིན་དུ་ངེས་པའི་ཕྱིར། དེར་ཐལ། སྣོད་ཀྱིས་ཟས་བརྟེན་པ་ལྟར་གཟུགས་ཀྱིས་ཚོར་བའི་རྟེན་བྱེད།
ཟས་ལོངས་སྤྱད་བྱ་ཡིན་པ་ལྟར་ཚོར་བ་རྣམ་ཤེས་ཀྱིས་སྤྱད་བྱ། བྱན་སྟེ་ཚོད་མས་ཟས་ཞིམ་པར་བྱེད་པ་ལྟར་འདུ་
ཤེས་ཀྱིས་བདེ་སྡུག་གི་ཐ་སྙད་ཤེས། བྱན་པོ་ལག་བདེས་ཟས་འདྲེན་པ་ལྟར་འདུ་བྱེད་ཀྱིས་རྣམ་ཤེས་ལ་བདེ་སྡུག་
སྐྱེད་པར་བྱེད། སྐྱེས་བུས་ཟས་ལ་ལོངས་སྤྱད་པ་ལྟར་རྣམ་ཤེས་ཀྱིས་བདེ་སྡུག་ལ་ལོངས་སྤྱོད་པར་བྱེད་པའི་ཕྱིར།
དགོས་པ་གཞན་ཡོད་དེ། འདོད་ཁམས་ནི། གཟུགས་ཅན་གྱི་འདོད་ཡོན་ལྔ་ལ་ལོངས་སྤྱོད་པས་ཕྱེ། བསམ་
གཏན་བཞི་ཚོར་བ་ལ་ལོངས་སྤྱོད་པས་གཟུགས་ཁམས་ཚོར་བས་ཕྱེ། གཟུགས་མེད་དང་པོ་གསུམ་འདུ་ཤེས་ཀྱིས་
ཕྱེ། སྲིད་རྩེ་འདུ་བྱེད་ཀྱི་ཕྱེ། རྣམ་ཤེས་ནི་ཀུན་ལ་ཁྱབ་པས་དེ་དག་དང་འདྲ་བར་ཤེས་པའི་དགོས་པ་ཡོད་པའི་
ཕྱིར། གཉིས་པ་ནི། ད་ལྟའི་དོན་ཕྱིར་དབང་པོ་ལྔ། ། འབྱུང་བ་ལས་གྱུར་དོན་ཕྱིར་བཞི། ། གཞན་ནི་ཆེས་
རིང་མྱུར་འཇུག་ཕྱིར། ། ཡང་ན་ཇི་ལྟར་གནས་རིམ་བཞིན། ། ཞེས་བྱུང་། དབང་པོ་ལྔ་དང་པོར་བསྟན་ནས་
ཡིད་རྗེས་སུ་བཤད་པ་ལ་དགོས་པ་ཡོད་དེ། དང་པོ་དབང་པོ་ལྔ་ཡུལ་ད་ལྟ་བ་ཁོ་ནའི་དོན་གྱི་ཕྱིར་འཇུག ཡིད་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ནི་དུས་གསུམ་ག་ལ་འཇུག་པར་འགྱུར་བའི་ཕྱིར། དབང་པོ་ལྔའི་ནང་ནས་ལུས་དབང་རྗེས་སུ་བཤད་པ་ལ་
དགོས་པ་ཡོད་དེ། དབང་པོ་སྔ་མ་བཞི་ནི་འབྱུང་བ་ལས་གྱུར་པའི་དོན་ཁོ་ནའི་ཡུལ་ཅན་ཡིན་པའི་ཕྱིར་དང་།
ལུས་དབང་ནི་འབྱུང་བ་དང་འབྱུང་འགྱུར་གཉིས་ཀའི་ཡུལ་ལ་འཇུག་པའི་ཕྱིར། མིག་རྣ་གཉིས་ལས་མིག་དང་
པོར་བཤད་པའི་རྒྱུ་མཚན་ཡོད་དེ། མིག་དབང་གཞན་ནི་ཆེས་རིང་བའི་ཡུལ་ལ་མྱུར་དུ་འཇུག་ལ། རྣ་བས་དེ་
ཙམ་གྱི་སྒྲ་མི་ཐོས་པའི་ཕྱིར། སྣ་ལྕེ་གཉིས་ལས་སྣ་དང་པོར་བཤད་པའི་རྒྱུ་མཚན་ཡོད་དེ། ལྕེ་ལ་རོ་མ་མྱོང་གོང་
དུ་སྣ་ཡུལ་དྲི་ལ་མྱུར་དུ་འཇུག་པའི་ཕྱིར། གོ་རིམ་དེར་མ་ཟད་རྒྱུ་མཚན་ནམ་དགོས་པ་གཞན་ཡོད་དེ། ཡང་ན་
དབང་རྟེན་ལུས་ལ་ཇི་ལྟར་གནས་པ་བཞིན་གྱི་རིམ་པ་ཡང་ཡིན་པའི་ཕྱིར། གསུམ་པ་ནི། བྱེ་བྲག་དོན་དང་གཙོ་
བོའི་ཕྱིར། ། ཆོས་མང་བ་དང་མཆོག་བསྡུས་ཕྱིར། ། གཅིག་ནི་གཟུགས་ཀྱི་སྐྱེ་མཆེད་དང་། ། གཅིག་ནི་ཆོས་
ཞེས་བྱ་བར་བརྗོད། ། ཅེས་བྱུང་། མིག་གི་ཡུལ་དུ་གཟུགས་ཀྱི་སྐྱེ་མཆེད་སྒོས་སུ་བཞག་པའི་རྒྱུ་མཚན་ཅི་ཞེ་ན།
སྐྱེ་མཆེད་དང་པོ་གཅིག་ནི་གཟུགས་ཀྱི་སྐྱེ་མཆེད་དུ་བཞག་པའི་རྒྱུ་མཚན་ཡོད་དེ། སྤྱིར་གཟུགས་ཅན་བཅུ་
གཟུགས་ཡིན་ཡང་འདིར་སྤྱི་མིང་བྱེ་བྲག་ལ་བཏགས་པའི་དོན་ཡིན་པའི་ཕྱིར། དེ་ལྟར་བཏགས་པ་ལ་ཆོས་ཅན།
དགོས་པ་ཡོད་དེ། དེ་གཟུགས་ཀྱི་སྐྱེ་མཆེད་ཀྱི་གཙོ་བོ་ཡིན་པའི་ཕྱིར། ཡིད་ཤེས་ཀྱི་ཡུལ་གྱི་སྐྱེ་མཆེད་གཅིག་པོ་
ནི་ཆོས་ཅན། ཆོས་ཀྱི་ཁམས་ཞེས་བྱ་བར་བརྗོད་དེ། སྤྱིར་སྐྱེ་མཆེད་ཐམས་ཅད་ཆོས་ཡིན་ཡང་ཆོས་ཀྱི་སྐྱེ་མཆེད་
ཀྱིས་ཆོས་མང་པོ་དང་ཆོས་ཀྱི་མཆོག་མྱང་འདས་བསྡུས་ཀྱི། གཞན་དག་གིས་མ་བསྡུས་པའི་ཕྱིར་རོ། ། གསུམ་
པ་ཆོས་གསུམ་གྱིས་གཞན་བསྡུས་ཚུལ་ལ། ཆོས་ཕུང་གིས་བསྡུས་ཚུལ་དང་། ཕུང་ཁམས་གཞན་བསྡུས་ཚུལ་
གཉིས། དང་པོ་ལ། དངོས་དང་། ཞར་བྱུང་གཉིས། དང་པོ་ནི། ཆོས་ཀྱི་ཕུང་པོ་བརྒྱད་ཁྲི་དག ། གང་
རྣམས་ཐུབ་པས་གསུངས་དེ་དག ། ཚིག་གམ་མིང་ཡིན་དེ་དག་ནི། ། གཟུགས་ དང་འདུ་བྱེད་ དག་ཏུ་
འདུས། ། ཞེས་བྱུང་། ། ཆོས་ཕུང་གང་རྣམས་ཐུབ་པའི་དབང་པོས་དུག་གསུམ་རེ་རེ་དང་ཆ་མཉམ་པའི་
གཉེན་པོར་ཉི་ཁྲི་རེ་གསུངས་པའི་ཆོས་ཀྱི་ཕུང་བོ་བརྒྱད་ཁྲི་བོ་དེ་དག་ཆོས་ཅན། འདིར་བཤད་པའི་ཕུང་པོར་
འདུས་པ་ཡིན་ཏེ། མདོ་སྡེ་པ་ལྟར་ན་ཚིག་གི་རང་བཞིན་ཡིན་པས་གཟུགས་ཕུང་གིས་བསྡུས་ལ། བྱེ་བྲག་སྨྲ་བ་
ལྟར་ན་མིང་ཚིག་ཚོགས་པའི་རང་བཞིན་ཡིན་པས་ལྡན་མིན་འདུ་བྱེད་དག་འདུས་པར་འདོད་པའི་ཕྱིར། གཉིས་
པ་ནི། ཁ་ཅིག་བསྟན་བཅོས་ཚད་ཅེས་ཟེར། ། ཕུང་པོ་ལ་སོགས་གཏམ་རེ་ཡིན། ། སྤྱོད་པ་རྣམས་ཀྱི་གཉེན་
པོར་ནི། ། ཆོས་ཀྱི་ཕུང་པོ་མཐུན་པར་གསུངས། ། ཞེས་བྱུང་
། ཤེས་བྱ་ཆོས་ཅན། ཆོས་ཕུང་གི་ཚད་ལ་འདོད་
ཚུལ་མི་འདྲ་བ་ཡོད་དེ། ཁ་ཅིག་ཤཱ་རིའི་བུས་མཛད་པའི་ཆོས་ཀྱི་ཕུང་པོ་ཞེས་པའི་བསྟན་བཅོས་དེར་ཤོ་ལོ་ཀ་དྲུག་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོང་ཡོད་པ་དེའི་ཚད་ཟེར་ལ། གཞན་དག་ཕུང་པོ་ལ་སོགས་ཏེ་ཁམས་དང་སྐྱེ་མཆེད་རྣམས་ཀྱི་དོན་ཚན་རེ་རེ་
རྫོགས་པར་སྟོན་པའི་གཏམ་རེ་ཡིན་ཞེས་འདོད་པ་སོགས་ཡོད་པའི་ཕྱིར། སློབ་དཔོན་རང་གི་བཞེད་པ་ཡོད་དེ།
ཉོན་མོངས་པ་སྣ་རེའི་གཉེན་པོ་རྫོགས་པར་སྟོན་པའི་གསུང་རབ་རེ་ལ་བྱེད་པའི་ཕྱིར། དེར་ཐལ། ཉོན་མོངས་
པ་བརྒྱད་ཁྲི་ལ་སྤྱོད་པ་རྣམས་ཀྱི་གཉེན་པོར་ནི་ཆོས་ཀྱི་ཕུང་པོ་བརྒྱད་ཁྲིའི་གྲངས་མཐུན་པར་གསུངས་པའི་ཕྱིར།
གལ་ཏེ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ཞེས་བརྗོད་པ་མ་ཡིན་ནམ་ཞེ་ནས་སྐྱོན་མེད་དེ། འདི་བྱེ་བྲག་སྨྲ་བའི་
ལུགས་གཙོ་བོར་མརྗོད་པ་ཡིན་པའི་ཕྱིར། གཉིས་པ་ཁམས་དང་སྐྱེ་མཆེད་གཞན་གྱིས་བསྡུས་ཚུལ་ནི། དེ་
བཞིན་གཞན་ཡང་ཅི་རིགས་པར། ། ཕུང་པོ་སྐྱེ་མཆེད་ཁམས་རྣམས་ནི། ། རང་གི་མཚན་ཉིད་ལེགས་དཔྱད་
དེ། ། ཇི་སྐད་བཤད་པར་བསྡུ་བར་བྱ། ། བུ་ག་ནམ་མཁའི་ཁམས་ཞེས་བྱ། ། སྣང་དང་མུན་པ་དག་ཡིན་
ལོ། ། ཟག་དང་བཅས་པའི་རྣམ་ཤེས་ནི། ། རྣམ་ཤེས་ཁམས་ཡིན་སྐྱེ་བའི་རྟེན། ། ཞེས་བྱུང་། ཤེས་བྱ་ཆོས་
ཅན། ཆོས་ཕུང་ཆོས་གསུམ་གྱིས་བསྡུས་པ་དེ་བཞིན་དུ་གཞན་ཡང་མདོ་ལས་ཅི་རིགས་པར་གསུངས་པའི་ཕུང་
པོ་དང་སྐྱེ་མཆེད་ཁམས་རྣམས་ནི་རང་གི་མཚན་ཉིད་ཇི་ལྟར་ཡིན་པ་ལ་ལེགས་པར་དཔྱད་དེ་འདིར་ཇི་སྐད་
བཤད་པའི་ཆོས་གསུམ་དུ་བསྡུ་བར་བྱ་སྟེ། ཟག་མེད་ཀྱི་ཚུལ་ཁྲིམས་ཏིང་ངེ་འཛིན་ཤེས་རབ་རྣམ་པར་གྲོལ་བ་
དེའི་ཡེ་ཤེས་གཟིགས་པའི་ཕུང་པོ་རྣམས་ལས་དང་པོ་གཟུགས་ཀྱི་ཕུང་པོ་དང་། ལྷག་མ་རྣམས་འདུ་བྱེད་ཀྱི་ཕུང་
པོར་བསྡུ་ཞིང་། དེ་ལྟ་བུ་གཞན་དག་ཀྱང་བསྡུ་ཚུལ་ཤེས་པར་བྱ་བ་ཡིན་པའི་ཕྱིར། སྣང་དང་སྐར་ཁུང་ལ་
སོགས་པའི་བུ་ག་ནི་ནམ་མཁའ་དངོས་མིན་ཀྱང་བུ་ག་ནམ་མཁའི་ཁམས་ཞེས་བྱ་སྟེ། དེར་ཉིན་མོར་སྣང་བ་དང་
མཚན་མོ་མུན་པའི་རང་བཞིན་དག་ཡིན་པའི་ཕྱིར། ལོ་ཞེས་སྨོས་པའི་རྒྱུ་མཚན་ཡོད་དེ། སྣང་མུན་དེ་གཉིས་
ནམ་མཁའ་དངོས་གནས་པར་འདོད་པའི་ལུགས་དགག་པའི་ཆེད་ཡིན་པའི་ཕྱིར། ཟག་པ་དང་བཅས་པའི་རྣམ་
ཤེས་ཆོས་ཅན། ། ཁམས་དྲུག་ཏུ་ཕྱེ་བའི་རྣམ་ཤེས་ཀྱི་ཁམས་ཡིན་ཏེ། ཡང་སྲིད་དུ་སྐྱེ་བའི་རྟེན་བྱེད་པའི་རྣམ་
ཤེས་ཡིན་པའི་ཕྱིར། ཁྱབ་སྟེ། ཟག་མེད་ཀྱི་རྣམ་ཤེས་ཀྱིས་དེའི་རྟེན་མི་བྱེད་པའི་ཕྱིར།༈
གསུམ་པ་ཁམས་ཀྱི་རྣམ་པ་རབ་དབྱེ་བཤད་པ་ལ། མཚན་ཉིད་ཀྱི་སྒོ་ནས་བཤད་པ། གསུམ་ཚན་གྱི་སྒོ་
ནས། བཅས་མ་བཅས་ཀྱི་སྒོ་ནས། གྲུབ་པ་སོགས་ཀྱི་སྒོ་ནས། བྱུང་སོགས་ཀྱི་སྒོ་ནས། ལྟ་སོགས་ཀྱི་དབྱེ་བ་
དྲུག དང་པོ་ནི། བསྟན་ཡོད་འདིར་ནི་གཟུགས་གཅིག་བུ། ། ཐོགས་དང་བཅས་པ་གཟུགས་ཅན་བཅུ། །
ཞེས་བྱུང་། གཟུགས་ཀྱི་སྐྱེ་མཆེད་གཅིག་བུ་ཆོས་ཅན། འདིར་ནི་བསྟན་ཡོད་ཡིན་ཏེ། མིག་གི་དབང་པོའི་ཡུལ་
དུ་བསྟན་དུ་ཡོད་པའི་གཟུགས་ཡིན་པའི་ཕྱིར། དབང་པོ་ལྔ་དོན་ལྔ་སྟེ་གཟུགས་ཅན་བཅུ་བོ་ཆོས་ཅན། ཐོགས་
26



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན་ །
དང་བཅས་པ་ཞེས་བྱ་སྟེ། གཟུགས་ཅན་གཞན་རང་ལ་ཐོགས་པ་དང་
། རང་གཟུགས་ཅན་གཞན་ལ་ཕར་
ཐོགས་པ་གང་རུང་ཡིན་པའི་ཕྱིར། དང་པོ་གྲུབ་སྟེ། གཟུགས་ཀྱི་སྐྱེ་མཆེད་ཡིན་པའི་ཕྱིར། གཉིས་པ་གྲུབ་སྟེ།
སྣང་བ་དེ་དེ་ཡིན་པའི་ཕྱིར། དེར་ཐལ། རྩིག་པ་ལ་ཐོགས་པའི་ཕྱིར། ཐོགས་ཚུལ་དེ་ལ་གསུམ་ཡོད་དེ། ཡུལ་
དང་དམིགས་པ་དང་སྒྲིབ་པ་གསུམ་ལ་ཐོགས་པའི་ཕྱིར། དང་པོ་གྲུབ་ཏེ། ཡུལ་ཅན་ཡུལ་ལ་ཐོགས་པའི་ཕྱིར།
དེར་ཐལ། གཟུགས་ཅན་གྱི་ཐོགས་པ་ནི་ཕན་ཚུན་གོ་ས་འགོག་པའི་ཐོགས་པ་ཡིན་ལ། མིག་དབང་སོགས་ཡུལ་
ཅན་རྣམས་ཡུལ་ལ་ཐོགས་པ་ནི་རང་རང་གི་ཡུལ་དང་འཕྲད་ནས་དེ་འཛིན་གྱི། གང་ནི་མི་འཛིན་པའི་དོན་ཡིན་
པའི་ཕྱིར། མིག་དབང་ཡུལ་ལ་ཐོགས་མི་ཐོགས་ཀྱི་ཁྱད་པར་དུ་མ་ཡོད་དེ། ཆུ་ལ་ཐོགས་ཤིང་སྐམ་ལ་མི་ཐོགས་
པ། དེ་ལས་བཟློག་པ། ཆུ་དང་སྐམ་གཉིས་ཀར་ཐོགས་པ། གཉིས་ཀར་མི་ཐོགས་པ། ཉིན་མོ་ཐོགས་ཤིང་།
མཚན་མོ་མི་ཐོགས་པ། དེ་ལས་བཟློག་པ། གཉིས་ཀར་ཐོགས་པ། གཉིས་ཀར་མི་ཐོགས་པའི་མུ་བརྒྱད་ཡོད་
པའི་ཕྱིར། དང་པོ་གྲུབ་སྟེ། ཉའི་མིག་རྣམས་དེ་ཡིན་པའི་ཕྱིར། དེར་ཐལ། དེས་ཆུར་མཐོང་ཞིང་སྐམ་སར་
མི་མཐོང་བའི་ཕྱིར། གཉིས་པ་གྲུབ་སྟེ། མི་ཕལ་ཆེར་གྱིས་སྐམ་ས་མཐོང་ལ་ཆུ་མི་མཐོང་བའི་ཕྱིར། གསུམ་པ་
གྲུབ་སྟེ། སྦལ་བ་སོགས་ཀྱིས་གཉིས་ཀར་མཐོང་བའི་ཕྱིར། བཞི་པ་གྲུབ་སྟེ། གཉིད་དུས་དང་མངལ་གྱི་མིག་ལྟ་
བུ་ཡིན་པའི་ཕྱིར། ལྔ་བ་གྲུབ་སྟེ། མི་ཕལ་ཆེར་གྱི་མིག་དེ་དེ་ཡིན་པའི་ཕྱིར། དྲུག་པ་གྲུབ་སྟེ། འུག་པའི་མིག་
གིས་མཚན་མོ་མཐོང་ཞིང་ཉིན་མོ་མི་མཐོང་བའི་ཕྱིར། བདུན་པ་གྲུབ་སྟེ། གུང་ཁྱིའི་མིག་གིས་ཉིན་མཚན་
གཉིས་ཀར་མཐོང་བའིཕྱིར། བརྒྱད་པ་གྲུབ་སྟེ། འགོག་པ་ལ་སྙོམས་པར་ཞུགས་པའི་མིག་ལྟ་བུ་དེ་ཡིན་པའི་
ཕྱིར། གཉིས་པ་དམིགས་པ་ལ་ཐོགས་པ་ཡོད་དེ། ཟླ་བ་གཉིས་སྣང་གི་དབང་ཤེས་ལྟ་བུ་དེ་ཡིན་པའི་ཕྱིར།
གསུམ་པ་ཡོད་དེ། གཟུགས་ཅན་ཕན་ཚུན་གཅིག་ཡོད་པའི་གོ་སར་གཞན་འབྱུང་པ་འགོག་ཅིང་སྒྲིབ་པར་བྱེད་
པའི་ཕྱིར་རོ། ། གཉིས་པ་ལ། དགེ་སོགས་གསུམ་དུ་དབྱེ་བ་ ཁམས་གསུམ་གྱི་སྒོ་ནས་དབྱེ་བ་གཉིས། དང་
པོ་ནི། ལུང་མ་བསྟན་བརྒྱད་དེ་དག་ཉིད། ། གཟུགས་སྒྲ་མ་གཏོགས་གཞན་རྣམ་གསུམ། ། ཞེས་བྱུང་།
གཟུགས་ཅན་བཅུ་ལས་གཟུགས་སྒྲ་མ་གཏོགས་འི་གཟུགས་ཅན་བརྒྱད་པོ་དེ་དག་ཉིད་ཆོས་ཅན། མཐའ་གཅིག་
ཏུ་ལུང་མ་བསྟན་ཡིན་ཏེ། དགེ་མི་དགེ་གཉིས་ཁྱོད་ལ་བཞག་ཏུ་མི་རུང་བའི་ཕྱིར། དེ་དག་ལས་གཞན་གཟུགས་
སྒྲ་གཉིས་དང་རྣམ་ཤེས་ཀྱི་ཁམས་བདུན་དང་ཆོས་ཀྱི་ཁམས་དང་བཅུ་ཆོས་ཅན། ཁྱོད་ལ་དགེ་སོགས་རྣམ་པ་
གསུམ་ཡོད་དེ། ཁྱོད་ལ་སྡོམ་པ་ལྟ་བུ་དགེ་བའི་གཟུགས་དང་། རྫུན་ལྟ་བུ་མི་དགེ་བའི་སྒྲ་དང་། དེ་ལས་གཞན་
པ་རྣམས་སུ་ཡོད་པའི་ཕྱིར། ཕྱི་མ་དེར་ཐལ། ཁ་དོག་དང་དབྱིབས་ལྟ་བུ་གཟུགས་ལུང་མ་བསྟན། ཆུ་སྒྲ་ལྟ་བུ་



༄༅! ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒྲ་ལུང་མ་བསྟན། རྣམ་ཤེས་ཀྱི་ཁམས་བདུན་དང༌
། ཆོས་ཁམས་ལ་དགེ་མི་དགེ་ལུང་མ་བསྟན་གསུམ་སྐབས་
སྟོབས་ཀྱིས་འབྱུང་བའི་ཕྱིར། ཕྱི་མ་དེར་ཐལ། མིག་སོགས་ཀྱིས་གཟུགས་སྒྲ་སོགས་ལ་ལྟ་བའི་ཚེ་དེ་གསུམ་སྐྱེ་བ་
ཡོད་པའི་ཕྱིར། དེར་ཐལ། སངས་རྒྱས་ཀྱི་གཟུགས་ལྟ་བུ་དང་དེའི་གསུང་ལྟ་བུ་མཐོང་ཐོས་ཀྱི་ཚེ་དགེ་བའི་
དབང་ཤེས་སམ་ཡིད་ཤེས་སྐྱེ་ལ། བུད་མེད་ལྟ་བུའི་གཟུགས་དང་དེའི་གླུ་ལྟ་བུ་མཐོང་ཐོས་ཀྱི་ཚེ་མི་དགེ་བའི་
དབང་ཤེས་དང་ཡིད་ཤེས་སྐྱེ་བ་ཡོད་ཅིང་། བར་མའི་གཟུགས་སྒྲ་སོགས་མཐོང་ཐོས་སོགས་ཀྱི་ཚེ་ལུང་མ་བསྟན་
དུ་འགྱུར་བའི་ཕྱིར། ཆོས་ཁམས་ཀྱི་ནང་ཚན་སེམས་བྱུང་ལ་དགེ་སོགས་གསུམ་ཀ་ཡོད་དེ། མ་རིག་པ་ལྟ་བུ་ལུང་
མ་བསྟན་ཡིན་ཅིང་། སེམས་བྱུང་ལ་དགེ་མི་དགེ་གཉིས་ཡོད་པའི་ཕྱིར་ཏེ། སེམས་བྱུང་ལ་མི་དགེ་བ་དགེ་བ་
བཅུ་གཅིག་སོགས་དབྱེར་ཡོད་པའི་ཕྱིར། གཉིས་པ་ནི། འདོད་པར་གཏོགས་པ་ཐམས་ཅད་དོ། ། གཟུགས་
ཀྱི་ཁམས་ན་བཅུ་བཞིའོ། ། དྲི་དང་རོ་དང་སྣ་དང་ནི། ། ལྕེ་ཡི་རྣམ་ཤེས་ཁམས་མ་གཏོགས། །གཟུགས་མེད་
གཏོགས་པ་ཡིད་དང་ནི། ། ཆོས་དང་ཡིད་ཀྱི་རྣམ་ཤེས་ཁམས། ། ཞེས་བྱུང་། ཤེས་བྱ་ཆོས་ཅན། ཁམས་
གསུམ་གྱི་སར་གཏོགས་མི་གཏོགས་འབྱེད་ཚུལ་ཡོད་དེ། འདོད་པའི་སར་གཏོགས་པ་ལ་ནི་ཁམས་བཅོ་བརྒྱད་པོ་
ཐམས་ཅད་ཡོད་པའི་ཕྱིར། གཟུགས་ཀྱི་ཁམས་ན་ཁམས་བཅུ་བཞི་ཡོད་དེ། དེར་དྲི་དང་རོ་དང་སྣའི་རྣམ་ཤེས་
དང༌། ལྕེའི་རྣམ་ཤེས་ཀྱི་ཁམས་ས་གཏོགས་གཞན་ཐམས་ཅད་ཡོད་པའི་ཕྱིར། གཟུགས་མེད་ཀྱི་སར་གཏོགས་
པའི་ཁམས་གསུམ་ཡོད་དེ། ཡིད་དང་ཆོས་དང་ཡིད་ཀྱི་རྣམ་པར་ཤེས་པའི་ཁམས་ གསུམ་ཡོད་པའི་ཕྱིར།
གསུམ་པ་ལ། ཟག་པ་དང་བཅས་མ་བཅས། རྟོག་པ་དང་བཅས་མ་བཅས། དམིགས་པ་དང་བཅས་མ་བཅས་
གསུམ། དང་པོ་ནི། དེ་གསུམ་ཟག་བཅས་ཟག་པ་མེད། ། ལྷག་མ་རྣམས་ནི་ཟག་བཅས་སོ། ཞེས་བྱུང་།
ཡིད་ཆོས་ཡིད་ཀྱི་རྣམ་ཤེས་དོ་གསུམ་ཆོས་ཅན། ཁྱོད་ལ་ཟག་བཅས་ཟག་མེད་གཉིས་ཡོད་དེ། དེ་གསུམ་དུ་
གཏོགས་པའི་ལམ་བདེན་མ་ཡིན་པའི་འདུས་བྱས་རྣམས་ཟག་བཅས་དང་། ལམ་བདེན་དང་འདུས་མ་བྱས་ཀྱི་
ཆོས་རྣམས་ཟག་མེད་ཡིན་པའི་ཕྱིར། ཁམས་ལྷག་མ་བཅོ་ལྔ་བོ་རྣམས་ཆོས་ཅན། ཟག་བཅས་ཡིན་ཏེ། སྒོམ་
སྤང་ཡིན་པའི་ཕྱིར། གཉིས་པ་ལ་དངོས་དང༌། རྩོད་སྤོང་གཉིས། དང་པོ་ནི། རྟོག་དང་དཔྱོད་དང་བཅས་
པ་ནི། ། རྣམ་པར་ཤེས་པའི་ཁམས་ལྔ་ཡིན། །ཐ་མ་གསུམ་ནི་རྣམ་གསུམ་མོ། ། ལྷག་མ་རྣམས་ནི་གཉིས་ཀ་
སྤངས། ། ཞེས་བྱུང་། མིག་སོགས་དབང་པོ་ལྔའི་རྣམ་པར་ཤེས་པའི་ཁམས་ལྔ་བོ་ཆོས་ཅན། རྒྱུན་ལྡན་གྱི་
དབང་དུ་བྱས་ན་རྟོག་པ་དང་བཅས་པ་དང་དཔྱོད་པ་དང་བཅས་པ་ཡིན་ཏེ། གཞན་འགྱུར་གྱི་ནང་ཚན་གྱི་རྟོག་
དཔྱོད་གཉིས་ཀ་ཡང་ཁྱོད་ཀྱི་འཁོར་དུ་འབྱུང་བའི་ཕྱིར། ཁམས་ཐ་མ་ཡིད་དང་ཆོས་དང་ཡིད་ཀྱི་རྣམ་ཤེས་ཀྱི་
28



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཁམས་གསུམ་ཆོས་ཅན། ཁྱོད་ལ་རྟོག་དཔྱོད་གཉིས་དང་བཅས་པ་དང་། རྟོག་པ་མེད་ཅིང་དཔྱོད་པ་ཡོད་པ་
དང༌། གཉིས་ཀ་སྤངས་པ་དང་རྣམ་པ་གསུམ་ཡོད་དེ། འདོད་པ་དང་བསམ་གཏན་དང་པོའི་དངོས་གཞི་ཙམ་
པོ་བའི་ཁམས་དེ་གསུམ་ནི་དང་པོ་དང་། བསམ་གཏན་དང་པོའི་དངོས་གཞི་ཁྱད་པར་ཅན་གྱི་ཁམས་དེ་ནི་
གཉིས་པ་དང་། བསམ་གཏན་གཉིས་པ་ཡན་གྱི་ཁམས་དེ་གསུམ་དང་། གཟུགས་སོགས་ཁམས་ལྷག་མ་བཅོ་ལྔ་
རྣམས་ནི་རྟོག་དཔྱོད་གཉིས་ ཀ་སྤངས་པ་ཡིན་པའི་ཕྱིར། གཉིས་པ་ནི། ངེས་ པར་རྟོགས་དང་རྗེས་དྲན་
པའི། ། རྣམ་པར་རྟོག་པས་རྣམ་མི་རྟོག། དེ་དག་ཡིད་ཀྱི་ཤེས་རབ་གཡེང་། ། ཡིད་ཀྱི་དྲན་པ་ཐམས་ཅད་
ཉིད། ། ཅེས་བྱུང་། ཁོ་ན་རེ། ཁྱོད་ཀྱི་སྒོ་ལྔའི་དབང་ཤེས་རྟོག་བཅས་སུ་བཤད་པ་མི་འཐད་པར་ཐལ། མདོ་
ལས། དགེ་སློང་དག མིག་གི་རྣམ་པར་ཤེས་པས་སྔོན་པོ་ཤེས་ཀྱི། སྔོན་པོའོ་སྙམ་དུ་ནི་མ་ཡིན་ནོ་ཞེས་དབང་
ཤེས་རྟོག་བྲལ་དུ་བཤད་པ་དང་འགལ་བའི་ཕྱིར། ཞེ་ན། སྐྱོན་མེད་དེ། སྤྱིར་དབང་ཤེས་རྟོག་མེད་དུ་གྲགས་
ཀྱང་། འདིའི་རྟོག་དཔྱོད་ཀྱི་རྟོག་བཅས་ནི་གཞན་འགྱུར་ལྔའི་ནང་ཚན་གྱི་རྟོག་བཅས་ཀྱི་དབང་དུ་བྱས་ལ།
མདོ་ལས་དབང་ཤེས་ལྔ་རྟོག་བྲལ་དུ་གསུངས་པ་ནི། ངེས་པར་རྟོག་པ་དང་རྗེས་དྲན་གྱི་རྟོག་པས་རྣམ་པར་མི་
རྟོག་པ་ཅི་རིགས་ལ་དགོངས་པའི་ཕྱིར། དེ་དག་གི་འཇོག་ཚུལ་ཡོད་དེ། ངེས་རྟོག་ནི་ཡིད་ཤེས་དང་མཚུངས་
ལྡན་གཡེང་བ་རྗེས་ཐོབ་ཀྱི་སྐབས་སུ་འབྱུང་བ། ངོ་བོ་ཡུལ་དོན་སྤྱིའི་སྒོ་ནས་འཛིན་པའི་ཤེས་རབ་ཅིག་ལ་བྱེད།
རྗེས་དྲན་གྱི་རྟོག་པ་ནི་ཡིད་ཀྱི་རྣམ་ཤེས་དང་མཚུངས་ལྡན། མཉམ་རྗེས་ཐམས་ཅད་ཉིད་དུ་འབྱུང་བ། ངོ་བོ་
དྲན་པ་ཞིག་ལ་བྱེད་པའི་ཕྱིར། གསུམ་པ་ནི། དམིགས་བཅས་སེམས་ཀྱི་ཁམས་བདུན་ནོ། ། ཆོས་ཀྱི་ཕྱེད་ཀྱང་།
ཞེས་བྱུང་། སེམས་ཀྱི་ཁམས་བདུན་ནི་ཆོས་ཅན། དམིགས་པ་དང་བཅས་པ་ཡིན་ཏེ། རང་གི་དམིགས་ཡུལ་
དམིགས་པའི་ཤེས་པ་ཡིན་པའི་ཕྱིར། ཆོས་ཁམས་ཀྱི་ཕྱེད་སེམས་བྱུང་ཀྱང་ཆོས་ཅན། དམིགས་པ་དང་བཅས་
ཏེ། རྟགས་དེའི་ཕྱིར། བཞི་བ་ལ། ཟིན་མ་ཟིན་གྱི་སྒོ་ནས་དབྱེ་བ། འབྱུང་བ་དང་འབྱུང་གྱུར་གྱི་སྒོ་ནས་དབྱེ་
བ། བསགས་པ་བསགས་ཀྱི་སྒོ་ནས་དབྱེ་བ། གཅད་བྱ་གཅོད་བྱེད་ཀྱི་སྒོ་ནས་དབྱེ་བ་བཞི། དང་པོ་ནི། མ་
ཟིན་དགུ། ། བརྒྱད་པོ་དེ་དག་རྣམས་དང་སྒྲ། ། དགུ་པོ་གཞན་ནི་རྣམ་པ་གཉིས། ། ཞེས་བྱུང་། རྣམ་ཤེས་ཀྱི་
ཁམས་བདུན་དང་སེམས་བྱུང་བཅས་བརྒྱད་པོ་དེ་དག་རྣམས་དང་སྒྲ་དང་དགུ་པོ་ཆོས་ཅན། འདིར་མ་ཟིན་པ་
ཞེས་བྱ་སྟེ། ཟིན་མ་ཟིན་ནི་གཟུགས་ཅན་དང་། ཕན་ཚུན་ཕྲད་པ་ལས་ཚོར་བ་བདེ་སྡུག་སྐྱེད་མི་སྐྱེད་ལ་འཇོག་
པ་གང་ཞིག ཁྱོད་རྣམས་ཀྱིས་དེ་ལྟར་སྐྱེད་མི་ནུས་པའི་ཕྱིར། སྒྲ་མ་ཡིན་པའི་གཟུགས་ཅན་གཞན་དགུ་པོ་ནི་
ཆོས་ཅན། ཟིན་མ་ཟིན་རྣམ་པ་གཉིས་ཡོད་དེ། ཕན་ཚུན་ཕྲད་པ་ལས་བདེ་སྡུག་སྐྱེད་ནུས་མི་ནུས་གཉིས་ཀྱི་ཆ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པའི་ཕྱིར། གཉིས་པ་ནི། རེག་བྱ་རྣམ་པ་གཉིས་ཡིན་ཏེ། ། ལྷག་མ་གཟུགས་ཅན་དགུ་པོ་ནི། ། འབྱུང་
གྱུར་ཆོས་ཁམས་ཕྱོགས་གཅིག་ཀྱང་། ། ཞེས་བྱུང་། རེག་བྱའི་ཁམས་ཆོས་ཅན། ཁྱོད་ལ་འབྱུང་བ་དང་འབྱུང་
གྱུར་རྣམ་པ་གཉིས་ཡོད་པ་ཡིན་ཏེ། ཁྱོད་ལ་ས་སོགས་འབྱུང་བ་བཞི་དང་། འཇམ་རྩུབ་ལྕི་ཡང་སོགས་འབྱུང་
གྱུར་བདུན་ཡོད་པའི་ཕྱིར། ཁམས་བཅོ་བརྒྱད་ཆོས་ཅན། ཁྱོད་ལས་འབྱུང་གྱུར་ཁོ་ན་ཡིན་པ་ཡོད་དེ། རེག་
བྱའི་ལྷག་མ་གཟུགས་ཅན་དགུ་དང་། དེར་མ་ཟད་ཆོས་ཁམས་ཀྱི་ཕྱོགས་གཅིག་རྣམ་པར་རིག་བྱེད་མ་ཡིན་པའི་
གཟུགས་ནི་འབྱུང་གྱུར་ཁོ་ན་ཡིན་པའི་ཕྱིར། གསུམ་པ་ནི། གཟུགས་ཅན་བཅུ་ནི་བསགས་པའོ། ། ཞེས་བྱུང་།
འདི་ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི། དབང་དོན་གྱི་གཟུགས་ཅན་བཅུ་ཆོས་ཅན།
བསགས་པ་ཞེས་བྱ་སྟེ། རྡུལ་ཕྲ་རབ་འདུས་པའི་གཟུགས་ཡིན་པའི་ཕྱིར། གཉིས་པ་ལ། ཁ་ཅིག བསགས་
རྡུལ་ཡིན་ན། རྫས་རྡུལ་ལས་ཆེ་བས་ཁྱབ་ཟེར་ན། དེ་མི་འཐད་པར་ཐལ། བསགས་རྡུལ་ཕྲ་རབ་ཡོད་པའི་
ཕྱིར། དེར་ཐལ། རང་འགྲེལ་ལས། ཐམས་ཅད་པས་ཕྲ་བའི་གཟུགས་ནི་བསགས་པའི་རྡུལ་ཕྲ་རབ་ཅེས་བྱ་སྟེ།
དེ་ལས་ཆུང་བ་ནི་མི་མངོན་ནོ། ། ཞེས་གསུངས་པའི་ཕྱིར། ཁ་ཅིག རྫས་རྡུལ་བརྒྱད་འདུས་པའི་གོང་བུ་དེ་
བསགས་རྡུལ་ཡིན་པར་ཐལ། རྫས་རྡུལ་གཉིས་འདུས་པའི་གོང་བུ་དེ་བསགས་རྡུལ་གང་ཞིག བསགས་རྡུལ་དེ་
རྫས་རྡུལ་བརྒྱད་དང་ལྷན་ཅིག་སྐྱེས་པའི་ཕྱིར་ན་མ་ཁྱབ། འདོད་ན། མ་ཡིན་པར་ཐལ། དེ་རྡུལ་རིགས་པ་
ཡིན་པའི་ཕྱིར། དེར་ཐལ། རྫས་རྡུལ་བདུན་འདུས་པའི་གོང་བུ་དེ་རྡུལ་རགས་པ་ཡིན་པའི་ཕྱིར། ཁ་ཅིག
རྡུལ་ཕྲ་རབ་ཡིན་ན། རྡུལ་རགས་པ་དང་མ་བཅས་པས་ཁྱབ་ཟེར་ན། བུམ་པའི་ཆ་ཤས་སུ་གྱུར་པའི་རྡུལ་ཕྲ་
རབ་ཆོས་ཅན། དེར་ཐལ། དེའི་ཕྱིར། དེར་ཐལ། བུམ་པ་དེ་རྡུལ་ཕྲ་རབ་བསགས་པའི་གོང་བུ་ཡིན་པའི་
ཕྱིར། འདོད་ན། མི་འཐད་པར་ཐལ། བུམ་པའི་ཆ་ཤས་ཡིན་པའི་ཕྱིར། ཁ་ཅིག དུ་མ་བསགས་པའི་རྡུལ་
ཡིན་ན། བསགས་རྡུལ་ ཡིན་པས་ཁྱབ་ཟེར་ན། རྡུལ་ཕྲ་རབ་དྲུག་མན་བསགས་པ་ཆོས་ཅན། དེར་ཐལ།
དེའི་ཕྱིར། རྡུལ་ཕྲ་རབ་དྲུག་བསགས་པའི་དེ་ཡིན་པའི་ཕྱིར། འདོད་མི་ནུས་སོ། ། བཞི་བ་ནི། གཅོད་བྱེད་
གཅད་པར་བྱ་བ་ཉིད། ། ཕྱི་རོལ་གྱི་ནི་ཁམས་བཞི་ཡིན། ། དེ་བཞིན་བསྲེག་བྱ་འཇལ་བྱ་དང༌། ། སྲེག་དང་
གཞལ་ལ་མི་མཐུན་སྨྲ། ། ཞེས་བྱུང་། ། ཁམས་བཅོ་བརྒྱད་པོ་དེ་དག་ཆོས་ཅན། ཁྱོད་ལས་གཅོད་བྱེད་དང་
གཅད་པར་བྱ་བ་ཉིད་ཀྱི་ཁྱད་པར་ཡོད་དེ། སྟ་རེ་དང་གྲི་ཟེར་ལྟ་བུ་དང་པོ་དང་། ཤིང་དང་རྩྭ་ལྟ་བུ་གཉིས་པར་
གྲགས་པའི་གཅོད་བྱེད་ནི་དབང་པོ་ལྔ་དང་སྒྲ་ལྟ་བུ་དང་
། གཅད་བྱ་ནི་ཕྱི་རོལ་གྱི་གཟུགས་དྲི་རོ་རེག་བྱའི་ཁམས་
བཞི་ལ་འཇོག་པའི་ཕྱིར། དེ་བཞིན་དུ་བསྲེག་བྱ་སྲེག་བྱེད་དང་འཇལ་བྱ་འཇལ་བྱེད་ཀྱི་ཁྱད་པར་ཡོད་དེ། དཔེ་
3)



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བསྲེག་བྱ་ཤིང་དང་སྲེག་བྱེད་མེ་དང་འཇལ་བྱ་དངོས་པོ་དང་འཇལ་བྱེད་སྲིང་ལྟ་བུ་ཡང་དོན་སྔ་མ་ལྟར་ཁམས་
རྣམས་ཀྱི་དེའི་སྟེང་ནས་འཇོག་པའི་ཕྱིར། སྲེག་དང་གཞལ་བ་ལ་མི་མཐུན་པར་སྨྲ་བའི་ཚུལ་ཡོད་དེ། ཁ་ཅིག་
ཁམས་བཞི་པོ་ཉིད་སྲེག་བྱེད་དང་གཞལ་བྱ་གཉིས་ཀར་འདོད་ཅིང་། ལ་ལ་མེ་ཁོ་ན་སྲེག་བྱེད་དང་ལྕི་བ་ཁོ་ན་
གཞལ་བྱར་སྨྲ་བའི་ཕྱིར། ལྔ་བ་ལ་བྱུང་མ་བྱུང་གི་སྒོ་ནས་དབྱེ་བ། ཕྱི་ནང་གི་སྒོ་ནས། རྟེན་བཅས་དེ་མཚུངས་
ཀྱི་སྒོ་ནས། སྤང་བྱ་ཡིན་མིན་གྱི་སྒོ་ནས་དབྱེ་བ་བཞི། དང་པོ་ལ། བྱུང་བ་སྤྱིར་བསྟན་པ། མ་བྱུང་བ་དམིགས་
ཀྱིས་བསལ་བ། དབང་པོ་དང་རྣམ་ཤེས་ཀྱིས་མཚུངས་གསུམ༑ དང་པོ་ལ། རྣམ་སྨིན་གྱི་རྒྱུ། རྒྱས་བྱུང་གི་རྒྱུ།
རྒྱུ་མཐུན་གྱི་རྒྱུ་གསུམ། དང་པོ་ནི། རྣམ་པར་སྨིན་ལས་བྱུང་པ་དང༌། །ཞེས་བྱུང་། བདེ་འགྲོ་ངན་འགྲོའི་
ནང་གི་དབང་པོ་ལྔ་ཆོས་ཅན། རྣམ་པར་སྨིན་པའི་རྒྱུ་ལས་བྱུང་བ་ཡིན་ཏེ། བདེ་འགྲོའི་དབང་པོ་ལྔ་ནི་དགེ་བ་
ཟག་བཅས་དང་། ངན་འགྲོའི་དབང་པོ་ལྔ་ནི་མི་དགེ་བ་ལས་བྱུང་བའི་ཕྱིར། གཉིས་པ་ནི། རྒྱུས་ལས་བྱུང་བ་
ནང་གི་ལྔ། ། སྒྲ་ནི་རྣམ་སྨིན་ལས་སྐྱེས་མིན། ། ཞེས་བྱུང་། ནང་གི་དབང་པོ་ལྔ་ཆོས་ཅན། རྒྱས་པ་ལས་བྱུང་
བ་ཡོད་དེ། ཁམ་ཟས་ཟོས་པ་དང་། གཉིད་ལོག་པ་དང་། ལེགས་སྤྱད་སོགས་ཀྱིས་དབང་རྟེན་ཁོག་པ་སོགས་
རྒྱས་པས་དབང་པོ་ལྔ་ཡང་རྒྱས་པར་བྱེད་པའི་ཕྱིར། སྒྲ་ཆོས་ཅན། རྣམ་སྨིན་གྱི་རྒྱུ་ལས་སྐྱེས་པ་མ་ཡིན་ཏེ། སྨྲ་
བ་བོའི་འདོད་པ་བཞིན་དུ་བྱས་ཆོག་པའི་ཕྱིར། གསུམ་པ་ནི། རྒྱུ་མཐུན་ལས་བྱུང་རྣམ་སྨིན་སྐྱེས། ། ཐོགས་པ་
མེད་བརྒྱུད་གཞན་རྣམ་གསུམ། ། ཞེས་བྱུང༌། ཐོགས་མེད་ཀྱི་ཁམས་རྣམ་ཤེས་བདུན་དང་སེམས་བྱུང་དང་
བརྒྱད་ཆོས་ཅན། རྒྱུ་མཐུན་ལས་བྱུང་བ་དང་རྣམ་སྨིན་ལས་སྐྱེས་པ་གཉིས་ཀ་ཡོད་དེ། སྐལ་མཉམ་དང་ཀུན་
འགྲོའི་རྒྱུ་ལས་བྱུང་བ་རྣམས་ནི་རྒྱུ་མཐུན་ལས་བྱུང་བ་ཡིན་ལ། ཟག་བཅས་ཀྱི་དགེ་མི་དགེ་ལས་བྱུང་བ་ནི་རྣམ་
སྨིན་ལས་བྱུང་བ་ཡིན་པའི་ཕྱིར། གཞན་སྒྲ་མ་གཏོགས་པའི་གཟུགས་དྲི་རོ་རེག་བཞི་ཆོས་ཅན། རྒྱས་པ་དང་
རྣམ་སྨིན་དང་རྒྱུ་མཐུན་རྣམ་པ་གསུམ་ག་ལས་སྐྱེས་པ་ཡོད་དེ། རྒྱུ་མཚན་གོང་དུ་བཤད་ཅིང་འཆད་པར་འགྱུར་
བའི་ཕྱིར། གཉིས་པ་ནི། རྫས་དང་ལྡན་གཅིག་ཐ་མ་གསུམ། ། སྐད་ཅིག་མ་སྟེ། ཞེས་བྱུང་། བྱེ་སྨྲའི་སྐབས་
འདིར་རྟག་པའི་རྫས་དང་ལྡན་པའི་ཆོས་ཁམས་གཅིག་པོ་ཆོས་ཅན། རྒྱུ་གསུམ་གང་རུང་ལས་མ་བྱུང་སྟེ།
འདུས་མ་བྱས་ཡིན་པའི་ཕྱིར། སྡུག་བསྔལ་ཆོས་བཟོད་སྐད་ཅིག་མ་དང་པོའི་ངོ་བོར་གྱུར་པའི་ཁམས་ཐ་མ་ཡིད་
རྣམ་ཤེས་ཆོས་གསུམ་ཆོས་ཅན། རྒྱུ་མཐུན་ལས་བྱུང་བ་མིན་ཏེ། རང་དང་རིགས་འདྲ་བའི་ཟག་མེད་ཀྱི་ཁམས་
སྔོན་དུ་མ་སོང་བའི་ཕྱིར་ཏེ། ཟག་མེད་དང་པོ་ཡིན་པའི་ཕྱིར། གསུམ་པ་ནི། མིག་དང་ནི། ། རྣམ་ཤེས་
ཁམས་དག་སོ་སོ་དང་། །ལྷན་ཅིག་ཏུ་ནི་འཐོབ་པའང་ཡོད། ། ཅེས་བྱུང་། ཤེས་བྱ་ཆོས་ཅན། མིག་དབང་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་མིག་གི་རྣམ་ཤེས་ཀྱི་ཁམས་དག་འཐོབ་ཚུལ་ཡོད་དེ། གཉིས་ཀ་སོ་སོར་འཐོབ་པ་དང་ལྷན་ཅིག་ཏུ་ནི་འཐོབ་
པའང་ཡོད་པའི་ཕྱིར། དེར་ཐལ། སས་བསྡུས་ཀྱི་མིག་དབང་གསར་དུ་འཐོབ་ལ། རྣམ་ཤེས་གསར་དུ་མ་ཐོབ་
པ་དང་། དེ་ལས་བཟློག་པ། གཉིས་ཀ་ཐོབ་པ། གཉིས་ཀ་མ་ཐོབ་པ་དང་བཞི་ཡོད་པའི་ཕྱིར། རྟགས་རྣམས་
དེར་ཐལ། གཟུགས་མེད་ནས་བསམ་གཏན་བཞི་པར་སྐྱེ་བའི་ཚེ། གཟུགས་མེད་ན་དེ་གཉིས་ཀ་མེད་ཅིང་།
བསམ་གཏན་བཞི་པའི་སས་བསྡུས་ཀྱི་མིག་ཡོད་ཀྱང་མིག་ཤེས་མེད། བཞི་བ་ནས་དང་པོར་སྐྱེ་བའི་ཚེ་བསམ་
གཏན་དང་པོའི་སས་བསྡུས་ཀྱི་གཉིས་ཀ་ཡོད། གཟུགས་མེད་ནས་དང་པོར་སྐྱེ་བའི་ཚེ་ཡང་གཉིས་ཀ་ཡོད།
བསམ་གཏན་དང་པོ་ནས་གཟུགས་མེད་དུ་སྐྱེ་བའི་ཚེ་གཟུགས་མེད་ན་གཉིས་ཀ་མེད་པའི་ཕྱིར་རོ། ། དེར་མ་
ཟད། མིག་དབང་དང་དེའི་ཤེས་པ་གཉིས་ཀྱིས་གཟུགས་ལ་ལྟ་བའི་ཚེས་མཚུངས་ཡང་མི་འདྲ་སྟེ། འདོད་པའི་
རྟེན་ཅན་བསམ་གཏན་དང་པོའི་མིག་ལ་བརྟེན་ནས་གཟུགས་ལ་ལྟ་བའི་ཚེ། རྟེན་དབང་པོ་རྣམ་ཤེས་རྣམས་
སས་བསྡུས་མི་མཚུངས་པའི་ཕྱིར། དེར་ཐལ། དེའི་ཚེ་རྟེན་འདོད་པའི་སས་བསྡུས། གཞན་གཉིས་བསམ་
གཏན་དང་པོའི་སས་བསྡུས་པའི་ཕྱིར་རོ། ། གཉིས་པ་ནི། ནང་གི་བཅུ་གཉིས་གཟུགས་ལ་སོགས། ། མ་
གཏོགས། ཞེས་བྱུང་། ནང་གི་ཁམས་ཆོས་ཅན། ཁྱོད་ལ་བཅུ་གཉིས་ཡོད་དེ། ཕྱིའི་གཟུགས་ལ་སོགས་པ་
ཡུལ་གྱི་ཁམས་དྲུག་མ་གཏོགས་པ་དབང་པོ་དྲུག་དང་རྣམ་ཤེས་དྲུག་པོ་རྣམས་དེ་ཡིན་པའི་ཕྱིར། གསུམ་པ་ནི།
ཆོས་ཞེས་བྱ་བ་སྟེ། ། རྟེན་པ་དང་བཅས་ལྷག་མ་ནི། ། དེ་དང་མཚུངས་པ་དག་ཀྱང་ཡིན། །གང་ཞིག་རང་གི་
ལས་མི་བྱེད། ། ཅེས་བྱུང་། ཆོས་ཞེས་བྱ་བའི་ཁམས་ནི་ཆོས་ཅན། མཐའ་གཅིག་ཏུ་རྟེན་དང་བཅས་པ་ཡིན་ཏེ།
རྣམ་ཤེས་ཀྱི་ཡུལ་དུ་མི་འགྱུར་མི་སྲིད་པའི་ཕྱིར། ལྷག་མ་རྣམས་ནི་ཆོས་ཅན། རྟེན་བཅས་དང་དེ་དང་མཚུངས་
པ་དག་ཀྱང་ཡོད་དེ། ། ཁམས་གང་ཞིག་རང་གི་ལས་བྱེད་བཞིན་པ་རྟེན་བཅས་དང་། ལས་མི་བྱེད་པ་ནི་དེ་
མཚུངས་ཡིན་པའི་ཕྱིར། དཔེར་ན། མིག་གིས་གཟུགས་ལ་ལྟ་བ་དང་མི་ལྟ་བའི་སྐབས་ཀྱི་ཁམས་བཞིན་ནོ། །
བཞི་བ་ནི། བཅུ་ནི་སྒོམ་པས་སྤང་བྱ་ཡིན། །ལྔ་ཡང་ཐ་མ་གསུམ་རྣམ་གསུམ། ། ཉོན་མོངས་ཅན་མིན་མཐོང་
སྤང་མིན། ། གཟུགས་མིན་དྲུག་པ་མིན་སྐྱེས་མིན། །ཞེས་བྱུང་། གཟུགས་ཅན་བཅུ་ནི་ཆོས་ཅན། སྒོམ་པས་
སྤང་བར་བྱ་བ་ཡིན་ཏེ། མཐོང་སྤང་མིན་པའི་སྤང་བྱ་ཡིན་པའི་ཕྱིར། ཟག་བཅས་ཀྱི་རྣམ་པར་ཤེས་པའི་ཁམས་
ལྔ་ཡང་ཆོས་ཅན། སྒོམ་སྤང་ཡིན་ཏེ། རྟགས་དེའི་ཕྱིར། ཁམས་ཐ་མ་ཡིད་ཆོས་ཡིད་ཀྱི་རྣམ་ཤེས་ཀྱི་ཁམས་
གསུམ་ཆོས་ཅན། ཁྱོད་ལ་རྣམ་པ་གསུམ་ཡོད་དེ། མཐོང་སྤང་སྒོམ་སྤང་སྤང་བྱ་མིན་པ་གསུམ་ཡོད་པའི་ཕྱིར།
དེར་ཐལ། ཉོན་མོངས་ཅན་འགའ་ཞིག་མཐོང་སྤང་། དེ་མིན་པ་སྔར་བཤད་པ་ལྟ་བུ་སྒོམ་སྤང་། ཟག་མེད་ཀྱི་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཡིད་རྣམས་དེ་གང་རུང་མ་ཡིན་པའི་ཕྱིར། སོ་སོའི་སྐྱེ་བོ་ཆོས་ཅན། མཐོང་སྤང་མིན་ཏེ། ཉོན་མོངས་ཅན་མ་
ཡིན་པའི་ཕྱིར། གཟུགས་ཅན་བཅུ་ཆོས་ཅན། མཐོང་སྤང་མ་ཡིན་ཏེ། གཟུགས་ཡིན་པའི་ཕྱིར། དྲུག་པ་ཡིད་
ཤེས་མིན་པ་དབང་པོ་གཟུགས་ཅན་པ་ལས་སྐྱེས་པའི་སྒོ་ལྔའི་དབང་ཤེས་ཆོས་ཅན། མཐོང་སྤང་མིན་ཏེ། ཡུལ་
བདེན་པ་ལ་ཕྱིན་ཅི་ལོག་ཏུ་སྒྲོ་འདོགས་བྱེད་མ་ཡིན་པའི་ཕྱིར། ཁྱབ་སྟེ། འདིར་མཐོང་སྤང་ནི་ཡུལ་བདེན་
བཞིའི་རྣམ་པ་ཅི་རིགས་ལ་ཕྱིན་ཅི་ལོག་ཏུ་སྒྲོ་འདོགས་པའི་ཉོན་མོངས་ཅན་ཞིག་ལ་བྱེད་པའི་ཕྱིར། དྲུག་པ་ལ།
ལྟ་བ་ཡིན་མིན་གྱི་སྒོ་ནས་དབྱེ་བ། ཡུལ་དུ་འགྱུར་ཚུལ་གྱི་སྒོ་ནས། རྟག་མི་རྟག་གི་སྒོ་ནས། དབང་པོ་ཡིན་མིན་
གྱི་སྒོ་ནས་དབྱེ་བ་བཞི། དང་པོ་ལ། སྤྱིར་བསྟན་པ་དང་། མིག་ལྟ་བར་སྒྲུབ་པ། དབང་པོའི་ཁྱད་ཆོས་གསུམ།
དང་པོ་ནི། མིག་དང་ཆོས་ཀྱི་ཁམས་ཕྱོགས་ནི། ། ལྟ་བ་ཡིན་ཏེ་རྣམ་པ་བརྒྱུད། ། རྣམ་ཤེས་ལྔ་དང་མཚུངས་
སྐྱེས་བློ། ། ངེས་རྟོག་མེད་ཕྱིར་ལྟ་མ་ཡིན། ། ཞེས་བྱུང་། ཤེས་བྱ་ཆོས་ཅན། ལྟ་བ་དང་ལྟ་མིན་གྱི་ཁྱད་པར་
ཡོད་དེ། མིག་དང་ཆོས་ཁམས་ཀྱི་ཕྱོགས་བ།ཅིག་ལྟ་བ་ལྔ་དང་འཇིག་རྟེན་པའི་ཡང་དག་པའི་ལྟ་བ་དང་སློབ་མི་
སློབ་ཀྱི་གཉིས་ཏེ་རྣམ་པ་བརྒྱད་པོ་ལྟ་བ་ཡིན་ལ། ལྷག་མ་ཕྱེད་དང་བཅུ་བདུན་ལྟ་བ་མ་ཡིན་པའི་ཕྱིར། སྒོ་ལྔའི་
རྣམ་ཤེས་ལྔ་དང་མཚུངས་ལྡན་དུ་སྐྱེས་པའི་བློ་ཤེས་རབ་ཉོན་མོངས་ཅན་ཆོས་ཅན། ཡང་དག་པའི་ལྟ་བ་མ་ཡིན་
ཏེ། ངེས་རྟོག་མིང་དོན་འཛིན་པའི་ཡང་དག་པའི་རྟོག་པའི་ངོ་བོར་མེད་པའི་ཕྱིར། དེར་ཐལ། དབང་ཤེས་
ཡིན་པའི་ཕྱིར། གཉིས་པ་ནི། མིག་གིས་གཟུགས་རྣམས་མཐོང་རྟེན་བཅས། ། དེ་ལ་བརྟེན་པའི་རྣམ་ཤེས་
མིན། །གང་ཕྱིར་བར་དུ་ཆོད་པ་ཡི། ། གཟུགས་ནི་མཐོང་བ་མིན་ཕྱིར་ལོ། ། མིག་ནི་གཉིས་ཀ་དག་གིས་
ཀྱང་། ། མཐོང་སྟེ་གསལ་བར་མཐོང་ཕྱིར་རོ། ། ཞེས་བྱུང་། མིག་ཆོས་ཅན། ལྟ་བ་ཡིན་ཏེ། གཟུགས་
རྣམས་མཐོང་བྱེད་ཡིན་པའི་ཕྱིར། མིག་གིས་གཟུགས་མཐོང་བ་ནི་རྟེན་དབང་པོ་དང་བཅས་ཤིང་དེ་ལ་རག་
ལས་པ་ཡིན་གྱི། དེ་ལ་བརྟེན་པའི་རྣམ་ཤེས་ཁོ་ནས་མཐོང་བ་མིན་ཏེ། རྒྱུ་མཚན་གང་གི་ཕྱིར་དེ་ཁོ་ནས་མཐོང་
ན་བར་དུ་ཆོད་པའི་གཟུགས་རྣམས་ཀྱང་མཐོང་དགོས་པ་ལས། དེ་ནི་མཐོང་བ་མིན་པའི་ཕྱིར། ལོ་ཞེས་སྨོས་པ་
ལ་ཆོས་ཅན། དགོས་པ་ཡོད་དེ། མིག་དབང་ཙམ་གྱིས་གཟུགས་མཐོང་བ་དགག་པའི་ཆེད་དུ་ཡིན་པའི་ཕྱིར།
གཟུགས་ཆོས་ཅན། མིག་གཅིག་གིས་མཐོང་ཡང་ཁྱད་པར་ཡོད་དེ། མིག་ནི་གཉིས་ཀ་དག་གིས་ཀྱང་གསལ་
བར་མཐོང་བར་འགྱུར་བའི་ཕྱིར། གསུམ་པ་ལ། དབང་པོས་ཡུལ་འཛིན་ཚུལ། དབང་པོ་རྟེན་དུ་འགྱུར་ཚུལ།
ས་གང་དུ་གཏོགས་པ་དང་གསུམ། དང་པོ་ནི། མིག་དང་ཡིད་དང་རྣ་བ་ནི། ། ཡུལ་དང་མ་ཕྲད་གསུམ་གཞན་
དུ། ། སྣ་ལ་སོགས་པ་གསུམ་གྱིས་ནི། ། ཡུལ་ནི་མཉམ་པར་འཛིན་པར་འདོད། ། ཅེས་བྱུང་། མིག་དང་ཡིད་
33



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་རྣ་བ་གསུམ་ནི་ཆོས་ཅན། རང་གི་ཡུལ་དང་མ་ཕྲད་པར་འཛིན་པ་ཡིན་ཏེ། མིག་གིས་རྒྱང་རིང་པོའི་
གཟུགས་མཐོང༌། རྣ་བས་རྒྱང་རིང་པོའི་སྒྲ་ཐོས། ཡིད་ཀྱིས་དུས་གསུམ་ག་ཡུལ་དུ་བྱེད་པས་འཕྲད་མི་དགོས་
པའི་ཕྱིར། སྣ་ལ་སོགས་པ་གསུམ་ནི་ཆོས་ཅན། མ་ཕྲད་པ་ལས་གཞན་དུ་འཕྲད་ནས་འཛིན་པ་ཡིན་ཏེ། ཁྱོད་
གསུམ་གྱིས་ནི་རང་དང་མཉམ་པའི་ཡུལ་འཛིན་པར་འདོད་པའི་ཕྱིར། དེར་ཐལ། ལྕེས་རང་དང་ཕྲད་པའི་
རོའི་རྡུལ་འཛིན་གྱི། མ་ཕྲད་པར་མི་འཛིན། དེ་བཞིན་དུ་སྣ་དང་ལུས་ཀྱིས་ཀྱང་ཕྲད་པའི་ཡུལ་འཛིན་གྱི། མ་
ཕྲད་པ་མི་འཛིན་པའི་ཕྱིར། གཉིས་པ་ནི། ཐ་མའི་རྟེན་འདས་ལྔ་རྣམས་ཀྱི། །དེ་དག་ལྷན་ཅིག་སྐྱེད་པའང་
ཡིན། ། དེ་དག་གྱུར་པས་འགྱུར་ཉིད་ཕྱིར། ། རྟེན་ནི་མིག་ལ་སོགས་པ་ཡིན། ། དེ་ཕྱིར་ཐུན་མོང་མ་ཡིན་
ཕྱིར། ། དེ་དག་གིས་ནི་རྣམ་ཤེས་བསྟན། ། ཞེས་བྱུང་། ། ཁམས་ཐ་མ་ཡིད་ཀྱི་རྣམ་ཤེས་ཆོས་ཅན། ཁྱོད་ཀྱི་
རྟེན་དུ་དུས་གསུམ་ག་མེད་དེ། རང་དུས་ན་འདས་པའི་ཡིད་ཀྱི་བདག་རྐྱེན་ཁོ་ན་ལ་བརྟེན་ནས་སྐྱེས་པའི་ཕྱིར།
དབང་པོའི་རྣམ་ཤེས་ལྔ་རྣམས་ཆོས་ཅན། ཁྱོད་ཀྱི་བདག་རྐྱེན་ལ་གཉིས་ཡོད་དེ། རང་དུས་སུ་འདས་པ་དང་ད་
ལྟ་བ་གཉིས་ཡོད་པའི་ཕྱིར། དེར་ཐལ། དབང་པོ་དེ་དག་རང་དང་ལྷན་ཅིག་ཏུ་སྐྱེས་པའང་ཡིན་པའི་ཕྱིར།
མིག་ལ་སོགས་པ་དབང་པོ་ལྔ་བོ་དེ་དག་ཆོས་ཅན། རང་གི་རྣམ་ཤེས་ཀྱི་རྟེན་ཡིན་ཏེ། དབང་པོ་དེ་དག་གསལ་
མི་གསལ་དུ་བྱུང་བ་ལས་རྣམ་ཤེས་དག་ཀྱང་གསལ་མི་གསལ་དུ་འགྱུར་བ་ཉིད་ཀྱི་ཕྱིར། རྟེན་དབང་པོ་ལྔ་བོ་དེ་
དག་གི་མིང་གིས་ནི་བརྟེན་པ་རང་རང་གི་རྣམ་ཤེས་ཀྱང་བསྟན་པ་ཡིན་ཏེ། མིག་སོགས་དབང་པོ་ལྔ་བོ་དེ་རང་
རང་གི་རྣམ་ཤེས་སོ་སོའི་ཐུན་མོང་མ་ཡིན་པའི་བདག་རྐྱེན་ཡིན་པའི་ཕྱིར། དེར་ཐལ། མིག་རྣ་བ་སྣ་ལྕེ་ལུས་ཀྱི་
རྣམ་ཤེས་ཞེས་པའི་ཐ་སྙད་ནི་རང་རང་གི་བདག་རྐྱེན་ཐུན་མོང་མ་ཡིན་པ་དབང་པོའི་སྒོ་ནས་བརྗོད་ཀྱི། ཐུན་
མོང་བའི་བདག་རྐྱེན་གཟུགས་སྒྲ་དྲི་རོ་རེག་བྱའི་སྒོ་ནས་མ་ཡིན་པའི་ཕྱིར། གསུམ་པ་ནི། ལུས་ལ་འོག་མའི་མིག་
མ་ཡིན། ། མིག་གིས་གོང་མའི་གཟུགས་མ་ཡིན། ། རྣམ་པར་ཤེས་པའང་དེ་ཡི་གཟུགས། ། ལུས་ཀྱིའང་གཉིས་
ཀ་ཐམས་ཅད་དུ། ། རྣ་བའང་དེ་བཞིན་གསུམ་དག་ནི། །ཐམས་ཅད་རང་གི་ས་བ་ཉིད། ། ལུས་ཀྱི་རྣམ་ཤེས་
འོག་དང་ནི། ། རང་རང་གི་ས་ཡི་མ་ངེས་ཏེ། ། ཞེས་བྱུང་། ཤེས་བྱ་ཆོས་ཅན། ས་གོང་མའི་ལུས་ལ་ས་འོག་
མའི་མིག་སྐྱེ་བ་མ་ཡིན་ཏེ། གོང་མའི་ལུས་ཀྱིས་འོག་མའི་མིག་ལས་མཆོག་ཏུ་གྱུར་པ་རང་སའི་མིག་གི་རྟེན་བྱེད་
པའི་ཕྱིར། ས་འོག་མའི་མིག་གིས་གོང་མའི་གཟུགས་མཐོང་བ་མིན་ཏེ། འོག་མའི་མིག་དམན་ཅིང་། གོང་མའི་
གཟུགས་མཆོག་ཡིན་པས་ཡུལ་དུ་བྱེད་མི་ནུས་པའི་ཕྱིར་དང་། འོག་མའི་མིག་གིས་གོང་མའི་རྣམ་པར་ཤེས་པའི་
རྟེན་མི་བྱེད་པའང་དེ་དང་འདྲ་བའི་ཕྱིར། རྣམ་ཤེས་དེ་ཡི་ཡུལ་ལས་གསུམ་གའི་གཟུགས་ནི་ཡོད་དེ། བསམ་
34



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གཏན་དང་པོ་བས་བཞི་བའི་མིག་ཐོབ་པའི་ཚེ་རྣམ་ཤེས་ཀྱིས་རང་ས་དང་པོ། འོག་ས་འདོད་པ། གོང་ས་བཞི་
བའི་གཟུགས་ཡུལ་དུ་བྱེད་པའི་ཕྱིར། ལུས་ཀྱིའང་རྣམ་ཤེས་དང་ཡུལ་གཉིས་ཀས་གསུམ་དུ་གཏོགས་པ་ཡོད་དེ།
སྔ་མ་དང་འདྲ་ཞིང་། རྣ་བའང་དེ་བཞིན་དུ་སྦྱོར་རིགས་པའི་ཕྱིར། སྣ་ལྕེ་ལུས་ཀྱི་རྣམ་པར་ཤེས་པ་གསུམ་པོ་
དག་ནི་ཆོས་ཅན། དབང་རྟེན་ཡུལ་དང་བཅས་པ་ཐམས་ཅད་རང་གི་ས་བར་སྤྱིར་མཚུངས་པ་ཉིད་ཡིན་ལ་འོན་
ཀྱང་མ་ངེས་ཏེ། ལུས་ཀྱི་རྣམ་ཤེས་ནི་འོག་སར་གཏོགས་པ་ཡོད་ཅིང་། རང་གི་སར་གཏོགས་པ་ནི་འདོད་པ་
དང་བསམ་གཏན་དང་བོ་ན་ཡོད་པའི་ཕྱིར། ཡིད་ཀྱི་རྣམ་ཤེས་ཆོས་ཅན། རང་ཡུལ་དང་ས་མཚུངས་པར་མ་
ངེས་ཏེ། ས་གོང་འོག་ཐམས་ཅད་ཀྱི་གཟུགས་ཡུལ་དུ་བྱེད་པའི་ཕྱིར། གཉིས་པ་ནི། གཉིས་ཀྱི་རྣམ་ཤེས་ཕྱི་ཡི་
ལྔ། ། ཞེས་བྱུང་། ཕྱིའི་གཟུགས་སོགས་སྐྱེ་མཆེད་ལྔ་ཆོས་ཅན། རྣམ་ཤེས་གཉིས་གཉིས་ཀྱི་ཡུལ་དུ་འགྱུར་བ་
ཡོད་དེ། མིག་གི་རྣམ་ཤེས་སོགས་ལྔ་དང་ཡིད་ཤེས་ཀྱི་ཡུལ་དུའང་འགྱུར་བའི་ཕྱིར། གསུམ་པ་ནི། འདུས་མ་
བྱས་ཆོས་རྟག་པའོ། ། ཞེས་བྱུང་། འདུས་མ་བྱས་ཀྱི་ཆོས་ཆོས་ཅན། རྟག་པ་ཡིན་ཏེ། མི་འཇིག་པའི་ཆོས་
ཡིན་པའི་ཕྱིར། བཞི་བ་ནི། ཆོས་ཀྱི་ཕྱེད་དང་གང་དག་ནི། ། བཅུ་གཉིས་ནང་གིར་བཤད་དབང་པོ། ། ཞེས་
བྱུང་། ཤེས་བྱ་ཆོས་ཅན། དབང་པོ་ཡིན་མིན་གྱི་ཁྱད་པར་ཡོད་དེ། ཆོས་ཀྱི་ཕྱེད་ཚོར་བ་བདེ་བ་སོགས་ལྔ་དང་།
དད་པའི་དབང་པོ་སོགས་ལྔ་དང་། རྣམ་བྱང་གི་དབང་པོ་གསུམ་སྟེ་བཅུ་གསུམ་དང་། ཁམས་གང་དག་མིག་
སོགས་ནང་གི་ཁམས་སུ་བཤད་པ་བཅུ་གཉིས་ནི་དབང་པོ་ཡིན་ལ། དེ་ལས་གཞན་པ་རྣམས་དབང་པོར་མ་
བཤད་པའི་ཕྱིར། ཤེས་བྱ་ཆོས་ཅན། ཆོས་མངོན་པ་མཛོད་ཀྱི་ཚིག་ལེའུར་བྱས་པ་ལས་ཁམས་བསྟན་པ་ཞེས་བྱ་
བ་སྟེ་གནས་དང་པོ་ལེགས་པར་བཤད་པ་ཡིན་ཏེ། ཚིག་དོན་གྱི་སྒོ་ནས་ལེགས་པར་བཤད་པའི་ཕྱིར་རོ། །
མཛོད་ཀྱི་གནས་གཉིས་པའི་ཊིཀྐ་བཞུགས་སོ། ། གཉིས་པ་ཡུལ་ཅན་དབང་པོའི་རབ་དབྱེ་བཤད་པ་ལ།
དབང་པོ་ཉེར་གཉིས་ཀྱི་རང་བཞིན་ འདུས་བྱས་ཀྱི་ཆོས་རྣམས་ཀྱི་སྐྱེ་ཚུལ། རྒྱུ་རྐྱེན་འབྲས་བུའི་འབྱུང་ཚུལ་གྱི་
སྒོ་ནས་བཤད་པ་དང་གསུམ། དང་པོ་ལ། དབང་པོར་འཇོག་པའི་རྒྱུ་མཚན། དབང་པོའི་གྲངས་ངེས། ངོ༌
པོ། རབ་དབྱེ་དང་བཞི། དང་པོ་ལ། བྱེ་བྲག་ཏུ་སྨྲ་བའི་ལུགས་དང་། མདོ་སྡེ་པའི་ལུགས་གཉིས། དང་པོ་
ནི། ལྔ་བོ་རྣམས་ནི་དོན་བཞི་ལ། ། དབང་བྱེད་བཞི་རྣམས་གཉིས་ལ་ལོ། ། ལྔ་དང་བརྒྱུད་པོ་དེ་རྣམས་ནི། །
ཀུན་ནས་ཉོན་མོངས་རྣམ་བྱང་ལ། ། ཞེས་བྱུང༌། འདི་ལ་ཚིག་དོན་དང་
། མཐའ་དཔྱད་པ་གཉིས། དང་པོ་
ནི། མིག་སོགས་དབང་པོ་ལྔ་བོ་རྣམས་ནི་ཆོས་ཅན། དོན་བཞི་བཞི་ལ་དབང་བྱེད་པ་ཡིན་ཏེ། ལུས་བསྲུང་བ།
ལུས་མཛེས་པ། ཡུལ་ལ་དམིགས་པ། རང་འབྲས་རྣམ་ཤེས་སྐྱེད་པ་སྟེ་བཞིར་དབང་བྱེད་པས་ན་དབང་པོ་ཞེས་
35



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྗོད་པའི་ཕྱིར། དང་པོ་གྲུབ་སྟེ། མིག་གིས་གནོད་བྱེད་མཐོང་ནས་ལུས་སྲུང་། རྣ་བས་དེའི་སྒྲ་ཐོས་ནས་
སྲུང༌། སྣ་ལྕེ་ལུས་གསུམ་གྱིས་ཁམ་ཟས་ལ་ལོངས་སྤྱོད་པའི་སྒོ་ནས་ལུས་རྒྱས་པར་བྱས་པའི་སྒོ་ནས་སྲུང་བར་བྱེད་
པའི་ཕྱིར། གཉིས་པ་གྲུབ་སྟེ། དབང་པོ་དེ་ངག་ལུས་ལ་ལྡན་ན་མཛེས་ཤིང་མི་ལྡན་ན་མི་མཛེས་པའི་ཕྱིར།
གསུམ་པ་གྲུབ་སྟེ། དབང་པོ་ལྔ་བོ་དེ་དག་གིས་རང་རང་གི་ཡུལ་གཟུགས་སྒྲ་སོགས་ལ་དམིགས་པའི་ཕྱིར། བཞི་
བ་གྲུབ་སྟེ། ལྔ་བོ་དེས་རང་རང་གི་རྣམ་ཤེས་ཀྱི་བདག་རྐྱེན་བྱེད་པ་ལ་དབང་བྱེད་པའི་ཕྱིར། ཕོ་མོའི་དབང་པོ་
གཉིས་དང་སྲོག་ཡིད་གཉིས་ཏེ་བཞི་རྣམས་ཆོས་ཅན། དོན་གཉིས་གཉིས་ལ་དབང་བྱེད་པ་ཡིན་ཏེ། དང་པོས་
རང་གང་ལ་ལྡན་པའི་རྟེན་གྱི་གང་ཟག་དེ་ཉིད་ཕོར་མཚོན་ཞིང་། སྐད་གཟེངས་མཐོ་བ་སོགས་ལ་དབང་བྱེད།
གཉིས་པས་མོར་མཚོན་ཞིང་སྐད་ཕྲ་བ་སོགས་ལ་དབང་བྱེད། གསུམ་པས་དབང་པོའི་རིགས་འདྲ་སྔ་མ་ལས་ཕྱི་
མ་འབྱུང་བ་དང་། བྱུང་བ་གནས་པར་བྱེད། བཞི་བས་སྔ་མ་ནས་འདི་དང་འདི་ནས་ཕྱི་མར་ཉིང་མཚམས་སྦྱོར་
བ་སོགས་ལ་དབང་བྱེད་པའི་ཕྱིར། ལོ་ཞེས་སྨོས་པ་ལ་ཆོས་ཅན། དགོས་པ་ཡོད་དེ། བྱེ་སྨྲའི་འདོད་པ་ལ་མ་
རངས་པའི་དགག་པ་འཕེན་པའི་ཕྱིར་ཏེ། དབང་པོ་དེ་དག་གི་དོན་བཤད་ཚུལ་བྱེ་སྨྲའི་དེར་མ་འདུས་པའི་ཕྱིར།
ཚོར་བ་བདེ་སྡུག་གཉིས་དང་ཡིད་བདེ་མི་བདེ་གཉིས་དང་བཏང་སྙོམས་ཀྱི་དབང་པོ་ལྔ་ཆོས་ཅན། དབང་པོ་
ཞེས་བྱ་སྟེ། ཀུན་ནས་ཉོན་མོངས་པ་ལ་དབང་བྱེད་པའི་ཕྱིར། དེར་ཐལ། བདེ་བ་ལ་ཆགས། སྡུག་བསྔལ་ལ་
ཁྲོ། བཏང་སྙོམས་ལས་ནི་མ་རིག་བསྐྱེད་པའི་ཕྱིར། དད་པ་བརྩོན་འགྲུས་དྲན་པ་ཏིང་ངེ་འཛིན་ཤེས་རབ་ཀྱི་
དབང་པོ་ལྔ་དང་། མི་ཤེས་པ་ཀུན་ཤེས་པར་བྱེད་པའི་དབང་པོ་སོགས་གསུམ་སྟེ་བརྒྱད་པོ་དེ་རྣམས་ནི་ཆོས་ཅན།
དབང་པོ་ཞེས་བྱ་བ་སྟེ། རྣམ་བྱང་ཕྱོགས་ལ་དབང་བྱེད་པའི་ཕྱིར། དེར་ཐལ། རང་གི་མི་མཐུན་ཕྱོགས་མགོ་
གནོན་ཅིང་། རྟོགས་པ་གོང་འཕེལ་དུ་བྱེད་པ་ལ་དབང་བྱེད་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག
ཕོ་ཐམས་ཅད་ཕོ་དབང་གིས་ཕོར་མཚོན་ཟེར་ན། དེ་མི་འཐད་པར་ཐལ། གཟུགས་ཁམས་པའི་གང་ཟག་ལ་ཕོ་
མོའི་དབྱེ་བ་ཡོད་ཀྱང་། ཕོ་མོའི་དབང་བོ་དེ་མེད་པའི་ཕྱིར། དེར་ཐལ། དེའི་ཕོ་མོ་ནི་སྐད་གདངས་མཐོ་མི་
མཐོ་དང་
། ནུ་མའི་ཁྱད་པར་གྱིས་འཇོག་པའི་ཕྱིར། ཁ་ཅིག ཕོའི་དབང་པོ་ལྡན་པའི་གང་ཟག་ཡིན་ན། ཕོ་
ཡིན་པས་ཁྱབ་ཟེར་ན། མཚན་གཉིས་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཕོ་མོ་གཉིས་ཀའི་
དབང་པོ་དང་ལྡན་པའི་གང་ཟག་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། མོ་
ཡིན་པར་ཐལ། མོ་དབང་དང་ལྡན་པའི་གང་ཟག་ཡིན་པའི་ཕྱིར། ཁྱབ་པ་དོན་གྱིས་སོང་། འདོད་ན། ཕོ་མོ་
གཉིས་ཀ་ཡིན་པར་ཐལ་ལོ། ། གཉིས་པ་ནི། རང་གི་དོན་དང་ཐམས་ཅད་ལ། ། དམིགས་པར་དབང་བྱེད་
36



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཕྱིར་དབང་དྲུག ། མོ་ནི་ཕོ་ཉིད་ལ་དབང་ཕྱིར། ། ལུས་ལས་མེད་པ་ཕོ་དབང་དང་། ། རིགས་གནས་ཀུན་
ནས་ཉོན་མོངས་དང་། ། རྣམ་པར་བྱང་ལ་དབང་བྱེད་ཕྱིར། ། སྲོག་དང་ཚོར་བ་རྣམས་དང་ནི། ། དད་
སོགས་དབང་པོ་ལྔར་འདོད་དོ། ། མྱ་ངན་འདས་ སོགས་གོང་ནས་གོང་། ： འཐོབ་པ་ལ་ ནི་དབང་བྱེད་
ཕྱིར། ། ཀུན་ཤེས་བྱེད་དང་ཀུན་ཤེས་དང་། ། དེ་བཞིན་ཀུན་ཤེས་ལྡན་དབང་པོ། ། ཞེས་བྱུང་། མིག་སོགས་
དབང་བོ་རྣམས་ཆོས་ཅན། ཁྱོད་ལ་དབང་པོ་ཞེས་བྱ་སྟེ། ཁྱོད་དྲུག་གི་དང་པོ་ལྔས་རང་གི་གཟུང་དོན་གཟུགས་
སོགས་ལྔ་དང་། དྲུག་པ་ཡིད་ཀྱིས་ཆོས་ཐམས་ཅད་ལ་དམིགས་པར་བྱེད་པ་ལ་དབང་བྱེད་པས་ན་དེ་ལྟར་དུ་
བརྗོད་པའི་ཕྱིར། ཕོ་མོའི་དབང་པོ་གཉིས་ཆོས་ཅན། རང་གི་རང་བཞིན་ལ་དབང་བྱེད་པས་དབང་བོ་ཞེས་བྱ་
སྟེ། མོའི་རང་བཞིན་ང་རོ་ཞན་པ་དང་སྤྱོད་པ་ཕོ་ལ་སེམས་པ་ཉིད་དང་། ཕོའི་རང་བཞིན་དེ་ལས་ལྡོག་པ་ཉིད་
ལ་དབང་བྱེད་པས་ན་དེ་ལྟར་བརྗོད་པའི་ཕྱིར། དེ་གཉིས་ཆོས་ཅན། ལུས་དབང་གི་ཆ་ཤས་ཡིན་ཏེ། ལུས་ཀྱི་
ཆ་ཤས་ལས་གྲུབ་པའི་མོ་དང་ཕོའི་དབང་པོ་དག་ཡིན་པའི་ཕྱིར། སྲོག་གི་དབང་པོ་ཆོས་ཅན། དབང་པོ་ཞེས་བྱ་
སྟེ། སེམས་ཅན་གྱི་ཕུང་པོའི་རིགས་འདྲ་གནས་པ་ལ་དབང་བྱེད་པའི་ཕྱིར། ཚོར་བའི་དབང་པོ་རྣམས་དང་།
དད་སོགས་ཀྱི་དབང་པོ་ལྔ་ཆོས་ཅན། དབང་པོ་ཞེས་བྱ་སྟེ། རིམ་བཞིན་ཀུན་ནས་ཉོན་མོངས་པ་དང་རྣམ་པར་
བྱང་བ་ལ་དབང་བྱེད་པར་འདོད་པའི་ཕྱིར། མི་ཤེས་པ་ཀུན་ཤེས་པར་བྱེད་པའི་དབང་པོ་དང་། ཀུན་ཤེས་པའི་
དབང་པོ་དང་། དེ་བཞིན་དུ་ཀུན་ཤེས་ལྡན་པའི་དབང་པོ་རྣམས་ཆོས་ཅན། དབང་པོ་ཞེས་བྱ་སྟེ། སྔ་མས་ཕྱི་
མ་དང་ལྷག་མེད་མྱང་འདས་ཀྱི་བར་གོང་ནས་གོང་དུ་འཐོབ་པ་ལ་དབང་བྱེད་ཅིང་། སོགས་ཏེ་མཐོང་སྒོམ་གྱི་
སྤང་བྱ་རིམ་གྱིས་སྤོང་བ་དང་སྤངས་པ་ལའང་དབང་བྱེད་པའི་ཕྱིར། གཉིས་པ་གྲངས་ངེས་ལ། བྱེ་བྲག་སྨྲ་བ་
དང༌། མདོ་སྡེ་བའི་ལུགས་གཉིས། དང་པོ་ནི། སེམས་ཀྱི་རྟེན་དང་དེའི་བྱེ་བྲག ། གནས་དང་ཀུན་ནས་ཉོན་
མོངས་ཉིད། ། ཚོགས་དང་རྣམ་བྱང་ཇི་སྙེད་པ། ། དབང་པོ་དག་ཀྱང་དེ་སྙེད་དུ། ། ཞེས་བྱུང༌། འདི་ལ་ཚིག་
དོན་དང་། མཐའ་དཔྱད་པ་གཉིས། དང་པོ་ནི། གྲངས་ཅན་སོགས་ན་རེ། དབང་པོ་ཉེར་གཉིས་སུ་གྲངས་
མངེས་པར་ཐལ། ངག་དང་རྐང་ལག་དང་འདོམས་དང་འཕོངས་ཀྱི་དབང་པོ་ཡང་ཡོད་པའི་ཕྱིར། ཞེ་ན།
སྐྱོན་དེ་མི་འཇུག་པར་ཐལ། སེམས་ཅན་གྱི་ལུས་སེམས་ཀྱི་ཁྱད་པར་གྱི་རྟེན་བྱེད་པའི་ཆ་ནས་རྒྱུ་ཇི་སྙེད་ཡོད་པ་དེ་
དག་དང་མཐུན་པར་དབང་པོའི་གྲངས་དག་ཀྱང་དེ་སྙེད་དུ་བཞག་པའི་ཕྱིར། དེར་ཐལ། སེམས་རྣམ་ཤེས་ཀྱི་
རྟེན་ནམ་གཞི་བྱེད་པའི་ཆ་ནས་མིག་སོགས་དབང་པོ་དྲུག་བཞག སེམས་ཅན་དེའི་ཕོ་མོའི་བྱེ་བྲག་འབྱེད་པའི་
ཆ་ནས་ཕོ་མོའི་དབང་པོ་གཉིས་བཞག སེམས་ཅན་གྱི་ཕུང་པོའི་རིགས་རྒྱུན་གནས་པར་བྱེད་པའི་ཆ་ནས་སྲོག་
37



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གི་དབང་པོ་བཞག སེམས་ཅན་ཀུན་ནས་ཉོན་མོངས་པ་ལ་སྤྱོད་ཅིང་དབང་བྱེད་པའི་ཆ་ནས་ཚོར་བའི་དབང་
པོ་ལྔ་སྟེ་ཉོན་མོངས་ཕྱོགས་ཀྱི་དབང་པོ་བཅུ་བཞི་བཞག་ལ། རྣམ་བྱང་གི་རྒྱུ་ཚོགས་པའི་དབང་དུ་བྱས་ནས་དད་
སོགས་དབང་པོ་ལྔ་དང་། རྣམ་པར་བྱང་བའི་ངོ་བོར་སྐྱེས་ཤིང་དབང་བྱེད་པ་དང་ལྡན་པའི་ཆ་ནས་དྲི་མེད་ཀྱི་
དབང་པོ་གསུམ་བཞག་ཅིང་། འཁོར་བའི་འཇུག་རིམ་གྱི་དབང་གིས་བཅུ་བཞི་དང་། ལྡོག་རིམ་གྱི་དབང་གིས་
བརྒྱད་བཞག་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག དབང་པོ་ཉེར་གཉིས་སུ་གྲངས་མ་ངེས་པར་
ཐལ། ངག་གི་དབང་པོ་སོགས་ཀྱིས་དབང་པོའི་བྱ་བ་བྱེད་ནུས་པའི་ཕྱིར། དེར་ཐལ། ངག་གིས་གཏམ་སྨྲ།
ལག་པས་ལེན་འཇོག། རྐང་པས་འགྲོ་འདུག འདོམས་ཀྱིས་དགའ་དགུས་འཕོངས་ཀྱིས་རྟུག་པ་འབྱིན་པ་ལ་
དབང་བྱེད་པའི་ཕྱིར་ཟེར་ན། དེ་མི་འཐད་པར་ཐལ། རེ་རེ་ནས་མ་ངེས་པའི་ཕྱིར། དེར་ཐལ། ཚིག་སྨྲ་བ་
སློབ་པ་དང་ཀུན་སློང་ལྟ་བུ་ལ་ལྟོས། སྲོག་ཆགས་འགའི་ཁ་དང་རྐང་པས་ཀྱང་འདེགས་འཇོག་བྱེད། སྦྲུལ་དང་
ཉ་སོགས་ལ་རྐང་ལག་མེད་ཀྱང་འགྲོ་འོང་བྱེད། ཕ་ཝང་གི་ཁ་ནས་ཀྱང་རྟོག་པ་འབྱིན་པའི་ཕྱིར། ཁ་ཅིག
ཉན་ཐོས་ཀྱི་ཚོགས་སྦྱོར་ན་དྲི་མེད་ཀྱི་དབང་པོ་གསུམ་ག་ཡོད་ཟེར་ན། དེ་མི་འཐད་པར་ཐལ། དྲི་མེད་དབང་
པོ་དང་པོ་ཀུན་ཤེས་བྱེད་པའི་དབང་པོ་ལ་མཐོང་ལམ་གྱིས་ཁྱབ། གཉིས་པ་ཀུན་ཤེས་པའི་དབང་པོ་ལ་སྒོམ་ལམ་
གྱིས་ཁྱབ། གསུམ་པ་ཀུན་ཤེས་ལྡན་པའི་དབང་པོ་ལ་མི་སློབ་ལམ་གྱིས་ཁྱབ་པའི་ཕྱིར། གཉིས་པ་མདོ་སྡེ་བའི་
ལུགས་ནི། ཡང་ན་འཇུག་པའི་རྟེན་དང་ནི། ། སྐྱེ་དང་གནས་དང་ཉེར་སྤྱོད་ལས། ། བཅུ་བཞི་དེ་བཞིན་ལྡོག་
པ་ལ།དབང་པོ་རྣམས་ནི་གཞན་ཡིན་ནོ། ། ཞེས་བྱུང་། ཡང་ན་དབང་པོ་ཉེར་གཉིས་སུ་གྲངས་ངེས་པ་ཡིན་ཏེ།
འཁོར་བར་འཇུག་བའི་རྟེན་གྱི་དབང་དུ་བྱས་ནས་མིག་སོགས་དབང་པོ་དྲུག་དང་། འཁོར་བར་སྐྱེ་བའི་རྒྱུ་བྱེད་
པའི་ཆ་ནས་ཕོ་མོའི་དབང་པོ་གཉིས་དང་། རིས་མཐུན་གནས་པའི་དབང་དུ་བྱས་ནས་སྲོག་གི་དབང་པོ་དང་།
ཡུལ་ཉེ་བར་ལོངས་སྤྱོད་པའི་ཆ་ནས་ཚོར་པའི་དབང་པོ་ལྔ་སྟེ་བཅུ་བཞི་བཞག དེ་བཞིན་དུ་དེ་ལས་ལྡོག་པའི་
དབང་དུ་བྱས་ནས་དབང་པོ་གཞན་ཕྱི་མ་བརྒྱད་རྣམས་བཞག་པའི་ཕྱིར་རོ། ། གསུམ་པ་ངོ་བོ་ལ། ཚོར་བའི་
དབང་པོ་ལྔ་བཤད་པ་དང་། དྲི་མེད་ཀྱི་དབང་པོ་གསུམ་བཤད་པ་གཉིས་དང་པོ་ནི། ལུས་ཚོར་སེམས་པ་མ་
ཡིན་གང་། ། སྡུག་བསྔལ་དབང་པོའོ་སིམ་པ་ནི། ། བདེ་བའོ་བསམ་གཏན་གསུམ་པ་ན། ། སེམས་ཀྱི་དེ་ནི་
བདེ་དབང་པོ། ། གཞན་ནི་དེ་ཡིད་བདེ་བ་ཡིན། ། སེམས་ཀྱི་སིམ་པ་མ་ཡིན་པ། ། ཡིད་མི་བདེ་བའོ་བཏང་
སྙོམས་ནི། །བར་མའོ་གཉིས་ཀའི་མི་གཏོགས་ཕྱིར། ། ཞེས་བྱུང་། འདི་ལ་ཚིག་དོན་དང་། མཐའ་དཔྱད་པ་
གཉིས། དང་པོ་ནི། ཤེས་བྱ་ཆོས་ཅན། ཚོར་བ་ལ་ལྔར་ཕྱེ་བའི་ཚོར་བ་སྡུག་བསྔལ་གྱི་དབང་པོའི་མཚན་ཉིད་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཡོད་དེ། སིམ་པ་སྟེ་བདེ་བ་མ་ཡིན་པར་གདུང་བར་ཉམས་སུ་མྱོང་བའི་ལུས་ཚོར་དེ་དེ་ཡིན་པའི་ཕྱིར། ཚོར་བ་
བདེ་བའི་དབང་པོའི་མཚན་ཉིད་ཡོད་དེ། སིམ་པར་ཉམས་སུ་མྱོང་བའི་ལུས་ཚོར་དང་བསམ་གཏན་གསུམ་པ་
ན་ཡོད་པའི་སེམས་ཀྱི་ཚོར་བ་བདེ་བ་གང་རུང་གིས་བསྡུས་པའི་སིམ་པའི་ཚོར་བ་དེ་ནི་ཡིན་པའི་ཕྱིར། ཚོར་བ་
ཡིད་བདེ་བའི་མཚན་ཉིད་ཡོད་དེ། བསམ་གཏན་གསུམ་པ་ལས་གཞན་པའི་སིམ་པར་མྱོང་བའི་སེམས་ཚོར་དེ་
དེ་ཡིན་པའི་ཕྱིར། ཚོར་བ་སྙིང་མི་བདེ་བའི་མཚན་ཉིད་ཡོད་དེ། སིམ་པ་མ་ཡིན་པར་གདུང་བར་ཉམས་སུ་མྱོང་
བའི་སེམས་ཀྱི་ཚོར་བ་དེ་དེ་ཡིན་པའི་ཕྱིར། ཚོར་བ་བཏང་སྙོམས་ཀྱི་མཚན་ཉིད་ཡོད་དེ། སིམ་གདུང་བར་མར་
ཉམས་སུ་མྱོང་བའི་ཚོར་བ་དེ་དེ་ཡིན་པའི་ཕྱིར་ཏེ། དེ་ནི་བདེ་སྡུག་གཉིས་ཀར་མི་གཏོགས་པར་མྱོང་བའི་ཡུལ་
ཅན་ཡིན་པའི་ཕྱིར། གཉིས་པ་ལ། ཁ་ཅིག ཚོར་བ་སྡུག་བསྔལ་གྱི་དབང་པོ་ཡིན་ན། ཚོར་བ་ལ་ལྔར་ཕྱེ་བའི་
སྡུག་བསྔལ་གྱི་དབང་པོ་ཡིན་པས་ཁྱབ་ཟེར་ན། ཚོར་བ་ཡིད་མི་བདེ་བའི་དབང་པོ་ཆོས་ཅན། དེར་ཐལ།
དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། ལུས་ཚོར་ཡིན་པར་ཐལ། འདོད་པའི་ཕྱིར།
འདོད་ན། ཕྱི་ཚོར་ཡིན་པར་ཐལ། འདོད་པའི་ཕྱིར། ཁྱབ་སྟེ། ལུས་ཚོར་ཕྱི་ཚོར་དབང་ཤེས་སུ་གྱུར་པའི་
ཚོར་བ་རྣམས་དོན་གཅིག་ཡིན་པའི་ཕྱིར། འདོད་ན་མི་འཐད་པར་ཐལ། ནང་གི་ཚོར་བ་ཡིན་པའི་ཕྱིར། དེར་
ཐལ། ཡིད་ཀྱི་ཚོར་བ་ཡིན་པའི་ཕྱིར། ཁྱབ་སྟེ། ཡིད་ཀྱི་ཚོར་བ། ནང་གི་ཚོར་བ། ཡིད་ཤེས་སུ་གྱུར་པའི་
ཚོར་སེམས་དོན་གཅིག་པའི་ཕྱིར། ཁ་ཅིག ཚོར་བ་བདེ་བའི་དབང་པོ་ཡིན་ན། ཚོར་བ་ལ་ལྔར་ཕྱེ་བའི་བདེ་
བའི་དབང་པོ་ཡིན་པས་ཁྱབ་ཟེར་ན། ཚོར་བ་ཡིད་བདེ་བའི་དབང་པོ་ཆོས་ཅན། དེར་ཐལ། དེའི་ཕྱིར།
དེར་ཐལ། ཚོར་བ་ལ་གསུམ་དུ་ཕྱེ་བའི་ཚོར་བ་བདེ་བ་ཡིན་པའི་ཕྱིར། འདོད་ན་མི་འཐད་པར་ཐལ། ཆོས་
ཅན་དེ་ཡིན་པའི་ཕྱིར། ཁྱབ་སྟེ། དེ་ལྔར་ཕྱེ་བའི་ཚོར་བ་བདེ་བ་གཙོ་བོར་ལུས་ཚོར་ལ་འཇོག་པའི་ཕྱིར། ཁ་
ཅིག དད་སོགས་དབང་པོ་ལྔ་པོ་གང་རུང་ལ་ལམ་གྱིས་ཁྱབ་ཟེར་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་དད་
པའི་དབང་པོ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེར་དཀོན་
མཆོག་དང་ལས་འབྲས་དང་བདེན་བཞིའི་བླང་དོར་ལ་དད་ཅིང་འཇུག་པ་ཡོད་པའི་ཕྱིར། འདོད་ན་སླའོ། །
གཉིས་པ་དྲི་མེད་ཀྱི་དབང་པོ་ནི། མཐོང་སྒོམ་མི་སློབ་ལམ་ལ་དགུ། །གསུམ་ཡིན། ཞེས་བྱུང་། ཐེག་པ་
གསུམ་གའི་མཐོང་ལམ་ཆོས་ཅན། མི་ཤེས་པ་ཀུན་ཤེས་པར་བྱེད་པའི་དབང་པོ་ཡིན་ཏེ། བདེན་པ་མངོན་
རྟོགས་ཡིན་པའི་ཕྱིར། མཐོང་ལམ་ཆོས་ཅན། ཁྱོད་ལ་དབྱེ་ན་དགུ་ཡོད་དེ། རང་གི་ངོ་བོར་གྱུར་པའི་དད་
སོགས་དབང་པོ་ལྔ་དང་། ཡིད་དང་ཚོར་བ་བདེ་བ་དང་ཡིད་བདེ་བཏང་སྙོམས་དང་དགུ་ཡོད་པའི་ཕྱིར། སྒོམ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལམ་རྣམས་ཆོས་ཅན། ཀུན་ཤེས་པའི་དབང་པོ་ཡིན་ཏེ། ཟག་མེད་ཀྱི་རྗེས་ལ་མངོན་རྟོགས་ཡིན་པའི་ཕྱིར།
དབྱེ་ན་དགུ་ཡོད་དེ། སྔར་ལྟར་དགུ་ཡོད་པའི་ཕྱིར། མི་སློབ་ལམ་རྣམས་ཆོས་ཅན། ཀུན་ཤེས་ལྡན་པའི་དབང་
པོ་ཡིན་ཏེ། ཟད་མི་སྐྱེ་ཤེས་པའི་ཡེ་ཤེས་ཀྱི་ངོ་བོར་ལྡན་པའི་ཟག་མེད་ཀྱི་ཤེས་པ་ཡིན་པའི་ཕྱིར། དབྱེ་ན་དགུ་
ཡོད་དེ། སྔར་ལྟར་ཡོད་པའི་ཕྱིར། བཞི་པ་དབང་པོའི་དབྱེ་བ་ལ། དབང་པོའི་དབྱེ་བ་དངོས། དེ་རྙེད་
གཏོང་གི་ཚུལ། དགེ་སྦྱོང་ཚུལ་གྱི་འབྲས་བུ་དབང་པོ་དུས་འཐོབ་ཚུལ། དབང་པོ་ལྡན་ཚུལ་བཞི། དང་པོ་ལ།
གཉིས་ཚན་དང་། གསུམ་ཚན་གྱི་དབྱེ་བ་གཉིས། དང་པོ་ལ། ཟག་པ་དང་བཅས་མ་བཅས་ཀྱི་སྒོ་ནས་དབྱེ་བ།
རྣམ་སྨིན་ཡིན་མིན་གྱི་སྒོ་ནས། རྣམ་སྨིན་དང་བཅས་མ་བཅས་ཀྱི་སྒོ་ནས་དབྱེ་བ་གསུམ། དང་པོ་ནི། གསུམ་
ནི་དྲི་མ་མེད། ། གཟུགས་ཅན་སྲོག་དང་སྡུག་བསྔལ་དག ། ཟག་དང་བཅས་པ་དགུ་རྣམ་གཉིས། ། ཞེས་
བྱུང་། བཤད་མ་ཐག་པའི་ཀུན་ཤེས་ཀྱི་དབང་པོ་གསུམ་ཆོས་ཅན། ཟག་མེད་ཁོ་ན་ཡིན་ཏེ། དྲི་མེད་ཀྱི་དབང་
བོ་ཡིན་པའི་ཕྱིར། དབང་པོ་གཟུགས་ཅན་བདུན་དང་སྲོག་དང་སྡུག་བསྔལ་དང་ཡིད་མི་བདེ་བ་དང་དགུ་པོ་
དག་ཆོས་ཅན། ཟག་པ་དང་བཅས་པ་ཁོ་ན་ཡིན་ཏེ། ལམ་བདེན་དུ་མ་གཏོགས་པའི་འདུས་བྱས་ཡིན་པའི་ཕྱིར།
དད་སོགས་དབང་པོ་ལྔ། ཚོར་བ་བདེ་བ། ཡིད་བདེ། བཏང་སྙོམས། ཡིད་དབང་དང་དགུ་ཆོས་ཅན།
ཟག་བཅས་ཡིན་མིན་གྱི་ཆ་རྣམ་པ་གཉིས་ཡོད་དེ། ལམ་བདེན་གྱིས་བསྡུས་མ་བསྡུས་གཉིས་ཡོད་པའི་ཕྱིར།
གཉིས་པ་ནི། སྲོག་ནི་རྣམ་སྨིན་བཅུ་གཉིས་གཉིས། ། ཐ་མ་བརྒྱུད་དང་ཡིད་མི་བདེ། ། མ་གཏོགས་པ་སྟེ།
ཞེས་བྱུང་། འདི་ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི། ཤེས་བྱ་ཆོས་ཅན། དབང་པོ་ཉེར་
གཉིས་ལ་རྣམ་སྨིན་ཡིན་མིན་གྱི་ཁྱད་པར་ཡོད་དེ། སྲོག་ནི་རྣམ་སྨིན་ཁོ་ན་ཡིན་ལ། དད་སོགས་ལྔ་དང་དྲི་མེད་
གསུམ་སྟེ་ཐ་མ་བརྒྱད་དང་ཡིད་མི་བདེ་བ་རྣམས་རྣམ་སྨིན་མ་ཡིན་པ་ཁོ་ན་ཡིན་ཞིང་། དེ་རྣམས་མ་གཏོགས་པ་
དབང་པོ་གཟུགས་ཅན་བདུན། ཚོར་བ་གཞན་བཞི་དང་ཡིད་དབང་དང་བཅུ་གཉིས་ལ་རྣམ་སྨིན་ཡིན་མིན་
གཉིས་ཀ་ཡོད་པའི་ཕྱིར། སྲོག་ནི་རྣམ་སྨིན་ཁོ་ན་ཡིན་ཏེ། བདེ་འགྲོ་དང་ངན་འགྲོའི་སྲོག་ནི་དགེ་མི་དགེའི་རྣམ་
སྨིན་ཉིད་ཡིན་པའི་ཕྱིར། དད་སོགས་བརྒྱད་ཆོས་ཅན། རྣམ་སྨིན་མ་ཡིན་ཏེ། དགེ་བ་ཡིན་པའི་ཕྱིར། ཡིད་
ཀྱི་བདེ་བ་ཆོས་ཅན། རྣམ་སྨིན་མ་ཡིན་ཏེ། ཁྱོད་ལ་དགེ་མི་དགེ་གཉིས་འབྱུང་བའི་ཕྱིར་ཏེ། སྡིག་པས་ཡིད་མི་
བདེ་བ་དགེ་བ་དང་། ཞེ་སྡང་གིས་ཡིད་མི་བདེ་བ་མི་དགེ་བ་ཡིན་པའི་ཕྱིར། མིག་རྣ་བ་སྣ་ལྕེ་ལུས་ཕོ་མོའི་དབང་
པོ་བདུན་ལ་རྣམ་སྨིན་ཡིན་མིན་གཉིས་ཡོད་དེ། དེ་བདུན་ལས་ཀྱིས་བྱུང་བ་ནི་རྣམ་སྨིན་དང་། རྒྱས་བྱུང་རྣམས་
ནི་རྣམ་སྨིན་མ་ཡིན་པའི་ཕྱིར། ཚོར་བ་ཡིད་བདེ་བ་ལས་གཞན་བཞི་དང་ཡིད་དབང་དང་ལྔ་ལ་རྣམ་སྨིན་ཡིན་
40



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
མིན་གཉིས་ཀ་ཡོད་དེ། དེ་རྣམས་ཀྱི་དགེ་བ་དང་ཉོན་མོངས་ཅན་སོགས་རྣམ་སྨིན་མ་ཡིན་ལ། ལས་སྐྱེས་འགའ་
ཞིག་ནི་རྣམ་སྨིན་ཡིན་པའི་ཕྱིར། དེར་ཐལ། རྣམ་སྨིན་ནི་ལུང་མ་བསྟན་ཡིན་ཡང་འབད་རྩོལ་ལ་མི་བལྟོས་ཤིང༌།
དགེ་མི་དགེ་དང་འབད་པས་བསྒྲུབ་དགོས་པའི་ལུང་མ་བསྟན་བཅས་རྣམ་སྨིན་མ་ཡིན་པའི་ཕྱིར། གཉིས་པ་
མཐའ་དཔྱད་པ་ལ། ཁ་ཅིག སྲོག་ལ་རྣམ་སྨིན་གྱིས་མ་ཁྱབ་པར་ཐལ། འབྱུང་བ་རྒྱས་བ་ལས་བྱུང་བའི་སྲོག་
ནི་རྣམ་སྨིན་མ་ཡིན་པར་འདོད་པ་སོགས་དུ་མ་ཡོད་པའི་ཕྱིར་ན་མ་ཁྱབ། རྟགས་དེར་ཐལ། བཙུན་པ་དབྱངས་
སྒྲོགས་རྗེས་འབྲང་དང་བཅས་པས་དེ་ལྟར་འདོད་པའི་ཕྱིར། ཁ་ཅིག ཚེ་འདིའི་ཕུང་པོ་ལྔ་རྣམ་སྨིན་ཡིན་པར་
ཐལ། ཚེ་འདིའི་སྐྱེ་བ་བླངས་པའི་ཆ་དང་ལུས་གྲུབ་པའང་རྣམ་མིན་ཡིན་པའི་ཕྱིར། འདོད་ན། དེ་གང་རུང་
ཡིན་ན། རྣམ་སྨིན་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ་སྟེ། དེ་ལ་རྣམ་སྨིན་གྱི་འགྱུར་བ་ཡིན་ལ།
རྣམ་སྨིན་མ་ཡིན་པ་ཡོད་པའི་ཕྱིར། དེར་ཐལ། དེ་ལས་ཕྱིས་རྒྱུས་བྱུང་དུ་གྱུར་པ་ཡོད་པའི་ཕྱིར། གསུམ་པ་ནི།
དེ་གཅིག་ནི། ། རྣམ་པར་སྨིན་བཅས་བཅུ་རྣམ་གཉིས། ། ཡིད་དང་ཚོར་གཞན་དད་ལ་སོགས། ། ཞེས་བྱུང་།
ཤེས་བྱ་ཆོས་ཅན། དབང་པོ་ཉེར་གཉིས་ལ་རྣམ་པར་སྨིན་པ་བཅས་མ་བཅས་ཡིན་མིན་གཉིས་ཡོད་དེ། ཡིད་མི་
བདེ་བ་དེ་གཅིག་བུ་ནི་འབྲས་བུ་རྣམ་སྨིན་དང་བཅས་ལ། ཡིད་དབང་དང་ཚོར་བ་གཞན་བཞི་དད་པ་ལ་སོགས་
པའི་དབང་པོ་ལྔ་སྟེ་བཅུ་ལ་རྣམ་སྨིན་དང་བཅས་མ་བཅས་རྣམ་པ་གཉིས་ཡོད་པའི་ཕྱིར། ཕྱི་མ་དེར་ཐལ། དད་
སོགས་ཟག་བཅས་རྣམ་སྨིན་དང་བཅས་ཤིང་། ཟག་མེད་རྣམས་རྣམ་སྨིན་དང་མ་བཅས་ལ། ཡིད་དང་ཚོར་བ་
གཞན་བཞི་དགེ་མི་དགེ་ནི་རྣམ་སྨིན་དང་བཅས་ཤིང༌། དེ་ལས་གཞན་རྣམ་སྨིན་དང་མ་བཅས་པའི་ཕྱིར། ལྷག་
མ་རྣམས་ལ་རྣམ་སྨིན་མེད་དེ། སྲོག་གི་དབང་པོ་དང་གཟུགས་ཅན་བདུན་ནི་ལུང་མ་བསྟན་ཡིན་པས་རྣམ་སྨིན་
མེད་ལ། དྲི་མེད་གསུམ་ནི་ཟག་མེད་ཡིན་པས་རྣམ་སྨིན་མེད་པའི་ཕྱིར། གཉིས་པ་ལ། དགེ་སོགས་གསུམ་
དང་། ཁམས་གསུམ་དང་། མཐོང་སྤང་སོགས་གསུམ་གྱི་སྒོ་ནས་དབྱེ་བ་གསུམ། དང་པོ་ནི། དགེ་བ་བརྒྱད་
ཡིད་མི་བདེ་བ། ། རྣམ་གཉིས་ཡིད་དང་ཚོར་གཞན་ནི། ། རྣམ་གསུམ་གཞན་ནི་རྣམ་པ་གཅིག ། ཅེས་བྱུང་།
ཤེས་བྱ་ཆོས་ཅན། དབང་པོ་དེ་ལས་གཅིག་ཏུ་དགེ་བ་ཡིན་པ་ཡོད་དེ། རྣམ་བྱང་གི་དབང་པོ་བརྒྱད་པོ་དེ་དེ་
ཡིན་པའི་ཕྱིར། ཡིད་མི་བདེ་བ་ཆོས་ཅན། དགེ་མི་དགེ་རྣམ་པ་གཉིས་ཡོད་དེ། དགེ་བ་བྱས་པ་ལ་ཡིད་མི་བདེ་
བ་མི་དགེ་བ་དང་། མི་དགེ་བ་བྱས་པ་ལ་ཡིད་མི་བདེ་བ་དགེ་བ་ཡིན་པའི་ཕྱིར། ཡིད་དང་ཚོར་བ་གཞན་བཞི་
ཆོས་ཅན། དགེ་མི་དགེ་ལུང་མ་བསྟན་རྣམ་པ་གསུམ་ཡོད་དེ། དགེ་སོགས་གསུམ་གྱི་སེམས་དང་མཚུངས་ལྡན་
གསུམ་ཡོད་པའི་ཕྱིར། གཞན་དབང་པོ་གཟུགས་ཅན་བདུན་དང་སྲོག་དབང་དང་བརྒྱད་ཆོས་ཅན། རྣམ་པ་
41



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག་ཏུ་ལུང་མ་བསྟན་ཡིན་ཏེ། དགེ་མི་དགེ་གང་རུང་གིས་བསྡུས་པ་མ་ཡིན་པའི་ཆོས་ཡིན་པའི་ཕྱིར། གཉིས་
པ་ནི། དྲི་མེད་མ་གཏོགས་འདོད་པར་གཏོགས། ། ཕོ་མོའི་དབང་དང་སྡུག་བསྔལ་དག ། མ་གཏོགས་
གཟུགས་པ།ཏོགས་གཟུགས་ཅན་དང་། ། བདེ་བའང་མ་གཏོགས་གཟུགས་མེད་གཏོགས། ། ཞེས་བྱུང་། ཤེས་
བྱ་ཆོས་ཅན། འདོད་ཁམས་ཀྱི་སར་གཏོགས་བཅུ་དགུ་ཡོད་དེ། དྲི་མེད་ཀྱི་དབང་པོ་གསུམ་པོ་མ་གཏོགས་
གཞན་བཅུ་དགུ་པོ་རྣམས་དེ་ལྟར་ཡིན་པའི་ཕྱིར། དབང་པོ་ཉེར་གཉིས་པོ་ཆོས་ཅན། ཁྱོད་ལས་གཟུགས་ཀྱི་
སར་གཏོགས་པ་བཅོ་ལྔ་ཡོད་དེ། སྔར་གྱི་བཅུ་དགུ་ལས་ཕོ་མོའི་དབང་པོ་དང་། ཚོར་བ་སྡུག་བསྔལ་དང་།
ཡིད་མི་བདེ་བ་དག་སྟེ་བཞི་མ་གཏོགས་པའི་བཅོ་ལྔ་བོ་དེ་དེ་ཡིན་པའི་ཕྱིར། གཟུགས་མེད་ཀྱི་སར་གཏོགས་
བརྒྱད་ཡོད་དེ། དབང་པོ་གཟུགས་ཅན་བདུན་དང་བདེ་མི་བདེ་སོགས་བཞི་དང་དྲི་མེད་གསུམ་མ་གཏོགས།
སྲོག་ཡིད་བཏང་སྙོམས་གསུམ་དང་དད་སོགས་ལྔ་སྟེ་བརྒྱད་ཡོད་པའི་ཕྱིར། གསུམ་པ་ནི། ཡིད་དང་ཚོར་བ་
གསུམ་རྣམ་གསུམ། ། གཉིས་ཀྱིས་སྤང་བྱ་ཡིད་མི་བདེ། ། དགུན་ནི་སྒོམ་པས་ལྔ་བོ་ནི། ། སྤར་བར་བྱ་མིན་
ཡང་གསུམ་མིན། ། ཞེས་བྱུང་། ཡིད་དང་ཚོར་བ་བདེ་བ་ཡིད་བདེ་བཏང་སྙོམས་གསུམ་པོ་ཆོས་ཅན། ཁྱོད་ལ་
མཐོང་སྤང་སྒོམ་སྤང་སྤང་བྱ་མིན་པ་རྣམ་པ་གསུམ་གའི་ཆ་ཡོད་དེ། མཐོང་སྤང་དང་མཚུངས་པ་ལྡན་རྣམས་
མཐོང་སྤང་ཡིན་ལ། དེ་ལས་གཞན་པའི་ཟག་བཅས་རྣམས་སྒོམ་སྤང་དང་། ཟག་མེད་རྣམས་སྤང་བྱ་མ་ཡིན་
པའི་ཕྱིར། ཚོར་བ་ཡིད་མི་བདེ་བ་ཆོས་ཅན། ཁྱོད་ལ་མཐོང་སྒོམ་གཉིས་ཀྱིས་སྤོང་བར་བྱ་བའི་ཆུ་གཉིས་ཡོད་དེ།
མཐོང་སྤང་དང་མཚུངས་ལྡན་ཡིན་མིན་གཉིས་ཡོད་པའི་ཕྱིར། དབང་པོ་གཟུགས་ཅན་བདུན་དང་སྲོག་དང་
ཚོར་བ་སྡུག་བསྔལ་གྱི་དབང་པོ་དགུ་ཆོས་ཅན། སྒོམ་པས་སྤང་བར་བྱ་བ་ཡིན་ཏེ། མཐོང་སྤང་མ་ཡིན་པའི་ཟག་
བཅས་ཡིན་པའི་ཕྱིར། དད་སོགས་ལྔ་པོ་ཆོས་ཅན། སྒོམ་པས་སྤང་བར་བྱ་བ་མ་ཡིན་པ་ཡང་ཡོད་ལ་དེའི་སྤང་
བྱ་ཡིན་པ་ཡང་ཡོད་དེ། ཟག་མེད་སྤང་བྱ་མིན་ཡང་ཟག་བཅས་སྒོམ་སྤང་ཡིན་པའི་ཕྱིར། དྲི་མེད་ཀྱི་དབང་པོ་
གསུམ་ཆོས་ཅན་སྤང་བྱ་མིན་པར་ངེས་ཏེ། ཟག་མེད་ཡིན་པའི་ཕྱིར་རོ། ། གཉིས་པ་རྙེད་གཏོང་གི་ཚུལ་ལ།
རྙེད་པའི་ཚུལ་དང༌། གཏོང་བའི་ཚུལ་གཉིས། དང་པོ་ལ། འདོད་པ་དང་
། གོང་མའི་དབང་དུ་བྱས་པ་
གཉིས། དང་པོ་ལ། མངལ་སྐྱེས་དང་
། རྫུས་སྐྱེས་ཀྱི་དབང་དུ་བྱས་པ་གཉིས་ཏེ། འདོད་པར་དང་པོར་རྣམ་
སྨིན་གཉིས། ། རྙེད་དེ་རྫུས་ཏེ་སྐྱེ་བས་མིན། ། དེ་ལས་དྲུག་གམ་བདུན་ནམ་བརྒྱད། ། ཅེས་བྱུང་། ཤེས་བྱ་
ཆོས་ཅན། འདོད་པར་མངལ་སྐྱེས་སོགས་གསུམ་སྐྱེ་བའི་ཚེ་དང་པོར་རྣམ་སྨིན་གྱི་དབང་པོ་དུ་ཞིག་རྙེད་ཚུལ་
ཡོད་དེ། ལུས་སྲོག་གི་དབང་པོ་གསར་དུ་རྙེད་ལ། དེའི་ཚེ་དད་སོགས་དང་ཡིད་དང་བཏང་སྙོམས་སོགས་



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འགའ་ཞིག་རྙེད་ཀྱང་དེ་རྣམས་ནི་རྣམ་སྨིན་མ་ཡིན་པའི་ཕྱིར། འོན་ཀྱང་འདོད་པར་རྫུས་ཏེ་སྐྱེ་བས་ནི་རྣམ་སྨིན་
སྲོག་ལུས་གཉིས་ཁོ་ན་རྙེད་པ་མ་ཡིན་ཏེ། བསྐལ་བ་དང་པོའི་མི་ལྟར་མཚན་གཉིས་ཀ་མེད་ན་རྣམ་སྨིན་དུ་གྱུར་
པའི་མིག་སོགས་ལྔ་དང་སྲོག་དང་དྲུག འདོད་ལྷ་ལྟ་བུས་དེ་ལས་མིག་སོགས་དྲུག་དང་ཕོ་མོའི་དབང་པོ་གང་
རུང་དང་བདུན། ངན་འགྲོ་ལྟ་བུས་མིག་སོགས་དྲུག་དང་མཚན་གཉིས་བསྣན་ནས་བརྒྱད་རྙེད་པའི་ཕྱིར།
གཉིས་པ་ནི། གཟུགས་ན་དྲུག་གོ་གོང་མར་གཅིག ། ཅེས་བྱུང་། ཤེས་བྱ་ཆོས་ཅན། གཟུགས་སུ་ཉིང་
མཚམས་སྦྱོར་བའི་དང་པོར་དབང་པོ་དྲུག་རྙེད་དེ། མིག་སོགས་ལྔ་དང་སྲོག་དང་དྲུག་རྙེད་པའི་ཕྱིར། དེའི་
གོང་མ་གཟུགས་མེད་དུ་མང་པོ་ཅིག་ཅར་དུ་རྙེད་པ་མ་ཡིན་ཏེ། རྣམ་སྨིན་སྲོག་སྐྱེས་གཅིག་པུ་རྙེད་པའི་ཕྱིར།
དེར་ཐལ། གཟུགས་མེད་ཁམས་ན་གཟུགས་ཅན་གྱི་དབང་པོ་རྣམས་མེད་པའི་ཕྱིར། གཉིས་པ་ལ། ཉོན་
མོངས་ཅན་ལུང་མ་བསྟན་གྱི་གཏོང་ཚུལ་དང་། དགེ་སེམས་ཅན་གྱི་གཏོང་ཚུལ་གཉིས། དང་པོ་ལ། ཁམས་
གོང་མ་དང་། འདོད་ཁམས་ཀྱི་གཏོང་ཚུལ་གཉིས། དང་པོ་ནི། གཟུགས་མེད་དག་ཏུ་འཆི་བ་ནི། ། སྲོག་
དང་ཡིད་དང་བཏང་སྙོམས་ཉིད། ། འགག་པར་འགྱུར་རོ་གཟུགས་ན་བརྒྱད། ། ཅེས་བྱུང་། ཤེས་བྱ་ཆོས་
ཅན། གཟུགས་མེད་དག་ཏུ་འཆི་བའི་ཚེ་ན་དབང་པོ་དུ་ཞིག་ཅིག་ཅར་དུ་གཏོང་ཚུལ་ཡོད་དེ། སྲོག་དང་ཡིད་
དང་བཏང་སྙོམས་གསུམ་ཉིད་ཅིག་ཅར་དུ་འགག་པར་འགྱུར་བའི་ཕྱིར། གཟུགས་ཁམས་སུ་གཏོང་ཚུལ་ཡོད་དེ།
སྔ་མ་གསུམ་དང་མིག་སོགས་ལྔ་སྟེ་བརྒྱད་ཅིག་ཅར་འགག་པར་འགྱུར་བའི་ཕྱིར། དེར་ཐལ། རྫས་སྐྱེས་ལ་
དབང་པོ་ལྔ་ཚང་བར་འགྱུར་བའི་ཕྱིར། གཉིས་པ་ནི། འདོད་པར་བཅུ་འམ་དགུའམ་བརྒྱད། ། རིམ་གྱིས་
འཆི་བ་དག་ལ་བཞི། ། ཞེས་བྱུང་། ཤེས་བྱ་ཆོས་ཅན། འདོད་པར་མཚན་གཉིས་པ་ཅིག་ཅར་འཆི་བའི་ཚེ་
དབང་པོ་དུ་ཞིག་འགག་ཚུལ་ཡོད་དེ། མིག་སོགས་ལྔ་དང་སྲོག་ཡིད་བཏང་སྙོམས་གསུམ་ཕོ་མོའི་དབང་པོ་
གཉིས་ཏེ་བཅུ་གཅིག་ཅར་གཏོང་བའི་ཕྱིར། མཚན་གཅིག་པ་ཆོས་ཅན། ཁྱོད་ཀྱིས་དབང་པོ་གཏོང་ཚུལ་ཡོད་
དེ། སྔ་མ་བརྒྱད་ཀྱི་སྟེང་ཕོ་མོའི་དབང་པོ་གང་རུང་ཞིག་དང་བཅས་པ་དགུ་ཅིག་ཅར་གཏོང་པའི་ཕྱིར། འདོད་
ཁམས་པ་རིམ་གྱིས་འཆི་བ་དག་ལ་ཆོས་ཅན། གཏོང་ཚུལ་ཡོད་དེ། ལུས་སྲོག་ཡིད་བཏང་སྙོམས་བཞི་ཅིག་ཅར་
གཏོང་བའི་ཕྱིར། དེར་ཐལ། དེ་དག་སོ་སོར་བྲལ་ནས་མི་འཆི་བའི་ཕྱིར། གཉིས་པ་ནི། དགེ་ལ་ཐམས་ཅད་
དག་ཏུ་ལྔ། ། ཞེས་བྱུང་། དགེ་སེམས་ཅན་ཆོས་ཅན། ཁྱོད་འཆི་བའི་ཚེ་སྔ་མ་ལས་མང་སྟེ། གོང་དུ་བཤད་པ་
ལྟར་འགག་པའི་གནས་སྐབས་ཐམས་ཅད་དུ་དེ་དག་དང་དད་སོགས་དབང་པོ་ལྔ་ཅིག་ཅར་འགག་དགོས་པའི་
ཕྱིར། གསུམ་པ་ནི། འབྲས་བུ་ཐ་མ་གཉིས་དགུས་འཐོབ། །གཉིས་ནི་བདུན་དང་བརྒྱད་དང་དགུས། །



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅུ་གཅིག་དག་གིས་དགྲ་བཅོམ་ཉིད། ། འགའ་ཞིག་སྲིད་ཕྱིར་བཤད་པ་ཡིན། ། ཞེས་བྱུང་། འབྲས་བུ་ཐ་མ་
སྔ་ཕྱི་གཉིས་ལས་རྒྱུན་ཞུགས་ཀྱི་འབྲས་བུ་ཆོས་ཅན། ཟག་མེད་ཀྱི་དབང་པོ་དགུས་འཐོབ་སྟེ། ལམ་རྗེས་ཤེས་ཀྱི་
ངོ་བོར་གྱུར་པའི་དད་སོགས་དབང་པོ་ལྔ། ཡིད་དབང་། བཏང་སྙོམས། མི་ཤེས་པ་ཀུན་ཤེས་པར་བྱེད་པའི་
དབང་པོ་སྟེ་བརྒྱད་དང་། ལམ་རྗེས་ཤེས་ཀྱི་ངོ་བོར་གྱུར་པའི་ཀུན་ཤེས་པའི་དབང་པོ་དང་དགུས་ཐོབ་པའི་ཕྱིར།
ཕྱི་མ་དགྲ་བཅོམ་པའི་འབྲས་བུ་ཆོས་ཅན། དབང་པོ་དགུས་ཐོབ་སྟེ། སྒོམ་ལམ་རྡོ་རྗེ་ལྟ་བུའི་ངོ་བོར་གྱུར་པའི་
དད་སོགས་ལྔ་དང་ཚོར་བ་བདེ་བ་ཡིད་དབང་ཡིད་བདེ་བཏང་སྙོམས་གསུམ་གང་རུང་
། ཀུན་ཤེས་པའི་དབང་
པོ་སྟེ་བརྒྱད་དང་། མི་སློབ་ལམ་གྱི་ངོ་བོར་གྱུར་པའི་ཀུན་ཤེས་ལྡན་པའི་དབང་པོ་དང་དགུས་ཐོབ་པའི་ཕྱིར།
འབྲས་བུ་བར་པ་གཉིས་ནི་ཆོས་ཅན། ཐོབ་ཚུལ་ཡོད་དེ། དབང་པོ་བདུན་དང་བརྒྱད་དང་དགུས་ཐོབ་པ་
གསུམ་ཡོད་པའི་ཕྱིར། དེར་ཐལ། ཞི་རགས་ཀྱི་རྣམ་པ་ཅན་གྱིས་ཐོབ་པར་བྱེད་ན་དད་སོགས་ལྔ་དང་མི་ལྕོགས་
མེད་པའི་ངོ་བོར་གྱུར་པའི་ཡིད་དང་བཏང་སྙོམས་བདུན་གྱིས་ཐོབ། མཐར་གྱིས་པ་ལྷག་མཐོང་ལ་ཤེས་ཆེར་
སྤྱད་པ་ཡིན་ན། དད་སོགས་དང་མི་ལྕོགས་མེད་པའི་ཡིད་དང་ཚོར་བ་བཏང་སྙོམས་ཏེ་བདུན་དང་ཀུན་ཤེས་
པའི་དབང་པོ་དང་བརྒྱད་ཀྱིས་ཐོབ། ཆགས་བྲལ་གྱི་འབྲས་བུ་ནི་རྒྱུན་ཞུགས་ལྟར་མཐོང་ལམ་གྱི་ངོ་བོར་གྱུར་
པའི་དབང་པོ་བརྒྱད་དང་ལམ་རྗེས་ཤེས་དང་དགུས་ཐོབ་པའི་ཕྱིར། རབ་ཏུ་བྱེད་པར་དགྲ་བཅོམ་པའི་འབྲོས་
བུ་དབང་པོ་བཅུ་གཅིག་དག་གིས་ཐོབ་པར་བཤད་པ་དང་མི་འགལ་ཏེ། དེས་དགྲ་བཅོམ་པའི་འབྲས་བུ་ཉིད་
འགའ་ཞིག་ཐོབ་སྲིད་པ་ལ་དགོངས་ནས་བཤད་པའི་ཕྱིར། བཞི་པ་ལྡན་ཚུལ་ལ། ངེས་ལྡན་དང་། སྲིད་ལྡན་
གཉིས། དང་པོ་ལ། ཕན་ཚུན་ངེས་ལྡན་དང་
། དབང་པོ་གཞན་ངེས་ལྡན་གྱི་ཚུལ་གཉིས། དང་པོ་ནི།
བཏང་སྙོམས་དང་ནི་སྲོག་དང་ནི། ། ཡིད་དང་ལྡན་ལ་ངེས་ལྡན་གསུམ། ། ཞེས་བྱུང་། བཏང་སྙོམས་དང་ནི་
སྲོག་དང་ཡིད་དབང་གསུམ་ཆོས་ཅན། ངེས་ལྡན་ཡིན་ཏེ། ཕན་ཚུན་ངེས་ལྡན་ཡིན་པའི་ཕྱིར། དེར་ཐལ།
གང་རུང་གཅིག་དང་ལྡན་ན་གཞན་གཉིས་ཀྱང་ལྡན་པར་ངེས་པའི་ཕྱིར། དེ་ཆོས་ཅན། ཁྱབ་པའི་ངེས་ལྡན་
ཡིན་ཏེ། ཁམས་གསུམ་གྱི་འགྲོ་བ་ཐམས་ཅད་ལ་ཁྱབ་པའི་ཕྱིར། དེར་ཐལ། དེ་གསུམ་དང་མི་ལྡན་པའི་གང་
ཟག་མི་སྲིད་པའི་ཕྱིར། གཉིས་པ་ནི། བདེ་ལུས་ལྡན་ལ་བཞི་དག་དང་། ། མིག་སོགས་ལྡན་ལ་ལྔ་དང་
ལྡན། ། ཡིད་བདེ་ལྡན་ཡང་སྡུག་བསྔལ་ལྡན། ། བདུན་དང་མོ་ཡི་དབང་སོགས་ལྡན། ། བརྒྱུད་དང་ཀུན་ཤེས་
ལྡན་པ་ཡི། །དབང་པོ་ལྡན་ལ་བཅུ་གཅིག་ལྡན། ། ཀུན་ཤེས་བྱེད་པའི་དབང་ལྡན་ལ། ། བཅུ་གསུམ་དག་
དང་ལྡན་པ་ཡིན། ། ཞེས་བྱུང་། བདེ་བ་ཆོས་ཅན། ཁྱོད་དང་ལྡན་ན་དབང་པོ་བཞི་དག་དང་ལྡན་པས་ཁྱབ་
44



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སྟེ། ངེས་ལྡན་གསུམ་གྱི་སྟེང་དུ་བདེ་བ་དང་བཞི་ལྡན་པའི་ཕྱིར། ལུས་དབང་ཆོས་ཅན། ཁྱོད་དང་ལྡན་ན་
བཞི་དག་དང་ལྡན་ཏེ། ངེས་ལྡན་གསུམ་དང་ཁྱོད་དང་བཅས་བཞི་ལྡན་པའི་ཕྱིར། མིག་སོགས་དབང་པོ་ལྔ་
ཆོས་ཅན། ཁྱོད་སོ་སོ་དང་ལྡན་ན་ལྔ་དང་ལྡན་ཏེ། ངེས་ལྡན་གསུམ་དང་ལུས་དང་བཞིའི་སྟེང་དུ་ཁྱོད་གང་རུང་
གཅིག་སྟེ་ལྔ་དང་ལྡན་པའི་ཕྱིར། ཡིད་བདེ་ཆོས་ཅན། ཁྱོད་དང་ལྡན་ན་ཡང་ལྔ་དང་ལྡན་ཏེ། བདེ་བ་དང་
ཡིད་བདེ་བ་སྟེ་ལྔ་དང་ལྡན་པའི་ཕྱིར། སྡུག་བསྔལ་གྱི་དབང་པོ་ཆོས་ཅན། ཁྱོད་དང་ལྡན་ན་དབང་པོ་བདུན་
དང་ལྡན་ཏེ། ངེས་ལྡན་གསུམ། སྡུག་བསྔལ་བདེ་བ་ཡིད་བདེ་བ་བཏང་སྙོམས་པར་ལྡན་པའི་ཕྱིར། མོ་ཡི་
དབང་པོ་དང་སོགས་ཏེ་ཕོའི་དབང་པོ་ཡིད་མི་བདེ་དང་དད་སོགས་གང་རུང་སྟེ་བཞི་དང་ལྡན་ན་བརྒྱད་དང་
ལྡན་ཏེ། སྔ་མ་བདུན་དང་ཕོ་མོའི་དབང་པོ་གང་རུང་སྟེ་བརྒྱད་དང་ལྡན་པ་དང་། ཡིད་མི་བདེ་དང་། དད་
སོགས་གང་རུང་དང་ལྡན་ན་སྔར་ལྟར་བདུན་དང་བཅས་བརྒྱད་དང་ལྡན་པས་ཁྱབ་པའི་ཕྱིར། ཀུན་ཤེས་དང་
དེ་ལྡན་པའི་དབང་པོ་ཆོས་ཅན། ཁྱོད་དང་ལྡན་ན་བཅུ་གཅིག་དང་ལྡན་ཏེ། བདེ་བ་ཡིད་བདེ་བཏང་སྙོམས་
སྲོག་ཡིད་དང་དད་སོགས་སྔ་ཀུན་ཤེས་པའི་དབང་པོའམ་དེ་ལྡན་པའིདབང་པོ་དང་བཅུ་གཅིག་ལྡན་པའི་ཕྱིར།
ཀུན་ཤེས་བྱེད་པའི་དབང་པོ་ཆོས་ཅན། ཁྱོད་དང་ལྡན་ན་བཅུ་གསུམ་དག་དང་ལྡན་པས་ཁྱབ་སྟེ། ཡིད་སྲོག་
ལུས་གསུམ་དང་ཚོར་བའི་དབང་པོ་གཉིས། དད་སོགས་དང་། ཡིད་བདེ་བཏང་སྙོམས་གཉིས། ཁྱོད་རང་
བཅས་བཅུ་གསུམ་ལྡན་པའི་ཕྱིར། གཉིས་པ་སྲིད་ལྡན་ལ། ཉུང་ལྡན་དང་། མང་ལྡན་གཉིས། དང་པོ་ནི།
དགེ་མེད་ནང་ན་ཉུང་ལྡན་པ། ། ལུས་ཚོར་སྲོག་ཡིད་བརྒྱད་དང་ལྡན། ། གཟུགས་མེད་བྱིས་པའང་དེ་བཞིན་
ཏེ། ། བཏང་སྙོམས་སྲོག་ཡིད་དགེ་རྣམས་དང༌
། །ཞེས་བྱུང་། དགེ་རྩ་ཆད་ནས་མེད་པའི་གང་ཟག་གི་ནང་
ནས་དབང་པོ་ཉུང་ངུ་དང་ལྡན་ན་བརྒྱད་དང་ལྡན་ཏེ། ལུས་ཚོར་བ་ལྔ་དང་སྲོག་ཡིད་བརྒྱད་དང་ལྡན་པའི་ཕྱིར།
གཟུགས་མེད་ཀྱི་བྱིས་པའང་ཆོས་ཅན། དབང་པོ་བརྒྱད་དང་ལྡན་ཏེ། སྔ་མ་བདེ་བཞིན་དུ་བཏང་སྙོམས་སྲོག་
ཡིད་དང་དད་སོགས་དགེ་བ་ལྔ་སྟེ་བརྒྱད་རྣམས་དང་ལྡན་པའི་ཕྱིར། གཉིས་པ་ནི། མང་པོར་ལྡན་ལ་བཅུ་དགུ་
སྟེ། ། དྲི་མ་མེད་རྣམས་མ་གཏོགས་སོ། །ཞེས་བྱུང་། མཚན་གཉིས་དང་ལྡན་པའི་འདོད་པའི་སོ་སྐྱེ་ཆོས་ཅན།
དབང་པོ་མང་པོ་དང་ལྡན་ཏེ། དྲི་མེད་ཀྱི་དབང་པོ་རྣམས་མ་གཏོགས་བཅུ་དགུ་དང་ལྡན་པའི་ཕྱིར། རྒྱུན་
ཞུགས་དང་ཕྱིར་འོང་ལྟ་བུའི་འཕགས་པ་ཆགས་བཅས་ཆོས་ཅན། དབང་པོ་བཅུ་དགུ་དང་ལྡན་ཏེ། སྔར་གྱི་
སྟེང་ནས་ཕོ་མོའི་མཚན་མ་གང་རུང་གཅིག་མ་གཏོགས་བཅོ་བརྒྱད་དང་། དྲི་མེད་ཕྱི་མ་གཉིས་མ་གཏོགས་པ་
ལྷག་མ་རྣམས་དང་ལྡན་པའི་ཕྱིར་རོ། །
45



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་འདུས་བྱས་སྐྱེ་ཚུལ་ལ། གཟུགས་ཅན་སྐྱེ་ཚུལ་དང་། དེ་མིན་པའི་སྐྱེ་ཚུལ་གཉིས། དང་པོ་ནི།
འདོད་ན་དབང་པོ་མེད་པ་དང་། ། སྒྲ་མེད་ཕྲ་རབ་རྡུལ་རྫས་བརྒྱད། ། ལུས་དབང་ལྡན་ལ་རྫས་དགུའོ། །
དབང་པོ་གཞན་ལྡན་རྫས་བཅུའོ། ། ཞེས་བྱུང་། འདི་ལ་ཚིག་དོན་དང་། ། མཐའ་དཔྱད་པ་གཉིས། ། དང་
པོ་ནི། ཤེས་བྱ་ཆོས་ཅན། འདོད་པ་ན་དཔའ་བོས་ཟིན་པ་མེད་པའི་རྡུལ་ཕྲརབ་གཅིག་སྐྱེ་བའི་ཚེ་རྡུལ་རྫས་
བརྒྱད་ཅིག་ཅར་དུ་སྐྱེ་སྟེ། དེ་སྐྱེ་བའི་ཚེ་འབྱུང་བཞིའི་རྡུལ་དང་སྒྲ་མེད་པ་སྟེ་མ་གཏོགས་པའི་གཟུགས་དྲི་རོ་རེག་
བྱའི་རྡུལ་ཕྲ་རབ་བཅས་བརྒྱད་ཅིག་ཅར་དུ་སྐྱེ་བའི་ཕྱིར། འདོད་པར་ལུས་དབང་དང་ལྡན་པ་ལ་རྫས་དགུ་ཅིག་
ཅར་སྐྱེ་སྟེ། སྔ་མ་བརྒྱད་ལུས་དབང་དང་དགུ་སྐྱེ་བའི་ཕྱིར། དབང་པོ་གཞན་མིག་རྣ་བ་སྣ་ལྕེ་དང་ལྡན་པ་ལ་
རྫས་བཅུ་དུས་ཅིག་ཅར་སྐྱེ་སྟེ། སྔ་མ་དགུ་དང་མིག་སོགས་གང་རུང་བཅས་བཅུ་སྐྱེ་བའི་ཕྱིར། གཉིས་པ་ལ།
ཁ་ཅིག རྫས་རྡུལ་ཕྲ་རབ་མེད་པར་ཐལ། བསགས་རྡུལ་ཕྲ་རབ་ལས་ཆུང་བའི་རྡུལ་མེད་པའི་ཕྱིར་ན་མ་ཁྱབ།
རྟགས་དེར་ཐལ། རང་འགྲེལ་ལས། དེ་ལས་ཆུང་བ་ནི་མི་མངོན་ནོ། ། ཞེས་གསུངས་པའི་ཕྱིར། འདོད་ན།
དེ་ཡོད་པར་ཐལ། གངས་སྤེལ་ལས། རྡུལ་ཕྲ་རབ་ནི་རྣམ་པ་གཉིས་ཏེ། རྫས་ཀྱི་རྡུལ་ཕྲ་རབ་དང་བསགས་
པའི་རྡུལ་ཕྲ་རབ་བོ། ། ཞེས་གསུས་པའི་ཕྱིར། ཁ་ཅིག སློབ་དཔོན་གྱིས་རྡུལ་ཕྲ་རབ་བཞེད་པར་ཐལ། བྱེ་
སྨྲའི་ལུགས་འདིར་དེ་ཡོད་པར་འདོད་པའི་ཕྱིར་ན་མ་ཁྱབ། འདོད་ན། མི་འཐད་པར་ཐལ། སློབ་དཔོན་དང་
མདོ་སྡེ་པས་དེ་ཁས་མི་ལེན་པར་བཤད་པའི་ཕྱིར། ཁ་ཅིག འདོད་པའི་རྡུལ་རྫས་བརྒྱུད་འདུས་ཀྱི་གོང་བུ་ག
རབ་གཅིག་ལ། རྡུལ་ཕྲ་རབ་བརྒྱད་ཡོད་པར་ཐལ། དེ་རྡུལ་རྫས་བརྒྱད་འདུས་ཀྱི་གོང་བུ་ཡིན་པའི་ཕྱིར། དེར་
ཐལ། དེ་ལྟ་བུའི་གོང་བུ་ཕྲ་རབ་གཅིག་ཡོད་པའི་ཕྱིར་ན་སྔ་མར་མི་ཁྱབ། འདོད་ན། དེ་མི་འཐད་པར་ཐལ།
རྡུལ་རྫས་བརྒྱད་འདྲེན་པའི་ཚེ་ས་ཆུ་མེ་རླུང་བཞི་དང༌། གཟུགས་དྲི་རོ་རེག་བྱ་བཞི་སྟེ་བརྒྱད་ཀྱི་རྫས་འདྲེན་པ་
གང་ཞིག དེ་ལྟར་ན་རྡུལ་རྫས་བརྒྱུད་འདུས་པར་རྡུལ་ཕྲ་རབ་གཅིག་ཏུ་ཁས་ལེན་དགོས་པའི་སྐྱོན་ཡོད་པའི་
ཕྱིར། གཞན་ཡང་། དེ་མི་འཐད་པར་ཐལ། རྡུལ་རྫས་བརྒྱད་འདུས་ཞེས་པ་ནི་རྫས་སམ་ནུས་པ་འདུས་པ་
ཡིན་གྱི། རྫས་རིལ་རིལ་བརྒྱད་ཚང་བའི་དོན་མ་ཡིན་པའི་ཕྱིར། ཁ་ཅིག རྡོ་སྲ་བ་ལྟ་བུ་ཞིག་ལ་ས་ཁམས་ཡོད་
ཀྱང་གཞན་གསུམ་མེད་པར་ཐལ། དེ་ལ་རླུང་རྫས་མེད་པའི་ཕྱིར། དེར་ཐལ། དེ་ལ་གཡོ་བ་མེད་པའི་ཕྱིར།
དེར་ཐལ། དེ་གཡོ་བའི་ཁམས་མ་ཡིན་པའི་ཕྱིར་ན་མ་ཁྱབ། འདོད་ན། གཞན་གསུམ་ཡོད་པར་ཐལ། དེ་ལ་
སས་སྡུད་པ་དང་མེ་ཁམས་དྲོ་བ་དང་ཆུ་རྫས་གཤེར་བ་དང་རླུང་ཁམས་གཡོ་བ་རྣམས་ཡོད་པའི་ཕྱིར། དེར་ཐལ།
དེ་ལས་ཁམས་ཤས་ཆེ་ཡང་གཞན་གསུམ་ནུས་པའི་ཚུལ་གྱིས་ཡོད་པའི་ཕྱིར། ཁ་ཅིག བསགས་རྡུལ་ཕྲ་རབ་
46



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གཅིག་ལ་རྡུལ་རྫས་བརྒྱད་ངོ་བོ་ཐ་དད་དུ་དམིགས་པར་ཐལ། དེ་ལ་རྡུལ་རྫས་བརྒྱད་ཚང་བའི་ཕྱིར་ན་མ་ཁྱབ།
འདོད་ན། མི་འཐད་པར་ཐལ། དེ་ལ་དེ་བརྒྱད་ཀྱི་ངོ་བོ་སོ་སོར་བཟུང་བར་མི་ནུས་པའི་ཕྱིར། གཉིས་པ་ལ།
མཚུངས་ལྡན་འདུ་བྱེད་དང་། ལྡན་མིན་འདུ་བྱེད་གཉིས། དང་པོ་ལ། མདོར་བསྟན་པ་དང་། རྒྱས་པར་
བཤད་པ་ལ།ཉིས། དང་པོ་ནི། སེམས་དང་སེམས་བྱུང་ངེས་ལྷན་ཅིག ། ཐམས་ཅད་འདུས་བྱས་མཚན་ཉིད་
དང་། ། ཐོབ་པའམ། ཞེས་བྱུང་། ཤེས་བྱ་ཆོས་ཅན། གཙོ་སེམས་གཅིག་སྐྱེ་བའི་ཚེ་འཁོར་སེམས་བྱུང་དང་
ལྷན་ཅིག་ངེས་པར་སྐྱེ་བས་ཁྱབ་སྟེ། སེམས་སེམས་བྱུང་གཉིས་ཕན་ཚུན་གཅིག་མེད་པར་ཅིག་ཤོས་མི་སྐྱེ་བའི་
ཕྱིར། དེར་ཐལ། རང་འགྲེལ་ལས། འདི་དག་ནི་ཕན་ཚུན་མེད་ན་འབྱུང་བར་མི་ནུས་སོ། ། ཞེས་གསུངས་
པའི་ཕྱིར། འདུས་བྱས་ཐམས་ཅད་ཆོས་ཅན། སྐྱེ་བའི་ཚེ་རང་གི་མཚན་ཉིད་སྐྱེ་འགག་གནས་གསུམ་མི་རྟག་པ་
དང་བཞི་ལྷན་ཅིག་སྐྱེ་བས་ཁྱབ་སྟེ། དེ་རྣམས་དང་འབྲལ་མེད་དུ་ལྡན་པས་ཁྱབ་པའི་ཕྱིར། གང་ཟག་གི་རྒྱུད་
ཀྱིས་བསྡུས་པའི་འདུས་བྱས་ཆོས་ཅན། ཁྱོད་ཡིན་ན་སྔ་མའི་སྟེང་དུ་རང་གི་ཐོབ་པ་དང་ལྷན་ཅིག་སྐྱེ་བས་ཀྱང་
ཁྱབ་སྟེ། ཁྱོད་ཡིན་ན་གང་ཟག་དེ་ཉིད་ཀྱི་རྒྱུད་ལ་ལྡན་པར་བྱེད་པའི་རྫས་ཞིག་ཡོད་པས་ཁྱབ་པའི་ཕྱིར། ལམ་
ཞེས་སྨོས་པ་ལ་དགོས་པ་ཡོད་དེ། རྒྱུད་དུ་བཏོགས་མི་གཏོགས་ལ་ཐོབ་པ་ཡོད་མེད་ཀྱི་ཁྱད་པར་བསྟན་པའི་ཆེད་
ཡིན་པའི་ཕྱིར། གཉིས་པ་ལ། སེམས་བྱུང་སྤྱིའི་རྣམ་གཞག གཙོ་སེམས་གང་གི་འཁོར་དུ་སེམས་བྱུང་དུ་འགྲོ་
བ། ཞར་ལ་སེམས་བྱུང་འགའ་ཞིག་གི་ཁྱད་པར་བཤད་པ་གསུམ། དང་པོ་ལ། ངེས་པའི་མཚུངས་ལྡན་འདུ་
བྱེད་དང་། མ་ངེས་པའི་མཚུངས་ལྡན་འདུ་བྱེད་གཉིས། དང་པོ་ལ། མདོར་བསྟན་པ་དང་ རྒྱས་པ་བཤད་
པ་གཉིས། དང་པོ་ནི། སེམས་བྱུང་རྣམ་ལྔ་སྟེ། ། ས་མང་ལ་སོགས་ཐ་དད་ཕྱིར། ། ཞེས་བྱུང་། ངེས་པའི་
མཚུངས་ལྡན་གྱི་སེམས་བྱུང་ཆོས་ཅན། ། ཁྱོད་ལ་སྐྱེ་ཚུལ་རྣམ་པ་ལྔ་ཡོད་དེ། སེམས་ཀྱིས་མང་པོ་ལ་སོགས་ཏེ་
དགེ་བའི་ས་བ། ཉོན་མོངས་ཅན་ཆེན་པོའི་ས་བ། མི་དགེ་བའི་ས་བ། ཉོན་མོངས་ཆུང་ངུའི་ས་བ་སྟེ་ཐ་དད་བྱ་
ལྔ་ཡོད་པའི་ཕྱིར། གཉིས་པ་ལ་ལྔའི་དང་པོ་ནི། ཚོར་དང་སེམས་པ་འདུ་ཤེས་དང་། ། འདུན་དང་རེག་དང་
བློ་གྲོས་དྲན། ། ཡིད་ལ་བྱེད་དང་མོས་པ་དང་། ། ཏིང་ངེ་འཛིན་སེམས་ཐམས་ཅད་ལ། ། ཞེས་བྱུང་། ཤེས་
བྱ་ཆོས་ཅན། འདི་བའི་ལུགས་ཀྱི་ས་མང་པོ་བ་བཅུ་ཡོད་དེ། ཡུལ་མྱོང་བའི་ཚང་བ་དང་། འདུ་བྱེད་པའི་
སེམས་པ་དང་། ཡུལ་དང་འདུས་ནས་ཤེས་པའི་འདུ་ཤེས་དང་། དོན་དུ་གཉེར་བའི་འདུན་པ་དང་། ཡུལ་
དབང་རྣམ་ཤེས་གསུམ་དང་ཕྲད་ནས་སྐྱེས་པའི་རེག་པ་དང་། ཆོས་རྣམ་པར་འབྱེད་པའི་བློ་གྲོས་ཤེས་རབ་དང་།
མི་བརྗེད་པའི་དྲན་པ་དང་། སེམས་ཀྱི་འཇུག་པ་ཡིད་ལ་བྱེད་པ་དང་། ཡུལ་དེ་འདོད་པའི་མོས་པ་དང་། རྩེ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག་པའི་ཏིང་ངེ་འཛིན་དང་བཅུ་ཡོད་པའི་ཕྱིར། དེ་བཅུ་ཆོས་ཅན། སེམས་ཀྱི་ས་མང་ཞེས་བརྗོད་པའི་རྒྱུ་
མཚན་ཡོད་དེ། སེམས་ཀྱི་སྐད་ཅིག་ཐམས་ཅད་དང་ཐམས་ཅད་ལ་འབྱུང་བའི་ཕྱིར། ལྔའི་གཉིས་པ་ནི། དད་
དང་བག་ཡོད་ཤིན་ཏུ་སྦྱངས། ། བཏང་སྙོམས་ངོ་ཚ་ཤེས་ཁྲེལ་ཡོད། ། རྩ་བ་གཉིས་རྣམ་མི་འཚོ་དང་ །
བརྩོན་འགྲུས་རྟག་ཏུ་དགེ་ལ་འབྱུང་། ། ཞེས་བྱུང༌། སེམས་དང་པའི་དད་པ་དང་། ཡོན་ཏན་ལ་གཅེས་སྤུས་
བྱེད་པའི་བག་ཡོད་དང་། སེམས་ལས་རུང་གི་ཤིན་ཏུ་སྦྱངས་པ་དང་། སེམས་མཉམ་པ་ཉིད་ཀྱི་འདུ་བྱེད་བཏང་
སྙོམས་དང་། ངོ་ཚ་ཤེས་པ་དང༌། ཁྲེལ་ཡོད་པ་དང་
། ཆགས་མེད་དང་ཞེ་སྡང་མེད་པའི་རྩ་བ་གཉིས་དང་།
གཞན་ལ་མི་འཚེ་བ་དང་། དགེ་བའི་བརྩོན་འགྲུས་དང་བཅུ་ཆོས་ཅན། དགེ་བའི་ས་མང་ཞེས་བྱ་སྟེ། དགེ་
བའི་སེམས་ཀུན་གྱི་འཁོར་དུ་འགྲོ་བའི་ཕྱིར། གསུམ་པ་ནི། རྨོངས་དང་བག་མེད་ལེ་ལོ་དང་། ། མ་དད་པ་
དང་རྨུགས་དང་རྒོད། ། ཉོན་མོངས་ཅན་ལ་རྟག་ཏུ་འབྱུང་། ། ཞེས་བྱུང་། རྨོངས་པ་སྟེ་མ་རིག་པ་དང་།
བག་མེད་དང་། ལེ་ལོ་དང་། མ་དད་པ་དང་། རྨུགས་སེམས་དང་། མ་ཞི་བའི་རྒོད་པ་དང་དྲུག་ཆོས་ཅན།
ཉོན་མོངས་ཆེན་པོའི་ས་བ་ཡིན་ཏེ། རྟག་ཏུ་ཉོན་མོངས་ཅན་གྱི་སེམས་ཐམས་ཅད་ཀྱི་འཁོར་དུ་འབྱུང་བའི་ཕྱིར།
བཞི་བ་ནི། མི་དགེ་ལ་ནི་ཁྲེལ་མེད་དང་། ། ངོ་ཚ་མེད་པའོ། ཞེས་བྱུང་། ཁྲེལ་མེད་དང་ངོ་ཚ་མེད་པ་གཉིས་
ཆོས་ཅན། མི་དགེ་བའི་ས་མང་ཡིན་ཏེ། མི་དགེ་བའི་ས་མང་པོ་ཐམས་ཅད་ཀྱི་འཁོར་ཁོ་ནར་འབྱུང་བའི་ཕྱིར།
ལྔ་བ་ནི། ཁྲོ་བ་དང་། ། ཁོན་དུ་འཛིན་དང་བག་ཡོད་པ་ནི། ། ཕྲག་དོག་འཚིག་འཆབ་སེར་སྣ་དང༌། ། སྒྱུ་
དང་རྒྱུགས་དང་རྣམ་འཚེ་ནི། ། ཉོན་མོངས་ཆུང་ངུའི་ས་བ་རྣམས། ། ཞེས་བྱུང་། མནར་སེམས་ཀྱིས་ཁྲོ་བ་
དང་། ཤ་གཉེར་བའི་ཁོན་དུ་འཛིན་པ་དང་། སེམས་རྒྱུས་བའི་གཡོ་དང་གཞན་གྱི་ཕུན་ཚོགས་ལ་ཕྲག་དོག་
དང་། སྡིག་ལ་ཞེན་པའི་འཚིག་པ་དང་། ཉེས་པ་སྦེད་པའི་འཆབ་སེམས་དང་། སེར་སྣ་དང་། ཡོན་ཏན་དེ་
མེད་ཀྱང་ཡོད་པར་སྟོན་པའི་སྒྱུ་དང་། རང་གི་ཆོས་ལ་ཆགས་པའི་རྒྱགས་པ་དང་། གཞན་ལ་ཐོ་འཚམས་པའི་
རྣམ་འཚོ་དང་བཅུ་བོ་རྣམས་ཆོས་ཅན། ཉོན་མོངས་ཆུང་ངུའི་ས་བ་ཡིན་ཏེ། གྲོགས་ཆུང་ངུ་སྤང་བྱའི་སྒོ་ནས་
ཆུང་ངུའི་ས་རྣམས་ཀྱི་ཆུང་ངུར་བཞག་པའི་ཕྱིར། དེར་ཐལ། གྲོགས་མ་རིག་པ་དང་མཚུངས་ལྡན། སྒོམ་སྤང་
ཁོ་ན། འདོད་པའི་སས་བསྡུས་པའི་སྟོད་ཀྱི་རྣམ་ཤེས་ཁོ་ན་དང་མཚུངས་ལྡན་ཡིན་པའི་ཕྱིར། གཉིས་པ་མ་ངེས་
པའི་མཚུངས་ལྡན་ནི། འདོད་ཆགས། ཁོང་ཁྲོ། ང་རྒྱལ། ཐེ་ཚོམ་བཞི་དང་། གཞན་འགྱུར་བཞི་དང་
བརྒྱུད་པོ་ཆོས་ཅན། མ་ངེས་བརྙེས་བྱ་སྟེ། ས་དེ་གང་དུའང་མིང་ཡིན་ཕྱིར། གཉིས་པ་ལ། འདོད་པ་དང་།
ཁམས་གོང་མའི་དབང་དུ་བྱས་པ་གཉིས། དང་པོ་ལ། དགེ་པ་དང་
། མི་དགེ་བ་དང་། ལུང་མ་བསྟན་གྱི་
48



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དབང་དུ་བྱས་པ་གསུམ། དང་པོ་ནི། འདོད་པའི་དགེ་བའི་སེམས་ལ་ནི། ། རྟོག་དང་དཔྱོད་དང་བཅས་པའི་
ཕྱིར། ། སེམས་ལས་བྱུང་བ་ཉི་ཤུ་གཉིས། ། ལ་ལ་དག་ཏུ་འགྱོད་པ་བསྣན། ཅེས་བྱུང་། ཤེས་བྱ་ཆོས་ཅན།
འདོད་པའི་དགེ་སེམས་ཅན་གྱི་འཁོར་དུ་སེམས་ལས་བྱུང་བའི་ཉི་ཤུ་རྩ་གཉིས་ཡོད་དེ། སེམས་ཀྱི་ས་མང་བཅུ།
དགེ་བའི་ས་མང་བཅུ། རྟོགས་དཔྱོད་གཉིས་དང་བཅས་པའི་ཉེར་གཉིས་ཡོད་པའི་ཕྱིར། ཉེར་གསུམ་འབྱུང་
བའང་ཡོད་དེ། ལ་ལ་དག་ཏུ་སྡིག་པ་ལ་འགྱོད་པ་བསྣན་པས་དེ་ལྟར་དུ་འབྱུང་བའི་ཕྱིར། གཉིས་པ་ལམ་འདྲེས་
པ་དང་། འདྲེས་གཉིས་ཀྱི་དང་པ་ནི། མི་དགེ་མ་འདྲེས་དང་། ། ལྟ་དང་ལྡན་ལའང་ཉི་ཤུ་འབྱུང་། ། ཞེས་
བྱུང་། ཆགས་སོགས་གཞན་དང་མ་འདྲེས་པའི་ལྟ་བ་ཕྱི་མ་གསུམ་དང་མཚུངས་ལྡན་གྱི་འདོད་པའི་མི་དགེ་བའི་
སེམས་ཆོས་ཅན། ཁྱོད་ཀྱི་འཁོར་དུ་སེམས་བྱུང་ཉི་ཤུ་འབྱུང་བ་ཡོད་དེ། སེམས་ཀྱི་ས་མང་བཅུ། ཉོན་མོངས་
ཆེན་པོའི་ས་མང་དྲུག མི་དགེ་བའི་ ས་མང་གཉིས། རྟོག་དཔྱོད་གཉིས་རྣམས་འབྱུང་བ་ཡོད་པའི་ཕྱིར།
གཉིས་པ་ནི། ཉོན་མོངས་བཞི་དང་ཁྲོ་སོགས་དང་། ། འགྱོད་པ་དང་ནི་ཉི་ཤུ་གཅིག། ཞེས་བྱུང༌། འདོད་
ཆགས་ཁོང་ཁྲོ་ང་རྒྱལ་ཐེ་ཚོམ་ཉོན་མོངས་ཅན་བཞི་མཚུངས་ལྡན་འདྲེས་པའི་སེམས་ཆོས་ཅན། ཁྱོད་ཀྱི་འཁོར་
དུ་ཉེར་གཅིག་འབྱུང་སྟེ། སྔ་མ་ཉི་ཤུ་དང་འདོད་ཆགས་སོགས་བཞི་པོ་གང་རུང་གཅིག་དང་ཉི་ཤུ་རྩ་གཅིག་
འབྱུང་བའི་ཕྱིར། ཁྲོ་སོགས་ནས་རྣམ་འཚོའི་བར་གྱི་ཉེ་ཉོན་བཅུ་རྣམས་དང་མཚུངས་ལྡན་གྱི་མི་དགེ་བའི་
སེམས་ཆོས་ཅན། ཁྱོད་ཀྱི་འཁོར་ལའང་ཉི་ཤུ་རྩ་གཅིག་འབྱུང་སྟེ། སྔ་མ་ཉི་ཤུ་དང་ཉེ་ཉོན་དེ་དང་དེ་གང་རུང་
བསྣན་པས་ཉེར་གཅིག་འབྱུང་བའི་ཕྱིར། འགྱོད་པ་ལའང་དང་དེ་དང་འདྲ་བ་འབྱུང་སྟེ། སྔ་མ་ཉི་ཤུ་དང་དེ་ལ་
དགེ་མི་དགེ་གཉིས་ཡོད་པའི་གང་རུང་འབྱུང་བའི་ཕྱིར། གསུམ་པ་ནི། བསྒྲིབས་ལ་བཅོ་བརྒྱུད་ལུང་མ་
བསྟན། ། གཞན་ལ་བཅུ་གཉིས་དག་ཏུ་འདོད། ། གཉིད་ནི་ཀུན་དང་མི་འགལ་ཕྱིར། ། གང་ལ་ཡོད་པ་དེ་
བསྣན་ནོ། ། ཞེས་བྱུང་། བསྒྲིབས་ལུང་མ་བསྟན་གྱི་གཙོ་སེམས་ཆོས་ཅན། ཁྱོད་ཀྱི་འཁོར་དུ་བཅོ་བརྒྱད་
འབྱུང་བ་ཡོད་དེ། སེམས་ཀྱི་ས་མང་བཅུ། ཉོན་མོངས་ཆེན་པོའི་ས་མང་དྲུག རྟོག་དཔྱོད་གཉིས་ད་ང་བཅས་
པ་འབྱུང་བ་ཡོད་པའི་ཕྱིར། གཞན་མ་བསྒྲིབས་ལུང་མ་བསྟན་གྱི་སེམས་ཆོས་ཅན། ཁྱོད་ལ་བཅུ་གཉིས་འབྱུང་
བ་ཡོད་དེ། སེམས་ཀྱི་ས་མང་བཅུ་དང་། རྟོག་དཔྱོད་གཉིས་རྣམས་འབྱུང་བ་ཡོད་པའི་ཕྱིར། གཉིད་ནི་ཆོས་
ཅན། ཁྱོད་དགེ་མི་དགེ་བསྒྲིབས་མ་བསྒྲིབས་ལུང་མ་བསྟན་གང་ལ་ཡོད་པ་དེ་ལ་བསྣན་རིགས་ཏེ། དེ་ཀུན་དང་
མི་འགལ་བའི་ཕྱིར། དེར་ཐལ། ཁྱོད་དུ་གྱུར་པའི་དེ་རྣམས་ཡོད་པའི་ཕྱིར། དེ་དག་ལ་ས་ཞེས་བརྗོད་པའི་རྒྱུ་
མཚན་ཡོད་དེ། དེ་དང་དེ་སྐྱེ་བའི་གོ་སྐབས་ཀྱི་ཡུལ་ཡིན་པས་ན་སའམ་ས་བ་ཞེས་བརྗོད་པའི་ཕྱིར། གཉིས་པ་
0



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁམས་གོང་མའི་དབང་དུ་བྱས་པ་ནི། དེ་ལས་འགྱོད་གཉིད་མི་དགེ་རྣམས། ། བསམ་གཏན་དང་པོ་དག་ན་
མེད། ། རྟོག་པའང་བསམ་གཏན་ཁྱད་པར་ཅན། ། དེ་ཡི་གོང་ན་དཔྱོད་པ་ཡང་། ། ཞེས་བྱུང་། ཤེས་བྱ་ཆོས་
ཅན། སེམས་བྱུང་དེ་སལ་འགྱོད་པ་དང་གཉིད་དང་མི་དགེ་བ་རྣམས་ནི་བསམ་གཏན་དང་པོ་དག་ན་མེད་དེ།
དེ་དག་ལ་ཆགས་པ་དང་བྲལ་བའི་ཕྱིར་དང་
། དེར་མ་ཟད། རྟོག་དཔྱོད་ཀྱི་རྟོག་པའང་བསམ་གཏན་ཁྱད་པར་
ཅན་ན་མེད་ལ། དེའི་གོང་བསམ་གཏན་གཉིས་པ་ཡན་ཆད་ན་དཔྱོད་པ་ཡང་མེད་པའི་ཕྱིར། ཡང་སྒྲའི་དོན་
ཡོད་དེ། དེར་མི་དགེ་བའི་རྟོག་དཔྱོད་སོགས་མེད་པར་མ་ཟད། གཡོ་སྒྱུ་ཡང་མེད་ཅེས་པ་ཡིན་པའི་ཕྱིར།
གསུམ་པ་སེམས་བྱུང་འགའ་ཞིག་གི་ཁྱད་པར་ལ། སེམས་བྱུང་བརྒྱུད་ཀྱི་ཁྱད་པར་དང་། སེམས་སེམས་བྱུང་གི་
མིང་གི་རྣམ་གྲངས་གཉིས། དང་པོ་ནི། མ་གུས་ངོ་ཚ་མེད་ཁྲེལ་མེད། ། ཁ་ན་མ་ཐོ་འཇིགས་མི་ལྟ། ། དགའ་
དང་གུས་ཉིད་ངོ་ཚ་ཤེས། ། དེ་གཉིས་འདོད་དང་གཟུགས་དག་ན། ། རྟོག་དང་དཔྱོད་པ་རྩིང་ཞིབ་ཉིད། །
ང་རྒྱལ་ཁེངས་པ་རྒྱུགས་པ་ནི། ། རང་གི་ཆོས་ལ་ཆགས་པ་ཡི། ། སེམས་ནི་ཡོངས་སུ་གཏུགས་པའོ། ། ཞེས་
བྱུང་། ཤེས་བྱ་ཆོས་ཅན། སེམས་བྱུང་གི་ངོ་ཚ་མེད་པ་དང་ཁྲེལ་མེད་ཀྱི་ཁྱད་པར་ཡོད་དེ། བྱེ་སྨྲ་ལྟར་ན་ཡོན་
ཏན་དང་ཡོན་ཏན་ཅན་ལ་མ་གུས་པ་ངོ་ཚ་མེད་པ་དང༌། ཁ་ན་མ་ཐོ་བ་ལ་འཇིགས་པར་མི་ལྟ་བ་ནི་ཁྲེལ་མེད་པ་
ཡིན་ལ། སློབ་དཔོན་ལྟར་ན་རང་དང་གཞན་ལ་ལྟོས་ནས་ཉེས་པ་ལ་མི་འཛེམ་པ་གཉིས་རིམ་པ་བཞིན་ངོ་ཚ་མེད་
པ་དང་ཁྲེལ་མེད་དུ་འཇོག་པའི་ཕྱིར། གཉིས་པ་དེར་ཐལ། དེ་གཉིས་ལས་ལྡོག་པ་ནི་ངོ་ཚ་ཡོད་པ་དང་ཁྲེལ་
ཡོད་ཡིན་པའི་ཕྱིར། དགའ་བ་དང་གུས་པ་གཉིས་ཀྱི་ཁྱད་པར་ཡོད་དེ། ཡུལ་ལ་དགའ་བ་ལ་ཉོན་མོངས་ཅན་
ཡིན་མིན་གཉིས་ཡོད་དེ། ཡུལ་ཁྱད་པར་ཅན་ལ་དད་ཅིང་གུས་པ་ནི་ངོ་ཚ་ཤེས་པ་ཡིན་པའི་ཕྱིར། ཟུར་དང་པོ་
དེར་ཐལ། དགའ་བ་ལ་བུ་དང་ཆུང་མ་སོགས་ལ་དགའ་བོ་དང་། ཡོན་ཏན་ཅན་ལ་དགའ་བ་གཉིས་ཡོད་ཅིང་།
སྤྱིར་དགའ་དད་ལ་མུ་བཞི་ཡོད་པའི་ཕྱིར། དགའ་བ་དང་གུས་པ་དེ་གཉིས་ནི་འདོད་པ་དང་གཟུགས་ཁམས་
དག་ན་ཡོད་ཀྱང་གཟུགས་མེད་ན་མེད་དེ། གཟུགས་མེད་ན་གང་ཟག་ཕན་ཚུན་མངོན་སུམ་གྱི་ཡུལ་མ་ཡིན་པའི་
ཕྱིར། རྟོག་པ་དང་དཔྱོད་པ་གཉིས་ཀྱི་ཁྱད་པར་ཡོད་དེ། རྟོག་པ་ནི་རིང་བ་དང་དཔྱོད་པ་ནི་ཞིབ་པ་ཉིད་ཀྱི་
རྣམ་པས་འཇུག་པའི་ཕྱིར། ང་རྒྱལ་ཆོས་ཅན། འཇོག་ཚུལ་ཡོད་དེ། སེམས་ཁེངས་པའི་རྣམ་པ་ཅན་གྱི་སེམས་
བྱུང་ཞིག་ལ་འཇོག་པའི་ཕྱིར། རྒྱགས་པ་ཆོས་ཅན། འཇོག་ཚུལ་ཡོད་དེ། རང་གི་ཆོས་ལ་ངང་གིས་ཆགས་ལ་
ཆགས་པ་ཡི་སེམས་ཡོང་སུ་གཏུགས་པའི་སེམས་བྱུང་ཞིག་ལ་འཇོག་པའི་ཕྱིར། ང་རྒྱལ་གྱི་ཁྱད་པར་ཡོད་དེ། དེ་
ནི་སེམས་ཁེངས་པའི་རྣམ་པ་ཅན་གྱི་སེམས་བྱུང་ཞིག་ལ་འཇོག་པའི་ཕྱིར། གཉིས་པ་ནི༔ སེམས་དང་ཡིད་དང་



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རྣམ་ཤེས་ནི། ། དོན་གཅིག་སེམས་དང་སེམས་བྱུང་དང་། ། རྟེན་དང་དམིགས་དང་རྣམ་བཅས་དང་། །
མཚུངས་པར་ལྡན་པའང་རྣམ་པ་ལྔ། ། ཞེས་བྱུང་། གསུང་རབ་ནས་བཤད་པའི་སེམས་དང་ཡིད་དང་རྣམ་
ཤེས་རྣམས་ཆོས་ཅན། དོན་ཐ་དད་པ་མ་ཡིན་ཏེ། དོན་གཅིག་ཡིན་པའི་ཕྱིར། དེར་ཐལ། རྣམ་པར་རིག་
པའི་གཙོ་སེམས་སུ་མཚུངས་པའི་ཕྱིར། མིང་གིས་ཐ་དད་དུ་བཤད་པའི་སྒྲ་དོན་ཡོད་དེ། དོན་རྣམ་པར་འབྱེད་
པས་ན་སེམས་དང་། དོན་ཤེས་པས་ཡིད་དང་། ཡུལ་གཟུགས་སོགས་ལ་དམིགས་ནས་རྣམ་པར་ཤེས་པར་བྱེད་
པསན་རྣམ་ཤེས་སུ་བཤད་པའི་ཕྱིར། མདོ་སེམས་གཉིས་ན་རེ། རྣམ་གྲངས་ཀྱི་ཐ་དད་དེ། བག་ཆགས་
བསགས་པས་ན་སེམས་དང༌། རྟེན་དུ་གྱུར་པས་ན་ཡིད་དང་། ད་ལྟའི་དངོས་པོ་ལ་བལྟོས་པས་ན་རྣམ་ཤེས་སུ་
བཤད་པའི་ཕྱིར་གསུང་། སེམས་དང་སེམས་བྱུང་རྣམས་ཆོས་ཅན། ཁྱོད་རྟེན་བཅས་དང་དམིགས་བཅས་དང་
རྣམ་བཅས་དང་མཚུངས་ལྡན་ཞེས་བརྗོད་ཅིང་། དོན་གཅིག་ལ་འཇུག་སྟེ། ཁྱོད་དབང་པོ་ལ་བརྟེན། ཡུལ་ལ་
དམིགས། རྣམ་པས་ཁྱད་པར་དུ་གཅོད། མཚུངས་པར་ལྡན་པ་རྣམ་པ་ལྔ་དང་བཅས་པའི་ཕྱིར། ཕྱི་མ་དེར་
ཐལ། རྟེན་དང་དམིགས་པ་དང་རྣམ་པ་དང་དུས་དང་རྫས་ལྔ་མཚུངས་པའི་ཕྱིར། དེ་ལྔས་མཚུངས་ཏེ། གཙོ་
སེམས་རྟེན་གང་ལ་བརྟེན་པ་དེ་ལ་འཁོར་སེམས་བྱུང་རྣམས་ཀྱང་བརྟེན། དམིགས་པ་གང་ལས་སེམས་སྐྱེ་བ་དེ་
ལས་འཁོར་སེམས་བྱུང་རྣམས་སྐྱེ། སེམས་ཡུལ་གང་གི་རྣམ་པར་སྐྱེས་པ་ལྟར་འཁོར་སེམས་བྱུང་རྣམས་ཀྱང་སྐྱེས།
སེམས་དུས་གང་གི་ཚེ་སྐྱེས་པ་ན་འཁོར་སེམས་བྱུང་རྣམས་ཀྱང་སྐྱེས། སེམས་རྫས་རིགས་གཅིག་པ་ལྟར་དེ་དང་
འཁོར་སེམས་བྱུང་རྣམས་ཀྱང་རྫས་རིགས་གཅིག་པའི་ཕྱིར། གོང་དུ་བཤད་པའི་སེམས་སེམས་བྱུང་ལ་སྤྱི་དོན་
གྱིས་མདོར་བསྡུས་བཤད་ན། གཙོ་སེམས་ཀྱི་མཚན་ཉིད་ཡོད་དེ། རང་གི་འཁོར་སེམས་བྱུང་དང་མཚུངས་
ལྡན་ལྔས་མཚུངས་པའི་རྣམ་རིག་དེ་དེ་ཡིན་པའི་ཕྱིར། དེ་ལ་དབྱེ་ན་དྲུག་ཡོད་དེ། རྣམ་ཤེས་ཚོགས་དྲུག་ཡོད་
པའི་ཕྱིར། སེམས་བྱུང་གི་མཚན་ཉིད་ཡོད་དེ། གཙོ་སེམས་གང་གི་འཁོར་དུ་བྱུང་ཞིང་དེ་དང་མཚུངས་ལྡན་
རྣམ་པ་ལྔས་མཚུངས་པའི་རིག་པ་དེ་དེ་ཡིན་པའི་ཕྱིར། དབྱེ་བ་ཡོད་དེ། ཀུན་བཏུས་ལྟར་ན་ང་གཅིག་དང་།
སྐབས་འདིའི་སྡེ་ཚན་ལྔས་དབེན་ཞེ་དྲུག་ཡོད་པའི་ཕྱིར། དང་པོ་གྲུབ་སྟེ། ཀུན་འགྲོ་ལྔ། ཡུལ་ངེས་ལྔ། དགེ་
བ་བཅུ་གཅིག རྩ་ཉོན་དྲུག ཉེ་ཉོན་ཉི་ཤུ། གཞན་འགྱུར་བཞི་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ།
སེམས་ཀྱི་ས་མང་བཅུ། དགེ་བའི་ས་མང་བཅུ། ཉོན་མོངས་ཆེན་པོའི་ས་མང་དྲུག མི་དགེ་བའི་ས་བ་གཉིས།
ཉོན་མོངས་ཆུང་ངུའི་ས་བ་བཅུ། འདོད་ཆགས་ཁོང་ཁྲོ་ང་རྒྱལ་ཐེ་ཚོམ་བཞི། གཞན་འགྱུར་བཞི་དང་བརྒྱད་
རྣམས་སུ་ཡོད་པའི་ཕྱིར། གཙོ་འཁོར་གྱི་དོན་ཡོད་དེ། སེམས་ལ་རྟེན་དམིགས་པ་སོགས་ལྔ་རང་དབང་ཡོད།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་བྱུང་རྣམས་སེམས་ཀྱི་དེ་ལ་མ་བརྟེན་པར་དེ་ལྔ་རང་དབང་དུ་མེད་པའི་ཕྱིར། ཁ་ཅིག བརྩོན་འགྲུས་ལ་
དགེ་མི་དགེ་ལུང་མ་བསྟན་གསུམ་ཡོད་པར་ཐལ། གཉིད་དང་འགྱོད་པ་ལ་དེ་གསུམ་ཡོད་པའི་ཕྱིར་ན་མ་ཁྱབ་སྟེ།
མི་དགེ་བའི་ཕྱོགས་དང་བྱ་བ་གཞན་ངན་པ་ལ་འབད་པའི་བརྩོན་འགྲུས་དེ་བརྩོན་འགྲུས་མ་ཡིན་ པའི་ཕྱིར༔
དེར་ཐལ། ལེ་ལོ་ངན་ལ་ཞེན་པ་དང་། ཞེས་གསུངས་པའི་ཕྱིར། ཁ་ཅིག དགེ་བའི་རྩ་བ་གསུམ་མེད་པར་
ཐལ། འདིར་རྩ་བ་གཉིས་ཞེས་འབྱུང་བའི་ཕྱིར་ན་མ་ཁྱབ་སྟེ། འདིར་ཆགས་མེད་དང་སྣང་མེད་ཀྱིས་གཏི་མུག་
མེད་པ་ཡང་སྡུད་པའི་ཕྱིར། ཁ་ཅིག བསམ་གཏན་དང་པོ་སོགས་ན་མི་དགེ་བ་ཡོད་པར་ཐལ། དེ་དག་ན་
རང་སར་ཆགས་པའི་སྲེད་པ་ཡོད་པའི་ཕྱིར་ན་སྐྱོན་མེད་དེ། དེ་ཡོད་ཀྱང་ལུང་མ་བསྟན་ཡིན་པའི་ཕྱིར། དེར་
ཐལ། གོང་མ་ཐམས་ཅད་ལུང་མ་བསྟན། ། ཞེས་གསུངས་པའི་ཕྱིར། ཁ་ཅིག སེམས་སེམས་བྱུང་རྣམས་
རྣམ་པ་མི་མཚུངས་པར་ཐལ། སེམས་བྱུང་སྣ་ཚོགས་པ་རྣམས་ཀྱིས་ཡུལ་སྣ་ཚོགས་ལ་དམིགས་པའི་ཚེ་རྣམ་པ་
ཡང་སྣ་ཚོགས་འབྱུང་ལ། སེམས་ཀྱི་རྣམ་པ་སེམས་བྱུང་ལྟར་སྣ་ཚོགས་སུ་མི་འགྱུར་བའི་ཕྱིར་ཟེར་བ་དང་། མིག་
གི་རྣམ་ཤེས་ཀྱིས་གཟུགས་སྣ་ཚོགས་ལ་བལྟས་པའི་ཚེ་དེའི་འཁོར་དུ་གྱུར་པའི་ཚོར་འདུ་སོགས་ལྔ་བོ་རེ་རེར་
གཟུགས་སྣ་ཚོགས་པའི་རྣམ་པ་ཤར་བར་ཐལ། དམ་བཅའ་འཐད་པའི་ཕྱིར། འདོད་ན། ཚོར་བས་མྱོང་བ་
དང་། འདུ་ཤེས་ཀྱིས་དྲན་པ་སོགས་དོན་འདྲ་པར་ཐལ། འདོད་པའི་ཕྱིར་ན་མ་ཁྱབ་བོ། ། གཉིས་པ་ལྡན་མིན་
འདུ་བྱེད་ལ། དབྱེ་བ་མདོར་བསྟན་པ་དང་། རང་བཞིན་རྒྱས་པར་བཤད་པ་དང་། ཁྱད་པར་གཞན་བསྟན་
པའི་སྒོ་ནས་དོན་བསྡུས་གསུམ། དང་པོ་ནི། མི་ལྡན་པ་ཡི་འདུ་བྱེད་རྣམས། ། ཐོབ་དང་མ་ཐོབ་སྐལ་མཉམ་
དང༌། ། འདུ་ཤེས་མེད་པའི་སྙོམས་འཇུག་དང་། །སྲོག་དང་མཚན་ཉིད་རྣམས་དང་ནི། ། མིང་གི་ཚོགས་ལ་
སོགས་པ་ཡང་། ། ཞེས་བྱུང་། མི་ལྡན་པ་སྟེ་ལྡན་མིན་འདུ་བྱེད་རྣམས་ཆོས་ཅན། ཁྱོད་ལ་དབྱེ་ན་བཅུ་བཞི་
ཡོད་དེ། ཐོབ་པ་དང་མ་ཐོབ་པ་དང་སྐལ་མཉམ་དང་འདུ་ཤེས་མེད་པ་དང་དེའི་སྙོམས་འཇུག་དང་སྲོག་དང་།
འདུས་བྱས་ཀྱི་མཚན་ཉིད་སྐྱེ་རྒ་གནས་པ་མི་རྟག་པ་བཞི་རྣམས་དང་། མིང་གི་ཚོགས་དང་། ལ་སོགས་པ་ངག་
གི་ཚོགས་དང་། ཡི་གེའི་ཚོགས་དང་བཅུ་བཞི་ཡོད་པའི་ཕྱིར། གཉིས་པ་ལ། ཐོབ་པ་སོགས་གསུམ་བཤད་པ་
དང་། འདུ་ཤེས་མེད་པ་སོགས་གསུམ་བཤད་པ་དང་། སྲོག་སོགས་ལྔ་བཤད་པ་དང་། མིང་ཚིག་ སོགས་
གསུམ་བཤད་པ་དང་བཞི། དང་པོ་ལ། ཐོབ་མ་ཐོབ་དང་
། སྐལ་མཉམ་བཤད་པ་གཉིས། དང་པོ་ལ། ཐོབ་
མ་ཐོབ་ཀྱི་ངོ་བོ་དང་། ཁྱད་ཆོས་གཉིས་དང་། དང་པོ་ནི། ཐོབ་པ་རྙེད་དང་ལྡན་པའོ། ། ཐོབ་དང་མ་ཐོབ་
པར་རྒྱུད་དུ། ། གཏོགས་པ་རྣམས་ཀྱིའོ་འགོག་གཉིས་ཀྱི། ། ཞེས་བྱུང་། ཐོབ་པ་ཆོས་ཅན། ཁྱོད་ཀྱི་འཇོག་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཚུལ་ཡོད་དེ། རང་གང་ལ་ལྡན་པའི་གང་ཟག་གི་རྒྱུད་ལ་ལྡན་པར་བྱེད་པའི་རྫས་ཞིག་ལ་འཇོག་པའི་ཕྱིར། དེ་
ཆོས་ཅན། ཁྱོད་ལ་དབྱེ་ན་གཉིས་ཡོད་དེ། རྙེད་ཐོབ་དང་ལྡན་ཐོབ་གཉིས་ཡོད་པའི་ཕྱིར། དང་པོ་གྲུབ་སྟེ།
སྔར་མ་ཐོབ་པ་དང་ཐོབ་ཀྱང་ཉམས་པ་སླར་གསར་དུ་རྙེད་བྱེད་ཀྱི་རྫས་ཞིག་ལ་འཇོག་པའི་ཕྱིར། དེ་གཉིས་ཀྱི་
ཁྱད་པར་ཡོད་དེ། སྔ་མ་ནི་མཐོང་ལམ་གསར་དུ་ཐོབ་པ་ལྟ་བུ་དང་། གཉིས་པ་ནི་བསམ་གཟུགས་ལས་ཉམས་
པ་སླར་གསར་དུ་ཐོབ་པ་ལྟ་བུ་ཡིན་པའི་ཕྱིར། གཉིས་པ་ལྡན་ཐོབ་ཡོད་དེ། ཐོབ་ཟིན་སྐད་ཅིག་གཉིས་པ་ཕན་
ཆད་དུ་ལྡན་པར་བྱེད་པའི་རྫས་ཞིག་ལ་འཇོག་པའི་ཕྱིར། མ་ཐོབ་པ་ཆོས་ཅན། ཁྱོད་འཇོག་ཚུལ་ཡོད་དེ།
ཐོབ་བྱ་དེ་གང་ཟག་དེའི་རྒྱུད་ལ་ལྡན་པ་ལ་གེགས་བྱེད་པའི་རྫས་ཞིག་ལ་འཇོག་པའི་ཕྱིར། དེ་ཆོས་ཅན། ཁྱོད་
ལ་གཉིས་ཡོད་དེ། རྙེད་པའི་མ་ཐོབ་པ་དང་། ལྡན་པའི་མ་ཐོབ་པ་གཉིས་གཉིས་ཡོད་པའི་ཕྱིར། དེ་གཉིས་ཀྱི་
ཁྱད་པར་ཡོད་དེ། དང་པོ་ནི། ཐོབ་བྱའི་ཆོས་དེ་གསར་དུ་རྙེད་པ་ལ་གེགས་བྱེད་ཀྱི་རྫས་ཞིག་དང་། ཕྱི་མ་ནི་
ཆོས་དེ་གང་ཟག་དེའི་རྒྱུད་ལ་རྒྱུན་དུ་ལྡན་པ་ལ་གེགས་བྱེད་པའི་རྫས་ཞིག་ལ་འཇོག་པའི་ཕྱིར། ཐོབ་དང་མ་ཐོབ་
གཉིས་ཆོས་ཅན། གང་ཟག་དེ་རྣམས་ཀྱི་རང་རྒྱུད་དུ་གཏོགས་པ་ཞིག་དགོས་ཏེ། གཞན་རྒྱུད་དུ་གཏོགས་པ་
སོགས་ཀྱིས་མི་ཆོག་པའི་ཕྱིར། ཐོབ་མ་ཐོབ་གཉིས་འདུས་བྱས་ཁོ་ནའི་སྟེང་དུ་བརྩི་བར་མ་ངེས་ཏེ། འགོག་པ་
གཉིས་ཀྱི་ཐོབ་མ་ཐོབ་ཀྱང་ཡོད་པའི་ཕྱིར། འདིར་ཁ་ཅིག ཐོབ་པ་དང་རྙེད་པ་དང་ལྡན་པ་གསུམ་དོན་གཅིག་
ཟེར་བ་ནི་མི་འཐད་དེ། ཐོབ་པ་དབྱེ་བཞི་དང་། གཞན་གཉིས་དབྱེ་བའི་ཡ་གྱལ་ཡིན་པའི་ཕྱིར། དེར་ཐལ།
རང་འགྲེལ་ལས། ཐོབ་པ་ནི་རྣམ་པ་གཉིས་ཏེ། ཞེས་གསུངས་པའི་ཕྱིར། ཁ་ཅིག རྙེད་ཐོབ་དང་ལྡན་ཐོབ་
གཉིས་འགལ་གསུང་བ་ནི་མི་འཐད་དེ། དེ་གཉིས་སུ་ཕྱེ་བའི་རྙེད་ཐོབ་དང་ལྡན་ཐོབ་འགལ་ཡང་། སྤྱིར་དེ་
གཉིས་མི་འགལ་བའི་ཕྱིར། དེར་ཐལ། སྡུག་བསྔལ་ཆོས་བཟོད་སྐད་ཅིག་དང་པོ་དེ་རྙེད་པ་ཐོབ་པ་ལྡན་པ་
གསུམ་ཀ་ཡིན་པའི་ཕྱིར། དེར་ཐལ། གང་སྤེལ་ལས། ཐོབ་པ་དང་རྙེད་པ་དང་ལྡན་པའི་སྒྲ་དོན་གཅིག་པར་
འདོད་མོད་ཀྱི། ཞེས་གསུངས་པའི་ཕྱིར། གཉིས་པ་ཁྱད་ཆོས་སོ་སོར་བཤད་པ་ལ། ཐོབ་པའི་ཁྱད་ཆོས་དང་།
མ་ཐོབ་པའི་ཁྱད་ཆོས་གཉིས། དང་པོ་ལ། སྤྱིར་བསྟན་པ་དང་། དམིགས་བསལ་གཉིས། དང་པོ་ནི། དུས་
གསུམ་པ་ཡི་རྣམ་པ་གསུམ། ། དགེ་ལ་སོགས་ཀྱི་དགེ་ལ་སོགས། ། དེར་གཏོགས་རྣམས་ཀྱི་རང་ཁམས་པ། །
མ་གཏོགས་རྣམས་ཀྱི་རྣམ་པོ་བཞི། ། སློབ་དང་མི་སློབ་མིན་གྱི་གསུམ། །སྤང་བྱ་མིན་པའི་རྣམ་གཉིས་
འདོད། ། ཅེས་བྱུང་། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། ཐོབ་པ་ཆོས་
ཅན། ཁྱོད་ལ་དུས་གསུམ་དུ་ཡོད་དེ། ལྟོས་ས་ལ་ལྟོས་ནས་དུས་གསུམ་དང་། དུས་རེ་རེ་ལ་ཡང་འདས་པའི་
ཚན



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
ཐོབ་པ་མ་འོངས་པའི་ཐོབ་པ་ད་ལྟ་བའི་ཐོབ་པ་རྣམ་པ་གསུམ་གསུམ་ཡོད་པའི་ཕྱིར། དེར་ཐལ། ཆོས་འདས་
པའི་ཐོབ་པ་ལ་ཡང་འདས་མ་འོངས་ད་ལྟ་བ་གསུམ་ཡོད་པའི་ཕྱིར། དེར་ཐལ། སོ་མཐར་ལྟ་བུའི་ཐོབ་པ་སྐྱེས་
ལ་འགགས་པ་ནི་འདས་པ་ཡིན་ལ། དེའི་སྔར་ཐོབ་པ་སྐྱེས་པ་འདས་པའི་འདས་པ་དང་དེའི་ཕྱིས་སྐྱེ་བའི་ཐོབ་པ་
འདས་པའི་མ་འོངས་པ་དང་དེ་དང་ལྷན་ཅིག་ཐོབ་པ་ནི་འདས་པའི་ད་ལྟ་བ་ཡིན་པའི་ཕྱིར། དེ་བཞིན་དུ་ཉོན་
མོངས་སམ་དགེ་གང་ཡིན་ཡང་ཐོབ་པ་སྐྱེས་ལ་མ་འགགས་པ་དེ་ད་ལྟ་བ་དང་། དེའི་སྔར་སྐྱེས་པ་དེའི་འདས་པ་
དང་། དེའི་ཕྱིས་སྐྱེ་བ་དེའི་མ་འོངས་པ་དང་། དེ་དང་ལྷན་ཅིག་སྐྱེས་པ་དེའི་ད་ལྟ་བ་ཡིན་ཏེ། གཞན་ལའང་
རིགས་འགྲེ་བའི་ཕྱིར། ཐོབ་པ་ཆོས་ཅན། ཁྱོད་ལ་དགེ་མི་དགེ་ལུང་མ་བསྟན་གསུམ་ཡོད་དེ། དགེ་བའི་ཐོབ་
པ་དགེ་བ་དང་། ལ་སོགས་པས་མི་དགེ་བའི་ཐོབ་པ་མི་དགེ་བ་དང་ལུང་མ་བསྟན་གྱི་ཐོབ་པ་ནི་ལུང་མ་བསྟན་དུ་
འཇོག་པ་གཙོ་ཆེ་བའི་ཕྱིར། དེར་ཐལ། དགེ་ལ་སོགས་པ་ཞེས་པས་གོ་རིམ་ལྟར་སྦྱོར་བར་བསྟན་པའི་ཕྱིར།
ཐོབ་པ་ཆོས་ཅན། ཁྱོད་ལ་ཁམས་གསུམ་གྱི་སར་གཏོགས་པ་ཡོད་དེ། ཐོབ་བྱའི་ཆོས་ཁམས་གསུམ་པོ་གང་ཡིན་
པ་དེར་གཏོགས་པ་རྣམས་ཀྱི་ཐོབ་པ་ནི་རང་གི་ཁམས་དེར་གཏོགས་པ་སྟེ་ས་དེ་བསྡུས་པའི་ཕྱིར། ཤེས་བྱ་ཆོས་
ཅན། ཐོབ་བྱའི་ཆོས་ཁམས་གསུམ་གྱི་སར་མ་གཏོགས་པ་རྣམས་ཀྱི་ཁྱད་པར་རྣམ་པ་བཞི་ཡོད་དེ། ཐོབ་བྱའི་
ཆོས་ཁམས་གསུམ་གྱི་སར་མ་གཏོགས་ལ། ཐོབ་པ་དེ་གསུམ་གྱིས་བསྡུས་པ་སོགས་མུ་གསུམ། ཆོས་དེ་ཁམས་
གསུམ་གང་རུང་གི་སར་མ་གཏོགས་པ། ཐོབ་པ་དེ་གསུམ་གང་རུང་གིས་མ་བསྡུས་པའི་མུ་དང་བཞི་ཡོད་པའི་
ཕྱིར། རྟགས་དེར་ཐལ། ཁམས་གསུམ་པའི་གང་ཟག་གི་རྒྱུད་ཀྱི་སོ་སོར་བརྟགས་མིན་གྱི་འགོག་པ་འདོད་པའི་
སར་མ་གཏོགས་ཀྱང་། དེའི་ཐོབ་པ་ནི་གང་ཟག་གང་དུ་གཏོགས་པ་དེར་གཏོགས་པ་གསུམ། སོ་སོར་བརྟགས་
འགོག་གི་ཐོབ་པ་ཟག་བཅས་གོང་མ་གཉིས་སུ་གཏོགས་ལ། སོ་སོར་བརྟགས་འགོག་དང་ལམ་བདེན་ཁམས་
གསུམ་གང་དུ་མ་གཏོགས་ཤིང་དེའི་ཐོབ་ལ་ཟག་མེད་རྣམས་ཁམས་གསུམ་གང་དུ་ཡང་མི་གཏོགས་པའི་ཕྱིར།
སློབ་པ་དང་མི་སློབ་པའི་ཆོས་ཟག་མེད་ཀྱི་ཐོབ་པ་ཆོས་ཅན། རིམ་པ་བཞིན་དུ་རང་རྒྱུད་ལྡན་གྱི་གང་ཟག་སློབ་པ་
དང་མི་སློབ་པར་མཚོན་པར་བྱེད་པའི་ཆོས་ཡིན་ཏེ། སློབ་མི་སློབ་པའི་ལམ་བདེན་གྱིས་བསྡུས་པའི་ཡོན་ཏན་
ཡིན་པའི་ཕྱིར། སློབ་མི་སློབ་གང་རུང་ཡིན་པའི་ཆོས་ཆོས་ཅན། ཁྱོད་ལ་གསུམ་ཡོད་དེ། ཁྱོད་ལ་སློབ་མི་སློབ་
གང་རུང་མ་ཡིན་པ་དང་། སློབ་པ་དང་མི་སློབ་པར་བྱེད་པའི་ཆོས་གསུམ་ཡོད་པའི་ཕྱིར། དེར་ཐལ། ཟག་
བཅས་དང་འདུས་མ་བྱས་རྣམས་ནི་སློབ་མི་སློབ་གང་རུང་མིན་པའི་ཆོས། སོ་སོར་བརྟགས་འགོག་སློབ་པའི་
ལམ་གྱིས་ཐོབ་པའི་ཐོབ་པ་ནི་སློབ་པ་དང་དེ་མི་སློབ་པའི་ལམ་གྱིས་ཐོབ་པའི་ཐོབ་པ་ནི་མི་སློབ་པར་བྱེད་པའི་ཆོས་



༄༅། ། ཆོས་མངོན་མཛོད་ཀྱི་ཊིཀྵ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཡིན་པའི་ཕྱིར། ཐོབ་བྱའི་ཆོས་སྤང་བྱ་མ་ཡིན་པ་ཆོས་ཅན། ཁྱོད་ཀྱི་ཐོབ་པ་ལ་རྣམ་པ་གཉིས་འདོད་དེ། སྤང་
བྱ་དང་སྤང་བྱ་མ་ཡིན་པ་རྣམ་པ་གཉིས་ཡོད་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག ཐོབ་བྱའི་
ཆོས་ཁམས་གསུམ་གང་དུ་གཏོགས་པ་རྣམས་ཀྱི་ཐོབ་པ་ཡང་འདོད་པར་གཏོགས་སོ་ཟེར་ན། དེ་མི་འཐད་དེ།
གོང་དུ་བཤད་ཅིང་འཆད་པའི་ཕྱིར། ཁ་ཅིག མ་གཏོགས་རྣམས་ཀྱི་རྣམ་པ་བཞི་ཞེས་པའི་སྐབས་ཀྱི་མ་
གཏོགས་པའི་དོན་ལམ་བདེན་དེ་ཁམས་གསུམ་དུ་མི་གཏོགས་པའི་དོན་ཡིན་ཟེར་ན། དེ་ཡང་མི་འཐད་པར་
ཐལ། དེ་ཟག་མེད་ཀྱི་ཐོབ་པ་བཞི་ལ་བྱེད་པའི་ཕྱིར། དེར་ཐལ། རང་འགྲེལ་ལས། ཟག་པ་མེད་པའི་ཆོས་
རྣམས་ཀྱི་ཐོབ་པ་ནི་མདོར་བསྡུ་ན་རྣམ་པ་བཞི་སྟེ། ཁམས་གསུམ་པ་དང་ཟག་པ་མེད་པའོ། ། ཞེས་གསུངས་
པའི་ཕྱིར། ཁ་ཅིག སློབ་པའི་ཐོབ་པ་སློབ་པ། མི་སློབ་པའི་ཐོབ་པ་མི་སློབ་པ་ཡིན་ནོ་ཟེར་ན། དེ་ཡང་མི་
འཐད་པར་ཐལ། སློབ་པ་དང་མི་སློབ་པ་གཉིས་ཀ་གང་ཟག་གི་སྟེང་ནས་འཇོག་རིགས་པའི་ཕྱིར། དེར་ཐལ།
སློབ་མི་སློབ་ཏུ་བྱེད་པའི་ཆོས་སློབ་པ་དང་མི་སློབ་པ་མ་ཡིན་པའི་ཕྱིར། དེར་ཐལ། བདག་སྒྲ་སྦྱར་མ་སྦྱར་ལ་
ཁྱད་པར་ཡོད་པའི་ཕྱིར། འོན་ཀྱང་འདོད་ཚུལ་མི་འདྲ་ཚུལ་མི་འདྲ་བའང་ཡོད་དོ། ། གཉིས་པ་དམིགས་
བསལ་ནི། ལུང་བསྟན་མིན་ཐོབ་ལྷན་ཅིག་སྐྱེ། ། མངོན་ཤེས་སྤྲུལ་པ་མ་གཏོགས་པ། ། བསྒྲིབས་པའི་གཟུགས་
ཀྱི་འང་འདོད་པ་ནི། ། གཟུགས་ཀྱི་སྔར་ནི་སྐྱེ་བ་མེད། ། ཅེས་བྱུང་། ལུང་བསྟན་མིན་པ་སྟེ་མ་བསྒྲིབ་ལུང་མ་
བསྟན་ཆོས་ཅན། ཁྱོད་ཀྱི་ཐོབ་པ་བཞག་ཏུ་ཡོད་དེ། རང་དང་ལྷན་ཅིག་སྐྱེ་བའི་ཐོབ་པ་ཡོད་པའི་ཕྱིར། ཐོབ་
པ་དེ་ཆོས་ཅན། ཁྱོད་ལ་དུས་གསུམ་ཙམ་ཡོད་ཀྱང་དེ་རེ་རེ་ལ་ནི་དུས་གསུམ་སོ་སོར་མེད་དེ། ཁྱོད་ཀྱི་དུས་
གསུམ་གྱི་ཐོབ་པ་རྣམས་དུས་གསུམ་རེ་རེ་བ་ཁོ་ན་ཡིན་པའི་ཕྱིར། དེར་ཐལ། དེ་དག་གི་ཐོབ་པ་སྤྱིར་སྔར་སྐྱེས་
དང་ཕྱིས་སྐྱེས་མེད་པའི་ཕྱིར། དེར་ཐལ། རང་རང་དང་ལྷན་ཅིག་ཁོ་ནར་སྐྱེ་བའི་ཕྱིར། དམིགས་བསལ་མ་
ངེས་པའང་ཡོད་དེ། ལུང་མ་བསྟན་གྱི་ཐོབ་པ་ལ་སྔར་སྐྱེ་ཕྱིས་སྐྱེས་ལྷན་ཅིག་སྐྱེས་གསུམ་དང་། སྔ་མ་མེད་ལ་ཕྱི་
མ་གཉིས་ཡོད་པ་སྲིད་པའི་ཕྱིར། དང་པོ་གྲུབ་སྟེ། མིག་གི་མངོན་ཤེས་ལུང་མ་བསྟན་དང་། སྤྲུལ་སེམས་ལུང་
མ་བསྟན་དང་བི་ཤྭ་ཀརྨའི་བཟོ་བའི་གནས་ལྟ་བུ་དང་སྟོན་པའི་སྤྱོད་ལམ་ལྟ་བུ་ཡོད་པའི་ཕྱིར། གཉིས་པ་གྲུབ་སྟེ།
མངོན་ཤེས་དང་སྤྲུལ་བ་ལྟ་བུ་མ་གཏོགས་པར་དགེ་བ་དང་བསྒྲིབས་པའི་གཟུགས་ཀྱི་ཐོབ་པ་འདོད་ཡོན་ཡོད་པ་
ལ་གཟུགས་ཀྱི་སྔར་སྐྱེས་མེད་ཅིང་ཕྱིས་སྐྱེས་དང་ད་ལྟར་སྐྱེས་ཡོད་པའི་ཕྱིར། གཉིས་པ་མ་ཐོབ་པའི་ཁྱད་ཆོས་ལ།
སྤྱིར་བསྟན་པ་དང་། གཏོང་ཚུལ་གཉིས། དང་པོ་ནི་མ་ཐོབ་མ་བསྒྲིབས་ལུང་མ་བསྟན། ། འདས་མ་སྐྱེས་ཀྱི་དེ་
རྣམ་གསུམ། ། འདོད་སོགས་གཏོགས་དང་དྲི་མེད་ཀྱིའང་། ། ལམ་མ་ཐོབ་པ་སོ་སོ་ཡི། ། སྐྱེ་བོར་འདོད་དོ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞེས་བྱུང་། དགེ་མི་དགེ་ལུང་མ་བསྟན་གང་རུང་གི་མ་ཐོབ་པ་ཆོས་ཅན། ལུང་མ་བསྟན་ཡིན་ཏེ། མ་བསྒྲིབས་
ལུང་མ་བསྟན་ཡིན་པའི་ཕྱིར། དེ་ཆོས་ཅན། དགེ་མི་དགེ་གང་རུང་མ་ཡིན་ཏེ། དགེ་རྩ་ཆད་པ་དང་མི་དགེ་
སྤུངས་པ་ལའང་ཁྱོད་ཡོད་པའི་ཕྱིར། བསྒྲིབས་ལུང་མ་བསྟན་མ་ཡིན་ཏེ། དགྲ་བཅོམ་པའི་རྒྱུད་ལའང་ཡོད་
པའི་ཕྱིར། མ་ཐོབ་པ་ཆོས་ཅན། དུས་གསུམ་གང་འཇོག་གི་ཁྱད་པར་ཡོད་དེ། ཐོབ་བྱའི་ཆོས་འདས་པའི་
འདས་པ་སོགས་གསུམ་དང་། མ་འོངས་པའི་འདས་པ་སོགས་གསུམ་དང་། ད་ལྟ་བའི་འདས་མ་འོངས་གཉིས་
ཙམ་ཡོད་པའི་ཕྱིར། འདས་པ་དང་མ་སྐྱེས་པ་སྟེ་མ་འོངས་པ་གཉིས་ཀྱི་དུས་དེ་རྣམ་གསུམ་ཡོད་ཀྱི། འདི་འཐོབ་
བྱའི་དེ་ལྟ་བའི་ད་ལྟར་བ་མེད་དེ། ད་ལྟར་བའི་ཐོབ་བྱ་མ་ཐོབ་པ་ད་ལྟར་བར་འཇོག་པར་འགལ་བའི་ཕྱིར། མ་
ཐོབ་པ་འདོད་ཁམས་སོགས་སུ་གཏོགས་པ་གསུམ་ཡོད་དེ། རྟེན་གྱི་གང་ཟག་གང་དུ་སྐྱེས་པའི་ས་དེར་གཏོགས་
པ་གསུམ་ཡོད་པའི་ཕྱིར། དྲི་མེད་ལམ་བདེན་གྱི་ཐོབ་པའང་ཆོས་ཅན། ཁམས་གསུམ་གང་རུང་དུ་གཏོགས་ཏེ།
རྟེན་གྱི་གང་ཟག་སྐྱེས་པའི་སར་གཏོགས་པའི་ཕྱིར། ལམ་བདེན་གྱི་མ་ཐོབ་པ་ཆོས་ཅན། དྲི་མེད་མ་ཡིན་ཏེ།
སོ་སོའི་སྐྱེ་བོའི་རྒྱུད་ཀྱི་ཟག་བཅས་ཡིན་པར་འདོད་པའི་ཕྱིར། གཉིས་པ་གཏོང་ཚུལ་ནི། དེ་ཐོབ་དང་། །ས་
འཕོས་ནས་ནི་རྣམ་ཉམས་འགྱུར། ། ཞེས་བྱུང་། ཤེས་བྱ་ཆོས་ཅན། མ་ཐོབ་པའི་གཏོང་རྒྱུ་ཡོད་དེ། རྟོགས་
པའི་ཡོན་ཏན་མ་ཐོབ་པ་དེ་ཐོབ་པས་གཏོང་། ས་དགུའི་མ་ཐོབ་པ་ནི་ས་དེ་དང་དེར་འཕོས་པའི་རྒྱུས་གཏོང་བའི་
ཕྱིར། དང་པོ་གྲུབ་སྟེ། ཚོགས་ལམ་པས་སྦྱོར་ལམ་ཐོབ་པའི་ཚེ་སྦྱོར་ལམ་མ་ཐོབ་པ་ཉམས་ཤིང་། སོ་སྐྱེས་
འཕགས་ལམ་ཐོབ་པའི་རྒྱུས་དེ་མ་ཐོབ་པ་ཉམས་པར་འགྱུར་བ་ སོགས་ཡིན་པའི་ཕྱིར། གཉིས་པ་གྲུབ་སྟེ།
འདོད་ཁམས་པ་བསམ་གཏན་དང་པོར་སྐྱེས་པའི་ཚེས་འཕོས་ནས་བསམ་གཏན་གྱི་མ་ཐོབ་པ་གཏོང་ཞིང་ཉམས་
པ་སོགས་ཡིན་པའི་ཕྱིར། གཉིས་པ་སྐལ་མཉམ་ནི། སྐལ་མཉམ་སེམས་ཅན་འདྲ་བའོ། ། ཞེས་བྱུང༌། སྐལ་
མཉམ་གྱི་རྫས་ཆོས་ཅན། བཞག་ཏུ་ཡོད་དེ། སེམས་ཅན་རྣམས་ཀྱི་རིགས་འདྲ་བའམ་མཐུན་པ་ཞེས་བྱ་བའི་
རྫས་ཞིག་ཡིན་པའི་ཕྱིར། སྐལ་མཉམ་ཆོས་ཅན། གཉིས་ཡོད་དེ། ཐ་དད་མིན་པ་དང་ཐ་དད་པའི་སྐལ་མཉམ་
གཉིས་ཡོད་པའི་ཕྱིར། དེར་ཐལ། ལྔ་མ་ནི་སེམས་ཅན་ཙམ་དུ་འདྲ་བའི་རྫས་དང་། ཕྱི་མ་ནི་ལྷ་མི་སོགས་སོ་
སོར་འདྲ་བར་བྱེད་པའི་རྫས་ཞིག་ཡིན་པའི་ཕྱིར། གཉིས་པ་འདུ་ཤེས་མེད་པ་སོགས་གསུམ་ལ། འདུ་ཤེས་མེད་
པ་དང་། དེའི་སྙོམས་འཇུག་དང་
། འགོག་པའི་སྙོམས་འཇུག་གསུམ། དང་པོ་ནིའདུ་ཤེས་མེད་པ་བ་འདུ་
ཤེས། ། མེད་པར་སེམས་དང་སེམས་བྱུང་རྣམས། ། འགོག་པའི་རྣམ་སྨིན་དེ་འབྲས་ཆེ། །ཞེས་བྱུང་། ཤེས་
བྱ་ཆོས་ཅན། འདུ་ཤེས་མེད་པའི་གང་ཟག་དེ་འདུ་ཤེས་མེད་པར་འཇོག་པའི་རྫས་ཡོད་དེ། གནས་དེར་སྐྱེས་
56



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པའི་གང་ཟག་གི་སེམས་དང་སེམས་བྱུང་རྣམས་འགོག་པའི་འདུ་བྱེད་ཀྱི་རྫས་གང་ཡིན་པ་དེ་དེ་ཡིན་པའི་ཕྱིར།
དེ་འདྲ་བའི་རྫས་དེ་ཆོས་ཅན། རྣམ་སྨིན་ཡིན་ཏེ། འདུ་ཤེས་མེད་པའི་སྙོམས་འཇུག་གི་རྣམ་སྨིན་ཡིན་པའི་ཕྱིར།
འདུ་ཤེས་མེད་པའི་ལྷ་རྣམས་ཆོས་ཅན། བསམ་གཏན་བཞི་པ་བ་ཡིན་ཏེ། དེ་འབྲས་བུ་ཆེ་བའི་ལྷར་གཏོགས་
པའི་ཕྱིར། གཉིས་པ་ནི། དེ་བཞིན་འདུ་ཤེས་མེད་སྙོམས་འཇུག། བསམ་གཏན་ཐ་མ་འབྱུང་འདོད་པས། །
དགེ་བའོ་སྐྱེས་ནས་མྱོང་འགྱུར་ཉིད། ། འཕགས་པའི་མ་ཡིན་དུས་གཅིག་འཐོབ། ། ཅེས་བྱུང་། འདུ་ཤེས་
མེད་པའི་སྙོམས་འཇུག་ཆོས་ཅན། ཁྱོད་ཀྱི་ངོ་བོ་ཡོད་དེ། སྔ་མ་དེ་བཞིན་དུ་སེམས་དང་སེམས་བྱུང་འགོག་པར་
བྱེད་པའི་སྙོམས་འཇུག་ཞིག་དེ་ཡིན་པའི་ཕྱིར། དེ་ཆོས་ཅན། བསམ་གཏན་བཞི་བར་གཏོགས་པ་ཡིན་ཏེ།
བསམ་གཏན་ཐ་མ་སྟེ་བསམ་གཏན་བཞི་པའི་རབ་མཐའ་ལ་བརྟེན་ནས་འབྱུང་བར་འདོད་པའི་ཕྱིར། དེ་ཆོས་
ཅན། དགེ་བ་ཡིན་ཏེ། སྙོམས་འཇུག་ཡིན་པའི་ཕྱིར། དེ་ཆོས་ཅན། སྐྱེས་ནས་མྱོང་བར་འགྱུར་བ་ཉིད་ཡིན་
ཏེ། གསུམ་གྱི་ནང་ནས་མཐོང་ཆོས་ལ་མྱོང་འགྱུར་སོགས་གཞན་གཉིས་གང་རུང་མ་ཡིན་པའི་དགེ་བའི་སྙོམས་
འཇུག་ཡིན་པའི་ཕྱིར། དེ་ཆོས་ཅན། སྐྱེ་བའི་རྟེན་སོ་སྐྱེར་ངེས་ཏེ། འཕགས་པ་མིན་པ་ཁོ་ནའི་སྙོམས་འཇུག་
ཡིན་པའི་ཕྱིར། དེ་ཆོས་ཅན། དང་པོར་གཅིག་ཁོ་ནར་ཐོབ་པ་ཡིན་ཏེ། ད་ལྟར་གྱི་དུས་གཅིག་ཁོ་ནར་ཐོབ་ཀྱི།
འདས་མ་འོངས་ཀྱི་ཐོབ་པ་མེད་པའི་ཕྱིར། གསུམ་པ་ནི། འགོག་པ་ཞེས་པའང་དེ་བཞིན་ཉིད། ། འདི་གནས་
དོན་དུ་སྲིད་རྩེ་སྐྱེས། ། དགེ་བའོ་གཉིས་སུ་མྱོང་འགྱུར་དང༌། ། མ་ངེས་འཕགས་པའི་སྦྱོར་ལས་འཐོབ། །
ཐུབ་པའི་བྱང་ཆུབ་ཀྱིས་ཐོབ་བྱ། ། དང་པོ་མ་ཡིན་སྐད་ཅིག་མ། །སུམ་ཅུ་རྩ་བཞིས་ཐོབ་ཕྱིར་རོ། ། གཉིས་
ཀའང་འདོད་དང་གཟུགས་རྟེན་ཅན། ། འགོག་པ་དང་པོར་མིའི་ནང་དུ། ། ཞེས་བྱུང་། འགོག་པའི་སྙོམས་
འཇུག་ཞེས་པའང་ཆོས་ཅན། ངོ་བོ་ཡོད་དེ། སེམས་སེམས་བྱུང་འགོག་པའི་ཚུལ་སྔར་བཤད་པ་དེ་བཞིན་དུ་
མཚུངས་པ་ཉིད་ཡིན་པའི་ཕྱིར། དེ་ལ་སྙོམས་པར་འཇུག་པའི་ཀུན་སློང་དང་དགེ་བ་ཡོད་དེ། ཞི་བའི་ཡིད་བྱེད་
འདི་ལ་གནས་ན་ཞི་བའོ་སྙམ་ནས་དེའི་དོན་དུ་སྙོམས་པར་འཇུག་པའི་ཕྱིར། དེ་ཆོས་ཅན། སེམས་རྟེན་དང་ས་
གང་དུ་གཏོགས་པ་ཡོད་དེ། སྲིད་རྩེར་གཏོགས་ཤིང་དེར་སྐྱེ་བའི་ཕྱིར། དེ་ཆོས་ཅན། དགེ་མི་དགེ་གང་རུང་
ཡིན་ཏེ། དགེ་བ་ཡིན་པའི་ཕྱིར། དེ་ཆོས་ཅན། མྱོང་འགྱུར་གྱི་ཁྱད་པར་ཡོད་དེ། སྐྱེས་ནས་མྱོང་འགྱུར་ལན་
གྲངས་གཞན་ལ་མྱོང་འགྱུར་བའི་གཉིས་སུ་མྱོང་འགྱུར་དང་། རྣམ་སྨིན་མི་མྱོང་བའི་མ་ངེས་པ་གཅིག་སྟེ་གསུམ་
ཡོད་པའི་ཕྱིར། དེ་ཆོས་ཅན། ན། ཁྱོད་ཀྱི་རྟེན་ཡོད་དེ། འཕགས་པ་ཁོ་ནའི་སྦྱོར་བ་ལས་འཐོབ་པའི་ཕྱིར།
ཐུབ་པ་བཅོམ་ལྡན་འདས་ཀྱིས་ནི་སྤྱི་སྦྱོར་བ་དང་འབད་པས་ཐོབ་པ་མིན་ཏེ། དེས་ཟད་མི་སྐྱེ་ཤེས་པའི་བྱང་ཆུབ་
57



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐོབ་པའི་ཚེ་དེ་ཐོབ་པར་འགྱུར་བའི་ཕྱིར། བསྐྱེད་ཚུལ་ལ། ཁ་ཅིག དང་པོར་བྱང་སེམས་སློབ་པའི་དུས་སུ་
ཐོབ་ཟེར་བ་སོགས་ལས། དང་པོ་མ་ཡིན་ཏེ། བདེན་པ་སྐད་ཅིག་མ་མངོན་རྟོགས་བཅུ་དྲུག་དང་། སྲིད་རྩེའི་
བར་གྱི་སྒོམ་སྤང་སྐོར་དགུའི་གཉེན་པོ་བར་ཆད་མེད་ལམ་དགུ་དང་། དེའི་རྣམ་གྲོལ་ལ་ལམ་དགུ་སྟེ་སུམ་ཅུ་རྩ་
བཞི་བར་མ་ཆད་པར་བྱང་ཆུབ་ཐོབ་པའི་ཕྱིར། འདུ་ཤེས་མེད་པ་དང་འགོག་པ་གཉིས་ཀའང་ཆོས་ ཅན།
འདོད་པ་དང་གཟུགས་ཁམས་གཉིས་ཀའི་རྟེན་ཅན་ལ་ཐོབ་པ་ཡོད་དེ། དང་པོ་འདོད་པའི་རྟེན་ལ་ཐོབ་པ་
ཉམས་ནས་སླར་གཟུགས་ཀྱི་རྟེན་ལ་བསྐྱེད་པ་ཡོད་པའི་ཕྱིར། ཁྱད་པར་ཅུང་ཟད་ཡོད་དེ། འགོག་པའི་སྙོམས་
འཇུག་ནི་དང་པོར་མིའི་ནང་དུ་སྐྱེ་ལ། ཕྱིས་གཟུགས་ཀྱི་རྟེན་ལ་བསྐྱེད་པ་ཡོད་པའི་ཕྱིར། ཁ་ཅིག འགོག་པ་
དང་པོ་མིའི་ནང་དུ་ཞེས་གསུངས་པ་མི་འཐད་པར་ཐལ། དེ་གཉིས་ཀའི་རྟེན་ལ་འགོག་སྙོམས་གསར་དུ་སྐྱེ་བ་
ཡོད་པའི་ཕྱིར་ན་མ་ཁྱབ། རྟགས་དེར་ཐལ། གཟུགས་ཀྱི་རྟེན་ལ་མ་ཉམས་པའི་གསར་སྐྱེ་མེད་ཀྱང་། ཉམས་
པའི་གསར་སྐྱེ་ཡོད་པའི་ཕྱིར། དེར་ཐལ། རྩ་བར། གཉིས་ཀ་འདོད་དང་གཟུགས་རྟེན་ཅན། ། ཞེས་གསུང་
པའི་ཕྱིར། ཁ་ཅིག འགོག་སྙོམས་ཐོབ་པའི་གང་ཟག་ཡིན་ན། དེ་མངོན་དུ་བྱས་པས་ཁྱབ་ཟེར་བ་ནི་མི་འཐད་
དེ། དེ་འཐོབ་པའི་དགྲ་བཅོམ་པ་རྗེས་ཐོབ་པ་རྣམས་ཀྱིས་དེ་མངོན་དུ་མ་བྱས་པའི་ཕྱིར། གསུམ་པ་སྲོག་སོགས་
ལྔ་བཤད་པ་ལ། སྲོག་དབང་བཤད་པ་དང་། འདུས་བྱས་ཀྱི་མཚན་ཉིད་བཤད་པ་གཉིས། དང་པོ་ནི། སྲོག་
ནི་ཚེ་ཡིན་དྲོད་དང་ནི། ། རྣམ་ཤེས་རྟེན་གང་ཡིན་པའོ། ། ཞེས་བྱུང་། སྲོག་དབང་ཆོས་ཅན། ཁྱོད་ཀྱི་ངོ་བོ་
ཡོད་དེ། ཕུང་པོའི་རིགས་འདྲ་གནས་པའི་ཚེ་ལ་འདོད་པའི་ཕྱིར། དེ་ཆོས་ཅན། ཁྱོད་ཀྱི་བྱེད་ལས་ཡོད་དེ།
འདོད་གཟུགས་གཉིས་ན་དྲོད་དང་རྣམ་ཤེས་ཀྱི་རྟེན་བྱེད། གཟུགས་མེད་དུ་རྣམ་ཤེས་ཀྱི་རྟེན་བྱེད་པའི་ནུས་པ་
གང་ཡིན་པ་དེ་ཡིན་པའི་ཕྱིར། ཁ་ཅིག སྲོག་དང་ཚེ་ནི་དྲོད་ཀྱི་རྟེན་དུ་མི་རིགས་པར་ཐལ། གཟུགས་མེད་ན་
ཚེ་སྲོག་ཡོད་ཀྱང་དྲོད་མེད་པའི་ཕྱིར་ན་མ་ཁྱབ་སྟེ། འདིར་ནི་ཁམས་འོག་མའི་དབང་དུ་མཛད་པའི་ཕྱིར། ཁོ་ན་
རེ། དེ་མི་འཐད་པར་ཐལ། རྣམ་ཤེས་དང་ཚེ་ནི་དྲོད་ལ་མ་ལྟོས་པའི་ཕྱིར། མ་གྲུབ་ན། དྲོད་ཆུང་ངུར་སོང་ན་
ཚེ་སྲོག་ཆུང་ངུར་སོང་བས་ཁྱབ་པར་ཐལ། མ་གྲུབ་པ་དེའི་ཕྱིར་ན་མ་ཁྱབ། ཁ་ཅིག སྲོག་དང་རླུང་གི་གཞི་
མཐུན་ཡོད་པར་ཐལ། རང་འགྲེལ་ལས། སྲོག་ཅེས་བྱ་བ་ནི་ལུས་སེམས་ལ་བརྟེན་ནས་འཇུག་པ་དེ་ལྟ་བུའི་རླུང་
ཡིན་ཏེ། ཞེས་གསུངས་པའི་ཕྱིར་ན་མ་ཁྱབ་སྟེ། མིང་གིས་དེར་བཏགས་པ་ཙམ་ཡིན་པའི་ཕྱིར། གཉིས་པ་ནི།
མཚན་ཉིད་དག་ནི་སྐྱེ་བ་དང་། ། རྒ་དང་གནས་དང་མི་རྟག་ཉིད། ། དེ་དག་སྐྱེ་བའི་སྐྱེས་ལ་སོགས། ། དེ་ཆོས་
བརྒྱད་དང་གཅིག་ལ་འཇུག རྒྱུ་དང་རྐྱེན་དག་མེད་པར་ནི། ། སྐྱེ་བས་བསྐྱེད་བྱ་སྐྱེད་བྱེད་མིན། ། ཞེས་བྱུང་།
58



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འདུས་བྱས་ཆོས་ཅན། ཁྱོད་ཀྱི་མཚན་ཉིད་དག་ཡོད་དེ། སྐྱེ་བ་དང་རྒ་བ་དང་གནས་པ་དང་མི་རྟག་པ་ཉིད་ཀྱི་
ཆོས་དེ་ཁྱོད་ཀྱི་མཚོན་བྱེད་ཡིན་པའི་ཕྱིར། མཚན་ཉིད་དེ་བཞི་ཆོས་ཅན། ཁྱོད་ཀྱི་ངོ་བོ་དང་བྱེད་ལས་ཡོད་དེ།
སྐྱེ་བས་སྐྱེད་པར་བྱེད། གནས་པས་གནས་པར་བྱེད། རྒ་བས་རྙིང་བར་བྱེད། མི་རྟག་པ་ཉིད་ཀྱིས་ཆོས་དེ་
འཇིག་པར་བྱེད་པའི་ཕྱིར། འདུས་བྱས་དེ་དག་གང་རུང་ཞིག་ཆོས་ཅན། མཚན་ཉིད་རྗེས་མཐུན་དང་བཅས་
ནི་བརྒྱད་ཡོད་དེ། རྩ་བའི་མཚན་ཉིད་བཞི་དང་སྐྱེ་བའི་སྐྱེ་བ་སོགས་ཏེ། གནས་པའི་གནས་པ། རྒ་བའི་རྒ་བ།
མི་རྟག་པའི་མི་རྟག་པ་སྟེ་རྗེས་མཐུན་གྱི་མཚན་ཉིད་བཞི་དང་བརྒྱད་ཡོད་པའི་ཕྱིར། སྐྱེ་སོགས་ཐུག་མེད་དུ་ཐལ་
བའི་སྐྱོན་མེད་དེ། ཆོས་དེ་སྐྱེ་བའི་ཚེ་རང་གི་སྐྱེ་སོགས་བརྒྱད་དང་རང་དང་དགུ་ཅིག་ཅར་དུ་ལྷན་ཅིག་སྐྱེ་བའི་
ཕྱིར། དེར་ཐལ། སྐྱེ་བས་ནི་སྐྱེ་རྒ་སོགས་བརྒྱུད་སྐྱེད་ལ། གནས་པས་ནི་དེ་བརྒྱད་གནས་པར་བྱེད་པ་སོགས་
ཡིན་པས། སྐྱེ་བའི་སྐྱེ་བ་དེ་སྐྱེ་བ་གཅིག་པུ་ལ་འཇུག་པ་དང་གནས་པའི་གནས་པ་སོགས་ཀྱང་ཆོས་རེ་རེའམ་
གཅིག་ལ་འཇུག་པའི་ཕྱིར། མ་འོངས་པ་ཀུན་ཅིག་ཅར་དུ་སྐྱེ་བར་ཐལ། སྐྱེ་བས་སྐྱེ་བའི་བརྒྱད་སྐྱེད་པའི་ཕྱིར་ན་
མ་ཁྱབ་སྟེ། རྒྱུ་དང་རྐྱེན་དག་ཚོགས་པ་མེད་པར་ནི་སྐྱེ་བ་ཁོ་ནས་བསྐྱེད་བྱ་སྐྱེད་པར་བྱེད་པ་མ་ཡིན་པའི་ཕྱིར།
བཞི་བ་ནི། མིང་གི་ཚོགས་ལ་སོགས་པ་ནི། ། མིང་དང་ངག་དང་ཡི་གེའི་ཚོགས། ། འདོད་དང་གཟུགས་
གཏོགས་སེམས་ཅན་སྟོན། །རྒྱུ་མཐུན་ལུང་བསྟན་མིན། ཞེས་བྱུང་། མིང་གི་ཚོགས་ལ་སོགས་པ་ལས། དང་
པོ་མིང་ཆོས་ཅན། འཇོག་ཚུལ་ཡོད་དེ། དོན་གྱི་ངོ་བོ་ཙམ་སྟོན་པའི་སྒྲ་ཡིན་པའི་སྒོ་ནས་འཇོག་པའི་ཕྱིར་ཏེ།
དཔེར་ན། གཟུགས་ཚོར་བ་ཞེས་པའི་ངག་ལྟ་བུ་ཡིན་པའི་ཕྱིར། ང་ག་ཆོས་ཅན། འཇོག་ཚུལ་ཡོད་དེ། དོན་
གྱི་ངོ་བོ་ཁྱད་པར་དང་བཅས་ནས་སྟོན་པའི་ངག་ཡིན་པའི་སྒོ་ནས་འཇོག་པའི་ཕྱིར་ཏེ། དཔེར་ན། གཟུགས་
མཛེས། ཚོར་མྱོང་ཞེས་པ་ལྟ་བུ་ཡིན་པའི་ཕྱིར། ཡི་གེ་ཆོས་ཅན། འཇོག་ཚུལ་ཡོད་དེ། མིང་དང་ངག་གི་རྩོམ་
གཞིར་གྱུར་པའི་སྐད་ཀྱི་གདངས་ཞིག་ལ་བྱེད་པའི་ཕྱིར་ཏེ། དཔེར་ན། ཨ་ཨི་ཀ་ཁ་ཞེས་པ་ལྟ་བུ་ཡིན་པའི་ཕྱིར།
ཚོགས་གསུམ་པོ་དེ་ཆོས་ཅན། ཁམས་གང་དུ་གཏོགས་པ་ཡོད་དེ། འདོད་པ་དང་གཟུགས་ཁམས་ཁོ་ནར་
གཏོགས་པའི་ཕྱིར། དེ་གསུམ་པོ་ཆོས་ཅན། ཁྱད་པར་གསུམ་དང་ལྡན་ཏེ། ངོ་བོ་སེམས་ཅན་དུ་སྟོན་པའི་སྒྲ།
རྒྱུ་མཐུན་ལས་བྱུང་བ། མ་བསྒྲིབས་ལུང་མ་བསྟན་ཡིན་པའི་ཕྱིར། དང་པོ་གྲུབ་སྟེ། བརྗོད་མཁན་གྱི་རྒྱུད་ཀྱིས་
བསྡུས་པའི་ཕྱིར། གཉིས་པ་གྲུབ་སྟེ། རང་གི་རིགས་མཐུན་སྔ་མ་ལས་སྐྱེས་པའི་ཕྱིར། གསུམ་པ་གྲུབ་སྟེ།
དགེ་རྩ་ཆད་པ་དང་ཆགས་བྲལ་ལའང་ཡོད་ཅིང་རྣམ་སྨིན་ལས་མི་སྐྱེད་པའི་ཕྱིར། ཁ་ཅིག དེ་མི་འཐད་དེ།
ནམ་མཁའ་ལས་ཀྱང་མིང་ཚིག་ཡི་གེ་གསུམ་ལྡན་གྱི་སྒྲ་འབྱུང་བའི་ཕྱིར། དེར་ཐལ། ནམ་མཁའ་ལས་ཀྱང་ཆོས་
59



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་སྒྲ། ། ཞེས་གསུངས་པ་ལྟ་བུ་ཡོད་པའི་ཕྱིར་ཟེར་ན། སྐྱོན་མེད་དེ། དེ་ནི་དེ་ལྟར་འགྱུར་བར་བྱེད་པ་བོའི་
རྒྱུད་ཀྱིས་བསྡུས་པའི་ཕྱིར། དེ་ལྟར་མ་ཡིན་ན། སངས་རྒྱས་ཀྱི་བཀའ་ལ་རྒྱུད་ཀྱིས་མ་བསྡུས་པ་ཡོད་པར་ཐལ་
བར་འགྱུར་ཏེ། དཔྱད་དགོས་པར་ཡང་སྣང་ངོ་གསུམ་པ། ། ཆོས་གཞན་གྱི་ཁྱད་པར་བསྟན་པའི་སྒོ་ནས་དོན་
བསྡུ་བ་ནི། དེ་བཞིན། ། སྐལ་མཉམ་རྣམ་པར་སྨིན་པའང་ཡིན། ། ཁམས་གསུམ་པ་སྟེ་ཐོབ་རྣམ་གཉིས། །
མཚན་ཉིད་རྣམས་དང་སྙོམས་འཇུག་དང་། ། མི་ལྡན་པ་དག་རྒྱུ་མཐུན་པ། ། ཞེས་བྱུང་། ། སྐལ་མཉམ་ཆོས་
ཅན། བཤད་མ་ཐག་པ་དེ་བཞིན་དུ་ཆོས་གསུམ་ལྡན་དུ་མ་ཟད། ལྔ་ལྡན་ཡང་ཡིན་ཏེ། ངོ་བོ་སེམས་ཅན་དུ་
སྟོན་པ་སོགས་གསུམ་དུ་མ་ཟད། སྐལ་མཉམ་དང་རྣམ་པར་སྨིན་པའི་རྒྱུ་ལས་བྱུང་བའང་ཡིན་ཞིང་། ཁམས་
གསུམ་པ་སྟེ་དེ་གསུམ་གྱི་སར་གཏོགས་པ་ལྔ་ཡོད་པའི་ཕྱིར། དེ་ཆོས་ཅན། ཁྱོད་ཀྱི་ཐོབ་པ་ལ་རྣམ་པ་གཉིས་
ཡོད་དེ། རྣམ་སྨིན་དང་རྒྱུ་མཐུན་ལས་བྱུང་བ་གཉིས་ཡོད་པའི་ཕྱིར། དེར་ཐལ། རང་གི་རིགས་འདྲ་སྔ་མ་
ལས་བྱུང་བ་ནི་རྒྱུ་མཐུན་ལས་བྱུང་བ་དང་། མིག་སོགས་རྣམ་སྨིན་ལས་བྱུང་བ་གཉིས་ཡོད་པའི་ཕྱིར། འདུས་
བྱས་ཀྱི་མཚན་ཉིད་སྐྱེ་སོགས་རྣམས་ཆོས་ཅན། ཁྱོད་ལ་བྱུང་བ་གཉིས་ཡོད་དེ། རྒྱུ་མཐུན་དང་རྣམ་སྨིན་སྐྱེས་
གཉིས་ཡོད་པའི་ཕྱིར། དེར་ཐལ། སེམས་ཅན་དུ་མི་སྟོན་པ་རྒྱུ་མཐུན་དང་། སེམས་ཅན་དུ་སྟོན་པའི་དེ་བཞི་
རྣམ་སྨིན་ལས་བྱུང་བ་ཡོད་པའི་ཕྱིར། གོང་དུ་བཤད་པའི་སྙོམས་འཇུག་གཉིས་དང་། མི་ལྡན་པའི་འདུ་བྱེད་དེ་
དག་ཆོས་ཅན། རྣམ་སྨིན་གྱི་རྒྱུ་ལས་བྱུང་བ་མིན་ཏེ། རྒྱུ་མཐུན་ཁོ་ན་ལས་བྱུང་བའི་ཕྱིར་རོ། ། གསུམ་པ་རྒྱུ་
རྐྱེན་འབྲས་བུའི་རྣམ་གཞག་ལ། རྒྱུ་འབྲས་སྤྱིར་བསྟན་པ་དང་། རྐྱེན་བྱེ་བྲག་ཏུ་བཤད་པ་གཉིས། དང་པོ་ལ།
རྒྱུ་དང་འབྲས་བུ་བཤད་པ་གཉིས་དང་། དེ་གཉིས་ཀྱི་ཐུན་མོང་གི་ཆོས་བཤད་པ་གསུམ། དང་པོ་ལ། དབྱེ་བ་
མདོར་བསྟན་པ་དང་། རང་བཞིན་རྒྱས་པར་བཤད་པ་དང་། དོན་བསྡུ་བ་གསུམ། དང་པོ་ནི། བྱེད་རྒྱུ་ལྷན་
ཅིག་འབྱུང་བ་དང་། ། སྐལ་མཉམ་མཚུངས་པར་ལྡན་པ་དང་། ། ཀུན་ཏུ་འགྲོ་དང་རྣམ་སྨིན་དང་། ། རྒྱུ་ནི་
རྣམ་པ་དྲུག་ཏུ་འདོད། ། ཅེས་བྱུང་། རྒྱུ་ནི་ཆོས་ཅན། རྣམ་པ་དྲུག་ཏུ་འདོད་དེ། བྱེད་རྒྱུ་དང་ལྷན་ཅིག་
འབྱུང་བའི་རྒྱུ་དང་སྐལ་མཉམ་གྱི་རྒྱུ་དང་། མཚུངས་པར་ལྡན་པའི་རྒྱུ་དང་ཀུན་ཏུ་འགྲོ་བའི་རྒྱུ་དང་རྣམ་སྨིན་གྱི་
རྒྱུ་དང་དྲུག་ཡོད་པའི་ཕྱིར། གཉིས་པ་ལ་དྲུག་ལས། དང་པོ་བྱེད་རྒྱུ་ནི། རང་ལས་གཞན་པ་བྱེད་པའི་རྒྱུ། །
ཞེས་བྱུང་ཏེ། བྱེད་རྒྱུ་ཆོས་ཅན། བཞག་ཏུ་ཡོད་དེ། རང་སྐྱེ་བ་ལ་གེགས་མི་བྱེད་ཅིང་། རང་ལས་དོན་གཞན་
པའི་ཆོས་ཞིག་ལ་འཇོག་པའི་ཕྱིར། བྱེད་རྒྱུ་ཆོས་ཅན། ཁྱོད་ལ་གཉིས་ཡོད་དེ། སྐབས་འདིར་ནུས་ལྡན་དང་
ནུས་མེད་གཉིས་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། ཆོས་དེ་སྐྱེ་བ་ལ་ཕན་འདོགས་པའི་འདུས་བྱས་
60



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རྣམས་ནི། ཆོས་དེའི་བྱེད་རྒྱུ་ནུས་ལྡན་དང་། ཆོས་དེ་སྐྱེ་བ་ལ་གེགས་མི་བྱེད་ཀྱང་ཕན་མི་འདོགས་པའི་ཆོས་དེ།
ཆོས་དེའི་བྱེད་རྒྱུ་ནུས་མེད་དུ་འཇོག་པའི་ཕྱིར། སོ་སོའི་མཚན་གཞི་ཡོད་དེ། ཆོས་དེའི་རྒྱུ་ཐམས་ཅད་ཆོས་དེའི་
བྱེད་རྒྱུ་ནུས་ལྡན་དང་། འདུས་མ་བྱས་ཀྱི་ཆོས་རྣམས་དང་འདུས་བྱས་ཡིན་ཀྱང་དེ་མི་གནོད་མི་ཕན་པ་རྣམས་
ཆོས་དེའི་བྱེད་རྒྱུ་ནུས་མེད་དུ་འཇོག་པའི་ཕྱིར། དེར་ཐལ། ས་བོན་དང་ཆུ་ལུད་དང་དྲོད་གཤེར་སོགས་རང་
འབྲས་མྱུ་གུའི་རྒྱུ་སྔ་མ་དང་། ཀ་བུམ་ལ་སོགས་པ་ནི་དེའི་རྒྱུ་ཕྱི་མ་ཡིན་པའི་ཕྱིར། སྤྱིར་བྱེད་རྒྱུ་ཐམས་ཅད་ནུས་
ལྡན་ཡིན་ཏེ། འདིར་བྱེད་རྒྱུ་ནུས་སྟོང་ནི་གཞི་ལ་ལྟོས་ནས་ཡིན་པའི་ཕྱིར། འདུས་མ་བྱས་ལ་དམིགས་ནས་ཡིད་
ཤེས་སྐྱེ་ཞིང༌། དེ་ལས་དབང་ཤེས་ཀྱང་སྐྱེ་བ་ཡོད་དེ། མཛོད་རང་འགྲེལ་ལས། རྒྱུ་བརྒྱུད་པའི་སྒོ་ནས་དེ་ཡང་
རྐྱེན་དུ་འགྱུར་བའི་ཕྱིར་ནུས་པ་ཡོད་དེ། ཞེས་གསུངས་པའི་ཕྱིར། དེ་ཡང་བྱེ་སྨྲའི་ལུགས་ཡིན་གྱི། གོང་མས་
བྱེད་རྒྱུ་ལ་འདུས་བྱས་ཀྱིས་ཁྱབ་པར་འདོད་པས་ཁྱབ་པར་ཡོད་དོ། ། ཆོས་དེ་སྐྱེ་བ་ལ་གནོད་པ་ནི་ཆོས་དེའི་བྱེད་
རྒྱུ་མ་ཡིན་ཏེ། དེ་དེའི་འཇིག་བྱེད་ཡིན་པའི་ཕྱིར། གཉིས་པ་ནི། ལྷན་ཅིག་འབྱུང་གང་ཕན་ཚུན་འབྲས། །
འབྱུང་བཞིན་སེམས་ཀྱི་རྗེས་འཇུག་པ། ། སེམས་དང་མཚན་ཉིད་མཚན་གཞི་བཞིན། ། སེམས་ལས་བྱུང་དང་
སྡོམ་གཉིས་དང་། ། སེམས་དང་དེ་དག་གི་མཚན་ཉིད། ། སེམས་ཀྱི་རྗེས་འཇུག་དུས་དང་ནི། ། འབྲས་
སོགས་དགེ་ལ་སོགས་པའོ། ། ཞེས་བྱུང་། འདི་ལ་མཚན་ཉིད། མཚན་གཞི། སེམས་ཀྱི་རྗེས་འཇུག་ངོས་
བཟུང༌། དེ་རྗེས་སུ་འཇུག་ཚུལ་བཞི། དང་པོ་ནི། ལྷན་ཅིག་འབྱུང་བའི་རྒྱུ་གང་ཆོས་ཅན། ཁྱོད་ཀྱི་མཚན་
ཉིད་དམ་ངོ་བོ་ཡོད་དེ། ཕན་ཚུན་ཕན་འདོགས་རྒྱུ་འབྲས་སུ་གནས་པའི་རྒྱུ་དེ་དེ་ཡིན་པའི་ཕྱིར། གཉིས་པ་ནི།
དེ་ཆོས་ཅན། ཁྱོད་ཀྱི་མཚན་གཞི་དང་དཔེ་ཡོད་དེ། ཚོགས་པ་གཅིག་ལ་གནས་པའི་འབྱུང་བཞི་བཞིན་དང་།
སེམས་ཀྱི་རྗེས་འཇུག་ང་བརྒྱད་དང་སེམས་བཞི་དང་། མཚན་ཉིད་སྐྱེ་སོགས་བཞི་དང་མཚན་གཞི་འདུ་བྱེད་པ་
བཞིན་ཡིན་པའི་ཕྱིར། གསུམ་པ་ནི། སེམས་ཀྱི་རྗེས་འཇུག་ཆོས་ཅན། ངོས་བཟུང་དུ་ཡོད་དེ། སེམས་ཀྱི་
འཁོར་དུ་གྱུར་པའི་སེམས་བྱུང་རྣམས་དང་། བསམ་གཏན་ཟག་མེད་ཀྱི་སྡོམ་པ་རྣམ་པ་གཉིས་དང་སེམས་དང་
དེ་དག་གི་མཚན་ཉིད་སྐྱེ་འཇིག་སོགས་དེ་ཡིན་པའི་ཕྱིར། བཞི་བ་ནི། སེམས་ཀྱི་རྗེས་འཇུག་དེ་རྣམས་ཆོས་ཅན།
རྒྱུ་བཅུའི་སེམས་ཀྱི་རྗེས་འཇུག་ཅེས་བྱ་སྟེ། དུས་ཀྱི་སྒོ་ནས་བཞི་དང་འབྲས་བུ་སོགས་ཏེ་རྣམ་སྨིན་དང་རྒྱུ་མཐུན་
གསུམ་དང་། དགེ་བ་སོགས་ཏེ་མི་དགེ་བ་ལུང་མ་བསྟན་གསུམ་དང་བཅུ་བོ་གང་རུང་ཡིན་པར་ཅིག་ཅར་རྗེས་སུ་
འཇུག་པ་གཅིག་དགོས་པའི་ཕྱིར། དང་པོ་གྲུབ་སྟེ། སེམས་དང་དེའི་སྐྱེ་འགག་སོགས་བཞི་དུས་གཅིག་པ་
དགོས་པའི་ཕྱིར། གཉིས་པ་གྲུབ་ཏེ། འབྲས་བུ་བྱེད་འབྲས་དང་བྲལ་འབྲས་གཉིས་དང་། རྣམ་སྨིན་དང་རྒྱུ་



༄༅། ༈ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཐུན་གྱི་འབྲས་བུ་རྣམས་གང་རུང་འབྱུང་བ་གཅིག་དགོས་པའི་ཕྱིར། གསུམ་པ་གྲུབ་སྟེ། དགེ་སོགས་གསུམ་
པོ་གང་ཡིན་པ་གཅིག་དགོས་པའི་ཕྱིར། དེར་ཐལ། སེམས་དགེ་སོགས་གསུམ་གྱིས་རང་རང་གི་སེམས་བྱུང་
དགེ་སོགས་གསུམ་སོ་སོར་སྐྱེད་པར་བྱེད་པའི་ཕྱིར། ལྷན་ཅིག་འབྱུང་བའི་རྒྱུ་འབྲས་ནི་བྱེ་སྨྲ་ལྟར་ན་རྒྱུ་འབྲས་
མཚན་ཉིད་པ་ཡིན་ཀྱང༌། གོང་མ་རྣམས་ཀྱིས་བཏགས་པ་བར་བཞེད་དེ། དུས་མཉམ་ལ་རྒྱུ་འབྲས་མི་བཞེད་
པའི་ཕྱིར། གསུམ་པ་སྐལ་མཉམ་གྱི་རྒྱུ་ལ། ངོ་བོ་སྤྱིར་བསྟན་པ་དང་། ནང་ཚན་བྱེ་བྲག་ཏུ་བཤད་པ་གཉིས།
དང་པོ་ནི། སྐལ་མཉམ་རྒྱུ་ནི་འདྲ་བའོ། ། ཞེས་བྱུང་། སྐལ་མཉམ་གྱི་རྒྱུ་ཆོས་ཅན། འཇོག་ཚུལ་ཡོད་དེ།
འབྲས་བུ་རང་དང་རིགས་འདྲ་བ་ཞིག་སྐྱེད་པའི་སྒོ་ནས་འཇོག་པའི་ཕྱིར། དཔེར་ན། དགེ་མི་དགེ་ལུང་མ་
བསྟན་གསུམ་གྱི་སྔ་མས་རང་གི་རིགས་འདྲ་ཕྱི་མ་སྐྱེད་པར་བྱེད་པ་ལྟ་བུའོ། །གཉིས་པ་ལ། ཉོན་མོངས་ཅན་
དང་། ཉོན་མོངས་ཅན་མ་ཡིན་པ་གཉིས་ལས། དང་པོ་ནི། རང་རིས་ས་བའོ་སྔར་སྐྱེས་རྣམས། ། ཞེས་བྱུང་
ཉོན་མོངས་ཅན་གྱི་སྐལ་མཉམ་གྱི་རྒྱུ་ཆོས་ཅན། ཁྱད་ཆོས་གསུམ་དང་ལྡན་ཏེ། རང་དང་སྤང་བྱ་རིགས་གཅིག་
པ། ས་གཅིག་པ། འབྲས་བུའི་སྔར་སྐྱེས་པ་གསུམ་རྣམས་དགོས་པའི་ཕྱིར། དང་པོ་གྲུབ་སྟེ། མཐོང་སྤང་
དང་སྒོམ་སྤོང་ལྟ་བུར་རིགས་གཅིག་པ་དགོས་པའི་ཕྱིར། གཉིས་པ་གྲུབ་སྟེ། ཁམས་གསུམ་པོ་རང་རང་གི་སས་
བསྡུས་པའི་ཉོན་མོངས་ཀྱིས་རང་རང་གི་སས་བསྡུས་ཀྱི་ཉོན་མོངས་ཕྱི་མའི་སྐལ་མཉམ་གྱི་རྒྱུ་བྱེད་ཀྱི། འདོད་
པའི་མཐོང་སྤང་ལྟ་བུས་གོང་མའི་མཐོང་སྤང་གི་རྒྱུ་མི་བྱེད་པ་སོགས་ཡིན་པའི་ཕྱིར། གསུམ་པ་གྲུབ་སྟེ། འབྲས་
བུ་དེའི་སྔར་སྐྱེས་པས་ཕྱི་མ་སྐྱེས་པ་དང་མ་སྐྱེས་པའི་སྐལ་མཉམ་གྱི་རྒྱུ་བྱེད་ཀྱི་ དུས་མཉམ་པས་དེ་མི་བྱེད་པའི་
ཕྱིར། གཉིས་པ་ནི། ས་དགུའི་ལམ་ནི་ཕན་ཚུན་དུ། ། མཉམ་དང་ཁྱད་པར་ཅན་གྱི་ཡིན། ། སྦྱོར་བྱུང་དེ་
གཉིས་ཁོ་ནའི་ཡིན། ། ཐོས་དང་བསམ་བྱུང་ལ་སོགས་པ། ། ཞེས་བྱུང་། གོང་དུས་གཅིག་པ་ཞིག་དགོས་པར་
བཤད་པ་ནི་ཉོན་མོངས་ཅན་གྱི་སྐལ་མཉམ་གྱི་དབང་དུ་བྱས་པ་ཡིན་གྱི། ཟག་མེད་ལ་ནི་དེ་ལྟར་མ་ངེས་ཏེ།
ཟག་མེད་ཀྱི་ས་དགུ་ལ་བརྟེན་པའི་ལམ་ནི་ཕན་ཚུན་མཉམ་པས་མཉམ་པ་དང་། ཁྱད་པར་ཅན་གྱི་རྒྱུ་བྱེད་པའི་
ཕྱིར། དེར་ཐལ། ལམ་བདེན་ཕན་ཚུན་མཐོ་དམན་མཉམ་པ་དང་གོང་མའི་སྐལ་མཉམ་གྱི་རྒྱུ་བྱེད་པའི་ཕྱིར།
དེར་མ་ཟད་སྦྱོར་བྱུང་འཇིག་རྟེན་པའི་ལམ་ཟག་བཅས་ཀྱི་དགེ་བ་དེའང་མཉམ་པ་དང་ཁྱད་པར་ཅན་གྱི་སྐལ་
མཉམ་གྱི་རྒྱུ་དེ་གཉིས་ཁོ་ནས་བྱེད་པ་ཡིན་ཏེ། ཐོས་བྱུང་དང་བསམ་བྱུང་ལ་སོགས་པ་སྟེ་བསྒོམས་བྱུང་རྣམས་
ཀྱིས་དེ་ལྟར་བྱེད་པའི་ཕྱིར། དེར་ཐལ། འདོད་པའི་སས་བསྡུས་ཀྱི་བསྒོམས་བྱུང་མེད་ཀྱང་ཐོས་བྱུང་དང་
བསམས་བྱུང་སྔ་མས་ཕྱི་མའི་སྐལ་མཉམ་གྱི་རྒྱུ་བྱེད། གཟུགས་ནི་བསམས་བྱུང་མེད་ཀྱང་ཐོས་བྱུང་དང་བསྒོམས་
62



༄༅། ། ཆོས་མངོན་མཛོད་ཀྱི་ཊཱིཀ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བྱུང་སྔ་མ་ཕྱི་མའི་སྐལ་མཉམ་གྱི་རྒྱུ་བྱེད། གཟུགས་མེད་དུ་བསྒོམས་བྱུང་སྔ་མས་ཕྱི་མའི་རྒྱུད་བྱེད་པའི་ཕྱིར།
འདིར་བསྒོམས་བྱུང་འཇོག་མཚམས་ཡོད་དེ། ཞི་གནས་ཐོབ་པ་ནས་འཇོག་པའི་ཕྱིར། བཞི་པ་མཚུངས་ལྡན་
རྒྱུ་ནི། མཚུངས་ལྡན་རྒྱུ་ནི་སེམས་དག་དང་། ། སེམས་བྱུང་རྟེན་མཚུངས་ ཅན་རྣམས་སོ། ། ཞེས་བྱུང་།
མཚུངས་ལྡན་གྱི་རྒྱུ་ཆོས་ཅན། ཁྱོད་འཇོག་ཚུལ་ཡོད་དེ། ཐུན་མོང་མ་ཡིན་པའི་བདག་རྐྱེན་གཅིག་ལ་བརྟེན་
པར་མཚུངས་པ་ཅན་གྱི་སེམས་དག་དང་། སེམས་བྱུང་རྣམས་ཕན་ཚུན་རྒྱུ་འབྲས་སུ་འཇོག་པའི་ཕྱིར། དེར་
ཐལ། དེ་དག་ཕན་ཚུན་གཅིག་མེད་ན་གཅིག་མི་འབྱུང་བའི་རྒྱུ་འབྲས་ཡིན་པའི་ཕྱིར། འདི་རྒྱུ་འབྲས་མཚན་
ཉིད་པར་བྱེ་སྨྲས་འདོད་ཀྱང་གཞན་གྱིས་བཏགས་པ་བར་འདོད་དོ། ། ལྔ་བ་ཀུན་འགྲོའི་རྒྱུ་ནི། ཀུན་འགྲོ་ཞེས་
བྱ་ཉོན་མོངས་ཅན། ། རྣམས་ཀྱི་རང་ས་ཀུན་འགྲོ་ལྔ། ། ཞེས་བྱུང་། ཀུན་འགྲོའི་རྒྱུ་ཆོས་ཅན། འཇོག་ཚུལ་
ཡོད་དེ། རང་དང་རིགས་དང་ས་གཅིག་པའི་ཉོན་མོངས་དང་ཉོན་མོངས་ཅན་གྱི་ཀུན་འགྲོའི་རྒྱུ་དང་། དེ་མི་
གཅིག་པའི་ཉོན་མོངས་དང་ཉོན་མོངས་ཅན་རྣམས་ཀྱི་ཀུན་འགྲོའི་རྒྱུ་གཉིས་ཡོད་པའི་ཕྱིར། ཀུན་འགྲོ་ལྔ་ཡོད་
དེ། ཚོར་འདུ་སོགས་ལྔ་ལ་བྱེད་པའི་ཕྱིར། དྲུག་པ་རྣམ་སྨིན་གྱི་རྒྱུ་ནི། རྣམ་སྨིན་རྒྱུ་ནི་མི་དགེ་དང་། ། དགེ་བ་
ཟག་བཅས་རྣམས་ཁོ་ན། ། ཞེས་བྱུང༌། རྣམ་སྨིན་གྱི་རྒྱུ་ཆོས་ཅན། འཇོག་ཚུལ་ཡོད་དེ། རྣམ་པར་སྨིན་པ་
འབྱིན་བྱེད་ཀྱི་མི་དགེ་བ་དང་། དགེ་བ་ཟག་བཅས་རྣམས་ཁོ་ན་དེར་འཇོག་པའི་ཕྱིར། དེ་གཉིས་ཆོས་ཅན།
རྣམ་སྨིན་གྱི་རྒྱུ་ཡིན་ཏེ། ངོ་བོ་སྟོབས་དང་ལྡན་ཞིང་སྲེད་པའི་རློན་དང་བཅས་པའི་ཕྱིར། ལུང་མ་བསྟན་རྣམས་
ཆོས་ཅན། རྣམ་སྨིན་གྱི་རྒྱུ་མ་ཡིན་ཏེ། སྲིད་པའི་རླན་དང་བཅས་ཀྱང་ངོ་བོ་སྟོབས་དང་མི་ལྡན་པའི་ཕྱིར།
དགེ་བ་ཟག་མེད་རྣམས་ཆོས་ཅན། རྣམ་སྨིན་གྱི་རྒྱུ་མ་ཡིན་ཏེ། ངོ་བོ་སྟོབས་དང་ལྡན་ཀྱང་སྲེད་པའི་རླན་དང་
མ་བཅས་པའི་ཕྱིར། རྣམ་སྨིན་གྱི་དོན་ཡང་ཡོད་དེ། རྣམ་པར་ཏེ་ཁྱད་པར་མི་འདྲ་བར་སྨིན་པ་དེ་དེའི་སྒྲ་དོན་
ཡིན་པའི་ཕྱིར། གསུམ་པ་དོན་བསྡུ་ནི། ཀུན་འགྲོ་སྐལ་མཉམ་དུས་གཉིས་པ། ། གསུམ་པོ་དག་ནི་དུས་གསུམ་
པ། ། ཞེས་བྱུང༌། ཀུན་འགྲོ་དང་སྐལ་མཉམ་གྱི་རྒྱུ་ཆོས་ཅན། དུས་གཉིས་པ་ཅན་ཡིན་ཏེ། འདས་པས་ད་
ལྟར་བ་དང་། ད་ལྟར་བས་མ་འོངས་པའི་རྒྱུ་བྱེད་པ་ཅན་ཡིན་པའི་ཕྱིར། ལྷན་ཅིག་འབྱུང་བར་མཚུངས་ལྡན་
རྣམ་སྨིན་གྱི་རྒྱུ་གསུམ་པོ་དག་ནི་ཆོས་ཅན། དུས་གསུམ་པ་ཅན་ཡིན་ཏེ། འདས་པ་དང་ད་ལྟ་བ་དང་མ་འོངས་
པས་ཀྱང་མ་འོངས་པ་སྐྱེད་པའི་ཕྱིར། འདིར་སྤྱི་དོན་གྱིས་ཅུང་ཟད་བཤད་ན། སྤྱིར་རྒྱུ་དྲུག་གི་ནང་ཚན་མི་
འགལ་ཏེ། རྒྱུ་ཡིན་ན་བྱེད་རྒྱུ་ཡིན་པས་ཁྱབ་པའི་ཕྱིར། གཞི་དང་སྦྱར་ན་འགལ་བ་མང་སྟེ། རྣམ་སྨིན་སྐྱེས་ཀྱི་
སེམས་དེའི་རྣམ་སྨིན་གྱི་རྒྱུ་ཡིན་ན། སེམས་དེའི་མཚུངས་ལྡན་དང་ལྷན་ཅིག་འབྱུང་བའི་རྒྱུ་མིན་དགོས་པའི་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། དེར་ཐལ། དེའི་མཚུངས་ལྡན་གྱི་རྒྱུ་དང་ལྷན་ཅིག་འབྱུང་བའི་རྒྱུ་ནི་དེ་དང་དུས་མཉམ་ཡིན་ལ། དེའི་
རྣམ་སྨིན་གྱི་རྒྱུ་ནི་སྔ་རོལ་ཏུ་བྱུང་བ་ཡིན་པའི་ཕྱིར། དེའི་ཀུན་འགྲོ་དང་སྐལ་མཉམ་གྱི་རྒྱུ་གང་རུང་ཡང་སེམས་
དེའི་ལྷན་ཅིག་འབྱུང་བའི་རྒྱུ་མིན་ཏེ། དེ་གཉིས་རང་གི་འབྲས་བུའི་སྔོན་དུ་འབྱུང་བའི་ཕྱིར་རོ། ། གཉིས་པ་
འབྲས་བུ་ལ། མཚན་གཞི། འབྲས་བུ་གང་རྒྱུ་ལས་སྐྱེས་པ། འབྲས་བུ་སོ་སོའི་ངོ་བོ་དང་གསུམ། དང་པོ་ནི།
འདུས་བྱས་བྲལ་བཅས་འབྲས་བུ་ཡིན། ། འདུས་མ་བྱས་ལ་དེ་དག་མེད། ། ཅེས་བྱུང་། འབྲས་བུ་ཆོས་ཅན།
བཞག་ཏུ་ཡོད་དེ། འདུས་བྱས་རྣམས་དང་བྲལ་བ་འགོག་བདེན་བཅས་པ་དེ་ཡིན་པའི་ཕྱིར། འདུས་མ་བྱས་
ཆོས་ཅན། ཁྱོད་ལ་སྐྱེད་བྱེད་ཀྱི་རྒྱུ་འབྲས་མཚན་ཉིད་པ་དེ་དག་གང་ཡང་མེད་དེ། རྒྱུ་དྲུག་འབྲས་བུ་ལྔའི་བྱེད་
རྒྱུ་དང་བྲལ་འབྲས་མ་གཏོགས་གཞན་སྐྱེད་བྱེད་ཀྱི་རྒྱུ་འབྲས་མཚན་ཉིད་པ་མེད་པའི་ཕྱིར། གལ་ཏེ་འདུས་མ་
བྱས་ལ་སྐྱེད་བྱེད་ཀྱི་རྒྱུ་འབྲས་མཚན་ཉིད་པ་ཡོད་དེ། བྱེད་རྒྱུ་ལ་འདུས་མ་བྱས་ཡོད་ཅིང་བྲལ་འབྲས་འདུས་མ་
བྱས་ཡིན་པའི་ཕྱིར་ན་མ་ཁྱབ་སྟེ། བྲལ་འབྲས་ལམ་བདེན་གྱི་སྟོབས་ཀྱིས་ཐོབ་ཀྱང་དེ་ལམ་བདེན་ལས་བྱུང་བ་མ་
ཡིན་པའི་ཕྱིར། གཉིས་པ་ནི། རྣམ་སྨིན་འབྲས་བུ་ཐ་མའི་ཡིན། ། བདག་པོའི་འབྲས་བུ་དང་པོའི་ཡིན། ། རྒྱུ་
མཐུན་སྐལ་མཉམ་ཀུན་འགྲོ་བའི། ། སྐྱེས་བུ་བ་ནི་གཉིས་ཀྱི་ཡིན། ། ཞེས་བྱུང༌། རྣམ་སྨིན་གྱི་འབྲས་བུ་ཆོས་
ཅན། ཁྱོད་ཀྱི་རྒྱུ་ཡོད་དེ། རྒྱུ་དྲུག་གི་ཐ་མ་རྣམ་སྨིན་གྱི་རྒྱུ་ལས་བྱུང་བ་ཡིན་པའི་ཕྱིར། བདག་པོའི་འབྲས་བུ་
ཆོས་ཅན། ཁྱོད་ཀྱི་རྒྱུ་ཡོད་དེ། རྒྱུ་དང་པོ་བྱེད་རྒྱུ་ལས་བྱུང་བ་ཡིན་བའི་ཕྱིར། རྒྱུ་མཐུན་གྱི་འབྲས་བུ་ཆོས་ཅན།
རྒྱུ་གཉིས་ཀྱི་འབྲས་བུ་ཡིན་ཏེ། སྐལ་མཉམ་དང་ཀུན་འགྲོའི་རྒྱུ་ལས་བྱུང་བའི་ཕྱིར། སྐྱེས་བུ་བྱེད་པའི་འབྲས་བུ་
ཆོས་ཅན། ཁྱོད་ཀྱི་རྒྱུ་ཡོད་དེ། ལྷན་ཅིག་འབྱུང་བ་དང་མཚུངས་ལྡན་གྱི་རྒྱུ་གཉིས་ལས་བྱུང་བ་ཡིན་པའི་ཕྱིར།
གསུམ་པ་ནི། རྣམ་སྨིན་ལུང་དུ་མ་བསྟན་ཆོས། ། སེམས་ཅན་བརྗོད་ལུང་བསྟན་ཕྱིས་འབྱུང་། །རྒྱུ་མཐུན་རྒྱུ་
དང་འདྲ་བའོ། ། བྲལ་བ་བློ་ཡིས་ཟད་པའོ། །གང་གིས་སྟོབས་ཀྱིས་གང་སྐྱེས་པ། ། འབྲས་དེ་སྐྱེས་བུ་བྱེད་
ལས་སྐྱེས། ། སྔོན་བྱུང་མ་ཡིན་འདུས་བྱས་ནི། ། འདུས་བྱས་ཁོ་ནའི་བདག་པོའི་འབྲས། ། ཞེས་བྱུང་། རྣམ་
སྨིན་གྱི་འབྲས་བུ་ཆོས་ཅན། ། ཁྱོད་ཀྱི་ཆོས་གསུམ་ལས་དང་པོ་ཡོད་དེ། མི་དགེ་བ་དང་དགེ་བ་གང་རུང་མ་
ཡིན་ཞིང་མ་བསྒྲིབས་ལུང་དུ་མ་བསྟན་པའི་ཆོས་ཡིན་པ་ཞིག་ཡིན་པའི་ཕྱིར། མི་དགེ་བ་མིན་ཏེ། དགྲ་བཅོམ་
པའི་རྒྱུད་ལ་ཡོད་པའི་ཕྱིར། དགེ་བ་མིན་ཏེ། དགེ་རྩ་ཆད་པ་ལའང་ཡོད་པའི་ཕྱིར། ཕྱི་མ་གྲུབ་སྟེ། འབྲས་བུ་
རྣམ་སྨིན་མ་འབྱིན་པའི་ཟག་བཅས་ཡིན་པའི་ཕྱིར། དེའི་ཆོས་གཉིས་པ་ཡོད་དེ། སེམས་ཅན་དུ་བརྗོད་པ་རྒྱུད་
ཀྱིས་བསྡུས་པ་ཞིག་ཡིན་པའི་ཕྱིར། གསུམ་པ་ཡོད་དེ། རང་རྒྱུ་ལུང་དུ་བསྟན་པ་ཟག་བཅས་ཀྱི་དགེ་མི་དགེ་གང་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཐགས་ཚོགས་ཐམས་ཅད་དགོངས་དོན། །
རུང་ལས་ཕྱིས་འབྱུང་བ་ཞིག་ཡིན་པའི་ཕྱིར། རྒྱུ་མཐུན་གྱི་འབྲས་བུ་ཆོས་ཅན། བཞག་ཏུ་ཡོད་དེ། རང་རྒྱུ་
དང་རིས་འདྲ་བའི་འབྲས་བུ་ཞིག་ལ་བྱེད་པའི་ཕྱིར། དེར་ཐལ། རང་རྒྱུ་སྐལ་མཉམ་གྱི་རྒྱུད་དང་ཀུན་འགྲོའི་རྒྱུ་
ལས་བྱུང་བའི་ཕྱིར། བྲལ་བའི་འབྲས་བུ་ཆོས་ཅན། འཇོག་ཚུལ་ཡོད་དེ། བློ་བར་ཆད་མེད་ལམ་གྱི་སྟོབས་ཀྱིས་
རང་གི་ངོ་སྐལ་གྱི་སྤང་བྱ་ཟད་པར་སྤངས་པའི་འགོག་བདེན་ལ་འཇོག་པའི་ཕྱིར། སྐྱེས་བུ་བྱེད་པའི་འབྲས་བུ་
ཆོས་ཅན། ཁྱོད་ཀྱི་ངོ་བོ་བཞག་ཏུ་ཡོད་དེ། རྒྱུ་གང་གི་སྟོབས་ཀྱིས་འབྲས་བུ་གང་སྐྱེས་པ་དེ་དེ་ཡིན་པའི་ཕྱིར།
དེར་ཐལ། འགོག་བདེན་ཡང་སྐྱེས་བུ་བྱེད་འབྲས་ཡིན་ལ། ཞིང་པས་བསྒྲུབས་པའི་ལོ་ཏོག་དང་། བཟོ་བོས་
བྱས་པའི་ཁང་བ་དང་། རྣམ་གྲོལ་ལམ་རྣམས་དང་། ཟག་བཅས་ཀྱིས་ཟག་མེད་བསྐྱེད་པ་རྣམས་དང་། ས་མི་
གཅིག་པའི་ཉོན་མོངས་ཅན་གཅིག་ལས་གཅིག་སྐྱེས་པ་སོགས་དེ་ཡིན་པའི་ཕྱིར། ཤེས་བྱ་ཆོས་ཅན། བདག་
པོའི་འབྲས་བུ་ཡོད་དེ། རྒྱུ་དེའི་སྔོན་དུ་བྱུང་བ་མ་ཡིན་པའི་འདུས་བྱས་རྒྱུ་དེའི་བདག་པོའི་འབྲས་བུ་ཡིན་པའི་
ཕྱིར། བདག་འབྲས་ལ་འདུས་མ་བྱས་ཡོད་དམ་ཞེ་ན་མེད་དེ། འདུས་བྱས་ཁོ་ནའི་སྟེང་ནས་འཇོག་པའི་ཕྱིར།
སྐྱེས་བུ་བྱེད་འབྲས་དང་བདག་འབྲས་གཉིས་མི་འགལ་ཏེ། རྒྱུ་བྱེད་པ་བོ་དང་ལྷན་ཅིག་དང་དེ་མ་ཐག་བྱུང་བའི་
འབྲས་བུ་དེ་དེ་གཉིས་ཀ་ཡིན་པའི་ཕྱིར་རོ། ། གསུམ་པ་རྒྱུ་འབྲས་གཉིས་ཀའི་ཐུན་མོང་གི་ཆོས་ལ། འབྲས་བུ་
འཛིན་འབྱིན་གྱི་ཁྱད་པར་དང་། འབྲས་བུ་གང་རྒྱུ་དུ་ཞིག་གིས་སྐྱེད་པ་གཉིས། དང་པོ་ནི། ལྔ་བོ་དེ་ལྟར་
འབྲས་བུ་འཛིན། ། གཉིས་ནི་རབ་ཏུ་འབྱིན་པ་ཡིན། ། ད་ལྟར་གྱི་དང་འདས་པ་དག ། གཅིག་ནི་འདས་
པས་འབྱིན་པར་འགྱུར། ། ཞེས་བྱུང་། བྱེད་རྒྱུ་མ་གཏོགས་པའི་རྒྱུ་ལྔ་བོ་ཆོས་ཅན། ད་ལྟར་བའི་འབྲས་བུ་
འཛིན་པ་ཡིན་ཏེ། འདས་པས་བཟུང་ཟིན་ནས་འདས། མ་འོངས་པ་ལ་བྱེད་འབྲས་མེད་པས་འཛིནཔའི་ནུས་
པ་མེད་པའི་ཕྱིར། ལྷན་ཅིག་འབྱུང་བ་དང་མཚུངས་ལྡན་གྱི་རྒྱུ་གཉིས་ནི་ཆོས་ཅན། འབྲས་བུ་རབ་ཏུ་སྟེ་རྒྱུ་ད་
ལྟར་བ་དང་དུས་མཉམ་དུ་དང་པོ་ནས་འབྱིན་པར་བྱེད་དེ། འབྲས་བུ་འཛིན་འབྱིན་གཉིས་ཅིག་ཅར་དེ་ལྟར་གྱི་
དུས་སུ་མཉམ་དུ་བྱེད་པའི་ཕྱིར། སྐལ་མཉམ་དང་ཀུན་འགྲོའི་རྒྱུ་གཉིས་ཆོས་ཅན། ད་ལྟར་བ་རྒྱུ་མཐུན་གྱི་
འབྲས་བུ་དང་འདས་པའི་རྒྱུ་མཐུན་གྱི་འབྲས་བུ་གཉིས་དག་འབྱིན་པ་ཡོད་དེ། སྐད་ཅིག་གཞན་གྱིས་པར་མ་
ཆོད་པའི་འབྲས་བུ་འབྱིན་ན་ད་ལྟར་གྱི་དུས་སུ་དེ་འབྱིན་པ་དང་། བར་ཆོད་པའི་འབྲས་བུ་འབྱིན་ན་འདས་པའི་
དུས་སུ་དེ་འབྱིན་པའི་བྱ་བ་བྱེད་པའི་ཕྱིར། འབྲས་བུ་འཛིན་ཞེས་པའི་དོན་ཡོད་དེ། རྒྱལ་སྲས་ མ་ལས།
འཛིན་ཞེས་བྱ་བ་ནི་འཕེན་པར་བྱེད་པ་སྟེ། ས་བོན་གྱི་དངོས་པོ་ཉེ་བར་གནས་ཞེས་བྱ་བའི་ཐ་ཚིག་གོ་ཞེས་
གསུངས་ལྟར་ཡིན་པའི་ཕྱིར། འབྲས་བུ་འཛིན་ལ་མི་འབྱིན་པ་ཡང་ཡོད་དེ། དགེ་རྩ་ཆད་ཁའི་ཆུང་ངུའི་ཆུང་ངུ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟ་བུ་ཡིན་པའི་ཕྱིར། འཛིན་འབྱིན་གཉིས་ཀ་ཡིན་པ་ཡོད་དེ། དགེ་རྩ་མ་ཆད་པའི་སྐབས་ཕལ་ཆེར་དེ་ཡིན་པའི་
ཕྱིར། རྣམ་སྨིན་གྱི་རྒྱུ་གཅིག་བུ་ནི་ཆོས་ཅན། ཁྱོད་འདས་པ་ཁོ་ནས་འབྲས་བུ་འབྱིན་པ་ཡིན་ཏེ། ལྷན་ཅིག་
གམ་དེ་མ་ཐག་ཁྱོད་ཀྱི་འབྲས་བུ་འབྱུང་བ་མེད་པའི་ཕྱིར་རོ། ། གཉིས་པ་ལ། མཚུངས་ལྡན་རྒྱུ་དུ་ལས་བྱུང་བ་
དང་། མཚུངས་ལྡན་མིན་པ་རྒྱུ་དུ་ལས་བྱུང་བ་གཉིས། དང་པོ་ནི། ཉོན་མོངས་ཅན་དང་རྣམ་སྨིན་སྐྱེས། །
ལྷག་དང་དང་པོ་འཕགས་རིམ་བཞིན། །རྣམ་སྨིན་ཀུན་འགྲོ་དེ་གཉིས་དང་། ། སྐལ་མཉམ་མ་གཏོགས་ལྷག་
ལས་སྐྱེས། ། སེམས་དང་སེམས་ལས་བྱུང་བ་ཡིན། ། ཞེས་བྱུང་། ཤེས་བྱ་ཆོས་ཅན། སྐབས་འདིར་ཆོས་བཞི་
ཡོད་དེ། ཉོན་མོངས་ཅན་དང་རྣམ་སྨིན་སྐྱེས་དང་ཟག་མེད་དང་པོ་དང་། དེ་གསུམ་གྱི་ལྷག་མའི་འདུས་བྱས་
དང་བཞི་ཡོད་པའི་ཕྱིར། རིམ་པ་བཞིན་ཉོན་མོངས་ཅན་ཆོས་ཅན། རྒྱུ་ལྔ་ལས་སྐྱེས་ཏེ། རྣམ་སྨིན་གྱི་རྒྱུ་མ་
རྟོགས་གཞན་ལྔ་ལས་སྐྱེས་པའི་ཕྱིར། རྣམ་སྨིན་ལས་སྐྱེས་པ་ཆོས་ཅན། རྒྱུ་ལྔ་ལས་སྐྱེས་ཏེ། ཀུན་འགྲོ་མ་
གཏོགས་ལྷག་མ་ལྔ་ལས་སྐྱེས་པའི་ཕྱིར། ལུང་མ་བསྟན་རྣམས་དང་ཟག་མེད་སྐད་ཅིག་གཉིས་པ་ཕན་ཆད་ཀྱི་
དགེ་བ་རྣམས་ཆོས་ཅན། རྒྱུ་བཞི་ལས་སྐྱེས་ཏེ། རྣམ་སྨིན་གྱི་རྒྱུ་དང་ཀུན་འགྲོའི་རྒྱུ་གཉིས་མ་གཏོགས་ལྷག་མ་
བཞི་ལས་སྐྱེས་པའི་ཕྱིར། ཟག་མེད་སྐད་ཅིག་དང་པོ་འཕགས་པའི་ལམ་ནི་ཆོས་ཅན། རྒྱུ་གསུམ་ལས་སྐྱེས་ཏེ།
རྣམ་སྨིན་གྱི་རྒྱུ་ཀུན་འགྲོའི་རྒྱུ་སྐལ་མཉམ་གྱི་རྒྱུ་མ་གཏོགས། ལྷག་མ་བྱེད་ལྷན་མཚུངས་ལྡན་གྱི་རྒྱུ་གསུམ་ལས་
སྐྱེས་པའི་ཕྱིར། ཆོས་བཞི་པོ་དེ་དག་འདུས་བྱས་སྤྱིར་མ་ཟད་གཙོ་བོར་མཚུངས་ལྡན་གྱི་དབང་དུ་བྱས་པ་ཡིན་ཏེ།
སེམས་དང་ སེམས་བྱུང་གི་དབང་དུ་བྱས་པའི་ཕྱིར། གཉིས་པ་ནི། མཚུངས་ལྡན་མ་གཏོགས་ གཞན་ དེ་
བཞིན། ། ཞེས་བྱུང་། མཚུངས་ལྡན་མ་གཏོགས་པའི་འབྲས་བུ་ཆོས་ཅན། ཁྱོད་ཀྱི་རྒྱུ་ལ་དུ་མ་ཡོད་དེ། སྔར་
བཤད་པ་དེ་བཞིན་དུ་བཞི་དང་གསུམ་དང་གཉིས་ཡོད་པའི་ཕྱིར། དེར་ཐལ། གཞན་སྡོམ་མིན་དང་དབང་པོ་
ཉོན་མོངས་ཅན་དང་ཉོན་མོངས་ཅན་གྱི་ལྡན་མིན་སོགས་ནི་རྣམ་སྨིན་དང་མཚུངས་ལྡན་མ་གཏོགས་པའི་རྒྱུ་བཞི་
ལས་སྐྱེས། སོ་ཐར་དང་བསམ་གཏན་ལ་སོགས་པའི་དགེ་བ་ལྡན་མིན་དང་སྐྱེ་འཇིག་སོགས་ཀྱི་ལུང་མ་བསྟན་
རྣམས་ནི། རྣམ་སྨིན་ཀུན་འགྲོ་མཚུངས་ལྡན་མ་གཏོགས་པ་གཞན་གསུམ་ལས་སྐྱེས། ཟག་མེད་ཀྱི་སྡོམ་པ་ལྟ་བུ་
ནི་བྱེད་རྒྱུ་དང་ལྷན་ཅིག་གི་རྒྱུ་གཉིས་ལས་སྐྱེས་པའི་ཕྱིར། དེ་ཆོས་ཅན། མཚུངས་ལྡན་གྱི་རྒྱུ་ལས་མ་བྱུང་སྟེ།
ལྡན་མིན་ཡིན་པའི་ཕྱིར། །
༈གཉིསཔ་རྐྱེན་བྱེ་བྲག་ཏུ་བཤད་པ་ལ། སྤྱིར་བསྟན་པ་དང་། དེ་མ་ཐག་རྐྱེན་བྱེ་བྲག་ཏུ་བཤད་པ་
གཉིས། དང་པོ་ལ། དབྱེ་བ་མདོར་བསྟན་པ་དང་། སོ་སོའི་རང་བཞིན་རྒྱས་པར་བཤད་པ། དེ་དག་གི་ཁྱད་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཆོས་གཞན་བཤད་པ་གསུམ། དང་པོ་ནི། རྐྱེན་ནི་བཞི་པོ་དག་ཏུ་གསུངས། །ཞེས་བྱུང་། རྐྱེན་ཆོས་ཅན།
ཁྱོད་ལ་དབྱེ་ན་བཞི་ཡོད་དེ། རྒྱུ་རྐྱེན་དམིགས་རྐྱེན་བདག་རྐྱེན་དེ་མ་ཐག་རྐྱེན་དང་བཞི་ཡོད་པའི་ཕྱིར། གཉིས་
པ་ནི། རྒྱུ་ཞེས་བྱ་བ་རྒྱུ་ལྔ་ཡིན། ། སེམས་དང་སེམས་བྱུང་སྐྱེས་པ་རྣམས། ། ཐ་མ་མིན་མཚུངས་དེ་མ་ཐག །
དམིགས་པ་ཆོས་རྣམས་ཐམས་ཅད་དོ། ། བྱེད་རྒྱུ་ཞེས་བྱ་བདག་པོར་བཤད། ། ཅེས་བྱུང་། རྒྱུ་དང་རྐྱེན་
གཉིས་འགལ་ལམ་ཞེ་ན། མི་འགལ་ཏེ། བྱེད་རྒྱུ་མ་གཏོགས་པའི་རྒྱུ་ཞེས་བྱ་བ་ལྔ་བོ་དེ་རྒྱུའི་རྐྱེན་ཡིན་པའི་ཕྱིར།
སེམས་དང་སེམས་བྱུང་སྐྱེས་པ་ཕལ་ཆེ་བ་རྣམས་ཆོས་ཅན། མཚུངས་པ་དེ་མ་ཐག་རྐྱེན་ཡིན་ཏེ། རང་གི་
མཚུངས་པ་དེ་མ་ཐག་ཤེས་པ་ཕྱི་མ་སྐྱེད་པའི་རིག་པ་ཡིན་པའི་ཕྱིར། དགྲ་བཅོམ་པའི་ཐ་མའི་སེམས་སེམས་བྱུང་
རྣམས་ཆོས་ཅན། མཚུངས་པ་དེ་མ་ཐག་རྐྱེན་མིན་ཏེ། ཉེར་འབྲས་རིག་པ་ཕྱི་མ་མེད་པའི་ཕྱིར། གཟུགས་
སོབ།ས་ཀྱི་ཆོས་ཐམས་ཅད་ཆོས་ཅན། དམིགས་པའི་རྐྱེན་དངོས་བཏགས་གང་རུང་ཡིན་ཏེ། གཟུགས་མིག་གི་
རྣམ་ཤེས་ཀྱི་དམིགས་རྐྱེན་ཡིན་ པ་ནས་ཆོས་ ཐམས་ ཅད་ཡིད་ཀྱི་རྣམ་ཤེས་ཀྱི་དམིགས་རྐྱེན་ཡིན་པའི་ཕྱིར།
བདག་པོའི་རྐྱེན་ཆོས་ཅན། བཞག་ཏུ་ཡོད་དེ། བྱེད་རྒྱུ་ཞེས་བྱ་བ་དེ་ཁྱོད་དུ་བཤད་པའི་ཕྱིར། འདིར་སྤྱི་དོན་
གྱིས་ཅུང་ཟད་བཤད་ན། སྤྱིར་རྒྱུ་རྐྱེན་གཉིས་མི་འགལ་ཏེ། དེ་གཉིས་ཡིན་ཁྱབ་མཉམ་ཡིན་པའི་ཕྱིར། གཞི་
གཅིག་ལ་ལྟོས་ན་ཁྱད་པར་ཡོད་དེ། ཆོས་དེའི་ཉེར་ལེན་ནི་རྒྱུ་རྐྱེན་གཉིས་སུ་ཕྱེ་བའི་རྒྱུ་ཡིན་ལ། དེའི་ལྷན་ཅིག་
བྱེད་པ་ནི་དེ་གཉིས་སུ་ཕྱེ་བའི་རྐྱེན་ཡིན་པའི་ཕྱིར། འདུས་བྱས་མ་ཡིན་པའི་ཆོས་ནི། དམིགས་རྐྱེན་དངོས་
གནས་པར་འདོད་པར་མི་བྱ་སྟེ། དེ་རྐྱེན་མ་ཡིན་པའི་ཕྱིར། བྱེ་སྨྲས་ཉོན་མོངས་ཅན་གྱི་སེམས་ཀྱིས་ཉོན་མོངས་
ཅན་གྱི་སེམས་ཕྱི་མ་ཁོ་ནའི་དེ་མ་ཐག་རྐྱེན་བྱེད་པ་པོ་སོགས་སུ་འདོད་ཀྱི། སློབ་དཔོན་ནི་དེ་མི་བཞེད་དེ། ཟག་
བཅས་ཀྱི་སེམས་སེམས་བྱུང་གིས་ནི། ཟག་མེད་ཀྱི་སེམས་སེམས་བྱུང་གི་དེ་མ་ཐག་རྐྱེན་བྱེད་པར་བཞེད་པའི་
ཕྱིར། དེར་ཐལ། སྦྱོར་ལམ་གྱིས་མཐོང་ལམ་གྱི་དེ་མ་ཐག་བྱེད་པའི་ཚུལ་སོགས་བཞེད་པའི་ཕྱིར། གཟུགས་
ཅན་ལ་ མཚུངས་ པ་ དེ་ མ་ ཐག་མེད་དེ། དེ་ དང༌ མཚུངས་ལྡན་མེད་པའི་ཕྱིར། དེ་ མ་ ཐག་རྐྱེན་ཡིན་ན།
མཚུངས་པ་དེ་མ་ཐག་ཡིན་བས་མ་ཁྱབ་སྟེ། དེ་ལ་མུ་བཞི་བཤད་པའི་ཕྱིར། གཉིད་འཐུག་པོ་དང་འགོག་པ་དང་
འདུ་ཤེས་མེད་པ་ལས་ལངས་མ་ཐག་པའི་དབང་ཤེས་ཀྱི་དེ་མ་ཐག་རྐྱེན་ལ་འདོད་ཚུལ་མི་འདྲ་བ་འགའ་རེ་སྣང་སྟེ།
མཁས་པ་ཁ་ཅིག་གིས་གཉིད་དང་སྙོམས་འཇུག་ལས་ལངས་ཁ་མའི་ཡིད་ཤེས་ལ་འདོད་ཅིང་། གཞན་དག་དེ་
དག་ཏུ་འཇུག་ཁ་མའི་དབང་ཤེས་ལ་འདོད་པའི་ཕྱིར། བྱེད་རྒྱུ་རྣམས་བདག་རྐྱེན་དུ་བཤད་པས་རྒྱུ་ཡིན་ན་སྤྱིར་
བདག་རྐྱེན་ཡིན་པས་ཁྱབ་ལ། བདག་རྐྱེན་ཞེས་པའི་སྒྲ་དོན་ཡོད་དེ། མང་པོའི་རྐྱེན་དང་ལྷག་པའི་རྐྱེན་ཞེས་
6



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་དོན་ཡིན་པའི་ཕྱིར། གསུམ་པ་ལ། རྐྱེན་གང་གིས་འབྲས་བུ་གང་ལ་བྱ་བ་བྱེད་ཚུལ། འབྲས་བུ་གང་རྐྱེན་
གང་ལས་བྱུང་ཚུལ། འབྱུང་བ་དང་འབྱུང་འགྱུར་གཉིས་རྐྱེན་དང་རྐྱེན་ཅན་དུ་འགྱུར་ཚུལ་གསུམ། དང་པོ་ནི།
རྒྱུ་གཉིས་པོ་དག་འགག་པ་ལ། ། བྱ་བ་བྱེད་དོ་གསུམ་པོ་ནི། ། སྐྱེ་ལའོ་དེ་ལས་གཞན་པ་ཡི། །རྐྱེན་དག་དེ་
ལས་བཟློག་པ་ཡིན། ། ཞེས་བྱུང་། ཤེས་བྱ་ཆོས་ཅན། རྒྱུ་ལས་འབྲས་བུ་དུས་གསུམ་པོ་གང་ལ་བྱ་བ་བྱེད་ཚུལ་
ཡོད་དེ། ལྡན་མཚུངས་གཉིས་པོ་དག་གིས་འབྲས་བུ་འགག་པ་མངོན་དུ་ཕྱོགས་པ་ལ་བྱ་བ་བྱེད། སྐལ་ཀུན་རྣམ་
སྨིན་གསུམ་པོ་ཡིས་ནི་སྐྱེ་བ་ལ་མངོན་དུ་ཕྱོགས་པ་མ་འོངས་པ་ལ་བྱ་བ་བྱེད་པའི་ཕྱིར། དང་པོ་གྲུབ་སྟེ། དེ་
གཉིས་ཀྱིས་འབྲས་བུ་ད་ལྟ་བ་དུས་མཉམ་པ་འཛིན་འབྱིན་གཉིས་དང་ལོངས་སྤྱོད་པའི་བྱ་བ་གསུམ་བྱེད་པའི་ཕྱིར།
གཉིས་པ་གྲུབ་སྟེ། དེ་གསུམ་གྱིས་འབྲས་བུ་མ་འོངས་པའི་སྐྱེ་བ་ཁོ་ན་ལ་བྱ་བ་བྱེད་པའི་ཕྱིར། དེར་ཐལ། རང་
འབྲས་འཕངས་པའི་རྗེས་སུ་སྐྱེ་བའི་ཕྱིར། དེ་ལས་གཞན་པ་ཡི་རྐྱེན་དེ་མ་ཐག་རྐྱེན་དམིགས་རྐྱེན་བདག་རྐྱེན་
གསུམ་པོ་དག་ནི་ཆོས་ཅན། རྐྱེན་ལྔ་བོ་གཉིས་སུ་བཤད་པ་དེ་ལས་གོ་རིམ་བཟློག་ནས་བྱེད་པ་ཡིན་ཏེ། མཚུངས་
རྐྱེན་གྱི་སྐྱེ་བའི་གོ་སྐབས་འབྱེད་པས་མ་འོངས་པ་ལ་བྱ་བ་བྱེད། དམིགས་རྐྱེན་གྱིས་ད་ལྟ་བྱུང་བ་འཛིན་པས་
འགག་བཞིན་པ་ལ་བྱ་བ་བྱེད། བདག་རྐྱེན་གྱིས་སྐྱེ་འགག་ཐམས་ཅད་ལ་བྱ་བ་བྱེད་པའི་ཕྱིར། གཉིས་པ་ནི།
བཞི་ཡིས་སེམས་དང་སེམས་བྱུང་རྣམས། ། གསུམ་གྱིས་སྙོམས་པར་འཇུག་པ་གཉིས། ། གཞན་ནི་གཉིས་པོ་
དག་ལས་སྐྱེ། ། དབང་ཕྱུག་སོགས་མིན་རིམ་སོགས་ཕྱིར། ། ཞེས་བྱུང་། སེམས་དང་སེམས་བྱུང་རྣམས་ཆོས་
ཅན། རྐྱེན་བཞི་ལས་སྐྱེས་པ་ཡིན་ཏེ། རང་གི་རྒྱུ་རྐྱེན་དང་བདག་རྐྱེན་ལས་སྐྱེ་བ་གང་ཞིག དམིགས་རྐྱེན་དང་
དེ་མ་ཐག་རྐྱེན་ལས་ཀྱང་སྐྱེ། དེ་བཞི་མ་ཚང་བར་ཁྱོད་སྐྱེ་བ་མེད་པའི་ཕྱིར། དང་པོ་གྲུབ་སྟེ། འདུས་བྱས་ཡིན་
པའི་ཕྱིར། གཉིས་པ་གྲུབ་སྟེ། ཤེས་པ་ཡིན་ པའི་ ཕྱིར། དེར་ཐལ། བཞི་ཡིས་ སེམས་དང་ སེམས་བྱུང་
རྣམས། །ཞེས་གསུངས་པའི་ཕྱིར། འདུ་ཤེས་མེད་པ་དང་འགོག་པའི་སྙོམས་པར་འཇུག་པ་གཉིས་ཆོས་ཅན།
རྐྱེན་གསུམ་ལས་སྐྱེ་སྟེ། རྒྱུ་རྐྱེན་དང་བདག་རྐྱེན་དང་དེ་མ་ཐག་རྐྱེན་གསུམ་ལས་སྐྱེ་བའི་ཕྱིར། དང་པོ་གྲུབ་སྟེ།
སྐལ་མཉམ་ལས་སྐྱེ་བའི་ཕྱིར། གཉིས་པ་གྲུབ་སྟེ། ལྷན་ཅིག་འབྱུང་རྒྱུ་ལས་སྐྱེ་བའི་ཕྱིར། གསུམ་པ་གྲུབ་སྟེ།
སྙོམས་པར་འཇུག་ཁ་མའི་སེམས་དང་བཅས་པ་ལས་སྐྱེ་བའི་ཕྱིར། ཆོས་གཞན་མཚུངས་ལྡན་མིན་པའི་འདུ་བྱེད་
དང་གཟུགས་ཅན་རྣམས་ནི་ཆོས་ཅན། རྐྱེན་གཉིས་ལས་སྐྱེ་སྟེ། རྒྱུ་རྐྱེན་དང་བདག་རྐྱེན་གཉིས་པོ་དག་ལས་སྐྱེ་
བའི་ཕྱིར། རྐྱེན་ལ་རྣམ་པ་བཞིར་ངེས་ཏེ། ཕྱི་རོལ་པས་འདོད་པ་ལྟར་དབང་ཕྱུག་རྟག་པ་སོགས་ཏེ་རང་བཞིན་
རྟག་པ་དང་། དུས་རྟག་པ་དང་། ངོ་བོ་ཉིད་དང་། རྡུལ་ཕྲན་རྟག་པ་སོགས་རྐྱེན་དུ་མི་རུང་བའི་ཕྱིར། དེར་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན །
ཐལ། འབྲས་བུ་རྣམས་རིམ་གྱིས་སྐྱེ་བའི་ཕྱིར་དང་། སོགས་པས་རེས་འགའ་སྐྱེ་བའི་ཕྱིར། གསུམ་པ་ལ།
འབྱུང་བ་རྒྱུར་བྱས་པ་དང་། འབྱུང་གྱུར་རྒྱུར་བྱས་པ་གཉིས། དང་པོ་ལ། འབྱུང་བ་སྐྱེད་པ་དང་། འབྱུང་
གྱུར་སྐྱེད་པ་གཉིས། དང་པོ་ནི། དེའི་རྒྱུས་བྱུང་བ་རྣམ་པ་གཉིས། ། ཞེས་བྱུང་། འབྱུང་བ་དེའི་རྒྱུ་འབྱུང་བ་
ཆོས་ཅན། རྣམ་པ་གཉིས་སུ་ཡོད་དེ། ལྷན་ཅིག་བྱེད་པ་དང་སྐལ་མཉམ་གྱི་རྒྱུ་གཉིས་ཡོད་པའི་ཕྱིར། དེར་
ཐལ། འབྱུང་བས་རང་དང་དུས་མཉམ་པའི་འབྱུང་བ་གཞན་སྐྱེད་པས་ལྷན་ཅིག་འབྱུང་པའི་རྒྱུ་དང་། འབྱུང་
བས་རིགས་འདྲ་ཕྱི་མའི་འབྱུང་བ་སྐྱེད་པས་སྐལ་མཉམ་གྱི་རྒྱུ་བྱེད་པའི་ཕྱིར། གཉིས་པ་ནི། འབྱུང་ལས་གྱུར་
པའི་རྣམ་པ་ལྔ། ། ཞེས་བྱུང་། འབྱུང་བ་ཆོས་ཅན། ཁྱོད་ཀྱིས་འབྱུང་བ་ལས་གྱུར་པའི་རྒྱུ་རྣམ་པ་ལྔ་བྱེད་དེ།
དེ་སྐྱེད་པའི་རྒྱུ་དང་གནས་པའི་རྒྱུ་དང་རྟེན་པའི་རྒྱུ་དང་མི་ཆད་པ་དང་འཕེལ་བའི་རྒྱུ་ལྔ་བྱེད་པའི་ཕྱིར། དང་པོ་
གྲུབ་སྟེ། དེ་ལས་འབྱུང་གྱུར་སྐྱེ་བའི་ཕྱིར། གཉིས་པ་གྲུབ་སྟེ། འབྱུང་བ་དེ་འབྱུང་གྱུར་འཕེལ་འགྲིབ་ཀྱི་གཞི་
ཡིན་པའི་ཕྱིར། གསུམ་པ་གྲུབ་སྟེ། དེ་འབྱུང་གྱུར་གྱི་རྟེན་ཡིན་པའི་ཕྱིར། ཕྱི་མ་གཉིས་གྲུབ་སྟེ། དེས་འབྱུང་
གྱུར་རྒྱུན་མི་ཆད་པ་དང་གོང་འཕེལ་དུ་བྱེད་པའི་ཕྱིར། གཉིས་པ་ནི། འབྱུང་གྱུར་ལས་རང་ཉིད་སྐྱེས་དང་།
དེ་ལས་འབྱུང་བ་བསྐྱེད་པ་གཉིས། དང་པོ་ནི། འབྱུང་གྱུར་རྣམ་གསུམ་ཕན་ཚུན་དུ། ། ཞེས་བྱུང་། འབྱུང་
གྱུར་ཆོས་ཅན། ཁྱོད་ཀྱིས་འབྱུང་གྱུར་གཞན་གྱི་རྒྱུ་གསུམ་བྱེད་དེ། ལྷན་ཅིག་སྐལ་མཉམ་རྣམ་སྨིན་གྱི་རྒྱུ་གསུམ་
བྱེད་པའི་ཕྱིར། དེར་ཐལ། བསམ་གཞན་དང་ཟག་མེད་ཀྱི་སྡོམ་པ་དང་ཚོགས་པ་གཅིག་པ་རྣམས་ནི་ཕན་ཚུན་
ལྷན་ཅིག་འབྱུང་བའི་རྒྱུ་འབྲས་དང་། འབྱུང་གྱུར་སྔ་མས་ཕྱི་མའི་སྐལ་མཉམ་གྱི་རྒྱུ་དང་། མི་དགེ་བ་དང་དགེ་
བ་ལས་ངག་སོང་དང་མཐོ་རིས་ཀྱི་དབང་ལུས་རྣམས་འབྱུང་བའི་ཕྱིར། གཉིས་པ་ནི། འབྱུང་བཞི་རྣམས་ཀྱི་དེ་
རྣམས་གཅིག ། ཅེས་བྱུང་། འབྱུང་གྱུར་དེ་རྣམས་ཆོས་ཅན། ཁྱོད་ཀྱིས་འབྱུང་བ་རྣམས་ཀྱི་རྣམ་སྨིན་གྱི་རྒྱུ་
གཅིག་བུ་བྱེད་དེ། ཚེ་འདིའི་ལུས་ངག་གི་རྣམ་པར་རིག་བྱེད་ལས་ཕྱི་མའི་རྣམ་སྨིན་སྐྱེས་ཀྱི་མིག་སོགས་དབང་
པོའི་ཚོགས་པར་ཡོད་པའི་འབྱུང་བའི་རྒྱུ་བྱེད་པའི་ཕྱིར། གཉིས་པ་དེ་མ་ཐག་རྐྱེན་ལ། བཅུ་གཉིས་སུ་དབྱེ་བ།
ཉི་ཤུར་དབྱེ་བ། བཅུ་གཉིས་པོ་གང་ལས་གང་གསར་དུ་རྙེད་ཚུལ་གསུམ། དང་པོ་ལ། དབྱེ་བར་དངོས་དང་།
དེ་མ་ཐག་པའི་རྐྱེན་དང་རྐྱེན་ཅན་སྦྱར་བ་གཉིས། དང་པོ་ནི། འདོད་ཡིད་དགེ་དང་མི་དགེ་དང༌། ། བསྒྲིབ་
པ་དང་ནི་མ་བསྒྲིབ་པ། ། གཟུགས་དང་བགཟུགས་མེད་པ་དག་ན། ། མི་དགེ་ལས་གཞན་ཟག་མེད་གཉིས། །
ཞེས་བྱུང་། སེམས་སམ་ཡིད་ཆོས་ཅན། བཅུ་གཉིས་ཡོད་དེ། འདོད་པ་ན་ཡིད་དགེ་བ་དང་མི་དགེ་བ་དང་།
བསྒྲིབས་ལུང་མ་བསྟན་དང་། མ་བསྒྲིབས་ལུང་མ་བསྟན་དང་བཞི། གཟུགས་དང་གཟུགས་མེད་པའི་ཁམས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དག་ན་མི་དགེ་བ་ལས་གཞན་པའི་དགེ་བ་དང་ལུང་མ་བསྟན་གྱི་སེམས་གསུམ་གསུམ་སྟེ་དྲུག་དང་། སློབ་མི་སློབ་
ཀྱི་ཟག་མེད་ཀྱི་སེམས་གཉིས་དང་བཅུ་གཉིས་ཡོད་པའི་ཕྱིར། གཉིས་པ་ལ། འདོད་པ་དང་། གཟུགས་དང་།
གཟུགས་མེད་དང་། ཟག་མེད་ཀྱི་དབང་དུ་བྱས་པ་བཞི། དང་པོ་ནི། འདོད་སེམས་དགེ་བ་ལས་སེམས་
དགུ ། དེ་ནི་བརྒྱད་པོ་ཁོ་ན་ལས། ། མི་དགེ་བ་ནི་བཅུ་དག་ལས། ། དེ་ལས་བཞི་སྟེ་བསྒྲིབས་དེ་བཞིན ། མ་
བསྒྲིབས་པ་ནི་ལྔ་དག་ལས། ། དེ་ལས་མཇུག་ཐོགས་སེམས་བདུན་ནོ། ། ཞེས་བྱུང་། རྩ་བར་འདི་དག་གི་
སྐབས་སུ་སྒྲིབ་མ་སྒྲིབ་གཉིས་ཀྱི་ཡི་གེ་ལ་བས་ཕུལ་སའི་མཐའ་རྟེན་འབྱུང་ཡང་དོན་ལ་ཁྱད་མི་སྣང་བས་འདིར་སྤྱི་
ལྟར་དེ་དག་མེད་པར་བྱས་ཏེ་བཤད་ན། འདོད་པའི་དགེ་བའི་སེམས་ཆོས་ཅན། དེ་མ་ཐག་རྐྱེན་གྱི་དབང་དུ་
བྱས་ཚེ་ཁྱོད་ཀྱི་མཇུག་ཐོགས་དེ་མ་ཐག་ལས་སེམས་དགུ་འབྱུང་བ་ཡོད་དེ། རྒྱུན་དང་ས་མཚུངས་ཀྱི་སྒོ་ནས་རང་
སའི་བཞི། ཉིང་མཚམས་སྦྱོར་བའི་ཚེ་གོང་མའི་སྒྲིབ་ལུང་མ་བསྟན་གཉིས། སྙོམས་འཇུག་གི་ཚེ་གཟུགས་ཀྱི་
དགེ་བ་གཅིག སློབ་མི་སློབ་ཀྱི་ཞག་མེད་གཉིས་དང་དགུ་འབྱུང་བ་ཡོད་པའི་ཕྱིར། དང་པོ་གྲུབ་སྟེ། རྒྱུན་གྱི་
ཚེ་འདོད་པའི་དགེ་སེམས་གཅིག་དང་ས་མཚུངས་ཀྱི་མི་དགེ་བ་དང་ལྟ་བ་གང་རུང་དང་མཚུངས་ལྡན་གྱི་སྒྲིབ་
ལུང་མ་བསྟན་དང་རང་སའི་སྤྱོད་ལམ་ཉོན་མོངས་ཅན་མ་ཡིན་པའི་ལུང་མ་བསྟན་དང་བཞི་འབྱུང་བ་ཡོད་པའི་
ཕྱིར། གཉིས་པ་གྲུབ་སྟེ། གཟུགས་དང་གཟུགས་མེད་གང་རུང་དུ་སྐྱེ་ན་དེ་གཉིས་ཀྱི་ཉོན་མོངས་ཅན་གང་རུང་
དང་བཅས་སྒྲིབ་ལུང་མ་བསྟན་གཉིས་ཡོད་པའི་ཕྱིར། གསུམ་པ་གྲུབ་སྟེ། འདོད་པའི་དགེ་བ་སྦྱོར་བྱུང་གི་
མཇུག་ཏུ་བསམ་གཏན་དང་པོའི་ཉེར་བསྡོགས་དང་དངོས་གཞི་གང་རུང་གཅིག་འབྱུང་བའི་ཕྱིར། བཞི་བ་གྲུབ་
སྟེ། འདོད་པའི་དགེ་སེམས་ཀྱི་མཇུག་ཏུ་སློབ་མི་སློབ་ཀྱི་སེམས་ཟག་མེད་གཉིས་འབྱུང་བའི་ཕྱིར། འདོད་པའི་
དགེ་སེམས་དེ་ནི་ཆོས་ཅན། སེམས་བརྒྱད་པོ་ཁོ་ནའི་མཇུག་ཏུ་འབྱུང་པ་ཡོད་དེ། རྒྱུན་དང་ས་མཚུངས་ཀྱི་ཚེ་
སྔར་ལྟར་རང་སའི་བཞི་དང་སྙོམས་འཇུག་ལས་ལྡང་པའི་ཚེ་གཟུགས་ཀྱི་དགེ་སེམས་གཅིག་དང་། སློབ་མི་སློབ་
ཀྱི་སེམས་ཟག་མེད་གཉིས་དང༌། ཉོན་མོངས་ཀྱིས་གཟིར་བའི་ཚེ་གཟུགས་ཀྱི་སྒྲིབ་ལུང་མ་བསྟན་གྱི་སེམས་ཏེ་
བརྒྱད་ལས་བྱུང་བ་ཡོད་པའི་ཕྱིར། མི་དགེ་བ་ནི་ཆོས་ཅན། ཁྱོད་བཅུ་དག་ལས་འབྱུང་བ་ཡོད་དེ། རྒྱུན་སའི་
བཞི་དང་། ཉིང་མཚམས་སྦྱོརབའི་ཚེ་གཟུགས་དང་གཟུགས་མེད་ཀྱི་སེམས་གསུམ་གསུམ་སྟེ་དྲུག་ལས་འབྱུང་བ་
ཡོད་པའི་ཕྱིར། མི་དགེ་བ་ཆོས་ཅན། ཁྱོད་ལས་བཞི་འབྱུང་བ་ཡོད་དེ། རྒྱུན་སའི་བཞི་འབྱུང་བ་ཡོད་པའི་
ཕྱིར། འདོད་པའི་སྒྲིབ་ལུང་མ་བསྟན་ནི་དེ་བཞིན་དུ་བཅུ་ལས་དང་དེ་བཞི་ལས་འབྱུང་བ་ཡོད་དེ། སྔར་ལྟར་སྐྱེ་
བའི་ཕྱིར། འདོད་པའི་མ་སྒྲིབ་ལུང་མ་བསྟན་གྱི་སེམས་ཆོས་ཅན། ཁྱོད་སེམས་ལྔའི་དེ་མ་ཐག་ཏུ་འབྱུང་བ་ཡོད་
70



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དེ། རང་སའི་བཞི་དང་སྤྲུལ་བ་ལ་འཇུག་པའི་ཚེ་གཟུགས་ཀྱི་དགེ་སེམས་དག་ལས་འབྱུང་བ་ཡོད་པའི་ཕྱིར། དེ་
ཆོས་ཅན། ཁྱེད་ལས་མཇུག་ཐོགས་སུ་སེམས་བདུན་འབྱུང་བ་ཡོད་དེ། རྒྱུན་དང་ས་མཚུངས་ཀྱི་ཚེ་ན། རང་
སའི་བཞི་དང་། ཁམས་གོང་མ་གཉིས་སུ་ཉིང་མཚམས་སྦྱོར་བའི་ཚེ་དེ་གཉིས་ཀྱི་ཉོན་མོངས་ཅན་གཉིས་དང་།
སྤྲུལ་སེམས་ལས་ ལྡང་བའི་ཚེ་གཟུགས་ཀྱི་དགེ་སེམས་ གཅིག་ དང་བདུན་འབྱུང་བའི་ཕྱིར། གཉིས་པ་ནི།
གཟུགསན་དགེ་ལས་བཅུ་གཅིག་གོ ། དེ་ནི་དགུ་ཡི་མཇུག་ཐོགས་སུ། ། བསྒྲིབས་པ་བརྒྱད་ལས་དེ་ལས་
དྲུག ། མ་བསྒྲིབས་པ་ནི་གསུམ་ལས་སོ། ། དེ་ལས་དྲུག་སྟེ། ཞེས་བྱུང་
། གཟུགས་ཀྱི་དགེ་བའི་སེམས་ཆོས་
ཅན། ཁྱོད་ལས་བཅུ་གཅིག་འབྱུང་བ་ཡོད་དེ། རྒྱུན་དང་ས་མཚུངས་ཀྱི་ཚེ་རང་སའི་དགེ་བ་དང༌། ལུང་མ་
བསྟན་གཉིས་ཏེ་གསུམ། ལྡང་བའི་ཚེ་འདོད་པའི་དགེ་བ། སྤྲུལ་འཇུག་གི་ཚེ་འདོད་པའི་མ་སྒྲིབ་པ། ཉིང་
འཚམས་སྦྱོར་བའི་ཚེ་འདོད་པའི་མི་དགེ་བ་དང་སྒྲིབ་ལུང་མ་བསྟན་གྱི་སེམས་དང་། གཟུགས་མེད་ཀྱི་སྒྲིབ་ལུང་
མ་བསྟན་གྱི་སེམས། སྙོམས་འཇུག་གི་ཚེ་གཟུགས་མེད་ཀྱི་དགེ་བ་དང་ཟག་མེད་ཀྱི་སེམས་གཉིས་དང་བཅུ་
གཅིག་ཡོད་པའི་ཕྱིར། དེ་ནི་ཆོས་ཅན། ཁྱོད་སེམས་དགུའི་མཇུག་ཐོགས་སུ་འབྱུང་བ་ཡོད་དེ། རྒྱུན་མཚུངས་
ཀྱི་ཚེ་རང་སའི་གསུམ། སྙོམས་འཇུག་གི་ཚེ་འདོད་པའི་དགེ་སེམས། ལྡང་པའི་ཚེ་གཟུགས་མེད་ཀྱི་དགེ་བ་དང་
ཟག་མེད་གཉིས། སྤྲུལ་ལྡང་གི་ཚེ་འདོད་པའི་མ་སྒྲིབ་པ། ཉོན་མོངས་ཅན་གྱིས་གཟིར་བའི་ཚེ་གཟུགས་མེད་ཀྱི་
སྒྲིབ་པ་ལས་འབྱུང་བའི་ཕྱིར། གཟུགས་ཀྱི་སྒྲིབ་ལུང་མ་བསྟན་གྱི་སེམས་ཆོས་ཅན། སེམས་བརྒྱད་ལས་འབྱུང་
སྟེ། རྒྱུན་མཚུངས་ཀྱི་ཚེ་རང་སའི་གསུམ། ཉིང་འཚམས་སྦྱོར་བའི་ཚེ་གཟུགས་མེད་ཀྱི་གསུམ། འདོད་པའི་
དགེ་བ་མ་སྒྲིབ་པའི་སེམས་གཉིས་ལས་འབྱུང་བ་ཡོད་པའི་ཕྱིར། དེ་ཆོས་ཅན། ཁྱོད་ལས་སེམས་དྲུག་འབྱུང་བ་
ཡོད་དེ། རྒྱུན་མཚུངས་ཀྱི་ཚེ་རང་སའི་གསུམ་དང་། ཉིང་འཚམས་སྦྱོར་བའི་ཚེ་འདོད་པའི་མི་དགེ་བ་དང་སྒྲིབ་
པ་གཉིས། ཉོན་མོངས་ཀྱིས་གཟིར་བའི་ཚེ་འདོད་པའི་དགེ་བ་སྟེ་དྲུག་འབྱུང་བའི་ཕྱིར། གཟུགས་ཀྱི་མ་སྒྲིབ་
པའི་སེམས་ཆོས་ཅན། གསུམ་ལས་འབྱུང་སྟེ། རང་སའི་གསུམ་ལས་འབྱུང་བའི་ཕྱིར། དེ་ཆོས་ཅན། ཁྱོད་
ལས་དྲུག་འབྱུང་སྟེ། རང་སའི་གསུམ་དང་
། ཉིང་འཚམས་སྦྱོར་བའི་ཚེ་འདོད་པའི་མི་དགེ་བ་དང་སྒྲིབ་ལུང་མ་
བསྟན་གཉིས་དང་གཟུགས་མེད་ཀྱི་ཉོན་མོངས་ཅན་ཏེ་དྲུག་འབྱུང་བའི་ཕྱིར། གསུམ་པ་ནི། གཟུགས་མེད་
པའང་། ། དེ་ཡི་ཚུལ་ལོ་དགེ་བ་ལས། ། སེམས་དགུ་དག་གོ་དེ་དྲུག་གི ༑ བསྒྲིབས་པ་ལས་བདུན་དེ་དེ་
བཞིན། ། ཞེས་བྱུང་། གཟུགས་མེད་ཀྱི་མ་སྒྲིབ་པའང་གཟུགས་ཀྱི་དེ་ཡི་ཚུལ་ལྟར་ཡིན་ཏེ། དེ་རང་སའི་གསུམ་
ལས་འབྱུང་ཞིང་དེ་ལས་རང་སའི་གསུམ་དང་། ཉིང་འཚམས་སྦྱོར་བའི་ཚེ་གཟུགས་ཀྱི་གཅིག་དང་། འདོད་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཉོན་མོངས་ཅན་གཉིས་དང་དྲུག་འབྱུང་བའི་ཕྱིར། གཟུགས་མེད་ཀྱི་དགེ་བ་ཆོས་ཅན། ཁྱོད་ལས་སེམས་
དགུ་དག་འབྱུང་སྟེ། རྒྱུན་དང་ས་མཚུངས་ཀྱི་ཚེ་རང་སའི་གསུམ། ཉིང་འཚམས་སྦྱོར་བའི་ཚེ་གཟུགས་ཀྱི་སྒྲིབ་
པ། འདོད་པའི་སྒྲིབ་པ་དང་མི་དགེ་བ་གཉིས། སྙོམས་འཇུག་གི་ཚེ་ཟག་མེད་གཉིས། དེ་ལས་ལངས་པའི་ཚེ་
གཟུགས་ཀྱི་དགེ་བ་དང་དགུ་འབྱུང་བའི་ཕྱིར། དེ་ཆོས་ཅན། ཁྱོད་དྲུག་གི་མཇུག་ཏུ་འབྱུང་བ་ཡོད་དེ། རྒྱུན་
དང་ས་མཚུངས་ཀྱི་ཚེ་གསུམ་དང་། སྙོམས་འཇུག་གི་ཚེ་གཟུགས་ཀྱི་དགེ་བ་དང་། དེ་ལས་ལྡང་བའི་ཚེ་ཟག་
མེད་གཉིས་ཏེ་དྲུག་ལས་འབྱུང་བ་ཡོད་པའི་ཕྱིར། གཟུགས་མེད་ཀྱི་སྒྲིབ་པའི་སེམས་ཆོས་ཅན། ཁྱོད་ལས་
བདུན་འབྱུང་བ་ཡོད་དེ། རྒྱུན་དང་ས་མཚུངས་ཀྱི་ཚེ་རང་སའི་གསུམ། ཉིང་འཚམས་སྦྱོར་བའི་ཚེ་གཟུགས་ཀྱི་
སྒྲིབ་སེམས་དང་། འདོད་པའི་མི་དགེ་བ་དང་སྒྲིབ་སེམས་གཉིས་སྙོམས་འཇུག་ཉོན་མོངས་ཅན་གྱིས་གཟིར་བའི་
ཚེ་འདོད་པའི་དགེ་བ་རྣམས་འབྱུང་བའི་ཕྱིར། དེ་ཆོས་ཅན། སྔ་མ་དེ་བཞིན་དུ་བདུན་གྱི་མཇུག་ཏུ་འབྱུང་བ་
ཡོད་དེ། རྒྱུན་པའི་གསུམ་དང་། ཉིང་འཚམས་སྦྱོར་བའི་ཚེ་འདོད་གཟུགས་ཀྱི་དགེ་བ་གཉིས་ མ་སྒྲིབ་ལུང་མ་
བསྟན་བདུན་ལས་འབྱུང་བའི་ཕྱིར་རོ། ། བཞི་པ་ནི། སློབ་པ་བཞི་ལས་དེ་ལས་ལྔ། ། མི་སློབ་པ་ནི་ལྔ་ལས་
སོ་ ། དེ་ལས་སེམས་ནི་བཞི་དག་གོ ཞེས་བྱུང་། སློབ་པའི་ཟག་མེད་ཀྱི་སེམས་དེ་ཆོས་ཅན། ཁྱོད་བཞི་ལས་
འབྱུང་བ་ཡོད་དེ། རྒྱུན་གྱི་ཚེ་སློབ་པའི་སེམས་སྔོན་མ་དང་། སྙོམས་འཇུག་གི་ཚེ་ཁམས་གསུམ་གྱི་དགེ་བ་གསུམ་
ལས་འབྱུང་བའི་ཕྱིར། དེ་ཆོས་ཅན། ཁྱོད་ཀྱི་མཇུག་ཐོགས་ལས་སེམས་ལྔ་འབྱུང་སྟེ། མཉམ་གཞག་ལས་ལྡང་
བའི་ཚེ་ཁམས་གསུམ་གྱི་དགེ་སེམས་གསུམ་དང་རྒྱུན་གྱི་ཚེ་སློབ་པའི་རིགས་འདྲ་ཕྱི་མ་དང་མི་སློབ་པའི་ཟག་མེད་
རྣམས་འབྱུང་བའི་ཕྱིར། མི་སློབ་པའི་སེམས་ཆོས་ཅན། ཁྱོད་སེམས་ལྔའི་མཇུག་དེ་མ་ཐག་ལས་འབྱུང་བ་ཡོད་
དེ། སྙོམས་འཇུག་གི་ཚེ་ཁམས་གསུམ་གྱི་དགེ་བ་གསུམ། མི་སློབ་པའི་རྒྱུན་སྔ་མ་དང་སློབ་པའི་རྡོ་རྗེ་ལྟ་བུའི་
སེམས་རྣམས་ལས་འབྱུང་བའི་ཕྱིར། དེ་ཆོས་ཅན། ཁྱོད་ལས་སེམས་བཞི་དག་འབྱུང་སྟེ། རྒྱུན་གྱི་ཚེ་མི་སློབ་
པའི་སེམས་ཕྱི་མ་དང་སྙོམས་འཇུག་གི་ཚེ་ཁམས་གསུམ་གྱི་དགེ་བ་གསུམ་འབྱུང་བའི་ཕྱིར། གཉིས་པ་བཅུ་
གཉིས་པ་ཉི་ཤུར་དབྱེ་བ་ནི། བཅུ་གཉིས་དེ་དག་ཉི་ཤུར་ཡང་། ། གསུམ་དུ་སྐྱེས་ནས་ཐོབ་པ་དང་། ། སྦྱོར་
བྱུང་དགེ་རྣམ་གཉིས་ཕྱེ་ནས། ། རྣམ་སྨིན་སྐྱེས་དང་སྤྱོད་ལམ་པ། ། བཟོ་བའི་གནས་དང་སྤྲུལ་བ་དང་། །
འདོད་ན་ལུང་བསྟན་མིན་རྣམ་བཞིར། ། གཟུགས་ན་བཟོ་མ་གཏོགས་པའོ། ། ཞེས་བྱུང་། བཅུ་གཉིས་པོ་དེ་
དག་ལ་དབྱེ་ན་སེམས་ཉི་ཤུར་ཡང་ཡོད་དེ། ཁམས་གསུམ་གྱི་དགེ་བ་ལ་སྐྱེས་ནས་ཐོབ་པ་དང་སྦྱོར་བྱུང་གི་ཐོབ་པ་
རྣམ་པ་གཉིས་གཉིས་སུ་ཕྱེ་ནས་དྲུག་དང་། འདོད་པ་ན་མ་སྒྲིབ་ལུང་མ་བསྟན་གྱི་སེམས་ལ་རྣམ་སྨིན་སྐྱེས་དང་།
72



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སྤྱོད་ལམ་པ་དང་། བཟོ་བའི་གནས་དང་། སྤྲུལ་བའི་སེམས་དང་རྣམ་པ་བཞིར་ཕྱེ། གཟུགས་ན་བཟོའི་ལས་
ནི་མ་གཏོགས་པའི་རྣམ་སྨིན་སྐྱེས་སོགས་གསུམ་ཕྱེ་བས་འདོད་གཟུགས་ན་ལུང་མ་བསྟན་གྱི་སེམས་བདུན་དང་།
གཟུགས་མེད་ན་མ་སྒྲིབ་ལུང་མ་བསྟན་གྱི་སེམས་རྣམ་སྨིན་སྐྱེས་གཅིག་བུ་དང་། སློབ་མི་སློབ་ཀྱི་ཟག་མེད་ཀྱི་
སེམས་གཉིས་དང་ཉི་ཤུར་ཡོད་པའི་ཕྱིར། གཟུགས་ཁམས་ན་བཟོ་བྱེད་པ་མེད་དེ། གནས་ཁང་གོས་སོགས་
དང་བཅས་རྫོགས་པར་སྐྱེ་བར་དེ་རྣམས་བྱ་མི་དགོས་པའི་ཕྱིར། གསུམ་པ་སེམས་ཀྱི་ཐོབ་པ་རྙེད་ཚུལ་བྱེ་བྲག་ཏུ་
བཤད་པ་ནི་ཁམས་གསུམ་པ་ཡི་ཉོན་མོངས་ཅན། ། དྲུག་དང་དྲུག་དང་གཉིས་རྙེད་དོ། ། གཟུགས་སྐྱེས་དགེ་
ལ་གསུམ་དག་གོ ། སློབ་པ་ལ་བཞི་ལྷག་ལ་དེ། ། ཞེས་བྱུང་། སེམས་དེ་རྣམས་ལས་སེམས་དུ་ཞིག་རྙེད་པའི་
ཚུལ་ཡོད་དེ། ཁམས་གསུམ་པའི་སེམས་ཉོན་མོངས་ཅན་ལས་འདོད་པའི་ཉོན་མོངས་ཅན་མངོན་དུ་གྱུར་པའི་ཚེ་
སེམས་དྲུག་གསར་དུ་རྙེད། གཟུགས་ཀྱི་དེ་མངོན་དུ་གྱུར་པའི་ཚེ་སེམས་དྲུག་གསར་དུ་རྙེད། གཟུགས་མེད་ཀྱི་
མངོན་དུ་གྱུར་པའི་ཚེ་སེམས་གཉིས་གསར་དུ་རྙེད་པའི་ཕྱིར། དང་པོ་གྲུབ་སྟེ། འདོད་གཟུགས་ནས་འདོད་
པར་སྐྱེས་པའི་ཚེ་སེམས་ཉོན་མོངས་ཅན་གཉིས་དང་དགེ་བ་སྐྱེས་ནས་ཐོབ་པ་དང་། འདོད་ཉོན་གྱིས་དགྲ་
བཅོམ་ཉམས་པའི་ཚེ་གོང་མ་གཉིས་ཀྱི་ཉོན་མོངས་ཅན་གཉིས་དང་སློབ་པའི་སེམས་རྣམས་གསར་དུ་རྙེད་པ་ཡོད་
པའི་ཕྱིར། གཉིས་པ་གྲུབ་སྟེ། གཟུགས་མེད་ནས་གཟུགས་སུ་སྐྱེས་པའི་ཚེ་གཟུགས་ཀྱི་ཉོན་མོངས་ཅན་དང་
དགེ་བ་ལ་སྐྱེས་ཐོབ་དང་། འདོད་གཟུགས་ཀྱི་སྤྲུལ་སེམས་གཉིས་དང་། གཟུགས་ཀྱི་ཉོན་མོངས་ཅན་གྱིས་དགྲ་
བཅོམ་ཉམས་པའི་ཚེ་གཟུགས་ཀྱི་ཉོན་མོངས་དང་སློབ་པའི་ལམ་རྣམས་གསར་དུ་རྙེད་པ་ཡོད་པའི་ཕྱིར། གསུམ་
པ་གྲུབ་སྟེ། གཟུགས་མེད་ཀྱི་ཉོན་མོངས་པས་དགྲ་བཅོམ་ཉམས་པའི་ཚེ་གཟུགས་ཀྱི་ཉོན་མོངས་དང་སློབ་པའི་
ལམ་རྣམས་གསར་དུ་རྙེད་པ་ཡོད་པའི་ཕྱིར། གསུམ་པ་གྲུབ་སྟེ། གཟུགས་མེད་ཀྱི་ཉོན་མོངས་པས་ད་གུ་བཅོམ་
ཉམས་པའི་ཚེ་དེའི་ཉོན་མོངས་ཅན་གྱི་སེམས་དང་སློབ་པའི་སེམས་གཉིས་གསར་དུ་རྙེད་པ་ཡོད་པའི་ཕྱིར།
གཟུགས་སུ་སྐྱེས་པའི་དགེ་སེམས་མངོན་དུ་གྱུར་པའི་ཚེ་སེམས་གསུམ་དག་གསར་དུ་རྙེད་པ་ཡོད་དེ། གཟུགས་
ཀྱི་དགེ་བ་དང་འདོད་གཟུགས་ཀྱི་མ་སྒྲིབ་ལུང་མ་བསྟན་གྱི་སྤྲུལ་སེམས་གཉིས་དང་གསུམ་རྙེད་པའི་ཕྱིར། སློབ་
པའི་སེམས་མངོན་དུ་གྱུར་པ་ལ་བཞི་རྙེད་དེ། ཟག་མེད་དང་པོའི་ཚེ་སློབ་པའི་སེམས་དང་། ཟག་མེད་ལམ་གྱིས་
འདོད་པ་ལ་ཆགས་པ་དང་བྲལ་བའི་ཚེ་འདོད་གཟུགས་ཀྱི་སྤྲུལ་སེམས་གཉིས་དང་། དེས་གཟུགས་ལ་ཆགས་པ་
དང་བྲལ་བའི་ཚེ་གཟུགས་མེད་ཀྱི་དགེ་སེམས་རྣམས་གསར་དུ་རྙེད་པའི་ཕྱིར། དེ་དག་གི་ལྷག་མ་འདོད་པ་དང་
གཟུགས་མེད་ཀྱི་དགེ་སེམས་གཉིས་དང་མ་སྒྲིབ་པ་གཉིས་དང་། གཟུགས་ཀྱི་མ་སྒྲིབ་པ་དང་མི་སློབ་པའི་སེམས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་དྲུག་ཆོས་ཅན། ཁྱོད་གང་རྙེད་པའི་ཚེ་རང་ཉིད་གཅིག་བུ་དེ་གསར་དུ་རྙེད་པ་ཡིན་ཏེ། དེའི་ཚེ་དེ་མི་ལྡན་
པ་ལས་གསར་དུ་ཐོབ་པའི་ཕྱིར་རོ། ། གོང་དུ་བཤད་པ་དེ་དག་གི་འབྱུང་ཚུལ་བསྡུས་ན་གནས་སྐབས་བརྒྱད་
ཡིན་ཏེ། རིགས་རྒྱུན་དང་ས་མཚུངས་དང་ཉིང་འཚམས་སྦྱོར་བ་དང་སྙོམས་པར་འཇུག་པ་དང་དེ་ལས་ལྡང་བ་
དང་ཉོན་མོངས་ཅན་གྱིས་གཟིར་བ་དང་སྤྲུལ་བ་ལ་འཇུག་པ་དང་དེ་ལས་ལྡང་བའི་སྐབས་བརྒྱད་དང་སྦྱར་ནས་
བཤད་པ་ཡིན་པའི་ཕྱིར་ཏེ། དེ་ཡང་དང་པོ་ནི་རིགས་རྒྱུན་སྔ་མ་ལས་བྱུང་བ། གཉིས་པ་ནི་ས་གཅིག་པ་དང་།
གསུམ་པ་ནི་ཉོན་མོངས་ཅན་གྱི་སེམས་སེམས་བྱུང་། བཞི་པ་ནི་ཁམས་འོག་མའི་དགེ་བ་ལས་གོང་མའི་དགེ་བ་
ཟག་མེད་སྐྱེ་བ། ལྔ་བ་ནི་གོང་མའི་དགེ་བ་ལས་འོག་མའི་དགེ་བ་ཟག་བཅས་སྐྱེ་བ། དྲུག་པ་ནི། གོང་མའི་སྒྲིབ་
ལུང་མ་བསྟན་ལས་འོག་མའི་དགེ་བ་སྐྱེ་བ། བདུན་པ་ནི། གཟུགས་ཀྱི་དགེ་བ་ལས་འདོད་པའི་སྤྲུལ་སེམས་སྐྱེ་བ།
བརྒྱུད་པ་ནི། འདོད་པའི་སྤྲུལ་སེམས་ལས་གཟུགས་ཀྱི་དགེ་སེམས་འབྱུང་བ་ལྟ་བུ་ལ་འཇོག་པའི་ཕྱིར། དེ་ལྟར་
ཤེས་པའི་དགོས་པ་ཡོད་པ་ཡོད་དེ། སེམས་དུ་ལས་དགེ་སེམས་དང་མི་དགེ་བའི་སེམས་དང་ལུང་མ་བསྟན་གྱི་
སེམས་དུ་འབྱུང་བ་དང་། དེ་གསུམ་ནི་སེམས་གཞན་དུ་ལས་འབྱུང་བར་ཤེས་པའི་ཆེད་ཡིན་པའི་ཕྱིར། གནས་
གཉིས་པའི་ཚིག་དོན་ལེགས་པར་བཤད་ཟིན་ཏོ། །
ཆོས་མངོན་པ་མཛོད་ཀྱི་གནས་གསུམ་པའི་རྣམ་བཤད་བཞུགས་སོ། །
གཉིས་པ་དེ་ཉིད་ངེས་པར་བྱེད་པའི་ཚུལ་ལ། ཤེས་བྱ་སྡུག་བསྔལ་གྱི་བདེན་པ་གཏན་ལ་དབབ་པ། སྤང་
བྱ་ཀུན་འབྱུང་གི་བདེན་པ་གཏན་ལ་དབབ་པ། ཐོབ་བྱ་འགོག་ལམ་གྱི་བདེན་པ་གཏན་ལ་དབབ་པ་གསུམ།
དང་པོ་ལ། ནང་བཅུད་ཀྱི་འཇིག་རྟེན་གྱི་རྣམ་གཞག་དང༌། ཕྱི་སྣོད་ཀྱི་འཇིག་རྟེན་གྱི་རྣམ་གཞག་གཉིས།
དང་པོ་ལ། དབྱེ་བ་སྤྱིར་བསྟན་པ་དང་། རྟེན་འབྲེལ་བྱེ་བྲག་ཏུ་བཤད་པ། སྐྱེ་བ་གནས་པའི་ཐབས། གནས་
པ་འཆི་བའི་འཕོ་སེམས། སེམས་ཀྱི་ཚོགས་གསུམ་དུ་སྡུད་པ་ལྔ། དང་པོ་ལ། ཁམས་གསུམ་དུ་དབྱེ་བ། འགྲོ་
བ་རིགས་ལྔར་དབྱེ་བ། སྐྱེ་གནས་བཞིར་དབྱེ་བ་གསུམ། དང་པོ་ལ། འདོད་ཁམས། གཟུགས་ཁམས།
གཟུགས་མེད་ཁམས་བཤད་པ་དང་གསུམ། དང་པོ་ནི། དམྱལ་བ་ཡི་དྭགས་དུད་འགྲོ་དང་། ། མི་རྣམས་དང་
ནི་ལྷ་དྲུག་དག ། འདོད་པའི་ཁམས་ཡིན་དམྱལ་བ་དང་། ། གླིང་དབྱེ་བ་ལས་དེ་ཉི་ཤུ། ། ཞེས་བྱུང་། དམྱལ་
བ་དང་ཡི་དྭགས་དང་དུད་འགྲོ་དང་མི་རྣམས་དང་། འདོད་ལྷ་རིགས་དྲུག་དག་དང་བཅས་པའི་བརྟེན་པ་དང་
རྟེན་རླུང་དཀྱིལ་ཡན་ཆད་ཀྱི་སྣོད་དང་བཅས་པ་ཆོས་ཅན། འདོད་པའི་ཁམས་ཡིན་ཏེ། འདོད་ཡོན་ལོངས་
སྤྱོད་པའི་སས་བསྡུས་ཤིང་དེ་ལ་ཆགས་བྲལ་མ་བྱས་པའི་ཁམས་དངོས་དེའི་སྡེར་གཏོགས་པ་གང་རུང་ཡིན་པའི་ཕྱིར།
74



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འདོད་པའི་འགྲོ་བ་ཆོས་ཅན། ཁྱོད་ལ་རིགས་ཀྱིས་དབྱེ་ན་ལྔ་ཡོད་དེ། དམྱལ་བ་ནས་འདོད་ལྷ་རིགས་དྲུག་གི་
བར་ལྔ་ཡོད་པའི་ཕྱིར། དེ་རྣམས་ཀྱི་སྒྲ་དོན་ཡོད་དེ། བསོད་ནམས་མ་ཡིན་པའི་ལས་ཀྱིས་ཡིད་དུ་མི་འོང་ཞིང་
སྡུག་བསྔལ་གྱིས་གཟིར་བར་བྱེད་པས་ན་དམྱལ་བ། བཀྲེས་སྐོམ་གྱིས་གདུངས་པས་ཟས་སྐོམ་ཡིད་ལ་བཏགས་
པས་ན་ཡི་དྭགས། དུད་དེ་འགྲོ་བས་ན་དུད་འགྲོ། ཡིད་ཤས་ཆེ་བས་ན་མི། ནམ་མཁར་རྩེ་ཞིང་རོལ་བས་ན་ལྷག
ཞེས་བྱ་བའི་ཕྱིར། འདོད་ལྷ་རིགས་དྲུག་གི་སྒྲ་དོན་ཡོད་དེ། རྒྱལ་ཆེན་རིགས་བཞིའི་གནས་དེར་སྐྱེས་པའི་ལྷ་
ཡིན་པས་རྒྱལ་ཆེན་རིགས་བཞིའི་ལྷ། དེ་བཞིན་དུ་ཉེ་དབང་སོ་གཉིས་དང་དབང་པོ་བརྒྱ་བྱིན་དང་བཅས་པའི་
སོ་གསུམ་གྱི་གནས་ལ་སུམ་ཅུ་རྩ་གསུམ། ལྷ་མིན་དང་འཐབ་རྩོད་བྲལ་བའི་གནས་ཡིན་པས་ན་འཐབ་བྲལ།
དགའ་བ་མང་པོ་འབྱུང་བའི་གནས་ཡིན་པས་ན་དགའ་ལྡན། རང་གིས་སྤྲུལ་བའི་ལོངས་སྤྱོད་ལ་དབང་བསྒྱུར་
བས་ན་འཕྲུལ་དགའ། གཞན་གྱིས་སྤྲུལ་བའི་ལོངས་སྤྱོད་ལའང་དབང་བསྒྱུར་བས་ན་གཞན་འཕྲུལ་དབང་བྱེད་
ཅེས་བརྗོད་པ་ཡིན་པའི་ཕྱིར། འདོད་ཁམས་དེ་ཆོས་ཅན། ཁྱོད་ལ་གནས་རིགས་ཉི་ཤུར་དབྱེར་ཡོད་དེ། ཚ་
དམྱལ་བརྒྱད་དང་ཡི་དྭགས་དང་དུད་འགྲོའི་གནས་དང་བཅས་ངན་འགྲོའི་གནས་བཅུ་དང་། གླིང་བཞིའི་མིའི་
གནས་དང་འདོད་ལྷ་རིགས་དྲུག་གི་གནས་བཅས་བདེ་འགྲོའི་གནས་བཅུ་ཡོད་པའི་ཕྱིར། དབྱེ་བ་དེ་དག་ནི་
གནས་སམ་ གང་ཟག་རེ་རེ་ཁོ་ན་ལ་སྦྱོར་བ་མིན་ཏེ། དེ་གཉིས་ཀ་ལ་སྦྱོར་བའི་དབང་དུ་མཛད་པའི་ཕྱིར།
འདིར་གྲང་དམྱལ་དང་ཉི་ཚེ་བ་དང་གླིང་ཕྲན་རྣམས་སོ་སོར་ལོགས་སུ་མི་འབྱེད་པའི་རྒྱུ་མཚན་ཡོད་དེ། གྲང་
དམྱལ་བརྒྱད་ནི་ཚ་དམྱལ་སོ་སོའི་འཁོར་ཡིན་ཞིང་། ཉི་ཚེ་བ་ནི་ཡུལ་དང་བོང་ཚོད་ཚད་མ་ངེས་པ་དང་། གླིང་
ཕྲན་རྣམས་ནི་གླིང་བཞི་སོ་སོའི་འཁོར་ཡིན་པའི་རྒྱུ་མཚན་གྱིས་ལོགས་སུ་མ་བཤད་པར་བསྡུས་ནས་བསྟན་པའི་
ཕྱིར། གླིང་བཅུ་གཉིས་ན་མི་ཡོད་ཀྱང་དེར་མ་ངེས་ཏེ། རྔ་ཡབ་གླིང་ན་སྲིན་པོ་དུ་མ་གནས་པའི་ཕྱིར། གླིང་
ཕྲན་གྱི་མི་རྣམས་ནི་རང་གི་རྩ་བའི་གླིང་གི་མིའི་ལུས་ལས་ལུས་ཆུང་སྟེ། གངས་སྤེལ་ལས་དེ་ལ་གནས་པའི་མི་
རྣམས་ནི་ལུས་ཆུང་བ་ཡིན་ནོ། ། ཞེས་གསུངས་པའི་ཕྱིར། གཉིས་པ་ནི། གོང་མའི་གནས་དག་བཅུ་བདུན་
ནི། ། གཟུགས་ཁམས་ཡིན་དེར་སོ་སོ་ཡི། ། བསམ་གཏན་ས་ནི་གསུམ་པ་ཡིན། ། བཞི་བའི་ས་ནི་བརྒྱད་པ་
ཡིན། ཞེས་བྱུང་། འདི་ལ་ཚོད་དོན་དང་། མཐའ་དཔྱད་པ་གཉིས། དང་པོ་ནི། ཁམས་གོང་མའི་གནས་
ཚངས་རིས་ནས་འོག་མིན་གྱི་བར་དག་བཅུ་བདུན་གྱི་རྟེན་ས་དེའི་གང་ཟག་རྣམས་ཆོས་ཅན། གཟུགས་ཀྱི་
ཁམས་ཡིན་ཏེ། ལས་ཀྱི་འཕངས་པ་ལྟར་འདོད་ཆགས་པ་དང་བྲལ་ཞིང་། གཟུགས་ལ་ཆགས་བྲལ་མ་བྱས་པར་
རབ་ཏུ་ཕྱེ་བའི་སས་བསྡུས་པ་ཡིན་པའི་ཕྱིར། གཟུགས་ཁམས་དེར་ནི་ཆོས་ཅན། ཁྱོད་ལ་སོ་སོའི་དབྱེ་བ་བཅུ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདུན་ཡོད་དེ། བསམ་གཏན་གྱི་ས་དང་པོ་གསུམ་ལ་ནི་གསུམ་གསུམ་དང་བཞི་བའི་ས་ལ་ནི་བརྒྱད་ཡོད་པའི་
ཕྱིར། དང་པོ་གྲུབ་སྟེ། བསམ་གཏན་དང་པོ་ལ། ཚངས་རིས་ཚངས་པ་བདུན་ན་འདོན་ཚངས་ཆེན་གསུམ།
གཉིས་པ་ལ་འོད་ཆུང་ཚད་མེད་འོད་འོད་གསལ་གསུམ། གསུམ་པ་ལ་དགེ་ཆུང་ཚད་མེད་དགེ་དགེ་རྒྱས་གསུམ་
དང་དགུ་ཡོད་པའི་ཕྱིར། བཞི་བ་གྲུབ་སྟེ། སྤྲིན་མེད་བསོད་ནམས་སྐྱེས་འབྲས་བུ་ཆེ་བ་སྟེ་སོ་སྐྱེའི་གནས་གསུམ་
དང་། མི་ཆེ་བ་མི་གདུང་བ་ཤིན་ཏུ་མཐོང་བ་གྱ་ནོམ་སྣང་བ་འོག་མིན་ཏེ་འཕགས་པའི་གནས་ལྔ་ཡོད་པའི་ཕྱིར།
གཉིས་པ་མཐའ་དཔྱད་པ་ལ། ཁ་ཅིག གཟུགས་ཁམས་པའི་རྟེན་ཅན་ཡིན་ན། ལྷ་ཡིན་པས་ཁྱབ་ཟེར་ན།
གཟུགས་ཁམས་པའི་བར་སྲིད་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་བར་སྲིད་ཀྱི་རྟེན་ཅན་ཡིན་
པའི་ཕྱིར། འདོད་ན་དེ་མི་འཐད་པར་ཐལ། ། བར་དོ་བ་དེ་འགྲོ་བ་རིགས་དྲུག་གང་རུང་དུ་མི་གཏོགས་པའི་
ཕྱིར། དེར་ཐལ། རྩ་བར། སེམས་ཅན་ཞེས་བྱ་བར་སྲིད་མིན། ཞེས་གསུངས་པའི་ཕྱིར། ཁ་ཅིག བར་དོ་
བ་དེ་འགྲོ་བ་མ་ཡིན་ཟེར་ན། དེ་མི་འཐད་པར་ཐལ། དེ་འགྲོ་བ་ཡིན་པའི་ཕྱིར། དེར་ཐལ། སེམས་ཅན་ཡིན་
པའི་ཕྱིར། ཁ་ཅིག བར་དོ་བ་དེ་སེམས་ཅན་ཡང་མ་ཡིན་ཏེ། སེམས་ཞེས་བྱེ་བར་སྲིད་མིན། ཞེས་གསུངས་
པའི་ཕྱིར་ན་མ་ཁྱབ་སྟེ། དེ་རིགས་ལྔའམ་དྲུག་པོ་གང་རུང་དུ་གཏོགས་པའི་སེམས་ཅན་མིན་ཞེས་པའི་དོན་ཡིན་
པའི་ཕྱིར། གསུམ་པ་ནི། གཟུགས་མེད་ཁམས་ན་གནས་མེད་དོ། ། སྐྱེ་བ་ལས་ནི་རྣམ་པ་བཞི། ། དེར་ནི་རིས་
དང་སྲོག་ལ་ཡང་། ། སེམས་ཀྱི་རྒྱུད་ནི་རྟེན་པ་ཡིན། ། ཞེས་བྱུང་། གཟུགས་མེད་ཁམས་ཆོས་ཅན། ཁྱོད་ན་
གཟུགས་ཅན་གྱི་གནས་མེད་དེ། རྟེན་སྣོད་དང་བརྟེན་པ་སེམས་ཅན་ལ་ནི་ཁ་དོག་དང་དབྱིབས་སོགས་མེད་
པའི་ཕྱིར། དེ་ཆོས་ཅན། ཁྱོད་ལ་སྙོམས་འཇུག་གི་སྒོ་ནས་སྐྱེ་བ་ལས་ནི་རྣམ་པ་བཞི་ཡོད་དེ། ནམ་མཁའ་
མཐའ་ཡས་དང་དེ་བཞིན་དུ་རྣམ་ཤེས་དང་ཅི་ཡང་མེད་དང་འདུ་ཤེས་མེད་མིན་གྱི་སྐྱེ་མཆེད་དེ་མུ་བཞི་ཡོད་པའི་
ཕྱིར། དེ་ཆོས་ཅན། ཁྱོད་ལ་རྟེན་གཟུགས་མེད་ཀྱང་བརྟེན་པ་སེམས་ཅན་མེད་པའི་སྐྱོན་དུ་མི་འགྱུར་ཏེ།
གནས་དེར་ནི་རིས་འདྲ་སྐལ་མཉམ་དང་
། དེར་མ་ཟད་སྲོག་ལ་ཡང་སེམས་ཀྱི་རྒྱུད་ནི་བརྟེན་པ་ཡིན་པའི་ཕྱིར།
གཉིས་པ་ལ། དངོས་དང་། དོགས་དཔྱོད་དང་བཅས་པ་གཉིས། དང་པོ་ནི། དེར་ནི་དམྱལ་སོགས་འགྲོ་བ་
ལྔ། ། རང་གི་མིང་གིས་བསྟན་དེ་དག། ཉོན་མོངས་ཅན་མིན་ལུང་བསྟན་མིན། ། སེམས་ཅན་ཞེས་བྱ་བར་
སྲིད་མིན། ། ཞེས་བྱུང་། ཁམས་གསུམ་པོ་དེར་ནི་ཆོས་ཅན། སྐྱེ་བའི་འགྲོ་བ་ལྔ་ཡོད་དེ། དམྱལ་བ་སོགས་ཏེ་
ཡི་དྭགས་དུད་འགྲོ་མི་ལྷའི་འགྲོ་བ་ལྔ་རང་གི་མིང་གིས་བསྟན་པ་དེ་དག་ཡོད་པའི་ཕྱིར། འདིར་འགྲོ་བ་ལ་ལྔར་
བཤད་པའི་རྒྱུ་མཚན་ཡོད་དེ། འཕེན་བྱེད་དགེ་བས་འཕངས་པའི་ལྷ་མིན་ལྷ་དང་། མི་དགེ་བས་འཕངས་པའི་
76



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ལྷ་མིན་ཡི་དྭགས་དང་དུད་འགྲོར་བསྡུས་ནས་བསྟན་པའི་ལུགས་སུ་མཛད་པའི་ཕྱིར། འགྲོ་བ་ལྔ་ཆོས་ཅན། མ་
བསྒྲིབ་ལུང་མ་བསྟན་ཡིན་ཏེ། དེ་དང་ཉོན་མོངས་ཅན་དང་ལུང་དུ་བསྟན་པ་གསུམ་པོ་གང་རུང་གང་ཞིག ཕྱི་
མ་གཉིས་གང་རུང་མ་ཡིན་པའི་ཕྱིར། དེ་ཆོས་ཅན། སེམས་ཅན་ཞེས་བྱ་སྟེ། ཟག་བཅས་ཀྱི་སེམས་རྒྱུད་ལ་
བརྟེན་པ་ཅན་ཡིན་པའི་ཕྱིར། སྲིད་པ་བར་མ་ཆོས་ཅན། འགྲོ་བ་ལྔ་པོ་གང་རུང་དུ་གཏོགས་པ་མིན་ཏེ། དེ་
དག་གི་མ་བསྡུས་པའི་ཕྱིར། དེར་ཐལ། གདགས་པ་ལས། འགྲོ་བ་ལྔས་སྐྱེ་གནས་བཞི་མ་བསྡུས་ཏེ། གང་ཞེ་
ན་སྲིད་པ་བར་མའོ། ། ཞེས་གསུངས་པའི་ཕྱིར། ཁ་ཅིག གཞུང་འདིའི་དངོས་བསྟན་གྱི་འགྲོ་བ་ཡིན་ན།
དམྱལ་བ་ཡི་དྭགས་དུད་འགྲོ་དང་ཞེས་པའི་དངོས་བསྟན་གྱི་འགྲོ་བ་ཡིན་པས་ཁྱབ་ཟེར་ན། གྲང་དམྱལ་བརྒྱད་
ཀྱི་འགྲོ་བ་རྣམས་ཆོས་ཅན། དེར་ཐལ། དེའི་ཕྱིར། དེར་ཐལ། དམྱལ་སོགས་ཞེས་བས་དངོས་སུ་བསྟན་པའི་
འགྲོ་བ་ཡིན་པའི་ཕྱིར། འདོད་ན། མ་ཡིན་པརཐལ། གཞུང་དེས་དེ་བརྒྱུད་ཚ་དམྱལ་བརྒྱད་སྟོན་པའི་ཤུགས་
ཀྱིས་བསྟན་པ་ཡིན་པའི་ཕྱིར། དེར་ཐལ། དེས་གྲང་དམྱལ་དང་ཉི་ཚེ་བ་གཉིས་ཀ་ཤུགས་ལ་བསྟན་པའི་ཕྱིར།
མ་གྲུབ་ན། དངོས་བསྟན་ལ་དེ་ཉི་ཤུ་ཞེས་པ་མི་འཐད་པར་ཐལ། ཉི་ཤུ་ལས་གྲངས་མང་བའི་གྲང་དམྱལ་སོགས་
ཡོད་པའི་ཕྱིར། འོ་ན་གཟའ་དང་རྒྱུ་སྐར་དྲི་ཟ་གཤིན་རྗེ་སོགས་འགྲོ་བ་དྲུག་པོ་གང་དུ་གཏོགས་ཞེ་ན། ཡོད་དེ།
གཟའ་དང་རྒྱུ་སྐར་དྲི་ཟ་རྣམས་ལྷར་གཏོགས། ནམ་མཁའ་ལྡིང་དང་མིའམ་ཅི་དང་ཀླུ་རྣམས་དུད་འགྲོར་
གཏོགས། འབྱུང་པོ་ཤ་ཟ་སྲིན་པོ་སྨྱོ་བྱེད་བརྗེད་བྱེད་གཤིན་རྗེ་མ་མོ་སོགས་ཕལ་ཆེར་ཡི་དྭགས་སུ་གཏོགས་ཞིང་།
ད་ལྟ་གཞི་བདག་ཏུ་གྲགས་པ་འདི་རྣམས་ཀྱང་ཡི་དྭགས་སུ་གཏོགས་པའི་ཕྱིར། གཉིས་པ་ལ། སེམས་ཀྱི་གནས་
པ་བདུན་བཤད་པ། སེམས་ཅན་གྱི་གནས་དགུ་བཤད་པ། སེམས་ཀྱི་གནས་པ་བཞི་བཤད་པ་གསུམ། དང་པོ་
ནི། ལུས་དང་འདུ་ཤེས་ཐ་དད་དང་། ། ལུས་ཐ་དད་ཅིང་འདུ་ཤེས་གཅིག ། བཟློག་དང་ལུས་དང་འདུ་ཤེས་
གཅིག གཟུགས་ཅན་མ་ཡིན་གསུམ་པོ་དང་། ། རྣམ་ཤེས་གནས་པ་བདུན་ལྷག་མ། ། དེ་འཇོམས་བྱེད་ལྡན་
ཞེས་བྱུང་། རྣམ་ཤེས་ཀྱི་གནས་པ་ཆོས་ཅན། ཁྱོད་ལ་བདུན་ཡོད་དེ། ལུས་དང་འདུ་ཤེས་གཉིས་ཀ་ཐ་དད་པ་
དང་། ལུས་ཐ་དད་ཅིང་འདུ་ཤེས་གཅིག་པ་དང་། དེ་ལས་བཟློག་པ་ལུས་ཉིད་གཅིག་ཅིང་འདུ་ཤེས་ཐ་དད་པ་
དང་། ལུས་དང་འདུ་ཤེས་གཉིས་ཀ་གཅིག་པ་དང་། གཟུགས་རྣམས་མ་ཡིན་པའི་གནས་གསུམ་པོ་དག་དང་
བདུན་ཡོད་པའི་ཕྱིར། ལུས་དང་འདུ་ཤེས་གཉིས་ཀ་ཐ་དད་པ་ཡོད་དེ། ཐོག་མར་བྱུང་བ་མ་ཡིན་པའི་འདོད་
པའི་ལྷ་མི་གཉིས་དང་། དེ་འདྲ་བའི་བསམ་གཏན་དང་པོ་སྟེ་དེ་གསུམ་ཡིན་ཏེ། དེ་གསུམ་ལུས་ཆེ་ཆུང་དང་ཁ་
དོག་དང་དབྱིབས་ཐ་དད་ཅིང་། འདུ་ཤེས་བདེ་སྡུག་སོགས་ཀྱང་ཐ་དད་པའི་ཕྱིར། བསམ་གཏན་དང་པོར་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐོག་མར་སྐྱེས་མ་ཐག་པ་རྣམས་ཆོས་ཅན། ལུས་ཐ་དད་ཅིང་འདུ་ཤེས་གཅིག་པ་ཞེས་བྱ་སྟེ། ལུས་སྔ་མ་དང་
འདྲ་ཞིང་། འདུ་ཤེས་ཚངས་ཆེན་གྱིས་བྱས་སོ་སྙམ་པར་གཅིག་པའི་ཕྱིར། བསམ་གཏན་གཉིས་པ་བ་རྣམས་
ཆོས་ཅན། ལུས་གཅིག་ཅིང་འདུ་ཤེས་ཐ་དད་པ་ཡིན་ཏེ། ལུས་འོད་ལུས་སུ་གཅིག་པ་གང་ཞིག འདུ་ཤེས་བདེ་
བ་དང་གཏང་སྙོམས་གཉིས་རེ་མོས་སུ་དོན་དུ་གཉེར་བའི་ཕྱིར། བསམ་གཏན་གསུམ་པ་བ་ཆོས་ཅན། ལུས་
གཅིག་ཅིང་འདུ་ཤེས་ཀྱང་རིགས་གཅིག་པ་ཡིན་ཏེ། ལུས་སྔར་ལྟར་དང་། འདུ་ཤེས་ཚོར་བ་བདེ་བར་རིགས་
གཅིག་པའི་ཕྱིར། དེའི་ལྷག་པ་ངན་སོང་གསུམ་དང་བསམ་གཏན་བཞི་པ་དང་སྲིད་རྩེ་རྣམས་ཆོས་ཅན། རྣམ་
ཤེས་ཀྱི་གནས་པ་ཞེས་མི་བྱ་སྟེ། རྣམ་ཤེས་དེ་འཇོམས་བྱེད་དང་ལྡན་པའི་ཕྱིར། དེར་ཐལ། ངན་སོང་གསུམ་
ན་སྡུག་བསྔལ་གྱིས་འཇོམས། བསམ་གཏན་བཞི་པར་འདུ་ཤེས་མེད་པའི་སྙོམས་འཇུག་གིས་འཇོམས། སྲིད་
རྩེར་འགོག་སྙོམས་ཀྱིས་འཇོམས་པའི་ཕྱིར། མི་དང་འདོད་ལྷ་དང་བསམ་གཏན་དང་པོར་ཕྱིས་སྐྱེས་པའི་ལྷ་གང་
རུང་ཡིན་ན། རྣམ་ཤེས་ཀྱི་གནས་པ་དང་པོ་ཡིན་པས་མ་ཁྱབ་སྟེ། འགོག་སྙོམས་རྒྱུད་ལྡན་གྱི་དེ་དག་ཡོད་པའི་
ཕྱིར། གཉིས་པ་ནི། སྲིད་རྩེ་དང་། འདུ་ཤེས་པའི་སེམས་ཅན་རྣམས། སེམས་ཅན་གྱི་ནི་གནས་དགུར་
བཤད། ། མི་འདོད་བཞིན་གནས་ཕྱིར་གཞན་མིང་། ཞེས་བྱུང་། ཤེས་བྱ་ཆོས་ཅན། སེམས་ཅན་གྱི་ནི་གནས་
དགུར་བཤད་དུ་ཡོད་དེ། སྔར་གྱི་གནས་བདུན་དང་སྲིད་རྩེ་དང་འདུ་ཤེས་མེད་པའི་སེམས་ཅན་རྣམས་དང་
དགུ་ཡོད་པའི་ཕྱིར། དེར་ཐལ། འདི་དག་ཏུ་སེམས་ཅན་རྣམས་དེ་རང་དགར་གནས་པར་བྱེད་པའི་ཕྱིར། དེ་
ལས་ངན་སོང་གསུམ་པོ་ཆོས་ཅན། སེམས་ཅན་གྱི་གནས་སུ་འདོད་པ་ཡིན་ཏེ། གནས་དེར་མི་འདོད་བཞིན་དུ་
གནས་པའི་ཕྱིར། གསུམ་པ་ནི། གནས་པ་དག་ནི་ཡང་བཞི་སྟེ། ཟག་དང་བཅས་པའི་ཕུང་པོ་བཞི། ། རང་
གི་ས་པ་ཉིད་རྣམ་ཤེས། ། འབའ་ཞིག་གནས་པར་མ་བཤད་དོ། ། སྡུ་ན་མུ་ནི་བཞི་ཡིན་ནོ། ། ཞེས་བྱུང་།
ཤིས་བྱ་ཆོས་ཅན། རྣམ་ཤེས་ཀྱི་གནས་པ་དག་ནི་བདུན་དུ་མ་འདུས་པ་ཡང་བཞི་སྟེ། ཟག་པ་དང་བཅས་པའི་
གཟུགས་ཚོར་འདུ་ཤེས་འདུ་བྱེད་ཀྱི་ཕུང་པོ་བཞི་ཡོད་པའི་ཕྱིར། ཟག་བཅས་དེ་དག་རང་གི་ས་པ་ཉིད་ཡིན་པ་
ཞིག་དགོས་ཏེ། ས་གཞན་གྱི་ཕུང་པོ་ལས་གཞན་གྱི་རྣམ་ཤེས་ལ་དགའ་བའི་སྲེད་པ་མི་སྐྱེ་བའི་ཕྱིར། དེར་ཐལ།
འོག་མའི་ཕུང་པོ་ལྟ་བུ་རང་སའི་རྣམ་ཤེས་ཁོ་ནའི་གནས་ཡིན་པའི་ཕྱིར། འདིར་རྣམ་ཤེས་འབའ་ཞིག་གནས་
པར་མ་བཤད་དེ། རྣམ་ཤེས་ནི་རྣམ་ཤེས་ཀྱི་གནས་མ་ཡིན་པའི་ཕྱིར། དེར་ཐལ། མིང་ཉིད་རང་ལ་བརྟེན་པ་
འགལ་བའི་ཕྱིར། རྣམ་ཤེས་ཀྱི་གནས་པ་ཆོས་ཅན། ཁྱོད་བསྡུ་ན་མུ་ནི་བཞི་ཡོད་པ་ཡིན་ཏེ། བདུན་གྱིས་
བསྡུས་ལ་བཞིས་མ་བསྡུས་པ་དང༌། དེ་ལས་ཟློག་པ་དང་། གཉིས་ཀས་བསྡུས་པ་དང་། གཉིས་གས་མ་བསྡུས་
78



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་བཞི་ཡོད་པའི་ཕྱིར། དང་པོ་ཡོད་དེ། བདུན་གྱི་གནས་སྐབས་ཀྱི་ཟག་བཅས་ཀྱི་རྣམ་པར་ཤེས་པའི་ཕུང་པོ་ལྟ་
བུ་ཡིན་པའི་ཕྱིར། གཉིས་པ་ཡོད་དེ། ངན་སོང་གསུམ་དང་བསམ་གཏན་བཞི་བ་དང་སྲིད་རྩེའི་རྣམ་ཤེས་མ་
གཏོགས་པའི་ཕུང་པོ་བཞི་ལྟ་བུ་ཡིན་པའི་ཕྱིར། གསུམ་པ་ཡོད་དེ། བདུན་གྱི་གནས་སྐབས་ཀྱི་ཟག་བཅས་ཀྱི་
ཕུང་པོ་དང་པོ་བཞི་ལྟ་བུ་ཡིན་པའི་ཕྱིར། བཞི་པ་ཡོད་དེ། ངན་སོང་བ་དང་བསམ་གཏན་བཞི་པ་དང་སྲིད་
རྩེའི་རྣམ་ཤེས་ལྟ་བུ་ཡིན་པའི་ཕྱིར། གསུམ་པ་སྐྱེ་གནས་བཞིར་དབྱེ་བ་ལ། གང་དུ་འཇུག་པ་སྐྱེ་གནས་ཀྱི་དབྱེ་
བ། གང་འཇུག་པ་བར་སྲིད་ཀྱི་རང་བཞིན། དེ་སྐྱེ་གནས་སུ་འཇུག་ཚུལ་གསུམ་དང་པོ་ནི། དེར་ནི་སྒོ་ང་ལས་
སྐྱེས་སོགས། ། སེམས་ཅན་སྐྱེ་གནས་བཞི་དག་ཏུ། ། མི་དང་དུད་འགྲོ་རྣམ་པ་བཞི། ། དམྱལ་བ་རྣམས་དང་
ལྷ་རྣམས་དང་། སྲིད་པ་བར་མ་བརྫུས་ཏེ་སྐྱེ། ། ཡི་དྭགས་མཐའ་ནས་སྐྱེ་བའང་ཡིན། ། ཞེས་བྱུང་། འགྲོ་བ་
སེམས་ཅན་རྣམས་ཆོས་ཅན། ཁྱོད་ལ་ཁམས་གསུམ་པོ་དེར་ནི་སྐྱེ་གནས་བཞི་དག་ཏུ་ཡོད་དེ། སྒོ་ང་ལས་སྐྱེས་པ་
དང་སོགས་ཏེ་མངལ་སྐྱེས་དྲོད་གཤེར་སྐྱེས་རྫུས་སྐྱེས་རྣམས་ཡོད་པའི་ཕྱིར། མི་དང་དུད་འགྲོ་ཆོས་ཅན། ཁྱོད་
ལ་སྐྱེ་གནས་རྣམ་པ་བཞི་ཀ་ཡོད་དེ། མི་ལ་དེ་བཞི་ཡོད་པ་གང་ཞིག དུད་འགྲོ་ལའང་དེ་བཞི་ཡོད་པའི་ཕྱིར།
དང་པོ་གྲུབ་སྟེ། མི་སྒོང་སྐྱེས་ནི་གྲུ་ཞིག་པའི་ཚོང་བ་བྱ་ཁྲུང་ཁྲུང་མོ་དང་དང་འདུས་པའི་སྒོང་སྐྱེས་དགེ་སློང་
གྲགས་པ་དང་ཉེ་བའི་གྲགས་པ་གཉིས། རི་དྭགས་འཛིན་གྱི་བུ་སྒོང་སྐྱེས་སུམ་ཅུ་རྩ་གཉིས། རྒྱལ་པོ་ལྔ་ལེན་གྱི་
བུ་ལྔ་བརྒྱ་ལྟ་བུ་དང་། མི་མངལ་སྐྱེས་སླ་ཞིང་། དྲོད་གཤེར་སྐྱེས་ནི་རྒྱལ་པོ་གསོ་སྦྱོང་འཕགས་ཀྱི་སྤྱི་བོ་ལས་ང་
ལས་ནུ་དང་བརླ་གཡས་གཡོན་ལས་མཛེས་པ་དང་ཉེ་མཛེས་སྐྱེས་པ་ལྟ་བུ་དང་། རྫུས་སྐྱེས་ནི་བསྐལ་བ་དང་པོ་མི་
རྣམས་ལྟ་བུ་ཡིན་པའི་ཕྱིར། གཉིས་པ་གྲུབ་སྟེ། དུད་འགྲོ་ཀླུ་དང་ནམ་མཁའ་ལྡིང་ལ་དེ་བཞི་ཡོད་པའི་ཕྱིར།
དེར་ཐལ། ནམ་མཁའ་ལྡིང་རྫུས་སྐྱེས་ཀྱིས་ཀླུ་དེ་བཞི་ཀ་ཟ། དྲོད་གཤེར་གྱིས་དེ་གསུམ་ཟ། མངལ་སྐྱེས་ཀྱིས་
དེ་གཉིས་ཟ། སྒོང་སྐྱེས་ཀྱིས་ཀླུ་སྒོང་སྐྱེས་ཁོ་ན་ཟ་བར་བཤད་པའི་ཕྱིར། རྫུས་སྐྱེས་ལ་རོ་མེད་པར་བཤད་པ་
དང་མི་འགལ་ཏེ། མ་ཤིའི་བར་དུ་ཟ་བ་ཡིན་པའི་ཕྱིར། དམྱལ་བ་བ་དང་ལྷ་རྣམས་དང་སྲིད་པ་བར་མ་ཆོས་
ཅན། སྐྱེ་གནས་གཅིག་པར་ངེས་ཏེ། བརྫུས་ཏེ་སྐྱེ་བ་ཁོ་ན་ཡིན་པའི་ཕྱིར། ཡི་དྭགས་ཆོས་ཅན། ཁྱོད་ལ་
བརྫུས་ཏེ་སྐྱེ་བ་མང་ཡང་དེར་མ་ངེས་ཏེ། མངལ་ནས་སྐྱེ་བའང་ཡོད་པའི་ཕྱིར། སྐྱེ་གནས་བཞིའི་མཆོག་དམན་
ཡོད་དེ། རྫུས་སྐྱེས་མཆོག དྲོད་སྐྱེས་དང་མངལ་སྐྱེས་འབྲིང་། སྒོང་སྐྱེས་ཐ་མ་ཡིན་པའི་ཕྱིར། དེར་ཐལ།
སྔ་མ་གཉིས་གཞན་ལ་གནོད་མེད་དུ་སྐྱེ་ཞིང་། ཕྱི་མ་གཉིས་གཞན་ལ་གནོད་ཅིང་རང་གཞན་སྡུག་བསྔལ་མྱོང་བ་
དང་བཅས་པར་སྐྱེ་བའི་ཕྱིར། འོན་ཀྱང་སྟོན་པ་ཆོས་ཅན། སྔ་མ་གཉིས་བཞག་ནས་མངལ་དུ་སྐྱེ་བའི་རྒྱུ་མཚན་
འ9



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་དེ། གདུལ་བྱ་སྤྲོ་བ་བསྐྱེད་ཅིང་ཆོས་ལ་འགོད་པ་དང་མུ་སྟེགས་བྱེད་སོགས་ཀྱིས་སྒྱུ་མ་མཁན་ནོ་སྙམ་པའི་
ལོག་རྟོག་སེལ་བའི་ཆེད་ཡིན་པའི་ཕྱིར། སྐྱེ་གནས་བཞི་ལས་གང་མང་ཞེ་ན། བཤད་ཚེ་དེ་ལྟར་ན་རྫུས་སྐྱེས་མང་
སྟེ། ལྷ་ཐམས་ཅད་དང་དམྱལ་བ་པ་རྣམས་དང་བར་དོ་བ་ཐམས་ཅད་ཀྱང་རྫུས་སྐྱེས་ཡིན་པའི་ཕྱིར། གཉིས་པ་
བར་སྲིད་ལ། ངོ་བོ། སྒྲུབ་བྱེད། ཁྱད་ཆོས་གསུམ། དང་པོ་ནི། འདིར་གང་འཆི་དང་སྐྱེ་བ་ཡི། ། སྲིད་པའི་
བར་དུ་འབྱུང་བའོ། ། བགྲོད་པའི་ཡུལ་དུ་མ་ཕྱིན་ཕྱིར། ། སྲིད་པ་བར་མ་བྱུང་བ་མིན། ། ཞེས་བྱུང་། འདི་
ལ་ཚིག་དོན་དང་། མཐའ་དཔྱད་པ་གཉིས། ། དང་པོ་ནི། བར་སྲིད་ཆོས་ཅན། ཁྱོད་ཀྱི་ངོ་བོ་བཞག་ཏུ་ཡོད་
དེ། འཇིག་རྟེན་འདིར་གང་གི་སྔ་མའི་འཆི་བ་དང་ཕྱི་མའི་སྐྱེ་བའི་སྲིད་པའི་བར་དུ་འབྱུང་བའི་སྲིད་པ་དེ་དེ་ཡིན་
པའི་ཕྱིར། སྲིད་པ་བར་མ་ཆོས་ཅན། ཁྱོད་སྐྱེས་ཀྱང་བྱུང་བ་ཞེས་པའི་ཐ་སྙད་བྱེད་པ་མིན་ཏེ། བྱུང་བ་ནི་
བགྲོད་པའི་ཡུལ་དུ་སོན་ཟིན་པ་ལ་བྱེད་པས། ཁྱོད་གང་དུ་བགྲོད་པའི་ཡུལ་དུ་སོན་མ་ཟིན་པའི་ཕྱིར། དེར་ཐལ།
སྔོན་དུས་ཀྱི་སྲིད་པར་མ་ཕྱིན་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག བར་དོ་བ་ཡིན་ན། བར་
སྲིད་རྒྱུད་ལྡན་ཡིན་པས་ཁྱབ་ཟེར་ན། གཟུགས་ཀྱི་བར་སྲིད་ཀྱི་རྟེན་ལ་མྱང་འདས་ཐོབ་པའི་བར་དོ་བ་ཆོས་ཅན།
དེར་ཐལ། དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ཕྱིར་མི་འོང་བར་འདའ་བ་ཡོད་པའི་ཕྱིར།
འདོད་ན། མི་འཐད་པར་ཐལ། སྲིད་པ་ཆགས་བྲལ་གྱི་ཚུལ་གྱིས་སྤངས་པའི་ཕྱིར། གཞན་ཡང་། དེ་མི་
འཐད་པར་ཐལ། སྐྱེ་སྲིད་ཀྱི་རྟེན་ཅན་ཡིན་ན། དེ་རྒྱུད་ལྡན་ཡིན་མི་དགོས་པའི་ཕྱིར། དེར་ཐལ། གཟུགས་
ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་ཉན་ཐོས་ཡོད་པའི་ཕྱིར། ཁ་ཅིག སྐྱེ་སྲིད་དུ་ཉིང་འཚམས་
སྦྱོར་བའི་བློ་ཡིན་ན། བློ་ཕྱིན་ཅི་ལོག་ཡིན་པས་ཁྱབ་ཟེར་ན། རྒྱལ་པོ་གཞོན་ནུ་དོན་གྲུབ་ཏུ་ཉིང་འཚམས་སྦྱོར་
བོའི་བློ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། བསམ་བཞིན་མ་འཁྲུལ་བར་འཇུག་པའི་བློ་
ཡིན་པའི་ཕྱིར། ཁ་ཅིག ཡུམ་སྒྱུ་མ་ལྷ་མཛེས་ཀྱི་མངལ་དུ་འཇུག་ཁ་མའི་བར་དོ་བ་དེ་མཚན་དཔེ་གསལ་རྫོགས་
ཀྱིས་སྤྲས་པར་ཐལ། སྟོན་པ་དེས་སྨྲས་པ་གང་ཞིག སྔོན་དུས་སྲིད་འབྱུང་ཤ་ཚུགས་ཅན། ། ཞེས་གསུངས་
པའི་ཕྱིར་ན་མ་ཁྱབ། འདོད་ན། སངས་རྒྱས་ཡིན་པར་ཐལ་ལོ། ། ཁ་ཅིག མི་ལྡོག་དེ་ནི་དྲི་ཟའོ། ། ཞེས་
གསུངས་པ་མི་འཐད་པར་ཐལ། ཁྱིའི་བར་སྲིད་གྲུབ་ནས་མིར་སྐྱེ་བ་ཡོད་པའི་ཕྱིར་ཟེར་ན། མ་ཁྱབ་སྟེ། གཙོ་
ཆེ་བ་ལ་དགོངས་པའི་ཕྱིར། རྟགས་དེར་ཐལ། ཀུན་བཏུས་ལས། ཅི་སྟེ་ན་ལྡོག་གོ །ཞེས་གསུངས་པའི་ཕྱིར།
ཁ་ཅིག ཁྱིའི་བར་སྲིད་གྲུབ་ནས་དུད་འགྲོ་གཞན་དུ་སྐྱེ་བ་མེད་ཟེར་ན། དེ་ཡོད་པར་ཐལ། དེ་གྲུབ་ནས་དོམ་
ལྟ་བུ་ལྕེ་སྤྱང་དུ་སྐྱེ་བ་ཡོད་པའི་ཕྱིར། དེར་ཐལ། རྐྱེན་མ་ཚང་བའི་དབང་གིས་དེར་འགྱུར་བ་ཡོད་པའི་ཕྱིར།
80



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དེར་ཐལ། འཁྲིག་པའི་དུས་དང་འགྲོ་བ་རིགས་མཐུན་པའི་དབང་གིས་དེ་ལྟར་དུ་འགྱུར་བའི་ཕྱིར། དེར་ཐལ།
དགུན་བ་ལང་གི་བར་སྲིད་གྲུབ་ཀྱང་བ་ལང་དེ་དབྱར་ཆགས་པ་སྤྱོད་ཅིང་། ། བ་མིན་དུས་མིན་དུ་སྤྱོད་པས་བ་
མིན་དུ་སྐྱེ། དགུན་རྟའི་བར་སྲིད་གྲུབ་ན་དེ་སོས་ཀ་ཆགས་པ་སྤྱོད་ཅིང་། བོང་བུ་དུས་མིན་དུ་སྤྱོད་པས་བོང་
བུར་སྐྱེ། དབྱར་དོམ་གྱི་བར་སྲིད་གྲུབ་ན་དེ་དགུན་ཆགས་པ་སྤྱོད་ཅིང་། དྲེད་དུས་མིན་དུ་སྤྱོད་ལས་དྲེད་དུ་སྐྱེ།
དབྱར་ཁྱིའི་བར་སྲིད་གྲུབ་ན་དེ་སྟོན་ཆགས་པ་སྤྱོད་ཅིང་ལྕེ་སྤྱང་དུས་མིན་དུ་སྤྱོད་པས་ལྕེ་སྤྱང་དུ་སྐྱེ་བ་ཡོད་པའི་
ཕྱིར། ཁ་ཅིག མི་ཁྱིའི་བར་སྲིད་པ་རྣམས་མི་ཁྱི་ཡིན་ཟེར་ན། མི་འཐད་པར་ཐལ། དེ་དག་འགལ་བའི་ཕྱིར།
དེར་ཐལ། བར་སྲིད་པ་རྣམས་རྫུས་སྐྱེས་ཡིན་པའི་ཕྱིར། ཁ་ཅིག བར་སྲིད་པ་ཡིན་ན། རང་གི་སྔོན་དུས་ཀྱི་
སྲིད་པ་དང་དབང་པོ་སོགས་རྣམ་པ་ཐམས་ཅད་དུ་འདྲ་བས་ཁྱབ་ཟེར་ན། མི་འཐད་པར་ཐལ། དབང་པོ་མ་
ཚང་བའི་མིའི་བར་དོ་བ་རྣམས་དབང་པོ་ཀུན་ཚང་བའི་ཕྱིར། དེར་ཐལ། དབང་པོ་ཀུན་ཚང་ཞེས་གསུངས་
པའི་ཕྱིར། དེར་མ་ཟད། འབུ་སྲིན་ཕྲ་མོའི་བར་དོ་བ་རྣམས་ནི་ཇི་ལྟར་ཡིན་དཔྱད་དགོས་པ་ཡོད་དོ། ། གཉིས་
པ་སྒྲུབ་བྱེད་ལ། རིགས་པ་དང་། ལུང་གཉིས། དང་པོ་ནི། འབུ་ཡི་རྒྱུན་དང་ཆོས་མཐུན་ཕྱིར། ། སྲིད་པ་
ཆད་ལས་བྱུང་བ་མིན། ། གཟུགས་བརྙན་མ་གྲུབ་ཕྱིར་བ་དང༌། །མི་འདྲའི་ཕྱིར་ན་དཔེ་མ་ཡིན། ། གཅིག་ན་
ལྷན་ཅིག་གཉིས་མེད་ཀྱིས། ། རྒྱུན་མིན་ཕྱིར་གཉིས་ལས་བྱུང་ཕྱིར། ། ཞེས་བྱུང་། ཕལ་ཆེན་སྡེ་བ་དང་ས་སྟོན་
སྡེ་བ་ན་རེ། བར་སྲིད་མེད་དེ། སྐྱེ་སྲིད་དང་འཆི་སྲིད་བར་མ་ཆད་བར་འབྱུང་བའི་ཕྱིར་ཟེར་ན། དེ་ནི་མི་
འཐད་དེ། སྐྱེ་སྲིད་ཀྱི་གཟུགས་སེམས་གཉིས་ནི་རང་གི་རྒྱུན་སྔོན་མའི་བར་སྲིད་ཀྱི་གཟུགས་སེམས་སྔོན་དུ་སོང་
བ་ལ་བརྟེན་ནས་བྱུང་བའི་ཕྱིར་ཏེ། དཔེར་ན་འབྲུ་ཤར་ནས་ནུབ་ཏུ་དྲངས་པའི་ཚེ་རྒྱུན་ཕྱི་མ་འབྱུང་བ་དང་ཆོས་
མཐུན་པ་བཞིན། བར་སྲིད་མེད་པར་འཆི་བའི་སྲིད་པ་རྒྱུན་ཆད་པ་ལས་སྐྱེ་སྲིད་ཀྱི་གཟུགས་སེམས་གཉིས་བྱུང་
བ་མིན་ནོ། ། དེ་ལ་ཁོ་ན་རེ། འཆི་སྲིད་རྒྱུན་ཆད་པ་ལས་སྐྱེ་སྲིད་འབྱུང་བའི་དཔེ་ཡང་ཡོད་དེ། མེ་ལོང་གི་ངོས་
སོགས་དང་བྱད་བཞིན་གྱི་གཟུགས་ཀྱི་བར་འགྱངས་ཆེན་པོ་ཡོད་ཀྱང་། དེ་དག་ཏུ་གཟུགས་བརྙན་འབྱུང་བ་ལྟ་
བུ་ཡིན་པའི་ཕྱིར་ཟེར་ན། དཔེ་དོན་དེ་མ་ཡིན་པར་ཐལ། ཁྱོད་འདོད་པ་ལྟར་དེའི་དཔེ་ཡང་མ་གྲུབ་ཅིང་།
གྲུབ་ཏུ་ཆུག་ཀྱང་དཔེ་དོན་མི་འདྲ་བའི་ཕྱིར། དང་པོ་དེར་ཐལ། ཁྱོད་ཀྱིས་གཟུགས་བརྙན་ཁ་དོག་ཅན་གྱི་
ཐོགས་བཅས་སུ་འདོད་ཀྱང་དེ་ལྟར་མ་གྲུབ་པའི་ཕྱིར། དེར་ཐལ། དེར་མེ་ལོང་གི་ངོས་དང་གཟུགས་བརྙན་
སྣང་ཡང་དེ་ལྟ་བུའི་ཁ་དོག་ཐ་དད་པ་གཉིས་གོས་གཅིག་ན་ལྷན་ཅིག་མེད་པའི་ཕྱིར་ཏེ། དེར་དེ་ལྟ་བུའི་འབྱུང་བ་
རིགས་ཐ་དད་པ་གཉིས་ཅིག་ཅར་དུ་མེད་པའི་ཕྱིར། དེར་ཐལ། མིའི་ལུས་ཀྱི་འབྱུང་བ་དང་མཁར་བའི་འབྱུང་
31



༄༅། ། རྗེ་བཅུན་གྲགས་པ་བཤད་སྒྲུབ་ཀྱི པ།སུང་འངུམ་བཞུགས་སོ། །
བ་གཉིས་འགལ་བའི་ཕྱིར། གཉིས་པ་དེར་ཐལ། བྱད་བཞིན་གྱི་གཟུགས་བརྙན་དེ་བྱད་བཞིན་གྱི་རྒྱུན་མ་ཡིན་
པས་མི་འདྲ་བའི་ཕྱིར་དང་། མེ་ལོང་གི་གཟུགས་བརྙན་དེ་བྱད་བཞིན་དང་མེ་ལོང་གི་ངོས་ཚོགས་པ་གཉིས་ལས་
བྱུང་བ་ལྟར། སྐྱེ་སྲིད་ནི་དེ་འདྲའི་རྒྱུ་གཉིས་ལས་མི་འབྱུང་པའི་ཕྱིར། སྦྱོང་བའི་འགོད་ཚུལ་གཅིག་ལ། འཆི་
སྲིད་ཀྱི་སེམས་ཆོས་ཅན། རྒྱུན་མི་ཆད་པར་ཡུལ་གཞན་དུ་འབྱུང་སྟེ། རྒྱུན་གྱིས་ཡུལ་གཞན་དུ་སྐྱེ་ཞིང་འཇུག་
པའི་ཆོས་ཡིན་པའི་ཕྱིར། དཔེར་ན་འབྲུ་ཡུལ་གཞན་དུ་དྲངས་པའི་རྒྱུན་བཞིན་ཞེས་པའོ། ། གཉིས་པ་ནི།
མགུར་ནས་གསུངས་ཕྱིར་ཡོད་དྲི་ཟ། ། ལྔར་གསུངས་འགྲོ་མདོ་ལས་ཀྱང་གྲུབ། ། ཅེས་བྱུང༌། དྲི་ཟ་བར་སྲིད་
ཆོས་ཅན། ཁྱོད་ཡོད་དེ། སྟོན་པའི་མགུར་ནས་སྲིད་པ་ནི་བདུན་ཏེ། དམྱལ་བའི་སྲིད་པ་དང་། ཡི་དྭགས་ཀྱི་
སྲིད་པ་དང་། དུད་འགྲོའི་སྲིད་པ་དང་། མིའི་སྲིན་པ་དང་། ལྷའི་སྲིད་པ་དང་། སྲིད་པ་བར་མའོ་ཞེས་འགྲོ་
བ་བདུན་བདུན་གསུངས་པའི་མདོའི་ཁུངས་ལས་ཀྱང་གྲུབ་པའི་ཕྱིར་དང་། གཞན་ཡང་བར་འདའ་བ་གཅིག་
སྐྱེ་འདའ་བ་གསུམ། གོང་འཕོ་བ་དང་ལྔར་གསུངས་ཀྱང་ཁྱོད་པར་གྲུ་བའི་ཕྱིར། གསུམ་པ་ནི། དེ་ནི་འཕེན་
པ་གཅིག་པའི་ཕྱིར། ། སྔོན་དུས་སྲིད་འབྱུང་ཤ་ཚུགས་ཅན། ། དེ་ནི་འཆི་བའི་སྔོན་རོལ་ཏེ། ། སྐྱེ་བའི་སྐད་
ཅིག་ཕན་ཆད་དོ། ། རིས་མཐུན་ལྷ་མིག་དག་པས་མཐོང་། ། ལས་ཀྱི་རྫུལ་འཕྲུལ་ཤུགས་དང་ལྡན། ། དབང་
པོ་ཀུན་ཚང་ཐོགས་མེད་ལྡན། ། མི་ལྡོག་དེ་ནི་དྲི་ཟའོ། །ཞེས་བྱུང་། ལྷམིའི་བར་སྲིད་པ་དེ་ཆོས་ཅན། ཁྱོད་
ཀྱི་བྱད་དབྱིབས་ཡོད་དེ། རང་གང་དུ་སྐྱེ་འགྱུར་གྱི་ལྷ་མིའི་སྔོན་དུས་ཀྱི་སྲིད་པ་འབྱུང་བ་དེའི་ཤ་ཚུགས་ཅན་དུ་
འགྱུར་བའི་ཕྱིར། དེ་ལྟར་འབྱུང་བའི་རྒྱུ་མཚན་ཡོད་དེ། ཁྱོད་དང་རང་གི་སྔོན་དུས་ཀྱི་སྲིད་པ་དེ་གཉིས་འཕེན་
བྱེད་ཀྱི་ལས་གཅིག་གིས་འཕངས་པའི་ཕྱིར། སྔོན་དུས་ཀྱི་སྲིད་པ་ལ་དེ་ལྟར་བརྗོད་པའི་རྒྱུ་མཚན་ཡོད་དེ། སྐྱེ་
སྲིད་ཀྱི་རྗེས་ཡིན་ཡང་འཆི་སྲིད་ཀྱི་སྔོན་ཡིན་པས་དེ་སྐད་ཅེས་བརྗོད་པའི་ཕྱིར། སྔོན་དུས་ཀྱི་སྲིད་པ་དེ་ནི་ཆོས་
ཅན། བཞག་ཏུ་ཡོད་དེ། སྐྱེ་སྲིད་གྲུབ་པའི་སྐད་ཅིག་གཉིས་པ་ཕན་ཆད་ནས་འཆི་བའི་སྲིད་པའི་སྔོན་རོལ་ཚུན་
ཆད་ལ་འཇོག་པའི་ཕྱིར། བར་སྲིད་པ་ཆོས་ཅན། མི་ཕལ་བ་རྣམས་དང་རིས་མི་མཐུན་པས་མི་མཐོང་སྟེ།
ལྷའི་བར་དོ་བས་ལྷའི་བར་དོ་བ་དང་མིའི་བར་དོ་བས་མིའི་བར་དོ་བ་ལྟ་བུ་ཕན་ཚུན་རིས་མཐུན་པས་གཅིག་གིས་
གཅིག་མཐོང་ཞིང་
། རིས་མི་མཐུན་པས་མི་མཐོང་ལ། འོན་ཀྱང་གོང་མའི་བར་དོ་བས་འོག་མའི་བར་དོ་བ་
མཐོང་བར་འགྱུར་བའི་ཕྱིར། བར་དོ་བ་ཆོས་ཅན། ཁྱོད་གཞན་གྱིས་མཐོང་བ་ཡོད་དེ། སྐྱོན་བཅུ་གཅིག་དང་
བྲལ་བའི་མངོན་ཤེས་དང་ལྷའི་མིག་གི་རྣམ་པར་དག་པས་མཐོང་བའི་ཕྱིར། དེ་ཆོས་ཅན། རྫུ་འཕྲུལ་དང་ལྡན་
པ་ཡིན་ཏེ། ནམ་མཁའ་འགྲོ་ནུས་པའི་ལས་སྟོབས་ཀྱིས་ཐོབ་པའི་རྫུ་འཕྲུལ་དང་ལྡན་པའི་ཕྱིར། དེ་ཆོས་ཅན།
82



༄༅། །ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཤུགས་དང་ལྡན་ཏེ། གང་འདོད་པའི་སར་སྐད་ཅིག་གིས་སླེབ་ནུས་པའི་ལས་ཀྱི་ཤུགས་མྱུར་བ་དང་ལྡན་པའི་
ཕྱིར། དེ་ཆོས་ཅན། དབང་པོ་ཀུན་ཚང་བ་ཡིན་ཏེ། དབང་པོ་ལྔ་ཚང་བའི་ཕྱིར། དེ་ཆོས་ཅན། ཐོགས་པ་
མེད་པ་དང་ལྡན་ཏེ། རི་བྲག་སོགས་ལའང་ཐོགས་རྡུགས་མེད་པར་འགྲོ་བའི་ཕྱིར། བྱེ་བྲག་སྨྲ་བའི་ལུགས་
འདིར་གང་གི་བར་སྲིད་གྲུབ་པ་དེའི་སྔོན་དུས་ཀྱི་སྲིད་པ་འགྲུབ་པར་ངེས་ཏེ། བར་སྲིད་དེ་གྲུབ་ནས་འགྲོ་བ་
རིགས་མི་མཐུན་པ་གཞན་དུ་མི་ལྡོག་པའི་ཕྱིར། དེ་ཆོས་ཅན། ཁྱོད་ཀྱིས་ཁམ་ཟས་ཀྱང་ཟ་སྟེ། དྲི་ཟ་བར་བྱེད་
པའི་ཕྱིར། དེ་ཆོས་ཅན། ཁྱོད་ཀྱི་ཁ་དོག་གི་ཁྱད་པར་ཡོད་དེ། དམྱལ་བའི་བར་དོ་ནི་སྡོང་དུམ་མེས་ཚིག་པ་ལྟ་
བུ་སོགས་ཡིན་པའི་ཕྱིར། བོང་ཚོད་ཡོད་དེ། ལྷ་མིའི་བར་དོ་བ་དེ་བྱིས་པ་ལོ་ལྔའམ་དྲུག་ལོན་པ་ལྟ་བུར་ཡོད་
པའི་ཕྱིར། གོས་དང་བཅས་མ་བཅས་གཉིས་ཡོད་དེ། ངོ་ཚ་ཁྲེལ་ཡོད་ཆེ་བ་རྣམས་གོས་དང་བཅས་ཤིང་། ངོ་
ཚ་དང་ཁྲེལ་མེད་རྣམས་གཅེར་བུར་སྐྱེ་བ་ཤས་ཆེ་བའི་ཕྱིར། ཚེ་ཚད་ཡོད་དེ། ཞག་བདུན་རེ་གནས་ཏེ། སྐྱེ་
བའི་རྐྱེན་ཚོགས་ན་ཤི་ནས་གཞན་དུ་ཉིང་འཚམས་སྦྱོར་ལ། མ་རྙེད་ན་སླར་བར་དོར་སྐྱེ་ལ། བདུན་ཕྲག་བདུན་
ཚུན་ཆད་དུ་དེར་འཇུག་སྲིད་ཀྱི། དེ་ཕན་ཆད་དུ་མི་གནས་པའི་ཕྱིར་རོ། །གསུམ་པ་སྐྱེ་གནས་སུ་བགོད་པའི་
ཚུལ། དངོས་དང་། དབྱེ་བ་གཉིས་ལས་དང་པོ་ནི། བློ་ནི་ཕྱིན་ཅི་ལོག་གྱུར་པས། ། རྩེ་དགས་འགྲོ་བའི་ཡུལ་
དུ་འགྲོ། ། དྲི་དང་གནས་ལ་མངོན་འདོད་གཞན། ། དམྱལ་བ་ཡི་ནི་སྤྱི་ཚུགས་ཡིན་ཞེས་བྱུང་། མངལ་སྒོང་
ལས་སྐྱེ་བའི་བར་དོ་བ་ཆོས་ཅན། ཁྱོད་སྐྱེ་གནས་སུ་བགྲོད་ཚུལ་ཡོད་དེ། རྒྱང་རིང་བོ་ནས་ཀྱང་ལས་ཀྱི་དབང་
གིས་སྐྱེ་གནས་མཐོང་བ་རང་གི་བློ་ནི་ཕྱིན་ཅི་ལོག་ཏུ་གྱུར་ནས་ཆགས་པས་རྩེ་ཞིང་། དགའ་བས་འགྲོ་བའི་ཡུལ་སྐྱེ་
གནས་དེར་འགྲོ་བར་འགྱུར་བའི་ཕྱིར་རོ། ། གཞན་དྲོད་སྐྱེས་དང་སྒོང་སྐྱེས་ཆོས་ཅན། སྐྱེ་གནས་སུ་འཇུག་
ཚུལ་ཡོད་དེ། སྔ་མ་དྲི་དང་། ཕྱི་མ་གནས་ལ་མངོན་པར་འདོད་པའི་རྐྱེན་གྱིས་འཇུག་པའི་ཕྱིར། གནས་
འདོད་ནས་འཇུག་ཚུལ་ཡོད་དེ། ལྷ་ལྟ་བུའི་གནས་ཡིད་དུ་འོང་བ་དང་། ཚ་དམྱལ་དུ་སྐྱེ་ན་དམྱལ་བའི་མེ་
མཐོང་ནས་དང་། གྲང་དམྱལ་སྐྱེ་ན་དམྱལ་བའི་བསིལ་མཐོང་ནས་འདོད་པའི་རྐྱེན་གྱིས་དེ་དག་ཏུ་འཇུག་པར་
འགྱུར་བའི་ཕྱིར། བར་སྲིད་ཀྱི་འགྲོ་ཚུལ་ཡོད་དེ། དམྱལ་བ་ཡི་ནི་བར་སྲིད་སྤྱི་བོ་ཚུགས་སུ་འགྲོ་ལ། ལྷའི་བར་
དོ་བ་ནི་གྱེན་དང་། གཞན་གསུམ་ནི་ཐད་ཀར་འགྲོ་བའི་ཕྱིར། གཉིས་པ་ནི། གཅིག་ནི་ཤེས་བཞིན་དུ་འཇུག་
གོ །གཞན་ནི་གནས་པ་ཡང་གཞན་ནི། ། འབྱུང་བའང་གཞན་ནི་ཐམས་ཅད་རྨོངས། ། སྒོ་ང་ལས་སྐྱེས་རྟག་
ཏུའོ། ། མངལ་དུ་འཇུག་པ་གསུམ་དག་སྟེ། ། འཁོར་ལོས་བསྒྱུར་དང་རང་བྱུང་གཉིས། ། ལས་སམ་ཡེ་ཤེས་
སམ་གཉིས་ཀ ། རྒྱ་ཆེའི་ཕྱིར་ན་གོ་རིམ་བཞིན། ། ཞེས་བྱུང་། མངལ་དུ་འཇུག་པའི་ཚེ་བློ་ཕྱིན་ཅི་ལོག་ཏུ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱུར་བར་མ་ངེས་ཏེ། གཅིག་ནི་ཤེས་བཞིན་དུ་འཇུག་ལ་གནས་པ་དང་འབྱུང་བ་ཤེས་བཞིན་མིན་པ་འཁོར་
ལོས་བསྒྱུར་རྒྱལ་དང་། གཞན་རང་སངས་རྒྱས་ནི་འཇུག་པར་མ་ཟད་གནས་པ་ཡང་ཤེས་ཤིང་། དེ་ལས་གཞན་
སངས་རྒྱས་ནི་འཇུག་ཏུ་མ་ཟད་འབྱུང་བའང་ཤེས་ལ། དེ་གསུམ་ལས་གཞན་ནི་འཇུག་གནས་འབྱུང་གསུམ་
ཐམས་ཅད་ལ་རྨོངས་ཤིང་སྒོ་ང་ལས་སྐྱེས་པ་ནི་རྟག་ཏུ་རྨོངས་པ་ཅན་ཡིན་པའི་ཕྱིར། དེ་ལ་ཤེས་བཞིན་དུ་མངལ་
དུ་འཇུག་པ་དག་ནི་སྔ་མ་གསུམ་འདྲ་ཡང་ཁྱད་པར་ཡོད་དེ། སྔར་བཤད་པ་ལྟར་ཡིན་པའི་ཕྱིར། དེར་ཐལ།
འཁོར་ལོས་སྒྱུར་དང་རང་བྱུང་རང་རྒྱལ་དང་སངས་རྒྱས་གཉིས་ཏེ་གསུམ་ནི་གོ་རིམ་བཞིན་དུ་ལས་དང་བསོད་
ནམས་རྒྱ་ཆེ་བ་ཙམ་དང་། ཡེ་ཤེས་རྒྱ་ཆེ་བ་དང་། ཚོགས་གཉིས་ཀ་རྒྱ་ཆེ་བའི་ཁྱད་པར་གྱིས་དེ་ལྟར་འགྱུར་བའི་
ཕྱིར། །
གཉིས་པ་སྐྱེ་ཚུལ་རྟེན་འབྲེལ་གྱི་རང་བཞིན་ལ། དངོས་དང་། ཞར་བྱུང་སྲིད་པ་བཞིའི་ཁྱད་པར་གཉིས།
དང་པོ་ལ། འཁོར་བར་འཇུག་ཚུལ་གྱི་སྒོ་ནས་མདོར་བསྟན་པ། གྲུབ་པའི་འཁོར་བ་རྒྱས་པར་བཤད་པ། ཉོན་
མོངས་པས་དཔེ་གསུམ་མཚོན་ཚུལ་གྱི་སྒོ་ནས་དོན་བསྡུ་བ་གསུམ། དང་པོ་ལ། འཁོར་བར་འཇུག་ཚུལ་དངོས་
དང་། སྲིད་རྒྱུན་ཐོག་མེད་དུ་བསྟན་པ་གཉིས། དང་པོ་ནི། བདག་མེད་ཕུང་པོ་ཙམ་ཉིད་དོ། ། ཉོན་མོངས་
ལས་ཀྱིས་མངོན་འདུས་བྱས། ། སྲིད་པ་བར་མའི་རྒྱུན་གྱིས་ན། ། མར་མེ་བཞིན་དུ་མངལ་དུ་འགྲོ། ། ཞེས་
བྱུང༌། ཕྱི་རོལ་བ་ན་རེ། སེམས་ཅན་འཇིག་རྟེན་སྔ་མ་ནས་འདིར་འོང་བ་དང༌། འདི་ནས་ཕྱི་མར་འཕོ་ཞིང་
འགྲོ་བ་ཞིག་ཡོད་པར་ཐལ། སྐྱེ་འཆི་བྱེད་པའི་བདག་ཞིག་ཡོད་པའི་ཕྱིར། འདོད་ན། རྟག་པའི་བདག་ཞིག་
ཡོད་པར་ཐལ། འདོད་པའི་ཕྱིར། འདོད་ན། བདག་མེད་མ་ཡིན་པར་ཐལ་ལོ་ཟེར་ན། ཕྱི་རོལ་པ་ཆོས་ཅན།
ཁྱོད་ཀྱིས་རྟག་པའི་བདག་མེད་ན་སྐྱེ་བ་སྔ་ཕྱིར་ཉིང་འཚམས་སྦྱོར་དུ་མི་རུང་བར་འདོད་པ་མི་འཐད་པར་ཐལ།
རྟག་པའི་བདག་མེད་ཀྱང་ཕུང་པོ་ཙམ་ལ་བདག་ཏུ་འདོགས་པ་ཉིད་ཡིན་ཞིང་། ཕུང་པོའི་རྒྱུན་ཙམ་གྱིས་སྐྱེ་བ་སྔ་
ཕྱིར་ཉིང་འཚམས་སྦྱོར་བར་འགྱུར་བའི་ཕྱིར། དེར་ཐལ། སྐྱེ་བ་སྔོན་མར་ཉོན་མོངས་པས་ཀུན་ནས་བསླངས་
ཏེ་ཟག་བཅས་ཀྱི་ལས་མངོན་པར་འདུ་བྱས་པ་ལས། ཕུང་པོའི་རང་བཞིན་ཅན་གྱི་སྲིད་པ་བར་མའི་སེམས་ཀྱི་
རྒྱུན་དང་། དེ་ལས་སྐྱེ་སྲིད་ཀྱི་སེམས་ཀྱི་རྒྱུན་འབྱུང་བ་ཉིད་ཀྱིས་ན། དཔེར་ན། མར་མེའི་རྒྱུན་སྔ་ཕྱི་གཞན་དུ་
འཇུག་པ་ལྟར་ཕུང་བོའི་རྒྱུན་ཙམ་མངལ་དུ་འགྲོ་བ་སོགས་ཡིན་པའི་ཕྱིར། གཉིས་པ་ནི། ཇི་ལྟར་འཕངས་
བཞིན་རིམ་གྱིས་རྒྱུན། ། སྐྱེས་ནས་ལས་དང་ཉོན་མོངས་ཀྱིས། ། འཇིག་རྟེན་ཕ་རོལ་དག་ཏུ་འགྲོ ། སྲིད་པའི་
འཁོར་ལོ་ཐོག་མ་མེད། ། ཅེས་བྱུང་། སྲིད་པའི་འཁོར་ལོ་འདི་ཆོས་ཅན། ཁྱོད་ཀྱི་ཐོག་མ་མེད་དེ། སྔོན་མ་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རིག་པས་ཀུན་ནས་བསླངས་ཏེ་ཟག་བཅས་ཀྱི་འཕེན་བྱེད་ཀྱི་ལས་བསགས། དེས་ཡང་སྲིད་ཕྱི་མར་ཡང་དང་
ཡང་ཇི་ལྟར་འཕངས་པ་བཞིན་དུ་སོ་སོར་འཁོར་ལ། སྐྱེ་བ་སྔ་མར་མ་རིག་པ་དང་ལས་གཞན་སྔོན་དུ་སོང་བ་ལས་
་འདིར་རིམ་གྱིས་ཕུང་པོའི་རྒྱུན་འབྱུང་ཞིང་། འདིར་སྐྱེས་ནས་ཀྱང་ལས་དང་ཉོན་མོངས་པའི་སྟོབས་ཀྱིས་ཕྱི་
མའི་འཇིག་རྟེན་ཕ་རོལ་ཏུ་འགྲོ་བར་འགྱུར་བའི་ཕྱིར། མངལ་དུ་འཇུག་ཚུལ་གསལ་བར་མངལ་མཇུག་གི་མདོ་
ལས་བཤད་པའི་དོན་བདག་གིས་གཞན་དུ་བྲིས་ཟིན་པས་འདིར་མ་བྲིས་སོ། ། །
གཉིས་པ་ལ་བྱེ་སྨྲ་བའི་ལུགས་དང་། མདོ་སྡེ་པའི་ལུགས་གཉིས། དང་པོ་ལ༔ རྫོགས་ཚུལ། བསྡུ་བ།
འཁོར་ཚུལ་གསུམ། དང་པོ་ལ། མདོར་བསྟན་པ། རྒྱས་བར་བཤད་པ། དོན་བསྡུ་པ་གསུམ། དང་པོ་ནི།
དེ་ནི་རྟེན་ཅིང་འབྲེལ་འབྱུང་བའི། ། ཡན་ལག་བཅུ་གཉིས་ཆ་གསུམ་མོ། ། སྔོན་དང་ཕྱི་མཐར་གཉིས་གཉིས་
དང་། ། བར་དུ་བརྒྱན་ཡོངས་རྫོགས་ལྡན་ལོ། ། ཞེས་བྱུང་། འདི་ལ་ཚིག་དོན་དང་། མཐའ་དཔྱད་པ་གཉིས།
དང་པོ་ནི། ཕུང་པོའི་རྒྱུན་སྐྱེ་བའི་གནས་སྐབས་གསུམ་པོ་དེ་ནི་ཆོས་ཅན། ཁྱོད་རྟེན་ཅིང་འབྲེལ་བར་འབྱུང་
བའི་ཡན་ལག་བཅུ་གཉིས་དང་ལྡན་ཏེ། མ་རིག་པ་ནས་རྒ་ཤིའི་བར་བཅུ་གཉིས་དང་ལྡན་པའི་ཕྱིར། དེ་ཆོས་
ཅན། སྔོན་དང་ཕྱི་མཐའ་བར་གྱི་ཆ་གསུམ་དང་ལྡན་ཏེ། ཡན་ལག་དང་པོ་གཉིས་སྔོན་གྱི་ཆའམ་མཐའ་དང་།
སྐྱེ་རྒ་གཉིས་ནི་ཕྱི་མའི་ཆའམ་མཐའ་དང་། རྣམ་ཤེས་ནས་སྲིད་པའི་བར་བརྒྱུད་ནི་དབུས་སམ་བར་གྱི་ཆའམ་
མཐར་འཇོག་པའི་ཕྱིར། བར་དུ་བརྒྱུད་ཡོད་པ་ཡོངས་རྫོགས་ལྡན་པའི་དབང་དུ་བྱས་ཀྱི། དེར་མ་ངེས་ཏེ། སྐྱེ་
གནས་གཞན་གསུམ་ཡང་ཡོད་ཅིང་། བར་མ་དོར་འཆི་བའང་ཡོད་པའི་ཕྱིར། གཉིས་པ་མཐའ་དཔྱད་པ་ལ།
ཁ་ཅིག ཡན་ལག་བཅུ་གཉིས་པོ་དེ་ཚེ་གསུམ་ལ་ངེས་པར་རྫོགས་དགོས་སོ་ཟེར་ན། དེ་མི་འཐད་པར་ཐལ།
དེ་ཚེ་གཉིས་ལའང་རྫོགས་པ་ཡོད་པའི་ཕྱིར། དེར་ཐལ། ཚེ་སྔོན་མར་མ་རིག་པའི་དབང་གིས་རྣམ་ཤེས་ཀྱི་སྟེང་
དུ་ལས་བསགས། ལས་དེ་ལ་སྲེད་ལེན་གྱིས་གསོས་བཏབ་པས་སྲིད་ལས་ནུས་པ་མཐུ་ཅན་དུ་གྱུར་ནས་ཕྱི་མ་ལྷ་མི་
ལྟ་བུར་སྐྱེས་པའི་ཚེ་གཞན་རྣམས་རྫོགས་པ་ཡོད་པའི་ཕྱིར། ཁ་ཅིག ཚར་གཅིག་གི་ཡན་ལག་དང་པོ་གཉིས་ཚེ་
དང་པོ་ལ་རྫོགས། རྒ་ཤི་གཉིས་ཚེ་གསུམ་པ་ལ་རྫོགས། གཞན་བརྒྱད་ཚེ་གཉིས་པ་ལ་རྫོགས་པ་དེ་ཚེ་གསུམ་ལ་
རྫོགས་པའི་དོན་ཡིན་ཟེར་ན། དེ་མི་འཐད་པར་ཐལ། དེ་འདྲ་མི་སྲིད་པའི་ཕྱིར། དེར་ཐལ། རྒ་ཤི་གཉིས་ནི་
སྐྱེ་བ་བླངས་པའི་ཚེ་དེ་ཐོག་ཏུ་འབྱུང་དགོས་པའི་ཕྱིར། འོན་ཀྱང་། སྔོན་དང་ཕྱི་མཐར་གཉིས་གཉིས་དང་།
བར་དུ་བརྒྱད་ཡོངས་རྫོགས་ལྡན་ལ། ། ཞེས་གསུངས་པ་དང་མི་འགལ་ཏེ། དེ་ནི་མ་རིག་པ་དང་འདུ་བྱེད་
གཉིས་སྔོན་དང་རྒ་ཤི་གཉིས་རྗེས་དང་། གཞན་བརྒྱུད་བར་དུ་འབྱུང་ཚུལ་སྤྱིར་བསྟན་པ་ཙམ་ཡིན་གྱི། སྐྱེ་བ་སྔ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱི་བར་གསུམ་གྱི་དབང་དུ་བྱས་པ་མ་ཡིན་པའི་ཕྱིར། ཁ་ཅིག ཆ་གསུམ་མོ་ཞེས་པའི་དོན་སྔར་བཤད་པ་ལྟར་ཆ་
གསུམ་དུ་བྱེད་པ་ཙམ་གྱི་དོན་ཡིན་ཟེར་ན། དེ་མ་ཡིན་པར་ཐལ། དེ་ནི་བཅུ་གཉིས་པོ་དེ་ལ་འདས་མ་འོངས་ད་
ལྟའི་དུས་གསུམ་དུ་འདུ་ཤེས་པའི་ཆེད་ཡིན་པའི་ཕྱིར། དེར་ཐལ། ཡན་ལག་དང་པོ་གཉིས་འདས་པ་དང་།
རྒ་ཤི་གཉིས་མ་འོངས་པ་དང་། གཞན་བརྒྱད་ད་ལྟ་བར་ཤེས་པའི་ཆེད་ཡིན་པའི་ཕྱིར། ཁ་ཅིག མ་རིག་པའི་
རྟེན་འབྲེལ་ལ། མ་རིག་པས་ཁྱབ་ཟེར་ན། མ་རིག་པའི་རྟེན་འབྲེལ་དུ་གྱུར་པའི་གཟུགས་ཕུང་ཆོས་ཅན། དེར་
ཐལ། དེའི་ཕྱིར། དེར་ཐལ། མདོ་ལས་དེ་ལྟར་བཤད་པའི་ཕྱིར། འདོད་ན་སླའོ། །ཁ་ཅིག མ་རིག་པའི་
གྲོགས་སུ་གྱུར་པའི་ཤེས་པ་ཡིན་ན། མ་རིག་པ་ཡིན་པས་ཁྱབ་ཟེར་ན། མ་རིག་པ་དང་མཚུངས་ལྡན་དུ་གྱུར་
པའི་ཚོར་བ་སོགས་ཆོས་ཅན། དེར་ཐལ། དེའི་ཕྱིར། རྟོགས་གསལ་སླའོ། ། གཉིས་པ་ནི། མ་རིག་ཉོན་
མོངས་སྔོན་གནས་སྐབས། །འདུ་བྱེད་དག་ནི་སྔོན་ལས་ཀྱི། ། རྣམ་ཤེས་མཚམས་སྦྱོར་ཕུང་པོ་ཡིན། མིང་
དང་གཟུགས་ནི་དེ་ཕན་ཆད ། སྐྱེ་མཆེད་དྲུག་དོད་ཚུན་ཆད་དོ། ། དེ་ནི་གསུམ་འདུས་ཚུན་ཚད་དོ། ། རེག་
པ་བདེ་སྡུག་ལ་སོགས་ཀྱི། ། རྒྱུ་ཤེས་ནུས་པ་ཚུན་ཆད་དོ། ། ཚོར་འཁྲིག་ཚུན་ཆད་སྲེད་པ་ནི། ། ལོངས་སྤྱོད་
འཁྲིག་པ་ཆགས་ཅན་གྱི། ། ཉེས་བར་ལེན་པ་ལོངས་སྤྱོད་རྣམས། ། ཐོབ་པར་བྱ་ཕྱིར་ཡོངས་རྒྱུག་པའི། ། དེ་
སྲིད་འབྲས་བུ་འབྱུང་འགྱུར་བའི། །ལས་བྱེད་དེ་ནི་སྲིད་པ་ཡིན། ། ཉིང་འཚམས་སྦྱོར་བ་སྐྱེ་བ་ཡིན། ། ཚོར་
བའི་བར་ནི་རྒ་ཤི་ཡིན། ། འདི་ནི་གནས་སྐབས་པར་འདོད་ལོ། ། གཙོ་བོའི་ཕྱིར་ན་ཡན་ལག་བསྒྲགས། །
ཞེས་བྱུང་། འདིར་གནས་སྐབས་པའི་མ་རིག་པ་ཆོས་ཅན། ཁྱོད་འཇོག་ཚུལ་ཡོད་དེ། སྔོན་འཕེན་བྱེད་ཀྱི་ལས་
ཀུན་ནས་སློང་བའི་ཉོན་མོངས་པའི་གནས་སྐབས་ཀྱི་ཕུང་པོ་ལྔ་བོ་དེ་དེ་ཡིན་པའི་ཕྱིར། འདུ་བྱེད་དག་ནི་ཆོས་
ཅན། བཞག་ཏུ་ཡོད་དེ། སྔོན་འདུ་བྱེད་ཀྱི་ལས་གསོག་པའི་ཕུང་པོ་ལྔ་དེ་ཡིན་པའི་ཕྱིར། རྣམ་ཤེས་ཆོས་ཅན།
བཞག་ཏུ་ཡོད་དེ། ཉིང་འཚམས་སྦྱོར་པའི་སྐད་ཅིག་དང་པོའི་སྐབས་ཀྱི་ཕུང་པོ་ལྔ་དེ་ཡིན་པའི་ཕྱིར། མིང་དང་
གཟུགས་ནི་ཆོས་ཅན། ངོ་བོ་ཡོད་དེ། རྣམ་ཤེས་དེ་ཕན་ཆད་ནས་སྐྱེ་མཆེད་དྲུག་དོད་ཚུན་ཆད་ཀྱི་ཕུང་པོ་ལྔ་དེ་
ཡིན་པའི་ཕྱིར། སྐྱེ་མཆེད་དེ་ནི་ཆོས་ཅན། ངོ་བོ་ཡོད་དེ། དེ་ནས་ཡུལ་དབང་རྣམ་ཤེས་གསུམ་འདུས་པ་ཚུན་
ཆད་ཀྱི་ཕུང་པོ་ལྔ་དེ་ཡིན་པའི་ཕྱིར། རེག་པ་ཆོས་ཅན། ངོ་བོ་ཡོད་དེ། དེ་ནས་ཚོར་བ་བདེ་སྡུག་ལ་སོགས་ཀྱི་རྒྱུ་
ཤེས་ནུས་པ་ཚུན་ཆད་ཀྱི་ཕུང་པོ་ལྔ་དེ་ཡིན་པའི་ཕྱིར། ཚོར་བ་ཆོས་ཅན། ངོ་བོ་ཡོད་དེ། རྒྱུ་ཤེས་ནས་འཁྲིག་པ་
ལ་མི་སྤྱོད་པའི་སྐབས་ཚུན་ཆད་ཀྱི་ཕུང་པོ་ལྔ་དེ་ཡིན་པའི་ཕྱིར། སྲེད་པ་ཆོས་ཅན། ངོ་བོ་ཡོད་དེ། འདོད་ཡོན་
ལ་ལོངས་སྤྱོད་པའི་འཁྲིག་པའི་ཆགས་ཅན་གྱི་ཡུལ་ཡོངས་སུ་འཚོལ་བ་ཞུགས་པའི་ཕུང་པོ་ལྔ་དེ་ཡིན་པའི་ཕྱིར།
86



༄༅། །ཆོས་མངོན་མཛོད་ཀྱི་ཊཱིཀྐཱ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཉེ་བར་ལེན་པ་ཆོས་ཅན། ངོ་བོ་ཡོད་དེ། དེ་ནས་ལོངས་སྤྱོད་དེ་རྣམས་ཐོབ་པར་བྱ་བའི་ཕྱིར་དུ་ཡོངས་སུ་རྒྱུག་
པའི་སྐབས་ཀྱི་ཕུང་པོ་ལྔ་དེ་ཡིན་པའི་ཕྱིར། སྲིད་པ་ཆོས་ཅན། ངོ་བོ་ཡོད་དེ། རྒྱུག་པ་དེ་སྲིད་དུ་འབྲས་བུ་ཡང་
སྲིད་འབྱུང་བར་འགྱུར་བའི་ལས་གསོག་པར་བྱེད་པའི་སྐབས་ཀྱི་ཕུང་པོ་ལྔ་དེ་ཡིན་པའི་ཕྱིར། སྐྱེ་བ་ཆོས་ཅན།
ངོ་བོ་ཡོད་དེ། འདི་ནས་ཕྱི་མར་ཉིང་འཚམས་སྦྱོར་བའི་སྐབས་ཀྱི་ཕུང་པོ་ལྔ་དེ་ཡིན་པའི་ཕྱིར། རྒ་ཤི་ཆོས་ཅན།
ངོ་བོ་བཞག་ཏུ་ཡོད་དེ། དེ་ནས་ཚོར་བའི་བར་རིམ་གྱིས་འབྱུང་བའི་གནས་སྐབས་ཀྱི་ཕུང་པོ་ལྔ་དེ་ཡིན་པའི་ཕྱིར།
དེ་ལྟ་བུའི་རྟེན་འབྲེལ་བཅུ་གཉིས་པོ་འདི་ཆོས་ཅན། སྐད་ཅིག་མ་དང་རྒྱུན་ཆགས་པ་དང་འབྲེལ་བ་ཅན་དང་
གནས་སྐབས་པ་བཞི་ལས། གནས་སྐབས་པའི་རྟེན་འབྲེལ་ཡིན་ཏེ། འདིར་ཡན་ལག་དེ་དང་དེའི་གནས་
སྐབས་ཀྱི་ཕུང་པོ་ལྔ་ལ་རྟེན་འབྲལ་དེ་དང་དེར་བཞག་ཅིང་འདོད་པ་ཡིན་པའི་ཕྱིར། ལོ་ཞེས་སྨོས་པའི་རྒྱུ་མཚན་
ཡོད་དེ། བྱེ་མདོ་གཉིས་ཀྱི་བཤད་པ་ལ་མོ་རང་ས་པའི་ཚིག་ཡིན་པའི་ཕྱིར། མ་རིག་པ་ལ་སོགས་པའི་གནས་
སྐབས་ཀྱི་ཕུང་པོ་ལྔ་ལ་རྟེན་འབྲེལ་དེ་དང་དེའི་མིང་གིས་འདོགས་པའི་རྒྱུ་མཚན་ཡོད་དེ། མ་རིག་པ་ལ་སོགས་པ་
དེ་རྣམས་གཙོ་བོ་ཡིན་པའི་ཕྱིར་ན་དེའི་སྐབས་ཀྱི་ཡན་ལག་དེ་དང་དེར་བསྒྲགས་པའི་ཕྱིར། དཔེར་ན། རྒྱལ་པོ་
འཁོར་བཅས་འབྱོན་པ་ལ་རྒྱལ་པོ་འབྱོན་ཞེས་བརྗོད་པ་བཞིན་ནོ། ། རྟེན་འབྲེལ་གཞན་གསུམ་གྱི་འཇོག་ཚུལ་
ཡོད་དེ། སྔ་ཕྱི་རྒྱུན་དང་ལྡན་པ་ནི་རྒྱུན་ཆགས་པ་དང་། ཕྱི་མ་སྔ་མ་ལ་རག་ལས་པ་ནི་འབྲེལ་བ་ཅན་དང་།
རྐྱེན་གྱིས་སྐྱེ་འཇིག་བྱེད་པ་ནི་སྐད་ཅིག་མའི་རྟེན་འབྲེལ་དུ་འཇོག་པའི་ཕྱིར། གསུམ་པ་ནི། སྔོན་དང་ཕྱི་མཐའ་
བར་དག་ལ། ། རྨོངས་པ་རྣམ་པར་བཟློག་ཕྱིར་རོ། ། ཞེས་བྱུང་། རྟེན་འབྲེལ་དེ་དག་ཆོས་ཅན། ཆ་གསུམ་
དུ་བསྡུས་ནས་བསྟན་པ་ལ་དགོས་པ་ཡོད་དེ། སྔོན་གྱི་མཐའ་དང་
། ཕྱི་མའི་མཐའ་དང་། བར་མཐའ་གསུམ་
དེ་དག་ལ་རྨོངས་པ་རྣམ་པར་བཟློག་པར་བྱ་བའི་ཆེད་ཡིན་པའི་ཕྱིར། དེར་ཐལ། བདག་སྔོན་བྱུང་ངམ་མ་བྱུང་
དང་། མ་འོངས་པར་འབྱུང་ངམ་མི་འབྱུང་དང་། ད་ལྟ་ཅི་ཞིག་ཡིན་ནམ་མིན་སྙམ་པའི་རྨོངས་བ་ཟློག་པའི་
ཆེད་ཡིན་པའི་ཕྱིར། དེར་ཐལ། རིམ་པ་བཞིན་མ་རིག་པ་དང་འདུ་བྱེད་གཉིས། སྐྱེ་རྒ་གཉིས། ལྷག་མ་
བརྒྱད་བསྟན་པའི་དགོངས་པ་དེ་ལྟར་ཡིན་པའི་ཕྱིར། གཉིས་པ་ལ། ཉོན་མོངས་པ་གསུམ་དུ་བསྡུ་བ་དང་།
རྒྱུ་འབྲས་གཉིས་སུ་བསྡུ་བ་གཉིས། དང་པོ་ནི། ཉོན་མོངས་གསུམ་མོ་ལས་གཉིས་སོ། །གཞི་བདུན་ཞེས་བྱུང་།
སྔར་བཤད་པ་ལྟར་ཡན་ལག་བཅུ་གཉིས་པོ་ཆོས་ཅན། ཉོན་མོངས་པ་དང་ལས་དང་གཞི་གསུམ་དུ་འདུ་སྟེ།
ཉོན་མོངས་ལ་མ་རིག་པ་སྲེན་ལེན་གསུམ། ལས་ལ་འདུ་བྱེད་དང་སྲིད་ལས་གཉིས། གཞི་ལ་རྣམ་ཤེས་སོགས་
ལྷག་མ་བདུན་ཡོད་པའི་ཕྱིར། གཉིས་པ་ནི། དེ་བཞིན་འབྲས་བུ་ཡིན། ། གཉིས་ཀྱི་རྒྱུ་འབྲས་མདོར་བསྡུས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ། ། བར་མའི་རྗེས་སུ་དཔག་པ་ལས། ། ཞེས་བྱུང་། བདུན་གཞི་ཡིན་པ་དེ་བཞིན་དུ་འབྲས་བུ་ཡང་ཡིན་ཏེ།
ལྷག་མ་ལྔ་ནི་རྒྱུའི་རྟེན་འབྲེལ་ཡིན་པའི་ཕྱིར། ཉོན་མོངས་གསུམ་དང་ལས་གཉིས་ཏེ་རྒྱུ་ལྔ་སྔོན་མཐའ་དང་གཞི་
བདུན་འབྲས་བུར་བཤད་ནས་ཕྱི་མཐར་བསྡུས་པ་ལ་ཆོས་ཅན། དགོས་པ་ཡོད་དེ། སྔ་ཕྱིའི་མཐའ་གཉིས་ཀྱིས་
རིམ་པ་བཞིན་རྒྱུ་དང་འབྲས་བུ་མདོར་བསྡུས་པ་ནི། བར་མའི་རྒྱུ་འབྲས་བརྒྱུད་བསྐྱེད་པའི་རྗེས་སུ་དཔག་པ་
ལས་སྔ་ཕྱིའི་རྒྱུ་འབྲས་ཀྱང་རྒྱུས་པར་གོ་ནུས་པའི་ཆེད་ཡིན་པའི་ཕྱིར། གསུམ་པ་ལ་དངོས་དང་། རྒྱུ་འབྲས་ཀྱི་
ཁྱད་པར་རོ། དང་པོ་འཁོར་ཚུལ་ནི། ཉོན་མོངས་པ་ལས་ཉོན་མོངས་དང་། ། བྱ་བ་ཉིད་དོ་དེ་ལས་
གཞི། ། དེ་ལས་གཞི་དང་ཉོན་མོངས་སྐྱེ། ། འདི་ནི་སྲིད་པའི་ཡན་ལག་ལུགས། ། ཞེས་བྱུང་། ཤེས་བྱ་ཆོས་
ཅན། མ་རིག་པ་ལ་རྒྱུ་དང་རྒ་ཤི་ལ་འབྲས་བུ་ཡོད་པས་ཡན་ལག་བཅུ་གཉིས་ཀྱི་གྲངས་ངེས་ཉམས་པའི་སྐྱོན་ཡོད་
པ་མིན་ཏེ། ཉོན་མོངས་པ་སྲེད་པ་ལས་ཉོན་མོངས་པ་ལེན་པ་དང་། དེ་ལས་བྱ་བ་ཉིད་དེ་སྲིད་པ་དང་མ་རིག་པ་
ལས་བྱ་བ་འདུ་བྱེད་དང་། དེ་ལས་གཞི་རྣམ་ཤེས་དང་། སྲིད་པ་ལས་གཞི་སྐྱེ་བ་དང་། དེ་ལས་གཞི་མིང་
གཟུགས་སོགས་དང་། གཞི་སྐྱེ་བ་ལས་གཞི་རྒ་ཤི། གཞི་ཚོར་བ་ལས་ཉོན་མོངས་སྲིད་པ་སྐྱེ་བ་སོགས་བཤད་པ་
འདི་ནི་སྲིད་པའི་ཡན་ལག་ལུགས་འབྱུང་དུ་སྟོན་པས་བཤད་པའི་ཕྱིར། གཉིས་པ་ནི། འདིར་ནི་འབྱུང་བ་རྒྱུ་
ཡིན་ཏེ། ། བྱུང་བ་འབྲས་བུ་ཡིན་པར་འདོད། ། ཅེས་བྱུང་། དེ་ལས་རྒྱུ་འབྲས་ཀྱི་ཁྱད་པར་ཡོད་དེ། སྐབས་
འདིར་འབྱུང་བ་ནི་རྒྱུའི་རྟེན་འབྲེལ་དང་། བྱུང་བ་ནི་འབྲས་བུའི་རྟེན་འབྲེལ་གྱི་དབང་དུ་བྱས་པར་འདོད་པའོ་
ཕྱིར། བྱེ་སྨྲའི་ལུགས་ཀྱི་ཡན་ལག་བཅུ་གཉིས་ལ་གནས་སྐབས་མ་བྱས་པར་བཅུ་གཉིས་སོ་སོར་འཇོག་ཚུལ་ཡོད་
དེ། མ་རིག་པ་ནི་རྟེན་འབྲེལ་ལ་རྨོངས་པའི་སེམས་བྱུང་ལྟ་མིན་གྱིས་བསྡུས་པ་དང་། འདུ་བྱེད་ནི་མ་རིག་པས་
བསྐྱེད་པའི་སྒོ་གསུམ་གྱི་ལས་གཟུགས་ཅན་ནམ་དེ་མིན་པ་གང་རུང་དང་། རྣམ་ཤེས་ནི་ཕྱི་མར་ཉིང་འཚམས་
སྦྱོར་བའི་རྣམ་ཤེས་དང་
། མིང་གཟུགས་ནི་རྣམ་ཤེས་ཉིང་འཚམས་སྦྱར་བའི་སྐད་ཅིག་གཉིས་པ་ནས་སྐྱེ་མཆེད་
ཚུན་ཆད་ཀྱི་མིང་གཞིའི་ཕུང་བོ་དང་། སྐྱེ་མཆེད་དྲུག་ནི། མིག་སོགས་ཀྱི་སྐྱེ་མཆེད་དངོས་བཏགས་གང་རུང་
དང་། རེག་པ་ནི། དེ་ནས་ཡུལ་དབང་རྣམ་ཤེས་གསུམ་འདུས་ནས་ཡུལ་གཅོད་པའི་སེམས་བྱུང་དང་། ཚོར་
བ་ནི་རེག་པས་བཅད་པ་ལྟར་མྱོང་བའི་སེམས་བྱུང་དང་། སྲེད་པ་ནི། ཚོར་བའི་རྐྱེན་གྱིས་ཕུལ་བ་འབྲལ་མི་
འབྲལ་གང་རུང་དུ་སྲེད་པའི་སེམས་བྱུང་དང་། ལེན་པ་ནི། སྲེད་པའི་དབང་གིས་ཡུལ་དེ་དག་ལ་འདུན་བའི་
འདོད་ཆགས་དང་། སྲིད་པ་ནི། ལེན་པས་གསོས་བཏབ་ནས་ཡང་སྲིད་ཕྱི་མ་འགྲུབ་ངེས་ཀྱི་ལས་དང་། སྐྱེ་བ་
ནི། སྲིད་ལས་ཀྱི་དབང་གིས་རྣམ་ཤེས་ཉིང་འཚམས་སྦྱར་བའི་ཕུང་པོ་དང་། རྒ་ཤིའི་རྒ་བ་ནི་སྐྱེ་བའི་དབང་



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གིས་ཕུང་པོ་ན་ཚོད་རྒས་ཁོག་གི་བར་དང་ཤི་བ་ནི་སེམས་ཅན་གྱི་ཚེ་འདིའི་རིས་མཐུན་འདོར་བའི་སྐབས་ལ་
འཇོག་པའི་ཕྱིར། གཉིས་པ་མདོ་སྡེ་བའི་ལུགས་ལ། རྟེན་འབྲེལ་གྱི་རང་བཞིན་དང་། ལྷག་མ་འཆད་འགྱུར་ལ་
ལྟོས་པར་བསྟན་པ་གཉིས། དང་པོ་ལ། མ་རིག་པ་དང་མིང་དང་རེག་པ་དང་ཚོར་བའི་རྟེན་འབྲེལ་བཞི།
དང་པོ་ནི། རིག་པའི་མི་མཐུན་ཕྱོགས་ཆོས་གཞན། ། མ་རིག་མི་མཛའ་རྫུན་སོགས་བཞིན། །ཀུན་སྦྱོར་
སོགས་ཚིག་ཕྱིར་གལ་ཏེ། ། ཤེས་རབ་ངན་པའི་མིན་ལྟའི་ཕྱིར། ། ལྟ་བ་དེ་དང་མཚུངས་ལྡན་ཕྱིར། ། ཤེས་
རབ་ཉོན་མོངས་བསྟན་ཕྱིར་རོ། །ཞེས་བྱུང་། མ་རིག་པ་ཆོས་ཅན། ཁྱོད་ཀྱི་མཚན་ཉིད་ཡོད་དེ། རིག་པ་ཡེ་
ཤེས་དང་འཛིན་སྟངས་དངོས་སུ་འགལ་བའི་སེམས་བྱུང་རྨོངས་དེ་དེ་ཡིན་པའི་ཕྱིར། དེར་ཐལ། མ་རིག་པ་ནི་
རིག་པ་བཀག་ཙམ་གྱི་ཉོན་མོངས་ལ་མི་འཇོག་པར། རིག་པ་དེའི་འགལ་ཟླ་མི་མཐུན་ཕྱོགས་སུ་གྱུར་པའི་ཆོས།
གཞན་ཞིག་ལ་འཇོག་དགོས་པའི་ཕྱིར། དཔེར་ན། མཛའ་བའི་མི་མཐུན་ཕྱོགས་མི་མཛའ་དང་། བདེན་པའི་
མི་མཐུན་ཕྱོགས་རྫུན་སོགས་ཆོས་གཞན་ཞིག་ལ་འཇོག་པ་བཞིན་ཡིན་པའི་ཕྱིར། གཞན་ཡང་། མ་རིག་པ་ཞེས་
པའི་མའི་དགག་སྒྲ་སྔར་བཤད་པ་ལྟར་འགལ་ཟླའི་ཆོས་གཞན་སྟོན་པའི་དགག་ཚིག་ཡིན་པར་ཐལ། མདོ་ལས།
མ་རིག་པ་ནི། ཀུན་སྦྱོར་དང་འཆིང་བ་དང་ཕྲ་རྒྱས་སོགས་ཀྱི་ཚིག་གིས་སྟོན་པས་ན། རིག་པ་བགག་ཙམ་ནི།
དེ་དག་ཏུ་མི་རུང་བའི་ཕྱིར། གལ་ཏེ་མ་རིག་པ་ནི་ཤེས་རབ་ངན་པ་ལ་འདོད་པའི་ཞེ་ན། དེ་ཡང་འཐད་པ་མིན་
ཏེ། དེ་ལྟ་བ་ཡིན་པའི་ཕྱིར། ཁྱབ་སྟེ། ལྟ་བ་ནི་མ་རིག་པ་དེ་དང་མཚུངས་ལྡན་དུ་བཤད་པའི་ཕྱིར་དང་། ལྟ་
བ་ཤེས་རབ་ཉོན་མོངས་ཅན་དང་མ་རིག་པ་གཉིས་ཉོན་མོངས་བྱ་མོངས་བྱེད་དུ་བསྟན་པའི་ཕྱིར་རོ། ། གཉིས་
པ་མིང་བཤད་པ་ནི། མིང་ནི་གཟུགས་ཅན་མིན་ཕུང་པོ། ། ཞེས་བྱུང་
། མིང་གི་རྟེན་འབྲེལ་ཆོས་ཅན། ཁྱོད་
ཀྱི་ངོ་བོ་ཡོད་དེ། ཚོར་འདུ་སོགས་གཟུགས་ཅན་མ་ཡིན་པའི་ཕུང་པོ་བཞི་ཅི་རིགས་ཀྱིས་བསྡུས་པ་ཞིག་ལ་བྱེད་
པའི་ཕྱིར། ཕུང་པོ་བཞི་པོ་དེ་ནི་ཆོས་ཅན། མིང་དངོས་མིན་ཡང་དེ་ལྟར་བརྗོད་པའི་རྒྱུ་མཚན་ཡོད་དེ། མིང་
གི་སྐད་དོད་ནཱ་མ་ཞེས་པ་གཞོལ་བ་ལ་འཇུག་པས། ཁྱོད་དབང་དོན་འབོད་མིང་གསུམ་གྱི་དབང་གིས་ཡུལ་དེ་
དང་དེ་འཛིན་པ་ལ་གཞོལ་བར་བྱེད་པས་ན་དེ་ལྟར་བརྗོད་པའི་ཕྱིར། གསུམ་པ་རེག་པ་ནི། རེག་དྲུག་འདུས་ཏེ་
བྱུང་བ་ཡིན། ། ལྔ་ནི་ཐོགས་པའི་རེག་པ་ཡིན། ། དྲུག་པ་བླ་དྭགས་ཚིག་ཅེས་བྱ། ། རིག་དང་མ་རིག་དང་
གཞན་རིག ། དྲི་མེད་ཉོན་མོངས་ཅན་ལྷག་མ། ། གནོད་སེམས་རྗེས་སུ་ཆགས་པའི་རེག། བདེ་བ་མྱོང་འགྱུར་
ལ་སོགས་གསུམ། ། ཞེས་བྱུང་། རེག་པའི་རྟེན་འབྲེལ་ཆོས་ཅན། ངོ་བོ་བཞག་ཏུ་ཡོད་དེ། ཡུལ་དབང་རྣམ་
ཤེས་གསུམ་འདུས་ཏེ་བྱུང་ཞིང་ཡུལ་གྱི་འགྱུར་བ་རང་སྟོབས་ཀྱིས་གཅོད་པའི་སེསམ་བྱུང་དེ་དེ་ཡིན་པའི་ཕྱིར།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབྱེ་ན་དྲུག་ཡོད་དེ། མིག་གི་འདུས་ཏེ་རེག་པ་སོགས་དྲུག་ཡོད་པའི་ཕྱིར། ཡིད་མ་གཏོགས་པའི་དང་པོ་ལྔ་ནི་
ཆོས་ཅན། ཐོགས་པའི་རིག་པ་ཞེས་བྱ་སྟེ། ཐོགས་བཅས་ཀྱི་དབང་པོ་གཟུགས་ཅན་པ་ལ་བརྟེན་པའི་རེག་པ་
ཡིན་པའི་ཕྱིར། དྲུག་པ་ཡིད་ཀྱི་རེག་པ་ཆོས་ཅན། ཚིག་བླ་དྭགས་ཀྱི་རེག་པ་ཞེས་བྱ་སྟེ། མིང་ཚིག་སོགས་ལ་
དམིགས་པའི་ཡིད་ཀྱི་རེག་པ་ཡིན་པའི་ཕྱིར། རེག་པ་ཆོས་ཅན། ཁྱོད་ལ་ལྡན་གཞིའི་སྒོ་ནས་དབྱེ་ན་གསུམ་ཡོད་
དེ། རིག་པའི་རེག་པ། མ་རིག་པའི་རེག་པ། དེ་ལས་གཞན་པའི་རེག་པ་རྣམས་ཡོད་པའི་ཕྱིར། དང་པོ་ཡོད་
དེ། དྲི་མེད་ཀྱི་རེག་པ་དེ་དེ་ཡིན་པའི་ཕྱིར། གཉིས་པ་ཡོད་དེ། ཉོན་མོངས་ཅན་གྱི་རེག་པ་དེ་དེ་ཡིན་པའི་ཕྱིར།
གསུམ་པ་ཡོད་དེ། དེ་གཉིས་ཀྱི་ལྷག་མ་དགེ་བ་ཟག་བཅས་དང་མ་སྒྲིབ་ལུང་མ་བསྟན་གྱི་རེག་པ་རྣམས་དེ་ཡིན་
པའིཕྱིར། ཉོན་མོངས་ཅན་གྱི་རེག་པ་ཆོས་ཅན། ཁྱོད་ལ་གསུམ་ཡོད་དེ། མ་རིག་པའི་རེག་པ་དང་གནོད་
སེམས་ཀྱི་རེག་པ་དང་རྗེས་སུ་ཆགས་པའི་རེག་པ་རྣམས་ཡོད་པའི་ཕྱིར། དེ་ཆོས་ཅན། འབྲས་བུའི་སྒོ་ནས་
གསུམ་ཡོད་དེ། བདེ་བ་མྱོང་འགྱུར་དང་ལ་སོགས་ཏེ་སྡུག་བསྔལ་མྱོང་འགྱུར་དང་བཏང་སྙོམས་མྱོང་འགྱུར་གྱི་
རེག་པ་གསུམ་ཡོད་པའི་ཕྱིར། བཞི་བ་ལ། སྤྱིར་བསྟན་པ་དང་། ཡིད་ཚོར་བྱེ་བྲག་ཏུ་བཤད་པ་གཉིས། དང་
པོ་ནི། དེ་ལས་བྱུང་བའི་ཚོར་བ་དྲུག ལྔ་ནི་ལས་ཀྱི་འོ་སེམས་ཀྱི་གཞན། ། ཞེས་བྱུང་། རེག་པ་དེ་ལས་བྱུང་
བའི་ཚོར་བ་ཆོས་ཅན། བདག་རྐྱེན་གྱིས་དབྱེ་ན་དྲུག་སྟེ། མིག་གི་འདུས་ཏེ་རེག་པ་ལས་བྱུང་བའི་ཚོར་བ་སོགས་
དྲུག་ཡོད་པའི་ཕྱིར། ཚོར་བ་དང་པོ་ལྔ་ནི་ཆོས་ཅན། ལུས་ཀྱི་ཚོར་བ་ཡིན་ཏེ། བདག་རྐྱེན་དབང་པོ་གཟུགས་
ཅན་པ་ལ་བརྟེན་ནས་ཕྱེ་བའི་ཚོར་བ་ཡིན་པའི་ཕྱིར། གཞན་པ་ཚོར་བ་དྲུག་པ་ཆོས་ཅན། སེམས་ཀྱི་ཚོར་བ་
ཡིན་ཏེ། བདག་རྐྱེན་སེམས་ལ་བརྟེན་ནས་ཕྱེ་བའི་ཚོར་བ་ཡིན་པའི་ཕྱིར། གཉིས་པ་ལ། གྲངས་ཀྱི་སྒོ་ནས་
མདོར་བསྟན་པ། ཡུལ་ལ་འཇུག་ཚུལ་གྱི་སྒོ་ནས་རྒྱས་པར་བཤད་པ། ངོ་བོའི་སྒོ་ནས་དོན་བསྡུ་བ་གསུམ།
དང་པོ་ནི། དེ་ཡིད་ཉེ་བར་རྒྱུ་བ་ལས། ། རྣམ་པ་དག་ནི་ཡང་བཅོ་བརྒྱད། ། ཅེས་བྱུང་། ཡིད་ཚོར་དེ་ནི་ཆོས་
ཅན། ཡིད་ཡུལ་ལ་ཉེ་བར་རྒྱུ་བ་ལས་རྣམ་པ་དག་ནི་སྔར་བཤད་པ་དེར་མ་ཟད། ཡང་བཅོ་བརྒྱད་ཡོད་དེ།
ཡུལ་གཟུགས་སོགས་དྲུག་ལ་དམིགས་པའི་ཚོར་བ་ཡིད་བདེ་དྲུག དེ་ལྟ་བུའི་ཡིད་མི་བདེ་བ་དྲུག་བཏང་སྙོམས་
དྲུག་རྣམས་སུ་ཡོད་པའི་ཕྱིར། ཉེ་བར་རྒྱུ་བའི་དོན་ཡོད་དེ། ཡུལ་དེ་དག་ལ་ཡིད་ཉེ་བར་རྒྱུ་བར་བྱེད་པའི་དོན་
ཡིན་པའི་ཕྱིར། གཉིས་པ་ལ་འདོད་པ་དང་། གཟུགས་དང་། གཟུགས་མེད་ཀྱི་དབང་དུ་བྱས་པ་གསུམ།
དང་པོ་ནི། འདོད་ན་ཐམས་ཅད་རང་དམིགས་ཅན། ། སྤྱོད་ཡུལ་གཟུགས་ཅན་བཅུ་གཉིས་སོ། ། གོང་མ་
གསུམ་གྱི་ཞེས་བྱུང་། ། འདོད་པ་ན་ཆོས་ཅན། ཉེ་བར་རྒྱུ་བཅོ་བརྒྱད་པོ་ཐམས་ཅད་ཡོད་དེ། ཐམས་ཅད་རང་
90



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སའི་ཡུལ་དྲུག་ལ་དམིགས་པ་ཅན་ཡིན་པའི་ཕྱིར། འདོད་པའི་ཡིད་ཀྱི་ཉེར་རྒྱུ་ཆོས་ཅན། སྤྱོད་ཡུལ་ཡོད་དེ།
གཟུགས་ཅན་ཏེ་གཟུགས་ཁམས་ཀྱི་ཡུལ་ལ་དམིགས་པ་བཅུ་གཉིས་དང་། གོང་མ་གཟུགས་མེད་ཀྱི་ཡུལ་ལ་
དམིགས་པ་གསུམ་ཡོད་པའི་ཕྱིར། དང་པོ་གྲུབ་སྟེ། དེའི་དྲི་རོ་ལ་དམིགས་པའི་བདེ་སྡུག་བཏང་སྙོམས་དྲུག་མ་
གཏོགས་པ་བཅུ་གཉིས་ཡོད་པའི་ཕྱིར། གཉིས་པ་གྲུབ་སྟེ། དེའི་ཆོས་ཁམས་ལ་དམིགས་པའི་དེ་གསུམ་ཡོད་
པའི་ཕྱིར། གཉིས་པ་ལ་བསམ་གཏན་དང་པོ་གཉིས་དང་། ཕྱི་མ་གཉིས་ཀྱི་དབང་དུ་བྱས་པ་གཉིས། དང་པོ་
ནི། བསམ་གཏན་ནི། གཉིས་ན་བཅུ་གཉིས་འདོད་འགྲོ་རྣམས། ། རང་ལ་དམིགས་བརྒྱད་གཟུགས་མེད་
པ། ། གཉིས་ཀྱི་ཞེས་བྱུང་། བསམ་གཏན་དང་པོ་གཉིས་ན་ཆོས་ཅན། འདོད་པའི་ཡུལ་ལ་འགྲོ་ཞིང་དམིགས་
པའི་ཚེ་ཉེར་རྒྱུ་བཅུ་གཉིས་སུ་འགྱུར་བ་ཡོད་དེ། ཡིད་མི་བདེ་བ་དྲུག་མ་གཏོགས་བཅུ་གཉིས་ཡོད་པའི་ཕྱིར།
རང་ས་ལ་དམིགས་པའི་ཚེ་བརྒྱད་ཡོད་དེ། རང་སའི་གཟུགས་སྒྲ་རེག་བྱ་ཆོས་ལ་དམིགས་པའི་བདེ་བ་བཞི་
བཏང་སྙོམས་བཞི་སྟེ་བརྒྱད་ཡོད་པའི་ཕྱིར། གཟུགས་མེད་ལ་དམིགས་པའི་ཚེ་གཉིས་ཡོད་དེ། ཡིད་བདེ་དང་
བཏང་སྙོམས་གཉིས་ཡོད་པའི་ཕྱིར། གཉིས་པ་ནི། བསམ་གཏན་གཉིས་ན་དྲུག དྲུག་གི་འདོད་པའོ་རང་ནི་
བཞིའི། ། གོང་མ་གཅིག་གི་དམིགས་པ་ཡིན། ། ཞེས་བྱུང་། བསམ་གཏན་ཕྱི་མ་གཉིས་ཆོས་ཅན། ཁྱོད་ན་
དྲུག་ཡོད་དེ། བཅོ་བརྒྱད་ལས་བཏང་སྙོམས་དྲུག་ཙམ་ཡོད་པའི་ཕྱིར། ཁམས་གསུམ་ལ་དམིགས་ཚུལ་གྱི་སྒོ་
ནས་ཁྱད་པར་ཡོད་དེ། འདོད་པའི་ཡུལ་ལ་དམིགས་པའི་བཏང་སྙོམས་དྲུག རང་སའི་ཡུལ་བཞི་ལ་དམིགས་
པའི་དེ་བཞི། གོང་མ་གཟུགས་མེད་ལ་དམིགས་པའི་དེ་གཅིག་ཡོད་པའི་ཕྱིར། གསུམ་པ་གཟུགས་མེད་ནི།
གཟུགས་མེད་ཉེ་བར་བསྡོགས་ན་བཞི། ། གཟུགས་འགྲོ་གོང་མར་འགྲོ་བ་གཅིག ། དངོས་གཞི་ན་གཅིག་རང་
ཡུལ་ཅན། ། ཞེས་བྱུང་། གཟུགས་མེད་ཆོས་ཅན། ཁྱོད་ཀྱི་ཉེར་བསྡོགས་དང་དངོས་གཞིའི་ཚོར་བའི་
དམིགས་ཚུལ་ཡོད་དེ། ནམ་མཁའ་མཐའ་ཡས་ཀྱི་ཉེར་བསྡོགས་ན་གཟུགས་ལ་དམིགས་ཤིང་འགྲོ་བ་བཞི་དང་།
གོང་མ་གཟུགས་མེད་ལ་དམིགས་ཤིང་འགྲོ་བའི་ཚེ་ཆོས་ལ་རྒྱུ་བ་གཅིག་ཁོ་ན་ཡོད་པའི་ཕྱིར། དེ་ཆོས་ཅན། ཁྱོད་
ཀྱི་དངོས་གཞི་ན་གཅིག་ཁོ་ན་ཡོད་དེ། རང་ སའི་སྤྱོད་ཡུལ་ཅན་གྱི་ཆོས་ལ་རྒྱུ་བ་གཅིག་ཁོ་ན་ཡོད་པའི་ཕྱིར།
གསུམ་པ་དོན་བསྡུ་བ་ནི། བཅོ་བརྒྱད་ཐམས་ཅད་ཟག་དང་བཅས། ། ཞེས་བྱུང་། འདིར་བསྟན་པའི་ཡིད་
ཚོར་བཅོ་བརྒྱད་པོ་ཐམས་ཅད་ཆོས་ཅན། ཟག་པ་དང་བཅས་པ་ཡིན་ཏེ། ཀུན་ནས་ཉོན་མོངས་པའི་རྟེན་
འབྲེལ་ཡིན་པའི་ཕྱིར་རོ། ། གཉིས་པ་འཆད་འགྱུར་ལ་ལྟོས་པར་སྟོན་པ་ནི། བཤད་དང་འཆད་པར་འགྱུར་བ་
གཞན། ། ཞེས་བྱུང་། སྐབས་འདིར་ནི་ཆོས་ཅན། རྟེན་འབྲེལ་གྱི་ཡན་ལག་བཞི་ཙམ་གཙོ་བོར་སྟོན་པའི་རྒྱུ་
91



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚན་ཡོད་དེ། རྣམ་ཤེས་དང་སྐྱེ་མཆེད་དང་གཟུགས་ནི་བཤད་ཟིན་ལ། གཞན་འདུ་བྱེད་དང་སྲིད་པ་གཉིས་
ནི་ལས་ཀྱི་སྐབས་སུ་བསྟན་པ་དང་། སྲེད་ལེན་གཉིས་ནི་ཕྲ་རྒྱས་སྟོན་པའི་སྐབས་སུ་འཆད་པར་འགྱུར་བའི་ཕྱིར་
རོ། ། གཉིས་པ་ཉོན་མོངས་དཔེས་མཚོན་ཚུལ་ལ། ཉོན་མོངས་པའི་ཉོན་མོངས་དཔེ་ལྔ་དང་། ལས་ཀྱི་ཀུན་
ནས་ཉོན་མོངས་དཔེ་གསུམ་དང་། གཞིའི་ཀུན་ནས་ཉོན་མོངས་དཔེ་གཅིག་གིས་མཚོན་ཚུལ་གསུམ། དང་པོ་
ནི། འདིར་ནི་ཉོན་མོངས་ས་བོན་བཞིན། ། ཀླུ་བཞིན་ཚུ་བཞིན་ལྗོན་ཤིང་བཞིན། ། དེ་བཞིན་ཤུན་པ་བཞིན་
དུ་འདོད། ། ཅེས་བྱུང་། ཉོན་མོངས་ཆོས་ཅན། དཔེ་ལྔ་དང་མཚུངས་ཏེ། འདིར་ནི་ས་བོན་དང་ཀླུ་དང་
ཤིང་གི་རྩ་བ་དང་ལྗོན་ཤིང་དང་ཤུན་ལྤགས་བཞིན་དུ་འདོད་པའི་ཕྱིར། དང་པོ་གྲུབ་སྟེ། ས་བོན་ལས་སྡོང་བུ་
དང་ལོ་མ་འབྱུང་བ་དེ་བཞིན་དུ་ཉོན་མོངས་པ་ལས་ལས་དང་གཞི་རྣམས་འབྱུང་བའི་ཕྱིར། གཉིས་པ་གྲུབ་སྟེ།
ཀླུ་གནས་པའི་མཚོ་མི་བསྐམ་པ་ལྟར་ཉོན་མོངས་ཡོད་ན་སྐྱེ་བའི་མཚོ་མི་བསྐམས་པའི་ཕྱིར། གསུམ་པ་གྲུབ་སྟེ།
ནགས་ཚལ་གྱི་རྩ་བ་མ་བྱུང་ན་བཅད་ཀྱང་སླར་སྐྱེ་བ་ལྟར་ཉོན་མོངས་རྩ་བ་ནས་མ་སྤངས་ན་སླར་སྐྱེས་ནས་འཁོར་
བར་འཕེན་པའི་ཕྱིར། བཞི་བ་གྲུབ་སྟེ། ལྗོན་ཤིང་ལས་དུས་དུས་སུ་མེ་ཏོག་དང་འབྲས་བུ་སྐྱེ་བ་བཞིན་ཉོན་
མོངས་ལས་ནི་ལས་དང་གཞི་དུས་དུས་སུ་འབྱུང་བའི་ཕྱིར། ལྔ་བ་གྲུབ་སྟེ། འབྲས་ཤུན་ལྤགས་དང་བཅས་པ་
ལས་འབྲས་བུ་སྐྱེ་ཞིང་དེ་མེད་ན་མི་སྐྱེ་བ་བཞིན་དུ་ཉོན་མོངས་ཡོད་ན་ལས་ཀྱི་ས་གཞིའི་མྱུ་གུ་སྐྱེད་ཀྱི་དེ་མེད་ན་མི་
སྐྱེ་བའི་ཕྱིར། གཉིས་པ་ནི། ལས་ནི་ཤུན་བཅས་འབྲས་དང་འདྲ། ། དེ་བཞིན་སྨན་དང་མེ་ཏོག་བཞིན། །
ཞེས་བྱུང་། ལས་ཆོས་ཅན། དཔེ་གསུམ་དང་འདྲ་སྟེ། ཐུན་པ་དང་བཅས་པའི་འབྲས་དང་སྨན་དང་མེ་ཏོག་
བཞིན་ཡིན་པའི་ཕྱིར། དང་པོ་གྲུབ་སྟེ། ཤུན་ལྤགས་དང་བཅས་པའི་འབྲས་ཀྱིས་མྱུ་གུ་སྐྱེད་པ་བཞིན་དུ་ཉོན་
མོངས་དང་བཅས་པའི་ལས་ཀྱིས་རྣམ་སྨིན་སྐྱེད་ནུས་པའི་ཕྱིར། གཉིས་པ་གྲུབ་སྟེ། བཅུད་ཕྱུང་ཟིན་པའི་སྨན་
གྱིས་སླར་འབྲས་བུ་མི་འབྱིན་པ་བཞིན་དུ་རྣམ་སྨིན་བྱུང་ཟིན་པའི་ལས་ཀྱིས་སླར་རྣམ་སྨིན་མི་འབྱིན་པའི་ཕྱིར།
གསུམ་པ་གྲུབ་སྟེ། མེ་ཏོག་རང་གི་འབྲས་བུའི་ཉེ་རྒྱུ་ཡིན་པ་བཞིན་དུ་ལས་ནི་རྣམ་སྨིན་གྱི་ཉེ་རྒྱུ་ཡིན་པའི་ཕྱིར།
གསུམ་པ་ནི། གཞི་ནི་བཟའ་བཏུང་གྲུབ་པ་བཞིན། ། ཞེས་བྱུང་། འབྲས་བུ་རྣམ་ཤེས་མིང་གཟུགས་སོགས་
གཞི་བདུན་པོ་ཆོསཅན། མཚོན་པའི་དཔེ་གཅིག་ཡོད་དེ། དཔེར་ན་བཟའ་བཏུང་གཡོས་གྲུབ་པ་དེ་ལོངས་
སྤྱོད་བྱ་ཁོ་ན་ཡིན་པ་ལྟར་ཁྱོད་རྣམས་རྣམ་པར་སྨིན་ཟིན་ཁོ་ན་ཡིན་གྱི། རྣམ་པར་སྨིན་བྱེད་མ་ཡིན་པའི་ཕྱིར་
རོ། ། གཉིས་པ་སྲིད་པ་བཞིའི་ཁྱད་པར་ནི། སྲིད་པ་བཞི་བོ་དེ་དག་ལས། ། སྐྱེ་བའི་སྲིད་པ་ཉོན་མོངས་
ཅན། ། རང་གི་ས་པའི་ཉོན་མོངས་ཀུན། ། གཞན་རྣམ་གསུམ་པོ་གཟུགས་མེད་གསུམ། ། ཞེས་བྱུང་། སྲིད་



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་ཆོས་ཅན། ཁྱོད་ལ་བཞི་ཡོད་དེ། ཁྱོད་ལ་བར་སྲིད། སྐྱེ་སྲིད། སྔོན་བུས། འཆི་སྲིད་རྣམས་སུ་ཡོད་པའི་
ཕྱིར། བཞི་བོ་དེ་དག་ལས་སྐྱེ་བའི་སྲིད་པ་ཆོས་ཅན། ཉོན་མོངས་ཅན་ཡིན་ཏེ། རང་སའི་ཉོན་མོངས་པ་ཀུན་
གྱིས་ཉོན་མོངས་པ་ཅན་དུ་བྱེད་པའི་ཕྱིར། སྲིད་པ་གཞན་གསུམ་པོ་ཆོས་ཅན། ཁྱོད་རེ་རེ་ལའང་རྣམ་པ་གསུམ་
གསུམ་ཡོད་དེ། དགེ་བ་དང་ཉོན་མོངས་ཅན་དང་ལུང་མ་བསྟན་གསུམ་རེ་ཡོད་པའི་ཕྱིར། གཟུགས་མེད་ན་
སྲིད་པ་གསུམ་ཡོད་དེ། བར་སྲིད་མ་གཏོགས་གསུམ་ཡོད་པའི་ཕྱིར། གསུམ་པ་གནས་པའི་ཐབས་ལ། ཟས་ཀྱི་
བྱེད་ལས་མདོར་བསྟན་པ། སོ་སོར་རྒྱས་པར་བཤད་པ། གྲངས་ངེས་ཀྱི་དོན་བསྡུ་བ་གསུམ༔ དང་པོ་ནི།
འགྲོ་བ་ཟས་ཀྱིས་གནས་པ་ཡིན། ། ཞེས་བྱུང་། འགྲོ་བ་རྣམས་ཆོས་ཅན། གང་གིས་གནས་པར་བྱེད་པ་ཡོད་དེ།
ཟས་ཀྱིས་གནས་པར་བྱེད་པ་ཡིན་པའི་ཕྱིར། ཟས་ཆོས་ཅན། ཁྱོད་ལ་བཞི་ཡོད་དེ། ཁམ་གྱི་ཟས། རེག་པའི་
ཟས། སེམས་པའི་ཟས། རྣམ་ཤེས་ཀྱི་ཟས་དང་བཞི་ཡོད་པའི་ཕྱིར། གཉིས་པ་ལ། གཟུགས་ཅན་གྱི་ཟས།
གཟུགས་ཅན་མ་ཡིན་པའི་ཟས། ཞར་ལ་བར་སྲིད་ཀྱི་རྣམ་གྲངས་དང་གསུམ། དང་པོ་ནི། ཁམ་གྱི་ཟས་ནི་
འདོད་པ་ན། ། སྐྱེ་མཆེད་གསུམ་གྱི་བདག་ཉིད་དོ། ། གཟུགས་ཀྱི་སྐྱེ་མཆེད་མ་ཡིན་དེས། ། རང་དབང་གྲོལ་
བ་མི་ཕན་ཕྱིར། ། ཞེས་བྱུང་། ཁམ་གྱི་ཟས་ཆོས་ཅན། ངོ་བོ་བཞག་ཏུ་ཡོད་དེ། ཁམ་དུ་བཅད་ཅིང་མིད་པའི་
ཟས་ཞིག་ལ་འཇོག་པའི་ཕྱིར། དེ་ལ་ཕྲ་རགས་གཉིས་ཡོད་དེ། ཕྲབ་ནི་བར་སྲིད་པ་དང་ལྷ་རྣམས་དང་བསྐལ་
བ་དང་པོའི་མིའི་ཟས་ལྟ་བུ་ཡིན་ལ། རགས་པ་ནི་ད་ལྟའི་ཁམ་ཟས་ལྟ་བུ་ཡིན་པའི་ཕྱིར་ཏེ། སྔ་མ་ཟོས་པས་རྒྱུ་
མཐུན་གཤང་གཅི་མེད་ཅིང་། ཕྱི་མ་ཟོས་པ་ལ་དེ་ཡོད་པའི་ཕྱིར། ཁམ་ཟས་ཆོས་ཅན། ཁམས་གང་དུ་ཡོད་པ་
དང་སྐྱེ་མཆེད་གང་ལ་འཇོག་པ་ཡོད་དེ། ཁྱོད་ནི་འདོད་པ་ན་ཡོད་ཅིང་དྲི་རོ་རེག་བྱའི་སྐྱེ་མཆེད་གསུམ་གྱི་བདག་
ཉིད་ཅན་ཡིན་པའི་ཕྱིར། ཁམས་གོང་མ་གཉིས་ནི་ཁམ་ཟས་ལ་ཆགས་པ་དང་བྲལ་བས་དེ་གཉིས་ན་ཁམ་ཟས་
མེད་ཅིང་། གཟུགས་ཀྱི་སྐྱེ་མཆེད་ནི་ཁམ་ཟས་མ་ཡིན་པའི་ཕྱིར། ཕྱི་མ་དེར་ཐལ། རང་གི་དབང་པོ་དང་ཕྲད་
པའི་སྒོ་ནས་རང་ལ་མི་ཕན་པའི་ཕྱིར་ཏེ། ཁམ་ཟས་ལ་ཆགས་པ་དང་བྲལ་བའི་གྲོལ་བ་ལ། ཟས་ཀྱི་ཁ་དོག་དང་
དབྱིབས་མཐོང་བ་ལ་མི་ཕན་པ་ལྟ་བུ་ཡིན་པའི་ཕྱིར། གཉིས་པ་ནི། རེག་དང་སེམས་པ་རྣམ་ཤེས་ནི། །ཟག་
བཅས་ཟས་ཡིན་གསུམ་དག་ན། ། ཞེས་བྱུང་། གཟུགས་ཅན་མ་ཡིན་པའི་ཟས་ཆོས་ཅན། ཁྱོད་ལ་གསུམ་ཡོད་
དེ། ཟག་བཅས་ཀྱི་རེག་པ་དང་སེམས་པ་དང་རྣམ་ཤེས་གསུམ་ཡོད་པའི་ཕྱིར། དེ་གསུམ་པོ་ཆོས་ཅན། ཁམས་
གཅིག་ཁོ་ནར་ཡོད་པར་མ་ངེས་ཏེ། ཁམས་གསུམ་པོ་དག་ན་ཡོད་པའི་ཕྱིར། དེ་གསུམ་ཆོས་ཅན། རྟེན་གནས་
བྱེད་ཀྱི་ཟས་ཡིན་ཏེ། རིག་པས་སེམས་སེམས་བྱུང་རྒྱས་པར་བྱེད། སེམས་པས་གནས་པ་དང་འཕེལ་བར་བྱེད།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་ནི་རྣམ་ཤེས་ཀྱིས་བྱེད་པའི་ཕྱིར། གསུམ་པ་ནི། ཡིད་ལས་བྱུང་དང་སྲིད་ཚོལ་དང་། ། དྲི་ཟས་སྲིད་པ་
བར་མ་དང་། ། འགྲུབ་པའོ་ཞེས་བྱུང་། བར་སྲིད་པ་ཆོས་ཅན། ཡིད་ལས་བྱུང་བ་ཞེས་བྱ་སྟེ། བརྡོས་བཅས་
ཀྱི་ལུས་རགས་པ་མེད་པར་ཡིད་ཙམ་ལས་སྐྱེས་པའི་ཕྱིར། དེ་ཆོས་ཅན། སྲིད་ཚོལ་ཞེས་བྱ་སྟེ། སྲིད་པ་ཚོལ་
བའི་ངང་ཚུལ་ཅན་ཡིན་པའི་ཕྱིར། དྲི་ཟ་ཞེས་བྱ་སྟེ། ཟས་སུ་དྲི་ཟ་བ་ཙམ་ཡིན་པའི་ཕྱིར། སྲིད་པ་བར་མ་ཞེས་
བྱ་སྟེ། འཆི་སྲིད་དང་སྐྱེ་སྲིད་གཉིས་ཀྱི་བར་གྱི་སྲིད་པ་ཡིན་པའི་ཕྱིར། མངོན་པར་འགྲུབ་པ་ཞེས་བྱ་སྟེ། སྐྱེ་
སྲིད་ལ་མངོན་དུ་ཕྱོགས་པ་ཡིན་པའི་ཕྱིར། གསུམ་པ་གྲངས་ཀྱི་སྒོ་ནས་དོན་བསྡུ་བ་ནི། འདི་ལ་གནས་དང་
ནི། ། རྟེན་པ་རྒྱས་པའི་དོན་དུ་གཉིས། །སྲིད་གཞན་འཕེན་དང་འགྲུབ་པ་ཡི། ། དོན་དུ་གཉིས་ཏེ་གོ་རིམ་
བཞིན། ། ཞེས་སོ། ། ཤེས་བྱ་ཆོས་ཅན། ཟས་ལ་དེ་ལྟར་བཞིར་བཤད་པའི་རྒྱུ་མཚན་ཡོད་དེ། ཚེ་འདི་ལ་
གནས་པའི་དབང་པོ་དང་བཅས་པའི་ལུས་རྒྱས་པའི་དོན་དུ་ཁམ་ཟས་དང་། རྟེན་པ་སེམས་སེམས་བྱུང་རྒྱུས་
པའི་དོན་དུ་རེག་པའི་ཟས་གཉིས་དང་། སྲིད་པ་གཞན་དུ་འཕེན་པ་དང་འགྲུབ་པ་ཡི་དོན་དུ་སེམས་པ་དང་རྣམ་
ཤེས་ཀྱི་ཟས་གཉིས་ཏེ་གོ་རིམ་བཞིན་དུ་བཞག་པའི་ཕྱིར། ཁམས་ཡིན་ན། ཟས་ཡིན་པས་མ་ཁྱབ་སྟེ། ཟག་
མེད་ཀྱི་ཁམས་རྣམས་ཟས་མ་ཡིན་པའི་ཕྱིར། དེར་ཐལ། ཐོས་ནི་ཟག་བཅས་ཀྱི་སྟེང་ནས་འཇོག་པའི་ཕྱིར།
དེའི་ཟས་ཡིན་ན། དེའི་དབང་པོ་དང་འབྱུང་བ་ལ་ཕན་པས་མ་ཁྱབ་སྟེ། དེའི་ཟས་ཡིན་ཡང་འབྱུང་བ་ལ་གནོད་
པ་ཡོད་པའི་ཕྱིར། བཞི་བ་འཆི་འཕོ་པའི་སེམས་ལ། སེམས་གང་གིས་འཆི་བ། ཚོར་བ་གང་གིས་འཆི་བ་ཞར་
བྱུང་དང་བཅས་པ། ལུས་ཀྱི་ཕྱོགས་གང་ནས་འཆི་བ། གནད་གཅོད་པའི་རྒྱུ་དང་བཞི། དང་པོ་ནི། ཆད་
དང་མཚམས་སྦྱོར་འདོད་ཆགས་བྲལ། ། ཉམས་དང་འཆི་བའི་སྐྱེ་བ་རྣམས། ། ཡིད་ཀྱི་རྣམ་ཤེས་ཁོ་ནར་
འདོད། ། ཅེས་བྱུང་། ཤེས་བྱ་ཆོས་ཅན། སེམས་གང་གིས་འཆི་བ་ཡོད་དེ། དགེ་རྩ་ཆད་པ་དང་། དགེ་རྩ་
མཚམས་སྦྱོར་བ་དང་། འདོད་ཆགས་དང་བྲལ་བའི་མཉམ་གཞག་དང་། དེ་ཡོངས་སུ་ཉམས་པ་དང་། འཆི་
འཕོ་བ་དང་། སྐྱེ་བའི་སྐབས་ཀྱི་སེམས་རྣམས་གཙོ་བོར་ཡིད་ཀྱི་རྣམ་ཤེས་ཀྱིས་བྱེད་པ་ཁོ་ནར་འདོད་པའི་ཕྱིར།
གཉིས་པ་ནི། འཆི་འཕོ་སྐྱེ་བ་བཏང་སྙོམས་ལ། ། རྩེ་གཅིག་སེམས་མེད་ལ་དེ་མེད། ། མྱ་ངན་འདས་ལུང་
བསྟན་མིན་གཉིས། ། ཞེས་བྱུང་། ཚོར་བ་གང་གིས་འཆི་བ་ཡོད་དེ། འཆི་འཕོ་དང་སྐྱེ་བ་ལེན་པ་གཉིས་ལ་
ཚོར་བ་གསུམ་གྱི་ནང་ནས་བཏང་སྙོམས་ཁོ་ནར་ངེས་པའི་ཕྱིར་ཏེ། ཚོར་བ་བདེ་སྡུག་གཉིས་རྣམ་པ་ཆེས་གསལ་
བས་དེ་ལ་མི་རུང་པའི་ཕྱིར། རྩེ་གཅིག་པའི་མཉམ་གཞག་དང་། སེམས་མེད་འགོག་པ་དང་འདུ་ཤེས་མེད་པའི་
སྙོམས་འཇུག་ལྟ་བུའི་ངང་ནས་འཆི་འཕོ་བྱེད་པ་མེད་དེ། དེ་ལ་དེ་ལྟར་འགྱུར་བ་མེད་པའི་ཕྱིར། ལྷག་མེད་དུ་
94



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
མྱ་ངན་ལས་འདའ་བའི་འཆི་སེམས་ལ་རྣམ་སྨིན་སྐྱེས་དང་སྤྱོད་ལམ་པའི་ལུང་མ་བསྟན་གཉིས་ཡོད་ཀྱི། དགེ་མི་
དགེའི་སེམས་མེད་དེ། སེམས་རྒྱུན་ཆད་ཁ་མ་ལ་དེ་གཉིས་མི་རུང་བའི་ཕྱིར། གསུམ་པ་ནི། འོག་མི་ལྷར་འགྲོ་
མི་སྐྱེ་རྣམས། ། རིམ་གྱིས་འཆི་ན་རྐང་པ་དང༌། ། ལྟེ་བ་སྙིང་གར་ཡིད་འཆི་འཕོ། ། ཞེས་བྱུང་། འོག་ངན་
འགྲོར་སྐྱེ་བ་རྣམས་ཆོས་ཅན། རིམ་གྱིས་འཆི་བ་ཡིན་ན་རྐང་པ་ནས་ཡིད་འགག་ཅིང་འཆི་འཕོ་སྟེ། དེའི་ཚེ་རྣམ་
ཤེས་ཀྱི་རྟེན་ལུས་དབང་རྐང་པར་བསྡུས་ནས་འགག་པར་བྱེད་པའི་ཕྱིར། མིའི་ནང་དུ་འགྲོ་བ་རིམ་གྱིས་འཆི་བ་
རྣམས་ཆོས་ཅན། ཕྱོགས་གང་ནས་འཆི་ཚུལ་ཡོད་དེ། ཡིད་ལྟེ་བ་རུ་འགགས་ཤིང་འཆི་བའི་ཕྱིར། ལྷ་དང་ལས་
ཉོན་གྱིས་མིར་སྐྱེ་བའི་དགྲ་བཅོམ་པ་དག་ཆོས་ཅན། འཆི་ཚུལ་ཡོད་དེ། སྙིང་གར་ཡིད་འཆི་འཕོ་བྱེད་པའི་ཕྱིར།
བཞི་པ་ནི། གནད་གཅོད་པ་ནི་ཆུ་སོགས་ཀྱིས། ། ཞེས་བྱུང་། ཤེས་བྱ་ཆོས་ཅན། གནད་གཅོད་གང་གིས་
བྱེད་པ་ཡོད་དེ། རླུང་མཁྲིས་སོགས་ལ་བརྟེན་པའི་རླུང་མེ་ཆུ་སོགས་ཀྱིས་གཅོད་པར་བྱེད་པའི་ཕྱིར། གང་
གཅོད་པ་ཡོད་དེ། ལུས་ཀྱི་གནད་ཉམས་ན་འཆི་བར་བྱེད་པ་ནི་གཅོད་པའི་དོན་ཡིན་པའི་ཕྱིར་ཏེ། ལུས་ཀྱིས་
རྣམ་ཤེས་ཀྱི་རྟེན་བྱེད་པའི་ནུས་པ་བཅད་པ་དེ་བཅད་པའི་དོན་ཡིན་པའི་ཕྱིར། ལྷ་ལ་གནད་གཅོད་ཁྱད་པར་བ་
མེད་དེ། རང་འགྲེལ་ལས། ལྷ་དག་གི་ནང་ན་ནི་གནད་ཆད་པ་མེད་མོད་ཀྱང་
། ཞེས་གསུངས་པའི་ཕྱིར།
འདོད་ལྷ་ལ་འཆི་བའི་ཚེ་སྡུག་བསྔལ་མེད་པ་ནི་མིན་ཏེ། འཆི་ལྟས་མཐོང་ནས་སྡུག་བསྔལ་དུ་འགྱུར་བ་ཡོད་པའི་
ཕྱིར། ལྔ་བ་སེམས་ཅན་གྱི་ཚོགས་གསུམ་དུ་སྡུད་པ་ནི། འཕགས་པ་དང་མཚམས་མེད་བྱེད་པ་དག ། ཡང་
དག་ལོག་པ་ཉིད་དུ་ངེས། ། ཞེས་བྱུང་། འཕགས་པ་རྒྱུན་ཞུགས་སོགས་ཆོས་ཅན། ཚོགས་དང་པོ་ཡང་དག་པ་
ཉིད་དུ་ངེས་པ་ཡིན་ཏེ། མྱང་འདས་མངོན་དུ་བྱེད་པར་ངེས་པའི་ཕྱིར། འཚམས་མེད་བྱེད་པ་རྣམས་ཆོས་ཅན།
ཚོགས་གཉིས་པ་ལོག་པ་ཉིད་དུ་ངེས་ཏེ། ངན་སོང་དུ་སྐྱེ་བར་ངེས་པའི་ཕྱིར། དེ་ལས་གཞན་པའི་སོ་སྐྱེ་རྣམས་
ཆོས་ཅན། ཚོགས་གསུམ་པ་མ་ངེས་པ་ཞེས་བྱ་སྟེ། དེ་གཉིས་གང་རུང་དུ་མཐའ་གཅིག་ཏུ་མ་ངེས་པའི་ཕྱིར་ཏེ།
རྐྱེན་སྒྲུབ་པ་ལ་ལྟོས་པའི་ཕྱིར་རོ། །
གཉིས་པ་ཕྱི་སྣོད་ཀྱི་འཇིག་རྟེན་བཤད་པ་ལ། བཤད་ཚུལ་སྤྱིར་བསྟན་པ་དང་། གཞུང་དོན་བྱེ་བྲག་ཏུ་
བཤད་པའོ། ། དང་པོ་ཡོད་དེ། ཕལ་ཆེན་དང་ཡབ་སྲས་མཇལ་བའི་མདོ་དང་ས་སྡེ་དང་དུས་འཁོར་སོགས་
ནས་བཤད་ཚུལ་མི་འདྲ་བ་དུ་མ་འབྱུང་བ་ལྟར་ཡིན་པའི་ཕྱིར་རོ། ། གཉིས་པ་ལ། རྟེན་དཀྱིལ་འཁོར་གསུམ་
བཤད་པ། བརྟེན་པར་མཚོ་གླིང་གསུམ་བཤད་པ། ཚ་གྲང་དམྱལ་བའི་གནས་བཤད་པ། ཉི་ཟླའི་འཆར་ཚུལ་
དང་ཚད་བཤད་པ། ལྷའི་གནས་བཤད་པ། སྟོང་གསུམ་ངོས་བཟུང་བ། འགྲོ་བ་རྣམས་ཀྱི་ལུས་དང་ཚེ་ཚད་
95



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཤད་པ། ཚད་དེ་གཞལ་བའི་ཐབས་བཤད་པ། སྣོད་བཅུད་ཀྱི་ཁྱད་ཆོས་བྱེ་བྲག་ཏུ་བཤད་པ་དང་དགུ། དང་
པོ་ལ། རླུང་དང་ཆུ་དང་ས་དཀྱིལ་བཤད་པ་གསུམ་ལས། དང་པོ་ནི། མཛོད་ལས། དེ་ལ་སྣོད་ཀྱི་འཇིག་རྟེན་
གྱི། ། གནས་པར་འདོད་པའི་འོག་དག་གི ། རླུང་གི་དཀྱིལ་འཁོར་རྣམས་སུ་ནི། ། ས་ཡ་དྲུག་འབུམ་གྲངས་
མེད་དོ། ། ཞེས་བྱུང་། ཤེས་བྱ་ཆོས་ཅན། སྣོད་བཅུད་གཉིས་ཡོད་པ་དེ་ལ་སྣོད་ཀྱི་འཇིག་རྟེན་གྱི་ཁམས་སྟོང་
གསུམ་འདིའི་འོག་གཞིར་རྟེན་རླུང་གི་དཀྱིལ་འཁོར་ཆེན་པོ་གཅིག་གནས་པར་འདོད་པ་དེའི་ཆགས་ཚུལ་ཡོད་དེ།
དང་པོ་ནམ་མཁའ་ལྟར་སྟོང་བར་གནས་པ་ལས་སེམས་ཅན་སྤྱི་མཐུན་གྱི་ལས་སྟོབས་ཀྱི་ལོ་དུ་མར་རླུང་འཇམ་པོ་
རིམ་གྱིས་འཁྲིགས་པ་ལས་འཐབ་བྲལ་ཡན་ཆད་ཆགས་པའི་རྗེས་སུ་ཆགས་པའི་ཕྱིར། རླུང་དཀྱིལ་དེ་ཆོས་ཅན།
ཁྱོད་ཀྱི་ཚད་ཡོད་དེ། རྔམས་ཏེ་དཔངས་སུ་དཔག་ཚད་ས་ཡ་གཅིག་དང་དྲུག་འབུམ་ཡོད་ཅིང་། རྒྱུར་དཔག་
ཚད་གྲངས་མེད་ཅིག་ཡོད་པའི་ཕྱིར། རླུང་དཀྱིལ་འདིའི་རྒྱར་དཔག་ཚད་དེ་ལྟར་མང་བའི་རྒྱུ་མཚན་ཡོད་དེ།
སྟོང་གསུམ་འཇིག་རྟེན་ཁམས་ཀྱི་འོག་གི་རླུང་དཀྱིལ་ནི་གཅིག་གིས་གོ་ཆོད་ཅིང་། ཆུ་ས་རྣམས་སོ་སོ་བ་ཡིན་པའི་
ཕྱིར། གཉིས་པ་ནི། ཆུ་རྔམས་འབུམ་ཕྲག་བཅུ་གཅིག་དང་། ། སྟོང་ཕྲག་དག་ནི་ཉི་ཤུའོ། ། ཞེས་བྱུང་། ཆུ་
དཀྱིལ་ཆོས་ཅན། ཁྱོད་ཆགས་ཚུལ་ཡོད་དེ། རླུང་དཀྱིལ་གྱི་སྟེང་དུ་སེམས་ཅན་རྣམས་ཀྱི་ལས་ཀྱིས་སྤྲིན་གསེར་
གྱི་སྙིང་པོ་ཅན་འདུས་ཏེ་ཆར་གྱི་རྒྱུན་ཤིང་རྟའི་འཕང་ལོ་ཙམ་མམ་གཉའ་ཤིང་ཙམ་ལོ་དུ་མར་བབས་པ་ལས་
ཆགས་པའི་ཕྱིར། དེ་ཆོས་ཅན། ཁྱོད་ཀྱི་ཚད་ཡོད་དེ། རྔམས་སུ་དཔག་ཚད་འབུམ་ཕྲག་བཅུ་གཅིག་དང་སྟོང་
ཕྲག་དག་ནི་ཉི་ཤུ་སྟེ་ཉི་ཁྲི་ཡོད་པའི་ཕྱིར། གསེར་གྱི་སྙིང་པོ་ཅན་ཞེས་པའི་དོན་ཡོད་དེ། བསྲུབས་ན་གསེར་
འབྱུང་རུང་གི་སྙིང་པོ་ཅན་ཡིན་པའི་ཕྱིར། ཆུ་མཐའ་ཆོས་ཅན། ཕྱིར་མི་འཕོ་སྟེ། སེམས་ཅན་གྱི་ལས་དབང་
གིས་འཛིན་པའི་ཕྱིར། གསུམ་པ་ནི། ཕྱིས་ནི་རྔམས་སུ་འབུམ་ཕྲག་བརྒྱད། ། ལྷག་མ་དག་ནི་གསེར་དུ་
འགྱུར། ། ཆུ་དང་གསེར་གྱི་དཀྱིལ་འཁོར་གྱི། ། ཐད་ཀར་འབུམ་ཕྲག་བཅུ་གཉིས་དང་། སྟོང་ཕྲག་གསུམ་
དང་བརྒྱ་ཕྲག་ནི། ། ཕྱེད་དང་ལྔ་རྣམས་ཁོ་ནའོ། ། ཁོར་ཡུག་ཏུ་ནི་སུམ་འགྱུར་རོ། ། ཞེས་བྱུང་། གསེར་
དཀྱིལ་ཆོས་ཅན། ཁྱོད་ཆགས་ཚུལ་ཡོད་དེ། སྔར་གྱི་ཆུ་དཀྱིལ་དེ་སེམས་ཅན་སྤྱི་མཐུན་གྱི་ལས་སྟོབས་ཀྱིས་རླུང་
གིས་བསྲུབས་པ་ལས་ཕྱིས་ནི་རྔམས་སུ་དཔག་ཚད་འབུམ་ཕྲག་བརྒྱད་དུ་འགྱུར་ཏེ། ལྷག་མ་སུམ་འབུམ་ཉི་ཁྲི་
དག་ནི་ཆུ་དེའི་སྟེང་དུ་ཁྱོད་དུ་འགྱུར་པའི་ཕྱིར། དེ་ཡང་སའི་དཀྱིལ་འཁོར་ལོགས་ནས་འོངས་པ་མིན་གྱི་ཆུ་
དཀྱིལ་སྔ་མ་དེའི་སུམ་ཆ་གསེར་གྱི་དཀྱིལ་འཁོར་དུ་འགྱུར་བ་ཡིན་ཏེ། དཔེར་ན་འོ་མའི་སྟེང་གི་སྤྲིས་མ་ཆགས་པ་
ལྟར་འགྱུར་བའི་ཕྱིར། ཆུ་དང་གསེར་གྱི་དཀྱིལ་འཁོར་གཉིས་པོ་ཆོས་ཅན། ཁྱོད་ཀྱི་རྒྱུ་ཚད་མཉམ་པ་ཡིན་ཏེ།



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དཀར་ཆེ་ཆུང་མེད་པར་འབུམ་ཕྲག་བཅུ་གཉིས་དང་སྟོང་ཕྲག་གསུམ་དང་བརྒྱ་ཕྲག་ནི་ཕྱེད་དང་ལྔ་རྣམས་ཁོ་ནར་
ངེས་པའི་ཕྱིར། དེ་གཉིས་ཆོས་ཅན། ཁྱོད་ཀྱི་ཁོར་ཡུག་གི་ཚད་ཡོད་དེ། ཁོར་ཡུག་ཏུ་ནི་ཞེང་གི་སུམ་འགྱུར་
འབུམ་ཕྲག་སུམ་ཅུ་རྩ་བདུན་ཏེ་སུམ་འབུམ་བདུན་ཁྲི་དང་བརྒྱ་ཕྲག་ཕྱེད་དང་བཞི་ཡོད་པའི་ཕྱིར་ཏེ། ཟླུམ་པོའི་
མཐའ་སྐྱོར་ནི་ཞེང་གི་སུམ་འགྱུར་དུ་ངེས་པའི་ཕྱིར། མཁས་པ་ཁ་ཅིག སྣོད་ཆགས་པའི་ཐོག་མ་རླུང་གི་དཀྱིལ་
འཁོར་ཆགས་པ་ནས་ཡིན་གསུང་བ་ནི་མི་འཐད་དེ། ཚངས་པའི་འཇིག་རྟེན་ཐོག་མར་ཆགས་ནས་རླུང་དཀྱིལ་
རྗེས་སུ་ཆགས་པ་སོགས་ཡིན་པའི་ཕྱིར། དེར་ཐལ། མེས་འཇིག་གི་རྗེས་སུ་དེ་ལྟར་ཆགས་པར་འགྱུར་བའི་ཕྱིར།
འདོད་ཁམས་ཆགས་པའི་སྣོད་ཀྱི་ཐོག་མ་ཡང་རླུང་དཀྱིལ་ནས་མ་ཡིན་ཏེ། ཚངས་རིས་ནས་འཐབ་བྲལ་གྱི་བར་
ཆོགས་པའི་རྗེས་སུ་རླུང་དཀྱིལ་ཆགས་པ་རང་འགྲེལ་དང་འགྲེལ་བཤད་ལས་གསལ་བར་བཤད་པའི་ཕྱིར། འོན་
ཀྱང་། ཆགས་པ་དང་པོའི་རླུང་ནས་ནི་ཞེས་པ་དང་མི་འགལ་ཏེ་དེ་ནི་ཐོག་མའི་རླུང་ཡིན་གྱི་རླུང་དཀྱིལ་དེའི་
དབང་དུ་བྱས་པ་མ་ཡིན་པའི་ཕྱིར། ཁོར་ཡུག་གི་ཕྱི་མཐའ་རུ་ཆུ་དང་གསེར་དཀྱིལ་གྱི་ལྷག་མ་མེད་པ་ནི་མིན་ཏེ།
ལྕགས་རིའི་ཕྱི་རོལ་ཏུ་ཡང་ཕྱོགས་རེ་རེར་དེ་གཉིས་དཔག་ཚད་སྟོང་དང་ཉིས་བརྒྱ་དང་བརྒྱད་ཅུ་རྩ་ཕྱེད་དང་
བརྒྱུད་རེ་ལྷག་ལུས་པ་ཡོད་པའི་ཕྱིར། དེར་ཐལ། རྒྱལ་སྲས་མ་ལས། དེ་ནི་ཁོར་ཡུག་གི་ཕྱི་རོལ་ན་ཆུ་དང་
གསེར་གྱི་དཀྱིལ་འཁོར་དེ་ཙམ་ལྷག་པའི་ཕྱིར་ཉེས་པ་མེད་དོ། ། ཞེས་གསུངས་པའི་ཕྱིར། གཉིས་པ་ལ། རི་
དགུ་རྒྱུ་དང་དབྱིབས་ཚད་ཀྱི་སྒོ་ནས་བཤད་པ། མཚོ་བརྒྱད་ཀྱི་དབྱིབས་ཚད་བཤད་པ། གླིང་བཞི་གླིང་ཕྲན་
བརྒྱད་ཀྱི་ཚད་དབྱིབས་བཤད་པ། འཛམ་བུའི་གླིང་གི་ཡོན་ཏན་བྱེ་བྲག་ཏུ་བཤད་པ་དང་བཞི། དང་པོ་ནི།
དེ་ལ་ལྷུན་པོ་གཉའ་ཤིང་འཛིན། ། གཤོལ་འདའ་འཛིན་དང་སེང་ལྡེང་ཅན། ། དེ་བཞིན་བལྟ་ན་སྡུག་རི་
དང་། ། རྟ་རྣ་དང་ནི་རྣམ་འདུད་དང་། ། མུ་ཁྱུད་འཛིན་རིའོ་དེ་ནས་ནི། ། གླིང་རྣམས་ཡིན་ནོ་དེ་དག་གི །
ཕྱི་རོལ་ན་ནི་ཁོར་ཡུག་སྟེ། ། བདུན་ནི་གསེར་ཡིན་དེ་ལྕགས་སོ། ། ལྷུན་པོ་རིན་ཆེན་བཞིའི་རང་བཞིན། ། ཆུ་
ཡི་ནང་དུ་བརྒྱད་ཁྲི་དཔོ། ། ནུབ་པོ་དེ་བཞིན་སྟེང་དུ་ཡང་། །དཔག་ཚད་དག་ནི་བརྒྱད་ཁྲིའོ། ། བརྒྱད་པོའི་
འཕང་དུ་ཕྱེད་ཕྱེད་དབྲི། ། དེ་དག་རྔམས་སུའང་འཕང་དང་མཉམ། ཞེས་བྱུང་། ཤེས་བྱ་ཆོས་ཅན།
གསེར་དཀྱིལ་གྱི་སྟེང་དེ་ལ་ཆར་གྱི་རྒྱུན་སྔར་བཞིན་བབས་པ་ལས་རྒྱ་མཚོ་ཆེན་པོ་དཔངས་སུ་དཔག་ཚད་བརྒྱད་
ཁྲི་ཡོད་པ་ཞིག་ཆགས་པ་རླུང་གིས་བསྲུབས་པས་ཁམས་རབ་ལས་རི་རྣམས་ཀྱི་དབུས་སུ་རི་གཞན་ལས་ལྷུན་བརྗིད་
ཆེ་བའི་ལྷུན་པོ་ཆགས། ཡང་དེ་ལྟར་བསྲུབས་པས་ཁམས་འབྲིང་ལས་གསེར་རི་གཉའ་ཤིང་འཛིན་དང་གཤོལ་
མདའ་འཛིན་དང་སེང་ལྡེང་ཅན་དང་དེ་བཞིན་དུ་བལྟ་ན་སྡུག་རི་དང་རྟ་རྣ་དང་རྣམ་འདུད་དང་མུ་ཁྱུད་འཛིན་
97



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རི་བདུན་གྲུ་བཞིར་བསྐོར་བའི་ཚུལ་གྱིས་ཆགས་ཤིང་། ཡང་ཁམས་ཐ་མ་ལས་དེ་ནས་ཕྱི་རོལ་ཏུ་ནི་གླིང་རྣམས་
ཀྱང་ཆགས་ནས་གནས་པའི་ཕྱིར། དེ་དག་གི་ཕྱི་རོལ་ན་དེ་ཁོར་ཡུག་ཏུ་བསྐོར་བའི་ལྕགས་རི་ཡོད་ཅིང་དེ་རྣམས་
ཀྱི་རྒྱུའི་ཁྱད་པར་ཡོད་དེ། གཉའ་ཤིང་འཛིན་སོགས་རི་བདུན་ནི་གསེར་དང་། ཁོར་ཡུག་དེ་ལྕགས་ལས་གྲུབ་
པའི་ཕྱིར། ལྷུན་པོ་ཆོས་ཅན། རིན་པོ་ཆེ་བཞིའི་རང་བཞིན་ལས་གྲུབ་པ་ཡིན་ཏེ། ཤར་དངུལ། ལྷོ་བཻ་ཌཱ་རུ།
ནུབ་ཤེལ། བྱང་གསེར་ལས་གྲུབ་པའི་ཕྱིར། དེའི་རྒྱུ་མཚན་གྱིས་གླིང་སོ་སོའི་ངོས་ཀྱི་ནམ་མཁའ་ཡང་དེ་དག་གི་
མདོག་ཏུ་སྣང་བ་ཡིན་ཏེ། རང་འགྲེལ་ལས། གང་གི་རང་བཞིན་ཡིན་པ་དེའི་མཐུས་དེའི་ནམ་མཁའ་ཡང་དེའི་
ཁ་དོག་ཏུ་སྣང་སྟེ། ཞེས་གསུངས་པའི་ཕྱིར། ལྷོ་ཕྱོགས་ཀྱི་ནམ་མཁའ་སྔོན་པོར་སྣང་བའི་རྒྱུ་མཚན་ཡོད་དེ།
རི་རབ་ཀྱི་ལྷོ་ངོས་བེ་ཌཱུརྱ་སྔོན་པོའི་རང་བཞིན་ཅན་ཡིན་པའི་དབང་གིས་ཡིན་པའི་ཕྱིར། རི་དགུ་བོ་ཆོས་ཅན།
ཁྱོད་ཀྱི་དཔངས་ཚད་ཡོད་དེ། ཆུའི་ནང་དུ་གསེར་དཀྱིལ་ལ་ཐུག་པར་དཔག་ཚད་བརྒྱད་ཁྲི་རེ་མཉམ་པར་ནུབ་
ཅིང་རི་རབ་ནི་དེ་བཞིན་དུ་ཆུའི་སྟེང་དུ་ཡང་དཔག་ཚད་དག་ནི་བརྒྱད་ཁྲི་འཕགས་པའི་ཕྱིར། གཉའ་ཤིང་
འཛིན་སོགས་རི་གཞན་བརྒྱད་པོ་ནི་ཆོས་ཅན། ཆུའི་སྟེང་དུ་སྔ་མ་ལས་ཕྱི་མ་འཕང་སྟེ་རྣམས་སུ་ཕྱེད་ཕྱེད་དབྲི་བ་
ཡིན་ཏེ། གཉའ་ཤིང་འཛིན་གྱི་ཆུ་མཚམས་ཡན་ཆད་ལ་དཔག་ཚད་བཞི་ཁྲི། དེ་བཞིན་དུ་གཉིས་པ་ལ་དེའི་ཕྱེད་
ཉིས་ཁྲི། གསུམ་པ་ལ་ཆིག་ཁྲི། བཞི་པ་ལ་ལྔ་སྟོང་། ལྔ་བ་ལ་ཉིས་སྟོང་ལྔ་བརྒྱ། དྲུག་པ་ལ་ཚིག་སྟོང་དང་ཕྱེད་
དང་སུམ་བརྒྱ། བདུན་པ་ལ་དྲུག་བརྒྱ་ཉི་ཤུ་རྩ་ལྔ་ཡོད་པའི་ཕྱིར། རི་བརྒྱུད་པོ་དེ་དག་ཆོས་ཅན། ཆུ་མཚམས་
ཡན་གྱི་རྔམས་སུའང་འཕང་སྟེ་འདིར་ཞེང་དང་ཚད་མཉམ་པ་ཡིན་ཏེ། རྒྱ་དཔངས་གཉིས་མཉམ་པའི་ཕྱིར།
འདི་ལྟར་ན་འཕང་ལ་ངོམས་ཞིང་གཉིས་ཀྱི་སྒྲ་འཇུག་པར་གསལ་ཞིང་། རི་ཕྱི་མ་ལས་ནང་མ་མཐུན་པའི་དབང་
ངོ་། ། རི་ལྷག་མ་བདུན་ཆོས་ཅན། ཁྱོད་ཀྱི་ངོས་བཞིའི་དཀྱུས་ཚད་ཡོད་དེ། སྔ་མ་ལས་ཕྱི་མ་ཆེ་བའི་ཕྱིར་ཏེ།
སྔ་མ་ལས་ཕྱི་མའི་དཀྱུས་ཚད་རང་གི་སྔ་མའི་མཚོ་དང་རང་གི་ཞེང་ཚད་ཉིས་འགྱུར་རེས་ལྷག་པའི་ཕྱིར། གཉའ་
ཤིང་འཛིན་ཆོས་ཅན། ཁྱོད་ཀྱི་ངོས་རེ་དང་མཐའ་སྐོར་གྱི་ཚད་གཉིས་ཡོད་དེ། ཕྱིའི་ངོས་གཅིག་གི་ཟུར་ནས་
ཟུར་དུ་དཔག་ཚད་སུམ་འབུམ་ཉིས་ཁྲི་དང་
། མཐར་དེའི་བཞི་འགྱུར་ས་ཡ་གཅིག་དང་ཉིས་འབུམ་བརྒྱུད་ཁྲི་
ཡོད་པའི་ཕྱིར། ཟུར་སྔ་མ་གྲུབ་སྟེ། རི་རབ་དང་དེའི་གཡས་གཡོན་གྱི་མཚོ་དང་རང་གི་ཞེང་ཚད་གཉིས་རྣམས་
བསྡོམས་པ་ལ་ཚད་དེ་ལྟར་ཡོད་པའི་ཕྱིར། དེ་བཞིན་དུ་གཤོལ་མདའ་འཛིན་ཆོས་ཅན། ངོས་རེ་དང་མཐའི་
ཚད་ཡོད་དེ། ངོས་རེར་བཞི་འབུམ་བཞི་ཁྲི་རེ་དང་མཐར་ས་ཡ་གཅིག་དང་བདུན་འབུམ་དྲུག་ཁྲི་ཡོད་པའི་ཕྱིར།
སེང་ལྡེང་ཅན་ཆོས་ཅན། ངོས་རེ་དང་མཐའི་ཚད་ཡོད་དེ། ངོས་རེར་ལྔ་འབུམ་རེ་དང་མཐར་ས་ཡ་གཉིས་ཡོད་
ས8



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པའི་ཕྱིར། བལྟ་ན་སྡུག་རི་ཆོས་ཅན། ངོས་རེ་དང་མཐའི་ཚད་ཡོད་དེ། ངོས་རེར་ལྔ་འབུམ་སུམ་ཁྲི་རེ་དང་
མཐར་ས་ཡ་གཉིས་དང་ཆིག་འབུམ་ཉིས་ཁྲི་ཡོད་པའི་ཕྱིར། རྟ་རྣ་ཆོས་ཅན། ངོས་རེ་དང་མཐའི་ཚད་ཡོད་དེ།
ངོས་རེར་ལྔ་འབུམ་བཞི་ཁྲི་ལྔ་སྟོང་རེ་དང་མཐར་ས་ཡ་གཉིས་དང་ཆིག་འབུམ་བརྒྱད་ཁྲི་ཡོད་པའི་ཕྱིར། རྣམ་
འདུད་ཆོས་ཅན། ངོས་རེ་དང་མཐའི་ཚད་ཡོད་དེ། ངོས་རེར་ལྔ་འབུམ་ལྔ་ཁྲི་ཉིས་སྟོང་ལྔ་བརྒྱ་རེ་དང་མཐར་ས་
ཡ་གཉིས་དང་ཉིས་འབུམ་ཆིག་ཁྲི་ཡོད་པའི་ཕྱིར། མུ་ཁྱུད་འཛིན་ཆོས་ཅན། ངོས་རེ་དང་མཐའི་ཚད་ཡོད་དེ།
ངོས་རེར་ལྔ་འབུམ་ལྔ་ཁྲི་དྲུག་སྟོང་ཕྱེད་དང་སུམ་བརྒྱ་རེ་དང་མཐའ་སྐོར་དུ་ས་ཡ་གཉིས་དང་ཉིས་འབུམ་ཉིས་ཁྲི་
ལྔ་སྟོང་ཡོད་པའི་ཕྱིར། ཁ་ཅིག་ཅུང་ཟད་མི་འདྲ་བ་རེ་བཤད་ཀྱང་དོན་ནི་འདི་ཁོ་ན་ལྟར་རོ། ། རི་བདུན་པོ་
ཆོས་ཅན། སོ་སོའི་སྒྲ་བཤད་ཡོད་དེ། ཉི་ཟླ་གཉའ་ཤིང་ལྟར་འཛིན་པའམ་རྩེ་མོ་ན་བྲག་གཉའ་ཤིང་ལྟ་བུ་ཡོད་
པསན་གཉའ་ཤིང་འཛིན་དང་། དེ་བཞིན་དུ་རྩེ་མོ་བཤོལ་མདའ་ལྟར་ཡོད་པ་དང་། རྩེ་མོར་སེང་ལྡེང་གི་
ནགས་ཡོད་པ་དང༌། རྩེ་མོ་ལྟ་ན་སྡུག་ཅིང་མཛེས་པར་ཡོད་པ་དང༌། རྩེ་མོ་རྟའི་རྣ་བ་ལྟར་ཡོད་པ་དང་། རྩེ་མོ་
དབུས་སུ་འདུད་པའི་ཚུལ་དུ་ཡོད་པ་དང་། རྩེ་མོ་འཁོར་ལོའི་མུ་ཁྱུད་ལྟར་ཡོད་པས་ན་དེ་ལྟར་དུ་བརྗོད་པའི་ཕྱིར།
གཉིས་པ་ནི། དེ་དག་བར་བདུན་རོལ་མཚོ་ཡིན། ། དང་པོ་སྟོང་ཕྲག་བརྒྱད་ཅུའོ། ། དེ་ནི་ནང་གི་རྒྱ་མཚོ་
ཡིན། ། དེ་ཡི་ངོས་ལ་སུམ་འགྱུར་རོ། ། རོལ་མཚོ་གཞན་ནི་ཕྱེད་ཕྱེད་དོ། །ལྷག་མ་ཕྱི་ཡི་རྒྱུ་མཚོ་ཡིན། །
འབུམ་ཕྲག་གསུམ་དང་སྟོང་ཕྲག་ནི། ། ཉི་ཤུ་གཉིས་སོ་ཞེས་བྱུང་། རོལ་མཚོ་བདུན་པོ་ཆོས་ཅན། བཞག་ཏུ་
ཡོད་དེ། ལྷུན་པོ་ནས་མུ་ཁྱུད་འཛིན་ལ་ཐུག་པ་དེ་དག་གི་བར་བདུན་གྱི་མཚོ་བདུན་པོ་དེ་ཁྱོད་དུ་འཇོག་པ་ཡིན་
པའི་ཕྱིར། མཚོ་དང་པོ་ཆོས་ཅན། ཁྱོད་ཀྱི་ཞེང་ཚད་ཡོད་དེ། སྟོང་ཕྲག་བརྒྱད་ཅུ་སྟེ་བརྒྱད་ཁྲི་ཡོད་པའི་ཕྱིར།
དེ་ནི་ཆོས་ཅན། ནང་གི་རྒྱ་མཚོ་ཡིན་ཏེ། མཚོ་བརྒྱད་ཀྱི་ནང་མ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་ངོས་
ཚད་ཡོད་དེ། རང་གི་ཐད་ཀའི་སུམ་འགྱུར་ཡོད་པའི་ཕྱིར་ཏེ། ངོས་རེ་ལ་ཉིས་འབུམ་བཞི་ཁྲི་རེ་དང་མཐར་དེའི་
བཞི་འགྱུར་དགུ་འབུམ་དྲུག་ཁྲི་ཡོད་པའི་ཕྱིར། རོལ་མཚོ་གཞན་དྲུག་གི་ཁ་ཞེང་ནི་སྔ་མ་ལས་ཕྱི་མ་ཕྱེད་ཕྱེད་ཀྱིས་
དབྲི་བ་ཡིན་ཏེ། རིམ་བཞིན་བཞི་ཁྲི་དང་ཉིས་ཁྲི་དང་ཆིག་ཁྲི་དང་ལྔ་སྟོང་དང་། ཕྱེད་དང་སུམ་སྟོང་དང་ཚིག་
སྟོང་ཉིས་བརྒྱ་ལྔ་བཅུ་ཡོད་པའི་ཕྱིར། མཚོ་དེ་རྣམས་ཆོས་ཅན། དཀྱུས་ཚད་སྔ་མ་ལས་ཕྱི་མ་ཆེ་སྟེ། རོལ་མཚོ་
དང་པོའི་ངོས་རེར་དཔག་ཚད་ཉིས་འབུམ་བཞི་ཁྲི་དང་མཐར་དགུ་འབུམ་དྲུག་ཁྲི། གཉིས་པའི་ངོས་རེར་བཞི་
འབུམ་རེ་དང་མཐར་ས་ཡ་གཅིག་དང་དྲུག་འབུམ། གསུམ་པའི་ངོས་རེར་བཞི་འབུམ་བརྒྱད་ཁྲི་རེ་དང་མཐར་
ས་ཡ་གཅིག་དང་དགུ་འབུམ་ཉིས་ཁྲི། བཞི་པའི་ངོས་རེར་ལྔ་འབུམ་ཉིས་ཁྲི་དང་མཐར་ས་ཡ་གཉིས་དང་བརྒྱུད་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྲི། ལྔ་བའི་ངོས་རེར་ལྔ་འབུམ་བཞི་ཁྲི་རེ་དང་མཐར་ས་ཡ་གཉིས་དང་ཆིག་འབུམ་དྲུག་ཁྲི། དྲུག་པའི་ངོས་རེར་
ལྔ་འབུམ་ལྔ་ཁྲི་རེ་དང་མཐར་ས་ཡ་གཉིས་དང་ཉིས་འབུམ། བདུན་པའི་ངོས་རེར་ལྔ་འབུམ་ལྔ་ཁྲི་ལྔ་སྟོང་རེ་དང་
མཐའ་སྐོར་དུ་བཞི་འགྱུར་ས་ཡ་གཉིས་དང་ཉིས་འབུམ་ཉིས་ཁྲི་ཡོད་པའི་ཕྱིར། བདུན་པོ་དེ་ཆོས་ཅན། རོལ་
མཚོ་ཞེས་བརྗོད་པའི་རྒྱུ་མཚན་ཡོད་དེ། དགའ་བོ་དང་ཉེ་དགའ་ལ་སོགས་ཀླུའི་རྒྱལ་པོ་རྣམས་རྩེ་ཞིང་རོལ་བས་
ན་དེ་སྐད་ཅེས་བརྗོད་པའི་ཕྱིར། མཚོ་སྔ་མ་བདུན་པོ་ནང་གི་རྒྱ་མཚོ་ཡིན་ལ། མུ་ཁྱུད་འཛིན་དང་ཁོར་ཡུག་གི་
བར་གྱི་མཚོ་ཆོས་ཅན། ཕྱིའི་རྒྱ་མཚོ་ཞེས་བྱ་སྟེ། མཚོ་གཞན་གྱི་ཕྱིའི་ལྷག་མའི་རྒྱ་མཚོ་ཡིན་པའི་ཕྱིར། དེ་ཆོས་
ཅན། ཁྱོད་ཀྱི་ཞེང་ཚད་ཡོད་དེ། དེའི་བར་ལ་དཔག་ཚད་འབུམ་ཕྲག་གསུམ་དང་སྟོང་ཕྲག་དག་ནི་ཉི་ཤུ་རྩ་
གཉིས་ཡོད་པའི་ཕྱིར། ། ། ། །
གསུམ་པ་གླིང་རྣམས་ཚད་དབྱིབས་ཀྱི་སྒོ་ནས་བཤད་པ་ནི། དེར་ནི། ། འཛམ་བུའི་གླིང་སྟེ་ངོས་གསུམ་
ལ། ། སྟོང་ཕྲག་གཉིས་སོ་ཤིང་རྟའི་དབྱིབས། ། གཅིག་ལ་དཔག་ཚད་ཕྱེད་དང་བཞི། །ཤར་གྱི་ལུས་འཕགས་
ཟླ་གམ་འདྲ། ། ངོས་གསུམ་འདི་དང་འདྲ་གཅིག་ལ། དཔག་ཚད་སུམ་བརྒྱ་ལྔ་བཅུའོ། ། བ་ལང་སྤྱོད་གླིང་
ཟླུམ་པོ་སྟེ། ། སྟོང་ཕྲག་ཕྱེད་དང་བརྒྱད་ཡིན་ནོ། ། དེའི་དབུས་སྟོང་ཕྲག་ཕྱེད་དང་གསུམ། ། སྒྲ་མི་སྙན་
བརྒྱད་གྲུ་བཞིར་མཉམ། ། དེ་ཡི་བར་གྱི་གླིང་བརྒྱད་ནི ། ལུས་དང་ལུས་འཕགས་སྒྲ་མི་སྙན། ། སྒྲ་མི་སྙན་གྱི་
ཟླ་དང་ནི། ། རྔ་ཡབ་དང་ནི་རྔ་ཡབ་གཞན། གཡོ་ལྡན་དང་ནི་ལམ་མཆོག་འགྲོ། ། ཞེས་བྱུང༌། གླིང་རྣམས་
ཆོས་ཅན། གང་ལ་གནས་པ་ཡོད་དེ། ཕྱིའི་རྒྱ་མཚོར་རྩ་བའི་གཞིར་ཐུག་པའི་ཚུལ་གྱིས་གནས་པའི་ཕྱིར། རི་
རབ་ཀྱི་ལྷོ་ན་ཡོད་པའི་འཛམ་བུའི་གླིང་ཆོས་ཅན། ཁྱོད་ཀྱི་སྒྲ་དོན་དབྱིབས་ཚད་སོགས་ཡོད་དེ། ཤིང་འཛམ་
བུའི་འབྲས་བུ་མཚོ་ནང་དུ་ལྷུང་བའི་སྒྲ་དང་ཤིང་དེས་མཚོན་པས་ན་འཛམ་བུའི་གླིང་དང་། དབྱིབས་ཤིང་རྟ་ལྟ་
བུ་དང་། ངོས་གཞན་གསུམ་ལ་དཔག་ཚད་སྟོང་ཕྲག་གཉིས་རེ་དང་། ལྷོ་ཕྱོགས་ཀྱི་ངོས་གཅིག་ལ་དཔག་ཚད་
ཕྱེད་དང་བཞི་ཡོད་པའི་ཕྱིར། ཤར་གྱི་ལུས་འཕགས་གླིང་ཆོས་ཅན། ཁྱོད་ཀྱི་དབྱིབས་ཚད་སོགས་ཡོད་དེ།
དབྱིབས་ནི་ཟླ་ཁམ་དང་འདྲ་ལ། ཚད་ནི་ངོས་གསུམ་འཛམ་བུའི་གླིང་འདི་དང་འདྲ་བར་དཔག་ཚད་སྟོང་ཕྲག་
གཉིས་རེ་དང་ལྕགས་རིའི་ཕྱོགས་ཀྱི་ངོས་གཅིག་ལ་དཔག་ཚད་སུམ་བརྒྱ་ལྔ་བཅུ་ཡོད་པའི་ཕྱིར། སྒྲ་དོན་ཡོད་དེ།
ལུས་འཛམ་བུའི་གླིང་བའི་ལུས་ལས་འཕགས་ཤིང་མཛེས་པས་ན་དེ་ལྟར་བརྗོད་པའི་ཕྱིར། ནུབ་ཕྱོགས་ཀྱི་བ་
ལང་སྤྱོད་ཆོས་ཅན། ཁྱོད་ཀྱི་དབྱིབས་ཚད་ཡོད་དེ། དབྱིབས་ཟླུམ་པོ་དང་། ཚད་ནི་མཐར་དཔག་ཚད་སྟོང་
ཕྲག་ཕྱེད་དང་བརྒྱད་ཡིན་ལ་དེའི་དབུས་ཐད་ཀར་ཞེང་ལ་དཔག་ཚད་སྟོང་ཕྲག་ཕྱེད་དང་གསུམ་ཡོད་པའི་ཕྱིར།
100



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སྒྲ་དོན་ཡོད་དེ། བ་ལང་དང་ནོར་བུ་ལ་སྤྱོད་པས་ན་དེ་སྐད་བརྗོད་པའི་ཕྱིར། བྱང་གི་སྒྲ་མི་སྙན་ཆོསཅན།
ཁྱོད་ཀྱི་དབྱིབས་ཚད་ཡོད་དེ། དབྱིབས་གྲུ་བཞིར་མཉམ་ཞིང་
། ཚད་ནི་ངོས་རེར་དཔག་ཚད་ཉིས་སྟོང་རེ་ཡོད་
ཅིང་མཐའ་སྐོར་དུ་དཔག་ཚད་སྟོང་ཕྲག་བརྒྱད་ཡོད་པའི་ཕྱིར། སྒྲ་དོན་ཡོད་དེ། དེ་ན་ཡོད་པའི་མི་རྣམས་འཆི་
བའི་ཚེ་ཞག་བདུན་གྱི་གོང་དུ་འཆིའོ་ཞེས་པའི་སྒྲ་མི་སྙན་པ་ནམ་མཁའ་ལས་འགྱུར་བས་ན་དེ་ལྟར་བརྗོད་པའི་
ཕྱིར། གླིང་དེ་རྣམས་ཆོས་ཅན། ཁྱོད་ལ་གླིང་ཞེས་བརྗོད་པའི་སྒྲ་དོན་ཡོད་དེ། མཐའ་ཆུས་བསྐོར་བའི་ཚུལ་
གྱིས་སོ་སོར་གནས་པས་ན་དེ་སྐད་ཅེས་བརྗོད་པའི་ཕྱིར། གླིང་དེ་དག་ན་བྱ་བ་བྱེད་ཚུལ་དང་། མི་རྣམས་ཀྱི་
བྱད་དབྱིབས་ཀྱི་ཁྱད་པར་ཡོད་དེ། གླིང་གཞན་ན་ཆེད་དུ་བྱས་པའི་ཁ་ཟས་ཟ་ལ། སྒྲ་མི་སྙན་ན་མ་རྨོས་པའི་ལོ་
ཏོག་སོགས་ལ་སྤྱོད། སྔ་མ་གསུམ་ན་བག་མ་གཏོང་ལེན་དང་ཉོ་ཚོང་དང་གནས་ཁང་འབུལ་བ་སོགས་ཡོད། སྒྲ་
མི་སྙན་ན་དེ་ལྟ་བུ་མེད་ལ། བྱད་དབྱིབས་ཀྱི་ཁྱད་པར་ནི་གདོང་རང་རང་གི་གླིང་གི་དབྱིབས་ལྟ་བུ་ཡིན་པའི་ཕྱིར།
གླིང་བཞི་བོ་དེའི་བར་གྱི་གླིང་ཆོས་ཅན། ཁྱོད་ལ་བརྒྱད་ཡོད་དེ། གཡོན་སྐོར་གྱིས་ ཤར་དུ་ལུས་དང་ལུས་
འཕགས་གཉིས། བྱང་དུ་སྒྲ་མི་སྙན་དང་སྒྲ་མི་སྙན་གྱི་ཟླ་གཉིས། ནུབ་ཏུ་གཡོ་ལྡན་དང་ལམ་མཆོག་འགྲོ་གཉིས།
ལྷོར་རྔ་ཡབ་དང་རྔ་ཡབ་གཞན་གཉིས་ཏེ་བརྒྱད་ཡོད་པའི་ཕྱིར། གླིང་ཕྲན་བརྒྱད་པོ་དེ་ཆོས་ཅན། ཁྱོད་ཀྱི་ཚད་
དབྱིབས་ཡོད་དེ། རང་གི་དབུས་ཀྱི་གླིང་ལས་ཕྱེད་ཀྱིས་ཆུང་ཞིང་དབྱིབས་ནི་རང་རང་གི་དབུས་ཀྱི་གླིང་ལྟ་བུ་
ཡིན་པའི་ཕྱིར། མཁས་པ་ཁ་ཅིག གླིང་གཡོག་རྣམས་རང་རང་གི་གཙོ་བོའི་གླིང་དང་ཚད་འདྲ་བར་འདོད་
ཀྱང་མི་འཐད་དེ། དེ་བརྒྱད་ན་གནས་པའི་མིའི་ལུས་ནི་དབུས་གླིང་གི་མི་རྣམས་ལས་ཕྱེད་ཀྱིས་ཆུང་བར་བཤད་
པས་ཀྱང་གླིང་གཡོག་རྣམས་དབུས་གླིང་ལས་ཆུང་བར་གྲུབ་པའི་ཕྱིར། རྔ་ཡབ་གླིང་ན་མིར་མ་ཟད་དེ། དེ་ན་
སྲིན་པོ་ཡང་གནས་པའི་ཕྱིར། བཞི་བ་འཛམ་བུའི་གླིང་གི་ཡོན་ཏན་བྱེ་བྲག་ཏུ་བཤད་པ་ནི། འདི་ནས་བྱང་དུ་
རི་ནག་པོ། ། དགུ་འདས་གངས་རིའོ་དེ་ནས་ནི། ། སྤོས་ངད་ལྡང་བའི་ཚུ་རོལ་ན། ། མཆུ་ཞེང་ལྔ་བཅུ་ཡོད་
པའི་མཚོ། ། ཞེས་བྱུང་། ཤེས་བྱ་ཆོས་ཅན། འཛམ་གླིང་འདི་ནི་ཁྱད་ཆོས་དུ་མ་དང་ལྡན་ཏེ། རྡོ་རྗེ་གདན་
འདི་ནས་བྱང་དུ་རི་ནག་པོ་གསུམ་གསུམ་སྟེ་དགུ་འདས་པའི་ཕ་རོལ་ན་གངས་རི་ཆེན་པོ་ཏི་སེ་ཞེས་བྱ་བ་ཡོད་ཅིང་།
དེ་ནས་ཀྱང་ཕ་རོལ་དཔག་ཚད་ལྔ་བཅུ་ན་སྤོས་ངད་ལྡང་བའི་རི་བོ་ཡོད་ལ། ཡང་དེ་ནས་དཔག་ཚད་ལྔ་བཅུའི་ཚུ་
རོལ་ན་ཀླུའི་རྒྱལ་པོ་མ་དྲོས་པ་གནས་པའི་མཚོ་མ་དྲོས་པ་ཞེས་བྱ་བ་དབྱིབས་གྲུ་བཞི་དང་། མཆུ་ཞེང་གཉིས་
ལའང་དཔག་ཚད་ལྔ་བཅུ་རེ་ཡོད་ཅིང་། མཐའ་སྐོར་དུ་དཔག་ཚད་ཉིས་བརྒྱ་པ་ཡན་ལག་བརྒྱད་ལྡན་གྱི་ཆུས་
གང་བ་ཞིག་ཡོད་པའི་ཕྱིར། དེ་ཆོས་ཅན། ཁྱོད་ཀྱི་དབུས་ན་ཤིང་ཁྱད་པར་ཅན་ཡོད་དེ། དེར་འཛམ་བུའི་
101



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤིང་འབྲས་བུ་མངར་བོ་དང་ལྡན་པ་ལྷས་ཀྱང་ལོངས་སྤྱོད་དུ་ལུང་པའི་ཤིང་ཁྱད་པར་ཅན་ཡོད་པའི་ཕྱིར། དེ་
ཆོས་ཅན། ཁྱོད་ཀྱི་ཕྱོགས་བཞི་ནས་ཆུ་བོ་ཆེན་པོ་བཞི་འབབ་པ་ཡིན་ཏེ། ཤར་ན་དངུལ་གྱི་བྲག་གླང་ཆེན་འདྲ་
བའི་ཁ་ནས་གངྒཱ་དངུལ་གྱི་བྱེ་མ་འདྲེན་པ་དང་། ལྷོར་གསེར་གྱི་བྲག་ཁྱུ་མཆོག་གི་ཁ་འདྲ་བ་ནས་སིནྡྷཱ་གསེར་གྱི་
ཕྱེ་མ་དང་། ནུབ་ན་བོ་ཌཱུརྱའི་བྲག་རྟའི་ཁ་འདྲ་བ་ནས་པགླུ་བཻ་ཌཱུརྱའི་བྱེ་མ་དང་། བྱང་ན་རྡོ་རྗེའི་བྲག་སེངྒེའི་ཁ་
འདྲ་བ་ནས་སི་ཏ་ཞེས་བྱ་བ་རྡོ་རྗེའི་ཕྱེ་མ་འདྲེན་ཅིང་། དེ་རེ་རེའི་ཆུ་ཕྲན་ལྔ་བརྒྱ་རེ་བཅས་ནས་མཚོ་མ་དྲོས་པ་ལ་
གཡས་སྐོར་ལན་བདུན་རེ་བྱས་ནས་རང་རང་གི་ཕྱོགས་སུ་འབབ་པའི་ཕྱིར། དེ་ལྟར་འབབ་པའི་རྒྱུ་མཚན་ཡོད་
དེ། ཀླུ་རྒྱལ་མ་དྲོས་པ་དེ་སྤྲུལ་བའི་ཀླུ་ཁྱད་པར་ཅན་ཡིན་ཞིང་དེའི་སྨོན་ལམ་གྱི་མཚོན་དོན་ཁྱད་པར་ཅན་དང་
ལྡན་པའི་སྒོ་ནས་དེ་ལྟར་དུ་འབབ་པའི་ཕྱིར། རི་སྤོས་ངད་ལྡང་ཆོས་ཅན། ཁྱོད་ཀྱི་བྱང་ཕྱོགས་དཔག་ཚད་ཉི་ཤུ་
ན་བྲག་གསེར་གྱི་བྱ་སྐྱིབས་ཞེས་བྱ་བ་རང་འདྲ་བརྒྱ་སྟོངས་བསྐོར་བ་ཡོད་དེ། ཞེང་དུ་དཔག་ཚད་ལྔ་བཅུ།
འཕང་དུ་དཔག་ཚད་ཕྱེད་དང་བཞི། མཐར་དཔག་ཚད་ཉིས་བརྒྱ་ཡོད་པ། ལྟ་ན་སྡུག་ཅིང་མཛེས་པ་ཡིན་པའི་
ཕྱིར། བྱ་སྐྱིབས་དེ་ཆོས་ཅན། ཁྱོད་ཀྱི་བྱང་དང་ཤར་ན་ཤིང་དང་རྫིང་བུ་གཉིས་ཡོད་དེ། བྱང་ན་ཤིང་སཱ་ལའི་
རབ་བརྟན་དང་ཤར་ན་རྫིང་བུ་དལ་གྱིས་འབབ་པ་ཞེས་བྱ་བ་གཉིས་ཡོད་པའི་ཕྱིར། སྔར་བཤད་པ་དེ་དག་གི་ཉེ་
སྐོར་དུ་གང་རྒྱུ་བ་ཡོད་དེ། བརྒྱ་བྱིན་གྱི་གླང་ཆེན་གཡུལ་ངོར་སྤྱོད་པ་རབ་བརྟན་ཞེས་བྱ་བ་སྲིད་དུ་དཔག་ཚད་
ཕྱེད་དང་གསུམ་དང་། ཞེང་དུ་དཔག་ཚད་གཅིག འཕང་དུ་དཔག་ཚད་ཕྱེད་གཉིས་ཡོད་པ་འཁོར་གླང་པོ་ཆེ་
བརྒྱ་སྟོང་དང་བཅས་དགུན་གསེར་གྱི་བྱ་སྐྱིབས་དང་། དཔྱིད་སཱ་ལ་རབ་བརྟན་དང་། དབྱར་རྫིང་བུ་དལ་གྱིས་
འབབ་པར་གནས་པའི་ཕྱིར། འཛམ་གླིང་ཆོས་ཅན། ཁྱོད་ཀྱི་ཁྱད་ཆོས་གཞན་ཡང་ཡོད་དེ། དབུས་སུ་སངས་
རྒྱས་ཀྱི་བཞུགས་གནས་རྡོ་རྗེ་གདན་བྱང་ཆུབ་ཀྱི་ཤིང་དང་བཅས་པ། ཤར་ན་འཇམ་དཔལ་གྱི་གནས་རི་བོ་རྩེ་ལྔ།
ལྷོ་ན་སྤྱན་རས་གཟིགས་ཀྱི་གནས་གྲུ་འཛིན། ནུབ་ན་མཁའ་འགྲོའི་གསང་མཛོད་ཀྱི་གནས་ཨོ་ཌི་ཡ་ན། བྱང་ན་
ཆོས་རྒྱལ་རིགས་ལྡན་སོ་གཉིས་སམ་སོ་གསུམ་གྱི་གནས་ཤམྦྷ་ལ་ཡོད་པའི་ཕྱིར། གཞན་ཡང་ཁྱད་པར་དུ་མ་
བཤད་པ་ཡོད་དེ། གླིང་འདི་ལ་གླིང་གཡོག་ལྔ་བརྒྱ་དང་
། ཡུལ་ཕྲན་སྟོང་དང་། བཅོ་བརྒྱད་དང་། བཅུ་དྲུག་
སོགས་དུ་མ་བཤད་པའི་ཕྱིར་ཏེ། གསང་བ་བསམ་གྱིས་མི་ཁྱབ་པའི་མདོ་ལས་ཡུལ་ཀ་ཤ་དང་བ་ཧུ་དང་ཐོ་གར་ལ་
སོགས་པ་སྟོང་དང་། དྲན་པ་ཉེར་གཞག་ལས་བཅོ་བརྒྱད་དང་། གསང་བའི་མདོ་ལས་བཅུ་དྲུག་དང་། ལུང་
ཕྲན་ཚེགས་ལས་མཉན་ཡོད་ལ་སོགས་པ་དྲུག་ཀྱང་བཤད་པའི་ཕྱིར། གསུམ་པ་དམྱལ་བའི་གནས་བཤད་པ་ནི།
འདི་འོག་སྟོང་ཕྲག་ཉི་ཤུ་ན། ། མནར་མེད་པའོ་དེ་ཙམ་མོ། ། དེ་ཡི་སྟེང་ན་དམྱལ་བ་བདུན། ། བརྒྱད་པོ་ཀུན་
102



༄༅། ། ཆོས་མངོན་མཛོད་ཀྱི་ཊིཀ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ལས་ལྷག་བཅུ་དྲུག ། དེ་དག་གི་ནི་ངོས་བཞིན། ། མེ་མར་མུར་དང་རོ་མྱགས་དང་
། ། སྤུ་གྲིའི་ལམ་སོགས་ཆུ་
བོ་ཡིན། ། ཆུ་བུར་ཅན་སོགས་གྲང་བརྒྱུད་གཞན། ། ཞེས་བྱུང་། འཛམ་བུའི་གླིང་འདི་ཆོས་ཅན། ཁྱོད་ཀྱི་
འོག་ཏུ་དཔག་ཚད་སྟོང་ཕྲག་ཉི་ཤུ་ན་མནར་མེད་པའི་དམྱལ་བའི་ཡས་སྟེང་ཡོད་དེ། དེ་ནས་དེའི་རྣམས་སུ་ཐུར་
དང་རྒྱ་ཚད་ལའང་དཔག་ཚད་སྟོང་ཕྲག་ཉི་ཤུ་དེ་ཙམ་རེ་ཡོད་པའི་ཕྱིར། ས་སྡེ་ལས་མ་དྲོས་མཚོའི་འོག་ཏུ་བཤད་
པ་དང་མི་འགལ་ཏེ། མ་དྲོས་མཚོ་ནི་གླིང་འདིའི་མཚོའི་བྱེ་བྲག་ཡིན་པའི་ཕྱིར། མནར་མེད་དེ་ཡི་སྟེང་ན་དམྱལ་
བ་བདུན་ཡོད་དེ། ཡང་སོས་སོགས་བདུན་ཡོད་པའི་ཕྱིར། ཚ་དམྱལ་བརྒྱད་པོ་ཀུན་ཆོས་ཅན། འཁོར་དུ་མ་
ཡོད་དེ། ཁྱོད་རེ་རེ་ལའང་ལྷག་མ་འཁོར་བཅུ་དྲུག་རེ་ཡོད་པའི་ཕྱིར། དེར་ཐལ། བརྒྱད་པོ་དེ་དག་གི་ངོས་
བཞི་རེ་རེ་ན་མེ་མ་མུར་གྱི་འོབས། རོ་མྱགས་ཀྱི་འདམ། སྤུ་གྲི་གཏམས་པའི་ལམ། སོགས་ཏེ་ཆུ་བོ་རབ་མེད་
བཞི་བཞི་ལ་ལྕགས་རིས་བསྐོར་ནས་ཡོད་པའི་ཕྱིར། སོགས་སྒྲས་གཞན་ཡང་སྡུད་དེ། རལ་གྲིའི་ལོ་མ་དང་ཤལ་
མལི་སོགས་སྡུད་པའི་ཕྱིར། ཚ་དམྱལ་བརྒྱད་པོ་ཆོས་ཅན། ཁྱོད་ཀྱི་ཐད་ཀར་གཞན་གྲང་དམྱལ་བརྒྱད་ཡོད་དེ།
དེ་དག་ཏུ་ཆུ་བུར་ཅན་ལ་སོགས་པ་བརྒྱུད་ཡོད་པའི་ཕྱིར། ངན་སོང་གཞན་ཡི་དྭགས་ཀྱི་གནས་ཡོད་དེ། གནས་
ཀྱི་རྩ་བ་ནི་འཛམ་གླིང་འདིའི་འོག་དཔག་ཚད་ལྔ་བརྒྱ་སོང་བ་ན་ཡི་དྭགས་ཀྱི་གྲོང་ཁྱེར་སེར་སྐྱ་ཞེས་བྱ་བ་ཡོད་པའི་
ཕྱིར། དེར་མ་ངེས་ཏེ། ཡི་དྭགས་འགའ་ཞིག་དང་། ཉི་ཚེ་བའི་དམྱལ་བའི་གནས་རྒྱ་མཚོའི་འགྲམ་དང་མི་
ཡུལ་ནའང་ཡོད་པའི་ཕྱིར། ཡི་དྭགས་དང་དམྱལ་བའི་གཤིན་རྗེའི་རྒྱལ་པོ་ནི་གང་ཟག་ཏུ་འདོད་ཅིང་ངོ་བོ་
གཅིག་ཏུ་བཞེད་པ་དང་མི་བཞེད་པའི་ཚུལ་གཉིས་ཡོད་ལ། ཐིག་ནག་པོ་འདེབས་མ་ཁན་ལ་སོགས་པའི་གཤིན་
རྗེའི་གཟུགས་སུ་སྣང་བ་ལ་འདོད་ཚུལ་གཉིས་ཡོད་དེ། བྱེ་སྨྲས་གང་ཟག་ཏུ་འདོད་ཅིང་། མདོ་སྡེ་བ་དང་དབུ་
སེམས་རྣམས་ཀྱིས་འབྱུང་བཞིའི་ཁྱད་པར་ལ་འདོད་ཅེས་བཤད་པའི་ཕྱིར། དུད་འགྲོའི་གནས་ཡོད་དེ། ཐབ་
དང་ཆུ་དང་ནམ་མཁའ་སོགས་ལ་གནས་པ་ཡོད་ཀྱང་རྩ་བའི་གནས་ནི་རྒྱུ་མཚོ་ཆེན་པོ་ཉིད་ཡིན་པའི་ཕྱིར། ལྷ་མ་
ཡིན་གྱི་གནས་ཡོད་དེ། རི་རབ་ཀྱི་ཆུ་འཚམས་མན་གྱི་ཁོང་སེང་ན་གཙོ་བོར་གནས་ཤིང་། ཁ་འཐོར་ནི་གཞན་
དག་ནའང་ཡོད་པའི་ཕྱིར། དང་པོ་གྲུབ་སྟེ། ཆུ་མཚམས་མན་གྱི་ཁོང་སེང་ན་དང་པོ་ལྷ་མ་ཡིན་གྱི་དབང་པོ་སྒྲ་
གཅན་འཁོར་བཅས་དང་། དེ་ནས་འོག་ཏུ་མགུལ་ཕྲེང་དང་། དེ་ནས་བརྟན་པ་དང་། དེ་ནས་ཐོག་བཟང་
རིས་འཁོར་བཅས་ཡོད་པར་གདགས་པ་ལས་བཤད་པའི་ཕྱིར། ལྷ་མིན་རྣམས་ཀྱི་ཡོ་བྱད་ཀྱི་ཁྱད་པར་ཡོད་དེ།
སུམ་ཅུ་རྩ་གསུམ་པའི་ལྷ་རྣམས་ལ་ཇི་ལྟར་ཡོད་པ་ལྟ་བུའི་དོད་རེ་རེ་ཡོད་པའི་ཕྱིར་ཏེ། མཚོན་ན་ལྷའི་གླང་ཆེན་
གཡུལ་ངོར་སྤྱོད་པའི་དོད་དུ། ལྷ་མིན་ལ་གླང་ཆེན་བཟོད་དཀའ་ཡོད་པ་བཞིན་ནོ། ། དེའི་ཕྱིར་དེ་རྣམས་ཀྱིས་
103



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུམ་ཅུ་རྩ་གསུམ་པའི་ལྷ་འགྲན་ནུས་པ་ཡིན་ཏེ། འོན་ཀྱང་ལྷ་རྣམས་ནི་བསོད་ནམས་མཐུ་ཆེ་བ་ཡིན་ནོ། །བཞི་
པ་ཉི་ཟླའི་འཆར་ཚུལ་ལ། དངོས་དང་། དུས་ཚིགས་ཀྱི་རྣམ་གཞག་གཉིས་དང་པོ་ནི། ཉི་ཟླ་ལྷུན་པོའི་ཕྱེད་
ནའོ། ། དཔག་ཚད་ལྔ་བཅུ་གཅིག་དང་བཅས། ། ནམ་ཕྱེད་ཉི་མ་ནུབ་པ་དང་། ། ཉི་མ་ཕྱེད་དང་འཆར་དུས་
གཅིག ། ཅེས་བྱུང་། ཉི་ཟླ་གཉིས་ཆོས་ཅན། ཁྱོད་གང་ནས་འཆར་བའི་ཚུལ་ཡོད་དེ། ལྷུན་པོའི་ཆུ་འཚམས་
ཡན་ཆད་ཀྱི་ཕྱེད་གཉའ་ཤིང་འཛིན་གྱི་རྩེ་མོ་དང་མཉམ་པའི་ཐད་ནས་འཆར་བའི་ཕྱིར། གང་གིས་རྟེན་བྱས་
ནས་འཆར་བ་ཡོད་དེ། སེམས་ཅན་གྱི་ལས་ཀྱི་མཐུས་རང་ཉིད་འདེགས་བྱེད་དང་འཕྲུལ་བྱེད་ཀྱི་རླུང་སྟོབས་
ཀྱིས་འཆར་བའི་ཕྱིར། ཉི་ཟླ་སྐར་གསུམ་འཕུལ་བྱེད་ཀྱི་རུང་ལ་མགྱོགས་བུལ་ཁྱད་པར་ཡོད་དེ། སྐར་མ་ཉི་ཟླ་
གསུམ་རིམ་པ་བཞིན་སྔ་མ་མགྱོགས་ཤིང་། ཕྱི་མ་བུལ་བའི་ཕྱིར། ཉི་མའི་ལྷོ་བྱང་གི་བགྲོད་གཉིས་ཀྱི་ཚེ་མཐོ་
དམན་མི་མཉམ་སྟེ། བྱང་བགྲོད་ཀྱི་ཚེ་མཐོ་ལ་ལྷོ་བགྲོད་ཀྱི་ཚེ་དེ་ལས་དམའ་བའི་ཕྱིར། སྤྱིར་ཉི་ཟླ་གཉའ་ཤིང་
འཛིན་གྱི་རྩེ་མོ་དང་མཉམ་པ་དང་འཆར་བར་བཤད་པ་ནི་སྟོན་དཔྱིད་ལྟ་བུའི་དུས་ཀྱི་ཚེ་ཡིན་ཡང་། དེའི་ཚེ་
གཉའ་ཤིང་འཛིན་གྱི་རྩེ་མོའི་ཐད་ཀ་ན་ཡོད་པ་མིན་ཏེ། ཉི་ཟླ་བྱང་བགྲོད་མཐར་ཐུག་གི་དུས་སུ་ཡང་ལྷོ་གླིང་
འདིའི་དབུས་ནས་བྱང་ཕྱོགས་སུ་མི་འོང་བའི་ཕྱིར། ཉི་ཟླའི་ཚད་ཡོད་དེ། ཟླ་བའི་དཀྱིལ་འཁོར་གྱི་རྒྱུར་ནི་
དཔག་ཚད་ལྔ་བཅུ་དང་། ཉི་མའི་དཀྱིལ་འཁོར་གྱི་རྒྱར་དཔག་ཚད་ང་གཅིག་དང་བཅས་ལ། གཉིས་ཀའི་
མཐའ་སྐོར་དུ་ནི་སུམ་འགྱུར་དང་
། གཉིས་ཀ་རྔམས་སུ་དཔག་ཚད་ཕྱེད་དང་དྲུག་དང་གཅིག་གི་བཅོ་བརྒྱད་ཆ་
གཅིག་ཡོད་པའི་ཕྱིར། ངོ་བོའི་ཁྱད་པར་ཡོད་དེ། ཉི་མའི་འོག་ངོས་མེ་ཤེལ་དང་ཟླ་བའི་འོག་ངོས་ཆུ་ཤེལ་ལས་
གྲུབ་ཅིང་། དེ་གཉིས་ཀའི་སྟེང་ན་གསེར་གྱི་རྭ་བ་འཕང་དུ་དཔག་ཚད་ཕྱེད་པས་བསྐོར་བ་ཡོད་ཅིང་། སྐྱེད་
མོས་ཚལ་སོགས་དང་། ནང་དུ་ལྷའི་གྲོང་ཁྱེར་དུ་མ་དང་། ལྷའི་བུ་ཉི་མ་དང་ཟླ་བ་འཁོར་བཅས་གནས་པའི་
ཕྱིར། ཟླ་བའི་ངོས་ཀྱི་གཟུགས་བརྙན་དེ་ལ་བཤད་ཚུལ་མི་འདྲ་བ་ཡོད་ཀྱང་སྟོན་པ་རི་བོང་དུ་སྐྱེ་བ་བཞེས་པའི་རི་
བོང་གི་གཟུགས་བརྙན་བྲིས་པ་ལྟར་འདོད་པར་བྱ་སྟེ། རི་བོང་ཅན་ཞེས་པ་དང་མཐུན་པའི་ཕྱིར། སྐར་མའི་
གྲངས་ཚད་ཡོད་དེ། གླིང་བཞི་གཅིག་ལ་སྐར་མ་དུང་འཕྱུར་གཉིས་དང་བྱེ་བ་བརྒྱད་ས་ཡ་ལྔ་ཡོད་ཅིང་། ཚད་
ཆེ་བ་རྒྱང་གྲོགས་བཅོ་བརྒྱད་དང༌། འབྲིང་ལ་བཅུ་ནས་བཅུ་གཉིས་པར་དང་། ཆུང་བར་རྒྱང་གྲགས་གསུམ་
དང་གཅིག་ཡོད་པར་བཤད་པའི་ཕྱིར། བྱེད་ལས་ཡོད་དེ། ཉི་མས་གྲང་བ་རྣམས་དྲོ་བ་དང་ཟླ་བས་ཚོ་བ་རྣམས་
བསིལ་བར་བྱེད་ཅིང་། རྩི་ཤིང་ལོ་ཏོག་སོགས་སྐྱེད་པའི་གྲོགས་བྱེད་ཅིང་། གནོད་པའང་ཅི་རིགས་བྱེད་པར་
འགྱུར་བའི་ཕྱིར། བྱ་བ་བྱེད་ཚུལ་ཡོད་དེ། མཚོན་ན་སྒྲ་མི་སྙན་དུ་ནམ་ཕྱེད་པ་དེའི་ཚེ་ལུས་འཕགས་སུ་ཉི་མ་
104



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ནུབ་པ་དང་། འཛམ་བུའི་གླིང་འདིར་ཉི་མ་ཕྱེད་པ་དང་བ་ལང་དུ་ཉི་མ་ཤར་བ་བཞི་དུས་མཉམ་པ་དེ་བཞིན་དུ་
གླིང་གཞན་ལའང་འགྲོ་བའི་ཕྱིར། འདི་ལའང་འདོད་པ་མི་འདྲ་བ་ཡོད་དེ། ཉིན་མཚན་མཉམ་པའི་དུས་
གཅིག་ལ་འདོད་དང་། ཉིན་ཞག་རེ་རེའང་དེ་ལྟར་འགྱུར་བའི་འདོད་ཚུལ་གཉིས་ཡོད་པའི་ཕྱིར། རང་ལུགས་
ནི་ཕྱི་མ་ལྟར་རུང་སྟེ། རྗེ་ནོར་བཟང་པས་ལེགས་པར་གཏན་ལ་ཕབ་པ་ལྟར་འདོད་པའི་ཕྱིར་རོ། ། གཉིས་པ་
དུས་ཚིགས་ནི། དབྱར་གྱི་ཟླ་བ་གཉིས་པ་ཡི། ། ཐ་མའི་ཚེས་དགུ་ནས་མཚན་རིང་། ། དགུན་རྣམས་ཀྱི་ནི་བཞི་
བ་ལ། །ཐུང་ངུར་འགྱུར་རོ་ཉིན་མོ་བཟློག ། ཉིན་མཚན་རིང་བ་ཐང་གཅིག་གོ ། ཉི་མའི་ལྷོ་བྱང་བགྲོད་
ཚེའོ། །ཉི་མ་དང་ནི་ཉེ་བ་ལས། ། རང་གི་གྲིབ་མས་སྒྲིབ་པར་སྣང་། ། ཞེས་བྱུང༌
། འདི་ལ་ཚིག་དོན་དང་།
སྤྱི་དོན་དང་། མཐའ་དཔྱད་པ་གསུམ། དང་པོ་ནི། རགས་རྩིས་དུས་ཚིགས་ལ་གསུམ་དུ་ཕྱེ་བའི་དབྱར་གྱི་ཟླ་
བ་གཉིས་པ་ཁྲུམས་ཟླའི་ཕྱོགས་ཐ་མ་ཧོར་ཟ་ལ་བརྒྱད་པའི་མར་ངོའི་ཚེས་བདུན་བརྒྱད་ལ་ཉིན་མཚན་མཉམ་པ་
ལས། ཚེས་དགུ་ནས་མཚན་མོ་རིང་བར་འགྱུར་ཏེ། དེ་ནས་ཟླ་བ་གསུམ་གྱི་བར་ཟླ་བ་རེ་རེར་ཐང་ཅིག་སུམ་
ཅུའམ་ཡུད་ཙམ་བཅོ་བརྒྱད་ཀྱི་བར་དུ་རིམ་གྱིས་འཕེལ་ནས་བཅུ་གཅིག་པའི་ཚེས་བརྒྱད་ལ་དགུན་ཉི་ཟློག་ཅིང་།
དེ་ནས་ཟླ་བ་གསུམ་གྱི་བར་དུ་ཐང་ཅིག་དང་ཡུད་ཙམ་རེས་ཉིན་མོ་རིང་བ་དང་མཚན་མོ་ཐུང་ངུར་རིམ་གྱིས་གྱུར་
ཏེ། དུས་ཚིགས་ལ་གསུམ་དུ་ཕྱེ་བའི་དགུན་རྣམས་ཀྱི་ནི་ཟླ་བ་བཞི་བ་དབོ་ཟླའི་ཡར་ངོ་གཉིས་པའི་ཚེས་བརྒྱད་ལ་
དཔྱིད་ཉིན་མཚན་མཉམ་པ་འབྱུང་ཞིང་། དེ་ནས་ཡང་མཚན་མོ་ཐུང་དུ་དང་ཉིན་མོ་རིང་བར་གྱུར་ཏེ་ཟླ་བ་
གསུམ་རྫོགས་པའི་ཚེ་ལྔ་བའི་ཚེས་བརྒྱད་ལྟ་བུ་ལ་དབྱར་ཉི་མཐར་ཐུག་འབྱུང་བ་སོགས་ཡིན་པའི་ཕྱིར། ཉིན་མོ་
བཟློག་ཅེས་པའི་དོན་ཡང་ཡོད་དེ། ཉིན་མཚན་རིང་ཐུང་གོ་བཟློག་ཏུ་འབྱུང་བ་ལ་བྱེད་ཀྱི། ཉི་ལྡོག་གི་དུས་ཙམ་
ལ་མི་བྱེད་པའི་ཕྱིར། དགུན་ཉི་ལྡོག་པ་ནས་ཉིན་མོ་རིང་བར་འགྲོ་ཡང་དེ་མཚན་མོ་ལས་རིང་བར་མ་ངེས་ཏེ།
མཚན་མོ་ལས་ཉིན་མོ་རིང་བ་ནི་དཔྱིད་ཉིན་མཚན་མཉམ་ཟིན་ནས་འབྱུང་བའི་ཕྱིར། ཉིན་མཚན་གང་རུང་
ཆོས་ཅན། ཁྱོད་རིང་ཐུང་དུ་འགྱུར་བའི་ཚད་ཡོད་དེ། ཞག་རེ་ལ་ཐང་ཅིག་རེས་འཕེལ་འགྲིབ་ཀྱི་རིང་ཐུང་དུ་
འགྱུར་བའི་ཕྱིར། ཐང་ཅིག་གི་ཚད་ཡོད་དེ། ཞག་གཅིག་གི་ཆ་དགུ་བརྒྱར་བྱས་པའི་ཆ་གཅིག་ལ་བྱེད་པའི་ཕྱིར།
དེ་ཆོས་ཅན། རིང་ཐུང་དུ་འགྱུར་པའི་དུས་ཡོད་དེ། ལྷོ་བགྲོད་ཀྱི་ཚེ་ཐུང་། བྱང་བགྲོད་ཀྱི་ཚེ་རིང་བར་འགྱུར་
བའི་ཕྱིར་ཏེ། ཉི་མ་བྱང་བགྲོད་ཀྱི་ཚེ་མཐོར་སོང་བའི་དབང་གིས་འཆར་སྔ་ལ། ནུབ་པ་ཕྱི་བས་ཉིན་མོ་རིང་ལ་
མཚན་མོ་ཐུང་ཞིང་། ཟླ་བ་ལའང་ཕྱོགས་འདྲ་བའི་ཕྱིར། ཉི་ཟླ་གཉིས་ལྷོ་བྱང་དུ་བགྲོད་པ་རེས་མོས་ཡིན་ཏེ།
དེ་གཉིས་ལས་གཅིག་ལྷོ་བགྲོད་ཀྱི་ཚེ་ཅིག་ཤོས་བྱང་བགྲོད་ཡིན་ལ། གཅིག་བྱང་བགྲོད་ཀྱི་ཚེ་ཅིག་ཤོས་ལྷོ་བགྲོད་
105



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱེད་པའི་ཕྱིར། ཚེས་གསུམ་ལྟ་བུ་ལ་ཟླ་བའི་དཀྱིལ་འཁོར་མ་རྫོགས་པའི་རྒྱུ་མཚན་ཡོད་དེ། དེའི་ཚེ་ཟླ་བ་ཉི་
མའི་དཀྱིལ་འཁོར་དང་ཉེ་བ་ལས་ཉི་འོད་ཟླ་བའི་གཞལ་མེད་ཁང་ལ་བབས་པ་ན་ཕ་རོལ་གྱི་ངོས་སུ་ཟླ་བ་རང་གི་
གྲིབ་མ་བབས་པ་ལས་འགྲིབ་པར་སྣང་བར་གྲགས་པའི་ཕྱིར། དཔེར་ན། མཚན་མོ་ཀ་བ་དང་མར་མེའི་འོད་ཉེ་
བ་ན་ཀ་བ་རང་གི་གྲིབ་མས་ཕར་ངོས་སྒྲིབ་པར་བྱེད་པ་བཞིན་དུའོ། ། གཉིས་པ་སྤྱི་དོན་ལ། དུས་ཚིགས་གང་
ལས་བྱུང་བ་དང་། བྱེད་པ་བོ་ཡོད་མེད་དང་། དུས་ཚིགས་སོ་སོར་བཤད་པ་དང་གསུམ། དང་པོ་ནི། རྒྱུས་
པར་བཤད་ན་མང་ཡང་འདིར་བསྡུས་ནས་བཤད་པར་བྱ་སྟེ། བསྐལ་བ་དང་པོའི་མི་རྣམས་ཀྱི་ལུས་ཀྱི་འོད་
སོགས་ཉམས་ནས་འཇིག་རྟེན་དུ་མུན་པ་བྱུང་བ་ལ་བརྟེན་ནས་མྱ་ངན་བྱས་པས་སྤྱི་མཐུན་གྱི་ལས་ཀྱིས་ཉི་ཟླ་
གཟའ་སྐར་སོགས་བྱུང་སྟེ། དེ་ལ་བརྟེན་ནས་ཉིན་མཚན་དང་དུས་ཚིགས་ཀྱི་རྣམ་གཞག་རྣམས་བྱུང་བའི་ཕྱིར།
གཉིས་པ་ཡོད་དེ། དེའི་ཚེ་ཉི་ཟླ་སོགས་གོ་རིམ་མ་ངེས་པར་རྒྱུ་བ་ལས་བད་ག་ཅག་གི་སྟོན་པ་འདི་དྲང་སྲོང་རྔ་
བོང་དུ་གྱུར་པའི་དུས་སུ་རྒྱུ་སྐར་སོགས་ཀྱི་གོ་རིམ་མཛད་པར་བཤད་པས་བྱེད་པ་བོ་ཡོད་པའི་ཕྱིར། གསུམ་པ་ནི།
སྤྱིར་དུས་ཀྱི་ཐ་སྙད་ལ་དུ་མ་ཡོད་ཀྱང་འཆི་མེད་མཛོད་ལས་འདི་ལྟར་བཤད་དེ། མིག་འཛུམ་བཅོ་བརྒྱད་མཐར་
གནས་ལ། ། དེ་སུམ་ཅུ་ལ་སྐད་ཅིག་བགྲང་། ། དེ་ནི་བཅུ་གཉིས་ཡུད་ཙམ་ཡིན། ། དེ་སུམ་ཅུ་ལ་ཉིན་ཞག་
གཅིག ། དེ་དག་བཅོ་ལྔར་ཕྱོགས་སུ་གྲགས། ། སྔ་ཕྱིའི་ཕྱོགས་ནི་དཀར་ནག་གཉིས། ། དེ་གཉིས་བསྡོམས་
པས་འཇལ་བྱེད་དོ། ། མཆུ་ཟླ་ལ་སོགས་གཉིས་གཉིས་ལ། ། དེ་ཚིགས་དེ་གསུམ་བགྲོད་པ་གཅིག ། ལྷོ་བྱང་
བཀོད་པ་གཉིས་ལ་ལོ། ། ཞེས་གསུངས་པ་ལྟར་ཡིན་བའི་ཕྱིར། ལོ་རྣམ་པ་གསུམ་ཡོད་དེ། ཚེས་ལ་ཉིན་ཞག་གི་
ལོ་ཁྱིམ་ལོ་གསུམ་ཡོད་པའི་ཕྱིར། དེ་གསུམ་གྱི་ཁྱད་པར་ཅུང་ཟད་རྒྱས་པ་ཞིག་གཞན་དུ་བཤད་ཟིན་པས་འདིར་
བསྡུ་ན་དེ་གསུམ་གྱི་ཁྱད་པར་ཡོད་དེ། ཉི་མས་ཁྱིམ་བཅུ་གཉིས་ལ་རང་འགྲོས་ཀྱིས་རྫོགས་པར་སྤྱོད་པའི་ཚུལ་
གྱིས་བགྲོད་གཉིས་རྫོགས་པའི་ལོ་དེ་ཁྱིམ་ལོ་དང་། ནམ་ལངས་ནས་ནམ་ལངས་ཀྱི་བར་ཉིན་ཞག་གི་ཟླ་བ་བཅུ་
གཉིས་ལ་ཉིན་ཞག་གི་ལོ་དང་། ཟླ་བའི་འཕེལ་འགྲིབ་ཀྱི་ཆ་རེ་རྫོགས་པའི་ཚེས་ཞག་གི་ཟླ་བ་བཅུ་གཉིས་རྫོགས་པ་
ལ་ཚེས་ཞག་གི་ལོར་འཇོག་པའི་ཕྱིར། གཞན་ཡང་ལོའི་དབྱེ་བ་ཡོད་དེ། རབ་བྱུང་ལ་སོགས་པའི་དྲུག་ཅུ་ཡོད་
ཅིང་། དེ་ཡང་མེ་ཡོས་སོགས་ལོ་རྒན་དྲུག་ཅུ་དང་དོན་གཅིག་ཏུ་འགྱུར་བའི་ཕྱིར། ཟླ་བ་དང་ཞག་ལའང་དེ་
གསུམ་ཡོད་དེ། ལུག་གླང་འཁྲིག་པ་ཀ་ཀོ་ཊ་སོགས་ཁྱིམ་ཟླ་དང་ཁྱིམ་ཞག སྟག་གི་ཟླ་བ་ལ་སོགས་པའི་ཟླ་བ་བཅུ་
བཞི་དང་། མགོ་ལ་སོགས་པའི་ཟླ་བ་བཅུ་གཉིས་དང་ཞག་སོགས་ཀྱི་ཐ་སྙད་ཀྱང་ཡོད་པའི་ཕྱིར། སྤྱིར་ལོ་འགོ་
ངོས་འཛིན་ལ་མང་དུ་ཡོད་ཀྱང་འདུལ་མངོན་གྱི་ལུགས་ལ་ལོ་འགོ་འཛིན་ཚུལ་ཡོད་དེ། ཧོར་ཟླ་བཅུ་བའི་མར་
106



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། ：
ངོའི་ཚེས་གཅིག་ནས་འཛིན་པའི་ཕྱིར། ལོ་ལ་དུས་ཚིགས་བྱེད་ཚུལ་དུ་མ་ཡོད་དེ། གསུམ་དང་བཞི་དང་ལྔ་དང་
དྲུག་རྣམས་སུ་ཡོད་པའི་ཕྱིར། དང་པོ་ཡོད་དེ། མགོ་རྒྱལ་མཆུ་དབོའི་ཟླ་བ་བཞི་ནི་དགུན་དང་། ནག་པ་ས་ག་
སྣོན་ཆུ་སྟོད་ཀྱི་ཟླ་བ་བཞི་ནི་དཔྱིད། གྲོ་བཞིན་ཁྲུམས་སྟོད་ཐ་སྐར་སྨིན་དྲུག་གི་ཟླ་བ་བཞི་ནི་དབྱར་དུས་སུ་འཇོག་
པའི་ཕྱིར། དུས་ཚིགས་ལ་བཞིར་འཇོག་ཚུལ་ཡོད་དེ། དགུན་དཔྱིད་དབྱར་སྟོན་བཞིར་བྱས་ནས་རྒྱུ་སྐར་སྔ་མ་
གསུམགསུམ་དང་སྦྱར་ནས་འཇོག་པའི་ཕྱིར། དུས་ཚིགས་ལ་ལྔར་འབྱེད་ཚུལ་ཡོད་དེ། དགུན་དང་དཔྱིད་
དང་དབྱར་ཙམ་དང་དབྱར་ཐུང་ངུ་དང་དབྱར་རིང་པོའི་དུས་དང་ལྔར་འཇོག་པའི་ཕྱིར་ཏེ། དབྱར་ཐ་ཆུང་གི་
ཚེས་བཅུ་དྲུག་ལ་དབྱར་ཐུང་ངུ་ཞེས་པ་མ་གཏོགས་སྔ་མ་དང་འདྲ་བའི་ཕྱིར། དུས་ཚིགས་ལ་དྲུག་ཏུ་འབྱེད་ཚུལ་
ཡོད་དེ། དགུན་སྟོད་དགུན་སྨད་སོགས་གཉིས་གཉིས་ཕྱེ་བས་དྲུག་ཏུ་འགྱུར་བ་ལྟར་ཡིན་པའི་ཕྱིར། དུས་
ཚིགས་ལ་དབྱེ་བ་དེ་ལྟར་མཛད་པ་ལ་ཆོས་ཅན། དགོས་པ་ཡོད་དེ། གསུམ་དུ་ཕྱེ་བ་ནི་ཕྱག་དར་ཁྲོད་པའི་གོས་
ཤེས་པ་དང་། བཞིར་ཕྱེ་བ་ནི་འཇིག་རྟེན་གྲགས་པ་སྒོ་བསྟུན་པ་དང་། ལྔར་ཕྱེ་བ་ནི་དབྱར་ཐུང་ངུ་ཤེས་པ་དང་།
དྲུག་ཏུ་ཕྱེ་བ་ནི་གསོ་སྦྱོང་བཅུ་བཞི་བ་དང་ཞག་མི་ཐུབ་འབྱུང་བའི་དུས་ཤེས་པའི་ཆེད་ཡིན་པའི་ཕྱིར། ཕྱི་མ་གྲུབ་
སྟེ། ལོ་དྲི་བ་ལས། རྒྱལ་དང་དབོ་དང་ས་ག་ཅན། ། ཞེས་སོགས་དང་རང་འགྲེལ་ལས། དགུན་དང་དཔྱིད་
དང་དབྱར་རྣམས་ཀྱི་ཞེས་སོགས་འབྱུང་བ་ལྟར་ཡིན་པའི་ཕྱིར། ཟླ་བཤོལ་འདོད་ཚུལ་ལ་ཞིབ་རྩིས་དང་རགས་
རྩིས་གཉིས་ཡོད་ཅིང་དང་པོ་ནི་གཞན་དུ་ཤེས་པར་བྱ་དགོས་ལ། རགས་རྩིས་ལ་འདོན་ཚུལ་ཡོད་དེ། ཚེས་ཞག་
ལས་ཉིན་ཞག་ཡུད་ཙམ་ཕྱེད་ཀྱིས་རིང་བ་ལ་བརྟེན་ནས་ཟླ་བ་གཉིས་གཉིས་ན་ཉིན་ཞག་རེ་མ་ཐུབ་པའི་དབང་
གིས་ལོ་ལྔ་ལྔ་ནས་ཟླ་བཤོལ་འདོན་པ་དང་། ཚེས་ཞག་གིས་ཁྱིམ་ཞག་གི་དོད་མ་ཐུབ་པ་ལ་བརྟེན་ནས་ཁྱིམ་ལོ་
གཉིས་དང་ཟླ་བ་ཕྱེད་དང་དགུ་ནས་ཟླ་བཤོལ་འདོན་པའི་ཚུལ་གཉིས་ཡོད་པའི་ཕྱིར། འདི་སྐོར་གཞན་དུ་
བཤད་ཟིན་པས་དེ་ཙམ་མོ། ། གཉིས་པ་མཐའ་དཔྱད་པ་ལ་ཁ་ཅིག དུས་བཞི་ཅིག་ཅར་བ་ཡིན་ཏེ། གླིང་
བཞིར་དགུན་བཞི་དུས་ཅིག་ཅར་གྲུབ་པ་སོགས་ཡིན་པའི་ཕྱིར་ཟེར་ན། དེ་མི་འཐད་པར་ཐལ། གླིང་བཞི་སོ་
སོར་དུས་བཞི་རིམ་ཅན་དུ་འབྱུང་བའི་ཕྱིར། དེར་ཐལ། འཛམ་གླིང་འདི་ལྟ་བུར་དབྱར་རྗེས་སུ་སྟོན། སྟོན་
རྗེས་སུ་དགུན། དགུན་རྗེས་སུ་དཔྱིད་འབྱུང་བ་མངོན་སུམ་དུ་གྲུབ་པའི་ཕྱིར། གཞན་ཡང་། དེ་མི་འཐད་པར་
ཐལ། དེ་ལྟར་ན་དབྱར་ཉི་མཐར་ཐུག་པའི་ཚེ་ཉིན་ཞག་གཅིག་ཏུ་ཆུ་ཚོད་དྲུག་ཅུ་ལྷག་དང་། དགུན་ཉི་མཐར་
ཐུག་པའི་ཚེ་ཉིན་ཞལ། གཅིག་ལའང་དེ་ལྟར་དུ་འགྱུར་བར་ཐལ་བ་སོགས་ཀྱི་སྐྱོན་ཡོད་པའི་ཕྱིར། ཁ་ཅིག་
གང་ལ་ལྟོས་ཀྱང་ཚེས་ཞག་དེ་ཉིན་ཞག་ལས་ཐུང་བས་ཁྱབ་པར་ཐལ། ཞག་གསུམ་གྱི་ནང་ནས་ཚེས་ཞག་ཐུང་
107



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་ཕྱིར་ན་མ་ཁྱབ་སྟེ། སྤྱིར་དེ་ལྟར་ཡིན་ཀྱང་ཟླ་བའི་རྐང་པའི་དབང་གིས་ཚེས་འཕེལ་དུས་ཆུ་ཚོད་རེ་བཞིའི་
བར་དུ་འབྱུང་བ་ཡོད་ཅིང་། འགྲིབ་དུས་ཆུ་ཚོད་ང་བཞིའི་བར་དུ་འོང་སྲིད་པའི་ཕྱིར། དེར་ཐལ། ཟླ་བའི་སྔ་
རྐང་ལུགས་འབྱུང་གི་དུས་སུ་ཚེས་འཕེལ་དུས་ཟླ་བའི་འཕེལ་འགྲིབ་བུལ་ལ། ཕྱི་རྐང་རིམ་མིན་གྱི་དུས་སུ་ཚེས་
འགྲིབ་པ་ན་ཟླ་བའི་འཕེལ་འགྲིབ་མགྱོགས་པས་ཚེས་ཡུན་ཐུང་བར་འགྱུར་བའི་ཕྱིར། དེར་ཐལ། ཚེས་འཕེལ་
དུས་ལྷག་པ་སྡུད་མ་དང་། ཚེས་འགྲིབ་དུས་ཆད་པ་བསྟུད་མར་འབྱུང་བ་རེ་མོས་རྟོགས་པའི་ཕྱིར། དེ་ལ་ཁོ་ན་
རེ། ཉིན་ཞག་ལའང་རིང་ཐུང་འབྱུང་བར་ཐལ། དམ་བཅའ་འཐད་པའི་ཕྱིར་ན་མ་ཁྱབ། འདོད་མི་ནུས་ཏེ།
ཉིན་ཞག་རེར་ཆུ་ཚོད་དྲུག་ཅུ་རེར་ངེས་པའི་ཕྱིར། ཁ་ཅིག ཞག་གསུམ་འཇོག་ཚུལ་དཀའ་སླའི་ཁྱད་པར་མེད་
ཟེར་ན། དེ་ཡོད་པར་ཐལ། ཉིན་ཞག་འཇོག་སླ་ཞིང་། དེ་ལས་ཆེས་ཞག་ཅུང་དཀའ་ལ། དེ་ལས་ཁྱིམ་ཞིག་
འཇོག་དཀའ་བའི་ཕྱིར། ཁ་ཅིག ལོ་བཤོལ་འདོན་རིགས་པར་ཐལ། ། ཟླ་བཤོལ་འདོན་རིགས་པའི་ཕྱིར་ན་
མ་ཁྱབ་སྟེ། ཟླ་བཤོལ་བཏོན་ཟིན་ནས་ལོ་བཤོལ་ལོགས་སུ་འདོན་རྒྱུ་མེད་པའི་ཕྱིར། འོན་ཀྱང་འདིར་དཔྱད་རྒྱུ་
ཡོད་དེ། ད་ལྟའི་བརྩི་ལུགས་ཀྱིས་ལོ་དྲུག་ཅུ་སོང་བའི་ཚེ་ཁྱིམ་ལོ་དབང་བཙན་པར་སོང་ནས། དེའི་ཚེ་ཚེས་ལོ་
དང་ཉིན་ཞག་གི་ལོ་ཁོ་ན་དང་སྦྱར་ཏེ་བརྩིས་ན་དེ་ལས་ལྷག་འོངས་སྲིད་པའི་ཕྱིར་དཔྱད་པར་བྱའོ། །
ལྔ་བ་ ལྷ་ རྣམས་ཀྱི་གནས་ བཤད་པ་ལ། ས་དང་ འབྲེལ་བའི་ གནས་ དང་། མ་འབྲེལ་བའི་ གནས།
སེམས་ཅན་གྱི་ཁྱད་ཆོས། གོང་འོག་གི་བར་གྱི་ཐག་ཚད་དང་བཞི། དང་པོ་ལ། རྒྱལ་ཆེན་བཞི་པ་དང་། སུམ་
ཅུ་རྩ་གསུམ་པའི་གནས་གཉིས། དང་པོ་ནི། འདི་ལ་བང་རིམ་བཞི་ཡོད་དེ། ། བར་གྱི་ཐག་ནི་སྟོང་ཕྲག་
བཅུ། ། སྟོང་ཕྲག་དག་ནི་བཅུ་དྲུག་དང་། ། བརྒྱད་དང་བཞི་དང་གཉིས་འཕགས་སོ། ། དེ་ལ་ལག་ན་གཞོང་
ཐོགས་དང་། ། འཕྲེང་ཐོགས་དང་ནི་རྟག་མྱོས་དང་། ། རྒྱལ་ཆེན་བཞི་བའི་ལྷ་རྣམས་གནས། ། རི་ནི་བདུན་
པོ་དག་ལ་ཡང་། ། ཞེས་བྱུང་། རི་རབ་ཀྱི་ཆུ་འཚམས་ཡན་ཆད་འདི་ལ་ཆོས་ཅན། བང་རིམ་བཞི་ཡོད་དེ། དེ་
རེ་རེའི་བར་གྱི་ཐག་ནི་དཔག་ཚད་སྟོང་བཅུ་བཅུ་སྟེ་ཁྲི་ཕྲག་རེ་རེ་ཡོད་པའི་ཕྱིར། བང་རིམ་དེ་དག་ཆོས་ཅན།
རི་རབ་ལས་ཕྱིར་འཕགས་ཚུལ་བཞི་ཡོད་དེ། བང་རིམ་དང་པོ་འོག་མ་ནི་རི་རབ་ལས་ཕྱིར་དཔག་ཚད་སྟོང་ཕྲག་
བཅུ་དྲུག་དང་། གཉིས་པ་སྟོང་ཕྲག་བརྒྱད་དང་། གསུམ་པ་སྟོང་ཕྲག་བཞི་དང་། བཞི་བ་སྟོང་ཕྲག་གཉིས་
ཕྱིར་འཕགས་པའི་ཕྱིར། བང་རིམ་དེ་ལ་ལྷ་ གང་གནས་པ་ཡོད་དེ། དང་པོ་ལ་ལག་ན་གཞོང་ཐོགས་དང་།
གཉིས་པ་ལ་འཕྲེང་ཐོགས་དང་། གསུམ་པ་ལ་རྟག་མྱོས་དང་། བཞི་བ་ལ་རྒྱལ་ཆེན་བཞི་དང་དེའི་འཁོར་གྱི་ལྷ་
རྣམསགནས་པའི་ཕྱིར། ཕྱི་མ་གྲུབ་སྟེ། ཤར་ཕྱོགས་ན་ཡུལ་འཁོར་སྲུང་གནས་པ་སོགས་ཡིན་པའི་ཕྱིར་ཏེ།
108



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དེར་མ་ཟད་གསེར་གྱི་རི་བདུན་པོ་དག་ལ་ཡང་རྒྱལ་ཆེན་བཞིའི་རིས་ཀྱི་ལྷ་རྣམས་གནས་པའི་ཕྱིར། གཉིས་པ་ལ་
མདོར་བསྟན་པ། རྒྱས་པར་བཤད་པ་གཉིས། དང་པོ་ནི། ལྷུན་པོའི་རྩེ་ན་སུམ་ཅུ་གསུམ། ། དེ་ཡི་ངོས་ལ་
བརྒྱད་ཁྲིའོ། ། ཞེས་བྱུང་། ལྷུན་པོ་ཆོས་ཅན། ཁྱོད་ཀྱི་རྩེ་ན་སུམ་ཅུ་རྩ་གསུམ་པའི་གནས་ཡོད་དེ། བརྒྱ་བྱིན།
ནོར་ལྷ་བརྒྱད། དྲག་པོ་བཅུ་གཅིག ཉི་མ་བཅུ་གཉིས། ཐ་སྐར་གྱི་བུ་དང་བཅས་པའི་ལྷའི་གཙོ་བོ་སུམ་ཅུ་རྩ་
གསུམ་བཞུགས་པའི་གནས་ཡོད་པའི་ཕྱིར། ལྷུན་པོའི་རྩེ་ཆོས་ཅན། ཁྱོད་ཀྱི་རྒྱུ་ཚད་ཡོད་དེ། ངོས་རེ་རེར་
དཔག་ཚད་བརྒྱད་ཁྲི་རེ་ཡོད་པའི་ཕྱིར་ཏེ། རི་ཐམས་ཅད་ཀྱི་ཆུ་འཚམས་ཡན་དཔངས་ཞེང་མཉམ་པར་མཚུངས་
པའི་ཕྱིར། གཉིས་པ་རྒྱས་པར་བཤད་པ་ལ། གནས་དང་ཚལ་དང་ས་གཞི་དང་ཤིང་དང་འདུན་ས་དང་ལྔ།
དང་པོ་ནི། ཕྱོགས་འཚམས་བརྩེགས་པ་བཞི་ལ་ནི། ། ལག་ན་རྡོ་རྗེའི་གནས་དབུས་ན། ། གྲོང་ཁྱེར་ལྟ་ན་སྡུག་
ཅེས་པ། ། ངོས་ལ་ཉིས་སྟོང་ལྔ་བརྒྱ་བ། ། དཔག་ཚད་ཕྱེད་དང་གཉིས་གསེར་གྱི། ། རང་བཞིན་གཞི་བཀྲ་
མཉེན་པ་ཡོད། ། དེས་ན་རྣམ་པར་རྒྱལ་བྱེད་དེ། ། ངོས་ལ་ཉིས་བརྒྱ་ལྔ་བཅུའོ། ། ཞེས་བྱུང་། ལྷུན་པོ་ཆོས་
ཅན། ཁྱོད་ཀྱི་ཕྱོགས་ཀྱི་འཚམས་ཏེ་གྲུ་བཞི་ན་ཁང་བ་བརྩེགས་པ་བཞི་ཡོད་ཅིང་དེར་གང་གནས་པ་ཡོད་དེ། །
ལྷ་རྣམས་སྲུང་བ་བོའི་གནོད་སྦྱིན་ལག་ན་རྡོ་རྗེ་གནས་པའི་ཕྱིར། དེ་ཆོས་ཅན། ཁྱོད་ཀྱི་རྩེའི་དབུས་ན་གནས་
ཡོད་དེ། བརྒྱ་བྱིན་གྱི་གྲོང་ཁྱེར་ལྟ་ན་སྡུག་ཅེས་བྱ་བ་ཡོད་པའི་ཕྱིར། གྲོང་ཁྱེར་དེ་ཆོས་ཅན། ཁྱོད་ཀྱི་ཚད་ཡོད་
དེ། ངོས་རེར་དཔག་ཚད་ཉིས་སྟོང་ལྔ་བརྒྱ་དང་། འཕང་དུ་དཔག་ཚད་ཕྱེད་དང་གཉིས་ཡོད་པའི་ཕྱིར། དེ་
ཆོས་ཅན། རྒྱུ་གང་ལས་གྲུབ་ཚུལ་ཡོད་དེ་གསེར་གྱི་རང་བཞིན་ལས་གྲུབ་ཅིང༌། ས་གཞི་ཚོན་སྣ་ཚོགས་ཀྱིས་བཀྲ་
བོར་བྱས་པ། རྐང་པ་བཞག་ན་ནེམ་ནེམ་དང་། བཏེགས་ན་པར་ཅེས་བྱེད་པའི་འཇམ་ཞིང་མཉེན་པ་དང་ལྡན་
པའི་ཕྱིར། གྲོང་ཁྱེར་དེ་ཆོས་ཅན། ཁྱོད་ཀྱི་དབུས་ན་བརྒྱ་བྱིན་གྱི་ཁང་བཟང་རྣམ་པར་རྒྱལ་བྱེད་ཡོད་དེ།
དེའི་ངོས་རེ་རེར་དཔག་ཚད་ཉིས་བརྒྱ་ལྔ་བཅུ་དང་། མཐའ་སྐོར་དུ་དཔག་ཚད་སྟོང་དང་། ལྟ་ན་སྡུག་ལས་
ཀྱང་གྱེན་དུ་དཔག་ཚད་བྱེད་དང་ལྔ་འཕགས་པའི་ཕྱིར། གཉིས་པ་ནི། ཕྱི་རོལ་སྣ་ཚོགས་ཤིང་རྟ་དང་། ། རྩུབ་
འགྱུར་འདྲེས་ཚལ་དགའ་བས་བརྒྱན། ། ཞེས་བྱུང་། གྲོང་ཁྱེར་ལྟ་ན་སྡུག་ཆོས་ཅན། ཁྱོད་ཀྱི་ཕྱོགས་བཞིར་
ལྷའི་ཚལ་བཞི་ཡོད་དེ། ཤར་དུ་ཤིང་རྟ་སྣ་ཚོགས་ཀྱི་ཚལ་དང་། ལྷོ་ན་ཤེས་རྒྱུད་རྩུབ་པར་འགྱུར་བའི་ཚལ་དང་།
ནུབ་ན་ལྷའི་ཕོ་མོ་འདྲེས་ཤིང་རྩེ་བའི་ཚལ་དང་། བྱང་ན་ཡིད་དགའ་བར་བྱེད་པའི་ཚལ་རྣམས་ཀྱིས་བརྒྱན་ནས་
ཡོད་པའི་ཕྱིར། ཤིང་རྟ་སྣ་ཚོགས་ཀྱི་ཚལ་དེ་ཆོས་ཅན། ཁྱོད་དུ་གླང་ཆེན་ས་སྲུང་ཡོད་ཅིང་དེའི་ཚད་དང་འཕྲུལ་
ཡོད་དེ། ལུས་དཀར་ཞིང་མགོ་དམར་བ་མཆེ་བ་དྲུག་ལྡན། སྲིད་དུ་དཔག་ཚད་གཅིག་དང་ཁོར་ཡུག་བདུན་
109



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པ་འཁོར་གླང་པོ་ཆེ་བརྒྱ་སྟོང་དང་ལྡན་པ། མགོ་སོ་གསུམ་སྤྲུལ་ཏེ་མགོ་གཙོ་བོ་ལ་དབང་པོ་དང་གཞན་སོ་
གཉིས་ལ་ཉེ་དབང་སོ་གཉིས་ཞོན་ནས་འགྲོ་བ་སོགས་ཀྱི་འཕྲུལ་དུ་མ་དང་ལྡན་པའི་ཕྱིར། གསུམ་པ་སོགས་ནི།
དེ་དག་གི་ནི་ཕྱོགས་བཞིན། ། ཉི་ཤུས་བཅད་ན་ས་གཞི་བཟང་། བྱང་ཤར་འཚམས་ན་ཡོངས་འདུ་སྟེ། ། ལྷོ་
ནུབ་འཚམས་ན་ཆོས་བཟང་ངོ༌། ། ཞེས་བྱུང་། སྐྱེད་ཚལ་དེ་དག་ཆོས་ཅན། ཁྱོད་ཀྱི་ཕྱོགས་བཞི་ན་གནས་བཞི་
ཡོད་དེ། དཔག་ཚད་ཉི་ཤུས་བཅད་པ་ན་ས་གཞི་བཟང་པོ་ཚལ་རྣམས་ལ་འགྲན་ནུས་པ་བཞི་ཡོད་པའི་ཕྱིར།
བཞི་བ་ནི། ལྟ་ན་སྡུག་ཆོས་ཅན། ཁྱོད་ཀྱི་བྱང་ཤར་ན་ཤིང་ཁྱད་པར་ཅན་ཡོད་དེ། རྩ་བ་དཔག་ཚད་ལྔ་བརྒྱ་
ཐུར་དུ་ཟུག་ཅིང་དེ་ཙམ་གྱེན་དུ་འཕགས་པའི་ཡོངས་འདུ་ས་བརྟོལ་ཞེས་བྱ་བ་ཡལ་འདབ་མེ་ཏོག་འབྲས་བུ་དྲི་
ཕུན་སུམ་ཚོགས་པ་དང་ལྡན་པ་ཡོད་པའི་ཕྱིར་རོ། ། ལྔ་བ་ནི། དེ་ཆོས་ཅན། ཁྱོད་ཀྱི་ཕྱི་རོལ་ལྷོ་ནུབ་འཚམས་
ན་ཆོས་བཟང་ལྷའི་བདུན་ས་ཡོད་དེ། དེའི་ཆུ་ཞེང་ལ་དཔག་ཚད་སུམ་བརྒྱ་དང་གྱེན་དུ་ཁྱོད་ལས་འཕགས་ཤིང་།
ནང་དུ་བརྒྱ་བྱིན་གྱི་གསེར་ཁྲི་དང་
། ཉེ་དབང་རྣམས་ཀྱི་ཁྲི་དང་བཅས་པ་ཡོད་པའི་ཕྱིར། དབང་པོ་དང་ཉེ་
དབང་རྣམས་ཀྱི་མཛད་པ་ཡོད་དེ། ཚེས་བརྒྱད་དང་བཅོ་ལྔའི་དུས་སུ་རྒྱལ་ཆེན་བཞི་དང་བཅས་ནས་འཛམ་
བུའི་གླིང་གི་སེམས་ཅན་གྱིས་ཆོས་དང་ཆོས་མིན་གང་བྱེད་ལྟ་ཉུལ་མཛད་པ་ཡིན་པའི་ཕྱིར་རོ། །
གཉིས་པ་ས་དང་མ་འབྲེལ་བའི་གནས་ནི། དེ་སྟེང་ལྷ་རྣམས་གཞལ་མེད་ཁང་། ། ཞེས་བྱུང་། ཤེས་བྱ་
ཆོས་ཅན། ས་དང་མ་འབྲེལ་བའི་གནས་ཡོད་དེ། སུམ་ཅུ་རྩ་གསུམ་གྱི་སྟེང་ན་འཐབ་བྲལ་སོགས་འདོད་ལྷ་དྲུག་
དང་། ཚངས་ཆེན་སོགས་གཟུགས་ཁམས་ཀྱི་གནས་བཅུ་བདུན་རྣམས་ཡོད་པའི་ཕྱིར། གནས་དེ་དག་གང་ལ་
བརྟེན་པ་ཡོད་དེ། རླུང་དང་སྤྲིན་གྱི་ཕུང་པོ་ཅི་རིགས་ལ་བརྟེན་པའི་ཕྱིར་རོ། ། གསུམ་པ་སེམས་ཅན་གྱི་ཁྱད་
ཆོས་ལ། འདོད་པ་ལ་སྤྱོད་ཚུལ་དང་། ལྷའི་སྐྱེ་ཚུལ་དང་། བདེ་བའི་ཁྱད་པར་གསུམ། དང་པོ་ནི། འདོད་
པ་སྤྱོད་པ་དྲུག་ཡིན་ནོ། ། གཉིས་གཉིས་འཁྱུད་དང་ལག་བཅངས་དང་། ། དགོད་དང་བལྟས་པས་འཁྲིག་བ་
ཡིན། ། ཞེས་བྱུང་། གོང་མ་གཉིས་ཀྱིས་འདོད་པ་མི་སྤྱོད་ཅིང་འདོད་པའི་ལྷ་དྲུག་ཆོས་ཅན། ཁྱོད་ཀྱིས་འདོད་
པ་ལ་སྤྱོད་ཚུལ་ཡོད་དེ། ཁྱོད་ལས་རིམ་པ་བཞིན་སུམ་ཅུ་རྩ་གསུམ་དང་རྒྱལ་ཆེན་བཞིའི་ལྷ་གཉིས་ནི་མེ་ལྟར་
དབང་པོ་གཉིས་སྤྲད་ནས་འདོད་པ་སྤྱོད་ཅིང་། འཐབ་བྲལ་བས་འཁྱུད་པ་ཙམ་དང་། དགའ་ལྡན་པས་ལག་པ་
བཅངས་པ་ཙམ་དང་། འཕྲུལ་དགའ་བས་དགོད་པ་ཙམ་དང་། གཞན་འཕྲུལ་དབང་བྱེད་པས་བལྟས་པ་ཙམ་
གྱིས་འཁྲིག་པའི་བདེ་བ་ལ་སྤྱོད་པར་བྱེད་པའི་ཕྱིར། འོག་མ་གཉིས་མི་ལྟར་དབང་པོ་གཉིས་སྤྲད་ཀྱང་ཁྱད་པར་
ཡོད་དེ། དེ་རྣམས་ལ་རྩ་རྒྱུས་རྒྱུ་མ་སོགས་མེད་པས་དབང་པོའི་སྒོ་ནས་རླུང་ཉི་ཚེ་འབྱུང་གི ། ཁུ་ཁྲག་འབྱུང་བ་
110



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན།།
མེད་པའི་ཕྱིར་རོ། གཉིས་པ་ནི། བྱིས་པ་ལོ་ལྔ་ལོན་པ་ནས། ། ལོ་བཅུ་ལོན་པ་ལྟ་བུའི་བར། ། དེ་དག་ཏུ་སྐྱེ་
གཟུགས་ཅན་རྣམས། །ཀུན་རྫོགས་གོས་དང་བཅས་པ་ཉིད། ། ཅེས་བྱུང་། འདོད་པའི་ལྷ་ལས་བུ་སྐྱེ་ཚུལ་
ཡོད་དེ། ལྷ་ཕོ་མོ་གང་གི་བང་བར་བུའམ་བུ་མོ་གང་བརྫུས་ཏེ་བྱུང་བ་དེའི་བུ་དང་བུ་མོར་འཇོག་པའི་ཕྱིར་ཏེ།
ཚད་ནི་རྒྱལ་ཆེན་བཞི་པ་ལ་ད་ལྟའི་བྱིས་པ་ལོ་ལྔ་ལྟ་བུ་ནས་གཞན་འཕྲུལ་དབང་བྱེད་པ་ལ་བྱིས་པ་ལོ་བཅུ་ལོན་པ་
ལྟ་བུའི་བར་འདོད་ལྷ་དེ་དག་ཏུ་སྐྱེ་བའི་ཕྱིར། གཟུགས་ཁམས་སམ་གཟུགས་ཅན་གྱི་ལྷ་རྣམས་ཆོས་ཅན། ཆུང་
རིམ་གྱིས་སྐྱེ་བ་མ་ཡིན་ཏེ། སྐྱེས་མ་ཐག་ནས་ལུས་རྫོགས་ཤིང་གོས་དང་བཅས་པ་ཉིད་དུ་སྐྱེ་བའི་ཕྱིར། འདོད་
ལྷའི་ནང་ནས་ཀྱང་བརྒྱ་བྱིན་ཡང་རྫོགས་པར་སྐྱེ་བས་སྐྱེ་བ་བརྗེས་པ་ལྷ་གཞན་གྱིས་མི་ཤེས་པར་གསུངས་ཏེ།
དམིགས་བསལ་ཡིན་པའི་ཕྱིར་རོ། ། གསུམ་པ་ནི། འདོད་པ་སྐྱེ་བ་གསུམ་པོ་ནི། ། འདོད་པའི་ལྷ་དང་མིར་
བཅས་རྣམས། ། བདེ་བ་སྐྱེ་བ་གསུམ་པོ་ནི། ། བསམ་གཏན་གསུམ་ལས་ས་དགུ་ཡིན། ། ཞེས་བྱུང་། ཤེས་བྱ་
ཆོས་ཅན། འདོད་པ་སྐྱེ་བ་གསུམ་ཡོད་དེ། འདོད་པའི་ལྷ་དང་མིར་བཅས་པ་རྣམས་ལ་འཇོག་པའི་ཕྱིར་ཏེ།
མི་དང་འདོད་ལྷ་འོག་མ་བཞི་ནི་ཡུལ་ཇི་ལྟར་བྱུང་བ་ལ་འདོད་པ་སྤྱོད་པ་དང་པོ་ཡིན་ལ། འདོད་ལྷ་ལྔ་བ་འཕྲུལ་
དགའ་བ་ནི་རང་གིས་འདོད་པ་སྤྲུལ་བ་ལ་སྤྱོད་པའི་འདོད་པ་སྐྱེ་བ་གཉིས་པ་དང་། གཞན་འཕྲུལ་བ་རང་གི་
འདོད་པ་བཞིན་བདག་གིས་སྤྲུལ་བ་དང་གཞན་གྱི་སྤྲུལ་བ་ལ་འདོད་པ་སྤྱོད་པ་གསུམ་ཡིན་པའི་ཕྱིར། གཞན་
ཡང་བདེ་བ་སྐྱེ་བ་གསུམ་གསུངས་ཏེ། བསམ་གཏན་དང་པོ་གསུམ་ལས་ས་གསུམ་གསུམ་སྟེ་དགུར་ཕྱེ་བས་རིམ་
པ་བཞིན་དུ་བསམ་གཏན་དང་པོ་གསུམ་ནི་དབེན་པ་ལས་སྐྱེས་པའི་བདེ་བ་དང་། གཉིས་པ་གསུམ་ནི་ཏིང་ངེ་
འཛིན་ལས་སྐྱེས་པའི་བདེ་བ་དང་། གསུམ་པ་གསུམ་ནི་དགའ་བ་མེད་པའི་བདེ་བ་ལ་སྤྱོད་པར་འཇོག་པའི་ཕྱིར་
རོ། ། བཞི་བ་བར་ཐག་གི་ཚད་ནི། གནས་ནས་གནས་འོག་ཇི་སྲིད་པ། །དེ་ནས་དེ་ཡི་གོང་དེ་སྲིད། །ཅེས་
བྱུང་། ཤེས་བྱ་ཆོས་ཅན། གནས་དེ་དག་གི་བར་ཐག་གི་ཚད་ཡོད་དེ། རྒྱལ་ཆེན་བཞིའི་གནས་ནས་གནས་
འོག་མ་འཛམ་བུའི་གླིང་གི་བར་ལ་དཔག་ཚད་བཞི་ཁྲི་ཇི་སྲིད་ཡོད་པ་དེ་བཞིན་དུ། རྒྱལ་ཆེན་བཞི་ནས་སུམ་ཅུ་རྩ་
གསུམ་བར་དཔག་ཚད་བཞི་ཁྲི་དང་། སུམ་ཅུ་རྩ་གསུམ་ནས་འཐབ་བྲལ་བར་ལ་བརྒྱད་ཁྲི། དེ་ནས་དགའ་ལྡན་
པར་ལ་ཁྲི་ཚོ་བཅུ་དྲུག དེ་ནས་འཕྲུལ་དགའ་བར་ལ་སོ་གཉིས། དེ་ནས་གཞན་འཕྲུལ་དབང་བྱེད་པར་ལ་རེ་
བཞི། དེ་ནས་ཚངས་རིས་བར་ཁྲི་ཁྲག་བརྒྱ་དང་ཉེར་བརྒྱད་ཡོད་པ་སོགས་རིགས་འགྲེ་སྦྱོར་རིགས་པའི་ཕྱིར།
མདོར་ན་འདི་ལྟར་ཡིན་ཏེ། གནས་དེ་དང་དེ་ནས་འཛམ་གླིང་བར་ལ་ཚད་ཅི་ཙམ་ཡོད་པ་དེ་བཞིན་དུ། དེ་
ནས་དེ་ཡི་གོང་མའི་གནས་ཀྱི་བར་ཚད་དེ་སྲིད་ཙམ་ཞིག་ཡོད་པའི་ཕྱིར། ཡང་རྫུ་འཕྲུལ་གཞན་བརྟེན་མ་
111



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཏོགས་པ། ། དེ་དག་གོང་མ་མཐོང་བ་མེད། །ཅེས་གསུངས་ཏེ། གནས་འོག་མར་སྐྱེས་པའི་གང་ཟག་རང་
སྟོབས་ཀྱིས་གནས་གོང་མ་རྣམས་སུ་བགྲོད་པ་དང་མཐོང་ནུས་པ་མེད་ཀྱང་མཐའ་གཅིག་ཏུ་མ་ངེས་ཏེ། རྫུ་
འཕྲུལ་ཐོབ་པ་དང་གཞན་གྱིས་དེ་དག་ཏུ་འཁྲིད་པ་ལྟ་བུ་གཞན་ལ་བརྟེན་པ་དང་གོང་སའི་ཏིང་ངེ་འཛིན་ཐོབ་པ་
ལྟ་བུ་མ་གཏོགས་པའི་དབང་དུ་བྱས་པའི་ཕྱིར།
དྲུག་པ་སྟོང་གསུམ་ངོས་བཟུང་བ་ནི། གླིང་བཞི་དང་ནི་ཉི་ཟླ་དང་། ། རི་རབ་དང་ནི་འདོད་ལྷ་
དང་། ། ཚངས་པའི་འཇིག་རྟེན་སྟོང་ལ་ནི། ། སྟོང་ནི་སྤྱི་ཕུད་ཡིན་པར་འདོད། །དེ་སྟོང་ལ་ནི་སྟོང་གཉིས་
པ། ། བར་མའི་འཇིག་རྟེན་ཁམས་ཡིན་ནོ། །དེ་སྟོང་ལ་ནི་སྟོང་གསུམ་མོ། ། མཉམ་དུ་འཇིག་ཅིང་འབྱུང་བ་
ཡིན། ། ཞེས་བྱུང་། སྟོང་གསུམ་ལས་དང་པོ་སྟོང་སྤྱི་ཕུད་ཀྱི་འཇིག་རྟེན་ཆོས་ཅན། འཇོག་པ་ཚུལ་ཡོད་དེ།
གླིང་བཞི་རེ་རེ་ལ་སྟོང་དང་། དེ་བཞིན་དུ། ཉི་མ་དང་ཟླ་བ་དང་རི་རབ་དང་འདོད་ལྷ་དྲུག་དང་ཚངས་པའི་
འཇིག་རྟེན་སྟོང་ལོངས་པ་ལ་ནི་སྟོང་སྤྱི་ཕུད་དམ་སྟོང་དང་པོ་ཡིན་པས་འདོད་པའི་ཕྱིར། སྟོང་གཉིས་པ་དང་
གསུམ་པ་ཆོས་ཅན། འཇོག་ཚུལ་ཡོད་དེ། སྟོང་དང་པོ་དེ་སྟོང་ལ་ནི་སྟོང་གཉིས་པ་བར་མའི་འཇིག་རྟེན་གྱི་
ཁམས་ཡིན་ཞིང་། སྟོང་གཉིས་པ་དེ་སྟོང་ལ་ནི་སྟོང་གསུམ་གྱི་སྟོང་ཆེན་པོར་འཇོག་པའི་ཕྱིར། སྟོང་གསུམ་པོ་དེ་
ཆོས་ཅན། འཆགས་འཇིག་ཀྱང་དུས་མཉམ་པ་ཡིན་ཏེ། མེ་ཆུ་སོགས་ཀྱི་རྐྱེན་གྱིས་དུས་མཉམ་དུ་འཇིག་ཅིང་
སླར་འཆགས་པ་འབྱུང་བ་ཡིན་པའི་ཕྱིར། སྟོང་གསུམ་པོ་དེ་རེ་རེ་ལའང་ལྕགས་རི་ནག་པོ་རེ་རེས་བསྐོར་བ་ཀུན་
བཏུས་ལས་བཤད་ཅིང་དེ་ཡང་སྔ་མ་ལས་ཕྱི་མ་རིམ་གྱིས་མཐོ་བར་གཞན་ལས་བཤད་པ་ལྟར་ཡིན་ཏེ། དེ་གསུམ་
སྔ་མ་ལས་ཕྱི་མ་རྒྱ་ཆེ་བའི་ཕྱིར། སྟོང་གསུམ་ལ་ནི་གཅིག་ཁོ་ནར་མ་ངེས་ཏེ། སྟེང་འོག་དང་ཐད་ཀའི་ཕྱོགས་
ཕྱོགས་ན་སྟོང་གསུམ་གྱི་གྲངས་མཐའ་མེད་པ་ཡོད་པའི་ཕྱིར་ཏེ། ནམ་མཁའ་ལ་ནི་མཐའ་མེད་པའི་ཕྱིར། འདི་
དག་ནི་ཐེག་ཆེན་ཐུན་མོང་བ་ལྟར་ན་མཆོག་སྤྲུལ་གཅིག་གི་ཞིང་ཡིན་ལ། ཞིང་ཐམས་ཅད་འཇོག་ཚུལ་འདི་ཁོ་ན་
ལྟར་མ་ངེས་ཏེ། སངས་རྒྱས་ཀྱི་ཞིང་དབྱིབས་ཚད་དང་འབྱུང་འཇིག་སོགས་སྣ་ཚོགས་པ་ཡོད་པའི་ཕྱིར་རོ། །
བདུན་པ་འགྲོ་བ་རྣམས་ཀྱི་ལུས་དང་ཚེ་ཚད་བཤད་པ་ལ། ལུས་ཚད་དང་ཚེ་ཚད་གཉིས། དང་པོ་ལ།
མིའི་ལུས་ཚད་དང་། ལྷའི་ལུས་ཚད་གཉིས། དང་པོ་ནི། འཛམ་བུའི་གླིང་པ་རྣམས་ཀྱི་ཚད། ། ཁྲུ་བཞི་པ་
དང་ཕྱེད་དང་བཞི། ། ཤར་དང་བ་ལང་སྤྱོད་དང་ནི། ། བྱང་ཞེས་བྱ་བ་ཉིས་འགྱུར་བསྐྱེད། ། ཅེས་བྱུང་།
ཤེས་བྱ་ཆོས་ཅན། གླིང་བའི་མི་རྣམས་ཀྱི་ལུས་ཚད་ཡོད་དེ། འཛམ་བུའི་གླིང་པའི་མིའི་ལུས་ནི་ཁ་ཅིག་ཁྱུ་བཞི་
བ་དང་། ཕལ་ཆེར་ནི་ཁྲུ་ཕྱེད་དང་བཞི་ཡིན་ལ། ཤར་ཁྲུ་བརྒྱུད། བ་ལང་སྤྱོད་པ་བཅུ་དྲུག བྱང་སྒྲ་མི་སྙན་པ་
112



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སོ་གཉིས་ཞེས་བྱ་སྔ་མ་ལས་ཕྱི་མ་ཉིས་འགྱུར་དུ་བསྐྱེད་པའི་ཕྱིར། གཉིས་པ་ལ། འདོད་ལྷ་དང་གཟུགས་ཁམས་
པའི་ལུས་ཚད་གཉིས། དང་པོ་ནི། འདོད་དང་ལྡན་པའི་ལྷ་ཡི་ལུས། ། བཞི་ཆ་ནས་ནི་རྒྱང་གྲགས་དག། །
ཕྱེད་དང་གཉིས་ཀྱི་བར་དུ་བསྐྱེད། ། ཅེས་བྱུང༌། འདོད་དང་ལྡན་པའི་ལྟའི་ལུས་ཚད་ཡོད་དེ། རྒྱལ་ཆེན་
རིགས་བཞི་པ་རྒྱང་གྲགས་ཀྱི་བཞི་ཆ། སུམ་ཅུ་རྩ་གསུམ་པ་བཞི་ཆ་གཉིས། འཐབ་བྲལ་བ་བཞི་ཆ་གསུམ།
དགའ་ལྡན་པ་རྒྱང་གྲགས་གཅིག འཕྲུལ་དགའ་བ་རྒྱང་གྲགས་གཅིག་དང་བཞི་ཆ་གཅིག གཞན་འཕྲུལ་བ་
རྒྱང་གྲགས་ཕྱེད་དང་གཉིས་ཀྱི་བར་དུ་བསྐྱེད་པའི་ཕྱིར། གཉིས་པ་ནི། གཟུགས་ཅན་དང་པོ་དཔག་ཚད་
ཕྱེད། ། དེ་ཡི་གོང་མ་ཕྱེད་ཕྱེད་བསྐྱེད། ། འོད་ཆུང་རྣམས་ཀྱི་ལྟག་ཡན་ཆད། ། ལུས་ནི་ཉིས་འགྱུར་ཉིས་
འགྱུར་ཏེ། ། སྤྲིན་མེད་དཔག་ཚད་གསུམ་དོར་རོ། ། ཞེས་བྱུང་། དེ་ཆོས་ཅན། གཟུགས་ཁམས་པའི་ལུས་
ཚད་ཡོད་དེ། གཟུགས་ཅན་དང་པོ་ཚངས་རིས་པའི་ལུས་དཔག་ཚད་ཕྱེད་དང་། དེ་ཡི་གོང་མ་བཞི་ལ་དཔག་
ཚད་ཕྱེད་ཕྱེད་བསྐྱེད་པས་འདུན་ན་འདོན་དཔག་ཚད་གཅིག ཚངས་ཆེན་ཕྱེད་གཉིས། འོན་ཆུང་གཉིས་དང་།
འོད་ཆུང་གི་ལྟག་ཡན་ཆད་ཀྱི་ལུས་ནི་སྔ་མ་ལས་ཕྱི་མ་ཉིས་འགྱུར་བྱས་པས་ཚད་མེད་འོད་དཔག་ཚད་བཞི། འོད་
གསལ་བརྒྱད། དགེ་ཆུང་བ་བཅུ་དྲུག དགེ་རྒྱས་སོ་གཉིས། སྤྲིན་མེད་ཉིས་འགྱུར་ལས་དཔག་ཚད་གསུམ་
དོར་བས་བརྒྱ་ཉེར་ལྔ། འབྲས་བུ་ཆེ་བ་ལྔ་བརྒྱ། མི་ཆེ་བ་སྟོང་། མི་གདུང་བ་ཉིས་སྟོང་། གྱ་ནོམ་སྣང་བ་བཞི་
སྟོང་། ཤིན་ཏུ་མཐོང་བ་བརྒྱད་སྟོང་། འོག་མིན་པའི་ལུས་དཔག་ཚད་ཁྲི་དྲུག་སྟོང་ཡོད་པའི་ཕྱིར། གཉིས་པ་
ཆེ་ཚད་ལ། བདེ་འགྲོ་དང་ངན་འགྲོ་དང་མ་ངེས་པའི་འཆི་བ་ཡོད་མེད་གསུམ། དང་པོ་ལ་མི་དང་ལྷའི་ཚེ་ཚད་
གཉིས། དང་པོ་ནི། སྒྲ་མི་སྙན་ན་ཚེ་སྟོང་སྟེ། ། གཉིས་ན་ཕྱེད་ཕྱེད་སྤངས་པའོ། ། འདི་ན་མ་ངེས་ཐ་མར་
ནི། ། ལོ་བཅུ་དང་པོ་དཔག་ཏུ་མེད། ། ཅེས་བྱུང་། དེ་དག་ཆོས་ཅན། ཁྱོད་ཀྱི་ཚེ་ཚད་ཡོད་དེ། སྒྲ་མི་སྙན་
ན་ཚེ་སྟོང་དང་། ནུབ་དང་ཤར་གཉིས་ན་དེའི་ཕྱེད་ཕྱེད་སྤངས་པ་སྟེ་ནུབ་ལྔ་བརྒྱ་དང་ཤར་ན་ཕྱེད་དང་སུམ་བརྒྱ་
རེ་ཡིན་ལ། འཛམ་བུའི་གླིང་བའི་མིའི་ཚེ་མ་ངེས་པའི་ཕྱིར་ཏེ། ཐ་མར་ཚེ་ལོ་བཅུ་བ་དང་བསྐལ་བ་དང་པོའི་ཚེ་
ལོ་ནི་དཔག་ཏུ་མེད་པ་ཐུབ་པའི་ཕྱིར། གཉིས་པ་ལ། འདོད་ལྷ་དང་གཟུགས་དང་གཟུགས་མེད་ཁམས་པའི་ཚེ་
ཚད་གསུམ། དང་པོ་ནི། མི་རྣམས་ཀྱི་ལོ་ལྔ་བཅུ་ལ། །འདོད་པ་དག་གི་ལྷ་རྣམས་ལས། ། འོག་མ་དག་གི་
ཉིན་ཞག་གཅིག། དེས་ན་ཚེ་ལོ་ལྔ་བརྒྱའོ། །གོང་མ་གཉིས་ཀ་ཉིས་འགྱུར་རོ། །ཞེས་བྱུང་། ཤེས་བྱ་ཆོས་
ཅན། འདོད་ལྷ་དྲུག་གི་ཚེ་ཚད་ཡོད་དེ། མི་རྣམས་ཀྱི་ལོ་ལྔ་བཅུ་ལ་འདོད་པ་དག་གི་ལྷ་རྣམས་ལས་འོག་མ་རྒྱལ་
ཆེན་རིགས་བཞི་བདག་གི་ཉིན་ཞག་གཅིག དེ་སུམ་ཅུ་ལ་ཟླ་བ་དང་། དེ་བཅུ་གཉིས་ལོར་བྱས་པ་དེས་ན་རང་
113



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གི་ཚེ་ལོ་ལྔ་བརྒྱ་ཡིན་ཞིང་། གོང་མ་སུམ་ཅུ་རྩ་གསུམ་པ་ཡན་ཆད་ཞག་དང་ལོ་གཉིས་ཀ་ཉིས་འགྱུར་དུ་བྱས་ནས་
ཟླ་བ་ལོ་སྔར་ལྟར་བརྩིས་ན། མི་ལོ་བརྒྱ་ལ་སུམ་ཅུ་རྩ་གསུམ་པའི་ཉིན་ཞག་གཅིག་སོགས་བྱས་པས་རང་ལོ་སྟོང་།
དེ་བཞིན་དུ་ཉིས་བརྒྱ། བཞི་བརྒྱུ། བརྒྱད་བརྒྱ། སྟོང་དང་དྲུག་བརྒྱ་ལ་རིམ་པ་བཞིན་འཐབ་བྲལ། དགའ་
ལྡན། འཕྲུལ་དགའ། གཞན་འཕྲུལ་དབང་བྱེད་པའི་ཞག་རེ་དང་། དེ་སུམ་ཅུ་ལ་ཟླ་བར་བྱས་པས་རིམ་བཞིན་
རང་ལོ་ཉིས་སྟོང་། བཞི་སྟོང་། བརྒྱད་སྟོང་། ཁྲི་དྲུག་སྟོང་ཐུབ་པ་ཡིན་པའི་ཕྱིར། གཉའ་ཤིང་འཛིན་ཡན་
ཆད་ན་ཉི་ཟླའི་བྱ་བ་ལ་མ་ལྟོས་ཀྱང་ཉིན་ཞག་གི་ཁྱད་པར་འཐད་དེ། ཀུན་ད་ཁ་ཕྱེ་ནས་པདྨ་ཁ་ཟུམ་པ་དང་བྱ་
སྐད་མི་འབྱིན་པ་སོགས་ཀྱི་ཚེ་མཚན་དུས་སུ་འཇོག་པའི་ཕྱིར། གཉིས་པ་ནི། གཟུགས་ཅན་ཉིན་མཚན་མེད་ཚེ་
ནི། ། རང་ལུས་གཞལ་བའི་བསྐལ་བ་ཡིས། ། ཞེས་བྱུང༌། གཟུགས་ཅན་གྱི་ཁམས་ཆོས་ཅན། ཁྱོད་དུ་ཉིན་
མཚན་གྱི་ཐ་སྙད་མེད་ཀྱང་ལྷའི་ཚེ་ཚད་ཡོད་དེ། རང་ལུས་གཞལ་བའི་དཔག་ཚད་གྲངས་ཀྱིས་བར་བསྐལ་མིན་
པའི་བསྐལ་བར་བགྲངས་པས་བརྩི་བའི་ཕྱིར། དེར་ཐལ། ཚངས་རིས་པའི་ལུས་དཔག་ཚད་ཕྱེད་ཡིན་པ་དེ་
བཞིན་དུ། ཚེ་བར་བསྐལ་བཞི་བཅུ་ལ་བསྐལ་བ་གཅིག་ཏུ་བྱས་པའི་བསྐལ་བ་དང༌། དེ་བཞིན་དུ་འདུན་ན་
འདོན་བསྐལ་ཆེན་གཅིག ཚངས་ཆེན་པ་དེ་བཞི་བཅུ་བསྐལ་པ་གཅིག་བྱས་པའི་ཕྱེད་གཉིས། འོད་ཆུང་ཡན་
བསྐལ་ཆེན་ཡིན་པས་འོད་ཆུང་བསྐལ་ཆེན་གཉིས་ནས་འོག་མིན་པ་བསྐལ་ཆེན་ཁྲི་དྲུག་སྟོང་ཡོད་པས་ལུས་ཚད་
སྔར་ལྟར་ཡིན་པའི་ཕྱིར། གསུམ་པ་ནི། གཟུགས་མེད་བསྐལ་པ་སྟོང་ཕྲག་ནི། །ཉི་ཤུ་ལྷག་པས་ལྷག་པ་
ཡིན། ། འོད་ཆུང་ནས་བཟུང་བསྐལ་ཆེན་ཏེ། ། དེ་ཡི་འོག་མ་ཕྱེད་ཡིན་ནོ། ། ཞེས་བྱུང་། གཟུགས་མེད་ཀྱི་ལྷ་
ཆོས་ཅན། ཁྱོད་རྣམས་ཀྱི་ཚེ་ཚད་ཡོད་དེ། ཁྱོད་ལས་གཟུགས་མེད་དང་པོ་བསྐལ་པ་སྟོང་ཕྲག་ཉི་ཤུ་ཡིན་ལ།
དེའི་གོང་མ་གསུམ་རིམ་པར་བསྐལ་ཆེན་ཉི་ཤུ་ཉི་ཤུ་རེས་ལྷག་པས་ལྷག་པ་ཡིན་པའི་ཕྱིར། དེར་ཐལ། རྣམ་ཤེས་
མཐའ་ཡས་བཞི་ཁྲི་ ཅི་ཡང་མེད་དྲུག་ཁྲི། སྲིད་རྩེ་བརྒྱད་ཁྲི་ཡིན་པའི་ཕྱིར། བསྐལ་བ་དེ་དག་ཆོས་ཅན།
བར་བསྐལ་ཙམ་མིན་ཏེ། འོད་ཆུང་ནས་བཟུང་སྲིད་རྩེའི་བར་བསྐལ་ཆེན་གྱིས་བརྩི་ལ། གཟུགས་ཁམས་དེ་ཡི་
འོག་མ་ཚངས་རིས་ནས་བསྐལ་ཆེན་དེའི་ཕྱེད་ལ་བསྐལ་བར་བྱས་པའི་ཚུལ་དེས་རྩི་བའི་ཕྱིར། དེས་ན་ཚངས་པ་
འདུན་ན་འདོན་པའི་ཚེ་ཚད་ནི་བསྐལ་ཆེན་གྱི་ཕྱེད་ཙམ་ལ་འཇོག་པ་ནི་མིན་ཏེ། དེ་ཕྱེད་དང་གཉིས་ལ་འཇོག་
པར་བཤད་པའི་ཕྱིར་རོ། ། གཉིས་པ་ངན་འགྲོའི་ཚེ་ཚད་ལ། ཚ་དམྱལ། དུད་འགྲོ། ཡི་དྭགས། གྲང་
དམྱལ་གྱི་ཚེ་ཚད་དང་བཞི། དང་པོ་ནི། ཡང་སོས་ལ་སོགས་དྲུག་རིམ་བཞིན། ། འདོད་ལྷའི་ཚེ་དང་ཉིན་ཞག་
མཉམ། ། དེས་ན་དེ་དག་རྣམས་ཀྱི་ཚེ། | འདོད་པའི་ལྷ་དང་འདྲ་བ་ཡིན། ། རབ་ཏུ་ཚ་ཕྱེད་མནར་མེད་
114



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ནི། ། བར་གྱི་བསྐལ་བའོ་ཞེས་བྱུང་། ཚ་དམྱལ་བ་ཆོས་ཅན། ཁྱོད་ཀྱི་ཚེ་ཚད་ཡོད་དེ། ཡང་སོས་དང་།
སོགས་པས་ཐིག་ནག་དང་བསྡུས་འཇོམས་དང་ངུ་འབོད་དང་ངུ་འབོད་ཆེན་པོ་དང་ཚ་བ་དྲུག་པོ་དེ་དག་རྣམས་
ཀྱི་ཚེ་ཚད་དང་ལོའི་བརྩི་ཚུལ་ནི་རིམ་པ་བཞིན་འདོད་ལྷ་དྲུག་གི་ཚེ་དང་ཉིན་ཞག་མཉམ་པ་སོགས་ཀྱིས་བརྩི་བའི་
ཕྱིར། དེར་ཐལ། རྒྱལ་ཆེན་བཞི་བ་རང་ལོ་ལྔ་བརྒྱ་ནས་གཞན་འཁྲུལ་བ་ཁྲི་དྲུག་སྟོང་ལ་འཇོག་ཅིང་། དེ་དྲུག་
ཡང་སོས་ལ་སོགས་པ་དྲུག་གི་ཞུག་རེ་ཡིན་ལ། ཚུལ་དེས་ཟླ་བ་དང་ལོ་ཡང་བརྩིས་པ་ན། ཡང་སོས་པ་རང་ལོ་ལྔ་
བརྒྱ། ཐིག་ནག་སྟོང་། བསྡུས་འཇོམས་པ་ཉིས་སྟོང་། ངུ་འབོད་པ་བཞི་སྟོང་། ངུ་འབོད་ཆེན་པོ་བ་བརྒྱད་
སྟོང་། ཚ་བ་རང་ལོ་ཁྲི་དྲུག་སྟོང་ལ་འཇོག་པའི་ཕྱིར། དེས་ན་དམྱལ་བ་དེ་དག་གི་ཚེ་ཚད་བརྩི་ཚུལ་ནི་འདོད་
པའི་ལྷ་དང་འདྲ་བ་ཡིན་ཏེ། རྒྱུ་མཚན་དེའི་ཕྱིར། རབ་ཏུ་ཚ་བ་དང་མནར་མེད་ཀྱི་ཚེ་ཚད་ཡོད་དེ། རབ་ཏུ་ཚ་
བའི་ཚེ་བར་བསྐལ་ཕྱེད་དང་། མནར་མེད་ནི་བར་གྱི་བསྐལ་བ་གཅིག་ཏུ་འཇོག་པའི་ཕྱིར་རོ། ། གཉིས་པ་ནི།
དུད་འགྲོ་རྣམས། ། མཆོག་རིང་བསྐལ་བའོ་ཞེས་བྱུང་། དུད་འགྲོ་ཆོས་ཅན། ཁྱོད་རྣམས་ཀྱི་ཚེ་ཚད་ཡོད་དེ།
ཐུང་བ་རྣམས་ནི་མཐའ་གཅིག་ཏུ་མ་ངེས་ཤིང་། ཀླུ་ལྟ་བུ་ཚེ་མཆོག་ཏུ་རིང་བ་ནི་བར་གྱི་བསྐལ་བ་གཅིག་ཐུབ་པ་
ཡོད་པའི་ཕྱིར། གསུམ་པ་ནི། ཡི་དྭགས་རྣམས། ། ཟླ་བ་ཉིན་ཞག་གི་ལྔ་བརྒྱ། ། ཞེས་བྱུང་། ཡི་དྭགས་ཆོས་
ཅན། ཁྱོད་ཀྱི་ཚེ་ཚད་ཡོད་དེ། མིའི་ཟླ་བ་གཅིག་ལ་ཞག་གཅིག ། དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་
བྱས་པའི་རང་ལོ་ལྔ་བརྒྱ་ཐུབ་པའི་ཕྱིར། ལྷ་མིན་ཆོས་ཅན། ཚེ་ཚད་ཡོད་དེ། སུམ་ཅུ་རྩ་གསུམ་པ་ལྟར་ཐུབ་
པའི་ཕྱིར། བཞི་བ་ནི། ཏིལ་སྦྱངས་ནས་ལོ་བརྒྱ་ཞིང་། ། ཏིལ་གཅིག་བྱུང་བས་ཟད་གྱུར་པ། ། ཆུ་བུར་ཅན་
གྱི་ཚེ་ཡིན་ཏེ། །གཞན་གྱི་ཚེ་ནི་ཉི་ཤུར་འགྱུར། ། ཞེས་བྱུང་། གྲང་དམྱལ་བ་ཆོས་ཅན། ཁྱོད་ཀྱི་ཚེ་ཚད་ཡོད་
དེ། ཏིལ་སྦྱངས་ཏེ་ཏིལ་གྱི་བང་བ་མ་ག་དྷའི་བྲེ་བོ་ཆེ་ཁལ་བརྒྱད་ཅུ་ཤོང་བའི་ཏིལ་གྱི་ནང་ནས་ལོ་བརྒྱ་བརྒྱ་ཞིང་
ཏིལ་གཅིག་རེ་ཕྱུང་བས་ཟད་པར་གྱུར་པའི་ཡུན་ཚད་དང་། ཆུ་བུར་ཅན་གྱི་ཡུན་མཉམ་ལ། དེའི་ལྷག་མ་ཆུ་
བུར་རྡོལ་བ་སོགས་བདུན་ནི་སྔ་མ་ལས་ཕྱི་མ་ཉི་ཤུ་ཉི་ཤུས་འཕར་ཞིང་རིང་བར་འགྱུར་བའི་ཕྱིར། གྲང་དམྱལ་དུ་
མ་ཟད། ཚ་དམྱུལ་ཡང་སྔ་མ་ལས་ཕྱི་མ་བརྒྱད་འགྱུར་གྱིས་རིང་སྟེ། རི་མོས་འགྲུབ་པའི་ཕྱིར། གསུམ་པ་ནི།
སྒྲ་མི་སྙན་མ་གཏོགས་པར་འཆི། ། ཞེས་བྱུང་། སྒྲ་མི་སྙན་པ་ཆོས་ཅན། ཁྱོད་མ་གཏོགས་པ་ཞེས་བརྗོད་པ་ལ་
དགོས་པ་ཡོད་དེ། ཁྱོད་ཚེ་མ་རྫོགས་པར་མི་འཆི་ལ། འགྲོ་བ་གཞན་གྱི་ཚེ་ཚད་བཤད་པ་ལྟར་མ་ངེས་པའི་ཕྱིར།
མི་ལ་ཚེ་ངེས་པ་ཡོད་དེ། སྲིད་པ་ཐ་མ་བའི་མི་རྣམས་དང་། འཁོར་བསྒྱུར་སོགས་ཀྱི་ཚེ་ངེས་པའི་ཕྱིར་རོ། །
བརྒྱད་པ་ཚད་དེ་གཞལ་ཐབས་ལ། དེ་རྩོམ་བྱེད་ཀྱི་གཞི་དང་བརྩམས་པའི་འཇལ་བྱེད་གཉིས། དང་པོ་
115



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི།: གཟུགས་མིང་དུས་མཐའ་རྡུལ་ཡིག་དང༌། ། སྐད་ཅིག་ཅེས་བྱུང་། ཤེས་བྱ་ཆོས་ཅན། རྩོམ་བྱེད་ཀྱི་
གཟུགས་དང་མིང་དང་དུས་ཀྱི་ཐུང་མཐའ་ཡོད་དེ། རྡུལ་ཕྲ་རབ་དེ་གཟུགས་ཀྱི་ཐུང་མཐའ་དང༌། ཡི་གེ་ཀ་དང་
ཁ་ལྟ་བུ་མིང་གི་ཐུང་མཐའ་དང་། དུས་མཐའི་སྐད་ཅིག་མ་དེ་དུས་ཀྱི་ཐུང་མཐའ་ཡིན་པའི་ཕྱིར། སྐད་ཅིག་
མའི་ཚད་ཡོད་དེ། རྡུལ་ཕྲ་རབ་གཅིག་བླ་འོག་བསྒྱུར་བ་ལྟ་བུ་ཡིན་པའི་ཕྱིར། གཉིས་པ་ལ། ཡུལ་གྱི་ཚད་དང་།
དུས་ཀྱི་ཚད་གཉིས། དང་པོ་ནི། ཕྲ་རབ་རྡུལ་དང་ནི། །རྡུལ་ཕྲན་དང་ནི་དེ་བཞིན་དུ། ། ལྕགས་ཆུ་རི་བོང་
ལུག་དང་གླང་། །ཉི་ཟེར་རྡུལ་དང་སྲོ་མ་དང་། ། དེ་ལས་བྱུང་དང་དེ་བཞིན་དུ། །སོར་ཚིགས་ཞེས་བྱ་གོང་
བདུན་བསྒྱུར། ། སོར་མོ་ཉི་ཤུ་བཞི་ལ་ཁྲུ། ། ཁྲུ་བཞི་ལ་ནི་གཞུ་གང་ངོ་། ། དེ་དག་ལྔ་བརྒྱ་རྣམས་ལ་ནི། །
རྒྱུང་གྲགས་དེ་ལ་དགོན་པར་འདོད། ། དེ་བརྒྱུད་དཔག་ཚད་ཅེས་བྱའོ། ། ཞེས་བྱུང་། ཤེས་བྱ་ཆོས་ཅན།
རྡུལ་ཕྲ་རབ་སོགས་ལས་རྒྱང་གྲགས་དང་དཔག་ཚད་འགྲུབ་ཚུལ་ཡོད་དེ། རྩོམ་བྱེད་དང་པོ་རྡུལ་ཕྲ་རབ་དང་།
དེ་བདུན་བསགས་པས་རྡུལ་ཕྲན་གཅིག་དང༌། དེ་བཞིན་དུ་ལྕགས་རྡུལ་དང་ཆུ་རྡུལ་དང་རི་བོང་གི་རྡུལ་དང་
ལུག་རྡུལ་གླང་རྡུལ་རྡུལ་དང་ཉི་ཟེར་གྱི་རྡུལ་དང་སྲོ་མ་དང་དེ་ལས་བྱུང་བ་ཤིག་དང་། དེ་བཞིན་དུ་ནས་དང་
སོར་ཚིགས་ཞེས་བྱ་བ་རྣམས་རིམ་པ་བཞིན་དུ་གོང་ནས་གོང་དུ་བདུན་འགྱུར་བསྒྱུར་བའི་སོར་མོ་ཉི་ཤུ་རྩ་བཞི་ལ་
ཁྲུ་གང་། ཁྲུ་བཞི་ལ་གཞུ་འདོམ་གང་། གཞུ་འདོམ་དེ་དག་ལྔ་བརྒྱ་རྣམས་ལ་ནི་རྒྱང་གྲགས་གཅིག་དང་། དེ་
ཙམ་གྲོང་ལས་འཕགས་པ་ལ་དགོན་པར་འདོད་ཅིང་། རྒྱང་གྲགས་དེ་བརྒྱད་ལོངས་པ་ལ་དཔག་ཚད་ཅེས་བྱ་
བར་འཇོག་པའི་ཕྱིར། གཉིས་པ་ལ། ལོ་དང་བསྐལ་བ་བཤད་པ་གཉིས། དང་པོ་ནི། སྐད་ཅིག་མ་བརྒྱ་ཉི་ཤུ་
ལ། ། དེ་ཡི་སྐད་ཅིག་དེ་དག་ཀྱང་། ། དྲུག་ཅུ་ལ་ནི་ཐང་གཅིག་གོ ། ཡུད་ཙམ་ཉིན་ཞག་ཟླ་གསུམ་ནི། ། གོང་
ནས་གོང་དུ་སུམ་ཅུར་འབྱུང་། ། ཞག་མི་ཐུབ་དང་བཅས་པ་ཡི། ། ཟླ་བ་བཅུ་གཉིས་ལ་ལོ་གཅིག ཅེས་བྱུང་།
ཐང་ཅིག་ཆོས་ཅན། ཁྱོད་ཀྱི་རྩོམ་གཞི་ཡོད་དེ། དུས་མཐའི་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མ་གཅིག
དེའི་སྐད་ཅིག་མ་དེ་དག་དྲུག་ཅུའི་ཡུན་ལ་ནི་ཁྱོད་ཉིད་དུ་འཇོག་པའི་ཕྱིར། ཡུད་ཙམ་དང་ཉིན་ཞག་དང་ཟླ་བ་
གསུམ་ནི་ཆོས་ཅན། འཇོག་ཚུལ་ཡོད་དེ། སྔ་མ་སྔ་མ་གོང་ནས་གོང་དུ་སུམ་ཅུར་འགྱུར་བའི་ཚུལ་གྱིས་ཡུད་ཙམ་
ཉིན་ཞག་ཟླ་བ་གསུམ་དུ་རིམ་པར་འཇོག་པའི་ཕྱིར། ལོ་ཆོས་ཅན། འཇོག་ཚུལ་ཡོད་དེ། ལོ་རེ་རེ་ལ་ཞག་མི་
ཐུབ་དོར་བ་དེ་རྣམས་དང་བཅས་པ་ཡི་ཟླ་བ་བཅུ་གཉིས་ལ་ལོ་གཅིག་ཏུ་འཇོག་པའི་ཕྱིར། དེར་ཐལ། ཞག་མི་
ཐུབ་པ་དྲུག་ཡོད་ཀྱང་ཉིན་ཞག་གི་ལོ་བརྩི་བའི་ཚེ་དེ་དྲུག་བསྣན་ནས་ཚང་དགོས་ཏེ། མ་ཚང་ན་ཉིན་ཞག་སུམ་
བརྒྱ་དྲུག་ཅུ་མི་ལོང་བས་ཉིན་ཞག་གི་ལོ་མི་རྫོགས་པའི་ཕྱིར། དེར་ཐལ། ཞག་གསུམ་སོ་སོའི་ལོར་འཇོག་པ་ལ་
116



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ནི་རང་རང་གི་ཞག་པོ་སུམ་བརྒྱ་དྲུག་ཅུ་ངེས་པར་ཚང་དགོས་པའི་ཕྱིར། ཞག་གསུམ་གྱི་རྣམ་དབྱེ་ལེགས་པར་
ཤེས་པ་ལ་ཞག་ལྷག་དང་ཟླ་ལྷག་འདོན་ཚུལ་ཤེས་དགོས་ཏེ། དེ་ལ་ཚེས་ཞག་དང་ཁྱིམ་ཞག་གི་ཁྱད་པར་དང་དེ་
དང་ཉིན་ཞག་གི་ཁྱད་པར་སོགས་ཤེས་དགོས་པའི་ཕྱིར། གཉིས་པ་ལ་མདོར་བསྟན་པ་དང་རྒྱས་པར་བཤད་པ་
གཉིས། དང་པོ་ནི། བསྐལ་བ་རྣམ་པ་མང་བཤད་པ། ། ཞེས་བྱུང་། བསྐལ་པ་ཆོས་ཅན། ཁྱོད་ལ་རྣམ་པ་
མང་དུ་བཤད་དེ། བར་བསྐལ། འཇིག་བསྐལ། སྟོང་བསྐལ། འཆགས་བསྐལ། གནས་བསྐལ། བསྐལ་པ་
ཆེན་པོ་སོགས་བཤད་པའི་ཕྱིར། གཉིས་པ་ལ། འཇིག་བསྐལ། འཆགས་བསྐལ། གནས་བསྐལ། སྟོང་
བསྐལ། བསྐལ་ཆེན་དང་ལྔ། དང་བོ་ནི། འཇིག་པའི་བསྐལ་བ་དམྱལ་པ་ཡི། ། སྲིད་པ་མེད་ནས་སྣོད་ཟད་
པ། ། ཞེས་བྱུང་། འཇིག་བསྐལ་ཆོས་ཅན། བཞག་ཏུ་ཡོད་དེ། མནར་མེད་ཀྱི་དམྱལ་བའི་སྲིད་པར་གསར་སྐྱེ་
མེད་པ་ནས་བསམ་གཏན་དང་པོ་གསུམ་གྱི་གང་འཇིག་རྒྱུའི་སྣོད་དེ་ཟད་པའི་བར་ལ་འཇོག་པའི་ཕྱིར། གཉིས་
པ་ནི། འཆགས་པ་དང་པོའི་རླུང་ནས་ནི། ། དམྱལ་བའི་སྲིད་པའི་བར་དུའོ། ། ཞེས་བྱུང་། འཆགས་བསྐལ་
ཆོས་ཅན། ། བཞག་ཏུ་ཡོད་དེ། འཆགས་པར་རྩོམ་པའི་དང་པོ་རླུང་འཇམ་བུ་ཁད་ཀྱིས་ལྡང་བ་ནས་ནི་དམྱལ་
བའི་སྲིད་པར་སེམས་ཅན་གཅིག་སྐྱེས་པའི་བར་ལ་འཇོག་པའི་ཕྱིར། འདིའི་རླུང་ནས་ཞེས་པ་ནི་བཤད་པ་ལྟར་
ཡིན་གྱི། འོག་གཞིའི་རླུང་དཀྱིལ་ནས་འགོ་རྩོམ་པར་འདོད་པ་ནི་མི་འཐད་དེ། བསམ་གཏན་དང་པོ་གསུམ་པོ་
གང་རུང་འཆགས་པའི་རླུང་ལྡང་བ་སྔོན་དུ་མ་སོང་བར་འོག་གཞིའི་རླུང་དཀྱིལ་འཆགས་པ་མི་འབྱུང་བའི་ཕྱིར།
དེར་ཐལ། ཐོག་མར་ས་དང་མ་འབྲེལ་བའི་གནས་ལས་རིམ་གྱིས་འཆགས་ཤིང༌། དེ་ནས་ས་དང་འབྲེལ་བ་ནི་
མས་རིམ་ནས་འཆགས་པ་ཡིན་པའི་ཕྱིར། དེ་ཡང་མེས་འཇིག་པའི་རྗེས་སུ་ཆགས་པ་ན་ཐོག་མར་བསམ་གཏན་
དང་པོའི་གནས་ཚངས་པའི་གཞལ་མེད་ཁང་ཆགས། དེ་ནས་འདུན་ན་འདོན་དང་ཚངས་རིས་ཀྱི་གནས་ཆགས།
དེ་ནས་རླུང་འོག་ཏུ་བབས་པ་ལས་གཞན་འཕྲུལ་དབང་བྱེད་ནས་འཐབ་བྲལ་གྱི་བར་ཆགས། དེ་ནས་འོག་གི་ ་
རླུང་དཀྱིལ་སོགས་ཆགས་པའི་ཕྱིར། གཞན་ཡང་དེ་ལྟར་ཐོག་མར་ཆགས་པ་རླུང་ལྡང་བ་ནས་ཡིན་ཏེ། འདིའི་
ཐད་ཀྱི་རྒྱལ་སྲས་མ་ལས། གང་གི་ཚེ་ནམ་མཁའ་ལ་རླུང་འཇམ་པོ་འཇམ་པོ་དག་ལྡང་བ་དེ་ནས་བཟུང་སྟེ་ཞེས་
གསུངས་པའི་ཕྱིར། གསུམ་པ་ལ། གནས་བསྐལ་གྱི་ཡ་ཐོག་དང་བར་བསྐལ་དང་པོ་བཤད་པ། བར་གྱི་ཁུག་པ་
བཅོ་བརྒྱད་བཤད་པ། མཐའི་མ་ཐོག་དང་ཡར་འཕེལ་བཅུ་དགུའི་མཚམས་བསྟན་ལ། ཡར་འཕེལ་གྱི་ཚད་
བཤད་པ། དེ་རྣམས་གནས་བསྐལ་དུ་བསྟན་པ་ལ། དང་པོ་ནི། བར་གྱི་བསྐལ་བ་དཔག་མེད་ནས། ། ཚེ་ལོ་
བཅུ་བའི་བར་དུའོ། ། ཞེས་བྱུང་། ཤེས་བྱ་ཆོས་ཅན། གནས་སྐལ་གྱི་ཡ་ཐོག་དང་བོར་བསྐལ་དང་པོ་ཡོད་དེ།
117



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚེ་ལོ་དཔག་མེད་འགྲིབ་པའི་མཚམས་ཞིག་ནས་ཚེ་ལ་བཅུའི་བར་ཚད་ལ་དེར་འཇོག་པའི་ཕྱིར། གཉིས་པ་ནི།
དེ་ནས་ཡར་སྐྱེ་མར་བྲི་བའི། ། བསྐལ་པ་གཞན་ནི་བཅོ་བརྒྱད་དང༌། ། ཞེས་བྱུང་། བར་གྱི་ཁུག་པ་ཆོས་ཅན།
ཁྱོད་ལ་བཅོ་བརྒྱད་ཡོད་དེ། ཚེ་ལོ་བཅུ་བ་དེ་ནས་ཡར་བརྒྱད་ཁྲིའི་བར་སྐྱེ་ཞིང་འཕེལ་བ་དང་། ཡང་མར་བཅུ་
བའི་བར་བྲི་བ་རེ་ནི་བར་བསྐལ་རེ་དང་པོར་གྱི་ཁུག་པ་རེར་བྱས་པའི་དེ་འདྲའི་ཁུག་པ་བཅོ་བརྒྱད་ལོངས་པ་ནི་ཡ་
ཐོབ་རིང་མོ་ལས་གཞན་དུ་འཇོག་པའི་ཕྱིར། གསུམ་པ་ནི། ཡར་སྐྱེ་བ་ནི་གཅིག་ཡིན་ཏེ། ། ཞེས་བྱུང་།
མཐའི་མ་ཐོག་རིང་མོ་ཡོད་དེ་དེའི་རྗེས་སུ་ཚེ་ལོ་བཅུ་བ་ནས་བརྒྱད་ཁྲིའི་བར་དུ་ཡར་སྐྱེ་བ་སྟེ་འཕེལ་བ་ནི་གཅིག་ཁོ་
ན་ཡིན་ལ། ཡར་འགྲིབ་པ་མི་འབྱུང་བ་དེ་གནས་བསྐལ་གྱི་ཐ་མ་མ་ཐོག་ཞེས་བྱ་བར་འཇོག་ཅིང་། དེ་བརྒྱད་ཁྲི་
འཇིག་བསྐལ་གྱི་འགོ་རྩོམ་པར་བྱེད་པའི་ཕྱིར། བཞི་བ་ནི། དེ་དག་ཚེ་ནི་བརྒྱད་ཁྲིའི་བར། ། ཞེས་བྱུང་།
ཡར་འཕེལ་དེ་དག་ཆོས་ཅན་ཁྱོད་ཀྱི་ཚད་ཡོད་དེ། ཚེ་ལོ་བཅུ་བ་ནས་བརྒྱད་ཁྲིའི་པར་དུ་ཡར་འཕེལ་གྱི། དེ་
མན་ཆད་དུ་མི་འཕེལ་བའི་ཕྱིར། ཐོག་མཐའ་གཉིས་རྐྱང་པ་དང་བར་བ་བཅོ་བརྒྱད་ཁུག་པ་ཡིན་ལ་ཡུན་ཚད་མི་
མཉམ་པའི་སྐྱོན་མེད་དེ། རྐྱང་པ་རེ་རེ་ཡུན་ལའང་ཁུག་པ་རེ་རེའི་ཡུན་ཚད་ཡོད་པའི་ཕྱིར་ཏེ། རྐང་པ་གཉིས་
བུལ་ལ་ཁུག་པ་མྱུར་བའི་ཕྱིར། ལྔ་བ་ནི། དེ་ལྟར་འཇིག་རྟེན་ཆགས་པ་འདི། ། བར་གྱི་བསྐལ་བ་ཉི་ཤུར་
གནས། ། ཞེས་བྱུང་། ཤེས་བྱ་ཆོས་ཅན། གནས་བསྐུལ་ཡོད་དེ། དེ་ལྟར་འཇིག་རྟེན་ཆགས་ཟིན་པ་འདི་བར་
ཡ་ཐོག་དང་ཁུག་པ་བཅོ་བརྒྱད་དང་མ་ཐོག་བཅས་པའི་བར་གྱི་བསྐལ་བ་ཉི་ཤུར་གནས་པ་ཡིན་པའི་ཕྱིར། ཚེ་ལོ་
དཔག་མེད་ནས་གནས་བསྐལ་གྱི་འགོ་འཛིན་པ་མི་འཐད་དེ། དེ་ནི་འཆགས་བསྐལ་དུ་འདུ་བ་ཡིན་པའི་ཕྱིར།
གནས་བསྐལ་གྱི་འགོ་ཚེ་ལོ་བརྒྱད་ཁྲིའི་ཐོག་མ་ནས་འཛིན་པ་སའི་དངོས་གཞིའི་ལུགས་ཡིན་ཀྱང་མཛོད་རང་
འགྲེལ་གྱི་ལུགས་ལ་ནི་ཅུང་མ་ཡིན་ཏེ། དམྱལ་བར་འཛམ་གླིང་ལྟ་བུའི་མི་ཞིག་མ་སྐྱེས་པར་དུ་གནས་བསྐལ་གྱི་
འགོ་མི་འཛིན་པའི་ཕྱིར། ཚེ་ལོ་དཔག་མེད་ཀྱི་དུས་སུ་འབྱུང་བའི་མིའི་ཚེ་ཚད་འཛིན་མི་ནུས་པ་མིན་ཏེ། དེ་
དག་གི་གཟུགས་དང་ཚེ་སོགས་ཚངས་རིས་པ་དང་འདྲ་བའི་ཕྱིར། དེར་ཐལ། རྩ་བར། སྔར་བྱུང་སེམས་ཅན་
གཟུགས་ཅན་བཞིན། ། ཞེས་པ་དང་། རང་འགྲེལ་ལས། བསྐལ་པ་དང་པོའི་མི་རྣམས་ནི་གཟུགས་ན་སྤྱོད་པ་
བཞིན་དུ་གྱུར་ཏེ་ཞེས་གསུངས་པའི་ཕྱིར། བཞི་བ་ནི། ཆགས་པ་དང་ནི་འཇིག་པ་དང་། །ཞིག་ནས་འདུག་པ་
དག་མཉམ་མོ། ། ཞེས་བྱུང༌། ཤེས་བྱ་ཆོས་ཅན། དེ་ལྟར་འཇིག་རྟེན་འཆགས་པ་དང་གནས་པ་དང་འཇིག་
དང་ཞིག་ནས་འདུག་པའི་སྟོང་བའི་བསྐལ་པ་བཞིའི་ཚད་མཉམ་པ་དག་ཡིན་ཏེ། བཞི་པོ་རེ་རེར་བར་བསྐལ་ཉི་
ཤུ་ཉི་ཤུ་རེས་མཉམ་པའི་ཕྱིར། ལྔ་བ་ལ། བསྐལ་ཆེན་ངོས་བཟུང་བ་དང་། ཞར་ལ་སངས་རྒྱས་སོགས་འབྱུང་
118



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཚུལ་གཉིས། དང་པོ་ནི། དེ་དག་བརྒྱད་ཅུ་ལ་བསྐལ་ཆེན། ། ཞེས་བྱུང་། བསྐལ་ཆེན་ཆོས་ཅན། ཡོད་དེ།
བཤད་མ་ཐག་པའི་བར་བསྐལ་དེ་དག་བརྒྱད་ཅུ་ལ་ནི་ཁྱོད་དུ་འཇོག་པའི་ཕྱིར། གཉིས་པ་ལ། སངས་རྒྱས།
རང་རྒྱལ། འཁོར་སྒྱུར་འབྱུང་ཚུལ་དང་གསུམ། དང་པོ་ནི། དེ་གྲངས་མེད་གསུམ་ལ་སངས་རྒྱས། ། འབྱུང་
ངོ་མར་ནི་འགྲིབ་པ་ཡི། ། བརྒྱ་ཡི་བར་ལ་དེ་དག་འབྱུང་། ། ཞེས་བྱུང་། ཤེས་བྱ་ཆོས་ཅན། སངས་རྒྱས་
འབྱུང་ཚུལ་ཡོད་དེ། བསྐལ་ཆེན་གྲངས་མེད་གསུམ་དུ་ཚོགས་བསགས་པ་ལས་དེ་འབྱུང་བའི་ཕྱིར། གྲངས་
མེད་དེ་ནི་གྲངས་གཏན་ནས་མེད་པ་མ་ཡིན་ཏེ། གྲངས་ཀྱི་གནས་དྲུག་ཅུར་བགྲང་དུ་མེད་པས་ན་གྲངས་མེད་
ཅེས་བཤད་པ་ཙམ་ཡིན་པའི་ཕྱིར། གྲངས་མེད་དེ་ཆོས་ཅན། ཁྱོད་བརྩི་ཚུལ་ཡོད་དེ། གཅིག་བཅུ་བརྒྱ་སྟོང་ཁྲི་
འབུམ་དང་། ། ས་ཡ་བྱེ་བ་དུང་འཕྱུར་རྣམས། ། རྐྱང་པའི་གྲངས་སུ་ཤེས་པར་བྱ། ། ཆེན་པོའི་ཟླ་དང་བཅས་
པ་ནི། ། ཐེར་འབུམ་ཁྲག་ཁྲིག་རབ་བཀྲམ་དང་། ། གཏམ་དཀྲིག་མི་འཁྲུག་ཁྱད་ཕྱིན་དང་། ། པང་སྟེང་དེར་
འདྲེན་མཐའ་སྣང་དང་། ། རྒྱུ་རིག་འོད་མཛེས་དབང་པོ་དང་། ། ལེགས་ཕྱིན་རྟོག་འགྲོ་འབྱིན་རྡུལ་དང་། །
རྒྱ་རྟགས་སྟོབས་འཁོར་བརྡའ་ཤེས་དང་། ། རྣམ་འབྱུང་སྟོབས་མིག་ཉི་ཤུ་གཅིག ། བར་དུ་བརྒྱུད་ནི་མ་རྙེད་
པས། ། རང་གི་མིང་གང་རུང་བ་གཞུག ། གྲངས་མེད་པར་དུ་བཅུ་འགྱུར་བསྒྲེས། ། ཞེས་གསུངས་པ་ལྟར་
ཡིན་པའི་ཕྱིར། ཆེན་པོ་དང་བཅས་པ་བཅུ་འགྱུར་བྱ་ཚུལ་ཡོད་དེ། དུང་འཕྱུར་བཅུ་ལ་ཐེར་འབུམ་གཅིག དེ་
བཅུ་ལ་ཟེར་འབུམ་ཆེན་པོ་གཅིག དེ་བཅུ་ལ་ཁྲག་ཁྲིག་གཅིག དེ་བཅུ་ལ་ཁྲག་ཁྲིག་ཆེན་པོ་གཅིག་ཏུ་འཇོག་པ་
སོགས་ཡིན་པའི་ཕྱིར། རང་འགྲེལ་ལས་སྟོབས་མིག་ཆེན་པོ་བཅུ་ལ་གྲངས་མེད་པ་ཞེས་བཤད་ཀྱང་སྤྱི་འགྲོ་ལ་
དེའི་རྗེས་སུ་ཚད་མེད་བཞིའི་མིང་ཅན་ཆེན་པོ་དང་བཅས་པ་ནས་གྲོངས་མེད་གཅིག་དང་། དེ་ནས་བཅུ་འགྱུར་
དུ་བྱས་ཏེ་དེ་གཉིས་དང་། དེ་གསུམ་དུ་འཇོག་པ་ལྟར་ཡང་རུང་སྟེ། བར་དུ་བརྒྱད་ནི་མ་རྙེད་པས། ། ཞེས་
སོགས་ཀྱི་དོན་དུ་སྣང་བའི་ཕྱིར། དེར་མ་ཟད་གྲངས་ཀྱི་རྣམ་གྲངས་གཞན་ཡང་མང་སྟེ། འཇམ་དཔལ་རྩ་རྒྱུད་
དང་ཕལ་ཆེན་ནས་གྲངས་ཀྱི་གནས་བརྒྱ་ཉེར་གསུམ་དང་། སྡོང་པོ་བཀོད་པ་ལས་བཞི་བཅུ་དང་། ཡང་བརྒྱ་
དང་ལྔ་བཤད་པའི་ཕྱིར། དེ་དག་ནི་གྲངས་མེད་གསུམ་ལས་ཀྱང་ལྷག་སྟེ། དེས་གྲངས་མེད་གྲངས་མེད་པ་ཡང་
བརྩི་ནུས་པའི་ཕྱིར། སངས་རྒྱས་དེ་དག་ཆོས་ཅན། ཁྱོད་འབྱུང་པའི་དུས་ཡོད་དེ། ཡར་འཕེལ་བའི་ཚེ་སེམས་
ཅན་སྐྱོ་ཤས་ཆུང་བས་མི་འབྱོན་ལ། མར་འགྲིབ་པ་ཡི་བརྒྱད་ཁྲི་ནས་བརྒྱ་ཡི་བར་ལ་འབྱུང་བའི་ཕྱིར། ཕྱི་མ་
གྲུབ་སྟེ། བརྒྱ་ཡན་ཆད་ཧ་ཅང་སྙིགས་མ་ལྔ་བདོ་བའི་དབང་གིས་མི་འབྱུང་བའི་ཕྱིར། གཉིས་པ་ནི། རང་
སངས་རྒྱས་རྣམས་གཉིས་ཀ་ལ། །བསེ་རུ་བསྐལ་པ་བརྒྱ་ཡི་རྒྱུས། ། ཞེས་བྱུང་། རང་སངས་རྒྱས་རྣམས་ཆོས་
119



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅན། འབྱུང་བའི་དུས་ཡོད་དེ། ཡར་འཕེལ་མར་འགྲིབ་གཉིས་ཀ་ལ་འབྱུང་བའི་ཕྱིར། དེ་ཆོས་ཅན། ཁྱོད་
ལ་ཚོགས་སྤྱོད་བསེ་རུ་ལྟ་བུ་གཉིས་ཡོད་པ་ལས་བསེ་རུ་ལྟ་བུའི་རང་རྒྱལ་འབྱུང་བའི་རྒྱུ་ཡོད་དེ། བསྐལ་བ་བརྒྱ་ཡི་
རྒྱུ་ཚོགས་བསགས་པ་ལས་འབྱུང་བའི་ཕྱིར། དེར་ཐལ། འདིར་བསེ་རུ་ལྟ་བུའི་རང་རྒྱལ་སློབ་པ་ནི་རང་གི་བྱང་
ཆུབ་ཏུ་རིགས་ངེས་པར་འདོད་པའི་ཕྱིར། གསུམ་པ་འཁོར་སྒྱུར་འབྱུང་ཚུལ་ལ། ཚིག་དོན་དང་། སྤྱི་དོན་
གཉིས། དང་པོ་ལ། འབྱུང་བའི་དུས། དབྱེ་བ། འཁོར་ལོས་སྒྱུར་ཚུལ། སངས་རྒྱས་དང་འཁོར་བསྒྱུར་གྱི་
མཚན་གྱི་ཁྱད་པར་བཞི། དང་པོ་ནི། འཁོར་ལོས་སྒྱུར་པ་འབྱུང་བ་ནི། ། སྟོང་ཕྲག་བརྒྱད་ཅུ་ལས་མི་འཕྱི། །
ཞེས་བྱུང་། འཁོར་ལོས་སྒྱུར་བ་ཆོས་ཅན། ཁྱོད་འབྱུང་བའི་དུས་ཡོད་དེ། ཚེ་ལོ་དཔག་མེད་ནས་བརྒྱད་ཁྲིའི་
བར་ཁོ་ནར་འབྱུང་གི །དེ་ཕྱིན་ཆད་སྣོད་མིན་པས་མི་འབྱུང་བའི་ཕྱིར། སྒྲ་དོན་ཡོད་དེ། འཁོར་ལོའི་སྒོ་ནས་
སྐྱེ་བོ་ལ་དབང་སྒྱུར་བས་ན་དེ་ལྟར་བརྗོད་པའི་ཕྱིར། གཉིས་པ་ནི། གསེར་དངུལ་ཟངས་ལྕགས་འཁོར་ལོ་
ཅན། ། དེ་དག་གླིང་གཅིག་གླིང་གཉིས་དང་། ། གསུམ་དང་བཞི་ལ་མས་རིམ་བཞིན། ། ལྷན་ཅིག་གཉིས་
མིན་སངས་རྒྱས་བཞིན། ། ཞེས་བྱུང་། འཁོར་སྒྱུར་ཆོས་ཅན། ཁྱོད་ལ་རིགས་བཞི་ཡོད་དེ། གསེར་གྱི་འཁོར་
ལོ་ཡོད་པས་གསེར་གྱི་འཁོར་སྒྱུར་དང་། དེ་བཞིན་དུ་དངུལ་དང་ཟངས་དང་ལྕགས་ཀྱི་འཁོར་ལོ་སྒྱུར་བ་དང་
བཞི་ཡོད་པའི་ཕྱིར། དེ་དག་ལས་མས་རིམ་བཞིན་དུ་གསེར་གྱི་འཁོར་སྒྱུར་གྱིས་གླིང་བཞི་དང་། དངུལ་གྱིས་
གླིང་གསུམ་དང༌། ཟངས་ཀྱིས་གླིང་གཉིས་དང་། ལྕགས་ཀྱི་འཁོར་སྒྱུར་གྱིས་གླིང་གཅིག་ལ་དབང་བྱེད་པ་ཡིན་
ཏེ། མཆོག་དང་ཉེ་བའི་མཆོག་དང་འབྲིང་དང་ཐ་མ་ཡིན་པའི་ཕྱིར། འདི་དག་གང་ལས་བཤད་ཚུལ་ཡོད་དེ།
གདགས་པ་ལས་བསྟན་ཅིང་། མདོ་གཞན་དག་ལས་ཀྱང་བཤད་པའི་ཕྱིར། འཁོར་སྒྱུར་ཆོས་ཅན། ཁྱོད་གླིང་
གཅིག་ལ་ལྷན་ཅིག་གམ་དུས་གཅིག་དུ་གཉིས་མི་འབྱུང་སྟེ། འགྲན་ཟླ་མེད་པའི་ལས་བསགས་པའི་གང་ཟག་
ཡིན་པའི་ཕྱིར། དཔེར་ན། རྫོགས་པའི་སངས་རྒྱས་གཉིས་བསྟན་པ་གཅིག་ལ་དུས་གཅིག་ཏུ་མི་འབྱུང་བ་
བཞིན་ནོ། ། འོན་ཀྱང་། ཞིང་གཞན་གྱི་སངས་རྒྱས་ནི་ཞིང་འདིར་སྟོན་པའི་དྲུང་དུ་འབྱོན་པ་ལ་ངེས་པ་མེད་
དོ། ། གསུམ་པ་ནི། ཕས་བསུ་ རང་འགྲོ་ གཡུལ་ བཤམས་ དང་། ། མཚོན་བརྩམས་ པས་ རྒྱལ་གནོད་པ་
མེད། ། ཅེས་བྱུང་། འཁོར་སྒྱུར་ཆོས་ཅན། ཁྱོད་བཞིས་ས་ལ་དབང་བསྒྱུར་ཚུལ་ཡོད་དེ། གསེར་གྱི་འཁོར་
ལོས་སྒྱུར་བའི་རྒྱལ་པོ་རང་ལ་རྒྱལ་ཕྲན་རྣམས་ཀྱིས་པས་ནས་བསུས་ཏེ་རྒྱལ་པོ་བྱེད། དངུལ་ལ་ནི་རང་ཉིད་དེར་
འགྲོ་བ་སྟེ་སོང་ནས་འདུད་ཅིང་རྒྱལ་པོ་བྱེད། ཟངས་ལ་ནི་གཡུལ་བཤམས་པ་ཙམ་གྱིས་འདུད། ལྕགས་ལ་ནི་
མཚོན་འདེབས་བརྩམས་པ་ཙམ་གྱིས་འདུད་ཅིང་དབང་དུ་འགྱུར་པས་གཞན་ལ་གནོད་པ་ཅི་ཡང་མེད་པའི་ཕྱིར།
120



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བཞི་བ་ནི། ཐུབ་མཚན་ཡུལ་ན་གནས་པ་དང་། ། གསལ་ལ་རྫོགས་པས་འཕགས་པ་ཡིན། ། ཞེས་བྱུང་།
འཁོར་སྒྱུར་ཆོས་ཅན། ཁྱོད་དང་ཐུབ་པ་ལ་མཚན་བཟང་ཡོད་པར་མཚུངས་ཀྱང་ཁྱད་པར་ཡོད་དེ། ཐུབ་པ་
སངས་རྒྱས་ཀྱི་མཚན་ནི་གནས་འགྲུས་པར་ཡུལ་ན་མ་འདྲེས་པར་གནས་པ་དང༌། འོད་གསལ་ཞིང་ཆ་རྫོགས་པ་
སོགས་ཀྱིས་ཁྱད་པར་དུ་འཕགས་ལ། ཁྱོད་ཀྱི་མཚན་ནི་དེ་ལྟར་མ་ཡིན་པའི་ཕྱིར། གཉིས་པ་སྤྱི་དོན་ལ། རྒྱུ་
དང་དུས་དང་འབྱུང་ཚུལ་དང་ཡོན་ཏན་གྱི་ཁྱད་པར་དང་དགོས་པ་གང་གི་ཆེད་དུ་འབྱུང་བ་དང་ལྔ། དང་པོ་རྒྱུ་
ཡོད་དེ། བསོད་ནམས་ཀྱི་མཐུ་ཆེན་པོ་བྱས་པ་ལས་བྱུང་བའི་ཕྱིར༔ གཉིས་པ་དུས་ཡོད་དེ། རྫོགས་ལྡན་མ་
གཏོགས་མི་འབྱུང་བར་བཤད་ཟིན་པ་ལྟར་ཡིན་པའི་ཕྱིར། གསུམ་པ་འབྱུང་ཚུལ་ཡོད་དེ། རྒྱལ་པོ་རྒྱལ་རིགས་
སྤྱི་བོ་ནས་དབང་བསྐུར་བའི་ཚེས་བཅོ་ལྔའི་དུས་གསོ་སྦྱོང་ལ་གནས་པ་ན། གསེར་འཁོར་ཅན་དུ་འགྱུར་བ་ལ་
གསེར་གྱི་འཁོར་ལོ་རྩིབས་སྟོང་ཡོད་པ་དཔག་ཚད་ལྔ་བརྒྱ་པ་བརྒྱ་བྱིན་གྱིས་སྟེར་བར་འགྱུར་བའི་ཕྱིར། བཞི་བ་
ཡོན་ཏན་ནམ་ཕུན་ཚོགས་ཀྱི་ཁྱད་པར་ཡོད་དེ། རྒྱལ་སྲིད་རིན་ཆེན་བདུན་དང་། ཉེ་བའི་རིན་ཆེན་བདུན་དང་།
ཡོ་བྱད་ཀྱི་རིན་ཆེན་བདུན་སོགས་འབྱུང་བའི་ཕྱིར། དང་པོ་གྲུབ་སྟེ། འཁོར་ལོ་ནོར་བུ་སོགས་བདུན་འབྱུང་
བའི་ཕྱིར། འདི་དག་གི་ཁྱད་པར་རྒྱས་པ་ནི་ཆོས་ཡང་དག་པར་སྡུད་པ་དང་དྲན་པ་ཉེར་གཞག་དང་མངོན་
འབྱུང་སོགས་ལས་འབྱུང་བ་ལྟར་ཤེས་པར་བྱ་སྟེ་འདིར་མི་འཆོད་དོ། ། གཉིས་པ་གྲུབ་སྟེ། རལ་གྲི་དང་ལྤགས་
པ་དང་ཁང་པ་དང་གོས་དང་ནགས་ཚལ་དང་མལ་ཆ་དང་ལྷམ་སྟེ་བདུན་འབྱུང་བའི་ཕྱིར། དེའི་བྱེད་ལས་ཀྱང་
གཞན་དུ་ཤེས། གསུམ་པ་གྲུབ་སྟེ། མུ་ས་ལ་གར་བྷ་དང་། བཻ་ཌཱུརྱ་དང་གསེར་དང་དངུལ་དང་མུ་ཏིག་དང་
ཤེལ་དང་རྡོའི་སྙིང་པོ་སྟེ་བདུན་འབྱུང་པའི་ཕྱིར། ལྔ་བ་འབྱུང་བའི་དགོས་པ་ཡོད་དེ། སེམས་ཅན་མང་པོ་དགེ་
བཅུ་ལ་འགོད་པའི་ཆེད་དུ་འབྱུང་བའི་ཕྱིར། འཁོར་སྒྱུར་དུ་འགྱུར་བ་ནི་བྱང་སེམས་ཁོ་ནར་མ་ངེས་ཏེ། སངས་
རྒྱུས་ཀྱི་རིགས་ཅན་ལམ་མ་ཞུགས་ནའང་དེར་འགྱུར་བ་ཡོད་པའི་ཕྱིར། མདོ་ལས་དགེ་རྩ་འདི་བྱས་ན་འཁོར་
སྒྱུར་དུ་འགྱུར་གསུངས་པ་ནི་འཁོར་སྒྱུར་དངོས་གནས་པར་དགོངས་པའི་ངེས་པ་མེད་དེ། ཕལ་ཆེར་སྟོབས་ཀྱིས་
འཁོར་སྒྱུར་དུ་འགྱུར་བ་ལ་དགོངས་ཤིང་། ལ་ལ་ནི་དེར་སྐྱེ་བའི་རྒྱུ་འཛིན་པ་ཙམ་ལ་དགོངས་པའི་ཕྱིར། །
དགུ་བ་སྣོད་བཅུད་ཀྱི་ཁྱད་ཆོས་ལ། དངོས་དང་། འཇིག་བསྐལ་བྱེ་བྲག་ཏུ་བཤད་པ་གཉིས། དང་པོ་
ལ། བསྐལ་པ་དང་པོའི་ཁྱད་པར། དེ་ལས་འགྲིབ་ཚུལ། མཐར་ཇི་ལྟར་འབྱུང་ཚུལ་དང་གསུམ། དང་པོ་ནི།
སྔར་བྱུང་སེམས་ཅན་གཟུགས་ཅན་བཞིན། ། ཞེས་བྱུང་། སྔར་བསྐལ་པ་དང་པོར་བྱུང་བའི་སེམས་ཅན་མི་
རྣམས་ཆོས་ཅན། གཟུགས་ཅན་གྱི་ལྷ་བཞིན་ཏེ། གཟུགས་མཛེས་པ། ཡན་ལག་དང་ཉིང་ལག་ཚང་བ། རང་
121



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་འོད་ཡོད་པ། དགའ་བ་ཟས་སུ་ཟ་བ། ཚེ་དཔག་མེད་ཐུབ་པར་མདོ་ལས་བཤད་པ་བཞིན་ཡིན་པའི་ཕྱིར།
གཉིས་པ་ནི། དེ་ནས་རིམ་གྱིས་རོ་ལ་ཆགས། ། ལེ་ལོས་གསོག་འཇོག་བྱས་ནས་ནི། ། འཛིན་བཅས་རྣམས་
ཀྱིས་ཞིང་དཔོན་སྟབས། ། དེ་ནས་ལས་ཀྱི་ལམ་ལྷག་པས། ། ཚེ་ཐུང་ལོ་ནི་བཅུ་ཡིན་ནོ། ། ཞེས་བྱུང་། ཤེས་
བྱ་ཆོས་ཅན། དེ་ནས་རིམ་གྱིས་འགྲིབ་ཚུལ་ཡོད་དེ། བསྐལ་པ་དང་པོའི་མི་གཟུགས་ཀྱི་ལྷ་འདྲ་བ་དེ་དག་གིས་
སའི་ཞག་དང་རོ་སྦྲང་རྩིའི་རོ་ལྟ་བུ་བྱུང་བ་སོགས་མྱངས་པས་རོ་ལ་ཆགས་ཤིང་ལེ་ལོས་གསོག་འཇོག་བྱས་ནས་
བདག་ཏུ་འཛིན་པ་དང་བཅས་པ་རྣམས་ཀྱིས་ཞིང་བཏབ་སྟེ་ལོངས་སྤྱོད་ཀྱི་ཆེད་དུ་འཐབ་རྩོད་བྱུང་ནས་དཔོན་དུ་
མང་བོས་བཀུར་བའི་རྒྱལ་པོ་བསྐོས། དེ་ལ་ཀུན་གྱིས་ཞིང་གི་དྲུག་ཆ་བསྟབས་པར་བྱས་པས་རྒྱལ་རིགས་ཀྱི་ཐོག་
མ་བྱུང་བའི་ཕྱིར། དེ་ནས་རིགས་ལྷག་མ་རྣམས་དང་ལས་ལམ་བྱུང་ཚུལ་ཡོད་དེ། དེའི་ཚེ་ཁྱིམ་ལས་བྱོལ་ནས་
ནགས་ཁྲོད་སོགས་སུ་རྩ་བ་དང་འབྲས་བུ་ཟ་ཞིང་ཚངས་པར་སྤྱད་པ་རྣམས་ལ་བྲམ་ཟེ་དང་། ཁྱིམ་དུ་གནས་ཀྱང་
རྐུ་སོགས་མི་བྱེད་པའི་འབྱོར་ཅན་ལ་རྗེ་རིགས་དང་། སོ་ནོམ་དང་རྐུ་དང་སྲོག་གཅོད་སོགས་བྱེད་པ་ལ་དམངས་
རིགས་དང་གདོལ་བའི་རིགས་ཞེས་པའི་ཐ་སྙད་བྱུང་ཞིང་། དེ་ནས་རྫུན་དང་སྲོག་གཅོད་སོགས་མི་དགེ་བའི་
ལས་ཀྱི་ལམ་ལྷག་པ་སྟེ་འཕེལ་བས། རིམ་གྱིས་ཚེ་བྲི་ནས་ལོ་ནི་ཐུང་བ་བཅུ་བའི་བར་དུ་ཡང་འབྱུང་བ་ཡིན་པའི་
ཕྱིར་རོ། ། གསུམ་པ་ནི། བསྐལ་བ་མཚོན་དང་ནད་དང་ནི། ། མུ་གེ་དག་གིས་ཚར་ཕྱིན་ཏོ། ། ཞག་རྣམས་
དང་ནི་ཟླ་བ་དང་། ། ལོ་བདུན་དག་ཏུ་གོ་རིམ་བཞིན། ། ཞེས་བྱུང་། ཤེས་བྱ་ཆོས་ཅན། མཐར་ཇི་ལྟར་
འབྱུང་བའི་ཚུལ་ཡོད་དེ། བཅུད་ཀྱི་སེམས་ཅན་ནི་མཚོན་དང་ནད་དང་མུ་གེའི་བསྐལ་པ་བར་མ་གསུམ་པོ་དག་
གིས་ཚར་ཕྱིན་པ་སྟེ་རྫོགས་པར་བྱེད་པའི་ཕྱིར། དེ་གསུམ་གྱི་ཡུན་ཚད་ཡོད་དེ། གོ་རིམ་བཞིན་དུ་མཚོན་གྱི་
བསྐལ་པ་ཞག་བདུན་རྣམས་དང་། དེའི་སྔོན་དུ་ནད་ཀྱི་བསྐལ་བ་ཞག་བདུན་ཟླ་བ་བདུན་དང་། དེའི་སྔོན་དུ་
མུ་གེའི་བསྐལ་པ་ལོ་བདུན་ཟླ་བ་བདུན་ཞག་བདུན་འབྱུང་བའི་ཕྱིར། དེ་དག་ཏུ་མི་སྐྱེ་བའི་ཐབས་ཡོད་དེ། ཉི་
མ་འགའ་ཞིག་ཏུ་སྲོག་གཅོད་སྤོང་བའི་སྡོམ་པ་བསྲུངས་པས་མཚོན་བསྐལ་དང་། དགེ་འདུན་ལ་ཨ་རུ་ར་སོགས་
སྨན་ཕུལ་བས་ནད་བསྐལ་དང་། དགེ་འདུན་ལ་བསོད་སྙོམས་ཕུལ་བས་མུ་གེའི་བསྐལ་པར་མི་སྐྱེ་བར་བཤད་
པའི་ཕྱིར། གཉིས་པ་འཇིག་བསྐལ་བྱེ་བྲག་ཏུ་བཤད་པ་ལ། འཇིག་རྐྱེན། འཇིག་བྱ། འཇིག་པའི་རྒྱུ་མཚན།
ཇི་ལྟར་འཇིག་ཚུལ་དང་བཞི། དང་པོ་ནི། མེ་དང་ཆུ་དང་རླུང་དག་གིས། ། འཇིག་པ་དག་ནི་ཡང་གསུམ་
ཡིན། ། ཞེས་བྱུང་། ཤེས་བྱ་ཆོས་ཅན། སྣོད་འཇིག་རྐྱེན་ལ་གསུམ་ཡོད་དེ། ད་ལྟའི་ཉི་མ་འདི་དང་ཉི་མ་
གཞན་དྲུག་རིམ་གྱིས་བྱུང་ནས་མེ་དང་། ཆར་ཆེན་པོ་འབབ་པའི་ཆུ་དང་། དྲག་པོའི་རླུང་དག་གིས་འཇིག་པ་
122



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དག་ནི་གསུམ་ཡིན་པའི་ཕྱིར། ཡང་ཞེས་སྨོས་པ་ལ་དགོས་པ་ཡོད་དེ། མུ་སྟེགས་པས་རྡུལ་ཕྲ་རབ་མི་འཇིག་པར་
འདོད་ཀྱང་འདིར་དེ་ཡང་འཇིག་པར་སྟོན་པའི་ཕྱིར། གཉིས་པ་ནི། བསམ་གཏན་གཉིས་སོགས་གསུམ་པོ་
ནི། ། དེ་དག་གི་ཚེ་གོ་རིམ་བཞིན། ། ཞེས་བྱུང་། ཤེས་བྱ་ཆོས་ཅན། འཇིག་པ་གསུམ་གྱི་འཇིག་བྱ་དང་གང་
ལུས་པ་ཡོད་དེ། བསམ་གཏན་གཉིས་པ་དང་། སོགས་ཀྱིས་གསུམ་པ་དང་བཞི་པ་གསུམ་གྱི་འོག་མན་ཆད་མེ་ཆུ་
རླུང་གསུམ་གྱིས་འཇིག་པར་བྱེད་ཅིང་། དེ་དག་གི་རྩེ་མོ་སྟེ་གོང་མ་གསུམ་དེའི་ཚེ་མི་འཇིག་པའི་ཕྱིར། དེར་
ཐལ། མེས་བསམ་གཏན་དང་པོ་མན་ཆད་དང་། ཆུས་བསམ་གཏན་གཉིས་པ་མན་ཆད་དང་། རླུང་གིས་རང་
གི་འཇིག་བྱ་བསམ་གཏན་གསུམ་པ་མན་ཆད་འཇིབ་ཅིང་། རང་རང་གི་གོང་མ་ལུས་པ་གཉིས་པ་དང་གསུམ་པ་
དང་བཞི་པ་རྣམས་མི་འཇིག་པའི་ཚུལ་གོ་རིམ་བཞིན་དུ་སྦྱོར་བ་ཡིན་པའི་ཕྱིར། གསུམ་པ་ནི། དེ་ཡི་སྐྱོན་དང་
ཆོས་མཐུན་ཕྱིར། ། བཞི་བ་ན་མེད་མི་གཡོའི་ཕྱིར། ། མི་རྟག་དེ་ཡི་གཞལ་མེད་ཁང་། ། སེམས་ཅན་བཅས་ཏེ་
འབྱུང་འཇིག་ཕྱིར། ། ཞེས་བྱུང་ཤེས་བྱ་ཆོས་ཅན། དེ་ལྟར་འཇིག་པའི་རྒྱུ་མཚན་ཡོད་དེ། འཇིག་བྱེད་མེ་ཆུ་
རླུང་གསུམ་དང་མཐུན་པའི་སྐྱོན་གསུམ་གྱི་དབང་གིས་ཡིན་པའི་ཕྱིར། དེར་ཐལ། སེམས་ཅན་དེ་དང་དེའི་
ནང་གི་སྐྱོན་བསམ་གཏན་དང་པོ་ན་རྟོག་དཔྱོད་མེ་ལྟ་བུ་དང་། གཉིས་པ་ན་བསམ་གཏན་གྱི་སྐྱོན་དགའ་བ་དེ་ཆུ་
ལྟ་བུ་དང་། གསུམ་པ་ན་དེའི་སྐྱོན་དབུགས་འབྱུང་རྔུབ་ཀྱི་རླུང་ཡོད་པས་ན་ཕྱི་རྐྱེན་དེ་གསུམ་གྱི་དབང་གིས་
འཇིག་པར་བྱེད་པའི་ཕྱིར། དང་པོ་གྲུབ་སྟེ། རྟོག་དཔྱོད་ཀྱིས་ཡིད་མེ་ལྟར་གདུང་བར་བྱེད་པའི་ཕྱིར། གཉིས་
པ་གྲུབ་སྟེ། ཤིན་སྦྱངས་ཀྱི་དགའ་བ་དེས་ལུས་མཉེན་ཅིང་ཆུ་ལྟར་རླན་པར་བྱེད་པའི་ཕྱིར། གསུམ་པ་གྲུབ་སྟེ།
དབུགས་ཀྱི་འབྱུང་རྡུབ་རླུང་ལྟར་བྱེད་པའི་ཕྱིར། བསམ་གཏན་བཞི་བ་ན་འཇིག་པ་དེ་གསུམ་མེད་དེ། བསམ་
གཏན་བཞི་པའི་ཏིང་ངེ་འཛིན་ནི། སྐྱོན་དེ་དག་གིས་མི་གཡོ་བའི་ཕྱིར། འོ་ན་དེ་དག་རྟག་པ་ཡིན་ནམ་ཞེ་ན།
མི་རྟག་པ་ཡིན་ཏེ། བཞི་བ་དེའི་གཞལ་མེད་ཁང་སེམས་ཅན་དང་བཅས་ཏེ་ལྷན་ཅིག་འབྱུང་བ་དང་ལྷན་ཅིག་
འཇིག་པར་བྱེད་པའི་ཕྱིར། དེར་ཐལ། དེ་དག་གི་སྣོད་རྣམས་སྐར་མ་ལྟར་མ་འབྲེལ་བར་སོ་སོར་གནས་པས་སོ་
སོ་ལས་ཐུན་མོང་དུ་འཇིག་པ་མིན་པའི་ཕྱིར། བཞི་བ་ནི། མེ་ཡིས་བདུན་ནོ་ཆུ་ཡིས་གཅིག ། དེ་བས་ཆུ་བདུན་
ཐལ་ནས་ཀྱང་། ། མེ་ཡིས་བདུན་ནོ་དེ་ནས་ནི། ། མཇུག་ཏུ་རླུང་གིས་འཇིག་པ་ཡིན། ། ཞེས་བྱུང་། ཤེས་བྱ་
ཆོས་ཅན། དེ་ནས་འཇིག་བྱེད་གསུམ་གྱི་འཇིག་ཚུལ་ཡོད་དེ། མེ་ཡིས་འཇིག་པའི་ཚུལ་བདུན་འབྱུང་ཞིང་། དེ་
ནས་ཆུ་ཡིས་འཇིག་པ་གཅིག་འབྱུང་། དེ་ལྟར་མེ་འཇིག་བདུན་རེའི་མཇུག་ཏུ་ཆུ་འཇིག་རེ་རེ་འབྱུང་ཞིང་ཆུ་
འཇིག་བདུན་ཐལ་ནས་ནི། དེའི་རྗེས་སུ་མེ་ཡིས་འཇིག་པ་བདུན་དང་། དེ་ནས་ནི་མཇུག་ཏུ་རླུང་གིས་འཇིག་པ་
123



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག་འབྱུང་བ་ཡིན་པའི་ཕྱིར། མེ་འཇིག་གི་ཚེ་ཉི་མ་གཅིག་པོ་འདི་བདུན་འགྱུར་གྱི་ཚ་བར་སོང་ནས་འཇིག་པ་
དང་། ཉི་མ་གཞན་དྲུག་ལོགས་སུ་འབྱུང་བར་འདོད་པའི་ཚུལ་གཉིས་སྣང་བ་ལས་ཕྱི་མ་ལྟར་མངོན་ནོ། ། མེས་
འཇིག་པ་མང་ཞིང་དེ་ལས་ཆུས་འཇིག་པ་ཉུང་བ་དང་རླུང་གིས་འཇིག་པ་གཅིག་འབྱུང་བའི་རྒྱུ་མཚན་ཡོད་དེ།
ཚངས་ཆེན་དང་འོད་གསལ་དང་དགེ་རྒྱས་པའི་ཚེ་ཚད་ཀྱི་ཁྱད་པར་གྱིས་ཡིན་པའི་ཕྱིར། དེ་ལྟར་ན་བསྐལ་ཆེན་
རེ་བཞིན་རླུང་འཇིག་འབྱུང་བ་ཡིན་ཏེ། མེས་འཇིག་བདུན་ཚན་བརྒྱད་དང་ཆུས་འཇིག་བདུན་ཚན་གཅིག་དང་།
དེ་ནས་རླུང་གིས་འཇིག་པ་གཅིག་འབྱུང་བའི་ཕྱིར་རོ། ། །
ཆོས་མངོན་པ་མཛོད་ཀྱི་གནས་བཞི་པའི་རྣམ་བཤད་བཞུགས་སོ། ། གཉིས་པ་སྤང་བྱ་ཀུན་འབྱུང་བདེན་
པ་གཏན་ལ་དབབ་པ་ལས་ལས་ཀྱི་ཀུན་འབྱུང་དང་། ཉོན་མོངས་པའི་ཀུན་འབྱུང་གཉིས། དང་པོ་ལ། མདོར་
བསྟན་པ་དང་། རྒྱས་པར་བཤད་པ་དང་། ལས་ཀྱི་རྣམ་གྲངས་བསྟན་པའི་དོན་བསྡུ་བ་གསུམ། དང་པོ་ནི།
འཇིག་རྟེན་སྣ་ཚོགས་ལས་དང་སྐྱེས། ། ཞེས་བྱུང་། འདི་ལ་ཚིག་དོན་དང་། མཐའ་དཔྱད་པ་གཉིས། དང་
པོ་ནི། འཇིག་རྟེན་སྣ་ཚོགས་པ་འདི་ནི་ཆོས་ཅན། ཁྱོད་ཀྱི་རྒྱུ་ཡོད་དེ། རང་རང་གི་རྒྱུ་ཐུན་མོང་བ་དང་ཐུན་
མོང་མ་ཡིན་པའི་ལས་ལས་སྐྱེས་པ་ཡིན་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག ལས་ཡིན་ན།
སེམས་བྱུང་ཡིན་པས་ཁྱབ་ཟེར་ན། ལུས་ངག་གི་ལས་ཆོས་ཅན། དེར་ཐལ། དེའི་ཕྱིར། འདོད་ན། མི་
འཐད་པར་ཐལ། གཟུགས་ཅན་ཡིན་པའི་ཕྱིར། ཁ་ཅིག དེ་ཡིན་ན། གཟུགས་ཅན་ཡིན་པས་ཁྱབ་ཟེར་ན།
ཡིད་ལས་སེམས་པ་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག ལས་ཡིན་ན། བདེ་
སྡུག་བར་མ་གསུམ་གང་རུང་མྱོང་འགྱུར་གྱི་ལས་ཡིན་པས་ཁྱབ་ཟེར་ན། ཟག་མེད་ཀྱི་ལས་ཆོས་ན། དེར་ཐལ།
དེའི་ཕྱིར། འདོད་ན། མ་ཡིན་པར་ཐལ། རྣམ་སྨིན་མྱོང་འགྱུར་གྱི་ལས་མ་ཡིན་པའི་ཕྱིར། དེར་ཐལ། ཟག་
བཅས་མ་ཡིན་པའི་ཕྱིར། ཁ་ཅིག ཟག་བཅས་ཀྱི་ལས་ཡིན་ན། དེ་གསུམ་གང་རུང་མྱོང་ངེས་ཡིན་པས་ཁྱབ་
ཟེར་ན། རྣམ་སྨིན་མི་འབྱིན་པའི་ལུང་མ་བསྟན་གྱི་ལས་རྣམས་ཆོས་ཅན། དེར་ཐལ། དེའི་ཕྱིར། འདོད་ན།
མ་ཡིན་པར་ཐལ། ལུང་མ་བསྟན་གྱི་ལས་ཡིན་པའི་ཕྱིར། ཁ་ཅིག ལུས་ངག་གང་རུང་གི་ལས་ཡིན་ན། ཐག་
བཅས་ཡིན་པས་ཁྱབ་ཟེར་ན། དགྲ་བཅོམ་པའི་ལུས་ལས་སུ་གྱུར་པའི་ཟག་མེད་ཀྱི་སྡོམ་པ་ཆོས་ཅན། དེར་ཐལ།
དེའི་ཕྱིར། རྟགས་གསལ་སླའོ། །གཉིས་པ་ལ། བསྟན་བཅོས་ནས་བཤད་པ་དང་། མདོ་ནས་བཤད་པའི་
ཚུལ་གཉིས། དང་པོ་ལ། སྤྱིར་བསྟན་པ་དང་། རིག་བྱེད་མིན་པ་བྱེ་བྲག་ཏུ་བཤད་པ་གཉིས། དང་པོ་ལ་
སེམས་པ་དང་བསམ་པའི་ལས་ངོས་བཟུང་བ། རིག་བྱེད་དང་དེ་མིན་པ་ངོས་བཟུང་བ། དེ་དག་ལ་དགེ་སོགས་
124 .



༄༅། ། ཆོས་མངོན་མཛོད་ཀྱི་ཊིཀྵ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འཇོག་ཚུལ་གསུམ། དང་པོ་ནི། དེ་ནི་སེམས་པ་དང་དེས་བྱས། ། སེམས་པ་ཡིད་ཀྱི་ལས་ཡིན་ནོ། ། དེས་
བསྐྱེད་ལུས་དང་ངག་གི་ལས། ། ཞེས་བྱུང་། འདི་ལ་ཚིག་དོན། སྤྱི་དོན། མཐའ་དཔྱད་པ་གསུམ། དང་པོ་
ལ། ལས་དེ་ནི་ཆོས་ཅན། ཁྱོད་ལ་གཉིས་ཡོད་དེ། སེམས་པའི་ལས་དང་། དེས་བྱས་པ་བསམ་པའི་ལས་
གཉིས་ཡོད་པའི་ཕྱིར། སེམས་པའི་ལས་ཆོས་ཅན། ཡིད་ཀྱི་ལས་ཡིན་ཏེ། ཡིད་ཀྱིས་བསྒྲུབས་ལ་ལུས་ངག་ཏུ་
མཐོན་པའི་ལས་ཡིན་པའི་ཕྱིར། དེས་བསྐྱེད་པའི་ལས་ཆོས་ཅན། ཁྱོད་ལ་ལུས་དང་ངག་གི་ལས་གཉིས་ཡོད་དེ།
ལུས་དང་ངག་གིས་གཙོ་བོར་བསྒྲུབས་པའི་ལས་གཉིས་ཡོད་པའི་ཕྱིར། གཉིས་པ་ལ། ལས་ཀྱི་ངོ་བོ་ལ་འདོད་
ཚུལ་མི་འདྲ་བ་ཡོད་དེ། བྱེ་བྲག་སྨྲ་བ་དང་དབུ་མ་པ་ཁ་ཅིག་ལུས་ངག་གི་ལས་གཟུགས་ཅན་དུ་འདོད། དབུ་མ་
པ་གཞན་དང་སེམས་ཙམ་པ་དང་མདོ་སྡེ་པས་ལས་རྣམས་སེམས་བྱུང་དུ་འདོད་པའི་ཕྱིར། དེའི་ཕྱིར་ལུས་ང་ག་
གི་ལས་གཉིས་ལ་རྣམ་རིག་ཡིན་མིན་གཉིས་ཡོད་ཅིང་། རྣམ་གྲངས་ཀྱི་སྒོ་ནས་དབྱེ་བ་མང་དུ་འབྱུང་བ་ནི་ཚིག་
དོན་བཤད་པ་ལས་ཤེས་པར་བྱ་སྟེ། འཆད་པར་འགྱུར་རོ། ། གསུམ་པ་མཐའ་དཔྱད་པ་ལ། ཁ་ཅིག ལུས་ཀྱི་
རྣམ་པར་རིག་བྱེད་ནི་ལུས་ཀྱི་དབྱིབས་སྡོད་ཚུལ་ཙམ་ལ་བྱེད་ཟེར་ན། དེ་མི་འཐད་པར་ཐལ། དེ་ནི་སེམས་ཀྱི་
དབང་གིས་ལུས་ཀྱིས་བསྡད་པའི་དབྱིབས་ལྟ་བུ་ལ་བྱེད་པའི་ཕྱིར། དེར་ཐལ། སེམས་ཀྱིས་དབང་མིན་པར་
རླུང་ལྟ་བུའི་དབང་ཙམ་གྱིས་ལུས་དེ་ལྟར་བསྡད་པའི་དབྱིབས་ནི་རྣམ་པར་རིག་བྱེད་ཀྱི་གཟུགས་སུ་མི་འགྱུར་བར་
རང་འགྲེལ་ལས་བཤད་པའི་ཕྱིར། ཁ་ཅིག སྡོམ་པ་ལེན་པ་ལྟ་བུའི་སྐབས་སུ་ལུས་ཚད་མའི་དབྱིབས་ཙམ་རྣམ་
པར་རིག་བྱེད་ཀྱི་གཟུགས་སུ་འཇོག་ཟེར་ན། དེ་མི་འཐད་པར་ཐལ། དེའི་ཚེ་ཡང་སེམས་ཀྱི་ཁྱད་པར་རིག་ཅིང་
གོ་བར་བྱེད་པའི་ལྟས་བཞིན་འགྱུར་བ་དང་པུས་མོ་འཛུག་པ་དང་ཐལ་མོ་སྦྱར་བ་ལྟ་བུའི་ལུས་ཀྱི་སྡོད་ཚུལ་ཁྱད་
པར་བ་ཞིག་རྣམ་པར་རིག་བྱེད་ཀྱི་གཟུགས་སུ་འཇོག་དགོས་པའི་ཕྱིར། དེར་ཐལ། རྣམ་པར་རིག་བྱེད་ཀྱི་སྒྲ་
དོན་ནི། ནང་གི་ཀུན་སློང་རིག་པར་བྱེད་པའི་དོན་ཡིན་པས་ལག་པ་ཐལ་མོ་སྦྱོར་བ་ལ་སོགས་པའི་ཕྱིའི་ལུས་ངག་
གི་རྣམ་འགྱུར་གྱིས་ནང་གི་བསམ་པའི་ཁྱད་པར་དད་སོགས་དང་ལྡན་པར་རིག་ཅིང་གོ་བར་བྱེད་ནུས་སུ་མཐོང་
བའི་ཕྱིར། ཁ་ཅིག དཀར་ནག་ལ་སོགས་བྱེ་བྲག་གིས། ། ལས་ནི་རྣམ་པ་བཞི་ཡིན་ནོ། ། ཞེས་པའི་དངོས་
བསྟན་གྱི་ལས་ཡིན་ན། ལས་ཡིན་པས་ཁྱབ་ཟེར་ན། ལོག་ལྟ་ཆོས་ཅན། དེར་ཐལ། དེའི་ཕྱིར། དེར་ཐལ།
དེའི་དངོས་བསྟན་གྱི་རྣམ་སྨིན་ནག་པའི་ལས་ཡིན་པའི་ཕྱིར། འདོད་མི་ནུས་ཏེ། རྩ་བར། གནོད་སེམས་ལ་
སོགས་ལས་མིན་ཡང་། ། ཞེས་གསུངས་པའི་ཕྱིར། གཉིས་པ་ལ། མདོར་བསྟན་པ་དང་། རྒྱས་པར་བཤད་པ་
གཉིས། དང་པོ་ནི། དེ་དག་རྣམ་རིག་རྣམ་རིག་མིན། ། ཞེས་བྱུང་། ལུས་ངག་གི་ལས་དེ་དག་ཆོས་ཅན།
125་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱོད་རེ་རེ་ལའང་གཉིས་རེ་ཡོད་དེ། རྣམ་པར་རིག་བྱེད་དང་། རིག་བྱེད་མ་ཡིན་པ་གཉིས་ཡོད་པའི་ཕྱིར།
གཉིས་པ་ལ། རིག་བྱེད་དང་རིག་བྱེད་མ་ཡིན་པ་གཉིས། དང་པོ་ལ། ལུས་དང་ངག་གི་རིག་བྱེད་གཉིས།
དང་པོ་ལ། བྱེ་བྲག་སྨྲ་བའི་ལུགས་བཞག གནས་མ་བུ་བའི་ལུགས་དགག མདོ་སྡེ་བའི་ལུགས་བརྗོད་པ་
གསུམ། དང་པོ་ནི། ལུས་རྣམ་རིག་བྱེད་དབྱིབས་སུ་འདོད། ། ཅེས་བྱུང་། ལུས་ཀྱི་རྣམ་པར་རིག་བྱེད་ཆོས་
ཅན། ལུས་ཀྱི་དབྱིབས་སུ་འདོད་དེ། སེམས་ཀྱི་དབང་གིས་ལུས་ཀྱི་སྡོད་ཚུལ་སོགས་སུ་འདོད་ པའི་ཕྱིར།
གཉིས་པ་ནི། འགྲོ་མིན་གང་ཕྱིར་འདུས་བྱས་ནི། ། སྐད་ཅིག་མ་ཡིན་འཇིག་ཕྱིར་རོ། ། རྒྱུ་མེད་པ་ལས་འགའ་
མི་འབྱུང་། ། རྒྱུ་ཡང་འཇིག་པ་པོར་འགྱུར་རོ། ། ཞེས་བྱུང་། གནས་མ་བུ་པ་ན་རེ། ལུས་སྐད་ཅིག་གིས་མ་
འགག་པར་ལུས་གཞན་དུ་འགྲོ་བའི་ལུས་ཀྱི་བྱ་བ་ནི་ལུས་ཀྱི་རིག་བྱེད་དུ་འཇོག་པ་ཡིན་ཟེར་ན། ལུས་ཆོས་ཅན།
སྐད་ཅིག་གིས་མ་འགག་པར་ཡུལ་གཞན་དུ་འགྲོ་བ་མ་ཡིན་པར་ཐལ། རྒྱུ་མཚན་གང་གི་ཕྱིར་ན། སྐད་ཅིག་མ་
ཡིན་པའི་ཕྱིར། དེར་ཐལ། བཅོམ་ལྡན་འདས་ཀྱིས་འདུས་བྱས་རྣམས་སྐད་ཅིག་མར་གསུངས་པས་ན་ལྟོས་
མེད་དུ་འཇིག་པའི་ཕྱིར། ཁོ་ན་རེ། དེ་ལྟར་གསུངས་པ་ནི་གློག་ལྟ་བུ་ལ་དགོངས་ཀྱི། བུམ་པ་ལྟ་བུ་ལ་དགོངས་
པ་མིན་ཏེ། བུམ་པ་ལྟ་བུ་ནི་ཕྱིས་འབྱུང་གི་འཇིག་རྒྱུ་ཐོ་བ་ལྟ་བུ་སོགས་ལ་ལྟོས་པའི་ཕྱིར་ཟེར་ན། འོ་ན། དོན་
གཞན་པའི་འཇིག་རྒྱུ་མེད་པ་ལ་འཇིག་པ་འགའ་ཡང་འབྱུང་མི་སྲིད་པར་ཐལ། དངོས་པོ་ཐམས་ཅད་འཇིག་རྒྱུ་
དོན་གཞན་ལ་ལྟོས་པའི་ཕྱིར། འདོད་མི་ནུས་ཏེ། གློག་དང་མར་མེ་སོགས་དེ་ལ་མི་ལྟོས་པར་རང་གཞན་གྱིས་
མཐོང་བའི་ཕྱིར། ཁ་ཅིག ཐོ་བས་བུམ་པའི་དབྱིབས་སོགས་གཞན་དུ་སྒྱུར་བར་བྱེད་པས་ན་དེ་བུམ་པའི་
འཇིག་རྒྱུ་ཡིན་ཟེར་ན། འོ་ན་རྫ་བུམ་གྱི་རྒྱུ་རྫ་མཁན་དང་མེ་ལྕེ་ལ་སོགས་པ་ཡང་དེའི་འཇིག་པ་བོར་འགྱུར་བར་
ཐལ། དེ་རྣམས་ཀྱིས་རྫ་བུམ་དེ་དབྱིབས་དང་ཁ་དོག་གཞན་དུ་སྒྱུར་བར་བྱེད་པའི་ཕྱིར། འདོད་ན། ཕན་
འདོགས་བྱེད་དང་གནོད་བྱེད་གཉིས་ཀ་ཡིན་པར་ཐལ་ལོ། ། གསུམ་པ་ནི། གཉིས་གཟུང་འགྱུར་ཏེ་རྡུལ་ལ་
མེད། ། ཅེས་བྱུང་། མདོ་སྡེ་བ་ན་རེ། དབྱིབས་རྫས་སུ་མེད་དེ། དེ་ལྟོས་ཏེ་བཞག་པའི་བཏགས་ཡོད་ཡིན་
པའི་ཕྱིར། གལ་ཏེ་རྫས་སུ་ཡོད་ན། མིག་དང་ལུས་དབང་གཉིས་ཀྱི་གཟུང་བར་འགྱུར་བར་ཐལ། དེ་གཉིས་ལ་
བརྟེན་ནས་ཀྱང་ཤེས་པའི་ཕྱིར། འདོད་ན། མ་ཡིན་པར་ཐལ། རིང་པོ་དང་ཐུང་ངུ་སོབ།ས་ཀྱི་དབྱིབས་ནི་
གཟུགས་ཀྱི་སྐྱེ་མཆེད་དང་མིག་གི་དབང་པོའི་གཟུང་བྱ་ཡིན་གྱི། རེག་བྱའི་སྐྱེ་མཆེད་མིན་པས་ལུས་དབང་གི་
གཟུང་བྱར་མི་འགྱུར་བའི་ཕྱིར། ཡང་དབྱིབས་ནི་རྫས་སུ་མེད་དེ། ཁ་དོག་སྔོན་པོ་ཅན་གྱི་དབྱིབས་གྲུ་བཞི་
བཅོམ་པའི་རྡུལ་ཕྲན་ལ་ཁ་དོག་སྔོན་པོ་ཡོད་ཀྱང་དབྱིབས་གྲུ་བཞི་མེད་པའི་ཕྱིར་ཟེར། ཁ་ཅིག་མདོ་སྡེ་བ་ལྟར་ན་
126



༄༅། ། ཆོས་མངོན་མཛོད་ཀྱི་ཊཱིཀྐཱ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རྡུལ་ཕྲ་རབ་ལ་དབྱིབས་མེད་ཟེར་བ་ནི་མི་འཐད་དེ། དེ་དབྱིབས་ཟླུམ་པོར་བཤད་པའི་ཕྱིར། གཞན་དུ་ན་རྡུལ་
ཕྲན་ཆ་མེད་འདོད་དགོས་པར་འགྱུར་རོ། ། ཡང་རྡུལ་ཕྲ་རབ་བདུན་རྡུལ་ཕྲ་རབ་མིན་ཟེར་བ་ནི་མི་འཐད་དེ།
རྡུལ་ཕྲ་རབ་ཐམས་ཅད་རྡུལ་ཕྲ་རབ་ཡིན་པའི་ཕྱིར། དེར་ཐལ། རྡུལ་ཕྲརབ་བདུན་འདུས་པའི་གོང་བུ་དེ་རྡུལ་
ཕྲ་རབ་མིན་ཡང་། དེ་བདུན་དེ་ཡིན་པའི་ཁྱད་པར་འབྱེད་དགོས་པའི་ཕྱིར། ཕྱི་མ་དེར་ཐལ། ཡུངས་ཀར་
བརྒྱ་ཡུངས་ཀར་ཡིན་པའི་ཕྱིར། དེར་ཐལ། མི་བརྒྱ་མི་ཡིན་པའི་ཕྱིར། གཉིས་པ་ནི། ངག་རྣམ་རིག་བྱེད་ནི་
ངག་སྒྲ། ། ཞེས་བྱུང༌། ངག་གི་རྣམ་པར་རིག་བྱེད་ནི་ཆོས་ཅན། ངོ་བོ་ཡོད་དེ། ངག་གི་རང་བཞིན་གྱི་སྒྲ་ལ་
འཇོག་པའི་ཕྱིར། གཉིས་པ་རིག་བྱེད་མ་ཡིན་པའི་གཟུགས་བཤད་པ་ལ། དབྱེ་བ། སྒྲུབ་བྱེད། ཁྱད་ཆོས་
གསུམ། དང་པོ་ནི། རྣམ་གསུམ་དྲི་མེད་གཟུགས་གསུངས་དང་། ། ཞེས་བྱུང་། རྣམ་རིག་མ་ཡིན་པའི་
གཟུགས་ཆོས་ཅན། དབྱེ་ན་རྣམ་པ་གསུམ་ཡོད་དེ། སྡོམ་པ་དང་སྡོམ་མིན་དང་བར་མའི་ཚུལ་ཁྲིམས་ཀྱིས་
བསྡུས་པ་གསུམ་མམ་བསྟན་ཡོད་སོགས་གསུམ་དང་། དྲི་མེད་ཀྱི་གཟུགས་ཞེས་མདོ་ལས་གསུངས་པ་རྣམས་ཡོད་
པའི་ཕྱིར། ཁ་ཅིག འདིར་རྣམ་རིག་མིན་པ་ལ་བསྟན་ཡོད་ཐོགས་བཅས་ཀྱི་གཟུགས་བཤད་པ་ནི་མི་འཐད་དེ།
དེ་ཡིན་ན་བསྟན་མེད་ཐོགས་མེད་ཀྱི་གཟུགས་ཡིན་དགོས་པའི་ཕྱིར། གཉིས་པ་ནི། འཕེལ་དང་མ་བྱས་ལམ་
སོགས་ཕྱིར། ། ཞེས་བྱུང་། ཤེས་བྱ་ཆོས་ཅན། རྣམ་རིག་མིན་པའི་གཟུགས་ཡོད་དེ། མདོ་ལས་བསྟན་ཡོད་
ཐོགས་བཅས་དང་། བསྟན་མེད་ཐོགས་བཅས་དང་བསྟན་མེད་ཐོགས་མེད་ཀྱི་གཟུགས་གསུམ་ཡོད་པར་
གསུངས་པ་གང་ཞིག ཕྱི་མ་དེ་རྣམ་རིག་མིན་པར་འཇོག་དགོས་པའི་ཕྱིར་དང་། རྫས་ལས་བྱུང་བའི་བསོད་
ནམས་འཕེལ་བར་གསུངས་པ་དང་། རང་གིས་མ་བྱས་པར་སྲོག་གཅོད་ཀྱི་ལས་ལམ་སོགས་འགྲུབ་པ་ཡོད་པས་
རྣམ་རིག་མ་ཡིན་པའི་གཟུགས་མེད་ན་དེ་མི་རུང་བའི་ཕྱིར། གསུམ་པ་ཁྱད་ཆོས་ལ། རྒྱུ་དང་ས་དང་ངོ་བོ་དང་
རྒྱུའི་ཁྱད་ཆོས་གཞན་བཤད་པ་བཞི། དང་པོ་ནི། འདོད་གཏོགས་རྣམ་རིག་མིན་སྐད་ཅིག ། ཕྱིན་ཆད་
འདས་པའི་འབྱུང་ལས་སྐྱེས། ། ཞེས་བྱུང་། འདོད་གཏོགས་ཀྱི་རྣམ་རིག་མིན་པའི་གཟུགས་ཆོས་ཅན། སྐྱེ་
ཚུལ་ཡོད་དེ། སྐད་ཅིག་དང་པོ་ནི་རང་དང་དུས་མཉམ་པའི་ས་སོགས་འབྱུང་བཞི་ད་ལྟ་བ་ཁོ་ན་དང་། དང་པོ་
ཕྱིན་ཆད་ནི་འདས་པའི་འབྱུང་བཞི་དང་རང་གི་རྟེན་གྱི་འབྱུང་བཞི་ད་ལྟ་བ་ལས་སྐྱེས་པའི་ཕྱིར། དང་པོ་གྲུབ་སྟེ།
དེ་ཡན་ཆད་དུ་དེའི་རིགས་འདྲ་འདས་པ་མེད་པའི་ཕྱིར། གཉིས་པ་གྲུབ་སྟེ། རང་གི་སྔོན་དུ་སྐྱེ་མཆེད་ཀྱི་འབྱུང་
བཞི་སོང་ཞིང་ད་ལྟ་བས་ནི་རྒྱུན་མི་ཆད་པའི་གཞི་རྟེན་བྱེད་པའི་ཕྱིར། འབྱུང་བ་ལ་ཕྱི་ནང་གི་འབྱུང་བ་གཉིས་
ཡོད་པའི་ནང་གི་འབྱུང་བཞིའི་ཁྱད་པར་ཡོད་དེ། ལུས་ཀྱི་ཤ་རུས་སོགས་ས་དང་ཁྲག་སོགས་ཆུ་དང་དྲོད་མེ་དང་
127



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབུགས་སོགས་རླུངང་གི་ཁམས་སུ་འཇོག་པའི་ཚུལ་ཤེས་དགོས་པའི་ཕྱིར། གཉིས་པ་ནི། ཟག་བཅས་ལུས་དང་
ངག་གི་ལས། ། རང་གི་འབྱུང་བ་དག་རྒྱུར་བྱས། ། ཟག་མེད་གང་དུ་སྐྱེས་པ་ཡིན། ། ཞེས་བྱུང་། ཟག་བཅས་
ཀྱི་ལུས་དང་ངག་གི་ལས་རྣམ་རིག་མིན་པ་དེ་ཆོས་ཅན། འདོད་གཟུགས་ཀྱིས་གང་ཡིན་པ་དེའི་རང་གི་སའི་
འབྱུང་བ་བཞི་བོ་དག་རྒྱུར་བྱས་ནས་སྐྱེ་སྟེ། འབྱུང་བ་དེ་དག་གིས་ཁྱོད་ལ་ཕན་འདོགས་པའི་ཕྱིར། ཟག་མེད་ཀྱི་
ལུས་ངག་གི་རྣམ་རིག་མིན་པ་དེ་ཆོས་ཅན། གང་ལས་སྐྱེས་པ་ཡོད་དེ། ཁམས་གསུམ་གྱི་སས་བསྡུས་མེད་ཀྱང་
གང་དུ་སྐྱེས་པའི་ས་དེའི་འབྱུང་བ་རྒྱུར་བྱས་ནས་སྐྱེས་པའི་ཕྱིར། གསུམ་པ་ནི། རྣམ་རིག་བྱེད་མིན་མ་ཟིན་
དང་། ། རྒྱུ་མཐུན་ལས་བྱུང་སེམས་ཅན་སྟོན། ། ཞེས་བྱུང་། རྣམ་རིག་མིན་པའི་གཟུགས་ཆོས་ཅན། ཁྱོད་
ཆོས་གསུམ་དང་ལྡན་ཏེ། མ་ཟིན་པ་དང་རྒྱུ་མཐུན་ལས་བྱུང་བ་དང་སེམས་ཅན་དུ་སྟོན་པ་གསུམ་དང་ལྡན་པའི་
ཕྱིར། བཞི་བ་ནི། རྒྱུ་མཐུན་ཟིན་པའི་འབྱུང་ལས་སྐྱེ། ། ཏིང་འཛིན་སྐྱེས་འབྱུང་མ་ཟིན་དང་། ། རྒྱས་བྱུང་ཐ་
དད་མིན་ལས་སྐྱེ། ། ཞེས་བྱུང་། རྣམ་རིག་མིན་པ་དེ་ཆོས་ཅན། སྐྱེ་ཚུལ་བཞི་ཡོད་དེ། འདོད་པའི་དེ་ནི་རྒྱུ་
མཐུན་དང་ཟིན་པའི་འབྱུང་བ་ལས་སྐྱེ། ཏིང་ངེ་འཛིན་ལས་སྐྱེས་པའི་བསམ་གཏན་དང་ཟག་མེད་ཀྱི་སྡོམ་པ་ལྟ་
བུ་ནི་མ་ཟིན་པའི་འབྱུང་བ་དང་རྒྱས་བྱུང་ལས་སྐྱེ། སོ་ཐར་ལྟ་བུ་ནི་འབྱུང་བ་རིགས་གཞན་ཐ་དད་ལས་སྐྱེ།
བསམ་གཏན་གྱི་སྡོམ་པ་ནི་འབྱུང་བ་བཞི་ཚན་རིགས་ཐ་དད་མིན་པ་ལས་སྐྱེ་བའི་ཕྱིར། གསུམ་པ་ལ། དངོས་
དང༌། དགེ་སོགས་གསུམ་གྱི་དབྱེ་བ། ཀུན་སློང་བྱེ་བྲག་ཏུ་བཤད་པ་གསུམ། དང་པོ་ནི། རྣམ་རིག་མིན་ལུང་
བསྟན་མིན་མེད། ། གཞན་ནི་རྣམ་གསུམ་མི་དགེ་ནི། ། འདོད་ནའོ་གཟུགས་ནའང་རྣམ་རིག་མིན། ། རྣམ་
རིག་བྱེད་དང་བཅས་ངག་ན། ། འདོད་པ་ན་ཡང་སྒྲིབ་པ་མེད། ། གང་ཕྱིར་ཀུན་སློང་མེད་ཅེས་བྱུང་། རྣམ་
རིག་མིན་པ་དེ་ཆོས་ཅན། ཁྱོད་ལ་ལུང་མ་བསྟན་མེད་དེ། དགེ་མི་དགེ་གང་རུང་དུ་ངེས་པའི་ཕྱིར། གཞན་
རྣམ་རིག་བྱེད་ནི་ཆོས་ཅན། རྣམ་པ་གསུམ་ཡོད་དེ། དགེ་མི་དགེ་ལུང་མ་བསྟན་གསུམ་ཡོད་པའི་ཕྱིར། མི་
དགེ་བའི་རྣམ་རིག་བྱེད་ནི་ཆོས་ཅན། ཁམས་གོང་མ་གཉིས་ན་མེད་དེ། འདོད་པ་ཁོ་ནའི་སས་བསྡུས་པའི་ཕྱིར།
གཟུགས་ཁམས་ནའང་ཆོས་ཅན། ལས་གཉིས་ཡོད་དེ། རིག་བྱེད་དང་རྣམ་པར་རིག་བྱེད་མིན་པ་གཉིས་ཡོད་
པའི་ཕྱིར། གཟུགས་མེད་ན་དེ་གཉིས་མེད་དེ། དེར་གཟུགས་མེད་པའི་ཕྱིར། རྣམ་པར་རིག་བྱེད་ནི་ཆོས་ཅན།
རྟོག་དཔྱོད་དང་བཅས་པའི་བསམ་གཏན་དང་པོ་དག་ན་ཡོད་ཀྱི་དེ་ཡན་ན་མེད་དེ། དེའི་ཀུན་སློང་དེ་ན་མེད་
པའི་ཕྱིར། འདོད་པ་ན་ཡང་སྒྲིབ་པའི་རྣམ་པར་རིག་བྱེད་མེད་དེ། གང་གི་ཕྱིར་ན་དེར་དེའི་ཀུན་སློང་མེད་པའི་
ཕྱིར། གཉིས་པ་ནི། ཐར་བ། ། དམ་པའི་དོན་དུ་དགེ་རྩེ་བ། ། ངོ་ཚ་ཁྲེལ་ཡོད་བདག་ཉིད་ཀྱིས། ། དེ་དག་
128



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དང་ལྡན་མཚུངས་ལྡན་གྱི། །བྱ་བ་ལ་སོགས་ཀུན་སློང་བས། ། བཟློག་པ་མི་དགེ་དོན་དམ་པར། ། ལུང་མ་
བསྟན་པ་བསྟན་པ་དག ། ཅེས་བྱུང་། ཐར་བ་ཆོས་ཅན། དམ་པའི་དོན་དུ་དགེ་བ་ཞེས་བྱ་སྟེ། སྡུག་བསྔལ་
ཉེ་བར་ཞི་བའི་བདེ་བའི་རང་བཞིན་ཅན་ཡིན་པའི་ཕྱིར། དགེ་བའི་རྩ་བ་གསུམ་དང་། ངོ་ཚ་ཤེས་པ་དང་།
ཁྲེལ་ཡོད་པ་ཆོས་ཅན། བདག་ཉིད་དམ་ངོ་བོ་ཉིད་ཀྱི་དགེ་བ་ཡིན་ཏེ། རྣམ་སྨིན་དཀར་བའི་ངོ་བོར་ལུང་དུ་
བསྟན་པ་ཡིན་པའི་ཕྱིར། དགེ་བ་དེ་དག་དང་མཚུངས་ལྡན་གྱིས་སེམས་སེམས་བྱུང་ཆོས་ཅན། མཚུངས་ལྡན་
གྱི་དགེ་བ་ཡིན་ཏེ། གྲོགས་ཅན་གྱི་དབང་གིས་དེར་བཞག་པའི་ཕྱིར། དགེ་བའི་ལུས་ངག་གི་བྱ་བ་ལ་སོགས་ཀུན་
ནས་སློང་བའི་སེམས་སེམས་བྱུང་དང་བསླང་བའི་ལས་དང་ཐོབ་པ་དང་སྙོམས་འཇུག་རྣམས་ཆོས་ཅན། ཀུན་
སློང་གི་དགེ་ཞེས་བྱ་སྟེ། ཀུན་སློང་གི་སྒོ་ནས་དེར་བཞག་པའི་ཕྱིར། ཐར་བ་ལས་བཟློག་པ་འཁོར་བ་ཆོས་ཅན།
དོན་དམ་པའི་མི་དགེ་བ་ཡིན་ཏེ། སྡུག་བསྔལ་གྱི་གནས་དམ་པ་ཡིན་པའི་ཕྱིར། དགེ་མི་དགེ་གཉིས་འཇོག་པ་
ཀུན་སློང་གཙོ་ཆེ་ཡང་དེ་ཁོ་ནའི་སྒོ་ནས་མིན་ཏེ། དགེ་མི་དགེ་གཉིས་ཀ་ལ་ནི་རྣམ་གྲངས་ཀྱིས་དོན་དམ་པ་དང་
ངོ་བོ་ཉིད་དང་མཚུངས་ལྡན་དང་ཀུན་སློང་གི་སྒོ་ནས་འཇོག་ཚུལ་ཡོད་པའི་ཕྱིར། དོན་དམ་པའི་དགེ་མི་དགེ་ལ་
དགེ་མི་དགེས་མ་ཁྱབ་སྟེ། འཁོར་འདས་གཉིས་དེ་གང་རུང་མ་ཡིན་པའི་ཕྱིར། དེར་ཐལ། དེ་གཉིས་ལུང་མ་
བསྟན་ཡིན་པའི་ཕྱིར་ཏེ། སོ་སོར་བརྟགས་མིན་གྱི་འགོག་པ་དང་འདུས་མ་བྱས་ཀྱི་ཆོས་རྣམས་དོན་དམ་པའི་
ལུང་མ་བསྟན་དང་། དབང་པོ་གཟུགས་ཅན་པ་རྣམས་ངོ་བོ་ཉིད་ཀྱི་ལུང་མ་བསྟན་དང་། གོང་མའི་སས་བསྡུས་
ཀྱི་ཉོན་མོངས་རྣམས་མཚུངས་ལྡན་གྱི་ལུང་མ་བསྟན་དང་། སྤྲུལ་བའི་ལུས་ངག་གི་བྱ་བ་ཕལ་ཆེར་དག་དོན་དམ་
པའི་ལུང་མ་བསྟན་ཡིན་པའི་ཕྱིར་ཏེ། རྣམ་སྨིན་དགེ་མི་དགེ་གང་རུང་འབྱིན་པར་ལུང་དུ་མ་བསྟན་པའི་རིགས་
གནས་ཡིན་པའི་ཕྱིར། གསུམ་པ་ལ། ཀུན་སློབ་གི་དབྱེ་བ་དང་
། མུ་བཞིའི་སྒོ་ནས་རྒྱས་པར་བཤད་པ་གཉིས།
དང་པོ་ནི། ཀུན་སློང་རྣམ་གཉིས་རྒྱུ་དང་ནི། ། དེ་ཡི་དུས་ཀྱི་སློང་ཞེས་བྱ། ། གཉིས་ལས་དང་པོ་རབ་འཇུག་
བྱེད། །གཉིས་བ་རྗེས་སུ་འཇུག་བྱེད་ཡིན། ། ཞེས་བྱུང་། ལས་ཀྱི་ཀུན་སློང་ཆོས་ཅན། ། ཁྱོད་ལ་རྣམ་པ་
གཉིས་ཡོད་དེ། རྒྱུའི་ཀུན་སློང་དང་དེ་ཡི་དུས་ཀྱི་ཀུན་སློང་ཞེས་བྱ་བ་གཉིས་ཡོད་པའི་ཕྱིར། དེ་གཉིས་ལས་དང་
པོ་དེ་ཆོས་ཅན། རབ་ཏུ་འཇུག་བྱེད་ཡིན་ཏེ། ལས་བརྒྱུད་ནས་རབ་ཏུ་འཕེན་པའི་ཀུན་སློང་ཡིན་པའི་ཕྱིར།
གཉིས་པ་དེ་ཆོས་ཅན། རྗེས་སུ་འཇུག་བྱེད་ཡིན་ཏེ། ལས་དེ་དང་དུས་མཐུན་པར་དངོས་སུ་འཇུག་པའི་ཀུན་
སློང་ཡིན་པའི་ཕྱིར། གཉིས་པ་ལ། མུ་བཞི་དང་། དགེ་སོགས་དགུར་བཤད་པ་གཉིས། དང་པོ་ནི། མཐོང་
བས་སྤང་བྱའི་རྣམ་ཤེས་ནི། ། རབ་ཏུ་འཇུག་བྱེད་ཡིན་ཡིད་ནི། ། སྒོམ་པས་སྤང་བྱ་གཉིས་ཀ་ཡིན། ། ལྔ་ནི་
129



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྗེས་སུ་འཇུག་བྱེད་ཡིན། ། ཞེས་བྱུང་། འཇུག་བྱེད་ཆོས་ཅན། ཁྱོད་ལ་མུ་བཞི་ཡོད་དེ། རབ་འཇུག་ཡིན་ལ་
རྗེས་འཇུག་མ་ཡིན་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ། རྗེས་འཇུག་ཡིན་ལ་རབ་
འཇུག་མ་ཡིན་པའི་མུ་བཞིར་ཡོད་པའི་ཕྱིར། དང་པོ་གྲུབ་སྟེ། མཐོང་བས་སྤང་བར་བྱ་བའི་ཡིད་ཀྱི་རྣམ་ཤེས་
རྣམས་རབ་ཏུ་འཇུག་བྱེད་ཡིན་པའི་ཕྱིར། གཉིས་པ་གྲུབ་སྟེ། སྒོམ་པས་སྤང་བར་བྱ་བའི་ཡིད་ཀྱི་རྣམ་ཤེས་ནི་དེ་
གཉིས་ཀ་ཡིན་པའི་ཕྱིར། གསུམ་པ་གྲུབ་སྟེ། ཟག་མེད་ཀྱི་རྣམ་ཤེས་ནི་དེ་གཉིས་ཀ་མ་ཡིན་པའི་ཕྱིར། བཞི་པ་
གྲུབ་སྟེ། དབང་པོ་གཟུགས་ཅན་གྱི་རྣམ་ཤེས་ལྔ་ནི་རྗེས་སུ་འཇུག་བྱེད་ཁོ་ན་ཡིན་པའི་ཕྱིར། གཉིས་པ་ནི།
རབ་ཏུ་འཇུག་བྱེད་དགོས་སོགས་ལས། ། རྗེས་འཇུག་བྱེད་ཀྱང་རྣམ་གསུམ་འགྱུར། ། ཐུབ་པའི་འདྲ་བའམ་དེ་
དགེ་བ། ། རྣམ་སྨིན་ལས་སྐྱེས་གཉིས་ཀ་མིན། ། ཞེས་བྱུང་། རབ་ཏུ་འཇུག་བྱེད་དགེ་མི་དགེ་སོགས་གསུམ་པོ་
རེ་རེ་ལས་ཀྱང་རྗེས་སུ་འཇུག་བྱེད་ཀྱང་དགེ་མི་དགེ་ལུང་མ་བསྟན་རྣམ་པ་གསུམ་དུ་འགྱུར་ཏེ། རྣམ་པ་དགུར་
འགྱུར་པའི་ཕྱིར། དེར་མ་ངེས་ཏེ། ཐུབ་པ་བཅོམ་ལྡན་འདས་ཀྱི་རབ་འཇུག་དང་རྗེས་འཇུག་འདྲ་མི་འདྲ་
གཉིས་ཡོད་པའི་ཕྱིར་ཏེ། དེའི་རབ་ཏུ་འཇུག་བྱེད་དགེ་བ་ལ་རྗེས་སུ་འཇུག་བྱེད་ཀྱང་དགེ་བ་ཁོ་ན་འབྱུང་ལ།
དེ་ལུང་མ་བསྟན་ལ་དགེ་བའམ་ལུང་མ་བསྟན་འབྱུང་བའི་ཕྱིར། རྣམ་སྨིན་སྐྱེས་ཆོས་ཅན། འཇུག་བྱེད་གཉིས་
ཀ་མིན་ཏེ་ཀུན་སློང་ལ་མ་ལྟོས་ཤིང་སྟོབས་ཆུང་བའི་ཕྱིར། གཉིས་པ་རིག་བྱེད་མ་ཡིན་པ་བྱེ་བྲག་ཏུ་བཤད་པ་ལ།
མདོར་བསྟན་པ་དང་། རྒྱས་པར་བཤད་པ་གཉིས། དང་པོ་ནི། རྣམ་རིག་མིན་རྣམ་གསུམ་ཞེས་བྱ། ། སྡོམ་
དང་སྡོམ་པ་མིན་དང་གཞན། ། ཞེས་བྱུང་། རྣམ་པར་རིག་བྱེད་མ་ཡིན་པའི་གཟུགས་ཆོས་ཅན། རྣམ་པ་
གསུམ་ཡོད་དེ། སྡོམ་པ་དང་སྡོམ་པ་མ་ཡིན་པ་དང་། གཞན་བར་མ་ཞེས་བྱ་བ་གསུམ་ཡོད་པའི་ཕྱིར། གཉིས་
པ་ལ། སྡོམ་པ་བཤད་པ་དང་། གསུམ་ཀ་ཐུན་མོང་དུ་བཤད་པ་གཉིས། དང་པོ་ལ། མདོར་བསྟན་པ་དང་
རྒྱས་པར་བཤད་པ་གཉིས། དང་པོ་ནི། སྡོམ་པ་སོ་སོར་ཐར་ཅེས་བྱ། ། དེ་བཞིན་ཟག་མེད་བསམ་གཏན་
སྐྱེས། ། ཞེས་བྱུང་། སྡོམ་པ་ཆོས་ཅན། ཁྱོད་ལ་རྣམ་པ་གསུམ་ཡོད་དེ། སོ་སོར་ཐར་ཅེས་བྱ་བའི་སྡོམ་པ་དང་
།
དེ་བཞིན་དུ་ཟག་མེད་ཀྱི་སྡོམ་པ་དང་། བསམ་གཏན་ལས་སྐྱེས་པའི་སྡོམ་པ་གསུམ་ཡོད་པའི་ཕྱིར། གཉིས་པ་ལ།
སོ་ཐར་དང་། བསམ་གཏན་དང་ཟག་མེད། སྡོམ་པའི་རྣམ་གྲངས་གཞན་བཤད་པ་དང་གསུམ། དང་པོ་ལ།
དབྱེ་བ། བསྡུ་བ། ལྡན་ཚུལ། ངོ་བོ། རྣམ་གྲངས། སྒྲ་བཤད། རྟེན་གྱི་གང་ཟག་བཤད་པ་དང་བདུན།
དང་པོ་ནི། སོ་སོར་ཐར་ཞེས་བྱ་རྣམ་བརྒྱད། ། ཅེས་བྱུང་། སོ་སོར་ཐར་ཞེས་བྱ་བའི་སྡོམ་པ་ཆོས་ཅན། ཁྱོད་
ལ་རྣམ་པ་བརྒྱད་ཡོད་དེ། དགེ་སློང་ཕ་མ་དང་། དགེ་ཚུལ་ཕ་མ། དགེ་སློང་མ། དགེ་བསྙེན་ཕ་མ། བསྙེན་
130



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གནས་ཀྱི་སྡོམ་པ་དང་བརྒྱད་ཡོད་པའི་ཕྱིར། མཐའ་དཔྱད་པ་ལ། ཁ་ཅིག ངེས་འབྱུང་གིས་ཟིན་པའི་ཚུལ་
ཁྲིམས་ཡིན་ན། སྡོམ་པ་ཡིན་པས་ཁྱབ་ཟེར་ན། ངེས་འབྱུང་གིས་ཟིན་པའི་བར་མའི་ཚུལ་ཁྲིམས་ཆོས་ཅན།
དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། མ་ཡིན་པར་ཐལ། བར་མའི་ཚུལ་
ཁྲིམས་ཡིན་པའི་ཕྱིར། ཁྱབ་སྟེ། སྡོམ་པ་དང་སྡོམ་མིན་གྱི་བར་མ་ཞིག་ལ་བར་མའི་ཚུལ་ཁྲིམས་སུ་འཇོག་པའི་
ཕྱིར། ཁ་ཅིག བྱེ་བྲག་སྨྲ་བ་ཐམས་ཅད་ཀྱིས་སོ་ཐར་གྱི་སྡོམ་པ་གཟུགས་ཅན་དུ་འདོད་པ་ཡིན་ཏེ། འདུལ་བ་
རྒྱ་མཚོའི་སྙིང་པོ་ལས། ལྡོག་པ་དེ་ཡང་ལུས་ངག་ལས། ། གཟུགས་ཅན་ཡིན་ཞེས་འདོད་པ་དང་། ། ཞེས་
གསུངས་པའི་ཕྱིར་ཟེར། གཞན་དག་དེ་མི་འཐད་པར་ཐལ། དེ་ནི་མཛོད་ལུགས་འཛིན་པའི་ཁ་ཆེ་བྱེ་བྲག་སྨྲ་
བའི་འདོད་པ་སྟོན་གྱི། ཉི་འོག་པའི་ལུགས་ལ་སོ་ཐར་ལ་གཟུགས་ཅན་གྱིས་མ་ཁྱབ་པའི་ཕྱིར་ཞེས་གསུང་། ཁ་
ཅིག སོ་ཐར་གྱི་སྡོམ་པ་ཡིན་ན། སྤོང་བདུན་འཁོར་བཅས་ཀྱི་སྡོམ་པ་ཡིན་པས་ཁྱབ་ཟེར་ན། སྤོང་བ་རེ་རེ་
བའི་སྡོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་
པའི་ཕྱིར། དེར་ཐལ། སྲོག་གཅོད་སྤོང་བ་སོགས་ཀྱི་ལས་རེ་རེ་བ་ཡོད་པའི་ཕྱིར། འདོད་ན། མ་ཡིན་པར་
ཐལ། ཆོས་ཅན་དེའི་ཕྱིར། ཁ་ཅིག སོ་ཐར་གྱི་སྡོམ་པ་ཡིན་ན། རྣམ་པར་རིག་བྱེད་མ་ཡིན་པས་ཁྱབ་ཟེར་ན།
རྣམ་པར་རིག་བྱེད་ཀྱི་སོ་ཐར་སྐད་ཅིག་དང་པོ་ཆོས་ཅན། དེར་ཐལ། དེའི་ཕྱིར། དེར་ཐལ། དང་པོའི་རྣམ་
རིག་རྣམ་རིག་མིན། ། སོ་སོར་ཐར་དང་བྱ་བའི་ལམ། ། ཞེས་གསུངས་པའི་ཕྱིར། ཁ་ཅིག བསམ་གཏན་
དང་ཟག་མེད་གང་རུང་ལ། བསམ་གཏན་དང་ཟག་མེད་ཀྱི་སྡོམ་པས་ཁྱབ་ཟེར་ན། དེ་མི་འཐད་པར་ཐལ།
བསམ་གཏན་དང་ཟག་མེད་གཉིས་ཀ་ལ་ཤེས་པ་ཡོད། དེ་གཉིས་ཀྱི་སྡོམ་པ་ལ་འདིར་གཟུགས་ཅན་གྱིས་ཁྱབ་
པའི་ཕྱིར། དེར་ཐལ། དེ་ལ་ནི་རྣམ་པར་རིག་བྱེད་མ་ཡིན་པའི་གཟུགས་གཙོ་ཆེ་བའི་ཕྱིར་གསུང་། ཁ་ཅིག
དེ་མི་འཐད་པར་ཐལ། དེ་གཉིས་ཀྱི་སྡོམ་པ་ལ་ཤེས་པ་ཡོད་པའི་ཕྱིར། དེར་ཐལ། དེ་གཉིས་ལ་སེམས་བྱུང་
ཡོད་པའི་ཕྱིར། དེར་ཐལ། དེ་གཉིས་སེམས་ཀྱི་རྗེས་འབྲང་ཡིན་པའི་ཕྱིར། དེར་ཐལ། ཐ་མ་གཉིས་ནི་
སེམས་རྗེས་འབྲང༌། ། ཞེས་གསུངས་པའི་ཕྱིར་ཟེར། གཉིས་པ་བསྡུ་བ་ནི། རྫས་སུ་རྣམ་པ་བཞི་ཡིན་ནོ། །
མཚན་ལས་མིང་ནི་འཕོ་བའི་ཕྱིར། ། ཞེས་བྱུང་། སོ་ཐར་རིགས་བརྒྱད་པོ་དེ་ཆོས་ཅན། རྫས་སུ་བསྡུ་ན་རྣམ་
པ་བཞི་ཡིན་ཏེ། དགེ་སློང་ཕ་མའི་སྡོམ་རྫས་རིགས་གཅིག དགེ་ཚུལ་ཕ་མ་དང་དགེ་སློབ་མའི་སྡོམ་པ་རྫས་
རིགས་གཅིག དགེ་བསྙེན་ཕ་མའི་སྡོམ་པ་རྫས་རིགས་གཅིག་ཡིན་ཞིང་བསྙེན་གནས་ཀྱི་དེ་དང་བཞིར་འདུ་བའི་
ཕྱིར། དེར་ཐལ། དགེ་སློང་ཕ་མཚན་འགྱུར་བ་ལས་དགེ་སློང་མར་མིང་ནི་འཕོ་བ་ཡིན་གྱི། དེའི་ཚེ་དགེ་སློང་
131



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གི་སྡོམ་པ་མི་གཏོང་ཞིང་། དགེ་ཚུལ་སོགས་ལའང་འདྲ་བའི་ཕྱིར། གསུམ་པ་ནི། ཐ་དད་དེ་དག་འགལ་བ་
མེད། ། ཅེས་བྱུང་། གང་ཟག་གཅིག་གིས་སྡོམ་གསུམ་རིམ་གྱིས་བླངས་པའི་ཚེ་སྲོག་གཅོད་སྤོང་བའི་སྤོང་བ་
རིགས་མཐུན་རྫས་ཐ་དད་པ་གསུམ་སོ་སོར་སྐྱེ་བ་ཡིན་ནམ། སྔ་མ་གཅིག་པོ་དེ་གོང་འཕེལ་དུ་འགྱུར་ཞེ་ན། དེ་
གསུམ་རིམ་གྱིས་སོ་སོར་ཐ་དད་པའི་ཚུལ་གྱིས་རིམ་ཅན་དུ་སྐྱེ་སྟེ། དགེ་སློང་ཕུལ་ནས་དགེ་ཚུལ་དུ་གནས་པ་ཡོད་
པའི་ཕྱིར། དེའི་ཚེ་སྤོང་བ་རྫས་ཐ་དད་པ་གསུམ་རྒྱུད་གཅིག་ལ་ཅིག་ཅར་ཡོད་པ་འགལ་ལོ་ཞེ་ན། འགལ་བ་
མེད་དེ། བསླབ་པའི་གཞིའི་དབང་གིས་རྫས་ཐ་དད་པ་དེ་དག་ཅིག་ཅར་ཚོགས་པ་མི་འགལ་བའི་ཕྱིར། དེར་
ཐལ། ཕྱི་མ་སྔ་མའི་གཏོང་རྒྱུར་མི་རུང་བའི་ཕྱིར། བཞི་བ་ངོ་བོ་ནི། སྤང་བྱ་ལྔ་བརྒྱད་བཅུ་དང་ནི། ། ཐམས་
ཅད་སྤོང་བར་མནོས་པ་ལས། ། དགེ་བསྙེན་དང་ནི་བསྙེན་གནས་དང་། ། དགེ་ཚུལ་ཆེད་དང་དགེ་སློང་
ཉིད། ། ཅེས་བྱུང་། སྡོམ་པ་བཞི་བོ་ཆོས་ཅན། སོ་སོའི་ངོ་བོ་ཡོད་དེ། སྤང་བྱ་སྲོག་གཅོད། མ་བྱིན་ལེན།
འདོད་ལོག རྫུན་སྨྲ། ཆང་ལྔ་སྤོང་བར་ཁས་བླངས་པའི་ཆ་ནས་དང་། རྩ་བཞི་དང་གར་སོགས་ཕྲེང་སོགས་
གཅིག་དང་། མལ་ཆེ་མཐོ་གཅིག ཕྱི་དྲོའི་ཁ་ཟས་གཅིག ཆང་དང་བཅས་བརྒྱད་སྤོང་བའི་ཆ་ནས་དང་།
རྩ་བཞི་ཆང་དང་གར་སོགས་གཅིག ། ཕྲེང་སོགས་གཅིག ། མལ་ཆེ་མཐོ་གཅིག གསེར་དངུལ་ལེན་པ་
གཅིག ཕྱི་དྲོའི་ཁ་ཟས་ཟ་བ་དང་བཅུ་སྤོང་བའི་ཆ་ནས་དང་། གཞན་གནོད་གཞི་དང་བཅས་པ་ཐམས་ཅད་
སྤོང་བར་མནོས་པ་སྟེ་ཁས་བླངས་པའི་ཆ་ནས། རིམ་པ་བཞིན་དུ་དགེ་བསྙེན་དང་བསྟེན་གནས་དང་དགེ་ཚུལ་
དང་། དགེ་སློང་ཉིད་དུ་འགྱུར་བའི་ཕྱིར་ཏེ། དེ་དག་ཏུ་འགྱུར་བའི་ཆེད་དུ་སྡོམ་པ་དེ་དག་བླངས་པ་ཡིན་པའི་
ཕྱིར། ལྔ་བ་ནི། ཚུལ་ཁྲིམས་དང་ནི་ལེགས་སྤྱད་དང་། }ལས་དང་སྡོམ་པ་ཞེས་བྱའོ། ། ཞེས་བྱུང་། སོ་ཐར་
གྱི་སྡོམ་པ་ཆོས་ཅན། མིང་གི་རྣམ་གྲངས་ཡོད་དེ། ཚུལ་ཁྲིམས་དང་། ལེགས་སྤྱད་དང་། ལས་དང་། སྡོམ་
པ་ཞེས་བྱ་བར་བཤད་པའི་ཕྱིར། དེར་ཐལ། འཆལ་ཚུལ་གྱི་གདུང་བ་སེལ་བ་དང་། དམ་པས་བསྔགས་པས་
འོས་པ་དང་། བྱ་བའི་རང་བཞིན་ཡིན་པ་དང་། ཉེས་སྤྱོད་ལས་སྡོམ་པར་བྱེད་པས་ན་རིམ་པ་བཞིན་དུ་དེ་ལྟར་
བརྗོད་པའི་ཕྱིར། དྲུག་པ་ནི། དང་པོའི་རྣམ་རིག་རྣམ་རིག་མིན། ། སོ་སོར་ཐར་དང་བྱ་བའི་ལམ་ ། ཞེས་
བྱུང༌། སོ་ཐར་གྱི་སྡོམ་པ་སྐད་ཅིག་དང་པོ་ཆོས་ཅན། རྣམ་པ་གཉིས་ཡོད་དེ། རྣམ་རིག་དང་རྣམ་རིག་མིན་པ་
གཉིས་ཡོད་པའི་ཕྱིར། དེ་ཆོས་ཅན། སོ་སོར་ཐར་བ་དང་བྱ་བའི་ལམ་ཞེས་ཀྱང་བྱ་སྟེ། སྡོམ་མིན་ལས་སོ་སོར་
ཏེ་དང་པོར་ཐར་བ་དང༌། ལུས་ངག་གི་སེམས་པ་འཇུག་པའི་གཞི་ཡིན་པས་ན་དེ་སྐད་དུ་བརྗོད་པའི་ཕྱིར། སོ་
སོར་ཐར་པའི་སྡོམ་པ་ལ་སོ་སོར་ཐར་བས་མ་ཁྱབ་སྟེ། སོ་ཐར་སྐད་ཅིག་གཉིས་པ་ཕན་ཆད་སོ་སོར་ཐར་བའི་སྡོམ་
132



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་ཡིན་ཀྱང་། སོ་སོར་ཐར་བ་མ་ཡིན་པའི་ཕྱིར། འདི་ནི་བཤད་ཚུལ་གསུམ་ལས་གཅིག་གི་དབང་དུ་བྱས་
པའོ། ། བདུན་པ་ནི། སོ་སོར་ཐར་དང་ལྡན་པ་བརྒྱད། ། ཅེས་བྱུང་། སོ་སོར་ཐར་བའི་སྡོམ་པ་དང་ལྡན་པ་
ཆོས་ཅན། ཁྱོད་ལ་བརྒྱད་དུ་བཤད་པའི་རྒྱུ་མཚན་ཡོད་དེ། གཞན་སྡེ་ལ་ཚུལ་ཁྲིམས་ཙམ་ཡོད་ཀྱང་སོ་ཐར་མེད་
ཅིང་། འདིར་སོ་ཐར་གྱི་སྡོམ་པ་རིགས་བརྒྱད་དུ་ངེས་པར་ཤེས་པའི་ཆེད་ཡིན་པའི་ཕྱིར། གཉིས་པ་བསམ་
གཏན་ཟག་མེད་ཀྱི་སྡོམ་པ་ནི། བསམ་གཏན་སྐྱེས་དང་དེ་ལྡན་པ། །ཟག་མེད་འཕགས་པའི་སེམས་ཅན་
དང༌། ། ཞེས་བྱུང་། བསམ་གཏན་ལས་སྐྱེས་པའི་སྡོམ་པ་དེ་ཆོས་ཅན། ཁྱོད་དང་ལྡན་པའི་གང་ཟག་ཡོད་དེ།
གང་བསམ་གཏན་གྱི་ཉེར་བསྡོགས་དང་དངོས་གཞིའི་ཟག་བཅས་གང་རུང་དང་ལྡན་པའི་གང་ཟག་ཡིན་ན་ཁྱོད་
དང་ལྡན་པས་ཁྱབ་པའི་ཕྱིར། སྡོམ་པ་དེའི་ངོ་བོ་ཡོད་དེ། བསམ་གཏན་གྱི་ཉེར་བསྡོགས་དང་དངོས་གཞི་གང་
རུང་མངོན་དུ་གྱུར་པའི་སྟོབས་ཀྱིས་ཐོབ་པའི་གཟུགས་ཅན་གྱི་སྡོམ་པ་ཞེས་བཞེད་པ་དང་། ཁ་ཅིག་ལྟར་དེ་
གཉིས་གང་རུང་གིས་བསྡུས་པའི་ཚུལ་ཁྲིམས་ཞེས་འདོད་པ་ལྟ་བུ་ལ་བྱེད་པའི་ཕྱིར། ཟག་མེད་ཀྱི་སྡོམ་པ་ཆོས་
ཅན། རྒྱུད་ ལྡན་གྱི་གང་ཟག་ཡོད་དེ། འཕགས་ པའི་ སེམས་ ཅན་སློབ་མི་སློབ་རྣམས་ དེ་ ཡིན་པའི་ཕྱིར།
འཕགས་པ་ཡིན་ན། དེ་དང་ལྡན་པས་མ་ཁྱབ་སྟེ། འགོག་པ་ལ་ཞུགས་པའི་ཚེ་དེ་དང་མི་ལྡན་པར་བཤད་པའི་
ཕྱིར། གཉིས་པ་ཞར་བྱུང་ལ། རྗེས་འབྲང་ཡིན་མིན་སོགས་གསུམ་ལས། དང་པོ་ནི། ཐ་མ་གཉིས་ནི་སེམས་
རྗེས་འབྲང་། ། ཞེས་བྱུང་། སྡོམ་པ་གསུམ་ལས་སེམས་ཀྱི་རྗེས་འབྲང་ཡིན་མིན་གཉིས་ཡོད་དེ། ཐ་མ་བསམ་
གཏན་དང་ཟག་མེད་ཀྱི་སྡོམ་པ་གཉིས་ནི་སེམས་ཡོད་མེད་ཀྱི་རྗེས་སུ་འགྲོ་ལྡོག་བྱེད་པས་སེམས་ཀྱི་རྗེས་འབྲང་
ཡིན་ལ། སོ་ཐར་ནི་དེ་ལྟ་བུ་མ་ཡིན་པའི་ཕྱིར། གཉིས་པ་ནི། བར་ཆད་མེད་ལམ་སྐྱེས་དེ་གཉིས། ། མི་ལྕོགས་
མེད་ལ་སྤོང་ཞེས་བྱ། ། ཞེས་བྱུང་། བསམ་གཏན་དང་ཟག་མེད་ཀྱི་སྡོམ་པ་ཆོས་ཅན། ཁྱོད་རེ་རེ་ལའང་སྤོང་
སྡོམ་ཡིན་མིན་གྱི་ཁྱད་པར་ཡོད་དེ། བར་ཆད་མེད་ལམ་གྱི་ཚོགས་པར་སྐྱེས་པའི་དེ་གཉིས་སྤོང་སྡོམ་ཡིན་ཞིང་།
དངོས་གཞི་དང་རྣམ་གྲོལ་ལམ་གྱི་དེ་གཉིས་སྤོང་སྡོམ་མ་ཡིན་པའི་ཕྱིར། དེ་གཉིས་ཐོབ་པའི་དུས་ཡོད་དེ།
བསམ་གཏན་དང་པོའི་ཉེར་བསྡོགས་མི་ལྕོགས་མེད་ཀྱི་འཇིག་རྟེན་པའི་བར་ཆད་མེད་ལམ་སྐབས་བསམ་གཏན་
གྱི་སྤོང་སྡོམ་དང་། དེའི་ཟག་མེད་བར་ཆད་མེད་ལམ་གྱི་སྐབས་ཟག་མེད་ཀྱི་སྤོང་སྡོམ་ཐོབ་པའི་ཕྱིར། དེར་ཐལ།
དེ་འདྲའི་བར་ཆད་མེད་ལམ་དགུ་ཚན་གཉིས་ཀྱི་སྐབས་སུ་རང་གི་ངོ་སྐལ་གྱི་འཆལ་ཚུལ་དང་ཉོན་མོངས་རེ་སྤྱོང་
བའི་སྤོང་སྡོམ་ཞེས་བྱ་བ་རེ་འབྱུང་བའི་ཕྱིར། གསུམ་པ་ནི། ཤེས་བཞིན་དང་ནི་དྲན་དག་གཉིས། ། ཡིད་དང་
དབང་པོའི་སྡོམ་པ་ཡིན། ། ཞེས་བྱུང་། ཤེས་བྱ་ཆོས་ཅན། ཡིད་དང་དབང་པོའི་སྡོམ་པ་ཡོད་དེ། ཤེས་
133



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་དང་དྲན་པ་དག་གཉིས་ནི་ལུས་ངག་གི་ཉེས་སྤྱོད་ལས་སྡོམ་པས་དེ་གཉིས་ཀྱི་སྡོམ་པ་ཞེས་བརྗོད་པའི་ཕྱིར།
སྡོམ་པ་དངོས་ཡིན་པར་མ་ངེས་ཏེ། ཧ་ཅང་ཐལ་བར་འགྱུར་བའི་ཕྱིར། གཉིས་པ་ཐུན་མོང་དུ་བཤད་པ་ལ།
ལྡན་ཚུལ། ཐོབ་ཚུལ། གཏོང་རྒྱུ། ལྡན་པའི་གང་ཟག་དང་བཞི། དང་པོ་ལ། རིག་བྱེད་མིན་པའི་ལྡན་ཚུལ་
དང་། རིག་བྱེད་ཀྱི་ལྡན་ཚུལ། སྡོམ་མིན་གྱི་མིང་གི་རྣམ་གྲངས། མུ་བཞིའི་སྒོ་ནས་དོགས་པ་དཔྱད་པ་བཞི།
དང་པོ་ལ། སྡོམ་པ་དང་སྡོམ་མིན་དང་། བར་མའི་ལྡན་ཚུལ་གཉིས། དང་པོ་ནི། སོ་སོར་ཐར་གནས་ཇི་སྲིད་
དུ། ། མ་བཏང་བར་དག་ད་ལྟར་གྱི། ། རྣམ་རིག་མིན་ལྡན་སྐད་ཅིག་མ། ། དང་པོ་ཕྱིན་ཆད་འདས་པ་
དང་། ། སྡོམ་མིན་གནས་པའང་དེ་དང་འདྲ། ། བསམ་གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་
འོངས་དང་། ། འཕགས་ནི་དང་པོ་འདས་དང་མིན། ། མཉམ་གཞག་འཕགས་ལམ་གནས་དེ་གཉིས། ། ད་
ལྟར་དང་ལྡན་ཞེས་བྱུང་། སོ་ཐར་གྱི་སྡོམ་པའི་རྣམ་རིག་མིན་པ་ཆོས་ཅན། ལྡན་ཚུལ་ཡོད་དེ། སོ་སོར་ཐར་བ་
གནས་པ་ནི་ཐོབ་ནས་ཇི་སྲིད་མ་བཏང་གི་བར་དུ་རྟག་ཏུ་ད་ལྟར་གྱི་རྣམ་རིག་མིན་པ་དང་ལྡན་པས་ཁྱབ་ལ།
སྐད་ཅིག་མ་དང་པོ་ནི་ད་ལྟར་བ་ཁོ་ན་དང་། སྐད་ཅིག་གཉིས་པ་ཕྱིན་ཆད་མ་བཏང་བར་དུ་ད་ལྟ་བ་དང་འདས་
པ་གཉིས་ཀ་དང་ལྡན་པས་ཁྱབ་པའི་ཕྱིར། སྡོམ་མིན་ལ་གནས་པའང་ཆོས་ཅན། ཁྱོད་ཀྱི་ལྡན་ཚུལ་ཡོད་དེ།
སྔ་མ་དེ་དང་འདྲ་བའི་ཕྱིར། བསམ་གཏན་གྱི་སྡོམ་པ་དང་ལྡན་པ་ནི་ཆོས་ཅན། ལྡན་ཚུལ་ཡོད་དེ། ཐོབ་ནས་
མ་བཏང་གི་བར་དུ་རྟག་ཏུ་འདས་པ་དང་མ་འོངས་པའི་རྣམ་རིག་མིན་པ་དང་ལྡན་པའི་ཕྱིར། དེར་ཐལ།
བསམ་གཏན་ ཐོབ་ནས་ མངོན་ དུ་ མ་ བྱས་ པ་ ནི་ད་ལྟར་བ་མི་ ལྡན་ ཅིང་གཞན་གཉིས་དང་ ལྡན་ པའི་ཕྱིར།
འཕགས་པའི་ཟག་མེད་ཀྱི་སྡོམ་པ་ཆོས་ཅན། ལྡན་ཚུལ་ཡོད་དེ། སྐད་ཅིག་དང་པོ་འདས་པའི་རྣམ་རིག་ནི་ནང་
དང་ལྡན་པ་མིན་ལ། མ་འོངས་པ་དང་ལྡན་པ་བསམ་གཏན་དང་འདྲ་བའི་ཕྱིར། མཉམ་གཞག་འཕགས་ལམ་
ལ་གནས་པའི་སས་བསྡུས་ཀྱི་བསམ་གཏན་ཟག་མེད་ཀྱི་སྡོམ་པ་གཉིས་ཆོས་ཅན། ལྡན་ཚུལ་ཡོད་དེ། ད་ལྟར་
བའི་རྣམ་རིག་མིན་པ་དང་དུས་སུ་ལྡན་ལ། མཉམ་གཞག་ལས་ལངས་པའི་ཚེ་དེ་དང་མི་ལྡན་པའི་ཕྱིར། གཉིས་
པ་ནི། བར་གནས་ལ། ། ཡོད་ན་དང་པོ་བར་གྱི་དང་། ། ཕྱིན་ཆད་དུས་ནི་གཉིས་དང་ངོ༌། ༑ སྡོམ་མིན་
གནས་པ་དགེ་བ་དང་། ། སྡོམ་ལ་གནས་པ་མི་དགེ་བའི། ། རྣམ་རིག་མིན་ལྡན་ཇི་སྲིད་དུ། ། རབ་དང་ཉོན་
མོངས་ཤུགས་ལྡན་པར། ། ཞེས་བྱུང་། བར་མ་ལ་གནས་པའི་ཚུལ་ཁྲིམས་ཆོས་ཅན། ལྡན་ཚུལ་ཡོད་དེ། ཁྱོད་
རྒྱུད་ལྡན་ལ་རྣམ་རིག་མིན་པ་ཡོད་པས་མ་ཁྱབ་ཅིང་། གལ་ཏེ་ཡོད་ན་མ་བཏང་བར་དུ་དང་པོར་དུས་གསུམ་གྱི་
བར་གྱི་ད་ལྟར་བ་ཁོ་ན་དང་ལྡན་ལ། དང་པོ་ཕྱིན་ཆད་དུས་ད་ལྟར་བ་དང་འདས་པ་གཉིས་ཀ་དང་ལྡན་པའི་
134



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཕྱིར། སྡོམ་མིན་ལ་གནས་པ་ལ་དགེ་བའི་རྣམ་རིག་མིན་པ་དང་། སྡོམ་པ་ལ་གནས་པ་ལ་མི་དགེ་བའི་རྣམ་རིག་
མིན་པའི་ལྡན་ཚུལ་ཡོད་དེ། ཡོད་པར་མ་ངེས་ཀྱང་ཡོད་ན་སྡོམ་མིན་ཅན་གྱིས་ཕྱག་འཚལ་བའི་ཚེ་གང་ཟག་དེ་
དད་གུས་རབ་ཏུ་ཆེ་ན་དགེ་བའི་རྣམ་རིག་མིན་པ་དང་། སྔོན་གྱིས་ཉོན་མོངས་ཤུགས་དྲག་པོ་ལྡན་པས་སྲོག་
གཅོད་སོགས་བྱེད་པའི་ཚེ་མི་དགེ་བའི་རིག་མིན་ཡོད་ཅིང་། དེ་ཡང་ཇི་སྲིད་དུ་ལས་དེ་དག་ལ་གནས་ཀྱི་བར་ཡོད་
པའི་ཕྱིར། གཉིས་པ་རྣམ་པར་རིག་བྱེད་ཀྱི་ལྡན་ཚུལ་ནི། རྣམ་རིག་བྱེད་ནི་ཐམས་ཅད་ལ། ། བྱེད་པ་དག་ལ་
ད་ལྟར་ལྡན། ། མ་བཏང་བར་དུ་སྐད་ཅིག་མ། ། ཕྱིན་ཆད་འདས་ལྡན་མ་འོངས་མེད། ། བསྒྲིབས་པ་དང་ནི་
མ་བསྒྲིབས་པ། ། འདས་པ་དག་དང་ལྡན་པའང་མེད། ། ཅེས་བྱུང་། རྣམ་པར་རིག་བྱེད་ཆོས་ཅན། ལྡན་
ཚུལ་ཁྱད་པར་བ་ཡོད་དེ། རྣམ་པར་རིག་བྱེད་ཀྱི་སྡོམ་པ་དང་སྡོམ་མིན་དང་བར་མ་ཐམས་ཅད་ལ་ལུས་ངག་གི་བྱ་
བ་བྱེད་པ་དག་ལ་ད་ལྟ་བ་ལྡན་པས་ཁྱབ་ལ། དེ་ཡང་ཐོབ་ནས་མ་བཏང་བར་དུ་ལྡན་ཞིང་། སྐད་ཅིག་མ་དང་པོ་
ཕྱིན་ཆད་འདས་པ་དང་ལྡན་གྱི། མ་འོངས་པ་དང་ལྡན་པ་མེད་པའི་ཕྱིར། དེར་ཐལ། སྡོམ་པའི་རིག་བྱེད་ནི་
བསླབ་པ་ཉམས་པ་སོགས་ཀྱིས་མ་བཏང་བ་དང་། སྡོམ་མིན་ནི་སྡོམ་པ་བླངས་པས་མ་བཏང་བ་དང་། བར་མ་
ནི་དད་སོགས་ཀྱིས་མ་བཏང་བར་དུ་དེ་དང་ལྡན་པའི་ཕྱིར། སྒྲིབ་པ་དང་མ་སྒྲིབ་པའི་ལུང་མ་བསྟན་ཆོས་ཅན།
དེ་མ་འོངས་པ་དང་མི་ལྡན་པར་མ་ཟད། འདས་པ་དག་དང་ལྡན་པའང་མེད་དེ། ཤིན་ཏུ་ཉམ་ཆུང་བའི་ཕྱིར།
ཁྱབ་སྟེ། ཆོས་ཉམ་ཆུང་བས་ཐོབ་པ་ཡང་ཉམ་ཆུང་བས་རྗེས་སུ་འབྲེལ་མི་ནུས་པའི་ཕྱིར། གསུམ་པ་སྡོམ་མིན་གྱི་
རྣམ་གྲངས་ནི། སྡོམ་པ་མིན་དང་ཉེས་སྤྱད་དང༌། ། འཆལ་བའི་ཚུལ་ཁྲིམས་ལས་དེའི་ལམ། ། ཞེས་བྱུང་།
སྒོམ་མིན་ཆོས་ཅན། མིང་གི་རྣམ་གྲངས་ཡོད་དེ། ལུས་ངག་མི་སྡོམ་པའི་སྡོམ་མིན་དང་། དམ་པས་སྨད་པའི་
ཉེས་སྤྱད་དང་། ཚུལ་ཁྲིམས་ཀྱི་མི་མཐུན་ཕྱོགས་ཀྱི་ཚུལ་འཆལ་དང་། ལུས་ངག་གི་བྱ་བ་རང་བཞིན་གྱི་ལས་
དང་། སེམས་པ་འཇུག་པའི་གཞིས་བསྡུས་པས་ལས་དེའི་ལམ་ཞེས་བརྗོད་པའི་ཕྱིར། དེ་ཆོས་ཅན། འདོད་པ་
ཁོ་ན་ཡོད་ཀྱི་ཁམས་གོང་ན་མེད་དེ། དེར་དེའི་ཀུན་སློང་མེད་པའི་ཕྱིར། བཞི་བ་མུ་བཞིའི་སྒོ་ནས་དོགས་པ་
དཔྱད་བ་ནི། བར་མ་དོར་གནས་སེམས་ཞན་པས། ། བྱེད་ན་རྣམ་རིག་ཉིད་དང་ལྡན། ། རྣམ་རིག་བཏང་
དང་མ་སྐྱེས་པའི། ། འཕགས་པའི་གང་ཟག་རྣམ་རིག་མིན། ། ཞེས་བྱུང་། ཤེས་བྱ་ཆོས་ཅན། རྣམ་རིག་ཡིན་
མིན་ལྡན་མི་ལྡན་ལ་མུ་བཞི་ཡོད་དེ། རྣམ་རིག་ཁོ་ན་དང་ལྡན་ཞིང་རྣམ་རིག་མིན་པ་དང་མི་ལྡན་པ་དང་དེ་ལས་
བཟློག་པ་དང་གཉིས་ཀ་དང་ལྡན་པ་དང་གཉིས་ཀ་མི་ལྡན་པ་བཞི་ཡོད་པའི་ཕྱིར། དེར་ཐལ། སྔར་རྣམ་རིག་
མིན་པ་མ་ཐོབ་པ་ལ་སྡོམ་སྡོམ་མིན་གྱི་བར་མ་དོར་གནས་པའི་སེམས་ཞན་པས་ལས་ལམ་དང་རྫས་ལས་བྱུང་བ་
136



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མིན་པའི་དགེ་མི་དགེ་བྱེད་ན་དང་པོ་རྣམ་རིག་ཉིད་དང་ལྡན་ལ། ཚེ་སྔ་མའི་རྣམ་རིག་བཏང་བ་དང་ཕྱི་མའི་རྣམ་
རིག་མ་སྐྱེས་པའི་འཕགས་པའི་གང་ཟག་ནི་གཉིས་པ་རྣམ་རིག་མིན་པ་དང་། བསྙེན་པར་རྫོགས་མ་ཐག་པའི་
དགེ་སློང་ནི་གསུམ་པ་དང་། གཟུགས་མེད་ཀྱི་སོ་སྐྱེ་ནི་བཞི་པ་ཡིན་པའི་ཕྱིར། གསུམ་པ་དང་བཞི་པ་གྲུབ་སྟེ།
དེའི་ཚེ་རྣམ་རིག་ཡིན་མིན་གཉིས་ཀ་དང་ལྡན་པ་དང་། གཟུགས་མེད་ན་གཟུགས་ཀྱི་རྣམ་པ་མེད་པའི་ཕྱིར།
གཉིས་པ་ཐོབ་ཚུལ་ལ་རྒྱུ་གང་ལ་བརྟེན་པ་དང་། གཞི་གང་ལ་བརྟེན་པ་གཉིས། དང་པོ་ལ། བསམ་གཏན་
ཟག་མེད་ཀྱི་སྡོམ་པ་དང་། སོ་ཐར་རྒྱུ་གང་ལ་བརྟེན་ནས་ཐོབ་པ་གཉིས། དང་པོ་ནི། བསམ་གཏན་ལས་སྐྱེས་
བསམ་གཏན་གྱི། ། ས་ཉིད་ཀྱིས་འཐོབ་ཟག་མེད་ནི། ། འཕགས་དེས་ཞེས་བྱུང་། བསམ་གཏན་དང་ཟག་
མེད་ཀྱི་སྡོམ་པ་ཆོས་ཅན། ཁྱོད་གཉིས་ཐོབ་ཚུལ་ཡོད་དེ། དང་པོ་བསམ་གཏན་ལས་སྐྱེས་པ་དེའི་སྡོམ་པ་ནི་
བསམ་གཏན་གྱིས་དྲུག་ཅི་རིགས་པ་ཉིད་ཀྱིས་ཐོབ་ལ། ཟག་མེད་ཀྱི་སྡོམ་པ་ནི་ཟག་མེད་ས་དྲུག་གང་རུང་དང་
འཕགས་ལམ་ཐོབ་པ་དེས་ཐོབ་པའི་ཕྱིར། དེར་ཐལ། བསམ་གཏན་བཞི་དང་མི་ལྕོགས་མེད་དང་བསམ་
གཏན་ཁྱད་པར་ཅན་ལྟ་བུས་ཐོབ་པའི་ཕྱིར། གཉིས་པ་ལ། སྤྱིར་བསྟན་པ་དང་། བྱེ་བྲག་ཏུ་བཤད་པ་གཉིས།
དང་པོ་ནི། སོ་སོར་ཐར་ཅེས་པ། ། གཞན་གྱི་རྣམ་རིག་བྱེད་སོགས་ཀྱིས། ། ཞེས་བྱུང་། སོ་སོར་ཐར་ཅེས་
པའི་སྡོམ་པ་ཆོས་ཅན། ཐོབ་ཚུལ་ཡོད་དེ། གཞན་དགེ་འདུན་ནམ་མཁན་སློབ་སོགས་གང་ཟག་གི་ལུས་ངག་གི་
རྣམ་པར་རིག་བྱེད་སོགས་ལས་ཐོབ་པའི་ཕྱིར། དེར་ཐལ། སྔོན་དང་ད་ལྟར་གྱི་ཆོ་ག་ལྟ་བུ་ལས་ཐོབ་པའི་ཕྱིར།
དེ་ལ་གཉིས་ཡོད་དེ། དགེ་འདུན་ལས་ཐོབ་པ་དང་གང་ཟག་ལས་ཐོབ་པ་གཉིས་ཡོད་པའི་ཕྱིར། དེར་ཐལ།
དགེ་སློང་ཕ་མ་དང་དགེ་སློབ་མའི་སྡོམ་པ་གསུམ་ནི་དགེ་འདུན་དང་། གཞན་ལྔ་གང་ཟག་ལས་ཐོབ་པར་འགྱུར་
བའི་ཕྱིར། སྤྱིར་དགེ་སློང་གི་སྡོམ་པ་ནི་སྔོན་དང་ད་ཆོག་གང་རུང་ལ་བརྟེན་ནས་ཐོབ་དགོས་ཞེས་བྱ་ཡང་དེར་མ་
ངེས་ཏེ། ཚུར་ཤོག་སོགས་ལ་བརྟེན་ནས་བསྙེན་པར་རྫོགས་པ་ཡོད་པའི་ཕྱིར་ཏེ། འདིར་སོགས་ཀྱིས་ཞེས་པས་
ཀྱང་སྡུད་པའི་ཕྱིར། དེར་ཐལ། དེས་སྔོན་ཆོག་བཅུ་གསུངས་པ་རྣམས་སྡུད་པར་ རང་འགྲེལ་ སོགས་ལས་
བཤད་ཅིང་། དེའི་རྣམ་གཞག་རྒྱས་པར་གཞན་དུ་ཤེས་དགོས་པའི་ཕྱིར། གཉིས་པ་ལ། དུས་ཀྱི་དང་།
བསྙེན་གནས། དགེ་བསྙེན། ཆེ་ཆུང་གི་དབྱེ་བ། རྟེན་སྐྱབས་འགྲོ། བསླབ་བྱའི་ཁྱད་པར་དྲུག དང་པོ་ནི།
ཇི་སྲིད་འཚོ་དང་ཉིན་ཞག་ཏུ། ། སྡོམ་པ་ཡང་དག་བླང་བར་བྱ། ། ཉིན་ཞག་པ་ཡི་སྡོམ་མིན་མེད། ། དེ་དེ་ལྟར་
ནོར་མེད་ཅེས་གྲགས། ། ཅེས་བྱུང་། སོ་ཐར་རིགས་བརྒྱད་པོ་དེ་ཆོས་ཅན། ལེན་ཚུལ་ཡོད་དེ། སྡོམ་པ་
གཞན་བདུན་ཇི་སྲིད་འཚོ་བའི་བར་དུ་ལེན་པ་དང་། བསྙེན་གནས་ཀྱི་སྡོམ་པ་ནི་ཉིན་ཞག་གཅིག་ཏུ་ཡང་དག་
136



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པར་བླང་བར་བྱ་བ་ཡིན་པའི་ཕྱིར། ཉིན་ཞག་གཅིག་པའི་སྡོམ་མིན་ནི་མེད་དེ། དེ་ལྟར་དུ་ནོད་པ་མེད་ཅེས་
གྲག་པའི་ཕྱིར། གཉིས་པ་ལ། ལེན་ཚུལ། བསླབ་བྱ། ལེན་པའི་གང་ཟག་ལ་དཔྱད་པ་དང་གསུམ། དང་པོ་
ནི། དམའ་བར་འདུག་སྨྲས་བཟླས་པ་ཡིས། ། མི་རྒྱན་ནམ་ནི་ལངས་པར་དུ། ། བསྙེན་གནས་ཡན་ལག་ཚང་
བར་ནི། ། ནང་བར་གཞན་ལས་ནོད་པར་བྱ། ། ཞེས་བྱུང་། བསྙེན་གནས་ཀྱི་སྡོམ་པ་ཆོས་ཅན། ཁྱོད་ལེན་
ཚུལ་གྱི་ཁྱད་པར་བཞི་ཡོད་དེ། ཀུན་སྤྱོད་སྟན་དམའ་བར་འདུག་ཅིང་གནས། ལེན་ཚུལ་གཞན་གྱིས་སྨྲས་པའི་
རྗེས་ཟློས་བྱེད་པ་ཡིས་དང་། རྒྱན་གསར་དུ་མི་འདོགས་པ་དང་། དུས་ནམ་ལངས་ནས་ཉི་མ་ཤར་བར་དུ་དང་།
ཡན་ལག་གི་ཁྱད་པར་བསྙེན་གནས་ཡན་ལག་བརྒྱད་ཚང་བར་ནི་ནངས་པར་ལེན་པའི་ཡུལ་སྡོམ་ལྡན་གཞན་ལ་
ནོད་པར་བྱ་དགོས་པའི་ཕྱིར། འོ་ན། བསྙེན་གནས་ཀྱི་སྡོམ་པ་ལེན་པའི་ཚེ་ཟླ་ཕྱེད་ཀྱི་བར་སྟབས་གཅིག་ཏུ་ལེན་
པ་འདི་ཇི་ལྟར་འཐད་ཅེ་ན་སྐྱོན་མེད་དེ། ཆོ་འཕྲུལ་ཟླ་བའི་ཡར་ངོའི་ཚེས་གཅིག་ནས་བཅོ་ལྔའི་བར་སྟབས་
གཅིག་བླངས་ཀྱང་ཚེས་གཅིག་གི་བསྙེན་གནས་ཀྱི་སྡོམ་པ་དེ་ཚེས་གཉིས་ཀྱི་ནམ་ལངས་པའི་ཚེ་ཟླ་ཕྱེད་ཀྱི་བར་
སྟབས་གཅིག་ཏུ་ལེན་པ་འདི་ཇི་ལྟར་འཐད་ཅེ་ན་སྐྱོན་མེད་དེ། ཆོ་འཕྲུལ་ཟླ་བའི་ཡར་ངོའི་ཚེས་གཅིག་ནས་བཅོ་
ལྔའི་བར་སྟབས་གཅིག་བླངས་ཀྱང་ཚེས་གཅིག་གི་བསྙེན་གནས་ཀྱི་སྡོམ་པ་དེ་ཚེས་གཉིས་ཀྱི་ནམ་ལངས་པའི་ཚེ་
གཏོང་ཞིང་། དེ་མ་ཐག་ཚེས་གཉིས་ཀྱི་བསྙེན་གནས་ཀྱི་སྡོམ་པ་གསར་དུ་སྐྱེ་བ་སོགས་བཅོ་ལྔའི་བར་འགྲོ་བའི་
ཕྱིར། ཡང་ཟླ་བ་བྱུང་ངོ་ཅོག་གི་ཉ་སྟོང་ཚེས་བརྒྱད་ཀྱི་དུས་གསུམ་དུ་བསྙེན་གནས་སྲུང་བར་ཁས་བླངས་ཀྱང་
སྐྱོན་དུ་མི་འགྱུར་ཏེ། དེ་ནི་སྔར་བླངས་པའི་ཆོ་ག་ལ་བརྟེན་ནས་ཕྱིས་ཉ་སྟོང་ཚེས་བརྒྱད་བྱུང་རེས་ཀྱི་ནང་བར་
སྲུང་འདོད་ཡོད་ན་གསར་དུ་སྐྱེ་བའི་ཕྱིར། ལེན་པའི་ཡུལ་དགེ་སློང་སོགས་རབ་བྱུང་ཁོ་ནར་མ་ངེས་ཏེ། ཁྱིམ་པ་
སྡོམ་ལྡན་ཁྱད་པར་ཅན་གྱིས་ཀྱང་འབོགས་རུང་བའི་ཕྱིར་ཏེ། ལུང་ལས་ཁྱིམ་བདག་མགོན་མེད་ཟས་སྦྱིན་གྱིས་
དེ་གཞན་ལ་འབོགས་པར་བཤད་པའི་ཕྱིར། གཉིས་པ་ནི། ཚུལ་ཁྲིམས་ཡན་ལག་བག་ཡོད་པའི། ། ཡན་ལག་
བརྟུལ་ཞུགས་ཡན་ལག་ སྟེ། ། གཞི་གཅིག་དེ་བཞི་གསུམ་རིམ་བཞིན། ། དེ་ཡིས་དྲན་ཉམས་དྲེགས་པར་
འགྱུར། ། ཞེས་བྱུང་། ཡན་ལག་བརྒྱད་པོ་དེ་ལས་རྩ་བ་བཞི་སྤོང་བ་ཆོས་ཅན། ཚུལ་ཁྲིམས་ཀྱི་ཡན་ལག་ཡིན་
ཏེ། རང་བཞིན་གྱི་ཚུལ་འཆལ་གྱི་དངོས་ཀྱི་གཉེན་པོ་ཡིན་པའི་ཕྱིར། ཆང་སྤོང་པ་གཅིག་བུ་ཆོས་ཅན། བག་
ཡོད་ཀྱི་ཡན་ལག་ཡིན་ཏེ། ཟག་མེད་དུ་འགྱུར་བའི་གཉེན་པོ་ཡིན་པའི་ཕྱིར། ལྷག་མ་གར་སོགས་གསུམ་སྤོང་བ་
ཆོས་ཅན། བརྟུལ་ཞུགས་ཀྱི་ཡན་ལག་ཡིན་ཏེ། བརྟུལ་ཞུགས་སམ་སྤྱོད་པ་ངན་པའི་གཉེན་པོ་ཡིན་པའི་ཕྱིར།
མ་སྤངས་ན་ནི་སྐྱོན་དུ་འགྱུར་བའི་ཕྱིར་ཏེ། ཆང་འཐུང་བ་དེ་ཡིས་བྱ་བ་དང་བྱ་བ་མ་ཡིན་པ་ཤེས་པའི་དྲན་པ་
137



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉམས་པར་འགྱུར་ཞིང་། དུས་མིན་གྱི་ཟས་ཟོས་པས་སྐྱོ་བ་དང་བསྙེན་གནས་ཀྱི་དྲན་པ་ཉམས་པར་བྱེད་ལ། ཁྲི་
སྟན་ཆེ་མཐོ་སོགས་ཀྱིས་རྒྱུད་དྲེགས་པར་འགྱུར་བའི་ཕྱིར། གསུམ་པ་ནི། གཞན་ལའང་བསྙེན་གནས་ཡོད་
མེད་ཀྱི། ། སྐྱབས་སུ་མ་སོང་བ་ལ་མེད། ། ཅེས་བྱུང་། བསྙེན་གནས་ཆོས་ཅན། ཁྱོད་དགེ་བསྙེན་གྱིས་གཙོ་
བོར་བྱེད་ཀྱང་དེ་ཁོ་ནར་མ་ངེས་ཏེ། ཁྱིམ་པ་གཞན་ལའང་ཁྱོད་ཡོད་པའི་ཕྱིར། དེ་ཡོད་མོད་ཀྱི་དཀོན་མཆོག་ལ་
སྐྱབས་སུ་མ་སོང་བ་ལ་ནི་མེད་དེ། སྐྱབས་འགྲོ་དེ་ནི་སྡོམ་པ་འདི་རྣམས་ཀྱི་རྟེན་དུ་ངེས་པར་དེ་དགོས་པའི་ཕྱིར་
དང་། འདིར་སྐྱབས་འགྲོ་རྩོམ་བྱེད་དུ་བྱས་པའི་སྒོ་ནས་ཁས་ལེན་དགོས་པའི་ཕྱིར། གསུམ་པ་དགེ་བསྙེན་གྱི་
ཁྱད་པར་ནི། དགེ་བསྙེན་ཉིན་དུ་ཁས་བླངས་པས། ། སྡོམ་པ་བསྟན་པ་དགེ་སློང་བཞིན། ། གལ་ཏེ་ཐམས་
ཅད་སྡོམ་ཡིན་ན། ། སྣ་གཅིག་སྤྱོད་སོགས་ཇི་ལྟ་བུ། ། དེ་སྲུང་བ་ལ་སྲུང་ཞེས་གྲག ། ཅེས་བྱུང་། ཁ་ཅིག་
མདོ་ལས་སྐྱབས་འགྲོ་ཙམ་བྱས་པས་དགེ་བསྙེན་དུ་འགྱུར་བར་གསུངས་པ་ལྟར་འདོད་དམ་ཞེ་ན། དེ་ལ་ཁ་ཆེ་བ་
ན་རེ། དེ་ཙམ་གྱིས་དགེ་བསྙེན་དུ་མི་འགྱུར་ཏེ། དགེ་བསྙེན་ཉིད་དུ་ཁས་བླངས་པ་ལས་དེའི་སྡོམ་པ་ཐོབ་དགོས་
པའི་ཕྱིར། བསླབ་པ་བསྟན་པ་མི་འཔ་ལ་ཏེ། བླང་དོར་ཤེས་པའི་ཆེད་ཡིན་པའི་ཕྱིར། དཔེར་ན། དགེ་སློང་
གི་གདམས་ངག་བརྗོད་པ་བཞིན་ནོ། ། ཉི་འོག་པས་ནི་སྐྱབས་འགྲོ་ཙམ་གྱིས་དགེ་བསྙེན་དུ་འགྱུར་བར་འདོད་དེ་
ཁྱད་པར་རོ། ། གལ་ཏེ་དགེ་བསྙེན་ཐམས་ཅད་སྡོམ་པས་བསྡམས་པ་མིན་ན་འོ་ན། མདོ་ལས་སྣ་གཅིག་སྤྱོད་པ་
དང་། སྣ་འགའ་སྤྱོད་པ་སོགས་ཀྱི་དགེ་བསྙེན་བཤད་པ་དེ་ཇི་ལྟ་བུ་ཞེ་ན། སྐྱོན་མེད་དེ། དང་པོར་ཁས་ལེན་
པའི་ཚེ་གཅིག་གམ་གཉིས་སོགས་གང་སྲུང་ནུས་པར་ཁས་བླངས་པ་དེ་སྲུང་བར་བྱེད་པ་ལ་སྣ་གཅིག་སྤྱོད་སོགས་
སུ་གསུངས་ཞེས་གྲག་པའི་ཕྱིར། འདི་ལ་ཁ་ཆེ་བས་དང་པོར་སྡོམ་པ་དེ་ཐམས་ཅད་སྲུང་བར་ཁས་བླངས་ནས་
ཕྱིས་དེ་གང་རུང་གཅིག་སྲུང་བ་ལ་སྣ་གཅིག་སྤྱོད་པ་སོགས་སུ་འདོད་ཀྱང་སློབ་དཔོན་རང་ལུགས་ནི་དེ་མིན་ཏེ།
ཚིག་དོན་བཤད་ཟིན་པ་ལྟར་ཡིན་པའི་ཕྱིར་ཏེ། ཁ་ཆེ་བ་ལྟར་དགེ་བསྙེན་གྱི་རྩ་བ་བཞི་སྲུང་བར་ཁས་བླངས་ནས་
མི་སྲུང་བར་སྣ་གཅིག་ཙམ་སྲུང་བར་བྱེད་ན་ཚུལ་ཁྲིམས་འཆལ་བའི་སྐྱོན་ཡོད་པའི་ཕྱིར་ཏེ། གྲག་ཅེས་པ་ནི་ཁ་ཆེ་
བའི་འདོད་པ་དེ་ལ་མ་རངས་པའི་གསུངས་ཡིན་པའི་ཕྱིར། བཞི་བ་ནི། ཆུང་ངུ་ལ་སོགས་ཡིད་ཇི་བཞིན། །
ཞེས་བྱུང་། སྡོམ་པ་ཆོས་ཅན། ཁྱོད་ལ་ཆུང་འབྲིང་ཆེན་པོ་གསུམ་ཡོད་དེ། ལེན་འདོད་ཀུན་སློང་ཆུང་ངུ་དང་
འབྲིང་ལ་སོགས་པའི་ཡིད་གསུམ་ཡོད་པ་ཇི་ལྟ་བ་དེ་བཞིན་དུ་སྡོམ་པ་ཡང་དེ་ལྟར་སྐྱེ་བའི་ཕྱིར། ལྔ་བ་ནི། གང་
ཞིག་གསུམ་ལ་སྐྱབས་འགྲོ་བ། ། སངས་རྒྱས་དགེ་འདུན་བྱེད་པའི་ཆོས། ། མི་སློབ་པ་དང་གཉིས་ཀ་དང་། །
མྱ་ངན་འདས་ལ་སྐྱབས་སུ་འགྲོ། ཞེས་བྱུང་། སྐྱེས་བུ་གང་ཞིག་དཀོན་མཆོག་གསུམ་ལ་སྐྱབས་སུ་འགྲོ་བ་དེ་ཆོས་
138



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན་ ：
ཅན། ཁྱོད་ཀྱི་སྐྱབས་ཡུལ་གྱི་གཙོ་བོ་ཡོད་དེ། སངས་རྒྱས་སུ་བྱེད་པའི་ཆོས་མི་སློབ་པ་དང་། དགེ་འདུན་དུ་
བྱེད་པའི་ཆོས་སློབ་མི་སློབ་གཉིས་ཀ་དང་། ཆོས་སུ་བྱེད་པའི་ཆོས་མྱ་ངན་ལས་འདས་པ་ལ་སྐྱབས་ཀྱི་གཙོ་བོར་
བྱེད་པའི་ཕྱིར། བྱེ་བྲག་སྨྲ་བས་སངས་རྒྱས་ཀྱི་གཟུགས་ཀྱི་སྐུ་ནི་སངས་རྒྱས་དཀོན་མཆོག་ཏུ་མི་འདོད་པར་
བཤད་ཀྱང་། སངས་རྒྱས་སུ་འདོད་པ་ཡིན་ཏེ། གཟུགས་སྐུའི་རྒྱུད་ཀྱི་ཟད་མི་སྐྱེ་ཤེས་པའི་ཡེ་ཤེས་དེ་དེ་སངས་
རྒྱས་སུ་བྱེད་པའི་བྱེད་ཆོས་སུ་འདོད་པའི་ཕྱིར། ཁ་ཅིག་ན་རེ། སངས་རྒྱས་ཀྱི་གཟུགས་ཕུང་སངས་རྒྱས་ཡིན་
པར་མི་འདོད་ཟེར་ན། དེ་ཡང་མི་འཐད་དེ། དེ་སངས་རྒྱས་ཡིན་པ་མ་བཀག་པའི་ཕྱིར། དེར་ཐལ། རང་
འགྲེལ་ལས། དེའི་ཕྱིར་རྟེན་སངས་རྒྱས་ཉིད་དུ་མ་བཀག་ཅེས་གསུངས་པའི་ཕྱིར། དྲུག་པ་ནི། ལོག་གཡེམ་
ཤིན་ཏུ་སྨད་ཕྱིར་དང་། ། སླ་ཕྱིར་མི་བྱེད་ཐོབ་ཕྱིར་རོ། ། སྡོམ་པ་ཇི་ལྟར་ཁས་བླངས་བཞིན། འཐོབ་ཀྱི་རྒྱུད་
ལ་མ་ཡིན་ནོ། བསླབ་པ་ཐམས་ཅད་འདས་གྱུར་ཀྱང་། བརྫུན་དུ་ཐལ་བར་འགྱུར་བའི་ཕྱིར། བཅས་པའི་ཁ་
ན་མ་ཐོ་བ། མྱོང་འགྱུར་ལས་གཞན་སྲུ་ཕྱིར་རོ། ། ཞེས་བྱུང་། དགེ་བསྙེན་ཆོས་ཅན། ཁྱོད་ཀྱི་བསླབ་པའི་
ཡན་ལག་ཏུ་མི་ཚངས་སྤྱོད་སྤོང་བ་མི་འཇོག་པར་ལོག་གཡེམ་སྤོང་བ་འཇོག་པའི་རྒྱུ་མཚན་ཡོད་དེ། གཞན་གྱི་
ཆུང་མར་ལོག་པར་གཡེམ་པ་ནི་འཇིག་རྟེན་ན་ཤིན་ཏུ་སྨད་པའི་ཕྱིར་དང་ཁྱིམ་པས་དེ་སྤོང་སླ་བའི་ཕྱིར་དང༌།
འཕགས་པ་ནི་རྟག་ཏུ་དེ་མི་བྱེད་པའི་ནུས་པ་ཐོབ་པའི་ཕྱིར། དེ་ལྟར་ཡིན་ཀྱང་དགེ་བསྙེན་གྱིས་གཞན་གྱི་ཆུང་མ་
ཡིན་པ་ཞིག་འཐད་ལྡན་དུ་རང་གི་ཆུང་མར་བླངས་ནས་སྤྱད་ཀྱང་སྡོམ་པ་མི་གཏོང་སྟེ། དེའི་ཚེ་བུད་མེད་དེ་རང་
གི་ཡིན་པའི་འདུ་ཤེས་དང་ལྡན་པའི་ཕྱིར། དེར་ཐལ། རང་གི་ཆུང་མར་གྱུར་ན་སྡོམ་པ་གཏོང་བར་མི་འགྱུར་
བའི་ཕྱིར་ཏེ། སྡོམ་པ་ཁས་ལེན་པའི་ཚེ་གཞན་གྱི་བུད་མེད་ལ་ལོག་གཡེམ་བྱེད་པ་སྤོང་ཞེས་ཇི་ལྟར་ཁས་བླངས་པ་
ལྟར་ཐོབ་ཀྱི། རང་གི་བུད་མེད་ཀྱི་རིགས་རྒྱུད་ལ་དེ་ལྟར་ཁས་མ་བླངས་པ་ཡིན་པའི་ཕྱིར། ངག་གི་ཉེས་སྤྱོད་
ལས་རྫུན་དུ་སྨྲ་བ་སྤོང་བ་བསླབ་པའི་ཡན་ལག་ཏུ་འཇོག་པའི་རྒྱུ་མཚན་ཡོད་དེ། བསླབ་པ་ཐམས་ཅད་ལས་
འདས་ཀྱང་མ་འདས་སོ་རྫུན་དུ་སྨྲ་བར་ཐལ་བར་འགྱུར་བ་དགག་པའི་ཆེད་ཡིན་པའི་ཕྱིར། བཅས་པའི་ཁ་ན་མ་
ཐོ་བ་རྣམས་ལས་མྱོས་འགྱུར་སྤོང་བ་བསླབ་པའི་ཡན་ལག་ཏུ་འཇོག་པའི་རྒྱུ་མཚན་ཡོད་དེ། ཡན་ལག་གཞན་
སྲུང་བར་བྱེད་པའི་ཆེད་ཡིན་པའི་ཕྱིར་རོ། ། ཁ་ཅིག ཆང་འཐུང་བའི་ཉེས་པ་བཅས་པའི་ཁ་ན་མ་ཐོ་བ་མ་ཡིན་
པར་ཐལ། དེ་རང་བཞིན་གྱི་ཁ་ན་མ་ཐོ་བ་ཡིན་པའི་ཕྱིར། དེར་ཐལ། བཅོམ་ལྡན་འདས་ཀྱིས་སྡོམ་ལྡན་ནད་
པ་ལའང་དེ་འཐུང་བར་མ་གནང་བའི་ཕྱིར་ན། མ་ཁྱབ་སྟེ། དེ་ནི་ཆང་ཅུང་ཟད་རེ་འཐུང་བས་རོ་ལ་ཞེན་ནས་
མང་པོ་འཐུང་བ་འབྱུང་ལ། དེ་ནས་ར་རོ་བ་སོགས་བག་མེད་པའི་སྤྱོད་པ་ལ་ཞུགས་ནས་ངན་འགྲོའི་རྒྱུ་ཆེར་
139



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསོག་པར་འགྱུར་བ་ལ་དགོངས་ནས་མ་གནང་བ་ཡིན་གྱི། ཅུང་ཟད་འཐུང་བ་ཙམ་གྱིས་ཉེས་པ་ཆེ་བའི་ངེས་པ་
མེད་པའི་ཕྱིར་ཏེ། དགག་བྱ་ཆེ་བ་དང་། ཉེས་པ་ཆེ་བ་གཉིས་རྣམ་པ་ཐམས་ཅད་དུ་མཚུངས་པ་མ་ཡིན་པའི་
ཕྱིར་རོ། ། གཉིས་པ་གཞི་གང་ལ་བརྟེན་ནས་འཐོབ་པ་ལ། སྡོམ་པ་དང་། སྡོམ་མིན་དང་། བར་མ་གསུམ།
དང་པོ་ལ། སོ་ཐར་དང་། བསམ་གཏན་ཟག་མེད་ཀྱི་སྡོམ་པོ་གཉིས། དང་པོ་ནི། འདོད་གཏོགས་ཐམས་
ཅད་གཉིས་ཀ་དང་། ། ད་ལྟར་བ་ལས་འཐོབ་པར་འགྱུར། ། ཞེས་བྱུང་། འདོད་པར་གཏོགས་པའི་སོ་ཐར་གྱི་
སྡོམ་པ་ཆོས་ཅན། འཐོབ་ཚུལ་གྱི་ཁྱད་པར་ཡོད་དེ། ལས་ལམ་སྦྱོར་དངོས་འཇུག་གསུམ་ཐམས་ཅད་ཀྱི་གཉེན་
པོ་དང་། གཞི་སེམས་ཅན་དང་སེམས་ཅན་མ་ཡིན་པ་གཉིས་ཀ་ལ་བརྟེན་ནས་དང་། དུས་ད་ལྟ་བའི་གདགས་
གཞི་ཕུང་ཁམས་སྐྱེ་མཆེད་དག་ལས་ཐོབ་པར་འགྱུར་བའི་ཕྱིར། གཉིས་པ་ནི། བསམ་གཏན་ཟག་མེད་སྡོམ་པ་
ནི། ། དངོས་དང་དུས་ནི་ཐམས་ཅད་ལས། ། སྡོམ་པ་སེམས་ཅན་ཐམས་ཅད་ལས། ། ཡན་ལག་རྒྱུ་ལ་དབྱེ་བ་
ཡོད། ། ཅེས་བྱུང་། བསམ་གཏན་དང་ཟག་མེད་ཀྱི་སྡོམ་པ་གཉིས་ནི་ཆོས་ཅན། འཐོབ་ཚུལ་གྱི་ཁྱད་པར་ཡོད་
དེ། མི་དགེ་བའི་དངོས་གཞི་སྤོང་བ་ལས་ཐོབ་པ་དང་། དུས་ནི་གསུམ་པོ་ཐམས་ཅད་ལས་འཐོབ་པའི་ཕྱིར།
དེ་ནས་སོ་ཐར་དང་བསམ་གཏན་ཟག་མེད་ཀྱི་ཐོབ་ཚུལ་མི་འདྲ་སྟེ། སོ་ཐར་གྱི་སྡོམ་པ་དེ་གཞི་སེམས་ཅན་ཐམས་
ཅད་ལ་འཚེ་བ་སྤོང་བའི་ཚུལ་གྱིས་འཐོབ་དགོས་པའི་ཕྱིར། དེ་ལྟར་ཡིན་ཀྱང་ཐོབ་བྱེད་ཀྱི་ཡན་ལག་དང་རྒྱུ་ལ་
དབྱེ་བ་ཡོད་དེ། དགེ་སློང་གི་སྡོམ་པ་ནི་ཡན་ལག་སྟེ་སྤང་བྱའི་ལས་ལམ་ཐམས་ཅད་སྤོང་བ་ལས་ཐོབ། ཕལ་
ཆེར་དང་འགའ་ཞིག་སྤེལ་བ་ལས་དགེ་ཚུལ་གྱི་སྡོམ་པ་སོགས་ཐོབ་ཅིང་། རྒྱུ་ཡང་ཆེ་འབྲིང་ཆུང་གསུམ་གྱི་དགེ་རྩ་
དང་སེམས་ཀྱིས་བླངས་པའི་ཁྱད་པར་ཡོད་པའི་ཕྱིར། གཉིས་པ་སྡོམ་མིན་ནི། སྡོམ་པ་མིན་པ་ཐམས་ཅད་
དང་། ། ཡན་ལག་ཀུན་ལས་རྒྱུས་མིན་ནོ། ། སྡོམ་པ་མིན་པ་བྱ་བའམ། ། ཁས་ལེན་པ་ལས་འཐོབ་པར་
འགྱུར། ། ཞེས་བྱུང་། སྡོམ་པ་མིན་པ་ཆོས་ཅན། ཐོབ་ཚུལ་གྱི་ཁྱད་པར་གཉིས་ཡོད་དེ། ཡུལ་སེམས་ཅན་
ཐམས་ཅད་དང་ཡན་ལག་ཀུན་ལས་ཐོབ་ཀྱི། རྒྱུ་འགའ་ཞིག་ཙམ་ལས་ཐམས་ཅད་ཀྱིས་ཐོབ་པ་མ་ཡིན་པའི་ཕྱིར།
སྡོམ་པ་མིན་པ་ཆོས་ཅན། ཐོབ་ཚུལ་ཡོད་དེ། གང་ཟག་དེ་ཤན་པ་སོགས་ཀྱི་རིགས་སུ་སྐྱེས་ནས་སྲོག་གཅོད་ཀྱི་
བྱ་བ་ལ་ཞུགས་པ་ལྟ་བུའམ། དེའི་རིགས་མིན་ཀྱང་དེང་ནས་སྲོག་གཅོད་པ་སོགས་ཀྱིས་འཚོ་བར་བྱའོ་ཞེས་ཁས་
ལེན་པ་ལས་འཐོབ་པར་འགྱུར་བའི་ཕྱིར། གསུམ་པ་ནི། ལྷག་མའི་རྣམ་རིག་མིན་ཞིང་དང༌། ། ལེན་དང་གུས་
པར་བྱེད་པས་ཐོབ། ། ཅེས་བྱུང་། སྡོམ་པ་དང་སྡོམ་མིན་གྱི་ལྷག་མ་བར་མའི་རྣམ་པར་རིག་བྱེད་མིན་པ་ཆོས་
ཅན། ཐོབ་ཚུལ་ཡོད་དེ། ཀུན་དགའ་ར་བ་འབུལ་བ་སོགས་རྫས་ལས་བྱུང་བའི་བསོད་ནམས་བདུན་ལྟ་བུ་ཞིང་
140



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དང་། དཀོན་མཆོག་ལ་ཕྱག་མ་བྱས་པར་ཟས་མི་ཟ་ཞེས་ཁས་ལེན་པ་དང་། ཡུལ་ཁྱད་པར་ཅན་ལ་དད་ཅིང་
གུས་པར་བྱེད་པ་ལས་ཐོབ་པའི་ཕྱིར། གསུམ་པ་གཏོང་ཚུལ་ལ། སྡོམ་པ་དང་སྡོམ་མིན་དང་བར་མ་དང་ཞར་ལ་
གཟུགས་ཅན་མིན་པ་གཞན་གཏོང་ཚུལ་དང་བཞི། དང་པོ་ལ། སོ་ཐར་དང་། བསམ་གཏན་ཟག་མེད་ཀྱི་སྡོམ་
པའི་གཏོང་རྒྱུ་གཉིས། དང་པོ་ནི། བསླབ་པ་ཕུལ་དང་ཤི་འཕོས་དང་། ། མཚན་གཉིས་དག་ནི་བྱུང་བ་
དང་། ། རྩ་བ་ཆད་དང་མཚན་འདས་ལས། ། སོ་སོ་ཐར་བའི་འདུལ་བ་གཏོང་། །ཁ་ཅིག་ལྟུང་བར་འགྱུར་
ལས་སྨྲ། ། གཞན་དག་དམ་ཆོས་ནུབ་པ་ལས། ། ཁ་ཆེ་རྣམས་ནི་བྱུང་བ་ལས། ། བུ་ལོན་ནོར་བཞིན་གཉིས་སུ་
འདོད། ། ཅེས་བྱུང་། སོ་སོར་ཐར་བའི་འདུལ་བ་སྟེ་སྡོམ་པ་ཆོས་ཅན། ཁྱོད་གཏོང་བའི་རྒྱུ་ཡོད་དེ། བསམ་
པ་ཐག་པས་བསླབ་པ་ཕུལ་བ་དང༌། ཤི་འཕོས་པ་དང་། མཚན་གཉིས་དག་ནི་ཅིག་ཅར་དུ་བྱུང་བ་དང་། དགེ་
རྩ་ཆད་པ་རྣམས་ཀྱིས་གཏོང་བའི་ཕྱིར། དང་པོ་གྲུབ་སྟེ། སྡོམ་པ་དེ་མི་སྲུང་བར་དམ་བཅས་ཤིང་ཁས་བླངས་
པའི་ཕྱིར། གཉིས་པ་གྲུབ་སྟེ། སྡོམ་པའི་རྟེན་ཞིག་པའི་ཕྱིར། གསུམ་པ་གྲུབ་སྟེ། སྡོམ་པའི་རྟེན་ཉམས་པའི་
ཕྱིར། བཞི་བ་གྲུབ་སྟེ། སྡོམ་པ་གནས་པའི་གཞི་ཆད་པའི་ཕྱིར། བསྙེན་གནས་ཀྱི་སྡོམ་པ་ཆོས་ཅན། གཏོང་
རྒྱུ་ལྔ་ཡོད་དེ། སྔ་མ་བཞིའི་སྟེང་དུ་ཞག་དེའི་མཚན་མོ་འདས་པ་ན་པགཏོང་བའི་ཕྱིར། དེར་ཐལ། འཕེན་པའི་
དུས་ཟད་པའི་ཕྱིར། ཉི་འོག་པ་དང་མདོ་སྡེ་བ་ཁ་ཅིག་ན་རེ། གཏོང་རྒྱུ་གཞན་ཡོད་དེ། རྩ་བའི་ལྟུང་བར་གྱུར་
པ་ལས་གཏོང་བའི་ཕྱིར་ཞེས་སྨྲ་ལ། གོས་དམར་སྡེ་བ་གཞན་དག་ན་རེ། དམ་པའི་ཆོས་ནུབ་པ་ལས་ཀྱང་གཏོང་
སྟེ། དེའི་ཚེ་བསླབ་པའི་བཅས་མཚམས་དང་ཆོ་ག་རྣམས་མེད་པའི་ཕྱིར་ཟེར། སློབ་དཔོན་ན་རེ། འདི་མི་
འཐད་དེ། དེའི་སྡོམ་པ་གསར་ཐོབ་མེད་ཀྱང་སྔར་ཡོད་མི་གཏོང་བའི་ཕྱིར་གསུང་། ཁ་ཆེ་བྱེ་བྲག་སྨྲ་བ་རྣམས་
ན་རེ། རྩ་བཞི་གང་རུང་བྱུང་བས་སྡོམ་པ་མི་གཏོང་སྟེ། དེ་གང་རུང་བྱུང་བ་ལ་ནི་བུ་ལོན་ཅན་དང་ནོར་ཅན་
བཞིན་དུ་དེ་ཚུལ་ཁྲིམས་འཆལ་བ་དང་ཚུལ་ཁྲིམས་དང་ལྡན་པ་གཉིས་སུ་འདོད་པའི་ཕྱིར། དེར་ཐལ། དེ་ནི་
སྡོམ་པའི་ཕྱོགས་གཅིག་ཉམས་ཀྱང་ཀུན་ཉམས་པ་མ་ཡིན་པའི་ཕྱིར་ཟེར། སློབ་དཔོན་དང་ཉི་འོག་པ་ན་རེ། དེ་
ནི་མི་འཐད་དེ། བཅོམ་ལྡན་འདས་ཀྱིས་དགེ་སློང་མ་ཡིན་དགེ་སྦྱོང་མ་ཡིན་ཞེས་སོགས་གསུངས་པ་དང་འགལ་
བའིཕྱིར་གསུང་
། གཉིས་པ་ནི། བསམ་གཏན་གཏོགས་པའི་དགེ་བ་ནི། ། ས་འཕོས་ཉམས་པ་དག་གིས་
གཏོང་། ། དེ་བཞིན་གཟུགས་མེད་གཏོགས་འཕགས་པོ། །འབྲས་བུ་ཐོབ་སྦྱངས་ཉམས་པ་ལས། ། ཞེས་བྱུང་།
བསམ་གཏན་དུ་གཏོགས་པའི་དགེ་བ་སྟེ་སྡོམ་པ་ཆོས་ཅན། གཏོང་རྒྱུ་ཡོད་དེ། ས་འཕོས་པ་དང་སྙོམས་འཇུག་
ལས་ཉམས་པ་དག་གིས་གཏོང་བའི་ཕྱིར། དང་པོ་དེར་ཐལ། བསམ་གཏན་དང་པོ་བ་ལྟ་བུ་གོང་ས་བསམ་
141



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཏན་གཉིས་པ་སོགས་སུ་སྐྱེས་པ་ན་བསམ་གཏན་གཉིས་པ་སོགས་ཀྱི་སས་བསྡུས་མི་གཏོང་ཡང་དང་པོའི་སས་
བསྡུས་རྣམས་གཏོང་། དེ་འདོད་པར་སྐྱེས་ན་ཐམས་ཅད་གཏོང་བའི་ཕྱིར། དེ་བཞིན་དུ་གཟུགས་མེད་དུ་
གཏོགས་པ་ལའང་འདྲའོ། ། འཕགས་པའི་ཟག་མེད་ཀྱི་སྡོམ་པ་ཆོས་ཅན། གཏོང་རྒྱུ་གསུམ་ཡོད་དེ། འབྲས་
བུ་གོང་མ་གསར་དུ་ཐོབ་པ་དང་། དབང་རྟུལ་གྱིས་དབང་པོ་སྦྱངས་ནས་རྣོན་པོར་གྱུར་པ་དང་འབྲས་བུ་ཐོབ་པ་
ཉམས་པ་ལས་གཏོང་བའི་ཕྱིར། འདིར་གཏོང་བ་ནི་སྡོམ་པ་གཙོ་བོ་ཡིན་ཀྱང་དེ་ཙམ་གྱི་དབང་དུ་མཛད་པ་མ་
ཡིན་ཏེ། དགེ་བ་གཞན་ཕལ་ཆེར་ལའང་འདྲ་བར་བཤད་པའི་ཕྱིར། གཉིས་པ་ནི། སྡོམ་མིན་སྡོམ་པ་ཐོབ་པ་
དང་། །ཤི་དང་མཚན་གཉིས་བྱུང་བ་དང་། ། ཞེས་བྱུང་། སྡོམ་མིན་ཆོས་ཅན། གཏོང་རྒྱུ་གསུམ་ཡོད་དེ།
གཉེན་པོ་སྡོམ་པ་གསུམ་གང་རུང་ཐོབ་པ་དང་། ཤི་འཕོས་པ་དང་། མཚན་གཉིས་ཅིག་ཅར་དུ་བྱུང་བས་གཏོང་
བའི་ཕྱིར། གསུམ་པ་ནི། བར་མ་ཤུགས་བླངས་བྱ་བ་དང་། ། དོན་ཚེ་རྩ་བ་ཆད་པ་ལས། ། ཞེས་བྱུང་། བར་
མའི་དགེ་བ་ཆོས་ཅན། གཏོང་རྒྱུ་དྲུག་ཡོད་དེ། འཕེན་པའི་བློ་ཤུགས་ཆད་པ་དང་། ཁས་བླངས་པ་དོར་ནས་
ཆད་པ་དང་། ཁས་བླངས་པའི་བྱ་བ་དེ་མ་བྱས་པས་རྒྱུན་ཆད་པ་དང་། གཙུག་ལག་ཁང་ཞིག་པ་ལྟ་བུ་དོན་ཆད་
པདང་། ཚེ་ཟད་ནས་ཆད་པ་དང་། དགེ་རྩ་ཆད་པ་རྣམས་ཀྱིས་གཏོང་བའི་ཕྱིར། བཞི་བ་ནི། འདོད་
གཏོགས་དགེ་བ་གཟུགས་མིན་ནི། ། རྩ་ཆད་གོང་དུ་སྐྱེས་པ་ལས། ། ཉོན་མོངས་པ་ཅན་གཟུགས་མིན་ནི། །
གཉེན་པོ་སྐྱེས་པ་རྣམས་ཉམས་འགྱུར། ། ཞེས་བྱུང་
། འདོད་པར་གཏོགས་པའི་དགེ་བ་གཟུགས་ཅན་མ་ཡིན་
པ་ནི་ཆོས་ཅན། ཁྱོད་གཏོང་བའི་རྒྱུ་གཉིས་ཡོད་དེ། དགེ་རྩ་ཆད་པ་དང་ཁམས་གོང་མ་གཉིས་གང་རུང་དུ་སྐྱེས་
པ་ལས་གཏོང་བའི་ཕྱིར། ཁམས་གསུམ་གྱི་ཉོན་མོངས་ཅན་གཟུགས་ཅན་མིན་པ་ནི་ཆོས་ཅན། ཁྱོད་ཀྱི་གཏོང་
རྒྱུ་ཡོད་དེ། རང་གི་དངོས་ཀྱི་གཉེན་པོ་སྐྱེས་པ་ལས་རྣམ་པར་ཉམས་པར་འགྱུར་བའི་ཕྱིར། བཞི་བ་ལྡན་པའི་
གང་ཟག་ལ་སྡོམ་མིན་དང་། སྡོམ་པ་ལྡན་པའི་གང་ཟག་གཉིས། དང་པོ་ནི། ཟ་མ་མ་ནིང་སྒྲ་མི་སྙན། །
མཚན་གཉིས་མ་གཏོགས་མི་རྣམས་ལ། ། སྡོམ་མིན་ཞེས་བྱུང་། སྡོམ་མིན་ཆོས་ཅན། ཁྱོད་ལྡན་པའི་གང་ཟག་
གསུམ་ཡོད་དེ། མཚན་མེད་པའི་ཟ་མ་དང་ཡོད་ཀྱང་དོན་བྱེད་མི་ནུས་པའི་མ་ནིང་དང་། མཚན་གཉིས་ཅིག་
ཅར་བྱུང་བ་དང་། སྒྲ་མི་སྙན་པ་མ་གཏོགས་པའི་གླིང་གསུམ་གྱི་མི་རྣམས་ཡིན་པའི་ཕྱིར། གཉིས་པ་ནི། སྡོམ་
པའང་དེ་བཞིན་ལ། ། ལྷ་ལའང་མི་རྣམས་ལ་གསུམ་མོ། ། འདོད་དང་གཟུགས་སྐྱེ་ལྟ་རྣམས་ལ། ། བསམ་
གཏན་སྐྱེས་ཡོད་ཟག་མེད་ནི། ། བསམ་གཏན་ཁྱད་པར་འདུ་ཤེས་མེད། ། སེམས་ཅན་མ་གཏོགས་གཟུགས་
མེད་ནའང་། ། ཞེས་བྱུང་། སྡོམ་པ་ཆོས་ཅན། ཁྱོད་དང་ལྡན་པའི་གང་ཟག་ཡོད་དེ། ཁྱོད་ལའང་སྡོམ་མིན་
142



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དེ་བཞིན་དུ་ཟ་མ་སོགས་མ་གཏོགས་པའི་མི་ལ་སྐྱེ་བ་ཡོད་པའི་ཕྱིར། ལྷ་ལའང་སྡོམ་པ་ཡོད་དེ། བསམ་གཏན་
གྱི་སྡོམ་པ་ཡོད་པའི་ཕྱིར། མི་རྣམས་ཆོས་ཅན། ཁྱོད་ལ་སྡོམ་པ་གསུམ་ཡོད་དེ། སོ་ཐར་བསམ་གཏན་ཟག་
མེད་ཀྱི་སྡོམ་པ་ཡོད་པའི་ཕྱིར། བསམ་གཏན་ལས་སྐྱེས་པའི་སྡོམ་པ་ཆོས་ཅན། རྟེན་ཡོད་དེ། འདོད་པ་དང་
གཟུགས་ཁམས་སུ་སྐྱེས་པའི་ལྷ་རྣམས་ལ་ཡོད་པའི་ཕྱིར། ཟག་མེད་ཀྱི་སྡོམ་པ་ཆོས་ཅན། རྟེན་ཡོད་དེ། བསམ་
གཏན་ཁྱད་པར་ཅན་དང་འདུ་ཤེས་མེད་པའི་སེམས་ཅན་མ་གཏོགས་པའི་གཟུགས་མེད་ནའང་ཡོད་པའི་ཕྱིར།
གཉིས་པ་མདོ་ལས་གསུངས་པའི་ལས་ཀྱི་རྣམ་གྲངས་ལ། ཐུན་མོང་དུ་བཤད་པ་དང་། སོ་སོར་བཤད་པ་གཉིས།
དང་པོ་ལ། རྒྱུ་འབྲས་ཀྱི་སྒོ་ནས་དབྱེ་བ། ལས་ཀྱི་རྣམ་གྲངས་དུ་མ་བསྟན་པ། ལས་གང་གིས་འབྲས་བུ་གང་
འགྲུབ་ཚུལ། ལས་ཀྱི་རྣམ་གྲངས་གཞན་བཤད་པ་བཞི། དང་པོ་ལ། འབྲས་བུའི་སྒོ་ནས་དབྱེ་བ། རྒྱུའི་སྒོ་
ནས་དབྱེ་བ། གཉིས་ཀའི་སྒོ་ནས་དབྱེ་བ་གསུམ། དང་པོ་ལ། དགེ་སོགས་གསུམ་དུ་དབྱེ་བ། བསོད་ནམས་
སོགས་གསུམ་དུ་དབྱེ་བ། མྱོང་འགྱུར་གྱི་ལས་ཀྱི་ཁྱད་པར་བསྟན་པ་གསུམ། དང་པོ་ནི། ལས་བདེ་མི་བདེ་
དང་གཞན་ནི། ། དགེ་དང་མི་དགེ་དང་གཞན་ཡིན། ། ཞེས་བྱུང་། དགེ་བ་ཟག་བཅས་ཀྱི་ལས་ཆོས་ཅན།
ལས་བདེ་བ་ཞེས་བྱ་སྟེ། རྣམ་སྨིན་བདེ་བ་འབྱིན་བྱེད་ཡིན་པའི་ཕྱིར། མི་དགེ་བའི་ལས་ཆོས་ཅན། མི་བདེ་བ་
ཞེས་བྱ་སྟེ། རྣམ་སྨིན་སྡུག་བསྔལ་འབྱིན་བྱེད་ཡིན་པའི་ཕྱིར། དགེ་མི་དགེ་གང་རུང་ལས་གཞན་པའི་ལས་ཆོས་
ཅན། བར་མའི་ལས་ཡིན་ཏེ། རྣམ་སྨིན་བདེ་སྡུག་གང་རུང་མི་འབྱིན་པའི་ལས་ཡིན་པའི་ཕྱིར། གཉིས་པ་ལ།
མདོར་བསྟན་པ་དང་། རྒྱས་པར་བཤད་པ་གཉིས། དང་པོ་ནི། བསོད་ནམས་བསོད་ནམས་མིན་མི་གཡོ། །
བདེ་བ་མྱོང་འགྱུར་ལ་སོགས་གསུམ། ། ཞེས་བྱུང་། ལས་ཆོས་ཅན། ཁྱོད་ལ་གསུམ་ཡོད་དེ། བསོད་ནམས་ཀྱི་
ལས་དང་བསོད་ནམས་མ་ཡིན་པའི་ལས་དང་མི་གཡོ་བའི་ལས་དང་གསུམ་ཡོད་པའི་ཕྱིར། ཡང་གསུམ་ཡོད་དེ།
བདེ་བ་མྱོང་འགྱུར་དང་ལ་སོགས་ཏེ་སྡུག་བསྔལ་མྱོང་འགྱུར་བར་མ་མྱོང་བར་འགྱུར་བའི་ལས་གསུམ་ཡོད་པའི་
ཕྱིར། གཉིས་པ་ནི། བསོད་ནམས་འདོད་ཁམས་དགེ་བའི་ལས། ། མི་གཡོ་གོང་མ་ལས་སྐྱེས་པའི༑ ། གང་
ཕྱིར་ས་ནི་དེ་དག་ཏུ། ། ལས་རྣམས་སྨིན་ཕྱིར་མི་གཡོའི་ཕྱིར། ། ཞེས་བྱུང༌། ལས་དེ་ཆོས་ཅན། ཁྱོད་ལ་
བསོད་ནམས་ཀྱི་ལས་སོགས་གསུམ་ཡོད་དེ། འདོད་པའི་དགེ་བའི་ལས་དེ་བསོད་ནམས་ཀྱི་ལས་དང་། མི་དགེ་
བའི་ལས་དེ་བསོད་ནམས་མིན་པའི་ལས་དང་། ཁམས་གོང་མར་སྐྱེས་པའི་ལས་དེ་མི་གཡོ་བའི་ལས་ཡིན་པའི་
ཕྱིར། ཕྱི་མ་གྲུབ་སྟེ། གང་གི་ཕྱིར་ན་ཁམས་གོང་མའི་སས་བསྡུས་ཀྱི་ལས་རྣམས་ནི་གོང་མའི་ས་ནི་དེ་དག་ཏུ་
རྣམ་སྨིན་གྱི་འབྲས་བུ་སྨིན་པའི་ཕྱིར་ནས་གཞན་དུ་རྣམ་སྨིན་མི་གཡོ་བའི་ཕྱིར། དེར་ཐལ། དེ་འདོད་པའི་ལས་
143



__--- ༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི་རྣམ་སྨིན་གཞན་དུ་གཡོ་བས་དེ་ལྟ་བུ་མ་ཡིན་པའི་ཕྱིར། གསུམ་པ་ལ། མྱོང་འགྱུར་གསུམ་དུ་དབྱེ་བ། ལྔར་
དབྱེ་བ། ལས་ངེས་མ་ངེས་ཀྱི་ཁྱད་པར་བཤད་པ་གསུམ། དང་པོ་ལ། རང་ལུགས་དང་གཞན་གྱི་འདོད་པ་
གཉིས། དང་པོ་ནི། བསམ་གཏན་གསུམ་པའི་བར་དགེ་བ། །བདེ་བ་མྱོང་འགྱུར་དེ་ཡན་ཆད། ། སྡུག་མིན་
བདེ་མིན་མྱོང་འགྱུར་བ། ། སྡུག་བསྔལ་མྱོང་འགྱུར་འདིའི་མི་དགེ། ། ཞེས་བྱུང་། ལས་དེ་ཆོས་ཅན། ཁྱོད་ལ་
སྔར་བདེ་སྡུག་བཏང་སྙོམས་མྱོང་འགྱུར་གསུམ་བཤད་པ་དེའི་ཁྱད་པར་ཡོད་དེ། འདོད་པ་ནས་བསམ་གཏན་
གསུམ་པའི་བར་གྱི་ལས་དགེ་བ་དེ་བདེ་བ་མྱོང་འགྱུར་དང་། གསུམ་པ་དེ་ཡན་ཆོད་ནས་སྲིད་རྩེའི་བར་གྱི་ལས་དེ་
སྡུག་མིན་བདེ་མིན་མྱོང་འགྱུར་དང་། འདོད་ཁམས་འདིའི་མི་དགེ་བའི་ལས་ནི་སྡུག་བསྔལ་མྱོང་འགྱུར་གྱི་ལས་
ཡིན་པའི་ཕྱིར། གཉིས་པ་ནི། འོག་ན་བར་མ་ཡོད་དོ་ཞེས། ། ཁ་ཅིག་ཟེར་ཏེ་གང་གི་ཕྱིར། ། བསམ་གཏན་
ཁྱད་པར་རྣམ་སྨིན་ལས། ། སྔ་ཕྱིར་མེད་གསུམ་སྨིན་འདོད་ཕྱིར། ། ཞེས་བྱུང་། བསམ་གཏན་བཞི་བ་ཆོས་
ཅན། ཁྱོད་ཀྱི་འོག་གསུམ་པ་མན་ནའང་བདེ་སྡུག་གི་བར་མ་བཏང་སྙོམས་མྱོང་འགྱུར་གྱི་ལས་ནི་ཡོད་དོ་ཞེས་ཁ་
ཅིག་ཟེར་ཏེ། རྒྱུ་མཚན་གང་གི་ཕྱིར་ན་བསམ་གཏན་དང་པོའི་དངོས་གཞི་ཁྱད་པར་ཅན་ལ་རྣམ་སྨིན་གྱི་འབྲས་
བུ་ཡོད་པ་ལས་ཤེས་པའི་ཕྱིར། དེར་ཐལ། དེར་ཚོར་བ་བཏང་སྙོམས་མེད་ན་བདེ་སྡུག་མེད་པས་རྣམ་སྨིན་
གཏན་མེད་པར་འགྱུར་བའི་ཕྱིར་ན། སྔ་ཕྱི་མེད་པར་རྒྱུ་བ་གཅིག་ལ་ཚོར་བ་བདེ་སྡུག་བཏང་སྙོམས་གསུམ་སྨིན་
པ་ཡོད་ཅེས་འདོད་རིགས་པའི་ཕྱིར་ཟེར། སློབ་དཔོན་ན་རེ། དེ་ནི་མི་འཐད་དེ། དེ་ན་སྡུག་བསྔལ་མྱོང་
འགྱུར་མེད་པའི་ཕྱིར་གསུང་། གཉིས་པ་ནི། ངོ་བོ་ཉིད་དང་མཚུངས་ལྡན་དང་། ། དམིགས་པ་དང་ནི་རྣམ་
སྨིན་དང་། ། མངོན་སུམ་དུ་ནི་འགྱུར་བ་ལས། ། མྱོང་འགྱུར་རྣམ་པ་ལྔ་ཡིན་ནོ། ། ཞེས་བྱུང་། མྱོང་འགྱུར་
གྱི་ལས་ཆོས་ཅན། ཁྱོད་ལ་རྣམ་པ་ལྔ་ཡོད་དེ། ཚོར་བ་ངོ་བོ་ཉིད་ཀྱིས་མྱོང་བར་འགྱུར་བ་དང་། རེག་པ་
མཚུངས་ལྡན་གྱིས་མྱོང་བར་འགྱུར་བ་དང་། གཟུགས་དམིགས་པས་མྱོང་བར་འགྱུར་བ་དང་། བདེ་སྡུག་རྣམ་
སྨིན་གྱིས་མྱོང་བར་འགྱུར་བ་དང་། ཚོར་བ་སྡུག་བསྔལ་ལྟ་བུ་མངོན་སུམ་མྱོང་བར་འགྱུར་བའི་ལས་རྣམས་སུ་
ཡོད་པའི་ཕྱིར། གཉིས་པ་ལ། མདོར་བསྟན་པ་དང་རྒྱས་པར་བཤད་པ་གཉིས། དང་པོ་ནི། དེ་ཡང་ངེས་
དང་མ་ངེས་པ། ། ཞེས་བྱུང་། མྱོང་འགྱུར་གྱི་ལས་གསུམ་པོ་དེ་ཡང་ཆོས་ཅན། རེ་རེ་ལའང་གཉིས་གཉིས་སུ་
ཡོད་དེ། ངེས་པ་དང་མ་ངེས་པའི་ལས་གཉིས་རེ་ཡོད་པའི་ཕྱིར། གཉིས་པ་ལ། དབྱེ་བ་སྤྱིར་བསྟན་པ། ཁྱད་
ཆོས་སོ་སོར་བཤད་པ། མྱོང་ངེས་བྱེ་བྲག་ཏུ་བཤད་པ་དང་གསུམ། དང་པོ་ལ། དངོས་དང་། སྡེ་པ་གཞན་གྱི་
འདོད་ཚུལ་གཉིས། དང་པོ་ནི། མཐོང་བའི་ཆོས་ལ་སོགས་པ་ལ། ། མྱོང་འགྱུར་ཕྱིར་ན་ངེས་རྣམ་གསུམ། །
144



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཞེས་བྱུང་། མངོན་སུམ་དུ་མྱོང་བར་འགྱུར་བའི་ལས་ཆོས་ཅན། ཁྱོད་ལ་ངེས་པ་རྣམ་གསུམ་ཡོད་དེ། མཐོང་
བའི་ཆོས་ཚེ་འདི་ལ་རྣམ་སྨིན་འགོ་ཟུག་ནས་མྱོང་འགྱུར་དང་། ལ་སོགས་པས་སྐྱེ་བ་ཕྱི་མ་ལ་འགོ་བཙུགས་ཏེ་སྐྱེས་
ནས་མྱོང་བ་དང་། ཚེ་གསུམ་པ་སོགས་ལ་རྣམ་སྨིན་འགོ་རྩོམ་ནས་ལན་གྲངས་གཞན་ལ་མྱོང་འགྱུར་གྱི་ལས་རྣམ་
པ་གསུམ་ཡོད་པའི་ཕྱིར། བཞིར་དབྱེར་ཡང་རུང་སྟེ། རྐྱེན་གཞན་གྱི་མ་ངེས་པར་འགྱུར་བ་ཞིག་ཀྱང་ཡོད་པའི་
ཕྱིར། དེར་ཐལ། བཤགས་པ་སོགས་ཀྱིས་མྱོང་ངེས་ཀྱི་ལས་ཀྱང་འདགས་ནུས་པར་བཤད་པའི་ཕྱིར། དེ་
གསུམ་ནི་རྣམ་སྨིན་འགོ་རྩོམ་པའི་དབང་དུ་མཛད་པ་ཡིན་ཏེ། རང་འགྲེལ་ལས། རྣམ་པར་སྨིན་པ་ཚེ་རབས་
གཞན་དག་ན་ཡང་ཡོད་མོད་ཀྱི། རྩོམ་པའི་དབང་གིས་དེ་ལྟར་རྣམ་པར་བཞག་གོ །ཞེས་གསུངས་པའི་ཕྱིར།
གཉིས་པ་ནི། ཁ་ཅིག་ལས་རྣམ་ལྔ་ཞེས་ཟེར། ། གཞན་དག་མུ་ནི་བཞི་ཞེས་ཟེར། ། ཞེས་བྱུང་། སྡེ་བ་ཁ་ཅིག་
ན་རེ་ལས་དེ་ལ་རྣམ་པ་ལྔ་ཡོད་དེ། ངེས་པའི་ལས་གསུམ་དང་། མ་ངེས་པ་ལ་གནས་སྐབས་མ་ངེས་ཤིང་རྣམ་
སྨིན་ངེས་པ་དང་། གཉིས་ཀ་མ་ངེས་པ་རྣམས་སུ་ཡོད་པའི་ཕྱིར་ཞེས་ཟེར། གཞན་དག་སྟེ་མདོ་སྡེ་པ་ན་རེ།
ལས་ལ་མུ་ནི་བཞི་ཡོད་དེ། གནས་སྐབས་མ་ངེས་ལ་རྣམ་སྨིན་ངེས་པ་དེ་ལས་བཟློག་པ། གཉིས་ཀ་ངེས་པ།
གཉིས་ཀ་མ་ངེས་པ་རྣམས་ཡོད་པའི་ཕྱིར་ཟེར་ཞིང་། དང་པོ་གྲུབ་སྟེ། རྣམ་སྨིན་མྱོང་བར་ངེས་ཀྱང་གནས་
སྐབས་མཐོང་ཆོས་སོགས་གསུམ་པོ་གང་རུང་དུ་མྱོང་བ་མ་ངེས་པའི་ལས་རྣམས་དེ་ཡིན་པའི་ཕྱིར། གཞན་དུ་
རིགས་འགྲེའོ། ། དེ་ལྟར་ན་མུ་བརྒྱད་དུའང་འགྱུར་ཏེ། ངེས་མ་ངེས་རེ་རེ་ལ་བཞི་བཞི་ཡོད་པའི་ཕྱིར། སྐད་
ཅིག་མ་གཅིག་ལ་རྩ་བའི་ལས་བཞི་བྱེད་པའང་སྲིད་དེ། མི་ཚངས་སྤྱོད་རང་གིས་བྱེད་ཅིང་སྲོག་གཅོད་སོགས་
གསུམགཞན་ལ་བཅོལ་བས་དེ་ལྟར་འགྲུབ་པ་ཅིག་སྲིད་པའི་ཕྱིར་རོ། ། གཉིས་པ་ནི། གསུམ་གྱིས་རིས་ནི་
འཕེན་པར་བྱེད། ། ཐམས་ཅད་ན་ནི་འཕེན་པ་བཞི། ། དམྱལ་བ་ན་ནི་དགེ་བའི་གསུམ། ། གང་ལ་འདོད་
ཆགས་བྲལ་བརྟན་པའི། །བྱིས་པ་དེར་སྐྱེས་མྱོང་མི་བྱེད། ། འཕགས་པ་གཞན་དུའང་མྱོང་མི་བྱེད། ། འདོད་
རྩེའི་མི་བརྟན་པ་ཡང་མིན། ། སྲིད་པ་བར་མ་འདོད་ཁམས་སུ། ། འཕེན་པ་རྣམ་པ་ཉི་ཤུ་གཉིས། ། དེ་ནི་
མཐོང་ཆོས་འབྲས་བུ་ཡིན། ། དེ་ནི་རིམ་གཅིག་ཁ་ན་ཡིན། ། ཞེས་བྱུང་། ལན་གྲངས་གཞན་དང་སྐྱེས་ནས་
མྱོང་བ་དང་མ་ངེས་པའི་ལས་ཆོས་ཅན། ཁྱོད་གསུམ་གྱིས་རང་གི་རིས་མཐུན་ནི་འཕེན་པར་བྱེད་ཀྱི། རིས་མི་
མཐུན་མི་འཕེན་ཏེ། ལས་དེ་བྱེད་པའི་ཕུང་པོའི་རྒྱུན་ལས་གཞན་པའི་རིས་མཐུན་གྱི་ཕུང་པོ་འཕེན་པའི་ཕྱིར།
འདོད་པའི་ཁམས་སོགས་ཁམས་གསུམ་པོ་ཐམས་ཅད་དང་འགྲོ་བ་ལྔ་ནི་ཆོས་ཅན། འཕེན་པ་བཞི་ཡོད་དེ།
མཐོང་ཆོས་དང་སྐྱེས་གནས་དང་ལན་གྲངས་གཞན་དང་མ་ངེས་པ་རྣམས་སུ་ཡོད་པའི་ཕྱིར། དམྱལ་བ་ན་ནི་མི་
145



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགེ་བ་བཞི་ག་ཡོད་ཅིང་དགེ་བའི་འཕེན་པ་གསུམ་ཡོད་ཀྱང་། མཐོང་ཆོས་ལ་བདེ་བ་མྱོང་འགྱུར་ནི་མེད་དེ།
དེར་མཐོང་ཆོས་ཀྱི་རྣམ་སྨིན་ཡིད་འོང་འབྱིན་པ་མེད་པའི་ཕྱིར། ས་གང་ལ་འདོད་ཆགས་དང་བྲལ་བ་བརྟན་
པར་བྱས་པའི་བྱིས་པ་སོ་སོ་སྐྱེ་བོ་ཆོས་ཅན། ས་དེར་སྐྱེ་བས་མྱོང་འགྱུར་གྱི་ལས་གསར་གསོག་མི་བྱེད་དེ། ས་དེ་
ལ་ཆགས་བྲལ་བརྟན་པའི་གང་ཟག་ཡིན་པའི་ཕྱིར། འདིས་ལས་གཞན་གསུམ་བྱེད་སྲིད་པར་འཕངས་སོ། ། དེ་
འདྲ་བའི་འཕགས་པ་ཆོས་ཅན། དེར་མ་ཟད་ལན་གྲངས་གཞན་རྣམས་སུའང་མྱོང་འགྱུར་གྱི་ལས་མི་བྱེད་དེ།
དེ་ལ་ཆགས་བྲལ་བརྟན་པའི་འཕགས་པ་ཡིན་པའི་ཕྱིར། འདིས་མ་ངེས་པ་དང་མཐོང་ཆོས་ཀྱི་ལས་བྱེད་སྲིད་
པར་འཕངས་པར་རང་འགྲེལ་ལས་བཤད་དོ། ། འདོད་པ་དང་སྲིད་རྩེ་ལ་ཆགས་བྲལ་མི་བརྟན་པ་ཉམས་པའི་
ཆོས་ཅན་གྱི་འཕགས་པ་ཡང་ཆོས་ཅན། ས་དེར་མྱོང་འགྱུར་གྱི་ལས་མི་བྱེད་དེ། འབྲས་བུ་ལས་ཉམས་ཡང་ལས་
དེ་མི་གསོག་པའི་ཕྱིར། བར་མ་དོན་ཡང་ལས་ཀྱི་འཕེན་པ་ཡོད་དེ། སྲིད་པ་བར་མ་བདེ་འདོད་ཁམས་སུ་སྐྱེ་
བའིཚེ་བར་དོ་དང་མངལ་གྱི་གནས་སྐབས་ལྔ་དང་བཅས་པའི་གནས་སྐབས་ལྔ་དང་བཅུ་གཅིག་པོ་དེ་རེ་རེ་
ལའང་ངེས་མ་ངེས་གཉིས་ཏེ། འཕེན་པ་རྣམ་པ་ཉི་ཤུ་རྩ་གཉིས་ཡོད་པའི་ཕྱིར། ཉེར་གཉིས་ལས་ངེས་པ་བཅུ་
གཅིག་པོ་དེ་ནི་ཆོས་ཅན། མཐོང་ཆོས་ལ་མྱོང་བའི་འབྲས་བུ་ཅན་ཡིན་ཏེ། ཁྱོད་ཀྱི་འབྲས་བུ་བཅུ་གཅིག་པོ་དེ་
ནི་རིས་གཅིག་པ་ཁོ་ན་ཡིན་པའི་ཕྱིར། དེར་ཐལ། དེ་འདྲ་བའི་བར་དོ་དང་ལྷག་མ་བཅུ་ནི་ལས་གཅིག་གིས་
འཕངས་པའི་ཕྱིར། གསུམ་པ་ལ། མྱོང་ངེས་སྤྱིར་བསྟན་པ། མཐོང་ཆོས་ལ་མྱོང་ངེས་བྱེ་བྲག་ཏུ་བཤད་པ།
ཞར་བྱུང་གི་དོན་དང་གསུམ། དང་པོ་ནི། ཉོན་མོངས་རབ་དང་དྲག་པོ་དང་། ། ཡོན་ཏན་ཞིང་དང་རྒྱུན་
ཆགས་སུ། ། བྱས་པ་གང་ཞིག་ཡིན་པ་དང་། ། ཕ་མ་གསོད་གང་དེ་ངེས་སོ། ། ཞེས་བྱུང་། ངེས་པའི་ལས་
ཆོས་ཅན། དྲུག་ཡོད་དེ། ཉོན་མོངས་རབ་ཏུ་དྲག་པོས་མི་དགེ་བ་དང༌། དད་པ་རབ་ཏུ་དྲག་པོས་དགེ་བ་དང་།
ཡོན་ཏན་གྱི་ཞིང་དཀོན་མཆོག་གསུམ་སོགས་ལ་ཕན་གནོད་དང་། དུས་རྒྱུན་ཆགས་སུ་བྱས་པ་གང་ཞིག་ཡིན་པ་
དང་། ཕན་འདོགས་པའི་ཞིང་ཕ་མ་གསོད་པ་གང་ཡིན་པ་དེ་རྣམ་སྨིན་ངེས་པའི་ལས་ཡིན་པའི་ཕྱིར། གཉིས་པ་
ནི། མཐོང་ཆོས་འབྲས་བུ་ཅན་གྱི་ལས། ། ཞིང་དང་བསམ་པའི་ཁྱད་པར་ལས། ། ས་དེའི་འདོད་ཆགས་
གཏན་སྲོལ་ཕྱིར། ། རྣམ་སྨིན་ངེས་པ་གང་ཡིན་པའོ། ། གང་དག་འགོག་བྱམས་ཉོན་མོངས་མེད། ། མཐོང་
དང་དགྲ་བཅོམ་འབྲས་ལངས་པ། ༈ དེ་ལ་ཕན་གནོད་བྱས་པ་ཡི། ། འབྲས་བུ་འཕྲལ་དུ་མྱོང་བར་འགྱུར། །
ཞེསཁྱུང་། མཐོང་ཆོས་འབྲས་བུ་ཅན་གྱི་ལས་ཆོས་ཅན། ཁྱོད་ལ་གཉིས་ཡོད་དེ། ཞིང་གི་ཁྱད་པར་དགེ་
འདུན་ནམ་གང་ཟག་ཁྱད་པར་ཅན་ལ་བུད་མེད་ ཅེས་སྐུར་བ་བཏབ་པས་ཚེ་དེ་ལ་མཚན་གྱུར་པ་ལྟ་བུ་དང་།
146



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བསམ་པའི་ཁྱད་པར་གླང་གི་མཚན་གཅོད་པ་ལས་ཐར་པར་བྱས་པ་ལས་ཚེ་དེར་སྐྱེས་པར་གྱུར་པ་ལྟ་བུ་ཡིན་པའི་
ཕྱིར། དེ་ཆོས་ཅན། ཁྱོད་ལ་རྣམ་གྲངས་གཞན་ཡང་ཡོད་དེ། ས་དེའི་འདོད་ཆགས་དང་གཏན་ནས་བྲལ་བའི་
ཚེ་ས་དེའི་དགེ་མི་དགེ་རྣམ་སྨིན་ངེས་ལ་གནས་སྐབས་མ་ངེས་པ་ནི་དེས་དེར་མི་སྐྱེ་བས་རྣམ་སྨིན་ངེས་པ་མཐོང་
ཆོས་ཉིད་དུ་མྱོང་བ་གང་ཡིན་པ་དེ་ལྟ་བུ་ཡོད་པའི་ཕྱིར། དེ་ཆོས་ཅན། རྣམ་གྲངས་གཞན་དྲུག་ཡོད་དེ།
གཞན་གང་དག་འགོག་པ་ལ་ཞུགས་པ་དང་། བྱམས་པ་ཚད་མེད་དང་། ཉོན་མོངས་མེད་པའི་ཏིང་ངེ་འཛིན་
དང༌། བདེན་པ་མཐོང་བའི་ལམ་དང་། དགྲ་བཅོམ་པའི་འབྲས་བུ་ཐོབ་མ་ཐག་དང་། འབྲས་བུ་དེ་ལས་
ལངས་མ་ཐག་པ་དེ་ལ་ཕན་གནོད་གང་བྱས་པའི་རྣམ་སྨིན་གྱི་འབྲས་བུ་ཚེ་འདིར་འཕྲལ་དུ་མྱོང་བར་འགྱུར་བའི་
ཕྱིར། གསུམ་པ་ལ། ལས་གང་གི་འབྲས་བུ་དང་། གཡེང་བའི་སེམས་ངོས་བཟུང་བ་གཉིས། དང་པོ་ནི།
རྣམ་པར་རྟོག་པ་མེད་པ་ཡི། ། དགེ་བའི་ལས་ཀྱི་རྣམ་སྨིན་ནི། ། སེམས་ཀྱི་ཚོར་བ་ཁོ་ནར་འདོད། ། མི་དགེ་
བའི་ནི་ལུས་ཀྱི་ཡིན། ། ཞེས་བྱུང་། རྣམ་པར་རྟོག་པ་མེད་པ་བསམ་གཏན་ཁྱད་པར་ཅན་ནས་སྲིད་རྩེའི་བར་གྱི་
དགེ་བའི་ལས་ཆོས་ཅན། ཁྱོད་ཀྱི་རྣམ་སྨིན་གྱི་འབྲས་བུ་ཚོར་བ་ནི་སེམས་ཀྱི་ཚོར་བ་ཁོ་ནར་འདོད་དེ། དེའི་
བར་གྱི་སས་བསྡུས་ཀྱི་ཚོར་བ་ལ་ནི་ལུས་ཚོར་མེད་པའི་ཕྱིར། མི་དགེ་བའི་རྣམ་སྨིན་གྱི་ཚོར་བ་ནི་ལུས་ཀྱི་ཚོར་བ་
ཁོ་ན་ཡིན་ཏེ། དེའི་སེམས་ཚོར་ནི་རྣམ་སྨིན་དུ་མི་འཇོག་པའི་ཕྱིར། གཉིས་པ་ནི། གཡེང་བའི་སེམས་ནི་ཡིད་
སེམས་ལ། ། དེ་ནི་ལས་ཀྱི་རྣམ་སྨིན་སྐྱེས། ། སྐྱག་གནོད་མ་མཉམ་མྱ་ངན་གྱིས། ། སྒྲ་མི་སྙན་མིན་འདོད་ལྡན་
རྣམས། ། ཞེས་བྱུང་། གཡེང་བ་སྟེ་སྨྱོས་པའི་སེམས་ནི་ཆོས་ཅན། ཁྱད་ཆོས་གསུམ་དང་ལྡན་ཏེ། ངོ་བོའི་
ཁྱད་པར་ཡིད་ཀྱི་སེམས་ལས་བྱུང་བ་དང་། དེ་ནི་རྒྱུ་སྔོན་གཞན་སྦྱོར་བཅུག་པའི་ལས་ཀྱི་རྣམ་སྨིན་སྐྱེས་ཡིན་པ་
དང་། མི་མ་ཡིན་གྱིས་སྐྲག་པར་བྱས་པ་དང་། དེས་གནོད་པ་དང་། འབྱུང་བ་ཆ་མི་མཉམ་པ་དང་། མྱ་ངན་
གྱིས་གཟིར་བ་ལྟ་བུའི་རྐྱེན་དང་ལྡན་ཞིང་། རྟེན་སྒྲ་མི་སྙན་པར་གཏོགས་པ་མ་ཡིན་པའི་འདོད་པ་དང་ལྡན་པའི་
གང་ཟག་རྣམས་ལ་ཡོད་པའི་ཕྱིར། སྨྱོ་སེམས་ལ་དབང་ཤེས་མེད་དེ། དབང་ཤེས་རྣམས་རྟོག་མེད་ཡིན་པའི་
ཕྱིར། གཉིས་པ་རྒྱུའི་སྒོ་ནས་དབྱེ་བ་ནི། ཡོན་སྐྱོན་སྙིགས་མར་གསུངས་པ་ནི། ། གཡོ་དང་ཞེ་སྡང་འདོད་
ཆགས་སྐྱེས། ། ཞེས་བྱུང་། མདོ་ལས་ཡོན་པོ་དང་སྐྱོན་ཅན་གྱི་ལས་དང་སྙིགས་མར་གསུངས་པའི་ལས་གསུམ་
ཆོས་ཅན། ཁྱོད་ཀྱི་རྒྱུ་ཡོད་དེ། གཡོ་སྒྱུ་དང་ཞེ་སྡང་དང་འདོད་ཆགས་ལས་སྐྱེས་པའི་ཕྱིར། གསུམ་པ་རྒྱུ་
འབྲས་གཉིས་ཀའི་སྒོ་ནས་དབྱེ་བ་ལ། མདོར་བསྟན་པ་དང་རྒྱས་པར་བཤད་པ་གཉིས། དང་པོ་ནི། དཀར་
ནག་ལ་སོགས་བྱེ་བྲག་གིས། ། ལས་ནི་རྣམ་པ་བཞི་ཡིན་ནོ། ། ཞེས་བྱུང་། ལས་ནི་ཆོས་ཅན། ཁྱོད་ལ་རྣམ་པ་
147



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞི་ཡོད་དེ། དཀར་ལ་རྣམ་སྨིན་དཀར་བ་གཟུགས་ཀྱི་ལས་དང་། གནག་ལ་རྣམ་སྨིན་ནག་པ་མི་དགེ་བ་དང་།
ལ་སོགས་ཏེ་དཀར་ནག་འདྲེས་མ་འདོད་པའི་དགེ་བའི་ལས་དང་། མི་དཀར་མི་གནག་ཅིང་རྣམ་སྨིན་མེད་པ་
ཟག་མེད་ཀྱི་ལས་དང་བཅས་པའི་བྱེ་བྲག་གིས་བཞིར་དབྱེ་བ་ཡིན་པའི་ཕྱིར། གཉིས་པ་ལ། སོ་སོའི་ངོ་བོ་སྤྱིར་
བསྟན་པ། ཟག་མེད་ཀྱི་ལས་བྱེ་བྲག་ཏུ་བཤད་པ། གཞན་གྱི་འདོད་པ་བརྗོད་པ་དང་གསུམ། དང་པོ་ནི། མི་
དགེ་གཟུགས་དང་འདོད་གཏོགས་པའི། ། དགེ་བ་ཉིད་ནི་རིམ་བཞིན་དུ། ། གནག་དང་དཀར་དང་གཉིས་
ཀའི་ལས། ། ཞེས་བྱུང་། རིམ་པ་བཞིན་དུ་སྦྱར་ན་མི་དགེ་བའི་ལས་ཆོས་ཅན། གནག་ལ་རྣམ་སྨིན་གནག་པའི་
ལས་ཡིན་ཏེ། ངོ་བོ་ཉོན་མོངས་ཅན་ཡིན་པས་གནག་ཅིང་། རྣམ་སྨིན་ཡིད་དུ་མི་འོང་བ་འབྱིན་པས་གནག་པའི་
ཕྱིར། གཟུགས་ཁམས་ཀྱི་དགེ་བ་ཆོས་ཅན། དཀར་ལ་རྣམ་སྨིན་དཀར་པའི་ལས་ཡིན་ཏེ། ངོ་བོ་མི་དགེ་བ་
དང་མ་འདྲེས་ཤིང་། རྣམ་སྨིན་ཀྱང་ཡིན་དུ་འོང་བ་འབྱིན་པས་དཀར་བའི་ཕྱིར། འདོད་ཁམས་སུ་གཏོགས་
པའི་དགེ་བའི་ལས་ཉིད་ཆོས་ཅན། དཀར་ནག་གཉིས་ཀ་འདྲེས་མའི་ལས་སུ་བཤད་དེ། རང་གི་ངོ་བོ་དཀར་བ་
ཡིན་ཡང་རྒྱུད་གཅིག་ལ་མི་དགེ་བ་དང་འདྲེས་པས་དཀར་ནག་འདྲེས་མ་དང་། རྣམ་སྨིན་ཡིད་འོང་འབྱིན་པས་
དཀར་ཡང་རྒྱུད་གཅིག་ལ་སྡུག་བསྔལ་དང་འདྲེས་ནས་འཇུག་པས་དཀར་ནག་གཉིས་ཀ་འདྲེས་མའི་ལས་ཡིན་
པའི་ཕྱིར། དཀར་ནག་འདྲེས་ཚུལ་དེ་ལྟར་ཡིན་གྱི་དགེ་བའི་ངོ་བོ་ཉིད་དཀར་ནག་འདྲེས་མ་མིན་ཏེ། དཀར་
པོའི་ལས་ཁོ་ན་ཡིན་པའི་ཕྱིར། རྣམ་སྨིན་ཀྱང་དཀར་ནག་གཉིས་ཀ་འདྲེས་མ་མ་ཡིན་ཏེ། དགེ་བའི་ལས་ཀྱིས་
རྣམ་སྨིན་ནག་པོའི་འབྱིན་མི་སྲིད་པའི་ཕྱིར། གཉིས་པ་ནི། དེ་ཟད་བྱེད་པ་ཟག་མེད་ཡིན། ། ཆོས་བཟོད་
འདོད་ཆགས་བྲལ་བ་ཡི། ། བར་ཆད་མེད་ལམ་བརྒྱད་ཀྱི་གང་། ། སེམས་པ་རྣམ་པ་བཅུ་གཉིས་ཏེ། ། ནག་པོ་
ཟད་པར་བྱེད་པའི་ལས། ། དགུ་པའི་སེམས་པ་གང་ཡིན་པ། ། དེ་ནི་དཀར་ནག་ཟད་བྱེད་ཡིན། ། དཀར་པོ་
བསམ་གཏན་འདོད་ཆགས་བྲལ། ། བར་ཆད་མེད་ལམ་སྐྱེས་ཐ་མས། ། ཞེས་བྱུང་། ནག་པོའི་ལས་དེ་ཆོས་
ཅན། ཁྱོད་ཟད་པར་བྱེད་པའི་ལས་ཡོད་དེ། ཟག་མེད་ཀྱི་ལས་དེ་དེ་ཡིན་པའི་ཕྱིར། ཟག་མེད་ཀྱི་ལས་ཆོས་
ཅན། ཁྱོད་ལ་སེམས་པ་རྣམ་པ་བཅུ་གཉིས་ཡོད་དེ། མཐོང་ལམ་སྡུག་བསྔལ་ཆོས་བཟོད་ཀྱི་སེམས་པ་བཞི་དང་།
འདོད་པ་ལ་འདོད་ཆགས་དང་བྲལ་བ་ཡི་སྒོམ་ལམ་བར་ཆད་མེད་ལམ་བརྒྱུད་ཀྱི་སེམས་བརྒྱད་དེ་བཅུ་གཉིས་པ་
གང་ཡིན་པ་དེ་ནག་པོ་མི་དགེ་བ་ཟད་པར་བྱེད་པའི་ལས་ཡིན་པའི་ཕྱིར། འདོད་ཆགས་དང་བྲལ་བར་བྱེད་པའི་
སྒོམ་ལམ་བར་ཆད་མེད་ལ་མ་དགུ་བའི་སེམས་པ་གང་ཡིན་པ་དེ་ནི་ཆོས་ཅན། འདོད་པའི་སས་བསྡུས་ཀྱི་དཀར་
ནག་འདྲེས་མའི་ལས་ཟད་བྱེད་ཡིན་ཏེ། དེ་འཇོམས་བྱེད་ཡིན་པའི་ཕྱིར། བསམ་གཏན་དགུ་ལ་འདོད་ཆགས་
148



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དང་བྲལ་བར་བྱེད་པའི་སྒོམ་ལམ་བར་ཆད་མེད་ལམ་ཟག་མེད་དགུ་དགུ་སྐྱེས་པའི་ཐ་མ་ཆོས་ཅན། ཁྱོད་ཀྱིས་
བསམ་གཏན་གྱི་སས་བསྡུས་པའི་དཀར་པོའི་ལས་འཁོར་བའི་རྒྱུ་བྱེད་པ་དེ་ཟད་པར་བྱེད་པ་ཡིན་ཏེ། ས་དེ་དག་
ལ་འདོད་ཆགས་དང་བྲལ་བའི་ཚུལ་གྱིས་སྤོང་བར་བྱེད་པའི་ཕྱིར། སྤྱིར་དཀར་པོའི་ལས་སྤྱོང་བ་དང་ཟད་པར་
བྱེད་མི་རིགས་པས་སྐབས་འདིར་ཞིབ་ཆ་དགོས་ཏེ། དེ་ཡང་འདོད་པའི་དགེ་བ་ལ་འདོད་ཆགས་དང་བྲལ་བའི་
ཚུལ་གྱིས་དེའི་སྐྱོན་སྦྱོང་བར་བྱེད་པས་དེ་ལྟར་བརྗོད་པའི་ཕྱིར་ཏེ། དགེ་བ་དེའི་ངོ་བོ་སྤོང་བ་ནི་མིན་པའི་ཕྱིར་ཏེ།
རང་འགྲེལ་ལས། དེའི་རང་གི་ངོ་བོ་ནི་སྤོང་བ་མ་ཡིན་ཏེ། ཞེས་གསུངས་པའི་ཕྱིར། གསུམ་པ་ནི། གཞན་ནི་
དམྱལ་བ་མྱོང་འགྱུར་དང་། ། འདོད་གཞན་མྱོང་འགྱུར་གཉིས་སུ་རིགས། ། གཞན་ནི་མཐོང་བའི་སྤང་བྱ་
གནག ། འདོད་པ་ལས་སྐྱེས་གཞན་དཀར་ནག ། ཅེས་བྱུང་། སློབ་དཔོན་གཞན་དག་ན་རེ། ལས་དཀར་
ནག་སོགས་ཀྱི་ཁྱད་པར་ཡོད་དེ། དམྱལ་བ་མྱོང་འགྱུར་གྱི་ལས་ནི་ནག་ལ་རྣམ་སྨིན་ནག་པ་དང་། གཞན་འདོད་
པའི་མྱོང་འགྱུར་གྱི་ལས་ནི་དཀར་ནག་གཉིས་འདྲེས་མར་རིགས་ཞེས་འདོད་པ་དང་། ཡང་གཞན་དག་ནི་
མཐོང་བ་སྟེ་མཐོང་ལམ་གྱི་སྤང་བྱ་ནི་གནག་པའི་ལས་དང༌། འདོད་པ་ལས་སྐྱེས་པའི་མཐོང་སྤང་ལས་གཞན་
སྒོམ་སྤང་ནི་དཀར་ནག་འདྲེས་མ་ཡིན་ཞེས་འདོད་པའི་ཕྱིར། དང་པོ་གྲུབ་སྟེ། དམྱལ་བར་འཕེན་རྫོགས་ཀྱི་
ལས་གཉིས་གནག ། འདོད་པ་ན་གཞན་དུ་དེ་གཉིས་ཀ་དཀར་ནག་འདྲེས་ནས་འཇུག་པའི་ཕྱིར་ཞེས་དང་།
གཉིས་པ་གྲུབ་སྟེ། མཐོང་སྤང་ལ་དགེ་བ་མེད་པ་ནག་ཅིང་། སྒོམ་སྤང་ལ་དགེ་སོགས་གསུམ་ག་ཡོད་པས་འདྲེས་
མ་ཡིན་པའི་ཕྱིར་ཟེར་རོ། ། གཉིས་པ་ལས་ཀྱི་རྣམ་གྲངས་དུ་མ་བསྟན་པ་ལ། དབྱེ་བ་སྤྱིར་བསྟན་པ་དང་།
ལས་ལམ་བྱེ་བྲག་ཏུ་བཤད་པ་གཉིས། དང་པོ་ནི། མི་སློབ་ལུས་ངག་ལས་ཡིད་ཉིད། ། ཐུབ་པའི་གསུམ་སྟེ་གོ་
རིམ་བཞིན། ། ལེགས་སྤྱད་གསུམ་པོ་ཐམས་ཅད་ན། ། གཙང་བྱེད་རྣམ་པ་གསུམ་ཡིན་ནོ། ། ལུས་ཀྱི་ལས་
སོགས་མི་དགེ་བ། ། ཉེས་པར་སྤྱད་པ་གསུམ་དུ་འདོད། ། བརྣབ་སེམས་ལ་སོགས་ལས་མིན་ཡང་། ། ཡིད་ཀྱི་
ཉེས་སྤྱོད་གསུམ་དུ་འདོད། ། བཟློག་པ་ལེགས་པར་སྤྱད་པ་ཡིན། ། ཞེས་བྱུང་། མདོ་ལས་འབྱུང་བའི་ཐུབ་
པའི་ལས་གསུམ་ཡོད་དེ། མི་སློབ་པའི་ལུས་དང་ངག་གི་ལས་དང་ཡིད་ཀྱི་ལས་ཉིད་ལ་གོ་རིམ་བཞིན་དུ་ཐུབ་པའི་
ལུས་ཀྱི་ལས་སོགས་གསུམ་དུ་འཇོག་ལ། མི་སློབ་པའི་ཡིད་ཁོ་ན་ལ་ཐུབ་པར་འཇོག་ཀྱང་དེ་ལས་ཡིན་པར་མི་
འཇོག་པའི་ཕྱིར། སྒོ་གསུམ་གྱི་ལེགས་སྤྱད་གསུམ་པོ་ཐམས་ཅད་ཆོས་ཅན། གཙང་བྱེད་རྣམ་པ་གསུམ་ཡིན་ཏེ།
ལུས་ངག་ཡིད་ཀྱི་དག་བྱེད་ཡིན་པའི་ཕྱིར། ལུས་ཀྱི་ལས་སོགས་ཏེ་ངག་དང་ཡིད་ཀྱི་མི་དགེ་བ་ཆོས་ཅན། ཉེས་
པར་སྤྱད་པ་གསུམ་དུ་འདོད་དེ། སྒོ་གསུམ་གྱི་ཉེས་སྐྱོན་ཡིན་པའི་ཕྱིར། བརྣབ་སེམས་ལ་སོགས་ཏེ་གནོད་
149



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་ལོག་ལྟ་གསུམ་པོ་ཆོས་ཅན། ལས་མིན་ཡང་ཡིད་ཀྱི་ཉེས་སྤྱོད་གསུམ་དུ་འདོད་དེ། དེའི་ཉེས་སྐྱོན་ཡིན་
པའི་ཕྱིར། ཡིད་ཀྱི་ལེགས་པར་སྤྱོད་པ་གསུམ་ཡང་ཡོད་དེ། ཡིད་ཀྱི་ཉེས་སྤྱོད་གསུམ་ལས་བཟློག་པའི་བྱ་བ་
བརྣབ་སེམས་སོགས་དང་བྲལ་བའི་ལེགས་སྤྱད་དེ་དེ་ཡིན་པའི་ཕྱིར། གཉིས་པ་ལ། མདོར་བསྟན་པ་དང་
།
རྒྱས་པར་བཤད་པ་གཉིས། དང་པོ་ནི། དེར་ལས་ཆེ་ལོང་བསྡུས་ནས་ནི། ། དགེ་དང་མི་དགེ་ཅི་རིགས་
པར། ། ལས་ཀྱི་ལམ་ནི་བཅུར་གསུངས་སོ། ། ཞེས་བྱུང་། འདི་ལ་གཉིས། ཚིག་དོན་དང་། མཐའ་དཔྱད་
པའོ། ། དང་པོ་ནི། ཤེས་བྱ་ཆོས་ཅན། ལེགས་སྤྱད་དང་ཉེས་སྤྱད་དེ་ལས་ཆེ་ལོང་སྟེ་རགས་པ་བསྡུས་ནས་དགེ་
མི་དགེའི་ལས་ལམ་ནི་བཅུར་གསུངས་པ་ཡིན་ཏེ། ལེགས་སྤྱད་དང་ཉེས་སྤྱད་ཅི་རིགས་བསྡུས་ནས་དགེ་བ་བཅུ་
དང་མི་དགེ་བ་བཅུར་བཤད་པའི་ཕྱིར། གཉིས་པ་མཐའ་དཔྱད་པ་ལ། །ཁ་ཅིག སྐབས་འདིའི་དངོས་བསྟན་
གྱི་ལས་ཡིན་ན། ལས་ཡིན་པས་ཁྱབ་ཟེར་ན། བརྣབ་སེམས་སོགས་ཡིད་ཀྱི་གསུམ་པོ་རེ་རེ་ཆོས་ཅན། དེར་
ཐལ། དེའི་ཕྱིར། དེར་ཐལ། འདིའི་དངོས་བསྟན་གྱི་དགེ་མི་དགེའི་ལས་བཅུ་པོ་གང་རུང་ཡིན་པའི་ཕྱིར།
འདོད་ན་མི་འཐད་པར་ཐལ། བརྣབ་སེམས་ལ་སོགས་ལས་མིན་ཡང་། ། ཞེས་གསུངས་པའི་ཕྱིར། གཞན་
ཡང་དེ་མི་འཐད་པར་ཐལ། དེ་གསུམ་ཉོན་མོངས་ཡིན་པའི་ཕྱིར། དེར་ཐལ། ལོག་ལྟ་ཉོན་མོངས་ཡིན་པ་གང་
ཞིག གཞན་གཉིས་ཀྱང་དེ་ཡིན་པའི་ཕྱིར། དང་པོ་དེར་ཐལ། འཇིག་ལྟ་ལོག་ལྟ་མཐར་ལྟ་སོགས་ལྟ་བ་ཉོན་
མོངས་ཅན་ལྔ་ཡོད་པའི་ཕྱིར། འོན་ཀྱང་མདོ་སྡེ་བ་ཁ་ཅིག་མི་དགེ་བ་བཅུ་བོ་ལས་ཡིན་པས། ལས་ཉོན་གཉིས་
མི་འགལ་བར་འདོད་དེ། བརྣབ་སེམས་སོགས་གསུམ་དེ་གཉིས་ཀ་ཡིན་པར་འདོད་པའི་ཕྱིར་གསུང་། ཁ་ཅིག་
རྒྱུ་དུས་ཀྱི་ཀུན་སློང་གཉིས་གང་རུང་མི་དགེ་བས་བྱས་པའི་ལས་ཡིན་ན། མི་དགེ་བའི་ལས་ཡིན་པས་ཁྱབ་ཟེར་ན།
རྒྱུའི་ཀུན་སློང་དགེ་བ་དང་དུས་ཀྱི་ཀུན་སློང་ཞེ་སྡང་གིས་བྱས་པའི་ལས་ཁྱད་པར་བ་དེ་ཆོས་ཅན། དེར་ཐལ།
དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། མ་ཡིན་པར་ཐལ། དགེ་བ་ཡིན་པའི་ཕྱིར།
དེར་ཐལ། དགེ་བས་རྒྱུའི་ཀུན་སློང་བྱས་པའི་ལས་ཡིན་པའི་ཕྱིར། ཁྱབ་ཅིང་རྟགས་གྲུབ་སྟེ། དེ་འདྲ་ཡོད་པའི་
ཕྱིར། དེར་ཐལ། མི་ནག་མདུང་ཐུང་ཅན་དེད་དཔོན་སྙིང་རྗེ་ཅན་གྱིས་བསད་པའི་ཚེ་དེ་ལ་ཉེས་པ་མ་བྱུང་བར་
ཕན་ཡོན་ཐོབ་པར་བཤད་པའི་ཕྱིར། གཉིས་པ་ལ། རིག་བྱེད་དང་རིག་བྱེད་ཡིན་པ་ངོས་བཟུང་བ། རྩ་བ་
གསུམ་དུ་བསྟན་པ། རྫོགས་བྱེད་གསུམ་དུ་བསྟན་པ། སོ་སོའི་ངོ་བོ་ཞར་བྱུང་དང་བཅས་པ་བཞི། དང་པོ་ལ།
དངོས་གཞི་ལ་དོགས་གཅོད་དང་། སྦྱོར་མཇུག་ལ་དོགས་གཅོད་གཉིས། དང་པོ་ནི། མི་དགེ་དྲུག་ནི་རྣམ་རིམ་
མིན། ། གཅིག་རྣམ་གཉིས་པོ་དེ་དག་ཀྱང་། ། བྱེད་ན་དགེ་བ་བདུན་རྣམ་གཉིས། ། ཏིང་འཛིན་ལས་སྐྱེས་
， 150



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རྣམ་རིག་མིན། ། ཞེས་བྱུང་། ངག་གི་ལས་བཞི་དང་། སྲོག་གཅོད་མ་བྱིན་ལེན་ཏེ་མི་དགེ་བ་དྲུག་ནི་ཆོས་ཅན།
རང་གིས་མི་བྱེད་ན་རྣམ་པར་རིག་བྱེད་མ་ཡིན་པ་ཉིད་གཙོ་ཆེ་སྟེ། གཞན་ལ་བྱེད་དུ་བཅུག་པའི་ཚེ་དངོས་གཞི་ལ་
བྱེད་དུ་འཇུག་པ་བོ་ལ་རྣམ་པར་རིག་བྱེད་མི་འབྱུང་བའི་ཕྱིར། གཅིག་འདོད་ལོག་ནི་ཆོས་ཅན། རྣམ་པ་གཉིས་
དང་ལྡན་ཏེ། རིག་བྱེད་ཡིན་མིན་གཉིས་ཀ་དང་ལྡན་པའི་ཕྱིར། འདི་ནི་བཅོལ་བས་མི་རྫོགས་ཏེ། རང་གི་
བྱེད་པ་ལ་ལྟོས་པའི་ཕྱིར། དྲུག་པོ་དེ་དག་ནི་རང་གིས་བྱེད་ན་རྣམ་རིག་ཡིན་མིན་གཉིས་ཀ་དང་ལྡན་ཏེ།
མཚོན་འདེབས་པ་དང་རྫུན་དུ་སྨྲ་བ་སོགས་ཀྱི་ཚེ་རྣམ་རིག་དང་ལྡན་ལ་དངོས་གཞི་ལ་རྣམ་རིག་མིན་པ་དང་ལྡན་
པའི་ཕྱིར། ལུས་ངག་གི་དགེ་བ་བདུན་ནི་ཆོས་ཅན། རིག་བྱེད་ཡིན་མིན་རྣམ་པ་གཉིས་ཀ་དང་ལྡན་པ་འབྱུང་སྟེ།
སྲོག་གཅོད་ལས་ལུས་གཟུང་བ་དང་ངག་གི་བདེན་པར་སྨྲ་བ་སོགས་ཀྱི་ཚེ་རྣམ་རིག་དང་། དེ་ལས་གཞན་གྱི་ཚེ་
རྣམ་རིག་མ་ཡིན་པ་དང་ལྡན་པའི་ཕྱིར། ཏིང་ངེ་འཛིན་ལས་སྐྱེས་པའི་བསམ་གཏན་དང་ཟག་མེད་ཀྱི་སྡོམ་པ་
ཆོས་ཅན། གཅིག་དང་ལྡན་ཏེ། རྣམ་རིག་མིན་པ་ཁོ་ན་དང་ལྡན་པའི་ཕྱིར། གཉིས་པ་ནི། ཉེར་བསྡོགས་
རྣམས་ནི་རྣམ་རིག་བྱེད། ། རྣམ་རིག་བྱེད་མིན་འགྱུར་བའམ། ། མ་ཡིན་བཟློག་པ་མཇུག་ཡིན་ནོ། ། ཞེས་
བྱུང་། དགེ་མི་དགེ་ཉེར་བསྡོགས་ཏེ་སྦྱོར་བ་རྣམས་ཆོས་ཅན། རྣམ་པར་རིག་བྱེད་དང་ལྡན་ཏེ། ལུས་ངག་གི་
བྱ་བ་ཅི་རིགས་ལ་ལྟོས་པའི་ཕྱིར། དེ་དག་གི་སྦྱོར་བ་རྣམས་ཆོས་ཅན། རྣམ་རིག་ཡིན་མིན་གཉིས་ཀ་དང་ལྡན་
པའང་ཡོད་དེ། དེ་དག་ཉོན་མོངས་སམ་དང་བ་དྲག་པོས་འཇུག་པའི་ཚེ། རྣམ་རིག་དུ་མ་ཟད་རྣམ་པར་རིག་
བྱེད་མིན་པ་དང་ལྡན་པར་འགྱུར་བའམ། ཡང་དེ་མ་ཡིན་པར་སྦྱོང་བ་ཞན་པ་གཅིག་གིས་རྣམ་པར་རིག་བྱེད་
དང་ལྡན་པར་འགྱུར་བའང་སྲིད་པའི་ཕྱིར། བདུན་པོ་དེ་དག་གི་མཇུག་གི་ཁྱད་པར་ཡོད་དེ། རང་རང་གི་ཉེར་
བསྡོགས་ལས་བཟློག་པ་རང་རང་གི་མཇུག་ཏུ་འཇོག་པའི་ཕྱིར། དེར་ཐལ། སྦྱོར་བ་ལས་བཟློག་པ་སྟེ་རྣམ་རིག་
མིན་པ་དང་ངེས་པར་ལྡན་ལ། རིག་བྱེད་དང་ལྡན་མི་ལྡན་གཉིས་ཡོད་པའི་ཕྱིར། གཉིས་པ་ནི། སྦྱོར་བ་རྩ་བ་
གསུམ་ལས་སྐྱེས། ། དེ་ཡི་མཇུག་ཐོགས་ལས་བྱུང་ཕྱིར། ། བརྣབ་སེམས་སོགས་རྩ་གསུམ་ལས་སྐྱེས། ། དགེ་བ་
སྦྱོར་དང་མཇུག་བཅས་རྣམས། ། ཆགས་སྡང་གཏི་མུག་མེད་ལས་སྐྱེས། ། ཞེས་བྱུང་། མི་དགེ་བ་བཅུའི་སྦྱོར་
བ་ཆོས་ཅན། དང་པོའི་ཀུན་སློང་དུག་གསུམ་གྱི་རྩ་བ་གསུམ་གང་རུང་ལས་སྐྱེས་པ་ཡིན་ཏེ། དེ་ཡི་མཇུག་ཐོགས་
ལས་བྱུང་བའི་ཕྱིར། བརྣབ་སེམས་དང་ལ་སོགས་པ་གནོད་སེམས་ལོག་ལྟ་གསུམ་ཆོས་ཅན། དུག་གསུམ་གྱི་རྩ་
བགང་རུང་ལས་སྐྱེས་ཏེ། རྟགས་དེའི་ཕྱིར། དགེ་བ་བཅུའི་སྦྱོར་བ་མཇུག་དང་བཅས་པ་རྣམས་ཆོས་ཅན།
ཆགས་སྡང་གཏི་མུག་མེད་པ་ལས་སྐྱེས་ཏེ། དེ་ལས་བྱུང་བའི་ཕྱིར། གསུམ་པ་རྫོགས་བྱེད་གསུམ་དུ་བསྟན་པ་ལ།
151



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དངོས་དང་གཞི་གང་ལ་བརྟེན་པ་གཉིས། དང་པོ་ནི། གསོད་དང་གནོད་སེམས་ཚིག་རྩུབ་བོ། ། ཞེ་སྡང་གིས་
ནི་མཐར་ཕྱིན་བྱེད། ། འོག་གནས་བརྣབ་སེམས་མ་བྱིན་ལེན། ། ཆགས་པ་ཡིས་ནི་རྫོགས་པར་བྱེད། ། ལོག་
པར་ལྟ་བ་གཏི་མུག་གིས། ། ལྷག་མ་གསུམ་གྱིས་རྫོགས་པར་འདོད། ། ཅེས་བྱུང་། ཤེས་བྱ་ཆོས་ཅན། མི་དགེ་
བ་བཅུ་པོ་དེ་ཉོན་མོངས་གང་གིས་རྫོགས་པར་བྱེད་ཚུལ་ཡོད་དེ། གསོད་པ་དང་གནོད་སེམས་དང་ཚིག་རྩུབ་པོ་
གསུམ་ནི་ཞེ་སྡང་གིས་ནི་མཐར་ཕྱིན་པར་བྱེད་ལ། ལོག་གཡེམ་དང་བརྣབ་སེམས་དང་མ་བྱིན་ལེན་གསུམ་ནི་
ཆགས་པ་ཡིས་ནི་རྫོགས་པར་བྱེད་ཅིང་། ལོག་པར་ལྟ་བ་ནི་གཏི་མུག་གིས་རྫོགས་པར་བྱེད་ལ། དེ་དག་གི་ལྷག་
མ་རྫུན་ཕྲ་མ་ངག་ཀྱལ་གསུམ་ནི་དུག་གསུམ་ཆར་གྱིས་རྫོགས་པར་བྱེད་པར་འདོད་པའི་ཕྱིར། གཉིས་པ་ནི།
གཞི་ནི་སེམས་ཅན་ལོངས་སྤྱོད་དང་། ། མིང་དང་གཟུགས་ནི་མིང་ཡིན་ནོ། ། ཞེས་བྱུང་། ལས་ལམ་བཅུ་ལ་ཆ་
བཞིར་བྱས་པའི་དང་པོ་གསོད་དང་གནོད་སེམས་ཚིག་རྩུབ་གསུམ་ཆོས་ཅན། བྱེད་པའི་གཞི་ནི་སེམས་ཅན་ཡིན་
ཏེ། ཡུལ་སེམས་ཅན་གྱི་སྲོག་གཅོད་པ་སོགས་ལས་འགྲུབ་པ་ཞིག་དགོས་པའི་ཕྱིར། ལོག་གཡེམ་བརྣབ་སེམས་
མ་བྱིན་ལེན་ཆོས་ཅན། གཞི་ཡོད་དེ། གཞན་གྱི་ལོངས་སྤྱོད་ལ་བརྟེན་ནས་འབྱུང་བའི་ཕྱིར། ལོག་ལྟ་ཆོས་ཅན།
གཞི་ཡོད་དེ། མིང་དང་གཟུགས་ཀྱི་དགེ་མི་དགེ་སོགས་ལ་སྐུར་བ་འདེབས་པ་ལས་འགྲུབ་པའི་ཕྱིར། ངག་གི་
བཞི་ཆོས་ཅན། གཞི་ཡོད་དེ། མིང་གི་ཚོགས་ལ་བརྟེན་ནས་འབྱུང་བའི་ཕྱིར། བཞི་པ་སོ་སོའི་ངོ་བོ་ཞར་བྱུང་
དང་བཅས་པ་ལ། ལས་ལམ་སོ་སོའི་ངོ་བོ། སེམས་པ་གང་ལས་ལམ་དུ་དང་ལྷན་ཅིག་འབྱུང་བ། འགྲོ་བ་གང་
ན་ལས་ལམ་དུ་ཡོད། ལས་ཀྱི་འབྲས་བུ་ཞར་བྱུང་དང་བཅས་པ་བཞི། དང་པོ་ལ། ལུས་དང་ངག་དང་ཡིད་ཀྱི་
ལས་བཤད་པ་གསུམ། དང་པོ་ལ། སྲོག་གཅོད་མ་བྱིན་ལེན་ལོག་གཡེམ་གསུམ། དང་པོ་ནི། སྔ་དང་མཉམ་
དུ་ཤི་བ་ལ། ། དངོས་མེད་ལུས་གཞན་སྐྱེས་ཕྱིར་རོ། ། དམག་ལ་སོགས་པ་དོན་གཅིག་ཕྱིར། ། ཐམས་ཅད་
བྱེད་པ་བོ་བཞིན་ལྡན། ། སྲོག་གཅོད་པ་ནི་བསམ་བཞིན་དུ། ། མ་ནོར་བ་ནི་གཞན་གསོད་པའོ། ། ཞེས་བྱུང་།
ཕ་རོལ་པོ་འཆིང་བ་སོགས་གསོད་པའི་སྦྱོར་བ་བྱས་ནས་གསོད་བྱེད་གསད་བྱའི་སྔར་ཤི་བ་དང་མཉམ་དུ་ཤི་བ་ལྔ་
ནི་ལས་ལམ་དངོས་གཞི་འབྱུང་བ་ནི་མེད་དེ། དེའི་ཚེ་ལས་ལམ་དངོས་གཞི་འབྱུང་བའི་རྟེན་ཞིག་ཡིན་པའི་ཕྱིར།
དེར་ཐལ། དེའི་ཚེ་སྦྱོར་བ་བྱེད་པའི་ལུས་རྟེན་དང་རྒྱུན་མི་གཅིག་པའི་ལུས་གཞན་ཞིག་སྐྱེས་ཟིན་པའི་ཕྱིར།
དམག་ལ་སོགས་པ་བྱེད་པ་དེ་དག་གི་ནང་ནས་གཅིག་གིས་སྲོག་གཅོད་བྱས་ནའང་དེ་ཐམས་ཅད་བྱེད་པ་བོ་
བཞིན་དུ་ལས་ལམ་གྱི་དངོས་གཞི་དང་ལྡན་པར་འགྱུར་ཏེ། དེ་ཐམས་ཅད་གསོད་པའི་དོན་གཅིག་ལ་ཞུགས་
པར་མཚུངས་པའི་ཕྱིར། དེའི་ཚེ་གསོད་སེམས་གཏན་མེད་ན་དངོས་གཞི་མེད་དེ། གསོད་འདོད་མེད་པ་ཡན་
152



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ལག་མ་ཚང་བའི་ཕྱིར། སྲོག་གཅོད་པ་ནི་ཆོས་ཅན། ཁྱོད་ཀྱི་ལས་ལམ་དངོས་གཞི་འབྱུང་བའི་ཚད་ཡོད་དེ།
གསོད་འདོད་ཀྱི་བསམ་པས་གསད་བྱ་གཞན་བསམ་བཞིན་དུ་མ་ནོར་བར་བསོད་པའི་ཚེ་དེར་འགྱུར་བའི་ཕྱིར།
གཉིས་པ་ནི། མ་བྱིན་ལེན་པ་གཞན་གྱི་ནོར། ། མཐུ་དང་འཇབ་བུས་བདག་གིར་བྱེད། ། ཅེས་བྱུང་། མ་བྱིན་
ལེན་པའི་ལས་ལམ་ཆོས་ཅན། ཁྱོད་ཀྱི་ངོ་བོ་ཡོད་དེ། གཞན་གྱིས་བཟུང་པའི་ནོར་མཐུས་འཕྲོག་པ་དང་།
འཇབ་བུས་བརྐུས་ནས་བདག་གིར་བྱས་པའི་ལས་ལམ་དེ་དེ་ཡིན་པའི་ཕྱིར། གསུམ་པ་ནི། བགྲོད་མིན་བགྲོད་
པར་འདོད་པ་ཡིས། །ལོག་པར་གཡེམ་པ་རྣམ་པ་བཞི། ། ཞེས་བྱུང་། ལོག་གཡེམ་ཆོས་ཅན། ངོ་བོ་ཡོད་དེ།
བགྲོད་བྱ་མིན་པ་ལ་བགྲོད་པར་འདོད་པ་ཡི་རྒྱུ་ལས་བྱུང་བའི་ལས་ལམ་ཞིག་དེ་ཡིན་པའི་ཕྱིར། ལོག་པར་གཡེམ་
པ་དེ་ཆོས་ཅན། ཁྱོད་ལ་རྣམ་པ་བཞི་ཡོད་དེ། བགྲོད་བྱ་མིན་པ་ཡུལ་གཞན་གྱི་ཆུང་མ་སོགས་དང་། ཁོ་དང་
བཤང་ལམ་སོགས་ལམ་མིན་པ་དང་། གཙུག་ལག་ཁང་སོགས་ནས་མིན་པ་དང༌། སྦྲུམ་མ་དང་བསྙེན་གནས་
སོགས་དུས་མ་ཡིན་པར་བགྲོད་པ་རྣམས་སུ་ཡིན་པའི་ཕྱིར། གཉིས་པ་ལ། རྫུན་ཕྲ་མ་ཚིག་རྩུབ་ངག་ཀྱལ་བཞི་
ལས། དང་པོ་ལ། དངོས་དང་ཞར་བྱུང་གཉིས། དང་པོ་ནི། རྫུན་ཚིག་འདུ་ཤེས་གཞན་བསྒྱུར་བའི། །
ཚིག་དོན་མངོན་པར་གོ་བའོ། ། ཞེས་བྱུང་། རྫུན་ཚིག་གི་ལས་ལམ་ཆོས་ཅན། ངོ་བོ་ཡོད་དེ། སྨྲ་བ་པོས་སྨྲ་
བྱའི་དོན་དེ་ལས་གཞན་དུ་འདུ་ཤེས་བསྒྱུར་ཏེ་བསམ་བཞིན་དུ་མི་བདེན་པར་སྨྲས་པའི་ཚིག་དོན་ཕ་རོལ་པོས་
མངོན་པར་གོ་བའི་ལས་ལམ་དེ་དེ་ཡིན་པའི་ཕྱིར། གཉིས་པ་ནི། མིག་རྣ་ཡིད་ཀྱི་རྣམ་ཤེས་དང་། ། གསུམ་
གྱིས་ཉམས་སུ་མྱོང་གང་དེ། ། མཐོང་ཐོས་རྣམ་པར་ཤེས་པ་དང་། ། རྟོགས་པ་ཡིན་ཏེ་རིམ་བཞིན་བཤད། །
ཅེས་བྱུང་། རྫུན་ལ་ཐ་སྙད་བཅུ་དྲུག་གསུངས་པ་ཡོད་དེ། མཐོང་བ་དང་ཐོས་པ་དང་རྣམ་པར་ཤེས་པ་དང་
རྟོགས་པ་བཞི་ལ་མ་མཐོང་སོགས་སུ་སྨྲ་བ་བཞི་དང་། མ་མཐོང་བ་སོགས་བཞི་ལ་མཐོང་བ་སོགས་སྨྲ་བ་བཞི་སྟེ་
བརྒྱུད་ནི་ལོག་རྫུན་ཡིན་ལ། དེ་དག་བདེན་པར་སྨྲ་བའི་བཞི་ཚན་གཉིས་ཏེ་བརྒྱུད་ནི་ཡང་དག་པའི་དོན་ཅན་ཏེ་
འདིར་སྔ་མ་ཅི་རིགས་ལ་བྱེད་པའི་ཕྱིར། མཐོང་བ་སོགས་ཀྱི་ཁྱད་པར་ཡོད་དེ། མིག་གིས་མཐོང་བ་དང་། རྣ་
བས་ཐོས་པ་དང་། ཡིད་ཀྱི་རྣམ་པར་ཤེས་པས་རྣམ་པར་ཤེས་པ་དང་། སྣ་ལྕེ་ལུས་གསུམ་གྱི་རྣམ་ཤེས་ཀྱིས་
ཉམས་སུ་མྱོང་བ་གང་ཡིན་པ་དེ་ལ་རྟོགས་པ་ཡི་ནི་རིམ་པ་བཞིན་དུ་བཤད་པའི་ཕྱིར། གཉིས་པ་ཕྲ་མ་ནི། བྲམ་
ཕ་རོལ་དབྱེ་བའི་ཕྱིར། ། ཉོན་མོངས་ཅན་གྱི་སེམས་ཀྱི་ཚིག ། ཅེས་བྱུང་། ཕྲམའི་ལས་ལམ་ཆོས་ཅན། ངོ་བོ་
ཡོད་དེ། ཕ་རོལ་མཐུན་པའི་དབྱེ་བའི་ཕྱིར་དུ་མ་འཁྲུལ་བའི་ཉོན་མོངས་ཅན་གྱི་ཚིག་གང་ཡིན་པའི་ཕྱིར་ལས་
ལམ་དེ་དེ་ཡིན་པའི་ཕྱིར། གསུམ་པ་ནི། ཚིག་རྩུབ་པོ་ནི་མི་སྙན་པ། ། ཞེས་བྱུང་
། ཚིག་རྩུབ་ཀྱི་ལས་ལམ་ཆོས་
153



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅན། ངོ་བོ་ཡོད་དེ། མ་འཁྲུལ་བས་ཉོན་མོངས་ཅན་གྱི་ངག་མི་སྙན་པར་སྨྲ་བའི་དོན་ཕ་རོལ་པོས་གོ་བའི་ལས་
ལམ་དེ་དེ་ཡིན་པའི་ཕྱིར། དེ་ལྟ་བུ་ནི་གཞན་ལ་ཕན་པའི་ཆེད་དུ་མ་ཡིན་པར་སྨྲས་པ་ཞིག་སོགས་ཏེ། གངས་
སྤེལ་ལས། དེ་ལ་ཕན་པའི་ཕྱིར་མ་ཡིན་པའོ། ། ཞེས་གསུངས་པའི་ཕྱིར་དང་། ཕན་སེམས་ཀྱི་སྨྲས་པ་ནི་ཉོན་
མོངས་ཅན་མ་ཡིན་པའི་ཕྱིར་རོ། ། བཞི་བ་ནི། ཉོན་མོངས་ཅན་ཀུན་ཀྱལ་བ་བ་ཉིད། ། གཞན་ནི་དེ་ལས་
གཞན་ཉོན་མོངས། ། ཁ་གསག་གླུ་དང་ཟློས་གར་བཞིན། ། བསྟན་བཅོས་ངན་བཞིན་ཞེས་བྱུང་། ཚིག་ཀྱལ་
བའི་ལས་ལམ་ཆོས་ཅན། ངོ་བོ་ཡོད་དེ། སེམས་ཉོན་མོངས་ཅན་གྱིས་སྨྲས་པའི་ཚིག་ཀུན་དེ་དེ་ཡིན་པའི་ཕྱིར།
སྡེ་བ་གཞན་ན་རེ། དེའི་ངོ་བོ་ཡོད་དེ། རྫུན་སོགས་གསུམ་པོ་དེ་ལས་གཞན་པའི་ཉོན་མོངས་ཅན་གྱི་ཚིག་དེ་དེ་
ཡིན་པའི་ཕྱིར་ཞེས་འདོད་པའི་ཕྱིར། དབྱེ་ན་དུ་མ་ཡོད་དེ། བཀུར་སྟི་ཐོབ་པའི་ཆེད་དུ་ཁ་གསག་བྱེད་པ་དང་
ཆགས་པས་ཀླུ་ལེན་པ་དང་ཟློས་གར་དང་བཞད་གད་བྱེད་པ་གསུམ་བཞིན་དང་། ཕྱིའི་བསྟན་བཅོས་ངན་པ་
འདོན་པ་བཞིན་ཡིན་པའི་ཕྱིར། གསུམ་པ་ལ། བརྣབ་སེམས་གནོད་སེམས་ལོག་ལྟ་གསུམ་ལས། དང་པོ་ནི།
བརྣབ་སེམས་ནི། ། ལོག་པས་གཞན་གྱི་ནོར་ལ་ཆགས། ། ཞེས་བྱུང་། བརྣབ་སེམས་ཀྱི་ལས་ལམ་ཆོས་ཅན།
ངོ་བོ་ཡོད་དེ། ལོག་པས་གཞན་གྱི་ནོར་ལ་ཆགས་པའི་ལས་ལམ་དེ་དེ་ཡིན་པའི་ཕྱིར། གཉིས་པ་ནི། གནོད་
སེམས་སེམས་ཅན་ལ་སྡང་བ། ། ཞེས་བྱུང་། གནོད་སེམས་ཀྱི་ལས་ལམ་ཆོས་ཅན། ངོ་བོ་ཡོད་དེ། ཞེ་སྡང་
པས་སེམས་ཅན་གཞན་ལ་གནོད་པར་བསམ་པའི་ལས་ལམ་དེ་དེ་ཡིན་པའི་ཕྱིར། གསུམ་པ་ལ། དངོས་དང་།
ཞར་བྱུང་གཉིས། དང་པོ་ནི། དགེ་དང་མི་དགེ་མེད་ལྟ་བ། ། ལོག་པར་ལྟ་བ་ཡིན་ཞེས་བྱུང་། ལོག་པར་ལྟ་
བའི་ལས་ལམ་ཆོས་ཅན། ངོ་བོ་ཡོད་དེ། དགེ་བ་དང་མི་དགེ་བ་མེད་པར་ལྟ་བས་མཚོན་པའི་ཆོས་ཅི་རིགས་ལ་
སྐུར་བ་འདེབས་པའི་ཤེས་རབ་ཉོན་མོངས་ཅན་དེ་དེ་ཡིན་པའི་ཕྱིར། འདི་ལ་དབྱེ་ན་རྣམ་ གྲངས་མང་སྟེ།
འཕགས་པའི་གང་ཟག་ལྟ་བུ་དང་། ས་ལམ་དང་། འཇིག་རྟེན་ཕ་རོལ་ལ་སྐུར་བ་འདེབས་པ་དང་། སྣོད་
བཅུད་དབང་ཕྱུག་དང་ཚངས་པ་སོགས་ཀྱིས་བྱས་པར་ལྟ་བ་སོགས་ཡོད་པའི་ཕྱིར། གཉིས་པ་ལ་གཉིས་ཀྱི་དང་
པོ་ནི། འདི་ལ། གསུམ་ལམ་བདུན་ནི་ལས་ཀྱང་ཡིན། ། ཞེས་བྱུང་། བརྣབ་སེམས་སོགས་ཡིད་ཀྱི་གསུམ་ཆོས་
ཅན། ལས་ཀྱི་ལམ་ཡིན་ཏེ། རང་དང་མཚུངས་ལྡན་གྱི་སེམས་པ་ཡུལ་ལ་གཡོ་བར་བྱེད་པའི་བྱེད་ལས་ཅན་ཡིན་
པའི་ཕྱིར་ཏེ། ཁྱོད་ཀྱི་དབང་གིས་སེམས་པས་དེ་ལྟར་འདུ་བྱེད་པའི་ཕྱིར། ལུས་ངག་གི་ལས་བདུན་ནི་ཆོས་ཅན།
ལས་ལམ་དུ་མ་ཟད་ལས་ཀྱང་ཡིན་ཏེ། ཁྱོད་ཀུན་ནས་སློང་བའི་སེམས་པ་ནི་ཁྱོད་ལ་བརྟེན་ནས་འཇུག་པས་ན་
ལས་ཀྱི་ལམ་ཡིན་ལ། ངོ་བོའི་སྒོ་ནས་ལས་ཀྱང་ཡིན་པའི་ཕྱིར། ལུས་ངག་གི་ལས་ལམ་བདུན་ལ་དངོས་གཞིས་
154



'་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་ད
ཁྱབ་སྟེ། དེ་དག་གི་སྦྱོར་བ་བདུན་ནི་ལས་ལམ་གྱི་ཆེད་དུ་འཇུག་པ་ཡིན་པས་ལས་ལམ་མ་ཚང་། མཇུག་བདུན་
ནི་ལས་ལམ་ལས་འདས་པའི་ཕྱིར། གཉིས་པ་ལ། གཅོད་ཚུལ་དང་། འཚམས་སྦྱར་ཚུལ་གཉིས། དང་པོ་ནི།
མེད་པར་ལྟ་བས་རྩ་བ་གཅོད། ། འདོད་གཏོགས་སྐྱེས་ནས་ཐོབ་པ་རྣམས། ། རྒྱུ་དང་འབྲས་ལ་སྐུར་འདེབས་
པས། ། ཀུན་གྱིས་རིམ་གྱིས་མི་ནང་དུ། ། སྐྱེས་པ་བུད་མེད་ཀྱིས་གཅོད་དོ། ། ལྟ་སྤྱོད་དེ་ནི་མི་ལྡན་པའོ། །
ཞེས་བྱུང་། ཤེས་བྱ་ཆོས་ཅན། མི་དགེ་བ་གང་གིས་དགེ་བའི་རྩ་བ་གཅོད་པ་ཡོད་དེ། རྒྱུ་དང་འབྲས་བུ་སོགས་
ལ་མེད་ཅེས་སྐུར་པ་འདེབས་པའི་ལོག་ལྟས་གཅོད་པར་བྱེད་པའི་ཕྱིར། གོང་གཅོད་པ་ཡོད་དེ། འདོད་
གཏོགས་ཀྱི་དགེ་རྩ་སྐྱེས་ནས་ཐོབ་པ་རྣམས་གཅོད་ཀྱི། གོང་མའི་དགེ་རྩ་མི་གཅོད་པའི་ཕྱིར། དེ་ཡང་ཟག་མེད་
ལ་དམིགས་པས་མི་གཅོད་པ་མིན་ཏེ། ཟག་བཅས་ཟག་མེད་ཀུན་ལ་དམིགས་ཀྱང་གཅོད་པའི་ཕྱིར། དེས་ན་
ཀུན་གྱིས་དོན་ལོག་ལྟ་ཀུན་གྱིས་ཞེས་མི་སྦྱོར་རོ༔ ། གཅོད་ཚུལ་ནི་ཅིག་ཅར་དུ་མིན་ཏེ། ཆུང་འབྲིང་ཆེན་པོ་
རྣམས་རིམས་ཀྱིས་གཅོད་པའི་ཕྱིར། འགྲོ་བ་གཞན་དུ་མ་ཡིན་པར་མིའི་ནང་དུ་སྐྱེས་པ་དང་བུད་མེད་ཀྱིས་
གཅོད་པར་བྱེད་ཀྱི། ཟ་མ་དང་མ་ནིང་སོགས་ཀྱིས་མི་གཅོད་དེ། དེ་རྣམས་བསམ་པ་མི་བརྟན་པའི་ཕྱིར། དེ་
ཡང་ལྟ་བ་སྤྱད་པས་གཅོད་ཀྱི། སྲིད་པ་སྤྱད་པས་མི་གཅོད་དེ། དེ་བསམ་པ་གཡོ་བའི་ཕྱིར། དགེ་རྩ་བཅད་པ་
དག་ནི་ཆོས་ཅན། དགེ་རྩ་དེ་དང་མི་ལྡན་པ་ཞེས་བྱ་སྟེ། དེ་དང་བྲལ་པའི་ཕྱིར། གཉིས་པ་ནི། འཚམས་ནི་ཐེ་
ཚོམ་ཡོད་ལྟ་བས། ། འཚམས་མེད་བྱེད་པའི་འདི་ལ་མིན། ། ཞེས་བྱུང་། དགེ་རྩ་ཆད་བ་ཆོས་ཅན། ཁྱོད་སླར་
འཚམས་སྦྱོར་བའི་དུས་ཡོད་དེ། རྒྱུ་འབྲས་ལ་ཡོད་དམ་སྙམ་པའི་ཐེ་ཚོམ་དང་། ཡོད་པར་ངེས་པའི་ལྟ་བ་གང་
རུང་གིས་འཚམས་སྦྱོར་བའི་ཕྱིར། འཚམས་མེད་བྱེད་པའི་དགེ་རྩ་ཆོས་ཅན། ཚེ་འདི་ལ་འཚམས་སྦྱོར་བ་མིན་
ཡང་སྦྱོར་བའི་དུས་ཡོད་དེ། ཚེ་འཕོས་ནས་འཚམས་སྦྱོར་བར་འགྱུར་བའི་ཕྱིར། གཉིས་པ་སེམས་པ་གང་ལས་
ལམ་དུ་དང་ལྷན་ཅིག་འབྱུང་བ་བྱེད་པ་ལ། མི་དགེ་བ་དང་དགེ་བ་མི་དབང་དུ་བྱས་པ་གཉིས། དང་པོ་ནི། མི་
དགེ་བ་བརྒྱད་ཀྱི་བར་དག་དང་། ། སེམས་པ་ཅིག་ཅར་ལྷན་ཅིག་འབྱུང་། ། ཞེས་བྱུང་། སེམས་པ་ཆོས་ཅན།
མི་དགེ་པ་དང་ལྷན་ཅིག་འབྱུང་བ་ཡོད་དེ། སྲོག་གཅོད་པ་སོགས་མི་དགེ་བ་གཅིག་ནས་བརྒྱད་ཀྱི་བར་དག་དང་
ལྷན་ཅིག་ཅིག་ཅར་འབྱུང་བ་ཡོད་པའི་ཕྱིར། དེར་ཐལ། ལུས་ངག་གི་བདུན་དང་ཡིད་ཀྱི་གསུམ་གང་རུང་ལྷན་
ཅིག་འབྱུང་བ་ཡོད་པའི་ཕྱིར། གཉིས་པ་ནི། དགེ་བ་བཅུ་ཡི་བར་དག་དང་། གཅིག་དང་བརྒྱུད་དང་ལྔ་དང་
མིན། ། ཅེས་བྱུང་། སེམས་པ་ཆོས་ཅན། དགེ་བདུ་དང་ལྷན་ཅིག་འབྱུང་བ་ཡོད་དེ། གཅིག་ནས་བཅུ་ཡི་
བར་དག་དང་ལྷན་ཅིག་འབྱུང་བའི་ཕྱིར། དེར་ཐལ། སྲོག་གཅོད་སྤོང་བ་སོགས་བཅུ་དང་ལྷན་ཅིག་འབྱུང་བ་
155



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པའི་ཕྱིར། དམིགས་བསལ་ཡོད་དེ། སྡོམ་པའི་དབང་དུ་བྱས་ནས་དགེ་བའི་ལས་ལམ་གཅིག་ཁོ་ན་དང་།
ལྔ་ཁོ་ན་དང༌། བརྒྱད་ཁོ་ན་དང་ལྷན་ཅིག་འབྱུང་བ་མེད་པའི་ཕྱིར། དེར་ཐལ། སྣ་གཅིག་ཁོ་ནའི་སྡོམ་པ་
གཟུགས་ཅན་མེད་པའི་ཕྱིར་དང་། སྤོང་བ་གསུམ་དང་ལྔ་ཙམ་གྱི་སྡོམ་པ་མེད་པའི་ཕྱིར། གསུམ་པ་འགྲོ་བ་གང་
ན་ལས་ལམ་དུ་ཡོད་དཔྱད་པ་ལ། མི་དགེ་བ་དང་དགེ་བ་གཉིས། དང་པོ་ནི་དམྱལ་བ་ན་ནི་དམྱལ་བ་དང་། །
ཚིག་རྩུབ་གནོད་སེམས་རྣམ་གཉིས་སོ། ། བརྣབ་སེམས་ལོག་ལྟ་ ལྡན་པས་སོ། ། སྒྲ་མི་སྙན་ན་གསུམ་ཡོད་
དེ། ། དེ་ན་བདུན་པ་དངོས་སུ་ཡང་། ། འདོད་པ་གཞན་ན་མི་དགེ་བཅུ། ། ཞེས་བྱུང་། དམྱལ་བ་ཆོས་ཅན།
ཁྱོད་ན་མི་དགེ་བ་གསུམ་ཡོད་དེ། ཚིག་ཀྱལ་བ་དང་ཚིག་རྩུབ་དང་གནོད་སེམས་གསུམ་མངོན་གྱུར་དང་ལྡན་པ་
རྣམ་པ་གཉིས་ཀའི་སྒོ་ནས་ཡོད་པའི་ཕྱིར། དེ་ན་མི་དགེ་གཞན་གཉིས་ཀྱང་ཡོད་དེ། བརྣབ་སེམས་དང་ལོག་ལྟ་
ལྡན་པའི་སྒོ་ནས་ཡོད་པའི་ཕྱིར། སྒྲ་མི་སྙན་ན་གསུམ་ཡོད་དེ། བརྣབ་སེམས་གནོད་སེམས་ལོག་ལྟ་གསུམ་ས་
བོན་ལྡན་པའི་སྒོ་ནས་ཡོད་ལ། དེ་ན་བདུན་པ་ངག་ཀྱལ་མངོན་གྱུར་དུ་དངོས་སུ་ཡང་ཡོད་པའི་ཕྱིར། སྔར་
བཤད་པ་དེ་གཉིས་ན་གཞན་ཕྱོགས་མཐུན་ལྟ་བུ་ལས་ཡོངས་སུ་རྫོགས་པ་མེད་དེ། དེ་དག་གི་མཚན་ཉིད་ཚང་བ་
མེད་པའི་ཕྱིར། དེ་གཉིས་ལས་གཞན་པའི་འདོད་པ་ན་མི་དགེ་བཅུ་མངོན་གྱུར་དུ་ཡོད་དེ། གླིང་གསུམ་གྱི་མི་
དང་ཡི་དྭགས་དང་དུད་འགྲོ་དང་ལྷ་མིན་ལ་དེ་ལྟར་ཡོད་ཅིང་། ལྷ་ལའང་ཅི་རིགས་ཡོད་པའི་ཕྱིར། གཉིས་པ་
ནི། དགེ་བ་གསུམ་ནི་ཐམས་ཅད་ན། ། རྙེད་དང་མངོན་དུ་གྱུར་སྒོ་ནས། ། གཟུགས་མེད་འདུ་ཤེས་མེད་
སེམས་ཅན། ། རྙེད་པས་བདུན་ཡོད་ལྷག་བྱས་ན། ། མངོན་དུ་གྱུར་པའི་སྒོ་ནས་ཀྱང་། ། དམྱལ་བཅས་སྒྲ་མི་
སྙན་མ་གཏོགས། ། ཞེས་བྱུང་། ཡིད་ཀྱི་དགེ་བ་གསུམ་ནི་ཆོས་ཅན། ཁམས་གསུམ་དང་འགྲོ་བ་ལྔ་ཐམས་ཅད་
ན་ཡོད་དེ། དེ་དག་ན་རྙེད་པ་དང་མངོན་དུ་གྱུར་པ་ཅི་རིགས་ཀྱི་སྒོ་ནས་ཡོད། གཟུགས་མེད་དང་འདུ་ཤེས་
མེད་པའི་སེམས་ཅན་ལ་རྙེད་པ་སྟེ་ལྡན་པའི་སྒོ་ནས་ཡོད། དེ་དག་གི་ལྷག་མར་བྱས་པའི་ཁམས་དང་། འགྲོ་བ་
ན་ལུས་ངག་གི་བདུན་མངོན་དུ་གྱུར་པའི་སྒོ་ནས་ཡོད་པའི་ཕྱིར། འདི་ལྟར་ཡིན་གྱི། བདུན་པོ་སྔ་མ་དང་མི་
སྦྱོར་རོ། ། ཡི་དྭགས་དང་དུད་འགྲོ་ལ་ཡིད་ཀྱི་གསུམ་ཡོད་ཀྱང་སྡོམ་པས་བསྡུས་པའི་དེ་གསུམ་མེད་པར་ཤེས་
དགོས་ཏེ། དེ་དག་ན་སྡོམ་པ་མེད་པའི་ཕྱིར། དམྱལ་བ་དང་བཅས་པའི་སྒྲ་མི་སྙན་པ་ནི་མ་གཏོགས་ ཏེ།
དམིགས་ཀྱིས་བསལ་ནས་མངོན་གྱུར་དུ་མེད་པར་བཤད་པའི་ཕྱིར་རོ། ། བཞི་བ་ལས་ཀྱི་འབྲས་བུ་ཞར་བྱུང་དང་
བཅས་པ་ལ། འབྲས་བུ་དང་ཞར་བྱུང་གཉིས། དང་པོ་ནི། ཐམས་ཅད་བདག་པོ་རྒྱུ་མཐུན་དང་། ། རྣམ་
སྨིན་འབྲས་བུ་འབྱིན་བར་འདོད། ། སྡུག་བསྔལ་ཕྱིར་དང་བསད་ཕྱིར་དང༌། །གཟི་བྱིན་མེད་ཕྱིར་འབྲས་རྣམ་
156



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གསུམ། །ཞེས་བྱུང་། དགེ་མི་དགེའི་ལམ་ཐམས་ཅད་ཆོས་ཅན། སྦྱོར་དངོས་མཇུག་གསུམ་གྱིས་འབྲས་བུ་སོ་
སོར་འབྱིན་པར་འདོད་དེ། སྦྱོར་བས་རྣམ་སྨིན་གྱི་འབྲས་བུ་དང་། དངོས་གཞིས་རྒྱུ་མཐུན་གྱི་འབྲས་བུ་དང་།
མཇུག་གིས་བདག་པོའི་འབྲས་བུ་འབྱིན་པའི་ཕྱིར། དེར་ཐལ། སྲོག་གཅོད་ཀྱིས་མཚོན་ན་སྦྱོར་བའི་ཚེ་གཞན་
སྡུག་བསྔལ་པར་བྱས་པས་རྣམ་སྨིན་སྡུག་བསྔལ་པའི་ལུས་འགྲུབ། དངོས་གཞིའི་ཚེ་བསད་པས་རྒྱུ་མཐུན་ཚེ་
ཐུང༌། མཇུག་ཏུ་གསད་བྱ་དེ་གཟི་བྱིན་མེད་པར་བྱས་པའི་ཕྱིར་བདག་འབྲས་ས་ཕྱོགས་དང་སྨན་གཟི་མཐུ་ཆུང་
བའི་ཕྱིར། དེ་བཞིན་དུ་མི་དགེ་བ་གཞན་དང་དེ་ལས་བཟློག་པའི་དགེ་བའི་འབྲས་བུ་ལའང་ཅི་རིགས་སྦྱོར་ཏེ།
ལུས་དང་ངག་གི་ལས་ལོག་པར་ཆགས་པ་ལས་སྐྱེས་པ་ཞིག་དེ་ཡིན་པའི་ཕྱིར། ལོག་འཚོ་ཆོས་ཅན། ཁྱོད་ལོགས་
ཤིག་ཏུ་བཀར་ནས་བསྟན་པའི་རྒྱུ་མཚན་ཡོད་དེ། སོ་སྐྱེས་སྦྱངས་དཀའ་བའི་རྒྱུ་མཚན་གྱིས་ཡིན་པའི་ཕྱིར།
གལ་ཏེ་ཁ་ཅིག་ཡོ་བྱད་ལ་ཆགས་པས་ཀུན་ནས་བསླངས་པའི་ལུས་ངག་ཁོ་ན་ལ་ལོག་འཚོར་འཇོག་གོ་སྙམ་ན།
འཐད་པ་མིན་ཏེ། དེ་ནི་ཚུལ་ཁྲིམས་ཀྱི་ཕུང་པོའི་མདོར་གསུངས་པ་འགལ་བའི་ཕྱིར། དེར་ཐལ། མདོ་དེར་
གླང་ཆེན་འཐབ་པ་དང་སྟོབས་འགྱེད་པ་སོགས་འཇིག་རྟེན་གྱི་གཡེང་བ་ལ་ལྟད་མོ་ལྟ་བ་ཡང་ལོག་འཚོར་བཤད་
པའི་ཕྱིར། གསུམ་པ་ལས་གང་གིས་འབྲས་བུ་གང་འགྲུབ་ཚུལ་ལ། མདོར་བསྟན་པ་དང་རྒྱས་པར་བཤད་པ་
གཉིས། དང་པོ་ནི། དྲིར་བཅས་སྤོང་བའི་ལམ་དག་གི ། ལས་ནི་ལྔ་ཡི་འབྲས་བུར་བཅས། ། དྲི་མེད་བཞི་
ཡིས་ཟག་བཅས་གཞན། ། དགེ་དང་མི་དགེ་གང་ཡིན་པའང་། ། ཟག་པ་མེད་པ་ལྷག་མ་དང་། ། ལུང་བསྟན་
མིན་གོང་གསུམ་གྱིས་སོ། ། ཞེས་བྱུང་། དྲིར་བཅས་ཏེ་ཟག་བཅས་ཉོན་མོངས་སྤོང་བ་འཇིག་རྟེན་པའི་སྒོམ་
ལམ་དག་གི་སེམས་པའི་བཞི་ཆོས་ཅན། ལྔ་ཡི་འབྲས་བུར་བཅས་པ་ཡིན་ཏེ། རྣམ་སྨིན་གྱི་འབྲས་བུ་ཡིད་འོང་།
རྒྱུ་མཐུན་གྱི་འབྲས་བུ་རིགས་འདྲ་ཕྱི་མ་དང་། སྐྱེས་བུ་བྱེད་འབྲས་རྣམ་གྲོལ་ལམ་དང་། འོག་མའི་ཉོན་མོངས་
སྤངས་པའི་བྲལ་འབྲས་དང་། བདག་འབྲས་ལས་གཞན་པའི་འདུས་བྱས་སྔར་མ་བྱུང་བ་འགྲུབ་པ་དང་བཅས་
པའི་ཕྱིར། དྲི་མེད་སྤོང་ལམ་ཟག་མེད་བར་ཆད་མེད་ལམ་ཆོས་ཅན། འབྲས་བུ་བཞི་དང་ལྡན་ཏེ། རྣམ་སྨིན་
མ་གཏོགས་པའི་འབྲས་བུ་བཞི་དང་བཅས་པའི་ཕྱིར། སྤོང་ལམ་ལས་གཞན་པའི་དགེ་བ་ཟག་བཅས་དང་མི་
དགེ་བའི་ལས་གང་ཡིན་པའང་ཆོས་ཅན། འབྲས་བུ་བཞི་དང་ལྡན་ཏེ། བྲལ་འབྲས་མ་གཏོགས་བཞི་དང་ལྡན་
པའི་ཕྱིར། དེ་ལས་གཞན་པའི་ཟག་པ་མེད་པ་ལྷག་མ་དང་ལུང་བསྟན་མིན་པའི་ལས་གང་ཆོས་ཅན། འབྲས་བུ་
གསུམ་དང་བཅས་ཏེ། རྣམ་སྨིན་དང་བྲལ་འབྲས་མ་གཏོགས་པ་གསུམ་དང་བཅས་པའི་ཕྱིར། གཉིས་པ་རྒྱས་
པར་བཤད་པ་ལ། དགེ་སོགས་གསུམ་དུ་བཤད་པ། དུས་གསུམ་དུ་བཤད་པ། ཁམས་གསུམ་དུ་བཤད་པ།
157



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སློབ་སོགས་གསུམ་དུ་བཤད་པ། མཐོང་སྤོང་སོགས་གསུམ་དུ་འབྲས་བུ་དུ་དང་བཅས་པ་དང་ལྔ། དང་པོ་ནི།
དགེ་བའི་དགེ་ལ་སོགས་པ་ནི། བཞི་དང་གཉིས་དང་དེ་བཞིན་གསུམ། ། མི་དགེའི་དགེ་སོགས་གཉིས་དང་ནི།
གསུམ་དང་བཞི་སྟེ་རིམ་པ་བཞིན། ། ལུང་མ་བསྟན་གྱི་དགེ་ལ་སོགས། ། དེ་དག་གཉིས་དང་གསུམ་དང་
གསུམ། ། ཞེས་བྱུང་། དགེ་བའི་ལས་ཆོས་ཅན། འབྲས་བུ་དགེ་བ་ལ་བཞི་ཡོད་དེ། རྣམ་སྨིན་གྱི་འབྲས་བུ་མ་
གཏོགས་པ་གཞན་བཞི་འབྱུང་བའི་ཕྱིར། ལ་སོགས་པས་ནི་དེའི་མི་དགེ་བ་ལ་གཉིས་ཡོད་དེ། སྐྱེས་བུ་བྱེད་
འབྲས་དང་བདག་འབྲས་གཉིས་ཡོད་པའི་ཕྱིར། དེའི་ལུང་མ་བསྟན་ལ་གསུམ་ཡོད་དེ། དེ་བཞིན་དུ་རྒྱུ་མཐུན་
དང་བྲལ་འབྲས་མ་གཏོགས་པ་གསུམ་ཡོད་པའི་ཕྱིར། མི་དགེ་བ་ཆོས་ཅན། ཁྱོད་ཀྱི་འབྲས་བུ་དགེ་སོགས་
གསུམ་ལས་ཅི་ཙམ་འབྱུང་བ་ཡོད་དེ། ཁྱོད་ཀྱི་འབྲས་བུ་དགེ་བ་ལ་སྐྱེས་བདག་གཉིས་དང་། མི་དགེ་བ་ལ་རྒྱུ་
བདག་སྐྱེས་པ།སུམ་དང༌། ལུང་མ་བསྟན་ལ་བྲལ་འབྲས་མ་གཏོགས་པ་བཞི་སྟེ་རིམ་པ་བཞིན་དུ་ཡོད་པའི་ཕྱིར་ཏེ།
རྒྱུ་མཐུན་སྐྱེས་བདག་རྣམ་སྨིན་བཞི་ཡོད་པའི་ཕྱིར། ལུང་མ་བསྟན་ཆོས་ཅན། ཁྱོད་ཀྱི་འབྲས་བུ་དགེ་སོགས་དེ་
དག་གསུམ་ལས་ཅི་ཙམ་འབྱུང་བ་ཡོད་དེ། ཁྱོད་ཀྱི་འབྲས་བུ་དགེ་བ་ལ་སྐྱེས་བདག་གཉིས་དང་། མི་དགེ་བ་ལ་
རྒྱུ་བདག་སྐྱེས་གསུམ་དང་། ལུང་མ་བསྟན་ལ་རྒྱུ་མཐུན་བྱེད་འབྲས་རྣམ་སྨིན་གསུམ་ཡོད་པའི་ཕྱིར། གཉིས་པ་
ལ། འདས་ད་ལྟར་མ་འོངས་པ་གསུམ་ལས། དང་པོ་ནི། འདས་པའི་ཐམས་ཅད་བཞི་ཡིན་ནོ། ། བར་མ་ཡི་
ནི་མ་འོངས་པའང་། ། བར་མ་གཉིས་སོ་མ་སྐྱེས་པའི། ། འབྲས་བུ་མ་འོངས་གསུམ་ཡིན་ནོ། ། ཞེས་བྱུང་།
འདས་པའི་ལས་ཆོས་ཅན། ཁྱོད་ཀྱི་འབྲས་བུ་དུས་གསུམ་ཐམས་ཅད་དང་ལྡན་ཞིང་དེ་རྣམས་ནི་འབྲས་བུ་བཞི་
དང་བཅས་པ་ཡིན་ཏེ། བྲལ་འབྲས་མ་གཏོགས་པ་བཞི་ཡོད་པའི་ཕྱིར། གཉིས་པ་བར་མ་ད་ལྟར་བ་ཡི་ལས་ནི་
ཆོས་ཅན། ཁྱོད་ཀྱི་འབྲས་བུ་མ་འོངས་པ་ཡིས་ཀྱང་བཞི་ཡོད་དེ། བྲལ་འབྲས་མ་གཏོགས་པ་བཞི་ཡོད་པའི་ཕྱིར།
བར་མ་ད་ལྟར་བའི་ལས་ཆོས་ཅན། འབྲས་བུ་ད་ལྟར་བ་གཉིས་ཡོད་དེ། སྐྱེས་བདག་གི་འབྲས་བུ་གཉིས་ཡོད་
པའི་ཕྱིར། མ་སྐྱེས་པ་སྟེ་མ་འོངས་པའི་ལས་ཆོས་ཅན། ཁྱོད་འབྲས་བུ་གསུམ་དང་ལྡན་ཏེ། རྒྱུ་མཐུན་དང་
བྲལ་འབྲས་མ་གཏོགས་གསུམ་དང་ལྡན་པ་ཡིན་པའི་ཕྱིར། གསུམ་པ་ནི། རང་གི་ས་པའི་བཞི་ཡིན་ནོ། །
གཞན་གྱི་ས་བའི་གསུམ་དང་གཉིས། ། ཞེས་བྱུང༌། ཁམས་གསུམ་གྱི་ལས་ཆོས་ཅན། རང་གིས་པའི་འབྲས་བུ་
འགྲུབ་པ་ལ་བཞི་ཡོད་དེ། བྲལ་འབྲས་མིན་པ་བཞི་ཡོད་པའི་ཕྱིར། དེ་ཆོས་ཅན། ཁྱོད་ཀྱིས་གཞན་གྱི་ས་པའི་
ལས་འགྲུབ་པ་ལ་གསུམ་མམ། གཉིས་འབྱུང་བ་ཡོད་དེ། ཟག་མེད་ཞིག་གྲུབ་ནི་རྣམ་སྨིན་དང་བྲལ་འབྲས་མ་
གཏོགས་པ་གསུམ་དང་། ཟག་བཅས་གྲུབ་ན་སྐྱེས་བདག་གཉིས་འབྱུང་བའི་ཕྱིར། བཞི་བ་ལ། སློབ་པ་དང་།
158



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན! །
མི་སློབ་པ་དང་། གཉིས་ཀ་མིན་པ་གསུམ། དང་པོ་ནི། སློབ་པའི་སློབ་ལ་སོགས་པ་གསུམ། ། མི་སློབ་ལས་ཀྱི་
འབྲས་བུ་ནི། ། སློབ་པ་ཡི་ནི་ཆོས་ལ་སོགས། ། གཅིག་དང་གསུམ་དང་གཉིས་ཡིན་ནོ། ། དེ་ལས་གཞན་པའི་
འབྲས་བུ་ནི། ། སློབ་སོགས་གཉིས་དང་གཉིས་དང་ལྔ། ། ཞེས་བྱུང་
། སློབ་པའི་ལས་ཆོས་ཅན། ཁྱོད་ཀྱིས་
འབྲས་བུ་སློབ་པ་ལ་སོགས་གསུམ་ལས་གང་སྐྱེས་པའི་ཁྱད་པར་ཡོད་དེ། འབྲས་བུ་སློབ་པ་འགྲུབ་ན་རྒྱུ་སྐྱེས་
བདག་གསུམ་དང་། སོགས་པས་མི་སློབ་པ་འགྲུབ་ན་ཡང་འབྲས་བུ་དེ་གསུམ་དང་། སློབ་མི་སློབ་གཉིས་ཀ་མིན་
པ་འགྲུབ་ན་སྐྱེས་བདག་བྲལ་འབྲས་གསུམ་འབྱུང་བའི་ཕྱིར། གཉིས་པ་མི་སློབ་པའི་ལས་ཆོས་ཅན། འབྲས་བུ་
སློབ་སོགས་གསུམ་ལ་ཅི་ཙམ་སྐྱེས་པ་ཡོད་དེ། སློབ་པའི་ཆོས་སྐྱེས་ན་བདག་འབྲས་གཅིག་བུ་དང་། སོགས་པས་
མི་སློབ་པ་སྐྱེས་ན་རྒྱུ་བདག་སྐྱེས་གསུམ་དང་
། སློབ་མི་སློབ་གཉིས་ཀ་མིན་པ་སྐྱེས་ན་སྐྱེས་བདག་གཉིས་འབྱུང་བ་
ཡིན་པའི་ཕྱིར། གསུམ་པ་སློབ་མི་སློབ་དེ་ལས་གཞན་པའི་གཉིས་ཀ་མིན་པའི་ལས་ཆོས་ཅན། འབྲས་བུ་གསུམ་
པོ་དེ་ལས་ཅི་ཙམ་སྐྱེད་པ་ཡོད་དེ། ཁྱོད་ཀྱིས་སློབ་པ་ལ་སྐྱེས་བདག་གཉིས་དང་སོགས་ཀྱིས་མི་སློབ་པ་ལའང་དེ་
གཉིས་དང་། གཉིས་ཀ་མིན་པ་ལ་འབྲས་བུ་ལྔ་འབྱུང་བའི་ཕྱིར། ལྔ་བ་ནི། མཐོང་བས་སྤང་བྱའི་དེ་ལ་སོགས།
གསུམ་དང་བཞི་དང་གཅིག་ཡིན་ནོ། ། སྒོམ་པས་སྤང་བར་བྱ་ལས་ཀྱི། ། དེ་དག་གཉིས་དང་བཞི་དང་
གསུམ། ། སྤང་བྱ་མིན་པའི་དེ་དག་གཅིག ། གཉིས་དང་བཞི་སྟེ་གོ་རིམ་བཞིན། ། ཞེས་བྱུང་། འདི་ལ་
གསུམ་གྱི་དང་པོ་ནི། མཐོང་པས་སྤང་བར་བྱ་བའི་ལས་ཆོས་ཅན། ཁྱོད་ཀྱི་འབྲས་བུ་དེ་གསུམ་ལས་དུས་འགྱུར་
བ་ཡོད་དེ། མཐོང་སྤང་ལ་རྒྱུ་སྐྱེས་བདག་གསུམ་དང་། སོགས་ཀྱིས་སྒོམ་སྤང་ལ་བྲལ་འབྲས་མིན་པའི་བཞི་དང་།
སྤང་བྱ་མིན་པ་ལ་བདག་འབྲས་གཅིག་པུ་ཁོ་ན་འབྱུང་བའི་ཕྱིར། སྒོམ་པས་སྤང་བར་བྱ་བའི་ལས་ཆོས་ཅན།
ཁྱོད་ཀྱི་འབྲས་བུ་དེ་དག་གསུམ་ལས་གང་འབྱུང་བ་ཡོད་དེ། འབྲས་བུ་མཐོང་སྤང་ལ་སྐྱེས་བདག་གཉིས་དང་།
སྒོམ་སྤང་ལ་ལ་འབྲས་མིན་པའི་བཞི་དང་། སྤང་བྱ་མིན་པ་ལ་སྐྱེས་བདག་བྲལ་འབྲས་གསུམ་ཡོད་པའི་ཕྱིར།
སྤང་བྱ་མིན་པའི་ལས་ཆོས་ཅན། ཁྱོད་ཀྱིས་གསུམ་པོ་དེ་དག་ལས་གང་སྐྱེད་པ་ཡོད་དེ། འབྲས་བུ་གོ་རིམ་བཞིན་
དུ་མཐོང་སྤང་ལ་བདག་འབྲས་གཅིག་པུ་དང་། སྒོམ་སྤང་ལ་སྐྱེས་བདག་གཉིས་དང་། སྤང་བྱ་མིན་པ་རྣམ་སྨིན་
མིན་པའི་བཞི་དང་ལྡན་པའི་ཕྱིར་རོ། ། བཞི་བ་ལས་ཀྱི་རྣམ་གྲངས་གཞན་ནི། རིགས་མིན་བསྐྱེད་པ་ཉོན་
མོངས་ཅན། ། ཁ་ཅིག་ཆོ་ག་ཉམས་ཞེའོ། ། གཅིག་གིས་སྐྱེ་བ་གཅིག་འཕེན་ནོ། ། ཡོངས་སུ་རྫོགས་བྱེད་དུ་མ་
ཡིན། ། སེམས་མེད་སྙོམས་པར་འཇུག་པ་དག ། འཕེན་བྱེད་མ་ཡིན་ཐོབ་པའང་མིན། ། ཞེས་བྱུང་། རིགས་
མི་རིགས་གཉིས་ཀ་མིན་པའི་ལས་གསུམ་ལས་རིགས་པ་མ་ཡིན་པའི་ལས་ཆོས་ཅན། ཡོད་དེ། ཉོན་མོངས་ཅན་
159



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱིས་བསྐྱེད་པའི་ལས་རྣམས་དེ་ཡིན་པའི་ཕྱིར། ཁ་ཅིག་ན་རེ། དེ་ཡོད་དེ། སྔ་མའི་སྟེང་དུ་འགྲོ་འདུག་ཟས་
སོགས་ལ་ཆོ་ག་ལྟར་མ་བྱས་པའི་ལས་དེ་དེ་ཡིན་པའི་ཕྱིར། དེར་ཐལ། དེ་ཆོ་ག་ཉམས་པའི་ལས་མི་རིགས་པ་
ཡིན་པའི་ཕྱིར་ཞེའོ། ། གོང་དུ་བཤད་པའི་ལས་གཅིག་གིས་སྐྱེ་བ་གཅིག་དང་དུ་མ་གང་ཞེ་ན། བྱེ་སྨྲའི་གྲུབ་
མཐའ་འདིར་ལས་གཅིག་ཁོ་ནས་སྐྱེ་བ་གཅིག་འཕེན་གྱི། དུ་མ་མི་འཕེན་ལ། དུ་མས་ཀྱང་གཅིག་ཙམ་ལས་
འཕེན་པར་མི་འདོད་དེ། དེ་ལ་རིགས་པས་གནོད་པའི་ཕྱིར་ཟེར་ཏེ་རིགས་པ་ནི་གངས་སྤེལ་ལས་སོ། ། འོ་ན་
མདོ་ལས་གཅིག་གིས་སྐྱེ་བ་དུ་མ་འཕེན་པར་བཤད་པ་དེ་ཇི་ལྟར་ཞེ་ན། ཁོ་ན་རེ། སྐྱོན་མེད་དེ། ལས་གཞན་གྱི་
ས་བོན་གསོ་བ་དང་། དེ་ལ་བརྟེན་ནས་སྐྱེ་བ་རྒྱུན་ཆགས་སུ་འབྱུང་བ་ལྟ་བུ་ལ་དགོངས་པའི་ཕྱིར་ཟེར། འཕེན་
བྱེད་གཅིག་ཡིན་ཡང་ཡོངས་སུ་རྫོགས་བྱེད་དུ་མ་ཡོད་པ་ཡིན་ཏེ། དཔེར་ན། རི་མོ་མཁན་གཅིག་གིས་བྲིས་པ་ལ་
ཚོན་སྣ་ཚོགས་ཀྱིས་རྫོགས་པར་བྱེད་པ་ལྟར། འཕེན་བྱེད་གཅིག་གི་འབྲས་བུ་དབང་པོ་ཚང་མ་ཚང་སོགས་སྣ་
ཚོགས་འབྱུང་བ་ཡོད་པའི་ཕྱིར། སེམས་མེད་འགོག་པ་དང་འདུ་ཤེས་མེད་པའི་སྙོམས་པར་འཇུག་པ་དག་ཆོས་
ཅན། རྣམ་སྨིན་དང་བཅས་ཀྱང་རིས་མཐུན་འཕེན་བྱེད་མ་ཡིན་ཏེ། ལས་དང་ལྷན་ཅིག་མི་འབྱུང་བའི་ཕྱིར།
དེར་མ་ཟད་ལྷན་ཅིག་ཏུ་བྱུང་བའི་ཐོབ་པའང་འཕེན་བྱེད་མིན་ཏེ། ལས་དང་ལྷན་ཅིག་ཀྱང་སེམས་མེད་པས་
སྟོབས་ཆུང་བའི་ཕྱིར་དང་འབྲས་བུ་མི་གཅིག་པའི་ཕྱིར་རོ། ། གཉིས་པ་སོ་སོར་བཤད་པ་ལ། སྤང་བྱ་སྒྲིབ་པ་
གསུམ། བསྟེན་བྱ་བསོད་ནམས་གསུམ། ཆ་མཐུན་དགེ་བ་གསུམ་བཤད་པ་དང་གསུམ། དང་པོ་ལ། སྤྱིར་
བསྟན་པ་དང༌། འགྲོ་བ་གང་ན་སྒྲིབ་པ་དུ་ཡོད་དང་། ལས་སྒྲིབ་བྱེ་བྲག་ཏུ་བཤད་པ་གསུམ། དང་པོ་ནི།
མཚམས་མེད་པ་ཡི་ལས་རྣམས་དང་། ། ཉོན་མོངས་ཤས་ཆེན་ངན་འགྲོ་དང་། ། འདུ་ཤེས་མེད་པའི་སེམས་
ཅན་དང་། །སྒྲ་མི་སྙན་སྒྲིབ་གསུམ་དུ་འདོད། ། ཅེས་བྱུང་། སྒྲིབ་པ་ཆོས་ཅན། ཁྱོད་ལ་རྣམ་གྲངས་ཀྱིས་
དབྱེ་ན་གསུམ་དུ་འདོད་དེ། ལས་ཀྱི་སྒྲིབ་པ། ཉོན་མོངས་པའི་སྒྲིབ་པ། རྣམ་སྨིན་གྱི་སྒྲིབ་པ་དང་གསུམ་ཡོད་
པའི་ཕྱིར། དེར་ཐལ། མཚམས་མེད་པ་ཡི་ལས་རྣམས་དང་པོ་དང་
། ཉོན་མོངས་ཤས་ཆེན་པོའི་སྒྲིབ་པ་རྣམས་
གཉིས་པ་དང་། ངན་འགྲོ་པ་རྣམས་དང་འདུ་ཤེས་མེད་པའི་སེམས་ཅན་དང་སྒྲ་མི་སྙན་པ་རྣམས་གསུམ་པས་
བསྡུས་པ་ཡིན་པའི་ཕྱིར། དེ་དག་གིས་གང་ལ་སྒྲིབ་ཚུལ་ཡོད་དེ། སྡོམ་པ་དང་ལམ་ཁྱད་པར་ཅན་ཅི་རིགས་སྐྱེ་
བ་ལ་སྒྲིབ་པར་བྱེད་པའི་ཕྱིར། དེ་གསུམ་གྱི་ཆེ་ཆུང་ཡོད་དེ། ཉོན་མོངས་དང་ལསོ་དང་རྣམ་སྨིན་གསུམ་སྔ་མ་
སྔ་མ་ཆེ་བའི་ཕྱིར། འོན་ཀྱང་མཐའ་གཅིག་ཏུ་མ་ངེས་ཏེ། མཚམས་མེད་ལས་སྟོབས་ཆུང་བའི་ཉོན་མོངས་དུ་མ་
ཡོད་པའི་ཕྱིར། གཉིས་པ་ནི། མཚམས་མེད་གླིང་གསུམ་དག་ན་ཡོད། ། ཟ་མ་སོགས་ལ་མི་འདོད་དོ། ། ཕན་
160



༄༅། ། ཆོས་མངོན་མཛོད་ཀྱི་ཊིཀྵ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
-
དང་ངོ་ཚ་ཆུང་བའི་ཕྱིར། ། ལྷག་མ་འགྲོ་བ་ལྔ་དག་ན། ། ཞེས་བྱུང་། མཚམས་མེད་ལྔ་ཆོས་ཅན། གང་དུ་
ཡོད་མེད་ཀྱི་ཁྱད་པར་ཡོད་དེ། སྒྲ་མི་སྙན་མིན་པའི་གླིང་གསུམ་གྱི་མི་དག་ལ་ཡོད་ཀྱི། ཟ་མ་དང་སོགས་ཀྱིས་མ་
ནིང་ལྟ་བུ་ལ་ཡོད་པར་མི་འདོད་པའི་ཕྱིར། དེར་ཐལ། དེ་ཕན་སེམས་ཆུང་ཞིང་རྒྱུད་ངོ་ཚ་ཁྲེལ་ཡོད་ཤས་ཆུང་
བའི་ཕྱིར། མཚམས་མེད་ཀྱི་ལྷག་མ་ཉོན་མོངས་དང་རྣམ་སྨིན་གྱི་སྒྲིབ་པ་ཆོས་ཅན། གང་ན་ཡོད་པ་ནི་ཕྱོགས་རེ་
བ་མིན་ཏེ། འགྲོ་བ་ལྔ་པོ་ཐམས་ཅད་དག་ན་ཡོད་པའི་ཕྱིར། གསུམ་པ་ལ། མཚམས་མེད་དངོས་དང་། ཉེ་
བའི་མཚམས་མེད་ཞར་བྱུང་དང་བཅས་པ་གཉིས། དང་པོ་ལ། དགེ་འདུན་གྱི་དབྱེན་དང་། དེ་དག་མཚམས་
མེད་ཡིན་པའི་རྒྱུ་མཚན། དེ་ལ་གཞན་གྱི་དོགས་པ་སྤོང་བ། དགེ་མི་དགེའི་འབྲས་བུ་ཚེ་ཚད་བསྟན་པ་དང་བཞི།
དང་པོ་ལ། དགེ་འདུན་གྱི་དབྱེན་དངོས་དང་། འཁོར་ལོའི་དབྱེན་གྱི་མཚམས་མེད་ངོས་བཟུང་པ་དང་། དེའི་
ཁྱད་ཆོས་བཤད་པ་གསུམ། དང་པོ་ནི། དགེ་འདུན་དབྱེན་ནི་མི་འཕྲོད་པའི། །རང་བཞིན་ལྡན་པ་མ་ཡིན་
ཆོས། ། ཉོན་མོངས་ཅན་མིན་ལུང་བསྟན་མིན། ། དེ་དང་དགེ་འདུན་ཡང་དག་ལྡན། །ཞེས་བྱུང་། དགེ་
འདུན་གྱི་དབྱེན་ཆོས་ཅན། འཇོག་ཚུལ་ཡོད་དེ། དགེ་འདུན་གྱི་སྡེ་གཉིས་ཕན་ཚུན་མི་འཕྲོད་པར་བྱེད་པའི་
རང་བཞིན་ལྡན་པ་མིན་པའི་ཆོས་དེ་དེ་ཡིན་པའི་ཕྱིར། དེ་ཆོས་ཅན། ཉོན་མོངས་ཅན་མིན་ཏེ། ཉོན་མོངས་
སྤངས་པའི་གང་ཟག་གི་རྒྱུད་ལ་ཡོད་པའི་ཕྱིར། མི་དགེ་བའང་མིན་ཏེ། ལུང་དུ་བསྟན་པ་མིན་པའི་ཆོས་ཡིན་
པའི་ཕྱིར། དགེ་བ་མིན་པ་ནི་ཤེས་སླའོ། ། དེ་ཆོས་ཅན། གང་ལ་ལྡན་པ་ཡོད་དེ། དགེ་འདུན་དེ་དང་དེ་ཕྱེ་
བའི་དགེ་འདུན་ཕན་ཚུན་གཉིས་དང་ཡང་དག་ལྡན་གྱི། འབྱེད་པ་པོ་ལ་མི་ལྡན་པའི་ཕྱིར། གཉིས་པ་ནི། དེ་
ཡིཁ་ན་མ་ཐོ་རྫུན། ། དེ་དང་འབྱེད་པོ་ཡང་དག་ལྡན། ། ཞེས་བྱུང་། དགེ་འདུན་འཁོར་ལོའི་དབྱེན་གྱི་
མཚམས་མེད་ཀྱི་ལས་ཆོས་ཅན། འཇོག་ཚུལ་ཡོད་དེ། དགེ་འདུན་སྡེ་གཉིས་ཕན་ཚུན་འབྱེད་པར་བྱེད་པ་དེ་ཡི་
ཁ་ན་མ་ཐོ་བའི་རྫུན་ཆེན་པོའི་མཚམས་མེད་དེ་ཡིན་པའི་ཕྱིར། དེ་ཆོས་ཅན། གང་ལ་ལྡན་པ་ཡོད་དེ། དེ་དང་
འབྱེད་པ་པོ་ལྷས་བྱིན་ལྟ་བུ་ལ་ཡང་དག་པར་ལྡན་པའི་ཕྱིར། དགེ་འདུན་གྱི་དབྱེན་ཡིན་ན་ལུང་མ་བསྟན་ཡིན་
པས་མ་ཁྱབ་སྟེ། དེའི་མཚམས་མེད་ཀྱི་ལས་རྣམས་ལུང་མ་བསྟན་མ་ཡིན་པའི་ཕྱིར། དེར་ཐལ། དེ་རྣམས་མི་
དགེ་བ་ཆེན་པོ་ཡིན་པའི་ཕྱིར། གསུམ་པ་དེའི་ཁྱད་ཆོས་ལ། འབྲས་བུའི་ཁྱད་པར་དང་། གང་ཟག་གི་དང་།
ཚུལ་ཇི་ལྟར་དང་། གནས་ཀྱི་ཁྱད་པར་དང་། དུས་ནམ་གྱི་ཚེ་བྱེད་པ་ལྔ། དང་པོ་ནི། བསྐལ་པར་མནར་མེད་
པར་སྨིན་འགྱུར། ། ལྷག་པས་གནོད་པ་ལྷག་པར་འགྱུར། ། ཞེས་བྱུང་། འཁོར་ལོའི་མཚམས་མེད་ཆོས་ཅན།
ཁྱོད་ཀྱིས་བྱས་པའི་རྣམ་སྨིན་གྱི་འབྲས་བུ་ཡོད་དེ། བྱེད་པ་བོ་བར་གྱི་བསྐལ་པར་མནར་མེད་པའི་དམྱལ་བར་
161



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་སྨིན་ཡིད་དུ་མི་འོང་བ་མྱོང་བར་འགྱུར་བའི་ཕྱིར། མཚམས་མེད་གཅིག་དང་མང་པོ་བྱས་པ་ལ་ཁྱད་པར་
ཡོད་དེ། གཅིག་ལས་ལྷག་བྱས་པ་དེའི་ལུས་ཇེ་ཆེར་སྐྱེས་ནས་མཚམས་མེད་ཀྱི་གྲངས་བཞིན་དུ། སྡུག་བསྔལ་གྱི་
གནོད་པ་ཡང་གཉིས་སོགས་ཆེས་ལྷག་པར་མྱོང་བར་འགྱུར་བའི་ཕྱིར། གཉིས་པ་ནི། དགེ་སློང་ལྟ་སྤྱོད་ཚུལ་
ལྡན་པས། ། འབྱེད་དོ་ཞེས་བྱུང་། དབྱེན་དེ་ཆོས་ཅན། ཁྱོད་བྱེད་པ་བོའི་གང་ཟག་ཡོད་དེ། དགེ་སློང་ཡིན་
པ། ལྟ་པ་གཙོ་བོར་སྤྱོད་པ། ཚུལ་ཁྲིམས་དང་ལྡན་པས་འབྱེད་ཀྱི། དེ་ལས་གཞན་པས་མི་ནུས་པའི་ཕྱིར།
གསུམ་པ་ནི། གཞན་དུའོ་བྱིས་པ་རྣམས། ། སྟོན་དང་ལམ་གཞན་ལ་བཟོད་པ། ། ཕྱེད་པའོ་དེ་ནི་མི་གནས་
སོ། ། དེ་ནི་འཁོར་ལོའི་དབྱེན་དུ་འདོད། ། ཅེས་བྱུང་། སངས་རྒྱས་དངོས་སུ་བཞུགས་པའི་གནས་དེ་ལས་
གཞན་དུ་བྱིས་པ་སྟེ་སོ་སྐྱེ་རྣམས་འབྱེད་དགོས་ཏེ། སྟོན་པ་བཞུགས་པར་གཟི་བརྗིད་མི་བཟོད་ཅིང་། འཕགས་
པའི་གང་ཟག་འབྱེད་མི་ནུས་པའི་ཕྱིར། བྱེ་བའི་ཚད་ཡོད་དེ། སྟོན་པ་ལས་གཞན་པའི་ལྷས་བྱིན་ལ་དད་པ་
དང་། སྟོན་པས་བཅས་པའི་ལམ་ལས་གཞན་བསླབ་ཚིག་ལྔ་ལ་བཟོད་པ་སྟེ་འདོད་ཅིང་དང་དུ་བླངས་པ་ན་ཕྱེ་བ་
ཡིན་པའི་ཕྱིར། བྱེ་བ་དེ་ཆོས་ཅན། ཁྱོད་ཀྱི་ཡུན་ཚད་ཡོད་དེ། ཞག་གཅིག་ལས་ལྷག་མི་གནས་པར་འདུམ་
པར་འགྱུར་བའི་ཕྱིར། དབྱེན་དེ་ནི་ཆོས་ཅན། འཁོར་ལོའི་དབྱེན་དུ་འདོད་པ་ཡིན་ཏེ། མ་འདུམ་པར་དུ་ལས་
གསར་བ་མི་སྐྱེ་ཞིང་ཆོས་འཁོར་ཡང་བྱེ་བས་ན་དེ་ལྟར་དུ་བརྗོད་པའི་ཕྱིར། བཞི་བ་ནི། འཛམ་བུ་གླིང་ནའོ་
དགུ་སོགས་ཀྱིས། ། ལས་ཀྱི་དབྱེན་ནི་གླིང་གསུམ་ན། ། དེ་ནི་བརྒྱད་དག་ཡན་ཆད་ཀྱིས། ། ཞེས་བྱུང་།
འཁོར་ལོའི་དབྱེན་དེ་ཆོས་ཅན། འཛམ་གླིང་ཁོ་ན་ན་ཡོད་ཀྱི་གཞན་ན་མེད་དེ། འགྲན་ཟླ་སངས་རྒྱུས་མེད་པའི་
ཕྱིར། གྲངས་ཉུང་མཐའ་ཡང་དགེ་སློང་དགུ་སོགས་དགོས་ཏེ། དགེ་འདུན་སྡེ་གཉིས་ལ་དགེ་སློང་བརྒྱད་དང་
འབྱེད་པ་པོ་གཅིག་ཀྱང་དགོས་པའི་ཕྱིར། ལས་ཀྱི་དབྱེན་དེ་ནི་ཆོས་ཅན། གླིང་གསུམ་ན་ཡོད་དེ། བསྟན་པ་
གནས་ས་ཁོ་ནར་ཡོད་པའི་ཕྱིར། དེ་ནི་ཆོས་ཅན། ཁྱོད་ལ་དགེ་སློང་བཞི་ཚན་གཉིས་ཏེ་བརྒྱད་དག་ཡན་ཆད་
ཀྱིས་ཆོག་སྟེ། འབྱེད་པ་པོ་ཟུར་དུ་མི་དགོས་པའི་ཕྱིར། ལྔ་བ་ནི། དང་པོ་མཐའ་སྐྱོན་ཟུང་གཅིག་གི སྔ་
རོལ་ཐུབ་པ་ནོངས་པ་དང་། ། མཚམས་མ་བཅད་པ་དག་ཏུ་ཡང་
། ། འཁོར་ལོའི་དབྱེན་ནི་མི་འབྱུང་ངོ༌། །
ཞེས་བྱུང་། འཁོར་ལོའི་དབྱེན་ཆོས་ཅན། དུས་དྲུག་ཏུ་མི་འབྱུང་སྟེ། སྟོན་པ་དང་པོ་སངས་རྒྱས་མ་ཐག་དང་།
མཐའ་སྟེ་ཕྱིས་མྱ་ངན་ལས་འདའ་ཁ་དང་། བར་འབྱུང་བསྟན་པ་ལ་སྐྱོན་མ་བྱུང་བའི་བར་དང་། ཉན་ཐོས་
མཆོག་ཟུང་གཅིག་མ་བྱུང་བའི་སྔ་རོལ་དང་། ཐུབ་པ་ནོངས་པ་སྟེ་མྱ་ངན་ལས་འདས་རྗེས་དང་། འཚམས་པོ་
ཆེ་མ་བཅད་པའི་ནང་དག་ཏུ་ཡང་མི་འབྱུང་བའི་ཕྱིར། རྟགས་གཞན་རྣམས་སླ་ཞིང་། བཞི་བ་གྲུབ་སྟེ།
162



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དབྱེན་དེ་མཆོག་ཟུང་གཅིག་གིས་འདུམ་པར་བྱེད་དགོས་པའི་ཕྱིར། དྲུག་པ་གྲུབ་སྟེ། མཚམས་ནང་གཅིག་ཏུ་
གནས་པ་ལ་དེ་འབྱུང་བའི་ཕྱིར། གཉིས་པ་ནི། ཕན་འདོགས་པ་དང་ཡོན་ཏན་ཞིང་། ། སྤངས་དང་མེད་པར་
བྱས་ཕྱིར་རོ། ། ཞེས་བྱུང་། ཕ་མ་བསད་པའི་ལས་དེ་ཆོས་ཅན། འཚམས་མེད་ཀྱི་ལས་ཡིན་ཏེ། ཕན་
འདོགས་པའི་ཞིང་ཁྱད་པར་བསམ་པས་སྤངས་ཤིང་སྦྱོར་བས་མེད་པར་བྱས་པའི་ཕྱིར། དགྲ་བཅོམ་བསད་པ་
དང་དགེ་འདུན་གྱི་དབྱེན་དང་སངས་རྒྱས་ལ་ངན་སེམས་ཀྱིས་ཁྲག་ཕྱུང་བའི་ལས་གསུམ་ཆོས་ཅན། འཚམས་
མེད་ཡིན་ཏེ། ཡོན་ཏན་གྱི་ཞིང་ཁྱད་པར་ཅན་སྤངས་ཤིང་མེད་པ་དང་ཉམས་པ་སྔར་ལྟར་བྱས་པའི་ཕྱིར།
གསུམ་པ་ནི། མཚན་ནི་གཞན་དུ་གྱུར་ཀྱང་འགྱུར། ། གང་གི་ཟླ་མཚན་ལས་བྱུང་མ། ། སངས་རྒྱས་བརྡེག་
པར་སེམས་ལ་མིན། ། བསྟུན་འོག་དགྲ་བཅོམ་ལ་མ་ཡིན། ། འཚམས་མེད་སྦྱོར་བ་བྱས་པ་ལ། འདོད་
ཆགས་བྲལ་འབྲས་མི་སྲིད་དོ། ། ཞེས་བྱུང་། ཤེས་བྱ་ཆོས་ཅན། ཕ་མ་མཚན་གྱུར་པ་བསད་ནའང་འཚམས་
མེད་དུ་འགྱུར་ཏེ། ཕ་བུད་མེད་དང་མ་སྐྱེས་པ་ལྟ་བུ་མཚན་གཞན་དུ་གྱུར་པ་གཉིས་ལ་ཡང་འཚམས་མེད་འབྱུང་
བའི་ཕྱིར། བུད་མེད་ཁ་ཅིག་རང་གི་མངལ་གྱི་ནུར་ནུར་པོ་དེ་བུད་མེད་གཞན་གྱི་མངལ་དུ་བླུགས་ནས་བཙས་
པའི་བུ་དེའི་མ་དངོས་གནས་པ་གང་ཞེ་ན། ཡོད་དེ། གང་གི་ཟླ་མཚན་ལས་བྱུང་བའི་བུད་མེད་དེ་དེའི་མ་
དངོས་ཡིན་པས་དེ་ཉིད་བསད་ན་འཚམས་མེད་ཀྱི་ལས་འབྱུང་བའི་ཕྱིར། འོན་ཀྱང་དེ་ནི་སྐྱེད་བྱེད་ཀྱི་མའི་
དབང་དུ་མཚན་པ་ཡིན་ཏེ། སྤྱིར་མ་ཙམ་ལ་ནི་སྐྱེད་བྱེད་དང་། གསོ་བྱེད་ཀྱི་མ་སོགས་དུ་མར་བརྗོད་རིགས་
པའི་ཕྱིར། སངས་རྒྱས་ལ་བརྡེག་པར་སེམས་པ་ཙམ་ལ་ནི་འཚམས་མེད་མི་འབྱུང་སྟེ། སངས་རྒྱས་བཀྲོང་
འདོད་མེད་ན་དེ་མི་འབྱུང་པའི་ཕྱིར། དགྲ་བཅོམ་མ་ཐོབ་གོང་དུ་མཚོན་བསྣུན་ནས་དེའི་འོག་ཏུ་དགྲ་བཅོམ་
ཐོབ་པ་ལ་ནི་དགྲ་བཅོམ་བཀྲོང་བའི་འཚམས་མེད་ཀྱི་ལས་འབྱུང་བ་མིན་ཏེ། གང་ཟག་དེས་དགྲ་བཅོམ་བཀྲོང་
བའི་སྦྱོར་བ་མ་བྱས་པའི་ཕྱིར། འཚམས་མེད་སྦྱོར་བ་བྱས་པ་དེས་བསམ་པ་དེ་མ་ལོག་གི་བར་ལ་ཁམས་གསུམ་གྱི་
འདོད་ཆགས་དང་བྲལ་བའི་འབྲས་བུ་བཞི་གང་རུང་ཐོབ་མི་སྲིད་དེ། ལས་སྒྲིབ་ཤིན་ཏུ་སྟོབས་ཆེ་བ་ལ་དེ་མི་སྲིད་
པའི་ཕྱིར། དགྲ་བཅོམ་བསད་པའི་ལས་ཡིན་ན་འཚམས་མེད་ཀྱི་ལས་ཡིན་པས་མ་ཁྱབ་སྟེ། རྒྱུ་མཚན་གོང་དུ་
བཤད་པ་ལྟར་དང་། མ་བསམས་པ་དང་ནོར་ནས་ཀྱང་དགྲ་བཅོམ་བསད་པ་ཡོད་པའི་ཕྱིར། དེ་བཞིན་དུ་ཕ་མ་
བསད་པའི་ལས་ལ་ཡང་འཚམས་མེད་ཀྱི་ལས་ཀྱིས་མ་ཁྱབ་སྟེ། དེ་དག་གསོད་འདོད་གཏན་མེད་པར་སྟེས་
དབང་གིས་བསད་པ་ཡོད་པའི་ཕྱིར། དེར་ཐལ། བཙོ་ལག་མཁན་གྱི་བུས་སྦྲང་བུ་བསད་པར་འདོད་ནས་ཕ་
བསད་ཀྱང་ལས་ལམ་དངོས་གཞི་མ་བྱུང་བ་བཞིན་ནོ། ། ཕ་ཡང་ཡིན་དགྲ་བཅོམ་པ་ཡང་ཡིན་པའི་གཞི་མཐུན་
163



___
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
པ་བསད་ན་འཚམས་མེད་གཅིག་བྱས་པར་འཇོག་སྟེ། རྟེན་གཅིག་པའི་ཕྱིར། དེས་ན། སྲོག་གཅོད་ཀྱི་ལས་
ལམ་གཅིག་ཁོ་ན་འབྱུང་གི ། གཉིས་འབྱུང་བའི་དོན་མེད་དེ། གསད་བྱ་གཅིག་ཁོ་ན་ཡིན་པའི་ཕྱིར། འོ་ན།
མཚམས་མེད་གཉིས་ཀྱི་ནང་ནས་གང་དུ་འཇོག་ཅེ་ན། མིང་གི་རྣམ་གྲངས་ཀྱིས་གཉིས་ཀར་འཇོག་རུང་ཡང་བྱེ་
སྨྲ་ལྟར་ན་གཅིག་ཏུ་འཇོག་སྟེ། དགྲ་བཅོམ་བསད་པའི་མཚམས་མེད་ཀྱི་ལས་སུ་འདོད་པའི་ཕྱིར། སྐབས་
འདིར་གྲུབ་མཐའི་ཁྱད་པར་གྱི་ས་ཅུང་ཟད་མི་འདྲ་བ་རེ་ཡོད་དོ། ། བཞི་བ་དགེ་མི་དགེའི་འབྲས་བུ་ཆེ་ཚད་ངོས་
བཟུང་བ་ནི། དགེ་འདུན་དབྱེན་ཕྱིར་རྫུན་སྨྲ་བ། ། ཁ་ན་མ་ཐོ་རབ་ཆེར་འདོད། ། འཇིག་རྟེན་པ་ཡི་དགེ་བ་
ལ། ། སྲིད་རྩེའི་སེམས་པ་འབྲས་རབ་ཆེ། ། ཞེས་བྱུང་། འཚམས་མེད་ཀྱི་ནང་ནས་དགེ་འདུན་གྱི་དབྱེན་བྱེད་
པའི་ཕྱིར་དུ་རྫུན་རླབས་པོ་སྨྲ་བའི་འཚམས་མེད་ཀྱི་ལས་དེ་ཆོས་ཅན། ཁྱོད་ཁ་ན་མ་ཐོབ་རབ་ཏུ་ཆེ་བར་འདོད་དེ།
འཚམས་མེད་གཞན་བཞི་ལས་ཀྱང་ཆེ་བའི་ཕྱིར།དེར་ཐལ། ངན་སེམས་ཀྱིས་ཁྲག་ཕྱུང་བ་དང་། དགྲ་བཅོམ་
བསད་པ་དང་། མ་དང་ཕ་བསད་པ་སྔ་མ་སྔ་མ་ཆེ་ཡང་ཐམས་ཅད་ལས་ཁྱོད་སྡིག་ཆེ་བའི་ཕྱིར། འཇིག་རྟེན་པ་
ཡི་དགེ་བ་ལ་ནི་སྲིད་རྩེའི་སེམས་དེ་ཆོས་ཅན། རྣམ་སྨིན་གྱི་འབྲས་བུ་རབ་ཏུ་ཆེ་སྟེ། བསྐལ་བ་ཆེན་པོ་བརྒྱད་ཁྲི་
རབ་ཏུ་ཞི་བར་གནས་པའི་ཕྱིར། གཉིས་པ་ལ། ཉེ་བའི་འཚམས་མེད་དངོས་དང་། ལས་ལམ་གྱི་གེགས་ངོས་
བཟུང་བ་དང་
། བྱང་སེམས་ངེས་གནས་བཤད་པ་གསུམ། དང་པོ་ནི། མ་དགྲ་བཅོམ་མ་སུན་བྱས་དང༌། །
བྱང་ཆུབ་སེམས་དཔའ་ངེས་གནས་དང་། ། སློབ་པ་གསོད་དང་དགེ་འདུན་གྱི། ། འདུ་བའི་སྒོ་ནི་འཕྲོག་པ་
དག ། མཚམས་མེད་པ་དང་ཆ་འདྲ་སྟེ། ། ལྔ་བ་མཆོད་རྟེན་འཇིག་པ་ཡིན། ། ཞེས་བྱུང་། འཚམས་མེད་
ཆོས་ཅན། ཁྱོད་དང་ཆ་འདྲ་བའི་ཉེ་བའི་འཚམས་མེད་ལྔ་ཡོད་དེ། མ་དགྲ་བཅོམ་མ་ལ་མི་ཚངས་པར་སྤྱད་པས་
སུན་ཕྱུང་བར་བྱས་པ་དང་། བྱང་ཆུབ་སེམས་དཔའ་ངེས་གནས་གསོད་པ་དང་། འཕགས་པ་སློབ་པ་གསོད་པ་
དང་། དགེ་འདུན་གྱི་ཞལ་གྱི་འདུ་བའི་སྒོ་འཕྲོག་པ་དག་ནི་རིམ་པ་བཞིན་དུ་མ་དང་ཕ་དང་དགྲ་བཅོམ་པ་གསོད་
པ་དང་དགེ་འདུན་གྱི་དབྱེན་བྱས་པའི་འཚམས་མེད་དང་ཆ་འདྲ་ཞིང་། ལྔ་བ་མཆོད་རྟེན་འཇིག་པ་ནི་དེ་བཞིན་
གཤེས་པ་ལ་ངན་སེམས་ཀྱི་ཁྲག་འབྱིན་པ་དང་ཆ་འདྲ་བ་ཡིན་པའི་ཕྱིར། གཉིས་པ་ནི། བཟོད་དང་ཕྱིར་མི་འོང་
དགྲ་བཅོམ། ། འཐོབ་ལ་ལས་གེགས་ཤིན་ཏུ་བྱེད། ། ཅེས་བྱུང་། ཡོན་ཏན་གྱི་ཁྱད་པར་འགའ་ཞིག་འཐོབ་པ་
ལ་གེགས་བྱེད་ཀྱི་གཙོ་བོ་གསུམ་ཡོད་དེ། སྦྱོར་ལམ་བཟོད་པ་ཐོབ་པ་ལ་ངན་སོང་དུ་སྐྱེ་ངེས་ཀྱི་ལས་དང་། ཕྱིར་
མི་འོང་ཐོབ་པ་ལ་འདོད་ཁམས་སུ་སྐྱེ་ངེས་ཀྱི་ལས་དང་། དགྲ་བཅོམ་ཐོབ་པ་ལ་ཁམས་གོང་དུ་སྐྱེ་ངེས་ཀྱི་ལས་
རྣམས་ཀྱིས་ཤིན་ཏུ་གེགས་བྱེད་པའི་ཕྱིར། དེར་ཐལ། ཡོན་ཏན་དེ་དག་ཐོབ་ན་དེ་རྣམས་སུ་གཏན་མི་སྐྱེ་བའི་
164



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཕྱིར། གསུམ་པ་ལ། བྱང་སེམས་ངེས་གནས་ཀྱི་ཁྱད་ཆོས་དང་། སྔོན་བྱུང་སྟོན་པའི་རྣམ་ཐར་བཤད་པ་གཉིས།
དང་པོ་ནི། གང་ནས་བྱང་ཆུབ་སེམས་དཔའ་ཡིན། ། གང་ནས་མཚན་གྱི་ལས་བྱེད་པ། ། བདེ་འགྲོར་རིགས་
མཐོར་སྐྱེ་དབང་ཚང་། ། ཕོར་གྱུར་ཚེ་རབས་དྲན་མི་ལྡོག ། དེ་ནི་འཛམ་གླིང་ཕོར་གྱུར་ཉིད། ། མངོན་སུམ་
སངས་རྒྱས་ལ་སེམས་པ། ། བསམ་པ་ལས་བྱུང་བསྐལ་བ་བརྒྱ། ། ལུས་པ་དག་ཏུ་འཕེན་པར་བྱེད། ། རེ་རེ་
བསོད་ནམས་བརྒྱ་ལས་སྐྱེ། ། ཞེས་བྱུང་། དུས་གང་ནས་བྱང་ཆུབ་སེམས་དཔའ་ངེས་གནས་ཡིན་ཞེ་ན། ཡོད་
དེ། གང་ཕན་ཆད་ནས་སངས་རྒྱས་ཀྱི་མཚན་གྱི་རྣམ་པར་སྨིན་པ་ཅན་གྱི་ལས་བྱེད་པ་དང༌། ཆོས་གཟུགས་ཀྱི་
སྐུ་ལ་དམིགས་པ་དང་། བྱང་ཆུབ་ལ་ངེས་པར་གཞོལ་ཅིང་སྨོན་ལམ་བཏབ་པའི་ནུས་པ་ཁྱད་པར་དུ་གྱུར་པའི་ཚེ་
ངེས་གནས་ཞེས་བྱ་བའི་ཕྱིར། དེ་ཆོས་ཅན། ཡོན་ཏན་དྲུག་དང་ལྡན་ཏེ། དེ་ཕན་ཆད་དུ་བདེ་འགྲོར་སྐྱེ་ཞིང་།
རིགས་མཐོན་པོར་སྐྱེ་བ་དང་། དབང་པོ་ཚང་བ་དང་། ཕོ་ཁོ་ནར་འགྱུར་བ་དང་། ཚེ་རབས་དྲན་པ་དང༌།
ཕྱིར་མི་ལྡོག་པ་དྲུག་དང་ལྡན་པའི་ཕྱིར། མཚན་རྣམ་པར་སྨིན་པའི་ལས་སུ་བཤད་པ་དེ་ཆོས་ཅན། ཁྱད་པར་
དྲུག་དང་ལྡན་ཏེ། གནས་འཛམ་གླིང་དང་། རྟེན་ཕོར་གྱུར་པ་ཉིད་དང་
། ཡུལ་མངོན་སུམ་དུ་གྱུར་པའི་
སངས་རྒྱས་མངོན་སུམ་དུ་གྱུར་པ་དང་། དམིགས་པ་སངས་རྒྱས་ལ་དམིགས་ཤིང་དོན་དུ་གཉེར་བར་སེམས་པ་
དང་། ལས་དེའི་ངོ་བོ་ནི་བསམ་པ་ལས་བྱུང་བ་དང༌། དུས་འཚང་རྒྱ་བ་ལ་བསྐལ་པ་བརྒྱ་ལུས་པ་དག་ཏུ་འཕེན་
གྱི། དེ་ལས་མི་མང་བའི་ཕྱིར། མཚན་དེ་རྣམས་ཆོས་ཅན། རྣམ་སྨིན་གྱི་རྒྱུ་ཡོད་དེ། རེ་རེའང་བསོད་ནམས་
བརྒྱ་ལས་སྐྱེས་པའི་ཕྱིར། བརྒྱ་འདྲེན་ཚུལ་མི་འདྲ་བ་བཞི་ཡོད་དེ། འཕེན་རྫོགས་ཀྱི་སེམས་པ་བརྒྱད་པ། ལས་
ལམ་བཅུ་ལ་རྒྱུ་ལྔས་དམིགས་པའི་སེམས་པ་བརྒྱ་དང་། ཆོས་གཟུགས་ཀྱི་སྐུ་ལ་དམིགས་པའི་སེམས་པ་བརྒྱ་དང་
ཁམས་གསུམ་ལ་དམིགས་པའི་སྙིང་རྗེའི་སེམས་པ་བརྒྱུར་འདོད་པ་དང་བཞི་ཡོད་པའི་ཕྱིར། གཉིས་པ་ལ།
བསོད་ནམས་བསགས་ཚུལ་དང་
། ཕར་ཕྱིན་རྫོགས་ཚུལ་གཉིས། དང་པོ་ནི། རྣམ་གཟིགས་མར་མེ་རིན་ཆེན་
གཙུག །གྲངས་མེད་གསུམ་གྱི་ཐ་མར་བྱུང་། ། དང་པོ་ཤཱཀྱ་ཐུབ་པ་ཡིན། ། ཞེས་བྱུང་། བདག་ཅག་གི་སྟོན་
པ་ཆོས་ཅན། ཁྱོད་ཀྱི་སྔོན་སློབ་ལམ་ནས་ཚོགས་གང་ཇི་ལྟར་རྫོགས་པའི་ཚུལ་ཡོད་དེ། གྲངས་མེད་གསུམ་གྱི་
དང་པོར་ཤཱཀྱ་ཐུབ་པ་ཆེན་པོ་ལ་རྫ་མཁན་གྱི་ཁྱེའུ་སྣང་བྱེད་དུ་གྱུར་པའི་ཚེ་བསྙེན་བཀུར་དང་བསྟོད་ནས་སེམས་
བསྐྱེད། དེ་ནས་སངས་རྒྱས་བདུན་ཁྲི་ལྔ་སྟོང་ལ་བསྙེན་བཀུར་བའི་མཐར་རིན་ཆེན་གཙུག་ཏོར་ཅན་གྱི་ཚེ་
གྲངས་མེད་དང་པོའི་ཚོགས་རྫོགས། གཉིས་པར་སངས་རྒྱས་བདུན་ཁྲི་དྲུག་སྟོང་ལ་བསྙེན་བཀུར་བའི་ཐ་མར་
མར་མེ་མཛད་ཀྱི་ཚེ་གྲངས་མེད་གཉིས་པའི་ཚོགས་རྫོགས། གསུམ་ཕར་སངས་རྒྱས་བདུན་ཁྲི་བདུན་སྟོང་ལ་
165



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྙེན་བཀུར་བའི་ཐ་མར་རྣམ་གཟིགས་ཀྱི་ཚེ་གྲངས་མེད་གསུམ་པའི་ཚོགས་རྫོགས་པའི་ཕྱིར། གཉིས་པ་ནི།
ཀུན་ལ་ཐམས་ཅད་སྙིང་རྗེ་ཡིས། ། སྦྱིན་པར་བྱེད་པས་སྦྱིན་པ་རྫོགས། ། ཆགས་བཅས་ཡན་ལག་བཅད་ཀྱང་
ནི། ། མི་འཁྲུགས་བཟོད་དང་ཚུལ་ཁྲིམས་ཀྱི། ། སྐར་རྒྱལ་བསྟོད་པས་བརྩོན་འགྲུས་ཀྱི། ། དེ་མ་ཐག་ལ་ཏིང་
འཛིན་བློའི། ། ཞེས་བྱུང་། ཕར་ཕྱིན་རྫོགས་ཚུལ་ཡོད་དེ། ཐམས་ཅད་སྒྲོལ་གྱི་ཚེ་ཀུན་ལ་སྙིང་རྗེས་སྦྱིན་པ་བྱིན་
པསསྦྱིན་པ་དང་། ཆགས་བཅས་བཟོད་པ་སྨྲ་བའི་ཚེ་ཡན་ལག་བཅད་ཀྱང་བཟོད་པ་དང་ཚུལ་ཁྲིམས་དང་།
སྐར་རྒྱལ་ལ་བསྟོད་པས་བརྩོན་འགྲུས་དང་། བྱང་ཆུབ་ཀྱི་དེ་མ་ཐག་པའི་སྔོན་དེར་བསམ་གཏན་ནམ་ཏིང་
འཛིན་དང་བློ་ཤེས་རབ་ཀྱི་ཕར་ཕྱིན་རྫོགས་པར་མཛད་པའི་ཕྱིར། གཉིས་པ་བསྟེན་བྱ་བསོད་ནམས་ཀྱི་གཞི་
གསུམ་ལ། མདོར་བསྟན། རྒྱས་བཤད། ཞར་བྱུང་གསུམ། དང་པོ་ནི། གསུམ་པོ་བསོད་ནམས་བྱ་བ་
དང་། ། དེའི་གཞི་དཔེར་ན་ལས་ལམ་བཞིན། ། ཞེས་བྱུང༌། བསོད་ནམས་བྱ་བའི་གཞི་ཆོས་ཅན། ཁྱོད་ལ་
གསུམ་ཡོད་དེ། སྦྱིན་པ་དང་ཚུལ་ཁྲིམས་དང་བསྒོམས་པ་ལས་བྱུང་བའི་བསོད་ནམས་གསུམ་ལ། བསོད་
ནམས་དང་བྱ་བ་དང་གཞི་གསུམ་རེ་རེ་ནས་ཀྱང་འཇོག་པའི་ཕྱིར། དེར་ཐལ། རྣམ་སྨིན་ཡིད་འོང་འབྱིན་པས་
བསོད་ནམས། ལས་ཀྱི་རང་བཞིན་ཡིན་པས་བྱ་བ། ཀུན་སློང་གི་རྟེན་ཡིན་པས་ན་དེའི་གཞི་ཞེས་བྱ་བའི་ཕྱིར།
དཔེར་ན་ལས་དང་ལམ་བཞིན་ནོ། ། ཁྱད་པར་ཡོད་དེ། སྦྱིན་པའི་ལུས་ངག་གི་བདུན་པོ་དེ་བསོད་ནམས་དང་
བྱ་བ་དང་གཞི་གསུམ་ག་ཡིན་ལ། བསྒོམས་པ་ལས་བྱུང་བ་ལ་ཅི་རིགས་ཡོད་པའི་ཕྱིར། གཉིས་པ་ལ། སྦྱིན་པ་
དང་ཚུལ་ཁྲིམས་དང་བསྒོམས་པ་ལས་བྱུང་བའི་གཞི་གསུམ། དང་པོ་ལ། ངོ་བོ་དང་དབྱེ་བ་དང་ཁྱད་ཆོས་དང་
ཞར་བྱུང་དང་བཞི། དང་པོ་ནི། གང་གིས་སྦྱིན་བྱེད་དེ་སྦྱིན་པ། ། མཆོད་དང་ཕན་གདགས་འདོད་པ་
ཡིས། ། ལུས་དང་ངག་ལས་སློང་དང་བཅས། ། དེ་འབྲས་ལོངས་སྤྱོད་ཆེན་པོ་ཅན། ། ཞེས་བྱུང་། སྦྱིན་པ་
ཆོས་ཅན། ཁྱོད་ཀྱི་ངོ་བོ་འཇོག་ཚུལ་ཡོད་དེ། ། སྦྱིན་བྱའི་དངོས་པོ་གང་གིས་སྦྱིན་པར་བྱེད་པ་དེ་དེ་ཡིན་པའི་
ཕྱིར། དེའི་ཀུན་སློང་ཡོད་དེ། ཆགས་པས་སྦྱིན་པ་ཙམ་གྱི་སྦྱིན་པ་ཡོད་ཀྱང་། འདིར་ཡུལ་ཁྱད་པར་ཅན་
མཆོད་པ་དང་གཞན་ལ་ཕན་གདགས་པར་འདོད་པ་ཡིས་སྦྱིན་པར་བྱེད་པའི་ལུས་དང་ངག་གི་ལས་ཀུན་སློང་དང་
བཅས་ལས་བྱིན་ན། སྦྱིན་པ་དེ་ནི་འབྲས་བུ་ལོངས་སྤྱོད་ཆེན་པོ་ཅན་དུ་འགྱུར་བར་བཤད་པའི་ཕྱིར། གཉིས་པ་
ནི། བདག་གཞན་དོན་ཕྱིར་གཉིས་དོན་ཕྱིར། གཉིས་ཀའི་དོན་དུ་མིན་ཕྱིར་སྦྱིན། ། ཞེས་བྱུང་། སྦྱིན་པ་ཆོས་
ཅན། ཁྱོད་ལ་བདག་ཁོ་ན་དང་། གཞན་ཁོ་ནའི་དོན་གྱི་ཕྱིར་དང་། བདག་གཞན་གཉིས་ཀའི་དོན་གྱི་ཕྱིར་
དང་། གཉིས་ཀ་མ་ཡིན་པའི་སྦྱིན་པ་དང་བཞི་ཡོད་དེ། སོ་སྐྱེས་མཆོད་རྟེན་ལ་ཕུལ་བ་དང་པོ་དང་། འཕགས་
166



༄༅། །ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་ཆགས་བྲལ་གྱིས་ཆགས་བཅས་སོ་སྐྱེ་ལ་སྦྱིན་པ་གཉིས་པ་དང་། ཆགས་བྲལ་མ་བྱས་པས་གཞན་ལ་སྦྱིན་པ་
གསུམ་པ་དང་། འཕགས་པ་ཆགས་བྲལ་གྱིས་མཆོད་རྟེན་ལ་ཕུལ་བ་དེ་བཞི་པ་ཡིན་པའི་ཕྱིར། ཕྱི་མ་འདི་སྦྱིན་
ཡུལ་གྱི་དབང་དུ་བྱས་ཀྱི། བསམ་པའི་དབང་ཙམ་མིན་ཏེ། སེམས་ཅན་གཞན་གྱི་དོན་དུ་དམིགས་ནས་ཀྱང་
སྦྱིན་པ་ཡོད་པའི་ཕྱིར། གསུམ་པ་ལ། མདོར་བསྟན་དང་རྒྱས་བཤད་གཉིས། དང་པོ་ནི། དེ་ཡི་ཁྱད་པར་
སྦྱིན་བདག་དང་། ། དགོས་དང་ཞིང་གི་ཁྱད་པར་ལས། ། ཞེས་བྱུང་། སྦྱིན་པ་དེ་ཡི་ཁྱད་པར་ཆོས་ཅན།
ཡོད་དེ། སྦྱིན་བདག་དང་སྦྱིན་བྱའི་དངོས་པོ་དང་། སྦྱིན་ཡུལ་ཞིང་གི་ཁྱད་པར་ལས་འབྲས་བུ་ལོངས་སྤྱོད་དེ་
ལྟར་འགྱུར་བའི་ཕྱིར། གཉིས་པ་ལ། སྦྱིན་བདག དངོས་པོ། ཞིང་གི་ཁྱད་པར་གསུམ། དང་པོ་ནི། སྦྱིན་
བདག་ཁྱད་འཕགས་དད་ སོགས་ཀྱིས། ། གུས་ལ་སོགས་པས་སྦྱིན་པར་བྱེད། ། དེ་ཕྱིར་བཀུར་སྟི་རྒྱ་ཆེན་
དང་། ། དུས་དང་བར་ཆད་མེད་པར་རྙེད། ། ཅེས་བྱུང༌། སྦྱིན་བདག་ཁྱད་འཕགས་ཆོས་ཅན། ཁྱོད་ལ་
གསུམ་ཡོད་དེ། དད་པ་ཅན་དང་སོགས་ཀྱིས་ཚུལ་ཁྲིམས་ཅན་དང༌། དེ་གཉིས་ཀ་དང་ལྡན་པ་དང་། ཐོས་
སོགས་ཀྱི་ཡོན་ཏན་དང་ལྡན་པ་གསུམ་ཡོད་པའི་ཕྱིར། སྦྱིན་ཚུལ་ཡོད་དེ། དད་གུས་ལ་སོགས་པའི་བསམ་པ་
ཁྱད་པར་ཅན་གྱིས་སྦྱིན་པར་བྱེད་དགོས་པའི་ཕྱིར། འབྲས་བུ་ཡོད་དེ༔ སྦྱིན་ཚུལ་དེ་ལྟར་བྱས་པའི་རྒྱུ་མཚན་དེ་
ཡི་ཕྱིར་འབྲས་བུ་ཆེན་པོ་བཞི་ཐོབ་པར་འགྱུར་བའི་ཕྱིར། དེར་ཐལ། གུས་པས་སྟེར་བས་རང་ལ་བཀུར་སྟི་དང་།
རང་གི་ལག་གིས་སྟེར་བས་ལོངས་སྤྱོད་རྒྱ་ཆེན་པོ་དང་། དུས་སུ་སྟེར་བས་ལོངས་སྤྱོད་ཀྱི་དུས་མི་ཡོལ་བ་དང་།
གཞན་ལ་མི་གནོད་པར་སྟེར་བས་ལོངས་སྤྱོད་ལ་བར་ཆད་མེད་པར་རྙེད་པར་འགྱུར་བའི་ཕྱིར། གཉིས་པ་ནི།
ཁ་དོག་ལ་སོགས་ཕུན་སུམ་དངོས། ། དེ་ལས་གཟུགས་བཟང་གྲགས་དང་ལྡན། །དགའ་དང་ཤིན་ཏུ་གཞོན་ཤ་
ཅན། ། དུས་སུ་རེག་ན་བདེ་ལུས་འབྱུང་། ། ཞེས་བྱུང་། སྦྱིན་བྱའི་དངོས་པོ་ཆོས་ཅན། ཁྱོད་འཕགས་ཚུལ་
ཡོད་དེ། ཁ་དོག་ཕུན་སུམ་ཚོགས་པ་དང་ལ་སོགས་པ་དྲི་རོ་རེག་བྱ་བཟང་པའི་ཁྱད་པར་དང་ལྡན་པ་ཞིག་ཡིན་
པའི་ཕྱིར། དེ་ལྟ་བུའི་དངོས་པོ་ཆོས་ཅན། ཁྱོད་བྱིན་པས་སྦྱིན་པ་ཁྱད་པར་དུ་འཕགས་ཚུལ་ཡོད་དེ། སྦྱིན་བྱ་
ཁ་དོག་བཟང་བ་དེ་ལས་འབྲས་བུ་གཟུགས་བཟང་། དྲི་བཟང་བ་ལས་གྲགས་པ་རྒྱས་པ་ལྡན། རོ་བཟང་བ་ལས་
དགའ་བར་འགྱུར། རེག་བྱ་བཟང་བ་ལས་ལུས་ཤིན་ཏུ་གཞོན་ཤ་ཅན་དང་དུས་སུ་རེག་ན་བདེ་བའི་ལུས་སུ་
འགྱུར་བའི་ཕྱིར། གསུམ་པ་ནི། འགྲོ་དང་སྡུག་བསྔལ་ཕན་འདོགས་དང་། ། ཡོན་ཏན་རྣམས་ཀྱི་ཞིང་ཁྱད་
འཕགས། ། མཆོག་ནི་གྲོལ་བས་གྲོལ་བའམ། །བྱང་ཆུབ་སེམས་དཔའ་ཡིས་བརྒྱད་པ། ། འཕགས་པ་མིན་
ཡང་ཕ་མ་དང་། ། ནད་པ་དང་ནི་ཆོས་སྨྲ་བ་དང་། ། སྐྱེ་མཐའི་བྱང་ཆུབ་སེམས་དཔའ་ལ་གཡོན་ནི་གཞལ་དུ་
167



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་པ་ཡིན། ། ཞེས་བྱུང་། ཤེས་བྱ་ཆོས་ཅན། སྦྱིན་པའི་ཡུལ་དེ་ལ་བཞི་ཡོད་དེ། འགྲོ་བའི་སྒོ་ནས་སྦྱིན་ཡུལ་
དུད་འགྲོ་ལ་བྱིན་ན་རྣམ་སྨིན་བརྒྱ་འགྱུར་དང༌། ཚུལ་འཆལ་གྱི་མི་ལ་སྟོང་འགྱུར་དང་། སྡུག་བསྔལ་གྱི་སྒོ་ནས་
ནད་པ་དང་མགོན་མེད་ལ་བསོད་ནམས་ཚད་མེད་དང་། ཕན་འདོགས་པའི་སྒོ་ནས་ཕ་མ་སློབ་དཔོན་སོགས་ལ་
རྣམ་སྨིན་གཞལ་མེད་དང་། ཡོན་ཏན་གྱི་སྒོ་ནས་ཚུལ་ཁྲིམས་དང་ལྡན་པ་སོགས་ལ་རྣམ་སྨིན་འབུམ་འགྱུར་དང་།
དགྲ་བཅོམ་པ་རྣམས་ལ་ཕུལ་ན་རྣམ་སྨིན་དེ་བས་ཀྱང་ཁྱད་པར་པའི་ཕྱིར། སྦྱིན་པའི་མཆོག་ནི་ཆོས་ཅན། ཁྱོད་
ལ་རྣམ་པ་གསུམ་ཡོད་དེ། གྲོལ་བ་དགྲ་བཅོམ་པས་གྲོལ་བ་དགྲ་བཅོམ་པ་ལ་ཟང་ཟིང་སྦྱིན་པ་དང་། གྲོལ་བ་
མིན་ཡང་བྱང་ཆུབ་སེམས་དཔའ་ཡིས་སེམས་ཅན་ཀུན་གྲོལ་ཕྱིར་སྦྱིན་པ་དང་། བརྒྱད་པ་སྟེ་སེམས་ཀྱི་རྒྱུན་ལས་
སོགས་པ་ཐོབ་པའི་ ཕྱིར་ དུ་སྦྱིན་པ་བརྒྱད་རྣམས་སུ་ཡོད་ པའི་ཕྱིར། བརྒྱད་ཡོད་དེ། ཉེ་བ་ལ་སྦྱིན་པ།
འཇིགས་པས་སྦྱིན་པ་དང་། བདག་ལ་སྦྱིན་ནས་སྦྱིན་པ། བདག་ལ་སྦྱིན་པར་འགྱུར་བས་སྙིང་པོ། ཕ་མ་
སོགས་ཀྱིས་བྱིན་པས་སྦྱིན་པ། མཐོ་རིས་ཀྱི་ཆེད་དུ་སྦྱིན་པ། གྲགས་པའི་དོན་དུ་སྦྱིན་པ་དང་། སེམས་ཀྱི་རྒྱུན་
དང་ཡོ་བྱད་དང་རྣལ་འབྱོར་གྱི་ཚོགས་དང་དོན་གྱི་མཆོག་ཐོབ་པའི་ཕྱིར་དུ་སྦྱིན་པ་རྣམས་སུ་ཡོད་པའི་ཕྱིར།
སེམས་ཀྱི་རྒྱན་སོགས་ཀྱི་ཁྱད་པར་ཡོད་དེ། སེམས་ཀྱི་རྒྱན་རྫུ་འཕྲུལ་དང་། ཡོ་བྱད་འཕགས་ལམ་བརྒྱད་དང་།
རྣལ་འབྱོར་གྱི་ཚོགས་ཞི་གནས་དང་། དོན་གྱི་མཆོག་དགྲ་བཅོམ་གྱི་གོ་འཕང་ལྟ་བུ་ལ་བྱེད་པའི་ཕྱིར། སྦྱིན་ཡུལ་
འཕགས་མིན་ཡང་རྣམ་སྨིན་ཆེ་བ་ལྔ་ཡོད་དེ། ཕ་མ་གཉིས་དང་ནད་པ་དང་ཆོས་སྨྲ་བའི་གང་ཟག་དང་སྐྱེ་མཐའི་
བྱང་སེམས་སྲིད་པ་ཐ་མ་པ་ལྔ་ལ་ཕུལ་བའི་ཕན་ཡོན་ནི་གཞལ་དུ་མེད་པ་ཡིན་པའི་ཕྱིར། ཆོས་སྨྲ་བ་ནི་ཕན་
འདོགས་པ་དང་ཡོན་ཏན་གྱི་ཞིང་ཡིན་པས་དེ་ལ་ཕུལ་བ་ཕན་ཡོན་ཆེ་ལ། ཁྱད་པར་དུ་སངས་རྒྱས་ཀྱི་འཕྲིན་ལས་
སྒྲུབ་པའི་རྒྱུ་མཚན་གྱིས་ཡིན་ཏེ། སྐབས་འདིའི་རང་འགྲེལ་ལས། མདོར་ན་སངས་རྒྱས་ཀྱི་མཛད་པ་ཐམས་
ཅད་བྱེད་པས་དགེ་བའི་བཤེས་གཉེན་ཆེན་པོ་ཡིན་ནོ། ། ཞེས་གསུངས་པའི་ཕྱིར། བཞི་པ་ཞར་བྱུང་ལ། ལས་
ཆེ་ཆུང་གི་ཁྱད་པར། བསགས་མ་བསགས་ཀྱི་ཁྱད་པར། ལས་ཀྱི་འབྲས་བུ་ལ་དོགས་པ་དཔྱད་པ་གསུམ། དང་
པོ་ནི། མཇུག་དང་ཞིང་དང་བཞི་དང་ནི། ། སྦྱོར་དང་སེམས་པ་བསམ་པ་སྟེ། ། དེ་དག་ཆུང་དང་ཆེ་བ་
ལས། ། ལས་ཀྱང་ཆུང་དང་ཆེ་བ་ཉིད། ། ཅེས་བྱུང་། ལས་དེ་ཆོས་ཅན། ཁྱོད་ལ་ལྕི་ཡང་གཉིས་ཡོད་དེ།
མཇུག་ཏུ་ལས་དེ་ལ་རྗེས་སུ་ཡི་རང་བ་དང་། ཕན་འདོགས་དང་ཡོན་ཏན་གྱི་ཞིང་དང་། ལས་ལམ་དེ་བྱེད་པའི་
ཡུལ་གཞི་དང་
། ལས་ལམ་དེའི་སྦྱོར་བ་དང་། རྫོགས་པར་བྱེད་པའི་སེམས་པ་དང་། ཀུན་སློང་གི་བསམ་པའི་
ཁྱད་པར་དྲུག་པོ་དེ་དག་ཆུང་བ་དང་ཆེ་བ་ལས། ལས་ཀྱང་སྟོབས་ཆུང་བ་དང་ཆེ་བ་ཉིད་དུ་འགྱུར་བའི་ཕྱིར།
168



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། ། །
གཉིས་པ་ནི། བསམ་བཞིན་པ་དང་རྫོགས་པ་དང་། ། མི་འགྱོད་གཉེན་པོ་མེད་པ་དང་། ། འཁོར་དང་རྣམ་
པར་སྨིན་པ་ལས། ། བསགས་པའི་ལས་ཞེས་བྱ་བ་ཡིན། ། ཞེས་བྱུང་། བསགས་པའི་ལས་ཆོས་ཅན། འཇོག་
ཚུལ་ཡོད་དེ། བསམ་བཞིན་དུ་བྱས་པ་དང་། མཇུག་རྫོགས་པར་བྱས་པ་དང་། ལས་ངན་པ་དེ་ལ་མི་འགྱོད་པ་
དང་། ལས་དེ་ལ་གནོད་བྱེད་ཀྱི་གཉེན་པོ་མེད་པ་དང་། ལས་མི་དགེ་བ་ལ་འཁོར་ཡང་མི་དགེ་བ། དཔེར་ན་
སྲོག་བཅད་ནས་ནོར་འཕྲོག་པའམ་དགེ་བ་ལ་སྲོག་མི་གཅོད་ཅིང་ནོར་སྟེར་བ་ལྟ་བུ་དང་། རྣམ་པར་སྨིན་པ་
འབྱིན་ངེས་པའི་ལས་དྲུག་ལ་བསགས་པའི་ལས་ཞེས་བྱ་བ་ཡིན་ལ། དེ་ལས་བཟློག་པ་དྲུག་ལ་མ་བསགས་པའི་
ལས་ཞེས་བྱ་བའི་ཕྱིར། བསམ་བཞིན་དུ་བྱས་པའི་ལས་ཡིན་ན་བསགས་པའི་ལས་ཡིན་པས་མ་ཁྱབ་སྟེ། གོམས་
པ་ལང་ཤོར་གྱི་རྫུན་བབ་ཅོལ་དུ་བྱས་པ་དང་། འགྲོ་བ་དེར་སྐྱེ་འགྱུར་གྱི་ལས་མ་རྫོགས་པ་ཡང་བསགས་པའི་ལས་
མིན་པར་བཤད་པའི་ཕྱིར། དགེ་མི་དགེའི་འཁོར་ཁྱད་པར་བ་ཡོད་དེ། དེ་གང་རུང་བྱས་ནས་དེ་ལ་རྗེས་སུ་ཡི་
རང་བ་རྣམས་དེ་ཡིན་པའི་ཕྱིར། གསུམ་པ་ནི། མཆོད་རྟེན་ལ་བཏང་རྒྱུས་བྱུང་བའི། ། བསོད་ནམས་ལེན་
མེད་བྱམས་སོགས་བཞིན། །རྒྱུ་ལས་འབྲས་བུ་མི་འཁྲུལ་ཕྱིར། ། ངན་པའི་ཞིང་ལས་འབྲས་ཡིད་འོང་། །
ཞེས་བྱུང་། འདི་ལ་ཕལ་ཆེན་སྡེ་བ་དག་ན་རེ། འདོད་ཆགས་དང་བྲལ་བས་མཆོད་རྟེན་ལྟ་བུ་ལ་སྦྱིན་པ་བྱིན་པ་
ལ་བསོད་ནམས་མེད་དེ། དེས་དེ་ལ་ལོངས་སྤྱོད་པ་མེད་ཅིང་བདག་གི་དོན་གྱི་ཕྱིར་བྱིན་པའང་མིན་པའི་ཕྱིར་ཞེ་
ན། དེ་ནི་མི་འཐད་དེ། མཆོད་རྟེན་དང་སྐུ་གཟུགས་ལྟ་བུ་དེ་ལེན་པ་མེད་ཀྱང་བཏང་བའི་རྒྱུ་ལས་བྱུང་བའི་
བསོད་ནམས་ཡོད་པའི་ཕྱིར། དཔེར་ན། བྱམས་པ་དང་སོགས་ཀྱིས་སྙིང་རྗེ་བསྒོམས་པ་ལས་ཕན་ཡོན་འབྱུང་
བ་བཞིན་ནོ། ། གཅེར་བུ་བ་ན་རེ། ཆོམ་རྐུན་ལྟ་བུ་ལ་བྱིན་ན་ཕན་ཡོན་མེད་དོ་ཞེ་ན། དེ་ཡང་མི་འཐད་པར་
ཐལ། དེ་ལྟ་བུའི་ངན་པའི་ཞིང་ལའང་ཕན་སེམས་ཀྱིས་སྦྱིན་པ་བཏང་བ་ལས་རྣམ་སྨིན་གྱི་འབྲས་བུ་ཡིད་འོང་
འབྱིན་པའི་ཕྱིར། དེར་ཐལ། རྒྱུ་དགེ་བ་ལས་འབྲས་བུ་བདེ་བ་འབྱུང་པ་མི་འཁྲུལ་བའི་ཕྱིར། དེར་ཐལ།
ཞིང་བཟང་ཡང་སྲོག་གཅོད་པ་ལས་འབྲས་བུ་སྡུག་བསྔལ་འབྱུང་གི་བདེ་བ་འབྱུང་མི་སྲིད་པའི་ཕྱིར། གཉིས་པ་
ཚུལ་ཁྲིམས་ལས་བྱུང་བའི་བསོད་ནམས་བྱ་བའི་གཞི་ནི། འཆལ་བའི་ཚུལ་ཁྲིམས་མི་དགེའི་གཟུགས། ། དེ་སྤོང་
ཚུལ་ཁྲིམས་རྣམ་གཉིས་སོ། ། སངས་རྒྱས་ཀྱི་ནི་བཅས་པ་ཡང་། ། རྣམ་དག་ཡོན་ཏན་བཞི་ལྡན་ནོ། ། འཆལ་
ཁྲིམས་དེ་རྒྱུ་འཕེན་མ་བྱུང་། ། དེ་གཉེན་པོ་དང་གཞི་ལ་རྟེན། ། ཞེས་བྱུང་། འཆལ་བའི་ཚུལ་ཁྲིམས་ཆོས་ཅན།
ཁྱོད་ཀྱི་ངོ་བོ་ཡོད་དེ། ཚུལ་ཁྲིམས་ཀྱི་ཟློག་ཟླའི་རྣམ་པར་རིག་བྱེད་མིན་པས་བསྡུས་པའི་མི་དགེ་བའི་གཟུགས་དེ་
དེ་ཡིན་པའི་ཕྱིར། དེ་ཆོས་ཅན། ཁྱོད་སྤོང་བའི་ཚུལ་ཁྲིམས་དེ་ལ་རྣམ་པ་གཉིས་ཡོད་དེ། དེར་གྱུར་པའི་རིག་
169



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱེད་ཡིན་མིན་གྱི་ཚུལ་ཁྲིམས་རྣམ་དག་གཉིས་ཡོད་པའི་ཕྱིར། ཚུལ་ཁྲིམས་དེས་རང་བཞིན་གྱི་ཁ་ན་མ་ཐོ་བ་ཙམ་
སྤོང་བ་མིན་ཏེ། སངས་རྒྱས་ཀྱི་ནི་བརྒྱས་པའི་ཁ་ན་མ་ཐོ་བ་དུས་མིན་གྱི་ཟས་ཟ་བ་སོགས་ཀྱི་ཉེས་པོ་ཡང་སྤོང་
བའི་ཕྱིར། ཚུལ་ཁྲིམས་རྣམ་པར་དག་པ་ཆོས་ཅན། ཡོན་ཏན་བཞི་དང་ལྡན་ཏེ། འཆལ་ཁྲིམས་ཀྱིས་ནི་རང་ལ་
འཕེན་པ་སྟེ་སྐྱོན་མ་བྱུང་བ་དང་དེའི་རྒྱུ་ཉོན་མོངས་ཀྱིས་སྔོན་མ་བྱུང་བ་དང་། དེའི་གཉེན་པོ་དྲན་ཤེས་ལ་བརྟེན་
པ་དང༌། གཞི་མྱང་འདས་དོན་གཉེར་ལ་བརྟེན་པའི་ཁྱད་པར་དང་ལྡན་པའི་ཕྱིར། གསུམ་པ་བསྒོམས་པ་ལས་
བྱུང་བའི་བསོད་ནམས་བྱ་བའི་གཞི་ནི། མཉམ་པར་བཞག་པའི་དགེ་བ་ནི། ། བསྒོམ་པའོ་སེམས་ལ་བསྒོ་ཕྱིར་
རོ། ། མཐོ་རིས་དོན་དུ་ཚུལ་ཁྲིམས་དང་། ། འབྲལ་བའི་དོན་དུ་བསྒོམ་གཙོའི་ཕྱིར། ། ཞེས་བྱུང་། མཉམ་
པར་བཞག་པའི་སེམས་རྩེ་གཅིག་ པའི་དགེ་བ་ནི་ཆོས་ ཅན། བསྒོམ་པ་ཞེས་བརྗོད་པའི་རྒྱུ་མཚན་ཡོད་དེ།
སེམས་རྒྱུད་ལ་ཡོན་ཏན་བསྒོ་བའི་བདག་ཉིད་དུ་བྱེད་པའི་ཕྱིར། ཚུལ་ཁྲིམས་དང་བསྒོམ་པ་ཆོས་ཅན། ཁྱོད་
གཉིས་ཀྱི་འབྲས་བུ་དང་བྱེད་ལས་ཀྱི་ཁྱད་པར་ཡོད་དེ། མཐོ་རིས་ཀྱི་དོན་དུ་ཚུལ་ཁྲིམས་གཙོ་བོ་དང་། ཉོན་
མོངས་དང་འབྲལ་བ་ངེས་ལེགས་ཀྱི་དོན་དུ་བསྒོམ་པ་གཙོ་བོར་འཇུག་པའི་ཕྱིར། བཞི་བ་ཞར་བྱུང་ལ། ཚངས་
པའི་བསོད་ནམས་དང་། ཆོས་ཀྱི་སྦྱིན་པ་གཉིས། དང་པོ་ནི། བསྐལ་བར་མཐོ་རིས་གནས་དེ་གའི་ཕྱིར། །
བཞི་ཡི་ཚངས་པའི་བསོད་ནམས་ཡིན། ། ཞེས་བྱུང་། ཚངས་པའི་བསོད་ནམས་ཆོས་ཅན། ཁྱོད་ལ་བཞི་ཡོད་
དེ། སྔར་མེད་པའི་ས་ཕྱོགས་སུ་སངས་རྒྱས་ཀྱི་སྐུ་གདུང་མཆོད་རྟེན་བཞེངས་པ་དང་། ཕྱོགས་བཞིའི་དགེ་
འདུན་ཀུན་དགའ་ར་བ་ཕུལ་ནས་དེ་ཉིད་དུ་གཙུག་ལག་ཁང་བྱེད་པ་དང་། དགེ་འདུན་བྱེ་བ་འདུམ་པ་དང་།
བྱམས་པ་ཚད་མེད་བསྒོམ་པའི་བསོད་ནམས་དང་བཞི་ཡོད་པའི་ཕྱིར། དེ་དག་ཆོས་ཅན། ཁྱོད་ལ་ཚངས་པའི་
བསོད་ནམས་ཞེས་བརྗོད་པའི་རྒྱུ་མཚན་ཡོད་དེ། ཚངས་པ་འདུན་ན་འདོན་དང་ཚེ་རིང་ཐུང་མཉམ་པར་བསྐལ་
པར་མཐོ་རིས་སུ་གནས་པར་དཀའ་བའི་གང་ཟག་དེ་དག་གི་བསོད་ནམས་ཡིན་པས་ན་དེ་སྐད་དུ་བརྗོད་པའི་
ཕྱིར། གཉིས་པ་ནི། ཆོས་སྦྱིན་ཉོན་མོངས་ཅན་མིན་པས། ། མདོ་སོགས་ཡང་དག་ཇི་བཞིན་སྟོན། ། ཞེས་
བྱུང་། ཆོས་ཀྱི་སྦྱིན་པ་ཆོས་ཅན། ཡོད་དེ། སེམས་རྙེད་པ་དང་བཀུར་སྟི་དང་གྲགས་འདོད་སོགས་ཀྱི་ཉོན་
མོངས་ཅན་མ་ཡིན་པའི་སྒོ་ནས་མདོ་དང་སོགས་ཀྱིས་བསྟན་བཅོས་ཀྱི་ཚིག་དོན་ཡང་དག་པ་ཇི་ལྟ་བ་བཞིན་དུ་
སྟོན་པ་དེ་དེ་ཡིན་པའི་ཕྱིར། གསུམ་པ་ཆ་མཐུན་གྱི་དགེ་བ་གསུམ་ནི། བསོད་ནམས་མྱ་ངན་འདས་པ་
དང་། ། ངེས་འབྱེད་ཆ་མཐུན་དགེ་རྣམ་གསུམ། ། ཞེས་བྱུང་། ཆ་མཐུན་གྱི་དགེ་བ་ཆོས་ཅན། ཁྱོད་ལ་རྣམ་
པ་གསུམ་ཡོད་དེ། མྱང་འདས་ཀྱི་བསམ་པས་མ་ཟིན་པའི་དགེ་བ་ནི་བསོད་ནམས་ཆ་མཐུན་དང་། སྦྱོར་ལམ་མ་
170



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཐོབ་གོང་གི་མྱ་ངན་ལས་འདས་པ་དོན་གཉེར་གྱི་བསམ་པས་ཟིན་པའི་དགེ་བ་རྣམས་ནི་ཐར་བ་ཆ་མཐུན་དངོས་
སམ་དེའི་སྡེར་གཏོགས་དང་། སྦྱོར་ལམ་བཞི་ངེས་འབྱེད་ཆ་མཐུན་གྱི་དགེ་བ་ཡིན་པའི་ཕྱིར། གསུམ་པ་ལས་ཀྱི་
རྣམ་གྲངས་གཞན་བསྟན་པའི་སྒོ་ནས་དོན་བསྡུ་བ་ལ། འཇིག་རྟེན་པའི་ལས་ཀྱི་རྣམ་གྲངས་དངོས་དང་། ཆོས་
ཀྱི་རྣམ་གྲངས་གཞན་བསྟན་ནས་མཇུག་བསྡུ་གཉིས། དང་པོ་ནི། རིགས་པས་རབ་ཏུ་བཅུག་པའི་ལས། །
རྣམ་གསུམ་ཀུན་སློང་བཅས་པ་ནི། ། ཡིག་འབྲུ་རྒྱུ་དང་བགྲང་བཅས་པའི། ། སྙན་ངག་གྲངས་ཏེ་གོ་རིམ་
བཞིན། ། ཞེས་བྱུང་། རིགས་པས་ཏེ་ཐབས་ཀྱི་རབ་ཏུ་བྱེད་དུ་བཅུག་པའི་ལས་ཆོས་ཅན། རྣམ་པ་གསུམ་ཡོད་
དེ། རིགས་པ་སློབ་པའི་ཐབས་ཀྱི་བྱེ་བྲག་གིས་སྒོ་གསུམ་གྱི་ལས་ཀུན་སློང་དང་བཅས་པ་གསུམ་ལ་ནི་གོ་རིམ་
བཞིན་དུ་འཇོག་པའི་ཕྱིར། དེར་ཐལ། ཐབས་ཀྱིས་ཀ་ལ་སོགས་པའི་ཡིག་འབྲུའི་གཟུགས་འབྲི་བ་དང་ལྷ་ལྟ་
བུའི་རྒྱུ་རྐོ་བ་ལུས་ཀྱི་ལས་དང་། བགྲང་བ་རྩིས་དང་བཅས་པའི་སྙན་ངག་ནི་ངག་གི་ལས་དང་། ཆོས་ཀྱི་རྣམ་
གྲངས་སྡུད་པར་བྱེད་པའི་ཡིད་ཀྱི་ལས་རྣམས་སུ་ཡོད་པའི་ཕྱིར། གཉིས་པ་ནི། སྒྲིབ་ངན་ཁ་ན་མ་ཐོ་བ། །
ཉོན་མོངས་ཅན་ཆོས་དྲི་མེད་དགེ། །གྱ་ནོམ་འདུས་བྱས་དགེ་བསྟེན་བྱ། ། ཐར་པ་བླ་ན་མེད་པ་ཡིན། ། ཞེས་
བྱུང་། ཉོན་མོངས་ཅན་གྱི་ཆོས་ཆོས་ཅན། ཁྱོད་ཀྱི་རྣམ་གྲངས་ཡོད་དེ། སྒྲིབ་པ་དང་། ངན་པ་དང་། ཁ་ན་
མ་ཐོ་བ་ཞེས་བྱ་པའི་ཕྱིར། དེར་ཐལ། ལམ་ལ་སྒྲིབ་བྱེད་དང་། འདོར་བྱ་དང་། ཉོན་མོངས་ཅན་དང་ལྷན་
ཅིག་གནས་པའི་ཕྱིར། དྲི་མེད་ཀྱི་དགེ་བ་ཆོས་ཅན། གྱ་ནོམ་པ་ཞེས་བྱ་སྟེ། ཕུན་སུམ་ཚོགས་པའི་རང་བཞིན་
ཡིན་པའི་ཕྱིར། འདུས་བྱས་ཟག་བཅས་དགེ་བ་ཆོས་ཅན། རྣམ་གྲངས་ཡོད་དེ། རྒྱུད་ལ་བསྟེན་བྱ་ཞེས་བྱ་བ་
ཡིན་པའི་ཕྱིར། ཐར་པ་མྱང་འདས་ཆོས་ཅན། བླ་ན་མེད་པ་ཉིད་ཡིན་ཏེ། ཆོས་གཞན་ནི་བླ་ན་ཡོད་པ་དང་
བཅས་ལ། ཁྱོད་ལས་ཆེས་ཁྱད་པར་དུ་འཕགས་པའི་ཆོས་གཞན་མེད་ཅིང་། གཅིག་ཏུ་དགེ་ཞིང་རྟག་པ་ཡིན་
པའི་ཕྱིར་རོ། ། གནས་བཞི་པའི་ཚིག་དོན་ལེགས་པར་བཤད་ཟིན་ཏོ། །
ཆོས་མངོན་པ་མཛོད་ཀྱི་གནས་ལྔ་བའི་ཚིག་འགྲེལ་བཞུགས་སོ། ། གཉིས་པ་ཉོན་མོངས་པའི་ཀུན་འབྱུང་
བཤད་པ་ལ། སྤང་བྱ་ཕྲ་རྒྱས་ཉོན་མོངས་བཤད་པ། དེ་ཇི་ལྟར་སྤོང་ཚུལ་བཤད་པོ། སྤངས་པའི་འབྲས་བུ་
ཡོངས་ཤེས་བཤད་པ་དང་གསུམ། དང་པོ་ལ། དབྱེ་བ། སྐྱེ་ཚུལ། རྣམ་གྲངས་དང་གསུམ། དང་པོ་ལ། ངོ་
བོའི་སྒོ་ནས། རྣམ་པའི་སྒོ་ནས། བཅས་མ་བཅས་ཀྱི་སྒོ་ནས་དབྱེ་བ་དང་གསུམ། དང་པོ་ལ། སྤྱིར་བསྟན་པ་
དང་། ལྟ་བ་དང་ང་རྒྱལ་བྱེ་བྲག་ཏུ་བཤད་པ་གཉིས། དང་པོ་ལ། རྩ་བ་དང་། ནང་ཚན་དང་། གཉེན་པོའི་
སྒོ་ནས་དབྱེ་བ་གསུམ། དང་པོ་ལ། ཚིག་དོན། སྤྱི་དོན། མཐའ་དཔྱད་པ་དང་གསུམ། དང་པོ་ནི། སྲིད་
171



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་རྩ་བ་ཕྲ་རྒྱས་དྲུག ། འདོད་ཆགས་དེ་བཞིན་ཁོང་ཁྲོ་དང་། ། ང་རྒྱལ་མ་རིག་ལྟ་བ་དང༌། ། ཐེ་ཚོམ་ཡིན་
ཏེ་དེ་དྲུག་ཀྱང་། ། འདོད་ཆགས་དབྱེ་བས་བདུན་དུ་བཤད། ། ཁམས་གཉིས་ལས་སྐྱེས་སྲིད་འདོད་ཆགས། །
ཁ་ནི་ནང་དུ་བལྟས་ཕྱིར་དེར། ། ཐར་བའི་འདུ་ཤེས་བཟློག་ཕྱིར་བཤད། ། ཅེས་བྱུང་། སྲིད་པའི་རྩ་བ་ཆོས་
ཅན། ཁྱོད་ལ་ངོ་བོའི་སྒོ་ནས་དྲུག་ཡོད་དེ། ཕྲ་རྒྱུས་དྲུག་ཡོད་པའི་ཕྱིར། དེར་ཐལ། འདོད་ཚོགས་ཕྲ་རྒྱས་
དང་། དེ་བཞིན་དུ་ཁོང་ཁྲོ་དང་། ང་རྒྱལ་དང་། མ་རིག་པ་དང་། ཡང་དག་པ་མ་ཡིན་པའི་ལྟ་བ་དང་། ཐེ་
ཚོམ་ཉོན་མོངས་པ་དྲུག་ཡོད་པའི་ཕྱིར། དེ་དྲུག་ཀྱང་ཆོས་ཅན། ཁྱོད་ལ་བདུན་དུའང་བཤད་དེ། འདོད་པ་
དང་སྲིད་པའི་འདོད་ཆགས་གཉིས་སུ་དབྱེ་བས་དེ་ལྟར་ཡོད་པའི་ཕྱིར། ཁམས་གོང་མ་གཉིས་ལས་སྐྱེས་པའི་
འདོད་ཆགས་ཆོས་ཅན། སྲིད་པའི་འདོད་ཆགས་ཞེས་གཅིག་ཏུ་བྱ་སྟེ། ཕལ་ཆེར་སྙོམས་འཇུག་ལ་ཆགས་པའི་
ཁ་ནི་ནང་དུ་བལྟས་པར་མཚུངས་པའི་ཕྱིར། སྲིད་པའི་འདོད་ཆགས་ཞེས་བཤད་པའི་རྒྱུ་མཚན་ཡོད་དེ། སྲིད་
པ་སྟེ་འཁོར་བའི་ཁྱད་པར་ལ་ཆགས་ཀྱང་དེར་ཐར་བའི་འདུ་ཤེས་འབྱུང་བས་དེ་བཟློག་པར་བྱ་བའི་ཕྱིར་དེ་ལྟར་
དུ་བརྗོད་པའི་ཕྱིར། གཉིས་པ་ལ། ཉོན་མོངས་ཀྱི་མཚན་ཉིད། སྒྲ་བཤད། བྱེད་ལས། དབྱེ་བ་དང་བཞི།
དང་པོ་ཡོད་དེ། རང་དང་མཚུངས་ལྡན་གྱི་སེམས་རྒྱུད་མ་ཞི་བར་བྱེད་པའི་རིགས་གནས་ཀྱི་སེམས་བྱུང་དེ།
ཉོན་མོངས་པའི་མཚན་ཉིད་དུ་རིགས་པའི་ཕྱིར། གཉིས་པ་ཡོད་དེ། སེམས་བློང་བློང་པོར་བྱེད་པས་སམ་མ་ཞི་
བར་བྱེད་པས་ན་ཉོན་མོངས་ཞེས་བྱ་ལ། རྗེས་སུ་འབྲེལ་བའི་ཉོན་མོངས་པ་ཕྲ་བའང་རྒྱས་པར་བྱེད་པས་ན་ཕྲ་
རྒྱས་ཞེས་བྱ་བའི་ཕྱིར། གསུམ་པ་ཡོད་དེ། ཉོན་མོངས་པ་སོགས་ཀྱི་རྒྱུན་བརྟན་པ་དང་། གནས་པར་བྱེད་པ་
སོགས་བཅུ་ཡོད་པའི་ཕྱིར། བཞི་བ་ཡོད་དེ། ངོ་བོའི་སྒོ་ནས་རྩ་ཉོན་དྲུག་དང་། ཉེ་ཉོན་ཉི་ཤུ་དང་། རྣམ་
པའི་སྒོ་ནས་བཅུ་དང་། ཁམས་ཀྱི་སྒོ་ནས་གོ་བརྒྱུད་ཡོད་པའི་ཕྱིར། གསུམ་པ་མཐའ་དཔྱད་པ་ལ། ཁ་ཅིག
རྩ་ཉོན་དྲུག་པོ་གང་རུང་ཡིན་ན། ཕྲ་རྒྱས་ཡིན་པས་ཁྱབ་ཟེར་ན། སྐད་ཅིག་ཐ་མའི་ཉོན་མོངས་དྲུག་རེ་རེ་ནས་
ཆོས་ཅན། དེར་ཐལ། དེའི་ཕྱིར། དེར་ཐལ། རྩ་ཉོན་ཡིན་པའི་ཕྱིར། འདོད་ན་མིན་ཏེ། གཞན་རྒྱས་པར་
མི་བྱེད་ཅིང་། རང་ཉིད་ཀྱང་རྒྱས་པར་མི་འགྱུར་པའི་ཕྱིར། དེར་ཐལ། རྒྱུན་ཆད་ཁ་མའི་དེ་ཡིན་པའི་ཕྱིར།
ཁ་ཅིག ཕྲ་རྒྱས་ཀྱི་དོན་ལ་འདོད་ཚུལ་མི་མཐུན་པ་མེད་ཟེར་ན། དེ་ཡོད་པར་ཐལ། བྱེ་སྨྲས་ཉོན་མོངས་ལ་
འདོད། གནས་མ་བུ་པས་ཉོན་མོངས་ཀྱི་ཐོབ་པ་ལ་དེར་བཏགས་པར་འདོད། སློབ་དཔོན་དང་མདོ་སྡེ་བས་
ཉོན་མོངས་ཀྱི་ས་བོན་ལ་དེར་བཏགས་པར་འདོད་ཅེས་རང་འགྲེལ་ལས་བཤད་པའི་ཕྱིར། ཁ་ཅིག འདིར་
བསྟན་ལ་རྒྱས་ལ་སྒོམ་སྤང་གིས་ཁྱབ་ཟེར་ན། དེ་མི་འཐད་པར་ཐལ། མཐོང་སྤང་ཕྲ་རྒྱས་ཀྱང་ཡོད་པའི་ཕྱིར།
172



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དེར་ཐལ། གཞུང་འདི་དེ་གཉིས་ཐུན་མོང་དུ་འཆད་བྱེད་ཡིན་པའི་ཕྱིར། གཉིས་པ་ནི། ལྟ་བ་ལྔ་སྟེ་འཇིག་
ཚོགས་དང༌། - ། ལོག་དང་མཐར་འཛིན་ལྟ་བ་དང༌། ། ལྟ་བ་དང་ནི་ཚུལ་ཁྲིམས་དང་། ། བརྟུལ་ཞུགས་མཆོག་
ཏུའཛིན་དང་བཅུ། ། ཞེས་བྱུང་། ཕྲ་རྒྱས་ཆོས་ཅན། ཁྱོད་ལ་ནང་ཚན་གྱིས་དབྱེ་ན་བཅུ་ཡོད་དེ། ལྟ་བ་ལྔ་
དང་ལྟ་མིན་ལྔ་ཡོད་པའི་ཕྱིར། དེར་ཐལ། འཇིག་ཚོགས་ལ་ལྟ་བའི་འཇིག་ལྟ་དང་། ལོག་ལྟ་དང་། མཐར་
འཛིན་གྱི་ལྟ་བ་དང་། ལྟ་བ་མཆོག་འཛིན་གྱི་ལྟ་བ་དང་། ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་ལྟ་བ་
སྟེ་ལྔ་དང་། ལྟ་མིན་ལྔ་དང་བཅུ་ཡོད་པའི་ཕྱིར། གཉིས་པ་གྲུབ་སྟེ། བཤད་པ་ལྟར་འདོད་ཆགས་སོགས་ལྔ་
ཡོད་པའི་ཕྱིར། གསུམ་པ་ལ། དངོས་དང་། གཉེན་པོས་སྤང་བྱ་སྤོང་ཚུལ་གཉིས། དང་པོ་ལ། འདོད་པ་
དང་། གཟུགས་དང་གཟུགས་མེད་ཀྱི་དེ་གཉིས། དང་པོ་ལ། མཐོང་ལམ་དང་སྒོམ་ལམ་གྱི་སྤང་བྱ་གཉིས།
དང་པོ་ནི། དེ་དག་བཅུ་དང་བདུན་བདུན་བརྒྱད། ། ལྟ་བ་གསུམ་གཉིས་མ་གཏོགས་པ། ། འདོད་ན་སྡུག་
བསྔལ་ལ་སོགས་པ། ། མཐོང་བས་རིམ་བཞིན་སྤོང་བར་བྱེད། ། ཅེས་བྱུང་། ཤེས་བྱ་ཆོས་ཅན། འདོད་པ་ན་
ཕྲ་རྒྱས་དེ་དག་སུམ་ཅུ་རྩ་དྲུག་ཡོད་དེ། སྡུག་བསྔལ་མཐོང་སྤང་ལ་ལྟ་བ་ལྔ་དང་ལྟ་མིན་ལྔ་སྟེ་བཅུ་དང་། སོགས་
ཀྱིས་ཀུན་འབྱུང་དང་འགོག་པ་མཐོང་སྤང་ལ་འཇིག་ལྟ་དང་མཐར་ལྟ་དང་ཚུལ་ཞུགས་མཆོག་འཛིན་གྱི་ལྟ་བ་
གསུམ་མ་གཏོགས་པའི་གཞན་བདུན་བདུན་དང་། ལམ་མཐོང་སྤང་ལ་འཇིག་ལྟ་དང་མཐར་ལྟ་ གཉིས་མ་
གཏོགས་པའི་གཞན་བརྒྱུད་ཡོད་པའི་ཕྱིར། འདོད་པའི་ལ་རྒྱུས་དེ་ཆོས་ཅན། མཐོང་སྤང་ཡིན་ཏེ། མཐོང་
བའི་ལམ་གྱིས་རིམ་པ་བཞིན་དུ་སྤོང་བར་བྱེད་དགོས་པའི་ཕྱིར། གཉིས་པ་ནི། གཞི་ནི་སྒོམ་པའི་སྤང་བྱ་
ཡིན། ། ཞེས་བྱུང་། འདོད་ཆགས་ཁོང་ཁྲོ་ང་རྒྱལ་མ་རིག་པ་བཞི་ནི་ཆོས་ཅན། སྒོམ་པའི་ལམ་གྱིས་སྤང་བར་
བྱ་བ་ཡིན་ཏེ། བདེན་པ་མཐོང་པ་ཙམ་གྱིས་སྤོང་མི་ནུས་ཀྱི། ཕྱིས་རིམ་གྱིས་སྤོང་བར་བྱེད་དགོས་པའི་ཕྱིར་ཏེ།
དེ་དག་བཅུ་དང་བདུན་བདུན་བརྒྱད། ། ཅེས་པའི་གཞུང་གིས་མཐོང་སྤང་དངོས་སུ་བསྟན་ནས་འདོད་པའི་
སྒོམ་སྤང་ཉིད་དངོས་སུ་འཆད་པར་བྱེད་པའི་ཕྱིར། སྒོམ་སྤང་ཡིན་ན། འདིའི་དངོས་བསྟན་གྱི་སྒོམ་སྤང་ཡིན་
པས་མ་ཁྱབ་སྟེ། ཁམས་གོང་མའི་སས་བསྡུས་ཀྱི་སྒོམ་སྤང་དེ་འདིའི་དངོས་བསྟན་གྱི་དེ་མ་ཡིན་པའི་ཕྱིར་ཏེ།
འདིས་འདོད་པའི་སྒོམ་སྤང་ཉིད་འཆད་པར་མཛད་པའི་ཕྱིར། དེར་ཐལ། གོང་མའི་སས་བསྡུས་པའི་དེ་བཞི་
མེད་པའི་ཕྱིར། དེར་ཐལ། དེའི་སས་བསྡུས་པའི་ཁོང་ཁྲོ་མེད་པའི་ཕྱིར། གཉིས་པ་ནི། ཁོང་ཁྲོ་མ་གཏོགས་
དེ་དག་ཉིད། ། གཟུགས་ཁམས་གཟུགས་མེད་དེ་དང་འདྲ། ། ཞེས་བྱུང་། གཟུགས་ཁམས་ཀྱི་སས་བསྡུས་པའི་
ཕྲ་རྒྱས་སྒོམ་སྤང་ཆོས་ཅན། ཁྱོད་ལ་སོ་གཅིག་རེ་ཡོད་དེ། ཁོང་ཁྲོ་ལྔ་མ་གཏོགས་པའི་སོ་གཅིག་དེ་དག་ཉིད་
173



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་ཅིང་། གཟུགས་མེད་ནའང་དེ་དང་འདྲ་བའི་ཕྱིར། དེ་ལྟར་དགུ་བཅུ་བརྒྱད་དུ་འདོད། ། ཅེས་པ་ནི་དོན་
བསྡུ་བ་ཡིན་ཏེ། འདོད་པ་ན་སོ་དྲུག་དང་གོང་མ་གཉིས་ན་སོ་གཅིག་རེ་ཡོད་པའི་ཁྱོན་བསྡོམས་འཆད་པར་བྱེད་
པའི་ཕྱིར། ཀུན་འབྱུང་འགོག་པ་གཉིས་ལ་དམིགས་ནས་ལོག་པར་ཞུགས་པའི་ལྟ་བ་གསུམ་མི་འོང་སྟེ། འཇིག་
ལྟས་ནི་ཉེར་ལེན་གྱི་ཕུང་པོ་ལ་དམིགས་ནས་འཇུག མཐར་ལྟས་ཕུང་པོ་དེ་དག་རྟག་ཆད་གང་རུང་ལྟ། ཚུལ་
ཞུགས་མཆོག་འཛིན་གྱིས་ནི་ཕུང་པོ་ལ་འདག་གྲོལ་སོགས་སུ་ལྟ་བས་སྡུག་བདེན་ཉིད་ལ་དམིགས་པ་ཡིན་པའི་ཕྱིར།
ལམ་མཐོང་སྤང་ལ་འཇིག་ལྟ་མཐར་ལྟ་གཉིས་མི་འཇོག་སྟེ། དེ་གཉིས་ཀྱིས་ཉེར་ལེན་གྱི་ཕུང་པོ་ལ་དམིགས་
དགོས་པའི་ཕྱིར། ཚུལ་ཞུགས་མཆོག་འཛིན་ཀྱང་མི་འཇོག་སྟེ། དེས་ལམ་ངན་པ་ལམ་མཆོག་ཏུ་དམིགས་ནས་
འཇུག་པའི་ཕྱིར། གཉིས་པ་ནི། སྲིད་རྩེ་ལས་སྐྱེས་བཟོད་པ་ཡིས། ། གཞོམ་བྱ་མཐོང་པས་སྤང་བྱ་ཉིད། །
ལྷག་སྐྱེས་མཐོང་དང་སྒོམ་གཉིས་ཀྱིས། ། བཟོད་པས་གཞོམ་མིན་སྒོམ་ཁོ་ནས། ། ཞེས་བྱུང་། ཕྲ་རྒྱས་རྣམས་
མཐོང་ལམ་ཁོ་ནས་སྤོང་མི་ནུས་པས། དེ་ལ་གཉིས་ཡོད་པའི་སྲིད་རྩེ་ལས་སྐྱེས་པའི་སྡུག་ཀུན་འགོག་ལམ་བཞིའི་
མཐོང་སྤང་ཕྲ་རྒྱས་ཆོས་ཅན། མཐོང་བས་སྤང་བར་བྱ་བ་ཁོ་ན་ཉིད་ཡིན་ཏེ། སྡུག་བསྔལ་ཆོས་བཟོད་ལ་སོགས་
པ་བཞི་ཡིས་གཞོམ་པར་བྱ་བ་ཡིན་པའི་ཕྱིར། དེར་ཐལ། དེ་བཞིས་བདེན་པ་མངོན་སུམ་དུ་མཐོང་བ་ཙམ་གྱིས་
ཁྱོད་སྤོང་ནུས་པའི་ཕྱིར། སྲིད་རྩེའི་ལྷག་མ་འདོད་པ་དང་ཁམས་གོང་མ་ལས་སྐྱེས་པའི་ཕྲ་རྒྱས་ཆོས་ཅན།
མཐོང་ལམ་དང་སྒོམ་ལམ་གཉིས་ཀྱིས་སྤོང་བར་བྱེད་དེ། འདས་ལམ་གྱིས་སྤོང་བའི་ཚེ་མཐོང་ལམ་གྱིས་སྤོང་
ཞིང་། སོ་སྐྱེས་འཇིག་རྟེན་པའི་སྒོམ་ལམ་གྱིས་སྤོང་བ་ཡང་ཡོད་པའི་ཕྱིར། མཐོང་ལམ་བཟོད་པས་གཞོམ་བྱ་
མིན་པའི་ལྟ་མིན་བཞི་ཆོས་ཅན། སྒོམ་སྤང་ཁོ་ན་ཡིན་ཏེ། འཇིག་རྟེན་པའི་སྒོམ་ལམ་དང་འདས་པའི་སྒོམ་ལམ་
ཅི་རིགས་ཀྱིས་སྤོང་བའི་ཕྱིར། ཁྱད་པར་ཡོད་དེ།སྔ་མས་སྲིད་རྩེའི་དེ་སྤོང་མི་ནུས་ཤིང་། ཕྱི་མས་ཐམས་ཅད་
སྤོང་ནུས་པའི་ཕྱིར། གཉིས་པ་ལ། ལྟ་བ་དང་ང་རྒྱལ་བཤད་པ་གཉིས། དང་པོ་ལ། དངོས་དང་། དོགས་
གཅོད་གཉིས། དང་པོ་ནི། བདག་དང་བདག་གིར་རྟག་ཆད་དང་། ། མེད་དང་དམན་ལ་མཆོག་ལྟ་དང་། །
རྒྱུ་མིན་ལམ་མིན་དེར་ལྟ་བ། ། དེ་དག་ལྟ་བ་ལྔ་ཡིན་ནོ། །ཞེས་བྱུང་། འདི་ལ་ཚིག་དོན་དང་། མཐའ་དཔྱད་
པ་གཉིས། དང་པོ་ནི། ལྟ་བ་ངན་པ་དེ་དག་ཆོས་ཅན། ཁྱོད་ལ་ལྔ་ཡོད་དེ། ཉེར་ལེན་གྱི་ཕུང་པོ་ལ་དམིགས་
ནས་བདག་དང་བདག་གིར་ལྟ་བའི་ཤེས་རབ་ཉོན་མོངས་ཅན་དེ་འཇིག་ལྟ། དེ་ལ་དམིགས་ནས་རྟག་ཆད་གང་
རུང་དུ་ལྟ་བའི་ཤེས་རབ་ཉོན་མོངས་ཅན་དེ་མཐར་ལྟ། ལས་རྒྱུ་འབྲས་སོགས་ཡོད་པའི་དོན་ལ་མེད་པར་ལྟ་བའི་
ཤེས་རབ་ཉོན་མོངས་ཅན་དེ་ལོག་ལྟ། ལྟ་བ་དམན་པ་ལ་དམིགས་ནས་འདག་པ་དང་གྲོལ་བྱེད་མཆོག་ཏུ་འཛིན་
174



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པའི་ལྟ་ངན་དེ་ལྟ་བ་མཆོག་འཛིན་གྱི་ལྟ་བ། དབང་ཕྱུག་སོགས་སྣོད་བཅུད་ཀྱི་རྒྱུ་མིན་པ་དང་། ཚུལ་ཞུགས་
ངན་པ་སོགས་ལམ་མིན་པ་ལ་རྒྱུ་དང་ལམ་དེར་ལྟ་བ་ནི་ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་ལྟ་བ་ཡིན་
པའི་ཕྱིར། གཉིས་པ་མཐའ་དཔྱད་པ་ལ། །ཁ་ཅིག ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་ལྟ་བ་ཡིན་
ན། དེ་གཉིས་ཀ་ལ་དམིགས་ནས་མཆོག་ཏུ་འཛིན་པའི་ལྟ་བ་ཡིན་པས་ཁྱབ་ཟེར་ན། ཚུལ་ཁྲིམས་ངན་པ་ཙམ་ལ་
མཆོག་ཏུ་འཛིན་པའི་ལྟ་ངན་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ།
དེ་ཡོད་པའི་ཕྱིར། འདོད་མི་ནུས་སོ། །ཁ་ཅིག ལྟ་བ་ལྔ་བོ་དེ་ལྟ་བ་ཡིན་ཟེར་ན། རེ་ཞིག་དེ་མི་འཐད་པར་
ཐལ། ལྟ་ངན་ལྟ་བར་མི་རུང་བའི་ཕྱིར། དེར་ཐལ། ཤེས་རབ་ཉོན་མོངས་ཅན་ཤེས་རབ་ཏུ་མི་རུང་བ་ཡིན་
པའི་ཕྱིར། མ་གྲུབ་ན། ཤེས་རབ་ཉོན་མོངས་ཅན་དང་ལོག་ལྟ་རྒྱུད་ལྡན་ཡིན་ན་ཤེས་རབ་ཅན་ཡིན་པས་ཁྱབ་
པར་ཐལ། མ་གྲུབ་པ་དེའི་ཕྱིར། འདོད་ན་ཧ་ཅང་ཐལ་སྙམ་སྟེ་དཔྱད་པར་བྱའོ། ། གཞན་ཡང་། དེ་ལྔ་ལྟ་བ་
མ་ཡིན་པར་ཐལ། གངས་སྤེལ་ལས། ལོག་པར་དམིགས་པའི་ཤེས་རབ་ཐམས་ཅད་ནི་ལྟ་བར་མི་འདོད་དོ། །
ཞེས་གསུངས་པའི་ཕྱིར། ཁ་ཅིག ལམ་དང་འགོག་པ་མཐོང་སྤང་གང་རུང་ཡིན་ན། འགོག་ལམ་གང་རུང་ལ་
དམིགས་པས་ཁྱབ་པར་ཐལ། སྤང་བྱ་དེ་དག་ཡུལ་ལ་དམིགས་ནས་ལོག་པར་འཇུལ་ཚུལ་གྱི་སྒོ་ནས་འཇོག་པའི་
ཕྱིར་ན་མ་ཁྱབ་སྟེ། འགོག་ལམ་མཐོང་སྤང་དུ་གྱུར་པའི་འདོད་ཆགས་ང་རྒྱལ་ལྟ་བུས་དེ་གང་རུང་ལ་དམིགས་
ནས་མི་འཇུག་པའི་ཕྱིར། དེར་ཐལ། དེ་གཉིས་ཀྱིས་ཡུལ་ཁྱད་པར་ཅན་ལ་དམིགས་པར་ཟག་བཅས་ཀྱི་ཁྱད་
པར་ལ་དམིགས་ནས་འཇུག་པའི་ཕྱིར། གཉིས་པ་ནི། དབང་ཕྱུག་སོགས་རྒྱུན་མངོན་ཞོན་པ། ༈ རྟག་བདག་
ཕྱིན་ཅི་ལོག་པ་ཡིན། ། རབ་ཏུ་འཇུག་པས་དེ་ཕྱིར་དེ། ། ལྟ་བ་གསུམ་ལས་ཕྱིན་ཅི་ལོག ། བཞི་ཚན་ཕྱིན་ཅི་
ལོག་ཕྱིར་དང་། ། ངེས་རྟོག་ཕྱིར་དང་སྒྲོ་འདོགས་ཕྱིར། ། སེམས་དང་འདུ་ཤེས་དེའི་དབང་གིས། ། ཞེས་
བྱུང་། དབང་ཕྱུག་སོགས་འགྲོ་བའི་རྒྱུ་མིན་པ་ལ་རྒྱུར་མངོན་པར་ཞེན་པ་དེ་ཆོས་ཅན། སྡུག་ཀུན་མཐོང་སྤང་
ཡིན་ཏེ། སྡུག་བསྔལ་གྱི་རྒྱུ་ལ་ལོག་པར་ཞུགས་པའི་ཕྱིར་ཏེ། དབང་ཕྱུག་རྟག་དང་བདག་ཏུ་ཕྱིན་ཅི་ལོག་པར་
ཞེན་པ་ཡིས་རབ་ཏུ་འཇུག་པས་དེའི་ཕྱིར། ཁྱབ་སྟེ། དེ་འདྲ་བ་སྡུག་བསྔལ་ཆོས་བཟོད་ཀྱིས་སྤོང་བར་བྱེད་པའི་
ཕྱིར། འཇིག་ལྟ་ལོག་ལྟ་མཐར་འཛིན་གྱི་ལྟ་བ་སྟེ་ལྟ་བ་གསུམ་ལས་ཕྱེ་བའི་ཕྱིན་ཅི་ལོག་ཆོས་ཅན། ཁྱོད་ལ་བཞི་
ཡོད་དེ། མི་རྟག་པ་ལ་རྟག་པར་ལྟ་བ་དང་། མི་གཙང་བ་ལ་གཙང་བར་ལྟ་བ་དང་། སྡུག་བསྔལ་ལ་བདེ་བ་ལྟ་
བ་དང་། བདག་མེད་པ་ལ་བདག་ཏུ་ལྟ་བའི་ཕྱིན་ཅི་ལོག་དང་བཞི་ཡོད་པའི་ཕྱིར། ལྟ་བ་གསུམ་ལས་ཕྱིན་ཅི་
ལོག་བཞིར་ཕྱེ་བ་ཡིན་ཏེ། མཐར་ལྟ་ལ་རྟག་འཛིན། མཆོག་འཛིན་ལ་གཙང་བདེའི་འཛིན་པ་གཉིས། འཇིག་
175



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟ་ལ་བདག་ལྟ་བཞག་པའི་ཕྱིར། ཕྱིན་ཅི་ལོག་བཞི་ཚན་གཅིག་པོ་ཆོས་ཅན། ཕྱིན་ཅི་ལོག་ཏུ་འཇོག་པའི་རྒྱུ་
མཚན་ཡོད་དེ། དམིགས་པ་ལ་ཕྱིན་ཅི་ལོག་པའི་ཕྱིར་དང་། དེར་ངེས་པར་རྟོག་པའི་ཕྱིར་དང་། སྒྲོ་འདོགས་
པའི་ཕྱིར་རོ། ། ཁྱབ་སྟེ། ལྟ་བ་གཞན་དང་ཚུལ་ཞུགས་མཆོག་འཛིན་སོགས་ཀྱིས་དེ་ལྟར་སྒྲོ་མི་འདོགས་པའི་
ཕྱིར། མདོ་ལས་སེམས་ཕྱིན་ཅི་ལོག་དང་འདུ་ཤེས་ཕྱིན་ཅི་ལོག་ཅེས་གསུངས་པ་དང་མི་འགལ་ཏེ། དེ་གཉིས་ལྟ་
བ་ཕྱིན་ཅི་ལོག་དེའི་དབང་གིས་ཕྱིན་ཅི་ལོག་ཏུ་འགྱུར་བ་ལ་དགོངས་པའི་ཕྱིར། གཉིས་པ་ང་རྒྱལ་ལ། དབྱེ་བ་
དང༌། སྤོང་ཚུལ་དོགས་གཅོད་དང་བཅས་པ་གཉིས། དང་པོ་ནི། ང་རྒྱལ་བདུན་ན་མི་དགུ་གསུམ་མོ། །
ཞེས་བྱུང་། ང་རྒྱལ་ཆོས་ཅན། བདུན་ནམ་དགུ་ཡོད་དེ། འདི་དང་བདག་རིགས་སོགས་མཉམ་མོ་སྙམ་དུ་
སེམས་པའི་མཉམ་པའི་ང་རྒྱལ་དང་། དེ་ལས་བདག་ལྷག་གོ་སྙམ་པའི་ལྷག་པའི་ང་རྒྱལ་དང་། ཁྱད་པར་
འཕགས་པ་དེ་ལས་ཀྱང་བདག་འཕགས་སོ་སྙམ་པའི་ང་རྒྱལ་ལས་ང་རྒྱལ་དང་། ཉེ་བར་ལེན་པའི་ཕུང་པོ་ལ་
དམིགས་ནས་ངའོ་སྙམཔའི་ང་རྒྱལ་དང་། ཡོན་ཏན་གྱི་ཁྱད་པར་དེ་མ་ཐོབ་ཀྱང་ཐོབ་པོ་སྙམ་པའི་མངོན་པའི་ང་
རྒྱལ་དང་། ཁྱད་འཕགས་དེ་ལས་ཅུང་ཟད་དམན་ནོ་སྙམ་པའི་ཅུང་ཟད་སྙམ་པའི་ང་རྒྱལ་དང་། ཡོན་ཏན་ཅན་
མིན་པ་ལ་ཡོན་ཏན་དུ་རློམ་པའི་ལོག་པའི་ང་རྒྱལ་དང་བདུན་ཡོད་ཅིང་། བསྟན་བཅོས་དག་ལས། བདག་
མཆོག་ཡིན་ནོ། ། བདག་དང་འདྲའོ། ། བདག་དམན་ནོ། ། བདག་བས་མཆོག་གོ ། བདག་བས་དམན་
ནོ། ། བདག་དང་མཉམ་པ་མེད་དོ། ། བདག་པས་དམན་པ་མེད་དོ། ། བདག་དང་མཉམ་པ་ཡོད་དོ། །
བདག་པས་དམན་པ་ཡོད་དོ་ཞེས་དགུ་གསུངས་པ་རྣམས་ནི། ང་རྒྱལ་དང་ལྷག་པའི་ང་རྒྱལ་དང་ཅུང་ཟད་སྙམ་
པའི་ང་རྒྱལ་གསུམ་གྱིས་བསྡུས་པའི་ཕྱིར། དེ་དག་འགའ་ཞིག་ནི་ང་རྒྱལ་དངོས་མིན་ཏེ། དེའི་རྣམ་པ་ལྟ་བུ་ལ་
ང་རྒྱལ་དུ་བཏགས་པའི་ཕྱིར། ང༌རྒྱལ་དུ་འགྲོ་བ་ལ་ཉོན་མོངས་པས་ཀུན་ནས་བསླངས་པ་ཞིག་དགོས་ཀྱི།
བདག་མཆོག་གོ་སྙམ་པ་ལྟ་བུ་ཙམ་ནི་ང་རྒྱལ་མིན་ཏེ། ཡིན་ན་སངས་རྒྱས་ལའང་ང་རྒྱལ་ཡོད་པའི་ཐལ་བའི་ཕྱིར།
གཉིས་པ་ནི། མཐོང་དང་སྒོམ་པས་ཟད་བྱ་བ། ། སྒོམ་པས་སྤང་བར་བྱ་བ་ནི། ། གསོད་སོགས་ཀུན་ནས་
དཀྲིས་པའོ། ། དེ་བཞིན་འཇིག་སྲེད་འཕགས་པ་ལ། ། རྣམ་སོགས་ང་འོ་སྙམ་མི་འབྱུང་། ། ལྟ་བས་རྒྱས་བར་
འགྱུར་ཕྱིར་རོ། ། མི་དགེའི་འགྱོད་པའང་མ་ཡིན་ནོ། ། ཞེས་བྱུང་། ང་རྒྱལ་བདུན་པོ་དེ་རྣམས་ཆོས་ཅན།
ཁྱོད་ལ་མཐོང་ལམ་དང་སྒོམ་པའི་ལམ་གྱིས་ཟད་པར་བྱ་བའི་ཆ་གཉིས་ཡོད་དེ། མཐོང་སྤང་རྣམས་མཐོང་ལམ་
དང་། སྒོམ་སྤང་རྣམས་སྒོམ་ལམ་གྱིས་སྤོང་བའི་ཕྱིར། སྒོམ་པས་སྤང་བར་བྱ་བ་ནི་ཆོས་ཅན། ཁྱོད་ལ་དུ་མ་
ཡོད་དེ། གསོད་པ་ལ་སོགས་པ་ལུས་ངག་གི་མི་དགེ་བ་རྣམས་དང་། དེ་དག་གི་ཀུན་སློང་ཀུན་ནས་དཀྲིས་པ་
176



g། ]ཆོས་མངོན་
ཀྱི་
པ
]pq7
༢་བ་སྲས་བཅས་འཛུགས་ཚོགས་རྫ
དུས་རུང་
དང་། དེ་བཞིན་དུ་བདག་མྱུར་དུ་ཤི་ན་སྙམ་པའི་འཇིག་སྲེད་དང་། སྔར་གྱི་ང་རྒྱལ་གྱི་རྣམ་པ་བདུན་དང་།
སོགས་ཀྱིས་བདག་བུད་མེད་ལྟ་བུར་སྐྱེས་ན་སྙམ་པའི་སྐྱེ་སྲེད་དང་། ངའོ་སྙམ་པའི་ང་རྒྱལ་རྣམས་འཕགས་པ་ལ་
མངོན་གྱུར་དུ་མི་འབྱུང་ཡང་སྒོམ་སྤང་ཡིན་པའི་ཕྱིར། དེ་དག་འཕགས་པ་ལ་མངོན་གྱུར་དུ་མི་འབྱུང་སྟེ། དེ་
དག་ནི་ཉོན་མོངས་ཅན་གྱི་ལྟ་བས་རྒྱུས་པར་འགྱུར་བའི་ཕྱིར་རོ། ། འཕགས་པ་ལ་མི་དགེ་བའི་འགྱོད་པའང་
མངོན་གྱུར་དུ་མི་འབྱུང་སྟེ། དེ་ལ་ཐེ་ཚོམ་ཡོད་ཀྱང་ཐེ་ཚོམ་ཉོན་མོངས་ཅན་མེད་པའི་ཕྱིར། གཉིས་པ་རྣམ་པའི་
སྒོ་ནས་དབྱེ་བ་ལ། ཀུན་འགྲོ་ཡིན་མིན་གྱི་སྒོ་ནས། ཟག་མེད་ལ་དམིགས་མ་དམིགས་ཀྱི་སྒོ་ནས། དམིགས་པ་
དང་མཚུངས་ལྡན་གྱི་སྒོ་ནས། མི་དགེ་བ་དང་ལུང་མ་བསྟན་གྱི་སྒོ་ནས། དུས་གསུམ་ལ་ཕྲ་རྒྱས་ཀྱི་སྒོ་ནས་དབྱེ་
བ་དང་ལྔ། དང་པོ་ནི། སྡུག་བསྔལ་རྒྱུ་མཐོང་སྤང་བྱ་ལ། ། ལྟ་དང་དེ་བཞིན་ཐེ་ཚོམ་དང་། ། གང་དེ་ལྷན་
ཅིག་མ་འདྲེས་པའི། ། མ་རིག་གང་ཡིན་ཀུན་ཏུ་འགྲོ། ། དེ་དག་ལས་དགུ་གོང་དུ་དམིགས། ། ལྟ་བ་གཉིས་པོ་
མ་གཏོགས་པའི། ། དེ་དག་དང་ནི་ལྷན་ཅིག་གང་། །འབྱུང་དེའང་ཀུན་འགྲོ་ཐོབ་མ་གཏོགས། ། ཞེས་བྱུང་།
སྡུག་བསྔལ་མཐོང་སྤང་ལྔ་དང་། རྒྱུ་ཀུན་འབྱུང་མཐོང་བས་སྤང་བར་བྱ་བའི་ལྟ་བ་ལོག་ལྟ་དང་ལྟ་བ་མཆོག་
འཛིན་གཉིས་རེ་དང་། དེ་གཞིན་དུ་སྡུག་ཀུན་མཐོང་སྤང་གི་ཐེ་ཚོམ་གཉིས་རེ་དང་། ཐེ་ཚོམ་གང་ཡིན་པ་དེ་
དང་ལྷན་ཅིག་པའི་མ་རིག་པ་དང་། རྩ་ཉོན་གཞན་དང་མ་འདྲེས་པའི་མ་རིག་པ་གཉིས་རེ་སྟེ་ཁམས་གསུམ་ན་
བཅུ་གཅིག་རེ་ཡོད་པའི་སོ་གསུམ་གང་ཡིན་པ་དེ་ཆོས་ཅན། རང་སའི་སྤང་བྱ་རིགས་ལྔ་ལ་འགྲོ་བའི་སྐལ་མཉམ་
ཀུན་འགྲོ་ཡིན་ཏེ། དེ་ལྔ་ལ་དམིགས་ནས་རྒྱས་པར་འགྱུར་བའི་ཕྱིར། བཅུ་གཅིག་པོ་དེ་དག་ལས་དགུ་ཁམས་
གོང་དུ་དམིགས་པ་ཡིན་ཏེ། འཇིག་ལྟ་མཐར་ལྟ་གཉིས་མ་གཏོགས་པ་གཞན་རྣམས་ཀྱིས་དེར་དམིགས་པའི་ཕྱིར།
ཀུན་འགྲོ་དེ་དག་དང་ལྷན་ཅིག་འབྱུང་བའི་སེམས་སེམས་བྱུང་གང་ཡིན་པ་དེ་ཡང་ཆོས་ཅན། ཀུན་འགྲོ་ཡིན་ཏེ།
དེ་དག་དང་དམིགས་རྣམ་མཚུངས་པར་འཇུག་པའི་ཕྱིར། ཀུན་འགྲོ་དེ་དག་གི་ཐོབ་པ་ཆོས་ཅན༔ ཕྲ་རྒྱས་ཀུན་
འགྲོར་མ་གཏོགས་ཏེ། ཁྱོད་དང་ཀུན་འགྲོ་རྣམས་འབྲས་བུ་མི་མཚུངས་པའི་ཕྱིར། གཉིས་པ་ལ། ཟག་མེད་ལ་
དམིགས་པ་དང་། དེ་ལ་མ་དམིགས་པ་གཉིས། དང་པོ་ནི། འགོག་དང་ལམ་མཐོང་སྤང་བྱ་བ། ། ལོག་ལྟ་ཐེ་
ཚོམ་དེ་དག་དང་། ། ལྡན་དང་འབའ་ཞིག་མ་རིག་དང་། ། དྲུག་ནི་ཟག་མེད་སྤྱོད་ཡུལ་ཅན། ། རང་གི་ས་པའི་
འགོག་པ་དང་། ། ལམ་ནི་ཕན་ཚུན་རྒྱུ་ཡིན་པས། ། ས་དྲུག་ས་དགུའི་ལམ་ནི་དེའི། ། སྤྱོད་ཡུལ་ཅན་གྱི་ཡུལ་
ཡིན་ནོ། ། ཞེས་བྱུང་། འགོག་པ་དང་ལམ་མཐོང་པས་སྤང་བར་བྱ་བའི་ལོག་ལྟ་དང་། ཐེ་ཚོམ་དེ་དག་དང་།
དེ་དག་དང་མཚུངས་ལྡན་གྱི་མ་རིག་པ་དང་། འབའ་ཞིག་པ་མ་འདྲེས་པའི་མ་རིག་པ་དང་དྲུག་ནི་ཆོས་ཅན།
177



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟག་མེད་ཀྱི་སྤྱོད་ཡུལ་ཅན་ཡིན་ཏེ། རང་གི་ས་པའི་འགོག་པ་དང་། ལམ་ལ་དམིགས་པའི་ཕྱིར། ལམ་ལ་
དམིགས་པའི་ཚེ་འདོད་པའི་ལོག་ལྟ་སོགས་དྲུག་གི་དམིགས་པ་བསམ་གཏན་བཞི་དང་མི་ལྕོགས་མེད་དང་ཁྱད་
པར་ཅན་ཏེ་བསམ་གཏན་ས་དྲུག་དང་ཆོས་ཤེས་པའི་ཕྱོགས་དང་མཐུན་པའི་ལམ་ཐམས་ཅད་དང་། ཁམས་
གོང་གི་དེས་ལམ་ལ་དམིགས་པ་ནས་མི་ལྕོགས་མེད་པ་ནས་སྲིད་རྩེའི་བར་གྱིས་དགུའི་རྗེས་ཤེས་དང་ཕྱོགས་མཐུན་
པའི་གོང་གི་ལམ་རྣམས་ལ་དམིགས། ས་དྲུག་དང་ས་དགུའི་ལམ་ནི་རང་རང་གི་ས་དེའི་ཕན་ཚུན་གྱི་རྒྱུ་བྱེད་པའི་
སྤྱོད་ཡུལ་ཅན་གྱི་ཡུལ་ཅན་ཡིན་པའི་ཕྱིར། གཉིས་པ་ནི། འདོད་ཆགས་མིན་ཏེ་སྤང་བྱའི་ཕྱིར། ། གནོད་མི་
བྱེད་ཕྱིར་ཞེ་སྡང་མིན། ། ཞི་དང་དག་དང་མཆོག་གྱུར་ཕྱིར། ། ང་རྒྱལ་མ་ཡིན་མཆོག་འཛིན་མིན། ། ཞེས་
བྱུང་། འདོད་ཆགས་ཆོས་ཅན། ཁྱོད་ཀྱིས་ཟག་མེད་འགོག་ལམ་ལ་དམིགས་པ་མིན་ཏེ། ཁྱོད་ཟག་བཅས་ལ་
གཙོ་བོར་དམིགས་པས་ཐར་འདོད་ཀྱིས་གཅིག་ཏུ་སྤང་བྱ་ཡིན་པའི་ཕྱིར། ཞེ་སྡང་ཆོས་ཅན། ཁྱོད་ཀྱིས་དེ་ལ་
དམིགས་པ་མིན་ཏེ། འགོག་ལམ་ནི་གནོད་པ་མི་བྱེད་པའི་རང་བཞིན་ཅན་ཡིན་ལ། ཁྱོད་ནི་གནོད་པར་སེམས་
པ་ཅན་ཡིན་པའི་ཕྱིར། ང་རྒྱལ་ཆོས་ཅན། ཁྱོད་ཀྱིས་ཀྱང་དེ་ལ་དམིགས་པ་མ་ཡིན་ཏེ། འགོག་ལམ་ནི་ཞི་བ་
ཡིན་ལ། ཁྱོད་ནི་ཁེངས་པའི་རྣམ་པ་ཅན་མིན་པའི་ཕྱིར། ཚུལ་ཞུགས་མཆོག་འཛིན་ཆོས་ཅན། ཁྱོད་ཀྱིས་ཀྱང་
དེ་ལ་དམིགས་པ་མིན་ཏེ། འགོག་ལམ་རྣམ་པར་དག་པ་ཡིན་ལ། ཁྱོད་ཀྱིས་ནི་མ་དག་ལ་གཙོ་བོར་དམིགས་ནས་
མཆོག་ཏུ་འཛིན་པའི་ཕྱིར། ལྟ་བ་མཆོག་འཛིན་ཆོས་ཅན། ཁྱོད་ཀྱིས་ཀྱང་འགོག་ལམ་ལ་དམིགས་པ་མ་ཡིན་ཏེ།
ཁྱོད་ཀྱིས་དམན་པ་ལ་མཆོག་ཏུ་འཛིན་པ་ཡིན་ལ། འགོག་ལམ་ནི་ཆོས་ཀྱི་མཆོག་ཏུ་གྱུར་པས་ཁྱོད་ཀྱི་ཡུལ་མིན་
པའི་ཕྱིར། གསུམ་པ་དམིགས་པ་དང་མཚུངས་ལྡན་གྱི་སྒོ་ནས་དབྱེ་བ་ནི། ཕྲ་རྒྱས་ཀུན་ ཏུ་འགྲོ་བ་ནི། །
དམིགས་པའི་སྒོ་ནས་རང་གི་ས། ། ཐམས་ཅད་དུ་ནི་རྒྱས་པར་འགྱུར། ། ཀུན་འགྲོ་མ་ཡིན་རང་རིས་སུ། །
ཟག་མེད་གོང་མའི་ཡུལ་ཅན་མིན། ། བདག་གིར་མ་བྱས་གཉེན་པོའི་ཕྱིར། ། གང་ཞིག་གང་དང་མཚུངས་ལྡན་
པ། ། དེ་ནི་དེ་མཚུངས་ལྡན་སྒོ་ནས། ། ཞེས་བྱུང་། ཕྲ་རྒྱས་ཀུན་ཏུ་འགྲོ་བ་རྣམས་ནི་ཆོས་ཅན། དམིགས་
པའི་སྒོ་ནས་ཁམས་རང་གི་ས་པའི་རྣམ་པ་ལྔ་བོ་ཐམས་ཅད་དུ་ནི་རྒྱས་པར་འགྱུར་བ་ཡིན་ཏེ། རང་སའི་དེ་རྣམས་
ནི་ལྟ་བས་བདག་གིར་བྱས་པའི་ཕྱིར། ཀུན་འགྲོ་མ་ཡིན་པའི་ཕྲ་རྒྱས་ཆོས་ཅན། དམིགས་པའི་སྒོ་ནས་རང་གི་
སར་རང་གི་རིས་ཁོ་ན་ལ་རྒྱས་པར་འགྱུར་གྱི། རིས་གཞན་དུ་མི་རྒྱས་ཏེ། སྡུག་བསྔལ་མཐོང་སྒོམ་གྱི་སྤང་བྱ་
རྣམས་རང་སའི་སྡུག་བསྔལ་མཐོང་སྒོམ་གྱི་སྤང་བྱའི་རིས་ཁོ་ན་ལ་རྒྱས་པར་འགྱུར་བ་སོགས་ཡིན་པའི་ཕྱིར། ཕྲ་
རྒྱས་ཀུན་འགྲོ་མ་ཡིན་པ་ལ་དམིགས་པའི་སྒོ་ནས་རྒྱས་པར་མི་འགྱུར་བ་ཡང་ཡོད་དེ། ཟག་མེད་ལ་དམིགས་པ་
178



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དང་། གོང་མ་ལ་དམིགས་པའི་ཡུལ་ཅན་རྣམས་ནི་དམིགས་པའི་སྒོ་ནས་རྒྱས་པར་འགྱུར་བ་མ་ཡིན་པའི་ཕྱིར།
དེར་ཐལ། ཟག་མེད་ནི་བདག་ལྟས་བདག་གིར་མ་བྱས་པའི་ཕྱིར་ཏེ། ཟག་མེད་དེ་དག་གི་གཉེན་པོ་ཡིན་པའི་
ཕྱིར། ཕྲ་རྒྱས་གང་ཞིག་སེམས་བྱུང་ཚོར་བ་སོགས་གང་དང་མཚུངས་པར་ལྡན་པའི་ས་མང་པོ་དེ་ནི་ཆོས་ཅན།
དེ་དང་མཚུངས་ལྡན་གྱི་སྒོ་ནས་རྒྱས་པར་འགྱུར་བ་ཡིན་ཏེ། ཕྲ་རྒྱས་དང་མཚུངས་ལྡན་གྱི་ཉོན་མོངས་ཅན་ཡིན་
པའི་ཕྱིར་ཏེ། བཞི་བ་ལ། དབྱེ་བ་སྤྱིར་བསྟན་པ། དེ་དག་ཏུ་འཇོག་པའི་རྩ་བ་ངོས་བཟུང་བ། དྲི་བ་དང་ལན་
གྱིས་གཏན་ལ་དབབ་པ་དང་གསུམ། དང་པོ་ནི། གོང་མ་ཐམས་ཅད་ལུང་མ་བསྟན། ། འདོད་ན་འཇིག་
ཚོགས་ལྟ་བ་དང་། ། མཐར་འཛིན་ལྷན་ཅིག་མ་རིག་པ། ། ལྷག་མ་རྣམས་འདིར་མེད་དགེ་བའོ། ། ཞེས་བྱུང་།
འདི་ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི། ཁམས་གོང་མ་གཉིས་ཀྱི་ཉོན་མོངས་ཐམས་ཅད་
ཆོས་ཅན། ལུང་མ་བསྟན་ཡིན་ཏེ། སྒྲིབ་ལུང་མ་བསྟན་ཡིན་པའི་ཕྱིར། དེར་ཐལ། སྒྲིབ་པ་ཡིན་ཡང་། དུས་
དེའི་ཏིང་ངེ་འཛིན་གྱི་ནུས་པས་བཏུལ་བས་རྣམ་སྨིན་སྡུག་བསྔལ་འབྱིན་པ་མེད་པའི་ཕྱིར། འདོད་པ་ན་འཇིག་
ཚོགས་ལྟ་བ་དང་མཐར་འཛིན་གྱི་ལྟ་བ་དང་། དེ་གཉིས་དང་ལྷན་ཅིག་པའི་མཚུངས་ལྡན་གྱི་འཇིག་པ་ཆོས་ཅན།
སྒྲིབ་ལུང་མ་བསྟན་ཡིན་ཏེ། རྣམ་སྨིན་མི་འབྱིན་པའི་རིགས་ཅན་གྱི་སྒྲིབ་པ་ཡིན་པའི་ཕྱིར། དེ་གསུམ་གྱི་ལྷག་མ་
འདོད་ཆགས་ལ་སོགས་པ་རྣམས་ཆོས་ཅན། འདོད་པ་འདིར་མི་དགེ་བ་ཡིན་ཏེ། རྣམ་སྨིན་སྡུག་བསྔལ་འབྱིན་
བྱེད་ཡིན་པའི་ཕྱིར། གཉིས་པ་མཐའ་དཔྱད་པ་ལ། མི་དགེ་བའི་རྩ་བ་ཡིན་ན། མི་དགེ་བ་ཡིན་པས་ཁྱབ་ཟེར་
ན། དེའི་རྩ་བར་གྱུར་པའི་མ་རིག་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་
ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ཕྲ་རྒྱས་ན་མ་རིག་པ་ཡོད་པའི་ཕྱིར། འདོད་ན། མ་ཡིན་
པར་ཐལ། ལུང་མ་བསྟན་ཡིན་པའི་ཕྱིར། དེར་ཐལ། མ་རིག་པ་ཡིན་པའི་ཕྱིར། ཁ་ཅིག འདོད་ཆགས་
ཡིན་ན། མི་དགེ་བ་ཡིན་པས་ཁྱབ་ཟེར་ན། གོང་མའི་འདོད་ཆགས་ཆོས་ཅན། དེར་ཐལ། དེའི་ཕྱིར།
རྟགས་གསལ་སླ། ཁ་ཅིག འདོད་པའི་མི་དགེ་བ་ཡིན་ན། རྣམ་སྨིན་འབྱིན་པས་ཁྱབ་ཟེར་ན། བཤགས་པས་
འདགས་ངེས་ཀྱི་མི་དགེ་བ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། ཁྱབ་སྟེ།
ཁམས་གོང་ན་མི་དགེ་བ་མེད་པའི་ཕྱིར། འདོད་ན་སླའོ། ། གཉིས་པ་ལ། འདོད་པའི་ཉོན་མོངས་མི་དགེ་བ་
དང་། ཁམས་གོང་གི་ཉོན་མོངས་ལུང་མ་བསྟན་དུ་འཇོག་པའི་རྩ་བ་གཉིས། དང་པོ་ནི། འདོད་ན་འདོད་
ཆགས་ཁོང་ཁྲོ་དང་། ། རྨོངས་པ་རྣམས་མི་དགེའི་རྩ་བ་ཡིན། ཞེས་བྱུང་། འདོད་པ་ན་མི་དགེ་བའི་རྩ་བའི་རྩ་
བ་ཡིན་པ་ཡོད་དེ། དེའི་འདོད་ཆགས་དང་ཁོང་ཁྲོ་དང་ལྟ་བ་དང་པོ་གཉིས་དང་མཚུངས་ལྡན་མ་ཡིན་པའི་
179



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྨོངས་པ་རྣམས་དེའི་རྩ་བ་ཡིན་པའི་ཕྱིར། གཉིས་པ་ལ། ཁ་ཆེ་བའི་ལུགས་དང་། འོག་པའི་ལུགས་གཉིས།
དང་པོ་ནི། ལུང་མ་བསྟན་པའི་རྩ་བ་གསུམ། ། དེ་ནི་སྲེད་དང་མ་རིག་བློ། ། རྣམ་གཉིས་མཐོར་འཇུག་ཕྱིར་དེ་
ལས། ། གཞན་མིན་ཞེས་བྱུང་། ལུང་མ་བསྟན་པའི་རྩ་བ་དེ་ཆོས་ཅན། ཁྱོད་ལ་གསུམ་ཡོད་དེ། ལུང་མ་
བསྟན་སྲེད་པ་དང་དེའི་མ་རིག་པ་དང་། རྣམ་པར་སྨིན་པའི་བློ་ཤེས་རབ་གསུམ་ཡོད་པའི་ཕྱིར། དེ་ལས་གཞན་
ཐེ་ཚོམ་དང་ང་རྒྱལ་ནི། དེའི་རྩ་བ་མ་ཡིན་ཏེ། སྔ་མ་ནི་རྣམ་པ་གཉིས་སུ་འཇུག་ཅིང་། ཕྱེ་མ་ནི་རྣམ་པ་མཐོ་
བར་འཇུག་པའི་ཕྱིར་ཟེར། གཉིས་པ་ནི། བཞི་ཞེས་ཉི་འོག་པ། ། དེ་དག་སྲེད་ལྟ་ང་རྒྱལ་རྨོངས། ། བསམ་
གཏན་པ་གསུམ་མ་རིག་ལས། ། ཞེས་བྱུང་། ལུང་མ་བསྟན་གྱི་རྩ་བ་དེ་དག་ཆོས་ཅན། ཁྱོད་ལ་བཞི་ཡོད་དེ།
སྲེད་པ་དང་ལྟ་བ་དང་ང་རྒྱལ་དང་རྨོངས་པ་བཞི་ཡོད་པའི་ཕྱིར། དེར་ཐལ། སྲེད་ལྟ་ང་རྒྱལ་ཤས་ཆེ་བའི་
བསམ་གཏན་པ་གསུམ་ཡང་མ་རིག་པའི་དབང་ལས་དེ་ལྟར་འགྱུར་བའི་ཕྱིར་ཟེར་རོ། ། གསུམ་པ་དྲི་ལན་གྱིས་
གཏན་ལ་ཕབ་པ་ནི། མགོ་གཅིག་པ་དང་རྣམ་ཕྱེ་དང་། །དྲི་དང་བཞག་པ་ལུང་བསྟན་པ། ། འཆི་དང་སྐྱེ་
དང་ཁྱད་པར་འཕགས། ། བདག་གཞན་ལ་སོགས་ལྟ་བུ་ཡིན། ། ཞེས་བྱུང་། འདིར་དྲི་བ་དེ་ཆོས་ཅན། ཁྱོད་
ལ་བཞི་ཡོད་དེ། མགོ་གཅིག་ཏུ་ལུང་བསྟན་པར་བྱ་བ་དང་། རྣམ་པར་ཕྱེ་ནས་ལུང་བསྟན་པ་དང་། དྲི་བས་
ལུང་བསྟན་པ་དང་། གཞག་པར་བྱ་བའི་དྲི་ཟ་དང་བཞི་ཡོད་པའི་ཕྱིར། དང་པོ་ཡོད་དེ། སེམས་ཅན་འདི་
རྣམས་འཆི་བར་འགྱུར་རམ་ཞེས་འདྲི་ན་འཆི་བར་འགྱུར་ཞེས་ལུང་བསྟན་པར་བྱ་བ་ཡིན་པའི་ཕྱིར། གཉིས་པ་
ཡོད་དེ། སེམས་ཅན་རྣམས་ཉོན་མོངས་ཀྱིས་སྐྱེའམ་ཞེ་ན་ཉོན་མོངས་ཅན་རྣམས་དེའི་དབང་གིས་སྐྱེའི། ཉོན་
མོངས་སྤངས་པ་རྣམས་ནི་མི་སྐྱེ་ཞེས་རྣམ་པར་ཕྱེ་ནས་ལུང་བསྟན་པར་བྱ་བ་ཡིན་པའི་ཕྱིར། གསུམ་པ་ཡོད་དེ།
ཅི་མི་འདི་དམན་ནམ་ཁྱད་པར་འཕགས་ཞེས་འདྲི་ན། གང་ལ་ལྟོས་ཏེ་ཡིན་ཞེས་དྲིས་ནས་ལྷ་ལ་ལྟོས་ཏེ་ཟེར་ན་
དམན་ལ། ངན་སོང་ལ་ལྟོས་ཏེ་ཟེར་ན་ཁྱད་པར་དུ་འཕགས་ཞེས་ལུང་བསྟན་པར་བྱ་བ་ཡིན་པའི་ཕྱིར། བཞི་བ་
ཡོད་དེ། ཕུང་པོ་རྣམས་བདག་ལས་གཞན་ནམ་གཞན་མིན་ཞེས་སོགས་ཁྱད་གཞི་གང་ཟག་གི་བདག་ལ་བསམས་
ནས་འདྲི་བའི་ཚེ་ལན་ལུང་མི་སྟོན་པར་གཞག་པར་བྱ་བ་ལྟ་བུ་ཡིན་པའི་ཕྱིར། དེར་ཐལ། གང་ཟག་གི་བདག་
མེད་པས། དེར་གྲུབ་པའི་བདག་ནི་ཕུང་པོ་དང་གཅིག་དང་ཐ་དད་གང་དུའང་མི་རིགས་པའི་ཕྱིར། ལྔ་བ་དུས་
གསུམ་ལ་ཕྲ་རྒྱས་ལྡན་ཚུལ་གྱི་སྒོ་ནས་དབྱེ་བ་ལ། ཕྲ་རྒྱས་ཀྱི་དམིགས་ཡུལ། དུས་གསུམ་ལྡན་ཚུལ་ལམ་དེའི་རྣམ་
གཞག་བསྟན་ལ། སྤང་བྲལ་གྱི་ཁྱད་པར་བཤད་པ། སེམས་ཀྱི་དམིགས་པ་བྱེ་བྲག་ཏུ་བཤད་པ་དང་བཞི། དང་
པོ་ལ། དམིགས་ཡུལ་ངེས་ཅན་གྱི་ཉོན་མོངས་དང་། ངེས་མེད་ཀྱི་ཉོན་མོངས་གཉིས། དང་པོ་ནི། འདས་
180



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན ། །
དང་ཉེར་གནས་འདོད་ཆགས་དང་། ། ཁོང་ཁྲོ་ང་རྒྱལ་དག་གིས་ནི། ། གང་ལ་དེ་སྐྱེས་པ་སྤངས་པའི། །
དངོས་པོ་དེ་དང་ལྡན་པ་ཡིན། ། ཡིད་ཀྱི་དེ་དག་མ་འོངས་པས། ། ཀུན་དང་གཞན་གྱི་རང་དུས་པ། ། མི་སྐྱེ་
རྣམས་ཀྱི་ཐམས་ཅད་དང་། ། ཞེས་བྱུང། འདས་པ་དང་ད་ལྟ་བར་ཉེ་བར་གནས་པའི་རྣམ་ཤེས་དྲུག་དང་
མཚུངས་པར་ལྡན་པའི་འདོད་ཆགས་དང་ཁོང་ཁྲོ་དང་ང་རྒྱལ་དག་གིས་ནི་ཆོས་ཅན། ཁྱོད་རང་གང་ལ་རང་
ཉིད་སྐྱེས་ནས་མ་སྤངས་ཀྱི་བར་དུ་ཡུལ་འདོད་ཆགས་སོགས་དངོས་པོ་དེ་དང་དེ་རང་རྒྱུད་ལྡན་གྱི་གང་ཟག་དེ་ལ་
ལྡན་པར་བྱེད་པ་ཡིན་ཏེ། རང་གི་མཚན་ཉིད་པའི་ཉོན་མོངས་ཡིན་པའི་ཕྱིར། ཡིད་ཀྱི་རྣམ་ཤེས་ཀྱི་འཁོར་དུ་
བྱུང་བའི་འདོད་ཆགས་ཁོང་ཁྲོ་ང་རྒྱལ་གསུམ་པོ་དེ་དག་ཆོས་ཅན། ཁྱོད་ཀྱིས་ཡུལ་མ་འོངས་པའི་དུས་གསུམ་པོ་
ཀུན་དང་ལྡན་པར་བྱེད་དེ། ཡུལ་གང་ལ་དེ་སྐྱེས་ལ་མ་སྤངས་ཤིང་། ཡིད་ཀྱི་ཡུལ་ནི་དུས་གསུམ་པ་ཡིན་པའི་
ཕྱིར། ཡིད་ལས་གཞན་པའི་དབང་ཤེས་དང་དེའི་འཁོར་གྱི་ཉོན་མོངས་རྣམས་ཆོས་ཅན། ཁྱོད་ཀྱིས་རང་དང་
དུས་མཉམ་པའི་ཡུལ་དུས་སོ་སོ་ཁོ་ན་དང་ལྡན་པར་བྱེད་དེ། མ་འོངས་པས་མ་འོངས་པ་དང་། དེ་བཞིན་དུ་ད་
ལྟ་བ་དང་འདས་པ་ལའང་སོ་སོར་ལྡན་པར་བྱེད་པའི་ཕྱིར། མི་སྐྱེ་བའི་ཆོས་ཅན་གྱི་མིང་ཅན་དབང་ཤེས་རྣམས་
ཆོས་ཅན། ཡུལ་དུས་གསུམ་པའི་དངོས་པོ་ཐམས་ཅད་དང་ལྡན་པར་བྱེད་དེ། ཡུལ་དེ་གསུམ་ལ་དམིགས་པས་
མངོན་དུ་ཕྱོགས་པ་ཡིན་པའི་ཕྱིར། གཉིས་པ་ནི། ལྷག་མ་ཀུན་གྱིས་ཀུན་དང་ལྡན། ། ཞེས་བྱུང་། དེ་དག་གི་
ལྷག་མ་ལྟ་བ་དང་ཐེ་ཚོམ་དང་མ་རིག་པ་ཀུན་ཆོས་ཅན། ཁྱོད་རང་ཡུལ་དུས་གསུམ་པའི་དངོས་པོ་ཀུན་དང་ལྡན་
ཏེ། དེ་དག་སྐྱེས་ལ་མ་སྤངས་ཤིང་ཉོན་མོངས་སྤྱི་པ་ཞེས་བྱ་བ་དེ་ཡིན་པའི་ཕྱིར། གསུམ་པ་ལ། དུས་གསུམ་
རྫས་ཡོད་དུ་གྲུབ་ཚུལ། དུས་གསུམ་གྱི་འཇོག་ཚུལ། དེ་ལ་མདོ་སྡེ་པས་གནོད་བྱེད་བརྗོད་པ། བྱེ་བྲག་སྨྲ་བས་
ལན་བཏབ་ཚུལ་དང་བཞི། དང་པོ་ལ། ལུང་དང་རིགས་པའི་སྒྲུབ་བྱེད་གཉིས། དང་པོ་ནི། དུས་རྣམས་
ཀུན་ཏུ་ཡོད་བཤད་ཕྱིར། ། ཞེས་བྱུང་། དུས་གསུམ་པོ་ཆོས་ཅན། རྣམ་པ་ཀུན་ཏུ་རྫས་སུ་ཡོད་དེ། བཅོམ་
ལྡན་འདས་ཀྱིས་དགེ་སློང་དག་གལ་ཏེ་འདས་པའི་གཟུགས་ཞིག་ཡོད་པར་མ་གྱུར་ན་ཞེས་སོགས་ཀྱིས་ཁྱོད་རྫས་
ཡོད་དུ་བཤད་པའི་ཕྱིར། གཉིས་པ་ནི། གཉིས་ཀྱི་ཡུལ་ཡོད་ཕྱིར་འབྲས་ཕྱིར། ། དེ་ཡོད་སྨྲ་བའི་ཕྱིར་ཐམས་
ཅད། ། ཡོད་པར་སྨྲ་བར་འདོད། ཅེས་བྱུང་། ད་ལྟ་བར་མ་ཟད། འདས་མ་འོངས་གཉིས་ཆོས་ཅན། རྫས་
སུ་ཡོད་དེ། ཁྱོད་གཉིས་ལ་དམིགས་པའི་རྣམ་ཤེས་ཀྱི་ཡུལ་དངོས་པོ་བ་ཡོད་པའི་ཕྱིར་དང་། འདས་པའི་ལས་ཀྱི་
འབྲས་བུ་བསྐྱེད་པ་ཡོད་པར་མཐོང་བའི་ཕྱིར། གཞི་ཐམས་ཅད་ཡོད་པར་སྨྲ་བས་དུས་གསུམ་རྫས་ཡོད་དུ་
འདོད་དེ། དེ་རྫས་ཡོད་དུ་འདོད་པར་ཁ་ཆེ་བས་སྨྲ་བའི་ཕྱིར། གཉིས་པ་ནི། དེ་དག།། རྣམ་བཞི་དངོས་དང་
181



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚན་ཉིད་དང་། ། གནས་སྐབས་གཞན་གཞན་འགྱུར་ཞེས་བྱ། ། གསུམ་པ་བཟང་སྟེ་བྱ་བ་ཡིས། ། དུས་
རྣམས་རྣམ་གཞག་ཅེས་བྱུང༌། ཡོད་སྨྲའི་ལུགས་ལ་དེ་དག་ཀྱང་རྣམ་པ་བཞིར་འདོད་ཚུལ་ཡོད་དེ། དངོས་པོ་
གཞན་དུ་འགྱུར་པ་དང་། དེ་བཞིན་དུ་མཚན་ཉིད་དང་། གནས་སྐབས་དང་། སྔ་ཕྱི་གཞན་དང་གཞན་དུ་
འགྱུར་ཞེས་བྱ་བར་སྨྲ་བ་བཞི་ཡོད་པའི་ཕྱིར། དང་པོ་ནི་བཙུན་པ་ཆོས་སྐྱོབ་ཀྱི་ལུགས་ཡིན་ཏེ། དེས་མྱུ་གུ་ལྟ་བུ་
འདས་པ་ནས་ད་ལྟར་བ་དང་ད་ལྟ་བ་ནས་མ་འོངས་པར་འཇུག་པའི་ཚེ་རྫས་གཞན་དུ་མི་འགྱུར་ཡང་དངོས་པོ་
གཞན་དུ་འགྱུར་བར་འདོད་པའི་ཕྱིར། དཔེར་ན། གསེར་སྣོད་བཅོམ་ནས་རྒྱན་བྱས་ཚེ་གསེར་གྱི་མདོག་མི་
འགྱུར་བ་དང་། འོ་མ་ཞོར་འགྱུར་བའི་ཚེ་རོ་ནུས་འགྱུར་ཡང་ཁ་དོག་མི་འགྱུར་བ་བཞིན་ནོ། ། གཉིས་པ་ནི་
དབྱངས་སྒྲོགས་ཀྱི་ལུགས་ཡིན་ཏེ། དེས་དེ་ལྟར་འཇུག་པའི་ཚེ་མྱུ་གུ་དེ་དུས་གསུམ་ཆར་ལྡན་ཡང་མཚན་ཉིད་
གང་ཤས་ཆེ་བའི་སྒོ་ནས་མཚན་ཉིད་གཞན་དུ་འགྱུར་བར་འདོད་པའི་ཕྱིར། དཔེར་ན། སྐྱེས་པ་གཅིག་བུད་
མེད་གཅིག་ལ་ཆགས་པའི་ཚེ་བུད་མེད་གཞན་ལ་ཆགས་པ་དང་མ་བྲལ་ཡང་དེ་ལ་ཆགས་ཞེས་བརྗོད་པ་བཞིན་
ནོ། ། གསུམ་པ་དབྱིག་བཤེས་ཀྱི་ལུགས་ཡིན་ཏེ། དུས་གསུམ་གནས་སྐབས་གཞན་དུ་འགྱུར་གྱི་རྫས་གཞན་དུ་
མི་འགྱུར་ཞིང་། སྔར་ལྟར་འཇུག་པའི་ཚེ་བྱ་བ་མ་སྐྱེས་པ་མ་འོངས་པ་དང་། བྱ་བ་སྐྱེས་ལ་མ་འགགས་པ་ད་ལྟར་
བ་དང་། བྱ་བ་ཞིག་པ་འདས་པ་སྟེ་གནས་སྐབས་གཞན་དུ་འགྱུར་བ་འདོད་པའི་ཕྱིར། དཔེར་ན། རྩིས་ཀྱི་
རིལ་བུ་གཅིག་ནི་གཅིག་དང་བརྒྱ་སྟོང་སོགས་ཀྱི་ཤོ་མིག་གི་གོ་སར་བཞག་པ་ན་གཅིག་དང་བརྒྱ་སོགས་སུ་བརྗོད་
པ་བཞིན་ནོ། ། བཞི་བ་ནི་སངས་རྒྱས་ལྷའི་ལུགས་ཡིན་ཏེ། དེས་དེ་ལྟར་འཇུག་པའི་ཚེ་སྔ་ཕྱི་བར་གསུམ་ལ་
འདས་མ་འོངས་པ་ད་ལྟར་བ་གསུམ་དུ་འཇོག་པས་གཞན་དང་གཞན་དུ་འགྱུར་བར་འདོད་པའི་ཕྱིར། དཔེར་
ན། བུད་མེད་གཅིག་རང་གི་མ་ལ་ལྟོས་ནས་བུ་མོ་དང་རང་གི་བུ་མོ་ལ་ལྟོས་ནས་མ་དང་རང་ཉིད་དེའི་བར་དུ་
འཇོག་པ་བཞིན་ནོ་ཞེས་ཟེར་རོ། ། དེའི་དང་པོ་མི་འཐད་དེ། ཕྱི་རོལ་གྲངས་ཅན་གྱི་འདོད་པ་དང་མཚུངས་
པའི་ཕྱིར། གཉིས་པ་ཡང་མི་འཐད་དེ། དུས་གསུམ་གྱི་མཚན་ཉིད་འཆོལ་བར་འགྱུར་བའི་ཕྱིར། བཞི་པ་ཡང་
མི་འཐད་དེ། དུས་གསུམ་རེ་རེ་ཡང་དུས་གསུམ་ཆར་དུ་ཐལ་བའི་སྐྱོན་ཡོད་པའི་ཕྱིར། ལུགས་གསུམ་པ་ནི་ཅུང་
ཟད་བཟང་སྟེ། བྱ་བ་མི་བྱེད་པས་མ་འོངས་པ་དང་། བྱེད་པའི་ཚེ་ད་ལྟ་བ་དང་། བྱས་ནས་འགགས་པ་འདས་
པ་དང་གསུམ་པོ་དེ་ཡི་སྒོ་ནས་དུས་གསུམ་པོ་རྣམས་རྣམ་པར་བཞག་པའི་ཕྱིར། གསུམ་པ་ནི། གེགས་སུ་
བྱེད། ། དེ་ཡང་ཇི་ལྟར་གཞན་མ་ཡིན། ། དུས་སུ་མི་རུང་དེ་བཞིན་དུ། ། ཡོད་ན་ཅིའི་ཕྱིར་མ་སྐྱེས་ཞིག །
ཅེས་བྱུང་། མདོ་སྡེ་བ་ན་རེ། གསུམ་པ་དེ་ཅུང་ཟད་བཟང་ཡང་སྐྱོན་ཡོད་དེ། འདས་མ་འོངས་གཉིས་ཀྱིས་
182



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འབྲས་བུ་སྐྱེད་པའི་བྱ་བ་བྱེད་པར་ཐལ། དེ་གཉིས་ཀྱིས་འབྲས་བུ་བསྐྱེད་པ་ལ་གེགས་བྱེད་པ་མེད་པའི་ཕྱིར། བྱ་
བ་འདས་མ་འོངས་ད་ལྟར་བ་གང་ཡིན་པ་དེ་ཡང་ཇི་ལྟར་བྱ་བ་ལ་ཡང་བྱ་བ་གཞན་ཞིག་ཡོད་པ་མ་ཡིན་པར་ཐལ།
འདས་པ་སོགས་གང་ཡང་མིན་པའི་འདུས་མ་བྱས་ཡིན་པའི་ཕྱིར། དེར་ཐལ། བྱ་བ་འདས་ཟིན་ནས་མེད་པ་དེ་
དུས་སུ་མི་རུང་ཞིང་། གང་ལ་བྱ་བ་མི་བྱེད་པའི་མ་འོངས་པ་ནི་དངོས་པོར་བརྗོད་དུ་མི་རུང་བའི་ཕྱིར། ཅིའི་
ཕྱིར་མ་འོངས་པ་ནི་མ་སྐྱེས་ཤིང་འདས་པ་ནི་ཞིག་པ་མ་ཡིན་པར་ཐལ། ད་ལྟ་བ་བཞིན་དུ་དེ་གཉིས་ཀྱང་ཡོད་
པའི་ཕྱིར་ཟེར། བཞི་པ་ནི། ཆོས་ཉིད་དག་ནི་ཟབ་པ་ཡིན། །ཞེས་བྱུང་། བྱེ་བྲག་སྨྲ་བ་ན་རེ། མདོ་སྡེ་བའི་
རྩོད་པ་དེ་ཁོ་བོ་ཅག་ལ་མི་གནོད་པར་ཐལ། འདས་མ་འོངས་དེ་ལྟར་འཇོག་ཏུ་ཡོད་པའི་ཆོས་ཉིད་དེ་གནས་
ལུགས་ལ་ནི་རྟོགས་དཀའ་ཞིང་ཟབ་པ་ཡིན་པས་རྟོག་གེ་ཙམ་གྱི་ཡུལ་མ་ཡིན་པའི་ཕྱིར་རོ། ། གསུམ་པ་སྤང་བྲལ་
གྱི་ཁྱད་པར་ནི། སྡུག་བསྔལ་མཐོང་སྤང་བྱ་སྤངས་ཀྱང་། ། ཀུན་འགྲོ་ལྷག་མ་རྣམས་ཀྱིས་ལྡན། ། དང་པོའི་
རྣམ་པ་སྤངས་ཀྱང་དེའི། ། ཡུལ་ཅན་དྲི་མ་ལྷག་རྣམས་ཀྱིས། ། ཞེས་བྱུང་། སྐབས་འདིར་སྤང་བྱ་དེ་དང་བྲལ་
ན་སྤངས་པས་ཁྱབ་སྟོང་། སྤངས་ན་བྲལ་བས་མ་ཁྱབ་སྟེ། སྡུག་བསྔལ་ཤེས་པ་གཉིས་སྐྱེས་ལ་ཀུན་འབྱུང་ཤེས་པ་
མ་སྐྱེས་པའི་སྡུག་བསྔལ་མཐོང་སྤང་སྤངས་ཀྱང་། ཀུན་འགྲོ་ལྷག་མ་ཀུན་འབྱུང་མཐོང་སྤང་རྣམས་ཀྱིས་དམིགས་
པའི་སྡུག་བསྔལ་མཐོང་སྤང་དང་ལྡན་པའི་ཕྱིར་ཏེ། དེས་མཐོང་སྤང་གཞན་ལ་འགྲོ་པའི་ཕྱིར། ཕྱིར་མི་འོང་གི་
འབྲས་བུ་ཐོབ་པའི་ཚེ་འདོད་པའི་སས་བསྡུས་པའི་སྒོམ་སྤང་དང་པོའི་རྣམ་པ་སྟེ་ཆེན་པོའི་ཆེན་པོ་སོགས་སྤངས་
ཀྱང་དེ་དང་ལྡན་པ་ཡོད་དེ། སྒོམ་སྤང་ཆེན་པོ་དེའི་ཡུལ་ཅན་ལྷག་མ་ཆུང་ངུའི་སྒོམ་སྲུང་རྣམས་མ་སྤངས་པར་དུ་
དེ་དག་གིས་དམིགས་པས་ཆེན་པོ་དང་ཡང་ལྡན་པར་འགྱུར་བའི་ཕྱིར། བཞི་པ་སེམས་ཀྱི་དམིགས་པ་བཤད་པ་
ནི། སྡུག་བསྔལ་རྒྱུ་མཐོང་གོམས་པ་ལས། ། སྤང་བྱ་འདོད་ཁམས་ལས་སྐྱེས་པ། །རང་གི་གསུམ་པར་
གཟུགས་གཏོགས་གཅིག ། དྲི་མེད་རྣམ་ཤེས་སྤྱོད་ཡུལ་ལོ། ། གཟུགས་ཁམས་ལས་སྐྱེས་རང་གི་དང་། ། འོག་
གསུམ་གོང་གཅིག་དྲི་མེད་ཀྱིའང་། ། གཟུགས་མེད་ལས་སྐྱེས་ཁམས་གསུམ་གཏོགས། །གསུམ་དང་ཟག་མེད་
སྤྱོད་ཡུལ་ལོ། །འགོག་དང་ལམ་མཐོང་སྤང་བྱ་ཀུན། ། རང་གིས་གླེགས་པའི་སྤྱོད་ཡུལ་ལོ། །ཟག་མེད་
ཁམས་གསུམ་མཐའ་གསུམ་དང༌། ། ཟག་པ་མེད་པའི་སྤྱོད་ཡུལ་ལོ། ། ཞེས་བྱུང་། སྤྱིར་སྡུག་བསྔལ་མཐོང་
སྤང་སོགས་སྤང་བྱ་རིགས་ལྔ་ལྔ་སྟེ་བཅོ་ལྔ་དང་ཟག་མེད་དང་བཅས་པའི་ཚེས་བཅུ་དྲུག་ཡོད་པས། དེ་རྣམས་ཀྱི་
ཡུལ་ཅན་ཡང་བཅུ་དྲུག་ཡོད་དེ། དེ་ཡང་སྡུག་བསྔལ་མཐོང་སྤང་དང་རྒྱུ་ཀུན་འབྱུང་མཐོང་སྤང་དང་། གོམས་
པ་སྟེ་སྒོམ་པ་ཡི་ལམ་གྱིས་སྤང་བར་བྱ་བར་འདོད་ཁམས་ལས་སྐྱེས་པ་ཆོས་ཅན། སེམས་ལྔའི་སྤྱོད་ཡུལ་ལམ་
183



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམིགས་པ་སྟེ། འདོད་པ་རང་གི་སས་བསྡུས་སྡུག་ཀུན་མཐོང་སྤང་གཉིས་དང་འདོད་པའི་སྒོམ་སྤང་སྟེ་གསུམ་
དང་། གཟུགས་སུ་གཏོགས་པའི་སྒོམ་སྤང་གཅིག་དང་། དྲི་མེད་ཆོས་ཤེས་ཀྱི་ཕྱོགས་རྣམ་ཤེས་ཀྱི་སྤྱོད་ཡུལ་རང་
ཡིན་པའི་ཕྱིར། གཟུགས་ཁམས་སུ་སྐྱེས་པའི་སྡུག་ཀུན་མཐོང་སྤང་དང་སྒོམ་སྤང་གསུམ་པོ་ཆོས་ཅན། སེམས་
བརྒྱད་ཀྱི་དམིགས་པ་ཡིན་ཏེ། རང་གི་སའི་སྡུག་ཀུན་མཐོང་སྤང་གི་སེམས་གཉིས་དང་སྒོམ་སྤང་གི་སེམས་
གཅིག་སྟེ་གསུམ་དང་། འོག་མའི་འདོད་ཁམས་ཀྱི་མཐོང་སྤང་གི་ཀུན་འགྲོ་དང་མཚུངས་ལྡན་གྱི་སེམས་གཉིས་
དང་སྒོམ་སྤང་གི་སེམས་གཅིག་སྟེ་གསུམ་དང་། གོང་མ་གཟུགས་མེད་ཀྱི་ཉེར་བསྡོགས་ཀྱིས་བསྡུས་པ་གཅིག་
དང་དྲི་མེད་ཀྱི་ཤེས་པའི་སྤྱོད་ཡུལའང་གཅིག་ཡིན་པའི་ཕྱིར། གཟུགས་མེད་ལས་སྐྱེས་པའི་སྤང་བྱ་གསུམ་པོ་
ཆོས་ཅན། རྣམ་ཤེས་བཅུའི་དམིགས་པ་ཡིན་ཏེ། ཁམས་གསུམ་དུ་གཏོགས་པའི་སྡུག་ཀུན་མཐོང་སྤང་གཉིས་
དང་སྒོམ་སྤང་གཅིག་སྟེ་གསུམ་གསུམ་དང་། ཟག་མེད་ཀྱི་སྤྱོད་ཡུལ་གཅིག་ཡིན་པའི་ཕྱིར། འགོག་པ་དང་ལམ་
གྱི་མཐོང་བས་སྤང་བྱ་ཀུན་ཆོས་ཅན། རྣམ་ཤེས་དུ་མའི་སྤྱོད་ཡུལ་ཡིན་ཏེ། འདོད་པར་སྔར་བཤད་པའི་སེམས་
ལྔའི་སྟེང་དུ་འགོག་ལམ་རང་གི་སེམས་གླགས་པ་སྟེ་བསྣན་པའི་རྣམ་ཤེས་དྲུག་དང་། གཟུགས་ཁམས་ཀྱི་བརྒྱུད་
བཤད་པའི་སྟེང་དུ་རང་གི་དེ་བསྣན་པས་དགུ་དང་། གཟུགས་མེད་ཀྱི་བཅུ་བཤད་པའི་སྟེང་དུ་རང་གི་དེ་བསྣན་
པས་བཅུ་གཅིག་གི་སྤྱོད་ཡུལ་ཡིན་པའི་ཕྱིར། ཟག་མེད་ཆོས་ཅན། རྣམ་ཤེས་བཅུའི་སྤྱོད་ཡུལ་ཡིན་ཏེ། ཁོམས་
གསུམ་ན་སྤང་བྱ་མཐའ་སྟེ་ཐ་མ་འགོག་ལམ་མཐོང་སྤང་གཉིས་དང་སྒོམ་སྤང་གཅིག་སྟེ་གསུམ་གསུམ་དང་།
ཟག་པ་མེད་པའི་སེམས་ཀྱི་སྤྱོད་ཡུལ་གཅིག་ཡིན་པའི་ཕྱིར། གསུམ་པ་བཅས་མ་བཅས་ཀྱི་སྒོ་ནས་དབྱེ་བ་ནི།
ཉོན་མོངས་ཕྲ་རྒྱས་བཅས་རྣམ་གཉིས། ། ཉོན་མོངས་ཅན་མིན་རྒྱས་འགྱུར་གྱིས། ། ཞེས་བྱུང་། ཉོན་མོངས་
ཅན་གྱི་ཕྲ་རྒྱས་ཆོས་ཅན། ཁྱོད་ལ་རྣམ་པ་གཉིས་ཡོད་དེ། ཕྲརྒྱས་དེ་རྒྱས་པར་འགྱུར་བ་དང་། མི་རྒྱུས་ཀྱང་ཕྲ་
རྒྱས་དང་བཅས་པ་གཉིས་ཡོད་པའི་ཕྱིར། དེར་ཐལ། སྤངས་པ་ནི་རྒྱས་པ་མིན་གྱི། ཉོན་མོངས་ཅན་མ་ཡིན་
པ་མ་སྤངས་པ་ནི་རྒྱས་པར་འགྱུར་བའི་ཕྱིར། གཉིས་པ་སྐྱེ་ཚུལ་ལ། སྐྱེ་བའི་གོ་རིམ་དང་དེའི་རྒྱུ་གཉིས། དང་
པོ་ནི། རྨོངས་ལས་ཐེ་ཚོམ་དེ་ནས་ནི། ། ལོག་ལྟ་དེ་ནས་འཇིག་ཚོགས་ལྟ། ། དེ་ནས་མཐར་འཛིན་དེ་ནས་
ནི། ། ཚུལ་ཁྲིམས་མཆོག་འཛིན་དེ་ནས་ལྟ། ། རང་གི་ལྟ་ལ་ང་རྒྱལ་ཆགས། ། གཞན་ལ་ཞེ་སྡང་དེ་ལྟར་
རིམ། ། ཞེས་བྱུང་། ཉོན་མོངས་ཕྲ་རྒྱས་རྣམས་ཆོས་ཅན། ཁྱོད་སྐྱེ་བའི་རིམ་པ་ཡོད་དེ། དང་པོར་བདེན་
བཞིའི་དོན་ལ་རྨོངས་པ་སྐྱེ། དེ་ལས་དེ་ཡོད་དམ་མེད་ཡིན་ནམ་མིན་སྙམ་པའི་ཐེ་ཚོམ་སྐྱེ། དེ་ནས་རྒྱུ་མཚན་
ཕྱིན་ཅི་ལོག་ལ་བརྟེན་ནས་དེ་དག་མེད་པ་དང་མིན་སྙམ་པའི་ལོག་ལྟ་སྐྱེ། དེ་ནས་ཕུང་པོ་ལ་བདག་ཏུ་ལྟ་བའི་
184



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འཇིག་ཚོགས་ལ་ལྟ་བ་སྐྱེ། དེ་ནས་དེ་ལ་རྟག་ཆད་དུ་ལྟ་བའི་མཐར་འཛིན་གྱི་ལྟ་བ་སྐྱེ། དེ་ནས་དེས་དག་པར་
འཛིན་པའི་ཚུལ་ཁྲིམས་དང་བརྟུལ་ཞུགས་མཆོག་འཛིན་སྐྱེ། དེ་ནས་ལྟ་ངན་ལ་མཆོག་ཏུ་འཛིན་པའི་ལྟ་བ་
མཆོག་འཛིན་སྐྱེ། དེ་ལ་བརྟེན་ནས་རང་གི་ལྟ་བ་ལ་ང་རྒྱལ་དང་འདོད་ཆགས་དང་། གཞན་གྱི་ལྟ་བ་ལ་ཞེ་སྡང་
དེ་ལྟར་རིམ་པ་བཞིན་དུ་སྐྱེ་བའི་ཕྱིར། གཉིས་པ་ནི། ཕྲ་རྒྱས་སྤང་བ་མ་ཡིན་དང་། །ཡུལ་ནི་ཉེ་བར་གནས་པ་
དང་། ། ཚུལ་བཞིན་མ་ཡིན་ཡིད་བྱེད་ལས། ། ཉོན་མོངས་རྒྱུ་ནི་ཚང་བ་ཡིན། ། ཞེས་བྱུང་
། རྒྱུས་དེ་
རྣམས་ཆོས་ཅན། རྒྱུ་དང་ཡུལ་དང་སྦྱོར་བ་གསུམ་ལས་སྐྱེ་སྟེ། ཕྲ་རྒྱས་ཉོན་མོངས་སྤངས་པ་མ་ཡིན་ཞིང་ལྡན་པ་
དང་། ཉོན་མོངས་སྐྱེ་བའི་ཡུལ་གཟུགས་སྡུག་མི་སྡུག་ནི་ཉེ་བར་གནས་པ་དང་། ཚུལ་བཞིན་མ་ཡིན་པ་ཡིད་ལ་
བྱེད་པའི་སྦྱོར་བ་དང་རྒྱུ་ནི་གསུམ་ཚང་བ་ལས་སྐྱེ་བའི་ཕྱིར། གསུམ་པ་རྣམ་གྲངས་ལ། མདོ་ལས་གསུངས་པ།
བསྟན་བཅོས་ལས་གསུངས་པ། ཞར་བྱུང་མཚུངས་ལྡན་བཤད་པ། སྦྱང་བྱ་སྒྲིབ་པ་ལྔ་བཤད་པ་དང་བཞི།
དང་པོ་ལ། སོ་སོར་བཤད་པ་དང་། ངེས་ཚིག་བསྡུས་ཏེ་བསྟན་པ་གཉིས། དང་པོ་ལ། ཟག་པ་དང་། ཆུ་བོ་
སྦྱོར་བ། ཉེར་ལེན་དང་གསུམ། དང་པོ་ལ། འདོད་པ་དང་སྲིད་པ་དང་མ་རིག་པའི་ཟག་པ་གསུམ། དང་པོ་
ནི། འདོད་ན་གཏི་མུག་མ་གཏོགས་པའི། ཉོན་མོངས་ཀུན་དང་དཀྲིས་བཅས་ཟག ། ཅེས་བྱུང་། འདོད་པ་
ན་གཏི་མུག་མ་གཏོགས་པའི་ཉོན་མོངས་སོ་གཅིག་དང་ཀུན་དཀྲིས་བཅུ་དང་བཅས་པ་ཆོས་ཅན། འདོད་པའི་
ཟག་པ་ཡིན་ཏེ། འདོད་པའི་ཡོན་ཏན་སོགས་ཅི་རིགས་ལ་དམིགས་པའི་འཁོར་བར་ཟག་བྱེད་ཡིན་པའི་ཕྱིར།
ཁྱོན་ཞེ་གཅིག་ཡིན་ཏེ། ལྟ་བ་བཅུ་གཉིས། ཐེ་ཚོམ་བཞི། ཆགས་སྡང་ང་རྒྱལ་གསུམ་ལ་ལྔ་ལྔ་སྟེ་སོ་གཅིག་ངོ་ཚ་
ཁྲེལ་མེད་སོགས་བཅུ་རྣམས་ཡིན་པའི་ཕྱིར། གཉིས་པ་ནི། གཟུགས་དང་གཟུགས་ནི་མེད་པ་ན། ། ཕྲ་རྒྱས་ཁོ་
ན་སྲིད་པའི་ཐག ། དེ་ལུང་མ་བསྟན་ཁ་ནང་བལྟས། ། མཉམ་གཞག་ས་པའི་ཕྱིར་གཅིག་བྱས། །ཞེས་བྱུང་།
གཟུགས་དང་གཟུགས་མེད་པའི་ཁམས་ན་མ་རིག་པ་བཅུ་བོར་བའི་ལྷག་མ་ཕྲ་རྒྱས་ལྟ་བ་བཅུ་གཉིས། ཐེ་ཚོམ་
བཞི། འདོད་ཆགས་ང་རྒྱལ་ལྔ་ལྔ་སྟེ་ཉེར་དྲུག་རེ་བཅས་པའི་ཕྲ་རྒྱས་ལྔ་བཅུ་རྩ་གཉིས་ཆོས་ཅན། སྲིད་པའི་ཟག་
པ་ཡིན་ཏེ། ཕལ་ཆེར་གོང་སའི་ཉོན་མོངས་ལ་དམིགས་པའི་རིགས་གནས་ཀྱི་ཟག་པ་ཡིན་པའི་ཕྱིར། ཁོ་ནའི་
དོན་ཡོད་དེ། ཀུན་དཀྲིས་གཅོད་པའི་ཆེད་ཡིན་པའི་ཕྱིར། གོང་ས་གཉིས་ཀྱི་ཕྲ་རྒྱས་ལ་སྲིད་པའི་ཟག་པ་ཞེས་
གཅིག་ཏུ་བྱས་པའི་རྒྱུ་མཚན་ཡོད་དེ། དེ་གཉིས་ཀ་སྒྲིབས་ལུང་མ་བསྟན་དུ་འདྲ་ཞིང་། ཁ་ནང་དུ་བལྟས་པ་
འདྲ་བ་དང་། མཉམ་གཞག་གི་བར་ཡང་འདྲ་བའི་ཕྱིར། གསུམ་པ་ནི། རྩ་བ་མ་རིག་ཡིན་པས་ན། ། ལོགས་
ཤིག་དུ་ནི་ཕྲག་པར་བསྟན། ། ཞེས་བྱུང་། མ་རིག་པའི་ཟག་བ་ཆོས་ཅན། བཞག་ཏུ་ཡོད་དེ། ཁམས་གསུམ་
185



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་མ་རིག་པ་ལྔ་ལྔ་སྟེ་བཅོ་ལྔ་བོ་དེ་དེ་ཡིན་པའི་ཕྱིར། མ་རིག་པ་ཆོས་ཅན། ཁྱོད་ལོགས་ཤིག་ཏུ་ཟག་པར་བསྟན་
པའི་རྒྱུ་མཚན་ཡོད་དེ། ཟག་པ་གཞན་ཐམས་ཅད་ཀྱི་རྩ་བ་ཡིན་པས་ན་དེ་ལྟར་བསྟན་པའི་ཕྱིར། གཉིས་པ་ནི།
ཆུ་བོ་སྦྱོར་བའང་དེ་བཞིན་དུ། ། ལྟ་རྣམས་གསལ་ཕྱིར་ལོགས་ཤིག་བསྟན། ། ཟག་པ་མ་ཡིན་གྲོགས་མེད་
རྣམས། ། འཇོག་པའི་རྗེས་སུ་མི་མཐུན་ལོ། ། ཞེས་བྱུང་། ཆུ་བོ་དང་སྦྱོར་བ་གཉིས་ཆོས་ཅན། ཁྱོད་ལ་བཞི་
བཞི་ཡོད་དེ། ཟག་པར་འདོད་པའང་སྲིད་པ་དང་མ་རིག་པའི་ཟག་པ་གསུམ། དེ་བཞིན་དུ་འདོད་སྲིད་མ་རིག་
པའི་ཆུ་བོ་གསུམ་དང་། དེ་གསུམ་གྱི་སྦྱོར་བ་གསུམ་དང་
། ལྟ་བའི་ཆུ་བོ་དང་སྦྱོར་བ་རེ་རེ་བསྟན་ནས་བཞི་
བཞིར་བྱེད་པའི་ཕྱིར། ལྟ་བ་རྣམས་ནི་ལྟ་བའི་ཆུ་བོ་དང་སྦྱོར་བ་ཞེས་ལོགས་ཤིག་ཏུ་བསྟན་པའི་རྒྱུ་མཚན་ཡོད་དེ།
དམིགས་རྣམ་གསལ་བའི་རྒྱུ་མཚན་གྱིས་ཡིན་པའི་ཕྱིར། བྱེ་སྨྲ་ན་རེ། ཞག་པར་ལྟ་བ་རྣམས་ལོགས་སུ་མ་བསྟན་
པའི་རྒྱུ་མཚན་ཡོད་དེ། ཟག་པའི་ངེས་ཚིག་ནི་འཇོག་བྱེད་ཡིན་ལ། གྲོགས་མེད་པའི་ལྟ་བ་རྣམས་འཇོག་པའི་
རྗེས་སུ་མི་མཐུན་པའི་ཕྱིར། ལོ་ཞེས་པའི་དོན་ཡོད་དེ། སློབ་དཔོན་རང་ཉིད་དེ་ལྟར་མི་བཞེད་པའི་ཕྱིར།
གསུམ་པ་ཉེར་ལེན་ནི། ཇི་སྐད་བཤད་ཉིད་མ་རིག་བཅས། ། ཉེར་ལེན་རྣམ་གཉིས་ལྟ་རྣམ་གཉིས། ། ཕྱེ་བའི་
ཕྱིར་རོ་མ་རིག་པ། །འཛིན་པ་བྱེད་པ་མིན་ཕྱིར་བསྲེས། ། ཞེས་བྱུང་། ཉེར་ལེན་རྣམས་ཆོས་ཅན། རྣམ་པ་
བཞི་ཡོད་དེ། གོང་དུ་ཇི་སྐད་བཤད་པ་ཉིད་ཀྱི་འདོད་པའི་སྦྱོར་བ་ཉེར་དགུ་མ་རིག་པ་ལྔ་དང་བཅས་པའི་སོ་བཞི་
བོ་འདོད་པ་ཉེ་བར་ལེན་པ་དང་། སྲིད་པའི་སྦྱོར་བ་ཉེར་བརྒྱད་མ་རིག་པ་བཅུ་དང་བཅས་པའི་སོ་བརྒྱད་ནི་
བདག་ཏུ་ལྟ་བ་ཉེ་བར་ལེན་པ་རྣམ་པ་གཉིས་དང་། ལྟ་བའི་སྦྱོར་བ་ལ་ཚུལ་ཞུགས་མཆོག་འཛིན་དྲུག་དོར་བའི་
ལྷག་མ་སུམ་ཅུ་ནི་ལྟ་བ་ཉེ་བར་ལེན་པ་དང་། ཚུལ་ཁྲིམས་དང་བརྟུལ་ཞུགས་མཆོག་འཛིན་དྲུག་ནི་ཚུལ་ཞུགས་
མཆོག་འཛིན་ཉེ་བར་ལེན་པ་སྟེ་རྣམ་པ་གཉིས་སུ་ཕྱེ་བས་དེ་ལྟར་ཡོད་པའི་ཕྱིར། མ་རིག་པ་འདོད་པ་དང་བདག་
ཏུ་ལྟ་བ་ཉེར་ལེན་གཉིས་སུ་བསྲེས་ནས་སྟོན་པའི་རྒྱུ་མཚན་ཡོད་དེ། ཉེར་ལེན་ནི་སྲིད་པ་འཛིན་པའི་དོན་ཡིན་
པས། མ་རིག་པ་རྐྱང་པས་སྲིད་པ་འཛིན་པར་བྱེད་པ་མ་ཡིན་པའི་ཕྱིར། དེར་ཐལ། དེ་མི་གསལ་བའི་རང་
བཞིན་ཅན་ཡིན་པའི་ཕྱིར། གཉིས་པ་ངེས་ཚིག་ནི། གང་ཕྱིར་དེ་དག་ཕྲ་བ་དང་། ། རྗེས་འབྲེལ་རྣམ་གཉིས་
རྒྱུས་འགྱུར་དང་། ། རྗེས་སུ་འབྲང་བས་དེ་ཡི་ཕྱིར། ། ཕྲ་རྒྱས་དག་ཏུ་བཤད་པ་ཡིན། ། དེ་དག་འཇོག་བྱེད་
ཟག་བྱེད་དང་། ། འཁྱེར་བར་བྱེད་དང་འཁྱར་བྱེད་དང་། ། ཉེ་བར་འཛིན་ཕྱིར་ཟག་ལ་སོགས། ། དེ་དག་གི་
ནི་ངེས་ཚིག་ཡིན། ། ཞེས་བྱུང་། རྩ་ཉོན་དེ་དག་ཆོས་ཅན། ཕྲ་རྒྱས་དག་ཏུ་བཤད་པའི་ངེས་ཚིག་གི་དོན་ཡོད་
དེ། རྟོགས་དཀའ་བས་ཕྲ་བ་དང་། ཐོབ་པ་དང་རྗེས་སུ་འབྲེལ་བ་དང་། དམིགས་པ་དང་མཚུངས་ལྡན་རྣམ་
186



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་གཉིས་ཀྱི་སྒོ་ནས་རྒྱས་པར་འགྱུར་བ་དང་། བཟློག་པ་ལ་འབད་ཀྱང་རྗེས་སུ་འབྲང་བར་འགྱུར་བ་དེ་ཡི་ཕྱིར།
ཉོན་མོངས་དེ་དག་ཆོས་ཅན། ཁྱོད་ལ་ཟག་པ་སོགས་བརྗོད་པའི་རྒྱུ་མཚན་ཡོད་དེ། འཁོར་བར་བཇོག་པར་
བྱེད་པ་དང་། ཟག་པར་བྱེད་པ་དང་། སྐྱེ་གནས་བཞིར་འཁྱེར་བ་དང་། དེར་འཛིན་བསམ་འབྱར་བར་བྱེད་
པ་དང་། ཉེ་བར་འཛིན་པར་བྱེད་པའི་ཕྱིར་ན་ཟག་པ་དང་སོགས་པས་ཆུ་བོ་དང་སྦྱོར་བ་དང་། ཉེ་བར་ལེན་པ་
ཞེས་པ་ནི་དེ་དག་གི་ངེས་ཚིག་གི་དོན་ཡིན་པའི་ཕྱིར།
གཉིས་པ་བསྟན་བཅོས་ལས་བཤད་པའི་རྣམ་གྲངས་ལ། མདོར་བསྟན་པ་དང་། རྒྱས་པར་བཤད་པ་
གཉིས། དང་པོ་ནི། དེ་དག་ཀུན་ཏུ་སྦྱོར་སོགས་ཀྱི། ། དབྱེ་བས་ཡང་རྣམ་སྔར་བཤད་དོ། ། ཞེས་བྱུང་། ཕྲ་
རྒྱས་དེ་དག་ཆོས་ཅན། ཡང་རྣམ་པ་ལྔར་བཤད་དེ། ཀུན་ཏུ་སྦྱོར་བ་དང༌། སོགས་ཀྱིས་འཆིང་བ་དང་། ཕྲ་
རྒྱུས་དང་། ཉེ་ཉོན་དང་། ཀུན་དཀྲིས་ཀྱི་དབྱེ་བས་དེ་ལྟར་དུ་བཤད་པའི་ཕྱིར། གཉིས་པ་ལ། ཀུན་སྦྱོར།
འཆིང་བ། ཉེ་ཉོན་ཀུན་དཀྲིས་དང་བཞི། དང་པོ་ལ། དངོས་དང་། ཞར་བྱུང་གཉིས། དང་པོ་ནི། རྫས་
དང་མཆོག་འཛིན་འདྲ་བའི་ཕྱིར། ། ལྟ་གཉིས་ཀུན་ཏུ་སྦྱོར་གཞན་ནོ། ། གང་ཕྱིར་གཉིས་ཀ་གཅིག་ཏུ་ནི། །
མི་དགེ་རང་དབང་དེ་ཡི་ཕྱིར། ། ཕྲག་དོག་སེར་སྣ་དེ་དག་ལས། ། ལོགས་ཤིག་ཏུ་ནི་ཀུན་སྦྱོར་བསྟན། ། ཞེས་
བྱུང་། ལྟ་བ་མཆོག་འཛིན་དང་ཚུལ་ཞུགས་མཆོག་འཛིན་གྱི་ལྟ་བ་གཉིས་ཆོས་ཅན། ལྟ་བའི་ཀུན་ཏུ་སྦྱོར་བ་
གཞན་གསུམ་ལས་གཞན་པའི་ཀུན་སྦྱོར་གཅིག་ཏུ་བཤད་པའི་རྒྱུ་མཚན་ཡོད་དེ། ལྟ་བའི་ཀུན་སྦྱོར་གཞན་དག་
དང་རྫས་བཅོ་བརྒྱད་བཅོ་བརྒྱད་དུ་འདྲ་བ་དང་། རྫས་དང་མཆོག་ཏུ་འཛིན་པ་འདྲ་བས་ཀུན་སྦྱོར་གཅིག་ཏུ་
བྱས་པའི་ཕྱིར། ཕྲག་དོག་དང་སེར་སྣ་ཆོས་ཅན། ཀུན་སྦྱོར་བརྒྱད་བཤད་པ་དེ་དག་ནི་ནང་ནས་ལོགས་ཤིག་ཏུ་
ཀུན་སྦྱོར་དགུའི་གྲངས་གཉིས་སུ་བསྟན་པའི་རྒྱུ་མཚན་ཡོད་དེ། གང་གི་ཕྱིར་ན་གཉིས་ཀ་མཐའ་གཅིག་ཏུ་མི་
དགེ་བ་རང་དབང་ཅན་ཡིན་པ་དེ་ཡི་ཕྱིར། གཉིས་པ་ཞར་བྱུང་ལ། ཐ་མའི་ཆ་མཐུན་ལྔ། ཀུན་སྦྱོར་གསུམ།
གོང་མའི་ཆ་མཐུན་ལྔ་བཤད་པ་དང་གསུམ། དང་པོ་ནི། ཐ་མའི་ཆ་དང་མཐུན་རྣམ་ལྔ། ། གཉིས་ཀྱིས་འདོད་
ལས་མི་འདའ་ལ། ། གསུམ་པོ་ཡིས་ནི་ཕྱིར་ཟློག་བྱེད། ། ཅེས་བྱུང་། ཀུན་སྦྱོར་ལ་ཐ་མའི་ཆ་དང་མཐུན་པ་ལྔ་
ཡོད་དེ། འདོད་པ་ལ་འདུན་པ་དང་། གནོད་སེམས་དང་། འཇིག་ལྟ་དང་། ཚུལ་ཞུགས་མཆོག་འཛིན་དང་།
ཐེ་ཚོམ་ཉོན་མོངས་ཅན་རྣམས་སུ་ཡོད་པའི་ཕྱིར། དེ་ལྔའི་བྱེད་ལས་ཡོད་དེ། དང་པོ་གཉིས་ཀྱིས་འདོད་པའི་
ཁམས་ལས་མི་འདའ་བར་བྱེད་ཅིང་། ཕྱི་མ་གསུམ་པོ་ཡིས་ནི་ཁམས་གོང་མར་ལན་གཅིག་སྐྱེས་ཀྱང་འདོད་པར་
ཕྱིར་ཟློག་པར་བྱེད་པའི་ཕྱིར། གཉིས་པ་ལ། བྱེ་སྨྲ་དང་མདོ་སྡེ་བའི་ལན་གཉིས། དང་པོ་ནི། སྒོ་དང་རྩ་བས་
187



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྡུས་ཕྱིར་གསུམ། ། ཞེས་བྱུང་། རྒྱུན་ཞུགས་ཀུན་སྦྱོར་ཐ་མ་གསུམ་གྱི་མཐོང་སྤང་སྤངས་པས་རབ་ཏུ་ཕྱེ་ནས་
སྟོན་པའི་རྒྱུ་མཚན་ཡོད་དེ། སྡུག་བདེན་སོགས་ཡུལ་གྱི་རྣམ་པ་ནི་གཅིག་དང་གཉིས་དང་བཞི་སྟེ་རྣམ་པ་གསུམ་
ཚན་བྱས་པའི་སྒོ་ཡིན་པ་དང་། ཀུན་སྦྱོར་དེ་གསུམ་ནི་མཐོང་སྤང་གི་རྩ་བ་ཡིན་པས་དེས་བསྡུས་པར་གྲགས་པའི་
ཕྱིར། གཉིས་པ་ནི། འགྲོ་མི་འདོད་དང་ལམ་ནོར་དང་། ། ལམ་ལ་ཐེ་ཚོམ་དེ་སྙེད་ཅིག ། ཐར་བར་བགྲོད་ལ་
གེགས་བྱེད་ཕྱིར། ། དེ་ཡི་ཕྱིར་ན་གསུམ་བསྟན་ཏོ། ། ཞེས་བྱུང་། རྒྱུན་ཞུགས་ཀྱིས་ཀུན་སྦྱོར་དེ་གསུམ་སྤངས་
པའི་འབྲས་བུ་ཐོབ་པར་འཇོག་པའི་རྒྱུ་མཚན་ཡོད་དེ། དེ་ཐར་བར་བགྲོད་པའི་གེགས་བྱེད་པའི་གཙོ་བོ་ལ་
གསུམ་པོ་དེ་སྙེད་ཅིག་ཏུ་ངེས་པ་དེ་ཡི་ཕྱིར་ན་ཀུན་སྦྱོར་གསུམ་བསྟན་པའི་ཕྱིར། དེར་ཐལ། འཇིག་ལྟས་ཐར་
བར་འགྲོ་མི་འདོད་པར་བྱེད་པ་དང་། ཚུལ་ཞུགས་མཆོག་འཛིན་གྱིས་ལམ་ནོར་བ་དང་། ཐེ་ཚོམ་གྱིས་ལམ་ལ་
ཐེ་ཚོམ་ཟ་བར་བྱེད་པའི་རྒྱུ་མཚན་གྱིས་ཡིན་པའི་ཕྱིར། གསུམ་པ་ནི། གོང་མའི་ཆ་དང་མཐུན་ལྔ་ཉིད། །
གཟུགས་དང་གཟུགས་མེད་ལས་སྐྱེས་པའི། ། འདོད་ཆགས་གཉིས་རྒོད་ང་རྒྱལ་རྨོངས། ། ཞེས་བྱུང་། ཀུན་ཏུ་
སྦྱོར་བ་གོང་མའི་ཆ་དང་མཐུན་པ་ཆོས་ཅན། ཁྱོད་ལ་ལྔ་ཡོད་དེ། གཟུགས་དང་གཟུགས་མེད་ཁམས་ལས་སྐྱེས་
པའི་འདོད་ཆགས་གཉིས་དང་། རྒོད་པ་དང་། ང་རྒྱལ་དང་། རྨོངས་པ་མ་རིག་པ་རྣམས་སུ་ཡོད་པའི་ཕྱིར།
གཉིས་པ་འཆིང་བ་བཤད་པ་ནི། ཚོར་བའི་དབང་གིས་འཆིང་བ་གསུམ། ། ཞེས་བྱུང་། འཆིང་བ་ཆོས་ཅན།
ཁྱོད་ལ་གསུམ་ཡོད་དེ། ཚོར་བ་བདེ་བའི་དབང་གིས་འདོད་ཆགས་ཀྱི་འཆིང་བ། སྡུག་བསྔལ་གྱི་དབང་གིས་ཞེ་
སྡང་གི་འཆིང་བ། བཏང་སྙོམས་ཀྱི་དབང་གིས་གཏི་མུག་གི་འཆིང་བ་གསུམ་ཡོད་པའི་ཕྱིར། གསུམ་པ་ཉེ་ཉོན་
ནི། ཉོན་མོངས་ལས་གཞན་ཉོན་མོངས་ཅན། ། སེམས་བྱུང་འདུ་བྱེད་ཕུང་ཞེས་པ། ། གང་དེའང་ཉེ་བའི་
ཉོན་མོངས་བདེ། ། དེ་དག་ཉོན་མོངས་ཞེས་མི་བྱ། ། ཞེས་བྱུང༌། རྩ་བའི་ཉོན་མོངས་ལས་གཞན་པའི་ཉོན་
མོངས་ཅན་སེམས་བྱུང་འདུ་བྱེད་ཀྱི་ཕུང་པོས་བསྡུས་པ་བཤད་ཅིང་འཆད་པར་འགྱུར་བའི་ཁྲོ་བ་དང་ངོ་ཚ་མེད་
པ་སོགས་ཉི་ཤུ་གང་ཡིན་པ་དེའང་ཆོས་ཅན། ཉོན་མོངས་ཡིན་ཏེ། ཉེ་བའི་ཉོན་མོངས་ཡིན་པའི་ཕྱིར། དེ་
དག་ཆོས་ཅན། ཁྱོད་ལ་རྩ་བའི་ཉོན་མོངས་ཞེས་མི་བྱ་སྟེ། རྩ་ཉོན་དང་ཉེ་བའི་ཉོན་མོངས་ཙམ་ཡིན་པའི་ཕྱིར།
བཞི་པ་ཀུན་དཀྲིས་ལ། དངོས་དང་། ཞར་བྱུང་དྲི་མ་དྲུག་བཤད་པ་དང་། ཁྱད་ཆོས་བཤད་པ་གསུམ། དང་
པོ་ལ། དབྱེ་བ་དང་། རྒྱུ་གང་ལས་བྱུང་བ་གཉིས། དང་པོ་ལ། བསྟན་བཅས་རབ་ཏུ་བྱེད་པ་ནས་བཤད་ཚུལ་
དང༌། བྱེ་བྲག་སྨྲ་བའི་ལུགས་གཉིས། དང་པོ་ནི། ངོ་ཚ་མེད་དང་ཁྲེལ་མེད་དང་། ། ཕྲག་དོག་སེར་སྣ་རྒོད་པ་
དང་། ། འགྱོན་དང་རྨུགས་དང་གཉིད་དང་ནི། ། ཀུན་ནས་དཀྲིས་པ་རྣམ་པ་བརྒྱད། ། ཅེས་བྱུང། ཀུན་
188



༄༅། ༑ ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དཀྲིས་ཆོས་ཅན། ཁྱོད་ལ་བརྒྱད་ཡོད་དེ། ངོ་ཚ་མེད་པ་དང་། ཁྲེལ་མེད་པ་དང་། ཕྲག་དོག་དང་། སེར་སྣ་
དང་། རྒོད་པ་དང་། འགྱོད་པ་དང་། རྨུགས་པ་དང་། གཉིས་དང་བཅས་པའི་ཀུན་ནས་དཀྲིས་པ་རྣམ་པ་
བརྒྱད་ཡོད་པའི་ཕྱིར། གཉིས་པ་ནི། ཁྲོ་དང་འཆག་པའོ་ཞེས་བྱུང་། བྱེ་སྨྲ་ན་རེ། དེ་ལ་བཅུ་ཡོད་དེ། སྔ་མ་
བརྒྱད་ཀྱི་སྟེང་ཁྲོ་བ་དང་འཆབ་པ་གཉིས་བསྣན་པས་བཅུ་ཡོད་པའི་ཕྱིར། གཉིས་པ་ནི། འདོད་ཆགས་
ཀྱིས། ། ངོ་ཚ་མེད་རྒོད་སེར་སྣ་བསླང་། ། འཆབ་པ་རྩོད་དོ་མ་རིག་ལས། ། རྨུགས་དང་གཉིད་དང་ཁྲེལ་མེད་
དོ། ། ཐེ་ཚོམ་ལས་འགྱོད་ཁྲོ་བ་དང་། ། ཕྲག་དོག་ཁོང་ཁྲོའི་རྒྱུ་ལས་བྱུང་། ། ཞེས་བྱུང་། ངོ་ཚ་མེད་པ་དང་
རྒོད་པ་དང་སེར་སྣ་གསུམ་ཆོས་ཅན། རྒྱུ་གང་ལས་བྱུང་བ་ཡོད་དེ། འདོད་ཆགས་ཀྱིས་ཀུན་ནས་བསླང་བས་དེ་
དང་ཉེ་ཞིང་དེ་ལས་བྱུང་བའི་ཕྱིར། འཆབ་པའི་རྒྱུ་ལ་རྩོད་དེ། ཁ་ཅིག་མ་རིག་པ་ལས་བྱུང་ཟེར་ལ། གཞན་
དག་སྲེད་པ་དང་འདོད་ཆགས་ལས་ཀྱང་འབྱུང་ཞེས་ཟེར་བའི་ཕྱིར། རྨུགས་པ་དང་གཉིད་དང་ཁྲེལ་མེད་གསུམ་
ཆོས་ཅན། མ་རིག་པ་ལས་བྱུང་སྟེ། དེས་ཀུན་ནས་བསླང་བའི་ཕྱིར། འགྱོད་པ་ཆོས་ཅན། ཐེ་ཚོམ་ལས་བྱུང་
སྟེ། དེས་ཀུན་ནས་བསླང་བའི་ཕྱིར། ཁྲོ་བ་ཕྲག་དོག་ཆོས་ཅན། ཁོང་ཁྲོའི་རྒྱུ་ལས་བྱུང་སྟེ། དེས་ཀུན་ནས་
བསླང་ཞིང་དེ་དང་ཉེ་བའི་ཕྱིར། གཉིས་པ་ལ། དབྱེ་བ་དང་། རྒྱུ་གཉིས། དང་པོ་ནི། གཞན་ཡང་ཉོན་
མོངས་དྲི་མ་དྲུག །སྒྱུ་དང་གཡོ་དང་རྒྱགས་པ་དང་། ། དེ་བཞིན་འཚིག་དང་འཁོན་འཛིན་དང་། ། རྣམ་
འཚེའོ་ཞེས་བྱུང་། ཀུན་དཀྲིས་བཅུ་ལས་གཞན་ཡང་ཉོན་མོངས་པའི་དྲི་མ་ཆོས་ཅན། ཁྱོད་ལ་དྲུག་ཡོད་དེ།
སྒྱུ་དང་གཡོ་དང་རྒྱགས་པ་དང་དེ་བཞིན་དུ་འཚིག་པ་དང་འཁོན་འཛིན་དང་རྣམ་པར་འཚེ་བ་དང་དྲུག་ཡོད་
པའི་ཕྱིར། དེ་དྲུག་ཆོས་ཅན། དྲི་མ་ཞེས་བྱ་སྟེ། ལུས་ལས་དྲི་ངན་འབྱུང་བ་ལྟར་ཁྱོད་རྩ་ཉོན་ལས་བྱུང་བའི་
ཉོན་མོངས་ཡིན་པའི་ཕྱིར། དེ་རྣམས་ཀྱི་ཁྱད་པར་ཡོད་དེ། སྒྱུ་ནི་གཞན་འདྲིད་པ་དང་། གཡོ་ནི་སེམས་ཀྱི་རྒྱ་
རྒྱུ་དང་། འཚིག་པ་ནི་ཉེས་པ་དམ་པར་འཛིན་པ་དང༌། འཁོན་འཛིན་ནི་མནར་སེམས་དང་། རྣམ་འཚོ་ནི་
གཞན་ལ་ཐོ་འཚམ་པ་ཞིག་ཡིན་པའི་ཕྱིར། གཉིས་པ་རྒྱུ་ནི། སྒྱུ་དང་རྒྱགས་པ་ནི། ། འདོད་ཆགས་ལས་སྐྱེས་
འཁོན་འཛིན་དང་། །རྣམ་འཚེ་ཁོང་ཁྲོ་ལས་སྐྱེས་སོ། །འཚིག་པ་ལྟ་བ་མཆོག་འཛིན་ལས། ། གཡོ་ནི་ལྟ་བས་
ཀུན་ནས་བསླང་། ། ཞེས་བྱུང་། དེ་དྲུག་ཆོས་ཅན། རྒྱུ་རྩྭ་ཉོན་གང་ལས་བྱུང་བ་ཡོད་དེ། སྒྱུ་དང་རྒྱགས་པ་ནི་
འདོད་ཆགས་ལས་སྐྱེས། འཁོན་དུ་འཛིན་པ་དང་རྣམ་འཚེ་ནི་ཁོང་ཁྲོ་ལས་སྐྱེས། འཚིག་པ་ནི་ལྟ་བ་མཆོག་
འཛིན་ལས་སྐྱེས། གཡོ་ནི་ལྟ་བ་ངན་པས་ཀུན་ནས་བསླང་བའི་ཕྱིར། གསུམ་པ་ཁྱད་ཆོས་ལ། མཐོང་སྒོམ་གྱི་
སྤང་བྱའི་ཁྱད་པར། དགེ་བ་དང་ལུང་མ་བསྟན་གྱི་ཁྱད་པར། ཁམས་དང་སའི་ཁྱད་པར་དང་གསུམ། དང་པོ་
189



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི། དེ་ལས་ངོ་ཚ་མེད་པ་དང་། ། ཁྲེལ་མེད་རྨུགས་གཉིད་རྒོད་རྣམ་གཉིས། ་ ། དེ་ལས་གཞན་ནི་སྒོམ་སྤང་
བྱ། ། རང་དབང་དེ་བཞིན་དྲི་མ་རྣམས། ། ཞེས་བྱུང་། ངོ་ཚ་མེད་པ་དང་ཁྲེལ་མེད་པ་དང་རྨུགས་གཉིད་དང་
རྒོད་པ་ལྔ་ཆོས་ཅན། ཁྱོད་ལ་མཐོང་སྒོམ་གྱི་སྤང་བྱ་རྣམ་པ་གཉིས་ཡོད་དེ། མཐོང་སྒོམ་རང་རང་གི་སྤང་བྱ་
དང་མཚུངས་ལྡན་གཉིས་ཡོད་པའི་ཕྱིར། དེ་ལས་གཞན་ཕྲག་དོག་སེར་སྣ་ཁྲོ་བ་འཆབ་པ་འགྱོད་པ་ལྔ་ཆོས་ཅན།
སྒོམ་པས་སྤང་བར་བྱ་བ་ཡིན་ཏེ། མ་རིག་པ་ཙམ་དང་མཚུངས་ལྡན་གྱི་ཉོན་མོངས་རང་དབང་ཅན་ཡིན་པའི་
ཕྱིར། དེ་བཞིན་དུ་གཡོ་དང་སྒྱུ་སོགས་དྲི་མ་དྲུག་པོ་རྣམས་ཆོས་ཅན། སྒོམ་སྤང་ཡིན་ཏེ། རང་དབང་ཅན་གྱི་
ཉོན་མོངས་ཡིན་པའི་ཕྱིར། གཉིས་པ་ནི། འདོད་ན་མི་དགེ་གསུམ་རྣམ་གཉིས། ། དེ་ཡན་ཆད་ནི་ལུང་མ་
བསྟན། ། ཞེས་བྱུང་། དེ་དག་ལས་མི་དགེ་བ་དང་ལུང་མ་བསྟན་གྱི་ཁྱད་པར་ཡོད་དེ། འདོད་པ་ན་ཉོན་
མོངས་ཅན་གྱི་གཉིད་རྨུགས་རྒོད་གསུམ་ལ་མི་དགེ་བ་དང་ལུང་མ་བསྟན་གྱི་ཆ་རྣམ་པ་གཉིས་ཡོད་ཅིང་། དེ་ཡན་
ཆད་ཁསམ་གོང་ན་ནི་ཀུན་དཀྲིས་དང་དྲི་མ་རྣམས་ནི་ལུང་མ་བསྟན་ཡིན་པའི་ཕྱིར། གསུམ་པ་ནི། འདོད་དང་
བསམ་གཏན་དང་པོ་ན། ། གཡོ་སྒྱུ་ཚངས་པས་འདྲི་ཕྱིར་རོ། །རྨུགས་རྒོད་རྒྱུགས་པ་ཁམས་གསུམ་ན། །
གཞན་དག་འདོད་ཁམས་ལས་སྐྱེས་པ། ། ཞེས་བྱུང་། ཀུན་དཀྲིས་དང་དྲི་མ་དེ་དག་ལས་ཁམས་གང་ན་ཡོད་
མེད་ཀྱི་ཁྱད་པར་ཡོད་དེ། གཡོ་སྒྱུ་གཉིས་འདོད་པ་དང་བསམ་གཏན་དང་པོར་ཡོད་ཅིང་། དང་པོ་དེར་ཚངས་
པས་གཡོ་སྒྱུས་གཞན་འདྲིད་པའི་ཕྱིར་དང་། རྨུགས་རྒོད་རྒྱགས་པ་ནི་ཁམས་གསུམ་ན་དང་། དེ་ལྔ་ལས་གཞན་
ངོ་ཚ་མེད་པ་སོགས་བཅུ་གཅིག་དག་ནི་འདོད་ཁམས་ལས་སྐྱེས་པ་ཁོ་ན་ཡིན་པའི་ཕྱིར། གསུམ་པ་མཚུངས་ལྡན་
ལ། གཙོ་སེམས་གང་དུ་མཚུངས་པར་ལྡན་ཚུལ་དང་ཚོར་བ་གང་དང་མཚུངས་པར་ལྡན་པ་གཉིས། དང་པོ་ནི།
མཐོང་སྤང་སྐྱེ་གཉིས་ང་རྒྱལ་བཅས། ། ཡིད་ཀྱི་རྣམ་ཤེས་ས་པ་ཡིན། །ཉེ་བའི་ཉོན་མོངས་རང་དབང་ཡང་།
གཞན་ནི་རྣམ་ཤེས་དྲུག་རྟེན་ཅན། ། ཞེས་བྱུང་
། ཉོན་མོངས་དེ་དག་ལས་མཐོང་བས་སྤང་བྱའི་ཉོན་མོངས་
ཐམས་ཅད་དང་སྒོམ་སྤང་ཉིད་དང་ང་རྒྱལ་བཅས་པ་ཆོས་ཅན། ཡིད་ཀྱི་རྣམ་ཤེས་ཀྱིས་པ་ཡིན་ཏེ། དེ་ཁོ་ནའི་
འཁོར་དུ་འབྱུང་བའི་ཕྱིར། ཉེ་བའི་ཉོན་མོངས་རང་དབང་ཅན་ཕྲག་དོག་སེར་སྣ་འགྱོད་པ་ཁྲོ་འཆབ་ཆོས་ཅན།
ཡིད་ཀྱི་རྣམ་ཤེས་ཀྱིས་པ་ཡིན་ཏེ། རྟོགས་དེའི་ཕྱིར། གཞན་འདོད་ཆགས་ཁོང་ཁྲོ་སོགས་རྩ་ཉོན་དང་ཉེ་ཉོན་ངོ་
ཚ་མེད་ཁྲེལ་མེད་རྨུགས་རྒོད་བག་མེད་མེ་ལོ་མ་དད་པ་རྣམས་ཆོས་ཅན། རྣམ་ཤེས་དྲུག་གི་རྟེན་པ་ཡིན་ཏེ། དེ་
དག་གི་འཁོར་དུ་འབྱུང་བའི་ཉོན་མོངས་ཡིན་པའི་ཕྱིར། གཉིས་པ་ལ། རྩ་ཉོན་ཚོར་བ་གང་དང་། ཉེ་ཉོན་
ཚོར་བ་གང་དང་མཚུངས་པར་ལྡན་ཚུལ་གཉིས། དང་པོ་ལ། འདོད་པ་དང་། ཁམས་གོང་མའི་མཚུངས་པར་
190



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ལྡན་ཚུལ་གཉིས། དང་པོ་ནི། བདེ་བ་དག་དང་འདོད་ཆགས་སུ། ། མཚུངས་ལྡན་ཞེ་སྡང་བཟློག་པའོ། ། མ་
རིག་པ་དག་ཐམས་ཅད་དང་། ། མེད་ལྟ་ཡིད་བདེ་སྡུག་བསྔལ་དང་། ། ཡིད་མི་བདེ་དང་ཐེ་ཚོམ་མོ། ། གཞན་
ཡིད་བདེ་དང་འདོད་ལས་སྐྱེས། ། བཏང་སྙོམས་དང་ཀུན་ཞེས་བྱུང་། རྩ་ཉོན་འདོད་ཁམས་ཀྱི་ཉོན་མོངས་
དང་ཚོར་བ་བདེ་སྡུག་སོགས་གང་དང་མཚུངས་པར་ལྡན་ཚུལ་ཡོད་དེ། འདོད་ཆགས་ནི་ལུས་དང་ཡིད་ཀྱི་བདེ་
བ་གང་དང་མཚུངས་ལྡན་དུ་འཇུག་པ་ཡོད། ཞེ་སྡང་ནི་དེ་ལས་བཟློག་པ་ལུས་དང་ཡིད་ཀྱི་སྡུག་བསྔལ་དང་ཡིད་
མི་བདེ་བ་དག་དང་། མ་རིག་པ་དག་ནི་ཚོར་བ་བདེ་སྡུག་བཏང་སྙོམས་ཐམས་ཅད་དང་། མེད་ལྟ་ནི་ཡིད་བདེ་
བ་དང་སྡུག་བསྔལ་གཉིས་དང་། ཐེ་ཚོམ་ནི་ཡིད་མི་བདེ་བ་དང་། གཞན་རྩ་ཉོན་གཞན་པ་ལྟ་བ་བཞི་དང་ང་
རྒྱལ་ནི་རང་གི་གྲོགས་ཡིད་བདེ་དང་ལྷན་ཅིག་མཚུངས་ལྡན་དུ་འཇུག་པའི་ཕྱིར། དེ་རྣམས་ཆོས་ཅན། ཁམས་
གང་དུ་སྐྱེས་ཚུལ་ཡོད་དེ། འདོད་པ་ལས་སྐྱེས་པའི་ཕྱིར། དམིགས་བསལ་ཚོར་བ་བཏང་སྙོམས་ཕྲ་རྒྱས་བཅུ་པོ་
ཀུན་དང་སོ་སོར་མཚུངས་ལྡན་དུ་སོང་པ་ཞིག་ཡོད་དེ། དམིགས་རྣམ་མི་བསལ་བས་དེ་རྣམས་ལྷན་ཅིག་འཇུག་
པ་མི་འཕྲལ་བའི་ཕྱིར། གཉིས་པ་ནི། ས་གོང་མ། ས་ཇི་བཞིན་དུ་རང་རང་དང་། ། ཞེས་བྱུང་། ས་གོང་མ་
གཟུགས་གཟུགས་མེད་ཀྱི་ཕྲརྒྱས་རྣམས་ཆོས་ཅན། ས་གང་ན་ཚོར་བའི་དབང་པོ་ཇི་ལྟ་བ་བཞིན་རང་རང་གི་
གྲོགས་ཚོར་བ་དང་མཚུངས་པར་ལྡན་པ་ཡོད་དེ། བསམ་གཏན་དང་པོ་ན་མིག་རྣ་བ་ལུས་གསུམ་གྱི་རྣམ་ཤེས་ཀྱི་
བདེ་བའི་འདོད་ཆགས་དང་ལྡན་ལ། དེ་ཡིན་ན་ཉོན་མོངས་ཅན་ཕལ་ཆེར་དང་ཚོར་བ་བཏང་སྙོམས་དང་ལྡན་
པའི་ཕྱིར། གཉིས་པ་ནི། འགྱོད་དང་ཕྲག་དོག་ཁྲོ་བ་དང་། ། རྣམ་འཚེ་འཁོན་དུ་འཛིན་པ་དང་། ། འཚིག་
པ་ཡིད་མི་བདེ་བ་དང་། ། སེར་སྣ་དག་ནི་བཟློག་པ་ཡིན། ། གཡོ་དང་སྒྱུ་དང་འཆབ་དང་གཉིད། ། གཉིས་ཀ་
དང་ལྡན་བདེ་དག་དང་། རྒྱགས་པ་བཏང་སྙོམས་ཀུན་ཏུ་འགྲོ ། བཞི་པོ་གཞན་ནི་ལྔ་དག་དང་། ། ཞེས་བྱུང་།
ཉེ་ཉོན་ཚོར་བ་གང་དང་མཚུངས་ལྡན་དུ་འཇུག་ཚུལ་ཡོད་དེ། འགྱོད་པ་དང་ཕྲག་དོག་དང་ཁྲོ་བ་དང་རྣམ་འཚེ་
དང་འཁོན་དུ་འཛིན་པ་དང་འཚིག་པ་དྲུག་ནི་རང་གི་གྲོགས་ཡིད་མི་བདེ་བ་དང་མཚུངས་ལྡན་དུ་འཇུག སེར་
སྣ་ནི་དེ་ལས་བཟློག་པ་ཡིད་བདེ་དང་། གཡོ་དང་སྒྱུ་དང་འཆབ་པ་དང་གཉིད་བཞི་ནི་སྐབས་འགར་ཡིད་བདེ་མི་
བདེ་གཉིས་ཀ་གང་རུང་དང་མཚུངས་ལྡན་དང་། བསམ་གཏན་གསུམ་པ་མན་ཆད་ཡིད་བདེ་དང་། གསུམ་
པར་བདེ་བའི་དབང་པོ་དག་དང་རྒྱགས་པ་དང་མཚུངས་ལྡན་དང་། ཚོར་བ་བཏང་སྙོམས་ནི་ཁམས་གསུམ་པོ་
ཀུན་ཏུ་འགྲོ་ཞིང་། གཞན་ངོ་ཚ་མེད་པ་ཁྲེལ་མེད་རྨུགས་རྒོད་བཞི་པོ་ནི་ཚོར་བ་ལྔ་བོ་དག་དང་མཚུངས་ལྡན་དུ་
འཇུག་པའི་ཕྱིར་རོ། །
191



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞི་པ་སྒྲིབ་པ་ལྔ་ནི། འདོད་ན་སྒྲིབ་རྣམས་མི་མཐུན་དང༌། ། ཟས་དང་བྱ་བ་གཅིག་པའི་ཕྱིར། །
གཉིས་གཅིག་ཕུང་པོ་གནོད་བྱེད་དང་། ། ཐེ་ཚོམ་ཕྱིར་ན་ལྔ་ཉིད་དོ༔ ། ཞེས་བྱུང་། མདོ་ལས་སྒྲིབ་པ་ལྔ་ཞེས་
གསུངས་པ་ཡོད་དེ། འདོད་པ་ལ་འདུན་པ་དང་། གནོད་སེམས་དང་། གཉིད་རྨུགས་དང་། རྒོད་འགྱོད་
དང་། ཐེ་ཚོམ་ཉོན་མོངས་ཅན་ལྔ་ཡིན་པའི་ཕྱིར། གཉིད་རྨུགས་གཉིས་པོ་ནི་འདིར་སྒྲིབ་པ་རིགས་གཅིག་ཏུ་
འཇོག་ཅིང་། འགྱོད་རྒོད་གཉིས་ཀྱང་གཅིག་ཏུ་འདྲེན་པའི་རྒྱུ་མཚན་ཡོད་དེ། དེ་དག་གི་འགལ་ཟླ་མི་མཐུན་
ཕྱོགས་དེ་གཉེན་པོ་དང་ཟས་དང་བྱ་བ་གསུམ་གཅིག་པའི་ཕྱིར། གཉིད་རྨུགས་གཉིས་ཀྱི་དེ་གསུམ་གཅིག་སྟེ།
དེ་གཉིས་ཀྱི་གཉེན་པོ་ཁྱད་པར་བ་ནི་སྣང་བའི་འདུ་ཤེས་སུ་གཅིག ཟས་རྩ་བ་དང་མི་དགའ་བ་དང་བྱ་རླུང་དང་
ཁ་ཟས་ཚོད་མི་ཟིན་པ་བཞི་ཡང་གཅིག བྱ་བ་ཡང་སེམས་ཞུམ་པར་གཅིག་པའི་ཕྱིར། འགྱོད་རྒོད་གཉིས་ཀྱི་དེ་
གསུམ་ཡང་གཅིག་སྟེ། གཉེན་པོ་ནི་ཞིག་ནས། ཟོས་ནི། སྔར་དགོད་པ་དང་ཚེས་པ་སོགས་དྲན་ནས་རྣམ་པར་
རྟོག་པ་ཡང་གཅིག བྱ་བ་ནི་སེམས་མ་ཞི་བར་བྱེད་པར་གཅིག་པའི་ཕྱིར། སྒྲིབ་པ་ལྔ་བོ་དེ་ལས་འདོད་པ་ལ་
འདུན་པ་སོགས་གསུམ་གྱི་གཉེན་པོ་སོགས་གསུམ་སོ་སོ་བ་ཡིན་ཏེ། འདོད་འདུན་གྱི་གཉེན་པོ་མི་སྡུག་པ། ཟས་
སྡུག་པའི་མཚན་མ། གནོད་སེམས་ཀྱི་གཉེན་པོ་བྱམས་པ། ཟས་ཁོང་ཁྲོ། ཐེ་ཚོམ་གྱི་གཉེན་པོ་རྟེན་འབྲེལ་
རྟོགས་པ། ཟས་དུག་གསུམ་ཡིན་ལ། བྱ་བ་ཡང་རིམ་པ་བཞིན་དུ་སྲིད་པ་རྒྱས་པ་དང་
། སེམས་མ་ཞི་བར་བྱེད་
པདང་། ཡིན་ཚུལ་མི་རྟོགས་པ་ལྟ་བུ་ཡིན་པའི་ཕྱིར། སྒྲིབ་པ་ལ་ལྔ་ཉིད་དུ་འཇོག་པའི་རྒྱུ་མཚན་ཡོད་དེ།
འདོད་འདུན་དང་གནོད་སེམས་གཉིས་ཀྱིས་ཚུལ་ཁྲིམས་ཀྱི་ཕུང་བོ་དང་། གཉིད་རྨུགས་གཉིས་ཀྱི་ཤེས་རབ་ལ་
གནོད། འགྱོད་རྒོད་གཉིས་ཀྱིས་ཏིང་ངེ་འཛིན་སྐྱེ་བ་ལ་གནོད་པར་བྱེད། ཐེ་ཚོམ་གཅིག་གིས་ནི་དེ་གསུམ་ལ་
གནོད་པའི་དབང་དུ་བྱས་ནས་བཞག་པའི་ཕྱིར། གཉིས་པ་སྤོང་བྱེད་གཉེན་པོ་བཤད་པ་ལ། གཉེན་པོ་གང་
གིས་སྤང་བྱ་གང་སྤོང་བ། གཉེན་པོའི་དབྱེ་བ། ཐག་སྲིང་པའི་གཉེན་པོ། རྟེན་གྱི་གཉེན་པོ་བཤད་པ་དང་
བཞི། དང་པོ་ནི། དམིགས་པ་ཡོངས་སུ་ཤེས་པ་དང་། ། དེ་ལ་དམིགས་པ་ཡང་དག་པར། ། ཟད་དང་
དམིགས་པ་སྤངས་པས་སོ། ། གཉེན་པོ་སྐྱེས་པས་ཟད་པར་འགྱུར། ། ཞེས་འབྱུང་། ཉོན་མོངས་དེ་རྣམས་
ཆོས་ཅན། སྤོང་ཚུལ་ཡོད་དེ། དམིགས་པ་བདེན་པ་བཞི་ལ་དམིགས་པའི་སྒོ་ནས་ཡོངས་སུ་ཤེས་པས་སྤོང་བ་
དང་། དེ་ལ་དམིགས་པའི་བྱེད་པ་ཡང་དག་པར་སྤོང་བས་ཟད་པ་དང་། དེ་ལ་དམིགས་པ་སྤངས་པའི་སྒོ་ནས་
སྤོང་བ་དང་གཉེན་པོ་སྐྱེས་པས་ཟད་པར་འགྱུར་བ་རྣམས་སུ་ཡོད་པའི་ཕྱིར། གཉིས་པ་ནི། གཉེན་པོ་རྣམ་བཞི་
སྤོང་བ་དང་། ། གཞི་དང་སྲིད་ཉིད་རྣམ་པར་ནི། ། སུན་འབྱིན་ཞེས་བྱ་དམིགས་པ་ལས། །ཉོན་མོངས་པ་ནི་
192



༄༅། ། ཆོས་མངོན་མཛོད་ཀྱི་ཊིཀྵ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སྤང་བྱར་འདོད། ། ཅེས་བྱུང་། ཉོན་མོངས་པའི་གཉེན་པོ་ཆོས་ཅན། ཁྱོད་ལ་རྣམ་པ་བཞི་ཡོད་དེ། སྤོང་
བའི་གཉེན་པོ་དང་། གཞིའི་གཉེན་པོ་དང་། ཐག་སྲིང་པའི་གཉེན་པོ་ཉིད་དང་། རྣམ་པར་སུན་འབྱིན་པའི་
གཉེན་པོ་ཞེས་བྱ་བ་རྣམས་སུ་ཡོད་པའི་ཕྱིར། ཉོན་མོངས་པ་ཆོས་ཅན། གང་ལ་བརྟེན་ནས་སྤོང་ཚུལ་ཡོད་དེ།
ཡུལ་གང་ལ་ཕྱིན་ཅི་ལོག་ཏུ་དམིགས་པའི་ཞེན་ཡུལ་མེད་པར་ཤེས་པ་ལས་སྤང་བར་བྱ་བར་འདོད་པའི་ཕྱིར།
གཉེན་པོ་བཞིའི་ཁྱད་པར་ཡོད་དེ། བར་ཆད་མེད་ལམ་དང་པོ་རྣམས་སྤོང་བའི་གཉེན་པོ་ཡིན་ལ། སྡུག་བསྔལ་
ཆོས་བཟོད་ཡན་གྱི་རྣམ་གྲོལ་དང་བར་ཆད་མེད་ལམ་ནི་གཞིའི་གཉེན་པོ། སྡུག་བསྔལ་ཆོས་ཤེས་མ་གཏོགས་པ་
ཡན་ཆད་ནི་ཐག་སྲིང་པའི་གཉེན་པོ། ཁམས་གང་ལ་སྐྱོན་དུ་མཐོང་ནས་ཉོན་མོངས་དེ་སྤོང་བའི་ལམ་ནི་སུན་
འབྱིན་པའི་གཉེན་པོར་འཇོག་པ་ཡིན་པའི་ཕྱིར་རོ། ། གསུམ་པ་དང་བཞི་བ་ནི། མཚན་ཉིད་མི་མཐུན་མི་
མཐུན་ཕྱོགས། ། ཡུལ་རྣམ་ཆད་དང་དུས་ཀྱིས་ཏེ། ། འབྱུང་དང་ཚུལ་ཁྲིམས་ཕྱོགས་དང་ནི། ། དུས་གཉིས་
རིང་བ་ཉིད་ལྟ་བུ། ། ལན་ཅིག་ཏུ་ཟད་དེ་དག་ནི། ། བྲལ་བའི་ཐོབ་པ་ཡང་དང་ཡང་། ། གཉེན་པོ་སྐྱེས་དང་
འབྲས་ཐོབ་དང་། ། དབང་པོ་རྣམ་པར་འཕེལ་རྣམས་སུ། ། ཞེས་བྱུང་། ཐག་སྲིང་པའི་གཉེན་པོ་ཆོས་ཅན།
ཁྱོད་ལ་བཞི་ཡོད་དེ། མཚན་ཉིད་མི་མཐུན་པས་རིང་བ། མི་མཐུན་ཕྱོགས་ཀྱིས་རིང་བ། ཡུལ་རྣམ་པར་ཆད་
པས་རིང་བ། དུས་ཀྱི་སྒོ་ནས་རིང་བ་རྣམས་སུ་ཡོད་པའི་ཕྱིར། རྟགས་གྲུབ་སྟེ། འབྱུང་བ་བཞི་ལྟ་བུ་དང་པོ་
དང་། ཚུལ་ཁྲིམས་དང་འཆལ་ཚུལ་ལྟ་བུ་གཉིས་པ་དང་། ཕྱོགས་ཤར་ནུབ་ཀྱི་རྒྱ་མཚོ་ལྟ་བུ་གསུམ་པ་དང་།
དུས་འདས་མ་འོངས་པ་ཉིད་ལྟ་བུ་བཞི་བ་ཡིན་པའི་ཕྱིར། ཉོན་མོངས་ཐམས་ཅད་ནི་ཐད་ཀྱང་གཉེན་པོས་ཡང་
ཡང་སྤོང་བ་མིན་གྱི་ལན་གཅིག་ཏུ་ཟད་པར་བྱེད་ལ། འོན་ཀྱང་བྲལ་བ་དེ་དག་གི་ཐོབ་པ་ནི་ཡང་དང་ཡང་དུ་
འབྱུང་སྟེ། གཉེན་པོ་རྣམ་གྲོལ་ལས་སྐྱེས་དུས་དང་དགེ་སྦྱོང་ཚུལ་གྱི་འབྲས་བུ་བཞི་ཐོབ་དུས་དང་། དབང་པོ་
རྟུལ་པོ་དབང་རྣོན་དུ་རྣམ་པར་འཕེལ་བའི་དུས་རྣམས་སུ་བྲལ་ཐོབ་ཁྱད་པར་དུ་འགྲོ་བའི་ཕྱིར། གསུམ་པ་
སྤངས་པའི་འབྲས་བུ་ཡོངས་ཤེས་ལ། དབྱེ་བ། ལམ་གང་གི་སྤང་བྱ་གང་ཡིན་པ། གྲངས་ངེས། གང་ཟག་
གང་ལ་ལྡན་པ། ཐོབ་གཏོང་བཤད་པ་དང་ལྔ། དང་པོ་ནི། ཡོངས་སུ་ཤེས་དགུ་འདོད་པ་ན། ། དང་པོ་རྣམ་
གཉིས་ཟད་ལ་གཅིག ། གཉིས་ཟད་པ་ནི་དེ་གཉིས་སོ། ། དེ་བཞིན་གོང་མའི་དེ་གསུམ་ཉིད། ། ཡོངས་སུ་
ཤེས་པ་གཞན་གསུམ་སྟེ། ། ཐ་མའི་ཆ་དང་མཐུན་གཟུགས་དང་། ། ཟག་པ་ཀུན་ཟད་ཅེས་བྱུང་། ཡོངས་སུ་
ཤེས་པ་ཆོས་ཅན། ཁྱོད་ལ་སྒྲས་བརྗོད་རིགས་ཀྱིས་དབྱེ་ན་གཉིས་ཡོད་དེ། ཡེ་ཤེས་ཡོངས་ཤེས་དང་། སྤངས་
པ་ཡོངས་ཤེས་གཉིས་ཡོད་པའི་ཕྱིར། སྤངས་པ་ཡོངས་སུ་ཤེས་པ་ཆོས་ཅན། ཁྱོད་ལ་དགུ་ཡོད་དེ། འདོད་པ་
193



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ན་དང་པོ་སྡུག་ཀུན་མཐོང་སྤང་རྣམ་གཉིས་ཟད་པ་ལ་ཡོངས་ཤེས་གཅིག འགོག་ལམ་མཐོང་སྤང་གཉིས་ཟད་
པའི་ཡོངས་ཤེས་དེ་གཉིས། དེ་བཞིན་དུ་ཁམས་གོང་མའི་མཐོང་སྤང་སྤངས་བའི་དེ་གསུམ་ཉིད་དང༌། ཡོངས་
སུ་ཤེས་པ་གཞན་སྒོམ་སྤང་སྤངས་པའི་ཡོངས་ཤེས་གསུམ་རྣམས་སུ་ཡོད་པའི་ཕྱིར། ཕྱི་མ་གསུམ་ཡོད་དེ། ཐ་
མའི་ཆ་དང་མཐུན་པ་ལྔ་སྤངས་པ་དང༌། གཟུགས་ཀྱི་ཟག་པ་ཟད་པ་དང་། ཁམས་གསུམ་གྱི་ཟག་པ་ཀུན་པའི་
ཡོངས་ཤེས་རྣམས་སུ་ཡོད་པའི་ཕྱིར། གཉིས་པ་ནི། དྲུག་བཟོད་འབྲས། ། ལྷག་མ་རྣམས་ནི་ཤེས་པའི་
ཡིན། ། མི་ལྕོགས་མེད་འབྲས་ཐམས་ཅད་དོ། ། བསམ་གཏན་རྣམས་ཀྱི་ལྔའམ་བརྒྱད། ། ཉེ་བར་བསྡོགས་
པའི་གཅིག་ཡིན་ཏེ། ། གཟུགས་མེད་དངོས་གཞི་གསུམ་གྱི་ཡང་། ། ཐམས་ཅད་འཕགས་པའི་ལམ་གྱི་ཡིན། ། །
འཇིག་རྟེན་པའི་གཉིས་རྗེས་ཀྱི་ཡང་། ། ཆོས་ཤེས་པའི་ནི་གསུམ་ཡིན་ནོ། ། དེའི་ཕྱོགས་མཐུན་གྱི་དྲུག་དང་
ལ། ། ཞེས་བྱུང་། སྤངས་པའི་ཡོངས་ཤེས་དྲུག་ཆོས་ཅན། རང་ཐོབ་བྱེད་ཀྱི་མཐོང་ལམ་བཟོད་པ་དེའི་འབྲས་
བུ་ཞེས་བྱ་སྟེ། དེའི་བྲལ་འབྲས་ཡིན་པའི་ཕྱིར། ལྷག་མ་སྒོམ་སྤང་སྤངས་པའི་ཡོངས་ཤེས་གསུམ་རྣམས་ཆོས་
ཅན། ཆོས་ཤེས་པའི་འབྲས་བུ་ཞེས་བྱ་སྟེ། དེའི་བྲལ་འབྲས་ཡིན་པའི་ཕྱིར། གསུམ་གཏན་དང་པོའི་ཉེར་
བསྡོགས་མི་ལྕོགས་མེད་ཆོས་ཅན། ཁྱོད་ཀྱི་བྲལ་འབྲས་དུ་མ་ཡོད་དེ། ཁྱོད་ལ་བརྟེན་ནས་ཐོབ་པའི་ཡོངས་ཤེས་
དགུ་བོ་ཐམས་ཅད་དེ་ཡིན་པའི་ཕྱིར། བསམ་གཏན་གྱི་དངོས་གཞི་རྣམས་ཆོས་ཅན། ཁྱོད་ཀྱི་བྲལ་འབྲས་
ཡོངས་ཤེས་ལྔ་ལྔ་ཡོད་དེ། ཁམས་གོང་གི་མཐོང་སྤང་སྤངས་པའི་ཡོངས་ཤེས་གསུམ། གཟུགས་ཀྱི་ཟག་པ་ཟད་
པའི་དེ་གཅིག་དང་། ཟག་པ་ཀུན་ཟད་པའི་དེ་གཅིག་ཡོད་པའི་ཕྱིར་ཞེས་བྱེ་སྨྲ་ཟེར། དབྱངས་སྒྲོགས་ན་རེ།
དེའི་དངོས་གཞིའི་འབྲས་བུ་བརྒྱད་ཡོད་དེ། སྔ་མ་ལྔའི་སྟེང་དུ་འདོད་པའི་མཐོང་སྤང་སྤངས་པའི་ཡོངས་ཤེས་
ཡོད་པའི་ཕྱིར་ཟེར། གཟུགས་མེད་ནམ་མཁའི་ཉེ་བར་བསྡོགས་པ་ཆོས་ཅན། ཁྱོད་ཀྱི་བྲལ་འབྲས་ཡོངས་ཤེས་
གཅིག་ཡིན་ཏེ། གཟུགས་ཀྱི་ཟག་པ་ཟད་པའི་ཡོངས་ཤེས་དེ་དེ་ཡིན་པའི་ཕྱིར། གཟུགས་མེད་ཀྱི་དངོས་གཞི་
དང་པོ་གསུམ་ཆོས་ཅན། ཁྱོད་ཀྱི་བྲལ་འབྲས་ཡང་གཅིག་ཡིན་ཏེ། ཟག་པ་ཀུན་ཟད་པའི་ཡོངས་ཤེས་གཅིག་
ཡོད་པའི་ཕྱིར། སྐབས་འདིའི་ཡོངས་ཤེས་ཐམས་ཅད་ཆོས་ཅན། འཕགས་པའི་ལམ་གྱི་བྲལ་འབྲས་ཡིན་ཏེ།
དང་པོ་དྲུག་མཐོང་ལམ་གྱི་དང་ཕྱི་མ་གསུམ་སྒོམ་ལམ་གྱི་བྲལ་འབྲས་ཡིན་པའི་ཕྱིར། འཇིག་རྟེན་པའི་སྒོམ་པའི་
ལམ་ཆོས་ཅན། ཁྱོད་ཀྱི་འབྲས་བུ་ཡོངས་ཤེས་ཡང་གཉིས་ཡོད་དེ། དེར་གྱུར་པའི་ཐ་མའི་ཆ་མཐུན་ལྔ་སྤངས་པ་
དང་། གཟུགས་ཀྱི་སྒོམ་སྤང་སྤངས་པའི་དེ་གཉིས་ཡོད་པའི་ཕྱིར། སྒོམ་ལམ་རྗེས་ཤེས་ཆོས་ཅན། ཁྱོད་ཀྱི་
འབྲས་བུ་ཡོངས་ཤེས་ཡང་གཉིས་ཡིན་ཏེ། དེར་གྱུར་པའི་ཡོངས་ཤེས་ཐ་མ་གཉིས་ཡོད་པའི་ཕྱིར། སྒོམ་ལམ་
194



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཆོས་ཤེས་པ་ཆོས་ཅན། ཁྱོད་ཀྱི་འབྲས་བུ་ཡོངས་ཤེས་དགུའི་ཐ་མ་གསུམ་ཡོད་པ་ཡིན་ཏེ། ཐ་མའི་ཆ་མཐུན།
གཟུགས་ཀྱི་ཟག་པ། ཟག་པ་ཐམས་ཅད་སྤངས་པའི་དེ་གསུམ་ཡོད་པའི་ཕྱིར། སྒོམ་ལམ་ཆོས་ཤེས་དེའི་ཕྱོགས་
མཐུན་ཆོས་ཤེས་པའི་བཟོད་པ་རྣམས་དང་ཆོས་ཤེས་རྣམས་ཆོས་ཅན། ཁྱོད་ཀྱི་འབྲས་བུ་ཡོངས་ཤེས་དྲུག་ཡོད་
དེ། མཐོང་སྤང་དང་སྒོམ་སྤང་སྤངས་པའི་ཡོངས་ཤེས་གསུམ་གསུམ་ཡོད་པའི་ཕྱིར། རྗེས་ཤེས་ཀྱི་ཕྱོགས་
མཐུན་རྗེས་བཟོད་རྗེས་ཤེས་ཆོས་ཅན། ཁྱོད་ཀྱི་བྲལ་འབྲས་ཡོངས་ཤེས་ལྔ་ཡོད་དེ། གོང་མའི་མཐོང་སྤང་
སྤངས་པའི་ཡོངས་ཤེས་གསུམ་དང་ཡོངས་ཤེས་ཐ་མ་གཉིས་དང་ལྔ་ཡོད་པའི་ཕྱིར། གསུམ་པ་གྲངས་ངེས་ནི།
བྲལ་བའི་ཐོབ་པ་ཟག་མེད་དང་། ། སྲིད་རྩེ་ཉམས་པར་བྱས་པ་དང་། ། རྒྱུ་གཉིས་ཀུན་ཏུ་བཅོམ་པའི་ཕྱིར། །
ཡོངས་ཤེས་ཁམས་ལས་འདས་པ་ལས། ། ཞེས་བྱུང་། སོ་སྐྱེས་ཡོངས་ཤེས་མི་འཇོག་ཅིང་ཡོངས་ཤེས་དགུར་
འཇོག་པའི་རྒྱུ་མཚན་བྲལ་བའི་ཐོབ་པ་ཟག་མེད་རྙེད་པ་དང་། སྲིད་རྩེའི་ཉོན་མོངས་ཀྱི་ཕྱོགས་རེ་ཉམས་པ་སྟེ་
སྤངས་པར་བྱས་པ་དང་། སྲིད་རྩེའི་སྡུག་ཀུན་མཐོང་སྤང་ཀུན་འགྲོའི་རྒྱུ་གཉིས་བཅོམ་པའི་རྒྱུ་མཚན་གསུམ་
གྱིས་མཐོང་སྤང་སྤངས་པའི་ཡོངས་ཤེས་དྲུག་དང་། རྒྱུ་གསུམ་པོ་དེ་དང་རྒྱུ་བཞི་བ་ཁམས་གསུམ་སོ་སོ་ལས་
འདས་ཏེ་འདོད་ཆགས་དང་བྲལ་བའི་རྒྱུ་མཚན་གྱིས་ཡོངས་ཤེས་ཐ་མ་གསུམ་བཞག་པའི་ཕྱིར། བཞི་པ་ནི།
གཅིག་མིན་མཐོང་ལམ་གནས་པ་ནི། ། ལྔ་ཡི་བར་དང་ཡང་དག་ལྡན། ། སྒོམ་ལ་གནས་པ་དྲུག་གམ་ནི། །
གཅིག་གམ་ཡང་ན་གཉིས་དང་ངོ༌། ། ཁམས་ལས་འདོད་ཆགས་བྲལ་བ་དང་
། ། འབྲས་བུ་ཐོབ་ཕྱིར་དེ་དག་
བསྡོམས། ། ཞེས་བྱུང་། རེ་ཞིག་པ་གཅིག་སྟེ་སོ་སྐྱེ་ནི་ཆོས་ཅན། ཡོངས་ཤེས་དང་མི་ལྡན་པ་ཁོ་ན་ཡིན་ཏེ།
བྲལ་ཐོབ་ཟག་མེད་དང་མི་ལྡན་པའི་ཕྱིར། མཐོང་ལམ་ལ་གནས་པ་ཆོས་ཅན། ཡོངས་སུ་ཤེས་གཅིག་ནས་ལྔའི་
བར་ཅི་རིག་ཡང་དག་པར་ལྡན་ཏེ། མཐོང་ལམ་སྡུག་བསྔལ་ཆོས་བཟོད་ཀྱི་བར་རྒྱུ་གཉིས་བཅོམ་པ་མེད་པས་
ཡོངས་ཤེས་དང་མི་ལྡན་ཅིང་། ཀུན་འབྱུང་ཆོས་ཤེས་པ་ཡོངས་ཤེས་གཅིག་དང་ལྡན། ཀུན་འབྱུང་རྗེས་ཤེས་པ་
སྔ་མ་དང་སྡུག་ཀུན་མཐོང་སྤང་སྤངས་པའི་ཡོངས་ཤེས་གཉིས་དང་ལྡན། འགོག་པ་ཆོས་ཤེས་པ་སྔ་མ་གཉིས་
དང་རང་གི་དེ་དང་གསུམ་དང་ལྡན། འགོག་པ་རྗེས་ཤེས་པ་སྔ་མ་གསུམ་དང་རང་གི་དེ་དང་བཞི་དང་ལྡན།
ལམ་རྗེས་བཟོད་པ་བཞི་པོ་དེ་དག་དང་འདོད་པའི་ལམ་མཐོང་སྤང་སྤངས་པའི་ཡོངས་ཤེས་ཏེ་ལྔ་དང་ལྡན་པའི་
ཕྱིར། སྒོམ་ལམ་ལ་གནས་པ་ཆོས་ཅན། ཡོངས་ཤེས་དྲུག་གམ་ཡང་ན་གཅིག་གམ་གཉིས་དང་ལྡན་ཏེ། བཅུ་
དྲུག་པ་ལམ་རྗེས་ཤེས་ལ་གནས་པ་ཆགས་བྲལ་མིན་པ་དང་ཡོངས་སུ་ཉམས་པ་ནི་མཐོང་སྤང་སྤངས་པའི་དེ་དྲུག་
དང་། ཆགས་བྲལ་སྔོན་སོང་གི་ལམ་རྗེས་ཤེས་པ་ནི་ཐ་མའི་ཆ་མཐུན་སྤངས་པའི་དེ་གཅིག་དང་རིམ་གྱིས་པ་ཕྱིར་
195



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མི་འོང་ཐོབ་པའི་ཚེ་དང་། དགྲ་བཅོམ་ཐོབ་པའི་ཚེ་ཡང་ཡོངས་ཤེས་གཅིག་དང་། གཟུགས་ཀྱི་འདོད་ཆགས་
དང་བྲལ་བའི་ཚེ་ཐ་མ་དང་གོང་མའི་ཆ་མཐུན་གཉིས་སྤངས་པའི་དེ་གཉིས་དང་ལྡན་པའི་ཕྱིར། ཕྱིར་མི་འོང་
དང་དགྲ་བཅོམ་ཐོབ་པའི་ཚེ་ཡོངས་ཤེས་རེ་རེ་ལྡན་པའི་རྒྱུ་མཚན་ཡོད་དེ། ཕྱིར་མི་འོང་གིས་འདོད་ཁམས་ལ་
ཆགས་པ་དང་བྲལ་ནས་གཟུགས་ཀྱི་དེ་དང་མ་བྲལ་བར་འབྲས་བུ་ཐོབ་པ་དེ་དག་གཅིག་ཏུ་དང་། དགྲ་བཅོམ་
ཐོབ་པའི་ཚེ་ཀུན་སྦྱོར་ཐམས་ཅད་སྤངས་པའི་སྒོ་ནས་ཡོངས་ཤེས་རྣམས་གཅིག་ཏུ་བསྡོམས་པར་བྱས་པའི་ཕྱིར།
ལྔ་བ་ནི། ལ་ལ་གཅིག་གཉིས་ལྔ་དང་དྲུག ། གཏོང་སྟེ་ཐོབ་པ་ལྔ་མིན་ནོ། ། ཞེས་བྱུང་། གང་ཟག་ལ་ལ་ནི་
ཡོངས་ཤེས་གཅིག་གཏོང་བ་ཡོད་དེ། དགྲ་བཅོམ་པའི་འབྲས་བུ་ལས་ཉམས་ནས་ཕྱིར་མི་འོང་དུ་གྱུར་པའི་ཟག་
པཀུན་ཟད་ཀྱི་འབྲས་བུ་གཏོང་ཞིང་། ཕྱིར་མི་འོང་མཉས་པས་ཀྱང་ཐ་མའི་ཆ་མཐུན་སྤངས་པའི་འབྲས་བུ་
ཡོངས་ཤེས་གཅིག་གཏོང་བའི་ཕྱིར། ལ་ལ་གཉིས་གཏོང་བ་ཡོད་དེ། གཟུགས་ཀྱི་འདོད་ཆགས་དང་བྲལ་བ་
འདོད་ཉོན་གྱིས་ཉམས་པའི་ཚེ་ཡོངས་ཤེས་བདུན་པ་དང་བརྒྱད་པ་གཉིས་གཏོང་པའི་ཕྱིར། ལ་ལ་ལྔ་གཏོང་བ་
ཡོད་དེ། ཆགས་བྲལ་སྔོན་སོང་གི་ཕྱིར་མི་འོང་ལམ་རྗེས་ཤེས་པས་ཐ་མའི་ཆ་མཐུན་ལྔ་སྤངས་པའི་དེ་ཐོབ་པའི་ཚེ་
མཐོང་སྤང་སྤངས་པའི་ཡོངས་ཤེས་ལྔ་གཏོང་བའི་ཕྱིར། ལ་ལ་དྲུག་གཏོང་བ་ཡོད་དེ། འདོད་པ་ལ་ཆགས་པ་
དང་བྲལ་བའི་མཐར་གྱིས་པ་ཉམས་ནས་ཕྱིར་འོང་དུ་གནས་འགྱུར་བའི་ཚེ་མཐོང་སྤང་སྤངས་པའི་ཡོངས་ཤེས་
དྲུག་གཏོང་བའི་ཕྱིར། ཐོབ་པའི་ཚེ་གཅིག་དང་གཉིས་དང་དྲུག་ཐོབ་པ་གསུམ་གཅིག་ཐོབ་པ་ལ་ཡང་བཞི་ཡོད་
དེ། རྒྱུན་ཞུགས་ཀྱིས་ཀུན་འབྱུང་ཆོས་ཤེས་ལ་གནས་པའི་ཚེ་ཡོངས་ཤེས་དགུའི་དང་པོ་གཅིག་ཐོབ། ཆགས་
བྲལ་སྔོན་སོང་གི་ཕྱིར་མི་འོང་ལམ་རྗེས་ཤེས་པས་ཐ་མའི་ཆ་མཐུན་སྤངས་པའི་གཅིག་ཐོབ། སྒོམ་ལམ་ལ་རིམ་
གྱིས་པས་འདོད་ཉོན་སྤངས་པའི་ཚེ་ཡང་ཆ་མཐུན་དེ་སྤངས་པའི་གཅིག་ཐོབ། དགྲ་བཅོམ་པ་ཐོབ་པའི་ཚེ་ཡང་
ཡོངས་ཤེས་དགུ་པ་གཅིག་པུ་ཐོབ་པའི་ཕྱིར། གཉིས་ཐོབ་པ་ཡོད་དེ། དགྲ་བཅོམ་པ་གཟུགས་མེད་ཀྱི་ཉོན་
མོངས་ཁོ་ནས་ཉམས་ན་ཐ་མའི་ཆ་མཐུན་སྤངས་པའི་དེ་དང་གཟུགས་ཀྱི་འདོད་ཆགས་སྤངས་པའི་དེ་གཉིས་ཐོབ་
པའི་ཕྱིར། དྲུག་ཐོབ་པ་ལ་གཉིས་ཡོད་དེ། དགྲ་བཅོམ་པ་དང་འབྲས་བུ་རིམ་གྱིས་པའི་ཕྱིར་མི་འོང་འདོད་ཉོན་
གྱིས་ཉམས་པ་ནི་མཐོང་སྤང་སྤངས་པའི་ཡོངས་ཤེས་དྲུག་དང་ལྡན་པར་འགྱུར་བའི་ཕྱིར། གཏོང་སྟེ་འཐོབ་པའི་
ཚུལ་དེ་ལྟར་ཡིན་གྱི། ཉམས་པའི་ཡོངས་ཤེས་ལྔ་ཅིག་ཅར་ཐོབ་པ་ནི་ཡོད་པ་མིན་ཏེ། འདོད་པ་དང་ཆགས་བྲལ་
སྔོན་དུ་འགྲོ་བ་ལ་ནི་ཡོངས་སུ་ཉམས་པ་མེད་པའི་ཕྱིར་རོ། ། སྤྱིར་འདོད་པའི་མཐོང་སྤང་སྤངས་པའི་ཡོངས་
ཤེས་ཐོབ་ན། མཐོང་སྤང་སྤངས་པའི་ཡོངས་ཤེས་ཐོབ་པས་མ་ཁྱབ་སྟེ། ཁམས་འོག་མའི་མཐོང་སྤང་སྤངས་
196



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཀྱང་གོང་མའི་མཐོང་སྤང་མ་སྤངས་པ་དུ་མ་ཡོད་པའི་ཕྱིར། གཞུང་འདི་དག་གི་དངོས་བསྟན་གྱི་ཡོངས་ཤེས་ནི་
སྤངས་པ་ཡོངས་ཤེས་གཙོ་ཆེ་ཡང་ཡོངས་ཤེས་མཚན་ཉིད་པ་ལ་འདོད་པ་མི་མཐུན་པ་ཡོད་དེ། ཁ་ཅིག་ཡེ་ཤེས་
ཡོངས་ཤེས་ནི་ཡོངས་ཤེས་མཚན་ཉིད་པ་ཡིན་གྱི། སྤངས་པ་ཡོངས་ཤེས་ནི་དེར་བཏགས་པ་ཙམ་དུ་བཞེད་ལ།
ཁ་ཅིག་ནི་ དེ་ལས་ ལྡོཔ་ སྟེ་ བཞེད་ ཀྱང་ སྔ་ མ་ལྟར་ཡིན་ པའི་ ཕྱིར། གནས་ ལྔ་ བ་ལེགས་ པར་ བཤད་ ཟིན་
ཏོ། ། ། ། །
ཆོས་མངོན་པ་མཛོད་ཀྱི་གནས་དྲུག་པའི་ཚིག་དོན་བཞུགས་སོ། ། གསུམ་པ་ཐོབ་བྱ་འགོག་ལམ་གྱི་
བདེན་པ་གཏན་ལ་དབབ་པ་ལ། ལམ་གྱི་རྣམ་གཞག རྟེན་གང་ཟག་གི་རྣམ་གཞག ལམ་གྱི་ཁྱད་ཆོས་གཞན་
བཤད་པ་དང་གསུམ། དང་པོ་ལ། ལམ་གྱི་ངོ་བོ། ། དམིགས་པ། སྒོམ་ཚུལ་དང་གསུམ། དང་པོ་ནི།
བདེན་པ་མཐོང་དང་བསྒོམས་པ་ལས། ། ཉོན་མོངས་སྤངས་པ་ཞེས་བཤད་པ། ། སྒོམ་པའི་ལམ་ནི་རྣམ་གཉིས་
ཏེ། ། མཐོང་བ་ཞེས་བྱ་ཟག་པ་མེད། ། ཅེས་བྱུང་། འདི་ལ་ཚིག་དོན་དང་། མཐའ་དཔྱད་པ་གཉིས། དང་
པོ་ནི། ལམ་ཆོས་ཅན། ཁྱོད་ལ་གཉིས་ཡོད་དེ། བདེན་པ་མངོན་སུམ་དུ་གསར་དུ་མཐོང་བའི་ལམ་དང་།
རྟོགས་ཟིན་བསྒོམས་པར་བྱས་པའི་ལམ་གཉིས་ཀྱིས་ཉོན་མོངས་སྤངས་པ་ཞེས་བཤད་པའི་ལམ་གཉིས་ཡོད་པའི་
ཕྱིར། སྒོམ་པའི་ལམ་ནི་ཆོས་ཅན། ཁྱོད་ལའང་རྣམ་པ་གཉིས་ཡོད་དེ། སྒྲས་བརྗོད་རིགས་ཀྱི་སྒོ་ནས་འཇིག་
རྟེན་པའི་ཟག་བཅས་སྒོམ་ལམ་དང་། འཇིག་རྟེན་ལས་འདས་པའི་ཟག་མེད་སྒོམ་ལམ་གཉིས་ཡོད་པའི་ཕྱིར།
མཐོང་བ་ཞེས་བྱ་བའི་ལམ་ཆོས་ཅན། ཁྱོད་ཟག་མེད་འདས་ལམ་ཁོ་ན་ཡིན་ཏེ། ཁམས་གསུམ་གྱི་ཉོན་མོངས་
པའི་གཉེན་པོ་ཁྱད་པར་ཅན་ཡིན་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག མཐོང་ལམ་རྗེས་ཐོབ་ཡེ་
ཤེས་ཡོད་ཟེར་ན། དེ་མེད་པར་ཐལ། སྐད་ཅིག་མ་བཅུ་དྲུག་ནི་མཉམ་གཞག་ཐུན་གཅིག་ཡིན་པར་བཤད་ཅིང་།
དེའི་བཅུ་དྲུག་པ་སྒོམ་ལམ་ཉིད་ཡིན་པའི་ཕྱིར། ཁ་ཅིག ཟག་མེད་འཕགས་ལམ་ལ་མཉམ་གཞག་གིས་ཁྱབ་
ཟེར་ན། འཕགས་པའི་རྒྱུད་ཀྱི་རྗེས་ཐོབ་ཡེ་ཤེས་སུ་གྱུར་པའི་མི་རྟག་སོགས་བཅུ་དྲུག་རྟོགས་པའི་ཡེ་ཤེས་ཆོས་
ཅན། དེར་ཐལ། དེའི་ཕྱིར། དེར་ཐལ། ལམ་བདེན་ཡིན་པའི་ཕྱིར། འདོད་མི་ནུས་སོ། ། ཁ་ཅིག ཟག་
བཅས་སྒོམ་ལམ་དེ་སྒོམ་ལམ་ཡིན་ཟེར་ན། དེ་མི་འཐད་པར་ཐལ། དེ་ཟག་མེད་འཕགས་ལམ་མ་ཡིན་པའི་ཕྱིར།
དེར་ཐལ། ཟག་བཅས་སྒོམ་ལམ་ཡིན་པའི་ཕྱིར། ཁ་ཅིག སྡུག་བདེན་ཡིན་ན། སྡུག་བསྔལ་ཡིན་པས་ཁྱབ་
ཟེར་ན། ཟག་བཅས་ཀྱི་ཚོར་བ་བདེ་བ་ཚོས་ཅན། དེར་ཐལ། དེའི་ཕྱིར། དེར་ཐལ། ཟག་བཅས་ཀྱི་ཕུང་པོ་
ཡིན་པའི་ཕྱིར། འདོད་ན། མ་ཡིན་པར་ཐལ། བདེ་བ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར།
197



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱབ་སྟེ། སོ་སྐྱེའི་རྒྱུད་ལ་བདེ་བ་ཡོད་པའི་ཕྱིར། དེར་ཐལ། དེས་དགེ་བ་བྱས་པའི་རྣམ་སྨིན་བདེ་བ་མྱོང་བ་
ཡོད་པའི་ཕྱིར། ཁ་ཅིག ཕྱི་རོལ་བའི་རྒྱུད་ལ་ལམ་ཡོད་པར་ཐལ། དེའི་རྒྱུད་ལ་སྒོམ་ལམ་ཡོད་པའི་ཕྱིར།
དེར་ལ། དེའི་རྒྱུད་ལ་འཇིག་རྟེན་པའི་ཟག་བཅས་སྒོམ་ལམ་ཡོད་པའི་ཕྱིར་ན་མ་ཁྱབ། འདོད་མི་ནུས་ཏེ།
ལམ་ཞུགས་ཀྱི་ཕྱི་རོལ་པ་མེད་པའི་ཕྱིར། གཉིས་པ་ལ། བདེན་བཞི་དང་། བདེན་གཉིས་བཤད་པ་གཉིས།
དང་པོ་ལ། དངོས་དང་། ཟག་བཅས་རྣམས་སྡུག་བདེན་དུ་བཤད་པ་གཉིས། དང་པོ་ནི། བདེན་པ་དག་ནི་
བཞེར་བཤད་དོ། ། སྡུག་བསྔལ་ཀུན་འབྱུང་དེ་བཞིན་དུ། ། འགོག་དང་ལམ་སྟེ་དེ་ལྟར་ན། ། དེ་དག་ཇི་ལྟར་
མངོན་རྟོགས་རིམ། ། ཞེས་བྱུང་། འདིར་བདེན་པ་དག་ནི་ཆོས་ཅན། ཁྱོད་ལ་བཞིར་བཤད་དེ། སྡུག་བསྔལ་
གྱི་བདེན་པ། ཀུན་འབྱུང་གི་བདེན་པ། དེ་བཞིན་དུ་འགོག་པའི་བདེན་པ་དང་། ལམ་གྱི་བདེན་པ་སྟེ་དེ་ལྟར་
ན་བཞི་ཡོད་པའི་ཕྱིར། དེ་བཞིའི་གོ་རིམ་དེ་ལྟར་བསྟན་པའི་རྒྱུ་མཚན་ཡོད་དེ། དེ་དག་བདེན་བཞིའི་ཡུལ་ཅན་
མངོན་རྟོགས་སྐྱེ་བའི་རིམ་པ་ལྟར་བསྟན་པའི་ཕྱིར། འདིར་བཤད་མ་ཐག་པའི་གོ་རིམ་བཞིན་དུ་མདོ་ལས་ཀྱང་
བཤད་པ་ཡིན་ཏེ། མདོ་ལས། དགེ་སློང་དག་འདི་སྡུག་བསྔལ་འཕགས་པའི་བདེན་པའོ། ། ཞེས་སོགས་ཀྱིས་
རིམ་པ་དེ་ལྟར་བཤད་པའི་ཕྱིར། གཉིས་པ་ནི། ཡིད་འོང་ཡིད་དུ་མི་འོང་དང་། ། དེ་ལས་ཟག་བཅས་བགཞན་
རྣམས་ཉིད། ། སྡུག་བསྔལ་ཉིད་གསུམ་ལྡན་པའི་ཕྱིར། ། ཅི་རིགས་མ་ལུས་སྡུག་བསྔལ་ལོ། ། ཞེས་བྱུང་།
ཟག་བཅས་ཀྱི་ཚོར་བ་ཡིད་དུ་འོང་བ་དང་ཡིད་དུ་མི་འོང་བ་སྟེ་མི་བདེ་བའམ་སྡུག་བསྔལ་དང་། གཉིས་པོ་དེ་
ལས་གཞན་པའི་ཚོར་བ་བཏང་སྙོམས་རྣམས་གསུམ་དང་། མཚུངས་ལྡན་མ་ཡིན་པའི་ཟག་བཅས་ཉེར་ལེན་གྱི་
ཕུང་པོ་མ་ལུས་པ་ཆོས་ཅན། སྡུག་བསྔལ་ཞེས་མདོ་ལས་བཤད་པའི་རྒྱུ་མཚན་ཡོད་དེ། སྡུག་བསྔལ་ཉིད་གསུམ་
པོ་ཅི་རིགས་དང་ལྡན་ཞིང་འབྲེལ་བའི་རྒྱུ་མཚན་གྱིས་དེ་ལྟར་བརྗོད་ཀྱི། སྡུག་བསྔལ་ཁོ་ན་ཡིན་པའི་སྒོ་ནས་
བཤད་པ་མ་ཡིན་པའི་ཕྱིར། གཉིས་པ་ནི། གང་ལ་བཅོམ་དང་བློ་ཡིས་གཞན། ། བསལ་ན་དེ་བློ་མི་འཇུག་
པ། ། བུམ་ཆུ་བཞིན་དུ་ཀུན་རྫོབ་ཏུ། ། ཡོད་དེ་དོན་དམ་ཡོད་གཞན་ནོ། ། ཞེས་བྱུང་། ཀུན་རྫོབ་བདེན་པ་
ཆོས་ཅན། ཁྱོད་ཀྱི་མཚན་ཉིད་ཡོད་དེ། གང་ལ་བཅོམ་པའམ་བློ་ཡིས་ཆོས་གཞན་སོ་སོར་བསལ་བ་ན་དེར་
འཛིན་གྱི་བློ་མི་འཇུག་པའི་ཆོས་དེ་དེའི་མཚན་ཉིད་དང་། ཀུན་རྫོབ་ཏུ་གྲུབ་ཚད་གཉིས་ཀ་ཡིན་པའི་ཕྱིར།
དཔེར་ན། བུམ་པ་དང་། བུམ་ནང་གི་ཆུ་བཞིན་ཏེ། བུམ་པ་ནི་ཐོ་བས་བཅོམ་པ་ན་བུམ་པའི་བློ་འདོར། བུམ་
ཆུ་ཡང་ཆུ་དེའི་ཁ་དོག་དྲི་རོ་རེག་བྱ་སོ་སོར་བསལ་བ་ན་ཆུར་འཛིན་པའི་བློ་འདོར་བའི་ཕྱིར་རོ། ། དེ་གཉིས་ཆོས་
ཅན། ཀུན་རྫོབ་བདེན་པ་ཞེས་བྱ་སྟེ། འདིར་ཀུན་རྫོབ་ནི་ཐ་སྙད་པའི་ཤེས་པ་འཁྲུལ་མ་འཁྲུལ་ཅི་རིགས་ལ་བྱེད་
198



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་ཡིན་ལ། ཁྱོད་དེའི་ངོ་བོར་བདེན་པས་ཀུན་རྫོབ་བདེན་པ་ཞེས་བཞག་པའི་ཕྱིར། ཀུན་རྫོབ་ཏུ་གྲུབ་ཚད་ཡོད་
དེ། ཐ་སྙད་དུ་ཡོད་པ་དེ་དེ་ཡིན་པའི་ཕྱིར། དོན་དམ་བདེན་པ་ཆོས་ཅན། ཁྱོད་ཀྱི་མཚན་ཉིད་ཡོད་དེ། སྔ་མ་
ལས་གཞན་བཅོམ་བསལ་གང་རུང་གིས་དེར་འཛིན་པའི་བློ་འདོར་བའི་ཆོས་དེ་དེ་ཡིན་པའི་ཕྱིར། མཚན་གཞི་
ནི། གཟུགས་དང་། ཚོར་བ་འདུ་ཤེས་སོགས་སེམས་སེམས་བྱུང་རང་སྐྱོ་བ་རྣམས་ཆོས་ཅན། དོན་དམ་བདེན་
པ་ཡིན་ཏེ། བཅོམ་གཞིག་བྱས་ཀྱང་གཟུགས་ཚོར་སོགས་ཀྱི་བློ་མི་འདོར་པའི་ཕྱིར། གཟུགས་ཚོར་རེག་སོགས་
ཆོས་ཅན། དོན་དམ་བདེན་པ་ཞེས་བྱ་སྟེ། དོན་དམ་པ་ནི་འཕགས་པའི་ཡེ་ཤེས་ཡིན་ལ། དེའི་ཡུལ་གྱི་དོན་དུ་
ཡོད་ཅིང་བདེན་པས་དེ་ལྟར་དུ་བརྗོད་པའི་ཕྱིར། གསུམ་པ་ལས་མ་སྒོམ་ཚུལ་ལ། ལམ་ལ་འཇུག་ཚུལ་གྱི་སྒོ་ནས་
མདོར་བ་བསྟན་པ་དང༌། ལམ་སྒོམ་ཚུལ་གྱི་སྒོ་ནས་རྒྱས་པར་བཤད་པ་གཉིས། དང་པོ་ནི། ཚུལ་གནས་ཐོས་
དང་བསམ་ལྡན་པས། བསྒོམ་པ་ལ་ནི་རབ་ཏུ་སྦྱོར། ཐོས་སོ་ས་ལས་འབྱུང་བློ་རྣམས་ནི། །མིང་དང་གཉིས་ག་
དོན་ཡུལ་ཅན། ། ཅེས་བྱུང་། བདེན་པ་མངོན་པར་རྟོགས་པའི་ལམ་ཆོས་ཅན། ཁྱོད་ལ་འཇུག་ཚུལ་གྱི་ཁྱད་
པར་བཞི་ཡོད་དེ། དང་པོ་ཁོ་ནར་ཚུལ་ཁྲིམས་ལ་གནས་དགོས། དེ་ནས་བདེན་པ་མཐོང་པ་དང་མཐུན་པའི་
ཐོས་པ་དང་། དེ་ནས་དེའི་དོན་ལ་བསམས་པ་དང་ལྡན་པ་དང་། དེ་ནས་ཏིང་ངེ་འཛིན་བསྒོམ་པ་ལ་ནི་རབ་ཏུ་
སྦྱོར་བ་ཡིན་པའི་ཕྱིར། ཐོས་པ་དང་སོགས་པས་བསམ་པ་དང་བསྒོམས་པ་ལས་བྱུང་བའི་བློ་རྣམས་ནི་ཆོས་ཅན།
སོ་སོའི་ངོ་བོ་བཞག་དུ་ཡོད་དེ། གཞུང་དེའི་མིང་ཅི་ཙམ་ལ་དམིགས་པའི་ཤེས་རབ་དེ་ཐོས་བྱུང་གི་ཤེས་རབ་དང་།
དེའི་མིང་དང་དོན་གཉིས་ཀ་ལ་དམིགས་པའི་ཤེས་རབ་དེ་བསམ་བྱུང་གི་ཤེས་རབ་དང་། དོན་ཁོ་ན་དམིགས་
པས་རབ་ཏུ་ཕྱེ་བའི་ཡུལ་ཅན་གྱི་ཤེས་རབ་དེ་བསྒོམས་བྱུང་གི་ཤེས་རབ་ཏུ་ཕྱེ་བའི་ཡུལ་ཅན་གྱི་ཤེས་རབ་དེ་
བསྒོམས་བྱུང་གི་ཤེས་རབ་ཏུ་འཇོག་པའི་ཕྱིར། དེ་ནི་བྱེ་སྨྲ་བའི་ལུགས་ཡིན་ལ། སློབ་དཔོན་རང་ལུགས་ཡོད་དེ།
ཡིད་ཆེས་པའི་ལུང་ཚད་མ་ལས་དང་པོར་སྐྱེས་པའི་ཤེས་རབ་དེ་ཐོས་བྱུང་དང་དེ་ནས་བརྟགས་ཤིང་དཔྱད་པ་
ལས་བྱུང་པའི་ཤེས་རབ་དེ་བསམ་བྱུང་དང༌། ཏིང་ངེ་འཛིན་ཞི་གནས་ཡན་ཆད་ལས་སྐྱེས་པའི་ཤེས་རབ་དེ་
བསྒོམས་བྱུང་དུ་བཞེད་པའི་ཕྱིར། གཉིས་པ་ལ། ལམ་སྒོམ་པའི་གང་ཟག སྒོམ་པའི་ཚུལ་དང་གཉིས། དང་
པོ་ལ། གང་ཟག་གི་ངོ་བོ་མི་མཐུན་ཕྱོགས་དང་བཅས་པ། དེ་ལ་ལྡན་པའི་ཡོན་ཏན། དེ་རིགས་སུ་འཇོག་ཚུལ་
དང་གསུམ། དང་པོ་ནི། བསྲིང་གཉིས་ལྡན་ཆོག་མི་ཤེས་དང་། ། འདོད་ཆེན་ཅན་ལ་མ་ཡིན་ནོ། ། རྙེད་ལ་
ཡང་སྲེད་ཆོག་མི་ཤེས། །མ་རྙེད་ལ་འདོད་འདོད་ཆེན་ཅན། ། ཞེས་བྱུང་། སྒོམ་ལ་བརྩོན་པའི་གང་ཟག་ཆོས་
ཅན། ཁྱོད་ཀྱིས་སྒོམ་པ་རྫོགས་པའི་ཐབས་གཉིས་ཡོད་དེ། འདུ་འཛི་ཐག་བསྲིང་ནས་གཅིག་པུར་གནས་པ་
199



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང༌། མི་དགེ་བའི་རྣམ་རྟོག་ཐག་བསྲིང་བ་གཉིས་དང་ལྡན་ན་རྫོགས་པར་འགྱུར་བའི་ཕྱིར། དེ་གཉིས་འདོད་
ཆུང་ཆོག་ཤེས་དང་ལྡན་པ་ལ་སླ་ཞིང་། གང་ཟག་གང་ལ་དཀའ་བ་ཡོད་དེ། འདོད་ཆེན་ཅན་ལ་དཀའ་ཞིང་སླ་
བ་མ་ཡིན་པའི་ཕྱིར། མངོན་པ་བ་ན་རེ། ཆོག་མི་ཤེས་པ་དང་འདོད་ཆེན་ཅན་གྱི་ངོ་བོ་ཡོད་དེ། རྙེད་པ་གང་
གྲུབ་ཀྱིས་མི་ཆོག་པར་བཟང་པོ་ཡང་ཡང་འདོད་ཅིང་སྲེད་པ་ནི་ཆོག་མི་ཤེས་པ་དང་། མ་རྙེད་པ་དག་ལ་གདུང་
ཞིང་འདོད་པ་ཆེ་བ་ནི་འདོད་ཆེན་ཅན་ཡིན་པའི་ཕྱིར་ཟེར། སློབ་དཔོན་ན་རེ། དེ་གཉིས་ཀྱི་ཁྱད་པར་ཡོད་དེ།
བཟང་པོ་དང་མང་པོ་མ་རྙེད་ན་ཡིད་མི་བདེ་བ་ནི་ཆོག་མི་ཤེས་པ་དང་། དེ་ལྟ་བུ་མ་རྙེད་པས་དེ་ལ་འདོད་ཞེན་ཆེ་
བ་ནི་འདོད་ཆེན་ཅན་ཡིན་པར་གསུང་། གཉིས་པ་ནི། བཟློག་པ་དེ་ཡི་གཉེན་པོ་བ། ། དེ་གཉིས་ཁམས་གསུམ་
གཏོགས་དྲི་མེད། ། ཅེས་བྱུང་། དེ་ལས་བཟློག་པ་འདོད་ཆུང་ཆོག་ཤེས་དག་ཆོས་ཅན། བཟློག་ཟླ་དེ་ཡི་གཉེན་
པོ་ཡིན་ཏེ། དེ་གཉིས་དངོས་སུ་འཇོམས་བྱེད་ཡིན་པའི་ཕྱིར། དེ་གཉིས་ཆོས་ཅན། ཁྱོད་ལ་གཉིས་ཡོད་དེ།
ཁམས་གསུམ་དུ་གཏོགས་པ་རེ་དང་དྲི་མེད་འཕགས་ལམ་གྱིས་བསྡུས་པ་རེ་ཡོད་པའི་ཕྱིར། གསུམ་པ་རིགས་སུ་
འཇོག་ཚུལ་ནི། མ་ཆགས་འཕགས་རིགས་དེ་དག་ལས། ། གསུམ་ནི་ཆོག་ཤེས་བདག་ཉིད་དོ། ། གསུམ་གྱིས་
ཚུལ་བསྟན་ཐ་མའི་ལས། ། བདག་གི་བདག་འཛིན་དངོས་འདོད་པ། ། དེ་ཡི་དུས་དང་གཏན་ཞིའི་ཕྱིར། །
ཞེས་བྱུང་། འདོད་ཆུང་ཆོག་ཤེས་གཉིས་ཆོས་ཅན། མ་ཆགས་པ་ཡིན་ཏེ། ཆགས་པའི་འགལ་ཟླ་སྟེ་གཉེན་པོ་
ཡིན་པའི་ཕྱིར། མ་ཆགས་པ་ཆོས་ཅན། འཕགས་པའི་རིགས་ཡིན་ཏེ། འཕགས་པ་དང་དེའི་ཆོས་རྣམས་སྐྱེ་
བའི་གཞི་ཡིན་པས་ན་རིགས་ཞེས་བྱ་བའི་ཕྱིར། ཆོས་གོས་ངན་ངོན་ཙམ་གྱིས་ཆོག་ཤེས་པ་དང་། དེ་བཞིན་དུ་
བསོད་སྙོམས་དང་། གནས་མལ་ངན་ངོན་ཙམ་གྱིས་ཆོག་ཤེས་པ་དང་། སྲོང་བ་དང་སྒོམ་པ་ལ་དགའ་བའི་
འཕགས་རིགས་བཞི་མདོ་ལས་གསུངས་པ་དེ་དག་ལས་དང་པོ་གསུམ་ནི་ཆོས་ཅན། མ་ཆགས་པ་ཡིན་ཏེ།
འདོད་ཆུང་ཆོག་ཤེས་པའི་བདག་ཉིད་ཡིན་པའི་ཕྱིར། དེ་གཉིས་ཀྱིས་ནི་འཕགས་པའི་རིགས་ཀྱི་ཚུལ་བསྡུས་ལ།
ཐ་མ་སྤོང་བ་དང་སྒོམ་པ་ལ་དགའ་བ་ཆོས་ཅན། ཁྱོད་ཀྱི་བྱེད་ལས་ཡོད་དེ། ཁྱོད་ཀྱིས་བདག་གིར་འཛིན་པ་
དང་བདག་ཏུ་འཛིན་པའི་དངོས་པོ་འདོད་པ་དེ་ཡི་དུས་གཉིས་ཀ་དང་བཅས་གཏན་དུ་ཞི་བར་བྱེད་ལ། དང་པོ་
གསུམ་གྱིས་ནི་ཆོས་གོས་སོགས་ཀྱི་དངོས་པོ་ལ་བདག་གིར་འཛིནཔའི་འདོད་པ་ཉིད་ཞི་བར་བྱེད་པ་ཡིན་པའི་ཕྱིར།
གཉིས་པ་སྒོམ་ཚུལ་དངོས་ལ། ཞི་གནས་དང་། ལྷག་མཐོང་སྒོམ་ཚུལ་གཉིས། དང་པོ་ལ། མདོར་བསྟན་པ་
དང་། རྒྱས་པར་བཤད་པ་གཉིས། དང་པོ་ནི། དེ་ལ་འཇུག་པ་མི་སྡུག་པ། ། དབུགས་རྔུབ་དབུགས་འབྱུང་
དྲན་པ་ཡི། ། འདོད་ཆགས་རྣམ་རྟོག་ལྷག་རྣམས་སོ། ། ཞེས་བྱུང་། འདི་ལ་ཚིག་དོན་དང་། སྤྱི་དོན་གཉིས།
200



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དང་པོ་ནི། དེ་ལྟར་རིགས་དང་ལྡན་པས། བསྒོམ་པ་དེ་ལ་འཇུག་ཚུལ་ཡོད་དེ། འདོད་ཆགས་ཤས་ཆེ་བས་མི་
སྡུག་བསྒོམ་པ་ལ་འཇུག རྣམ་རྟོག་ཤས་ལྷག་པར་ཆེ་བ་རྣམས་ཀྱིས་ནི། དབུབ།ས་ཚུར་རྔུབ་པ་དང་ཕྱིར་འབྱུང་
བ་དྲན་པ་སྒོམ་པར་བྱེད་པ་ལ་འཇུག་པའི་ཕྱིར། གཉིས་པ་ནི། ཐར་བར་བགྲོད་པའི་གཤེགས་ཤུལ་གྱི་མངོན་
རྟོགས་དེ། ཐར་ལམ་གྱི་མཚན་ཉིད་དང་སྒྲ་བཤད་ཀྱང་ཡིན་ལ། དེ་ལ་ནི་རྟེན་གྱི་སྒོ་ནས་ནི་ཉན་རང་སོགས་ཀྱི་
ལམ་གསུམ། དེ་རེ་རེ་ལའང་ཚོགས་ལམ་སོགས་ལྔ་ལྔ་ཡོད་ཅིང་། འདིར་འཁོར་དང་བཅས་ན་ཕུང་པོ་ལྔ་བ་ཅན་
ནོ། ། ཚོགས་ལམ་ལ་ནི་ཐོས་བྱུང་དང་བསམ་བྱུང་ཤུགས་ཆེ་ཡང་། དེར་མ་ངེས་ཏེ། ཚོགས་ལམ་སྐད་ཅིག་ཐ་
མ་ནི་བསྒོམས་བྱུང་གཙོ་ཆེ་བའི་ཕྱིར། དེར་ཐལ། དེར་ཞི་གནས་གཙོ་ཆེ་བའི་ཕྱིར། སྦྱོར་ལམ་སོགས་གསུམ་ལ་
ནི་བསྒོམས་བྱུང་གཙོ་ཆེ་ཡང་ཐོས་བསམ་མེད་པ་ནི་མིན་ཏེ། འཕགས་པ་སློབ་པ་ཐོས་བསམ་ལའང་འཇུག་
དགོས་པའི་ཕྱིར། སྒོམ་ཚུལ་ནི་འཆད་པར་འགྱུར་རོ། །
གཉིས་པ་རྒྱས་པར་བཤད་པ་ལ། མི་སྡུག་པ་སྒོམ་ཚུལ་དང་། དབུགས་རྔུབ་འབྱུང་དྲན་པ་སྒོམ་ཚུལ་
གཉིས། དང་པོ་ལ། དེ་སྒོམ་ཚུལ་དང་། དེའི་རྣམ་གཞག་གཉིས། དང་པོ་ནི། ཀེང་རུས་ཆགས་བཅས་
ཐམས་ཅད་ལ། ། རུས་པ་རྒྱ་མཚོའི་བར་དུ་ནི། ། སྤྲོ་ཞིང་བསྡུད་པ་ལ་དང་པོ། ། རྐང་རུས་ནས་ནི་ཐོད་ཕྱེད་
པར། ། བཏང་བས་སྦྱང་བ་བྱས་པར་བཤད། ། སྨིན་མའི་བར་དུ་སེམས་འཛིན་པས། ། ཡིད་ལ་བྱེད་པ་
རྫོགས་པ་ཡིན། ། ཞེས་བྱུང་། མི་སྡུག་པའི་ཏིང་ངེ་འཛིན་ཆོས་ཅན། ཁྱོད་སྒོམ་པའི་ཡུལ་གྱི་སྒོ་ནས་བཞི་ཡོད་
དེ། རྣམ་པར་བསྔོས་པ་དང་། རྣམ་པར་ཟོས་པའམ་འཐོར་བ་དང༌། རྣམ་པར་འབུས་གཞིག་པ་དང་། རོ་ལ་
དམིགས་ནས་སྒོམ་པ་རྣམས་སུ་ཡོད་པའི་ཕྱིར། དེ་བཞི་གང་གི་གཉེན་པོར་སྒོམ་པའི་ཚུལ་ཡོད་དེ། ཁ་དོག་དང་
དབྱིབས་དང་རེག་བྱ་དང་བསྙེན་བཀུར་ལ་ཆགས་པའི་གཉེན་པོར་སྒོམ་པར་བྱེད་པའི་ཕྱིར། གང་གིས་སྒོམ་པ་
ཡོད་དེ། ཆགས་བཅས་ཐམས་ཅད་ཀྱིས་བསྒོམ་པར་བྱར་དུར་བའི་ཕྱིར། སྒོམ་པ་དེ་ཆོས་ཅན། ཁྱོད་ལ་གསུམ་
ཡོད་དེ། རང་གི་རྐང་པའི་མཐེ་བོང་དམ་དབྲལ་བའི་རུས་པ་ཟག་ནས་ལྟུང་བའི་རྗེས་ཀྱི་རུས་བ་ཀེང་རུས་ལྟར་
དཀར་ལྷག་གེར་ཡོད་པར་མོས་ཤིང་། དེ་ནས་དེ་བཞིན་དུ་ལུས་ཀྱི་རུས་པ་ཐམས་ཅད་དང་། གཙུག་ལག་ཁང་
ལྟ་བུ་ནས་ཕྱིའི་རྒྱུ་མཚོའི་བར་དུ་ཀེང་རུས་ཀྱིས་ཁྱབ་པར་སྤྲོ་ཞིང་། སྡུད་པའི་ཚུར་རིམ་གྱིས་བསྡུས་ནས་རང་ཉིད་
གཅིག་པུའི་ལུས་ཀེང་རུས་སུ་མོས་པར་བྱེད་པ་ནི་ལས་དང་པོ་བའི་སྒོམ་ཚུལ་དང་། རྐང་རུས་བོང་ནས་ལྷག་མར་
མོས་ཤིང་དེ་བཞིན་དུ་ཐོད་པའི་ཕྱེད་ཀ་བཏང་སྟེ་ཕྱེད་ཀ་བཞིན་སྒོམ་པ་ནི་ལོངས་སུ་སྤྱད་པར་བྱས་པའི་སྒོམ་ཚུལ་
དུ་བཤད། ཐོད་པའི་ཕྱེད་སྒོམ་པ་ཡང་དོར་ནས་སྨིན་མའི་བར་ཙམ་ཀེང་རུས་སུ་སེམས་འཛིན་པའི་ཚུལ་གྱིས་
201



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒོམ་པ་ནི། མི་སྡུག་པའི་ཡིད་ལ་བྱེད་པ་རྫོགས་པའི་རྣལ་འབྱོར་སྒོམ་ཚུལ་ཡིན་པའི་ཕྱིར། གཉིས་པ་ནི། མི་
སྡུག་མ་ཆགས་ས་བཅུ་དང་། ། དམིགས་པ་འདོད་སྣང་མིས་སྐྱེད་དོ། ། ཞེས་བྱུང་། མི་སྡུག་པ་སྒོམ་པའི་ཏིང་
ངེ་འཛིན་ཆོས་ཅན། རང་བཞིན་དང་སེམས་རྟེན་དང་དམིགས་པ་དང་ལུས་རྟེན་བཅས་བཞི་ཡོད་དེ། ངོ་བོ་མ་
ཆགས་པ་དང་། སེམས་རྟེན་བསམ་གཏན་བཞི་དང་དེའི་ཉེར་བསྡོགས་བཞི་དང་བསམ་གཏན་ཁྱད་པར་ཅན་
དང་འདོད་སེམས་ཏེ་ས་བཅུ་དང་། དམིགས་པ་ཁ་ཕྱིར་བལྟས་འདོད་པའི་སྣང་བ་ཁ་དོག་སོགས་ལ་དམིགས་པ་
དང་། རྟེན་གླིང་གསུམ་གྱི་མིས་སྐྱེད་པར་བྱེད་པ་རྣམས་སུ་ཡོད་པའི་ཕྱིར། འདིར་གཟུགས་མེད་ཀྱི་ཏིང་ངེ་
འཛིན་གྱིས་མི་སྡུག་པ་སྒོམ་ཚུལ་མི་འཆད་པའི་རྒྱུ་མཚན་ཡོད་དེ། མི་སྡུག་པ་སྒོམ་པ་ནི་པགཟུགས་ལ་དམིགས་པ་
ཡིན་ལ། གཟུགས་མེད་ཀྱིས་གཟུགས་ལ་མི་དམིགས་པའི་ཕྱིར། གསུམ་པ་དབུགས་རྔུབ་འབྱུང་དྲན་པ་སྒོམ་པ་
ལ། དེའི་རྣམ་གཞག་དང་། སྒོམ་ཚུལ་དྲུག་བཤད་པ་དང་། དེའི་ཡུལ་བཤད་པ་དང་གསུམ། དང་པོ་ནི།
དབུགས་རྔུབ་དབུགས་འབྱུང་དྲན་པ་ནི། ། ཤེས་རབས་སྔ་སྤྱོད་ཡུལ་རླུང་། ། འདོད་རྟེན་ཕྱི་བའི་མ་ཡིན་
ནོ། ། ཞེས་བྱུང་། དབུགས་ནི་རླུང་ཡིན་ལ། རྡུབ་པ་ནང་དུ་འཇུག་པ་དང་། འབྱུང་བ་ཕྱིར་འབྱུང་བ་སྟེ་དེ་
ལྟར་དྲན་པ་ནི་ཆོས་ཅན། ཁྱད་པར་དྲུག་དང་ལྡན་ཏེ། ངོ་བོ་ཤེས་རབ་དང་། སེམས་རྟེན་བསམ་གཏན་གྱི་
ཉེར་བསྡོགས་གསུམ་དང་བསམ་གཏན་ཁྱད་པར་ཅན་དང་འདོད་པའི་ས་ལྔ་དང་། སྤྱོད་ཡུལ་ལམ་དམིགས་པ་
རླུང་དང་། ལུས་རྟེན་འདོད་པ་དང་། ཐོབ་ཚུལ་སྦྱོར་བྱུང་དང༌། ཡིད་བྱེད་ཆགས་བྲལ་བྱེད་པའི་ཚུལ་གྱིས་
བྱེད་པའི་ཕྱིར། ཕྱི་རོལ་པས་འདི་སྒོམ་པ་མིན་ཏེ། ནང་བར་ཁོ་ནའི་ཡིན་པའི་ཕྱིར། གཉིས་པ་སྒོམ་ཚུལ་དྲུག་
གི་ཁྱད་པར་ནི། བགྲང་བ་ལ་སོགས་རྣམ་པ་དྲུག ། ཅེས་བྱུང་། དབུགས་རྔུབ་འབྱུང་ཆོས་ཅན། སྒོམ་ཚུལ་
ཁྱད་པར་དྲུག་དང་ལྡན་ཏེ། བགྲང་བ་དང་ལ་སོགས་པས་རྗེས་འགྲོ་དང༌། འཇོག་པ་དང་། ཉེར་རྟོག་དང་།
ཡོངས་སུ་སྒྱུར་བ་དང་
། ཡོངས་དག་དང་རྣམ་པ་དྲུག་ཡོད་པའི་ཕྱིར། དེ་དག་གི་ཁྱད་པར་ཡོད་དེ། བགྲང་བ་
ནི་ཕྱི་ནང་དུ་རྒྱུ་བའི་གྲངས་ལ་སེམས་གཏོད་པ་དང་། རྗེས་འགྲོ་ནི་འབྱུང་རྔུབ་ཀྱི་འགྲོས་གནས་པ་ལ་དེ་གཏོད་དེ་
ནས་འཇོག་པ་ནི་རླུང་སྣ་རྩེ་ནས་རྐང་པའི་བར་དུ་གནས་པ་ལ་དང་། ཉེ་བར་རྟོག་པ་ནི་འབྱུང་བཞིའི་རླུང་དང་
ཕུང་པོ་ལྔར་སོ་སོར་བརྟགས་ནས་དང་། ཡོངས་སྒྱུར་ནི་རླུང་ལ་དམིགས་ནས་བློ་བསྒྱུར་ཏེ་དྲན་པ་ཉེར་གཞག་
སོགས་གོང་ནས་གོང་དུ་ཞི་ལྷག་གཉིས་ཀྱིས་སྒོམ་པ་དང་། ཡོངས་དག་ནི་དེ་ལྟར་བསྒོམས་པས་མཐོང་སྒོམ་གྱི་དྲི་
མ་དག་པ་མི་སློབ་པའི་ལམ་ལ་འཇུག་པ་རྣམས་སུ་ཡོད་པའི་ཕྱིར། གསུམ་པ་ནི། དབུབ།ས་རྡུབ་དབུགས་འབྱུང་
གང་ལས་ལུས། ། སེམས་ཅན་ཞེས་བྱ་མ་ཟིན་པའོ། ། རྒྱུ་མཐུན་པ་བྱུང་འོག་མ་ཡི། ། ཡིད་ཀྱིས་དེ་གཉིས་མི་
202



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རྟོགས་སོ། ། ཞེས་བྱུང་། དབུགས་རྔུབ་པ་དང་འབྱུང་བ་གཉིས་ཆོས་ཅན། ས་ལུས་གང་གང་དུ་གཏོགས་པ་
དེར་གཏོགས་ཏེ། ལུས་ཀྱི་ཕྱོགས་གཅིག་ཡིན་པའི་ཕྱིར། དེ་གཉིས་ཆོས་ཅན། ས་ལུས་གང་གང་དུ་གཏོགས་པ་
དེརགཏོགས་ཏེ། ལུས་ཀྱི་ཕྱོགས་གཅིག་ཡིན་པའི་ཕྱིར། དེ་གཉིས་ཆོས་ཅན། ཁྱད་ཆོས་བཞི་དང་ལྡན་ཏེ།
སེམས་ཅན་གྱི་རྒྱུད་ཀྱི་ཡིན་པས་སེམས་ཅན་ཞེས་བྱ་བ་དང་། དབང་པོས་མ་ཟིན་པ་དང་། རྒྱུ་མཐུན་སྔ་མ་ལས་
བྱུང་བ་དང་། ས་འོག་མ་སྤྱོད་ལམ་པ་དང་སྤྲུལ་པའི་ཡིད་ཀྱིས་མི་རྟོགས་པའི་ཁྱད་པར་དང་ལྡན་པའི་ཕྱིར།
གཉིས་པ་ལྷག་མཐོང་སྒོམ་ཚུལ་ལ། ཐོག་མར་དྲན་པ་ཉེར་གཞག དེ་ནས་དྲོད་སོགས་བཞི། དེ་ནས་བདེན་པ་
མངོན་རྟོགས་བཅུ་དྲུག་སྒོམ་ཚུལ་དང་གསུམ། དང་པོ་ལ་སྤྱིར་བསྟན་པ་དང་། ཆོས་དྲན་པ་ཉེར་གཞག་བྱེ་བྲག་
ཏུ་བཤད་པ་གཉིས། དང་པོ་ནི། ཞི་གནས་གྲུབ་པར་གྱུར་པ་ཡིས། ། དྲན་པ་ཉེར་གཞག་བསྒོམ་པར་བྱ། །
ལུས་ཚོར་སེམས་དང་ཆོས་རྣམས་ལ། ། མཚན་ཉིད་གཉིས་སུ་ཡོངས་བརྟགས་པས། ། ཤེས་རབ་ཐོས་སོགས་
ལས་བྱུང་བ། ། གཞན་ནི་འབྲེལ་དང་དམིགས་པ་ལས། ། རིམ་ནི་ཇི་ལྟར་སྐྱེ་བ་བཞིན། ། ཕྱིན་ཅི་ལོག་གི་
གཉེན་པོ་བཞི། ། ཞེས་བྱུང་། ཤེས་བྱ་ཆོས་ཅན། ཞི་གནས་གྲུབ་པར་གྱུར་པ་ཡི་གང་ཟག་ཆོས་ཅན། ཁྱོད་
ཀྱིས་དེ་ནས་ལྷག་མཐོང་བསྒོམ་པར་བྱ་སྟེ། དེ་ཡང་དྲན་པ་ཉེར་གཞག་བསྒོམ་པར་བྱ་བ་ཡིན་ལ་དེས་ལྷག་མཐོང་
འགྲུབ་པར་འགྱུར་བའི་ཕྱིར། དྲན་པ་ཉེར་གཞག་ཆོས་ཅན། དམིགས་པའི་སྒོ་ནས་བཞི་ཡོད་དེ། ལུས་དང་
ཚོར་བ་དང་སེམས་དང་དེ་གསུམ་ལས་གཞན་པའི་ཆོས་རྣམས་ལ་དམིགས་ནས་རང་གི་ངོ་བོ་རང་མཚན་དང་།
དེ་དག་གི་བྱས་མི་རྟག་བདག་མེད་པའི་སྤྱིའི་མཚན་ཉིད་གཉིས་སུ་ཡོངས་སུ་བརྟགས་ནས་སྒོམ་པར་བྱེད་པ་ཡིན་
པའི་ཕྱིར། དེ་ཆོས་ཅན། ཁྱོད་ལ་གསུམ་ཡོད་དེ། རང་བཞིན་དྲན་པ་ཉེར་གཞག འབྲེལ་པ་དྲན་པ་ཉེར་
གཞག དམིགས་པ་དྲན་པ་ཉེར་གཞག་གསུམ་ཡོད་པའི་ཕྱིར། དེ་གསུམ་གྱི་ཁྱད་པར་ཡོད་དེ། ལུས་སོགས་ལ་
རྗེས་སུ་ལྟ་བའི་ཤེས་རབ་ཐོས་སོགས་ཏེ་བསམ་པ་དང་བསྒོམས་པ་ལས་བྱུང་བ་རྣམས་དང་པོ་དང་། གཞན་དེ་
དག་དང་མཚུངས་ལྡན་དུ་གྱུར་པའི་སེམས་བྱུང་འདུ་ཤེས་སོགས་གཉིས་པ། འབྲེལ་བ་དྲན་པ་ཉེར་གཞག་དང་།
རང་བཞིན་གྱི་དྲན་པ་ཉེར་གཞག་དང་འབྲེལ་བའི་དྲན་པ་ཉེར་གཞག་གཉིས་ཀྱི་དམིག་པའི་དྲན་པ་ཉེར་གཞག་དེ་
དམིགས་པ་དྲན་པ་ཉེར་གཞག་ཡིན་པའི་ཕྱིར། དམིགས་པ་ལ་བཞི་ཡོད་དེ། ལུས་ཚོར་སེམས་ཆོས་ལ་དམིགས་
པའི་དེ་བཞི་ཡོད་པའི་ཕྱིར། དེ་རེ་རེ་ལའང་གསུམ་གསུམ་ཡོད་དེ། རང་དང་གཞན་དང་གཉིས་ཀའི་རྒྱུད་ལ་
དམིགས་པ་གསུམ་གསུམ་ཡོད་པའི་ཕྱིར། དེ་བཞིའི་གོ་རིམ་ནི་ཡོད་དེ། ཇི་ལྟར་སྐྱེ་བའི་རིམ་པ་དང་མཐུན་པར་
བཞག་པའི་ཕྱིར། དེར་ཐལ། སྔ་མ་སྔ་མ་རགས་ལ་ཕྱི་མ་ཕྱི་མ་ཕྲ་བའི་ཕྱིར། བཞིར་འཇོག་པའི་རྒྱུ་མཚན་ཡོད་
203



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ། གཙང་བདེ་རྟག་བདག་གི་ཕྱིན་ཅི་ལོག་བཞིའི་གཉེན་པོར་རིམ་པར་བཞག་པའི་ཕྱིར། དེར་ཐལ། ལུས་
དྲན་པ་ཉེར་གཞག་ནི་ལུས་གཙང་འཛིན་ཕྱིན་ཅི་ལོག་གི་གཉེན་པོ་དང་། ཚོར་བ་དྲན་ཉེ་ནི་བདེར་འཛིན་ཕྱིན་ཅི་
ལོག་གི་གཉེན་པོ་དང་། སེམས་དྲན་ཉེ་ནི་རྟག་འཛིན་ཕྱིན་ཅི་ལོག་གི་གཉེན་པོ་དང་། ཆོས་དྲན་ཉེ་ནི་བདག་
འཛིན་ཕྱིན་ཅི་ལོག་གི་གཉེན་པོ་ཡིན་པའི་ཕྱིར། གཉིས་པ་ནི། དེ་ནི་ཆོས་དྲན་ཉེར་གཞག་པ། །་སྤྱི་ལ་དམིགས་
པ་ལ་གནས་ཏེ། ། དེ་དག་ལ་ནི་མི་རྟག་དང་། ། སྡུག་བསྔལ་སྟོང་བདག་མེད་པར་ལྟ། ། ཞེས་བྱུང་། ལུས་
དྲན་ཉེ་སོགས་གསུམ་པོ་དེ་ནི་དམིགས་པ་དེ་ལྟར་མ་འདྲེས་པ་ཡིན་ལ། ཆོས་དྲན་པ་ཉེར་གཞག་ནི་ཆོས་ཅན།
འདྲེས་པའི་སྤྱི་ལ་དམིགས་ནས་གནས་ཏེ། ལུས་སོགས་དེ་དག་ལ་ནི་མི་རྟག་པ་དང་སྡུག་བསྔལ་བ་དང་སྟོང་བ་
དང་བདག་མེད་པར་ལྟ་བའི་ཕྱིར། དེ་དག་ནི་ཚོགས་ལམ་ཆེན་པོ་ནས་བསྒོམ་བའི་དབང་དུ་བྱས་སོ། ། གཉིས་
པ་ལ། སྦྱོར་ལམ་སྐབས་ཀྱི་སྒོམ་ཚུལ། དྲོད་སོགས་སྐྱེ་རིམ་གྱི་སྒོམ་ཚུལ་དང་ཁྱད་ཆོས། ཞར་ལ་ཐེག་པ་གསུམ་
གྱི་ལམ་བགྲོད་ཚུལ་དང་གསུམ། དང་པོ་ལ། སྐྱེ་རིམ་གྱི་ཚུལ་དང་། ཕུང་པོ་དུ་ཡོད་དང་། ངེས་ཚིག་གསུམ།
དང་པོ་ནི། དེ་ལས་དྲོ་བར་གྱུར་པ་འབྱུང་། ། དེ་ནི་བདེན་བཞིའི་སྤྱོད་ཡུལ་ཅན། ། རྣམ་པ་བཅུ་དྲུག་དྲོ་བ་
ལས། ། རྩེ་མོ་དེ་ཡང་དེ་དང་འདྲ། ། གཉིས་ཀ་ཆོས་ཀྱི་རྣམ་པ་གཏོད། ། གཞན་དག་གིས་ཀྱང་འཕེལ་བར་
བྱེད། ། དེ་ལས་བཟོད་པ་གཉིས་དེ་བཞིན། ། ཐམས་ཅད་ཆོས་ཀྱིས་འཕེལ་བར་བྱེད། ། ཆེན་པོ་འདོད་
གཏོགས་སྡུག་བསྔལ་ཡུལ། ། དེ་ནི་སྐད་ཅིག་གཅིག་དེ་བཞིན། ། ཆོས་མཆོག་ཅེས་བྱུང་། སྦྱོར་ལམ་བཞིའི་
དང་པོ་སྦྱོར་ལམ་དྲོ་བར་གྱུར་པ་ཆོས་ཅན། སྐྱེ་ཚུལ་ཡོད་དེ། ཚོགས་ལམ་དུ་ཆོས་དྲན་པ་ཉེར་གཞག་བསྒོམས་པ་
དེ་ལས་འབྱུང་ བའི་ཕྱིར། སྦྱོར་ལམ་དྲོད་ དེ་ནི་ཆོས་ཅན། དམིགས་པ་དང་རྣམ་ པའི་ཁྱད་པར་ཡོད་དེ།
དམིགས་པ་བདེན་བཞིའི་སྤྱོད་ཡུལ་ཅན་དང་རྣམ་པ་མི་རྟག་སོགས་བཅུ་དྲུག་པོ་ཅི་རིགས་ལ་དམིགས་པའི་རྣམ་པ་
ཅན་ཡིན་པའི་ཕྱིར། དྲོ་བ་དེ་ལས་སྦྱོར་ལམ་རྩེ་མོ་འབྱུང་ཞིང་། རྩེ་མོ་དེ་ཡང་ཆོས་ཅན། དམིགས་རྣམ་གྱི་ཁྱད་
པར་ཡོད་དེ། སྦྱོར་ལམ་དྲོད་དེ་དང་འདྲ་བའི་ཕྱིར། དྲོད་རྩེ་གཉིས་ཀ་ཆོས་ཅན། བདེན་བཞིའི་ཆོས་དྲན་པ་
ཉེར་གཞག་གི་རྣམ་པ་གཏོང་བའམ་འགོད་ལ། དྲན་པ་ཉེར་གཞག་གཞན་དག་གིས་ཀྱང་འཕེལ་བར་བྱེད་དེ།
ཆུང་འབྲིང་ཆེན་པོ་གསུམ་དུ་རིམ་གྱིས་འཕེལ་ཞིང་རྒྱས་པར་བྱེད་པའི་ཕྱིར། སྦྱོར་ལམ་བཟོད་པ་ཆོས་ཅན། རྩེ་
མོ་དེ་ལས་ཁྱོད་སྐྱེ་བ་ཡིན་ཏེ། དེ་ཁྱོད་ཀྱི་དངོས་རྒྱུ་ཡིན་པའི་ཕྱིར། བཟོད་པ་ལ་ཆུང་འབྲིང་ཆེན་པོ་གསུམ་ལས་
ཆུང་འབྲིང་གཉིས་ཆོས་ཅན། དམིགས་རྣམ་གྱི་ཁྱད་པར་ཡོད་དེ། སྔ་མ་རྩེ་མོ་དེ་བཞིན་དུ་ཡིན་པའི་ཕྱིར་
སྦྱོར་ལམ་བཟོད་པ་ཆུང་འབྲིང་ཆེན་པོ་ཐམས་ཅད་ཆོས་ཅན། གང་གིས་འཕེལ་བར་བྱེད་པ་ཡོད་དེ། ཆོས་དྲན་
204



༄༅། །ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་ཉེར་གཞག་གིས་འཕེལ་བར་བྱེད་པའི་ཕྱིར། སྦྱོར་ལམ་བཟོད་པ་ཆེན་པོ་ཆོས་ཅན། དམིགས་རྣམ་ཡོད་དེ།
འདོད་པར་གཏོགས་པའི་སྡུག་བསྔལ་གྱི་བདེན་པ་ཡུལ་དུ་བྱེད་ཅིང་རྣམ་པ་ཕྱི་མ་གཉིས་ཡིད་ལ་བྱེད་པའི་ཕྱིར།
དེ་ནི་ཆོས་ཅན། དམིགས་རྣམ་དེ་ལྟར་ཡིན་ཀྱང་རྣམ་པ་གཅིག་ཏུ་མ་ངེས་ཏེ། སྡུག་བདེན་གྱི་རྣམ་པ་བཞི་གང་
རུང་གི་རྣམ་པ་ཅན་གྱི་སྐད་ཅིག་མ་གཅིག་ཡིན་པའི་ཕྱིར། སྦྱོར་ལམ་ཆོས་མཆོག་ཆོས་ཅན། དམིགས་རྣམ་
བཟོད་པ་ཆེན་པོ་དེ་བཞིན་དུ་ཡིན་ཏེ། དམིགས་པ་འདོད་པའི་སྡུག་བདེན་ལ་དམིགས་པ་དང་
། རྣམ་པ་སྡུག་
བདེན་གྱི་རྣམ་པ་མི་རྟག་སྡུག་བསྔལ་སྟོང་བ་བདག་མེད་བཞི་གང་རུང་གི་རྣམ་པ་ཅན་ལ། རྒྱུན་ནི་སྐད་ཅིག་མ་
ཡིན་པའི་ཕྱིར། སྦྱོར་ལམ་བཞི་སོ་སོའི་སྒྲ་དོན་ཡོད་དེ། བདག་མེད་རྟོགས་པའི་སྒོམ་བྱུང་གི་ཡེ་ཤེས་ཀྱི་མེའི་དྲོད་
འབྱུང་བས་དྲོད་དང་། དགེ་བ་གཡོ་བའི་རྩེ་མོར་ཕྱིན་པས་རྩེ་མོ་དང་
། བདེན་པ་ལ་བཟོད་པའི་མི་སྐྲག་པས་
བཟོད་པ་དང་། འཇིག་རྟེན་པའི་ཆོས་ཀྱི་མཆོག་ཡིན་པས་ན་ཆོས་མཆོག་ཅེས་བྱ་བའི་ཕྱིར། སྤྱིར་བདེན་བཞིའི་
རྣམ་པ་བཅུ་དྲུག་ཡིན་ཡང་ཁམས་གསུམ་གྱི་སྒོ་ནས་བཞི་བཅུ་རྩ་བརྒྱུད་དང་། དེ་དག་ལ་དམིགས་པའི་སྦྱོར་ལམ་
དང་པོ་གསུམ་ལ་ཆུང་འབྲིང་ཆེན་པོ་གསུམ་ཅི་རིགས་ཀྱི་སྒོ་ནས་ཕྱེ་ན་མང་དུ་ཡོད་ཀྱང་། ལུགས་འདིར་ཆོས་
མཆོག་ལ་དེ་གསུམ་གྱི་དབྱེ་བ་མི་བྱེད་དེ། དེ་ནི་སྐད་ཅིག་མ་གཅིག་ཡིན་པའི་ཕྱིར། གཉིས་པ་ནི། ཐམས་ཅད་
ཕུང་བོ་ལྔ། ། ཐོབ་པ་མ་གཏོགས་ཞེས་བྱུང་། ངེས་འབྱེད་ཆ་མཐུན་གྱི་གཙོ་བོ་དྲན་པ་ཉེར་གཞག་ཡིན་པས་ཤེས་
རབ་ཡིན་ཡང་འཁོར་དང་བཅས་ན་ཐམས་ཅད་ཕུང་པོ་ལྔ་བ་ཅན་ཡིན་ཏེ། གཟུགས་ཀྱང་རྣམ་པར་དག་བྱེད་མ་
ཡིན་པ་ཡོད་པའི་ཕྱིར། ངེས་འབྱེད་ཆ་མཐུན་གྱི་ཐོབ་པ་ཆོས་ཅན། ངེས་འབྱེད་དེར་མ་གཏོགས་ཏེ། འཕགས་
པ་ལའང་ཁྱོད་རྒྱུད་ལྡན་ཡོད་པའི་ཕྱིར། གསུམ་པ་ངེས་ཚིག་ནི། དེ་ལྟར་ན། ། ངེས་འབྱེད་ཆ་མཐུན་རྣམ་པ་
བཞི། ། ཞེས་བྱུང་། སྦྱོར་ལམ་བཞི་བོ་དེ་ཆོས་ཅན། ངེས་འབྱེད་ཆ་མཐུན་ཞེས་བྱ་སྟེ། ངེས་འབྱེད་ནི་
འཕགས་ལམ་ཡིན་ལ། དེའི་ཆགས་མཐོང་ལམ་གྱི་ཕྱོགས་གཅིག་དང་མཐོང་ལམ་དེ་འདྲེན་བྱེད་ཡིན་པས་ན་དེ་
ལྟར་དུ་བརྗོད་པའི་ཕྱིར། གྲངས་ནི་རྣམ་པ་བཞི་ཡིན་ཏེ། སྔར་བཤད་པ་ལྟར་ཡིན་པའི་ཕྱིར། གཉིས་པ་ལ།
ངོ་བོའི་ཁྱད་པར། རྟེན་གྱི་དང་། བྲལ་ཐོབ་ཀྱི་དང་། དེ་ལྡན་པའི་ཡོན་ཏན་དང་། ལམ་གཞན་དུ་འཇུག་ཚུལ་
ལྔ། དང་པོ་ནི། བསྒོམས་བྱུང་། ཞེས་བྱུང་། སྔར་བཤད་པའི་དངོས་བསྟན་གྱི་སྦྱོར་ལམ་བཞི་ཆོས་ཅན།
ཐོས་བྱུང་བསམ་བྱུང་བསྒོམས་བྱུང་གསུམ་པོ་གང་རུང་ཡིན་ཏེ། བསྒོམས་བྱུང་ཁོ་ན་ཡིན་པའི་ཕྱིར། གཉིས་པ་
ལ། སེམས་རྟེན་དང་། ལུས་རྟེན་གཉིས། དང་པོ་ནི། མི་ལྕོགས་མེད་པ་དང་། ། ཁྱད་པར་བསམ་གཏན་ས་
བའོ། ། གཉིས་ནི་འོག་ནའང་ཡོད་པའམ། ། ཞེས་བྱུང་། སྦྱོར་ལམ་ཆོས་ཅན། ས་གང་ལ་བརྟེན་པ་ཡོད་དེ།
205



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་དང་། ཁྱད་པར་དུ་བསམ་གཏན་ཁྱད་པར་ཅན་དང་།
བསམ་གཏན་བཞི་པའི་དངོས་གཞིའི་ས་རྣམས་ལ་བརྟེན་པའི་ཕྱིར། ཁ་ཅིག་དྲོད་རྩེ་གཉིས་འོག་ས་འདོད་སེམས་
ལ་བརྟེན་པའང་ཡོད་ཅེས་འདོད་དེ། འམ་ནི་དཔྱད་བྱར་བཞེད་པའི་དོན་ཡིན་པའི་ཕྱིར། གཉིས་པ་ནི།
འདོད་རྟེན་ཆོས་མཆོག་བུད་མེད་ཀྱི། ། གཉིས་ཀའི་རྟེན་ཅན་འཐོབ་པར་འགྱུར། ། ཞེས་བྱུང་། སྦྱོར་ལམ་
ཆོས་ཅན། ཁྱོད་ཀྱི་ལུས་རྟེན་ཡོད་དེ། འདོད་པའི་རྟེན་ཅན་གྱི་གླིང་གསུམ་གྱི་མིའི་རྟེན་ལ་བཟོད་པ་ཆེན་པོ་མ་
ཡིན་པའི་སྦྱོར་ལམ་དང་པོ་གསུམ་དང་། ཕྱི་མས་ལྷ་དག་གི་ནང་དུ་མངོན་དུ་བྱེད་པ་ཡོད་ལ། བཟོད་པ་ཆེན་པོ་
དང་ཆོས་མཆོག་ཆེན་པོ་ནི་ལྷའི་ནང་དུའང་གསར་དུ་སྐྱེ་བ་ཡོད་པའི་ཕྱིར། སྦྱོར་ལམ་ཆོས་མཆོག་ཆོས་ཅན།
ཐོབ་ཚུལ་གྱི་ཁྱད་པར་ཡོད་དེ། སྔར་སྐྱེས་པའི་རྟེན་ལ་ཐོབ་པས་ནི་ཕྱིས་བུད་མེད་ཀྱི་རྟེན་ལ་མངོན་དུ་འགྱུར་བ་
དང་། སྔར་བུད་མེད་ཀྱི་རྟེན་ལ་ཐོབ་པས་ནི་ཕྱིས་སྐྱེས་པའི་རྟེན་ལ་ཐོབ་པ་ཡོད་པས་སྐྱེས་པ་བུད་མེད་གཉིས་ཀའི་
རྟེན་ཅན་ལ་ཐོབ་པ་ཡོད་ཅིང་། སྐྱེ་བ་རྗེས་པ་དང་མཚན་འགྱུར་བ་ལས་ཀྱང་དེ་ལྟར་དུ་ཐོབ་པར་འགྱུར་བ་ཡོད་
པའི་ཕྱིར། གསུམ་པ་བྲལ་ཐོབ་ཀྱི་ཁྱད་པར་ནི། འཕགས་པས་དེ་དག་ས་བོར་ནས། ། གཏོང་ངོ་འཕགས་མིན་
འཆི་བས་སོ༑ ༑ དང་པོ་གཉིས་ཡོངས་ཉམས་པས་ཀྱང་། ། དངོས་གཞི་དེ་ཉིད་ལ་བདེན་མཐོང་། ། རྣམ་པར་
ཉམས་ན་སྔོན་མེད་ཐོབ། ། ཉམས་པ་གཉིས་ནི་མི་ལྡན་པ། ། ཞེས་བྱུང་། སྦྱོར་ལམ་དེ་དག་ཆོས་ཅན། གང་
གིས་གཏོང་བ་ཡོད་དེ། འཕགས་པས་ནི་ས་དྲུག་གང་རུང་ལ་བརྟེན་པའི་ས་དེ་དག་བོར་ནས་སམ་འཕོས་ནས་
ཐོབ་པ་གཏོང་། འཕགས་མིན་སོ་སྐྱེས་ནི་འཆི་འཕོས་པས་སྦྱོར་ལམ་དེའི་ཐོབ་པ་གཏོང་བའི་ཕྱིར། སྦྱོར་ལམ་
དང་པོ་གཉིས་ཆོས་ཅན། གཏོང་རྒྱུ་གཞན་ཡོད་དེ། ལོག་ལྟས་ཡོངས་སུ་ཉམས་པར་བྱས་ནས་ཀྱང་གཏོང་བའི་
ཕྱིར། བསམ་གཏན་གྱི་དངོས་གཞི་ལ་བརྟེན་ནས་སྦྱོར་ལམ་ཐོབ་པ་དེ་ཆོས་ཅན། ཚེ་དེ་ཉིད་ལ་བདེན་པ་མངོན་
སུམ་དུ་རྟོགས་པར་འགྱུར་ཏེ། ཡིད་སྐྱོ་ཤས་ཆེ་བས་མཐོང་ལམ་དུ་ཚེ་དེར་འཇུག་ནུས་པའི་ཕྱིར། རྣམ་པར་
ཉམས་པ་དེ་ཆོས་ཅན། སླར་ཐོབ་པའི་ཚེ་སྔོན་མེད་པ་ཉིད་འཐོབ་ཀྱི་བཏང་བ་ནི་ཐོབ་པ་མིན་ཏེ། མ་འདྲིས་པ་
དང་འབད་དེ་བསྒྲུབ་པར་བྱ་བ་ཡིན་པའི་ཕྱིར། ཉམས་པ་ཆོས་ཅན། སླར་ཐོབ་ཚུལ་གཉིས་ཡོད་དེ། གང་
ཉམས་པའི་འཕྲོ་ནས་སྐྱེད་པ་དང༌
། གང་ཉམས་པ་དེ་སླར་གཞི་ནས་སྐྱེད་པ་གཉིས་ཡོད་པའི་ཕྱིར། ཡོངས་
ཉམས་དང་རྣམ་ཉམས་ཀྱི་གང་ཟག་གཉིས་ཆོས་ཅན། སྦྱོར་ལམ་གང་ཉམས་པ་དེ་དང་མི་ལྡན་པ་ཡིན་ཏེ། དེ་
ལས་ཉམས་པའི་གང་ཟག་ཡིན་པའི་ཕྱིར། བཞི་བ་ནི། རྩེ་མོ་ཐོབ་པ་རྩ་མི་ཆད། ། བཟོད་ཐོབ་ངན་སོང་མི་
འགྲོའོ། ། ཞེས་བྱུང་། སྦྱོར་ལམ་དེ་དག་ཆོས་ཅན། ཁྱོད་ཐོབ་པ་ལ་ཡོན་ཏན་ཁྱད་པར་བ་ཡོད་དེ། ཁྱོད་ལས་
206



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན །
དྲོད་ཐོབ་ལ་མ་ཉམས་པ་ལྟ་ཞོག ཉམས་ཀྱང་སོར་ཆུད་དེ་མྱ་ངན་ལས་འདས་པ་ཐོབ་པར་འགྱུར་ལ། རྩེ་མོ་ཐོབ་
པ་ནི་མཚམས་མེད་སོགས་བྱེད་པ་ཡོད་ཀྱང་དགེ་རྩ་མི་ཆད། བཟོད་པ་ཐོབ་པའི་ཚེ་ངན་སོང་དུ་སྐྱེ་བའི་རྒྱུ་མི་
གསོག་པས་ངན་སོང་དུ་མི་འགྲོ་ལ། ཆོས་མཆོག་གི་ཚེ་བདེན་པ་མཐོང་བ་ལ་ཉེ་བའི་ཕྱིར། ལྔ་བ་ནི། གཉིས་
སློབ་རིགས་ལས་བཟློག་ནས་ནི། ། སངས་རྒྱས་སུ་འགྱུར་གཞན་གསུམ་ཡང་། ། ཞེས་བྱུང་། དྲོད་དང་རྩེ་མོ་
གཉིས་ལ་གནས་པ་ཆོས་ཅན། སློབ་མ་སྟེ་ཉན་ཐོས་ཀྱི་རིགས་ལས་བཟློག་ནས་ནི་སངས་རྒྱས་སུ་འགྱུར་བ་ཡོད་དེ།
ཉན་རང་གང་རུང་དུ་རིགས་ངེས་པས་མ་ཁྱབ་པས་བྱང་སེམས་ཀྱི་ལམ་དུ་འཇུག་པ་ཡོད་པའི་ཕྱིར། དྲོད་རྩེ་
བཟོད་པ་གསུམ་ལ་གནས་པ་ཆོས་ཅན། རང་གི་རིགས་ལས་ལོག་ནས་གཞན་དུ་འགྱུར་བ་ཡང་ཡོད་དེ། རང་
རྒྱལ་དུ་འགྱུར་བ་ཡོད་པའི་ཕྱིར། གསུམ་པ་ཐེག་པ་གསུམ་གྱི་ལམ་བགྲོད་ཚུལ་ནི། སྟོན་དང་བསེ་རུ་བྱང་ཆུབ་
པར། ། བསམ་གཏན་མཐའ་རྟེན་གཅིག་ལ་ཀུན། ། དེ་ཡི་སྔོན་དུ་ཐར་ཆོ་མཐུན། ། མྱུར་བ་སྲིད་པ་གསུམ་གྱི་
མཐར། ། ཐོས་བསམ་ལས་བྱུང་ལས་གསུམ་མོ། ། མི་ཡི་ནང་ནས་འཕེན་པར་བྱེད། ། ཅེས་བྱུང་། རང་རྒྱལ་
རིགས་ངེས་དང་བསེ་རུ་ལྟ་བུ་ནི་རིགས་ལས་ལྡོག་པ་མེད་དེ། སྟོན་པ་དང་བསེ་རུ་ལྟ་བུའི་རང་རྒྱལ་གཉིས་ཀྱིས་
དྲོད་ནས་ཟད་མི་སྐྱེ་ཤེས་པའི་བྱང་ཆུབ་ཀྱི་བར་གྱི་ལམ་ཀུན་བསམ་གཏན་གྱི་མཐའ་བཞི་བའི་དངོས་གཞི་ལ་
བརྟེན་ནས་སྟན་གཅིག་ལ་སྐྱེད་པར་བྱེད་པའི་ཕྱིར། དང་པོ་ནས་ངེས་འབྱེད་ཆ་མཐུན་སྐྱེད་པ་མིན་ཏེ། དེ་ཡི་
སྔོན་དུ་ཐར་བ་ཆ་མཐུན་ཚོགས་ལམ་སྐྱེད་དགོས་པའི་ཕྱིར། ཉན་ཐོས་བརྩོན་འགྲུས་ཤིན་ཏུ་ཆེ་ཞིང་མྱུར་བ་ཆོས་
ཅན། ཁྱོད་སྲིད་པ་སྟེ་ཚེ་གསུམ་གྱིས་འཁོར་བ་ལས་ཐར་བར་འགྱུར་ཏེ། ཚེ་དང་པོར་ཐར་ཆ། གཉིས་པ་ལ་
ངེས་ཆ། གསུམ་པ་ལ་འཕགས་ལམ་རྫོགས་པར་སྐྱེད་ནུས་པའི་ཕྱིར། ཐར་བ་ཆ་མཐུན་དེ་ཆོས་ཅན། ངོ་བོ་
ཡོད་དེ། ཐོས་བསམ་ལས་བྱུང་བ་གཙོ་ཆེ་བའི་ཕྱིར། དེ་ཆོས་ཅན། ལས་གསུམ་གྱིས་བསྡུས་པ་ཡོད་ཀྱང་ཡིད་
ལས་གཙོ་ཆེ་སྟེ། བྱང་ཆུབ་འདོད་པའི་ཡིད་ལས་ཉིད་གཙོ་ཆེ་བའི་ཕྱིར། དེ་ཆོས་ཅན། རྟེན་གང་ལ་སྐྱེ་བ་ཡོད་
དེ། གླིང་གསུམ་གྱི་མི་ཡི་ནང་དུ་འཕེན་པ་སྟེ་སྐྱེད་པར་བྱེད་པའི་ཕྱིར། གསུམ་པ་བདེན་པ་མངོན་རྟོགས་བཅུ་
དྲུག་སྒོམ་ཚུལ་ལ། སྐྱེ་རིམ། གྲངས་ངེས། ས་གང་ལ་བརྟེན་པ། སྤང་གཉེན་གྱི་ལམ་གང་ཡིན་བཤད་པ་དང་
བཞི། དང་པོ་ནི། འཇིག་རྟེན་པ་ཡི་ཆོས་མཆོག་ལས། ། ཆོས་ཀྱི་བཟོད་པ་ཟག་པ་མེད། ། འདོད་སྡུག་བསྔལ་
ལ་དེ་ནས་ནི། ། དེ་ཉིད་ལ་ཆོས་ཤེས་དེ་བཞིན། ། སྡུག་བསྔལ་ལྷག་ལ་རྗེས་བཟོད་ཤེས། །བདེན་པ་གསུམ་ལ་
དེ་བཞིན་ནོ། ། ཞེས་བྱུང་། འཇིག་རྟེན་པ་ཡི་ཆོས་མཆོག་ཆོས་ཅན། ཁྱོད་ལས་འཕགས་ལམ་སྐད་ཅིག་མ་བཅུ་
དྲུག་རིམ་གྱིས་སྐྱེ་སྟེ། དང་པོར་སྡུག་བསྔལ་ལ་དམིགས་པའི་ཆོས་ཀྱི་བཟོད་པ་ཟག་པ་མེད་པར་འདོད་པའི་སྡུག་
207



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྔལ་ལ་དམིགས་ནས་སྐྱེ་ཞིང་། དེ་ནས་ནི་སྡུག་བདེན་དེ་ཉིད་ལ་དམིགས་པའི་སྡུག་བསྔལ་ཆོས་ཤེས་སྐྱེ། དེ་
བཞིན་དུ་སྡུག་བསྔལ་གྱི་ལྷག་མ་ཁམས་གོང་གི་སྡུག་བསྔལ་ལ་དམིགས་པའི་རྗེས་བཟོད་སྐྱེ། དེ་ནས་དེ་ལ་
དམིགས་པའི་རྗེས་ཤེས་སྐྱེ་ལ། བདེན་པ་གཞན་གསུམ་ལའང་དེ་བཞིན་དུ་སྦྱོར་བ་ཡིན་པའི་ཕྱིར། སྦྱོར་ཚུལ་
ཡོད་དེ། སྡུག་བསྔལ་ཆོས་ཤེས་ཀྱི་མཇུག་ཏུ་འདོད་པའི་ཀུན་འབྱུང་ཆོས་བཟོད་དང༌། ཀུན་འབྱུང་ཆོས་ཤེས།
དེ་ནས་ཁམས་གོང་མའི་ཀུན་འབྱུང་རྗེས་བཟོད་དང་། ཀུན་འབྱུང་རྗེས་ཤེས། དེ་ནས་འདོད་པའི་འགོག་པ་
ཆོས་བཟོད་དང་ཆོས་ཤེས། དེ་ནས་གོང་མའི་འགོག་པ་རྗེས་བཟོད་དང་རྗེས་ཤེས། དེ་ནས་འདོད་པའི་ལམ་
ཆོས་བཟོད་དང་ཆོས་ཤེས། དེ་ནས་གོང་མའི་ལམ་རྗེས་བཟོད་དང་རྗེས་ཤེས་རྣམས་རིམ་གྱིས་སྐྱེ་བའི་ཕྱིར།
གཉིས་པ་གྲངས་ངེས་ནི། དེ་ལྟར་བདེན་པ་མངོན་རྟོགས་འདི། ། སེམས་བཅུ་དྲུག་གོ་རྣམ་གསུམ་མོ། །
མཐོང་དམིགས་བྱ་བ་ཞེས་བྱའོ། ། ཞེས་བྱུང་། དེ་ལྟར་བཤད་པའི་བདེན་པ་མངོན་རྟོགས་འདི་ཆོས་ཅན།
ཟག་མེད་ཀྱི་སེམས་བཅུ་དྲུག་ཏུ་ངེས་ཏེ། ཤེས་བཟོད་སྐད་ཅིག་མ་བཅུ་དྲུག་ཏུ་ངེས་པའི་ཕྱིར། རྣམ་པ་གསུམ་
གསུམ་དུའང་འགྱུར་ཏེ། མཐོང་བའི་མངོན་རྟོགས། དམིགས་པའི་མངོན་རྟོགས། བྱ་བའི་མངོན་རྟོགས་ཞེས་
བྱ་བ་གསུམ་ཡོད་པའི་ཕྱིར། དེར་ཐལ། བདེན་པ་མཐོང་བའི་སྒོ་ནས་དང་པོ། མཚུངས་ལྡན་གྱི་སེམས་བྱུང་
རྣམས་གཉིས་པ། བྱ་བ་ཉིད་མངོན་པར་རྟོགས་པ་ནི་གསུམ་པ་ཡིན་པའི་ཕྱིར། སྤྱི་དོན་གྱིས་བཤད་ན་འདོད་
ཚུལ་མང་ཡང་། སྐྱེ་ཚུལ་ལ། འདིར་མངོན་རྟོགས་བཅུ་དྲུག་པོ་ཐམས་ཅད་རིམ་ཅན་དུ་སྐྱེ་བར་འདོད་ཅིང་།
གཞན་དག་བཟོད་པ་བརྒྱད་ཅིག་ཅར་དང་
། ཤེས་པ་བརྒྱུད་ཅིག་ཅར་དུ་སྐྱེ་བར་འདོད་པ་དང་མི་འདྲའོ། །
གསུམ་པ་སེམས་རྟེན་ནི། དེ་ནི་ཆོས་མཆོག་དང་ས་གཅིག ཅེས་བྱུང་། བདེན་པ་མངོན་པར་རྟོགས་པའི་
སེམས་དེ་ཆོས་ཅན། ཁྱོད་ཀྱི་སེམས་རྟེན་ཡོད་དེ། སྦྱོར་ལམ་ཆོས་མཆོག་དང་སེམས་རྟེན་ས་གཅིག་པའི་ཕྱིར།
དེར་ཐལ། བསམ་གཏན་ས་དྲུག་ལ་བརྟེན་ཅིང་། ཆོས་མཆོག་དང་མཉམ་གཞག་ཐུན་གཅིག་གིས་བསྡུས་པའི་
ཕྱིར། བཞི་བ་གཉེན་པོ་དང་སྤོང་ལམ་བཤད་པ་ནི། བཟོད་དང་ཤེས་པ་གོ་རིམ་བཞིན། ། བར་ཆད་མེད་དང་
རྣམ་གྲོལ་ལམ། ། དེ་ལས་སྐད་ཅིག་བཅོ་ལྔ་ནི། ། མ་མཐོང་མཐོང་ཕྱིར་མཐོང་བའི་ལམ། ། ཞེས་བྱུང་། སྐད་
ཅིག་བཅུ་དྲུག་པོ་དེ་དག་ཆོས་ཅན། གཉིས་སུ་འདུ་བ་སྟེ། བཟོད་པ་བརྒྱད་བར་ཆད་མེད་ལམ་དང་། ཤེས་པ་
བརྒྱད་རྣམ་གྲོལ་ལམ་དུ་གོ་རིམ་བཞིན་འཇོག་པའི་ཕྱིར། དེར་ཐལ། དང་པོ་བརྒྱུད་ནི་རང་གི་སྤང་བ་དངོས་སུ་
སྤོང་པ་ལ་གཞན་གྱིས་བར་དུ་གཅོད་མི་ནུས་ཤིང་། ཕྱི་མ་བརྒྱད་ནི་སྤང་བྱ་དེ་དག་ལས་རྣམ་པར་གྲོལ་བའི་སྒོ་
ནས་དེ་ལྟར་བཞག་པའི་ཕྱིར། དེ་དག་ལས་སྐད་ཅིག་སྔ་མ་བཅོ་ལྔ་བོ་ནི་ཆོས་ཅན། མཐོང་བའི་ལམ་ཡིན་ཏེ།
208



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བདེན་པའི་རྣམ་པ་སྔར་མངོན་སུམ་མ་མཐོང་བ་གསར་དུ་མཐོང་བའི་ལམ་ཡིན་པའི་ཕྱིར། བཅུ་དྲུག་པ་ཆོས་
ཅན། དེ་མིན་ཏེ། མཐོང་ཟིན་གོམས་པར་བྱེད་པའི་སྒོམ་ལམ་ཡིན་པའི་ཕྱིར། དེ་དག་ལས་གཉེན་པོ་དང་སྤོང་
ལམ་གྱི་ཁྱད་པར་ཡོད་དེ། བཟོད་པ་བརྒྱད་ནི་སྤང་བྱའི་གཉེན་པོ་ཡིན་པས་གཉེན་པོའི་ལམ་དང་། ཤེས་པ་
བརྒྱད་ནི་སྤངས་པ་ལ་དབང་བསྒྱུར་བས་སྤོང་ལམ་དུ་འཇོག་པའི་ཕྱིར། གཉིས་པ་གང་ཟག་གི་རྣམ་གཞག་ལ།
ཞུགས་གནས་ཀྱི་རྣམ་གཞག་སྤྱིར་བསྟན་པ། ནང་ཚན་གྱི་སྒོ་ནས་བདུན་དུ་དབྱེ་བ། གང་ཟག་གི་རིགས་བསྡུས་
པ་དང་གསུམ། དང་པོ་ལ། རྒྱུན་ཞུགས་དང་ཆགས་བྲལ་སྔོན་སོང་གི་རྣམ་གཞག་དང་། འབྲས་བུ་རིམ་གྱིས་
པའི་རྣམ་གཞག་གཉིས། དང་པོ་ནི། དབང་པོ་རྣོ་རྟུལ་དེ་དག་ཏུ། ། དད་དང་ཆོས་ཀྱི་རྗེས་འབྲང་བ། ། སྒོམ་
པའི་སྤང་བྱ་མ་སྤངས་པ། ། འབྲས་བུ་དང་པོ་ལ་ཞུགས་པ། ། རྣམ་ལྔའི་བར་བཅོམ་གཉིས་པ་ལ། ། དགུ་པ་
ཚུན་ཆད་ཟད་པ་ཡིན། ། འདོད་པའམ་ཡང་ན་གོང་མ་ལས། ། ཆགས་བྲལ་གསུམ་པ་ལ་ཞུགས་པ། །གང་
ཞིག་གང་ལ་ཞུགས་པ་ནི། ། བཅུ་དྲུག་པ་ལ་དེ་འབྲས་གནས། ། དེ་ཚེ་དབང་པོ་རྣོ་རྟུལ་དག ། དད་པས་མོས་
དང་མཐོང་བས་ཐོབ། ། འབྲས་ཐོབ་འབྲས་བུ་ཁྱད་པར་གྱི། ། ལམ་ཐོབ་མེད་པ་དེ་ཡི་ཕྱིར། ། མི་བརྩོན་པ་ནི་
ཞུགས་མ་ཡིན། ། ཞེས་བྱུང་། མངོན་རྟོགས་དེ་དག་ཏུ་གནས་པའི་གང་ཟག་ཆོས་ཅན། ཁྱོད་ལ་རྣམ་པ་གཉིས་
ཡོད་དེ། དབང་པོ་རྣོ་བ་ཆོས་ཀྱི་རྗེས་སུ་འབྲང་བ་དང་། དབང་རྟུལ་དད་པའི་རྗེས་འབྲང་གཉིས་ཡོད་པའི་ཕྱིར།
དེ་གཉིས་ལས་སྔོན་སྐོམ་པའི་སྤང་བྱ་གཅིག་ཀྱང་མ་སྤངས་པ་ནི་འབྲས་བུ་དང་པོ་ལ་ཞུགས་པ་ཡིན་ལ། དེ་གཅིག་
ནས་རྣམ་པ་ལྔའི་བར་བཅོམ་པ་དེ་ཡང་དེ་ལ་ཞུགས་པ་ཡིན་ཏེ། རྒྱུན་ཞུགས་ཞུགས་པ་ཡིན་པའི་ཕྱིར། མཐོང་
ལམ་གྱི་སྔོན་དུ་འདོད་པའི་སྒོམ་སྤང་དྲུག་པ་ནས་དགུ་པ་ཚུན་ཆད་དེ་བརྒྱད་པ་ཟད་པ་དེ་ཆོས་ཅན། འབྲས་བུ་
གཉིས་པ་ཕྱིར་འོང་ལ་ཞུགས་པ་ཡིན་ཏེ། ཆགས་བྲལ་སྔོན་སོང་གི་ཕྱིར་འོང་ཞུགས་པ་ཡིན་པའི་ཕྱིར། མཐོང་
ལམ་གྱི་སྔོན་དུ་འདོད་པ་ལ་ཆགས་པ་དང་བྲལ་བའམ། ཡང་ན་གོང་མ་ཅི་ཡང་མེད་མན་ཆད་ལ་འདོད་ཆགས་
དང་བྲལ་བ་དེ་ཆོས་ཅན། འབྲས་བུ་གསུམ་པ་ཕྱིར་མི་འོང་ལ་ཞུགས་པ་ཡིན་ཏེ། ཆགས་བྲལ་སྔོན་སོང་གི་ཕྱིར་
མི་འོང་ཞུགས་པ་ཡིན་པའི་ཕྱིར། ཞུགས་པ་དེ་གསུམ་པོ་གང་ཞིག་འབྲས་བུ་དེ་གསུམ་གང་ཐོབ་པའི་ཕྱིར་ཞུགས་
པ་དེ་ཆོས་ཅན། བཅུ་དྲུག་པ་ལམ་རྗེས་ཤེས་ལ་གནས་པ་དེའི་ཚེ་འབྲས་གནས་གསུམ་དུ་རིམ་པར་འཇོག་སྟེ།
དེའི་ཚེ་རྒྱུན་ཞུགས་སོགས་གསུམ་གྱི་འབྲས་བུ་གང་ཡིན་པ་དེ་ཐོབ་པར་འཇོག་པའི་ཕྱིར། དེའི་ཚེ་དབང་པོ་རྣོ་
རྟུལ་དེ་དག་ཆོས་ཅན། དད་པ་དང་ཆོས་ཀྱི་རྗེས་འབྲང་ཞེས་མི་བྱ་སྟེ། དབང་རྟུལ་ལ་དད་པས་མོས་པ་དང་
དབང་རྣོན་ལ་མཐོང་བས་ཐོབ་པ་ཞེས་བྱ་བའི་ཕྱིར། འབྲས་བུ་ཐོབ་པས་ནི་འབྲས་བུ་གོང་མ་ཐོབ་པའི་ཕྱིར་དུ་མི་
209



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྩོན་པ་དེ་ཆོས་ཅན། འབྲས་གནས་གོང་མ་དེའི་ཞུགས་པ་མ་ཡིན་ཏེ། འབྲས་བུ་ཁྱད་པར་ཅན་གྱི་ཞུགས་པའི་
ལམ་ཐོབ་པ་མེད་པ་དེ་ཡི་ཕྱིར། གཉིས་པ་ལ་སྤང་བྱ་སྤང་ཚུལ་དང་། ཞུགས་གནས་ཀྱི་རྣམ་གཞག་དངོས་གཉིས།
དང་པོ་ནི། ས་དང་ས་ན་ཉེས་རྣམ་དགུ། ། དེ་བཞིན་དུ་ནི་ཡོན་ཏན་རྣམས། ། ཆུང་དང་འབྲིང་དང་ཆེ་རྣམས་
ཀྱི། ། ཆུང་ངུ་ལ་སོགས་ཐ་དད་ཕྱིར། ། ཞེས་བྱུང་། འདོད་པ་ནས་སྲིད་རྩེའི་བར་གྱི་ས་དང་ས་ཆོས་ཅན།
ཁྱོད་ན་ཉེས་པ་རྣམ་པ་དགུ་དགུ་ཡོད་དེ། སྒོམ་སྤང་ཆུང་ངུ་དང་འབྲིང་དང་ཆེན་པོ་གསུམ་དང་། དེ་རེ་རེ་
ལའང་ཆུང་ངུའི་ཆུང་ངུ་ནས་ཆེན་པོའི་ཆེན་པོའི་བར་ཡོད་པའི་ཕྱིར། དེ་བཞིན་དུ་སྒོམ་ལམ་གྱི་ཡོན་ཏན་ཆོས་
ཅན། དགུ་རྣམས་ཡོད་དེ། བར་ཆད་མེད་ལམ་དང་རྣམ་གྲོལ་ལམ་རེ་རེ་ལའང་། ཆུང་ངུ་དང་འབྲིང་དང་ཆེ་
བ་རྣམས་ཀྱི་ཆུང་ངུའི་ཆུང་ངུ་ལ་སོགས་པ་ཐ་དད་དུ་དབྱེ་བ་ཡོད་པའི་ཕྱིར། གཉིས་པ་ལ། རྒྱུན་ཞུགས་འབྲས།
ཕྱིར་འོང་ཕྱིར་མི་འོང་། དགྲ་བཅོམ་ཞུགས་གནས་དང་བཞི། དང་པོ་ལ་གཉིས་ཀྱི་ཞུགས་པ་བཤད་ཟིན་
ཅིང་། འབྲས་གནས་ལ། ཙམ་པོ་བ་དང་། ཁྱད་པར་ཅན་གཉིས། དང་པོ་ནི། འབྲས་གནས་སྒོམ་སྤང་བྱ་མ་
ཟད། ། དེ་ལྟར་ཐོགས་ན་ལན་བདུན་པ། ། ཞེས་བྱུང་། རྒྱུན་ཞུགས་སྲིད་པ་ལན་བདུན་པ་བ་ཆོས་ཅན། ཁྱོད་
འཇོག་ཚུལ་ཡོད་དེ། འབྲས་བུ་ལ་གནས་པ་གང་ཞིག སྒོམ་པའི་སྤང་བྱ་གཅིག་ཀྱང་མ་ཟད་པ་དེ་ནི། རྒྱུན་
ཞུགས་དེ་ལྟར་ཐོགས་པ་སྟེ་མཆོག་ཏུའམ་རབ་ཏུ་ཐོགས་ན་འདོད་པར་སྐྱེ་སྲིད་ལན་བདུན་ལེན་པའི་རིགས་ཅན་གྱི་
རྒྱུན་ཞུགས་ཡིན་པའི་ཕྱིར། དེ་ལ་ཡང་ངེས་མ་ངེས་གཉིས་ཡོད། རྒྱུན་ཞུགས་ཀྱི་སྒྲ་དོན་ཡོད་དེ། ཐར་ལམ་གྱི་
རྒྱུན་ལ་དང་པོར་ཞུགས་པའི་རིགས་ཅན་ཡིན་པས་ན་དེར་བརྗོད་པའི་ཕྱིར། གཉིས་པ་ནི། རྣམ་གསུམ་རྣམ་
བཞི་ལས་གྲོལ་བ ། ཚེ་གཉིས་གསུམ་དུ་རིགས་ནས་རིགས། །ཞེས་བྱུང་། རྒྱུན་ཞུགས་རིགས་ནས་རིགས་སྐྱེ་
ཆོས་ཅན། འཇོག་ཚུལ་ཡོད་དེ། འབྲས་བུ་གོང་མ་ཐོབ་ཕྱིར་དུ་ཞུགས་པ་གང་ཞིག འདོད་པའི་སྒོམ་སྤང་ཉོན་
མོངས་རྣམ་པ་གསུམ་མམ། རྣམ་པ་བཞི་ལས་གྲོལ་བ་དང་
། དེའི་གཉེན་པོ་ཟག་མེད་ཀྱི་དབང་པོ་ཐོབ་པ་དང་།
འདོད་པའི་ལྷའམ་མིའི་ཚེ་གཉིས་སམ་གསུམ་ལུས་ཤིང་། ལྷ་མི་གང་རུང་གི་རིགས་ནས་རིགས་སུ་སྐྱེ་བ་ལེན་པའི་
རིགས་ཅན་དེ་དེ་ཡིན་པའི་ཕྱིར། གཉིས་པ་ལ། ཕྱིར་འོང་ཞུགས་པ་དང་འབྲས་གནས་གཉིས། དང་པོ་ནི།
རྣམ་པ་ལྔ་ཡི་བར་བཅོམ་པ། ། གཉིས་པ་ལ་ནི་ཞུགས་པ་ཡིས། ། ཞེས་བྱུང་། གཉིས་པ་རིམ་གྱིས་པའི་ཕྱིར་
འོང་ཆོས་ཅན། ཁྱོད་ཀྱི་ཞུགས་པ་ཡོད་དེ། འབྲས་གནས་གང་ཞིག སྒོམ་སྤང་གཅིག་ནས་རྣམ་པ་ལྔའི་བར་
བཅོམ་པ་གང་ཡིན་པ་དེ་དེ་ཡིན་པའི་ཕྱིར། གཉིས་པ་ལ། ཙམ་པོ་བ་དང་། ཁྱད་པར་ཅན་གཉིས། དང་པོ་ནི།
རྣམ་པ་དྲུག་པ་ཐར་གྱུར་པ། ། དེ་ནི་ལན་ཅིག་ཕྱིར་འོང་པ། ། ཞེས་གྱུར། ལན་ཅིག་ཕྱིར་འོང་བའི་འབྲས་
210



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གནས་ཆོས་ཅན། འཇོག་ཚུལ་ཡོད་དེ། འབྲས་གནས་བཞི་གང་རུང་གང་ཞིག སྒོམ་སྤང་རྣམ་པ་དྲུག་པ་ཟད་
པོར་གྱུར་པས་རབ་ཏུ་ཕྱེ་བའི་གང་ཟག་དེ་ནི་དེ་ཡིན་པའི་ཕྱིར། གཉིས་པ་ནི། ཉེས་ཆ་བདུན་ནམ་བརྒྱུད་ཟད་
པ། ། ཚེ་གཅིག་བར་ཆད་གཅིག་པ་དང་། ། ཞེས་བྱུང་། ཕྱིར་འོང་བར་ཆད་གཅིག་པ་ཆོས་ཅན། འཇོག་ཚུལ་
ཡོད་དེ། འདོད་པའི་ཉེས་པའི་ཆ་བདུན་ནམ་བརྒྱད་ཟད་པ། དེའི་གཉེན་པོ་ཐོབ་པ། དགྲ་བཅོམ་ཐོབ་པ་ལ་
ཚེ་གཅིག་དང་ཕྱིར་མི་འོང་གི་འབྲས་བུ་ཐོབ་པ་ལ་བར་ཆད་གཅིག་གིས་ཆོད་པའི་ཕྱིར་འོང་དེ་དེ་ཡིན་པའི་ཕྱིར།
གསུམ་པ་ལ། ཞུགས་པ་དང་། འབྲས་གནས་གཉིས། དང་པོ་ནི་གསུམ་པ་ལ་ནི་ཞུགས་པའང་ཡིན། ། ཞེས་
བྱུང་། ཕྱིར་འོང་འབྲས་གནས་དེ་ཆོས་ཅན། གསུམ་པ་ཕྱིར་མི་འོང་གི་འབྲས་བུ་ལ་ཞུགས་པའང་ཡིན་ཏེ། དེ་
ཐོབ་ཕྱིར་དུ་བརྩོན་པའི་ཕྱིར་འོང་འབྲས་གནས་ཁྱད་པར་ཅན་ཡིན་པའི་ཕྱིར། གཉིས་པ་ལ། མདོར་བསྟན་པ་
དང་། རྒྱས་པར་བཤད་པ་གཉིས། དང་པོ་ནི། དེ་དགུ་ཟད་པའི་ཕྱིར་མི་འོང༌། ། ཞེས་བྱུང་། ཕྱིར་མི་འོང་
འབྲས་གནས་དེ་ཆོས་ཅན། ཁྱོད་ཐོབ་པའི་དུས་ཡོད་དེ། ཕྱིར་འོང་འབྲས་གནས་ཁྱད་པར་ཅན་དེས་འདོད་
ཉོན་དགུ་པ་དེ་ཉིད་སྤངས་ཤིང་ཟད་པའི་ཚེ་ཁྱོད་དུ་གྱུར་པ་ཡིན་པའི་ཕྱིར། གཉིས་པ་ལ། གཟུགས་ཉེར་འགྲོ།
གཟུགས་མེད་ཉེར་འགྲོ། མཐོང་ཆོས་ཞི། ཉེར་འགྲོ་དགུར་དབྱེ་བ། ཚེ་ཡོངས་གྱུར། ལུས་མངོན་བྱེད་དང་
དྲུག དང་པོ་ལ། རྩ་བའི་སྒོ་ནས་ལྔ་ང་དབྱེ་བ་དང་། གོང་འཕོ་བྱེ་བྲག་ཏུ་བཤད་པ་གཉིས། དང་པོ་ནི། དེ་
ནི་བར་སྐྱེས་འདུ་བྱེད་དང་། ། འདུ་བྱེད་མེད་ཡོངས་མྱ་ངན་འདའ། ། གོང་དུ་འཕོ་བ་རྣམས་ཞེས་བྱུང་། ཕྱིར་
མི་འོང་དེ་ནི་ཆོས་ཅན། ཁྱོད་ལ་དབྱེ་ན་ལྔ་ཡོད་དེ། བར་དོའི་རྟེན་ལ་མྱང་འདས་མངོན་དུ་བྱེད་པའི་བར་
འདའ་བ་དང་། གཟུགས་ཀྱི་སྐྱེ་སྲིད་ཀྱི་རྟེན་ལ་དེ་མངོན་དུ་བྱེད་པའི་སྐྱེས་ནས་འདའ་བ་དང༌། སྐྱེས་ནས་
འབད་བརྩོན་འདུ་བྱེད་དང་བཅས་པས་དེ་མངོན་དུ་བྱེད་པའི་འདུ་བྱེད་དང་བཅས་ཏེ་འདའ་བ་དང༌། འབད་
རྩོལ་ཆེན་པོ་མེད་པར་དེ་མངོན་དུ་བྱེད་པའི་འདུ་བྱེད་མེད་པར་ཡོངས་སུ་མྱ་ངན་ལས་འདའ་བ་དང་། གོང་དུ་
འཕོ་བ་དང་ལྔ་རྣམས་སུ་ཡོད་པའི་ཕྱིར། རྒྱས་པར་ནི་གཞན་དུ་ཤེས་སོ། ། གཉིས་པ་ནི། དེ་ནི། ། བསམ་
གཏན་སྤེལ་ནས་འོག་མིན་འགྲོ། ། དེ་འཕར་ཕྱེད་འཕར་ཐམས་ཅད་དུ། ། འཆི་འཕོ་གཞན་སྲིད་རྩེ་མོར་
འགྲོ། ། ཞེས་བྱུང་། ཕྱིར་མི་འོང་གོང་འཕོ་དེ་ཆོས་ཅན། ཁྱོད་ལ་གཉིས་ཡོད་དེ། བསམ་གཏན་སྤེལ་སྒོམ་
བྱས་ནས་འོག་མིན་གྱི་མཐར་ཐུག་པར་འགྲོ་བ་དང་། གཞན་དེ་མ་བྱས་པར་སྲིད་པའི་རྩེ་མོའི་བར་འགྲོ་བ་གཉིས་
ཡོད་པའི་ཕྱིར། གཟུགས་ཉེར་འགྲོའི་ཕྱིར་མི་འོང་དེ་ཆོས་ཅན། ཁྱོད་ལ་གསུམ་ཡོད་དེ། གཟུགས་ཀྱི་གནས་
གཉིས་གསུམ་ཙམ་བཟུང་ནས་གཟུགས་ཀྱི་རྟེན་ལ་མྱང་འདས་མངོན་དུ་བྱེད་པའི་འཕར་བ་དང་། གནས་གཙང་
211



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་སྐྱེས་ཀྱང་འགའ་ཞིག་བརྒལ་ནས་འོག་མིན་དུ་འཇུག་པའིཕྱེད་དུ་འཕར་བ་དང་། ཚངས་ཆེན་མོ་གཏོགས་
པའི་གཟུགས་ཀྱི་གནས་ཐམས་ཅད་དུ་འཕོས་ནས་འོག་མིན་དུ་འཇུག་པའི་གནས་ཐམས་ཅད་དུ་འཆི་འཕོ་བ་དང་
གསུམ་ཡོད་པའི་ཕྱིར། གཉིས་པ་ནི། གཞན་ནི་གཟུགས་མེད་འགྲོ་རྣམ་བཞི། ། ཞེས་བྱུང་། གཞན་གཟུགས་
མེད་ཉེར་འགྲོའི་ཕྱིར་མི་འོང་ཆོས་ཅན། ཁྱོད་ལ་རྣམ་པ་བཞི་ཡོད་དེ། སྐྱེ་འདའ་བ་ནས་གོང་འཐོའི་བར་བཞི་
ཡོད་པའི་ཕྱིར། གསུམ་པ་མཐོང་ཆོས་ཞི་ནི། གཞན་ནི་འདི་ལ་མྱ་ངན་འདའ། ། ཞེས་བྱུང་། གཞན་ཕྱིར་མི་
འོང་མཐོང་ཆོས་ཞི་ཆོས་ཅན། བཞག་ཏུ་ཡོད་དེ། ཉེར་འགྲོ་གཉིས་ལས་གཞན་པའི་ཕྱིར་མི་འོང་མཐོང་ལམ་
ཐོབ་པའི་ཚེ་འདི་ལ་མྱ་ངན་ལས་འདའ་བ་དེ་དེ་ཡིན་པའི་ཕྱིར། བཞི་བ་ལ། དགུར་བཤད་པ་དང་། དེའི་ཁྱད་
པར་དང་། དམ་པའི་འགྲོ་བ་བདུན་དང་གསུམ། དང་པོ་ནི། གསུམ་ལའང་རྣམ་པ་གསུམ་ཕྱེ་ནས། །
གཟུགས་སུ་ཉེར་འགྲོ་དགུར་བཤད་དོ། ། ཞེས་བྱུང་། གཟུགས་སུ་ཉེར་འགྲོ་ཆོས་ཅན། ཁྱོད་ལ་དབྱེ་ན་དགུར་
ཡོད་པར་བཤད་དེ། བར་འདའ་བ་དང་། སྐྱེ་འདའ་བ་དང་། གོང་དུ་འཕོ་བ་གསུམ་ལ་ཡང་རྣམ་པ་གསུམ་
གསུམ་དུ་ཕྱེ་ནས་དགུར་ཡོད་པའི་ཕྱིར། དེར་ཐལ། དང་པོ་ལ་མྱུར་བར་དང་། མྱུར་བ་མིན་པར་དང་། དུས་
རིང་ནས་འདའ་བ་གསུམ། གཉིས་པ་ལ་སྐྱེས་ཙམ་ནས་དང་། འདུ་བྱེད་དང་བཅས་ཏེ་དང་། འདུ་བྱེད་མེད་
པར་འདའ་བ་གསུམ། གསུམ་པ་ལ་འཕར་བ་དང་
། ཕྱེད་འཕར་དང་། གནས་ཐམས་ཅད་དུ་འཆི་འཕོ་བ་
གསུམ་ཡོད་པའི་ཕྱིར། གཉིས་པ་ནི། དེ་དག་གི་ནི་ཁྱད་པར་རྣམས། ། ལས་དང་ཉོན་མོངས་བྱེ་བྲག་ལ། །
ཞེས་བྱུང་། ཕྱིར་མི་འོང་དགུ་པོ་དེ་དག་གི་ཆོས་ཅན། ཁྱད་པར་རྣམས་དེ་ལྟར་འབྱུང་བའི་རྒྱུ་མཚན་ཡོད་དེ།
ལས་དང་དབང་པོ་དང་ཉོན་མོངས་པའི་བྱེ་བྲག་ལས་བཞག་པའི་ཕྱིར། དེར་ཐལ། དང་པོ་གསུམ་མངོན་པར་
འགྲུབ་པའི་ལས་ཀྱི་དང་། བར་བ་གསུམ་སྐྱེས་ནས་མྱོང་འགྱུར་གྱི་ལས་དང་
། ཕྱི་མ་གསུམ་ལན་གྲངས་གཞན་ལ་
མྱོང་འགྱུར་གྱི་ལས་དང་། ཡང་རིམ་པ་བཞིན་དབང་པོ་རྣོ་འབྲིང་རྟུལ་གསུམ་དང་། ཡང་རིམ་པ་བཞིན་ཉོན་
མོངས་ཆུང་འབྲིང་ཆེན་པོ་གསུམ་གྱི་བྱེ་བྲག་གམ་ཁྱད་པར་གྱིས་བཞག་པའི་ཕྱིར། གསུམ་པ་ནི། གོང་དུ་འཕོ་བ་
མ་ཕྱེ་བར། ། དམ་པའི་འགྲོ་བ་བདུན་དུ་འདོད། ། དམ་པ་དམ་མིན་འཇུག་མི་འཇུག ། སོན་པ་ཕྱིར་མི་འོང་
ཕྱིར་དེ། ། ཞེས་བྱུང་། མདོ་ལས་བསྟན་པའི་སྐྱེས་བུ་དམ་པའི་འགྲོ་བ་དེ་ཆོས་ཅན། ཁྱོད་ལ་བདུན་དུ་ཡོད་དེ།
སྔར་གྱི་དགུ་པོ་དེ་ལས་གོང་དུ་འཕོ་བ་མ་ཕྱེ་བར་གཅིག་ཏུ་བགྲང་བས་བདུན་དུ་ཡོད་པའི་ཕྱིར། དེ་ཆོས་ཅན།
དམ་པ་ཞེས་བྱ་སྟེ། དམ་པ་དགེ་བ་ཁོ་ནར་འཇུག་ཅིང་། དམ་མིན་མི་དགེ་བ་ལ་མི་འཇུག་པའི་ཕྱིར། ཕྱིར་མི་
འོང་ཞེས་བྱ་སྟེ། འདོད་པ་ལས་སོན་ཞིང་རང་ས་དང་འོག་སར་ཚེ་ཕྱི་མར་སླར་མི་འོང་བའི་འགྲོ་བ་ཡིན་པའི་ཕྱིར།
212



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ལྔ་བ་ཚེ་ཡོངས་གྱུར་ལ། དངོས་དང་། ཞར་བྱུང་གཉིས། དང་པོ་ནི། འདོད་པར་ཚེ་ཡོངས་གྱུར་པའི་
འཕགས། ། ཁམས་གཞན་དུ་ནི་འགྲོ་བ་མེད། ། དེ་དག་གོས་མར་སྐྱེས་པ་ནི། ། ཡོངས་ཉམས་དབང་པོ་འཕོ་
མི་བསྟེན། ། ཞེས་བྱུང་། འདོད་པར་ཚེ་ཡོངས་གྱུར་གྱི་འཕགས་པ་ཆོས་ཅན། ཁྱོད་འཇོག་ཚུལ་ཡོད་དེ། རྒྱུན་
ཞུགས་དང་ཕྱིར་འོང་གི་འབྲས་བུ་གང་རུང་ཐོབ་ནས་འདོད་པའི་ཚེ་གཉིས་པར་ཕྱིར་མི་འོང་གི་འབྲས་བུ་ཐོབ་
པའི་ཕྱིར་མི་འོང་ཞིག་དེ་ཡིན་པའི་ཕྱིར། དེ་ཆོས་ཅན། ཁམས་གཞན་དུ་ནི་འགྲོ་བ་མེད་དེ། འདོད་པའི་ཚེ་དེ་
ཉིད་ལ་མྱང་འདས་མངོན་དུ་བྱེད་པའི་ཕྱིར། དེ་དང་ཁམས་གོང་མར་སྐྱེས་པའི་འཕགས་པ་ཆོས་ཅན། ཡོངས་
སུ་ཉམས་པ་དང་དབང་པོ་འཕོ་བ་མི་བསྟེན་ཏེ། མི་ཉམས་པ་དང་དབང་པོ་མི་འཕོ་བའི་རྟེན་ཁྱད་པར་ཅན་ཐོབ་
པའི་ཕྱིར། གཉིས་པ་ནི། དང་པོ་བཞི་པ་སྤེལ་བར་བྱེད། ། སྐད་ཅིག་མ་ནི་བསྲེས་པས་འགྲུབ། ། སྐྱེ་དང་
གནས་པར་བྱ་ཕྱིར་དང་། ། ཉོན་མོངས་པས་ནི་འཇིག་ཕྱིར་ཡང་། ། དེ་ནི་རྣམ་པ་ལྔ་ཡི་ཕྱིར། ། གནས་གཙང་
སྐྱེ་བ་ལྔ་ཁོ་ན། ། ཞེས་བྱུང་། ཕྱིར་མི་འོང་དང་དགྲ་བཅོམ་ཁ་ཅིག་ཆོས་ཅན། ཁྱོད་ཀྱིས་བསམ་གཏན་སྤེལ་
སྒོམ་བྱེད་པའི་ཚེ་དང་པོར་བསམ་གཏན་བཞི་བསྲེས་བར་བྱེད་པ་ཡིན་ཏེ། དེ་བསམ་གཏན་གཞན་གྱི་མཆོག་
ཡིན་པའི་ཕྱིར། སྤེལ་ཚུལ་ཡོད་དེ། བསམ་གཏན་ཟག་མེད་གཉིས་ཀྱི་བར་དུ་ཟག་བཅས་དང་། དེ་ལས་བཟློག་
པ་སོགས་སྐད་ཅིག་མ་རེ་རེ་བཞིན་བསྲེས་པས་འགྲུབ་པའི་ཕྱིར། དགོས་པ་ཡོད་དེ། གནས་གཙང་དུ་སྐྱེ་བ་དང་།
མཐོང་ཆོས་ལ་བདེ་བར་གནས་པར་བྱ་བའི་ཕྱིར་དང་། ཉོན་མོངས་མ་སྤངས་པའི་དབང་རྟུལ་འགའ་ཞིག་ཉོན་
མོངས་པས་ནི་འཇིག་པ་དེ་ཞི་བའི་ཕྱིར་ཡང་སྒོམ་པར་བྱེད་པའི་ཕྱིར། བསྒོམ་ཚུལ་ལྔར་ངེས་ཏེ། གནས་གཙང་
མར་སྐྱེ་བའི་གནས་ལ་མི་ཆེ་བ་སོགས་ལྔ་ཁོ་ན་ཡིན་པས་དེར་སྐྱེ་བའི་རྒྱུར་བསམ་གཏན་སྤེལ་སྒོམ་བྱེད་ཚུལ་དེ་ནི་
རྣམ་པ་ལྔ་ཁོ་ནར་ངེས་པའི་ཕྱིར། སྤེལ་སྒོམ་ཆོས་ཅན། ཁྱོད་ལ་ལྔ་ཡོད་དེ། ཆུང་ངུ་གསུམ་དུ་སྤེལ་བ། འབྲིང་
དྲུག་ཏུ་སྤེལ་བ། ཆེན་པོ་དགུར་སྤེལ་བ། ཤིན་ཏུ་ཆེ་བ་བཅུ་གཉིས་སུ་སྤེལ་བ། ཤིན་ཏུ་ཆེས་ཆེ་བ་བཅོ་ལྔར་སྤེལ་
བ་རྣམས་སུ་ཡོད་པའི་ཕྱིར། དྲུག་པ་ནི། འགོག་པ་ཐོབ་པའི་ཕྱིར་མི་འོང་། །ལུས་ཀྱིས་མངོན་སུམ་བྱེད་པར་
འདོད། ། ཅེས་བྱུང་། ཕྱིར་མི་འོང་ལུས་མངོན་བྱེད་ཆོས་ཅན། བཞག་ཏུ་ཡོད་དེ། འགོག་པའི་སྙོམས་འཇུག་
ཐོབ་པའི་ཕྱིར་མི་འོང་དེ་ཕྱིར་མི་འོང་ལུས་ཀྱིས་མངོན་དུ་བྱེད་པར་འདོད་པའི་ཕྱིར། ལུས་ཀྱིས་མངོན་དུ་བྱེད་
ཅེས་བརྗོད་པའི་རྒྱུ་མཚན་ཡོད་དེ། སེམས་སམ་ཚོར་འདུ་འགག་པའི་ལུས་ལ་བརྟེན་ནས་སྙོམས་འཇུག་དེ་སྐྱེ་
བའི་ཕྱིར། སྤྱིར་ཕྱིར་མི་འོང་ལ་དབྱེ་ན་ཁྲི་ཉིས་སྟོང་དགུ་བརྒྱ་དང་དྲུག་ཅུ་ཡོད་དེ། ཕྱིར་མི་འོང་བར་འདའ་བ་
སོགས་རིགས་ལྔ་བོ་རེ་རེ་ལའང་ཉིས་སྟོང་ལྔ་བརྒྱད་བཅུ་རྩ་གཉིས་རེ་ཡོད་པར་རང་འགྲེལ་ལས་བཤད་པའི་ཕྱིར།
213



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞི་བ་དགྲ་བཅོམ་ཞུགས་འབྲས་ལ། ཞུགས་པར་དང་། འབྲས་གནས་གཉིས། དང་པོ་ནི། སྲིད་རྩེའི་བར་
ཆ་བརྒྱད་ཟད་པ། ། དགྲ་བཅོམ་ཉིད་ལ་ཞུགས་པ་ཡིན། ། དགུ་པའི་བར་ཆད་མེད་ལམ་ཡང་། ། དེ་ནི་རྡོ་རྗེ་ལྟ་
བུ་ཡིན། ། ཞེས་བྱུང་། ། དགྲ་བཅོམ་ཞུགས་པ་ཆོས་ཅན། ཁྱོད་འཇོག་ཚུལ་ཡོད་དེ། བསམ་གཏན་དང་པོའི་
སྒོམ་སྤང་གཅིག་སྤངས་པ་ནས་སྲིད་རྩེའི་བར་གྱི་སྒོམ་སྤང་གི་ཆ་བརྒྱད་པ་ཟད་པའི་ཕྱིར་མི་འོང་རྣམས་དགྲ་
བཅོམ་པ་ཉིད་ཀྱི་འབྲས་བུ་ལ་ཞུགས་པ་ཡིན་པའི་ཕྱིར་དང་། སྲིད་ཉོན་དགུ་པའི་དངོས་གཉེན་བར་ཆད་མེད་
ལམ་ལ་གནས་པའི་འབྲས་གནས་གཞན་དེ་ཡང་དེ་ཡིན་པའི་ཕྱིར། བར་ཆད་མེད་ལམ་དེ་ཆོས་ཅན། རྡོ་རྗེ་ལྟ་
བུའི་ཏིང་ངེ་འཛིན་ཡིན་ཏེ། རྫས་ཀྱི་རྡོ་རྗེ་ཕ་ལམ་ལྟར་ཉོན་མོངས་པ་ཐམས་ཅད་འཇོམས་ཤིང་འབིགས་པའི་
སྒོམ་ལམ་བར་ཆད་མེད་ལམ་མཐར་ཐུག་ཡིན་པའི་ཕྱིར། གཉིས་པ་འབྲས་གནས་ལ། དངོས་དང་། ཁྱད་ཆོས་
དང༌། དབྱེ་བ་གསུམ། དང་པོ་ནི། དེ་ཟད་ཐོབ་དང་ཟད་པ་ཤེས། ། དེ་ཚེ་དེ་མི་སློབ་དགུ་བཅོམ། ། ཞེས་
བྱུང་། དགྲ་བཅོམ་འབྲས་གནས་ཆོས་ཅན། ཁྱོད་ཐོབ་པའི་དུས་ཡོད་དེ། སྲིད་ཉོན་དགུ་པ་དེ་ཟད་པའི་བྲལ་
བ་ཐོབ་པ་དང་ལྷན་ཅིག་ཟག་པ་ཟད་པའི་ཤེས་པ་སྐྱེས་པ་དེའི་ཚེ་ཐོབ་པ་ཡིན་པའི་ཕྱིར་ཏེ། དེའི་ཚེ་ཁྱོད་ཀྱི་
ཞུགས་པ་དེས་ལམ་དེའི་གོང་དུ་སློབ་མི་དགོས་པའི་རང་ལམ་ གྱི་མི་སློབ་པའི་ལམ་གསར་དུ་ཐོབ་པའི་ཕྱིར།
གཉིས་པ་ལ། ཆགས་བྲལ་གྱི་རྣམ་གཞག་དང་། དགེ་སྦྱོང་ཚུལ་གྱི་རྣམ་གཞག་གཉིས། དང་པོ་ལ། གང་གིས་
ཆགས་པ་དང་བྲལ་བའི་ལམ་དང་། བྲལ་ཐོབ་སྐྱེ་ཚུལ། ས་གང་གི་གང་ལ་ཆགས་པ་དང་བྲལ་བ། འཇིག་རྟེན་
པའི་ལམ་གྱི་དམིགས་རྣམ་བཤད་པ་བཞི། དང་པོ་ནི། འཇིག་རྟེན་འདས་ཀྱིས་སྲིད་རྩེ་ལས། ། ཆགས་བྲལ་
གཞན་ལས་རྣམ་པ་གཉིས། ། ཞེས་བྱུང་། ཤེས་བྱ་ཆོས་ཅན། ལམ་གང་གིས་གང་ལ་ཆགས་པ་བྲལ་བར་བྱེད་
ཚུལ་ཡོད་དེ། འཇིག་རྟེན་ལས་འདས་པའི་སྒོམ་ལམ་གྱིས་སྲིད་རྩེ་ལས་ཆགས་པ་དང་བྲལ་བར་བྱེད་པ། སྲིད་རྩེ་
ལས་གཞན་པའི་ཉོན་མོངས་བརྒྱད་ནི་འཇིག་རྟེན་ལས་འདས་མ་འདས་ཀྱི་སྒོམ་ལམ་རྣམ་པ་གཉིས་ཀྱིས་ཆགས་
བྲལ་བྱེད་པ་ཡོད་པའི་ཕྱིར། གཉིས་པ་ནི། འཇིག་རྟེན་པ་ཡི་ཆགས་བྲལ་བའི། ། འཕགས་པ་བྲལ་བའི་ཐོབ་
རྣམ་གཉིས། །ཁ་ཅིག་འཇིག་རྟེན་འདས་ཀྱིས་ཀྱང༌། ། བཏང་ལ་ཉོན་མོངས་མི་ལྡན་ཕྱིར། ། སྲིད་རྩེའི་ཕྱེད་
ལས་རྣམ་གྲོལ་དང་། ། གོང་དུ་སྐྱེས་པ་བཞིན་མི་ལྡན། ། ཞེས་བྱུང་། འཕགས་པ་འཇིག་རྟེན་པ་ཡི་ལམ་གྱིས་
འདོད་ཆགས་དང་བྲལ་བར་གྱུར་པ་ཆོས་ཅན། ཁྱོད་ལ་འཕགས་པའི་བྲལ་བའི་ཐོབ་པ་འཇིག་རྟེན་ལས་འདས་
མ་འདས་རྣམ་པ་གཉིས་ཡོད་དེ། འཇིག་རྟེན་པའི་ཞི་རགས་ཀྱི་རྣམ་པ་ཅན་གྱི་ལམ་དང་། འཇིག་རྟེན་ལས་
འདས་པའི་ལམ་གྱིས་འདོད་ཆགས་དང་བྲལ་བ་གཉིས་ཡོད་པའི་ཕྱིར། ཁ་ཅིག་ན་རེ། འཇིག་རྟེན་ལས་འདས་
214



༄༅། །ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པའི་ལམ་གྱིས་ཀྱང་འདོད་ཆགས་དང་བྲལ་བ་རྣམ་པ་གཉིས་ཡོད་དེ། ལམ་གོང་མ་བཏང་བ་ལ་དེའི་ཉོན་མོངས་
དང་མི་ལྡན་པ་ཡོད་པའི་ཕྱིར་ཟེར་ན། མ་ཁྱབ་སྟེ། འདས་ལམ་གྱིས་སྲིད་ཚེའི་ཕྱེད་ལས་རྣམ་པར་གྲོལ་བའི་ཕྱིར་
མི་འོང་འགའ་ཞིག་དབང་པོ་འཕོས་པ་ན་ལམ་སྔར་མ་བཏང་ཞིང་འཇིག་རྟེན་པའི་བྲལ་ཐོབ་མེད་ཀྱང་སྲིད་རྩེའི་
ཉོན་མོངས་སླར་མི་ལྡན་པ་དང་། འདོད་པར་ཆགས་བྲལ་གྱི་སོ་སྐྱེ་བསམ་གཏན་དང་པོ་ཡན་གྱི་གོང་དུ་སྐྱེས་པ་ལ་
འདོད་པའི་ཉོན་མོངས་དང་བྲལ་བའི་ཐོབ་པ་ཟག་བཅས་བཏང་བས་བྲལ་ཐོབ་མེད་ཀྱང་འདོད་ཉོན་སླར་མི་ལྡན་
པ་བཞིན་ཡིན་པའི་ཕྱིར། གསུམ་པ་ནི། ཟག་མེད་མི་ལྕོགས་མེད་པ་ཡིས། ། ཐམས་ཅད་ལ་ནི་འདོད་ཆགས་
བྲལ། ། ས་གསུམ་ལས་རྒྱལ་བསམ་གཏན་ནམ། ། ཉེར་བསྡོབས་ལས་མཐའི་རྣམ་གྲོལ་ལམ། ། གོང་མའི་ཉེར་
བསྡོགས་ལམ་མིན་འཕགས། ། བརྒྱུད་ཀྱིས་རང་གོང་ས་ལས་རྒྱལ། ། ཞེས་བྱུང༌། ཟག་མེད་ཀྱི་ས་ཆོས་ཅན།
ཁྱོད་ལ་དགུ་ཡོད་དེ། བསམ་གཏན་དང་པོའི་ཉེར་བསྡོགས་ཟག་མེད་དང་། དང་པོའི་དངོས་གཞི་ཟག་མེད་
ཙམ་ཁྱད་གཉིས་དང་། བསམ་གཏན་ཕྱི་མ་གསུམ་གྱི་དངོས་གཞི་ཟག་མེད་དང་། གཟུགས་མེད་གསུམ་གྱི་ཟག་
མེད་གསུམ་དང་དགུ་ཡོད་པའི་ཕྱིར། དེ་ལས་བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་ཡི་ས་ཆོས་
ཅན། འདོད་པ་ནས་སྲིད་རྩེའི་བར་གྱི་ས་ཐམས་ཅད་ལ་འདོད་ཆགས་དང་བྲལ་བར་བྱེད་ནུས་ཏེ། བར་ཆད་
མེད་ལམ་གྱི་བདག་ཉིད་དང་བྲལ་བའི་སྒོ་ནས་དེ་ལྟར་ནུས་པའི་ཕྱིར་ཏེ། དེས་འདོད་པ་དང་བསམ་གཏན་དང་
པོ་གཉིས་ཏེ་ས་འོག་མ་གསུམ་ལས་འདོད་ཆགས་དང་བྲལ་ནས་རྒྱལ་བའི་རྣམ་གྲོལ་ལམ་ཐོབ་པའི་ཚེ། རྣལ་གྲོལ་
ལམ་གཉིས་ཐོབ་སྟེ། བསམ་གཏན་གྱི་དངོས་གཞི་འམ། ཉེར་བསྡོགས་ལས་མཐར་སྟེ་རྣམ་གྲོལ་ལམ་ཐོ་མའི་ངོ་
བོར་སྐྱེ་བའི་ཕྱིར། བསམ་གཏན་བཞི་སོགས་གོང་མ་ལ་ཆགས་པ་དང་བྲལ་བའི་རྣམ་གྲོལ་ལམ་ཆོས་ཅན། ཐ་
མའི་ཉེར་བསྡོགས་ལས་སྐྱེ་བ་མིན་ཏེ། དངོས་གཞི་ཁོ་ན་ལས་སྐྱེ་བ་ཡིན་པའི་ཕྱིར། འཕགས་པའི་ཟག་མེད་ཀྱི་
བསམ་གཏན་བཞི་དང་གཟུགས་མེད་དང་པོ་གསུམ་དང་དངོས་གཞི་ཟག་མེད་བརྒྱུད་ཆོས་ཅན། ཁྱོད་ཀྱིས་རང་
ས་དང་གོང་ས་ལས་རྒྱལ་བར་བྱེད་ཀྱི། འོག་ས་ལས་མིན་ཏེ། དེ་ལས་པར་འདོད་ཆགས་དང་བྲལ་ཟིན་པའི་ཕྱིར།
བཞི་པ་དམིགས་རྣམ་ལ། འཇིག་རྟེན་པའི་ལམ་གྱི་དམིགས་རྣམ་དང་། འཇིག་རྟེན་ལས་འདས་པའི་མཐར་
གྲོལ་ལམ་སྐྱེ་ཚུལ་གཉིས། དང་པོ་ནི། འཇིག་རྟེན་པ་ཡི་རྣམ་གྲོལ་དང་
། ། བར་ཆད་མེད་ལམ་གོ་རིམ་
བཞིན། ། ཞི་སོགས་རིགས་སོགས་རྣམ་པ་ཅན། ། གོང་དང་འོག་མའི་སྤྱོད་ཡུལ་ཅན། ། ཞེས་བྱུང་། འཇིག་
རྟེན་པ་ཡི་རྣམ་གྲོལ་ལམ་དང་དེའི་བར་ཆད་མེད་ལམ་གཉིས་ཆོས་ཅན། དམིགས་རྣམ་ཡོད་དེ། གོ་རིམ་བཞིན་
དུ་སྔ་མས་ས་གོང་མ་ལ་ཞི་བ་དང་གྱ་ནོམ་པ་སོགས་ཀྱི་རྣམ་པ་ཅན་གྱི་ངོ་བོར་སྤྱོད་ཡུལ་དུ་བྱེད་ལ། ཕྱི་མས་ནི་ས་
215



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འོག་མ་ལ་རིགས་པ་དང་དམན་པ་སོགས་ཀྱི་རྣམ་པའི་སྒོ་ནས་སྤྱོད་ཡུལ་དུ་བྱེད་པའི་ཕྱིར། གཉིས་པ་ནི། གལ་
ཏེ་མི་གཡོའི་ཟད་ཤེས་ལས། ། མི་སྐྱེའི་བློ་གྲོས་གལ་ཏེ་མིན། ། ཟད་པ་ཤེས་སམ་མི་སློབ་ལྟ། ། དེ་ནི་དགྲ་བཅོམ་
ཐམས་ཅད་ལ། །ཞེས་བྱུང་། གལ་ཏེ་དགྲ་བཅོམ་པ་དེ་ཆོས་ཅན། མི་གཡོ་བའི་ཆོས་ཅན་ཡིན་ན་ཟད་པ་ཤེས་
པ་ལས་མི་སྐྱེ་བའི་བློ་གྲོས་ཏེ་ཤེས་བ་སྐྱེ་ལ། གལ་ཏེ་དེ་མིན་ན་དེ་ལས་ཟད་པ་ཤེས་པའི་རྒྱུན་ནམ། མི་སློབ་པའི་
ཡང་དག་པའི་ལྟ་བ་གང་རུང་སྐྱེ་སྟེ། དེ་ལྟར་འབྱུང་པའི་རྒྱུ་ཚང་བའི་ཕྱིར། མི་སློབ་པའི་ལྟ་བ་དེ་ནི་ཆོས་ཅན།
མི་གཡོ་བའི་ཆོས་ཅན་གྱི་དགྲ་བཅོམ་ལའང་ཡོད་དེ། དགྲ་བཅོམ་པ་ཐམས་ཅད་ལ་ཡོད་པའི་ཕྱིར། གཉིས་པ་
དགེ་སྦྱོང་ཚུལ་གྱི་འབྲས་བུ་ལ། ངོ་བོ་དབྱེ་བ་དང་བཅས་པ་དང་། མདོ་དང་འགལ་བའི་རྩོད་པ་སྤང་བ་དང་།
དོགས་གཅོད་དང་། འཐོབ་པའི་ཚུལ་བཞི། དང་པོ་ནི། དགེ་སྦྱོང་ཚུལ་ནི་དྲི་མེད་ལམ། ། འབྲས་བུ་འདུས་
བྱས་འདུས་མ་བྱས། ། དེ་དག་བརྒྱད་ཅུ་རྩ་དགུའོ། ། གྲོལ་ལམ་ཟད་པ་རྣམས་དང་བཅས། ། ཞེས་བྱུང་།
དགེ་སྦྱོང་གི་ཚུལ་ཆོས་ཅན། ཁྱོད་ཀྱི་ངོ་བོ་ཡོད་དེ། དྲི་མེད་དེ་ཟག་མེད་བར་ཆད་མེད་ལམ་ལ་འཇོག་པའི་ཕྱིར།
བར་ཆད་མེད་ལམ་དེ་ཆོས་ཅན། དགེ་སློང་གི་ཚུལ་ཡིན་ཏེ། རང་རྒྱུད་ལྡན་གྱི་གང་ཟག་དོན་དམ་པའི་དགེ་སྦྱོང་
དུ་འཇོག་བྱེད་ཀྱི་ཚུལ་ཏེ་ལམ་ཡིན་པའི་ཕྱིར། དགེ་སྦྱོང་ཚུལ་གྱི་འབྲས་བུ་ཆོས་ཅན། ཁྱོད་ལ་དབྱེ་ན་གཉིས་ཡོད་
དེ། འདུས་བྱས་རྣམ་གྲོལ་ལམ་དང་འདུས་མ་བྱས་འགོག་བདེན་གཉིས་ཡོད་པའི་ཕྱིར། གཉིས་པོ་དེ་དག་ཆོས་
ཅན། རེ་རེ་ལའང་བརྒྱད་ཅུ་རྩ་དགུར་ཡོད་དེ། མཐོང་སྤང་སྤངས་པའི་རྣམ་གྲོལ་ལམ་བརྒྱད་དང་། ས་དགུའི་
སྒོམ་སྤང་སྤངས་པའི་རྣམ་གྲོལ་ལམ་དགུ་དགུ་བརྒྱད་ཅུ་རྩ་གཅིག ཟད་པ་འགོག་བདེན་དང་བདེན་པ་རྣམས་
ལའང་དེ་ལྟར་ཡོད་པའི་ཕྱིར། སྤྱི་དོན་གྱིས་ཅུང་ཟད་བཤད་ན། དགེ་སྦྱོང་ཚུལ་གྱི་འབྲས་བུ་ཡིན་ན། འབྲས་
བུ་ཡིན་པས་མ་ཁྱབ་སྟེ། འདུས་མ་བྱས་འགོག་བདེན་རྣམས་འབྲས་བུ་མ་ཡིན་པའི་ཕྱིར། དགེ་སྦྱོང་གི་འབྲས་བུ་
ཐོབ་པའི་གང་ཟག་ཡིན་ན། འབྲས་བུ་བཞི་གང་རུང་དང་ལྡན་པས་མ་ཁྱབ་སྟེ། དགེ་སྦྱོང་གི་འབྲས་བུ་ཐོབ་པའི་
སངས་འཕགས་ཡོད་པའི་ཕྱིར། རྒྱུན་ཞུགས་ཞུགས་པ་ལ་སོ་སྐྱེ་མེད་དེ། འདིར་ཞུགས་པ་བཞི་བོ་གང་རུང་
ལའང་འཕགས་པས་ཁྱབ་པའི་ཕྱིར། ཉན་ཐོས་མཐོང་ལམ་རྣམ་གྲོལ་ལམ་གནས་པའི་རྒྱུན་ཞུགས་འབྲས་གནས་
མེད་དེ། རྒྱུན་ཞུགས་འབྲས་གནས་ལ་སྒོམ་ལམ་པས་ཁྱབ་པའི་ཕྱིར། དེར་ཐལ། འབྲས་གནས་དང་པོ་གསུམ་
ལ་སྒོམ་ལམ་པས་ཁྱབ་པའི་ཕྱིར། དེར་ཐལ། ཆགས་བྲལ་སྔོན་སོང་གི་འབྲས་གནས་ལ་བཅུ་དྲུག་པ་ལམ་རྗེས་
ཤེས་ཐོབ་དགོས་ཤིང་། དེ་ཉིད་སྐབས་འདིར་སྒོམ་ལམ་དུ་འཇོག་པའི་ཕྱིར། འབྲས་བུ་བཞི་གང་རུང་ཐོབ་ཕྱིར་
དུ་བརྩོན་བཞིན་པའི་ཉན་ཐོས་ཡིན་ན། དེ་གང་རུང་གི་ཞུགས་པ་ཡིན་པས་མ་ཁྱབ་སྟེ། དེ་དག་ཐོབ་ཕྱིར་བརྩོན་
216



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། ：
བཞིན་པའི་ཉན་ཐོས་ཚོགས་ལམ་པ་ཡོད་པའི་ཕྱིར། ཆགས་བྲལ་སྔོན་སོང་གི་ཕྱིར་འོང་ཕྱིར་མི་འོང་གང་རུང་གི་
ཞུགས་པ་ཡིན་ན། མཐོང་ལམ་པ་ཡིན་པས་ཁྱབ། བར་པ་གཉིས་ཀྱི་རིམ་གྱིས་པའི་ཞུགས་པ་ཡིན་ན། སྒོམ་
ལམ་པ་ཡིན་པས་ཁྱབ་སྟེ། རྒྱུན་ཞུགས་འབྲས་གནས་ཁྱད་པར་ཅན་དང་། ཕྱིར་འོང་འབྲས་གནས་ཁྱད་པར་
ཅན་ལ་སྒོམ་ལམ་བས་ཁྱབ་པའི་ཕྱིར། གཉིས་པ་ནི། འབྲས་བུ་བཞིར་རྣམ་བཞག་པ་ནི། །རྒྱུ་ལྔ་དག་ནི་སྲིད་
ཕྱིར་རོ། ། འབྲས་ལ་སྔོན་ལམ་བཏང་བ་དང་། ། གཞན་ཐོབ་པ་དང་ཟད་བསྡོམས་དང་། ༑ ཤེས་པ་བརྒྱུད་
ཚན་ཐོབ་པ་དང་། ། རྣམ་པ་བཅུ་དྲུག་ཐོབ་པའོ། ། ཞེས་བྱུང་། དགེ་སྦྱོང་ཚུལ་གྱི་འབྲས་བུ་བརྒྱད་ཅུ་རྩ་
དགུར་བཤད་པ་དེ་ཆོས་ཅན། མདོ་ལས་འབྲས་བུ་བཞིར་བཤད་པ་དང་འགལ་བའི་སྐྱོན་མེད་དེ། བཞིར་རྣམ་
པར་བཞག་པའི་རྒྱུ་མཚན་དག་ནི་རྣམ་པ་ལྔ་སྲིད་པའི་ཕྱིར། གང་ཞེ་ན་ཡོད་དེ། འབྲས་བུ་ལ་རང་གི་ཞུགས་
ལམ་སྔོན་དུ་བཏང་བ་དང་། ཞུགས་པ་ལས་གཞན་པའི་འབྲས་གནས་ཀྱི་ལམ་ཐོབ་པ་དང་། མཐོང་སྤང་ཐམས་
ཅད་ཟད་པ་བསྡོམས་པའི་ཐོབ་པ་གཅིག་རྙེད་པ་དང༌། སྡུག་བསྔལ་ཆོས་ཤེས་སོགས་ཤེས་པ་བརྒྱད་ཚན་ཐོབ་པ་
དང་། རྣམ་པ་མི་རྟག་སོགས་བཅུ་དྲུག་རྟོགས་པའི་ལམ་ཐོབ་པ་ལྔ་ཡོད་པའི་ཕྱིར། གསུམ་པ་དོགས་གཅོད་ནི།
འཇིག་རྟེན་པ་ཡི་ཐོབ་འབྲས་ནི། ། བསྲེས་དང་ཟག་མེད་ཐོབ་འཛིན་ཕྱིར། །དེ་ཉིད་ཚངས་ཚུལ་ཚངས་པ་
ཡི། །འཁོར་ལོ་ཚངས་པས་བསྐོར་ཕྱིར་རོ། ། ཆོས་ཀྱིས་འཁོར་ལོ་མཐོང་བའི་ལམ། མྱུར་བར་འགྲོ་སོགས་
རྩིབས་སོགས་ཀྱིས། ཞེས་བྱུང༌། ཁོ་ན་རེ། ཆགས་བྲལ་སྔོན་སོང་གི་བར་པ་གཉིས་ཀྱི་འབྲས་བུ་དེ་དགེ་སྦྱོང་
ཚུལ་གྱི་འབྲས་བུར་ཇི་ལྟར་རུང་ཞེ་ན། དེ་གཉིས་ཆོས་ཅན། དགེ་སྦྱོང་ཚུལ་གྱི་འབྲས་བུར་མི་རུང་བའི་སྐྱོན་མེད་
དེ། འཇིག་རྟེན་པའི་ཐོབ་འབྲས་ཙམ་མ་ཡིན་པར་འཇིག་རྟེན་པའི་ཐོབ་འབྲས་ནི་མཐོང་ལམ་གྱི་བྲལ་འབྲས་
དེར་བསྲེས་པ་དང་། ཟག་མེད་ཀྱི་ཐོབ་པ་ཡང་འཛིན་པའི་ཕྱིར། དགེ་སྦྱོང་གི་ཚུལ་དེ་ཉིད་ཆོས་ཅན། ཚངས་
པའི་ཚུལ་ཞེས་བྱ་སྟེ། མྱང་འདས་ནི་ཚངས་པ་ཡིན་ལ་དེ་ཐོབ་བྱེད་ཀྱི་ཚུལ་ལམ་ལམ་ཡིན་པའི་ཕྱིར། ཚངས་པ་
ཡི་འཁོར་ལོ་ཆོས་ཅན། སྐོར་བ་པོ་ཡོད་དེ་དེ་ཚངས་པ་བཅོམ་ལྡན་འདས་ཀྱིས་བསྐོར་བའི་ཕྱིར། མཐོང་ལམ་གྱི་
ངོ་བོར་མྱུར་པའི་འཕགས་ལམ་ཡན་ལག་བརྒྱད་ཆོས་ཅན། ཆོས་ཀྱི་འཁོར་ལོ་ཞེས་བྱ་སྡེ། འཁོར་ལོས་བསྒྱུར་
བའི་རྒྱལ་པོའི་འཁོར་ལོ་རིན་པོ་ཆེ་དང་ཆོས་མཚུངས་པའི་ཕྱིར། དེར་ཐལ། འཁོར་ལོ་རིན་པོ་ཆེ་ནི་དེ་ལ་རྟེན་
པར་བྱེད་པའི་ལྟེ་བ་དང་། སྡུད་ཅིང་མྱུར་བར་འགྲོ་བ་སོགས་ཀྱི་མུ་ཁྱུད་དང་། གཅོད་པར་བྱེད་པའི་རྩིབས་
སོགས་གསུམ་དེ་བཞི་དུ། འདིར་ཡང་དག་པའི་ངག་དང་ལས་ཀྱི་མཐའ་དང་འཚོ་བ་གསུམ་ལྟེ་བ་དང་མཚུངས་
པ། ཡང་དག་པའི་ལྟ་བ་རྟོག་པ་རྩོལ་བ་གསུམ་ནི་རྩིབས་དང་མཚུངས། ཡང་དག་པའི་དྲན་པ་ཏིང་ངེ་འཛིན་
217



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ནི་མུ་ཁྱུད་དང་མཚུངསཔའི་ཕྱིར། བཞི་བ་ཚུལ་ནི། འདོད་པར་གསུམ་ཐོབ་ཐ་མ་ནི། གསུམ་དུའོ་གོང་
ནི་མཐོང་ལམ་མེད། མི་སྐྱོ་ལུང་ལས་འདིར་རྩོམ་ཞིང་། ། དེ་མཐར་ཕྱིན་ཅེས་འབྱུང་ཕྱིར་རོ། ། ཞེས་བྱུང་།
འབྲས་བུ་བཞི་བོ་དེ་ཆོས་ཅན། ཁམས་གསུམ་གང་གི་རྟེན་ལ་ཐོབ་པ་ཡོད་དེ། འདོད་པའི་འབྲས་བུ་དང་པོ་
གསུམ་ཐོབ་ཅིང་འབྲས་བུ་ཐ་མ་དགྲ་བཅོམ་པའི་འབྲས་བུ་ནི་ཁམས་གསུམ་གྱི་རྟེན་དུ་ཐོབ་པ་ཡོད་པའི་ཕྱིར།
འབྲས་བུ་དང་པོ་དང་ཆགས་བྲལ་སྔོན་སོང་གི་དང་པོ་གཉིས་དང་གསུམ་ཁམས་གོང་དུ་གསར་དུ་ཐོབ་པ་མེད་དེ།
དེ་ན་མཐོང་ལམ་གསར་དུ་ཐོབ་པ་མེད་པའི་ཕྱིར་ཏེ། དེ་ན་སྐྱོ་ཤས་ཆེན་པོ་མི་སྐྱེ་བའི་ཕྱིར། དེ་ནི་རིགས་པའི་
སྒྲུབ་བྱེད་ཡིན་ལ། ལུང་གི་སྒྲུབ་བྱེད་ཀྱང་ཡོད་དེ། མདོ་ལས་ཕྱིར་མི་འོང་བར་དོར་འདའ་བ་སོགས་ལྔ་པོ་འདིར་
ལམ་ལ་རྩོམ་ཞིང་ལམ་གོང་མ་དེར་མཐར་ཕྱིན་ཅེས་འབྱུང་བའི་ཕྱིར་རོ། ། གསུམ་པ་དགྲ་བཅོམ་འབྲས་གནས་ཀྱི་
དབྱེ་བ་ལ། མཚན་གཞིའི་སྒོ་ནས་དྲུག་ཏུ་དབྱེ་བ། གཉིས་སུ་བསྡུ་བ། རིགས་དང་འབྲས་བུ་གང་ལས་ཉམས་
པ། རིགས་ཀྱི་དབྱེ་བ་དེ་གཞན་ལ་སྦྱར་བ། ཉམས་པའི་དབྱེ་བ། དབང་པོ་འཕོ་ཚུལ། དགྲ་བཅོམ་དགུར་
དབྱེ་བ་དང་བདུན། དང་པོ་ནི། དགྲ་བཅོམ་དྲུག་འདོད་ཅེས་བྱུང་། དགྲ་བཅོམ་པ་ཆོས་ཅན། ཁྱོད་ལ་དྲུག་
ཏུ་ཡོད་པར་འདོད་དེ། ཡོངས་སུ་ཉམས་པའི་ཆོས་ཅན། འཆི་བར་སེམས་པའི་ཆོས་ཅན། རྗེས་སུ་སྲུང་བའི་
ཆོས་ཅན། གནས་པས་མི་བསྐྱོད་པ་དང་རྟོགས་པའི་སྐལ་བ་ཅན་དང་མི་གཡོ་བའི་ཆོས་ཅན་རྣམས་སུ་ཡོད་པའི་
ཕྱིར། གཉིས་པ་ནི། དེ་དག་ལས། ། ལྔ་ནི་དད་པའི་མོས་ལས་སྐྱེས། ། དེ་དུ་བ་རྣམ་གྲོལ་དུས་དང་སྦྱོར། །
མི་གཡོ་ཆོས་ཅན་མི་གཡོ་བ། ། དེ་ཕྱིར་དེ་དུས་མི་སྦྱོར་གྲོལ། ། དེ་ནི་མཐོང་ཐོབ་རྒྱུ་ལས་བྱུང་། ། ཁ་ཅིག་དང་
པོ་ནས་དེའི་རིགས། ། ཁ་ཅིག་སྦྱངས་པ་ལས་གྱུར་ཏོ། །ཞེས་བྱུང་། དགྲ་བཅོམ་དེ་དག་རྣམས་ལས་མི་གཡོ་
བའི་ཆོས་ཅན་མ་གཏོགས་པའི་དང་པོ་ལྔ་ཆོས་ཅན། རྒྱུ་ཡོད་དེ། རང་རྒྱུ་དད་པས་མོས་པ་ལས་སྐྱེས་པའི་ཕྱིར།
ལྔ་བོ་དེ་དག་ཆོས་ཅན། རྣམ་གྲོལ་དུས་དང་སྦྱོར་ཞེས་བྱ་སྟེ། མྱང་འདས་མངོན་དུ་བྱེད་པ་ལ་ཡོ་བྱད་དང་ནད་
མེད་པ་དང་ཡུལ་གྱི་ཁྱད་པར་ལ་ལྟོས་པའི་ཕྱིར། མི་གཡོ་བའི་ཆོས་ཅན་གྱི་དགྲ་བཅོམ་ཆོས་ཅན། རྣམ་གྲོལ་དུས་
དང་མི་སྦྱོར་པ་ཞེས་བྱ་སྟེ། དབང་པོ་མི་གཡོ་ཞིང་ཉོན་མོངས་པས་ཀྱང་མི་གཡོ་བ་དེའི་ཕྱིར། དེ་ནི་ཆོས་ཅན།
གང་ལས་བྱུང་བ་ཡོད་དེ། མཐོང་བས་ཐོབ་པའི་རྒྱུ་ལས་བྱུང་བའི་ཕྱིར། དྲུག་པོ་དེ་དག་ཆོས་ཅན། དང་པོ་
ནས་དེ་དང་དེའི་རིགས་ཅན་དུ་མ་ངེས་ཏེ་ཁ་ཅིག་དང་པོ་ནས་དེའི་རིགས་ཅན་དང་། ཁ་ཅིག་དང་པོ་ཉམས་པའི་
ཆོས་ཅན་ཡིན་ཡང་དབང་པོ་སྦྱང་བ་ལས་གཞན་དུ་འགྱུར་བ་ཡོད་ཅིང་མི་གཡོ་བའི་ཆོས་ཅན་དུ་འགྱུར་བ་ཡང་
ཡོད་པའི་ཕྱིར། གསུམ་པ་ནི། བཞི་ནི་རིགས་ལས་ལྔ་འབྲས་ལས། ཉམས་འགྱུར་དང་པོ་ལས་མ་ཡིན། ། ཞེས་
218



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བྱུང་། དགྲ་བཅོམ་ལྔ་ཆོས་ཅན། རིགས་དང་འབྲས་བུ་ལས་ཉམས་ཚུལ་གྱི་ཁྱད་པར་ཡོད་དེ། བཤད་ཚུལ་
གཉིས་སྣང་བ་ལས་གཅིག་ནི་ཉམས་པའི་ཆོས་ཅན་སོགས་བཞི་ནི་རིགས་ལས་ཉམས་པ་ཡོད། ལྔ་བོ་འབྲས་བུ་
ལས་ཉམས་པར་འགྱུར་བ་ཡོད་ཀྱང་། རང་གི་འབྲས་བུ་གང་དང་པོར་ཐོབ་པ་ལས་ཉམས་པར་འགྱུར་བ་ཡོད་པ་
མ་ཡིན་པའི་ཕྱིར། བཤད་ཚུལ་ཅུང་མི་འདྲ་བ་ཡོད་དེ། དང་པོ་ཉམས་པའི་ཆོས་ཅན་ནི་རིགས་དམའ་ཤོས་ཡིན་
པས་དེ་ལས་ཉམས་པ་མེད་ཅིང་། འཆི་བར་སེམས་པ་སོགས་བཞི་རིགས་ལས་ཉམས་པ་ཡོད་པའི་ཕྱིར། ཕྱི་མ་ནི་
རང་འབྲས་དང་མཐུན་ནོ། ། བཞི་བ་ལ། དངོས་དང་། ལམ་གང་ལས་དབང་པོ་འཕོ་བ་གཉིས། དང་པོ་ནི།
སློབ་དང་འཕགས་མིན་རིག་དྲུག་ལྡན། ། ཞེས་བྱུང་། འཕགས་པ་སློབ་པ་དང་འཕགས་མིན་སོ་སྐྱེ་ཆོས་ཅན།
ཉམས་པའི་ཆོས་ཅན་ནས་མི་གཡོ་བའི་རིགས་དྲུག་དང་ལྡན་ཏེ། དགྲ་བཅོམ་དྲུག་གི་རིགས་ཅན་རེ་རེ་ཡོད་པའི་
ཕྱིར། གཉིས་པ་ནི། མཐོང་བ་ལ་ནི་འཕོ་བ་མེད། ། ཅེས་བྱུང་། ལམ་གཞན་ལ་དབང་པོ་འཕོ་བ་ཡོད་ཀྱང་
མཐོང་བའི་ལམ་ཆོས་ཅན། ཁྱོད་ལ་གནས་པ་ལ་དབང་པོ་འཕོ་བ་མེད་དེ། ཡུན་ཐུང་བས་དབང་པོ་མི་འཕོ་ཞིང་
དེའི་སྦྱོར་བ་མེད་པའི་ཕྱིར། ལྔ་བ་ནི། ཐོབ་དང་མ་ཐོབ་དེར་སྤྱད་ལས། །ཡོངས་ཉམས་རྣམ་པ་གསུམ་ཞེས་
བྱ། ། སྟོན་ལ་ཐ་མ་མི་གཡོ་ལ། བར་མའང་གཞན་ལ་རྣམ་གསུམ་མོ། ། འབྲས་ལས་ཉམས་པ་འཆི་བ་མེད། །
བྱ་བ་མ་ཡིན་དེ་མི་བྱེད། ། ཅེས་བྱུང་། ཡོངས་སུ་ཉམས་པ་དེ་ཆོས་ཅན། རྣམ་པ་གསུམ་ཞེས་བྱ་བ་ཡིན་ཏེ།
ཡོན་ཏན་ཐོབ་པ་ཤོར་བ་ནི་ཐོབ་པ་ལས་ཉམས་པ་དང་། ཐོབ་བྱ་མ་ཐོབ་པ་ནི་མ་ཐོབ་པ་ལས་ཉམས་པ་དང་།
ཐོབ་ཀྱང་མངོན་དུ་མི་བྱེད་པའི་ཉེར་སྤྱད་ལས་ཉམས་པ་གསུམ་ཡོད་པའི་ཕྱིར། སྟོན་པ་ཆོས་ཅན། དེ་གསུམ་གྱི་
ཐ་མ་ཉེར་སྤྱད་ལས་ཉམས་པ་ཡོད་དེ། འགོག་སྙོམས་ཐོབ་ཀྱང་མངོན་དུ་མི་བྱེད་པའི་ཕྱིར། དེར་ཐལ། སེམས་
ཅན་ཡལ་བར་མི་འདོར་བའི་སྙིང་རྗེ་ཆེན་པོས་བཅིངས་པའི་ཕྱིར། མི་གཡོ་བའི་ཆོས་ཅན་གྱི་དགྲ་བཅོམ་ཆོས་
ཅན། བར་མ་ཐོབ་པ་ལས་ཉམས་པ་ཡོད་དེ། སངས་རྒྱས་ཀྱི་ཆོས་མ་འདྲེས་པ་སོགས་མ་ཐོབ་པའི་ཉན་ཐོས་ཡིན་
པའི་ཕྱིར། དགྲ་བཅོམ་གཞན་ཆོས་ཅན། ཉམས་པ་རྣམ་པ་གསུམ་ཡོད་དེ། འབྲས་བུ་ལས་ཉམས་པ་སོགས་
གསུམ་ཡོད་པའི་ཕྱིར། གལ་ཏེ་དགྲ་བཅོམ་པ་ཉམས་ནས་འཁོར་བར་སྐྱེ་བར་འགྱུར་སྲིད་དམ་སྙམ་ན། དེ་མེད་
པར་ཐལ། དགྲ་བཅོམ་པའི་འབྲས་བུ་ལས་ཉམས་པ་ནི་འབྲས་བུ་དེ་སོར་མ་ཆུད་བར་དུ་འཆི་བ་མེད་ཅིང་།
འབྲས་བུ་དང་འགལ་བའི་བྱ་བ་མ་ཡིན་པ་མི་བྱེད་པའི་ཕྱིར་ཏེ། རྩལ་པོ་ཆེ་འདྲེད་ཀྱང་རྡེག་མི་འཆའ་བ་བཞིན་ནོ།
། དྲུག་པ་དབང་པོ་འཕོ་ཚུལ་ནི། མི་གཡོ་རྣམ་གྲོལ་བར་ཆད་མེད། ། ལམ་དགུའོ་ཤིན་ཏུ་བསྟེན་ཕྱིར་རོ། །
མཐོང་བས་ཐོབ་ལ་རེ་རེའོ། ། ཟག་མེད་མི་ཡི་ནང་དུ་འཕེལ། ། མི་སློབ་ས་དགུ་ལ་བརྟེན་ཏེ། ། སློབ་པ་དྲུག་ལ་
219



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་གི་ཕྱིར། ། འཕེལ་བ་འབྲས་བུ་ཁྱད་པར་ཅན། ། བཏང་སྟེ་འབྲས་བུ་ཐོབ་པར་འགྱུར། ། ཞེས་བྱུང་།
གོང་གི་དགྲ་བཅོམ་དེ་དག་ལས་གང་གིས་འཕོ་ཚུལ་གྱི་ཁྱད་པར་ནི། རྟོགས་པའི་སྐལ་བ་ཅན་མི་གཡོ་བར་དབང་
པོ་འཕོ་ན་ཟག་མེད་ཀྱི་ལམ་བཅོ་བརྒྱད་དགོས་ཏེ། རྣམ་གྲོལ་ལམ་དགུ་དང་བར་ཆད་མེད་ལམ་དགུ་དགོས་པའི་
ཕྱིརཏེ། དབང་པོ་རྟུལ་བོའི་རིགས་ཏེ་གོམས་པ་ཤིན་ཏུ་བརྟན་པས་བཟློག་དཀའ་བའི་ཕྱིར། དད་མོས་པ་
མཐོང་ཐོབ་པར་དཔའ་བོ་འཕོ་བ་ལ་བར་ཆད་མེད་ལམ་དང་རྣམ་གྲོལ་ལམ་གང་རུང་རེ་རེས་ཆོག་སྟེ། དབང་པོ་
འཕོ་སླ་བའི་ཕྱིར། སློབ་པ་འཕགས་པ་ཆོས་ཅན། དབང་པོ་འཕོ་ཚུལ་ཡོད་དེ། ཟག་མེད་ཀྱི་ལམ་ལ་བརྟེན་
ནས་འཕོ་ཞིང་། རྟེན་མིའི་ནང་དུ་འཕེལ་བར་འགྱུར་པའི་ཕྱིར། མི་སློབ་པ་ཆོས་ཅན། གང་ལ་བརྟེན་ནས་
དབང་པོ་འཕོ་བ་ཡོད་དེ། ཟག་མེད་མི་ལྕོགས་མེད་པ་ནས་གཟུགས་མེད་དང་པོ་གསུམ་ཚན་གྱི་ས་དགུ་གང་ལ་
བརྟེན་ནས་འཕོ་བའི་ཕྱིར། སློབ་པ་ཕྱིར་འོང་དང་ཕྱིར་མི་འོང་དང་མོས་པ་གཉིས་ཆོས་ཅན། དབང་པོ་འཕོ་
ཚུལ་ཡོད་དེ། ཟག་མེད་ཀྱི་བསམ་གཏན་ས་དྲུག་གང་རུང་ལ་བརྟེན་ནས་འཕོ་བའི་ཕྱིར། དེ་དག་གི་དབང་པོ་
ཆོས་ཅན། དེ་ལྟར་འཕོ་བའི་རྒྱུ་མཚན་ཡོད་དེ། རྒྱུ་མཚན་གང་གི་ཕྱིར་ན། དབང་རྟུལ་གྱི་དབང་པོ་འཕེལ་
བས་རང་གི་ལམ་དང་འབྲས་བུ་ཁྱད་པར་ཅན་བཏང་སྟེ་དབང་རྣོན་གྱི་འབྲས་བུ་ཕྱི་མ་འཐོབ་པར་འགྱུར་བའི་
ཕྱིར། བདུན་པ་དགྲ་བཅོམ་དགུར་དབྱེ་བ་ནི། དེ་དགུ་དབང་པོ་རྣམ་དགུ་ཅན། ། གང་ཟག་བདུན་པོ་སྦྱོར་བ་
དང་། ། དབང་པོ་སྙོམས་འཇུག་རྣམ་གྲོལ་དང་། ། གཉིས་ཀས་བྱས་པའོ་ཞེས་བྱུང་
། དགྲ་བཅོམ་ཆོས་ཅན།
ཁྱོད་ལ་དབང་པོའི་བྱེ་བྲག་གི་དགུར་དབྱེ་བ་ཡོད་དེ། རང་རྒྱལ་དགྲ་བཅོམ་དང་རྫོགས་པའི་སངས་རྒྱས་དང་
ཉན་ཐོས་བདུན་རྣམས་སུ་ཡོད་ པའི་ཕྱིར། དགུ་པོ་དེ་ཆོས་ཅན། དབང་པོ་རྣམ་པ་དགུ་བ་ཅན་ཡིན་ཏེ།
དབང་པོ་ཆེན་པོའི་ཆེན་པོ་ནས་ཆུང་ངུའི་བར་སོ་སོར་ཡོད་པའི་ཕྱིར། ཉན་ཐོས་ཀྱི་གང་ཟག་བདུན་པོ་དེ་ཆོས་
ཅན། སྦྱོར་བ་དང་དབང་པོ་དང་སྙོམས་འཇུག་དང་རྣམ་གྲོལ་དང་གཉིས་ཀའི་ཆ་ནས་རྫོགས་པའམ་ཤེས་པར་
འཇོག་པ་ཡིན་ཏེ། དད་པ་དང་ཆོས་ཀྱི་རྗེས་འབྲང་གཉིས་སྦྱོར་བ་དང་། དད་མོས་མཐོང་ཐོབ་གཉིས་དབང་པོ་
དང་། ལུས་མངོན་བྱེད་སྙོམས་འཇུག་དང་། ཉོན་མོངས་ལས་རྣམ་པར་གྲོལ་བ་ཙམ་ནི་ཤེས་རབ་ཀྱི་རྣམ་པར་
གྲོལ་བ་དང་། ཉོན་མོངས་ལས་གྲོལ་བ་དང་འགོག་པ་ཐོབ་པ་གཉིས་ཀ་བྱས་པའི་ཆ་ནས་གཉིས་ཀའི་ཆ་ལས་རྣམ་
པར་གྲོལ་བར་མཛད་པའི་ཕྱིར། གསུམ་པ་ལ་གང་ཟག་གི་རིགས་བསྡུ་བ་དང་། རྣམ་གྲོལ་གྱི་ཁྱད་པར་གཉིས།
དང་པོ་ནི། དེ་དག་དྲུག། ། འདི་ལྟར་ལམ་གསུམ་ལ་གཉིས་གཉིས། ། ཞེས་བྱུང་། གང་ཟག་བདུན་པོ་དེ་དག་
ཆོས་ཅན། རྫས་ཀྱི་སྒོ་ནས་དྲུག་ཏུ་འགྱུར་ཏེ། འདི་ལྟར་མཐོང་སྒོམ་མི་སློབ་ལམ་གསུམ་ལ་བགཉིས་གཉིས་འཇོག་
220



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པའི་ཕྱིར། དེར་ཐལ། མཐོང་ལམ་ལ་རྗེས་འབྲང་གཉིས། སྒོམ་ལམ་ལ་དད་མོས་དང་མཐོང་ཐོབ་གཉིས། མི་
སློབ་ལམ་ལ་དུས་ཀྱི་རྣམ་གྲོལ་དང་། དུས་མི་སྦྱོར་གྱི་རྣམ་པར་གྲོལ་བ་གཉིས་འཇོག་པའི་ཕྱིར། གཉིས་པ་ནི།
འགོག་ཐོབ་གཉིས་ཀ་ལས་རྣམ་གྲོལ། །ཤེས་རབ་ཀྱིས་ནི་ཅིག་ཤོས་སོ། ། ཞེས་བྱུང་། འགོག་པའི་སྙོམས་
འཇུག་ཐོབ་པའི་དགྲ་བཅོམ་པ་ཆོས་ཅན། ། གཉིས་ཀའི་ཆ་ནས་རྣམ་པར་གྲོལ་བ་ཞེས་བྱ་སྟེ། ཉོན་མོངས་
སྤངས་ཤིང་སྙོམས་འཇུག་གི་སྒྲིབ་པ་ལས་རྣམ་པར་གྲོལ་བའི་ཕྱིར། ཉོན་མོངས་པའི་སྒྲིབ་པ་ཙམ་སྤངས་པའི་
དགྲ་བཅོམ་དེ་ཆོས་ཅན། ཅིག་ཤོས་ཤེས་རབ་ཀྱིས་རྣམ་པར་གྲོལ་པ་ཞེས་བྱ་སྟེ། ཤེས་རབ་ཀྱིས་ཉོན་མོངས་པ་
ཙམ་ལས་གྲོལ་བའི་དགྲ་བཅོམ་ཡིན་པའི་ཕྱིར། བཞི་བ་ཡན་ལག་གི་རྫོགས་ཚུལ་ནི། སྙོམས་འཇུག་དབང་པོ་
འབྲས་རྣམས་ཀྱིས། ། སློབ་པ་རྫོགས་པ་ཞེས་བྱའོ། །གཉིས་ཀྱིས་མི་སློབ་ཡོངས་སུ་རྫོགས། ། ཞེས་བྱུང་།
སློབ་པ་ཆོས་ཅན། རྫོགས་བྱེད་ཀྱི་ཆོས་གསུམ་ཡོད་དེ། སྙོམས་འཇུག་དང་དབང་པོ་དང་འབྲས་བུ་རྣམས་ཀྱིས་
རྫོགས་པ་ཞེས་བྱ་བར་འཇོག་པའི་ཕྱིར་ཏེ། ཕྱིར་མི་འོང་དད་མོས་པ་ལུས་མངོན་བྱེད་མིན་པ་ནི་འབྲས་བུ་ཁོ་ནས་
རྫོགས། མཐོང་ཐོབ་ཆགས་བྲལ་མིན་པ་ནི་དབང་པོ་ཁོ་ནས་རྫོགས། ལུས་མངོན་བྱེད་མིན་པའི་ཕྱིར་མི་འོང་
མཐོང་ཐོབ་པ་ནི་འབྲས་བུ་དང་དབང་པོས་རྫོགས། དད་མོས་ལུས་མངོན་བྱེད་ནི་འབྲས་བུ་དང་སྙོམས་འཇུག་
གིས་རྫོགས། མཐོང་ཐོབ་ལུས་མངོན་བྱེད་ནི་འབྲས་བུ་དབང་པོ་སྙོམས་འཇུག་གསུམ་གྱིས་རྫོགས་པའི་ཕྱིར།
མི་སློབ་པ་ཆོས་ཅན། ཆོས་གཉིས་ཀྱིས་རྫོགས་ཏེ། དབང་བོ་དང་སྙོམས་འཇུག་གིས་ཡོངས་སུ་རྫོགས་པར་བྱེད་
པའི་ཕྱིར་རོ། ། གསུམ་པ་ལམ་གྱི་ཁྱད་ཆོས་གཞན་བཤད་པ་ལ། ལམ་གྱི་དབྱེ་བ་སྤྱིར་བསྟན་པ། བྱང་ཆུབ་ཀྱི་
ཕྱོགས་བྱེ་བྲག་ཏུ་བཤད་པ། ལམ་གྱིས་ཐོབ་པའི་རྣམ་གྲོལ་ལམ་ངོས་བཟུང་བ་དང་གསུམ། དང་པོ་ལ། རིགས་
བསྡུས་བཞིར་བཤད་པ་དང་། དཀའ་སླ་མྱུར་བུལ་བཞིར་བཤད་པ་གཉིས། དང་པོ་ནི། མདོར་ན་ལམ་ནི་རྣམ་
བཞི་སྟེ། ། ཁྱད་པར་ཅན་དང་རྣམ་གྲོལ་དང་། ། བར་ཆད་མེད་དང་སྦྱོར་ཞེས་བྱ། ། ཞེས་བྱུང་། ལམ་གྱི་
ཁྱད་པར་མང་དུ་བཤད་པ་དག་ལས་མདོར་བསྡུས་འབྲས་བུ་ཐོབ་བྱེད་ཀྱི་ལམ་ནི་ཆོས་ཅན། ཁྱོད་ལ་རྣམ་པ་བཞི་
ཡོད་དེ། ཁྱད་པར་གྱི་ལམ་དང་། རྣམ་གྲོལ་ལམ་དང་། བར་ཆད་མེད་པའི་ལམ་དང་། སྦྱོར་བའི་ལམ་ཞེས་བྱ་
བ་བཞི་ཡོད་པའི་ཕྱིར། དང་པོ་དང་ཕྱི་མ་གཉིས་ཀྱི་ཁྱད་པར་ཡོད་དེ། རྣམ་གྲོལ་ལམ་ཡན་ཆད་ནི་ཁྱད་པར་གྱི་
ལམ་དང་། བར་ཆད་མེད་ལམ་ལ་འཇུག་པའི་ལམ་ནི་སྦྱོར་བའི་ལམ་ཡིན་ལ། བར་པ་གཉིས་སླ་བའི་ཕྱིར།
གཉིས་པ་ནི། བསམ་གཏན་དག་གི་ལམ་རྣམས་སླ། །ས་གཞན་དག་ནི་དཀའ་བ་ཡིན། ། བློ་རྟུལ་མངོན་ཤེས་
བུལ་བ་སྟེ། ། ཅིག་ཤོས་ཀྱི་ནི་མངོན་ཤེས་མྱུར ། ཞེས་བྱུང་། ལམ་དེ་ཆོས་ཅན། ཁྱོད་ལ་དཀའ་སླ་མྱུར་བུལ་
221



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞི་ཡོད་དེ། སེམས་རྟེན་དབང་པོའི་སྒོ་ནས་དེ་ལྟར་ཡོད་པའི་ཕྱིར། སའི་སྒོ་ནས་དཀའ་སླ་གཉིས་ཡོད་དེ།
བསམ་གཏན་གྱི་དངོས་གཞི་བཞི་ཡན་ལག་གིས་ཟིན་པ་དང་ཞི་ལྷག་ཆ་སྙོམས་པ་ནི་ལམ་རྣམས་བསྐྱེད་པ་སོགས་
སླ་ལ། ས་གཞན་བསམ་གཏན་དང་པོའི་དངོས་པ།ཞི་ཁྱད་པར་ཅན་དང་ཉེར་བསྡོགས་བརྒྱུད་དག་ནི་ལྷག་མཐོང་
ཤས་ཆེ་བས་ལམ་དཀའ་ཞིང་། གཟུགས་མེད་ཀྱི་དངོས་གཞི་བཞི་ནི་ཞི་གནས་ཤས་ཆེ་བས་ལམ་དཀའ་བའི་ཕྱིར།
དཀའ་སླ་དེ་གཉིས་ཆོས་ཅན། ཁྱོད་ལ་མྱུར་བུལ་གཉིས་རེ་ཡོད་དེ། བློ་རྟུལ་པོ་ནི་མངོན་ཤེས་བུལ་བ་སྟེ། ཅིག་
ཤོས་རྣོན་པོ་ནི་མངོན་ཤེས་མྱུར་བ་དང་གཉིས་ཡོད་པའི་ཕྱིར། གཉིས་པ་ལ། མིང་གི་སྒོ་ནས་དབྱེ་བ་དང་།
རྫས་ཀྱི་སྒོ་ནས་བསྡུ་བ། སྡེ་ཚན་གྱི་གོ་རིམ། ངོ་བོའི་ཁྱད་པར། ས་གང་གིས་བསྡུས་པ། ཞར་བྱུང་ཤེས་ནས་
དད་པ་ཐོབ་ཚུལ་དང་དྲུག དང་པོ་ནི། ཟད་དང་མི་སྐྱེ་ཤེས་པ་ནི། ། བྱང་ཆུབ་དེ་དང་མཐུན་ཉིད་ཕྱིར། །
སུམ་ཅུ་རྩ་བདུན་དེའི་ཕྱོགས་མཐུན། ། མིང་གི་སྒོ་ནས་ཞེས་བྱུང་། ཐེག་གསུམ་རང་རང་གི་ཟད་དང་མི་སྐྱེ་ཤེས་
པའི་ཡེ་ཤེས་ཆོས་ཅན། རང་རང་གི་བྱང་ཆུབ་གསུམ་པོ་གང་ཡིན་པ་དེ་ཞེས་བྱ་སྟེ། རང་རང་གི་སྤང་བྱ་ཉོན་
མོངས་པ་སྤངས་ཤིང་ཐོབ་བྱ་རྫོགས་པའི་ལམ་ཡིན་པའི་ཕྱིར། དྲན་པ་ཉེར་གཞག་སོགས་བྱང་ཆུབ་ཀྱི་ཆོས་སུམ་
ཅུ་རྩ་བདུན་པོ་ཆོས་ཅན། བྱང་ཆུབ་དེའི་ཕྱོགས་དང་མཐུན་པ་ཞེས་བྱ་སྟེ། དེ་སྐྱེད་པ་དང་མཐུན་པའི་ལམ་ཉིད་
ཡིན་པའི་ཕྱིར། སོ་བདུན་པོ་ཆོས་ཅན། མིང་གི་སྒོ་ནས་འཇོག་ཚུལ་ཡོད་དེ། དྲན་པ་ཉེར་གཞག་བཞི་ནས་
འཕགས་ལམ་ཡན་ལག་བརྒྱད་ཀྱི་བར་དུ་འཇོག་པའི་ཕྱིར། གཉིས་པ་ནི། རྫས་སུ་བཅུ། ། དད་དང་བརྩོན་
འགྲུས་དྲན་པ་དང་། ། ཤེས་རབ་ཏིང་འཛིན་བཏང་སྙོམས་དགའ། ། རྟོག་དང་ཚུལ་ཁྲིམས་ཤིན་ཏུ་སྦྱངས། །
དྲན་པ་ཉེར་གཞག་ཤེས་རབ་སྟེ། ། བརྩོན་འགྲུས་ཡང་དག་འཇོག་ཅེས་བྱ། ། རྫུ་འཕྲུལ་རྐང་པ་ཏིང་འཛིན་
ཏོ། ། གཙོ་བོ་སྨོས་པ་དེ་དག་ནི། ། སྦྱོར་བྱུང་ཡོན་ཏན་ཀུན་ཀྱང་ཡིན། ། ཞེས་བྱུང་། སོ་བདུན་པོ་དེ་དག་
ཆོས་ཅན། རྫས་སུ་བཅུར་འདུ་བ་ཡིན་ཏེ། དད་པ་དང་། བརྩོན་འགྲུས་དང༌། དྲན་པ་དང་། ཤེས་རབ་
དང་། ཏིང་ངེ་འཛིན་དང་། བཏང་སྙོམས་དང་། དགའ་བ་དང་། རྟོག་པ་དང་། ཚུལ་ཁྲིམས་དང་། ཤིན་
ཏུ་སྦྱངས་པ་དང་བཅུར་འདུ་བའི་ཕྱིར་ཏེ། དྲན་པ་ཉེར་གཞག་བཞི་ཤེས་རབ་དང་། ཡང་དག་སྤོང་བ་བཞི་
བརྩོན་འགྲུས་དང་
། རྫུ་འཕྲུལ་གྱི་རྐང་པ་བཞི་ཏིང་ངེ་འཛིན་དུ་འདུ་ཞིང་། དད་སོགས་དབང་སྟོབས་ཀྱི་རྫས་ལྔ་
དང་། བྱང་ཆུབ་ཡན་ལག་ལྔའི་རྫས་དང་བཅུར་འདུ་བའི་ཕྱིར། དྲན་ཉེ་ཤེས་རབ་ཏུ་བཤད་པ་སོགས་ནི་གཙོ་བོ་
སྨོས་པ་ཡིན་གྱི་དེར་ངེས་ནས་ནི་མིན་ཏེ། དྲན་པ་ཉེར་གཞག་སོགས་དེ་དག་ནི་རང་རང་གི་སྦྱོར་བ་དེའི་སྟོབས་
ཀྱིས་འབྱུང་བའི་ཡོན་ཏན་སེམས་བྱུང་ཀུན་ཀྱང་དེ་ཉིད་ཡིན་པའི་ཕྱིར། གསུམ་པ་ནི། སྡེ་ཚན་བདུན་ནི་གོ་རིམ་
222



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
བཞིན། ། ལས་ནི་དང་པོ་བ་དག་དང་། ། ངེས་འབྱེད་ཆ་མཐུན་རྣམས་དང་ནི། ། མཐོང་དང་སྒོམ་ལ་རབ་ཏུ་
ཕྱེ། ། ཞེས་བྱུང་། བྱེ་སྨྲ་ན་རེ། སོ་བདུན་གྱི་སྡེ་ཚན་བདུན་གྱི་སྡེ་ཚན་བདུན་ནི་ཆོས་ཅན། འཇོག་པའི་གོ་རིམ་
ཡོད་དེ། ལས་ནི་དང་པོ་ལ་ཚོགས་ལམ་པ་དག་དང་། ངེས་འབྱེད་ཆ་མཐུན་རྣམས་དང་། མཐོང་ལམ་དང་།
སྒོམ་ལམ་རྣམས་ལམ་གོ་རིམ་བཞིན་དུ་བཞག་པའི་ཕྱིར། དེར་ཐལ། དྲན་ཉེ་ཚོགས་ལམ། ཡང་དག་སྤོང་བ་
དྲོད་དང་
། རྫུ་འཕྲུལ་རྐང་པ་རྩེ་མོ་དང་། དབང་པོ་བཟོད་པ་དང་། སྟོབས་རྣམས་ཆོས་མཆོག་ནས་དང་།
བྱང་ཆུབ་ཀྱི་ཡན་ལག་སྒོམ་ལམ་དང་འཕགས་ལམ་ཡན་ལག་རྣམས་མཐོང་ལམ་ལ་རབ་ཏུ་ཕྱེ་ནས་བཞག་པའི་ཕྱིར།
སློབ་དཔོན་སོགས་ན་རེ། གོ་རིམ་ཡོད་དེ། གཞན་ཕལ་ཆེར་འདྲ་བ་ལ་དྲན་ཉེ་སོགས་སྡེ་ཚན་གསུམ་ནི་ཚོགས་
ལམ་ཆུང་འབྲིང་ཆེན་པོ་གསུམ་དང་། དབང་སྟོབས་གཉིས་དྲོད་དང་བཟོད་པ་ནས་སྐྱེ་བར་འཇོག་པའི་ཕྱིར།
བཞི་པ་ནི། བྱང་ཆུབ་ཡན་ལག་ལམ་ཡན་ལག། ཟག་པ་མེད་གཞན་རྣམ་གཉིས་སོ། ། ཞེས་བྱུང་། བྱང་ཆུབ་
ཀྱི་ཡན་ལག་དང་འཕགས་ལམ་ཡན་ལག་ཆོས་ཅན། ཟག་མེད་ཡིན་ཏེ། འཕགས་ལམ་ཟག་མེད་ཡིན་པའི་ཕྱིར།
དེ་ལས་གཞན་ཆོས་ཅན། རྣམ་པ་གཉིས་ཡོད་དེ། ཟག་བཅས་ཟག་མེད་གཉིས་ཡོད་པའི་ཕྱིར་ཏེ། ལམ་བདེན་
ཡིན་མིན་གཉིས་ཡོད་པའི་ཕྱིར། ལྔ་བ་ནི། བསམ་གཏན་དང་པོ་ན་ཐམས་ཅད ། མི་ལྕོགས་མེད་ན་དགའ་མ་
གཏོགས། །གཉིས་པ་ན་ནི་རྟོག་མ་གཏོགས། ། གཉིས་ན་དེ་གཉིས་མ་གཏོགས་པ། ༑ བསམ་གཏན་བར་
ནའང་གཟུགས་མེད་པ། ། གསུམ་ནའང་དེ་དང་ཚུལ་ཡན་ལག །བྱང་ཆུབ་དང་ནི་ལམ་ཡན་ལག ། མ་
གཏོགས་འདོད་ཁམས་སྲིད་རྩེ་ན། ། ཞེས་བྱུང་། སྡེ་ཚན་བདུན་པོ་དེ་ཆོས་ཅན། ཁམས་དང་ས་གང་ན་ཡོད་
མེད་ཀྱི་ཁྱད་པར་ཡོད་དེ། བསམ་གཏན་དང་པོ་ན་ས་བདུན་པོ་ཐམས་ཅད་ཡོད། མི་ལྕོགས་མེད་ན་དགའ་བ་མ་
གཏོགས་པའི་སོ་དྲུག བསམ་གཏན་གཉིས་པ་ན་ནི་ཡང་དག་པའི་རྟོག་པ་མ་གཏོགས་པའི་སོ་དྲུག བསམ་
གཏན་གསུམ་པ་དང་བཞི་པ་གཉིས་ན་དགའ་རྟོག་དེ་གཉིས་མ་གཏོགས་པའི་སོ་ལྔ་དང་། དེ་བཞིན་དུ་བསམ་
གཏན་གྱི་བར་ཉེར་བསྡོགས་གསུམ་དང་དང་པོ་ཁྱད་པར་ཅན་གསུམ་ནའང་དེ་དང་འདྲ་ལ། གཟུགས་མེད་དང་
པོ་གསུམ་ནའང་ཡང་དག་པའི་ངག་དང་ལས་ཀྱི་མཐའ་དང་འཚོ་བ་སྟེ་འཕགས་ལམ་ཡན་ལག་གི་ངོ་བོར་གྱུར་
པའི་ཚུལ་ཁྲིམས་ཀྱི་ཡན་ལག་གསུམ་དང་དགའ་རྟོག་གཉིས་མིན་པ་སོ་གཉིས། འདོད་ཁམས་དང་སྲིད་རྩེ་ན་
བྱང་ཆུབ་ཡན་ལག་དང་འཕགས་ལམ་ཡན་ལག་གཉིས་མ་གཏོགས་པའི་ཉེར་གཉིས་ཡོད་པའི་ཕྱིར། འདིར་
བཤད་པ་ནི་སས་བསྡུས་ཀྱི་དབང་དུ་བྱས་པ་ཡིན་གྱི། འདོད་ཁམས་པའི་གང་ཟག་གི་རྒྱུད་ལ་བྱང་ཆུབ་དང་
འཕགས་ལམ་གྱི་ཡན་ལག་མེད་པའི་དོན་མིན་ལ། གཟུགས་མེད་ན་ཡང་དག་པའི་ངག་སོགས་གསུམ་མེད་པར་
223



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ།. །
བཤད་པ་ནི། ལུགས་འདིར་དེ་གསུམ་པོ་གཟུགས་ཅན་དུ་འདོད་པའི་དབང་དུ་བྱས་པ་ཡིན་ཏེ་ཞིབ་ཆ་གྱིས་ཤིག
དྲུག་པ་ནི། བདེན་གསུམ་མཐོང་ན་ཚུལ་ཁྲིམས་དང་། ། ཆོས་ལ་ཤེས་ནས་དད་པ་འཐོབ། ། ལམ་མངོན་
རྟོགས་ན་སངས་རྒྱས་དང་
། ། དེ་ཡི་དགེ་འདུན་དག་ལ་ཡང་། ། ཆོས་བདེན་གསུམ་དང་རང་སངས་རྒྱས། །
བྱང་ཆུབ་སེམས་དཔའི་ལམ་ཡིན་ནོ། ། རྫས་སུ་གཉིས་ཏེ་དད་པ་དང་། ། ཚུལ་ཁྲིམས་དྲི་མ་མེད་པ་ཡིན། །
ཞེས་བྱུང་། མདོ་ལས་ཆོས་ལ་ཤེས་ནས་དད་པ་ཐོབ་ཚུལ་བཞི་བཤད་དེ། བདེན་པ་དང་པོ་གསུམ་མངོན་སུམ་དུ་
མཐོང་ན་འཕགས་པ་དགྱེས་པའི་ཚུལ་ཁྲིམས་དང་ཆོས་ལ་ཤེས་ནས་དད་པ་འཐོབ། ལམ་བདེན་མངོན་སུམ་དུ་
རྟོགས་ན་སངས་རྒྱས་དང་དེ་ཡི་ཉན་ཐོས་ཀྱི་དགེ་བདུན་དག་ལ་ཡང་ཤེས་ནས་དད་པ་ཐོབ་པར་བཤད་དེ།
བདེན་པ་དང་པོ་གསུམ་མངོན་སུམ་དུ་མཐོང་ན་འཕགས་པ་དགྱེས་པའི་ཚུལ་ཁྲིམས་དང་ཆོས་ལ་ཤེས་ནས་དད་པ་
འཐོབ། ལམ་བདེན་མངོན་སུམ་དུ་རྟོགས་ན་སངས་རྒྱས་དང་དེ་ཡི་ཉན་ཐོས་ཀྱི་དགེ་བདུན་དག་ལ་ཡང་ཤེས་
ནས་དད་པ་ཐོབ་པར་བཤད་པའི་ཕྱིར། དེའི་དམིགས་ཡུལ་གྱི་ཆོས་ཆོས་ཅན། བཞག་ཏུ་ཡོད་དེ། བདེན་པ་
དང་པོ་གསུམ་དང་། རང་སངས་རྒྱས་དང་བྱང་ཆུབ་སེམས་དཔའི་ལམ་རྣམས་ནི་དེ་ཡིན་པའི་ཕྱིར། དད་པའི་
ཡུལ་གྱི་ཁྱད་པར་ཆོས་ཅན། བཞིར་བཤད་ཀྱང་རྫས་སུ་གཉིས་ཡིན་ཏེ། དཀོན་མཆོག་སོགས་ལ་དད་པ་ནི་དད་
པའི་རང་བཞིན་དང་། ཚུལ་ཁྲིམས་ཀྱི་ཕྱོགས་གཉིས་སུ་འདུ་བ་ཡིན་པའི་ཕྱིར། དེ་ལྟ་བུའི་དད་པ་ཆོས་ཅན།
ཟག་མེད་ཡིན་ཏེ། ཡང་དག་པའི་དོན་ལེགས་པར་རྟོགས་ནས་ཡིད་ཆེས་པའི་དྲི་མ་མེད་པའི་དད་པ་ཡིན་པའི་
ཕྱིར། གསུམ་པ་ལམ་གྱིས་ཐོབ་པའི་རྣམ་གྲོལ་ལམ་ལ། རྣམ་གྲོལ་ལ་གྱི་དབྱེ་བ། ཐོབ་ཚུལ། འདུས་མ་བྱས་ཀྱི་
རྣམ་གྲོལ་བྱེ་བྲག་ཏུ་བཤད་པ། ཡིད་འབྱུང་དང་ཆགས་བྲལ་གྱི་ཁྱད་པར་དང་བཞི། དང་པོ་ནི། བཅིངས་ཕྱིར་
སློབ་པའི་ཡན་ལག་ཏུ། ། རྣམ་གྲོལ་མ་བཤད་དེ་རྣམ་གཉིས། །ཉོན་མོངས་བཅོམ་པ་འདུས་མ་བྱས། ། མོས་
པ་འདུས་བྱས་ཡན་ལག་ནི། ། དེ་ཡིན་དེ་ཉིད་རྣམ་གྲོལ་གཉིས། ། ཞེས་བྱུང་། ཤེས་བྱ་ཆོས་ཅན། སློབ་པའི་
ཡན་ལག་ཏུ་ཡང་དག་པའི་རྣམ་གྲོལ་ལམ་དང་ཡང་དག་པའི་ཤེས་པ་མ་བཤད་པའི་རྒྱུ་མཚན་ཡོད་དེ། སློབ་པ་ནི་
ཉོན་མོངས་པས་བཅིངས་པའི་ཕྱིར། ཁྱབ་སྟེ། ཡང་དག་པའི་ཤེས་པ་ནི་འདིར་ཉོན་མོངས་པ་ལས་རྣམ་པར་
གྲོལ་བར་འཇོག་པའི་ཕྱིར། རྣམ་གྲོལ་ལམ་དེ་ཆོས་ཅན། ཁྱོད་ལ་རྣམ་པ་གཉིས་ཡོད་དེ། ཉོན་མོངས་རྣམས་
བཅོམ་པའི་འདུས་མ་བྱས་སོ་སོར་བརྟགས་འགོག་དང་། མི་སློབ་པའི་མོས་པ་འདུས་བྱས་ཀྱི་རྣམ་གྲོལ་གཉིས་
ཡོད་པའི་ཕྱིར། མི་སློབ་པའི་མོས་པ་རྣམ་གྲོལ་ལམ་ཆོས་ཅན། མི་སློབ་པའི་ལམ་ཡན་ལག་ཡིན་ཏེ། དེའི་
མངོན་རྟོགས་དེ་ཡིན་པའི་ཕྱིར། འདུས་བྱས་རྣམ་གྲོལ་ལམ་དེ་ཉིད་ཆོས་ཅན། ཁྱོད་ལ་གཉིས་ཡོད་དེ། སེམས་
224



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རྣམ་པར་གྲོལ་བ་དང་། ཤེས་རབ་རྣམ་པར་གྲོལ་ཞེས་མདོ་ལས་གསུངས་པ་ལྟར་ཡོད་པའི་ཕྱིར། གཉིས་པ་ལ།
སེམས་གང་རྣམ་པར་གྲོལ་བ་དང་། ལམ་གང་གིས་རྣམ་པར་གྲོལ་བ་གཉིས། དང་པོ་ནི། བྱང་ཆུབ་ཇི་སྐད་
བཤད་ཤེས་པ། ། མི་སློབ་སེམས་ནི་སྐྱེ་འགྱུར་བ། ། སྒྲིབ་པ་ལས་ནི་རྣམ་གྲོལ་འགྱུར། ། ཞེས་བྱུང་། སེམས་
རྣམ་པར་གྲོལ་བར་འགྱུར་བ་དང་གྲོལ་བའི་དུས་ཆོས་ཅན། སོ་སོར་བཞག་ཏུ་ཡོད་དེ། བྱང་ཆུབ་ཇི་སྐད་བཤད་
པའི་ཤེས་པ་མི་སློབ་པའི་སེམས་ནི་དུས་གསུམ་ལས་མ་འོངས་པ་སྐྱེ་བར་འགྱུར་ན་དེ་སྒྲིབ་པ་ལས་ནི་རྣམ་པར་གྲོལ་
བར་འགྱུར་བ་དེ་ཡིན་ལ། མི་སློབ་པའི་སེམས་སྐྱེས་ཟིན་པའི་ཚེ་སེམས་རྣམ་པར་གྲོལ་བ་ཞེས་བྱ་བ་དེ་ཡིན་པའི་
ཕྱིར། དེར་ཐལ། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་སྐྱེས་པ་ན་སེམས་ཉོན་མོངས་པ་ལས་རྣམ་པར་གྲོལ་བར་
འགྱུར་བའི་དུས་ཡིན་ལ། དེས་ཉོན་མོངས་པ་སྤངས་པ་ན་དེ་ལས་རྣམ་པར་གྲོལ་བ་ཡིན་པའི་ཕྱིར། གཉིས་པ་ནི།
འགག་པར་འགྱུར་བའི་ལམ་གྱིས་ནི། ། དེ་ཡི་སྒྲིབ་པ་རབ་ཏུ་སྤོང་། ། ཞེས་བྱུང་། ཤེས་བྱ་ཆོས་ཅན། ལམ་
གང་གིས་མི་སློབ་ལམ་སྐྱེ་བའི་སྒྲིབ་པ་སྤོང་བར་བྱེད་པ་ཡོད་དེ། རྡོ་རྗེ་ལྟ་བུའི་ལམ་འགག་བཞིན་པ་འགག་པར་
འགྱུར་པའི་ལམ་གྱིས་ནི་དེ་ཡི་སྒྲིབ་པ་རབ་ཏུ་སྤོང་བར་བྱེད་པའི་ཕྱིར། གསུམ་པ་ནི། འདུས་མ་བྱས་ཉིད་ཁམས་
ཞེས་བྱ། ། འདོད་ཆགས་ཀུན་འདས་འདོད་ཆགས་བྲལ། ། སྤངས་པའི་ཁམས་ནི་བཞག་དང་གོ ། འགོག་
པའིཁམས་ཞེས་བྱ་བ་གཞི། ། ཞེས་བྱུང༌
། རྣམ་གྲོལ་འདུས་མ་བྱས་ཉིད་ཀྱི་ཁམས་ཞེས་བྱ་བ་དེ་ཆོས་ཅན།
ཁྱོད་ལ་གསུམ་ཡོད་དེ། སྤུངས་པའི་ཁམས་དང་། འདོད་ཆགས་ཀུན་ཟད་པ་འདོད་ཆགས་དང་བྲལ་བའི་
ཁམས་དང་། དེ་ལས་གཞན་པའི་ཟག་བཅས་སྤངས་པའི་ཁམས་དག་ཡོད་པའི་ཕྱིར། དང་པོ་གྲུབ་སྟེ། འདོད་
པའི་འདོད་ཆགས་ལས་གཞན་པའི་ཉོན་མོངས་སྤངས་པའི་སྤངས་པ་དེ་དེ་ཡིན་པའི་ཕྱིར་གཉིས་པ་གྲུབ་སྟེ།
འདོད་པའི་འདོད་ཆགས་ཀུན་སྤངས་པའི་སྤངས་པ་དེ་དེ་ཡིན་པའི་ཕྱིར། གསུམ་པ་གྲུབ་སྟེ། དེ་དག་ལས་
གཞན་པའི་ཟག་བཅས་སྤུངས་པའི་སྤངས་པ་དེ་དེ་ཡིན་པའི་ཕྱིར། འགོག་པའི་ཁམས་ཞེས་བྱ་བ་ཆོས་ཅན།
བཞག་ཏུ་ཡོད། གཞིའི་ཟག་བཅས་ཐམས་ཅད་སྤངས་པའི་འགོག་པ་དེ་དེ་ཡིན་པའི་ཕྱིར། འོན་ཀྱང་འདིར་
གཞི་ཞེས་པ་གྲངས་ཀྱི་བཞི་ལ་བྱེད་པ་དང་། འགོག་པའི་ཁམས་དེ་ཁམས་གསུམ་གྱི་ནང་དུ་འདྲེན་མི་འདྲེན་
གཉིས་སྣང་སྟེ་བརྟག བཞི་བ་ནི། སྡུག་བསྔལ་རྒྱུ་བཟོད་ཤེས་རྣམས་ཀྱིས། ། ཡིད་འབྱུང་གང་གིས་སྤོང་
འགྱུར་བ། །ཀུན་གྱིས་འདོད་ཆགས་བྲལ་བར་འགྱུར། ། དེ་ལྟར་ན་ནི་མུ་བཞི་སྲིད། ། ཅེས་བྱུང་། ཤེས་བྱ་
ཆོས་ཅན། སྤང་བྱ་གང་ལ་ལམ་གང་གིས་ཡིད་འབྱུང་སྐྱེད་ཅིང་སྤོང་བ་ཡོད་དེ། སྡུག་བསྔལ་བདེན་པ་ལ་ཆོས་
བཟོད་དང་ཆོས་ཤེས་དང་། རྒྱུ་ཀུན་འབྱུང་ལ་རྗེས་བཟོད་དང་རྗེས་ཤེས་རྣམས་ཀྱིས་འཁོར་བ་ལ་ཡིད་འབྱུང་
་225



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐྱེད་པར་བྱེད་ཅིང་ངོ་སྐལ་གྱི་སྒྲིབ་པ་སྤྲོས་པར་འགྱུར་བ་ཀུན་གྱིས་འདོད་ཆགས་དང་བྲལ་བར་འགྱུར་བའི་ཕྱིར།
དེ་ལྟར་ན་མངོན་རྟོགས་དེ་ལ་ཡིད་འབྱུང་ཞིང་ཉོན་མོངས་མི་སྤོངས་དང་། དེ་ལས་བཟློག་པ་དང་གཉིས་ཀ་ཡིན་
པ་དང་མིན་པའི་མུ་ནི་བཞི་སྲིད་དེ། སྡུག་ཀུན་ལ་དམིགས་པའི་ཤེས་པ་བཞི་ནི་ཡིད་འབྱུང་བའི་ལམ་ཡིན་ལ།
འདོད་ཆགས་དང་བྲལ་བའི་ལམ་མ་ཡིན། སྡུག་ཀུན་གྱི་བཟོད་པ་བཞི་ནི་གཉིས་ཀ་ཡིན། འགོག་ལམ་གྱི་བཟོད་
པ་བཞི་ནི་ཆགས་བྲལ་གྱི་ལམ་ཡིན་ལ། ཡིད་འབྱུང་བའི་ལམ་མ་ཡིན། འགོག་ལམ་གྱི་ཤེས་པ་བཞི་ནི་གཉིས་ཀ་
མ་ཡིན་པའི་མུ་ཡིན་པའི་ཕྱིར། གནས་དྲུག་པ་བཤད་ཟིན་ཏོ། །
ཆོས་མངོན་པ་མཛོད་ཀྱི་གནས་བདུན་པའི་ཚིག་འགྲེལ་བཞུགས་སོ། ། གཉིས་པ་མཁས་པར་བྱ་བའི་ཡོན་
ཏན་གཏན་ལ་དབབ་པ་ལ། ཤེས་པའི་ཡོན་ཏན་གཏན་ལ་དབབ་པ་དང་། སྙོམས་འཇུག་གི་ཡོན་ཏན་གཏན་ལ་
དབབ་པ་གཉིས། དང་པོ་ལ། ཡེ་ཤེས་ཀྱི་རང་བཞིན་དང་ལྡན་ཚུལ་དང་ཐོབ་ཚུལ་དང་ཁྱད་པར་གྱི་ཆོས་དང་
བཞི། དང་པོ་ལ། བཟོད་ཤེས་དང་ལྟ་བའི་ཁྱད་པར། ཤེས་པ་བཅུའི་རྣམ་གཞག། དེ་དག་གི་ཁྱད་ཆོས་དང་
གསུམ། དང་པོ་ནི། དྲི་མེད་བཟོད་རྣམས་ཤེས་པ་མིན། ། ཐད་དང་མི་སྐྱེའི་བློ་ལྟ་མིན། ། དེ་ལས་གཞན་
འཕགས་བློ་གཉིས་ཀ ། གཞན་ཤེས་དྲུག་ནི་ལྟ་བའང་ཡིན། ། ཞེས་བྱུང་། འདིར་བཟོད་པ་དང་ཤེས་པ་དང་
ཡང་དག་པའི་ལྟ་བ་ཞེས་བཤད་ན་དེ་རྣམས་ཀྱི་ཁྱད་པར་ཇི་ལྟར་ཞེ་ན། དྲི་མེད་ཟག་མེད་བཟོད་པ་བརྒྱད་ཀྱི་ཤེས་
རབ་རྣམས་ཆོས་ཅན། བཟོད་ཤེས་གཉིས་ཀྱི་ནང་ནས་ཤེས་པ་མ་ཡིན་ཏེ། རང་ཡུལ་ལ་མི་སྐྲག་པའི་ཡེ་ཤེས་ཀྱི་
ངོ་བོར་སྐྱེས་ཀྱང་ཐེ་ཚོམ་སྤངས་པའི་ངེས་པའི་ངོ་བོར་མ་སྐྱེས་པའི་ཕྱིར། དེར་ཐལ། རང་གི་ངོ་སྐལ་གྱི་སྤང་
བྱའི་ཐེ་ཚོམ་སྤོང་བྱེད་ཡིན་པའི་ཕྱིར། དེ་ཆོས་ཅན། ལྟ་བ་ཡིན་ཏེ། ཉེ་བར་རྟོག་ཅིང་འཚོལ་བའི་ཤེས་རབ་
ཡིན་པའི་ཕྱིར། ཟད་དང་མི་སྐྱེ་བ་ཤེས་པའི་བློ་ཆོས་ཅན། ལྟ་བ་མིན་ཏེ། ཉེ་བར་རྟོག་པ་མེད་ཅིང་ཡོངས་སུ་
འཚོལ་བའི་རང་བཞིན་ཅན་མ་ཡིན་པའི་ཕྱིར། དེར་ཐལ། སོ་སོར་རྟོག་པ་ཙམ་ཡོད་ཀྱང་བྱ་བ་བྱས་ཟིན་པས་
ཡོངས་སུ་འཚོལ་བ་མི་བྱེད་པའི་ཕྱིར། སྔ་མ་དེ་དག་ལས་གཞན་འཕགས་པའི་སྡུག་བསྔལ་ཆོས་ཤེས་སོགས་
བརྒྱད་ཀྱི་བློ་ཤེས་རབ་ཆོས་ཅན། བཟོད་ཤེས་ཀྱི་ཤེས་པ་དང་ལྟ་བ་གཉིས་ཀ་ཡིན་ཏེ། རང་ཡུལ་ལ་ཐེ་ཚོམ་
སྤངས་པའི་ངེས་པ་དང་ཉེ་བར་རྟོག་པའི་ངོ་བོ་ཡང་ཡིན་པའི་ཕྱིར། ཟག་མེད་ལས་གཞན་འཇིག་རྟེན་པའི་རྣམ་
ཤེས་ཚོགས་དྲུག་དང་ཉོན་མོངས་པ་དང་མཚུངས་ལྡན་གྱི་མི་དགེ་བ་དང་ལུང་མ་བསྟན་གྱི་ཤེས་རབ་རྣམས་ཆོས་
ཅན། ལྟ་བ་མིན་ཏེ། ལྟ་ཤེས་གཉིས་ཀྱི་ནང་ནས་ཤེས་པ་ཙམ་ཡིན་པའི་ཕྱིར། གཞན་དམིགས་བསལ་འཇིག་ལྟ་
ལ་སོགས་ལྟ་བ་ལྔ་དང་འཇིག་རྟེན་པའི་ཡང་དག་པའི་ལྟ་བ་དང་དྲུག་ནི་ཆོས་ཅན། ཀུན་རྫོབ་ཤེས་པར་མ་ཟད།
226



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ལྟ་ཤེས་གཉིས་ཀྱི་ལྟ་བའང་ཡིན་ཏེ། ཡུལ་ལ་རྟོག་ཅི་འཚོལ་བའི་ཤེས་པ་ཡིན་པའི་ཕྱིར། །
གཉིས་པ་ལ། མདོར་བསྟན་པ་དང་། རྒྱས་པར་བཤད་པ་གཉིས། དང་པོ་ནི། ཤེས་པ་ཟག་བཅས་
ཟག་པ་མེད། ། ཅེས་བྱུང་། སྐབས་འདིར་བཤད་པའི་ཤེས་པ་ཆོས་ཅན། ཁྱོད་ལ་བཅུ་ཡོད་དེ། ཀུན་རྫོབ་
ཤེས་པ་དང་། ཆོས་ཤེས་པ་དང་། རྗེས་སུ་ཤེས་པ་དང་སྡུག་བསྔལ་ཤེས་པ་དང་ཀུན་འབྱུང་ཤེས་པ་དང་འགོག་
པ་ཤེས་པ་དང་ལམ་ཤེས་པ་དང་སེམས་ཤེས་པ་དང་ཟད་པ་ཤེས་པ་དང་མི་སྐྱེ་བ་ཤེས་པ་དང་བཅུ་ཡོད་པའི་ཕྱིར།
བཅུ་བོ་དེ་ཐམས་ཅད་ཆོས་ཅན། བསྡུ་ན་གཉིས་སུ་འདུ་སྟེ། ཟག་བཅས་དང་ཟག་པ་མེད་པའི་ཤེས་པ་གཉིས་སུ་
འདུ་བའི་ཕྱིར། གཉིས་པ་ལ། སྤྱིར་བསྟན་པ་དང་། བྱེ་བྲག་ཏུ་བཤད་པ་གཉིས། དང་པོ་ནི། དང་པོ་ཀུན་
རྫོབ་ཅེས་བྱའོ། ། ཟག་མེད་རྣམ་གཉིས་ཆོས་དང་ནི། ། རྗེས་སུ་ཤེས་པ་ཁོ་ན་ཡིན། ། ཀུན་རྫོབ་ཡུལ་ནི་ཐམས་
ཅད་དོ། ། ཆོས་ཞེས་བྱ་བའི་སྤྱོད་ཡུལ་ནི། ། འདོད་སྡུག་བསྔལ་སོགས་རྗེས་ཤེས་པའི། ། སྤྱོད་ཡུལ་གོང་མའི་
སྡུག་བསྔལ་སོགས། ། ཞེས་བྱུང་། ཤེས་པ་གཉིས་པོ་དེ་ཆོས་ཅན། ཁྱོད་ལས་ཤེས་བཅུའི་ཤེས་པ་གསུམ་དུ་
འཇོག་ཚུལ་ཡོད་དེ། ཤེས་པ་དང་པོ་ཟག་བཅས་ཀུན་རྫོབ་ཤེས་པ་ཞེས་བྱ་ལ། ཟག་མེད་ལ་ཆོས་ཤེས་པ་དང་
རྗེས་སུ་ཤེས་པ་རྣམ་པ་གཉིས་ཁོ་ན་ཡོད་པ་ཡིན་པའི་ཕྱིར། དང་པོ་ཀུན་རྫོབ་ཤེས་པ་ཆོས་ཅན། དམིགས་ཡུལ་
ལ་ནི་ཆོས་ཐམས་ཅད་ཡོད་དེ། དགེ་མི་དགེ་ལུང་མ་བསྟན་ཐམས་ཅད་དེ་ཡིན་པའི་ཕྱིར། ཆོས་ཤེས་པ་ཞེས་བྱ་
བའི་བློ་ཆོས་ཅན། ཁྱོད་ཀྱི་སྤྱོད་ཡུལ་ཏེ་དམིགས་པ་ནི་ཡོད་དེ། འདོད་པའི་སྡུག་བསྔལ་དང་སོགས་ཀྱི་སྒྲས་ཀུན་
འབྱུང་འགོག་ལམ་དག་ལ་དམིགས་པའི་ཕྱིར། རྗེས་སུ་ཤེས་པ་ཆོས་ཅན། ཁྱོད་ཀྱི་དམིགས་པ་ཡོད་དེ། ཁྱོད་ཀྱི་
སྤྱོད་ཡུལ་ནི་གོང་མའི་སྡུག་བསྔལ་སོགས་ཀྱི་བདེན་བཞི་ལ་དམིགས་པའི་ཕྱིར། གཉིས་པ་ལ། ཕ་རོལ་གྱི་སེམས་
ཤེས་པ་དང་། ཟད་དང་མི་སྐྱེ་བ་ཤེས་པ་གཉིས། དང་པོ་ལ། ཆོས་ཤེས་ཀྱི་དབྱེ་བ་དང་། ཕ་རོལ་གྱི་སེམས་
ཤེས་པ་གཉིས། དང་པོ་ལ། གཉིས་ལས་བརྒྱད་དུ་དབྱེ་བ་དང་། བཞི་ལས་བཅུ་གཉིས་སུ་དབྱེ་བ་གཉིས།
དང་པོ་ནི། དེ་དག་ཉིད་བདེན་བྱེ་བྲག་གིས། ། བཞི་སྟེ་ཞེས་བྱུང་། ཆོས་ཤེས་དང་རྗེས་ཤེས་དེ་དག་ཉིད་ཆོས་
ཅན། ཁྱོད་ལ་བརྒྱད་དུ་དབྱེར་ཡོད་དེ། བདེན་བཞིའི་བྱེ་བྲག་གིས་རིམ་བཞིན་དུ་འོག་མ་དང་གོང་མའི་བདེན་
བཞི་ལ་དམིགས་པའི་ཆོས་ཤེས་བཞི་དང་རྗེས་ཤེས་བཞི་ཡོད་པའི་ཕྱིར། གཉིས་པ་ནི། རྣམ་བཞི་དེ་དག་ནི། །
མི་སྐྱེ་བ་དང་ཟད་པ་ཤེས། །དེ་གཉིས་དང་པོ་སྐྱེས་པ་ནི། ། སྡུག་བསྔལ་རྒྱུ་རྗེས་ཤེས་པ་ཡིན། ། ཞེས་བྱུང་།
བདེན་བཞིའི་ཤེས་པ་བཞི་པོ་དེ་དག་ཆོས་ཅན། ཁྱོད་ལ་ནི་རྣམ་པ་བཅུ་གཉིས་སུ་ཡོད་དེ། ཆོས་ཤེས་བཞི་དང་
།
རྗེས་ཤེས་བཞི་པོ་གང་རུང་ཞིག་དང་། དེ་གཉིས་གང་རུང་དུ་གྱུར་པའི་ཟད་པ་ཤེས་པ་བཞི་དང་། མི་སྐྱེ་བ་ཤེས་
227



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་བཞི་སྟེ་བཅུ་གཉིས་སུ་ཡོད་པའི་ཕྱིར། མི་སྐྱེ་བ་དང་ཟད་པ་ཤེས་པ་དེ་གཉིས་ཆོས་ཅན། ཁྱོད་དང་པོར་སྐྱེས་
པ་ནི་སྡུག་ཀུན་རྗེས་ཤེས་ཡིན་ཏེ། སྡུག་བསྔལ་དང་རྒྱུ་ཀུན་འབྱུང་བདེན་པ་ལ་དམིགས་པའི་རྗེས་སུ་ཤེས་པ་ཞེས་
བཤད་པ་དེ་ཡིན་པའི་ཕྱིར་ཏེ། སྲིད་རྩེའི་སྒོམ་སྤང་དགུ་པ་དང་སྡུག་ཀུན་ལ་དམིགས་ནས། རྡོ་རྗེ་ལྟ་བུའི་རྗེས་
སུ་དང་པོར་ཟད་པ་ཤེས་ཤིང་། དེ་ནས་མི་སྐྱེ་བ་ཤེས་ནས་སླར་ཤེས་པར་བྱར་མེད་པའི་རང་བཞིན་ཅན་ཡིན་པའི་
ཕྱིར། གཉིས་པ་ནི། བཞི་ལས་ཕ་རོལ་སེམས་རིག་པ། །དེས་ནི་ས་དབང་གང་ཟག་འདས། །ཞིག་དང་མ་
སྐྱེས་མི་རིག་གོ ། ཆོས་རྗེས་བློ་ཕྱོགས་ཕན་ཚུན་མིན། ། ཉན་ཐོས་མཐོང་བའི་སྐད་ཅིག་གཉིས། ། རིག་སྟེ་
བསེ་རུ་ལྟ་བུས་གསུམ། ། སངས་རྒྱས་སྦྱོར་བ་མེད་པར་ཀུན། ། ཞེས་བྱུང༌། ཕ་རོལ་གྱི་སེམས་རིག་པ་དེ་ཆོས་
ཅན། བཞི་ལས་བྱུང་སྟེ། ཆོས་ཤེས་རྗེས་ཤེས་ལམ་ཤེས་ཀུན་རྫོབ་ཤེས་པ་བཞི་ལས་བྱུང་ཞིང་དེའི་རང་བཞིན་
ཅན་ཡིན་པའི་ཕྱིར། སེམས་ཤེས་དེ་ཆོས་ཅན། ཡུལ་ངེས་པ་ཅན་ཡིན་གྱི་ཀུན་རིག་པ་མིན་ཏེ། ཆོས་ཀྱིས་ས་
འདས་པ་གོང་མའི་སེམས་མི་རིག དབང་པོ་རྟུལ་བ་དད་མོས་ལྟ་བུས་རྣོ་བ་མཐོང་ཐོབ་ལྟ་བུའི་སེམས་མི་རིག
གང་ཟག་སློབ་པས་དགྲ་བཅོམ་པའི་སེམས་མི་རིག་པའི་ཕྱིར་ཏེ། དེ་དག་དེའི་ཡུལ་ལས་འདས་པའི་ཕྱིར། དེ་
ཆོས་ཅན། ད་ལྟར་བའི་ཡུལ་ཅན་ཁོ་ན་ཡིན་ཏེ། ཡུལ་ད་ལྟར་བ་རིག་གི་ཕ་རོལ་གྱི་སེམས་འདས་ནས་ཞིག་པ་
དང་མ་སྐྱེས་པའི་མ་འོངས་པ་མི་རིག་པའི་ཕྱིར། ཁྱོད་ཕན་ཚུན་ཡུལ་སོ་སོར་ངེས་པ་ཡིན་ཏེ། ཆོས་ཤེས་དང་
རྗེས་ཤེས་བློའི་ཕྱོགས་ལ་དམིགས་པས་ཕན་ཚུན་ཤེས་པ་མིན་པའི་ཕྱིར་ཏེ། ཤེས་པ་དེ་གཉིས་ཁམས་འོག་མ་དང་
གོང་མའི་གཉེན་པོ་ལ་སོ་སོར་དམིགས་པའི་ཕྱིར། མཐོང་ལམ་ལ་ཕ་རོལ་གྱི་སེམས་ཤེས་མེད་ཀྱང་མཐོང་ལམ་དེ་
ཆོས་ཅན། ཁྱོད་ལ་དམིགས་པའི་སེམས་ཤེས་གསུམ་ཡོད་དེ། ཉན་ཐོས་ཀྱི་སེམས་ཤེས་དེས་མཐོང་བའི་ལམ་གྱི་
ཆོས་བཟོད་དང་ཆོས་ཤེས་སྐད་ཅིག་མ་དང་པོ་གཉིས་རིག་ལ། གཞན་མི་རིག བསེ་རུ་ལྟ་བུའི་སེམས་ཤེས་ཀྱིས་
དང་པོ་གཉིས་དང་བརྒྱད་པ་ཀུན་འབྱུང་རྗེས་ཤེས་དང་གསུམ་རིམ་ག་ཅིང་གཞན་མི་རིག སངས་རྒྱས་ཀྱི་སེམས་
ཤེས་ཀྱིས་འབད་རྩོལ་གྱི་སྦྱོར་བ་མེད་པར་ཀུན་གཟིགས་པའི་ཕྱིར། གཉིས་པ་ནི། ཟད་པ་ཤེས་པ་བདེན་རྣམས་
ལ། ། ཡོངས་ཤེས་ལ་སོགས་ངེས་པའོ། ། ཡོངས་ཤེས་བྱར་མེད་ཅེས་ལ་སོགས། ། མི་སྐྱེ་བ་ཡི་བློར་འདོད་
དོ། ། ཞེས་བྱུང་། ཟད་དང་མི་སྐྱེ་བ་ཤེས་པའི་བློ་ཆོས་ཅན། ཁྱོད་གཉིས་ཀྱི་ཁྱད་པར་ཡོད་དེ། ཟད་པ་ཤེས་པ་
ནི་བདེན་པ་རྣམས་ལས་སྡུག་བསྔལ་ཡོངས་སུ་ཤེས་སོ། ། ཉེས་དམིགས་ཀྱིས་ཀུན་འབྱུང་སྤངས་སོ། ། འགོག་པ་
མངོན་དུ་བྱས་སོ། །ལམ་སྒོམ་མོ་ཞེས་ངེས་པ་ཡིན་ལ། སྡུག་བསྔལ་ཡོངས་སུ་ཤེས་ཏེ་སླར་ཡོངས་སུ་ཤེས་པར་
བྱར་མེད་ཅེས་པ་དང་། ལ་སོགས་ཀྱིས་ཀུན་འབྱུང་སྤངས་སོ་སླར་སྤང་བར་བྱར་མེད། འགོག་པ་མངོན་དུ་བྱས་
228



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཏེ་སླར་མངོན་དུ་བྱར་མེད། ལམ་བསྒོམས་ཏེ་སླར་བསྒོམ་པར་བྱར་མེད་ཅེས་ཤེས་པའི་ཡེ་ཤེས་དེ་མི་སྐྱེ་བ་ཤེས་
པའི་བློ་འདོད་པའི་ཕྱིར། འདི་ལྟར་ཤེས་པ་ནི་མཉམ་གཞག་གི་སྐབས་སུ་མིན་ཏེ། མཉམ་གཞག་དེས་དྲངས་
པའི་ངེས་ཤེས་དེ་འདྲ་རྗེས་ཐོབ་ཏུ་སྐྱེ་བ་ལ་དགོངས་པའི་ཕྱིར་ཞེས་བྱེ་སྨྲ་འདོད་དོ། ། གསུམ་པ་ཁྱད་ཆོས་ལ།
ཤེས་པ་བཅུར་འཇོག་པའི་རྒྱུ་མཚན། གཉེན་པོའི་ཁྱད་པར། རྣམ་པའི་ཁྱད་པར་དང་གསུམ། དང་པོ་ནི།
རང་བཞིན་དང་ནི་གཉེན་པོ་དང་། ། རྣམ་པ་རྣམ་པ་སྤྱོད་ཡུལ་དང་། ། སྦྱོར་དང་བྱ་བ་བྱས་ཉིད་དང་། །རྒྱུ་
རྒྱས་པ་ལས་བཅུ་ཡིན་ནོ། ། ཞེས་བྱུང་། འདིར་བསྟན་པའི་ཤེས་པ་དེ་ཆོས་ཅན། བསྡུས་ན་གསུམ་ཡིན་ཀྱང་
བཅུར་འཇོག་པའི་རྒྱུ་མཚན་ཡོད་དེ། རང་བཞིན་ལས་ཀུན་རྫོབ་ཤེས་པ་དང་། གཉེན་པོ་ལས་ཆོས་ཤེས་དང་
རྗེས་ཤེས། རྣམ་པ་ལས་སྡུག་བསྔལ་དང་ཀུན་འབྱུང་ཤེས་པ་དང༌། རྣམ་པ་དང་སྤྱོད་ཡུལ་ཏེ་དམིགས་པ་གཉིས་
ཀ་ལས་འགོག་པ་དང་ལམ་ཤེས་པ་དང་། སྦྱོར་བ་ལས་ཕ་རོལ་གྱི་སེམས་ཤེས་པ་དང་། བྱ་བ་བྱས་པ་ཉིད་ལས་
ཟད་པ་ཤེས་པ་དང་། རྒྱུ་རྒྱས་པ་ལས་ནི་མི་སྐྱེ་བ་ཤེས་པ་བཞག་པའི་ཕྱིར། དེར་ཐལ། དང་པོ་དེས་རང་བཞིན་
ཀུན་རྫོབ་ཙམ་ཤེས། གཉིས་པ་དེ་གཉིས་ནི་འདོད་པ་དང་ཁམས་གོང་མའི་གཉེན་པོ་ཡིན། གསུམ་པ་དེ་གཉིས་
དམིགས་པ་སྡུག་བདེན་ལ་དམིགས་ཀྱང་རྣམ་པ་ཐ་དད། བཞི་བ་གཉིས་དམིགས་རྣམ་གཉིས་ཀ་ཐ་དད། ལྔ་བ་
ནི་སེམས་སོ་སོ་ལ་སྦྱོར་བ་སོ་སོར་དགོས། དྲུག་པ་ནི་བྱ་བ་བྱས་པའི་རྒྱུད་ལ་དང་པོ་ཁོ་ནར་སྐྱེ། བདུན་པ་ནི་རང་
གི་རྒྱུ་རྒྱས་པ་ལས་བྱུང་བའི་ཕྱིར། གཉིས་པ་ནི། སྒོམ་པའི་ལམ་ལ་འགོག་པའམ། ། ལམ་ལ་ཆོས་ཤེས་གང་ཡིན་
དེ། ། ཁམས་གསུམ་གྱི་ནི་གཉེན་པོ་ཡིན། ། འདོད་པའི་ཁམས་ཀྱི་རྗེས་མ་ཡིན། ། ཞེས་བྱུང་། མཐོང་ལམ་
ཆོས་ཤེས་འདོད་པ་དང་རྗེས་ཤེས་གོང་མའི་གཉེན་པོ་ཡིན་ཀྱང་། སྒོམ་ལམ་ཆོས་ཅན། ཁྱོད་ལ་དེར་མ་ངེས་ཏེ།
ཁྱོད་ལ་འགོག་པའམ། ལམ་ལ་ཆོས་ཤེས་པ་གང་ཡིན་པ་དེ་ནི་ཁམས་གསུམ་གྱི་གཉེན་པོ་ཡིན་པ་སྲིད་པའི་ཕྱིར།
དེར་ཐལ། འདོད་པའི་རྟེན་ཅན་གྱི་འཕགས་པས་འདོད་པའི་སྒོམ་སྤང་རྣམས་ཆོས་ཤེས་ཀྱིས་རིམ་པར་སྤངས་
ནས་གོང་མའི་སྒོམ་སྤང་རྣམས་སྔར་འདྲིས་པའི་ལམ་དེ་ཉིད་བསྐྱེད་ནས་སྤོང་སྲིད་པའི་ཕྱིར། འདོད་པའི་ཁམས་
ཀྱི་གཉེན་པོ་རྗེས་ཤེས་ཀྱིས་བྱེད་པ་མ་ཡིན་ཏེ། ཆོས་ཤེས་ཀྱིས་སྤང་འདོད་པར་གཉེན་པོ་བྱས་ཟིན་པའི་ཕྱིར།
གསུམ་པ་ཤེས་པ་བཅུའི་རྣམ་པའི་ཁྱད་པར་ལ། ཤེས་པ་སོ་སོའི་རྣམ་པ་དང་། རྣམ་པའི་གྲངས་ངེས། དེ་དག་
གི་ཁྱད་པར། ཆོས་གཞན་བཤད་པ་དང་བཞི། དང་པོ་ནི། ཆོས་ཤེས་པ་དང་རྗེས་སུ་ཤེས། ། རྣམ་པ་བཅུ་
དྲུག་ཀུན་རྫོབ་ནི། ། དེ་བཞིན་གཞན་དུའང་རང་རང་གི ། བདེན་པའི་རྣམ་པ་བཞི་ཡིན་ནོ། ། ཕ་རོལ་ཡིད་
ཤེས་དྲི་མེད་ཀྱང་། ། དེ་བཞིན་དྲི་མ་དང་བཅས་ནི། ། ཤེས་བྱའི་རང་གི་མཚན་ཉིད་དོ། ། རྫས་རེ་རེ་ཞིག་སྤྱོད་
229



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡུལ་ལོ། ། ལྷག་མ་རྣམ་པ་བཅུ་བཞི་ཅན། ། སྟོང་དང་བདག་མེད་མ་གཏོགས་སོ། ། ཞེས་བྱུང་། ཆོས་ཤེས་པ་
དང་རྗེས་སུ་ཤེས་པ་ཆོས་ཅན། རྣམ་པ་བཅུ་དྲུག་ཅན་ཡིན་ཏེ། མི་རྟག་སོགས་བཅུ་དྲུག་གི་རྣམ་པ་ཅན་ཡིན་པ་
ཡིན་པའི་ཕྱིར། ཀུན་རྫོབ་ཤེས་པ་ཆོས་ཅན། རྣམ་པ་དུ་མ་ཅན་ཡིན་ཏེ། སྦྱོར་ལམ་དྲོད་ཚེའི་སྐབས་སུ་སྔ་མ་དེ་
བཞིན་དུ་བདེན་པའི་རྣམ་པ་བཅུ་དྲུག་ཅན་དང༌
། དེ་ལས་གཞན་དུའང་ཆོས་རྣམས་ཀྱི་རང་སྤྱིའི་མཚན་ཉིད་ལ་
དམིགས་པའི་ཕྱིར། སྡུག་བསྔལ་ཀུན་འབྱུང་འགོག་ལམ་ཤེས་པ་ལ་ཆོས་ཅན། རྣམ་པ་བཞི་པ་བཞི་ཡིན་ཏེ།
རང་གི་བདེན་པའི་རྣམ་པ་བཞི་བཞི་ལ་གནས་པའི་ཕྱིར། ཕ་རོལ་ཡིད་ཤེས་པ་ཟག་པ་དང་བཅས་བྲལ་གཉིས་
ཡོད་པ་ལས་ཡིད་ཤེས་དྲི་མེད་དེ་ཟག་མེད་ཀྱང་ཆོས་ཅན། བདེན་བཞི་ཤེས་པ་དེ་བཞིན་དུ་བདེན་བཞིའི་རྣམ་པ་
ཅན་ཡིན་ཏེ། དེ་བཞིའི་སྤྱོད་ཡུལ་ཅན་ཡིན་པའི་ཕྱིར། ཕ་རོལ་གྱི་ཡིད་ཤེས་དྲི་མ་དང་བཅས་པ་ནི་ཆོས་ཅན།
རང་གི་ཤེས་བྱའི་རང་གི་མཚན་ཉིད་དེ་རང་མཚན་སྤྱོད་ཡུལ་ཅན་ཡིན་ཏེ། ཕ་རོལ་གྱི་སེམས་དང་སེམས་བྱུང་གི་
རྫས་ནི་རེ་ཞིག་ཁོ་ནའི་སྤྱོད་ཡུལ་ཅན་ཡིན་པའི་ཕྱིར། དེར་ཐལ། གང་གི་ཚེ་འདི་སེམས་སོ་སྙམ་དུ་འཛིན་པའི་
ཚེ་སེམས་བྱུང་ངོ་སྙམ་དུ་མི་འཛིན་པའི་ཕྱིར། སྔར་བཤད་པའི་ལྷག་མ་ཟད་དང་མི་སྐྱེ་བའི་ཤེས་པ་གཉིས་ཆོས་
ཅན། རྣམ་པ་བཅུ་བཞི་ཅན་ཡིན་ཏེ། བདེན་བཞིའི་རྣམ་པ་ལས་སྟོང་དང་བདག་མེད་མ་གཏོགས་པའི་རྣམ་པ་
གཞན་བཅུ་བཞི་ལ་དམིགས་པའི་ཕྱིར། གཉིས་པ་ལ། དྲི་མེད་བཅུ་དྲུག་གཞན་རྣམ་མེད། ། གཞན་ཡོད་ཅེས་
པ་བསྟན་བཅོས་ལས། །རྫས་སུ་རྣམ་པ་བཅུ་དྲུག་གོ ། ཞེས་བྱུང་། འདིར་ལུགས་གཉིས་ལས་ཁ་ཆེ་བ་རྣམས་
ན་རེ། བདེན་པའི་རྣམ་པ་དྲི་མེད་བཅུ་དྲུག་ཏུ་མ་གཏོགས་པ་གཞན་མེད་ཅེས་ཟེར་ལ། དེ་ལ་ཉི་འོག་པ་ན་རེ་
བཅུ་དྲུག་ལས་གཞན་ཡོད་ཅེས་སྨྲ་སྟེ། བསྟན་བཅོས་ལས་རིགས་པས་བསྐྱེད་པའི་སྒོ་ནས་མི་རྟག་པ་དང་ཞེས་པ་
ནས་རྐྱེན་ཏེ་འདི་ནི་གནས་ཡོད་དོ། ། འདི་ནི་གཞི་ཡོད་དོ། ། ཞེས་བྱུང་བའི་ཕྱིར། ཁྱབ་སྟེ། གནས་ཡོད་དོ་
ཞེས་པས་མཚན་ཉིད་ཡོད་པ་དང། གཞི་ཡོད་དོ་ཞེས་པས་རྒྱུ་ཡོད་པར་བསྟན་པའི་ཕྱིར་ཟེར། རྣམ་པ་བཅུ་དྲུག་
པོ་འདི་ཅི་མིང་གི་སྒོ་ནས་སམ་རྫས་སུ་བཅུ་དྲུག་ཡིན་ཞེ་ན། འདི་ལ་འདོད་ཚུལ་མི་འདྲ་བ་ཡོད་ཀྱང་། བྱེ་བྲག་ཏུ་
སྨྲ་བ་ན་རེ། རྗེས་སུ་ཡང་རྣམ་པ་བཅུ་དྲུག་ཡིན་ཏེ། རྣལ་འབྱོར་པ་དང་རྣམ་པ་སོ་སོར་མངོན་དུ་བྱེད་དགོས་
པའི་ཕྱིར། བཅུ་དྲུག་ཏུ་བཞག་པ་ནི་མིང་གི་རྣམ་གྲངས་ཀྱི་ཡིན་མོད། དེ་ཙམ་ཞིག་མིན་ཏེ། བདེན་བཞིར་
དོན་མི་འདྲ་བའི་ལྡོག་པ་བཞི་བཞི་ཡོད་པའི་ཕྱིར། དེར་ཐལ། རྐྱེན་གྱིས་འཇིག་པའི་མི་རྟག་པ་དང་། བདེ་
བའི་རང་བཞིན་མིན་པ་དང་། སྐྱེ་འཇིག་ཅན་ཡིན་པ་དང་། བདག་གིས་སྟོང་པ་སོགས་དོན་མི་འདྲ་བའི་ཁྱད་
པར་དུ་མ་ཡོད་པའི་ཕྱིར། གསུམ་པ་ནི། རྣམ་པ་ཤེས་རབ་དང་བཅས་པའི། ། དམིགས་དང་བཅས་པས་
230



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འཛིན་པར་བྱེད། ། ཡོད་པ་ཐམས་ཅད་གཟུང་བྱ་ཡིན། ། ཞེས་བྱུང་སྐབས་འདིའི་ཤེས་པའི་རྣམ་པའི་ངོ་བོ་
གང་ཞེ་ན་བྱེ་སྨྲ་ན་རེ། ཤེས་པའི་རྣམ་པའི་ངོ་བོ་ཡོད་དེ། ཡུལ་འཛིན་པའི་རྣམ་པ་ཅན་གྱི་ཤེས་རབ་ཡིན་པའི་
ཕྱིར། ཤེས་རབ་ཁོ་ནས་འཛིན་པ་ནི་མིན་ཏེ། ཤེས་རབ་དང་བཅས་པའི་སེམས་སེམས་བྱུང་དམིགས་པ་དང་
བཅས་པ་ཀུན་གྱིས་འཛིན་པར་བྱེད་པའི་ཕྱིར། རྫས་བཏགས་ཀྱི་ཡོད་པ་ཐམས་ཅད་ཆོས་ཅན། གཟུང་བྱ་ཡིན་
ཏེ། ཤེས་རབ་དང་བཅས་པའི་སེམས་སེམས་བྱུང་རྣམས་ཀྱི་གཟུང་བྱ་ཡིན་པའི་ཕྱིར། བཞི་བ་ལ། ངོ་བོ་དང་
རྟེན་དང་དྲན་པ་ཉེར་གཞག་དང་དམིགས་པའི་ཁྱད་པར་དང་བཞི། དང་པོ་ནི། དང་པོས་རྣམ་གསུམ་གཞན་
རྣམ་དགེ། ཞེས་བྱུང་། ། བདེན་པའི་རྣམ་པ་བཅུ་ཆོས་ཅན། ཁྱོད་ལ་དགེ་སོགས་གང་འཇོག་པའི་ཁྱད་པར་
ཡོད་དེ། དང་པོ་ཀུན་རྫོབ་ཤེས་པ་ལ་དགེ་མི་དགེ་ལུང་མ་བསྟན་རྣམ་པ་གསུམ་ཡོད་ཅིང་། ཤེས་པ་གཞན་རྣམ་
པ་དགུ་ནི་དགེ་བ་ཁོ་ནར་འཇོག་པའི་ཕྱིར། དང་པོ་གྲུབ་སྟེ། ཁམས་གསུམ་གྱི་ཤེས་པ་ཟག་བཅས་ཐམས་ཅད་
ཀུན་རྫོབ་ཤེས་པར་འཇོག་པའི་ཕྱིར། གཉིས་པ་གྲུབ་སྟེ། སེམས་ཤེས་ནི་བསྒོམས་བྱུང་དང་ཤེས་པ་གཞན་
རྣམས་ཟག་མེད་ལ་འཇོག་པའི་ཕྱིར། གཉིས་པ་ལ་སེམས་དང་ལུས་རྟེན་གཉིས། དང་པོ་ནི། དང་པོ་ས་རྣམས་
ཐམས་ཅད་ན། ། དྲུག་ན་ཆོས་ཤེས་བྱ་བ་དགུ ། རྗེས་ཤེས་བྱ་བ་དེ་བཞིན་དྲུག ། གཞན་ཡིད་ཤེས་པ་བསམ་
གཏན་བཞི། ། ཞེས་བྱུང་། དང་པོ་ཀུན་རྫོབ་ཤེས་པ་ཆོས་ཅན། ས་རྣམས་ཐམས་ཅད་ན་ཡོད་དེ། འདོད་པ་
ནས་སྲིད་རྩེའི་བར་དུ་ཡོད་པའི་ཕྱིར། ཆོས་ཤེས་བྱ་བ་ཆོས་ཅན། ས་དྲུག་ན་ཡོད་དེ། བསམ་གཏན་བཞི་མི་
ལྕོགས་མེད་དང་བསམ་གཏན་ཁྱད་པར་ཅན་ན་ཡོད་པའི་ཕྱིར། རྗེས་ཤེས་ཞེས་བྱ་པ་ཆོས་ཅན། ས་དགུ་ན་ཡོད་
དེ། བསམ་གཏན་ས་དྲུག་པ་དེ་དང་གཟུགས་མེད་དང་པོ་གསུམ་སྟེ་དགུ་ན་ཡོད་པའི་ཕྱིར། སྡུག་ཀུན་འགོག་
ལམ་བཞི་དང་ཟད་དང་མི་སྐྱེ་ཤེས་པ་དྲུག་ཆོས་ཅན། སྔར་བཤད་པ་དེ་བཞིན་དུ་ཡོད་དེ། ས་དྲུག་དང་དགུ་
ནའང་ཡོད་པའི་ཕྱིར། དེར་ཐལ། ཆོས་ཤེས་རྣམས་ས་དྲུག་དང་རྗེས་ཤེས་རྣམས་ས་དགུ་ན་ཡོད་པའི་ཕྱིར།
གཞན་ཡིད་ཤེས་པ་དེ་ཆོས་ཅན། བསམ་གཏན་བཞི་ཁོ་ན་ན་ཡོད་དེ། འོན་ཀྱང་ཉེར་བསྡོགས་དང་གཟུགས་
མེད་ན་མེད་པའི་ཕྱིར། གཉིས་པ་ནི། དེ་ནི་འདོད་དང་གཟུགས་རྟེན་ཅན། ། ཆོས་ཞེས་བྱ་བ་འདོད་རྟེན་
ཅན། །ཁམས་གསུམ་པ་ཡི་རྟེན་ཅན་གཞན། ། ཞེས་བྱུང༌། གཞན་སེམས་ཤེས་པ་དེ་ནི་ཆོས་ཅན། འདོད་པ་
དང་གཟུགས་ཀྱི་རྟེན་ཅན་ཡིན་ཏེ། དེ་གཉིས་སུ་མངོན་དུ་བྱེད་ཀྱི་གཟུགས་མེད་ཀྱི་རྟེན་ལ་མི་བྱེད་པའི་ཕྱིར།
ཆོས་ཤེས་བྱ་བ་ནི་ཆོས་ཅན། འདོད་པའི་རྟེན་ཅན་ཁོ་ན་ལ་སྐྱེའི་ཁམས་གོང་ན་མངོན་དུ་མི་བྱེད་དེ། དེ་ན་
མཐོང་ལམ་མི་སྐྱེ་བའི་ཕྱིར། དེ་གཉིས་ལས་གཞན་བདེན་བཞི་ཤེས་པ་དང་རྗེས་ཤེས་དང་ཀུན་རྫོབ་ཤེས་པ་དང་
231



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟད་དང་མི་སྐྱེ་ཤེས་པ་བརྒྱུད་ཆོས་ཅན། ཁམས་གཅིག་ཏུ་མ་ངེས་ཏེ་ཁམས་གསུམ་པ་ཡི་རྟེན་ཅན་ལ་སྐྱེ་བ་ཡོད་
པའི་ཕྱིར། གསུམ་པ་ནི། འགོག་བློ་དྲན་པ་ཉེར་གཞག་པ། ། གཅིག་སྟེ་ཕ་རོལ་སེམས་བློ་ན། ། གསུམ་མོ་ལྷག་
མ་བཞི་ཡིན་ནོ། ། ཞེས་བྱུང་། འགོག་པ་ཤེས་པའི་བློ་ཆོས་ཅན། དྲན་པ་ཉེར་གཞག་གཅིག་དང་ལྡན་ཏེ།
ཆོས་དྲན་པ་ཉེར་གཞག་ཡིན་པའི་ཕྱིར། ཕ་རོལ་གྱི་སེམས་བློ་ཤེས་པ་ཆོས་ཅན། དྲན་ཉེ་གསུམ་དང་ལྡན་ཏེ།
ལུས་དྲན་ཉེ་མ་གཏོགས་གསུམ་དང་ལྡན་པའི་ཕྱིར། ལྷག་མའི་ཤེས་པ་བརྒྱུད་ཆོས་ཅན། དྲན་ཉེ་བཞི་དང་ལྡན་
པ་ཡོད་དེ། ལུས་ཚོར་སེམས་ཆོས་བཞི་ཀ་ལ་དམིགས་པ་ཡོད་པའི་ཕྱིར། བཞི་པ་དམིགས་པའི་ཁྱད་པར་ལ།
ཤེས་པ་ནང་ཕན་ཚུན་ཡུལ་དུ་འགྱུར་ཚུལ། ཆོས་བཅུ་དང་ཤེས་བཅུ་ཡུལ་ཡུལ་ཅན་དུ་སྦྱར་བ། ཆོས་གང་རིག་པ་
དང་གསུམ། དང་པོ་ནི། ཆོས་བློའི་སྤྱོད་ཡུལ་དགུ་ཡིན་ནོ། ། ལམ་རྗེས་བློ་ཡི་དགུ་ཡིན་ནོ། ། སྡུག་བསྔལ་རྒྱུ་
བློའི་གཉིས་ཡིན་ནོ། ། བཞི་ཡི་བཅུ་ཡིན་གཅིག་གི་མིན། ། ཞེས་བྱུང་། ཆོས་ཤེས་པའི་བློ་ཆོས་ཅན། ཁྱོད་ཀྱི་
སྤྱོད་ཡུལ་ལ་མ་དམིགས་པ་ཡོད་དེ། རྗེས་ཤེས་མ་གཏོགས་པའི་དགུ་ཡོད་པ་ཡིན་པའི་ཕྱིར། ལམ་ཤེས་པ་དང་
རྗེས་ཤེས་ཀྱི་བློ་ཆོས་ཅན། ཁྱོད་གཉིས་ཀྱི་དམིགས་པ་ལ་དགུ་དགུ་ཡོད་དེ། སྔ་མ་ལ་ཀུན་རྫོབ་ཤེས་པ་མ་
གཏོགས་པ་དང་། ཕྱི་མ་ལ་ཆོས་ཤེས་མ་གཏོགས་པ་རྣམས་ཡོད་པ་ཡིན་པའི་ཕྱིར། སྡུག་བསྔལ་དང་རྒྱུ་ཀུན་
འབྱུང་ཤེས་པའི་བློ་ཆོས་ཅན། ཁྱོད་གཉིས་ཀྱི་དམིགས་པ་གཉིས་ཡིན་ཏེ། ཀུན་རྫོབ་ཤེས་པ་དང་ཕ་རོལ་གྱི་
སེམས་ཤེས་གཉིས་ཡོད་པའི་ཕྱིར། ཀུན་རྫོབ་དང་སེམས་ཤེས་དང་ཟད་དང་མི་སྐྱེ་ཤེས་པ་བཞི་ཆོས་ཅན། ཁྱོད་
ཀྱི་དམིགས་པ་བཅུ་ཡིན་ཏེ། ཤེས་པ་བཅུ་བོ་ལ་དམིགས་པ་ཡོད་པའི་ཕྱིར། དེ་ལྟར་ཡིན་ཡང་ནང་གསེས་ཀྱི་ཁྱད་
པར་ཡོད་དེ། ཐམས་ཅད་ལ་ཅིག་ཅར་དམིགས་པའི་ངེས་པ་ཅན་མིན་ཞིང་། བདེན་བཞི་སོ་སོའི་རྣམ་པ་ལ་
དམིགས་ཚུལ་མི་འདྲ་བ་ཡོད་པའི་ཕྱིར། འགོག་པ་ཤེས་པ་ཆོས་ཅན། ཁྱོད་གཅིག་པུའི་དམིགས་པ་ལ་ཤེས་པ་
ཡོད་པ་མིན་ཏེ། འདུས་མ་བྱས་ཁོ་ན་ལ་དམིགས་པའི་ཕྱིར་ཏེ། འགོག་པ་ཉིད་ལ་དམིགས་པའི་ཕྱིར། གཉིས་
པ་ནི། ཆོས་བཅུ་དག་ནི་སྦྱར་བར་བྱ། ། ཁམས་གསུམ་པ་དང་དྲི་མེད་ཆོས། ། འདུས་མ་བྱས་རྣམས་གཉིས་
གཉིས་སོ། ། ཞེས་བྱུང་། ཤེས་བཅུ་ཆོས་ཅན། ཁྱོད་ཆོས་བཅུ་དག་དང་ཡུལ་ཡུལ་ཅན་དུ་སྦྱོར་ཚུལ་ཡོད་དེ།
ཀུན་རྫོབ་ཤེས་པའི་དམིགས་པ་ལ་ཆོས་བཅུ་པོ་ཐམས་ཅད་ཡོད། ཆོས་ཤེས་ཀྱི་དེ་ལ་ལྔ། རྗེས་ཤེས་ཀྱི་དེར་བདུན།
སྡུག་ཀུན་ཤེས་པའི་དེ་དྲུག འགོག་པ་ཤེས་པའི་དེར་གཅིག ལམ་ཤེས་པའི་དེར་གཉིས། གཞན་རྣམས་ཀྱི་
དེར་གསུམ། ཟད་དང་མི་སྐྱེ་ཤེས་པའི་དམིགས་པར་དགུ་ཡོད་པའི་ཚུལ་གྱིས་སྦྱར་བར་བྱ་བའི་ཕྱིར། ཆོས་བཅུ་
འཇོག་ཚུལ་ཡོད་དེ། སྔར་ལྟར་བཅུ་ནི་ཁམས་གསུམ་པའི་ཆོས་དང་། དྲི་མེད་ཀྱི་ཆོས་བཞི་ལ་མཚུངས་ལྡན་ཡིན་
232



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
མིན་རྣམ་གཉིས་སུ་ཕྱེ་བས་བརྒྱད་དང་། འདུས་མ་བྱས་ལ་དགེ་བར་བཏགས་པ་དང་ལུང་མ་བསྟན་རྣམ་གཉིས་
སུ་ཕྱེ་བས་བཅུ་ཡོད་པའི་ཕྱིར། གསུམ་པ་ནི། ཀུན་རྫོབ་གཅིག་པས་རང་ཚོགས་ལས། ། གཞན་ནི་བདག་མེད་
ཉིད་རིག་འགྱུར། ། ཞེས་བྱུང་། ཀུན་རྫོབ་ཤེས་པ་གཅིག་བུ་ཆོས་ཅན། ཆོས་བཅུ་ལ་དམིགས་པ་ཡོད་ཀྱང་རང་
གི་ངོ་བོ་དང་ཚོགས་པ་གཅིག་པའི་ཚོར་འདུ་སོགས་ཧ་ཅང་ཉེ་བས་མི་འཛིན་ཏེ། འཛིན་པའི་བྱེད་པ་འགལ་བའི་
ཕྱིར་ཏེ། རང་གིས་རང་ལ་བྱེད་པ་འཇུག་པ་མི་རིགས་པའི་ཕྱིར། དེ་ལས་གཞན་པའི་ཆོས་ནི་དེས་རིག་པར་
འགྱུར་བ་ཡོད་དེ། ཆོས་ཐམས་ཅད་ནི་བདག་མེད་པ་ཉིད་དོ་ཞེས་ཤེས་པར་འགྱུར་བའང་ཡོད་པའི་ཕྱིར།
གཉིས་པ་ལྡན་ཚུལ་ནི། ཟག་མེད་སྐད་ཅིག་དང་པོ་ལ། ། ཆགས་ཅན་ཤེས་པ་གཅིག་དང་ལྡན། ། གཉིས་པ་ལ་
གསུམ་ཡན་ཆད་ནི། ། གཞི་ལ་རེ་རེ་འཕེལ་དང་ལྡན། ། ཞེས་བྱུང་། ཤེས་བྱ་ཆོས་ཅན། གང་ཟག་གང་ཤེས་
པ་གང་དང་ལྡན་ཚུལ་ཡོད་དེ། ཟག་མེད་སྐད་ཅིག་དང་པོ་ལ་གནས་པའི་འཕགས་པ་ཆགས་ ཅན་སྡུག་བསྔལ་
ཆོས་བཟོད་པ་ནི། ཀུན་རྫོབ་ཤེས་པ་གཅིག་པུ་དང་ལྡན། གཉིས་པ་སྡུག་བསྔལ་རྗེས་བཟོད་ལ་གནས་པ་ནི་ཀུན་
རྫོབ་དང་ཆོས་དང་སྡུག་བསྔལ་ཤེས་པ་གསུམ་དང་ལྡན། དེ་ཡན་ཆད་ནི་སྔ་མ་གསུམ་དང་སེམས་ཤེས་བཞི་དང་
ལྡན་པ་དང་། སྡུག་བསྔལ་རྗེས་ཤེས་དུས་སུ་ཆགས་ཅན་རྗེས་ཤེས་དང་བཞི། ཆགས་བྲལ་ལྔ་དང་ལྡན་པའི་སྟེང་
དུ་རེ་རེ་འཕེལ་བ་ཀུན་འབྱུང་ཤེས་པར་ཆགས་བཅས་ལྔ་དང་ཆགས་བྲལ་དྲུག འགོག་པ་ཤེས་པར་ཆགས་ཅན་
དྲུག་ཆགས་བྲལ་བདུན། ལམ་ཤེས་པར་ཆགས་བཅས་བདུན་ཆགས་བྲལ་བརྒྱུད་དང་ལྡན་པའི་ཕྱིར། ཀུན་རྫོབ་
ཤེས་པ་དང་ལྡན་པ་མང་སྟེ། འདོད་པ་ལ་ཆགས་བྲལ་མ་བྱས་པའི་སོ་སྐྱེ་ཐམས་ཅད་ནི་དེ་དང་ལྡན་པའི་ཕྱིར།
གསུམ་པ་ཐོབ་ཚུལ་ལ། ལམ་གྱི་གནས་སྐབས་གང་དུ་ཤེས་པ་དུ་ཐོབ་པ་དང་ ས་གང་དུ་ཤེས་པ་དུ་ཐོབ་པ་དང་།
ཐོབ་པའི་དགེ་བ་གསུམ། དང་པོ་ལ། མཐོང་ལམ་དུ་དང་། སྒོམ་ལམ་དུ་དང་། བཤད་པའི་ལྷག་མ་དུ་ཐོབ་པ་
གསུམ། དང་པོ་ནི། མཐོང་བའི་ལམ་ལ་བཟོད་པ་དང་། ། ཤེས་པ་ཇི་ལྟར་སྐྱེས་པ་རྣམས། ། མ་འོངས་པ་
ཐོབ་དེ་ཉིད་ལ། ། རྗེས་གསུམ་ལ་ནི་ཀུན་རྫོབ་ཀྱང་། ། དེ་ཕྱིར་མངོན་རྟོགས་བཤད་ཞེས་བྱ། ། དེ་ནི་མི་སྐྱེའི་
ཆོས་ཅན་ཡིན། ། རང་དང་འོག་ས་འགོག་པའི་མཐའ། ། རང་བདེན་རྣམ་ཅན་འབད་ལས་བྱུང་། ། ཞེས་
བྱུང་། ཤེས་བྱ་ཆོས་ཅན། སྐབས་གང་དུ་ལམ་གང་ཐོབ་པའི་ཁྱད་པར་ཡོད་དེ། མཐོང་བའི་ལམ་ལ་ནི་བཟོད་
པ་བརྒྱད་དང་ཤེས་པ་ཇི་ལྟར་སྐྱེས་པ་རྣམས་རང་གི་རིགས་འདྲ་མ་འོངས་པ་ཐོབ་པར་འགྱུར་གྱི། མངོན་དུ་གྱུར་
པ་ནི་འཐོབ་པར་མི་འགྱུར་པའི་ཕྱིར་ཏེ། ཐོབ་ཟིན་སླར་མི་ཐོབ་པའི་ཕྱིར་རོ། ། མཐོང་ལམ་དེ་ནི་ཆོས་ཅན།
ཁྱོད་ལ་སྡུག་ཀུན་འགོག་པ་རྗེས་ཤེས་གསུམ་ལ་ནི་ཀུན་རྫོབ་ཤེས་པ་ཡང་ཐོབ་པར་འགྱུར་ཏེ། དེ་རྗེས་ཤེས་སྐབས་
233



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུ་ཐོབ་ཀྱི་ཆོས་ཤེས་ཀྱི་ཚེ་མི་ཐོབ་པའི་ཕྱིར། ཀུན་རྫོབ་ཤེས་པ་དེ་ཆོས་ཅན། མངོན་རྟོགས་ཀྱི་མཐའ་ལས་བྱུང་
བ་ཞེས་བྱ་སྟེ། བདེན་པ་དེ་མངོན་པར་རྟོགས་པའི་རྗེས་ཤེས་ཀྱི་ཚེ་བྱུང་བ་དེའི་ཕྱིར། རྗེས་ཞེས་གསུམ་གྱི་ཀུན་
རྫོབ་ཤེས་པ་དེ་ནི་ཆོས་ཅན་མངོན་གྱུར་དུ་མི་འབྱུང་སྟེ། མ་འོངས་པ་མི་སྐྱེ་བའི་ཆོས་ཅན་ཡིན་པའི་ཕྱིར། རྗེས་
ཤེས་ཀྱི་ཀུན་རྫོབ་ཤེས་པ་ཆོས་ཅན། ས་གང་ལ་བརྟེན་ནས་ཐོབ་པ་ཡོད་དེ། མཐོང་ལམ་གང་ལ་བརྟེན་པའི་རང་
ས་དང་འོག་ས་ལ་བརྟེན་ནས་ཐོབ་པ་ཡོད་པའི་ཕྱིར། ཀུན་རྫོབ་ཤེས་པ་དེ་གསུམ་ཆོས་ཅན། དྲན་པ་ཉེ་གཞག་
གང་དུ་འཇོག་ཚུལ་ཡོད་དེ། འགོག་པའི་མཐའ་ལས་བྱུང་བའི་ཀུན་རྫོབ་ཤེས་པ་ནི་ཆོས་དྲན་ཉེ་དང་། ལྷག་མ་
གཉིས་ལ་དྲན་ཉེ་བཞི་ཀ་བཞག་ཏུ་ཡོད་པའི་ཕྱིར། དེ་གསུམ་ཆོས་ཅན། དམིགས་རྣམ་ཡོད་དེ། རང་གི་བདེན་
པའི་དམིགས་རྣམ་ཅན་ཡིན་པའི་ཕྱིར། དེ་ཆོས་ཅན། འབད་རྩོལ་ལས་བྱུང་བ་ཡིན་ཏེ། རང་རང་གི་བདེན་པ་
མངོན་རྟོགས་རྗེས་ཤེས་ལས་བྱུང་བའི་ཕྱིར། གཉིས་པ་སྒོམ་ལམ་དུ་ཐོབ་པ་ནི། ཆགས་བཅས་བཅུ་དྲུག་པ་ལ་
དྲུག འདོད་ལས་ཆགས་དང་བྲལ་བས་བདུན། དེ་ཡི་གོང་མ་ཆགས་བཅས་ཀྱིས། ། སྒོམ་པའི་ལམ་ལ་བདུན་
འཐོབ་པོ། ། ས་བདུན་ལས་རྒྱལ་མངོན་ཤེས་དང་། ། མི་གཡོ་འཐོབ་དང་བྲེལ་བསྒོམ་པའི། ། བར་ཆད་མེད་
པའི་ལམ་དག་དང་། །གོང་མའི་གྲོལ་བའི་ལམ་བརྒྱུད་ལའང་། ། སློབ་པ་སྦྱོང་བར་གྲོལ་བ་ལ། །ཤེས་པ་དྲུག་
དང་བདུན་འཐོབ་པའམ། ། བར་ཆད་མེད་པའི་ལམ་ལ་དྲུག ། དེ་བཞིན་སྲིད་རྩེ་རྣམ་རྒྱལ་ལའང་། །ཟད་
པ་ཤེས་པ་ལ་དགུའོ། ། མི་གཡོ་བས་ནི་བཅུ་འཐོབ་པོ། ། དེར་འཕོ་གྲོལ་བའི་ཐ་མ་ལའང་། ། ཞེས་བྱུང་།
འདོད་པ་ལ་ཆགས་བཅས་ཀྱི་འཕགས་པ་ཆོས་ཅན། ཁྱོད་ཀྱིས་བཅུ་དྲུག་པ་ལམ་རྗེས་ཤེས་ལ་གནས་པའི་ཚེ་ཤེས་
པ་དྲུག་ཐོབ་པར་བྱེད་དེ། ཆོས་རྗེས་གཉིས་དང་བདེན་བཞི་ཤེས་པ་དང་དྲུག་ཐོབ་པའི་ཕྱིར། འདོད་པ་ལ་
ཆགས་པ་དང་བྲལ་བའི་འཕགས་པ་ཆོས་ཅན། ཁྱོད་ཀྱི་དེའི་ཚེ་བདུན་ཐོབ་པར་བྱེད་དེ། སྔ་མ་དྲུག་དང་སེམས་
ཤེས་བཅས་བདུན་ཐོབ་པའི་ཕྱིར། དེ་ཡི་གོང་མའི་སྒོམ་ལམ་པ་ཆགས་བཅས་ཆོས་ཅན། ཁྱོད་ཀྱིས་ཇི་ལྟར་ཐོབ་
ཚུལ་ཡོད་དེ། ཆགས་བྲལ་མ་བྱས་པ་དེ་སྲིད་དུ་སྒོམ་པའི་ལམ་ལ་གནས་པའི་ཚེ་ཆོས་ཤེས་རྗེས་ཤེས་ཀུན་རྫོབ་ཤེས་
པོ་གསུམ་དང་བདེན་བཞི་ཤེས་པ་བཞི་སྟེ་བདུན་ཐོབ་པར་བྱེད་པའི་ཕྱིར། བསམ་གཏན་བཞི་གཟུགས་མེད་དང་
པོ་གསུམ་གྱིས་བདུན་གྱི་ཉོན་མོངས་ལས་རྒྱལ་པ་དག་དང་
། མངོན་ཤེས་ལྔ་དང༌། དེ་ཐོབ་བྱེད་ཀྱི་བར་ཆད་
མེད་པའི་ལམ་དག་དང་གོང་མ་སྲིད་རྩེ་ལས་གྲོལ་བའི་རྣམ་གྲོལ་ལམ་དང་པོ་བརྒྱད་ལ་གནས་པའང་ཆོས་ཅན།
ཤེས་པ་བདུན་ཐོབ་སྟེ། བཤད་མ་ཐག་པ་བདུན་ཐོབ་པའི་ཕྱིར། རྟོག་པའི་སྐལ་བ་ཅན་མི་གཡོ་བའི་ཆོས་ཅན་
ཐོབ་བྱེད་ཀྱི་བར་ཆད་མེད་ལམ་དང་། བསམ་གཏན་སྤྲེལ་སྒོམ་ལ་བསྒོམ་ལ་བརྩོན་པའི་བར་ཆད་མེད་པའི་ལམ་
234



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། ། །
དག་ལ་གནས་པ་གཉིས་ཆོས་ཅན། ཁྱོད་ཀྱིས་ཀྱང་ཤེས་པ་བདུན་བདུན་འཐོབ་སྟེ། སྔ་མས་ཆོས་ཤེས་རྗེས་ཤེས་
བདེན་བཞི་ཤེས་པ་ཟད་ཤེས་དང་བདུན་དང་། ཕྱི་མས་འགོག་ལམ་ཆོས་ཤེས་རྗེས་ཤེས་བདེན་བཞི་ཤེས་པ་ཀུན་
རྫོབ་ཤེས་པ་དང་བདུན་ཐོབ་པར་བྱེད་པའི་ཕྱིར། གོང་མ་སྲིད་རྩེའི་ས་ལ་ཆགས་བྲལ་བྱས་པའི་གྲོལ་བའི་ལམ་
དང་པོ་བརྒྱུད་ཆོས་ཅན། ཁྱོད་ལའང་ཤེས་པ་བདུན་ཐོབ་སྟེ། ཆོས་ཤེས་རྗེས་ཤེས་བདེན་བཞི་ཤེས་པ་སེམས་
ཤེས་ཐོབ་པའི་ཕྱིར། སློབ་པ་ཆགས་བཅས་དབང་པོ་སྤྱོད་པའི་གྲོལ་བའི་ལམ་ལ་གནས་པ་ཆོས་ཅན། ཁྱོད་ཀྱིས་
ཤེས་པ་དྲུག་ཐོབ་སྟེ། ཆོས་ཤེས་རྗེས་ཤེས་བདེན་བཞི་ཤེས་པ་དང་དྲུག་ཐོབ་པའི་ཕྱིར། དེ་འདྲའི་ཆགས་བྲལ་བ་
ཆོས་ཅན། ཁྱོད་ཀྱིས་བདུན་ཐོབ་པ་ཡོད་དེ། སྔ་མ་དྲུག་གི་སྟེང་དུ་སེམས་ཤེས་དང་བདུན་ཐོབ་པའི་ཕྱིར།
སློབ་པ་དབང་པོ་སྤྱོད་པའི་བར་ཆད་མེད་པའི་ལམ་ལ་གནས་པའི་འཕགས་པ་དང་དེ་བཞིན་དུ་སྲིད་རྩེའི་ཉོན་
མོངས་ལས་རྣམ་པར་རྒྱལ་བའི་བར་ཆད་མེད་ལམ་ལ་གནས་པའང་ཆོས་ཅན། ཤེས་པ་དྲུག་རེ་ཐོབ་སྟེ། ཆོས་
ཤེས་རྗེས་ཤེས་བདེན་བཞི་ཤེས་པ་རྣམས་ཐོབ་པར་བྱེད་པའི་ཕྱིར། སྲིད་རྩེའི་རྣམ་གྲོལ་ལམ་དགུ་པ་ཟད་པ་ཤེས་
པ་ལ་གནས་པ་ཆོས་ཅན། ཤེས་པ་དགུ་ཐོབ་སྟེ། མི་སྐྱེ་བ་ཤེས་པ་མ་གཏོགས་དགུ་པོ་ཐོབ་པའི་ཕྱིར། དབང་
ནོན་མི་གཡོ་བའི་ཆོས་ཅན་དང་། རྟོགས་པའི་ཆོས་ཅན་མི་གཡོ་བ་དེར་དབང་པོ་འཕོ་བའི་རྣམ་གྲོལ་ལམ་ཐ་མ་
དགུ་པ་གཉིས་ལ་གནས་པའང་ཆོས་ཅན། ཤེས་པ་བཅུ་ཐོབ་པ་ཡིན་ཏེ། མི་སྐྱེ་ཤེས་པའང་ཐོབ་པའི་ཕྱིར།
གསུམ་པ་ནི། བཤད་པའི་ལྷག་མ་ལ་བརྒྱད་ཐོབ། ། ཅེས་བྱུང་། སྔར་བཤད་པའི་ལྷག་མ་འདོད་པ་ལ་འདོད་
ཆགས་དང་བྲལ་བའི་རྣམ་གྲོལ་ལམ་དགུ་པ་དང་མངོན་ཤེས་དང་སྤེལ་སྒོམ་བྱེད་པ་གསུམ་ཆོས་ཅན། ཤེས་པ་
བརྒྱད་བརྒྱད་ཐོབ་སྟེ། ཟད་དང་མི་སྐྱེ་ཤེས་པ་གཉིས་མ་གཏོགས་པ་བརྒྱད་རེ་ཐོབ་པའི་ཕྱིར། གཉིས་པ་ས་གང་
དུ་ཤེས་པ་དུ་ཐོབ་པ་ནི། གང་ལ་ཆགས་བྲལ་བྱ་ཕྱིར་གང་། ། ཐོབ་པ་དེར་ཡང་འོག་མའང་འཐོབ། ། ཟད་པ་
ཤེས་ལ་ཟག་བཅས་ཀྱང་། ། ས་ཀུན་སྔོན་རྙེད་མི་ཐོབ་པོ། ། ཞེས་བྱུང་། ཤེས་བྱ་ཆོས་ཅན། ལམ་གང་གི་
སྐབས་སུ་ཤེས་པ་དུ་འཐོབ་ཚུལ་ཡོད་དེ། ས་འོག་མ་གང་ལ་ཆགས་པ་བྲལ་བར་བྱ་བའི་ཕྱིར་སྦྱོར་ལམ་སོགས་དང་
འདས་ལམ་གྱིས་འདོད་ཆགས་དང་བྲལ་བ་དག་གིས་ས་འོག་མས་བསྡུས་པའི་ལམ་གང་ཐོབ་པ་དེར་ཡང་རང་ས་
དང་འོག་མའི་སས་བསྡུས་པའི་ཟག་མེད་ཀྱི་ལམ་ཐོབ་པའི་ཕྱིར། ཟད་པ་ཤེས་པ་ལ་གནས་པ་ཆོས་ཅན། ཡོན་
ཏན་དུ་མ་ཐོབ་སྟེ། ཟག་མེད་ཀྱི་ཡོན་ཏན་དུ་མ་ཟད་ཟག་བཅས་ཀྱི་ཡོན་ཏན་མི་སྡུག་པ་སྒོམ་པ་དང་དབུགས་རྔུབ་
འབྱུང་དང་། དྲན་ཉེ་དང་། བསམ་གཏན་ས་དྲུག་དང་། གཟུགས་མེད་དང་བཅས་པ་བཅུ་གཅིག་པོ་ཀུན་
གྱིས་བསྡུས་པའི་ཡོན་ཏན་ཐོབ་པའི་ཕྱིར། དེ་ཡང་ས་ཀུན་ལས་སྔོན་མ་རྙེད་པ་ཐོབ་པ་ཡིན་གྱི། རྙེད་ཟིན་མི་
235



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཐོབ་སྟེ། ཐོབ་ཟིན་སླར་མི་ཐོབ་པའི་ཕྱིར། གསུམ་པ་ཐོབ་པའི་དབྱེ་བ་ནི། རྙེད་དང་བསྟེན་ཅེས་བྱ་བ་
ནི། ། དགེ་བ་འདུས་བྱས་འཐོབ་པའོ། ། གཉེན་པོ་དང་ནི་ཐག་བསྲུང་བའི། ། ཐོབ་པ་ཟག་དང་བཅས་པའི་
ཡིན། ། ཞེས་བྱུང་། ཐོབ་པ་ཆོས་ཅན། ཁྱོད་ལ་བཞི་ཡོད་དེ། རྙེད་པའི་ཐོབ་པ། བསྟེན་པའི་ཐོབ་པ།
གཉེན་པོའི་ཐོབ་པ། ཐག་བསྲིང་པའི་ཐོབ་པ་དང་བཞི་ཡོད་པའི་ཕྱིར། དེ་དག་གི་ཁྱད་པར་ཡོད་དེ། སྔར་
མེད་གསར་དུ་རྙེད་པ་དེ་དང་པོ་དང་། དེ་སྐད་ཅིག་གཉིས་པ་ཕན་ཆད་དུ་ཡང་ཡང་མངོན་དུ་བྱེད་པ་ནི་གཉིས་
པ་ཡིན་ལ། དེ་གཉིས་ཀའང་དགེ་བ་འདུས་བྱས་ཀྱི་ཐོབ་པ་དང་། སྤང་བྱ་སྤོང་བཞིན་པའི་སྐབས་ཀྱི་ཐོབ་པ་དེ་
གསུམ་པ་དང་། སྤང་བྱ་ལས་གྲོལ་བའི་སྐབས་ཀྱི་ཐོབ་པ་དེ་བཞི་པ་ཡིན་ལ། དེ་གཉིས་ཀྱི་ཐོབ་པ་ནི་ཟག་པ་དང་
བཅས་པའི་ཆོས་ཀྱི་ཐོབ་པ་ཡིན་པའི་ཕྱིར། ཕྱི་མའི་དོན་འཆད་ཚུལ་ལ་མི་འདྲ་བ་ཡོད་དེ། དགེ་བ་ཟག་བཅས་
ལ་ཐོབ་པ་བཞི་ཀ་ཡོད་པའི་དོན་དུའང་བཤད་པའི་ཕྱིར། དེ་དག་ནི་མཚོན་པ་ཙམ་ཡིན་ཏེ། དགེ་བ་འདུས་བྱས་
ལ་རྙེད་བསྟེན་གྱི་ཐོབ་པ་གཉིས། ཟག་བཅས་ལ་གཉེན་པོ་དང་ཐག་བསྲིང་ལ་གཉིས། ཟག་མེད་ལ་རྙེད་བསྟེན་
གཉིས། ཉོན་མོངས་ཅན་དང་ལུང་མ་བསྟན་གྱི་ཐོབ་པ་ལ་གཉེན་པོ་དང་ཐག་བསྲིང་བ་གཉིས་ཡོད་པའི་ཕྱིར།
བཞི་པ་ཁྱད་པར་གྱི་ཆོས་ལ། ཐུན་མོང་མ་ཡིན་པའི་ཡོན་ཏན་དང་། ཐུན་མོང་བའི་ཡོན་ཏན་གཉིས། དང་པོ་
ལ་མདོར་བསྟན་པ། རྒྱས་པར་བཤད་པ། དོན་བསྡུ་བ་དང་གསུམ། དང་པོ་ནི། སངས་རྒྱས་ཆོས་ནི་མ་
འདྲེས་པ། ། སྟོབས་ལ་སོགས་པ་བཅོ་བརྒྱད་དོ། ། ཞེས་བྱང་། བྱེ་སྨྲ་ན་རེ། སངས་རྒྱས་ཀྱི་ཆོས་མ་འདྲེས་པ་
ཆོས་ཅན། ཁྱོད་ལ་བཅོ་བརྒྱད་ཡོད་དེ། སྟོབས་བཅུ་ལ་སོགས་པ་སྟེ་མི་འཇིགས་པ་བཞི། དྲན་པ་ཉེ་བར་
བཞག་པ་གསུམ་ཐུགས་རྗེ་ཆེན་པོ་དང་བཅས་པ་ཡོད་པའི་ཕྱིར་ཟེར། ལུགས་གཞན་ལྟར་ན་བཅོ་བརྒྱད་ཡོད་དེ།
རྟོགས་པ་མ་འདྲེས་པ་དྲུག སྤྱོད་པ་མ་འདྲེས་པ་དྲུག འཕྲིན་ལས་མ་འདྲེས་པ་གསུམ། ཡེ་ཤེས་མ་འདྲེས་པ་
གསུམ་སྟེ་བཅོ་བརྒྱུད་ལ་འདོད་པའི་ཕྱིར། གཉིས་པ་ལ། སྟོབས་དང་། མི་འཇིགས་པ་དང་། དྲན་པ་ཉེར་
གཞག་དང་། ཐུགས་རྗེ་ཆེན་པོ་དང་བཞི། དང་པོ་ལ་མཁྱེན་པའི་སྟོབས་དང་། སྐུའི་སྟོབས་གཉིས། དང་པོ་
ལ། སོ་སོའི་ངོ་བོ་དང༌། ས་གང་དུ་ཡོད་པ་དང་། སྒྲ་བཤད་པ་གསུམ། དང་པོ་ནི། གནས་དང་གནས་མིན་
ཤེས་པ་བཅུ། །ལས་འབྲས་ལ་བརྒྱད་བསམ་གཏན་སོགས། ། དབང་པོ་མོས་དང་ཁམས་ལ་ནི། ། དགུའོ་ལམ་
དགྲ་ལམ་བཅུ་འམ། ། གཉིས་ནི་ཀུན་རྫོབ་ཤེས་པ་ཡིན། ། ཟད་པ་དྲུག་གམ་བཅུ་ཡིན་ནོ། ། ཞེས་བྱུང་།
སྟོབས་དང་པོ་དྲུག་ཆོས་ཅན། ཤེས་པ་བཅུས་བསྡུས་ཚུལ་ཡོད་དེ། གནས་དང་གནས་མིན་པ་མཁྱེན་པའི་
སྟོབས་ནི་ཤེས་པ་བཅུས་བསྡུས། ལས་དང་འབྲས་བུ་རྣམ་པར་སྨིན་པ་མཁྱེན་པའི་སྟོབས་ནི་འགོག་ལམ་གྱི་ཤེས་
236



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པ་གཉིས་མིན་པའི་བརྒྱུད་ཀྱིས་བསྡུས། བསམ་གཏན་དང་སོགས་ཀྱིས་གཟུགས་མེད་རྣམས་སོགས་མཁྱེན་པ་
དང་དབང་པོ་མཆོག་དམན་དང་མོས་པ་དང་ཁམས་སྣ་ཚོགས་མཁྱེན་པའི་སྟོབས་བཞི་ནི་འགོག་ཤེས་མིན་པའི་
ཤེས་པ་དགུས་བསྡུས་པའི་ཕྱིར། སྟོབས་ཕྱི་མ་བཞི་ཆོས་ཅན། ཤེས་པ་གང་གིས་བསྡུས་ཚུལ་ཡོད་དེ། ལམ་
འབྲས་བུ་དང་བཅས་ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་དག་ལ་ཤེས་པ་བཅུ་ཡོད་པས་དེ་རྣམས་ཀྱིས་
བསྡུས་པའམ། རང་གི་ངོ་བོའི་དབང་དུ་བྱས་ན་འགོག་ཤེས་མིན་པའི་དགུས་བསྡུས། སྔོན་གནས་མཁྱེན་པ་
དང་འཆི་འཕོ་དང་སྐྱེ་བ་མཁྱེན་པའི་སྟོབས་གཉིས་ནི་ཀུན་རྫོབ་ཤེས་པ་ཡིན་ལ། ཟག་པ་ཟད་པ་མཁྱེན་པའི་
སྟོབས་ནི་འགོག་པ་ཁོ་ན་ཤེས་པའི་ཚེ་ཆོས་ཤེས་རྗེས་ཤེས་འགོག་ཤེས་ཟད་ཤེས་མི་སྐྱེ་ཤེས་པ་ཀུན་རྫོབ་ཤེས་པ་དང་
དྲུག་གིས་བསྡུས་པའམ། གཞན་གྱི་ཚེ་ཤེས་པ་བཅུས་བསྡུས་པ་ཡིན་པའི་ཕྱིར། གཉིས་པ་ནི། སྔོན་གནས་འཆི་
འཕོ་སྐྱེ་བའི་སྟོབས། །བསམ་གཏན་དག་ན་ལྷག་མ་ནི། །ས་རྣམས་ཀུན་ན་ཞེས་བྱུང་། སྟོབས་བཅུ་བོ་ཆོས་
ཅན། ས་གང་ན་ཡོད་པའི་ཁྱད་པར་ཡོད་དེ། སྔོན་གནས་མཁྱེན་པ་དང་འཆི་འཕོ་དང་སྐྱེ་བ་མཁྱེན་པའི་སྟོབས་
ནི་བསམ་གཏན་གྱི་དངོས་གཞི་བཞི་དག་ན་ཡོད། སྟོབས་ལྷག་མ་བརྒྱུད་ནི་འདོད་པ་ནས་སྲིད་རྩེའི་བར་གྱི་ས་
རྣམས་ཀུན་ན་ཡོད་པའི་ཕྱིར། གསུམ་པ་ནི། ཅི་ཡི་ཕྱིར། ། འདིའི་སྟོབས་གང་ཕྱིར་ཐོགས་མི་མངའ། ། ཞེས་
བྱུང་། རྒྱུ་མཚན་ཅི་ཡི་ཕྱིར་ན་སྟོབས་ཞེས་བརྗོད་ཅེ་ན། སངས་རྒྱས་འདིའི་རྒྱུད་ཀྱི་སྟོབས་རྣམས་ཆོས་ཅན།
ཁྱོད་ལ་སྟོབས་ཞེས་བརྗོད་པའི་རྒྱུ་མཚན་ཡོད་དེ། གང་གི་ཕྱིར་ན་ཤེས་བྱའི་གནས་ཐམས་ཅད་ལ་ཐོགས་པ་མི་
མངའ་བར་འཇུག་པའི་མཁྱེན་ པ་ མཐར་ ཐུག་ ཡིན་པའི་དེའི་ཕྱིར། གཉིས་པ་ནི། སྐུ་ལ་སྲེད་མེད་བུ་ཡི་
སྟོབས། ། གཞན་དག་ཚིགས་ན་གླང་ཆེན་སོགས། ། བདུན་ཅུས་གླགས་པའི་སྟོབས་ཡིན་ནོ། ། དེ་ནི་རེག་བྱའི་
སྐྱེ་མཆེད་དོ། ། ཞེས་བྱུང་། སངས་རྒྱས་ཆོས་ཅན། ཁྱོད་ཀྱི་སྐུའི་སྟོབས་བཞག་ཏུ་ཡོད་དེ། སྐུ་ལ་སྲེད་མེད་ཀྱི་
བུའི་སྟོབས་མངའ་བའི་ཕྱིར། སློབ་དཔོན་གཞན་དག་ན་རེ། ཚིགས་སུམ་བརྒྱ་དྲུག་ཅུ་རྩ་གཉིས་རེ་རེ་ནའང་
སྲེད་མེད་ཀྱི་བུའི་སྟོབས་མངའ་ཟེར། སྲེད་མེད་ཀྱི་བུའི་སྟོབས་ཚད་ཡོད་དེ། གླང་ཆེན་ཕལ་བ་དང་། སོགས་
ཀྱིས་སྤོས་ཀྱི་གླང་པོ་ཆེ་དང་། ཚན་པོ་ཆེ་དང་། རབ་གནོན་དང་
། ཡན་ལག་མཆོག་དང་། སྟོབས་མཆོག་
དང་། སྲེད་མེད་ཀྱི་བུ་བདུན་པོ་དེ་སྔ་མ་སྔ་མ་ལས་ཕྱི་མ་ཕྱི་མ་བཅུ་འགྱུར་གྱིས་སྟོབས་གླགས་པ་སྟེ་ལྷག་པའམ་ཆེ་
བའི་ཕྱིར། སློབ་དཔོན་རང་ལུགས་ནི་སྐུའི་སྟོབས་ལས་ཐུགས་ཀྱི་སྟོབས་ཆེ་བར་བཞེད་དེ། མཐའ་ཡས་ཤིང་
ཚད་མེད་པར་བཞེད་པའི་ཕྱིར། སྐུའི་སྟོབས་དེ་ནི་ཆོས་ཅན། རེག་བྱའི་སྐྱེ་མཆེད་ཡིན་ཏེ། སྐུ་བེམ་པོར་འདོད་
པའི་ལུགས་ལ་ནི་འབྱུང་བཞིའི་ཁྱད་པར་ཁོ་ནར་འདོད་པའི་ཕྱིར། གཉིས་པ་མི་འཇིགས་པ་ནི། མི་འཇིགས་པ་
237



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི་རྣམ་པ་བཞི། ། ཇི་ལྟར་སྟོབས་ནི་དང་པོ་དང་། ། བཅུ་བ་གཉིས་པ་བདུན་པ་བཞིན། ། ཞེས་བྱུང་། མི་
འཇིགས་པ་ཆོས་ཅན། རྣམ་པ་བཞི་ཡོད་དེ། རང་དོན་རྟོགས་པ་ཕུན་ཚོགས་དང་སྤངས་པ་ཕུན་ཚོགས་གཉིས་
དང་། གཞན་དོན་བར་ཆད་ཀྱི་ཆོས་སུ་དམ་བཅས་པ་དང་ངེས་པར་འབྱུང་བའི་ལམ་ལ་དམ་བཅས་པ་གཉིས་ཏེ་
བཞི་ཡོད་པའི་ཕྱིར་ཏེ། དེ་ཡང་ཇི་ལྟར་སྟོབས་དང་པོ་གནས་དང་གནས་མ་ཡིན་པ་མཁྱེན་པའི་སྟོབས་ནི་ཤེས་པ་
བཅུ་དང་ས་ཐམས་ཅད་ཀྱིས་བསྡུས་པ་ལྟར་མི་འཇིགས་པ་དང་པོ་དང་། སྟོབས་བཅུ་པ་ཟག་པ་ཟད་པ་མཁྱེན་པ་
ནི་ཤེས་པ་དྲུག་གམ་བཅུ་དང་ས་བཅུ་གཅིག་གིས་བསྡུས་པ་ལྟར་མི་འཇིགས་པ་གཉིས་པ་དང་། སྟོབས་གཉིས་པ་
ལསའབྲས་མཁྱེན་པ་ནི་ཤེས་པ་བརྒྱད་དང་ས་ཐམས་ཅད་ཀྱིས་བསྡུས་པ་ལྟར་མི་འཇིགས་པ་གསུམ་པ་དང་།
སྟོབས་བདུན་པ་ཀུན་ཏུ་འགྲོ་བའི་ལམ་མཁྱེན་པ་ནི་ཤེས་པ་བཅུ་འམ་དགུ་དང་ས་ཐམས་ཅད་ན་ཡོད་པ་ལྟར་མི་
འཇིགས་པ་བཞི་བ་ཡང་དེ་བཞིན་ཡིན་པའི་ཕྱིར། གསུམ་པ་ནི། དྲན་པ་ཉེར་གཞག་པ་དག་ཉིད་གསུམ། །
ཞེས་བྱུང་། འདིར་བསྟན་དྲན་པ་ཉེར་གཞག་ཆོས་ཅན། ཁྱོད་ལ་གསུམ་ཡོད་དེ། འཁོར་གུས་པས་ཆོས་ཉན་པ་
ལ་མི་ཆགས་པའི་དེ། མི་གུས་པར་ཉན་པ་ལ་མི་ཁྲོ་བའི་དེ། གུས་མི་གུས་འདྲེས་མ་ལ་དེ་གཉིས་མི་འབྱུང་བའི་
བཏང་སྙོམས་དྲན་པ་ཉེར་གཞག་གི་བདག་ཉིད་དང་གསུམ་ཡོད་པའི་ཕྱིར། བཞི་པ་ཐུགས་རྗེ་ཆེན་པོ་ནི།
ཐུགས་རྗེ་ཆེན་པོ་ཀུན་རྫོབ་བློ། ། ཚོགས་དང་རྣམ་པ་སྤྱོད་ཡུལ་དང་། ། མཉམ་པའི་ཕྱིར་དང་ཆེས་ཚེའི་
ཕྱིར། ། ཐ་དད་བྱ་བ་རྣམ་པ་བརྒྱད། ། ཅེས་བྱུང༌། ཐུགས་རྗེ་ཆེན་པོ་ཆོས་ཅན། ཁྱོད་ཀྱི་ངོ་བོའི་ཁྱད་པར་
ཡོད་དེ། ཀུན་རྫོབ་ཤེས་པའི་བློའི་རང་བཞིན་ཅན་ཡིན་པའི་ཕྱིར། དེར་ཐལ། འཇིག་རྟེན་ལ་ཉིན་མཚན་དུས་
དྲུག་ཏུ་སུ་ནི་དར་སུ་ནི་རྒུད་སུ་ནི་སྨིན་སུ་ནི་མ་སྨིན་སུ་ནི་ཡེ་ཤེས་ཀྱིས་གྲོལ་བར་བྱ་སྙམ་དུ་དགོངས་པའི་ཁྱད་པར་
ལྔ་དང་ལྡན་པའི་ཐུགས་རྗེ་ཆེན་པོ་ཡིན་པའི་ཕྱིར། དེ་ཆོས་ཅན། ཐུགས་རྗེ་ཆེན་པོ་ཞེས་བྱ་སྟེ། རྒྱུའི་ཁྱད་པར་
ཚོགས་ཆེན་པོས་འགྲུབ་པ་དང༌། རྣམ་པའི་ཁྱད་པར་སེམས་ཅན་གྱི་སྡུག་བསྔལ་ལ་རྟོག་པའི་རྣམ་པ་ཅན་དང་།
སྤྱོད་ཡུལ་གྱི་ཁྱད་པར་སེམས་ཅན་ཐམས་ཅད་ལ་དམིགས་པ་དང་། འཇུག་ཚུལ་གྱི་ཁྱད་པར་སེམས་ཅན་རྣམས་
ལ་ཉེ་རིང་མེད་པར་མཉམ་པར་འཇུག་པའི་ཕྱིར་དང་། ངོ་བོའི་ཁྱད་པར་ཆེས་རྣོ་བ་དང་ཆེས་ཆེ་བའི་ཀུན་རྫོབ་
ཤེས་པའི་ཤེས་རབ་ཡིན་པའི་ཕྱིར། སྐབས་འདིའི་ཐུགས་རྗེ་ཆེན་པོ་ནི་སྙིང་རྗེ་ཆེན་པོ་ཙམ་ལ་མི་བྱེད་དེ། སྙིང་
རྗེ་ཆེན་པོ་དང་ཐུགས་རྗེ་ཆེན་པོ་ལ་ཐ་དད་དུ་བྱ་བ་རྣམ་པ་བརྒྱད་ཡོད་པའི་ཕྱིར། དེར་ཐལ། སྙིང་རྗེ་ཆེན་པོ་ནི་
ཞེ་སྡང་མེད་པ་དང་། ཐུགས་རྗེ་ཆེན་པོ་ནི་གཏི་མུག་མེད་པའི་རྣམ་པ་ཅན་གྱི་ཤེས་རབ་ཡིན་ལ། སྙིང་རྗེ་ཆེན་པོ་
ནི་འདོད་པའི་སེམས་ཅན་ལ་དམིགས། སྡུག་བསྔལ་གྱི་སྡུག་བསྔལ་དང་བྲལ་འདོད་ཀྱི་རྣམ་པ་ཅན། བསམ་
238



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གཏན་བཞི་ལ་བརྟེན་པ། ཉན་ཐོས་ལའང་ཡོད་པ། འདོད་པ་ལ་ཆགས་པ་དང་བྲལ་བས་ཐོབ་པ། འདོད་
ཁམས་ཀྱི་སེམས་ཅན་སྐྱོབ་པར་འདོད་པ། འཕྲིན་ལས་ཀྱང་དེ་ལྟར་དུ་འཇུག་པ་ཡིན་ལ། ཐུགས་རྗེ་ཆེན་པོ་ནི་
ཁམས་གསུམ་གྱི་སེམས་ཅན་ལ་དམིགས། འདུ་བྱེད་ཀྱི་སྡུག་བསྔལ་དང་བྲལ་འདོད་ཀྱི་རྣམ་པ་ཅན། བསམ་
གཏན་བཞི་བ་ཉིད་ལ་བརྟེན་པ། སངས་རྒྱས་ཁོ་ན་ལ་ཡོད་པ། སྲིད་རྩེ་ལ་ཆགས་བྲལ་གྱི་ཚུལ་གྱིས་ཐོབ་པ།
ཁམས་གསུམ་གྱི་སེམས་ཅན་སྐྱོབ་པར་འདོད་པ། འཕྲིན་ལས་ཀྱང་དེ་ལྟར་ཀུན་ལ་འཇུག་པའི་ཁྱད་པར་དང་
ལྡན་པའི་ཕྱིར། གསུམ་པ་དོན་བསྡུས་པ་ནི། སངས་རྒྱས་ཐམས་ཅད་ཚོགས་དང་ནི། ། ཆོས་སྐུ་འགྲོ་བའི་དོན་
སྤྱོད་པས། ། མཉམ་པ་ཉིད་དེ་སྐུ་ཚེ་དང་། ། རིགས་དང་སྐུ་བོང་ཆེད་ཀྱིས་མིན། ། ཞེས་བྱུང་། སངས་རྒྱས་
བཅོམ་ལྡན་འདས་ཐམས་ཅད་ཆོས་ཅན། མཉམ་པ་གསུམ་གྱིས་མཉམ་པ་ཡིན་ཏེ། རྒྱུ་ཚོགས་གཉིས་བསགས་
པར་མཉམ་པ་དང་། འབྲས་བུ་ཆོས་ཀྱི་སྐུ་ཐོབ་པར་མཉམ་པ་དང་། འཕྲིན་ལས་འགྲོ་བའི་དོན་སྤྱོད་པས་མཉམ་
པ་ཉིད་ཡིན་པའི་ཕྱིར། མི་མཉམ་པའི་ཁྱད་པར་ཡོད་དེ། སྐུ་ཚེ་རིང་ཐུང་དང་། རིགས་བཟང་ངན་དང་། སྐུ་
བོང་ཚོད་ཆེ་ཆུང་ནི་གདུལ་བྱའི་དབང་གིས་མི་མཉམ་པ་ཡོད་པའི་ཕྱིར།
གཉིས་པ་ཐུན་མོང་གི་ཡོན་ཏན་བཤད་པ་ལ། མདོར་བསྟན་པ་དང་། རྒྱས་པར་བཤད་པ་གཉིས།
དང་པོ་ནི། ཆོས་གཞན་སློབ་དང་ཐུན་མོང་ཡིན། ༑ ཁ་ཅིག་སོ་སོ་སྐྱེ་བོ་དང་། ། ཉོན་མོངས་མེད་དང་སྨོན་
གནས་ཤེས། ། སོ་སོས་བདག་རིག་མངོན་སོགས་ཞེས་བྱུང་། ཐུན་མོང་བའི་ཡོན་ཏན་ཆོས་ཅན། བཞག་ཏུ་
ཡོད་དེ། སངས་རྒྱས་ཀྱི་ཆོས་མ་འདྲེས་པ་ལས་གཞན་པའི་ཆོས་ཉོན་མོངས་མེད་དང་སྨོན་གནས་ཤེས་པ་དང༌།
སོ་སོ་ཡང་དག་པའི་རིག་པ་དང་། མངོན་ཤེས་དང་
། བསམ་གཟུགས་བརྒྱད་དང་། ཚད་མེད་བཞི་དང་།
རྣམ་ཐར་བརྒྱུད་དང་། ཟིལ་གནོན་ཟད་པར་སོགས་ནི་སངས་རྒྱས་དང་སློབ་མ་ཉན་ཐོས་གཉིས་ཐུན་མོང་བའི་
ཡོན་ཏན་ཡིན་ལ། ཡོན་ཏན་དེ་དག་ལས་བསམ་གཟུགས་དང་མངོན་ཤེས་དང་ཚད་མེད་སོགས་ཁ་ཅིག་སོ་སོ་སྐྱེ་
བོ་དང་ཐུན་མོང་བ་ཡིན་པའི་ཕྱིར། གཉིས་པ་ལ། སློབ་པ་འཕགས་དང་ཐུན་མོང་བའི་ཡོན་ཏན་དང་། སོ་སྐྱེ་
དང་ཐུན་མོང་བའི་ཡོན་ཏན་བཤད་པ་གཉིས། དང་པོ་ལ། ཉོང་མོངས་མེད་པ་དང་། སྨོན་གནས་ཤེས་པ་
དང་། སོ་སོ་ཡང་དག་པའི་རིག་པ་བཞི་དང་། དེ་དག་ཐོབ་ཚུལ་དང་། ཞར་བྱུང་བསམ་གཏན་གྱི་རབ་མཐའ་
ངོས་བཟུང་བ་ལ། དང་པོ་ནི། ཉོན་མོངས་མེད་པ་ཀུན་རྫོབ་ཤེས། ། བསམ་གཏན་མཐའ་ན་མི་གཡོའི་
ཆོས། ། མིས་སྐྱེས་ཉོན་མོངས་འདོད་གཏོགས་པ། ། མ་སྐྱེས་གཞིར་བཅས་སྤྱོད་ཡུལ་ཅན། ། ཞེས་བྱུང་།
ཉོན་མོངས་མེད་པའི་ཏིང་ངེ་འཛིན་ཆོས་ཅན། ཁྱད་པར་ལྔ་དང་ལྡན་ཏེ། ངོ་བོ་ཀུན་རྫོབ་ཤེས་པ་ཡིན་ལ། ས་
239



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསམ་གཏན་གྱི་རབ་མཐའ་བཞི་བ་ཁོ་ནར་བརྟེན་པ། གང་ཟག་དགྲ་བཅོམ་པ་མི་གཡོ་བའི་ཆོས་ཅན་ཁོ་ན་ལ་
ཡོད་པ། རྟེན་གླིང་གསུམ་གྱི་མིས་སྐྱེས་པ་ཁོ་ན་དང་། དམིགས་པ་འདོད་པར་གཏོགས་པའི་ཉོན་མོངས་མ་སྐྱེས་
པ་སྟེ་སྐྱེ་འགྱུར་གཞི་རྒྱུ་དང་བཅས་པ་ལ་དམིགས་ནས་རྣམ་པ་ཕ་རོལ་པོའི་ཉོན་མོངས་སྐྱེ་འགྱུར་འདི་དང་འདི་མི་
སྐྱེ་བར་གྱུར་ཅིག་སྙམ་པའི་སྤྱོད་ཡུལ་ཅན་ཡིན་པའི་ཕྱིར། གཉིས་པ་ནི། སྨོན་གནས་ཤེས་པའང་དེ་བཞིན་
ནོ། ། དེ་ཡི་དམིགས་པ་ཐམས་ཅད་དོ། ། ཞེས་བྱུང་། སྨོན་གནས་ཤེས་པའང་ཆོས་ཅན། སྔོན་མ་དེ་བཞིན་དུ་
ཆོས་ལྔ་དང་ལྡན་ཏེ། གཞན་གསུམ་ནི་སྔ་མ་ལྟར་ཡིན་ལ། དེའི་དམིགས་པ་ཆོས་ཐམས་ཅད་ལ་སྨོན་ནས་ཤེས་པ་
འཇུག་པ་དང་། རྣམ་པ་ནི་སྔོན་ནས་སྨོན་པ་བཏང་སྟེ་འདི་བཤད་པར་བྱའོ། ། སྙམ་དུ་རབ་མཐའི་བཞི་བ་ལ་
ཞུགས་པས་ཇི་ལྟ་བ་བཞིན་དུ་ཤེས་པའི་ཕྱིར། གསུམ་པ་ནི། དེ་བཞིན་ཆོས་དོན་ངེས་ཚིག་དང་། ། སྤོབས་པ་
སོ་སོ་ཡང་དག་རིག ། གསུམ་ནི་གོ་རིམ་བཞིན་མིང་དང༌། ། དོན་དང་ང་ག་ལ་ཐོགས་མེད་ཤེས། ། བཞི་པ་
རིགས་པ་ཐགས་ཐོགས་མེད། ། མངོན་བརྗོད་ལམ་ལ་དབང་ཉིད་ལ། ། དེ་ཡི་ད་མིགས་པ་ངག་དང་ལམ། །
ཤེས་པ་དགུའོ་ས་ཐམས་ཅད། ། ཡང་དག་དོན་རིག་བཅུ་འམ་དྲུག །དེ་ནི་ཀུན་ན་གཞན་ཀུན་རྫོབ། ། ཆོས་
རིག་འདོད་དང་བསམ་གཏན་ན། ། ངག་ནི་འདོད་དང་དང་པོ་ན། ། ཞེས་བྱུང་། སོ་སོ་ཡང་དག་པའི་རིག་པ་
ཆོས་ཅན། ཁྱོད་ལ་དབྱེ་ན་བཞི་ཡོད་དེ། ཆོས་དང་དོན་དང་ངེས་པའི་ཚིག་དང་སྤོབས་པ་སོ་སོར་ཡང་དག་རིག་
པ་བཞི་ཡོད་པའི་ཕྱིར་དང་། དེ་དག་གི་རྒྱུད་དང་རྟེན་གཉིས་ཉོན་མོངས་མེད་པ་ལ་བཤད་པ་དེ་བཞིན་ཡིན་ལ།
དམིགས་པ་དང་ས་དང་ངོ་བོ་གསུམ་མི་འདྲ་བའི་ཕྱིར། དེ་བཞིའི་ངོ་བོའི་ཁྱད་པར་ཡོད་དེ། དང་པོ་གསུམ་ནི་
གོ་རིམ་བཞིན་དུ་ཆོས་ཀྱི་མིང་ངོ་མ་ཚིག་དང་དོན་དང་ངག་གི་ཁྱད་པར་སོ་སོར་ཡང་དག་པར་རིག་པ་དང་། བཞི་
པ་སྤོབས་པ་སོ་སོ་ཡང་དག་རིག་པ་ནི་མྱང་འདས་སོགས་དང་འབྲེལ་བའི་རིག་པ་ཐགས་ཐོགས་མེད་པར་མངོན་
པར་བརྗོད་པ་ཤེས་ཤིང་། ལམ་ཏིང་ངེ་འཛིན་ལ་དབང་པ་ཉིད་གསལ་བར་བྱེད་པ་ལ་ཐོགས་པ་མེད་པའི་ཕྱིར།
ཕྱི་མ་དེ་ཡི་དམིགས་པ་ཡོད་དེ། ངག་གི་ཁྱད་པར་དང་ལམ་ལ་དམིགས་པའི་ཕྱིར། དེ་བཞི་ཆོས་ཅན། ཞེས་པ་
བཅུ་དང་ས་གང་གིས་བསྡུས་པ་ཡོད་དེ། ཕྱི་མ་སྤོབས་པ་ནི་འགོག་ཤེས་མ་གཏོགས་དགུ་དང་། འདོད་པ་ནས་
སྲིད་རྩེའི་བར་གྱིས་ཐམས་ཅད་ན་ཡོད། ཡང་དག་པའི་དོན་རིག་པ་ནི་ཆོས་ཐམས་ཅད་ལ་དམིགས་ན་ཤེས་པ་
བཅུ་དང༌། མྱང་འདས་ཡིན་ན་འགོག་པ་ཆོས་ཤེས་རྗེས་ཤེས་ཀུན་རྫོབ་ཤེས་པ་ཟད་ཤེས་མི་སྐྱེ་ཤེས་པ་དྲུག་གིས་
བསྡུས་ཤིང་། དེ་ནི་ས་ཀུན་ན་ཡོད་ལ། སྤོངས་དོན་གཉིས་ལས་གཞན་པའི་ཆོས་དང་ངེས་ཚིག་རིག་པ་གཉིས་ནི་
ཀུན་རྫོབ་ཤེས་པས་བསྡུས། ཆོས་རིག་ནི་འདོད་པ་དང་བསམ་གཏན་བཞི་སྟེ་ལྡན་ཡོད་ཅིང་། ངག་སྟེ་ངེས་ཚིག་
240



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རིག་པ་ནི་འདོད་པ་དང་བསམ་གཏན་དང་པོ་གཉིས་ན་ཡོད་པའི་ཕྱིར། བཞི་བ་ནི། མ་ཚང་བར་ནི་དེ་ཐོབ་
མེད། དྲུག་པོ་དེ་དག་རབ་མཐའ་བས། ། ཞེས་བྱུང་། སོ་སོ་ཡང་དག་རིག་པ་བཞི་ཆོས་ཅན། ཁྱོད་གང་རུང་
གཅིག་ཐོབ་ན་བཞི་ཀ་ཐོབ་པས་ཁྱབ་སྟེ། གང་རུང་གཅིག་མ་ཚང་བར་ནི་དེ་ཐོབ་པ་མེད་པའི་ཕྱིར། ཉོན་མོངས་
མེད་པ་དང་སྨོན་གནས་དང་ཡང་དག་རིག་པ་བཞི་སྟེ་དྲུག་པོ་དེ་དག་ཆོས་ཅན། ཁྱོད་གང་གིས་ཐོབ་པ་ཡོད་དེ།
རབ་མཐའི་བསམ་གཏན་གྱི་སྟོབས་ལས་ཐོབ་པའི་ཕྱིར། ལྔ་བ་ཞར་བྱུང་རབ་མཐའ་ནི། དེ་ནི་རྣམ་དྲུག་བསམ་
གཏན་མཐའ། ། དེ་ནི་ས་ཀུན་གྱིས་མཐུན་བྱས། ། འཕེལ་བས་རབ་ཏུ་ཕྱིན་པ་ཡིན། ། སངས་རྒྱས་ལས་
གཞན་སྦྱོར་ལས་སྐྱེས། ཞེས་བྱུང་། རབ་མཐའ་དེ་ནི་ཆོས་ཅན། རྣམ་པ་དྲུག་ཡོད་དེ། དེར་གྱུར་པའི་ཉོན་
མོངས་མེད་པའི་ཏིང་ངེ་འཛིན་དང་། སྨོན་གནས་མཁྱེན་པ་དང་། ངེས་ཚིག་མ་གཏོགས་པའི་སོ་སོ་ཡང་དག་པ་
རིག་པ་གསུམ་དང་། དེ་ལས་གཞན་པའི་བསམ་གཏན་གྱི་རབ་མཐའ་ཉིད་དང་དྲུག་དང་ཡོད་པའི་ཕྱིར་བསམ་
གཏན་གྱི་རབ་མཐའ་འདི་ནི་བསམ་གཏན་བཞི་བ་ཉིད་ན་ཡོད་ཀྱང་བཞི་བ་ཐམས་ཅད་ནི་རབ་མཐའ་མིན་ཏེ།
བསམ་གཏན་བཞི་བའི་དངོས་གཞི་རབ་ཏུ་ཕྱིན་པ་ཞིག་ལ་ནི་དེར་འཇོག་པའི་ཕྱིར་ཏེ། རབ་མཐའ་དེ་ནི་སྐུ་ཀུན་
གྱིས་མཐུན་པར་བྱས་ཤིང་འཕེལ་བས་རབ་ཏུ་ཕྱིན་པ་ཞིག་ལ་འཇོག་པ་ཡིན་པའི་ཕྱིར། དེར་ཐལ། རབ་མཐའ་
ལ་སྙོམས་པར་འཇུག་ནུས་ན་ནི། འདོད་པ་ནས་སྲིད་རྩེའི་བར་དང་། དེ་ནས་སླར་ཡང་འདོད་སེམས་ཀྱི་བར་
ཐམས་ཅད་ལ་དགའ་དགུར་སྙོམས་པར་འཇུག་ནུས་པའི་ཕྱིར། བཤད་མ་ཐག་པའི་ཡོན་ཏན་དེ་དག་ཆོས་ཅན།
སངས་རྒྱས་ལས་གཞན་པའི་གང་ཟག་ལ་ནི་སྦྱོར་བའི་སྟོབས་ཀྱིས་སྐྱེས་པ་ཡིན་ཏེ། འབད་ཅིང་བསྒྲུབས་ནས་
སྐྱེས་པའི་ཕྱིར། སངས་རྒྱས་ནི་དེ་ལྟར་མིན་ཏེ། སྦྱོར་བ་མེད་པར་ལྷུན་གྲུབ་ཏུ་ཐོབ་པའི་ཕྱིར། གཉིས་པ་སོ་སྐྱེ་
དང་ཐུན་མོང་བའི་ཡོན་ཏན་བཤད་པ་ལ། མངོན་ཤེས་ཀྱི་དབྱེ་བ། ངོ་བོ། ཆོས་ཀྱི་ཁྱད་པར་དང་གསུམ།
དང་པོ་ནི། རྫུ་འཕྲུལ་རྣ་བ་ཡིད་དང་ནི། ། སྔོན་ཚེ་འཆི་འཕོ་སྐྱེ་བ་དང་། ། ཟད་ཤེས་མངོན་དུ་བྱ་བ་ཡི། །
མངོན་ཤེས་རྣམ་དྲུག་ཅེས་བྱུང་། མངོན་ཤེས་ཆོས་ཅན། ཁྱོད་ལ་རྣམ་པ་དྲུག་ཡོད་དེ། རྫུ་འཕྲུལ་གྱི་མངོན་
ཤེས་དང་། ལྷའི་རྣ་བའི་དང་། གཞན་གྱི་ཡིད་དེ་སེམས་ཤེས་པའི་དང་། སྔོན་གྱི་ཚེ་རབས་སམ་གནས་རྗེས་སུ་
དྲན་པའི་དང་། འཆི་འཕོ་བ་དང་སྐྱེ་བ་རྗེས་སུ་དྲན་པ་དང༌། ཟག་པ་ཟད་པ་ཤེས་པ་མངོན་དུ་བྱ་བ་ཡི་མངོན་
ཤེས་དང་དྲུག་ཡོད་པའི་ཕྱིར། དེ་དག་གི་ཁྱད་པར་ཡོད་དེ། རིམ་པ་བཞིན་དུ་སྤྲུལ་པ་གཅིག་དང་དུ་མར་སྤྲུལ་
ཤེས་པ་དང་། སྒྲ་གྲྭརགས་དུ་མ་ཐོས་པ་དང་། ཕ་རོལ་གྱི་སེམས་ཀྱི་ཁྱད་པར་ཅི་རིགས་ཤེས་པ་དང་། རང་
གཞན་གྱི་སྐྱེ་བ་སྔོན་མ་དུ་མ་དྲན་པ་དང་། འཆི་འཕོ་བ་དང་གང་དུ་སྐྱེ་བ་ཤེས་པ་དང་། མ་རིག་པའི་ཟག་པ་
241



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟད་པ་ལ་དེར་ཤེས་པའི་ཏིང་ངེ་འཛིན་ཤེས་རབ་དང་བཅས་པ་ཞིག་ལ་འཇོག་པའི་ཕྱིར། གཉིས་པ་ནི། རྣམ་
གྲོལ་བློ། ། བཞི་ནི་ཀུན་རྫོབ་ཤེས་པ་སྟེ། ། སེམས་ལ་ཤེས་པ་ལྔ་ཡིན་ན། །ཟད་པའི་མངོན་ཤེས་སྟོབས་བཞིན་
ནོ། ། ཞེས་བྱུང་། དེ་དྲུག་ཆོས་ཅན། ངོ་བོ་ཡོད་དེ། རྣམ་པར་གྲོལ་བ་ཡན་ཆད་ཀྱིས་བསྡུས་པའི་བློའི་རང་
བཞིན་ཡིན་པའི་ཕྱིར་དང་། མངོན་ཤེས་གསུམ་པ་དང་དྲུག་པ་མ་གཏོགས་པའི་གཞན་བཞི་ནི་ཀུན་རྫོབ་ཤེས་པ་
དང་། གཞན་སེམས་ཤེས་པའི་མངོན་ཤེས་ནི་ཆོས་ཤེས་རྗེས་ཤེས་ལམ་ཤེས་ཀུན་རྫོབ་ཤེས་པ་སེམས་ཤེས་དང་
ལྔས་བསྡུས་པ་ཡིན་ལ། ཟག་པ་ཟད་པའི་མངོན་ཤེས་ནི་སྟོབས་བཞིན་དུ་དྲུག་གམ་བཅུས་བསྡུས་པ་ཡིན་པའི་
ཕྱིར། གསུམ་པ་ལ།
ཁྱད་པར་གྱི་ཆོས་སྤྱིར་བསྟན་པ་དང་། མངོན་ཤེས་ལྔ་སོ་སོར་བཤད་པ་གཉིས། དང་པོ་ལ། སའི་ཁྱད་
པར། དྲན་པ་ཉེར་གཞག་གི་ཁྱད་པར། ངོ་བོའི་ཁྱད་པར། རིག་པའི་ཁྱད་པར། ཆོ་འཕྲུལ་གསུམ་གྱི་ཁྱད་
པར་དང་ལྔ། དང་པོ་ནི། ལྔ་ནི་བསམ་གཏན་བཞི་དག་ན། །རང་དང་འོག་མའི་ཡུལ་ཅན་ཡིན། ། ཐོབ་བྱ་
འདྲེས་པས་ཆགས་བྲལ་བས། ། ཞེས་བྱུང་། མངོན་ཤེས་དང་པོ་ལྔ་བོ་ཆོས་ཅན། ས་གང་དུ་ཡོད་པའི་ཁྱད་པར་
ཡོད་དེ། བསམ་གཏན་གྱི་དངོས་གཞི་བཞི་དག་ན་ཡོད་ཅིང་གཟུགས་མེད་ན་ཡོད་པ་མ་ཡིན་པའི་ཕྱིར། དེ་ལྔ་
ཆོས་ཅན། རང་ས་དང་འོག་སའི་སྤྱོད་ཡུལ་ཅན་ཡིན་ཏེ། རྫུ་འཕྲུལ་གྱི་དེས་རང་ས་དང་འོག་སའི་དེ་སྤྲུལ་ནུས་
ཀྱི་གོང་སས་བསྡུས་པ་དེ་མི་ནུས་ལ། རྣ་བའི་དེས་ཀྱང་རང་ས་དང་འོག་སའི་སྒྲ་ཐོས་ཀྱི་གོང་མ་མིན། དེ་བཞིན་
དུ་གཞན་གསུམ་གྱིས་ཀྱང་རང་ས་དང་འོག་སའི་མིན་པར་གོང་སས་བསྡུས་པ་མི་ཤེས་པའི་ཕྱིར། དེར་ཐལ།
ཤིན་ཏུ་མཐོ་བ་མ་གཏོགས། གཞན་རྣམས་ཀྱིས་རང་སྟོབས་ལས་གོང་མ་མངོན་སུམ་དུ་ཤེས་མི་ནུས་པའི་ཕྱིར།
དེ་ཆོས་ཅན། ཁྱོད་ཐོབ་ཚུལ་ལ་གཉིས་ཡོད་དེ། སྔོན་ཚེ་རབས་གཞན་དུ་མ་འདྲིས་པས་སྦྱོར་བས་ཐོབ་པར་བྱ་བ་
ཡིན་ལ། འདྲིས་པས་ནི་ཆགས་པ་དང་བྲལ་བ་ལས་ཐོབ་པར་འགྱུར་བའི་ཕྱིར། གཉིས་པ་ནི། གསུམ་པ་དྲན་
པ་ཉེར་གཞག་གསུམ། ། དང་པོ་རྣ་བ་རྫུ་འཕྲུལ་མིག ། ཅེས་བྱུང་། མངོན་ཤེས་དྲུག་ཆོས་ཅན། དྲན་པ་ཉེར་
གཞག་གང་དང་ལྡན་ཚུལ་ཡོད་དེ། གསུམ་པ་གཞན་སེམས་ཤེས་ནི་སེམས་ཚོར་ཆོས་དྲན་ཉེ་གསུམ་གྱིས་བསྡུས།
རྣ་བ་རྫུ་འཕྲུལ་མིག་གི་མངོན་ཤེས་གསུམ་ནི་དྲན་ཉེ་དང་པོ་ལུས་དྲན་ཉེས་བསྡུས། མངོན་ཤེས་གཞན་དྲན་པ་
ཉེར་བཞག་བཞིའི་རང་བཞིན་ཅན་ཡིན་པའི་ཕྱིར། གསུམ་པ་ནི། མིག་དང་རྣ་བའི་མངོན་ཤེས་ནི། ། ལུང་མ་
བསྟན་དང་ལྷག་རྣམས་དགེ ། ཞེས་བྱུང་། ལུགས་འདིར་མངོན་ཤེས་དྲུག་པོ་ཆོས་ཅན། ཁྱོད་ལ་དགེ་སོགས་
གསུམ་གང་རུང་ཡིན་མིན་གྱི་ཁྱད་པར་ཡོད་དེ། མིག་དང་རྣ་བའི་མངོན་ཤེས་ནི་ལུང་མ་བསྟན་ཡིན་ལ། ལྷག་མ་
242



༄༅། །ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
རྣམས་དགེ་བ་ཡིན་པའི་ཕྱིར། བཞི་བ་ནི། གསུམ་ནི་རིག་པ་སྔོན་མཐའ་སོགས། ། མ་རིག་པ་ནི་བཟློག་ཕྱིར་
རོ། ། མི་སློབ་ཐོ་མ་གཉིས་ནི་དེའི། ། རྒྱུད་ལ་སྐྱེ་ཕྱིར་དེ་ཞེས་བྱ། ། སློབ་ལ་འདོད་དོ་མ་རིག་དང༌། ། བཅས་
རྒྱུད་ཕྱིར་ན་རིག་མ་བཤད། ། ཅེས་བྱུང་། མི་སློབ་པའི་རིག་པ་ཆོས་ཅན། ཁྱོད་ལ་གསུམ་ཡོད་དེ། མི་སློབ་
པའི་རྒྱུད་ཀྱི་སྔོན་གནས་ཤེས་པ་དང་། འཆི་འཕོ་བ་དང་སྐྱེ་བ་ཤེས་པ་དང་། ཟག་པ་ཟད་པ་ཤེས་པ་གསུམ་ལ་
རིག་པ་གསུམ་ཞེས་བཤད་པ་དེ་ཡིན་པའི་ཕྱིར། རིག་པ་ལ་དེ་གསུམ་དུ་འཇོག་པའི་རྒྱུ་མཚན་ཡོད་དེ། སྔོན་
མཐའ་དང་སོགས་པས་ཕྱི་མའི་མཐའ་དང་བར་ལ་རྨོངས་པའི་མ་རིག་པ་ནི་བཟློག་པར་བྱ་བའི་ཆེད་ཡིན་པའི་
ཕྱིར། དེར་ཐལ། མངོན་ཤེས་གསུམ་པོ་རིམ་པ་ལྟར་གྱིས་དེ་གསུམ་རྣམ་པར་ཟློག་པར་བྱེད་པའི་ཕྱིར་རོ། ། མི་
སློབ་པའི་རྒྱུད་ཀྱི་ཐ་མ་ཟག་ཟད་ཤེས་པའི་མངོན་ཤེས་ཉིད་མི་སློབ་པ་ཡིན་གྱི། གཞན་གཉིས་ནི་སློབ་མི་སློབ་གང་
རུང་ཡིན་ཡང་དེ་གཉིས་ལའང་མི་སློབ་པ་ཞེས་བྱ་བར་བརྗོད་པ་མི་འགལ་ཏེ། དེ་གཉིས་གང་ཟག་དེའི་རྒྱུད་ལ་
སྐྱེས་པའི་ཕྱིར་ན་དེ་སྐད་དུ་བརྗོད་པའི་ཕྱིར། སྔོན་གནས་རྗེས་དྲན་དང་འཆི་འཕོ་ཤེས་པའི་མངོན་ཤེས་གཉིས་
ནི་སློབ་པ་ལའང་ཡོད་པར་འདོད་མོད། འོན་ཀྱང་དེ་གཉིས་སྐབས་འདིར་རིག་པ་གསུམ་གྱི་གྲངས་སུ་མ་བཤད་
དེ། སློབ་པ་ནི་མ་རིག་པ་དང་བཅས་པའི་རྒྱུད་ཡིན་པའི་ཕྱིར། དེར་ཐལ། འདིར་རིག་པ་ནི་མ་རིག་པ་ལས་
གྲོལ་བའི་ལྡོག་ཆ་ནས་བཤད་དགོས་པའི་ཕྱིར། ལྔ་བ་ནི། དང་པོ་གསུམ་པ་དྲུག་པ་ནི། ། ཆོ་འཕྲུལ་རྣམས་ཡིན་
བསྟན་པ་མཆོག ། མི་འཁྲུལ་ཕྱིར་དང་ཕན་པ་དང་། ། ཡིད་འོང་འབྲས་ལ་སྦྱོར་བྱེད་ཕྱིར། ། ཞེས་བྱུང་། ཆོ་
འཕྲུལ་དེ་ཆོས་ཅན། ཁྱོད་ལ་གསུམ་ཡོད་དེ། རྫུ་འཕྲུལ་གྱི་ཆོ་འཕྲུལ་སོགས་གསུམ་ཡོད་པའི་ཕྱིར། དེར་ཐལ།
མངོན་ཤེས་དྲུག་གི་དང་པོ་ནི་རྫུ་འཕྲུལ་གྱི་ཆོ་འཕྲུལ་དང་། མངོན་ཤེས་གསུམ་པ་གཞན་སེམས་ཤེས་པ་ནི་ཀུན་
བརྗོད་པའི་ཆོ་འཕྲུལ་དང་། དྲུག་པ་ཟག་པ་ཟད་པའི་མངོན་ཤེས་ནི་རྗེས་སུ་བསྟན་པའི་ཆོ་འཕྲུལ་ཡིན་པའི་ཕྱིར།
ཆོ་འཕྲུལ་ནི་ཡིད་འཕྲོག་པར་བྱེད་པའི་འཕྲུལ་བསྟན་པ་ལས་ཡིན་ལ། ཆོ་འཕྲུལ་གསུམ་གྱི་ནང་ནས་རྗེས་སུ་
བསྟན་པའི་ཆོ་འཕྲུལ་མཆོག་ཡིན་ཏེ། དེས་གདུལ་བྱ་ཡང་དག་པའི་དོན་ལ་འཇུག་པར་ངེས་པས་མི་འཁྲུལ་ལ།
གཞན་གཉིས་ནི་དེ་ལྟར་མ་ཡིན་པའི་ཕྱིར། དང་པོ་དེར་ཐལ། རྗེས་བསྟན་གྱིས་ཕན་པ་དང་ཡིད་དུ་འོང་བའི་
འབྲས་བུ་ལ་ཉེ་བར་སྦྱོར་བར་བྱེད་པའི་ཕྱིར་རོ། །
གཉིས་པ་མངོན་ཤེས་སོ་སོར་བཤད་པ་ལ། རྫུ་འཕྲུལ་གྱི་མངོན་ཤེས། ལྷའི་མིག་རྣ་བཤད་པ། སྐྱེས་
ཐོབ་ཡིན་མིན་གྱི་ཁྱད་པར་བཤད་པ་དང་གསུམ། དང་པོ་ལ། རྫུ་འཕྲུལ་གྱི་ངོ་བོ་འབྲས་བུ་བཅས་པ། སེམས་
ཡུལ་དང་བཅས་པ། སྤྲུལ་པ་བྱེད་ཚུལ་ཞར་བྱུང་དང་བཅས་པ། རྫུ་འཕྲུལ་གྱི་དབྱེ་བ་དང་བཞི། དང་པོ་ནི།
243



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫུ་འཕྲུལ་ཏིང་འཛིན་དེ་ལས་ནི། ། སྤྲུལ་དང་འགྲོ་བ་སྟོན་པ་ལ། ། ཡིད་མགྱོགས་འགྲོ་བ་གཞན་དག་ལ། །
ཕྱིན་བྱེད་མོས་པ་ལས་བྱུང་ཡང་། ། ཞེས་བྱུང༌། བྱེ་སྨྲ་ན་རེ། རྫུ་འཕྲུལ་གྱི་ངོ་བོ་ཡོད་དེ། ཏིང་ངེ་འཛིན་ཞིག་
ལ་འཇོག་པའི་ཕྱིར། སྒྲ་དོན་ཡོད་དེ། འབྱོར་པར་བྱེད་པས་སམ་སྒྲུབ་པར་བྱེད་པས་དེ་སྐད་ཅེས་བྱ་བའི་ཕྱིར།
ཏིང་ངེ་འཛིན་དེས་བསྒྲུབ་པར་བྱ་བ་གཉིས་ཡོད་དེ། དེ་ལས་བྱུང་བའི་སྤྲུལ་བ་དང་འགྲོ་བ་གཉིས་ཡོད་པའི་ཕྱིར།
འགྲོ་བའི་ཚུལ་དེ་ལ་གསུམ་ཡོད་དེ། སྟོན་པ་ལ་ཡུལ་ཐག་ཤིན་ཏུ་རིང་ཡང་ཐུགས་བསྐྱེད་པ་ཙམ་གྱིས་སླེབ་པའི་
ཡིད་ལྟར་མགྱོགས་པའི་འགྲོ་བ་ཡོད་ལ། གཞན་ཉན་རང་དག་ལ་ཡུལ་ཐག་རིང་བ་ལ་བྱ་བཞིན་དུ་ལུས་རིམ་གྱིས་
ཕྱིན་པར་བྱེད་པ་དང་
། རིང་པ་ལ་ཉེ་བར་མོས་པ་ལས་བྱུང་བའི་མྱུར་དུ་ཕྱིན་པར་བྱེད་པ་ཡང་ཡོད་པའི་ཕྱིར།
གཉིས་པ་ནི། འདོད་པར་གཏོགས་པའི་སྤྲུལ་བ་ནི། །ཕྱི་ཡི་སྐྱེ་མཆེད་བཞི་རྣམ་གཉིས། ། གཟུགས་གཏོགས་
གཉིས་སྤྲུལ་སེམས་དག་གི ། དེ་དག་ཀྱང་ནི་བཅུ་བཞིའོ། ། བསམ་གཏན་འབྲས་གཉིས་གནས་ལྔའི་བར། །
རིམ་བཞིན་གོང་མ་ལས་སྐྱེས་མིན། ། དེ་རྙེད་ བསམ་གཏན་བཞི་དེ་ནི། ། དག་དང་ རང་ལས་དེ་ལས་
གཉིས། ། ཞེས་བྱུང་། སྤྲུལ་བ་ཆོས་ཅན། ཁྱོད་ལ་གཉིས་ཡོད་དེ། འདོད་པར་གཏོགས་པ་དང་གཟུགས་སུ་
གཏོགས་པའི་དེ་གཉིས་ཡོད་པའི་ཕྱིར། འདོད་པར་གཏོགས་པའི་སྤྲུལ་བ་དེ་ནི་ཆོས་ཅན། ཕྱིའི་སྐྱེ་མཆེད་ཡིན་
ཏེ། གཟུགས་དྲི་རོ་རེག་བྱ་བཞིའི་རང་བཞིན་ཡིན་པའི་ཕྱིར། ཕྱིའི་སྒྲ་ལ་སྤྲུལ་བ་མེད་དེ། དེ་ལ་རིགས་འདྲའི་
རྒྱུན་མེད་པའི་ཕྱིར། འདོད་པའི་སྤྲུལ་པ་དེ་ཆོས་ཅན། ཁྱོད་ལ་རྣམ་པ་གཉིས་ཡོད་དེ། རང་གི་ལུས་སེང་གེ་
སོགས་སུ་སྤྲུལ་བ་དང་། གཞན་གྱི་ལུས་དེ་དག་ཏུ་སྤྲུལ་བ་གཉིས་ཡོད་པའི་ཕྱིར། འདིར་སྤྲུལ་པ་བོ་གང་ཟག་
ཡིན་ཀྱང་གང་ཟག་དང་བཟང་པོ་སྤྲུལ་བ་མིན་པར་བཤད་དེ། ཕྱིའི་སྐྱེ་མཆེད་བཞི་སྤྲུལ་བའི་ཕྱིར་རོ། ། འོན་
ཀྱང་གཟུགས་ཀྱི་རྟེན་ཅན་གྱིས་སྐྱེ་མཆེད་གཉིས་སྤྲུལ་བ་ཡིན་ཏེ། གཟུགས་སུ་གཏོགས་པའི་དྲི་རོ་མེད་པས་
གཟུགས་དང་རེག་བྱའི་སྐྱེ་མཆེད་གཉིས་སྤྲུལ་པ་བྱེད་པའི་ཕྱིར། མངོན་ཤེས་ཀྱི་སྤྲུལ་པ་བྱེད་པ་མིན་ཏེ། དེའི་
འབྲས་བུ་སྤྲུལ་སེམས་དག་གིས་སྤྲུལ་བར་བྱེད་པའི་ཕྱིར། སྤྲུལ་སེམས་དེ་དག་ཀྱང་ཆོས་ཅན། བཅུ་བཞི་ཡོད་དེ།
བསམ་གཏན་དང་བོའི་འབྲས་བུའི་སྤྲུལ་སེམས་འདོད་པ་དང་རང་སའི་གཅིག་སྟེ་གཉིས་དང་། གཉིས་པ་ལ་
རང་ས་མན་གསུམ་དང་། གསུམ་པ་ལ་རང་ས་མན་བཞི་དང་། བཞི་པ་ལ་སྤྲུལ་སེམས་འོག་ས་བཞི་དང་རང་ས་
གཅིག་སྟེ་ལྔའི་བར་རིམ་པ་བཞིན་དུ་ཡོད་པའི་ཕྱིར། ས་འོག་མའི་སྤྲུལ་སེམས་ཆོས་ཅན། ས་གོང་མ་ལས་སྐྱེས་པ་
མིན་ཏེ། རབས་དང་འོག་ས་ཁོ་ནར་ངེས་པའི་ཕྱིར། སྤྲུལ་སེམས་དེ་ཆོས་ཅན། རྙེད་ཚུལ་ཡོད་དེ། བསམ་
གཏན་གྱི་དངོས་གཞི་བཞིན་དུ་འོག་ས་ལ་འདོད་ཆགས་དང་བྲལ་བས་རྙེད་པའི་ཕྱིར། སྤྲུལ་སེམས་དེ་ནི་ཆོས་
244



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཅན། ཁྱོད་ཁོ་ན་ལས་ལྡང་བར་འགྱུར་བ་མེད་དེ། ཁྱོད་ནི་དང་པོའི་སྤྲུལ་པ་ལ་འཇུག་པའི་ཚེ་བསམ་གཏན་དག་
པ་བ་དང་རྒྱུན་གྱི་ཚེ་རང་ཉིད་དང་གཉིས་ལས་འབྱུང་ལ། སྤྲུལ་བ་ལས་ལྡང་བའི་ཚེ་ཡང་བསམ་གཏན་དག་པ་བ་
དང་རང་ཉིད་གཉིས་པོ་དེ་ལས་ལྡང་དགོས་པའི་ཕྱིར། གསུམ་པ་ནི། རང་གི་ས་པས་སྤྲུལ་བར་བྱེད། ། སྨྲར་
འཇུག་པ་ནི་འོག་མས་ཀྱང་། ། སྟོན་མིན་སྤྲུལ་བ་པོ་དང་བཅས། ། བྱིན་གྱིས་བརླབས་ནས་གཞན་འཇུག་
ཕྱིར། ། ཤི་བ་ལ་ཡང་བྱིན་བརླབས་ཡོད། །མི་བརྟན་ལ་མེད་གཞན་དག་མིན། ། དང་པོ་དུ་མས་གཅིག་ཡིན་
ཏེ། ། བྱང་བར་གྱུར་ནས་བཟློག་པའོ། ། བསྒོམས་ལས་སྐྱེས་པ་ལུང་མ་བསྟན། ། སྐྱེ་བ་ལས་སྐྱེས་རྣམ་གསུམ་
མོ། ། ཞེས་བྱུང་ས་གཞན་གྱི་སྤྲུལ་སེམས་ཆོས་ཅན། དེ་ལས་ས་གཞན་གྱི་སྤྲུལ་བ་མི་བྱེད་དེ། སྤྲུལ་བ་ནི་རང་
སའི་སྤྲུལ་སེམས་ཀྱིས་སྤྲུལ་བར་བྱེད་པའི་ཕྱིར། བསམ་གཏན་གཉིས་པ་ཡན་ཆད་ཀྱི་སྤྲུལ་པ་ཆོས་ཅན། ཁྱོད་
ཀྱིས་སྨྲར་འཇུག་པ་ནི་འོག་མ་བསམ་གཏན་དང་པོའི་སེམས་ཀྱིས་བྱེད་དེ། ཀྱང་ནི་དེར་མ་ཟད་འདོད་པ་དང་
བསམ་གཏན་དང་པོ་ནི་སྤྲུལ་པ་སྨྲ་བ་རང་སས་བྱེད་པར་སྟོན་པའི་ཕྱིར། སྤྲུལ་བ་ཆོས་ཅན། སྨྲ་བའི་ཚུལ་ཡོད་
དེ། སྟོན་པ་མ་ཡིན་པའི་སྤྲུལ་བ་ནི་སྤྲུལ་བ་བོ་དང་བཅས་ཏེ་ཅིག་ཅར་སྨྲ་དགོས་ལ། སྟོན་པའི་དེས་ནི་ཇི་ལྟར་
བཞེད་པ་བཞིན་བྱེད་པའི་ཕྱིར། འོ་ན། སྤྲུལ་སེམས་ཀྱིས་ངག་སྨྲ་བར་བྱེད་དམ་མིན་ན་གང་གིས་སྨྲ་བར་བྱེད་ཅེ་
ན། དེ་ནི་སྨྲ་སེམས་ཀྱིས་བྱེད་དེ། དང་པོ་སྤྲུལ་བ་གནས་པར་བྱིན་གྱིས་བརླབས་ཏེ། དེ་ནས་འདིས་ངག་འདི་
ལྟར་སྨྲ་བར་གྱུར་ཅིག་སྙམ་དུ་སྤྲུལ་སེམས་ལས་གཞན་རྟོག་དཔྱོད་དང་བཅས་པའི་སྨྲ་སེམས་ཀྱིས་སྨྲ་བ་ལ་འཇུག་
པའི་ཕྱིར། བྱིན་གྱིས་རློབ་པ་པོ་གསོན་པར་མ་ཟད། ཤི་བ་ལ་ཡང་བྱིན་གྱིས་བརླབས་པ་ཡོད་དེ། འོད་སྲུང་
ཆེན་པོ་མྱ་ངན་ལས་འདས་པའི་རུས་པ་བྱམས་པ་འཇིག་རྟེན་དུ་མ་བྱོན་གྱི་བར་དུ་གནས་པར་བྱིན་གྱིས་བརླབས་
པ་ལྟ་བུ་ཡིན་པའི་ཕྱིར། དེ་ཡང་བརྟན་པ་རུས་པ་ལ་ཡིན་གྱི་ཤ་ལ་སོགས་པ་ནི་མིན་ཏེ། དེ་དག་མི་བརྟན་པས་མི་
རུང་བའི་ཕྱིར། སྡེ་བ་གཞན་དག་ཁ་ཅིག་ནི་དེ་ལྟར་མིན་ཏེ། དེའི་རུས་པ་གནས་པ་ནི་གནས་གཙང་གི་ལྷའི་
མཐུ་ཡིན་པའི་ཕྱིར་ཟེར། འོ་ན། སྤྲུལ་སེམས་དུ་མས་སྤྲུལ་པ་གཅིག་བྱེད་དམ་གཅིག་གིས་སྤྲུལ་བ་དུ་མ་བྱེད་ཅེ་
ན། གཉིས་ཀ་ལ་བྱེད་པ་ཡོད་དེ། དང་པོ་ནི་སྤྲུལ་སེམས་དུ་མས་སྤྲུལ་བ་གཅིག་བྱེད་པ་ཡིན་ལ། ཕྱིས་བྱང་བར་
གྱུར་ནས་དེ་ལས་བཟློག་པ་སྤྲུལ་སེམས་གཅིག་གིས་ཀྱང་སྤྲུལ་པ་དུ་མ་བྱེད་ནུས་པའི་ཕྱིར། སྤྲུལ་སེམས་ལ་ལུང་མ་
བསྟན་མང་ཡང་དེ་ཁོ་ནར་མ་ངེས་ཏེ། བསྒོམས་པ་ལས་སྐྱེས་པའི་སྤྲུལ་སེམས་ནི་ལུང་མ་བསྟན་དུ་གནས་གཉིས་
པར་བཤད་ཟིན་ནི་འདི་ལྟ་བུའི་དབང་དུ་བྱས་ལ། ལྷ་ཀླུ་ལ་སོགས་པས་སྐྱེ་བའི་སྟོབས་ལས་སྐྱེས་པའི་སྤྲུལ་སེམས་
ལ་ནི་དགེ་མི་དགེ་ལུང་མ་བསྟན་རྣམ་པ་གསུམ་ཡོད་པའི་ཕྱིར། བཞི་པ་རྫུ་འཕྲུལ་གྱི་དབྱེ་བ་ནི། རྫུ་འཕྲུལ་
245



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསང་སྔགས་སྨན་དག་དང་། ། ལས་ལས་སྐྱེས་དང་རྣམ་པ་ལྔ། ། ཞེས་བྱུང་། རྫུ་འཕྲུལ་ཆོས་ཅན། ཁྱོད་ལ་
རྣམ་པ་ལྔ་ཡོད་དེ། བསྒོམས་བྱུང་དང་སྐྱེས་ཐོབ་དང་། གསང་སྔགས་ལས་སྐྱེས་པ་དང་། སྨན་འགའ་ཞིག་
རྐང་ལག་ལ་བསྐུས་པ་ལས་སྐྱེས་པ་དག་དང་། ལས་ལས་སྐྱེས་པ་བར་སྲིད་པའི་རྫུ་འཕྲུལ་ལྟ་བུ་དང་ལྔ་ཡོད་པའི་
ཕྱིར། གཉིས་པ་ནི། ལྷ་ཡི་མིག་དང་རྣ་བ་ཡིན། ། བསམ་གཏན་ས་པའི་གཟུགས་དྲང་བ། ། རྟག་ཏུ་རྟེན་
བཅས་མ་ཚང་མེད། ། ཐག་རིང་ཕྲ་སོགས་སྤྱོད་ཡུལ་ཅན། །དགྲ་བཅོམ་བསེ་རུ་སྟོན་རྣམས་ཀྱིས། ། སྟོང་
གཉིས་གསུམ་དང་གྲངས་མེད་མཐོང་། ། ཞེས་བྱུང༌། ལྷའི་མིག་དང་རྣ་བ་ཆོས་ཅན། བཞག་ཏུ་ཡོད་དེ།
བསམ་གཏན་གྱི་སས་བསྡུས་པའི་ནང་གི་གཟུགས་དང་བ་ཞིག་ཡིན་པའི་ཕྱིར། བསྒོམས་བྱུང་གི་ལྷའི་མིག་རྣ་
གཉིས་ཆོས་ཅན། ངོ་བོའི་ཁྱད་ཡོད་དེ། རྟག་ཏུ་རྣམ་ཤེས་ཀྱི་རྟེན་བཅས་དང་། ལོང་བ་ལྟ་བུའི་དབང་པོ་མ་
ཚང་བ་མེད་པ་དང་། ཐག་རིང་པའི་གཟུགས་སྒྲ་ཕྲ་བ་སོགས་མཐོང་བའི་སྤྱོད་ཡུལ་ཅན་ཡིན་པའི་ཕྱིར། ཉན་
ཐོས་དགྲ་བཅོམ་པ་དང་བསེ་རུ་ལྟ་བུའི་རང་རྒྱལ་དགྲ་བཅོམ་དང་སྟོན་པ་རྣམས་ཀྱི་ལྷའི་མིག་གིས་ཅི་ཙམ་མཐོང་
བའི་ཚད་ཡོད་དེ། ཉན་ཐོས་ཀྱི་ལྷའི་མིག་གིས་སྟོང་གཉིས་དང་། རང་སངས་རྒྱས་ཀྱི་དེས་སྟོང་གསུམ་དང་།
སངས་རྒྱས་ཀྱི་དེས་སྟོང་གསུམ་གྲངས་མེད་པ་དག་མཐོང་བའི་ཕྱིར། གསུམ་པ་ནི། གཞན་ཡང་སྐྱེ་བས་ཐོག་
དེས་ནི། ། སྲིད་པ་བར་མ་མི་མཐོང་ངོ་། ། སེམས་ཤེས་དེ་ནི་རྣམ་གསུམ་གང་། ། རྟོག་དང་རིག་སྔགས་ཀྱིས་
བྱས་པའང་། ། དམྱལ་བ་བས་ནི་དང་པོ་ཤེས། ། མི་ལ་སྐྱེ་བས་ཐོབ་པ་མེད། ། ཅེས་བྱུང་། གཞན་ཡང་སྐྱེ་
བས་ཐོབ་པའི་ལྷའི་མིག་དེ་ཆོས་ཅན། ཁྱོད་ཀྱིས་སྲིད་པ་བར་མ་མི་མཐོང་སྟེ། དེ་ནི་སྐྱེས་ཐོབ་ཀྱི་མིག་གི་ཡུལ་དུ་
མི་འགྱུར་བའི་ཕྱིར། གཞན་སེམས་ཤེས་པ་དེ་ཆོས་ཅན། ཁྱོད་ལ་རྣམ་པ་གསུམ་ཡོད་དེ། གང་ན་དགེ་སོགས་
གསུམ་ཡོད་ཅིང་། སྐྱེ་བས་ཐོབ་པ་དང་། རྟོག་གེས་བྱས་པ་དང་། རིག་སྔགས་ཀྱིས་བྱས་པའང་ཡོད་པའི་ཕྱིར།
གཞན་ཡང་ཡོད་དེ། དམྱལ་བ་པས་ནི་དང་པོ་གཞན་གྱི་སེམས་ཤེས་པ་ཡོད་ཀྱང་། ཕྱི་མ་མི་ཤེས་ལ། མི་ལ་ནི་སྐྱེ་
བས་ཐོབ་པའི་མངོན་ཤེས་མེད་པའི་ཕྱིར། འོན་ཀྱང་མི་རང་བཞིན་པ་ལ་སྐྱེ་བ་དྲན་པ་ནི་ཡོད་དོ། ། གནས་
བདུན་པའི་ཚིག་དོན་བཤད་ཟིན་ཏོ། ། །
ཆོས་མངོན་པ་མཛོད་ཀྱི་གནས་བརྒྱད་པའི་ཚིག་འགྲེལ་བཞུགས་སོ། ༑ གཉིས་པ་སྙོམས་འཇུག་གི་ཡོན་
ཏན་གཏན་ལ་དབབ་པ་ལ། སྙོམས་འཇུག་གི་རང་བཞིན། དེའི་ཁྱད་ཆོས། ཏིང་ངེ་འཛིན་གསུམ་གྱི་དབྱེ་བ།
དེ་ལ་བརྟེན་པའི་ཡོན་ཏན་བཤད་པ་དང་བཞི། དང་པོ་ལ། སྙོམས་འཇུག་གཉིས་སོ་སོར་བཤད་པ། ཐུན་མོང་
དུ་བཤད་པ། བསམ་གཏན་གྱི་ཡན་ལག་བྱེ་བྲག་ཏུ་བཤད་པ་དང་གསུམ། དང་པོ་ལ། བསམ་གཏན་དང་
246



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
གཟུགས་མེད་ཀྱི་སྙོམས་འཇུག་བཤད་པ་གཉིས། དང་པོ་ལ། དབྱེ་བ་སྤྱིར་བསྟན་པ་དང་། སྙོམས་འཇུག་བྱེ་
བྲག་ཏུ་བཤད་པ་གཉིས། དང་པོ་ནི། བསམ་གཏན་དག་ནི་རྣམ་གཉིས་བཞི། ། དེར་སྐྱེ་བ་དག་རབ་ཏུ་
བཤད། ། ཅེས་བྱུང་། འདི་ལ། ཚིག་དོན། སྤྱི་དོན། མཐའ་དཔྱད་པ་དང་གསུམ། དང་པོ་ནི། བསམ་
གཏན་དག་ནི་ཆོས་ཅན། རྣམ་པ་གཉིས་ཡོད་དེ། རྒྱུ་སྙོམས་འཇུག་གི་བསམ་གཏན་དང་། འབྲས་བུ་སྐྱེ་བའི་
བསམ་གཏན་གཉིས་ཡོད་པའི་ཕྱིར། དེ་གཉིས་རེ་རེ་ལའང་བཞི་བཞི་ཡོད་དེ། རང་རང་གི་བསམ་གཏན་དང་
པོ་ནས་བཞི་བའི་བར་ཡོད་པའི་ཕྱིར། དེར་སྐྱེ་བའི་བསམ་གཏན་དག་ནི་འདིར་རྒྱས་པར་མི་འཆད་དེ། རྒྱུ་
སྙོམས་འཇུག་གི་བསམ་གཏན་ཆུང་འབྲིང་ཆེ་གསུམ་གྱིས་འབྲས་བུ་སྐྱེ་བའི་བསམ་གཏན་བཞི་ལ་གནས་གསུམ་
གསུམ་དང་། གནས་གཙང་དུ་སྐྱེ་བའི་རྒྱུ་སྤེལ་སྒོམ་དང་གནས་ལྔ་པོ་ནི་སྔར་རབ་ཏུ་བཤད་ཟིན་པའི་ཕྱིར།
གཉིས་པ་ལ། མཚན་ཉིད། དབྱེ་བ། སྒྲ་དོན། ས་མཚམས་དང་བཞི། དང་པོ་ཡོད་དེ། བསམ་གཏན་གྱི་
སས་བསྡུས་པའི་སྒོ་ནས་ཞི་གནས་སུ་རྩེ་གཅིག་པ་དེ། བསམ་གཏན་གྱི་སྙོམས་འཇུག་གི་མཚན་ཉིད་ཡིན་པའི་
ཕྱིར། གཉིས་པ་དེ་ལ་དབྱེ་ན་གཉིས་ཡོད་དེ། དེར་གྱུར་པའི་ཉེར་བསྡོགས་དང་དངོས་གཞི་གཉིས་ཡོད་པའི་
ཕྱིར། དང་པོ་ལ་བཞི་ཡོད་དེ། དང་པོའི་ཉེར་བསྡོགས་སོགས་བཞི་ཡོད་པའི་ཕྱིར། དང་པོའི་ཉེར་བསྡོགས་ལ་
གཉིས་ཡོད་དེ། ཞི་གནས་སྐབས་ཀྱི་ཉེར་བསྡོགས་དང་ལྷག་མཐོང་སྐབས་ཀྱི་ཉེར་བསྡོགས་གཉིས་ཡོད་པའི་ཕྱིར།
ཕྱི་མ་ལ་དྲུག་ཡོད་དེ། མཚན་ཉིད་སོ་སོ་རིག་པ་དང་། མོས་པ་ཡིད་བྱེད་དང་། རབ་ཏུ་དབེན་པ་ཡིད་བྱེད།
དགའ་བ་སྡུད་པའི་ཡིད་བྱེད། དཔྱོད་པ་ཡིད་བྱེད། སྦྱོར་བ་མཐའི་ཡིད་བྱེད་དང་དྲུག་ཡོད་པའི་ཕྱིར། ཡིད་
བྱེད་བདུན་པ་སྦྱོར་མཐའི་འབྲས་བུ་ཡིད་བྱེད་ནི་ཉེར་བསྡོགས་མིན་ཏེ། བསམ་གཏན་གྱི་དངོས་གཞི་ཡིན་པའི་
ཕྱིར། ཡང་ངོ་བོའི་སྒོ་ནས་གཉིས་ཡོད་དེ། དག་པ་དང་ཉམས་པ་ཆ་མཐུན་གཉིས་ཡོད་ཅིང་། ཡང་གནས་པ་
ཆ་མཐུན། ཁྱད་པར་ཆ་མཐུན། ངེས་འབྱེད་ཆ་མཐུན་སོགས་ཀྱང་ཡོད་པའི་ཕྱིར། གསུམ་པ་སྒྲ་དོན་ཡོད་དེ།
འདིས་སེམས་པར་བྱེད་པས་ན་བསམ་གཏན་ཞེས་བྱ་པའི་ཕྱིར། བཞི་པ་ས་མཚམས་ཡོད་དེ། བསམ་གཏན་
དང་པོའི་ཉེར་བསྡོགས་ཐོབ་པ་ནས་ཡོད་པའི་ཕྱིར། །
གསུམ་པ་མཐའ་དཔྱད་པ་ལ། ཁ་ཅིག རྒྱུ་སྙོམས་འཇུག་གི་བསམ་གཏན་དང་འབྲས་བུ་སྐྱེ་བའི་བསམ་
གཏན་གང་རུང་ཡིན་ན། བསམ་གཏན་ཡིན་པས་ཁྱབ་ཟེར་ན། བསམ་གཏན་ཡིན་པས་ཁྱབ་ཟེར་ན། བསམ་
གཏན་ཡིན་པས་ཁྱབ་ཟེར་ན། བསམ་གཏན་དང་པོ་བའི་གཟུགས་ཕུང་ཆོས་ཅན། དེར་ཐལ། དེའི་ཕྱིར།
དེར་ཐལ། རྒྱུ་སྙོམས་འཇུག་གི་བསམ་གཏན་གྱི་དབང་གིས་དེར་སྐྱེས་པའི་གང་ཟག་གི་ཕུང་པོ་ལྔ་བོ་དེ་ཡིན་པའི་
247



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། འདོད་མི་ནུས་ཏེ། གཟུགས་ཡིན་པའི་ཕྱིར། ཁ་ཅིག དེ་གང་རུང་ཡིན་ན། སྙོམས་འཇུག་མ་ཡིན་
པས་ཁྱབ་ཟེར་ན། བསམ་གཏན་བཞི་ཀའི་སོ་སྐྱེའི་རྒྱུད་ཀྱི་སྐྱེས་སྟོབས་ཀྱིས་ཐོབ་པའི་སྙོམས་འཇུག་དག་པ་བ་
ཆོས་ཅན། དེར་ཐལ། དེའི་ཕྱིར། དེར་ཐལ། འབྲས་བུ་སྐྱེ་བའི་དེ་ཡིན་པའི་ཕྱིར། ཁ་ཅིག རྒྱུ་སྙོམས་
འཇུག་ཡིན་ན། ཤེས་པ་ཡིན་པས་ཁྱབ་ཟེར་ན། དེ་མི་འཐད་པར་ཐལ། རྒྱུ་སྙོམས་འཇུག་དེ་ངོ་བོ་རྗེས་འབྲང་
དང་བཅས་ན་ཕུང་བོ་ལྔ་བ་ཅན་ཡིན་པའི་ཕྱིར། ཁ་ཅིག སྙོམས་འཇུག་ཉོན་མོངས་ཅན་དེ་སྙོམས་འཇུག་ཡིན་
ཟེར་ན། དེ་མི་འཐད་པར་ཐལ། དེ་དགེ་བ་མ་ཡིན་པའི་ཕྱིར། དེར་ཐལ། དེ་ནི་ཉོན་མོངས་ཅན་ལ་སྙོམས་
འཇུག་གི་སྒྲས་བརྗོད་པ་ཙམ་ཡིན་པའི་ཕྱིར། ཁ་ཅིག འདོད་པའི་སས་བསྡུས་པའི་བསམ་གཟུགས་མེད་པ་
ལྟར་འདོད་ཁམས་པའི་རྒྱུད་ལའང་དེ་དག་མེད་ཟེར་ན། དེ་མི་འཐད་པར་ཐལ། འདོད་པའི་མིའི་རྒྱུད་ལ་
བསམ་གཟུགས་བརྒྱུད་ཡོད་པའི་ཕྱིར། དེར་ཐལ། དེ་ཡོད་ཀྱང་དེ་འདོད་པའི་སས་བསྡུས་པ་མ་ཡིན་པའི་ཁྱད་
པར་འཐད་པའི་ཕྱིར། གཉིས་པ་ནི། སྙོམས་འཇུག་དགེ་བ་རྩེ་གཅིག་པ། ། རྗེས་འབྲང་བཅས་ན་ཕུང་པོ་
ལྔ། ། དཔྱོད་དང་དགའ་དང་བདེ་དང་ལྡན། ། ཡན་ལག་སྔ་མ་སྤངས་པ་ཡི། ། ཞེས་བྱུང་། བསམ་ཏན་གྱི་
དངོས་གཞིའི་སྙོམས་འཇུག་ཆོས་ཅན། ཁྱོད་ཀྱི་ངོ་བོ་བཞག་ཏུ་ཡོད་དེ། ཡན་ལག་གི་སྒོ་ནས་འོག་ས་ལ་ཆགས་
བྲལ་བྱས་པའི་དགེ་སེམས་རྩེ་གཅིག་པ་དེ་དེ་ཡིན་པའི་ཕྱིར། ཕུང་པོ་ལྔ་དང་བཅས་ཏེ། ། རྗེས་འབྲང་དང་
བཅས་ན་ཕུང་པོ་ལྔ་བ་ཅན་ཡིན་པའི་ཕྱིར། བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན
ཁྱོད་ཀྱི་ངོ་བོ་ཡོད་དེ། རྟོག་དཔྱོད་དང་དགའ་བ་དང་བདེ་བ་དང་དགེ་སེམས་རྩེ་གཅིག་པ་དང་ལྡན་པའི་བསམ་
གཏན་གྱི་དངོས་གཞིའི་སྙོམས་འཇུག་དེ་དེ་ཡིན་པའི་ཕྱིར། བསམ་གཏན་གཉིས་པ་ནས་བཞི་བའི་བར་གྱི་སྙོམས་
འཇུགཆོས་ཅན། ངོ་བོའི་ཁྱད་པར་ཡོད་དེ། ཡན་ལག་སྔ་མ་སྔ་མ་སྤངས་པའི་སྒོ་ནས་འཇོག་པའི་ཕྱིར་ཏེ།
རིམ་པ་བཞིན་དུ་དཔྱོད་པ་དང་བྲལ་པའི་སྒོ་ནས་དང་། དཔྱོད་པ་དང་དགའ་བ་གཉིས་དང་བྲལ་བ་དང་།
དཔྱོད་པ་དགའ་བ་བདེ་བ་གསུམ་དང་བྲལ་བའི་སྒོ་ནས་བཞག་པའི་སྙོམས་འཇུག་གསུམ་ནི་བསམ་གཏན་གཉིས་
པ་དང་གསུམ་པ་དང་བཞི་པའི་ངོ་བོར་འཇོག་པའི་ཕྱིར། གཉིས་པ་ལ། དབྱེ་བ། ཐོབ་ཚུལ། དམིགས་པའི་
ཁྱད་པར། སོ་སོའི་ངོ་བོ་དང་བཞི། དང་པོ་ནི། དེ་བཞིན་གཟུགས་མེད་ཕུང་པོ་བཞི། ། ཞེས་བྱུང་།
གཟུགས་མེད་ཀྱི་སྙོམས་འཇུག་ཆོས་ཅན། ཁྱོད་ལ་གཉིས་ཡོད་དེ། བསམ་གཏན་དེ་བཞིན་དུ་རྒྱུ་སྙོམས་འཇུག་
གི་གཟུགས་མེད་དང་འབྲས་བུ་སྐྱེ་བའི་གཟུགས་མེད་གཉིས་ཡོད་པའི་ཕྱིར། དེ་རེ་རེ་ལའང་བཞི་བཞི་ཡོད་དེ།
ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད། འདུ་ཤེས་མེད་མིན་གྱི་བར་བཞི་བཞི་ཡོད་པའི་
248



༄༅། ། ཆོས་མངོན་མཛོད་ཀྱི་ཊིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཕྱིར། རྗེས་འབྲང་དང་བཅས་ན་ཕུང་པོ་བཞི་བ་ཅན་ཡིན་ཏེ། གཟུགས་ཕུང་མ་གཏོགས་པ་བཞི་དང་བཅས་
པའི་ཕྱིར། ངོ་བོ་ཡོད་དེ། དམིགས་པའི་སྒོ་ནས་འོག་ས་ལས་འདའ་བའི་རིགས་གནས་ཀྱི་སྙོམས་འཇུག་དེ་དེ་
ཡིན་པའི་ཕྱིར།. གཉིས་པ་ནི། འོག་མའི་ས་ལས་དབེན་ལས་སྐྱེས། ། ཞེས་བྱུང་། གཟུགས་མེད་ཀྱི་སྙོམས་
འཇུག་གི་དངོས་གཞི་ཆོས་ཅན། འཐོབ་ཚུལ་ཡོད་དེ། རང་རང་གི་འོག་མའི་ས་ལས་དབེན་པ་ལས་ཏེ་ཆགས་
བྲལ་གྱི་ངོ་བོར་སྐྱེས་པའི་ཚུལ་གྱིས་ཐོབ་པའི་ཕྱིར། གསུམ་པ་ནི། ཉེར་བསྡོགས་གསུམ་དང་བཅས་པར་ནི། །
གཟུགས་ཀྱི་འདུ་ཤེས་བཤིག་ཅེས་བྱ། ། གཟུགས་མེད་པ་ན་གཟུགས་མེད་དོ། ། གཟུགས་ནི་སེམས་ལས་སྐྱེས་
པར་འགྱུར། ། ཞེས་བྱུང་། གཟུགས་མེད་ཀྱི་དངོས་གཞི་བཞི་དང་གཟུགས་མེད་ཕྱི་མ་གསུམ་གྱི་ཉེར་བསྡོགས་
དང་བཅས་པ་ཆོས་ཅན། གཟུགས་ཀྱི་འདུ་ཤེས་རྣམ་པར་བཤིག་པའམ་བྲལ་ཅེས་བྱ་སྟེ། དེའི་འདུ་ཤེས་རགས་
པ་མི་རྒྱུ་བའི་ཕྱིར། ཕལ་ཆེན་སྡེ་བ་སོགས་འགའ་ཞིག་གཟུགས་མེད་ཁམས་ན་གཟུགས་ཡོད་པར་འདོད་ཀྱང་།
གཞི་ཐམས་ཅད་ཡོད་པར་ཟླ་བའི་བྱེ་སྨྲའི་ལུགས་ལ་གཟུགས་མེད་ཁམས་ན་གཟུགས་མེད་དེ། དེ་མེད་ཀྱང་གང་
ཟག་མི་རུང་བ་ནི་མིན་པའི་ཕྱིར། དེར་ཐལ། དེའི་གང་ཟག་ནི་མིང་བཞིའི་ཕུང་པོ་ཙམ་གྱིས་ཕྱེ་བ་ཡིན་པའི་
ཕྱིར། འོ་ན། གཟུགས་མེད་ནས་ཁམས་འོག་མ་གཉིས་སུ་སྐྱེས་པའི་ཚེ་གཟུགས་རྒྱུན་ཆད་པར་འགྱུར་སྙམ་ན།
དེ་ལ་བྱེ་སྨྲ་ན་རེ། སྐྱོན་མེད་དེ། དེར་སྐྱེས་པའི་གཟུགས་དང་པོ་ནི་གཟུགས་མེད་པའི་འཆི་བའི་སེམས་ཀྱིས་ལྷན་
ཅིག་བྱེད་རྐྱེན་བྱས་པ་ལས་སྐྱེ་བའི་ཕྱིར། དེར་ཐལ། དེའི་ཚེ་གཟུགས་ཅན་དང་མཐུན་པའི་སེམས་ཀྱི་རྒྱུན་དག་
གིས་ལྷན་ཅིག་བྱེད་རྐྱེན་དང་རྣམ་སྨིན་གྱི་རྒྱུ་སྔར་འགགས་པ་ལས་གཟུགས་དེ་སྐྱེ་བར་འགྱུར་བའི་ཕྱིར་ཟེར།
མདོ་སྡེ་བ་ན་རེ། སྐྱོན་མེད་དེ། གཟུགས་དང་པོ་དེ་ནི་གཟུགས་ཀྱི་རྣམ་སྨིན་གྱི་རྒྱུས་བསྒོམ་པས་སེམས་ཀྱི་འཇུག་
པ་རང་རྒྱུད་ལ་རྙེད་པ་དེ་ལས་སྐྱེ་བའི་ཕྱིར་ཟེར། སློབ་དཔོན་སོགས་ཤིང་རྟ་ཆེན་པོ་གཞན་དག་ན་རེ། སྐྱོན་
མེད་དེ། གཟུགས་དང་པོ་དེ་རང་ཉིད་བསྐྱེད་པའི་བག་ཆགས་ལས་བྱུང་བས། བག་ཆགས་དེ་གཟུགས་དེའི་
ཉེར་ལེན་དུ་འདོད་པའི་ཕྱིར། དེ་གཟུགས་མེད་ནའང་ཡོད་དེ། དེ་ལྡན་མིན་འདུ་བྱེད་ཡིན་པའི་ཕྱིར་ཏེ། དེ་
ལྟར་ཐར་ལམ་གསལ་བྱེད་དང་སྡེ་བདུན་དཀའ་འགྲེལ་ལས་ཀྱང་བཤད་པའི་ཕྱིར། བཞི་པོ་དམིགས་རྣམ་ནི།
རྣམ་ཤེས་མཐའ་ཡས་མཁའ་མཐའ་ཡས། ། ཅི་ཡང་མེད་ཅེས་བྱ་དེ་ལྟར། ། སྦྱོར་ཕྱིར་དམན་ཕྱིར་འདུ་ཤེས་
མེད། ། འདུ་ཤེས་མེད་པའང་མ་ཡིན་པའོ། ། ཞེས་བྱུང་། ནམ་མཁའ་མཐའ་ཡས་སོགས་བཞིར་བརྗོད་པའི་
རྒྱུ་མཚན་ཅི་ཞེ་ན། ཡོད་དེ། སྦྱོར་བའི་དུས་སུ་རྣམ་ཤེས་མཐའ་ཡས་སོ་སྙམ་པ་དང༌། ནམ་མཁའ་མཐའ་ཡས་
སོ་སྙམ་པ་དང་། ཅི་ཡང་མེད་དོ་ཞེས་བྱ་བར་དེ་ལྟར་ཡིད་ལ་བྱེད་ཅིང་དེ་དག་ལ་རབ་ཏུ་སྦྱོར་བའི་ཕྱིར་ན་རྣམ་
249



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤེས་མཐའ་ཡས་སོགས་སུ་རིམ་པ་བཞིན་དུ་བརྗོད་པའི་ཕྱིར། འདུ་ཤེས་མེད་འདུ་ཤེས་མེད་པའང་མིན་པའི་
སྙོམས་འཇུག་ཆོས་ཅན། ཁྱོད་ཀྱི་སྒྲ་དོན་ཡོད་དེ། སྦྱོར་བའི་དུས་སུ་འདུ་ཤེས་ནི་ནད་དོ་འབྲས་སོ་ཐུག་རྔུའོ་སྙམ་
དུ་འདུ་ཤེས་དམན་པའི་ཕྱིར་དང་དངོས་གཞིའི་ཚེ་འདུ་ཤེས་རགས་པ་ཡོད་པ་ཡང་མིན་ལ་ཕྲ་བ་མེད་པ་མིན་ནོ་
སྙམ་པའི་སྙོམས་འཇུག་ཡིན་པས་དེ་ལྟར་འཇོག་པའི་ཕྱིར། གཉིས་པ་ཐུན་མོང་དུ་བཤད་པ་ནི། དེ་ལྟར་སྙོམས་
འཇུག་དངོས་གཞིའི་རྫས། ། རྣམ་པ་བརྒྱད་བདུན་རྣམ་པ་གསུམ། རོ་མྱང་ལྡན་དང་དག་པ་བ། ། ཟག་མེད་
བརྒྱད་པ་རྣམ་པ་གཉིས། ། རོ་མྱང་མཚུངས་ལྡན་སྲེད་བཅས་སོ། ། འཇིག་རྟེན་པ་ཡི་དགེ་བ་ནི། ། དག་པ་དེ་
ནི་དེས་མྱང་བྱ། ། ཟག་མེད་འཇིག་རྟེན་འདས་པའོ༔ ། ཞེས་བྱུང་། དེ་ལྟར་སྙོམས་འཇུག་དངོས་གཞིའི་རྫས་
ཆོས་ཅན། རྣམ་པ་བརྒྱད་དུ་འདོད་དེ། བསམ་གཏན་དང་གཟུགས་མེད་ཀྱི་དངོས་གཞི་བཞི་ཡོད་པའི་ཕྱིར།
སྲིད་རྩེ་མ་གཏོགས་བདུན་པོ་ཆོས་ཅན། རྣམ་པ་གསུམ་གསུམ་ཡོད་དེ། རོ་མྱང་ལྡན་དང་དག་པ་དང་ཟག་མེད་
གསུམ་རེ་ཡོད་པའི་ཕྱིར། བརྒྱད་པ་སྲིད་རྩེ་ཆོས་ཅན། རྣམ་པ་གཉིས་ཡོད་དེ། རོ་མྱང་དང་མཚུངས་ལྡན་དང་
དག་པ་བ་གཉིས་ཡོད་པའི་ཕྱིར། བསམ་གཏན་གྱི་སྙོམས་འཇུག་ཉོན་མོངས་ཅན་ཆོས་ཅན། ངོ་བོའི་ཁྱད་པར་
ཡོད་དེ། སྙོམས་འཇུག་དག་པ་བའི་རྫས་རོ་མྱང་གི་སྲེད་པ་སོགས་གང་རུང་དང་བཅས་པ་ཞིག་དེ་ཡིན་པའི་ཕྱིར།
དག་པ་དེ་ཆོས་ཅན། ངོ་བོ་ཡོད་དེ། འཇིག་རྟེན་པའི་དགེ་བས་བསྡུས་པའི་སྙོམས་འཇུག་ཞིག་ལ་འཇོག་པའི་
ཕྱིར། དག་པ་བ་དེ་ནི་ཆོས་ཅན། ཁྱོད་སྙོམས་འཇུག་ཉོན་མོངས་ཅན་དེས་མྱང་བར་བྱ་བ་ཡིན་ཏེ། དེ་ཁྱོད་ལ་
ཞེན་ནས་ཉོན་མོངས་ཅན་དུ་སྐྱེས་པའི་ཕྱིར། བསམ་གཏན་གྱི་དངོས་གཞི་ཟག་མེད་ཆོས་ཅན། ཁྱོད་ཀྱི་ངོ་བོ་
འཇོག་ཚུལ་ཡོད་དེ། འཇིག་རྟེན་ལས་འདས་པའི་སྙོམས་འཇུག་ཐོག་མེད་ཞིག་ལ་འཇོག་པའི་ཕྱིར། གསུམ་པ་
ཡན་ལག་བྱེ་བྲག་ཏུ་བཤད་པ་ལ། དབྱེ་བ་དང་བསྡུ་བ་དང་ཉོན་མོངས་ཅན་ཡན་ལག་ལྡན་ཚུལ་དང་ཞར་བྱུང་
བཤད་པ་དང་བཞི། དང་པོ་ནི། དང་པོ་ལ་ལྔ་རྟོག་དཔྱོད་དང་། །དགའ་དང་བདེ་བ་ཏིང་འཛིན་རྣམས། །
གཉིས་པ་ལ་ནི་ཡན་ལག་བཞི། ། རབ་དད་དང་ནི་དགའ་ལ་སོགས། ། གསུམ་པ་ལ་ལྔ་བཏང་སྙོམས་དང་། །
དྲན་དང་ཤེས་བཞིན་བདེ་དང་གནས། ། མཐའ་ན་བཞི་དྲན་བཏང་སྙོམས་དང་། ། བདེ་མིན་སྡུག་མིན་ཏིང་
འཛིན་རྣམས། ། ཞེས་བྱུང་། བསམ་གཏན་དང་པོ་ཆོས་ཅན། ཁྱོད་ལ་ལྔ་ཡོད་དེ། རྟོག་དཔྱོད་གཉེན་པོའི་
ཡན་ལག་དང་། དགའ་བ་དང་བདེ་བ་ཕན་ཡོན་གྱི་ཡན་ལག ཏིང་ངེ་འཛིན་གནས་ཀྱི་ཡན་ལག་རྣམས་སུ་ཡོད་
པའི་ཕྱིར། བསམ་གཏན་གཉིས་པ་ཆོས་ཅན། ཁྱོད་ལ་ཡན་ལག་བཞི་ཡོད་དེ། ནང་རབ་ཏུ་དང་བ་གཉེན་པོའི་
དང་། དགའ་བ་དང་སོགས་ཀྱིས་བདེ་བ་ཕན་ཡོན་གྱི་དང༌། རྩེ་གཅིག་པ་གནས་ཀྱི་ཡན་ལག་རྣམས་ཡོད་པའི་
250



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ཕྱིར། བསམ་གཏན་གསུམ་པ་ཆོས་ཅན། ཁྱོད་ལ་ཡན་ལག་ཡོད་དེ། བཏང་སྙོམས་དང་དྲན་པ་དང་ཤེས་
བཞིན་གཉེན་པའི་དང་། བདེ་བ་ཕན་ཡོན་གྱི་དང་། ཏིང་ངེ་འཛིན་གནས་ཀྱི་ཡན་ལག་རྣམས་ཡོད་པའི་ཕྱིར།
བསམ་གཏན་གྱི་མཐའ་བཞི་བ་ཆོས་ཅན། ཁྱོད་ན་ཡན་ལག་བཞི་ཡོད་དེ། དྲན་པ་དང་བཏང་སྙོམས་གཉེན་
པོའི་དང་། བདེ་མིན་སྡུག་བསྔལ་ཡང་མིན་པའི་ཚོར་བ་ཕན་ཡོན་གྱི་དང་། ཏིང་ངེ་འཛིན་གནས་ཀྱི་ཡན་ལག་
རྣམས་དང་ལྡན་པའི་ཕྱིར། དེ་དག་གི་བྱེད་ལས་ཡོད་དེ། བསམ་གཏན་དང་པོའི་ཡན་ལག་རྟོག་དཔྱོད་གཉིས་
ཀྱིས་འདོད་པའི་སྐྱོན་དང་བསམ་གཏན་གྱི་ཡོན་ཏན་འཚོལ། ཕན་ཡོན་ལ་དགའ་བ་དེ་འབྱུང་། དེ་དག་གི་རྟེན་
ཏིང་ངེ་འཛིན་གྱིས་བྱེད་པ། གཉིས་པའི་ཡན་ལག་ནད་རབ་ཏུ་དང་བས་རྟོག་དཔྱོད་ལ་སྐྱོན་དུ་ལྟ་ཞིང་། གཞན་
སྔར་ལྟར་དང་། གསུམ་པའི་ཡན་ལག་འདུ་བྱེད་བཏང་སྙོམས་ཀྱིས་དགའ་བ་ལ་ཡིད་མི་གཏོང་། དྲན་པས་རྒྱུ་
མཚན་མི་བརྗོད། ཤེས་བཞིན་གྱིས་སྲུང་བར་བྱེད་པས་དགའ་བ་སྤོང་གཞན་སྔར་ལྟར་དང་། བཞི་པའི་ཡན་
ལག་དྲན་པ་དང་བཏང་སྙོམས་ཀྱིས་བསམ་གཏན་གྱི་བདེ་བ་སྤོང་ཞིང་། གཞན་སྔར་ལྟར་འདྲ་བའི་ཕྱིར། ཡན་
ལག་བཅོ་བརྒྱད་པོ་དེ་དག་ཆོས་ཅན། ཁྱོད་ལ་ཡན་ལག་ཅེས་བརྗོད་པའི་རྒྱུ་མཚན་ཡོད་དེ། མཚོན་པར་བྱེད་པ་
དང་རྗེས་སུ་མཐུན་པ་དང་ཚོགས་པས་ན་དེ་སྐད་ཅེས་བརྗོད་པའི་ཕྱིར། གཉིས་པ་ལ། དངོས་དང་། དོགས་
གཅོད་གཉིས། དང་པོ་ནི། རྫས་སུ་བཅུ་གཅིག ཅེས་བྱུང་། བསམ་གཏན་གྱི་ཡན་ལག་ཆོས་ཅན། ཁྱོད་ལ་
མིང་གི་སྒོ་ནས་བཅོ་བརྒྱད་ཡོད་ཀྱང་རྗེས་སུ་བཅུ་གཅིག་ཡིན་ཏེ། དང་པོའི་ལྔ་དང་གཉིས་པའི་ནང་རབ་ཏུ་དང་
བ་དང་གསུམ་པའི་བཏང་སྙོམས་དྲན་པ་ཤེས་བཞིན་བཞི་དང་བཞི་བའི་བཏང་སྙོམས་རྣམས་སུ་འདུ་བའི་ཕྱིར།
གཉིས་པ་དོགས་གཅོད་ནི། དང་པོ་ནི། ཤིན་ཏུ་སྦྱངས་པ་བདེ་བ་ཡིན། ། རབ་ཏུ་དང་བ་དད་པ་ཡིན། །
ལུང་རྣམ་གཉིས་ཕྱིར་ཡིད་དགའ་བདེ། ། ཞེས་བྱུང་། དེ་ལ་ཁོ་ན་རེ། བསམ་གཏན་གསུམ་པའི་བདེ་བ་དེ་དང་
པོ་གཉིས་ཀྱི་བདེ་བ་ལས་རྫས་གཞན་ཇི་ལྟར་ཡིན་ཞེ་ན། བྱེ་སྨྲ་ན་རེ། དེ་ལས་རྫས་གཞན་ཡིན་ཏེ། བསམ་
གཏན་དང་པོ་གཉིས་ན་ཤིན་ཏུ་སྦྱངས་པའི་བདེ་བ་ཡིན་གྱི་ཚོར་བདེ་མ་ཡིན་པའི་ཕྱིར། གཉིས་པའི་ནང་རབ་ཏུ་
དང་བ་ཡོད་དེ། བསམ་གཏན་ལ་ཡིད་ཆེས་པའི་དད་པ་ཞིག་ལ་འཇོག་པའི་ཕྱིར། བསམ་གཏན་གསུམ་པའི་
བདེ་བ་ནི་ཡིད་བདེ་ཡིན་ལ། དགའ་བ་ནི་ཡིད་བདེ་ལས་གཞན་པའི་ཚོར་བར་འདོད་པ་ནི་མི་འཐད་དེ། བསམ་
གཏན་གྱི་ཡན་ལག་སྟོན་པའི་བཅོམ་ལྡན་འདས་ཀྱི་ལུང་རྣམ་པ་གཉིས་དང་འགལ་བར་འགྱུར་བའི་ཕྱིར། གསུམ་
པ་ནི། ཉོན་མོངས་ཅན་ལ་དགའ་བདེ་དང་། ། རབ་དང་ཤེས་བཞིན་དྲན་པ་དང་
། ། བཏང་སྙོམས་དྲན་པ་
དག་པ་མེད། ། ཁ་ཅིག་ཤིན་ཏུ་སྦྱངས་བཏང་སྙོམས། ། ཞེས་བྱུང་། ཉོན་མོངས་ཅན་གྱི་བསམ་གཏན་བཞི་
251



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆོས་ཅན། ཁྱོད་ལ་ཡན་ལག་གང་མེད་པའི་ཚུལ་ཡོད་དེ། ཁྱོད་ཀྱི་དང་པོ་ལ་དགའ་བདེ་མེད། གཉིས་པ་ལ་
ནང་རབ་ཏུ་དང་བ་མེད། གསུམ་པ་ལ་ཤེས་བཞིན་དང་དྲན་པ་མེད། བཞི་པ་ལ་བཏང་སྙོམས་དང་དྲན་པ་དག་
པ་བ་མེད་པའི་ཕྱིར། ཁ་ཅིག དེའི་དང་པོ་གཉིས་ན་ཤིན་ཏུ་སྦྱངས་པ་མེད་ཅིང་གཞན་གཉིས་ན་བཏང་སྙོམས་
མེད་དེ། དེ་གཉིས་དགེ་བའི་ས་མང་པོ་བ་ཡིན་པའི་ཕྱིར་ཟེར། བཞི་པ་ལ། བསམ་གཏན་བཞི་པ་མི་གཡོ་བའི་
རྒྱུ་མཚན་དང་། འབྲས་བུ་སྐྱེ་བས་ཐོབ་པའི་བསམ་གཏན་ལ་ཚོར་པའི་ལྡན་ཚུལ། བསམ་གཏན་གཉིས་པར་
འོག་མའི་སེམས་མངོན་དུ་བྱེད་ཚུལ་གསུམ། དང་པོ་ནི། སྐྱོན་བརྒྱད་ལས་ནི་གྲོལ་བའི་ཕྱིར། ། བཞི་པ་གཡོ་བ་
མེད་པ་ཡིན། - ། རྟོག་དང་དཔྱོད་དང་དབུགས་དག་དང་། ། བདེ་བ་ལ་སོགས་བཞི་ཡིན་ནོ། ། ཞེས་བྱུང་།
བསམ་གཏན་བཞི་པའི་དངོས་གཞི་ཆོས་ཅན། ཁྱོད་ལ་གཡོ་བ་མེད་པ་ཡིན་ཏེ། བསམ་གཏན་གཡོ་བྱེད་ཀྱི་སྐྱོན་
བརྒྱད་ལས་ནི་གྲོལ་བའི་ཕྱིར། གཡོ་བྱེད་ཀྱི་སྐྱོན་བརྒྱད་ཡོད་དེ། དེར་གྱུར་པའི་རྟོག་པ་དང་དཔྱོད་དང་།
དབུགས་འབྱུང་རྔུབ་དག་དང་། བདེ་བ་ལ་སོགས་ཏེ་སྡུག་བསྔལ་དང་ཡིད་བདེ་མི་བདེ་བཞི་དང་བཅས་པ་ཡིན་
པའི་ཕྱིར། གཡོ་ཚུལ་ཡོད་དེ། དང་པོར་རྟོག་དཔྱོད་ཀྱིས་སེམས་གཡོ། གཉིས་པར་དགའ་བདེས་སེམས་ཡ་ཡོ་
བོར་བྱེད། གསུམ་པར་བདེ་བས་ཆ་མཐུན་ཙམ་ཞིག་མ་ཞི་བར་བྱེད་པ་སོགས་ཡོད་པས་གཡོ་ལ། བཞི་པ་ལ་ནི་
དེ་དག་མེད་པས་མི་གཡོ་བའི་ཕྱིར་རོ། ། གཉིས་པ་ནི། སྐྱེ་བའི་བསམ་གཏན་དག་ན་ནི། ། ཡིད་བདེ་བདེ་དང་
བཏང་སྙོམས་དང་། ། བཏང་སྙོམས་ཡིད་བདེ་བདེ་བ་དང་། ། བཏང་སྙོམས་བཏང་སྙོམས་ཚོར་བ་ཡོད །
ཅེས་བྱུང་
། འབྲས་བུ་སྐྱེ་བའི་བསམ་གཏན་ཆོས་ཅན། ཁྱོད་དང་པོ་ན་ཚོར་བ་གསུམ་དང་། གཉིས་པ་དག་ན་
གཉིས་ཡོད་དེ། དང་པོ་ན་ཡིད་བདེ་དང་ཚོར་བདེ་བཏང་སྙོམས་དང་གསུམ་ཡོད། གཉིས་པ་ན་བཏང་སྙོམས་
དང་ཡིད་བདེ་བ་གཉིས་ཡོད་པའི་ཕྱིར། དེའི་གསུམ་པ་ནའང་གཉིས་ཡོད་དེ། སེམས་ཚོར་བདེ་བ་དང་བཏང་
སྙོམས་གཉིས་ཡོད་པའི་ཕྱིར། བཞི་བ་ན་གཅིག་ཁོ་ན་ཡོད་དེ། བཏང་སྙོམས་ཀྱི་ཚོར་བ་ཁོ་ན་ཡོད་པའི་ཕྱིར།
དེར་ཐལ། དེའི་སས་བསྡུས་ཀྱི་ཚོར་བ་གཞན་མེད་པའི་ཕྱིར། གསུམ་པ་ནི། གཉིས་པ་སོགས་ན་ལུས་མིག་
དང་། ། རྣ་བའི་རྣམ་ཤེས་ནམ་རིག་སློང་། །གང་ཡིན་དེ་ནི་དང་པོར་གཏོགས། ། དེ་ལུང་མ་བསྟན་ཉོན་
མོངས་མིན། ། ཞེས་བྱུང་། འོ་ན་འབྲས་བུ་སྐྱེ་བའི་བསམ་གཏན་གཉིས་པ་སོགས་ཀྱི་གང་ཟག་ལ་མིག་རྣ་ལུས་ཀྱི་
རྣམ་ཤེས་གསུམ་མེད་དམ་ཞེ་ན། དེའི་གང་ཟག་ལ་ནི་མིག་སོགས་གསུམ་ཡོད་ཅིང་དེ་དག་གི་རྣམ་ཤེས་ཀྱང་ཡོད་
པ་ཡིན་ལ། དེའི་བསམ་གཏན་གཉིས་པ་སོགས་ན་ཡོད་པའི་ལུས་དང་མིག་དང་རྣ་བའི་རྣམ་པར་ཤེས་པ་རྣམས་
དང་། དེ་དག་གི་རྣམ་རིག་གི་བློ་ཀུན་སློང་རྟོག་དཔྱོད་ཡོད་པ་གང་ཡིན་པ་དེ་ནི་རང་སས་མ་བསྡུས་ཀྱི། བསམ་
252



༄༅། ། ཆོས་མངོན་མཛོད་ཀྱི་ཊཱིཀ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན་ །
གཏན་དང་པོར་གཏོགས་ཏེ་དེའི་སས་བསྡུས་པའི་ཕྱིར། གཉིས་པ་སོགས་ཀྱི་རྣམ་ཤེས་དེ་རྣམས་དང་ཀུན་སློང་
ནི། ལུང་མ་བསྟན་ཡིན་ཏེ། དགོས་དབང་གིས་སྐྱེ་བ་ཙམ་ཡིན་པས་དགེ་བ་མིན་ལ། ས་འོག་མར་ཆགས་བྲལ་
བྱས་པས་ཉོན་མོངས་ཅན་མིན་པའི་ཕྱིར་རོ། གཉིས་པ་དེ་དག་གི་ཁྱད་ཆོས་ལ། ཐོབ་ཚུལ། ཐོབ་ཟིན་པའི་
མངོན་དུ་བྱེད་ཚུལ། དམིགས་པའི་ཁྱད་པར། སྤང་བྱ་སྤོང་ཚུལ་ཉེར་བསྡོགས་དང་བཅས་པ་བཞི། དང་པོ་ལ།
དངོས་དང་། སྙོམས་འཇུག་གང་གི་མཇུན་ཏུ་སྙོམས་འཇུག་ཏུ་འབྱུང་ལ་དཔྱད་པ། དག་པ་བའི་དབྱེ་བ། ཞར་
བྱུང་ཐོད་རྒལ་གྱི་རྣམ་གཞག་དང་བཞི། དང་པོ་ནི། དེ་དང་མི་ལྡན་འདོད་ཆགས་བྲལ། ། སྐྱེ་བ་ལས་ནི་དག་
པ་འཐོབ། ། ཟག་མེད་འདོད་ཆགས་བྲལ་བ་ཡི། ། ཉོན་མོངས་ཅན་ཉམས་སྐྱེ་བ་ཡིས། ། ཞེས་བྱུང་། སྙོམས་
འཇུག་དག་པ་བ་དང་ཟག་མེད་དང་ཉོན་མོངས་ཅན་གསུམ་ཆོས་ཅན། འཐོབ་ཚུལ་ཡོད་དེ། ཁྱོད་ལས་དག་པ་
བ་ནི་སྔར་དག་པ་བ་དེ་དང་མི་ལྡན་ན་འདོད་ཆགས་དང་བྲལ་བའི་ལམ་གྱིས་ཐོབ་ལ། ལྡན་པ་ནི་སྲིད་རྩེ་མ་
གཏོགས་གོང་ས་ནས་འོག་མར་སྐྱེ་བ་ལས་ནི་ཐོབ་ཅིང་། ཟག་མེད་ཀྱང་དེ་དང་མི་ལྡན་པ་ནི་འདོད་ཆགས་དང་
བྲལ་བ་ཡི་ལམ་གྱིས་ཐོབ་ལ། དེ་དང་ལྡན་པ་ནི་ཟད་ཤེས་སྐྱེས་པ་དང་དབང་པོ་འཕོ་བས་ཀྱང་ཐོབ། སྙོམས་
འཇུག་ཉོན་མོངས་ཅན་ནི་ཡོངས་སུ་ཉམས་པ་དང་འོག་སར་སྐྱེ་བ་ཡིས་ཐོབ་པར་འགྱུར་པའི་ཕྱིར། གཉིས་པ་ནི།
ཟག་པ་མེད་པའི་མཇུག་ཐོགས་སུ། ། ལྟག་འོག་གསུམ་པའི་བར་དགེ་བ། ། སྐྱེ་འོ་དག་པ་ལས་དེ་བཞིན། །
རང་གི་ས་བའི་ཉོན་མོངས་ཀྱང་། །ཉོན་མོངས་ཅན་ལས་རང་དག་དང་། །ཉོན་མོངས་འོག་མའི་དག་གཅིག་
ཀྱང་། ། འཆི་འཕོ་དག་ལས་ཉོན་མོངས་ཀུན། ། ཉོན་མོངས་ཅན་ལས་གོང་མ་ཡིན། ། ཞེས་བྱུང་། སྙོམས་
འཇུག་ཆོས་ཅན། ཁྱོད་གང་གི་རྗེས་སུ་བུ་ཞིག་འབྱུང་པའི་ཚུལ་ཡོད་དེ། ཟག་པ་མེད་པའི་བསམ་གཏན་དང་
པོའི་མཇུག་ཐོགས་སུ་མཚོན་ན་བསམ་གཏན་གསུམ་པ་ལས་རང་གི་ལྟག་གོང་མ་དང་། དེའི་འོག་མ་གསུམ་པ་
ནས་དང་པོའི་བར་གྱི་དག་པ་བ་དང་ཟག་མེད་སྐྱེ་ལ། བསམ་གཏན་དག་པ་བ་ལས་སྔ་མ་དེ་བཞིན་དུ་རང་ས་
སོགས་ཀྱི་དག་པ་བ་དང་། རང་གི་ས་པའི་ཉོན་མོངས་ཀྱང་སྐྱེ། ཉོན་མོངས་ཅན་གྱི་བསམ་གཏན་ལས་རང་སའི་
དག་པ་བ་དང་ཉོན་མོངས་ཅན་དང་འོག་མའི་དག་པ་བ་གཅིག་ཀྱང་སྐྱེ། འཆི་འཕོ་བའི་དུས་ཀྱི་སྐྱེས་ཐོབ་ཀྱི་
བསམ་གཏན་དག་པ་བ་ལས་རང་ས་གོང་ས་འོག་ས་གསུམ་གྱི་ཉོན་མོངས་ཅན་ཀུན་འབྱུང་། སྙོམས་འཇུག་ཉོན་
མོངས་ཅན་གྱིས་འཆི་སེམས་བྱས་ན་རང་ས་དང་འོག་སར་སྐྱེའི། དེ་ལས་གོང་མའི་སར་སྐྱེ་བ་མ་ཡིན་པའི་ཕྱིར།
གསུམ་པ་ནི། དག་པ་ཉམས་པ་ཆ་མཐུན་སོགས། ། རྣམ་བཞི་དེ་ནི་གོ་རིམ་བཞིན། ། ཉོན་མོངས་སྐྱེ་དང་རང་
ས་དང་། ། གང་དང་ཟག་མེད་རྗེས་མཐུན་པ། ། ཉམས་ཆ་མཐུན་སོགས་མཇུག་ཐོགས་སུ། ། གཉིས་དང་
253



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་དང་གསུམ་དང་གཅིག ། ཅེས་བྱུང་། སྙོམས་འཇུག་དག་པ་བ་ཆོས་ཅན། ཁྱོད་ལ་དབྱེ་ན་རྣམ་པ་བཞི་
ཡོད་དེ། ཉམས་པ་ཆ་མཐུན་སོགས་ཀྱིས་གནས་པ་ཆ་མཐུན་དང་ཁྱད་པར་ཆ་མཐུན་དང་ངེས་འབྱེད་ཆ་མཐུན་
རྣམས་སུ་ཡོད་པའི་ཕྱིར། བཞི་བོ་དེ་ནི་ཆོས་ཅན། སོ་སོའི་ངོ་བོ་ཡོད་དེ། གོ་རིམ་བཞན་དུ་རང་གི་མཇུག་དེ་མ་
ཐག་རང་སའི་ཉོན་མོངས་སྤྱོད་སྐྱེ་བ་དང་། རང་གི་དེ་མ་ཐག་རང་སའི་དག་སྐྱེ་བ་དང་། རང་གི་དེ་མ་ཐག་གོང་
སའི་དག་པ་བ་སྐྱེ་བ་དང་། རང་གི་དེ་མ་ཐག་ཟག་མེད་སྐྱེ་བ་དང་རྗེས་སུ་མཐུན་པའི་སྙོམས་འཇུག་རྣམས་དེ་
དག་ཏུ་འཇོག་པའི་ཕྱིར། ཉམས་པ་ཆ་མཐུན་སོགས་ཆོས་ཅན། ཁྱོད་ཀྱི་མཇུག་ཐོགས་སུ་དེ་བཞིན་དུ་འབྱུང་བ་
ཡོད་དེ། དང་པོ་དེར་ཉམས་པ་གནས་པ་གཉིས་དང་། གཉིས་པའི་དེར་ངེས་འབྱེད་ཆ་མཐུན་མ་གཏོགས་
གསུམ་དང་། གསུམ་པའི་དེར་ཉམས་པ་ཆ་མཐུན་མ་གཏོགས་གསུམ་དང་། བཞི་པའི་དེར་ངེས་འབྱེད་ཆ་
མཐུན་གཅིག་པོ་སྐྱེ་བའི་ཕྱིར། བཞི་པ་ཐོད་རྒལ་ནི། ས་བརྒྱད་རྣམ་གཉིས་འབྲེལ་བ་དང༌། ། གཅིག་བརྒལ་
སོང་ཞིང་འོངས་ནས་ནི། །རིགས་མི་མཐུན་པར་གསུམ་པར་འགྲོ ། ཐོད་རྒལ་གྱི་ནི་སྙོམས་འཇུག་ཡིན། །།
ཞེས་བྱུང་། འདི་ལ་ཐོད་རྒལ་གྱི་སྦྱོར་བ། དངོས་གཞི། སྒྲ་བཤད། རྟེན་དང་བཞི། དང་པོ་ལ། རིང་སྦྱོར་
དང་ཉེ་སྦྱོར་གཉིས་ལས། དང་པོ་རིང་སྦྱོར་ཡོད་དེ། བསམ་གཏན་བཞི་དང་གཟུགས་མེད་བཞིའི་ས་བརྒྱད་ལ་
ཟག་བཅས་དང་ཟག་མེད་རྣམ་པ་གཉིས་ཀྱི་སྒོ་ནས་འབྲེལ་བ་སྟེ་གོ་རིམ་ལུགས་མཐུན་དུ་ཟག་བཅས་བརྒྱད་ལ་
ཡར་སོང་ཞིང་། ལུགས་མི་མཐུན་དུ་མར་འོངས་པའི་ཟག་བཅས་རིང་སྦྱོར་དང་། སྲིད་རྩེ་མ་གཏོགས་པའི་ཟག་
མེད་བདུན་ལ་ཡར་སོང་ཞིང་མར་འོང་བ་ནི་ཟག་མེད་རིང་སྦྱོར་ཡིན་པའི་ཕྱིར། ཉེ་སྦྱོར་ཡོད་དེ། དེའི་རྗེས་སུ་
ཟག་བཅས་ཀྱི་བསམ་གཏན་དང་པོ་ལ་སྙོམས་པར་ཞུགས་ནས་བསམ་གཏན་གཉིས་པ་གཅིག་བུ་བརྒལ་པ་སྟེ་བོར་
ནས་ཟག་བཅས་ཀྱི་བསམ་གཏན་གསུམ་པ་ལ་འཇུག དེ་ནས་བཞི་བ་བོར་ནས་ནམ་མཁའ་མཐའ་ཡས་དང་།
དེ་ནས་རྣམ་ཤེས་མཐའ་ཡས་པོར་ནས་ཅི་ཡང་མེད་ལ་འཇུག་ཅིང་། དེ་བཞིན་དུ་ལུགས་མི་མཐུན་དུ་འཇུག་པ་
ཟག་བཅས་ཉེ་སྦྱོར་དང་། ཟག་མེད་ཀྱི་བསམ་གཏན་གྱི་བསམ་གཏན་དང་པོ་ནས་གཉིས་པ་གཅིག་པུ་བརྒལ་
ནས་གསུམ་པ་དང་
། དེ་ནས་བཞི་བ་བརྒལ་ནས་ནམ་མཁའ་མཐའ་ཡས་དང༌། དེ་ནས་རྣམ་ཤེས་མཐའ་ཡས་
བརྒལ་ནས་ཅི་ཡང་མེད་ལ་འཇུག་ཅིང་། དེ་བཞིན་དུ་ལུགས་མི་མཐུན་དུ་འགྲོ་བ་ནི་ཟག་མེད་ཉེ་སྦྱོར་ཡིན་པའི་
ཕྱིར་ཏེ། འདིར་སོང་བ་ནི་ལུགས་མཐུན་དང་འོང་བ་ནི་དེའི་ལུགས་མི་མཐུན་གྱི་དབང་དུ་མཛད་པ་ཡིན་པའི་
ཕྱིར། ཐོད་རྒལ་གྱི་དངོས་གཞིའི་སྙོམས་འཇུག་ཆོས་ཅན། འཇོག་ཚུལ་ཡོད་དེ། སྦྱོར་བ་གཉིས་ཀྱི་རྗེས་སུ་ཟག་
བཅས་ཀྱི་བསམ་གཏན་དང་པོ་ནས་ཟག་བཅས་དང་རིགས་མི་མཐུན་པའི་ཟག་མེད་ཀྱི་བསམ་གཏན་གསུམ་པར་
254



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འགྲོ་བ་སྟེ་འཇུག དེ་ནས་ཡང་ཟག་མེད་དང་རིས་མི་མཐུན་པའི་ཟག་བཅས་རྣམ་མཁའ་མཐའ་ཡས་དང་། དེ་
ནས་དེ་དང་རིས་མི་མཐུན་པའི་ཟག་མེད་ཅི་ཡང་མེད་པའི་སྐྱེ་མཆེད་ལ་སྙོམས་པར་འཇུག་ཅིང་། དེ་བཞིན་དུ་
ལུགས་མི་མཐུན་དུའང་ཟག་བཅས་ཟག་མེད་སྤེལ་ནས་སྙོམས་པར་འཇུག་པ་ནི་ཐོད་རྒལ་གྱི་སྙོམས་པ་འཇུག་ཡིན་
པའི་ཕྱིར། སྒྲ་དོན་ཡོད་དེ། སྙོམས་འཇུག་གིས་བརྒྱུད་ལ་མཐར་ཆགས་སུ་མིན་པར་རེ་རེ་བོར་བའམ་བརྒལ་
ནས་སྙོམས་པར་འཇུག་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། དང་པོར་མངོན་དུ་བྱེད་པའི་རྟེན་ཡོད་
དེ། གླིང་གསུམ་གང་རུང་དག་ན་དགྲ་བཅོམ་མི་གཡོ་བའི་ཆོས་ཅན་གྱིས་མངོན་དུ་བྱེད་པའི་ཕྱིར་ཏེ། དེས་ཏིང་
ངེ་འཛིན་ལ་དབང་ཐོབ་ཅིང་། དགྲ་བཅོམ་བགཞན་གྱིས་དབང་མ་ཐོབ་པའི་ཕྱིར། གཉིས་པ་ཐོབ་ཟིན་མངོན་དུ་
བྱེད་ཚུལ་ནི། བསམ་གཏན་གཟུགས་མེད་རང་དང་ནི། ། འོག་སའི་རྟེན་ཅན་འོག་དགོས་མེད། ། སྲིད་རྩེའི་
འཕགས་པ་ཅི་ཡང་མེད། །མངོན་དུ་བྱས་ནས་ཟག་པ་ཟད། ། ཅེས་བྱུང༌། བསམ་གཏན་དང་གཟུགས་མེད་
ཀྱི་སྙོམས་འཇུག་ཆོས་ཅན། རྟེན་ཡོད་དེ། རང་ས་དང་འོག་སའི་རྟེན་ཅན་ཡིན་པའི་ཕྱིར། སྤྱིར་གོང་སའི་རྟེན་
ལ་འོག་སའི་སྙོམས་འཇུག་སྐྱེ་བའི་དགོས་པ་མེད་དེ། འོག་ས་དམན་ཅིང་གོང་ས་ཁྱད་པར་དུ་འཕགས་པའི་ཕྱིར།
དམིགས་བསལ་ཡོད་དེ། སྲིད་རྩེར་སྐྱེས་པའི་འཕགས་པ་སྲིད་པ་ཐ་མ་པས་ནི་ཅི་ཡང་མེད་ཀྱི་སྙོམས་འཇུག་
མངོན་དུ་བྱས་ནས་ཟག་པ་ཟད་པའི་དགྲ་བཅོམ་ཐོབ་པར་བྱེད་པའི་ཕྱིར། གསུམ་པ་དམིགས་པའི་ཁྱད་པར་ནི།
སྲེད་བཅས་རང་གི་སྲིད་ལ་དམིགས། ། བསམ་གཏན་དགེ་ཡུལ་ཡོད་དགུ་ཡིན། ། གཟུགས་མེད་དངོས་གཞི་
དགེ་རྣམས་ཀྱི། ། སྤྱོད་ཡུལ་ཟག་བཅས་འོག་མ་མིན། ། ཞེས་བྱུང་། སྲིད་པ་དང་བཅས་པའི་བསམ་གཏན་
ཆོས་ཅན། དམིགས་པ་ཡོད་དེ། རང་གི་ས་པའི་སྲིད་པ་ལ་དམིགས་པའི་ཕྱིར། བསམ་གཏན་དགེ་བ་དག་པ་
བ་དང་ཟག་མེད་ཆོས་ཅན། ཡུལ་ཡོད་དགུ་ལ་དམིགས་པ་ཡིན་ཏེ། ཆོས་ཐམས་ཅད་ལ་དམིགས་པའི་ཕྱིར།
གཟུགས་མེད་ཀྱི་དངོས་གཞི་དགེ་བ་རྣམས་ཆོས་ཅན། ཁྱོད་ཀྱི་སྤྱོད་ཡུལ་ཡོད་དེ། རང་ས་དང་གོང་མའི་ཟག་
བཅས་ལ་དམིགས་ཀྱི། འོག་མ་ལ་དམིགས་པ་མ་ཡིན་པའི་ཕྱིར། བཞི་པ་སྤང་བྱ་སྤོང་ཚུལ་ཉེར་བསྡོགས་དང་
བཅས་པ་ལ། སྤང་བྱ་སྤོང་ཚུལ། ཉེར་བསྡོགས་ཀྱི་དབྱེ་བ། བསམ་གཏན་གྱི་སྙོམས་འཇུག་ཁྱད་པར་ཅན་
བཤད་པ་དང་གསུམ། དང་པོ་ནི། ཟག་པ་མེད་པས་ཉོན་མོངས་རྣམས། ། སྤོང་ངོ་ཉེར་བསྡོགས་དག་པས་
ཀྱང་། ། ཞེས་བྱུང་། སྤྱིར་སློབ་པའི་བསམ་གཏན་དང་གཟུགས་མེད་ཀུན་གྱིས་ཉོན་མོངས་སྤོང་མི་ནུས་ཏེ། དེ་
ལས་བསམ་གཟུགས་ཟག་པ་མེད་པས་ནི་ཉོན་མོངས་རྣམས་སྤོང་བར་བྱེད་པའི་ཕྱིར། ཉེར་བསྡོགས་དག་པ་བས་
ཀྱང་ཉོན་མོངས་སྤོང་བ་ཡོད་དེ། དེའི་གཉེན་པོ་ཁྱད་པར་ཅན་དུ་འགྱུར་པ་ཡོད་པའི་ཕྱིར། གཉིས་པ་ནི། དེ་
255



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དག་ལས་ནི་ཉེར་བསྡོགས་བརྒྱད། ། དག་པ་བདེ་མིན་སྡུག་བསྔལ་མིན། ། དང་པོ་འཕགས་ པ་ཁ་ཅིག་
གསུམ། ། ཞེས་བྱུང༌། བསམ་གཟུགས་དེ་དག་གི་ཉེར་བསྡོགས་ཆོས་ཅན། ཁྱོད་ལ་བརྒྱད་ཡོད་དེ། བསམ་
གཟུགས་བརྒྱུད་ཀྱི་དངོས་གཞི་ལ་འཇུག་པའི་སྦྱོར་བའམ་སྟ་གོན་རེ་རེ་ཡིན་པའི་ཕྱིར། དེ་ཆོས་ཅན། ངོ་བོ་ཡོད་
དེ། རང་གི་དངོས་གཞི་དང་མི་འདྲ་བར་དག་པ་བ་ཉིད་ཡིན་པའི་ཕྱིར། དེ་ཆོས་ཅན། ཚོར་བ་གང་དང་ལྡན་
པ་ཡོད་དེ། བདེ་མིན་སྡུག་བསྔལ་མིན་པའི་བཏང་སྙོམས་དང་བཅས་པའི་ཕྱིར། བསམ་གཏན་དང་པོའི་ཉེར་
བསྡོགས་ཆོས་ཅན། ཁྱོད་ལ་དག་པ་བ་ཁོ་ནར་མ་ཟད་དེ། དག་པ་བ་དང་འཕགས་པ་སྟེ་ཟག་མེད་གཉིས་ཡོད་
པའི་ཕྱིར། ཁ་ཅིག་དེ་ལ་གསུམ་ཡོད་ཅེས་འདོད་དེ། མི་ལྕོགས་མེད་དང་བཅས་པ་གསུམ་ཡོད་པའི་ཕྱིར་ཟེར་ལ།
རོ་མྱང་དང་བཅས་པ་གསུམ་ལ་འདོད་པའང་ཡོད་པའི་ཕྱིར། གསུམ་པ་ནི། རྟོག་མེད་བསམ་གཏན་ཁྱད་པར་
ཅན། ། རྣམ་གསུམ་བདེ་མིན་སྡུག་བསྔལ་མིན། ། དེ་ནི་ཚངས་ཆེན་འབྲས་བུ་ཅན། ། ཞེས་བྱུང་། བསམ་
གཏན་དང་པོའི་དངོས་གཞི་ཁྱད་པར་ཅན་ཆོས་ཅན། ངོ་བོ་འཇོག་ཚུལ་ཡོད་དེ། རྟོག་པ་མེད་ཅིང་དཔྱོད་པ་
དང་བཅས་པའི་བསམ་གཏན་གྱི་དངོས་གཞི་ཞིག་དེ་ཡིན་པའི་ཕྱིར། དེ་ཆོས་ཅན། རྫས་ཀྱི་སྒོ་ནས་རྣམ་པ་
གསུམ་ཡོད་དེ། རོ་མྱང་བ་དག་པ་ཟག་མེད་གསུམ་ཡོད་པའི་ཕྱིར། དེ་ཆོས་ཅན། ཚོར་བ་གང་དང་བཅས་པ་
ཡོད་དེ། བདེ་མིན་སྡུག་བསྔལ་མིན་པའི་ཚོར་བ་བཏང་སྙོམས་དང་མཚུངས་ལྡན་ཡིན་པའི་ཕྱིར། དེའི་དག་པ་
བ་དེ་ནི་ཆོས་ཅན། ཁྱོད་ཀྱི་འབྲས་བུ་ཡོད་དེ། ཚངས་པ་ཆེན་པོར་སྐྱེ་བའི་འབྲས་བུ་ཅན་ཡིན་པའི་ཕྱིར།
གསུམ་པ་ཏིང་ངེ་འཛིན་གྱི་དབྱེ་བ་ལ། ཁམས་གསུམ་གྱི་སྒོ་ནས་རྟོག་བཅས་སོགས་གསུམ། ལམ་གྱི་སྒོ་ནས་རྣམ་
ཐར་སྒོ་གསུམ། ལམ་སུན་པའི་སྒོ་ནས་གསུམ། བྱེད་པའི་སྒོ་ནས་བཞིར་བཤད་པ་དང་བཞི།དང་པོ་ནི། མན་
ཆད་རྟོག་དཔྱོད་བཅས་པ་ཡི། ། ཏིང་འཛིན་ཡན་ཆད་གཉིས་ཀ་མེད། ། ཅེས་བྱུང་། རྟོག་པ་དང་བཅས་
སོགས་གསུམ་གྱི་ཁྱད་པར་ཡོད་དེ། བསམ་གཏན་ཁྱད་པར་ཅན་མན་ཆད་ཀྱི་བསམ་གཏན་དང་པོའི་དངོས་གཞི་
ཉེར་བསྡོགས་དང་བཅས་པ་དེ་རྟོག་དཔྱོད་གཉིས་དང་བཅས་པ་ཡིན། བསམ་གཏན་ཁྱད་པར་ཅན་ནི་རྟོག་པ་
མེད་ལ་དཔྱོད་པ་དང་བཅས་པ་ཡིན། ཁྱད་པར་ཅན་ཡན་ཆད་གཉིས་པའི་ཉེར་བསྡོགས་དངོས་གཞི་གཉིས་ནས་
སྲིད་རྩེའི་བར་གྱི་སྙོམས་འཇུག་རྣམས་རྟོག་པ་དང་དཔྱོད་པ་གཉིས་སུ་མེད་པའི་ཏིང་ངེ་འཛིན་ཡིན་པའི་ཕྱིར།
གཉིས་པ་ནི། མཚན་མེད་ཞི་བའི་རྣམ་པ་དང་། ། སྟོང་ཉིད་བདག་མེད་སྟོང་ཉིད་དུ། ། འཇུག་པའོ་སྨོན་པ་
མེད་པ་ནི། ། དེ་ལས་གཞན་བདེན་རྣམ་པ་ཅན། ། དག་དང་དྲི་མ་མེད་དེ་དག ། དྲི་མེད་རྣམ་ཐར་སྒོ་གསུམ་
མོ། ། ཞེས་བྱུང་། རྣམ་ཐར་སྒོ་གསུམ་པོ་ཆོས་ཅན། ཁྱོད་ཀྱི་ངོ་བོ་བཞག་ཏུ་ཡོད་དེ། མཚན་མེད་ཀྱི་ཏིང་ངེ་
256



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
འཛིན་ནི་འགོག་བདེན་གྱི་འགོག་པ་ཞི་བ་གྱ་ནོམ་པ་ངེས་འབྱུང་ལ་དམིགས་པའི་རྣམ་པ་ཅན་ཡིན་ལ། སྟོང་པ་
ཉིད་ཀྱི་ཏིང་ངེ་འཛིན་ནི་སྡུག་བདེན་གྱི་བདག་མེད་པ་དང་སྟོང་བ་ཉིད་དུ་འཇུག་པའི་རྣམ་པ་ཅན་ཡིན། སྨོན་པ་
མེད་པ་ནི་སྔར་བཤད་པའི་རྣམ་པ་དྲུག་པོ་དེ་ལས་གཞན་སྡུག་བདེན་གྱི་མི་རྟག་སྡུག་བསྔལ་གཉིས་དང་། ཀུན་
འབྱུང་དང་ལམ་བདེན་གྱི་བཞི་རེ་སྟེ་རྣམ་པ་ཅན་གྱི་ཤེས་རབ་དང་མཚུངས་ལྡན་གྱི་ཏིང་ངེ་འཛིན་ལ་འཇོག་པའི་
ཕྱིར། དེ་གསུམ་ཆོས་ཅན། སྒྲ་དོན་ཡོད་དེ། དྲི་མ་དག་པ་དང་། དྲི་མ་མེད་པའི་རྣམ་པར་ཐར་བ་ཐོབ་པའི་
སྒོ་དང་འདྲ་བའི་ཕྱིར། དེ་དག་ཆོས་ཅན། དྲི་མ་མེད་པའི་རྣམ་ཐར་སྒོ་གསུམ་ཞེས་བྱ་སྟེ། རྒྱུ་མཚན་དེ་ཉིད་ཀྱི་
ཕྱིར་རོ། ། གསུམ་པ་ནི། སྟོང་ཉིད་སྟོང་ཉིད་ཅེས་ལ་སོགས། ། གཞན་ཡང་ཏིང་ངེ་འཛིན་གསུམ་མོ། །
གཉིས་ནི་སྟོང་དང་མི་རྟག་པར། ། མི་སློབ་པའི་ལ་དམིགས་པ་ཡིན། ། མཚན་མ་མེད་པ་མཚན་མེད་ནི། །ཞི་
བར་མ་བརྟགས་ཟད་པ་ལ། ཟག་བཅས་མི་ནང་མི་གཡོ་ལ། །ཉེར་བསྡོགས་བདུན་ནི་མ་གཏོགས་སོ། །
ཞེས་བྱུང་། ཏིང་ངེ་འཛིན་གཞན་གསུམ་ཡང་ཡོད་དེ། སྟོང་བ་ཉིད་སྟོང་བ་ཉིད་ཅེས་བྱ་བའི་ཏིང་ངེ་འཛིན་ལ་
སོགས་པས་སྨོན་པ་མེད་པ་སྨོན་པ་མེད་པ་དང་། མཚན་མ་མེད་པ་མཚན་མ་མེད་པའི་ཏིང་ངེ་འཛིན་གསུམ་ཡོད་
པའི་ཕྱིར། དེ་དག་གི་ངོ་བོ་ཡོད་དེ། དང་པོ་གཉིས་ནི་རིམ་བཞིན་མི་སློབ་པའི་རྒྱུད་ཀྱི་སྟོང་པ་དེས་མི་རྟག་པ་ལ་
དམིགས་པར་འཛིན་པ། མཚན་མ་མེད་པ་མཚན་མ་མེད་པའི་ཏིང་ངེ་འཛིན་ནི་མ་བརྟགས་ཟད་པ་སྟེ་སོ་སོར་
བརྟགས་མིན་གྱི་འགོག་པ་ལ་དམིགས་ནས་འཇུག་པའི་ཞི་བའི་རྣམ་པ་ཅན་ཡིན་པ་དང་། ཟག་བཅས་ཡིན་པའི་
ཕྱིར། དེ་དག་ཆོས་ཅན། རྟེན་གང་ལ་མངོན་དུ་བྱེད་པ་ཡོད་དེ། མིའི་ནང་དུ་བྱེད་པར་འགྱུར་བའི་ཕྱིར།
གང་ཟག་གང་གིས་མངོན་དུ་བྱེད་པ་ཡོད་དེ། མི་གཡོ་བའི་ཆོས་ཅན་གྱིས་མངོན་དུ་བྱེད་པའི་ཕྱིར། གོང་གི་དེ་
དག་ཆོས་ཅན། ས་བཅུ་གཅིག་གིས་བསྡུས་པ་ཡོད་དེ། ཉེར་བསྡོགས་ཐ་མ་བདུན་མ་གཏོགས་འདོད་པ་དང་
བསམ་གཏན་ཁྱད་པར་ཅན་དང་བསམ་གཟུགས་ཀྱི་དངོས་གཞི་བརྒྱུད་ཉེར་བསྡོགས་མི་ལྕོགས་མེད་ཅི་རིགས་ན་
ཡོད་པའི་ཕྱིར། བཞི་བ་ནི། དགེ་བའི་བསམ་གཏན་དང་པོ་ནི། ། བདེ་འགྱུར་ཏིང་འཛིན་སྒོམ་པ་ཡིན། །
མིག་གི་མངོན་ཤེས་མཐོང་འགྱུར་འདོད། ། སྦྱོར་བ་ལས་བྱུང་བློ་དབྱེར་འགྱུར། ། རྡོ་རྗེ་ལྟ་བུའི་བསམ་གཏན་
མཐའི། ། གང་ཡིན་དེ་ཟག་ཟད་འགྱུར་བསྒོམ། ། ཞེས་བྱུང་། གཞན་ཡང་མཐོང་ཆོས་ལ་བདེར་གནས་ཀྱི་
ཏིང་ངེ་འཛིན་སོགས་བཞི་གསུང་པ་དེ་དང་ཆོས་ཅན། འཇོག་ཚུལ་ཡོད་དེ། དགེ་བའི་བསམ་གཏན་དང་པོ་
སྒོམ་པ་ནི་མཐོང་ཆོས་ལ་བདེ་འགྱུར་གྱི་ཏིང་ངེ་འཛིན་སྒོམ་པ་ཡིན་ལ། ལྷའི་མིག་གི་མངོན་ཤེས་དང་མཚུངས་
ལྡན་གྱི་ཤེས་རབ་སྒོམ་པ་ནི་མཐོང་འགྱུར་གྱི་ཏིང་ངེ་འཛིན་སྒོམ་པ་དང་། དེའི་རྗེས་ཀྱི་ཡིད་ཤེས་དང་མཚུངས་
257



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ༔ །
ལྡན་གྱི་ཤེས་རབ་སྒོམ་པ་ནི་ཤེས་པར་འགྱུར་བའི་ཏིང་ངེ་འཛིན་སྒོམ་པ་ཡིན་པས་དེ་གཉིས་གཅིག་ཏུ་བྱས་པ་
ལའང་དེར་འདོད་ལ། འབད་པའི་སྦྱོར་བ་ལས་བྱུང་བའི་ཟག་བཅས་ཟག་མེད་ཀྱི་ཡོན་ཏན་ཀུན་བློ་གྲོས་དབྱེ་བ་
སྟེ་རྒྱས་པར་འགྱུར་བའི་ཏིང་ངེ་འཛིན་སྒོམ་པ་ནི་བློ་རབ་ཏུ་དབྱེ་བར་འགྱུར་བ་དང་། རྡོ་རྗེ་ལྟ་བུའི་ཏིང་ངེ་
འཛིན་གྱི་མཐའ་བཞི་བ་ལ་བརྟེན་པ་གང་ཡིན་པ་དེ་ནི་ཟག་པ་ཟད་པར་འགྱུར་བའི་ཏིང་ངེ་འཛིན་ཡིན་པའི་ཕྱིར།
བཞི་པ་དེ་ལ་བརྟེན་པའི་ཡོན་ཏན་ལ། ཚད་མེད་དང་། རྣམ་ཐར་དང་ཟིལ་གནོན་དང་ཟད་པར་དང་དེ་དག་
གི་ཐོབ་ཚུལ་རྟེན་དང་བཅས་པ་ལྔ། དང་པོ་ནི། ཚད་མེད་པ་ནི་བཞི་ཡིན་ནོ། ། གནོད་སེམས་ལ་སོགས་གཉེན་
པོའི་ཕྱིར། ། ཞེ་སྡང་མེད་བྱམས་སྙིང་རྗེ་ཡང་། ། ཡིད་བདེ་བ་ནི་དགའ་བ་ཡིན། ། བཏང་སྙོམས་མ་ཆགས་
རྣམ་པ་ནི། ། ཀྱེ་མ་བདེར་གྱུར་སྡུག་བསྔལ་དང་། ། དགར་འགྱུར་སེམས་ཅན་རྣམས་སྙོམ་པ། ། སྤྱོད་ཡུལ་
འདོད་པའི་སེམས་ཅན་རྣམས། ། དགའ་བ་བསམ་གཏན་གཉིས་ན་ཡོད། །གཞན་ནི་དྲུག་ན་ཁ་ཅིག་ལྔ། །
དེ་ཡིས་མི་སྤོང་མི་དག་གི ། ནང་དུ་སྐྱེད་དོ་ངེས་གསུམ་ལྡན། ། ཞེས་བྱུང་། ཚད་མེད་པ་ནི་ཆོས་ ཅན།
དམིགས་པའི་སྒོ་ནས་བཞི་ཡིན་ཏེ། ། བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་ཚད་མེད་བཞི་ཡོད་
པའི་ཕྱིར། སྒྲ་དོན་ཀྱང་ཡོད་དེ། དམིགས་ཡུལ་སེམས་ཅན་ཚད་མེད་པ་ལ་དམིགས་ཤིང་། འབྲས་བུ་ཕན་ཡོན་
ཡང་ཚད་མེད་པ་དང་ལྡན་པའི་ཕྱིར། དེ་ཆོས་ཅན། བཞིར་གྲངས་ངེས་པ་ཡིན་ཏེ། གནོད་སེམས་ལ་སོགས་ཏེ་
རྣམ་པར་འཚེ་བ་དང་གཞན་གྱི་ཕུན་ཚོགས་ལ་མི་དགའ་བ་དང་འདོད་ཆགས་དང་གནོད་སེམས་མང་བའི་གཉེན་
པོ་དེ་བཞིར་ངེས་པའི་ཕྱིར། ངོ་བོ་ཡོད་དེ། བྱམས་པ་དང་སྙིང་རྗེ་ཡང་ངོ་བོ་ཞེ་སྡང་མེད་པའི་དགེ་བ་ཡིན་ལ།
དགའ་བ་ནི་ཡིད་བདེ་བ་ཡིན་ཞིང་། བཏང་སྙོམས་ནི་མ་ཆགས་པའི་རང་བཞིན་ཅན་ཡིན་པའི་ཕྱིར། དེ་བཞི་
ཆོས་ཅན། ཁྱོད་ཀྱི་རྣམ་པ་ཡོད་དེ། ཀྱེ་མ་སེམས་ཅན་རྣམས་བདེ་བར་གྱུར་ཅིག་སྙམ་དུ་ཡིད་ལ་བྱེད་པ་ནི་
བྱམས་པ་དང་། ཀྱེ་མ་སེམས་ཅན་རྣམས་སྡུག་བསྔལ་དང་བྲལ་ན་སྙམ་པ་དེ་སྙིང་རྗེ་དང་། ཀྱེ་མ་སེམས་ཅན་
རྣམས་དགའ་བར་གྱུར་ཅིག་སྙམ་དུ་སེམས་པ་ནི་དགའ་བ་དང་
། ཀྱེ་མ་སེམས་ཅན་རྣམས་ཁྱད་པར་འདྲ་བའམ་
བསྙམས་སོ་སྙམ་དུ་ཡིད་ལ་བྱེད་པ་ནི་བཏང་སྙོམས་ཡིན་པའི་ཕྱིར། དེ་བཞི་ཆོས་ཅན། སྤྱོད་ཡུལ་ཡོད་དེ།
འདོད་པའི་སེམས་ཅན་རྣམས་ལ་དམིགས་པ་ཅན་ཡིན་པའི་ཕྱིར། དེ་ཆོས་ཅན། ས་གང་ན་ཡོད་མེད་ཀྱི་ཁྱད་
པར་ཡོད་དེ། དགའ་བ་ཚད་མེད་བསམ་གཏན་དང་པོ་གཉིས་ན་ཡོད། ཚད་མེད་གཞན་གསུམ་ནི་བསམ་
གཏན་ས་དྲུག་ན་ཡོད་པའི་ཕྱིར། ཁ་ཅིག་ལྔ་ན་ཡོད་པར་འདོད་དེ། བསམ་གཏན་གྱི་དངོས་གཞི་བཞི་དང་ཁྱད་
པར་ཅན་དང་ལྡན་ཡོད་ཅེས་འདོད་པའི་ཕྱིར། ཚད་མེད་དེ་བཞི་ཡིས་གནས་སེམས་སོགས་རྩ་བ་ནས་སྤོང་མི་
258



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
ནུས་ཀྱང་དེ་དག་གི་གཉེན་པོར་བཤད་པ་ལ་ཆོས་ཅན། དགོས་པ་ཡོད་དེ། དེ་དག་གི་འགལ་ཟླའི་གཉེན་པོ་ཡིན་
པ་དང་། དེ་དག་ལ་གནོད་པ་དང་ཟིལ་གྱིས་གནོན་ནུས་པས་དེའི་གཉེན་པོར་བཞག་པ་ཡིན་པའི་ཕྱིར། དེ་ཆོས་
ཅན། རྟེན་གང་གིས་སྐྱེད་པ་ཡོད་དེ། མི་དག་གི་ནང་དུ་སྐྱེད་པའི་ཕྱིར། དེ་ཆོས་ཅན། ལྡན་ཚུལ་ཡོད་དེ།
དགའ་བ་མ་གཏོགས་པའི་ཁྱོད་གཅིག་དང་ལྡན་ན་ངེས་པར་གསུམ་ཀ་དང་ལྡན་དགོས་པའི་ཕྱིར། དགའ་བ་ནི་
དེ་ལྟར་མིན་ཏེ། བསམ་གཏན་གསུམ་པ་དང་བཞི་བ་ལ་མི་ལྡན་པའི་ཕྱིར། བགཉིས་པ་རྣམ་ཐར་ནི། རྣམ་པར་
ཐར་བརྒྱད་དང་པོ་གཉིས། ། མི་ སྡུག་བསྔལ་བསམ་གཏན་གཉིས་ན་ཡོད། ། གསུམ་པ་ མཐའ་ན་དེ་མ་
ཆགས། ། གཟུགས་མེད་མཉམ་གཞག་དགེ་རྣམས་སོ། ། འགོག་པའི་སྙོམས་པར་འཇུག་པའོ། ། ཕྲ་བ་ཕྲ་བའི་
མཇུག་ཐོགས་སུ། ། རོང་གི་དག་དང་འོག་མ་ཡི། ། འཕགས་པའི་སེམས་ཀྱིས་དེ་ལས་ལྡང་། ། དང་པོ་འདོད་
གཏོགས་སྣང་ཡུལ་ཅན། ། གང་དག་གཟུགས་ཅན་མིན་དེ་དག ། སྤྱོད་ཡུལ་གོང་དང་རང་གི་སའི། ། སྡུག་
བསྔལ་སོགས་དང་རྗེས་ཤེས་ཕྱོགས། ། ཞེས་བྱུང་། རྣམ་པར་ཐར་པ་ཆོས་ཅན། ཁྱོད་ལ་བརྒྱད་ཡོད་དེ།
གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ཐར། སྡུག་པའི་རྣམ་ཐར།
གཟུགས་མེད་ཀྱི་རྣམ་ཐར་བཞི་དང་། འགོག་པའི་རྣམ་ཐར་གཅིག་སྟེ་བརྒྱད་ཡོད་པའི་ཕྱིར། རྣམ་ཐར་དང་པོ་
གཉིས་ཆོས་ཅན། ཁྱད་ཆོས་གསུམ་དང་ལྡན་ཏེ། ངོ་བོ་ནི་རྣམ་པར་བསྔོས་པ་སོགས་ཀྱི་མི་སྡུག་པའི་རྣམ་པ་ཅན་
དང་། ཁ་དོག་ལ་ཆགས་པའི་གཉེན་པོ་མ་ཆགས་པ་དང་། ས་བསམ་གཏན་དང་པོ་གཉིས་ན་ཡོད་པའི་ཁྱད་
པར་དང་ལྡན་པའི་ཕྱིར། རྣམ་ཐར་གསུམ་པ་དེ་ཆོས་ཅན། ཁྱད་པར་གསུམ་དང་ལྡན་ཏེ། སའི་ཁྱད་པར་
བསམ་གཏན་མཐའ་བཞི་པ་ན་ཡོད། ངོ་བོ་མ་ཆགས་པ། རྣམ་པ་ སྡུག་ པའི་རྣམ་པ་ཅན་ ཡིན་ པའི་ཕྱིར།
གཟུགས་མེད་བཞིའི་རྣམ་ཐར་ཆོས་ཅན། བཞག་ཏུ་ཡོད་དེ། གཟུགས་མེད་ཀྱི་མཉམ་གཞག་སས་བསྡུས་པའི་
དངོས་གཞིའི་སྙོམས་འཇུག་དགེ་བ་དག་པ་བ་དང་། ཟག་མེད་དང་ཉེར་བསྡོགས་རྣམ་གྲོལ་ལམ་རྣམས་དེ་ཡིན་
པའི་ཕྱིར། འགོག་པའི་སྙོམས་པར་འཇུག་པ་ཆོས་ཅན། བཞག་ཏུ་ཡོད་དེ། གནས་གཉིས་པར་བཤད་པའི་
འགོག་པའི་སྙོམས་འཇུག་དེ་དེ་ཡིན་པའི་ཕྱིར། དེ་ཆོས་ཅན། ཁྱོད་ལ་འཇུག་ལྡང་གི་སེམས་ཀྱི་ཁྱད་པར་ཡོད་དེ།
ཁམས་གསུམ་གྱི་སེམས་ཕྲ་བ་ནི་སྲིད་རྩེའི་སེམས་ཡིན་ལ། དེ་ལས་ཀྱང་ཕྲ་བར་བྱས་པའི་སེམས་ཀྱིས་སྙོམས་པར་
འཇུག་ཅིང་། དེའི་མཇུག་ཐོགས་སུ་སྲིད་རྩེ་རང་གི་ས་པའི་དག་པ་བ་དང་འོག་མའི་ཅི་ཡང་མེད་ཀྱི་ས་པའི་
འཕགས་པའི་ཟག་མེད་ཀྱི་སེམས་ཀྱིས་ཁྱོད་ལས་ལྡང་བར་བྱེད་པའི་ཕྱིར། རྣམ་ཐར་དང་པོ་གསུམ་ཆོས་ཅན།
ཁྱོད་ཀྱི་སྤྱོད་ཡུལ་ གྱི་ཁྱད་པར་ཡོད་དེ། འདོད་པར་གཏོགས་པའི་གཟུགས་ཀྱི་སྣང་ཡུལ་ཅན་ཡིན་པའི་ཕྱིར།
259



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་དག་གཟུགས་ཅན་མིན་པ་གཟུགས་མེད་ཀྱི་རྣམ་ཐར་དེ་དག་ཆོས་ཅན། སྤྱོད་ཡུལ་ཡོད་དེ། གོང་ས་དང་
རང་གི་ས་པའི་སྡུག་བསྔལ་སོགས་ཀྱིས་ཀུན་འབྱུང་དང་འགོག་པ་དང་རྗེས་ཤེས་ཀྱི་ཕྱོགས་དང་མཐུན་པའི་ལམ་
ཐམས་ཅད་ལ་དམིགས་པའི་ཕྱིར། གསུམ་པ་ནི། ཟིལ་གྱིས་གནོན་པའི་སྐྱེ་མཆེད་བརྒྱད། ། གཉིས་ནི་རྣམ་
ཐར་དང་པོ་བཞིན། ། གཉིས་ནི་གཉིས་པ་བཞིན་དེ་གཞན། །སྡུག་པའི་རྣམ་པར་ཐར་པ་བཞིན། ། ཞེས་
བྱུང་། ཟིལ་གྱིས་གནོན་པའི་སྐྱེ་མཆེད་ཆོས་ཅན། བརྒྱད་ཡོད་དེ། ནང་གཟུགས་སུ་འདུ་ཤེས་པས་ཕྱི་རོལ་གྱི་
གཟུགས་ཆེ་ཆུང་ལ་ལྟ་བ་གཉིས་དང་། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་ཆེ་ཆུང་བཟང་
ངན་སོགས་ལ་ལྟ་བ་གཉིས་ཏེ་དབྱིབས་ཟིལ་གནོན་བཞི་དང་། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་
གཟུགས་ཁ་དོག་སྔོན་པོ་སེར་པོ་དམར་པོ་དཀར་པོ་ལ་ལྟ་བ་སྟེ་ཁ་དོག་ཟིལ་གནོན་བཞི་ཡོད་པའི་ཕྱིར། ཟིལ་
གནོན་དང་པོ་གཉིས་ནི་ཆོས་ཅན། རྣམ་ཐར་བཞིའི་དང་པོ་བཞིན་ཡིན་ཏེ། ངོ་བོ་མ་ཆགས་པའི་དགེ་བ་དང་།
ས་བསམ་གཏན་དང་པོ་གཉིས་ན་ཡོད་པ་དང་། འདོད་པའི་གཟུགས་དང་ཁ་དོག་ལ་ཆགས་པའི་གཉེན་པོ་བྱེད་
པ་དང་། དམིགས་པ་འདོད་པའི་གཟུགས་ཡིད་འོང་ལ་དམིགས་པའི་ཕྱིར། ཟིལ་གནོན་གསུམ་པ་དང་བཞི་པ་
གཉིས་ནི་ཆོས་ཅན། རྣམ་ཐར་གཉིས་པ་བཞིན་ཡིན་ཏེ། ངོ་བོ་མ་ཆགས་པའི་དགེ་བ། ས་བསམ་གཏན་དང་
པོ་གཉིས་ཁོ་ན་ན་ཡོད་པ། བསམ་གཏན་དང་པོའི་ཁ་དོག་ལ་ཆགས་པའི་གཉེན་པོ། འདོད་པའི་གཟུགས་ཡིད་
དུ་འོང་མི་འོང་རྣམས་ཡུལ་དུ་བྱེད་པའི་ཕྱིར། གཞན་ཁ་དོག་ཟིལ་གནོན་བཞི་ཆོས་ཅན། སྡུག་པའི་རྣམ་པར་
ཐར་བ་བཞིན་ཏེ། ངོ་བོ་མ་ཆགས་པ། ས་བསམ་གཏན་བཞི་པ་ན་ཡོད་པ། ཆགས་པའི་གཉེན་པོ་བྱེད་པ།
འདོད་པའི་གཟུགས་སྡུག་མི་སྡུག་གཉིས་ཀ་ལ་དམིགས་ནས་འཇུག་པའི་ཕྱིར། བཞི་པ་ནི། ཟད་པར་བཅུའོ་
བརྒྱད་མ་ཆགས། ། བསམ་གཏན་མཐའ་ན་སྤྱོད་ཡུལ་ནི། ། འདོད་པ་གཉིས་ནི་གཟུགས་མེད་དག ། སྤྱོད་
ཡུལ་རང་གི་ཕུང་པོ་བཞི། ། ཞེས་བྱུང་། ཟད་པར་གྱི་ཏིང་ངེ་འཛིན་ཆོས་ཅན། ཁྱོད་ལ་བཅུ་ཡོད་དེ། ཟད་
པར་ས་དང་ཆུ་དང་མེ་དང་རླུང་དང་སྔོ་སེར་དམར་དཀར་བ་དང་ནམ་མཁའ་དང་རྣམ་པར་ཤེས་པའི་སྐྱེ་མཆེད་
ཀྱི་ཏིང་ངེ་འཛིན་དང་བཅུ་ཡོད་པའི་ཕྱིར། ཟད་པར་དང་པོ་བརྒྱད་ཆོས་ཅན། ཁྱད་པར་བཞི་དང་ལྡན་ཏེ།
ངོ་བོ་མ་ཆགས་པའི་དགེ་བ། ཆགས་པའི་གཉེན་པོ་ཡིན་པ། ས་བསམ་གཏན་མཐའ་བཞི་བ་ན་ཡོད་པ།
འདོད་པའི་གཟུགས་ཀྱི་སྐྱེ་མཆེད་ཀྱི་སྤྱོད་ཡུལ་ཅན་ཡིན་པའི་ཕྱིར། ཟད་པར་ཕྱི་མ་གཉིས་ནི་ཆོས་ཅན། ཁྱད་
པར་གསུམ་དང་ལྡན་ཏེ། ངོ་བོ་ནི་རིམ་པ་བཞིན་གཟུགས་མེད་ཀྱི་སྙོམས་འཇུག་དག་པ་བ་དང་། སྤྱོད་ཡུལ་ནི་
རང་གི་ས་པའི་ཕུང་པོ་བཞི་ལ་དམིགས་པའི་ཕྱིར། སྒྲ་དོན་ཡོད་དེ། རྣམ་ཐར་ནི་དམིགས་པ་ལ་རྒྱབ་ཀྱིས་ཕྱོགས་
260



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
པའི་དོན་དང་། ཟིལ་གནོན་གྱིས་དམིགས་པ་ཟིལ་གྱིས་གནོན་ནུས་པ་དང་། ཟད་པར་གྱིས་དམིགས་པ་དེ་ཟད་
ཟད་ཀྱི་བར་དུ་སྤྲོ་བར་འཇུག་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། རྣམ་ཐར་ཟིལ་གནོན་ཟད་པར་
གསུམ་གྱི་གོ་རིམ་ཡང་བཤད་པའི་རིམ་པ་ལྟར་ཡིན་ཏེ། སྔ་མ་ལས་ཕྱི་མ་འབྱུང་བའི་རིམ་པ་ཅན་ཡིན་པའི་ཕྱིར།
ལྔ་བ་ནི། འགོག་པ་བཤད་མིན་ལྷག་མ་ནི། ། འདོད་ཆགས་དང་བྲལ་སྦྱོར་བས་ཐོབ། ། གཟུགས་མེད་ཅེས་བྱ་
ཁམས་གསུམ་གྱི། ། རྟེན་བཅས་ལྷག་མ་མི་ལས་སྐྱེས། ། ཁམས་གཉིས་དག་ཏུ་གཟུགས་མེད་ལ། ། རྒྱུ་དང་
ལས་ཀྱི་སྟོབས་ཀྱིས་བསྐྱེད། ། གཟུགས་ཀྱི་ཁམས་སུ་བསམ་གཏན་རྣམས། ། དེ་དག་དང་ཆོས་ཉིད་ཀྱི་ཕྱིར། །
ཞེས་བྱུང་། ཡོན་ཏན་དེ་དག་ཆོས་ཅན། ཐོབ་ཚུལ་གྱི་ཁྱད་པར་ཡོད་དེ། འགོག་པའི་རྣམ་ཐར་ཐོབ་ཚུལ་ནི་
གནས་གཉིས་པར་བཤད་ཟིན་ལ། ལྷག་མ་ཉེར་ལྔ་ནི་སྔར་འདྲིས་པའི་འདོད་ཆགས་དང་བྲལ་པའི་སྒོ་ནས་ཐོབ་
པ་དང་། མ་འདྲིས་ན་སྦྱོར་བས་ཐོབ་པར་བྱེད་པའི་ཕྱིར། རྟེན་གྱི་ཁྱད་པར་ཡོད་དེ། གཟུགས་མེད་ཅེས་བྱ་
བའི་རྣམ་ཐར་བཞི་དང་ཟད་པར་གཉིས་དང་དྲུག་ནི་ཁམས་གསུམ་གྱི་རྟེན་ཅན་ལ་ཡོད། ལྷག་མ་བཅུ་དགུ་ནི་
ལུང་ལ་རག་ལས་བས་མི་ལས་སྐྱེ་བའི་ཕྱིར། གལ་ཏེ་ཁམས་གོང་ན་ལུང་མེད་པས་མི་སྐྱེ་ན་བསམ་གཟུགས་ཀྱང་
དེར་མི་སྐྱེ་བར་ཐལ་ཏེ། ལུང་མེད་པས་སོ་ཞེ་ན། དེར་འཆད་ཉན་བྱེད་པའི་ལུང་མེད་ཀྱང་། བསམ་གཟུགས་
གཉིས་མི་སྐྱེ་བའི་སྐྱོན་མེད་དེ། དེ་ཁམས་གོང་མ་གཉིས་དག་ཏུ་སྐྱེ་བ་མི་འགལ་བའི་ཕྱིར་ཏེ། གཟུགས་མེད་པ་
ལ་སྔོན་གོམས་པའི་སྐལ་མཉམ་གྱི་རྒྱུ་དང་ལན་གྲངས་གཞན་ལ་མྱོང་བའི་ལས་ཀྱི་སྟོབས་ཀྱིས་སྐྱེད་ལ། གཟུགས་
ཁམས་སུ་ནི་བསམ་གཏན་རྣམས་སྐྱེ་བའི་ཕྱིར་ཏེ། དེ་དག་དང་ཆོས་ཉིད་ཀྱིས་ཀྱང་སྐྱེ་བའི་ཕྱིར་རོ། ། གནས་
བརྒྱད་པའི་ཚིག་དོན་བཤད་ཟིན་ཏོ ། གསུམ་པ་རྩོམ་པ་མཐར་ཕྱིན་པའི་བྱ་བ་ལ། བསྟན་པའི་གནས་ཚད་
དང་། ནོངས་པ་བཟོད་པར་གསོལ་བ་དང༌། ཐར་བ་འདོད་པས་བག་ཡོད་བརྟེན་རིགས་པ་གསུམ། དང་པོ་
ནི། སྟོན་པའི་དམ་ཆོས་རྣམ་གཉིས་ཏེ། ། ལུང་དང་རྟོགས་པའི་བདག་ཉིད་དོ། ། དེ་འཛིན་བྱེད་པ་སྨྲ་བྱེད་
དང་། ། སྒྲུབ་པར་བྱེད་པ་ཁོ་ན་ཡིན། ། ཞེས་བྱུང་། འདི་ལ་ཚིག་དོན་དང་། སྤྱི་དོན་གཉིས། དང་པོ་ནི།
སྟོན་པའི་དམ་ཆོས་ཆོས་ཅན། ཁྱོད་ལ་རྣམ་པ་གཉིས་ཡོད་དེ། ལུང་གི་དམ་ཆོས་དང་། རྟོགས་པའི་བདག་
ཉིད་ཅན་གྱི་དམ་ཆོས་གཉིས་ཡོད་པའི་ཕྱིར། རྟགས་སྔ་མ་གྲུབ་སྟེ། སྔ་མ་ནི་སྡེ་སྣོད་གསུམ་སྡེར་གཏོགས་དང་
བཅས་པ་དང་། གཉིས་པ་ནི་བསླབ་པ་གསུམ་སྡེར་གཏོགས་དང་བཅས་པ་ལ་འཇོག་པའི་ཕྱིར། དམ་པའི་ཆོས་
དེ་གཉིས་ཆོས་ཅན། ཁྱོད་འཛིན་པར་བྱེད་པའི་ཚུལ་ཡོད་དེ། སྡེ་སྣོད་གསུམ་གཞན་ལ་ཕྱིན་ཅི་མ་ལོག་པར་སྨྲ་
བའི་སྒོ་ནས་སྟོན་པར་བྱེད་པ་དང་། བསླབ་གསུམ་ལྟ་བུ་སྒྲུབ་པ་ལག་ལེན་དུ་བྱས་པའི་ཚུལ་གྱིས་སྒྲུབ་པར་བྱེད་པ་
261



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁོ་ན་ཡིན་པའི་ཕྱིར། གཉིས་པ་སྤྱི་དོན་ལ། བསྟན་པའི་གནས་ཚད་སྟོན་པས་གསུངས་ཚུལ། མཁས་པས་
བཤད་ཚུལ། འཐད་པའི་ཕྱོགས་བཞག་པ་དང་གསུམ། དང་པོ་ནི། གསུངས་ཚུལ་བསྡུ་ན་འདི་ལྟར་ཡིན་ཏེ།
མདོ་སྡེ་བསྐལ་བཟང་ནས་བསྟན་པ་ཡང་དག་ལོ་ལྔ་བརྒྱ་དང་། གཟུགས་བརྙན་ལོ་སྟོང་དང་ལྔ་བརྒྱ་གནས་པར་
གསུངས་ལ། སོར་འཕྲེང་ཅན་གྱི་རྟོགས་བརྗོད་ལས་ལོ་སྟོང་གནས་པར་གསུངས་ཤིང་། ཟླ་བའི་སྙིང་པོའི་མདོ་
ལས་ཉིས་སྟོང་། སྙིང་རྗེ་པད་དཀར་དུ་སྟོང་དང་ལྔ་བརྒྱ། ལྷ་མོ་དྲི་མ་མེད་པས་ཞུས་པ་ལས། ལོ་ཉིས་སྟོང་ལྔ་
བརྒྱ་ན་གདོང་དམར་ཅན་གྱི་ཡུལ་དུ་དམ་པའི་ཆོས་དར་བར་བཤད་པ་སོགས་ཡོད་པའི་ཕྱིར། གཉིས་པ་ཡོད་དེ།
མཛོད་རང་འགྲེལ་ལས་ལུང་ཕྲན་ཚེགས་ལྟར་བསྟན་པ་ལོ་སྟོང་དུ་གནས་པར་གསུངས་ཤིང་། རྡོར་གཅོད་ཀྱི་
འགྲེལ་བར་ཀཱ་མ་ལ་ཤཱི་ལས་ལོ་ཕྱེད་དང་སུམ་སྟོང་གནས་པར་བཤད་ལ། ཐུབ་དགོངས་སུ་དེ་ལྟར་དང་། འབུམ་
ཊཱིཀ་ཏུ་ལྔ་སྟོང་དང་། སློབ་དཔོན་འཇམ་དཔལ་གྲགས་པ་སོགས་ཀྱིས་ཀྱང་དེ་ལྟར་བཤད་པའི་ཕྱིར། གསུམ་པ་
ནི། རང་ལུགས་ལ་ལྔ་སྟོང་དུ་གནས་པར་བཤད་པ་ལྟར་ཡིན་ཏེ། དེ་ནི་ལུང་རིགས་གཉིས་ཀྱིས་འགྲུབ་ཅིང་།
གཞན་ནི་དྲང་དོན་དགོངས་གཞི་ཅན་དུ་ཤེས་པའི་ཕྱིར། དང་པོ་གྲུབ་སྟེ། དེ་ལ་ལུང་ནི་ལྔ་སྟོང་དང་། ལྔ་བརྒྱ་
བ་ཕྲག་བཅུར་གསུངས་པའི་དང་པོ་ལ་དགྲ་བཅོམ། གཉིས་པ་ལ་ཕྱིར་མི་འོང་། གསུམ་པ་ལ་རྒྱུན་ཞུགས་ཀྱི་
འབྲས་བུ་ཐོབ་པ་མང་དུ་འབྱུང་བས་འབྲས་བུའི་ལེའུ་གསུམ་དང་། དེ་ནས་གསུམ་ལ་རིམ་པར་ཤེས་རབ་ཀྱི་
བསླབ་པ་དང་། ཏིང་ངེ་འཛིན་གྱི་བསླབ་པ་དང་། ཚུལ་ཁྲིམས་ཀྱི་བསླབ་པ་འཛིན་པ་མང་དུ་འབྱུང་བས་སྒྲུབ་
པའི་ལེའུ་གསུམ་དང་། དེ་ནས་གསུམ་ལ་རིམ་པར་མངོན་པ་དང་མདོ་སྡེ་དང་འདུལ་བ་འཛིན་པ་མང་དུ་འབྱུང་
བས་ལུང་གི་ལེའུ་གསུམ་དང་། དེ་ནས་བཅུ་བ་ལ་ལྟ་སྤྱོད་རྣམ་དྲུག་མེད་པས་རྟགས་ཙམ་འཛིན་པ་འབྱུང་བར་
གསུངས་པའི་ལུང་དང་རིགས་པས་ཀྱང་འགྲུབ་པའི་ཕྱིར། རིགས་པ་གཞན་གྱིས་ཀྱང་གྲུབ་སྟེ། ད་ལྟ་ཡང་
བསྟན་འཛིན་གྱི་སྐྱེས་བུ་དུ་མ་བྱོན་ནས་བསྟན་པ་ཡང་དག་གནས་པར་མཛད་པ་མངོན་སུམ་གྱིས་མཐོང་བའི་ཕྱིར།
དེ་ལྟར་ཡིན་ཀྱང་མདོ་དང་དགོངས་འགྲེལ་གྱི་བསྟན་བཅོས་དག་ལས་མི་འདྲ་བར་བཤད་པ་དེ་རྣམས་དང་མི་
འགལ་ཏེ། དེ་ནི་དགོངས་གཞི་དགོས་པ་དངོས་ལ་གནོད་བྱེད་གསུམ་ཡོད་པའི་སྒོ་ནས་དྲང་དོན་དུ་འགྲེལ་བའི་
ཕྱིར། དགོངས་གཞི་ཡོད་དེ། སྒྲུབ་པ་ཁྱད་པར་ཅན་སྔོན་ལྟར་མེད་པ་ལ་དགོངས་པའི་ཕྱིར། དགོས་པ་ཡོད་དེ།
གདུལ་བྱ་ལ་སྐྱོ་བ་བསྐྱེད་པའི་ཆེད་ཡིན་པའི་ཕྱིར། གནོད་བྱེད་ཡོད་དེ། ཤེར་ཕྱིན་གྱི་མདོ་ལས་བྱང་ཕྱོགས་ནས་
བྱང་ཕྱོགས་ཀྱི་རྒྱུད་དུ་བསྟན་པ་རིམ་གྱིས་དར་བར་གསུངས་པ་ལྟ་བུ་དང་། ལྷ་མོ་དྲི་མ་མེད་པའི་མདོ་ལསང་མྱ་
ངན་ལས་འདས་ནས་ལོ་ཉིས་སྟོང་ལྔ་བརྒྱ་ན་གདོང་དམར་ཅན་གྱི་ཡུལ་དུ་དམ་ཆོས་དར་བར་གསུངས་པ་དང་།
262



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
སྔར་བཤད་པའི་རིགས་པས་ཀྱང་འགྲུབ་པའི་ཕྱིར། དེ་དག་ཀྱང་གླིང་འདི་ལྟ་བུའི་དབང་དུ་བྱས་ཀྱི་རྣམ་པ་
ཐམས་ཅད་དུ་ངེས་པ་ནི་མིན་ཏེ། དུས་ཀྱི་འཁོར་ལོ་ལས་བསྟན་པའི་གནས་ཚད་མི་འདྲ་བ་ཞིག་གསུངས་པར་མ་
ཟད། སངས་རྒྱས་གཞན་གྱི་བསྟན་པ་དང་། སྟོན་པ་ཉིད་ཀྱིས་ཀྱང་ཞིང་གཞན་དག་ཏུ་ཆོས་བསྟན་པ་སོགས་ཀྱི་
སྒོ་ནས་བསྟན་པ་གནས་ཤིང་སྤེལ་བ་སོགས་ཡོད་པའི་ཕྱིར། འོ་ན། ད་ལྟའི་བར་བསྟན་པའི་གནས་ཚད་ལས་ཅི་
ཙམ་འདས་ཞེ་ན། སྤྱིར་རྟོགས་པའི་བསྟན་པ་ནི་འདི་ཙམ་ནས་བྱུང་བ་དང་འདི་ནས་མེད་པའི་ཚད་ཤིན་ཏུ་
དཀའ་ཡང་། རང་རེའི་སྟོན་པའི་བསྟན་པ་ནི་རགས་རྩིས་གང་ནས་བྱུང་བའི་ཚད་ཡོད་དེ། སངས་རྒྱས་པའི་
ཚུལ་བསྟན་པ་ནས་འཇོག་པའི་ཕྱིར། ཅི་ཙམ་འདས་པའི་ཚད་ཀྱང་ཡོད་དེ། མྱ་ངན་ལས་འདས་པའི་ཚུལ་
བསྟན་པ་ནས་བཟུང་སྟེ་རང་རང་གི་བསྟན་རྩིས་མཛད་པའི་བར་གྱི་འདས་ལོ་ལ་མི་མཐུན་པ་དུ་མ་ཞིག་བཤད་པ་
ལྟར་ཡོད་པའི་ཕྱིར། དེ་ལྟར་ཡོད་དེ། མངོན་པའི་རྗེས་སུ་འབྲང་བའི་ཡིག་ཆ་དུ་མ་དང་། དུས་ཀྱི་འཁོར་ལོའི་
ལུགས་ཀྱི་བསྟན་རྩིས་མཛད་པ་དང་། དེ་ལས་གཞན་གྱི་སྐབས་སུ་མཛད་པའི་བསྟན་རྩིས་རྣམས་ལ་ནི་མཐུན་མི་
མཐུན་མང་བོ་ཞིག་མཐོང་བའི་ཕྱིར། འདིར་གང་གི་རྗེས་སུ་འབྲང་ཞེ་ན། སྔར་བཤད་པ་དེ་དག་ལས་རང་
སྟོབས་ཀྱིས་འདི་འཐད་མི་འཐད་ཀྱི་ཁྱད་པར་དབྱེ་དཀའ་ཡང་རེ་ཞིག་ཕུག་པ་ཡབ་སྲས་ཀྱི་རྗེས་སུ་འབྲང་བར་བྱ་
སྟེ། སྟོན་པ་དེ་ཉིད་ལྕགས་སྤྲེལ་ལ་སྐུ་བལྟམས་པའི་ལུགས་ཀྱི་ཞི་བར་གཤེགས་ནས་ད་ལྟའི་ཤིང་ཡོས་འདིའི་བར་
ལ་ལྔ་བརྒྱ་བ་ཕྲག་ལྔ་རྫོགས་ནས། དྲུག་པ་ཚུལ་ཁྲིམས་ཀྱི་ལེའུའི་སྟེང་ནས་ལོ་བརྒྱ་དང་བཅུ་དྲུག་འདས་ཤིང་ད་ལྟ་
མེ་འབྲུག་གི་སྟེང་ན་གནས་པའི་ཕྱིར་རོ། ། གཉིས་པ་ནི། བདག་གིས་མངོན་པའི་ཆོས་འདི་ཕལ་ཆེར་ནི། ། ཁ་
ཆེ་བྱེ་བྲག་སྨྲ་བའི་ཚུལ་གྲུབ་བཤད། ། ཉེས་པར་བཤད་གང་དེ་འདིར་བདག་གིས་ཉེས། ། དམ་ཆོས་ཚུལ་ལ་
ཐུབརྣམས་ཚད་མ་ཡིན། ། ཞེས་བྱུང་། སློབ་དཔོན་དབྱིག་གཉེན་ཆོས་ཅན། ཁྱོད་ཀྱིས་མངོན་པ་མཛོད་ཀྱི་
བསྟན་བཅོས་འདི་ལུགས་གང་དང་མཐུན་པར་བཤད་ཚུལ་ཡོད་དེ། བདག་སྟེ་སློབ་དཔོན་ཁྱོད་ཀྱིས་མངོན་པའི་
ཆོས་འདི་ཕལ་ཆེར་ནི་ཁ་ཆེ་བྱེ་བྲག་སྨྲ་བའི་ཚུལ་གྲུབ་སྟེ་གྲུབ་མཐའི་ཚུལ་བཤད་ལ། མདོ་སྡེ་བ་དང་ཉི་འོག་པའི་
འདོད་པ་ལྟར་ཡང་ཅུང་ཟད་རེ་བཤད་པའི་ཕྱིར། བསྟན་བཅོས་འདི་ལས་ཉེས་པར་བཤད་པའི་ཆ་མཆིས་པ་
གང་ཡིན་པ་དེ་ཆོས་ཅན། འདིར་རྩོམ་པ་བོ་བདག་གིས་ཉེས་པར་བཤད་པ་ཡིན་གྱི། འདིའི་བཤད་གཞི་མདོ་
དང་བསྟན་བཅོས་ཀྱི་ཚིག་དོན་གྱི་ཆ་ལ་སྐྱོན་ཡོད་ནས་མིན་ཏེ། ལུང་རྟོགས་ཀྱི་དམ་པའི་ཆོས་ཀྱི་ཚུལ་ལ་ནི་ཐུབ་པ་
སངས་རྒྱས་བཅོམ་ལྡན་འདས་དང་། དགྲ་བཅོམ་མཁས་པ་རྣམས་ཚད་མ་ཡིན་གྱི། སོ་སྐྱེ་ལ་ནི་འཁྲུལ་བ་སྲིད་
པའི་ཕྱིར་རོ། ། གསུམ་པ་ནི། སྟོན་པ་འཇིག་རྟེན་མིག་ནི་ཟུམ་གྱུར་ཅིང་། ། དཔང་གྱུར་སྐྱེ་བོ་ཕལ་ཆེར་ཟད་
263



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ན། ། དེ་ཉིད་མ་མཐོང་རང་དགར་གྱུར་བ་ཡི། ། ངན་རྟོག་རྣམས་ཀྱིས་བསྟན་པ་འདི་དཀྲུགས་སོ། ། རང་
བྱུང་རང་བྱུང་བསྟན་པ་གཅེས་འཛིན་རྣམས། ། མཆོག་ཏུ་ཞིར་གཤེགས་འགྲོ་མགོན་མེད་པ་ན། ། འདོམས་
མེད་ཡོན་ཏན་འཇོམས་པར་བྱེད་པ་ཡི། ། དྲི་མས་དགའ་དགུར་དེང་སང་འདི་ན་སྤྱོད། ། དེ་ལྟར་ཐུབ་པ་དག་
གི་བསྟན་པ་ནི། ། ལྐོག་མར་སྲོག་ཕྱིན་འདྲ་དང་དྲི་མ་རྣམས། ། སྟོབས་དང་ལྡན་པའི་དུས་སུ་རིག་ནས་ནི། །
ཐར་བ་འདོད་པ་དག་གིས་བག་ཡོད་བྱོས། ། ཞེས་བྱུང་། སྟོན་པ་འཇིག་རྟེན་གྱི་མིག་ལྟ་བུ་ནི་ཐུམ་པ་སྟེ་མྱ་ངན་
ལས་འདས་པར་གྱུར་ཅིང་། ཆོས་ཀྱི་ཚུལ་ལ་དབང་དུ་གྱུར་པའི་སྐྱེ་བོ་སྐྱེ་འཕགས་ཕལ་ཆེར་ཟད་པས་མང་པོ་མེད་
པའི་དུས་ན། ཆོས་ཀྱི་དེ་ཉིད་དེ་ཡིན་ཚུལ་མ་མཐོང་ཞིང་རང་དགར་འཇུག་པར་གྱུར་པ་ཡི་ངན་རྟོག་ཅན་རྣམས་
ཆོས་ཅན། ཁྱོད་ཀྱིས་ཐུབ་པའི་ལུང་རྟོགས་ཀྱི་བསྟན་པ་འདི་དཀྲུགས་པར་བྱས་ཏེ། ཁྱེད་ཅག་གིས་ལུང་གི་
བསྟན་པ་འདིའི་ཚིག་དོན་གྱི་ཆ་རྣམས་ལོག་པར་བཟུང་ནས་རང་དགར་འཇུག་པ་དང་། དེར་མ་ཟད་རང་བྱུང་
སངས་རྒྱས་དང་རང་བྱུང་དེའི་བསྟན་པ་ལ་གཅེས་པར་འཛིན་པའི་འཕགས་པ་རྣམས་མཆོག་ཏུ་ཞི་བར་གཤེགས་
ཤིང་། འགྲོ་བའི་མགོན་མེད་པ་ན་དེ་དག་ལ་གདམས་ངག་ལེགས་པར་འདོམས་པ་མེད་ཅིང་། བསླབ་གསུམ་གྱི་
ཡོན་ཏན་འཇོམས་པར་བྱེད་པ་ཡི་དུག་གསུམ་གྱི་དྲི་མས་ཀྱང་དེང་སང་འདི་ན་དགའ་དགུར་སྤྱོད་པ་དེའི་ཕྱིར
དེ་ལྟར་ཐུབ་པ་དག་གི་བསྟན་པ་འདི་ནི་ལྐོག་མར་ཕྱིན་པའི་སྲོག་སྟེ་དབུགས་དང་འདྲ་བར་ཡུན་ཐུར་ཞིང་།
སྙིགས་མའི་དྲི་མ་སྟེ་སྐྱོན་རྣམས་སྟོབས་དང་ལྡན་པའི་དུས་སུ་རིག་ནས་ནི་ཐར་བ་འདོད་པ་དག་གིས་བག་ཡོད་
པར་བྱོས་ཤིག་ཅེས་བསྐུལ་ཞིང་གདམས་པ་ལ་ཆོས་ཅན། དགོས་པ་ཡོད་དེ། བག་ཡོད་ནི་ཡོན་ཏན་ཀུན་གྱི་རྩ་བ་
ཡིན་པའི་ཕྱིར་རོ། ། གསུམ་པ་མཇུག་གི་དོན་ལ། མཛད་པ་པོ་གང་ཡིན་པ་དང་། ལོ་པཎ་གང་གིས་བསྒྱུར་
བའོ། ། དང་པོ་ནི། ཆོས་མངོན་པ་མཛོད་ཀྱི་ཚིག་ལེའུར་བྱས་པ་སློབ་དཔོན་ཤཱཀྱའི་དགེ་སློང་དབྱིག་གཉེན་
གྱིས་མཛད་པ་རྫོགས་སོ། ། ཞེས་བྱུང་སྟེ་གོ་སླའོ། ། སློབ་དཔོན་འདིའི་རྣམ་ཐར་ནི་རྒྱ་གར་ཆོས་འབྱུང་ལས་
རྒྱས་པར་བཤད་པ་ལྟར་བསམ་གྱིས་མི་ཁྱབ་པ་ཞིག་སྟེ། ཁོ་བོའི་བསམ་ཚོད་ལྟར་ན་སློབ་དཔོན་འདི་དམ་ཆོས་
འཛིན་པ་ལ་ཤིང་རྟ་ཆེན་པོ་ཐོགས་མེད་ཉིད་དང་ཀུན་ནས་མཚུངས་པའི་ཕྱིར་ན་འཕགས་པའི་གང་ཟག་ཆེན་པོ་
ཞིག་ཡིན་པར་ངེས་པས་སོ་སྐྱེའི་མཁས་པ་ཙམ་དུ་འཛིན་མི་རུང་བར་སེམས་སོ། ། དེས་ན་མདོ་སྡེ་བ་འམ་སེམས་
ཙམ་པ་ཡིན་པས་སོ་སྐྱེའོ་སྙམ་དུ་མ་འཛིན་ཅིག གལ་ཏེ་སློབ་དཔོན་འདིས་སྐུ་ཚེའི་སྟོད་དུ་ཐེག་ཆེན་གྱི་གཞུང་ལ་
སྐུར་བ་བཏབ་པའི་ལོ་རྒྱུས་འདུག་པས་འཕགས་པར་ཇི་ལྟར་འགྱུར་ཞེ་ན། འགལ་བ་ཅུང་ཟད་ཀྱང་མེད་དེ།
འཕགས་པ་ཡིན་ཡང་དགོས་པའི་དབང་གིས་མཛད་ཚུལ་སྣ་ཚོགས་སྟོན་པ་དུ་མ་ཞིག་མཐོང་བའི་ཕྱིར་རོ། ། སློབ་
264



༄༅། ། ཆོས་མངོན་མཛོད་ཀྱི་ཊཱིཀྐ་རྒྱལ་བ་སྲས་བཅས་འཕགས་ཚོགས་ཐམས་ཅད་དགོངས་དོན། །
དཔོན་འདིའི་ཐུགས་ལ་ནི་འབུམ་སྡེ་གོ་དགུའི་གཞུང་མངའ་བས་འཕགས་པའི་ཡུལ་དུ་ཕྱིས་བྱུང་བའི་མཁས་པ་
རྣམས་སུ་མ་ཟད། སྔོན་གྱི་པཎ་ཆེན་མཁས་པ་དག་ལས་ཀྱང་མཁས་པ་ཆེན་པོར་གྱུར་པས་ན་སངས་རྒྱས་གཉིས་
པ་ཞེས་གྲགས་པ་ལྟར་དོན་དང་མཐུན་པ་ཡིན་ནོ། ། གཉིས་པ་ལོ་པཎ་གང་གིས་བསྒྱུར་བ་ནི། རྒྱ་གར་གྱི་མཁན་
པོ་ཛི་ན་མི་ཏྲ་སྟེ་རྒྱལ་བའི་བཤེས་གཉེན་དང་། ཞུ་ཆེན་གྱི་ལོ་ཙཱ་བ་བནྡེ་སྟེ་བཙུན་པ་དཔལ་བརྩེགས་ཀྱིས་རྒྱ་སྐད་
ལས་བོད་སྐད་དུ་བསྒྱུར་ཅིང་ཞུས་ཏེ་འཆད་ཉན་གྱིས་ལེགས་པར་གཏན་ལ་ཕབ་པའོ། ། ། ། །
སྨྲས་པ། ཐུབ་དབང་གསུང་གི་རྒྱ་མཚོ་ལས་འོངས་ལེགས་བཤད་ཡན་ལག་བརྒྱད་ལྡན་ཆབ། ། རྣམ་དཔྱོད་
ཡངས་པའི་ཧུབ་གཅིག་གིས་བཞེས་སྐལ་ལྡན་གདུང་བ་སེལ་ཕྱིར་དུ། ། སྐྱུགས་མཁས་སྔོན་མེད་དྲང་སྲོང་ཆེན་པོ་
དབྱིག་གཉེན་ཞལ་སྒོ་ལས་འོངས་པའི། ། ཆོས་མངོན་སྙིང་པོ་འཆི་མེད་བདུད་རྩི་ལྷར་བཅས་འགྲོ་འདིའི་གསོས་སུ་
གྱུར། ། བརྒྱད་ཁྲི་བཞི་སྟོང་ཆོས་ཀྱི་ཕུང་པོ་ཡིས། ། ཐུན་མོང་ནང་དོན་རིག་པ་སྟོན་པའི་གཞུང༌། ། མང་ཡང་
དོན་གྱི་སྙིང་པོ་ཀུན་བསྡུས་པ། ། ཆོས་མངོན་གཞུང་གཞན་དག་ལས་འདི་ཉིད་འཕགས། །གང་འདིའི་དགོངས་
པ་འགྲེལ་བའི་བསྟན་བཅོས་ནི། ། འཕགས་པའི་ཡུལ་དང་ཕྱོགས་འདིར་འགའ་མཆིས་ཀྱང་། ། ལ་ལ་ཚིག་དོན་
གཉིས་ཀ་ཧ་ཅང་བསྡུས། ༈ འགའ་ཞིག་སྤྲོས་ཆེ་བློ་ཆུང་འཇུག་པར་དཀའ། ། དེ་ཕྱིར་ཚིག་དོན་གཉིས་ཀ་འཚམ་
པ་ཞིག ། སྔོན་གྱི་མཁས་པའི་གཞུང་མང་དག་ལས་ནི། ། མ་ནོར་བཤད་པའི་ཆ་རྣམས་ལེགས་བསྡུས་ཏེ། ། རང་
གཞན་འགའ་ལ་ཕན་སྲིད་སྙམ་ནས་བྲིས། ། རྩ་བ་གར་སོང་འདིར་སོང་མེད་གྱུར་ན། ། དེ་ཡི་དོན་ལ་ཕན་ཁྱད་
ཆུང་མཐོང་ནས། ། ངེས་པ་རྙེད་ཕྱིར་སངས་རྒྱས་གཉིས་པ་ཡི། །རྩ་བའི་གཞུང་རྣམས་རྫོགས་པར་དྲངས་ཏེ་
བཀོད། ། ཀྭ་ཡེ་གྲོགས་དག་འཇིག་རྟེན་ཁྱིམ་པ་དང༌། ། རྣམ་དབྱེ་མེད་པའི་ལྟོ་གོས་ཙམ་ཞིག་ལ། ། འབད་ནས་
མི་ཚེ་སྟོང་ཟད་མི་བྱེད་པར། ། ཕན་བདེའི་འབྱུང་གནས་ལེགས་བཤད་དག་ལ་གཟིགས། ། ཆོས་མངོན་རྒྱ་མཚོའི་
དགོངས་དོན་དཔག་བར་དཀའ། ། བདག་ནི་བློ་ཆུང་སྦྱངས་པའི་སྟོབས་ཀྱང་དམན། ། དེ་ཕྱིར་འདི་ལ་མ་བཤད་
ལོག་བཤད་པ། ། གང་ཞིག་མཆིས་པ་དེ་ནི་བདག་གིས་ནོངས། ། ལེགས་པར་བཤད་ལས་ཐོབ་པའི་དགེ་དེས་
བདག ། ཚེ་རབས་ཀུན་ཏུ་དམ་ཆོས་འཛིན་པ་དང་། ། གཞུང་བཤད་འདིས་ཀྱང་མངོན་པའི་ཆོས་ཚུལ་ཀུན། །
དར་ཞིང་རྒྱས་ལ་ཡུན་རིང་གནས་གྱུར་ཅིག ། ཅེས་མངོན་པ་མཛོད་ཀྱི་ཊཱིཀྐ་རྒྱལ་སྲས་འཕགས་ཚོགས་ཐམས་ཅད་
ཀྱི་དགོངས་དོན་གསལ་བྱེད་ཅེས་བྱ་བ་འདི་ནི། ཅོ་ནེའི་བསྟན་པའི་མངའ་བདག་ཀོའུ་ཤི་ནང་སོ་ཡེས་ཀྱིས་གནང་
སྦྱིན་དང་བཅས་པས་བསྐུལ་ཞིང་། རང་ཉིད་ཀྱང་དད་པས་ཀུན་ནས་བསླངས་ཏེ་ཅོ་ནེའི་སློབ་དཔོན་པ་གྲགས་པ་
བཤད་སྒྲུབ་ཅེས་བྱ་བས་རང་དགོན་དུ་ལེགས་པར་སྦྱར་བའོ། ། ། །
༧རྗེ་གྲགས་པ་བཤད་སྒྲུབ་ཀྱི་དབུ་ཕར་ཡིག་ཆ་སོགས་སུ་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང༌། ཁ་སྐོང་། མཐའ་དཔྱོད། ཐུན་
མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་ཆ་
265



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་ཟུང་བྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་དུ་
བཞུགས་པ་དུས་འགྱུང་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་
དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་རྣམས་ནས་
ཡིག་ཆ་ཆ་ཚང་གསུང་པ་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་རྩ་
བ་༧/རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་
སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་
རྣམ་པར་དག་པས་རྒྱུ་སྦྱོར་འདུ་འགོད་ཀྱིས་མཛོད་ཊིཀ་འདིའང་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་
རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་བར་དུ་ལེགས་བསྣུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་
བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་
ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ ལམ་
བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་
བ་མ་ལུས་དབུགས་འབྱིན་ཤོག ། ། ། སརྦ་མངྒ་ལཾ། ། ། །།
266



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་
དེ་ཉིད་གསལ་བྱེད་ཅེས་བྱ་བ་བཞུགས་སོ། །
ན་མོ་མཉྫ་གྷོ་ཥཱ་ཡ། རྒྱལ་བ་ཉིད་ཀྱི་ཟབ་མོའི་དོན། ། ཇི་བཞིན་འགྲེལ་བར་ལུང་བསྟན་པ། ། ཀླུ་སྒྲུབ་
ཟླ་བ་བླ་མ་རྗེར། །བཏུད་ནས་ཟབ་དོན་ཉེ་མཁོ་བྲི། ། འདིར་རྗེ་བཙུན་བཙོང་ཁ་ཆེན་པོས་མཛད་པའི་དབུ་མ་
རྩ་བ་ཤེས་རབ་ཀྱི་ཊིཀྐ་ནས་འབྱུང་བའི་དོན་འགའ་ཞིག་ཟུར་དུ་བརྗོད་པར་བྱ་སྟེ། དེ་ཡང་རབ་བྱེད་དང་པོར་
བདག་ལས་མ་ཡིན་ཞེས་སོགས་ཀྱིས་མཐའ་བཞིའི་སྐྱེ་བ་བཀག་པའི་དམ་བཅའ་དང་། རྐྱེན་རྣམ་བཞི་སྟེ་སོགས་
རྐྱེན་བརྟག་པའི་སྐབས་སུ་རྒྱུ་རྐྱེན་རང་བཞིན་མེད་པར་བསྒྲུབས་པ་ནི་ཚིག་དོན་དུ་བཤད་ཟིན་ལ། འདིར་སྤྱི་
དོན་ཙམ་ནི་འགྲེལ་བར་དེ་ཁོ་ན་ཉིད་ཤེས་པའི་དོན་བསྒོམས་པས་མ་རིག་པ་སྤོང་བར་གསུངས་པས་དེ་ཁོ་ན་ཉིད་
ཀྱི་དོན་རིག་མི་རིག་གཉིས་ཀྱི་དབང་གིས་འཁོར་འདས་གཉིས་སུ་འགྱུར་རོ། ། དེ་ལ་མ་རིག་པ་ངོས་མ་ཟིན་ན་དེ་
ཇི་ལྟར་སྤོང་བའི་ཐབས་མི་ཤེས་སྟེ། འབེན་མ་མཐོང་བའི་མདའ་བརྡོག་པོ་དང་འདྲའོ། ། དེའི་ཕྱིར་མ་རིག་པ་
ངོས་གཟུང་བར་བྱ་སྟེ་ཞེས་སོགས་ཀྱིས་ཡུལ་རང་བཞིན་གྱིས་གྲུབ་པར་འཛིན་པའི་རྟོགས་པ་མ་རིག་པར་བཤད་
ནས། དེ་ལ་གཉིས་ལས་ཆོས་ཀྱི་བདག་ཏུ་རྨོངས་པའི་མ་རིག་པ་ནི། དམིགས་པ་མིག་རྣ་ལ་སོགས་པའི་ཆོས་ལ་
དམིགས་ནས་རྣམ་པ་རང་གི་མཚན་ཉིད་ཀྱིས་གྲུབ་པར་འཛིན་པའོ། །གང་ཟག་གི་བདག་ཏུ་རྨོངས་པའི་མ་རིག་
པ་ནི། དམིགས་པ་གང་ཟག་ལ་དམིགས་ནས་རྣམ་པ་རང་གི་མཚན་ཉིད་ཀྱིས་གྲུབ་པར་འཛིན་པའོ། ། ཞེས་
གསུངས་པ་ལྟར་རོ། ། མ་རིག་པ་ལ་ལས་འབྲས་ལ་རྨོངས་པའི་མ་རིག་པ་ཡང་ཡོད་མེད། འདིར་དེ་ཁོ་ན་ཉིད་
ལ་རྨོངས་པའི་མ་རིག་པ་ངོས་འཛིན་པ་སྟེ། དེའི་དབྱེ་བ་ལ་རང་གི་དམིགས་པའི་ཆོས་དང་གང་ཟག་གང་རུང་
ཞིག་ལ་དམིགས་ནས་ཡང་དག་པར་རམ་བདེན་པར་འཛིན་པའི་མ་རིག་པ་གཉིས་ཡོད་ཅིང་། གང་ཟག་གི་
བདག་འཛིན་ཡང་རང་རྒྱུད་ཀྱི་ང་ལ་དམིགས་ནས་ངའོ་སྙམ་དུ་རང་བཞིན་གྱིས་གྲུབ་པར་འཛིན་པ་དང་། རང་
རྒྱུད་ཀྱི་དེ་ཡི་བ་ལ་དམིགས་ནས་ང་ཡིའོ་སྙམ་དུ་རང་བཞིན་གྱིས་གྲུབ་པར་འཛིན་པའི་མ་རིག་པ་གཉིས་ཏེ།
གཉིས་ཀའང་འཇིག་ལྟས་བསྡུས་པའི་ཤེས་རབ་ཉོན་མོངས་ཅན་ནོ། ། འདིར་བདག་མེད་ཅེས་པའི་བདག་ནི་
267



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགག་བྱའི་བདག་སྟེ། དེ་ཡང་རང་བཞིན་གྱིས་གྲུབ་པ་དང་རང་ངོས་ནས་གྲུབ་པ་དང་རང་དབང་གིས་དང་།
རང་གི་མཚན་ཉིད་ཀྱིས་གྲུབ་ཙམ་པ་རྣམས་དགག་བྱའི་བདག་གི་མིང་གི་རྣམ་གྲངས་ཡིན་ལ། དེ་ལྟ་བུའི་བདག་
ནི་གང་ཟག་གི་སྟེང་དུ་བཀག་པ་གང་ཟག་གི་བདག་མེད་དང་ཆོས་གཞན་གྱི་སྟེང་དུ་བཀག་པ་ཆོས་ཀྱི་བདག་མེད་
དོ། ། དགག་བྱ་ལ་ཕྲ་རགས་ཀྱི་ཁྱད་པར་མེད་ཀྱང་ཁྱད་གཞིའི་དབང་གིས་དེ་ལྟར་དུ་བརྗོད་པ་ཡིན་ཏེ། བཞི་
བརྒྱ་བའི་འགྲེལ་བ་ལས། དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་
བོའི་རང་བཞིན་ཏེ། དེ་མེད་པའི་བདག་མེད་པའོ། ། དེ་ནི་ཆོས་དང་གང་ཟག་གི་དབྱེ་བས་གཉིས་སུ་རྟོགས་ཏེ་
ཆོས་ཀྱི་བདག་མེད་པ་དང་གང་ཟག་གི་བདག་མེད་པའོ། ། ཞེས་གསུངས་པ་ལྟར་རོ། །འདིའི་རིག་མ་ལས་
པའི་དོན་ནི། གཞན་ལ་ལྟོས་མེད་རང་དབང་གིས་གྲུབ་པ་ཞིག་ལ་བྱེད་དེ་དགག་བྱའོ། ། ཡང་དེ་ཉིད་ལས།
དེས་ན་རང་གི་ངོ་བོས་མེད་པས་ཡོད་མཐའ་ཐམས་ཅད་དང་དེ་ལ་རང་བཞིན་མེད་པའི་རྒྱུ་འབྲས་འཇོག་ནུས་
པས་མེད་མཐའ་ཐམས་ཅད་ལས་གྲོལ་བ་ནི། སློབ་དཔོན་འདི་གཉིས་ཀྱིས་འཕགས་པའི་དགོངས་པ་བཀྲལ་པའི་
ཁྱད་ཆོས་སུ་སྣང་བས་ཡོད་པ་གཉིས་པ་མེད་པ་གཉིས་ཕྱེད་པ་ཤིན་ཏུ་གལ་ཆེའོ། ། རང་གི་མཚན་ཉིད་ཀྱིས་ཡོད་
པ་དང་ཐ་སྙད་ཀྱི་དབང་གིས་བཞག་པ་ཙམ་ཡིན་པའི་ཡོད་པ་གཉིས་ནི་འདྲ་ལ། ཀུན་རྫོབ་ཏུ་ཡོད་པ་ཐམས་ཅད་
ཐ་སྙད་ཀྱི་དབང་གིས་ཡོད་པར་གསུངས་པའི་ཐ་སྙད་ཀྱི་དབང་གིས་བཞག་ལུགས་ནི། ངེས་ལས་བསགས་
སོ། ། འབྲས་བུ་མྱོང་ངོ་ཞེས་ཐ་སྙད་འདོགས་པ་འདི་ལ་ཐ་སྙད་བཏགས་པའི་གཞི་དེ་ཇི་འདྲ་ཞིག་ཏུ་ཡོད་བཙལ་
བ་ན། མིག་རྣ་ལ་སོགས་པ་རེ་རེ་བ་དང་ཚོགས་པ་གང་ཡང་ང་མིན་ལ། དེ་དག་ལས་དོན་གཞན་ན་ཡང་ང་མེད་
པ་ནི་གང་ཟག་ངོ་བོ་ཉིད་ཀྱིས་མོང་ཚུལ་ཡིན་ལ། དེ་ལྟར་ཡིན་ཀྱང་ངས་མཐོང་བ་སོགས་མེད་ན་ཐ་སྙད་པའི་ཚད་
མས་གནོད་པ་ཡོད་པར་ནི་གྲུབ་ལ། དོན་རང་གི་ངོ་བོ་ཉིད་ཀྱིས་ཡོད་པར་མ་སོང་བ་ན་ཐ་སྙད་ཀྱི་དབང་གིས་
ཡོད་པར་འགྲུབ་པོ་ཞེས་དང་། ཡང་རྣམ་བཅད་ཡོངས་གཅོད་ཀྱི་དོན་འཆད་པ་ན། དེ་ཉིད་ལས། དངོས་
འགལ་གཅིག་རྣམ་པར་བཅད་ན་ཅིག་ཤོས་ཡོངས་སུ་གཅོད་པ་དང་གཅིག་འགོག་ན་ཅིག་ཤོས་སྒྲུབ་དགོས་པ་དབུ་
མ་ཐལ་རང་གཉིས་ཁྱད་པར་ཡོད་པ་མ་ཡིན་ནོ། ། རང་བཞིན་ཡོད་པ་ཚད་མས་རྣམ་པར་བཅད་པ་ན་དགག་བྱ་
བཅས་པ་དེ་ཚད་མས་ངེས་པར་བྱེད་པས་ཡོངས་སུ་གཅོད་པར་བྱེད་དེ། ཞེས་དང་། རིགས་ཤེས་ཀྱིས་རང་
བཞིན་མེད་པ་རྟོགས་ཀྱང་དེའི་ཡོད་པ་མ་རྟོགས་པའི་ཚུལ་ནི་དེ་ལྟ་ནའང་བར་དུ་ཚད་མ་གཞན་བརྒྱུད་པ་ལ་མི་
ལྟོས་པར་རིགས་ཤེས་ཀྱི་སྟོབས་ལ་བརྟེན་ནས་རང་བཞིན་མེད་པ་མེད་པར་འཛིན་པའི་སྒྲོ་འདོགས་དང་འཛིན་
སྟངསདངོས་སུ་འགལ་བའི་བློ་བསྐྱེད་ནུས་ཤིང་། དེ་ཉིད་ཀྱིས་དེ་གཅོད་པས་རིགས་ཤེས་ལ་བརྟེན་ནས་སྒྲོ་
268



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
འདོགས་གཅོད་མོད་ཀྱང་རིགས་ཤེས་ཀྱི་སྒྲོ་འདོགས་དེ་གཅོད་པ་མིན་ནོ། ། ཞེས་དང་། མྱུ་གུ་ལ་སོགས་པ་
མཐར་ཐུག་དཔྱོད་པའི་རིགས་པས་དཔྱད་བཟོད་དུ་ཡོད་མེད་བཙལ་བའི་ཚེ་ཡང་དཔྱད་བཟོད་མ་རྙེད་ལ།
དཔྱད་བཟོད་དུ་མེད་པ་དེ་ཉིད་དཔྱད་བཟོད་དུ་ཡོད་མེད་བཙལ་བའི་ཚེ་ཡང་དེ་ཉིད་མི་རྙེད་པས་རིགས་ཤེས་
ཀྱིས་རྙེད་པ་དང་དེས་དཔྱད་བཟོད་གཉིས་ཀྱང་མི་མཚུངས་སོ། ། དེས་ན་ཅི་ཙམ་ཞིག་ཏུ་གྲུབ་ན་བདེན་གྲུབ་ཏུ་
འགྲོ་བའི་མ་མཐའི་ས་ཚིགས་རྟོགས་པ་ལ་བསྒྲུབ་བྱ་དང་གཞལ་བྱ་མེད་དགག་ཡིན་པར་བསྟན་ནས་དོགས་པ་འདི་
ཟློག་དགོས་ལ། རིགས་ཤེས་ཀྱིས་རང་བཞིན་མེད་པ་ཡོད་པ་གྲུབ་པོ་སྙམ་པའི་དོགས་པ་མ་བཟློག་པར་གཞལ་བྱ་
མེད་དགག་ཡིན་པར་ཡང་སྒྲུབ་མི་ནུས་སོ། ། ཞེས་དང་། རང་གི་མཚན་ཉིད་ཀྱིས་གྲུབ་པ་ལ་རྒྱུ་འབྲས་ཁེགས་པ་
ན་རྒྱུ་འབྲས་མིང་དུ་བཏགས་པ་ཙམ་དང་མིང་གི་ཐ་སྙད་ཀྱི་དབང་གིས་བཞག་པ་ཙམ་དུ་འགྱུར་ཏེ། ཞེས་པ་ནས།
དེ་ནས་རྒྱུ་འབྲས་དེ་དག་མིང་དུ་བཏགས་པ་ཙམ་དུ་འཆར་ལ་ཕན་གནོད་བྱེད་པའི་རྒྱུ་འབྲས་ལ་ནི་བསྙོན་དུ་མེད་
པས་བཏགས་པ་ཙམ་གྱི་རྒྱུས་འབྲས་བུ་བསྐྱེད་པར་འདུག་པ་ལ། བདག་གིས་རང་གི་མཚན་ཉིད་ཀྱིས་གྲུབ་པ་ཁོ་
ན་ལ་དེ་དག་བཟུང་པ་ནི་ཕྱིན་ཅི་ལོག་གོ་སྙམ་དུ་ངེས་པར་བྱས་ལ། རྒྱུ་འབྲས་རྟེན་འབྲེལ་གྱི་ངེས་པ་ལ་མི་གནོད་
པར་བྱ་སྟེ་ཞེས་གསུངས་པ་ལྟར་རོ། ། མདོར་ན་རྩ་བར་དངོས་པོ་རྣམས་ཀྱི་རང་བཞིན་ནི། །རྐྱེན་ལ་སོགས་པ་
ཡོད་མ་ཡིན། ། ཞེས་སོགས་ཀྱིས་འབྲས་བུ་རྣམས་རང་གི་རྐྱེན་རེ་རེ་བ་དང་ཚོགས་པ་དང་དུས་སུ་དེ་ལ་ཡོད་པ་
མིན་པས་རང་བཞིན་གྱིས་མི་སྐྱེ་བར་འཆད་ཚུལ་ཤེས་དགོས་སོ། ། རབ་བྱེད་གཉིས་པ་འགྲོ་འོང་བརྟག་པའི་
སྐབས་སུ་རྒྱ་ཆེར་རོལ་པ་ལས། ས་བོན་ཡོད་ན་མྱུ་གུ་ཇི་བཞིན་ཏེ། ། ས་བོན་གང་ཡིན་སྨྱུ་གུ་དེ་ཉིད་མིན། ། དེ་
ལས་གཞན་མིན་དེ་ཡང་མ་ཡིན་ཏེ ། དེ་ལྟར་རྟག་མིན་ཆད་མིན་ཆོས་ཉིད་དོ། ། ཞེས་གསུངས་ཏེ། འདིས་ནི་
ས་བོན་དེ་ཉིད་མྱུ་གུ་ཕར་འཕོ་ཞིང་འགྲོ་བ་དང་མྱུ་གུ་ས་བོན་ལས་གཞན་ཞིག་ནས་ཚུར་འོང་བ་བཀག་སྟེ། སྔ་མ་
ལྟར་ན་རྟག་པར་འགྱུར་བ་ལས་དེ་ལྟར་མིན་པས་མྱུ་གུ་དེ་དུས་ནའང་མི་འཇིག་པར་གནས་པའི་རྟག་པ་མིན་ལ།
ཕྱི་མ་ལྟར་ན་ས་བོན་གྱི་རྒྱུ་ལ་མི་ལྟོས་པར་འབྱུང་བས་ས་བོན་རྒྱུན་ཆད་པར་འགྱུར་བ་ལས་དེ་ལྟར་མིན་པས་ས་བོན་
རྒྱུན་ཆད་པ་ཡང་མིན་ནོ། །རྒྱ་ལས་རྒྱ་ཡི་འབུར་སྣང་མོད་ཀྱི། ། རྒྱུ་དེ་འཕོས་པ་དམིགས་པ་ཡོད་མ་ཡིན། །
དེ་ལ་དེ་མེད་གཞན་ན་མ་ཡིན་ཏེ། །དེ་ལྟར་འདུས་བྱས་རྟག་མེད་ཆད་པ་མེད། ། ཞེས་དང་། མེ་ལོང་ངོས་
དང་འབྲུ་མར་སྣོད་རྣམས་ལ། ། དབུ་མེད་ལ་བཞིན་བརྒྱན་པས་བལྟས་པ་ན། ། བྱིས་པ་དེ་ནི་དེ་ལ་ཆགས་སྐྱེས་
ནས། ། འདོད་པ་ཚོལ་པའི་ཕྱིར་ཡང་ཤིན་ཏུ་རྒྱུག ། བཞིན་ནི་དེར་ཡང་འཕོ་བ་མ་ཡིན་ཏེ། ། གཟུགས་
བརྙན་ལ་ནི་ནམ་ཡང་བཞིན་མི་རྙེད། ། རྨོངས་པ་དེ་དག་འདོད་པ་སྐྱེད་པ་ལྟར། །ཆོས་རྣམས་ཐམས་ཅད་དེ་
269



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་ཤེས་པར་གྱིས། ། ཞེས་དང་། ཏིང་ངེ་འཛིན་རྒྱལ་བོ་ལས། སྲིད་པའི་འགྲོ་བ་རྨི་ལམ་ལྟ་བུ་སྟེ། ། འདི་
ལ་མི་སྐྱེ་སུ་ཡང་འཆི་བ་མེད། ། སེམས་ཅན་མི་དང་སྲོག་ཀྱང་མི་རྙེད་དེ། ། ཆོས་འདི་རྣམས་ནི་དབུ་བ་ཆུ་ཤིང་
འདྲ། ། སྒྱུ་མ་ལྟ་བུ་ནམ་མཁའི་གློག་འདྲ་སྟེ། ། ཆུ་ཡི་ཟླ་བ་འདྲ་ཞིང་སྨིག་རྒྱུ་བཞིན། ། མི་འགའ་འཇིག་རྟེན་
འདིར་ཡང་ཤི་ནས་ནི། ། འཇིག་རྟེན་གཞན་དུ་འཕོ་ཞིང་འགྲོ་མེད་ཀྱང་། ། ལས་བྱའི་རྣམས་ནི་ནམ་ཡང་ཆུད་
མིཟ། ། འཁོར་བ་ན་ཡང་དཀར་ནག་འབྲས་བུ་སྨིན། ། རྟག་པ་མ་ཡིན་ཆོད་པར་མི་འགྱུར་ཏེ། ། ལས་
བསགས་ཞེས་སོགས་ཀྱིས་མི་རྟག་ཅིང་བརྟེན་ནས་བཏགས་པའི་གང་ཟག་ཙམ་ལས་རང་དབང་གིས་གྲུབ་པའི་
སེམས་ཅན་ཞིག་འཇིག་རྟེན་འདི་ནས་ཕ་རོལ་ཏུ་འཕོ་ཞིང་འགྲོ་བ་མེད་པའི་ཚུལ་ནི། དཔེར་ན་སྒྱུ་མ་ཆུ་ཟླ་སོགས་
དང་འདྲ་བར་བཤད་དོ། ། འདིར་རེ་ཤིག་སོང་ལ་མི་འགྲོ་སྟེ། ། མ་སོང་བ་ལའང་འགྲོ་བ་མིན། ། སོང་དང་མ་
སོང་མ་གཏོགས་པར། ། འགོམ་པ་ཤེས་པར་མི་འགྱུར་རོ། ། ཞེས་སོགས་ཀྱིས་སོང་མ་སོང་དང་འགྲོ་བཞིན་
པའི་ལམ་གསུམ་རང་བཞིན་གྱིས་སྟོང་བར་འཆད་ཅིང་དེ་བསྡུ་ན། འགྲོ་བོ་འགྲོ་ལ་བརྟེན་བྱས་ཤིང་། ། འགྲོ་བ་
ཉིད་ཀྱང་འགྲོ་བོ་ལ། ། བརྟེན་ནས་འབྱུང་བ་མ་གཏོགས་པར། ། འགྲུབ་པའི་རྒྱུ་ནི་མ་མཐོང་ངོ༌། ། ཞེས་དང་།
དེ་བཞིན་དུ་གནས་པོ་གནས་ལ་བརྟེན་ཤིང་། ། ཞེས་སོགས་སྦྱང་བར་བྱའོ། ། ཡང་དང་པོ་མངོན་དུ་གྱུར་པའི་
འགྲོ་འོང་རགས་པ་དང་དེ་ནས་འཇིག་རྟེན་སྔ་མ་ནས་འདིར་འོང་པ་དང་འདི་ནས་ཕ་རོལ་ཏུ་འགྲོ་བ་རྣམས་ལ་
ཡང་སྦྱར་ནས་རང་བཞིན་མེད་པའི་ཚུལ་ངེས་པར་བྱ། དེ་ནས་ཆོས་ཀྱི་དབང་དུ་བྱས་པའི་དངོས་པོ་རྣམས་ལ་
ཡང་སྐྱེ་བའི་ཚེ་གང་ནས་མི་འོང་བ་དང་། འགགས་པའི་ཚེ་གང་དུ་ཡང་མི་འགྲོ་བ་ལ་རིགས་པ་འདོན་པ་སྦོས་
ནས་སྦྱར་ཞིང་བྱ་བྱེད་གཞན་ཐམས་ཅད་ལ་ཡང་དེ་ལྟར་བྱའོ་ཞེས་གསུངས་པ་ལྟར་ཤེས་པར་བྱའོ། །༧། །
རབ་བྱེད་གསུམ་པར་དབང་པོ་བརྟག་པའི་སྐབས་སུ་ཡུལ་དྲུག་ནི་བཟུང་བྱ་དང་དབང་པོ་དྲུག་འཛིན་བྱེད་
དང་གང་ཟག་དྲུག་འཛིན་པ་པོར་འཇོག་པ་ན་མིང་གི་ཐ་སྙད་ཀྱི་དབང་གིས་བཞག་པ་ཙམ་མ་ཡིན་པར། ཆོས་དེ་
དག་ནི་རང་རང་གི་ངོ་བོའི་དབང་གིས་ཡོད་པར་འཛིན་པའི་ཚུལ་ངོས་ཟིན་པ་མ་བྱས་ལ། ། ཇི་ལྟར་བཟུང་བ་དེ་
ལྟར་ཡིན་ན་ནི་ལས་དང་བྱེད་པ་དང་བྱེད་པ་བོ་གང་ཡང་བཞག་ཏུ་མེད་པར་རིགས་པས་གཏན་ལ་ཕབ་པ་བཞིན་
དུ་ངེས་པར་བྱ། ཞེས་དང་། དེའི་ཚེ་མིག་ལྟ་བ་བོ་སོགས་སུ་འཇོག་པ་ནི་སྒྱུ་མ་ལྟ་བུའི་དོན་དེ་ཁོ་ན་ལ་ཆོས་ཤིན་
ཏུ་འཐད་དོ་སྙམ་དུ་ངེས་པ་དྲང་བར་བྱ་སྟེ། ཞེས་དང་། འདིར་ལྟདེ་རང་གི་བདག་ཉིད་ནི། ། དེ་ལ་ལྟ་བ་ཉིད་
མ་ཡིན} ། ཞེས་སོགས་ཀྱིས་མིག་གིས་གཟུགས་ལ་རང་བཞིན་གྱིས་མི་ལྟ་སྟེ་ལྟ་ན་མིག་གིས་རང་ལའང་ལྟ་དགོས་
ན། ། མིག་གིས་མིག་ལ་ལྟ་མི་ནུས་པས་མི་གིས་གཟུགས་ལ་ལྟ་བ་རང་བཞན་གྱིས་མེད་ལ། དེ་བཞིན་དུ་རྣ་བས་
270



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
སྒྲ་ཉན་པ་སོགས་ལ་ཡང་སྦྱར་ནས་འཆད། བསྡུ་ན་ལྟ་བོ་ལྟ་བ་ལ་བརྟེན་ཞིང་། ། ལྟ་བོ་ཉིད་ཀྱང་ལྟ་བོ་ལ། །
བརྟེན་ནས་འབྱུང་བ་མ་གཏོགས་པར། ། འགྲུབ་པའི་རྒྱུ་ནི་མ་མཐོང་ངོ༌། ། ཞེས་གསུངས་པ་ལྟར་མིག་གིས་
གཟུགས་ལ་ལྟ་བ་སོགས་ཕན་ཚུན་ལྟོས་ནས་འབྱུང་བ་ལས་རང་གི་ངོ་བོས་མ་གྲུབ་པར་ངེས་པར་བྱའོ། །༧རབ་
བྱེད་བཞི་བར་ཕུང་སོགས་བརྟག་པའི་སྐབས་སུ། མདོ་ལས། གཟུགས་ནི་དབུ་བ་བརྡོས་པ་འདྲ། ། ཚོར་བ་ཆུ་
བུར་དག་དང་མཚུངས། ། འདུ་ཤེས་སྨིག་རྒྱུ་འདྲ་བ་སྟེ། ། འདུ་བྱེད་རྣམས་ནི་ཆུ་ཤིང་བཞིན། ། རྣམ་ཤེས་རྒྱུ་
མ་ལྟ་བུ་ཞེས། ། ཉི་མའི་གཉེན་གྱིས་བཀའ་སྩལ་ཏོ། ། ཞེས་ཕུང་པོ་ལྔ་རང་བཞིན་གྱིས་མེད་པའི་དབུ་བ་བརྡོས་
པ་སོགས་དང་འདྲ་བར་བཤད་དེ། བདག་གམ་གཟུགས་ལྟ་བུ་གཅིག་རང་བཞིན་གྱིས་མ་གྲུབ་པར་རྟོགས་ན་
དེའི་རིགས་པ་གཞན་སྦྱར་ན་ཤེས་དགོས་ཤིང་ཤེས་པར་ཡང་ནུས་ཏེ། ཏིང་ངེ་འཛིན་རྒྱལ་པོ་ལས། ཇི་ལྟར་ཁྱོད་
ཀྱིས་བདག་གི་འདུ་ཤེས་ནི། ། ཤེས་པ་དེ་བཞིན་ཀུན་ལ་བློས་སྦྱར་བྱ། ། ཞེས་དང༌། སྡུད་པ་ལས་ཀྱང་།
བདག་ཅི་འདྲ་བ་དེ་འདྲར་སེམས་ཅན་ཐམས་ཅད་ཤེས། ། སེམས་ཅན་ཐམས་ཅད་ཅི་འདྲ་དེ་འདྲར་ཆོས་ཀུན་
ཤེས། ། ཞེས་དང་། བཞི་བརྒྱ་པ་ལས་ཀྱང་། གཅིག་གི་ལྟ་བ་གང་ཡིན་པ། ། དེ་ནི་ཀུན་གྱི་ལྟ་བོ་ཡིན། ། ཞེས་
དང་། དངོས་གཅིག་དངོས་པོ་ཀུན་གྱི་ངོ་བོ་ཉིད། ། དངོས་ཀུན་དངོས་པོ་གཅིག་གི་ངོ་བོ་ཉིད། ། གང་གིས་
དངོས་གཅིག་དེ་བཞིན་ཉིད་མཐོང་བ། ། དེ་ཡིས་དངོས་པོ་དེ་བཞིན་ཉིད་དུ་མཐོང་། ། ཞེས་གསུངས་པ་
རྣམས་འདྲའོ། ། མདོར་ན་འདིར། གཟུགས་ཀྱི་རྒྱུ་ནི་མ་གཏོགས་པར། ། གཟུགས་ནི་དམིགས་པར་མི་འགྱུར་
ཞིང་། ། ཞེས་སོགས་ཀྱིས་རྒྱུ་ གཟུགས་འབྱུང་བ་བཞི་ མ་ལྟོས་པའི་འབྲས་གཟུགས་རྣམས་མེད་ཅིང་འབྲས་
གཟུགས་ལ་མ་ལྟོས་པའི་རྒྱུ་གཟུགས་ཀྱང་མེད་པས་འབྱུང་བ་དང་འབྱུང་འགྱུར་རྣམས་རང་བཞིན་གྱིས་མེད་ཅེས་
འཆད་པ་ལྟར་རོ། ། ། ། །
རབ་བྱེད་ལྔ་བར་ཁམས་བརྟག་པའི་སྐབས་སུ་འགྲེལ་བར། ཁམས་རྣམས་ཀྱི་མཚན་མཚོན་དང་དངོས་པོ་
ཡོད་མེད་གསུངས་པ་ལ་མིང་གི་ཐ་སྙད་ཀྱི་དབང་གིས་བཞག་པ་ཙམ་མ་ཡིན་པར་རང་གི་ངོ་བོས་དབང་གིས་ཡོད་
ན། མཚན་མཚོན་ལ་སོགས་པར་བཞག་ཏུ་མི་རུང་བར་རིགས་པས་གཏན་ལ་ཕབ་པའི་དོན་ངེས་པར་བྱ། དེ་
ནས་མིང་གི་ཐ་སྙད་ཀྱི་དབང་གིས་བཞག་པ་ཙམ་ལ་མཚན་མཚོན་དང་དངོས་པོ་ཡོད་མེད་དུ་འཇོག་པ་ཆེས་
འཐད་པའི་ཚུལ་གྱིས་བདེན་པ་གཉིས་ཀྱི་དོན་རྣམས་ངེས་པར་བྱའོ་ཞེས་གསུངས་པ་ལྟར་ཤེས་དགོས་ལ། འདིའི་
སྐབས་སུ་རྩ་བར་ན་མ་མཁའི་མཚན་ཉིད་སྔ་རོལ་ན། ། ནམ་མཁའ་ཅུང་ཟད་ཡོད་མ་ཡིན། ། ཞེས་སོགས་
འབྱུང་བ་འདི། ས་ཁམས་སོགས་ལ་སྦྱོར་བར་གསུངས་ཏེ། ས་ཡི་མཚན་ཉིད་སྔ་རོལ་ན། ། ཞེས་སོགས་སུ་
271



༄༅: ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདོན་པ་བསྒྱུར་བའོ། ། ནམ་མཁའི་མཚན་ཉིད་ནི་ཐོགས་བཅས་བཀག་པ་འམ་མ་སྒྲིབ་པའི་རང་བཞིན་ཅན་གྱི་
སྟོང་ཆ་དང་། སའི་མཚན་ཉིད་ནི་སྲ་བ་སོགས་སུ་གྲགས་པ་ལྟར་རོ། །༧། ། རབ་བྱེད་དྲུག་པར་ཆགས་སོགས་
བརྟག་པའི་སྐབས་སུ། ། མཇུག་བསྡུ་བ་ན། དེ་ལྟར་གང་ཆགས་བ་དང་གང་ལ་ཆགས་པ་དང་གང་གིས་ཆགས་
པ་སོགས་ཀུན་ནས་ཉོན་མོངས་ཕྱོགས་ཀྱི་ཆོས་གསུམ་དང་། གང་དད་པ་དང་གང་ལ་དད་པ་དང་གང་གིས་དད་
པ་སོགས་རྣམ་བྱང་ཕྱོགས་ཀྱི་ཆོས་གསུམ་རང་གི་ངོ་བོས་གྲུབ་པར་འཛིན་པའི་ཚུལ་ལྟར་ཡོད་ན་དེ་དག་གི་ཐ་སྙད་
བྱར་མེད་པར་རིགས་པས་གཏན་པ་ཕབ་པ་བཞིན་དུ་ངེས་པར་བྱ། དེ་ནས་དེ་དག་གི་ཐ་སྙད་ནི་ངེས་པར་ཁས་
བླང་དགོས་ལ་རང་གི་ངོ་བོས་གྲུབ་པ་ལ་བཞག་ཏུ་མེད་པ་ན་རང་བཞིན་གྱིས་སྟོང་བ་ཁོ་ན་ལ་དེ་དག་གི་རྣམ་གཞག་
རྣམས་ཆོས་འཐད་དོ་སྙམ་དུ་རྟེན་འབྱུང་གི་ངེས་པ་དྲང་བར་བྱ་སྟེ། ཆགས་པ་འདོད་ཆགས་ལ་བརྟེན་ཞིང་། །
ཞེས་སོགས་སུ་འདོན་པ་བསྒྱུར་བ་འདི་ཉིད་ལྟར་ཁས་བླང་ངོ་ཞེས་གསུངས་པ་ལྟར་ཤེས་པར་བྱའོ། ། བསྒྱུར་ཚུལ་
ནི་རྩ་བར་གལ་ཏེ་འདོད་ཆགས་སྔ་རོལ་ན། ། འདོད་ཆགས་མེད་པའི་ཆགས་ཡོད་ན། ། ཞེས་ སོགས་ཀྱི་
འབྱུངབ་ནི་གཞན་ལ་སྦྱར་ན། གལ་ཏེ་ཆགས་པའི་སྔ་རོལ་ན། ། ཆགས་མེད་འདོད་ཆགས་ཡོད་ན་ནི། ། ཞེས་
སོགས་དང་། གལ་ཏེ་ཞེ་སྡང་སྔ་རོལ་ན། ། ཞེ་སྡང་མེད་པའི་སྡང་ཡོད་ན། ། ཞེས་སོགས་སུ་བསྒྱུར་བར་
བྱའོ། ། ། །།
རབ་བྱེད་བདུན་པར་སྐྱེ་གནས་འཇིགས་གསུམ་བརྟག་པའི་སྐབས་སུ་རྩ་བར། སྐྱེ་བ་འདི་ནི་མ་སྐྱེས་
པས། ། ཞེས་སོགས་ཀྱིས་སྐྱེ་གནས་འཇིག་གསུམ་ཕན་ཚུན་བརྟེན་ནས་བཞག་པའི་ཕྱིར་རང་བཞིན་གྱིས་མེད་
པར་བཤད་དེ། སྤྱི་དོན་ལ་འགྲེལ་བར་སྤྱིར་སྐྱེ་རྒྱུའི་སྣམ་བུ་བྱེད་པ་བོ་རྟེན་ཡིན་པ་དང་དེའི་སྐྱེ་བ་དེ་ལ་བརྟེན་
པའི་བྱ་བ་ཡིན་པ་དང་། སྣམ་བུ་སྐྱེ་བ་ལ་མངོན་དུ་ཕྱོགས་པའི་དུས་སུ་བྱེད་པ་བོ་རྟེན་སྣམ་བུ་མེད་ཅིང་དེའི་སྐྱེ་
བའི་བྱ་བ་ཡོད་པར་ཡང་རང་གཞན་གཉིས་གས་འདོད་དགོས་མོད་ཀྱང་
། སྣམ་བུ་སྐྱེ་བ་དོན་དམ་པར་གྲུབ་ན་ནི་
དེ་གཉིས་རྟེན་བརྟེན་པ་ཡིན་པ་དེ་རང་གི་ངོ་བོ་ཉིད་ཀྱིས་གྲུབ་པའི་རང་བཞིན་ཡིན་པས་དུས་ནམ་ཡང་དེ་ལ་མི་
འཁྲུལ་དགོས་པའི་ཕྱིར་དུས་དེར་ཡང་སྣམ་བུ་ཡོད་པས། སྐྱེས་པའི་སྔ་རོལ་དུ་གྲུབ་ཟིན་སླར་ཡང་སྣམ་བུ་རང་སྐྱེ་
དགོས་པར་འགྱུར་སྟེ་བར་ཡང་བཤད་ཟིན་ཏོ། ། འདི་མགོ་མཇུག་ཀུན་ཏུ་འབྱུང་བའི་རིགས་པ་གནད་ཆེ་བ་ཞིག་
ཏུ་སྣང་ངོ༌། །ཞེས་དང་། འདིར་རྒྱུན་དང་སྐད་ཅིག་མ་གང་ལ་ཡང་རང་གྲུབ་པའི་དུས་ལས་དུས་གཉིས་པར་
གནས་པ་ནི་ཐ་སྙད་དུ་ཡང་མེད་པས། མི་རྟག་པའི་མཚན་ཉིད་དུ་གསུངས་པའི་སྐད་ཅིག་མ་ནི་རང་གྲུབ་པའི་
དུས་ལས་དུས་གཉིས་པར་མི་སྟོང་བ་ཡིན་གྱི། ལུང་ཙམ་ཞིག་ལས་མི་སྡོད་པ་ནི་སྐད་ཅིག་མའི་དོན་མིན་ནོ། །
272



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
དེའི་ཕྱིར་ལོ་རྫོགས་པ་ལ་ཟླ་བ་བཅུ་གཉིས་རྫོགས་དགོས་ཤིང་དེའི་འོག་ཏུ་ལོ་དེ་མི་གནས་པས་རྒྱུན་ཐམས་ཅད་
རང་གྲུབ་པའི་དུས་ལས་དུས་གཉིས་པར་མི་སྡོད་པའི་སྐད་ཅིག་མ་ཡིན་ནོ། ། དཔེར་ན། སྒྲས་ཁྱད་པར་བྱས་
པའི་མི་རྟག་པ་བུམ་པ་ལ་རྗེས་སུ་མི་འགྲོ་ཡང་མི་རྟག་པ་ནི་སྒྲ་བུམ་གཉིས་ཀ་ལ་རྗེས་སུ་འགྲོ་བ་བཞིན་དུ། དུས་
སྔོན་ཡོད་པའི་བུམ་པ་དུས་ཕྱི་ན་མེད་ཀྱང་བུམ་པ་དུས་སྔ་ཕྱི་གཉིས་སུ་གནས་པ་ཡང་མི་འགལ་ལོ། ། དེས་ནི་འདྲ་
པའི་གནས་པ་དང་དངོས་པོ་ཐམས་ཅད་རང་དུས་ན་གནས་པ་དང་ས་ལ་གནས་པ་ལྟ་བུའི་གནས་པ་ནི་ཐ་སྙད་དུ་
ཡོད་པས་ངོ་བོ་ཉིད་ཀྱིས་ཡོད་པ་དགག་པར་བྱའོ། ། ཞེས་དང་། འདིར་ལོ་ཕྱི་མ་གསར་མ་ཐག་པའི་ཚེ་ལོ་དེ་
རིལ་པོ་མ་རྫོགས་ཀྱང་ལོ་དེ་གྲུབ་ཅེས་འདོད་པ་འམ། ཡང་ན་དེའི་སྟོབས་ཀྱིས་གྲུབ་ཅེས་ཁས་ལེན་དགོས་ཏེ།
གཞན་དུ་རྫོགས་མ་ཟིན་པར་དུའང་ལོ་དེ་ཡང་བཞག་དཀའོ། ། དེར་མ་ཟད་ཉིན་ཞག་གི་ཐོག་མར་ཤར་བའི་ཚེ་
ཡང་ཉི་མ་ཞག་མ་རྫོགས་ཀྱང་དེ་ཤར་བ་ན་ཉིན་ཞག་དེ་གྲུབ་པར་ཁས་ལེན་དགོས་མི་དགོས་པ་དང་། ཉི་མའི་
དཀྱིལ་འཁོར་ཤར་བ་ན་བགྲོད་པ་མ་རྫོགས་ཀྱང་ཉིན་མོ་དེ་གྲུབ་པར་ཁས་ལེན་མི་ལེན་སོགས་འདྲ་སྟེ། འོན་ཀྱང་
དེའི་དུས་སུ་གྲུབ་མ་གྲུབ་དང་དེ་སྟོབས་ཀྱིས་གྲུབ་མ་གྲུབ་གཉིས་མི་འདྲ་བས་དཔྱད་པར་བྱའོ། ། ཆ་ཅན་གྱི་ལོ་ཟླ་
ཞག་དུས་རྣམས་ནི་རང་གི་ཆ་ཤས་རྣམས་ཀྱི་སྟེང་དུ་བཏགས་པ་ཡིན་པས་དེ་རྣམས་ལ་རྗེས་སུ་འགྲོ་བར་འདོད་
དགོས་ཏེ། མཚོན་ན་ལོ་ནི་ཟླ་བ་བཅུ་གཉིས་ལ་རྗེས་སུ་འགྲོ་བ་དང༌། བུམ་པ་ནི་མཆུ་ཞབས་སོགས་ལ་རྗེས་སུ་
འགྲོ་བ་དང་། དངོས་པོ་ནི་ཀ་བུམ་སོགས་དངོས་པོ་བྱེ་བྲག་པ་ཐམས་ཅད་ལ་ཁྱབ་པའི་ཚུལ་གྱིས་རྗེས་སུ་འགྲོ་བ་
བཞིན་ནོ། ། འདི་འདྲིའི་རིགས་ཀྱི་དཔྱད་པ་མ་ཟད་མཐའ་མེད་ཀྱང་མང་དུ་དོགས་པས་དེ་ཙམ་མོ། ། རབ་
བྱེད་འདིར་གལ་ཏེ་མར་མེ་རང་དང་གཞན། ། སྣང་བར་བྱེད་པ་དེ་བཞིན་དུ། ། ཞེས་སོགས་ཀྱིས་མར་མེས་
མུན་པ་ཐ་སྙད་དུ་སེལ་ཡང་དོན་དམ་པར་མི་སེལ་བར་བཤད་པའི་འཕྲོས་སུ་ཡེ་ཤེས་ཀྱི་སྒྲིབ་པ་སྤོང་ཚུལ་ཞིག་
འགྲེལ་བར་འཆད་པ་ནི། གལ་ཏེ་གཉེན་པོ་ཡེ་ཤེས་ཀྱིས་སྤང་བྱ་སྤོང་བ་མར་མེས་མུན་པ་སེལ་པ་དང་འདྲ་ན་དེའི་
ཚུལ་ཇི་ལྟར་ཡིན་སྙམ་ན། ཡུལ་གཅིག་ན་སྣང་བ་སྐྱེ་བ་ལ་མངོན་དུ་ཕྱོགས་པའི་སྐྱེ་བཞིན་པ་དང་། མུན་པ་
འགག་པ་ལ་མངོན་དུ་ཕྱོགས་པ་གཉིས་དུས་མཉམ་པས་སྣང་བ་སྐྱེས་པ་དང་མུན་པ་འགགས་པ་གཉིས་ཀྱང་དུས་
་ མཉམ་མོ། ། དེ་ལྟར་ན་ཡུལ་དེ་ན་མར་མེའི་དུས་ན་དེའི་གསལ་བྱའི་མུན་པ་མེད་ཀྱང་མར་མེ་མུན་པ་སེལ་བྱེད་དུ་
མི་འགལ་ཏེ། སྐད་ཅིག་མ་སྔ་མའི་དུས་ན་ཕྱི་མ་མེད་ཀྱང་སྔ་མ་ཕྱི་མ་སྐྱེད་བྱེད་དུ་མི་འགལ་བ་བཞིན་ནོ། ། ཞེས་
དང༌། དེའི་ཕྱིར་མཐོང་ལམ་གྱི་བར་ཆད་མེད་ལམ་དང་དེའི་སྤང་བྱ་མཐོང་སྤང་གཉིས་རྒྱུད་གཅིག་ལ་དུས་
གཅིག་ཏུ་མེད་ཀྱང་ལམ་སྤང་བྱ་དེ་སྤོང་བཞིན་པ་ཡིན་ལ། སྒོམ་ལམ་བར་ཆད་མེད་ལམ་གྱི་རང་གི་སྤང་བྱའི་སྒོམ་
273



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྤང་སྤོང་བ་ཡང་དེ་དང་འདྲའོ། ། ཞེས་དང༌། དེ་ལྟར་ཡིན་ཀྱང་བར་ཆད་མེད་ལམ་གྱི་དུས་ན་སྤང་བྱ་དེ་
སྤངས་པ་མིན་གྱི་རྣམ་གྲོལ་ལམ་གྱི་ཚེ་སྤངས་པ་ཡིན་ནོ། ། ཞེས་དང་། ཤེས་རྒྱུད་གང་ལ་མཐོང་སྤང་དང་སྒོམ་
སྤངས་ཀྱི་རིགས་འདྲ་ཕྱི་མ་བརྟེན་ནས་སྐྱེ་མི་རུང་དུ་སོང་བ་ནི་དེ་དག་སྤངས་པའི་དོན་ཡིན་ལ། དེ་ལ་སྤང་བྱའི་
ས་བོན་གྱི་སྔོན་དུ་གཉེན་པོ་སྔོན་དུ་འགྲོ་དགོས་ཏེ། སྔར་ལྟར་སྤངས་པའི་རྣམ་གྲོལ་ལམ་གཉེན་པོ་དེས་བྱས་པའི་
ཕྱིར་རོ། ། སྤང་གཉེན་ཡང་ལྷན་ཅིག་མི་གནས་འགལ་ཡིན་ལ། ལྷན་ཅིག་མི་གནས་པའི་ཚུལ་ཡང་ཚ་གྲང་ལྟར་
རྒྱུན་འགྲོགས་སུ་མི་རུང་བའི་སྒོ་ནས་མིན་གྱི། སྣང་མུན་ལྟར་དུས་ཀྱི་སྒོ་ནས་ལྷན་ཅིག་མི་གནས་པ་ཡིན་པའི་ཕྱིར་
རོ། ། ཞེས་གསུངས་པ་ལྟར་རོ། ། འདིར་སྒྲིབ་པའི་བག་ཆགས་གང་ལ་བསྒོ་བའི་གཞི་གསུངས་པའི་ཚིག
རྣམས་དྲངས་ན་མང་དུ་དོགས་པས་དོན་བསྡུ་ན། མཐོང་སྒོམ་བར་ཆད་མེད་ལམ་གཉིས་སུ་སྒྲིབ་པའི་བག་
ཆགས་བསྒོ་གཞི་ནི། ཀུན་གཞི་དང་ཉོན་ཡིད་དང་དབང་ཤེས་དང་ཡེ་ཤེས་ཀྱང་མི་རུང་བས་ཇི་ལྟར་ཞེ་ན། འདི་
ཉིད་ལས་ཐལ་འགྱུར་བའི་ལུགས་ལ་ཡང་བདག་གི་ཐ་སྙད་གང་ལ་འཇུག་པའི་གཞི་ཙམ་ཞིག་དེའི་ཚེ་སྒོམ་སྤངས་
ཀྱི་བག་ལ་ཉལ་གྱི་རྟེན་ཡིན་ལ། དེ་ཡང་ཤེས་རྒྱུད་ལ་བཏགས་པའི་ང་ཙམ་མམ་གང་ཟག་ཙམ་མོ། ། ཞེས་
གསུངས་ཏེ་མཐོང་སྤངས་ལའང་འདྲའོ། །འཇུག་འགྲེལ་ལས་གང་གིས་སེམས་ཀྱི་རྒྱུད་འབག་པར་བྱེད་ཅིང་སྒོ་
བར་བྱེད་ཅེས་སེམས་རྒྱུད་བག་ཆགས་ཀྱི་བསྒོ་གཞིར་བཤད་པ་དང་མི་འགལ་ཏེ། དེ་ཡང་སེམས་རྒྱུད་ལ་བརྟེན་
ནས་བཞག་པ་ཡིན་པའི་ཕྱིར་རོ། ། རབ་བྱེད་འདིར་ཞིག་པ་དངོས་པོར་སྒྲུབ་པའི་རིགས་པ་གསུངས་པ་ནི་འདི་
དང་འཇུག་པའི་རྣམ་བཤད་ལས་ཀྱང་ཤེས་པར་བྱའོ། །། ། །
རབ་བྱེད་བརྒྱུད་པར་བྱེད་པ་བོ་དང་ལས་བརྟག་པའི་སྐབས་སུ་རྩ་བར། བྱེད་པོ་ཡིན་པར་གྱུར་པ་དེ། །
ལས་སུ་གྱུར་པ་མི་བྱེད་དོ། ། ཞེས་སོགས་ཀྱིས་བྱེད་པ་པོ་དང་བྱེད་ལས་དང་བྱ་བའི་ལས་ཕན་ཚུན་ལྟོས་ནས་
བཞག་པས་རང་བཞིན་གྱིས་མེད་པར་བཤད་པའི་སྐབས་སུ་འགྲེལ་བར། དེས་ན་མེ་ཡང་དུ་བ་སྐྱེ་བ་ཡིན་པ་ལ་
བརྟེན་ནས་འཇོག་གི། རང་གི་ངོ་བོས་རང་དབང་དུ་གྲུབ་པ་མེད་པས་ལུགས་གཞན་ལས་མེ་དུ་བ་ལ་མི་ལྟོས་པར་
བཤད་པ་སོགས་དང་མི་འདྲའོ། ། རབ་བྱེད་ཐམས་ཅད་ལ་དེ་ལྟར་དུ་གོ་དགོས་པས་ཕན་ཚུན་ལྟོས་ནས་གྲུབ་
དགོས་པའི་ཕྱིར་ན་དེ་རྣམས་རང་རང་གི་ངོ་བོའི་དབང་གིས་ཡོད་པའི་ཚུགས་ཐུབ་པ་མེད་པས། བརྟེན་འབྱུང་
གི་གཏན་ཚིགས་ཉིད་ཀྱིས་རང་བཞིན་མེད་པ་འགྲུབ་པོ། ། དེ་ལྟ་ན་རྒྱུ་འབྲས་ཀྱི་ངེས་པ་དྲངས་པ་ཉིད་ལ་བརྟེན་
ནས་མཚན་མར་འཛིན་པའི་དམིགས་གཏད་ཐམས་ཅད་འཇིག་པར་བྱེད་པས། ཡང་དག་པའི་ལྟ་བའི་གོ་ས་རྟག་
ཆད་སྒྲོ་སྐུར་གྱི་མཐའ་ཐམས་ཅད་དེ་ནས་ཆོད་པ་ཡིན་ནོ། ། ཞེས་གསུངས་པ་ལྟར་རོ། ། མདོར་ན་ལས་སུ་གྱུར་
274



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
པའི་བྱ་བ་གང་ཡིན་པ་དེ་ནི་བྱེད་པ་བོ་ལ་བརྟེན་ནས་བཞག་ཅིང་། བྱེད་པ་བོ་ལ་ལས་སུ་བྱ་བ་དེ་དང་དེ་བྱས་པ་
སོགས་ཀྱི་སྒོ་ནས་ཐ་སྙད་བྱས་པ་སྟེ། གཅིག་ལ་ཅིག་ཤོས་མ་ལྟོས་པར་བཞག་མི་རུང་དེའི་ཕྱིར་བྱ་བྱེད་ཐམས་ཅད་
ཀྱང་རང་བཞིན་གྱིས་སྟོང་བར་བཤད་ཅིང་མཇུག་བསྡུ་ན། བྱེད་པོ་ལས་ལ་བརྟེན་བྱས་ཤིང་། ། ལས་ཀྱང་བྱེད་
པ་བོ་ཉིད་ལ། ། བརྟེན་ནས་འབྱུང་བ་མ་གཏོགས་པའི། ། འགྲུབ་པའི་རྒྱུ་ནི་མ་མཐོང་ངོའོ། ། ཞེས་པ་བཞིན་
ཤེས་པར་བྱའོ། །། །
རབ་བྱེད་དགུ་བར་སྔ་རོལ་ན་གནས་པ་བརྟག་པའི་སྐབས་སུ་ལྟ་དང་ཉན་ལ་སོགས་པ་དང་། ། ཚོར་བ་ལ་
སོགས་ཉིད་ཀྱི་ནི། ། སྔ་རོལ་གང་གནས་པ་དངོས་པོ། ། དེ་ནི་གང་གིས་གདགས་པར་བྱ། ། ཞེས་སོགས་ཀྱིས་
ལྟ་བ་དང་ཉན་པ་ལ་སོགས་པའི་སྔར་ལྟ་བ་བོ་དང་ཉན་པ་བོ་སོགས་མེད་ཅིང་ལྟ་བ་པོ་སོགས་ཀྱི་སྔ་རོལ་ན་ལྟ་བའི་
བྱ་བ་སོགས་མེད་པར་བཤད་ཀྱང་། ལྟ་བ་བོ་སོགས་ཀྱིས་རང་དུས་སུ་ལྟ་བ་སོགས་ཡོད་པས་ལྟ་བའི་བྱ་བ་སོགས་
ཀྱང་ཐ་སྙད་དུ་ཡོད་དེ་ཕན་ཚུན་ལྟོས་ནས་གྲུབ་པའི་ཕྱིར་ལྟ་བ་དང་ལྟ་བ་བོ་དང་ལྟ་བའི་བྱ་བ་སོགས་རང་བཞིན་
གྱིས་མེད་པར་འཆད་དོ། ། ཡང་འདིར་གཞན་སྡེས་མཐོང་བ་སོགས་ཀྱིས་གང་ཟག་ནི་གདོན་མི་ཟ་བར་ཁས་
བླངས་དགོས་ལ། འོན་ཀྱང་ཕུང་བོ་དང་ངོ་བོ་གཅིག་པ་མི་རུང་བར་མཐོང་ནས་ཕུང་པོ་ལས་ངོ་བོ་ཐ་དད་པའི་
གང་ཟག་གི་བདག་འདོད་པར་བྱེད་དོ། ། རང་གི་སྡེ་བ་གཞན་གྱིས་ནི་ལས་གསོག་པ་སོགས་ཀྱི་གང་ཟག་ཙམ་
ཞིག་ནི་གཞག་དགོས་པར་མཐོང་ཞིང་། ཕུང་པོ་ལས་ངོ་བོ་ཐ་དད་པའི་བདག་ཡོད་པ་ལ་གནོད་བྱེད་མཐོང་ནས་
ཚོགས་རྒྱུན་དང་ལུས་འདོར་ལེན་བྱེད་པའི་རྣམ་ཤེས་ཉིད་བདག་གམ་གང་ཟག་ཏུ་སྨྲ་བར་བྱེད་དོ། ། རང་ལུགས་
ནི་རང་འཛིན་ལྷན་སྐྱེས་ཀྱིས་ནི་གང་ལ་དམིགས་པའི་གཞིའི་དམིགས་པ་ནི་ང་དང་གང་ཟག་ཏུ་བཞག་དགོས་ལ།
ཞེས་དང་
། འཇིག་རྟེན་གྱི་ཐ་སྙད་ལ་ནི་ངའི་གཟུགས་དང་ངའི་སེམས་ཞེས་བདག་ནི་ཕུང་བོའི་རྗེ་བོ་དང་ཕུང་པོ་
ནི་དེའི་ཁོལ་ལྟར་འཇོག་པས། ཞེས་དང་། འཇིག་རྟེན་ན་ངའི་རྐང་ལག་སོགས་ན་བས་ང་ན་བར་འདོད་ཀྱང་
རྐང་ལག་སོགས་ལ་རང་མི་འཛིན་ཏེ། ལག་པ་ན་བ་དང་སོས་བས་བདག་དེ་ན་བ་དང་སོས་པར་འཇོག་པའི་དོན་
ཡིན་གྱི་ལག་པ་བདག་ཏུ་འཇོག་པ་མ་ཡིན་པའི་ཕྱིར། ལག་པ་ལྔ་ངའོ་སྙམ་དུ་མི་འཛིན་པའི་ཕྱིར་རོ། ། ལྷས་
བྱིན་གྱི་དུས་སྔ་ཕྱིའི་བདག་སོ་སོར་མ་ཕྱེ་བར་ངའོ་སྙམ་དུ་འཛིན་པའི་དམིགས་པའི་གཞིར་གྱུར་པའི་བདག་ནི་
ཐོགས་མ་མེད་པ་ནས་ཞུགས་པའི་ང་ཙམ་ཡིན་ལ། ལྷ་ལ་སོགས་པའི་ཡུམ་བླངས་དུས་ཀྱི་འགྲོ་བ་སོ་སོའི་བདག་
རྣམས་ནི་སྔ་མའི་བྱེ་བྲག་རེ་རེའོ། ། ལྷས་བྱིན་གྱིས་སྐྱེ་བ་སོ་སོར་ཕྱེ་བའི་བདག་ལ་ངའོ་སྙམ་དུ་བཟུང་བའི་བདག་
ནི་ཚེ་རེ་རེའི་བདག་ཕྱོགས་རེ་བ་ཡིན་ནོ། ། ཞེས་དང་། དེ་འདྲའི་བདག་གམ་ང་ཙམ་དེ་ཐ་སྙད་བཏགས་པ་
275



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཙམ་ལས་རང་ངོས་ནས་གྲུབ་པ་མེད་ཀྱང་མི་འགལ་ཏེ། བུམ་སོགས་ཀྱང་ང་ལྟར་བཏགས་དོན་རིགས་པས་
བཙལ་བའི་ཚེ་མི་རྙེད་ཀྱང་ཐ་སྙད་དུ་ཡོད་པར་འཇོག་ནུས་སུ་སོང་བ་མཚུངས་པའི་ཕྱིར་རོ། ། བཞི་བརྒྱ་བ་ལས།
ཁྱོད་ཀྱི་བདག་གང་ངའི་བདག་མིན། ། དེས་དེ་བདག་མིན་མ་ངེས་ཕྱིར། ། ཞེས་སོགས་ཀྱིས་དོན་འཆད་པ་ན་
བདག་དེ་རང་གི་ངོ་བོས་ཡོད་ན་གང་ཟག་གཅིག་གིས་དེ་ལ་ངའོ་སྙམ་དུ་འཛིན་པ་བཞིན་དུ་ཐམས་ཅད་ཀྱིས་ཀྱང་
འཛིན་པའི་ངེས་པ་དགོས་པ་ལས་ཁྱོད་ཀྱི་ངར་འཛིན་སྐྱེ་བའི་བདག་དེར་ང་ལ་ངར་འཛིན་མི་སྐྱེ་བའི་ཕྱིར་རོ། །
ཞེས་གསུངས་པ་ལྟར་ཤེས་པར་བྱའོ། །། །།
རབ་བྱེད་བཅུ་བར་མེ་དང་བུད་ཤིང་བརྟག་པའི་སྐབས་སུ་རྩ་བར། བུད་ཤིང་གང་དེ་མེ་ཡིན་ན། ། བྱེད་
པ་བོ་དང་ལས་གཅིག་འགྱུར། །གལ་ཏེ་བུད་ཤིང་མེ་གཞན་ན། ། ཤིང་མེད་པར་ཡང་འབྱུང་བར་འགྱུར། །
ཞེ་སོགས་ཀྱིས་མེ་དང་བུད་ཤིང་ཕན་ཚུན་ལྟོས་པ་ཡིན་ཏེ། བུད་ཤིང་ཞེས་པ་ནི་མེ་འབྱུང་བའི་རྒྱུ་ཡིན་པས་བཞག་
ལ་མེ་ཡང་བུད་ཤིང་ལ་བརྟེན་ནས་འབྱུང་བས་ཕན་ཚུན་ལྟོས་ནས་བཞག་པ་ཙམ་ཡིན་པའི་ཕྱིར་རང་བཞིན་གྱིས་
མ་གྲུབ་པར་ངེས་སོ་ཞེས་སྟོན་ཏེ། སྐབས་འདིའི་བུད་ཤིང་ནི་ཤིང་ཁོ་ན་བྱ་བའི་ངེས་པ་མེད་དོ། ། ཤིང་ཡིན་
ཀྱང་རང་འབྲས་མེའི་རྒྱུར་མི་འགྱུར་བ་ནི་བུད་ཤིང་དུ་མི་རུང་སྟེ། གཞན་དུ་ན་ས་རྡོ་ཐམས་ཅད་བུད་ཤིང་དུ་ཐལ་
བར་གསུངས་པའི་ཕྱིར་རོ། ། འདིར་མེ་ཉིད་བུད་ཤིང་མིན་ལ། མེ་བུད་ཤིང་ལ་ལྟོས་མེད་ཀྱི་གཞན་ཡང་མིན་
ཞིང་། མེ་བུད་ཤིང་དང་ངོ་བོ་ཉིད་ཀྱིས་མི་ལྡན་པ་དང་། མེ་ལ་བུད་ཤིང་ངོ་བོ་ཉིད་ཀྱིས་མ་བརྟེན་པ་དང༌།
བུད་ཤིང་ལ་ཡང་མེ་ངོ་བོ་ཉིད་ཀྱིས་མིན་པའི་ཚུལ་གྱིས་འཚོལ་ལུགས་རྣམ་པ་ལྔ་བཤད་ནས་དེ་གང་ཟག་དང་ཕུང་
བོ་དང་བུམ་སྣམ་སོགས་གཞན་རྣམས་ལ་སྦྱོར་བར་གསུངས་པ་ལྟར་ཤེས་པར་བྱའོ། །། །
རབ་བྱེད་བཅུ་གཅིག་པར་སྔོན་དང་ཕྱི་མཐའ་བརྟག་པའི་སྐབས་ སུ་ རྩ་བར། དེ་ལ་སྔོན་དང་ཕྱི་མ་
མེད། ། འཁོར་བ་ཐོག་མ་ཐ་མ་མེད། ། ཅེས་པའི་དོན་བུད་དྷ་པཱ་ལི་ཏ་ལས། དོན་དམ་བསྟན་པའི་དབང་གིས་
ནི། ། དེ་ལ་སྔོན་མེད་ཕྱི་མ་མེད། ། ཅེས་གསུངས་པ་ལྟར་དྲངས་ནས་དོན་དམ་པར་འཁོར་བ་ལ་ནི་ཐོག་མཐའ་
གཉིས་ཀ་མེད་ཀྱང་། བཞི་བརྒྱ་བ་ལས། ཇི་ལྟར་ས་བོན་མཐའ་མཐོང་ཞིང༌། ། དེ་ལ་ཐོག་མ་ཡོད་མིན་
ལྟར། ། ཞེས་སོགས་དྲངས་ནས་ཀུན་རྫོབ་ཏུ་འཁོར་བ་ལ་ཐོག་མའི་མཐའ་མེད་ཀྱང་ཕྱི་མའི་མཐའ་ཡོད་པར་
གསུངས་ཏེ། འདིར་དངོས་པོའི་དེ་ཁོ་ན་ཉིད་སེམས་པའི་དབང་དུ་བྱས་ན་ཐོག་མཐའ་མེད་པར་འདྲ་ཡང་ཐ་
སྙད་དུ་ཐོག་མཐའ་ཡོད་མེད་མི་འདྲའོ། ། ཞེས་གསུངས་པ་ལྟར་རོ། ། འོན་ཀྱང་འཁོར་བ་ལ་ཕྱི་མཐའ་ཡོད་
པས་འཁོར་མཐའ་ཡོད་པའི་གོ་ཆོད་མི་ཆོད་འདོད་པའི་ཚུལ་གཉིས་ཡོད་ཀྱང་། རང་ལུགས་ནི་གོ་ཆོད་པའི་
276



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
ལུགས་ལྟར་ཡིན་ནོ། ། སྐབས་འདིར་དཔེར་ན་ཚེ་སྔ་མར་ལྷ་ཚེ་འཕོས་ནས་འདིར་མིར་སྐྱེས་པའི་མི་དེ་སྐྱེ་བ་སྔ་
མར་མ་ཤི་བར་འདིར་སྐྱེས་པ་ཡིན་ཀྱང་ཞེས་དང་། ཚེ་འདིར་མིར་སྐྱེས་པ་དེ་ཚེ་སྔ་མར་ཤི་བར་འདོད་ན་ནི་ཤིན་
ཏུ་མི་རིགས་ཏེ། ཚེ་སྔ་མར་དེ་མེད་པའི་ཕྱིར་དང་ཚེ་སྔ་མར་ཤི་བ་དེ་ལྷ་ཤི་བ་མ་ཡིན་པར་འགྱུར་བའི་ཕྱིར་རོ། །
ཚེ་འདིར་སྐྱེས་པ་དེ་ཉིད་སྔ་མར་ཤི་བ་ཡིན་ན། འདིར་ཤི་བ་དེ་ཉིད་ཕྱི་མར་སྐྱེ་བར་འགྱུར་བས་འགྲོ་བ་གང་ཤི་བ་
དེ་ཉིད་འགྲོ་བ་དེར་སྐྱེ་དགོས་པར་འགྱུར་རོ། ། ཞེས་འབྱུང་བའི་རྗེའི་གསུང་འདི་རིགས་པ་ཕྲ་བའོ། །ཡང་ཚེ་
གཅིག་གི་སྐྱེ་འཆི་ལ་སྔ་ཕྱི་ཡོད་ཀྱང་རྒྱུད་གཅིག་གི་སྐྱེ་འཆི་གཉིས་ལ་སྔ་ཕྱི་མེད་པར་གསུངས་ཏེ། ཡོད་ན་སྐྱེ་བ་སྔ་
དགོས་ནའང་སྐྱེ་བའི་སྔོན་དུ་འཆི་བ་ཞིག་མ་སོང་ན་སྐྱེ་བ་དེ་རྒྱུ་མེད་དུ་ཐལ་བའི་གནོད་པ་བསྟན་པའི་ཕྱིར་རོ། །
ཚེ་འདིའི་མི་དེ་ཚེ་འདིར་འཆི་དགོས་པས་ཚེ་སྔ་མ་ནས་ཤི་བ་མིན་ཀྱང་། དེ་ཉིད་ཀྱི་ཚེ་སྔོན་མའི་མི་འམ་ལྷ་སོགས་
གང་རུང་ཞིག་ཤི་ནས་འདིར་སྐྱེས་ཞེས་འདོད་དགོས་ཏེ། དེའི་རིགས་པ་གཞན་ལ་འཁྱེར་ཚུལ་ཡང་ཤེས་དགོས་
ལ། དེའི་ཚེ་ཚེ་སྔ་མའི་སྐྱེ བ་དྲན་ལུགས་ཀྱང་ཤེས་དགོས་སོ། ། འོ་ན་དེ་ཇི་ལྟར་ཞེ་ན། སྐབས་འདིར་ཊིཀྐར་
གསུངས་པའི་དཔེ་ནི། སྒྲ་ལྟ་བུ་ཅིག་སྔར་རྟོག་པར་ཁས་བླངས་ལ། ཕྱིས་སྔར་གྱི་ཁས་བླངས་མ་དྲན་པར་མི་རྟག་
པར་ཁས་བླངས་ན། རྩོད་ཟླས་འགལ་བར་བསྒྲིག་པ་ལ་ཚེ་དྲན་པར་འགྱུར་ལ། དེའི་ཚེ་ང་ལ་སྔར་རྟག་པར་ཁས་
བླངས་འདུག་སྙམ་དུ་དྲན་གྱི། དུས་ཕྱི་མིའི་ཚེ་ན་ཡོད་པའི་ང་འདིས་སྔར་རྟག་པར་ཁས་བླངས་སོ་སྙམ་དུ་མི་དྲན་
ནོ། ། ཞེས་པ་ནས། དེ་བཞིན་དུ་ཚེ་འདིའི་མི་ལྷས་བྱིན་གྱིས་སྔོན་གྱི་སྐྱེ་བ་དྲན་པ་ན་ང་སྔར་དེ་དང་དེར་སྐྱེས་
འདུག་སྙམ་དུ་དྲན་པ་ཡིན་གྱི། ཚེ་འདིའི་དུས་ཀྱི་ཁྱད་པར་དུ་བྱས་ནས་ང་སྔར་དེ་དེར་སྐྱེས་འདུག་སྙམ་དུ་མི་དྲན་
ནོ། ། དེས་ན་ཚེ་འདིའི་ལྷས་བྱིན་གྱིས་གང་ལ་དམིགས་ནས་ངའོ་སྙམ་པ་སྐྱེ་བའི་དམིགས་པའི་གཞིར་གྱུར་པའི་
བདག་ནི་ཚེ་སྔ་མ་རྣམས་སུ་ཡོད་པས་དེ་ལྟར་དྲན་པ་མི་འགལ་ལ། ཚེ་འདིའི་ལྷས་བྱིན་ཚེ་སྔ་མར་ཡོད་ན་རྟག་
པར་འགྱུར་བ་དང་མི་འདྲའོ། ། དེ་བཞིན་དུ་མ་འོངས་པའི་སྐྱེ་བ་ལ་ཡང་ཚེ་འདིའི་དུས་ཀྱི་གང་ཟག་དེ་ཉིད་སྐྱེ་བ་
ཕྱི་མར་མི་འགྲོ་ཡང་ངའོ་སྙམ་པའི་དམིགས་པ་ང་ཙམ་ཞིག་དེར་ཡང་རྗེས་སུ་འགྲོ་བས། རང་ཉིད་སྐྱེ་བ་ཕྱི་མར་
སྡུག་བསྔལ་གྱིས་དོགས་ནས་དེའི་རྒྱུ་མི་དགེ་བ་སྤོང་པ་དང་བདེ་བར་བྱ་བའི་ཕྱིར་དུ་འདིར་དགེ་བ་ལ་བརྩོན་པ་
ཡང་འཐད་དེ། དཔེར་ན་དེ་རིང་གི་དུས་ཀྱི་མི་འདི་སང་གི་དུས་སུ་མེད་ཀྱང་སང་བཀྲེས་སྐོམ་གྱི་སྡུག་བསྔལ་བྱུང་
གི་དོགས་ནས་དེ་རང་ནས་བཟའ་བཏུང་སོག་པ་དང་། རྒས་པའི་ཚེ་སྡུག་བསྔལ་གྱིས་དོགས་ནས་གཞོན་དུས་
ནོར་སོགས་པ་བཞིན་ནོ། ། འདི་ཐམས་ཅད་ཀྱང་ཡུལ་དུས་འདིའི་བདག་ཅེས་སོ་སོར་མི་འབྱེད་པར་སྤྱིར་བདག་
བདེ་བ་ཐོབ་པ་དང་སྡུག་བསྔལ་དང་བྲལ་བར་འདོད་ནས་བྱེད་ལ། བདག་ཙམ་ཡང་དེ་དག་རྗེས་འགྲོ་བས་ངེས་
277



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡུལ་ལ་འཁྲུལ་བ་ཡང་མིན་ནོ། ། དེས་ན་ངའོ་སྙམ་དུ་ཐ་སྙད་འདོགས་མཁན་གྱི་མི་དང་ཐ་སྙད་བཏགས་པའི་
གཞི་བདག་གཉིས་ཁྱབ་མཉམ་དུ་མི་བཟུང་བར་མི་དེ་བདག་དེའི་ཆ་གཅིག་ཡིན་པར་ཤེས་པར་གྱིས་ཤིག འདི་
རྣམས་ནི་རྟེན་འབྲེལ་སྤྱི་དང་ཁྱད་པར་དུ་ལས་དཀར་ནག་གི་འབྲས་བུ་བདེ་སྡུག་འབྱུང་བའི་ངེས་པ་ལ་ཁྱད་ཆེ་
བར་སྣང་བས་བཀོད་པའོ། ། ཞེས་གསུངས་པ་ལྟར་ཤེས་པ་གལ་ཆེའོ། ། ། ། །
རབ་བྱེད་བཅུ་གཉིས་པར་ལས་བདག་དང་གཞན་གྱིས་བྱས་པ་བརྟག་པའི་སྐབས་སུ་རྩ་བར། ཁ་ཅིག་
སྡུག་བསྔལ་བདག་གིས་བྱས། ། གཞན་གྱིས་བྱས་དང་གཉིས་ཀས་བྱས། ། ཞེས་སོགས་ཀྱིས་སྡུག་བསྔལ་རང་གི་
ཕུང་པོ་དང་ངོ་བོ་གཅིག་ཅིང་ཕུང་པོ་ལ་བརྟེན་ནས་བཏགས་པ་ཙམ་ཡིན་པས་རང་གིས་མ་བྱས་ལ་གཞན་གྱིས་
བྱས་ནས་སྟེར་བ་ལྟ་བུ་ཡང་མ་ཡིན་པས་གཞན་གྱིས་ཀྱང་མ་བྱས་སོ། ། ཡང་སྡུག་བསྔལ་བདག་ལས་མི་སྐྱེ་བས་
བདག་གིས་མ་བྱས་ཤིང་། གཞན་ལས་མི་སྐྱེ་བས་གཞན་གྱིས་ཀྱང་མ་བྱས་ལ། དེ་ལྟར་ན་གཉིས་ཀས་ཀྱང་མ་
བྱས་ཞིང་རྒྱུ་མེད་ལས་ཀྱང་སྐྱེ་བ་མ་ཡིན་ཞེས་འཆད་དོ། ། འོ་ན་ཇི་ལྟར་བྱས་ཞེ་ན་རྩ་བར། གལ་ཏེ་བདག་གིས་
བྱས་གྱུར་ན། ། དེ་ཕྱིར་བརྟེན་ནས་འབྱུང་མི་འགྱུར། ། གང་ཕྱིར་ཕུང་པོ་འདི་དག་ལ། ། བརྟེན་ནས་ཕུང་བོ་
དེ་དག་འབྱུང༌། ། ཞེས་གསུངས་པ་ལྟར་སྡུག་བསྔལ་སོགས་རྒྱུ་རྐྱེན་ལ་བརྟེན་ནས་འབྱུང་བ་ཡིན་ནོ་ཞེས་ཁས་
བླང་བར་བྱ་སྟེ། ཇི་སྐད་དུ། སྡུག་བསྔལ་བདག་གིས་བྱས་པ་དང་། ། གཞན་གྱིས་བྱས་དང་གཉིས་ཀས་
བྱས། ། རྒྱུ་མེད་པར་ནི་རྟོག་གེ་འདོད། ། ཁྱོད་ཀྱིས་བརྟེན་ནས་འབྱུང་བར་གསུངས། ། ཞེས་གསུངས་པ་ལྟར་
རོ། །
རབ་བྱེད་བཅུ་གསུམ་པར་འདུ་བྱེད་བརྟག་པའི་སྐབས་སུ། རྩ་བར་འདུ་བྱེད་ཐམས་ཅད་བསླུ་བའི་
ཆོས། ། དེས་ན་དེ་དག་བརྫུན་པ་ཡིན། ། ཞེས་གསུངས་པའི་དོན་འཆད་པ་ན། དེ་ལྟར་ན་རང་བཞིན་གྱིས་མ་
སྐྱེས་བཞིན་དུ་དེར་སྣང་བ་ནི། བསླུ་བ་དང་བཙུན་པའི་ལུང་གི་དོན་དུ་བཤད་དོ། ། ཞེས་འདིར་འདུས་བྱས་
ཐམས་ཅད་རང་བཞིན་གྱིས་མ་གྲུབ་བཞིན་དུ་རང་བཞིན་གྱིས་གྲུབ་པར་སྣང་བ་ནི་བརྫུན་པ་བསླུ་བའི་དོན་དུ་
འཆད་ལ། ཉན་ཐོས་སྡེ་བས་ནི་མི་རྟག་ཅིང་འཇིག་པའི་ཆོས་ཡིན་པས་ན་བསླུ་བ་དང་བཙུན་པའི་དོན་དུ་འདོད་
དེ་ཕྱོགས་གཅིག་གོ །འདུ་བྱས་ཐམས་ཅད་སླུ་བའི་ཆོས་ཡིན་པ་དང་ལས་འབྲས་མི་སླུ་བར་བཤད་པ་མི་འགལ་
ཏེ། ལས་འབྲས་མི་སླུ་བའི་དོན་ནི་རྒྱུ་ལས་འབྲས་སུ་སོ་སོར་མ་ནོར་བར་འབྱུང་བའི་དོན་ཡིན་པས་སོ། ། མདོ་
ལས། དགེ་སློང་དག་འདུས་བྱས་སླུ་བའི་ཆོས་ཅན་གང་ཡིན་པ་དེ་དག་ནི་བརྫུན་པ་ཡིན་ལ། མི་སླུ་བའི་ཆོས་
ཅན་མྱ་ངན་ལས་འདས་པ་ཡང་ཡིན་པ་དེ་ནི་དོན་དམ་པའི་བདེན་པའོ། ། ཞེས་འདུས་བྱས་རྣམས་སླུ་བའི་ཆོས་
278



༄༅། །དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
ཅན་དང་རང་བཞིན་གྱིས་སྟོང་བའི་དོན་དམ་བདེན་པ་ནི་མི་སླུ་བའི་ཆོས་སུ་གསུངས་པ་ལྟར་རོ། །
རབ་བྱེད་བཅུ་བཞི་བར་ཕྲད་པར་བརྟག་པའི་སྐབས་སུ། ། བརྒྱ་པ་ལས། གང་ལ་བརྟེན་ནས་འབྱུང་
ཡོད་པ། ། དེ་ནི་རང་དབང་མི་འགྱུར་རོ། ། འདི་ཀུན་རང་དབང་མེད་པ་སྟེ། ། དེས་ན་བདག་ནི་ཡོད་མ་
ཡིན། ། ཞེས་བདག་གམ་གང་ཟག་ནི་གཞན་ལ་བརྟེན་ནས་འབྱུང་བས་རང་དབང་དུ་གྲུབ་པ་མེད་ཅེས་བཤད་
པ་ནི་ཆོས་གཞན་ཐམས་ཅད་ལའང་སྦྱོར་རུང་ལ། ཆོས་གཞན་ཞིག་ཆོས་གཞན་པ་ ཅིག་དང་ཕྲད་ཅེས་པའི་
གཞན་དང་ཕྲད་པ་གཉིས་ཀའང་ལྟོས་ནས་གྲུབ་པས་རང་བཞིན་གྱིས་མེད་དེ། རྩ་བར། ཕྲད་འགྱུར་གཞན་
དང་གཞན་དུ་ན། ། ཞེས་སོགས་དང་། གལ་ཏེ་གཞན་ནི་གཞན་ལས་གཞན། ། ཞེས་སོགས་དང་། གང་ལ་
བརྟེན་ནས་གང་ཡིན་པ། ། དེ་ནི་དེ་ལས་གཞན་མི་འཐད། ། ཅེས་གསུངས་པའི་ཕྱིར་རོ། ། འདིར་འགྲེལ་
བར་བུམ་པ་སྣམ་བུ་ལས་གཞན་ཡིན་པ་དེ་སྣམ་བུ་ལ་ལྟོས་ལ། བུམ་པའི་ངོ་བོ་འགྲུབ་པ་སྣམ་བུ་ལ་མི་ལྟོས་པར་
གསུངས་པ་བཞིན་ལྟོས་འགྲུབ་ཡིན་མིན་གྱི་ཁྱད་པར་རྣམས་བྱེད་པར་བྱའོ། ། མགོ་མཇུག་ཀུན་ཏུ་འོང་བའི་
རིགས་པ་ཐུན་མོང་མ་ཡིན་པ་དཀའ་བའི་གནས་ཡིན་པས་ཡང་ཡང་དྲན་པར་བྱའོ། ། ཞེས་གསུངས་པ་ལྟར་ཤེས་
པ་གནད་ཆེའོ། །
རབ་བྱེད་བཅོ་ལྔ་བར་རང་བཞིན་བརྟག་པའི་སྐབས་སུ། རང་བཞིན་དག་ནི་བཅོས་མིན་དང་། །
གཞན་ལ་ལྟོས་པ་མེད་པ་ཡིན། །ཞེས་རང་བཞིན་དངོས་ནི་ཆོས་རྣམས་ཀྱི་རང་བཞིན་སྟོང་པ་ཉིད་དེ། དེ་ནི་རྒྱུ་
རྐྱེན་གྱིས་མ་བཅོས་པ་དང་། རིང་ཐུང་ལྟར་ལྟོས་པ་མེད་པ་དང་། དུས་གསུམ་དུ་ཡང་ཆོས་ཅན་རྣམས་ལ་མ་
འཁྲུལ་བར་གནས་ལ། མེ་ཚ་བ་དང་ཆུ་གཤེར་བ་སོགས་ནི་གནས་སྐབས་ཀྱི་རང་བཞིན་དུ་འཇིག་རྟེན་ན་གྲགས་
ཀྱང་རང་བཞིན་དངོས་མིན་ནོ། ། འདིར་མ་མཐོང་བ་ནི་མཐོང་བ་དམ་པའོ་ཞེས་པའི་དོན་འཆད་པ་ན་སྡུག་པ་
ལས་གཟུགས་རྣམས་མི་མཐོང་ཞེས་སོགས་ཀྱི་ལུང་དྲངས་པའི་དོན་བཤད་པའི་ཚིག་དོན་བསྡུས་ན། དཔེར་ན་
འཇིག་རྟེན་ན་ནམ་མཁའ་ལ་བལྟས་པའི་ཚེ་སྒྲིབ་བྱེད་ཀྱི་སྤྲིན་ལ་སོགས་པའི་ཐོགས་བཅས་ཀྱི་དངོས་པོ་མ་མཐོང་
བ་ན་ནམ་མཁའ་མཐོང་ཞེས་བརྗོད་པ་ལྟར། ཡེ་ཤེས་ཀྱིས་དགག་བྱ་བདེན་གྲུབ་མ་མཐོང་བ་ན་སྟོང་ཉིད་དོན་
དམ་བདེན་པ་མཐོང་ངོ་ཞེས་འཇོག་ཅེས་དོན་དང་སྦྱར་བ་ལྟར་ཤེས་དགོས་སོ། ། ཡང་རྩ་བར། ཡོད་ཅེས་བྱ་བ་
རྟོག་པར་འཛིན། ། མེད་ཅེས་བྱ་བ་ཆད་པར་ལྟ། ། ཞེས་སོགས་ཀྱིས་དངོས་པོ་སོགས་རང་བཞིན་གྱིས་གྲུབ་
པར་འདོད་ན་རྟག་མཐར་ལྟུང་ཞིང་། ཐ་སྙད་དུ་མེད་པར་འདོད་ན་ཆད་ལྟར་ལྟུང་ལ། འོན་ཀྱང་སྔོན་བྱུང་ད་
ལྟ་མེད་ཅེས་པ། ། དེས་ན་ཆད་པར་ཐལ་བར་འགྱུར། ། ཞེས་པས་སྔར་རང་བཞིན་གྱིས་གྲུབ་པར་ཁས་བླངས་
279



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་ཕྱིས་ཞིག་པའི་ཚེ་རང་བཞིན་གྱིས་གྲུབ་བཞིན་དུ་ཞིག་ཅེས་འདོད་ནའང་ཆད་བར་ལྟ་བར་གསུངས་སོ། །
ཡང་དབུ་མ་པའི་ལྟ་པ་ཁོ་ན་ལ་ཡོད་མེད་ཀྱི་མཐར་མི་ལྟུང་བ་དང་རྟག་ཆད་ཀྱི་སྐྱོན་དང་བྲལ་བ་ཡོད་ཀྱི་གཞན་ལ་
མ་ཡིན་ནོ། ། ཞེས་དང་། ཇི་སྲིད་དུ་རང་གི་ངོ་བོས་གྲུབ་པའི་རང་བཞིན་མེད་པ་ལ་ལས་འབྲས་དང་ཆིང་གྲོལ་
ལ་སོགས་པ་ཡོད་པར་འཇོག་མི་ཤེས་པ་དེ་སྲིད་དུ་རྟག་ཆད་ཀྱི་ལྟ་བ་སྤོང་ཚུལ་ཇི་འདྲ་བ་ཞིག་བྱས་ཀྱང་དེ་གཉིས་
ལས་མི་འདའ་སྟེ། ཞེས་གསུངས་པ་ལྟར་ཤེས་པར་བྱའོ། །
རབ་བྱེད་བཅུ་དྲུག་པར་བཅིངས་ཐར་བརྟག་པའི་སྐབས་སུ། རྩ་བར། གལ་ཏེ་འདུ་བྱེད་འཁོར་ཞེ་
ན། ། དེ་རྟག་ན་ནི་མི་འཁོར་ཏེ། ། མི་རྟག་ན་ཡང་འཁོ་མི་འགྱུར། ། ཞེས་སོགས་ཀྱི་དོན་བསྡུ་ན། ཐ་སྙད་དུ་
འདུ་བྱེད་ཀྱི་ཕུང་པོ་དང་བཅས་པའི་སེམས་ཅན་འཁོར་བར་འཁོར་ཞེས་འདོད་ཀྱང་
། འཁོར་བར་བཅིངས་པ་
དང་གྲོལ་བར་རང་བཞིན་གྱིས་མེད་དེ། རྟག་པའི་སེམས་ཅན་འཁོར་དུ་མི་རུང་ཞིང་བཅིང་བར་ཡང་མི་ནུས་ལ།
མི་རྟག་པའི་སེམས་ཅན་ངོ་བོ་ཉིད་ཀྱིས་འཁོར་བ་མ་ཡིན་ཏེ། སྐད་ཅིག་རེ་རེ་བཞིན་སྐྱེ་ཞིང་འཇིག་པས་སྔ་མ་སྔ་
མའི་དུས་ཀྱི་བདག་དེ་ཕྱི་མ་ཕྱི་མའི་དུས་ཀྱི་བདག་མ་ཡིན་པའི་ཕྱིར་རོ། ། དེ་བཞིན་དུ་འཆིང་བ་ཡང་མ་ཡིན་ཏེ།
སྐད་ཅིག་རེ་རེ་ལ་སྐྱེ་འཇིག་བྱེད་པའི་བདག་སྔ་ཕྱི་རྣམས་སོ་སོ་བ་ཡིན་པས་རེ་རེ་ནས་མ་བཅིངས་ལ། མ་བཅིངས་
ན་གྲོལ་བའང་མི་འཐད་པའི་ཕྱིར་རོ། ། གལ་ཏེ་ཡན་ལག་བཅིངས་པས་བདག་བཅིངས་པར་འཇིག་རྟེན་ན་
གྲགས་སོ་ཞེ་ན། ཐ་སྙད་དུ་ཡིན་མོད་ངོ་བོ་ཉིད་ཀྱིས་མིན་ཏེ། ཡན་ལག་ལྔ་བོ་བདག་མ་ཡིན་པའི་ཕྱིར་དང་།
ཡན་ལག་ཀྱང་རང་གི་ཆ་ཤས་ལ་བརྟེན་ནས་བཏགས་པས་ཆ་ཤས་ཐམས་ཅད་རེ་རེ་ནས་བཅིངས་པར་མི་ནུས་
པའི་ཕྱིར་རོ། ། གལ་ཏེ་རྒྱུན་དང་ཚོགས་པ་འཁོར་ཞིང་བཅིང་སོ་ཞེ་ན་མི་འཐད་དེ། རྒྱུན་དང་ཚོགས་པའང་ཆ་
ཤས་ལ་བརྟེན་ནས་བཞག་པའི་ཕྱིར་རོ། །
རབ་བྱེད་བཅུ་བདུན་པར་ལས་བརྟག་པའི་སྐབས་སུ་ལས་དགེ་སྡིག་གི་དབྱེ་བ་དང་། དེ་ལ་རྟག་ཆད་སྤོང་
ཚུལ་གཉིས་གསུངས་པའི་ཕྱི་མ་ལ་རྩོད་པ་དང་ལན་གཉིས། དང་པོ་རྩོད་པ་ནི། རྩ་བར། གལ་ཏེ་ལས་དེ་སྨིན་
བའི་དུས། ། བར་དུ་གནས་ན་རྟག་པར་འགྱུར། ། གལ་ཏེ་འགགས་ན་འགགས་གྱུར་པས། ། འབྲས་བུ་ཇི་
ལྟར་སྐྱེད་པར་འགྱུར། ། ཞེས་ལས་དགེ་སྡིག་གཉིས་བྱས་ནས་རྣམ་སྨིན་བྱུང་བའི་བར་ལ་གནས་ན་མི་འཇིག་པའི་
རྟག་པར་འགྱུར་ལ། དེའི་བར་དུ་མི་སྡོད་པར་སྔར་ནས་འཇིག་ན་ཆད་པར་འགྱུར་བས་དེ་གཉིས་ཀྱིས་འབྲས་བུ་
རྣམ་སྨིན་འབྱིན་པ་ཇི་ལྟར་འཐད་ཅེས་པའོ། ། ལན་ལ་གཞན་གྱི་ལན་དང་། རང་གི་ཐུན་མོང་མ་ཡིན་པའི་ལན་
གཉིས་ཀྱི་དང་པོ་ནི། བྱེ་བྲག་སྨྲ་བ་དང་མདོ་སྡེ་བ་དང་སེམས་ཙམ་པ་དང་རང་རྒྱུད་པ་རྣམས་ཀྱིས་ལན་འདེབས་
280



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
ཚུལ་གཙོ་ཆེ་ལ། ཕྱི་མ་ནི་ཐལ་འགྱུར་བའི་རང་ལན་ཏེ། དེ་ཡང་རྩ་བར། གང་ཕྱིར་ལས་ནི་སྐྱེ་བ་མེད། ། འདི་
ལྟར་རང་བཞིན་མེད་དེའི་ཕྱིར། ། ཞེས་ལས་རང་བཞིན་གྱིས་མ་སྐྱེས་པའི་རྒྱུ་མཚན་གྱིས་རང་བཞིན་གྱིས་མི་
འགགས་ལ། རང་བཞིན་གྱིས་མི་འགགས་པས་ཐ་སྙད་དུ་ལས་དང་དེའི་འབྲས་བུའི་བར་དུ་བསྐལ་པ་ལ་སོགས་
པས་ཆོད་ཀྱང་སྔར་འགགས་པའི་ལས་དེ་ལས་འབྲས་བུ་འབྱུང་བ་མི་འགལ་ལོ། ། འཇུག་པ་ལས། གང་ཕྱིར་
རང་བཞིན་གྱིས་དེ་མི་འགག་པ། ། དེ་ཕྱིར་ཕུན་གཞི་མེད་ཀྱང་འདི་ནུས་ཕྱིར། ། ལ་ལར་ལས་འགགས་ཡུན་
རིང་ལོན་ལས་ཀྱང་། །འབྲས་བུ་ཡང་དག་འབྱུང་བར་རིག་པར་གྱིས། ། ཞེས་དང་། དེ་བཞིན་འགགས་ཤིང་
རང་བཞིན་ཡོད་མེད་པའི། ། ལས་ལས་ཀྱང་ནི་འབྲས་བུ་ཡོད་པ་ཡིན། །ཞེས་སོགས་ཀྱིས་ཀྱང་ལས་སྔར་
འགགས་ཟིན་པ་ལས་ཕྱིས་རྣམ་སྨིན་འབྱིན་པར་བཞག་པ་བཞིན་ཤེས་པ་གནད་ཆེའོ། །
རབ་བྱེད་བཅོ་བརྒྱད་པར་བདག་དང་ཆོས་པ་རྟག་པའི་སྐབས་སུ། རྩ་བར། གལ་ཏེ་ཕུང་པོ་བདག་ཡིན་
ན། ། སྐྱེ་དང་འཇིག་པ་ཅན་དུ་འགྱུར། ། གལ་ཏེ་ཕུང་པོ་རྣམས་ལས་གཞན། ། ཕུང་པོའི་མཚན་ཉིད་མེད་
པར་འགྱུར། ། ཞེས་བདག་རང་གི་ཕུང་པོ་དང་རང་གི་མཚན་ཉིད་ཀྱིས་གྲུབ་པའི་གཅིག་ཡིན་ན། ཕུང་པོ་
རྣམས་སྐད་ཅིག་རེ་རེ་ལ་སྐྱེ་འཇིག་བྱེད་པ་ལྟར་བདག་ཀྱང་དེ་ལྟར་དུ་འགྱུར་ཞིང་། ཕུང་པོ་འདི་རྣམས་སྐྱེ་བ་ཕྱི་
མར་མི་འབྱུང་བ་ལྟར་བདག་ཀྱང་སྐྱེ་བ་ཕྱི་མར་མི་འབྱུང་བར་ཐལ་བར་འགྱུར་རོ། ། གཞན་ཡང་བདག་ཕུང་པོ་
དང་གཅིག་ཡིན་ན། བདག་ཕུང་པོའི་རྣམ་གྲངས་ཙམ་དུ་འགྱུར་བའི་ཕྱིར། ཉེ་བར་ལེན་པ་བོ་དང་གླིང་བྱའི་
རྣམ་གཞག་མི་འཐད་པ་སོགས་མང་ངོ༌། ། བདག་ཕུང་པོ་དང་རང་བཞིན་གྱིས་ཐ་དད་ན། ། དག་དེ་ཕུང་པོ་
འདུས་བྱས་སུ་མཚོན་པའི་མཚན་ཉིད་སྐྱེ་འཇིག་གནས་གསུམ་དང་མི་ལྡན་པར་འགྱུར་ཏེ། དེ་ལྟ་ན་བདག་ཕུང་
པོ་ལ་ལྟོས་མེད་ཡན་གར་དུ་ཡོད་དགོས་པ་ལས་དེ་མཐོང་ངོ༌
། ། ཞེས་སོགས་ཀྱིས་རིགས་པ་ལ་བརྟེན་ནས་བདག་
མེད་ཀྱི་ལྟ་བ་རྙེད་པར་འགྱུར་ཏེ། འདིའི་སྐབས་སུ་འགྲེལ་བར་དེ་ལྟར་བདག་ངོ་བོ་ཉིད་ཀྱིས་གྲུབ་ན་བདག་དང་
ཕུང་པོ་གཉིས་རང་གི་མཚན་ཉིད་ཀྱིས་གྲུབ་པའི་གཅིག་དང་ཐ་དད་གང་རུང་དུ་གྲུབ་དགོས་པ་དང་། དེ་གཉིས་
ཀ་ལ་ཡང་རིགས་པས་གནོད་པ་མཐོང་བ་ན་བདག་ནི་རང་གི་ངོ་བོས་གྲུབ་པ་ཅུང་ཟད་ཀྱང་མེད་དོ་སྙམ་དུ་ངེས་པ་
རྙེད་པ་ནི། འཇིག་ལྟ་ལྷན་སྐྱེས་ཀྱིས་ངར་འཛིན་པའི་ཡུལ་རང་བཞིན་མེད་པར་རྟོགས་པའི་ལྟ་བ་རྙེད་པ་ཡིན་
ནོ། ། ཞེས་གསུངས་པ་ལྟར་རོ། ། དེ་ལྟ་བུའི་ལྟ་བ་རྙེད་པ་ན་དབུ་མ་བར་བཞག་ཏུ་རུང་སྟེ། དེ་ཁོ་ན་ཉིད་
རྟོགས་པའི་ཐེག་དམན་པའང་དབུ་མ་པ་ཡིན་པའི་ཕྱིར་ཏེ། འགྲེལ་བར། ཐེག་དམན་པ་གང་ཟག་དང་ཆོས་ཀྱི་
དེ་ཁོ་ན་ཉིད་རྟོགས་པ་རྣམས་ནི་རྟག་ཆད་ཀྱི་གཡང་དུ་ལྟུང་བའི་མཐའ་ནི་མཐའ་བྲལ་གྱི་ལྟ་བས་སྤངས་པ་ཡིན་
281



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་དབུ་མ་བའོ། ། ཞེས་གསུངས་པ་ལྟར་ཤེས་པར་བྱའོ།༧།རབ་བྱེད་བཅུ་དགུ་བར་དུས་བརྟག་པའི་སྐབས་སུ།
རྩ་བར། ད་ལྟར་བྱུང་དང་མ་འོངས་པ། ། ཞེས་སོགས་ཀྱིས་དུས་རང་བཞིན་གྱིས་གྲུབ་ན་དུས་གསུམ་པོ་ཐམས་
ཅད་ཅིག་ཅར་ཏུ་གྲུབ་དགོས་པར་བཤད་ལ་ཕྱི་རོལ་ལས་ནི། དུས་ཀྱིས་འབྱུང་བ་སྨིན་པར་བྱེད། ། དུས་ཀྱིས་སྐྱེ་
རྒུ་སྡུད་པར་བྱེད། ། དུས་ཀྱིས་གཉིད་ལོག་སད་པར་བྱེད། ། དུས་ལས་འདའ་བ་ཤིན་ཏུ་དཀའ། །ཞེས་པའི་
ཁྱད་ཆོས་དང་ལྡན་པའི་དུས་རྟག་པ་ཞིག་ཡོད་པར་འདོད་ཅིང་། དེ་ཡང་སྐད་ཅིག་དང་ཐང་ཅིག་དང་ཡུད་ཙམ་
དང་ཉིན་མཚན་དང་ཟླ་བ་དང་ལོ་ལ་སོགས་པའི་ཚད་དོན་གཞན་དང་ལྡན་པར་ཁས་ལེན་ནོ། ། སངས་རྒྱས་
པས་ནི་དུས་ཞེས་པ་སྤྱི་ཙམ་ཞིག་ནི་སྔ་ཕྱི་ཐམས་ཅད་དུ་ཡོད་པར་འདོད་ཀྱང་རྟག་པར་མི་འདོད་དེ། དཔེར་ན་
བུམ་པ་སྤྱི་ཙམ་ཞིག་སྔ་ཕྱི་ཀུན་ཏུ་ཡོད་པར་ཁས་ལེན་ཀྱང་རྟག་པར་ཁས་ལེན་མི་དགོས་པ་བཞིན་ནོ། ། དེས་ན་
རང་སྡེ་གཞན་གྱིས་ནི་ཕྱི་རོལ་པས་འདོད་པའི་དུས་རྟག་པ་དེ་ལྟ་བུ་ཞིག་མེད་ཀྱང་སྐད་ཅིག་སོགས་ལ་བརྟེན་ནས་
བཞག་པའི་རང་བཞིན་གྱིས་གྲུབ་པའི་དུས་ཞིག་ནི་ཡོད་པར་སྨྲ་ལ། ཐལ་འགྱུར་བ་ནི། དུས་ཞེས་པ་སྐད་ཅིག་
སོགས་ལ་བརྟེན་ནས་བཏགས་པའི་བཏགས་ཡོད་མིང་རྐྱང་ཙམ་ཞིག་ཏུ་ཁས་ལེན་ནོ། ། འདི་བའི་དུས་གསུམ་
འཇོག་ལུགས་ནི། མྱུ་གུ་ལྟ་བུ་ལ་མཚོན་ན་མྱུ་གུ་ནི་ད་ལྟར་བ་དང་དེ་ཞིག་པ་ནི་འདས་པ་དང་སྤྱིར་སྐྱེ་བའི་རྒྱུ་ཡོད་
ཀྱང་སྐབས་སུ་རྐྱེན་མ་ཚང་བས་མྱུ་གུ་མ་སྐྱེས་པ་ནི་མ་འོངས་པའོ། ། ཞེས་གསུངས་པ་ལྟར་རོ། །
རབ་བྱེད་ཉི་ཤུ་པར་ཚོགས་པ་བརྟག་པའི་སྐབས་སུ། རྩ་བར། གལ་ཏེ་རྒྱུ་དང་རྐྱེན་རྣམས་ཀྱི། ། ཚོགས་
པ་ཉིད་ལ་སྐྱེ་འགྱུར་ཞིང་། ། ཚོགས་ལ་འབྲས་བུ་ཡོད་ན་ནི། ། ཞེས་སོགས་ཀྱིས་རྒྱུ་རྐྱེན་ཚོགས་པ་ལ་འབྲས་བུ་
རང་བཞིན་གྱིས་སྐྱེ་བ་འགོག་གོ ། དེ་ཡང་ཕྱི་རོལ་བ་རྣམས་ནི། སྤྱིར་ཡོད་པ་ཞིག་སྐྱེའི་མེད་དུ་མི་སྐྱེ་བ་ལྟར་
རྒྱུའི་དུས་སུ་ཡོད་པའི་འབྲས་བུ་སྐྱེའི་མེད་ན་མི་སྐྱེ་བར་འདོད་ལ། རང་སྡེ་བྱེ་བྲག་སྨྲ་བས་ཀྱང་འབྲས་བུ་འགའ་
ཞིག་རང་གི་རྒྱུའི་དུས་སུ་ཡོད་ཅིང་། འགའ་ཞིག་གི་རྫས་རང་གི་རྒྱུའི་དུས་སུ་ཡོད་པར་འདོད་དོ། ། དེ་ལ་
འདིར་གྲུབ་ཟིན་སླར་སྐྱེ་མི་དགོས་ཤིང་དགོས་ན་ཐུག་མེད་དུ་སྐྱེ་བར་ཐལ་བའི་གནོད་པ་སྟོན་ལ། འབྲས་བུ་རྒྱུ་
རྐྱེན་གྱི་ཚོགས་པ་ལ་ཡོད་པ་མ་མཐོང་བས་དེ་ལ་ཡོད་པ་ཞིག་མི་སྐྱེ་བར་འབྲས་བུ་སྔར་མིན་གསར་དུ་སྐྱེ་པར་བསྒྲུབ་
པོ། ། རྒྱུ་རྐྱེན་ཚོགས་པ་ལས་འབྲས་བུ་སྐྱེ་ཡང་ཚོགས་པ་རྫས་སུ་མེད་པའི་ཕྱིར་རང་བཞིན་གྱིས་མེད་ལ། དེ་མེད་
པས་དེ་ལས་འབྲས་བུ་ཡང་རང་བཞིན་གྱིས་མི་སྐྱེའོ་ཞེས་བཤད་དེ། རྩ་བར། རྒྱུ་རྣམས་དང་ནི་རྐྱེན་དག་གི །
ཚོགས་པ་གང་ཡིན་དེ་ཡིས་ནི། ། བདག་གིས་བདག་ཉིད་མི་སྐྱེད་ན། ། འབྲས་བུ་ཇི་ལྟར་སྐྱེད་པར་བྱེད། ། དེ་
ཕྱིར་ཚོགས་པས་བྱས་པ་མེད། ། ཞེས་འབྱུང་བ་ལྟར་རོ། །
282



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད༔ །
རབ་བྱེད་ཉེར་གཅིག་པར་འབྱུང་འཇིག་བརྟག་པའི་སྐབས་སུ། རྩ་བར། འཇིག་པ་འབྱུང་བ་མེད་པར་
ནི། ། ཞེས་སོགས་ཀྱིས་འབྱུང་འཇིག་གཉིས་རང་བཞིན་གྱིས་ཡོད་པར་བཀག་ཅིང་། འདིར་བཤད་པའི་འབྱུང་
བ་ནི་སྐྱེ་བ་ཡིན་ལ། འཇིག་པ་ནི་འགག་བཞིན་པ་དང་འགགས་ཟིན་ཅི་རིགས་ལ་བཤད་ཅིང་། དངོས་པོ་གཅིག་
གི་སྐྱེ་བ་དང་གནས་པ་དེ་འགགས་ཟིན་པ་འམ་ཞིག་ཟིན་པ་དང་འགལ་ཡང་། སྤྱིར་སྐྱེ་འཇིག་གནས་གསུམ་མི་
འགལ་ཏེ། བུམ་པ་ལྟ་བུ་ནི་སླར་མི་སྐྱེ་ཡང་སྐྱེ་བ་ཙམ་ཡིན་ལ། ཞིག་པ་མིན་ཡང་འཇིག་བཞིན་པ་དང་འགག་
བཞིན་པ་ཡིན་པས་འཇིག་པ་ཡིན་ཏེ། འཇིག་པ་འདུས་བྱས་ཀྱི་མཚན་ཉིད་ཡིན་པའི་ཕྱིར་རོ། ། གོ་རིམ་གྱི་
དབང་དུ་བྱས་ན་འདུས་བྱས་གཅིག་དང་པོར་སྐྱེ། བར་དུ་གནས་མཐར་འཇིག་ཅེས་པའི་ཐ་སྙད་བྱེད་ལ་དེའི་ཚེ་
འཇིག་པ་ནི་ཞིག་པ་ལ་བྱེད་པ་མང་ལ། དེའི་དབང་དུ་བྱས་པའི་སྐྱེ་འཇིག་གནས་གསུམ་ནི་རིམ་ཅན་དུ་འོང་བས་
ཁྱད་པར་དབྱེའོ། ། རྩ་འགྲེལ་གཉིས་ཀར་འབྱུང་འཇིག་ལྷན་ཅིག་གམ་དུས་གཅིག་རང་བཞིན་གྱིས་མི་གནས་
པར་བཤད་པ་ནི་དེ་ལྟ་བུ་ལ་དགོངས་ཤིང་། སྐྱེ་འཆི་གཉིས་དུས་ཅིག་ཅར་མེད་པའི་ཚུལ་ཡང་དེ་དང་འདྲའོ། །
འབྱུང་འཇིག་ཐ་སྙད་དུ་ཡོད་ཀྱང་རང་བཞིན་གྱིས་མེད་དེ། འབྱུང་བའམ་སྐྱེ་བ་ནི་འཇིག་པ་ལ་ལྟོས་ཤིང་འཇིག་
པ་ཡང་འབྱུང་བའམ་སྐྱེ་བ་ལ་ལྟོས་པའི་ཕྱིར་ཏེ། འབྱུང་བ་མེད་ན་འཇིག་པ་མེད་ཅིང་འཇིག་མི་ནུས་པ་ལ་སྐྱེ་བ་
དང་འབྱུང་བའི་ཐ་སྙད་མི་འཐོབ་པའི་ཕྱིར་རོ། ། གལ་ཏེ་རྨ་བྱའི་མདོངས་དང་ཚེར་མའི་རྣོ་བ་དང་སྲན་མའི་
ཟླུམ་པ་སོགས་སྐྱེ་བའི་རྒྱུ་ཇི་ལྟར་ཡིན་སྙམ་ན། སེམས་ཅན་དེའི་ཐུན་མོངས་མ་ཡིན་པའི་ལས་དང་རང་གི་རྒྱུའི་
ནུས་པ་སོ་སོར་ངེས་པའི་ཁྱད་པར་ལས་སོ། ། སྒྲ་དང་མར་མེ་དང་གློག་སྐད་ཅིག་གིས་འཇིག་པས་དེ་ལ་རྒྱུ་མེད་དོ་
སྙམ་ན་དེ་ལའང་རྒྱུ་ཡོད་དེ། ཚིག་གསལ་ལས། དེ་རྣམས་ཀྱི་འཇིག་པ་ཡང་སྐྱེ་བའི་རྐྱེན་ཅན་ཡིན་པས་རྒྱུ་དང་
བཅས་པ་ཡིན་པའི་ཕྱིར་དང་། ཞེས་གསུངས་པ་ལྟར་རོ། ། །
རབ་བྱེད་ཉེར་གཉིས་པར་དེ་བཞིན་གཤེགས་པ་བརྟག་པའི་སྐབས་སུ་དེ་བཞིན་གཤེགས་པ་ཕུང་པོ་མིན།
ཞེས་སོགས་ཀྱི་དོན་བསྡུ་ན་འབྲས་བུ་དེ་བཞིན་གཤེགས་པ་ཡང་རང་བཞིན་གྱིས་མ་གྲུབ་སྟེ། དེ་རང་གི་ཕུང་པོ་ལྔ་
ལ་བརྟེན་ནས་བཏགས་པ་ཙམ་ཡིན་པའི་ཕྱིར། འདི་ལྟར་དེ་བཞིན་གཤེགས་པ་ནི་རང་གི་ཕུང་པོ་ལྔ་དང་རང་གི་
མཚན་ཉིད་ཀྱིས་གྲུབ་པའི་གཅིག་མིན་ཏེ། ཡིན་ན་རབ་བྱེད་བཅུ་པར་བཤད་པ་ལྟར་བྱེད་པ་བོ་དང་ལས་སུ་བྱ་བ་
ཐམས་ཅད་གཅིག་ཏུ་འགྱུར་བ་དང་། བཅོ་བརྒྱད་པར་བཤད་པ་བཞིན་དུ་སྐྱེ་འཇིག་ཅན་དུ་འགྱུར་རོ། ། དེ་
བཞིན་གཤེགས་པ་རང་གི་ཕུང་པོ་ལས་ངོ་བོ་ཐ་དད་པ་ཡང་མིན་ཏེ༔ ཕུང་པོ་ལ་མ་ལྟོས་པར་དེ་བཞིན་གཤེགས་པ་
ཞིག་ལོགས་སུ་གཟུང་དུ་མེད་པའི་ཕྱིར་རོ། ། རྒྱུ་མཚན་དེའི་ཕྱིར་དེ་བཞིན་གཤེགས་པ་ལ་ཕུང་པོ་དང་ཕུང་པོ་ལ་
283



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་དེ་བཞིན་གཤེགས་པ་ངོ་བོ་ཉིད་ཀྱིས་བརྟེན་ནས་མེད་དོ། ། ལྷས་བྱིན་གནག་དང་ལྡན་པ་དང་དེ་རྣ་བ་
སོགས་དང་ལྡན་པ་ལྟར་དེ་བཞིན་གཤེགས་པ་རང་གི་ངོ་བོ་ཉིད་ཀྱིས་ཐ་དད་དང་གཅིག་ཏུ་མེད་དོ། ། དེའི་དོན་
བསྡུ་བ་ན། དེ་ལྟར་ཕྱོགས་ལྔར་རང་བཞིན་གྱིས་མེད་པས་དེ་བཞིན་གཤེགས་པ་རང་གི་མཚན་ཉིད་ཀྱིས་གྲུབ་པ་
གང་ཞིག་ཡིན་ཏེ་ཡོད་པ་མིན། ཞེས་གསུངས་ཤིང་། རྩ་བར་ཡང་། གལ་ཏེ་སངས་རྒྱས་ཕུང་པོ་ལ། ། བརྟེན་
ནས་རང་བཞིན་ལས་ཡོད་མིན། ། གང་ཞིག་རང་བཞིན་ལས་མེད་པ། ། དེ་གཞན་དངོས་ལས་ག་ལ་ཡོད། །
ཅེས་གསུངས་པ་ལྟར་རོ། ། རྡོར་གཅོད་ལས། གང་དག་ང་ལ་གཟུགས་སུ་མཐོང་། ། ཞེས་སོགས་ཀྱིས་དེ་
བཞིན་གཤེགས་པ་རང་གི་ཕུང་པོ་ལྔ་ལ་བརྟེན་ནས་བཏག་པ་ཙམ་ཡིན་གྱི། རང་བཞིན་གྱིས་གྲུབ་པ་མིན་པས་དེ་
བཞིན་གཤེགས་པའི་གཟུགས་དང་གསུང་གི་སྒྲ་ལ་བདེན་པར་ཞེན་པའི་བདེན་འཛིན་གྱིས་བཅིངས་པའི་གང་
ཟག་དེས་དེ་བཞིན་གཤེགས་པའི་ཆོས་ཉིད་ཀྱི་ཆོས་སྐུ་མི་མཐོང་བར་བཤད་པ་ཡིན་ནོ། །
རབ་བྱེད་ཉེར་གསུམ་པར་ཕྱིན་ཅི་ལོག་བརྟག་ པའི་སྐབས་ སུ། ། འདོད་ཆགས་ཞེ་སྡང་གཏི་མུག་
རྣམས། །ཀུན་ཏུ་རྟོག་ལས་འབྱུང་བར་གསུངས། ། ཞེས་སོགས་ཀྱིས་དུག་གསུམ་གྱི་མཚོན་པའི་ཉོན་མོངས་
རྣམས་ནི་ཚུལ་བཞིན་མ་ཡིན་པའི་ཀུན་རྟོག་ལས་འབྱུང་བའི་གློ་བུ་བ་ཡིན་པའི་ཕྱིར། རང་བཞིན་གྱིས་མེད་པར་
འཆད་དེ། དུག་གསུམ་གང་ལ་བརྟེན་ནས་སྐྱེ་བ་ཡང་། འདོད་ཆགས་ནི་ཡུལ་སྡུག་པ་ལ་བརྟེན་ནས་དང་། ཞེ་
སྡང་ནི་ཡུལ་མི་སྡུག་པ་དང་། གཏི་མུག་ནི་བར་མ་ལ་བརྟེན་ནས་རི་མོ་ལྟར་སྐྱེ་བས་རང་བཞིན་གྱིས་མེད་ལ་ཡུལ་
སྡུག་མི་སྡུག་སོགས་ཀྱང་ལྟོས་ནས་བཞག་པའི་ཕྱིར། རང་བཞིན་གྱིས་མེད་དོ། ། སྤྱིར་སྡུག་མི་སྡུག་གཉིས་ལྟོས་
བར་མ་ཟད་སེམས་ཅན་རང་གི་བློ་ངོ་ལ་ལྟོས་ནས་ཀྱང་སྡུག་མི་སྡུག་ལྟོས་ཤིང་མ་ངེས་པ་ཡིན་ཏེ། སེམས་ཅན་
གཅིག་ལ་སྡུག་ཅིང་ཡིད་དུ་འོང་བ་དེ་ནི་གཞན་ལ་ལྟོས་ནས་མི་སྡུག་པར་བཞག་ཏུ་ཡོད་ཅིང་དེ་ལས་བཟློག་པ་དང་།
ཡང་དུས་གཅིག་གི་ཚེ་སྡུག་ཅིང་ཡིད་དུ་འོང་ལ་དུས་གཞན་གྱི་ཚེ་མི་སྡུག་པར་མཐོང་བར་ཡང་ཡོད་པས་རང་
བཞིན་གྱིས་མེད་དོ། ། དེ་བཞིན་དུ་མི་རྟག་པ་ལ་རྟག་པར་ལྟ་བ་དང་། མི་གཙང་བ་ལ་གཙང་བར་འཛིན་པ་
དང་། བདག་མེད་པ་ལ་བདག་ ཏུ་འཛིན་པ་ཡུལ་དང་བཅས་པ་ཡང་རང་བཞིན་ གྱིས་མེད་པར་ཤེས་པར་
བྱའོ། །
རབ་བྱེད་ཉེར་བཞི་བར་འཕགས་པའི་བདེན་པའི་བརྟག་པའི་སྐབས་སུ། རྩ་བར། གལ་ཏེ་འདི་དག་
ཀུན་སྟོང་ན། ། འབྱུང་བ་མེད་ཅིང་འཇིག་པ་མེད། ། འཕགས་པའི་བདེན་པ་བཞི་པོ་རྣམས། ཁྱོད་ལ་མེད་
པར་ཐལ་བར་འགྱུར། ། ཞེས་སོགས་ཀྱིས་སྔར་འབྱུང་འཇིག་སོགས་རང་བཞིན་གྱིས་མེད་པར་བསྟན་པ་ལ་དེ་
284



_ ༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
ལྟར་ན་བདེན་བཞི་སོགས་ཀྱི་བྱ་བྱེད་ཐམས་ཅད་མི་འཐད་པར་ཐལ་བའི་རྩོད་པ་འགོད་པ་དང་། དེའི་ལན་གལ་
ཏེ་འདི་ཀུན་མི་སྟོང་ན། ། ཞེས་སོགས་ཀྱིས་བསྟན་པའི་སྐོར་མང་ལ་ལན་གྱི་སྐབས་སུ་བདེན་གཉིས་ཀྱི་རྣམ་
བཞག་རྒྱས་པར་གསུངས་པ་ནི་གཞན་དུ་ཤེས་པར་བྱ་ཞིང་། བསྡུ་ན་རྩ་བར། སངས་རྒྱས་རྣམས་ཀྱི་ཆོས་བསྟན་
པ། ། བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་དང་། ། དམ་པའི་དོན་གྱི་
བདེན་པའོ། །ཞེས་གསུངས་པའི་ཀུན་རྫོབ་བདེན་པ་ནི་བློ་ཀུན་རྫོབ་པ་མ་རིག་པའི་ངོ་བོར་ཡོད་པའི་དོན་དམ་
མ་ཡིན་པའི་ཆོས་རྣམས་དང་། དོན་དམ་བདེན་པ་ནི་ཀུན་རྫོབ་པའི་ཆོས་རྣམས་རང་བཞིན་གྱིས་མེད་པ་ཉིད་
དོ། ། ཀུན་རྫོབ་ལའང་འཇིག་རྟེན་ཤེས་ངོ་ལ་ལྟོས་ནས་ཡང་དག་དང་ཡང་དག་མ་ཡིན་པ་གཉིས་ཏེ་བྱད་བཞིན་
དང་མྱུ་གུ་དང་ཀ་བུམ་སོགས་ནི་དེ་ལ་ལྟོས་པའི་ཡང་དག་དང་། གཟུགས་བརྙན་དང་སྨིག་རྒྱུ་དང་སྒྱུ་མ་སོགས་ནི་
དེ་ལ་ལྟོས་པའི་ལོག་པ་སྟེ་མཚོན་པ་ཙམ་མོ། ། སྐབས་འདིར་རྩ་བར། རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་བ་ཉིད་དུ་བཤད། ། དེ་ནི་བརྟེན་ནས་གདགས་པ་སྟེ། ། དེ་ནི་དབུ་མའི་ལམ་ཡིན་ནོ། ། ཞེས་
གསུངས་པའི་སྔ་མའི་འགྲེལ་བར་ཁོ་བོ་ཅག་གིས་རྒྱུ་རྐྱེན་ལ་རྟེན་ཅིང་འབྲེལ་བར་འབྱུང་བ་གང་ཡིན་པ་དེ་ནི་རང་
བཞིན་གྱིས་སྐྱེས་པས་སྟོང་བའི་དོན་ཉིད་དུ་བཤད་པ་ལྟར་འདོད་པའི་ཕྱིར་རོ། ། གང་ལས་དེ་ལྟར་བཤད་པ་ནི་
མ་དྲོས་པས་ཞུས་པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། དེ་ལས་སྐྱེ་བའི་རང་བཞིན་ཡོད་མ་
ཡིན། །རྐྱེན་ལས་རག་ལས་གང་དེ་སྟོང་བར་བཤད། ། གང་ཞིག་སྟོང་ཉིད་ཤེས་དེ་བག་ཡོད་ཡིན། ། ཞེས་
འབྱུང་བ་ལྟར་དང་སྟོང་བའི་དོན་རྟེན་འབྱུང་གི་དོན་དུ་འགྲོ་བ་ནི་རང་བཞིན་གྱིས་གྲུབ་པ་ཚད་མས་ཁེགས་པའི་
དབུ་མ་པ་རྣམས་ལ་ཡིན་གྱི་གཞན་ལ་མིན་ནོ། ། དེ་འདྲ་བའི་དབུ་མ་པ་ལ་ནི་ཕྱི་ནང་གི་དངོས་པོ་རྣམས་རྒྱུ་རྐྱེན་
ལ་རག་ལས་པའི་རྟེན་འབྱུང་དུ་ངེས་པ་ན། བློ་དེ་ཉིད་ཀྱི་མཐུ་ལ་རྟེན་ནས་རང་བཞིན་གྱིས་ཡོད་པས་སྟོང་བའི་
དོན་དུ་ངེས་པར་འགྱུར་ཏེ། རང་བཞིན་གྱིས་གྲུབ་པ་གཞན་ལ་ལྟོས་པར་མེད་པར་རྟོགས་ཤིང་དེ་དང་རྟེན་
འབྱུང་གཉིས་འགལ་བར་ཚད་མས་རྟོགས་པའི་ཕྱིར་རོ། ། དེས་ན་རྟེན་འབྱུང་ཉིད་ཀྱིས་རང་བཞིན་གྱིས་ཡོད་པ་
ཁེགས་པའི་སྟོང་ཉིད་ལ་ངེས་པ་རྙེད་པས་ནི། ནམ་མྱུ་གུ་ལ་སོགས་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་
དྲན་པའི་མོད་ལ་རྒྱུ་མཚན་དེ་ཉིད་ཀྱི་རང་བཞིན་མེད་པ་ཡིན་པའི་ཚུལ་སེམས་པ་ལ་གོལ་པར་བྱའོ། ། ཞེས་
གསུངས་ཤིང་། རང་བཞིན་གྱིས་གྲུབ་པ་ལ་བྱ་བྱེད་ཐམས་ཅད་མི་འཐད་ཅིང་། རང་བཞིན་གྱིས་སྟོང་བ་ལ་བྱ་
བྱེད་ཐམས་ཅད་འཐད་ཚུལ་དང་བཅས་པ་བཤད་དོ། །
རབ་བྱེད་ཉེར་ལྔ་བར་མྱང་འདས་བརྟག་པའི་སྐབས་སུ། རྩ་བར། རེ་ཞིག་མྱང་འདས་དངོས་མིན། །
285



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞེས་སོགས་མྱང་འདས་རང་བཞིན་གྱིས་གྲུབ་ཅིང་གཞན་དག་མྱང་འདས་རྟག་དངོས་དང་ཀུན་རྫོབ་བདེན་པར་
འདོད་པ་སོགས་ཀྱང་བཀག་ནས་དོན་དམ་བདེན་པར་བསྒྲུབས་ལ། དེ་ཡང་ལུགས་གཞན་གྱིས་ལྷག་བཅས་ལྷག་
མེད་ནི་ཉོན་མོངས་སྤངས་ཤིང་སྡུག་བསྔལ་གྱི་ཕུང་པོ་དང་བཅས་མ་བཅས་ལ་བཞེད་ཀྱང་འདི་བས་ཉོན་མོངས་
སྤངས་ཤིང་བདེན་སྣང་གི་ལྷག་མ་དང་བཅས་མ་བཅས་ཀྱི་སྒོ་ནས་འབྱེད་དོ། ། སྐབས་འདིར་རྩ་བར། སངས་
རྒྱུས་རྣམས་ཀྱིས་གང་དུ་ཡང་། ། སུ་ལ་ཆོས་འགའ་མ་བསྟན་ཏོ། ། ཞེས་འབྱུང་བ་ལྟར། གསང་བ་བསམ་གྱིས་
མི་ཁྱབ་པ་དང་། རྡོར་གཅོད་སོགས་ལས་འབྱུང་ཞིང་། དེའི་དོན་ནི་དེ་བཞིན་གཤེགས་པ་ནི་ཆོས་སྐུའི་མྱང་
འདས་དོན་དམ་བདེན་པ་ལ་དུས་རྟག་ཏུ་མཉམ་པར་བཞག་པ་ཡིན་པས། དེའི་ཚེ་གཟིགས་ངོ་ན་གཉིས་སྣང་གི་
སྤྲོས་པ་ཐམས་ཅད་ཉེ་བར་ཞི་ཞིང་ནུབ་པས་དེའི་དབང་དུ་བྱས་ནས་དེ་བཞིན་གཤེགས་པས་ཆོས་མ་བསྟན་པར་
གསུངས་ཀྱང་། ཐ་སྙད་དུ་སངས་རྒྱས་ཀྱི་ཆོས་བསྟན་པར་འདོད་དགོས་ཏེ། འགྲེལ་བར། སངས་རྒྱས་ཀྱི་སུ་
ལའང་ཆོས་མ་བསྟན་ན་གསུང་རབ་ཀྱི་ཐ་སྙད་སྣ་ཚོགས་པ་འདི་དག་མངོན་པ་ཇི་ལྟར་འགྱུར་ཞེ་ན། སྟོན་པས་ཁོ་
བོ་ཅག་ལ་ཆོས་བསྟན་ཏོ་ཞེས་པ་འདི་ནི་གདུལ་བྱ་མ་རིག་པའི་གཉིད་དང་ལྡན་པའི་རྨི་ལམ་རྨི་བཞིན་པ་རྣམས་
ཀྱིས་རང་གི་རྣམ་རྟོག་ལས་བྱུང་བ་ཡིན་ནོ། ། ཞེས་པ་ནས། དེའི་ཕྱིར་མྱང་འདས་ཀྱི་དོན་དུ་ཆོས་བསྟན་པ་དེ་
ཁོ་ན་རྟོགས་པའི་རིགས་ངོར་མེད་ཀྱི་ཐ་སྙད་བའི་ཤེས་པའི་ངོར་ཡོད་པ་ཙམ་ཡིན། ཞེས་གསུངས་པ་ལྟར་ཏེ།
ནམ་མཁའ་བརྗོད་ཀྱི་ཞུས་པའི་མདོ་ལས། བརྗོད་པའི་འབད་རྩོལ་མེད་ཀྱང་ནམ་མཁའ་ལས་ཆོས་བསྟན་པའི་སྒྲ་
འབྱུང་བའི་དཔེ་དོན་གསལ་བ་ཞིག་དང་བཅས་ནས་བཤད་པ་ལྟར་ཤེས་དགོས་པ་ཡོད་དོ། ། རྡོར་གཅོད་ལས།
སྟོན་པ་སངས་རྒྱས་མར་མེ་མཛད་ལས་གང་བླངས་པའི་ཆོས་དེ་གང་ཡང་མེད་དོ་ཞེས་གསུངས་པ་ཡང་དོན་དམ་
པར་མ་བླངས་པའི་དོན་དེ་ཚུལ་འདི་དང་འདྲའོ། །
རབ་བྱེད་ཉེར་དྲུག་པར་ཡན་ལག་བཅུ་གཉིས་རྟག་པའི་སྐབས་སུ། རྩ་བར། མ་རིག་སྒྲིབ་པ་ཡང་སྲིད་
ཕྱིར། ། ཞེས་སོགས་ཀྱིས་རྟེན་འབྲེལ་ཡན་ལག་བཅུ་གཉིས་ཀྱིས། འཁོར་བར་འཁོར་ཚུལ་དང་དེ་ལས་ལྡོག་ཚུལ་
ཡང་འཆད་དེ། འཁོར་ཚུལ་བསྡུ་ན་འཁོར་བར་འཕེན་བྱེད་ཀྱི་རྒྱུ་འབྲས་དང་། འགྲུབ་བྱེད་ཀྱི་རྒྱུ་འབྲས་གཉིས་
བཤད་པའི་འཕེན་བྱེད་ཀྱི་རྒྱུ་ནི་མ་རིག་པ་དང་འདུ་བྱེད་ཀྱི་ལས་སོ། ། ཇི་ལྟར་འཕངས་ན་རྒྱུ་དུས་ཀྱི་རྣམ་ཤེས་ལ་
ལས་ཀྱི་བག་ཆགས་བསྒོས་པའི་ཚུལ་གྱིས་སོ། ། གང་འཕང་ནས་མིང་གཟུགས་དང་སྐྱེ་མཆེད་དྲུག་དང་རེག་པ་
དང་ཚོར་བ་དང་འབྲས་དུས་ཀྱི་རྣམ་ཤེས་ཀྱང་ངོ༌། །གྲུབ་བྱེད་ཀྱི་རྒྱུ་ནི་སྲེད་ལེན་གཉིས་སོ། ། ཇི་ལྟར་འགྲུབ་ན་
རྣམ་ཤེས་ལ་བསྒོས་པའི་ལས་ཀྱི་བག་ཆགས་མཐུ་ཅན་དུ་གྱུར་པའི་ཚུལ་གྱིས་སོ། ། གང་འགྲུབ་ན་སྐྱེ་བ་དང་རྒ་
286



༄༅། ། དབུ་མ་རྩ་བ་ཤེས་རབ་ཀྱི་བསྡུས་དོན་དཀའ་འགྲེལ་ཟབ་མོའི་དེ་ཉིད་གསལ་བྱེད། །
ཤིའོ་ཞེས་པ་ནི་མཚོན་པ་ཙམ་མོ། ། འཁོར་བ་ལས་ལྡོག་ཚུལནི། འཁོར་བའི་རྩ་བ་འདུ་བྱེད་དེ། ། ཞེས་སོགས་
ཀྱིས་བདག་མེད་རྟོགས་ཤིང་བསྒོམས་ན་དེ་ལས་གྲོལ་བར་འགྱུར་ཞེས་བཤད་པ་ལྟར་ཤེས་པར་བྱའོ། ། རབ་བྱེད་
ཉེར་བདུན་པར་ལྟ་བ་བརྟག་པའི་སྐབས་སུ། རྩ་བར། སྔོན་ཚེ་རྣམས་སུ་གང་བྱུང་ན། ། དེ་ནི་འདི་ནི་མ་ཡིན་
ནོ། ། ཞེས་ཚེ་སྔ་མར་བྱུང་བའི་བདག་དེ་ཚེ་འདིའི་བདག་མ་ཡིན་ཞིང་། ཡིན་ན་བདག་རྟགས་འགྱུར་བ་དང་།
འགྲོ་བ་རིགས་དྲུག་ཀའི་གཞི་མཐུན་ཡོད་པར་ཐལ་བ་སོགས་སུ་འགྱུར་བའི་གནོད་པ་བསྟན་ལ། མདོ་ལས་ང་
དེའི་ཚེ་དེའི་དུས་ན་འཁོར་ལོས་བསྒྱུར་བའི་རྒྱལ་པོ་མང་བོས་བཀུར་བ་ཞེས་བྱ་བར་གྱུར་ཏོ། ། ཞེས་པ་ནི་ཚེ་སྔ་ཕྱི་
རྣམས་ཀྱི་ང་སོ་སོར་མ་ཕྱེ་བར་སྤྱི་ཙམ་དང་ཚེ་སྔ་ཕྱིའི་བདག་རྣམས་རྒྱུད་གཅིག་ཡིན་པ་ལ་དགོངས་ནས་གསུངས་
པས་མི་འགལ་ཞིང་། ང་སྤྱི་དང་བྱེ་བྲག་པ་རྣམས་ཀྱི་ཁྱད་པར་ཕྱེད་དགོས་ཏེ། འདི་ལ་རབ་བྱེད་བཅུ་གཅིག་
པར་བཤད་པའི་རིགས་པ་རྣམས་ཤེས་དགོས་སོ། ། ཡང་རྩ་བར། ཉེ་བར་ལེན་པ་མ་གཏོགས་པར། ། ཁྱོད་ཀྱི་
བདག་ནི་གང་ཞིག་ཡིན། ། ཉེ་བར་ལེན་པ་མ་གཏོགས་པའི། ། བདག་ཡོད་མ་ཡིན་བྱས་པའི་ཚེ། ། ཉེ་བར་
ལེན་པ་བདག་ཡིན་ན། ། ཁྱོད་ཀྱི་བདག་ནི་མེད་པ་ཡིན། ། ཞེས་པ་འདིས་བདག་དང་ང་ཞེས་པ་ནི་རང་གི་ཕུང་
པོ་ལ་བརྟེན་ནས་བཏགས་པ་ཙམ་མ་གཏོགས། ཕུང་པོ་ལས་ངོ་བོ་ཐ་དད་པའི་བདག་བཟུང་དུ་མེད་ཅིང་།
བདག་ཕུང་གཅིག་ཏུ་འདོད་ན་ནི་མི་འཐད་དེ། ངའོ་སྙམ་པ་དེའི་ཚེ་བློ་ངོར་བདག་དང་ཕུང་པོ་ཐ་དད་དུ་འཆར་
གྱི་གཅིག་ཏུ་མི་འཆར་བའི་ཕྱིར་རོ། ། མདོར་ན་གང་ཟག་གཅིག་གིས་ཚེ་རབས་དྲན་པའི་དུས་སུ་ང་སྤྱི་ཙམ་ལ་
དམིགས་ནས་ཚེ་རབས་དྲན་གྱི། བྱེ་བྲག་པ་རེ་རེ་ཙམ་ལ་དམིགས་ནས་དྲན་པ་མིན་ལ། དེར་མ་ཟད་དེ་རིང་གི་
སྐྱེས་བུ་དེས་ཁ་སང་དང་ཟླ་བ་སྔོན་མ་དང་ལོ་སྔོན་མ་རྣམས་སུ་ངས་འདི་དང་འདི་བྱས་ཞེས་དྲན་པའི་ཚེ་ང་བྱེ་བྲག་
པས་ཁྱད་པར་དུ་བྱས་སྟེ། ང་སྤྱི་ཙམ་ལ་དམིགས་ནས་དྲན་པ་ཡིན་ཏེ། ང་སྤྱི་ཙམ་པ་དེ་ལོ་ཟླ་ཞག་དུས་སྔ་མ་དེ་
དང་དེའི་ཚེ་ཡོད་ཀྱི་དེ་རིང་གི་དུས་ཀྱི་ང་དེ་ལོ་ཟླ་ཞག་དུས་སྔ་མ་དེ་དང་དེའི་ཚེ་མེད་པའི་ཕྱིར་རོ། །གལ་ཏེ་ཡོད་
ན་ང་རྟག་པར་ཐལ་ཞིང་རྒན་གཞོན་གྱི་སྐབས་ཐ་མ་གཅིག་ཏུ་འགྱུར་བ་དང་། འགྲོ་བ་ཐམས་ཅད་ཀྱི་གཞི་མཐུན་
ཡང་ཡིད་པར་འདོད་དགོས་པར་འགྱུར་ན་དེ་ནི་སུས་ཀྱང་མི་འདོད་དོ། ། དེ་བཞིན་དུ་ལོ་ཟླ་ཞག་དུས་ཕྱི་མ་
རྣམས་ལའང་འདྲའོ། ། དེ་ལྟར་ཤེས་དགོས་ཏེ། མི་ཤེས་ན་སྔོན་དང་ཕྱི་མའི་མཐའ་ལ་བརྟེན་པའི་ལྟ་བ་ངན་པ་
དུས་ཞིག་འབྱུང་ལ། ཤེས་ནི་ལྟ་ངན་དེ་ཐམས་ཅད་ལྡོག་ཅིང་ཡང་དག་པའི་ལྟ་བ་རྙེད་ནས་འཁོར་བའི་འཆིང་བ་
ཐམས་ཅད་ལས་གྲོལ་བར་འགྱུར་བའི་གསུངས་པའི་ཕྱིར་ཏེ་དེའི་ཐད་ཀྱི་ཊིཀྐར། རྗེས། དེ་ལྟར་གང་ཟག་དང་
ཆོས་ཀྱི་རྟེན་འབྲེལ་རང་གི་མཚན་ཉིད་ཀྱིས་གྲུབ་པའི་རང་བཞིན་ཡོད་པ་སྤང་རིགས་པས་ལེགས་པར་བཀག་པ་
287



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་དུ་རྟོགས་ན། སྔོན་གྱི་མཐའ་ལ་བརྟེན་པ་ལ་སོགས་པའི་ལྟ་བ་ངན་པ་རང་གཞན་གྱི་སྡེ་བས་ཀུན་བཏགས་
པའི་ལོག་ལྟ་གང་གིས་ཀྱང་བཀྲི་བར་མི་ནུས་ལ། ཡང་དག་པའི་དོན་ཇི་ལྟར་ངེས་པ་དེ་ཉིད་ཀྱི་དོན་མདོར་བསྡུས་
པའི་བདག་མེད་པའི་དོན་བསྒོམས་ན་ནི་འཁོར་བ་ལས་གྲོལ་བར་འགྱུར་ཞིང་། བདག་མེད་པའི་དོན་རིགས་
པའི་རྣམ་གྲངས་མཐའ་ཡས་པས་གཏན་པ་ཕབ་པའི་དོན་བསྒོམས་ན་ནི། ཤེས་བྱའི་སྒྲིབ་པ་ཟད་པར་བྱེད་པ་
ཡིན་ཏེ། ཞེས་གསུངས་པའི་ཕྱིར་རོ། ། གཞན་ཡང་། སེམས་ཅན་རྣམས་ཀྱིས་རང་གི་སེམས་རང་བཞིན་མེད་
པའི་སྟོང་ཉིད་མ་རྟོགས་པས་འཁོར་བར་འཁོར་ལ་རྟོགས་ན་སེམས་རྒྱུད་ཀྱི་མ་རིག་པའི་དྲི་མ་སྦྱངས་ནས་འཁོར་
བ་ལས་གྲོལ་བའི་ཐར་བ་དང་ཆོས་ཀྱི་སྐུ་ཡང་ཐོབ་པར་འགྱུར་ཏེ། མགོན་པོ་ཀླུ་སྒྲུབ་ཀྱིས་ཆོས་དབྱིངས་བསྟོད་པ་
ལས། གང་ཞིག་ཀུན་ཏུ་མ་ཤེས་ན། ། སྲིད་པ་གསུམ་དུ་རྣམས་འཁོར་ལ། ། སེམས་ཅན་ཀུན་ལ་ངེས་གནས་
པའི། ། ཆོས་ཀྱི་དབྱིངས་ལ་ཕྱག་འཚལ་འདུད། ། གང་ཞིག་འཁོར་བའི་རྒྱུར་གྱུར་པ། ། དེ་ཉིད་སྦྱངས་པ་
བྱས་པ་ལས། ། དག་པ་དེ་ཉིད་མྱ་ངན་འདས། ། ཆོས་ཀྱི་སྐུ་ཡང་དེ་ཉིད་དོ། ། ཞེས་གསུངས་པའི་ཕྱིར་རོ། །
རྒྱལ་ཡུམ་རྒྱས་འབྲིང་བསྡུས་གསུམ་གྱི། ། དངོས་བསྟན་སྟོང་ཉིད་ཟབ་མོའི་དོན། ། ཇི་བཞིན་གསལ་མཛད་ཀླུ་
སྒྲུབ་ཀྱི། ། གཞུང་མཆོག་འདི་ལས་གཞན་ན་གང་། ། དེ་ཕྱིར་བླ་མའི་མན་ངག་ལ། ། བརྟེན་ནས་ཀླུ་སྒྲུབ་
དགོངས་ཟབ་དོན། ། ལེགས་པར་བཀྲལ་བའི་དགེ་དེས་བདག ། མྱུར་དུ་སངས་རྒྱས་ཉིད་གྱུར་ཅིག ། ཅེས་
དབུ་མ་རྩ་བ་ཤེས་རབ་ཀྱི་དཀའ་འགྲེལ་བསྡུས་དོན་འདི་ཡང་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས།
སྔར་རྩ་ཤེའི་ཊིཀྐ་ཞིག་བྲིས་ཟིན་ཀྱང་ཕྱིས་དཀའ་བཅུ་འཇམ་དབྱངས་དོན་ཡོད་ཀྱིས་བསྐུལ་བས་རྐྱེན་བྱས་ཏེ།
འདིར་ཡང་ཉེ་བར་མཁོ་པའི་སྤྱི་དོན་འགའ་ཞིག་བསྡུས་ནས་ཅོ་ནེ་དགོན་ཉིད་དུ་སྦྱར་བ་སྟེ་པར་གྱི་ཡི་གེ་བ་ཡང་
དཀའ་བཅུ་དེ་ཉིད་དོ། ། ། ། ཚུལ་འདིས་བསྟན་པའི་སྙིང་པོ་ཟབ་མོ་སྟོང་བ་ཉིད་ཀྱི་ལྟ་བ་རང་གཞན་ཀུན་གྱི་
རྒྱུད་ལ་མྱུར་དུ་སྐྱེ་བར་གྱུར་ཅིག །མངྒ་ལཾ། །
288



༄༅། ། འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་
བྱེད་པའི་སྒྲོན་མེ་ཞེས་བྱ་བ་བཞུགས་སོ། །
འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བའི་སྒྲོན་མེ་ཞེས་བྱ་བ། ཐམས་ཅད་མཁྱེན་པ་ལ་
ཕྱག་འཚལ་ལོ། ། སྨྲ་བ་ཀུན་ལས་མི་འཇིགས་མཆོག་བརྙེས་ཏེ། ། མཁས་མང་འཁོར་ཚོགས་དབུས་ན་སེང་གེའི་
སྒྲས། ། རྣམ་གསུམ་འཁོར་ལོ་ལེགས་པར་བསྐོར་མཛད་པ། ། ཟླ་མེད་སྟོན་པ་དེ་ལ་གུས་ཕྱག་འཚལ། ། མདོ་
རྒྱུད་ཀུན་ལ་ཐུབ་པའི་དབང་པོ་དང་། ། རྟེན་འབྲེལ་ཟབ་མོའི་དོན་ལ་ཀླུ་སྒྲུབ་བཞིན། ། རབ་འབྱམས་འདུལ་
བའི་གཞུང་ལ་ཡོན་ཤཱཀ་དང་། ། རབ་མཚུངས་འཇམ་དབྱངས་བླ་མ་གཙུག་ན་རྒྱལ། ། བརྟན་པའི་འཁོར་ལོ་
མི་ཡི་སྲིད་པའི་གར། ། བསམ་བཞིན་རྣམ་པར་རོལ་བའི་བཤེས་གཉེན་ཆེ། ། ཀུན་མཁྱེན་བླ་མ་གང་དེའི་
བཞེད་པ་བཞིན། ། སོ་ཐར་རྒྱ་མཚོའི་ཡང་སྙིང་གསལ་བར་བྱ། ། དེ་ལ་འདིར་རྗེ་བཙུན་བཙོང་ཁ་བ་ཆེན་པོས་
མཛད་པའི་འདུལ་བ་རྒྱ་མཚོའི་སྙིང་པོའི་དོན་འཆད་པར་བྱེད་པ་ལ་གསུམ། ། བཤད་པ་ལ་འཇུག་པའི་ཡན་ལག་
འཆད་བྱེད་ཀྱི་གཞུང་དགོད་པ། མཐར་ཕྱིན་པའི་མཇུག་གི་བྱ་བའོ། ། དང་པོ་ལ་ཡང་གསུམ། གཞུང་གཞན་
འགའ་ཞིག་ནས་འབྱུང་བ་ལྟར་གྱི་སྨོན་པ་དང་། ཕྱག་འཚལ་བ། བཤད་པར་དམ་བཅའ་བའོ། ། དང་པོ་ནི།
ཨོཾ་བདེ་ལེགས་སུ་གྱུར་ཅིག ། ཅེས་གསུངས་ཏེ། དོན་ནི། ཨོཾ་ནི་མཆོག་དང་བཀྲ་ཤིས་སོགས་དོན་མང་པོ་ལ་
འཇུག་ཀྱང་། འདིར་ནི་ཚིག་ཕྱི་མའི་འགོ་འདྲེན་བྱེད་ཡིན་ལ། དེ་ཡང་འགྲོ་བ་ཐམས་ཅད་གནས་སྐབས་མངོན་
མཐོ་ལྷ་མིའི་བདེ་བ་དང་། མཐར་ཐུག་ངེས་ལེགས་ཐར་བའི་གནས་སུ་རེག་པར་གྱུར་ཅིག་ཅེས་པའོ། ། སྤྱིར་
མངོན་མཐོ་ངེས་ལེགས་གཉིས་ལའང་བདེ་ལེགས་ཀྱི་སྒྲ་འཇུག་ཏུ་རུང་བར་མངོན་ལ། འོན་ཀྱང་འདིར་གཙོ་བོར་
ནི་ངེས་ལེགས་ཀྱི་བདེ་བ་ལ་བྱའོ། །གཉིས་པ་ཕྱག་འཚལ་བ་ནི། ཐམས་ཅད་མཁྱེན་པ་ལ་ཕྱག་འཚལ་ལོ། །
ཞེས་གསུངས་ཏེ། དོན་ནི། ཆོས་ཐམས་ཅད་མངོན་སུམ་དུ་གཟིགས་པས་ན། ཐམས་ཅད་མཁྱེན་པ་སྟེ་སངས་
རྒྱས་བཅོམ་ལྡན་འདས་ལ་ཕྱག་འཚལ་ལོ། ། དེ་ཡང་སྔོན་ལོ་པཎ་རྣམས་ཀྱིས་འདུལ་བའི་སྡེ་སྣོད་བསྒྱུར་བའི་ཐོག་
མར་ཐམས་ཅད་མཁྱེན་པ་དང་། མངོན་པའི་ཐོག་མར་འཇམ་དཔལ་དང་། མདོ་སྡེའི་ཐོག་མར་སངས་རྒྱས་
289



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱང་སེམས་ལ་མཆོད་བརྗོད་མཛད་པའི་བཀས་བཅད་དང་མཐུན་པར་བསྟན་བཅོས་འདི་འདུལ་བའི་སྡེ་སྣོད་ཀྱི་
ཁོངས་སུ་གཏོགས་པས་དེ་ལྟར་མཛད་དོ། ། གསུམ་པ་དམ་བཅའ་བ་ལ་གཉིས། བཤད་བྱ་ངོས་བཟུང་པ་དང་།
དམ་བཅའ་བ་དངོས་སོ། ། དང་པོ་ནི། གང་ལ་བརྟེན་ནས་ཞེས་སོགས་རྐང་པ་བཞིས་སྟོན་ཏེ། འདིར་གང་
འཆད་པར་བྱེད་ཅེ་ན། ཐབས་གང་ལ་བརྟེན་ནས་བདེ་བླག་ཏུ་སྟེ་དཀའ་བ་མེད་པར་ཉོན་མོངས་པ་ཀུན་ལས་
གྲོལ་བས་ན་ཐར་བའི་གྲོང་སྟེ་གོ་འཕང་དུ་བགྲོད་པར་བྱེད་ནུས་པའི་ཐབས་ཀྱི་གཙོ་བོ་བདེ་བར་གཤེགས་པའི་
ལུང་དང་རྟོགས་པའི་བསྟན་པའི་སྙིང་པོ་མཆོག་ཏུ་གྱུར་པ། མཚན་ནི། སྡུད་པ་པོ་སོ་སོར་འཁོར་བ་ལས་ཐར་
བར་བྱེད་ནུས་པས་ན། སོ་སོར་ཐར་བ་ཅེས་བྱ་བར་གྲགས་པའི་སྡོམ་པ་གང་ཡིན་པ་དེ་འདིར་འཆད་དོ། ། ཐར་
བའི་གོ་འཕང་ནི་བདེ་བའི་གནས་ཡིན་པས་གྲོང་ཁྱེར་བའི་མིང་གིས་བཏགས་པ་ཡིན་གྱི། ཁང་ཁྱིམ་གྱིས་ཡོད་
པའི་གྲོང་ལྟ་བུ་ནི་མིན་ནོ། །
གཉིས་པ་དམ་བཅའ་བ་དངོས་ནི། ངོ་བོ་དང་ནི་སོགས་རྐང་པ་བཞིས་སྟོན་ཏེ། སྔར་སྨོས་པའི་སྡོམ་པ་
དེ་ཚུལ་ཇི་ལྟར་འཆད་ཅེ་ན། སྡོམ་པ་དེ་ནི་ངོ་བོ་དང་ནི། རབ་དབྱེ་དང་། སོ་སོའི་ངེས་འཛིན་དང་སྐྱེ་བའི་རྟེན་
དང༌། གཏོང་བའི་རྒྱུ་དང་། ཕན་ཡོན་ཏེ། རྣམ་པ་དྲུག་གི་སྒོ་ནས་ཇི་ལྟ་བ་བཞིན་དུ་བཤད་པར་བྱའོ། ། ཞེས་
སོ། ། གཉིས་པ་འཆད་བྱེད་ཀྱི་གཞུང་དགོད་པ་ནི། ངེས་འབྱུང་ནས། འབད་དེ་བསྲུང་། ཞེས་པའི་བར་གྱིས་
སྟོན་ཏེ། འདི་ལ་དྲུག སྡོམ་པའི་ངོ་བོས་བཤད་པ། དབྱེ་བ། དངོས་འཛིན། སྐྱེ་བའི་རྟེན། གཏོང་བའི་རྒྱུ།
ཕན་ཡོན་ནོ། ། དང་པོ་ལ་གཉིས། སྤྱིར་བསྟན་པ་དང་། བྱེ་བྲག་ཏུ་བཤད་པའོ། ། དང་པོ་ནི། ངེས་འབྱུང་
བསམ་པས་ཞེས་པ་ནས། ། ལྡོག་པ་ཞེས་པའི་བར་གསུངས་ཏེ། སྡོམ་པའི་ངོ་བོ་ཇི་ལྟ་བུ་ཡིན་ཞེ་ན་དེ་ནི། སྡོམ་
པ་འབོགས་པའི་ཚེ་མཁན་སློབ་སོགས་ཀྱིས་འཁོར་བའི་ཉེས་དམིགས་དང་ཐར་བའི་ཕན་ཡོན་གྱི་ཁྱད་པར་བརྡ་
སྤྱད་པ་ལས་བྱུང་པའི་ངེས་འབྱུང་གི་བསམ་པ་རྣམ་དག་སྒོམ། མ་ཐ་བཅོས་མ་གང་རུང་གིས་རྒྱུ་བྱས་པ་ལ་བརྟེན་
ནས་སྐྱེས་ཤིང་། སེམས་ཅན་གཞན་ལ་གནོད་པ་གཞི་སྲོག་གཅོད་པ་ལ་སོགས་པའི་གནོད་པ་རྒྱུ་དང་བཅས་པ་
ལས་བཟློག་པའི་དགེ་བ་ཞིག་པ་འཇོག་གོ། ཞེས་སོ། འོ་ན། རྒྱ་ཆེར་འགྲེལ་བ་ལས། མྱ་ངན་ལས་འདས་པའི་
བསམ་པ་བརྟན་པོ་མེད་པར་སྡོམ་པ་ཅི་སྐྱེའོ། ། ཞེས་ངེས་འབྱུང་གི་བསམ་པ་བཅོས་མིན་མེད་པར་སྡོམ་པ་མི་སྐྱེ་
བར་གསུངས་ན། ཁྱོད་ཀྱིས་བཅོས་མ་ལ་བརྟེན་ནས་སྤྱི་བོར་ཡོད་པ་བཤད་པ་ཇི་ལྟར་འཐད་སྙམ་ན། སྤྱིར་དེ་
ལྟར་དགོས་སམ་སྙམ་ཀྱང་དམིགས་བསལ་དུས་དང་བསྟུན་ཏེ། རྣམ་རྒྱལ་གསེར་མདོག་ལས། སྡོམ་པའི་སྐྱེ་རྒྱུ་
ཙམ་ལ་ལས་མཁན་གྱིས་བརྡ་སྤྲད་པའི་ཚེ་བཅོས་མའི་ངེས་འབྱུང་ལྷང་བ་ཞིག་སྐྱེས་པས་གོ་ཆོད་ཀྱིས་མཚན་ཉིད་
290



༄༅། ། འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
པ་སྐྱེ་དགོས་ན་དེང་སང་སྡོམ་ལྡན་ཤིན་ཏུ་ཉུང་བར་འགྱུར་བ། ཞེས་གསུངས་པ་ལྟར་རོ། ། ལམ་གྱི་གཙོ་བོ་རྣམ་
གསུམ་ལས་ནི། དེ་ལྟར་བསྒོམས་པས་འཁོར་བའི་ཕུན་ཚོགས་ལ། ཞེས་པ་ནས། བྱུང་ན་དེ་ཚེ་ངེས་འབྱུང་སྐྱེས་
པ་ལགས། ། ཞེས་པས་བསྟན་པ་དེ་ངེས་འབྱུང་ཁྱད་པར་ཅན་ལ་དགོངས་ལ་འོན་ཀྱང་། མཁན་སློབ་ཀྱིས་བརྡ་
སྤྲད་པའི་ཚེ། འཁོར་བ་ལས་ཐར་འདོད་དང་ཐར་བ་ཐོབ་འདོད་ཀྱི་བློ་ཞིག་ནི་སྐྱེ་དགོས་ཤིང་། རྗེའི་གནམ་
རྩེངས་ལྡིང་མར་ཡང་། དེ་བཞིན་དུ་གསུངས་སོ། ། མཁས་གྲུབ་རྗེས་ཐུབ་བསྟན་བྱི་དོར་དུ། གང་ཟག་འགའ་
ཞིག་ལ་སྔོན་སྡོམ་པ་ལེན་པའི་ཚེ་སྡོམ་པ་དངོས་སུ་མ་སྐྱེས་ཀྱང་། ཕྱིས་ངེས་འབྱུང་སྐྱེས་པའི་ཚེ་སྔར་གྱི་ཆོ་ག་ལ་
བརྟེན་ནས་བླང་བའི་ཚུལ་ཁྲིམས་དེ་སྡོམ་པར་འགྱུར་བར་བཤད་པ་ལྟར་འཐད་དམ་སྙམ་སྟེ། ཀུན་དགའ་བོའི་
ཚ་བོ་གཉིས་བཞིན་ནོ། ། གཉིས་པ་བྱེ་བྲག་ཏུ་བཤད་པ་ནི། དེ་ཡང་ལུས་ངག་ལས་ཞེས་པ་ནས། རང་གི་སྡེ་བ་
གོང་འོག་སྨྲ། ཞེས་པའི་བར་གསུངས་ཏེ་སྔར་བཤད་པའི་སྡོམ་པ་དེ་ཡང་འདོད་ཚུལ་གྱི་ཁྱད་པར་ཡོད་དེ། སོ་
ཐར་སྡོམ་ལྡན་གྱི་གང་ཟག་གི་རྒྱུད་ཀྱི་ལུས་དག་གི་ལས་སུ་གྱུར་པའི་རྣམ་པར་རིག་བྱེད་དང་རྣམ་པར་རིག་བྱེད་མ་
ཡིན་པའི་གཟུགས་ཅན་གང་རུང་ཡིན་ཞེས་འདོད་པའི་ལུགས་ཞིག་དང་། སྲོག་གཅོད་སོགས་སྤོང་བའི་སེམས་པ་
རྒྱུན་ཆགས་པ་ཁྱད་པར་བ་དང་། སྤོང་སེམས་དེའི་ས་བོན་དང་བཅས་པའང་སོ་མཐར་གྱི་སྡོམ་པ་ཡིན་ནོ་ཞེས་
འདོད་པའི་ཚུལ་ནི་རྣམ་པ་གཉིས་ཡོད་ལ། དེ་ཡང་གང་ཡིན་གྱི་འདོད་པ་མ་ཡིན་གྱི། སངས་རྒྱས་པ་རང་གི་
གྲུབ་མཐའ་སྡེ་བ་གོང་འོག་གི་སྨྲ་བ་སྟེ་བཞེད་པ་ཡིན་པའི་ཕྱིར་རོ། ། ཞེས་སོ། ། དེ་གཉིས་ཀྱི་སྔོན་མ་གཟུགས་
ཅན་དུ་འདོད་པ་ནི། བྱེ་བྲག་སྨྲ་བ། ཕྱི་མ་སྤོང་སེམས་ས་བོན་དང་བཅས་འདོད་པ་ནི། མདོ་སྡེ་བ། སེམས་
ཙམ་པ། དབུ་མ་བ་ཁ་ཅིག་ཡིན་ལ། དབུ་མ་ཐལ་འགྱུར་བས་ལུས་ངག་གི་སྡོམ་པ་གཟུགས་ཅན་དུ་འདོད་ཅེས་
གསུངས་སོ། ། འདི་དག་རྣམས་ལ་བཞེད་པ་མི་མཐུན་པའི་བརྒལ་བརྟག་ཤིན་དུ་མང་ཡང་ཚིག་མང་བར་དོགས་
ནས་མ་བྲིས་སོ། ། གཉིས་པ་དབྱེ་བ་ལ་གཉིས། རིགས་བརྒྱད་ཀྱི་དབྱེ་བ་བཤད་པ་དང་། དེ་དག་ཁྱིམ་པ་དང་
རབ་བྱུང་གང་གི་ཡིན་བཤད་པའོ། ། དང་པོ་ནི། བསྙེན་གནས་སོགས་རྐང་བ་བཞིས་སྟོན་ཏེ། སོ་སོར་ཐར་
བའི་སྡོམ་པ་དེ་ལ་རིགས་བརྒྱད་དོ་ཞེས་དབྱེར་ཡོད་དེ། བསྙེན་གནས་ཀྱི་སྡོམ་པ། དགེ་བསྙེན་ཕ་མ་གཉིས་ཀྱི་
སྡོམ་པ་གཉིས། དགེ་ཚུལ་ཕ་མའི་སྡོམ་པ་གཉིས། དགེ་སློབ་མའི་སྡོམ་པ། དགེ་སློང་མའི་སྡོམ་པ་དང་། དགེ་
སློང་སྟེ་ཕའི་སྡོམ་པ་དང་བརྒྱུད་ཡོད་པའི་ཕྱིར་རོ། ། ཞེས་སོ། ། གཉིས་པ་ནི། ཁྱིམ་པའི་སོགས་རྐང་པ་བཞིས་
སྟོན་ཏེ། སྡོམ་པ་དེ་ལ་ཁྱིམ་པའི་ཕྱོགས་ཀྱི་སྡོམ་པ་དུ། རབ་བྱུང་ཕྱོགས་ཀྱི་སྡོམ་པ་དུ་ཡོད་ཞེ་ན། ཁྱིམ་པའི་
ཕྱོགས་ཀྱི་སྡོམ་པ་ནི། རིགས་བརྒྱད་ཀྱི་ནང་ནས། བསྙེན་གནས་ཀྱི་སྡོམ་པ། དགེ་བསྙེན་ཕ་མ་གཉིས་ཀྱི་སྡོམ་
291



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་དང་བཅས་དང་པོ་གསུམ་པོ་ཡིན་ལ། རབ་བྱུང་གི་སྡོམ་པ་ནི། བརྒྱད་ཀྱི་ནང་ནས། དགེ་ཚུལ་ཕ་མ་གཉིས།
དགེ་སློབ་མ། དགེ་སློང་ཕ་མའི་སྡོམ་པ་གཉིས་དང་བཅས་ཏེ། ཐ་མ་ལྔ་བོ་དེ་ཡིན་ནོ་ཞེས་པའོ། ། གསུམ་པ་སོ་
སོའི་ངོས་འཛིན་རྒྱས་པར་བཤད་པ་ལ་དྲུག བསྙེན་གནས་ཀྱི་སྡོམ་པ། དགེ་བསྙེན་ཕ་མའི་སྡོམ་པ། དགེ་ཚུལ་
གྱི་སྡོམ་པ། དགེ་སློབ་མའི་སྡོམ་པ། དགེ་སློང་མའི་སྡོམ་པ། དགེ་སློང་ཕའི་སྡོམ་པ་བཤད་པའོ། ། དང་པོ་ལ་
གཉིས། སྡོམ་པ་དངོས་དང་། དེའི་སྤང་བྱའི་དབྱེ་བ་བཤད་པའོ། ། དང་པོ་ནི། རྩ་བ་བཞི་དང་སོགས་རྐང་
པ་གཉིས་ཀྱིས་སྟོན་ཏེ། བསྙེན་གནས་ཀྱི་སྡོམ་པ་གང་ཡིན་ཞེ་ན། རྟེན་གྱི་གང་ཟག་ཁྱིམ་པ་གང་གིས་སྤང་བྱ་རྩ་
བ་བཞི་དང་ཡན་ལག་བཞི་སྟེ་བརྒྱད་ཉིན་ཞག་གཅིག་གི་མཐའ་ཅན་སྤོང་བ་ཁས་བླངས་པའི་སྡོམ་པ་དེ་བསྙེན་
གནས་ཀྱི་སྡོམ་པར་ཞེས་འཇོག་གོ་ཞེས་པའོ། ། གཉིས་པ་དབྱེ་བ་ནི། མི་ཚངས་སྤྱོད་སོགས་རྐང་པ་ལྔས་སྟོན་ཏེ།
འོ་ན། རྩ་བ་བཞི་བོ་དེ་གང་ཡིན། ཡན་ལག་བཞི་བོ་དེ་ཡང་གང་ཡིན་ཞེ་ན། བུད་མེད་ལ་མི་ཚངས་པར་སྤྱོད་པ་
དང་གཞན་གྱི་ནོར་མ་བྱིན་པར་ལེན་པ་སྟེ་བརྐུ་བ་འཕྲོག་པ་སོགས་བྱེད་པ་དང་། མི་འམ་མིར་ཆགས་པའི་སེམས་
ཅན་གྱི་སྲོག་གཅོད་པ་དང་། མངོན་ཤེས་སོགས་མེད་བཞིན་དུ་ཡོད་དོ་ཞེས། བརྫུན་དུ་སྨྲ་བ་རྣམས་ནི། རྩ་བ་
བཞི་ཡིན་ལ། མལ་སྟན་གསེར་དངུལ་སོགས་རིམ་པོ་ཆེ་ལས་བྱས་པ་ཆེ་བ་གྲུ་གང་ལས་མཐོ་བ་དང་། ཆང་
འཐུང་བ་དང་། གར་སོགས་སྟེ་གླུ་གར་རོལ་མོ་སོགས་རྩེ་མོ་སྒེག་ཆོས་གཞན་དང་ལུས་ལ་མེ་ཏོག་ཕྲེང་བ་སོགས་
རྒྱན་གསར་དུ་འདོགས་པ་དང་། ཕྱི་དྲོའི་ཁ་ཟས་ཟ་བ་རྣམས་ནི་ཡན་ལག་བཞི་ཡིན་ནོ། ། ཞེས་སོ། ། འདི་
དག་གི་ཁྱད་པར་ཅུང་ཟད་རྒྱས་པར་ནི་འོག་ཏུ་འཆད་ལ། ད་ལྟའི་ཁྱིམ་པ་ཕལ་ཆེར་གྱི་སྲུང་བའི་སྡོམ་པ་འདི་
བསྙེན་གནས་ཀྱི་སྡོམ་པ་ཡིན་ཀྱང་། ལེན་པའི་ཚེ། ཐོག་མར་དགེ་སློང་སོགས་གང་ཟག་ཞིག་གི་དྲུང་དུ་བླངས་
ནས། ཕྱིས་ལེན་པའི་ཚེ་གང་ཟག་མ་རྙེད་ན། རྟེན་གྱི་དྲུང་དུ་སྐྱབས་འགྲོ་བྱས་ཏེ་བླངས་ན་སྐྱེ་ལ། དེ་ཡང་ནང་
བར་སྔ་བར་ལག་རིས་མཐོང་ཙམ་གྱི་དུས་ཟས་མ་ཟོས་གོང་དུ་ལེན་དགོས་པར་གསུངས་ཀྱང་། ད་ལྟའི་ལེན་ཚུལ་
སོགས་ལ་བརྟགས་ཚེ་བར་མའི་དགེ་བ་ཙམ་ལས་ཚད་ལྡན་གྱི་སྡོམ་པ་དཀའོ། ། འདི་ལ་ཡང་དཔྱད་པར་བྱ་བ་
མང་ངོ༌། ། གཉིས་པ་དགེ་བསྙེན་ཕ་མའི་སྡོམ་པ་ལ་གཉིས། མདོར་བསྟན་པ་དང༌། བྱེ་བྲག་ཏུ་བཤད་
པའོ། ། དང་པོ་ནི། གསོད་བརྐུ་སོགས་རྐང་པ་གསུམ་གྱིས་སྟོན་ཏེ། ཁྱིམ་པ་གང་གིས་སྲོག་འཚོ་བའི་བར་དུ་
མིའམ་མིར་ཆགས་པ་གསོད་པ། གཞན་གྱི་ནོར་བརྐུ་བར་བྱེད་པ། མི་ཆོས་བླ་མའི་བརྫུན་སྨྲ་བ་དང་། གཞན་
གྱི་བུད་མེད་ལ་ལོག་པར་གཡེམ་པ་དང་། ཡན་ལག་མྱོས་འགྱུར་གྱི་ཆང་འཐུང་བ་ལྔ་སྤོང་བས་རབ་ཏུ་ཕྱེ་བའི་སྡོམ་
པ་ནི། དགེ་བསྙེན་གྱི་སྡོམ་པ་ཞེས་བྱའོ། ། ཞེས་སོ། ། འོ་ན། མི་ཚངས་སྤྱོད་དང་ལོག་གཡེམ་ལ་ཁྱད་པར་
292



༄༅། །འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
ཡོད་དམ་མེད་ཞེ་ན། ཡོད་དེ། ཁྱིམ་པས་རང་གི་བུད་མེད་ལ་བགྲོད་པ་མི་ཚངས་སྤྱོད་ཡིན་ཀྱང་ལོག་གཡེམ་མ་
ཡིན། གཞན་གྱི་བུད་མེད་ལ་བགྲོད་པ་ལོག་གཡེམ་དང་མི་ཚངས་སྤྱོད་གཉིས་ཀ་ཡིན་པའི་ཕྱིར་རོ། ། གཉིས་པ་
བྱེ་བྲག་ཏུ་བཤད་པ་ནི། སྣ་གཅིག་སྣ་འགའ་སོགས་རྐང་པ་འདུན་གསུངས་སྟེ། དགེ་བསྙེན་དེ་ལ་དུ་ཡོད་ཅེ་ན།
དེ་ལ་རྣམ་གྲངས་ཀྱིས་དྲུག་ཡོད་དེ། སྣ་གཅིག་སྤྱོད་པའི་དགེ་བསྙེན། སྣ་འགའ་སྤྱོད་པ། ཕལ་ཆེར་སྤྱོད་པ།
ཡོངསརྫོགས་སྤྱོད་པ་དང་། ཚངས་སྤྱོད་ཀྱི་དགེ་བསྙེན་དང་ལྔ། དེའི་སྟེང་དུ་སྐྱབས་འགྲོའི་དགེ་བསྙེན་པ་
བསྣན་པས། དགེ་བསྙེན་རྣམ་པ་དྲུག་ཡོད་པའི་ཕྱིར་རོ། ། དེ་དྲུག་གི་ཁྱད་པར་ཡོད་དེ། རྩ་བ་བཞི་བོ་དེ་ལས་
ནང་ནས་སྲོག་གཅོད་པ་ལྟ་བུ་སྣ་གཅིག་ཙམ་སྤོང་བར་ཁས་བླངས་པའི་དགེ་བསྙེན་དེས་གཅིག་སྤྱོད་པའི་དགེ་
བསྙེན། དེ་བཞིན་དུ་མ་བྱིན་པར་ལེན་པ་དང་སྣ་གཉིས་སྤོང་བ་དེ་སྣ་འགའ་སྤྱོད་པ་བརྫུན་དང་སྣ་གསུམ་སྤོང་བ་
དེ་ཕལ་ཆེར་སྤྱོད་པ། འདོད་ལོག་ཀྱང་སྤོང་བ་དེ་ཡོངས་རྫོགས་སྤྱོད་པ། དེའི་སྟེང་དུ་མི་ཚངས་སྤྱོད་སྤོང་བ་དེ་
ཚངས་སྤྱོད་དགེ་བསྙེན་དང་། དེ་དག་མ་སྤངས་ན་དཀོན་མཆོག་གསུམ་ལ་སྐྱབས་སུ་འགྲོ་བ་ཙམ་གྱི་སྒོ་ནས་དགེ་
བསྙེན་དུ་ཁས་ལེན་པ་སྐྱབས་འགྲོའི་དགེ་བསྙེན་དུ་འཇོག་པ་རྣམས་དང་། གོ་རིམ་བཞིན་དུ་སྦྱོར་བ་ཡིན་པའི་
ཕྱིར་རོ། ། འོ་ན་དྲུག་པོ་དེ་དགེ་བསྙེན་དངོས་ཡིན་ནམ་སྙམ་ན།ཁ་ཆེ་བྱེ་བྲག་ཡོངས་རྫོགས་དགེ་བསྙེན་དང་།
ཚངས་སྤྱོད་དགེ་བསྙེན་གཉིས་དངོས་དང་། གཞན་རྣམས་དགེ་བསྙེན་དུ་བཏགས་པ་ཙམ་དུ་འདོད་ལ། ཉི་
འོག་པ་དང་། མདོ་སྡེ་བས་ཐམས་ཅད་དགེ་བསྙེན་དངོས་ཡིན་པར་འདོད་ཅེས་གསུངས་སོ། ། རྟེན་གྱི་སྒོ་ནས་
དབྱེ་ན་ཕ་མ་གཉིས་ཡོད་ལ། ཐམས་ཅད་ལ་སྐྱབས་འགྲོ་དང་། མྱོས་འགྱུར་འཐུང་བ་སྤོང་བ་གཉིས་ཡན་ལག་ཏུ་
དགོས་སོ། གསུམ་པ་དགེ་ཚུལ་གྱི་སྡོམ་པ་ལ་གཉིས། མདོར་བསྟན་པ་དང་། སྤང་བྱའི་ཁྱད་པར་བྱེ་བྲག་ཏུ་
བཤད་པའོ། ། དང་པོ་ནི། རྩ་བ་བཞི་དང་སོགས་རྐང་པ་གཉིས་ཀྱིས་སྟོན་ཏེ། རྟེན་གྱི་གང་ཟག་རབ་བྱུང་གང་
གིས་སྔར་བཤད་པ་ལྟར་རྩ་བ་བཞི་དང་ཡན་ལག་དྲུག་སྟེ་བཅུ་སྤོང་བས་རབ་ཏུ་ཕྱེ་བའི་སྡོམ་པ་དེ། དགེ་ཚུལ་གྱི་
སྡོམ་པ་ཞེས་བྱའོ། ། གཉིས་པ་ནི། གང་གར་སོགས་ཕྲེང་སོགས་ཚིགས་སུ་བཅད་པ་གཉིས་ཀྱིས་སྟོན་ཏེ། སྔར་
བཤད་པ་ལྟར་རྩ་བ་བཞིའི་སྟེང་དུ་མྱོས་འགྱུར་འཐུང་བ། ཕྱི་དྲོའི་ཁ་ཟས། མལ་ཆེ་མཐོ། དེའི་སྟེང་དུ་བསྙེན་
གནས་ལ་གར་སོགས་ཕྲེང་སོགས་གཉིས་གཅིག་ཏུ་བྱེད་དགོས་ཀྱང་
། འདིར་དགེ་ཚུལ་ལ་གར་སོགས་དང་ཕྲེང་
སོགས་སོ་སོར་ཕྱེ་བས་རྣམ་པ་གཉིས་དང་། གསེར་དངུལ་ལེན་པ་དང་རྣམ་པ་གསུམ་དུ་ཕྱེ་བས་ཡན་ལག་ཏུ་
འགྱུར་ཞིང་། དེ་བཅུ་ནི་དགེ་ཚུལ་གྱི་སྤང་བྱའི་གཙོ་བོའོ། ། བཅུ་བོ་དེའི་སྟེང་དུ་མཁན་པོར་གསོལ་བ་གདབབ་
པ་དང་། ཁྱིམ་པའི་རྟགས་གོས་དཀར་སོགས་ནི་སྤོང་བ་དང་། རབ་ཏུ་བྱུང་བའི་རྟགས་སྟོད་གཡོགས་སྨད་
293



༄༅ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཡོགས་སོགས་ནི་ལེན་པ་ལས་སྙམས་པ་མཁན་པོར་མ་གསོལ་པ་ཁྱིམ་པའི་རྟགས་བཟུང་བ། རབ་བྱུང་གི་
རྟགས་སྤོང་པ་རྣམ་པ་གསུམ་ནི་བསྣན་པ་ཡིས། དགེ་ཚུལ་གྱི་སྤང་བྱ་བཅུ་གསུམ་དག་ཏུ་འགྱུར་རོ། ། དེའི་སྟེང་
དུ་སྐྱབས་འགྲོའི་མི་མཐུན་ཕྱོགས་བསྣན་ཏེ་སྤང་བྱ་བཅུ་བཞིར་བཤད་པའང་ཡོད་ལ། གཞན་ཡང་བླངས་འདས་
སོ་དྲུག་ཀྱང་བཤད། མདོར་ན། བླངས་འདས་སོ་དྲུག་ཡིན་ཀྱང་། ཕྱོགས་མཐུན་གྱི་བསྡམ་བྱའི་དབང་དུ་བྱས་
ན་ཉེས་མེད་ཕྱེད་དང་བཅོ་བརྒྱད་མ་གཏོགས། གཞན་དགེ་སློང་གིས་སྤང་བྱར་བྱེད་པ་ཐམས་ཅད་ཀྱང་སྤོང་
དགོས་པར་བཤད་དོ། ། རྟེན་གྱི་སྒོ་ནས་དབྱེ་ན་ཕ་མ་གཉིས་ཡོད་དོ། ། བཞི་བ་དགེ་སློབ་མའི་སྡོམ་པ་ལ་གཉིས།
མདོར་བསྟན་པ་དང་སྤང་བྱའི་ཁྱད་པར་སོ་སོར་བཤད་པའོ། ། དགེ་ཚུལ་སོགས་རྐང་བ་བཞིས་སྟོན་ཏེ། དགེ་
ཚུལ་མ་དེ་དགེ་ཚུལ་གྱི་སྡོམ་པ་ཐོབ་པའི་རྗེས་སུ་ལོ་གཉིས་ཀྱི་བར་དུ་རྩ་བའི་ཆོས་དྲུག་དང་
། རྗེས་མཐུན་གྱི་ཆོས་
དྲུག་སྤོང་བར་ཁས་བླངས་པའི་སྡོམ་པ་ནི། དགེ་སློབ་མ་ཡི་སྡོམ་པ་ཡིན་ནོ། ། གཉིས་པ་ནི། གཅིག་བུ་སོགས་
རྐང་པ་བཅུ་བཞིས་སྟོན་ཏེ། དེ་ཡང་རྩ་བའི་ཆོས་དྲུག་གང་ཡིན། རྗེས་མཐུན་གྱི་ཆོས་དྲུག་གང་ཡིན་ཞེ་ན།
དགེ་སློབ་མ་དེ་ཉིད་གྲོགས་མེད་པར་གཅིག་པུ་ལམ་དུ་འགྲོ་བར་མི་བྱ་བ་དང་། ཆུ་བོའི་ཕ་རོལ་ཏུ་རྐྱལ་བྱས་ཏེ་
བརྒལ་བར་མི་བྱ་བ་དང་། སྐྱེས་པ་དང་ནི་གྲོགས་མེད་པར་ལྷནཅིག་ཏུ་འདུག་པར་དང་། སྐྱེས་པ་ལ་ནི་ལུས་
ཀྱིས་རེག་པར་མི་བྱ་བ་དང་། སྐྱེས་པ་དང་བུད་མེད་སྨྱན་དུ་འགྱུར་བའི་གཏམ་མི་བྱ་ཞིང་། ཁ་ན་མ་ཐོབ་བའི་
ལྟུང་བ་བྱུང་ན་འཆབ་པ་སྟེ་སྦེད་པར་མི་བྱ་བ་དེ་དག་ནི་རྩ་བའི་ཆོས་དྲུག་སྤོང་བའི་སྡོམ་པ་ཞེས་བྱ་ཞིང་། ཟློག་
ཕྱོགས་དྲུག་ནི། རྩྭ་བའི་ཆོས་དྲུག་ཅེས་བྱའོ། ། གཞན་ཡང་དགེ་སློབ་མ་དེས་གསེར་ལ་བཟུང་བ་སྟེ་རེག་པར་མི་
བྱ་ཞིང་། འདོམས་ཀྱི་སྤུ་ནི་བྲེག་པར་མི་བྱ་བ་དང་བྱིན་ལེན་མ་བྱས་པར་ཟ་བར་མི་བྱ་བ་དང་། གསོག་འཇོག་
བྱས་པ་བཟའ་བར་མི་བྱ་བ་དང་། རྩ་སྔོན་ཐོག་ཏུ་བཤང་གཅིའི་མི་གཙང་བ་འདོར་མི་བྱ་བ་དང༌། ས་ནི་བསྐོ་
བར་མི་བྱ་བ་དེ་དག་གི་ཟློག་ཕྱོགས་རྗེས་མཐུན་ཆོས་ནི་རྣམ་པ་དྲུག་སྤོང་བའི་སྡོམ་པ་ཞེས་བྱའོ། ། དེས་ན་དགེ་
སློབ་མ་ནི་རྟེན་བུད་མེད་ཁོ་ན་ཡིན་ནོ། ། ལྔ་བ་དགེ་སློང་མའི་སྡོམ་པ་ནི། ཕམ་བརྒྱད་སོགས་རྐང་པ་བདུན་
གྱིས་སྟོན་ཏེ། སྲོག་གཅོདམ་བྱིན་ལེན། མི་ཚངས་སྤྱོད། བརྫུན་སྨྲ་སྟེ་ཐུན་མོང་བའི་ཕམ་པ་བཞི་དང་།
དེའི་སྟེང་དུ་རེག་པའི་ཕམ་པ། བཀན་པ། འཆབ་པ། བཟློག་པའི་ཡམ་པ་སྟེ་ཐུན་མོང་མ་ཡིན་པ་བཞི་སྟེ།
ཕམ་པ་བརྒྱད་དང་། དགེ་འདུན་གྱི་ལྷག་མའི་ལྟུང་བ་ཉི་ཤུ་དང་། སྤང་བའི་ལྟུང་བྱེད་སུམ་ཅུ་རྩ་གསུམ་དང་།
ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ་དང་། སོ་སོར་བཤགས་པ་བྱ་བ་བཅུ་གཅིག་དང་། ཉེས་བྱས་བརྒྱ་
དང་བཅུ་གཉིས་ཏེ་བསྡོམས་ན། སྤང་བྱ་སུམ་བརྒྱ་དྲུག་ཅུ་རྩ་བཞི་ཡོད་པ་རྣམས། སྤོང་བར་བྱེད་པའི་སྡོམ་པ་དེ།
294



༄༅། ། འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
དགེ་སློང་མའི་སྡོམ་པ་ཡིན་ཞིང་། གང་ཟག་དེ་ནི་དགེ་སློང་མ་ཡིན་ནོ། ། དགེ་སློང་མའི་ལྟུང་བ་ཕལ་ཆེར་དགེ་
སློང་དང་འདྲ་བ་ལས། མི་འདྲ་བ་དང་གཞན་རྣམས་རྒྱས་པར་གཞན་ནས་ཤེས་པར་བྱའོ། ། ཁ་ཅིག་དགེ་སློང་
མ་དེ། དགེ་སློང་ཡིན་ནམ་མ་ཡིན། ཡིན་ན། དགེ་སློང་མའི་སྐབས་སུ་དགེ་སློང་ངོ་ཞེས་གསུངས་ནས། དགེ་
སློང་མ་ལ་དགེ་སློང་མ་ཞེས་དམིགས་བསལ་གསུངས་པ་དེ་ཅི་ཡིན་ཞེ་ན། དེ་ནི་དགེ་སློང་ཕ་ལ་སྤྱི་མིང་བྱེ་བྲག་ལ་
འདོགས་པར་མཛད་ཀྱི་དགེ་སློང་མ་དགེ་སློང་ཡིན་ཏེ། དཔེར་ན། རྟ་མོ་དེ་ནི་རྟ་ཡིན་པ་བཞིན་ནོ། ། གཞན་
ཡང་བུ་མོ་བུ་ཡིན་ཀྱང་། བུ་ཕོ་ལ་བུ་ཞེས་མིང་ཆགས་པ་ལྟར། དགེ་སློང་མ་ལ་ཡང་དེ་བཞིན་དུ་མཚུངས་སོ། །
གལ་ཏེ་བུ་མོ་བུ་ཡིན་པ་མ་གྲུབ་པོ་སྙམ་ན། དེ་ཡིན་པར་རིམ་ལྔ་གསལ་སྒྲོན་ལས། རྒྱུད་ལ་ཕ་རྒྱུད་མ་རྒྱུད་གཉིས་
ཀྱི་དབྱེ་བའི་དཔེར་མཛད་ནས་གསུངས་པས་སོ། ། དྲུག་པ་དགེ་སློང་གི་སྡོམ་པ་ནི། ཕམ་པ་བཞི་དང་སོགས་
རྐང་པ་བདུན་གྱིས་སྟོན་ཏེ། འདི་ལ་ཡང་ཚིག་དོན་མདོར་བསྟན་པ་དང་། ཅུང་ཟད་ཕྱེ་སྡེ་རྒྱས་པར་བཤད་
པའོ། ། དང་པོ་ནི། ཕམ་པ་བཞི་དང་། ལྷག་མ་ནི་བཅུ་གསུམ་དང་། སྤང་ལྟུང་སུམ་ཅུ་དང༌། ལྟུང་བྱེད་
འབའ་ཞིག་པ་དགུ་བཅུ་དང་། སོ་སོར་བཤགས་པ་བཞི་དང་། ཉེས་བྱས་ནི་བརྒྱ་རྩ་དང་བཅུ་གཉིས་ཏེ་ཁྱོན་
བསྡོམས་པ་ཡིས། ཉིས་བརྒྱ་དང་ལྔ་བཅུ་རྩ་གསུམ་གྱི་ཉེས་པ་སྔར་བཤད་པ་དེ་རྣམས། སྤོང་བར་བྱེད་པའི་སྡོམ་
པ་དེ་ནི་དགེ་སློང་ཕའི་སྡོམ་པ་ཡིན་ཅིང་། གང་ཟག་དེ་ནི་དགེ་སློང་ཕ་ཞེས་བྱའོ། །གཉིས་པ་ཅུང་ཟད་ཕྱེ་སྟེ་
རྒྱས་པར་བཤད་པ་ལ་ལྔ་ཕམ་པ། ལྷག་མ། སྤང་ལྟུང་། ལྟུང་བྱེད། སོར་བཤགས། ཉེས་བྱས་སོ། ། དང་པོ་
ལ་བཞི། མི་ཚངས་སྤྱོད། མ་བྱིན་ལེན། སྲོག་གཅོད། བརྫུན་དུ་སྨྲ་བའི་ཕམ་པ་བཤད་པའོ། ། དང་པོར་མི་
ཚངས་སྤྱོད་ཀྱི་ཕམ་པ་ནི། ཕོ་མོ་མ་ནིང་དུད་འགྲོ་གང་གིའང༌། གསོན་པོའམ། ལུས་བྱེད་དུ་ལོངས་པའི་རོ་ལྟ་
བུའི་ཁ། བཤང་ལམ་ཟག་བྱེད་གསུམ་པོ་གང་རུང་དུ། ནོར་བུ་བཅུག་ཅིང་རེག་པའི་བདེ་བ་རྫོགས་པར་ཉམས་
སུ་མྱོང་བ་སྟེ། ས་ག་ལྷས། ཁ་ཤུན་སོ་དང་པགས་པ་ལས། ནོར་བུ་འདས་ན་ཕམ་པ་སྟེ། ཞེས་གསུངས་པའི་
ཕྱིར་རོ། ། བྱིས་པ་སོགས་ཀྱི་ལུས་ཀྱི་ཆ་གཞན་ལ་རྟེན་ནས་ས་བོན་འབྱིན་པ་ནི། དགེ་སློང་ལ་དགེ་འདུན་གྱི་
ལྷག་མར་འགྱུར་ཞིང་། ཕམ་བར་མི་འགྱུར་ཡང་འོག་སྒོར་ནི་ཕམ་པར་འགྱུར་རོ། ། རབ་བྱུང་ཁ་ཅིག་གིས་ཕམ་
པར་མི་འགྱུར་གཙམ་ལ་བསམ་ནས། རང་དགར་ཁྱིམ་པས་ཤེས་བཞིན་དུ་ཁྲེལ་མེད་བྱེད་པ་ནི། རྒྱལ་བའི་
བསྟན་པ་ལ་རྨ་འབྱིན་པའི་སྒོ་ནས་ཉམས་པར་བྱེད་པར་ཁོ་ནའོ། །གཉིས་པ་མ་བྱིན་ལེན་གྱི་ཕམ་པ་ནི། གཞན་
གྱི་དངོས་པོ་རིན་ཐང་ཚང་བ་རང་གིས་བརྐུས་སམ། གཞན་ལ་བརྐུར་བཅུག་ནའང་འདྲ་ལ། རིན་ཐང་གི་ཚད་
ནི། རྒྱ་གར་དུ་ཀརྨ་པཎ་བཞི་ཆའི་ཚད་ཡིན་ལ། དེ་ལ་བརྟེན་ནས་བོད་དུ་བཞེད་པ་མི་འདྲ་བ་མང་དུ་བྱུང་ཡང་།
295



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལོ་ཆེན་ཆོས་སྐྱོང་བཟང་པོས། གསེར་སེ་བ་བཅུའི་ཚད། ཐམས་ཅད་མཁྱེན་པ་བློ་བཟང་རྒྱ་མཚོས་ནས་ཁལ་
གཅིག་གམ་ཕྱེད་ཀྱིས་ཀྱང་ལོངས་པའི་སྐབས་ཡོད་པར་བཞེད་ལ། དང་པོ་ལྟར་ན་དངུལ་ཞོ་ལྔ་དང་། ཕྱི་མ་ལྟར་
ན་དངུལ་ཞོ་དོ་གསུམ་ལྷག་ཙམ་གྱིས་ཀྱང་རིན་ཐང་ཚང་བར་བཞེད་ལ། འོན་ཀྱང་འདུལ་བ་མང་པོའི་དགོངས་
པར་བརྟགས་ཚེ་དངུལ་ཞོ་གསུམ་ལོངས་ཙམ་གྱི་ཚད་རི་བ་ཞིག་མ་ནོར་བར་རང་གི་དོན་དུ་བརྐུས་སམ། འཕྲོག་
ནས་ཐོབ་པའི་བློ་སྐྱེས་པའི་ཚེ་ཕམ་པར་འགྱུར་རོ། ། དེ་ཡང་མིས་བདག་ཏུ་བཟུང་བ་ཞིག་དང་། བསམ་བཞིན་
མ་ནོར་བར་རང་དོན་དུ་བརྐུས་པ་ཞིག་དགོས་ལ། གཞན་དོན་དང་བརྐུས་སེམས་མེད་པར་བླངས་པ་སོགས་
ཡན་ལག་མ་ཚང་ན་ཕམ་པར་མི་འགྱུར་རོ། ། མི་མང་བོའི་བགོ་རྒྱུའི་དངོས་པོ་བརྐུས་ན། སོ་སོ་ལ་ལྟོས་པའི་
རིན་ཐང་ཚང་དགོས་ལ། སྤྱི་ཐབས་ཀྱི་འཇོག་རྫས་བརྐུས་ན། ཐུན་མོང་དུ་རིན་ཐང་ཚང་བ་ཙམ་གྱིས་ཆོག་གོ
དཀོན་མཆོག་གི་རྫས་མིས་བདག་ཏུ་མ་བཟུང་བ་བསྐུས་ན། མཆོད་རྟེན་གྱི་དཀོར་འཕྲོག་པའི་ཉེས་པ་འབྱུང་
ཡང་ཕམ་པ་མི་འབྱུང་ཞིང་། མི་མ་ཡིན་གྱི་རྫས་སོགས་མིས་བདག་ཏུ་བཟུང་བ་གཞན་ལ་ཡང་འདྲའོ། ། རབ་
བྱུང་ལྷ་བཙུན་གྱིས་ནི་གཞན་ལ་ཆད་པ་བཅད་པའི་སྒོ་ནས་འཕྲོག་པ་ཡང་རིན་ཐང་ཚང་ན་ཕམ་པར་འགྱུར་ཞིང་།
ཁ་ཅིག་འཇལ་བྱེད་ཀྱི་སྲང་སོགས་ལ་བརྟེན་ནས་མ་བྱིན་པར་ལེན་པ་ནི། ཇི་ལྟར་འགྱུར་པ་གསུང་རབ་དང་
བསྟུན་ན་གསལ་བར་འཆད་ནུས་མོད། དུས་ཀྱི་དབང་གིས་སྨྲ་དཀའ་བར་སྣང་ངོ༌། །ལ་ལ་མི་ཚངས་སྤྱོད་མ་
བྱས་ཕྱིན། གཞན་ཐམས་ཅད་བྱས་ནའང་རབ་བྱུང་དུ་རློམ་པ་དེ་ནི། བསྟན་པའི་གཟུགས་བརྙན་ཡིན་ནོ། །
གསུམ་པ་སྲོག་གཅོད་ཀྱི་ཕམ་པ་ནི། མི་དངོས་སམ། མའི་མངལ་དུ་ཡོད་པའི་མེར་མེར་པོ་ལ་སོགས་པ་ཐབས་སྣ་
ཚོགས་ཀྱིས་རང་གིས་གསོད་དམ། གཞན་ལ་གསོད་དུ་བཅུག་ཀྱང་ཕམ་པར་འགྱུར་རོ། ། དེ་ཡང་བསམ་བཞིན་
མ་ནོར་བར་བསད་པ་ཞིག་དགོས་ཀྱི། གསོད་སེམས་མེད་པར་བསད་པ་སོགས་ལ་ཕམ་པ་མི་འབྱུང་ངོ༌། ། འོན་
ཀྱང་གསོད་སེམས་ཡོད་ན་གསོད་པའི་གཞི་མི་ཡིན་པ་འདྲ་ན་ནོར་ཏེ་བསོད་པ་ལའང་ཕམ་པ་འབྱུང་ཞིང་།
གཞན་ཡང་དུད་འགྲོ་བསད་ན་ལྟུང་བྱེད། མི་མ་ཡིན་པ་བསད་ན་སྦོམ་པོ་འབྱུང་ལ། ཁ་ཅིག་རང་ཕུགས་སུ་
བསྡད་ནས་གཞན་ལ་དུད་འགྲོ་སོགས་ཀྱི་རིགས་གསོད་དུ་འཇུག་པ་ནི། ལས་འབྲས་ལ་མགོ་སྐོར་བྱེད་འདོད་
པར་ཟད་དོ། ། མཛོད་ལས། ། དམག་ལ་སོགས་པ་དོན་གཅིག་ཕྱིར། ཐམས་ཅད་བྱེད་པ་པོ་བཞིན་ལྡན།
ཞེས་དམག་ལ་སོང་བའི་ཚེ་ཐམས་ཅད་བསམ་པ་མཐུན་པས་གཅིག་གིས་བསད་ན་ཐམས་ཅད་ཀྱིས་བསད་པ་དང་
འདྲ་བར་གསུངས་མོད། འོན་ཀྱང་གསོད་སེམས་མེད་ན། དེ་ལྟར་མི་འགྱུར་རོ། ། བཞི་པ་རྫུན་དུ་སྨྲ་བའི་ཕམ་
པ་ནི། མངོན་ཤེས་གྲུབ་རྟགས་སོགས་མེད་བཞིན་དུ་ཡོད་དོ་ཞེས་སྨྲ་བ་དང་། ལྷ་ཀླུ་སོགས་མ་མཐོང་བར་མཐོང་
296



༄༅། །འདུལ་བ་རྒྱུ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
ངོ་ཞེས་སྨྲ་བ་ལྟ་བུའོ། ། ལུང་བསྟན་ཐོགས་མེད་དུ་བྱེད་པ་འགའ་ཞིག་ཀྱང་། སེམས་བསྐྱེད་ཁྱད་པར་ཅན་གྱིས་
ཟིན་ན་མ་གཏོགས་འདིའི་ཕམ་པར་གཏོགས་སོ། ། གཞན་ཡང་ཚོང་གི་ཕྱིར་སོགས་ལ་རྫུན་ཕྲན་ཚེགས་སྨྲ་བ་ནི།
དགེ་སློང་ལ་ལྟུང་བྱེད་སོགས་སུ་འགྱུར་ཞིང་། གཞན་ལ་ཕན་པ་ཁོ་ནའི་ཕྱིར་རྣམ་གྲངས་པའི་རྫུན་སྨྲ་བ་ནི།
ཉེས་པར་མི་འགྱུར་བ་མང་སྟེ། དྲང་དོན་གྱི་མདོ་བཞིན་ནོ། ། དེ་དག་ལ་བསམ་པ། སྦྱོར་བ། མཐར་ཐུགས་
བྱེད་དཀའ་བ་མང་ལ། གཞན་ཡང་ཕྱོགས་མཐུན་ཚེ་རབས་དྲན་པའི་སྐུ་སྐྱེ་མ་ཡིན་བཞིན་དུ་ཡིན་ཞེས་དང་།
བསྙེན་པར་མ་རྫོགས་བཞིན་དུ་རྫོགས་ཞེས་དང་། དབང་ལུང་མ་ཐོབ་བཞིན་དུ་ཐོབ་ཞེས་སོགས་སྨྲ་བ་རྣམས་
ཀྱང་། རང་ཉིད་ལམ་ལོག་པར་འགྲོ་བའི་རྒྱུ་སྒྲུབ་པའི་ཐབས་མཁས་པའོ། ། ལྷག་མ་སོགས་མིང་གི་སྒོ་ནས་
འཆད་པར་འགྱུར་རོ། ། གཉིས་པ་ལྷག་མ་བཅུ་གསུམ་ནི། ཁུ་བ་འབྱིན་པའི་ལྷག་མ། རེག་པ། འཁྲིག་ཚིག
བསྙེན་བཀུར་བསྔགས་པ། སྨྱན་བྱེད་པ། ཁང་པ། ཁང་ཆེན། གཞི་མེད། བག་ཙམ། དབྱེན་བྱེད་པ། དེ་
རྗེས་ཕྱོགས་པ། ཁྱིམ་སུན་འབྱིན་པ། བཀའ་བློ་མི་བདེ་བའི་དགེ་འདུན། ལྷག་མའོ། ། གསུམ་པ་སྤང་ལྟུང་
སུམ་ཅུ་ལ། འཆང་སྤང་། འབྲལ་བ། ཟླ་འཇོག འཁྱུར་འཇུག གོས་ལེན་པ། སློང་བ། སློང་བ་རིགས་པ།
དཔགས་པ་སློང་བ། སོ་སོ་ནས་དཔགས་པ་སློང་བ། བསྐུར་བ་སྟེ་བཅུ་དང༌། སྲིན་བལ་གྱི་གདན། བལ་ནག་
གི་གདན། ཆ་གཉིས་བསྲེས་པ། ལོ་དྲུག མཐོ་གང་། ལམ་དུ་བལ་ཐོགས་པ། བལ་འཁྲུར་འཇུག རིན་པོ་
ཚེ་ལ་རེག་པ། མངོན་མཚན་ཅན། ཚོང་བྱེད་པ་སྟེ་བཅུ་དང་། ལྷུང་བཟེད་ཞག་བཅུ་འཆང་བ། ལྷུང་བཟེད་
ལྷག་པོ། ཐགས་འཐགས་ཏུ་འཇུག་པ། འཐག་པ་སྐྱེད་པ། བྱིན་འཕྲོག བརྟད་པ་ལས་བྱུང་བ། དགོན་པའི་
འབྲལ་བ། རས་ཆེན། བསྔོས་པ་བསྒྱུར་བ། གསོག་འཇོག་གི་སྤང་བ་སྟེ་བཅུ་རྣམས་སོ། །ལྟུང་བྱེད་འབའ་
ཞིག་པ་དགུ་བཅུ་ལ། ། རྫུན་སྨྲ་བའི་ལྟུང་བྱེད་དེ། སྐྱོན་བརྗོད་པ། ཕྲ་མ་བྱེད་པ། སྐྱོན་འདོགས་པ། བུད་
མེད་ལ་ཆོས་སྟོན་པ། བསྟེན་པར་མ་རྫོགས་པ་དང་ལྷན་ཅིག་འདོན་པ་དང་། གནས་ངན་ལེན་བྱེད་པ། མི་
ཆོས་བླ་མ་བདེན་པར་སྨྲ་བ། ཤེས་ངོར་བྱེད་པ། ཁྱད་གསོད་དེ་བཅུ་དང་། ས་བོན་འཇིགས་པ། འཕྱོ་བ།
བསྒོ་བ་རྣར་གཟོན་གནས་མལ་དང་གདིང་བ་ལས་གྱུར་པ་གཉིས། སྤྱོད་པ། ཕྱིས་གནོན། རྩ་བ་འབྱུང་བ།
སྲོག་ཆགས་ཅན་གྱི་ཆུར་སྤྱོད་པ། རིམ་པ་ལྷག་པར་བརྩིགས་པ་སྟེ་བཅུ་དང་། དགེ་སློང་མ་ལ་ཆོས་སྟོན་པའི་
ལྟུང་བྱེད། ཉི་མ་ནུབ་ནས་ཆོས་སྟོན་པ། ཟས་ཀྱི་ཆེད་དུ་ཆོས་སྟོན་ནོ་ཟེར་བ། གོས་བྱིན་པ། གོས་བྱེད་པ།
ལམ་དུ་འགྲོ་བ། དགེ་སློང་མ་དང་ལྷན་ཅིག་གྲུར་འཇུག་པ། དབེན་པ་སྐྱབས་ཡོད་ན་འདུག་པ། འགྲེང་བ།
ཟས་སྦྱོར་འཇུག་པའི་ལྟུང་བྱེད་དེ་བཅུ་དང་། ཡང་ཡང་ཟ་བའི་ལྟུང་བྱེད། ལྷག་པ་གནས་ཏེ་ཟ་བ། ལྷག་པ་
297



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལེན་པ། སྤངས་པ་ཟ་བ། སྤངས་པ་སྟོབས་པ། འདུས་ཤིང་ཟ་བ། དུས་མ་ཡིན་པར་ཟ་བ། གསོག་འཇོག་
བྱེད་པ། བྱིན་ལེན་མ་བྱས་པ། ཟས་གསོད་པ་སློང་བའི་ལྟུང་བྱེད་དེ་བཅུ་དང་། སྲོག་ཆགས་དང་བཅས་པའི་
ཚུལ་ལོངས་སྤྱོད་པའི་ལྟུང་བྱེད། ཉལ་བོ་བྱེད་པའི་ཁྱིམ་ན་འདུག་པ། དེར་འགྲེང་བ། གཅེར་བུ་པར་ཟས་བྱིན་
པ། དམག་ལ་བལྟ་བ། དམག་ནང་དུ་གནས་པ། བཤམས་པ། དཀྲུགས་པ། བརྡེག་པ། བརྡེག་པར་
གཟས་པ། གནས་ངན་ལེན་འཆབ་པའི་ལྟུང་བྱེད་དེ་བཅུ་དང་། ཟན་གཅོད་པ། མེར་རེག་པ། འདུན་པ་
ཕྱིར་བསྒྱུར་བ། ནུབ་ལྷག་ཉལ། སྡིག་ལྟ་མི་གཏོང་བ། སྤངས་པའི་རྗེས་ཕྱོགས། དགེ་ཚུལ་བསྙིལ་བསྡུ་བ་ཁ་
མ་བསྒྱུར་བའི་གོས་གྱོན་པ། རིན་པོ་ཆེར་རེག་པ། ཁྲུས་བྱེད་པའི་ལྟུང་བྱེད་དེ་བཅུ་དང་། དུད་འགྲོ་གསོད་པ།
འགྱོད་པ་བསྐྱེད་པ། ག་ག་ཚིལ་བྱེད། ཆུ་ལ་རྩེ་བ། བུད་མེད་དང་ལྷན་ཅིག་ཉལ་བ། སྔངས་པར་བྱེད་པ།
སྦེད་པ། བྱིན་པས་འཚོ་བ། སྐུར་བ་འདེབས་པ་བུད་མེད་དང་ལྷན་ཅིག་ལམ་དུ་འགྲོ་བའི་ལྟུང་བྱེད་དེ་བཅུ་
དང་། རྐུན་པོ་དང་ལྷན་ཅིག་ལམ་དུ་འགྲོ་བ། ཉི་ཤུ་མ་ལོན་པར་བསྙེན་པར་རྫོགས་པ། ས་བརྐོ་བ། མགྲོན་དུ་
གཉེར་བ་ལས་ཐག་རིང་འཇུག་པ། བསླབ་པ་ཉེ་བར་འཇོག་པ་སྤོང་པ། ཉན་རྣ་བྱེད་པ། མི་སྨྲ་བར་འགྲོ་བ།
མ་གུས་པ། ཆང་འཐུང་བ། ཕྱི་དྲོ་གྲོང་དུ་འཇུག་པའི་ལྟུང་བྱེད་དེ་བཅུ་དང༌། གྲོང་དུ་རྒྱུ་བ། རྒྱལ་པོའི་ཕོ་
བྲང་དུ་ནུབ་མོ་འགྲོ་བ། ཁྱད་དུ་གསོད་པ། ཁབ་རལ་བྱེད་པ། ཁྲི་རྐང་འཆོས་པ། ཤིང་བལ་གོས་པ། གདིང་
བ་ཚད་ལྷག གཡན་པ་དགོས་པ་ཚད་ལྷག དབྱར་གྱི་རས་ཆེན་ཚད་ལྷག ཆོས་གོས་ཚད་ལས་ལྷག་པར་བྱེད་
པའི་ལྟུང་བྱེད་དེ་བཅུའོ། ། བཞི་པ་སོར་བཤགས་ནི། དགེ་སློང་མར་ཟས་ལེན་པ། གྲལ་རིམ་མ་ཡིན་པར་
འགྲིམ་དུ་འཇུག་པ། བསླབ་པ་དྲལ་ཏེ་ཁྱིམ་དུ་འཇུག་པ། ནགས་བརྟགས་པ་ལས་གྱུར་པའི་སོ་སོར་བཤགས་ཏེ་
བཞིའོ། ། ལྔ་བ་ཉེས་བྱས་བརྒྱ་དང་བཅུ་གཉིས་ལས་ཤམ་ཐབས་ཀྱི་བདུན་ནི། མཐའ་མཉམ་པར་མ་གོས་པ།
པུས་མོ་ལས་བཛེས་པ་དང་། ལེང་བུ་ལས་འཇོལ་པ། མདུན་མར་ལུག་པ། མགོ་ཐུར་དུ་ལྟེ་བ། མཐོ་དམན་
བྱས་པ། སྐ་རགས་ཀྱི་བར་ན་དོན་པའོ། ། སྟོད་གཡོགས་ཀྱི་གསུམ་ནི། ཟླུམ་པོར་མ་གྱོན་པ། ཡར་བརྗེས་པ།
མར་འཇོལ་བའོ། ། ཁྱིམ་དུ་འགྲོ་བའི་ཚེ་ཤིན་ཏུ་བསྡོམས་པ་ལྔ་ནི། དྲན་ཤེས་མ་བསྟེན་པ། གོས་ལེགས་པར་མ་
གྱོན་པ། ཅ་ཅོ་མང་དུ་སྨྲ་བ། མིག་ཕྱོགས་སུ་བལྟ་བ། གཉའ་ཤིང་གང་ལས་རིང་བར་ལྟ་བའོ། ། མགོ་གཡོག་
པ་སོགས་ལྔ་ནི། མགོ་ལ་གོས་གཡོགས་པ། འདོམ་སྣང་བ། གཟན་ཕྲག་གཡས་གཡོན་ལ་བཀལ་བ། ལག་པ་
གཉའ་བར་བསྒོལ་བ། ལྟག་པར་བསྣོལ་བའོ། ། འཆོང་པ་སོགས་ལྔ་ནི། མཆོང་ས་ནས་འགྲོ་བ། ཙོག་པུས།
རྐང་པའི་བྲང་གིས། གྲུ་མོ་བསྐྱུང་སྟེ་འགྲོ་བ། རྐང་པ་བརྐྱང་སྟེ་འདུཔ།་པའོ། ། ལུས་སོགས་ལྔ་ནི། ལུས་ཡང་
298



༄༅། ། འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
ཡང་བསྒྱུར་བ། ལག་པ་བསྐྱོད་པ། མགོ་སྒྲིལ་བ། ཕྲག་པ་སྤྲོད་པའི་ལག་པ་སྤྲེལ་བའོ། ། འདུག་པ་དགུ་ནི།
མ་བསྐོས་པར་སྟན་ལ་འདུག་པ། མ་བརྟགས་པར་འདུག་པ། ཁྲི་ལ་ལུས་ཀྱི་ལྗིད་འགེལ་བ། རྐང་པ་གཉིས་
བསྣོལ་ནས་བརྐྱང་བ། བརླ་གཉིས་བསྣོལ་བ། ལོང་བུ་བསྣོལ་བ། རྐང་པ་ཁྲི་འོག་ཏུ་བཀུག་པ། རྐང་མགོ་
ཕྱིར་གདེངས་པ། འདོམ་སྣང་པར་བྱེད་པའོ། ། ཟས་ལེན་པ་བརྒྱད་ནི། ཟས་ལེགས་བར་མ་བླངས་པ། མུ་
དང་ཁ་ད་ཆང་དུ་བླངས་པ། འབྲས་ཚོད་མ་མི་མཉམ་པར་ལེན་པ། མཐར་ཆགས་སུ་མི་ལེན་པ། མ་བལྟས་
པར་ལེན་པ། ཟས་མ་བྱུང་བར་ལྷུང་བཟེད་གདངས་པ། གཅིག་གིས་གཅིག་སྦས་པ། བཟའ་བཅའི་སྟེང་དུ་
ལྷུང་བཟེད་བཞག་པའོ། ། ཟས་ཟ་བ་ལ་ལེགས་པར་བྱ་བ་སོགས་དྲུག་ནི། ལེགས་པར་མ་ཟོས་པ། ཁམ་ཆེས་པ།
ཆུང་བ། ལན་པ་མ་ཡིན་པ། གདངས་པ། ཟས་ཀྱིས་གང་བཞིན་གཏམ་སྨྲ་བའོ། ། ཟ་བའི་ཚེ་ཙུག་ཙུག་
སོགས་ལྔ་ནི། ཁར་ཙུག་ཙུག ཅག་ཅག ཧུ་ཧུ། ཕུ་ཕུ་ཟེར་བ་དང་། ལྕེ་ཕྱིར་ཕྱུང་ནས་ཟ་བའོ། ། ཐ་དད་
བྱེད་པ་སོགས་ལྔ་ནི། འབྲུ་རེ་རེ་ནས་ཟ་བཟས་ལ་སྨད་པ། ཕན་ཚུན་སྤོ་བ། ཁམ་རྐན་སྒྲ་ཏོག་པ། ཁམ་
འཕྲོབ་གཅོད་ཅིང་ཟ་བའོ། ། བལྡག་པ་སོགས་ལྔ་ནི། ལག་པ་བལྡག་པ། ལྕེ་དང་མཛུབ་མོས་འཁྱོག་པ།
ལག་པ་སྨུག་པ། ལྷུང་བཟེད་སྐྱོམ་པ། ཟས་མཆོད་རྟེན་ལྟར་བཅོས་ནས་ཟ་བའོ། ། ལྷུང་བཟེད་ལ་འཕྱ་བ་
སོགས་བཞི་ནི། གཞན་གྱི་ལྷུང་བཟེད་ལ་འཕྱ་བ། ཟས་བགོས་པའི་ལག་པས་ཆུ་སྣོད་འཛིན་པ། སྤགས་པའི་ཆུ་
འགྲོར་བ། ཁྱིམ་དུ་ཁྲུད་ཆུ་འབོ་བའོ། ། ལྷག་མ་བླུག་པ་སོགས་བཅུ་ནི། ལྷག་མ་ལྷུང་བཟེད་དུ་བླུག་ནས་འདོར་
བ། ལྷུང་བཟེད་སར་འཇོག་པ། གཡང་ས་གད་ཁ་དཀན་གཟར་དུ་འཇོག་པ་གསུམ་དང་། དེ་གསུམ་དུ་བཀྲུ་
བ་གསུམ་དང་། འགྲེང་སྟེ་བཀྲུ་བ། ཆུ་རྒྱུན་ལས་བཟློག་པ་སྟེ་བཅུའོ། ། ཆོས་བཤད་པ་ལ་འགྲེང་བ་སོགས་ལྔ་
ནི། ལངས་པ་དང་། ཉལ་བ་དང་། མཐོ་སར་བསྡོད་པ་དང་། སྔོན་དུ་འགྲོ་བ་དང་། ལམ་གྱི་འགྲམ་སོགས་
ན་གནས་པ་ལ་ཆོས་བཤད་པའོ། ། མགོ་གཡོགས་སོགས་ལྔ་ནི། མགོ་ལ་གོས་གཡོགས་པ་དགོས་པ་རྗེས་པ།
ཕྲག་གོང་གཉིས་སུ་གཟར་བ། ལག་པ་གཉའ་བར་བསྣོལ་པ། ལྟག་པར་བསྣོལ་བ་སོགས་ལ་ཆོས་རྐང་པའོ། །
དོ་ཀེར་སོགས་ལྔ་ནི། སྐྲའི་ཐོར་ཅོག་བྱས་པ། ཅོད་པཎ་བཅིངས་པ། ཞྭ་གྱོན་པ། ཐོད་བཅིངས་པ། ཕྲེང་
བས་བརྒྱན་པ་ལ་ཆོས་བཤད་པའོ། ། གླང་ཆེན་སོགས་ལྔ་ནི། གླང་པོ་དང་རྟ་ལ་བཞོན་པ། ཁྱོགས་ཀྱི་ནང་
འདུག་པ། བཞོན་པའི་སྟེང་འདུག་པ། མཆིལ་ལྷམ་གྱོན་པ་སོགས་ལ་ཆོས་བཤད་པའོ། ། འཁར་བ་སོགས་
དྲུག་ནི། ལག་ན་འཁར་བ། གདུགས། མཚོན་ཆ། རལ་གྲི། མདའ་གཞུ་ཐོགས་པ། གོ་ཆ་གྱོན་པ་སོགས་ལ་
ཆོས་བཤད་པའོ། ། བཤང་གཅི་འདོར་བ་སོགས་བཞི་ནི། འགྲེང་སྟེ་བཤང་གཅི་འདོར་བ། ཆུ་ལ་དེ་འདོར་བ།
299



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྩྭ་སྔོན་དུ་དེ་འདོར་བ། ཤིང་འདོམས་གང་ཡན་ཆད་ལ་འཛེག་པའོ། ། དེ་ལྟར་ན་དགེ་སློང་གི་ཁྲིམས་ཉིས་བརྒྱ་
ལྔ་བཅུ་རྩ་གསུམ་སྟེ། ཕལ་ཆེར་མིང་གི་སྒོ་ནས་བཤད་ལ། ཐམས་ཅད་ངོ་བོའི་སྒོ་ནས་ཕྱེ་སྟེ་རྒྱས་པར་བཤད་ན་
མང་བར་དོགས་ནས་མ་བྲིས་སོ། ། བཞི་པ་སྐྱེ་བའི་རྟེན་ནི། དེ་ལྟར་སོ་ཐར་རིགས་བརྒྱད་པོ། ། ཞེས་སོགས་
རྐང་པ་ལྔས་སྟོན་ཏེ། སྔར་བཤད་པ་དེ་ལྟར་སོ་ཐར་རིགས་བརྒྱད་པོ་དེ་རྣམས་རྟེན་གང་ལ་སྐྱེ་ན། དེ་དག་གླིང་
བཞིའི་ནང་ནས་བྱུང་གི་སྒྲ་མི་སྙན་པ་མ་གཏོགས་པའི་གླིང་གཞན་གསུམ་གྱི་སྐྱེས་པ་དང་བུད་མེད་ཚད་ལྡན་གྱི་
རྟེན་ལ་སྐྱེ་ཡི། འོན་ཀྱང་ཕོ་མོའི་རྟགས་ཚད་ལྡན་མེད་པའི་ཟ་མ་དང་ཟླ་བ་སྟོན་སྨད་ལ་ཕོ་མོར་རེས་མོས་སུ་
འགྱུར་པའི་ཟླ་ཕྱོགས་ཞིང་དང་འཁྱུད་པའི་ཚེ་ལྡང་བའི་འཁྱུད་ལྡང་མ་ནིང་སོགས་མ་ནིང་དང་། ཕོ་མོའི་མཚན་
གཉིས་མཉམ་པོར་བྱུང་བའི་མཚན་གཉིས་དང་། སོགས་སྒྲས་ལྷ་དང་མི་མ་ཡིན་པའི་གང་ཟག་དེ་རྣམས་ཀྱི་རྟེན་
ལ་སྡོམ་པ་དེ་སྐྱེ་བ་མིན་ནོ། ། དེ་ཡང་ཚེ་དེ་ཐོག་ནས་དེ་དག་གི་རྒྱུད་ལ་སྡོམ་པ་དེ་མི་སྐྱེ་བའི་དོན་ཡིན་གྱི། དེ་
རྣམས་ཀྱི་རྒྱུད་ལ་གཏན་ནས་མི་སྐྱེ་བ་མ་ཡིན་ཏེ། དེའི་རྒྱུད་ལ་སངས་རྒྱས་ཀྱི་ཡེ་ཤེས་སྐྱེ་བར་ཁས་ལེན་དགོས་པའི་
ཕྱིར་རོ། །ལྔ་བ་སྡོམ་པ་དེ་གཏོང་བའི་རྒྱུད་ལ་གཉིས། མདོར་བསྟན་པ་དང་། རྒྱས་པར་བཤད་པའི། དང་
པོ་ནི། སྡོམ་པ་གཏོང་བའི་རྒྱུ་ལ་གཉིས། ཞེས་གསུངས་ཏེ། སྔར་བཤད་པའི་སྡོམ་པ་དེ་རྣམས་གཏོང་བར་བྱེད་
པའི་རྒྱུ་ལ་རྣམ་པ་གཉིས་ཡོད་དེ། ཞེས་པའོ། ། གཉིས་པ་རྒྱས་པར་བཤད་པ་ལ་གཉིས། ཐུན་མོང་པའི་གཏོང་
རྒྱུ་དང་། ཐུན་མོང་མ་ཡིན་པའི་གཏོང་རྒྱུའོ། ། དང་པོ་ནི། བསླབ་པ་ཕུལ་དང་སོགས་རྐང་པ་གསུམ་གྱིས་སྟོན་
ཏེ། རང་གིས་གང་བླངས་པའི་བསླབ་པ་དེ་མི་སྲུང་བའི་ཆེད་དུ་གཞན་ལ་སླར་ཕུལ་བ་དང་། ཤི་འཕོས་ཏེ་ཚེའི་
དུས་བྱས་པ་དང་། ཕོ་མོའི་མཚན་གཉིས་ཅིག་ཆར་དུ་བྱུང་པ་དང་། མཚན་ལན་གསུམ་དུ་གྱུར་པ་དང་། ལྷོ་ལྷ་
སོགས་ཀྱིས་དགེ་རྩ་ཆད་པ་རྣམས་ཀྱིས་སྡོམ་པ་གཏོང་བར་འགྱུར་བས། དེ་དག་སྡོམ་པ་གཏོང་བའི་རྒྱུ་ཐུན་མོང་
བ་ཡིན་ནོ། ། འོན་ཀྱང་འཚང་མི་རྒྱ་བའི་སེམས་ཅན་ཡོད་པར་འདོད་པའི་ལུགས་དགེ་རྩ་ཆད་པའི་གང་ཟག་
ཡོད་ཀྱི། སེམས་ཅན་ཐམས་ཅད་འཚང་རྒྱ་བར་འདོད་པ་རྣམས་ཀྱིས་ནི་དགེ་རྩ་ཆད་པའི་གང་ཟག་མི་འདོད་དེ།
སེམས་ཅན་ཐམས་ཅད་ཀྱི་རྒྱུ་ལ་སངས་རྒྱས་ཀྱི་རིགས་ཀྱིས་ཁྱབ་པར་འདོད་པའི་ཕྱིར་རོ། ། གཉིས་པ་གཏོང་རྒྱུ་
ཐུན་མོང་མ་ཡིན་པ་ལ་གཉིས། དངོས་དང་། ཁ་ཅིག་གི་འདོད་པ་བཤད་པའོ། ། དང་པོ་ནི། ཉི་ཤུ་མ་ལོན་
སོགས་རྐང་པ་བཞིས་སྟོན་ཏེ། ལོ་ཉི་ཤུ་མ་ལོན་པར་བསྙེན་པར་རྫོགས་ནས། ཕྱིས་ལོ་ཉི་ཤུ་མ་ལོན་པར་བསྙེན་
པར་རྫོགས་པ་སྐྱོན་ཡིནཔར་ཤེས་པའི་ཚེ། ལོ་ཉི་ཤུ་ལོན་ན་སྡོམ་པ་མི་གཏོང་ཡང་། ཉི་ཤུ་མ་ལོན་ན་དེར་འདུ་
ཤེས་སྐྱེས་པ་དང་། སྐྱེས་པ་དང་ལྷན་ཅིག་འདོད་པ་བསྟེན་པའི་ཕྱིར་ཁས་བླངས་པ་དང་། ཉིན་ཞག་གཅིག་པོ་
300



༄༅། །འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
དེ་འདས་པ་རྣམས་ནི་རིམ་པ་བཞིན་དུ་སྟེ། དང་པོ་ནི། དགེ་སློང་གི་སྡོམ་པ་གཏོང་བའི་རྒྱུ་དང་། གཉིས་པ་
དགེ་སློབ་མ་དང་། གསུམ་པ་བསྙེན་གནས་རྣམས་ཀྱི་སྡོམ་པ་གཏོང་བའི་རྒྱུ་ཐུན་མོང་མ་ཡིན་པ་ཡིན་ནོ། །
གཉིས་པ་ལ་གཉིས། སྡེ་བ་གཞན་གྱི་འདོད་པ་དང་། བྱེ་བྲག་སྨྲ་བའི་འདོད་པ་བཤད་པའོ། ། དང་པོ་ནི། རྩ་
བའི་ལྟུང་བ་སོགས་རྐང་པ་གསུམ་གྱིས་སྟོན་ཏེ། མདོ་སྡེ་བས། རྩ་བའི་ལྟུང་བ་བྱུང་བས་སྡོམ་པ་གཏོང་བ་དང་
གོས་དམར་སྡེ་བས་དམ་པའི་ཆོས་ནུབ་པ་ལས། སོ་ཐར་གྱི་སྡོམ་པ་གཏོང་ཞེས་འདོད་པའང་ཡོད་དོ། ། གཉིས་
པ་ནི། ཁ་ཆེ་བྱེ་བྲག་སྨྲ་བ་སོགས་རྐང་པ་གསུམ་གྱིས་སྟོན་ཏེ། བྱེ་བྲག་སྨྲ་བ་ལ་ཁ་ཆེ་བ་དང་། ཉི་འོག་པ་གཉིས་
ཡོད་པ་ལས། །ཁ་ཆེ་བྱེ་བྲག་སྨྲ་བ་རྣམས་ཀྱིས་སྡོམ་པ་དང་ལྡན་པའི་གང་ཟག་རྩ་ལྟུང་འཆབ་བཅས་བྱུང་བ་ལ་སྡོམ་
པ་ཡོད་པ་དང་ཚུལ་ཁྲིམས་འཆལ་བ་གཉིས་ཀ་ཡིན་པར་འདོད་དེ། དཔེར་ན། མི་འགའ་ཞིག་བུ་ལོན་ཀྱང་
འཇལ་དགོས་པ་དང་ནོར་དང་ཡང་ལྡན་པ་བཞིན་དུ་འདོད་པའི་ཕྱིར་རོ། ། དེ་ལ་སོ་ཐར་གྱི་སྡོམ་པ་རྣམས་རྐྱེན་
དེ་ལྟ་བུ་བྱུང་ན་གཏོང་ཡང་། བྱང་ཆུབ་སེམས་དཔའི་སྡོམ་པ་དང་། གཞན་གསང་སྔགས་ཀྱི་སྡོམ་པ་སངས་རྒྱས་
མ་ཐོབ་ཀྱི་བར་དུ་མི་གཏོང་བ་མང་སྟེ། སོ་ཐར་གྱི་སྡོམ་པ་རྣམས་ཚེ་གཅིག་གི་ཐོག་དང་། གཞན་གཉིས་བྱང་
ཆུབ་མ་ཐོབ་ཀྱི་བར་དུ་ལེན་པ་ཡིན་པའི་ཕྱིར་རོ། ། དྲུག་པ་ཕན་ཡོན་བཤད་པ་ལ་གཉིས། ཕན་ཡོན་དངོས་
དང་། གདམས་ངག་བསྟན་པའོ། ། དང་པོ་ནི། སྡོམ་པ་དེ་དག་སོགས་རྐང་པ་བཞིས་སྟོན་ཏེ། སྔར་བཤད་
པའི་སོ་ཐར་གྱི་སྡོམ་པ་དེ་དག་གང་ཟག་གང་གིས་བསྲུངས་པའི་ཕན་ཡོན་ཡོད་དེ། དེ་ལྟར་བསྲུང་བ་ལ་བརྟེན་
ནས། གནས་སྐབས་སུ་འབྲས་བུ་མངོན་མཐོ་ལྷ་དང་། མིའི་གོ་འཕང་རྒྱུད་མར་ཐོབ་པར་འགྱུར་བ་དང་།
མཐར་ཐུག་གི་འབྲས་བུས་ཉན་ཐོས་དང་རང་སངས་རྒྱས་དང་། སངས་རྒྱས་ཀྱི་བྱང་ཆུབ་གསུམ་པོ་གང་རུང་བ་
ཞིག་ཐོབ་པར་འགྱུར་རོ། ། ཞེས་སངས་རྒྱས་བཅོམ་ལྡན་འདས་དང་། རྒྱ་བོད་ཀྱི་མཁས་གྲུབ་མང་པོས་
གསུངས་པའི་ཕྱིར་རོ། ། གཉིས་པ་གདམས་ངག་ནི། བརྩོན་ལྡན་སོགས་རྐང་པ་གཉིས་ཀྱིས་སྟོན་ཏེ། སྔར་
བཤད་པའི་ཕན་ཡོན་དེ་ལྟར་ཡོད་པའི་རྒྱུ་མཚན་དེས་ན། བརྩོན་འགྲུས་དང་ལྡན་པའི་གང་ཟག་རྣམས་ཀྱིས་སོ་
སོར་ཐར་བའི་སྡོམ་པ་དུས་རྟག་ཏུ་གུས་པས་འབད་དེ་བསྲུངས་པར་བྱོས་ཤིག ཅེས་གདམས་སོ། ། གསུམ་པ་
མཐོར་ཕྱིན་པའི་འཇུག་གི་བྱ་བ་ནི། དགེ་དེས་སོགས་རྐང་པ་གཉིས་ཀྱིས་སྟོན་ཏེ། དོན་ནི། དེ་དགུར་སོ་ཐར་
གྱི་མདོའི་གཏན་ལ་ཕབ་པའི་སྒོ་ནས་བསྟན་བཅོས་འདི་བརྩམས་པ་ལས་བྱུང་བའི་དགེ་བ་དེས་སྐྱེ་བ་ནས་སྐྱེ་བར་
ལུས་ཅན་སེམས་ཅན་རྣམས་དུས་རྟག་ཏུ་ཚངས་སྤྱོད་ཀྱི་སྡོམ་པ་ལ་གནས་པར་ཤོག་ཅེས་པའོ། ། མཛད་བྱང་ནི།
ཅེས་སོ་སོར་ཐར་བའི་སྡོམ་པ་གཏན་ལ་དབབ་པ་ཞེས་གསུངས་ཏེ་གོ་སླའོ། ། དེ་ཡན་ཆད་ཀྱིས་གཞུང་དོན་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དངོས་རྫོགས་ནས། འཕྲོས་དོན་ནམ། ཞར་བྱུང་གི་ཚུལ་དུ་འགའ་ཞིག་གཞན་ལ་ཕན་པའི་ཕྱིར་དུ་བཤད་པར་
བྱའོ། ། འདིར་དགེ་སློང་གིས་བསྲུང་བྱ་ནི། ལུས་ངག་གི་ཁ་ན་མ་ཐོ་བ་མཐའ་དག་སྲུང་དགོས་ཀྱང་། ལྷག་ཏུ་
རྩ་བ་བཞི་བསྲུང་བ་དང་། ཡོ་བྱད་བཅུ་གསུམ་དགོས་ལ། ཁྱད་པར་ཆོས་གོས་གསུམ་པོ་ཚང་དགོས་ཏེ། ཆོས་
གོས་གསུམ་ནི། རྣམ་སྦྱར། བླ་གོས། མཐང་གོས་གསུམ་ཡིན་ལ། དེ་ལ་རྣམ་སྦྱར་གྱི་ཚད་ནི། དཔངས་སུ་ཁྲུ་
གསུམ་དང་། སྲིད་དུ་ཁྲུ་ལྔ་ཆེ་ཚད་དང་། ཆུང་ཚད་དཔངས་སུ་ཁྲུ་དོ་དང་། སྲིད་དུ་ཁྲུ་བཞི། དེའི་བར་
འབྲིང་ངོ་། ། དེ་བཞིན་དུ་བླ་གོས་ལ་ཡང་འདྲའོ། ། མཐང་གོས་ཀྱི་དཔངས་སུ་ཁྲུ་དོ། སྲིད་དུ་ཁྲུ་ལྔ་འམ་
བཞིའོ། ། རལ་ག་དཔུང་ཆད་ཆད་ལས་མི་གཏོགས་སོ། ། ཁྲུ་ལ་ལུས་ཁྲུ་དང་། ལག་ཁྲུ་གཉིས་ལས། འདིར་
རང་གི་ལུས་ཀྱི་སྤྱི་གཙུག་ནས་རྐང་མཐིལ་བར་ཆ་བདུན་དུ་བྱས་པའི་ཆ་གཉིས་ལ་ཁྲུར་བྱས་པའོ། ། བྱིན་གྱིས་
བརླབས་པ་ནི། ཡུལ་དེ། བསླབ་པ་རྒྱུན་ཕྱག་བྱ། མིན་ན་མི་དགོས། ཆོས་གོས་གསུམ་པོ་གང་ཡང་རུང་བ་
ཞིག་བཞི་བལྟབ་བྱས་པའི་སྣེ་མོ་གཅིག་རང་གི་ཕྲག་པ་གཡོན་པར་བཀའ། སྣེ་མོ་གཅིག་གཉིས་ཀའི་ལག་པ་
གཡོན་པའི་སྟེང་དུ་བཞག་སྟེ། གཡས་པས་མནན་ནས། གཉིས་ག་འགྲེང་སྟེ་འདུད་པར་བཅས་པས། བཙུན་
པ་དགོངས་སུ་གསོལ། བདག་མིང་འདི་ཞེས་བགྱི་བའི་ཆོས་གོས་བགྱིས་ལགས་པ་རུང་བར་སྤྱོད་པ་འོས་པ་འདི།
ཆོས་གོས་རྣམ་སྦྱར་སོགས་སུ་བྱིན་གྱིས་བརླབ་བོ། ། ཞེས་ལན་གསུམ་བརྗོད་དོ། ། དེ་ནས་ཐབས་ལེགས་
བྱའོ། ། སྔོན་དུ་ཐུགས་གཏད་ཞུ་བ་དང་། རྗེས་སུ་བཀའ་དྲིན་ཞུ་བ་གཉིས་འགའ་ཞིག་ན་ཡོད་ལ། ཕལ་ཆེར་
ན་མེད་པས་ངེས་པར་དགོས་པ་མིན་ཀྱང་། དེ་ལྟར་བྱས་ནའང་མི་ལེགས་པ་མིན་ནོ། ། ཡོ་བྱད་ལྷག་མས་གཞན་
ནས་ཤེས་བར་བྱའོ། ། ད་ལྟ་ཁ་ཅིག་ལ་རྣམ་སྦྱར་ལྟ་ཞོག མཐང་གོས་ཀྱང་མེད་པ་མང་དུ་སྣང་ལ། ཆོས་གོས་
རྣམ་གསུམ་ལ་དམིགས་བསལ་གྱི་སྐབས་འགའ་ཞིག་ཡོད་ཀྱང་། མཐང་གོས་གཏན་ནས་མེད་པ་དང་། ཡོད་
ཀྱང་ཤམ་ཐབས་ཙམ་གྱོན་པ་དེ་དག་གིས་ནི། མ་འོངས་པར་ཐུབ་པའི་བསྟན་པའི་རྒྱུན་འདི་ལ། དགེ་སློང་
རྣམས་ཆོས་གོས་རྣམ་གསུམ་གང་ཡང་མི་དགོས་པའི་གྲལ་དུ་འཇུག་པའི་རྐྱེན་བྱེད་པར་འགྱུར་བས། ཐུབ་བསྟན་
ལ་མི་ཕན་ནའང་། གནོད་མི་འདོད་པ་དེ་དག་གིས་འབྱོར་ན་ཆོས་གོས་རྣམ་གསུམ་དང་། མེད་ནའང་བླ་གོས་
མཐང་གོས་གཉིས་ངེས་པར་བཟུང་ཞེས་ཞུའོ། ། ཁ་ཅིག་བླ་གོས་ཙམ་སྡོམ་པ་ཡིན་པར་འཛིན་པ་ནི། རྨོངས་པ་
ཡིན་པས་ལན་མེད་དོ། ། སྨན་ལ་རིགས་བཞི་ཡོད་ཀྱང་། དུས་རུང་གི་ཟས་ནི། བཟའ་བ་ལ། འབྲས་ཆེན།
ཟན། ཤ འཁུར་བ་སྐྱོ་མ། འོ་འཛར། ཞོ། དར་བ། ཐུག་པ་རྣམས་ཡིན་ལ། དེ་རྣམས་དུས་མིན་དུ་ཟར་
མི་རུང་ལ། བཅའ་བ་ནི། རྒུན་འབྲུམ། ཁམ་སྟར་ཁ་ལ་ཕུག་སོགས་ཀྱི་ལོ་མ་རྣམས་ཀྱང་དུས་རུང་གི་ཟས་ཡིན་
302



༄༅། ། འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
ལ། ཞོ་སོགས་དང་ཁམ་སྟར་སོགས་ལ་མི་འཛེམ་པ་མང་དུ་སྣང་ངོ་། ། ཟས་གང་ཡིན་ཀྱང་རང་གི་ཟ་བའི་ཆེད་
ཡིན་ན་བྱིན་ལེན་དགོས་པ་དང་། ཁ་བཤལ་བའི་ཆུ་བྱིན་ལེན་མི་དགོས་ཀྱང་། སྐོམ་པས་འཐུང་རྒྱུ་ཡིན་ན།
བྱིན་ལེན་དགོས་པར་ཐམས་ཅད་མཁྱེན་པ་བློ་བཟང་རྒྱ་མཚོས་བཞེད་དོ། །བྱིན་ལེན་འཆགས་ཚུལ་དང་།
འཇིགས་པའི་ཚུལ་མང་། ལེན་པ་བོ་དང་སྟོབ་པ་བོའི་བར་ན། རྡོ། ཤིང་
། གོས་སོབ།ས་ཞེང་དཔངས་སོར་
བཞི་ཡན་དང་། དཀྱུས་ཁྲུ་གང་མན་གྱིས་བར་ཆོད་ན་མི་འཆགས་ཤིང་། འོན་ཀྱང་ཅོག་རྩེ་སོགས་བྱིན་ལེན་ནོད་
པའི་གཞིའི་སྟེང་དུ་འཆགས་པར་རྣམ་རྒྱལ་གསེར་མདོག་སོགས་ནས་བཤད་ལ། ཟས་དེ་ལ་བསྙེན་པར་མ་རྫོགས་
པ་གཞན་གྱིས་རེག་པ་བྱིན་ལེན་འཇིག་པའི་རྒྱུར་གསུངས་ཀྱང་། རྒྱངས་ནས་འགུལ་བ་ཙམ་འཇིག་པའི་རྒྱུར་མ་
བཤད་ཅིང་། བཤད་ན་ཁང་པ་འགུལ་བ་ཡང་བྱིན་ལེན་འཇིག་པའི་རྒྱུར་ཐལ་བ་འགྱུར་རོ། ། སྙམ་མོ། ། ལྷག་
ཏུ་ཡང་ཆང་འདི་སྲོག་ལ་བབ་ཀྱང་མི་གནང་བས་བཏུང་བར་མི་བྱ་སྟེ། ལུང་ལས། ང་ལ་སྟོན་པ་ཟེར་བ་ཁྱེད་
ཅག་གིས་ཆང་ནི་རྩྭའི་རྩེ་མོས་ཀྱང་བཏུང་བར་མི་བྱའོ། ། ཞེས་དང་། སྨན་པའི་ངག་གིས་བཏུང་བར་ནི། སྲོག་
ལ་བབ་ཀྱང་མ་གནང་སྟེ། ཞེས་དང་། ཆང་འཐུང་དུ་འབོད་གནས་སུ་སྐྱེ། ལྡུད་མཁན་དེ་ཡི་འཁོར་དུ་སྐྱེ།
ཞེས་གསུངས་པའི་ཕྱིར། ། ཐམས་ཅད་མཁྱེན་པ་བློ་བཟང་རྒྱ་མཚོས་རྣམ་རྒྱལ་གསེར་མདོག་ཏུ། ཐ་མ་ཁར་
གྲགས་པའི་སྔོ་འདི། ལོ་བརྒྱ་ལྷག་ཙམ་ནས་རྒྱ་གར་དང་རྒྱ་ནག་ཏུ་བྱུང་ཞིང་། དེ་ཡང་བུད་མེད་གཅིག་གིས་
སྨོན་ལམ་ལོག་པར་བཏབ་པའི་ཁྲགས་ལ་ལྟུང་བ་ལས་སྐྱེས་ཤིང་། བྱེད་རྐྱེན་གྱིས་འབྱུང་བོ་སྙིང་ལ་ཞུགས་ནས་དུ་
བ་རྔུབ་དགོས་པའི་གང་ལ་ཡང་ཕན་པ་ཆུང་ཞིང་། ནད་སོགས་མང་དུ་བསྐྱེད་པས་དགག་བྱ་ཆེ་བ་ཁྱད་པར་བག་
མེད་པའི་གནས་སུ་སྦྱོར་བ་ལ་ཆང་དང་འདྲའོ། ། ཞེས་གསུངས་པས། འཛེམ་དགོས་ལ། ཁ་ཅིག་དགེ་འདུན་
དང་གཙུག་ལག་ཁང་གི་དབུས་སུ་འཐེན་པ་ནི། དེའི་དབུས་སུ་བྱིན་བཏང་བ་ལས་ཀྱང་ངན་ནོ། ། གཞན་ཡང་།
གསང་སྔགས་ཀྱི་ནང་མཆོད་ཀྱང་བདུད་རྩི་ཡིན་པའི་འདུ་ཤེས་ཀྱིས་འཐུང་ན་མ་གཏོགས། ཆང་བཏུང་འདོད་
ཀྱིས་འཐུང་ན་སྔར་བཤད་པའི་ཉེས་པ་ལས་མི་འདའོ། ། ཆབ་ཀྱང་དེ་དག་ཡན་ལག་ཙམ་མ་གཏོགས་གཙོ་བོ་
མིན་ཡང་། ཟས་ཟ་བའི་སྔོན་མཇུག་ཏུ་ལེན་དགོས་པར་ཐམས་ཅད་མཁྱེན་པ་བློ་བཟང་རྒྱ་མཚོས་གསུངས་ལ།
དྲི་ཆེན་དྲི་ཆུ་འདོར་བའི་རྗེས་དང་། ཟས་ཟོས་པའི་མཇུག་དང་ཁ་འདོན་གྱི་སྔོན་དུ་བྱེད་པ་མཁས་པ་དག་གིས་
ཕྱག་ལེན་དུ་སྣང་ཞིང་། དེ་ཡང་དྲི་མ་འཁྲུ་བའི་དོན་དུ་བྱེད་དགོས་ལ། ཁ་ཅིག་རབ་བྱུང་གི་རྟགས་ཆ་ལུགས་
དང་བྲལ་ཞིང་ཁྱིམ་པའི་རྟགས་དངོས་སུ་འཛིན་ལ་དེ་དག་གིས་ནི་རྒྱལ་བའི་བསྟན་པ་ཉམས་པར་བྱེད་པར་ངེས་
ལ། ཡང་ཁ་ཅིག་མི་དགེ་བ་བཅུ་ཙམ་ཡང་སྤོང་དགོས་པའི་སྐད་ཆ་མེད་པར་གཞན་ཤམ་ཆབ་རིལ་ཙམ་འཛིན་
303



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅིང་འཚོ་བ་སྒྲུབ་པ་ལ་མཁས་པ་ཙམ་ལ་བློ་གཏོད་པ་ནི། ཆེས་ཆེར་འཁྱམས་པ་ཡིན་ནོ། ། གཞན་ཡང་འདུལ་
བའི་བཅས་བ་ཕྲ་ཞིང་ཕྲ་བ་ཙམ་དུ་མ་ཟད། རིགས་པ་ཙམ་ཡང་ད་ལྟ་དུས་དབང་གིས་དཀའ་བར་འདུག་ཀྱང་།
མ་ཐ་རྩ་བ་བཞི་སྲུངས་པ་གལ་ཆེ་ཞིང་། རྩ་བཞི་གང་རུང་ཤོར་ན་ཚུལ་ཁྲིམས་འཆལ་ལ། ཚུལ་ཁྲིམས་འཆལ་
བར་གྱུར་ན་དད་པ་ཅན་གྱི་ཟས་སོགས་ཤིན་ཏུ་འཇུ་དཀའ་བ་ཡིན་ཏེ། ས་ག་ལྷས། མི་སློབ་པ་ནི་བདག་སོར་
སྤྱོད། སློབ་པ་བྱིན་པ་སྤྱོད་པ་སྟེ། བསམ་གཏན་ཀློག་དང་ལྡན་པ་ནི། རྗེས་གནང་སྤྱོད་པས་ཉེས་པ་མེད།
ལྷག་མ་ལེ་ལོས་བཅོམ་པ་ཡིས། བདག་ཉིད་ལ་ནི་བུ་ལོན་སྦྱོང་། ཁྲིམས་འཆལ་རྣམས་ནི་ནང་དུ་ཡང་། གཙུག་
ལག་ཁང་སོགས་ཉེར་སྤྱོད་བཀག ། ཞེས་གསུངས་པའི་ཕྱིར་རོ། །མདོར་ན། ཐེག་པ་གསུམ་གྱི་བཅས་པ་
མཐའ་དག་རང་གི་གཞུང་ནས་འབྱུང་བ་བཞིན་དུ་བླངས་ནས་དེའི་གཞུང་བཞིན་སློབ་པ་དང༌། ཉེས་པ་བྱུང་
ནའང་དེའི་སྐབས་བཞིན་བཤགས་པ་དང་། ཕྱིར་བཅོས་བྱེད་དགོས་ཀྱང་། ད་ལྟ་ནི་དེ་ལྟར་བྱེད་པ་ཉིན་མོའི་
སྐར་མ་ལས་ཀྱང་དཀོན་པའི་དུས་ཐ་མ་འདི་ལྟ་བུ་ལ། དེ་ལྟར་བྱེད་མཁན་བྱུང་ན་མི་མངས་དང་མི་མཐུན་ནའང་།
དགྲ་བཅོམ་དང་འདྲ་བར་བདག་གི་ཡིད་ཀྱིས་ཕྱག་བྱའོ། ། འོན་ཀྱང་དུས་གསུམ་དུའམ། ཉིན་རེ་བཞིན་དུ་
དཀོན་མཆོག་གི་རྟེན་གྱི་དྲུང་དུ་བཤགས་པ་སོགས་བསམ་པ་ཐག་པས་མ་བྱས་ན། མཁས་གྲུབ་ཐམས་ཅད་
མཁྱེན་པ་སོགས་ཀྱིས་གསུངས་པ་ལྟར་ལམ་གང་དུ་འགྲོ་མི་ཤེས་སོ། ། གལ་ཏེ་དེ་དག་ལས་གཞན་གྱི་ཐུགས་ལ་
འཕོག་པའི་ཚིག་འགའ་ཞིག་བྱུང་ན་བཟོད་པར་མཛོད་ཅིག་དང༌། ཁོ་བོས་ནི་རང་གི་མཚད་ཐུབ་པའི་གསུང་
དང་བསྟུན་སྟེ་སྨྲས་པ་ཡིན་གྱི། གཞན་གྱི་སྐྱོན་བསྒྲགས་པ་མ་ཡིན་ལ་ དེ་ལ་བརྟེན་ནས་རྒྱལ་བའི་གསུང་དང་
མཐུན་པ་འགའ་ཞིག་བྱུང་ན། དེ་ནི་ཐུབ་བསྟན་ཡུན་རིང་གནས་པའི་ཕྱིར་བསྔོའོ། །
སྨྲས་པ། རྒྱལ་དང་རྒྱལ་སྲས་རྣམས་ཀྱིས་མགྲིན་གཅིག་ཏུ། ཡང་ནས་ཡང་དུ་ལེགས་པར་རབ་བསྔགས་
པ། ། མངོན་མཐོ་ མངོན་ པར་འགྲུབ་ པའི་ རྒྱུ་ཡི་ གཙོ། ། ཚུལ་ ཁྲིམས་ ཚུལ་ བཞིན་སྲུང་རྣམས་ སྐལ་ བ་
བཟང་། ། འོན་ཏེ་ཐུབ་བསྟན་ལྔ་བརྒྱ་ཕྲག་དྲུག་པར། ། གསུངས་ཀྱང་འགའ་ཡི་སྤྱོད་ཚུལ་ལ་བརྟགས་ན། }
རྟོགས་ཙམ་འཛིན་པའི་དུས་དང་ཉེ་བོ་སྙམ། །མྱ་ངན་ཡིད་ཀྱི་ཕུག་ནས་མཆི་མ་འཁྲུགས། ། གཞུང་ལུགས་མ་
ཐོས་ཆེས་ཆེར་བླུན་པོ་རྣམས། ། ལོག་ལམ་གོལ་བར་འཁྱམས་པ་བདེན་མོད་ཀྱི། ། རྣམ་དཔྱོད་མིག་ཅན་བདག་
དང་བདག་འདྲ་འགས། ། རྒྱལ་བསྟན་སུན་འབྱིན་བྱེད་པ་སྐལ་བ་དམན། ། འཇམ་དབྱངས་རྗེ་བཙུན་བླ་མའི་
དགོངས་པ་མཆོག །མཆོག་ཏུ་དད་པའི་ཡིད་ཀྱིས་བཀྲལ་བ་འདི། །འདི་དང་ཕྱི་མར་རྒྱལ་བའི་དམ་ཆོས་
ཀུན། །ཀུན་མཁྱེན་དགོངས་པ་བཞིན་དུ་འཛིན་པའི་རྒྱུ། ། དེ་ལྟ་ནའང་ཁྲོན་པའི་རུས་སྦལ་བཞིན། ། རང་
304



༄༅། ། འདུལ་བ་རྒྱ་མཚོའི་སྙིང་པོའི་དགོངས་དོན་རབ་ཏུ་སྣང་བར་བྱེད་པའི་སྒྲོན་མེ། །
གིས་ཅུང་ཟད་རྟོགས་པའི་མིག་གཅིག་གིས། ། གཞུང་དོན་ལོག་པར་བཀྲལ་བ་འགའ་སྲིད་ན། ། གཟུར་གནས་
མཁས་པའི་སྤྱན་སྔར་ངེས་པར་འཆགས། ། གཞུང་ལུགས་འཆད་ལ་ལྗགས་ཀྱི་རྩེ་ཐུང་ཡང་། ། གཞན་གྱི་སྐྱོན་
སྒྲོགས་མི་དགེའི་གཏམ་སྨྲ་བར། ། ལོག་པའི་ཤེས་རབ་རྒྱས་པའི་སྐྱེ་བོ་འགས། ། ཡིན་མིན་སྨྲ་ཡང་བདེན་མིན་
རྫུན་པའང་མིན། ། ཚུལ་འདིར་འབད་ལས་བྱུང་བའི་དགེ་བ་ནི། ། ཚུལ་བཞིན་ལེགས་པར་བསགས་པ་གང་
ཡིན་དེས། ། ཚུལ་ཁྲིམས་འཛིན་པས་ས་སྟེང་ཀུན་གང་ཞིང་། ། ཚུལ་དེས་ཐུབ་བསྟན་ཡུན་རིང་གནས་གྱུར་
ཅིག ། ཅེས་པ་འདི་ནི་རྒྱལ་བའི་གསུང་རབ་ལ་ཅུང་ཟད་སྦྱངས་ཡང་། གསུང་རབ་དང་ཞུས་དག་བྱས་པའི་ཚེ་
མི་མཐུན་པ་མང་བ་རབ་འབྱམས་སྨྲ་བ་ཁས་འཆེ་ཞིང་། ཐུབ་པའི་དབང་པོ་དེ་ཉིད་ཀྱི་དྲིན་གྱིས་འཚོ་བ་ཅོ་ནེའི་
ཤཱཀྱའི་དགེ་སློང་བཤད་སྒྲུབ་མིང་ཅན་གྱིས། ། སྔར་རང་ལོ་སོ་དགུ་བ་རྣམ་རྒྱལ་ཞེས་པ་ཆུ་སྦྲུལ་ལོར་བགྱིས་པ་
སྟེ། ། ཕྱིས་དད་དང་རྣམ་དཔྱོད་རྒྱས་པའི་གུར་ཆེན་དཀའ་བཅུ་བ་འཇམ་དབྱངས་བཟོད་པ་ཉིད་ཀླུ་ཆུང་ཁྲི་ཐོག་
ཏུ་ཡོད་དུས་གཞན་ལ་ཕན་འདོགས་ཀྱི་ཐུགས་བསྐྱེད་བཟང་པོས་པར་དུ་བསྒྲུབས་པ་འདིས་ཀྱང་རྒྱལ་བའི་བསྟན་
པ་རིང་དུ་གནས་པར་གྱུར་ཅིག ། བཀྲ་ཤིས་དགེ་ལེགས་འཕེལ། །
305 |



༄༅། །འདུལ་བ་རྒྱ་མཚོའི་སྙིང་པོའི་དོན་གྱི་སྡོམ་པའི་མཐའ་གཅོད་
གསེར་གྱི་སྤུ་གྲི་ཞེས་བྱ་བ་བཞུགས་སོ། །
ན་མོ་མཉྫགྷོ་ཥཱ་ཡ། སྐུ་གསུམ་ཡེ་ཤེས་གོ་འཕང་མཆོག་བརྙེས་ཏེ། ། ཐེག་གསུམ་གདུལ་བྱར་རང་བློ་དང་
འཚམ་པར། ། རྣམ་གསུམ་འཁོར་ལོ་བསྐོར་ནས་དོན་མཛད་པའི། ། སྲིད་གསུམ་སྟོན་པ་དེ་ལ་གུས་ཕྱག་
འཚལ། ། མགོན་དེའི་བསྟན་པའི་སྙིང་པོ་འདུལ་གཞུང་གི། དགོངས་དོན་འགྲེལ་བའི་གསུང་རབ་མང་མཆིས་
ཀྱང་། ། རྣམ་དཔྱོད་ལྡན་པ་འགའ་ལ་ཕན་པའི་ཆེད། ། འདུལ་བ་རྒྱ་མཚོའི་སྙིང་པོའི་དགོངས་དོན་བྲི། ། དེ་
ཡང་སྤྱིར་འདུལ་བའི་གཞུང་དོན་རྣམས་བསྡུན་རྣམ་པ་གསུམ་དུ་འདུ་སྟེ། སྡོམ་པ་མ་ཐོབ་པ་ཐོབ་པར་བྱེད་པ་
དང་། ཐོབ་པ་མི་ཉམས་པར་བསྲུང་བ་དང་། ཉམས་ན་ཕྱིར་བཅོས་པའི་གཞི་གསུམ་དུའོ། ། དང་པོ་ནི་སྡོམ་
པ་ཐོབ་བྱེད་ཀྱི་ཐབས་རྣམས་ཏེ། འདི་ལ་བསྙེན་གནས་དགེ་བསྙེན་དགེ་ཚུལ་དགེ་སློང་གི་སྡོམ་པ་ཐོབ་བྱེད་
རྣམས་སུ་ཡོད་པ་ལས། འདིར་བསྙེན་རྫོགས་ཀྱི་དབང་དུ་བྱས་ན་ལུང་ལས་བསྙེན་པར་རྫོགས་པ་འོས་པ་རྣམ་པ་
བཅུའོ། ། ཞེས་འབྱུང་བ་ལྟར་རང་བྱུང་གི་བསྙེན་པར་རྫོགས་པ་སོགས་བཅུ་སྟེ། གཞན་རྣམས་ལ་ཆོ་གའི་རིག་
བྱེད་དངོས་མེད་ཅིང་། གསོལ་བཞིའི་ཆོ་གའི་སྒོ་ནས་བསྙེན་པར་རྫོགས་པ་ལ་ནི་སྔོན་ཆོག་དང་ད་ལྟའི་ཆོ་ག་
གཉིས་སོ། ། གཉིས་པ་ཐོབ་པ་མི་ཉམས་པར་བསྲུང་བ་ནི། སྡོམ་པའི་མི་མཐུན་ཕྱོགས་ངོ་ཤེས་ནས་བསྲུང་བ་
དང་། གསོ་སྦྱོང་། དབྱར་བགནས། དགག་དབྱེ་སོགས་བྱས་པའི་སྒོ་ནས་བསྲུང་བའོ། ། གསུམ་པ་ཉམས་ན་
ཕྱིར་བཅོས་པ་ནི། ཕྱིར་བཅོས་ཀྱི་སྐོར་ཏེ་དེ་ལ་ནི་ལྟུང་བ་ཕྱིར་བཅོས་དང་རྩོད་པ་ཕྱིར་བཅོས་གཉིས་སོ། །
སྐབས་འདིར་འཆད་བྱའི་གཞུང་ནི་རྗེ་བླ་མའི་གསུང་རབ་ཀྱི་ནང་ཚན་འདུལ་བ་རྒྱ་མཚོའི་སྙིང་པོ་སྟེ། དེ་ཉིད་
ལས། གང་ལ་བརྟེན་ནས་བདེ་བླག་ཏུ། ། ཐར་བའི་གྲོང་དུ་བགྲོད་བའི་ཐབས། ། བདེ་གཤེགས་བསྟན་པའི་
སྙིང་པོ་མཆོག ། སོ་སོར་ཐར་ཅེས་གྲགས་པ་གང་། ། ངོ་བོ་དང་ནི་རབ་དབྱེ་དང་། ། སོ་སོའི་ངོས་འཛིན་སྐྱེ་
བའི་རྟེན། ། གཏོང་བའི་ཆ་དང་ཕན་ཡོན་ཏེ། ། རྣམ་པ་དྲུག་གིས་ཇི་བཞིན་བཤད། ། ཅེས་མདོར་བསྟན་
ནས་ལྷག་མ་རྣམས་ཀྱིས་རྒྱས་པར་འཆད་དོ། ། འདི་རྣམས་ཀྱི་ཚིག་འགྲེལ་ཡོངས་རྫོགས་རྒྱས་ཙམ་ཞིག་བདག་
306



༄༅། །འདུལ་བ་རྒྱ་མཚོའི་སྙིང་བའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི། །
གིས་གཞན་དུ་བྲིས་ཟིན་པས་འདིར་མི་བརྗོད་ལ། དོན་འགྲེལ་གཙོ་བོར་བྱས་པའི་མཐའ་གཅོད་དང་བཅས་པ་
ཞིག་བཤད་པར་བྱ་སྟེ་འདི་ལ་བདུན། ངོ་བོ་བཤད་པ་དང་། དབྱེ་བ་དང་། སོ་སོའི་ངོས་འཛིན་དང་། སྐྱེ་
བའི་རྟེན་དང་། གཏོང་བའི་རྒྱུ་དང་
། བསྲུང་བའི་ཕན་ཡོན་དང་
། དེ་དག་ལས་འཕྲོས་པའི་དོགས་གཅོད་
དོ། ། དང་པོ་ལ་གཉིས། སྡོམ་པའི་རྒྱུ་རྐྱེན་དང་། ངོ་བོ་གང་ཡིན་བཤད་པའོ། ། དང་པོ་ལ་ཕྱི་དང་ནང་གི་རྒྱུ་
གཉིས་ལས་ནང་གི་བསམ་པ་ནི། ངེས་འབྱུང་བསམ་པས་རྒྱུ་བྱས་ནས། ། ཞེས་གསུངས་པ་ལྟར་ཏེ། སྤྱིར་
དཀོན་མཆོག་གསུམ་ལ་སྐྱབས་སུ་འགྲོ་བའི་སྐྱབས་འགྲོ་ནི་སྡོམ་པ་ཐམས་ཅད་ཀྱི་རྟེན་དུ་དགོས་ཤིང་། ཁྱད་པར་
དུ་སོ་ཐར་གྱི་སྡོམ་པའི་རྒྱུར་ངེས་འབྱུང་གི་བསམ་པ་དགོས་པ་ཡིན་ལ། དེ་ཡང་། རྗེའི་ལམ་གྱི་གཙོ་བོ་རྣམ་
གསུམ་ལས། དེ་ལྟར་བསྒོམས་པས་སྲིད་པའི་ཕུན་ཚོགས་ལ། ། ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང་། །
ཉིན་མཚན་ཀུན་དུ་ཐར་བ་དོན་གཉེར་བློ། ། བྱུང་ན་དེ་ཚེ་ངེས་འབྱུང་སྐྱེས་པ་ལགས། ། ཞེས་གསུངས་པ་ནི།
ངེས་འབྱུང་ཁྱད་པར་ཅན་ལ་དགོངས་པ་སྟེ་འདིར་ནི་མཁན་སློབ་ཀྱིས་འཁོར་བའི་ཉེས་དམིགས་དང་ཐར་བའི་
ཕན་ཡོན་ཚིག་གིས་བརྡ་སྤྲད་པའི་ཚེ། བསྒྲུབ་བྱའི་རྒྱུད་ལ་དེ་ཡིན་ནོ་སྙམ་དུ་གོ་བ་ལ་བརྟེན་ནས་བཅོས་མའི་ངེས་
འབྱུང་ཕལ་བ་ཙམ་སྐྱེས་པས་ཀྱང་གོ་ཆོད་པར་བཤད་པ་ལྟར་འཐད་དོ། ། གལ་ཏེ་དེ་ཙམ་ཞིག་ཀྱང་མ་སྐྱེས་
ནའང་ཕྱིས་ངེས་འབྱུང་སྐྱེས་པའི་སྐབས་སུ་སྔར་བླངས་པའི་སྡོམ་པ་མིན་པའི་ཚུལ་ཁྲིམས་ཀྱི་ཆ་དེ་སྡོམ་པར་འགྱུར་
བ་ཡིན་ཞེས་མཁས་པ་ཁ་ཅིག་བཞེད་པ་ལྟར་ཡང་འཐད་པར་སེམས་སོ། ། དེས་ན་དེའི་ཚེ་རབ་བྱུང་བྱེད་པ་ཁ་
ཅིག་ལ་སྡོམ་པ་མ་སྐྱེས་པ་སྲིད་ཀྱང་བར་མའི་ཚུལ་ཁྲིམས་ངེས་པར་སྐྱེའོ། ། གཉིས་པ་ངོ་བོ་ནི། གཞན་གནོད་
གཞི་དང་བཅས་པ་ལས། ། ལྡོག་པ་དེ་ཡང་ལུས་ངག་ལས། ། གཟུགས་ཅན་ཡིན་ཞེས་འདོད་པ་དང་། ། སྤོང་
བའི་སེམས་པ་རྒྱུན་ཆགས་པ། །ས་བོན་དང་བཅས་ཡིན་ནོ་ཞེས། ། འདོད་པའི་ཚུལ་ནི་རྣམ་པ་གཉིས། །
རང་གི་སྡེ་བ་གོང་འོག་སྨྲ། ། ཞེས་གསུངས་ཏེ། འདི་ལ་བྱེ་བྲག་སྨྲ་བ་རྣམ་པ་གཉིས་ཀྱིས་ནི། སོ་ཐར་གྱི་སྡོམ་པ་
ངོ་བོ་གཟུགས་ཅན་དུ་འདོད་ཅིང་། དེ་ཡང་གཙོ་བོར་རྣམ་པར་རིག་བྱེད་མ་ཡིན་པའི་གཟུགས་སུ་འདོད་པ་ཡིན་
ཏེ། མཛོད་ལས། རྣམ་རིག་མིན་རྣམ་གསུམ་ཞེས་བྱ། ། སྡོམ་དང་སྡོམ་པ་མིན་དང་གཞན། ། ཞེས་གསུངས་
པས་སོ། ། འོན་ཀྱང་སོ་ཐར་གྱི་སྡོམ་པ་སྐད་ཅིག་དང་པོ་དེ་ལ་དེར་གྱུར་པའི་རྣམ་པར་རིག་བྱེད་ཡིན་མིན་གཉིས་
ཡོད་དེ། དེ་ཉིད་ལས། དང་པོའི་རྣམ་རིག་རྣམ་རིག་མིན། ། སོ་སོར་ཐར་དང་བྱ་བའི་ལམ། ། ཞེས་པ་དང་།
མཛོད་འགྲེལ་ལས། ལས་ཀྱི་ལམ་གཟུགས་ཅན་བདུན་ནི་གདོན་མི་ཟ་བར་རྣམ་པར་རིག་བྱེད་དང་རྣམ་པར་
རིག་བྱེད་མ་ཡིན་པ་གཉིས་ཀ་ཡོད་དོ་ཞེས་གསུངས་པ་ལྟར་རོ། ། སྐད་ཅིག་གཉིས་པ་མན་ཆད་རྣམ་པར་རིག་
307



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱེད་མ་ཡིན་པ་གཙོ་ཆེ་ཞིང་། ཁ་ཅིག་དེ་མན་རྣམ་རིག་མིན་པས་ཁྱབ་ཅེས་གསུངས། རྣམ་རིག་མིན་པའི་སྡོམ་
པ་དེ་ནི་དགེ་བར་ལུང་དུ་བསྟན་ཅིང་ཐོགས་མེད་ཀྱི་གཟུགས་ཡིན་ཏེ། མཛོད་ལས། ལུང་བསྟན་ཐོགས་པ་མེད་
པའི་གཟུགས། ། ཞེས་གསུངས་པས་སོ། ། རྣམ་པར་རིག་བྱེད་ཡིན་ན། ཀུན་སློང་གཞན་ལ་རིག་པར་བྱེད་མི་
བྱེད་ཀྱི་སྒོ་ནས་ཡིན་ཞིང་། རིག་བྱེད་ནི་ལུས་ངག་ཏུ་གསལ་པོར་ཐོན་པའི་ཚེ་འབྱུང་ལ་རིག་བྱེད་ཡིན་པ་ནི་གཉིད་
དང་སྙོམས་འཇུག་དང་གཡེང་བ་ལ་སོགས་པའི་གནས་སྐབས་ཀུན་དུ་རྒྱུན་ཆགས་སུ་འབྱུང་བར་བཤད་ཅིང་།
དགེ་མི་དགེ་གང་རུང་གིས་བསྡུས་པ་ཡིན་གྱི། ། ལུང་མ་བསྟན་ཡིན་པ་མེད་དེ། མཛོད་ལས། རྣམ་རིག་མིན་
ལུང་བསྟན་མིན་མེད། ཅེས་གསུངས་པས་སོ། ། མཁས་པ་ཁ་ཅིག་མདོ་སྡེ་བས་སོ་ཐར་གྱི་སྡོམ་པ་སྤོང་སེམས་
མཚུངས་ལྡན་དང་བཅས་པ་ཁོ་ནར་འདོད་ཅེས་གསུངས་ལ། གཞན་དག་སྤོང་སེམས་ས་བོན་དང་བཅས་པ་ལ་
འདོད་ཅེས་པ་དང་། ཁ་ཅིག་དེས་སྡོམ་པ་ལ་གཟུགས་ཅན་ཡིན་མིན་གཉིས་ཀ་ཡོད་པར་འདོད་ཅེས་ཟེར། མང་
པོས་སེམས་ཙམ་པ་དང་རང་རྒྱུད་པས་སྤོང་སེམས་ས་བོན་དང་བཅས་པ་ལ་འདོད་ཅིང་། ཐལ་འགྱུར་བས་ལུས་
ངག་གི་སྡོམ་པ་གཟུགས་ཅན་དུ་བཞེད་ཞེས་བཤད། ཁ་ཅིག་མདོ་སེས་གཉིས་ཀྱིས་ཀྱང་སོ་ཐར་གྱི་སྡོམ་པ་ལ་
གཟུགས་ཅན་ཡོད་པར་འདོད་དེ། དེ་མེད་ན་དེ་གཉིས་ཀྱི་ལུགས་ལ་ལུས་ངག་གི་མི་དགེ་བའི་ལས་སྤང་བྱའི་གཙོ་
བོར་མི་བྱེད་པར་ཐལ་བར་འགྱུར་ཞེས་འདོད་དོ། ། སྡོམ་པ་གཟུགས་ཅན་དུ་འདོད་པའི་ལུགས་ལ་ཡིད་ཀྱི་ཚུལ་
ཁྲིམས་ཡོད་ཀྱང་དེ་སྡོམ་པར་མི་བཞེད་དེ། ལུས་ངག་གི་མི་དགེ་བ་གཙོ་བོར་སྤོང་བའི་དབང་དུ་མཛད་པའོ། །
ཐེག་ཆེན་པའི་ལུགས་ལ་ཡིད་གཙོ་ཆེ་བས་ཡིད་ཀྱི་སྤོང་སེམས་སྡོམ་པར་བཞེད་དེ༔ སྤྱོད་འཇུག་ལས། སྤྱོད་པའི་
སེམས་ནི་ཐོབ་པ་ལས། ། ཚུལ་ཁྲིམས་ཕ་རོལ་ཕྱིན་ཐར་བཤད། ། ཅེས་གསུངས་པའི་ཕྱིར། སྡོམ་པ་བླངས་
པའི་རྒྱུན་གྱི་སྒོ་གསུམ་གྱི་ཁ་ན་མ་ཐོ་བ་སྒོ་བའི་སེམས་བྱུང་ཞིག་ལ་སྤོང་སེམས་ཞེས་བརྗོད་པས་ན། སྡོམ་ལྡན་གང་
ཟག་གི་རྒྱུད་ཀྱི་སྤོང་སེམས་མངོན་འགྱུར་བ་ས་བོན་དང་བཅས་པ་སྡོམ་པ་ཡིན་ཀྱང་། དེ་མིན་པའི་གང་ཟག་གི་
རྒྱུད་ལ་སྡོམ་པའི་ས་བོན་ཡོད་ཀྱང་དེ་སྡོམ་པ་ཡིན་ནོ། །དགེ་སློང་གི་སྡོམ་པ་ནི་ལུས་ཀྱི་གསུམ་དང་ངག་གི་བཞི་
སྟེ་སྤོང་བ་བདུན་གྱི་བདག་ཉིད་ཡིན་ལ། དགེ་ཚུལ་གྱི་སྡོམ་པ་ནི་སྤོང་བ་བཞི་ལྡན་ཡིན་ཏེ། ངག་གི་ཕྲམ་ཚིག་
རྩུབ་ངག་ཀྱལ་གསུམ་སྤོང་བར་དངོས་སུ་ཁས་མ་བླངས་པའི་ཕྱིར་ཞེས་གསུང་བ་ལྟར་རོ། ། གཉིས་པ་ལ་དབྱེ་ན་
བརྒྱད་དེ། བསྙེན་གནས་དགེ་བསྙེན་ཕ་མ་དང་། ། དགེ་ཚུལ་ཕ་མ་དགེ་སློབ་མ། ། དགེ་སློང་མ་དང་དགེ་སློང་
སྟེ། ། སོ་སོར་ཐར་བ་རིགས་བརྒྱད་དོ། ། ཞེས་གསུངས་པ་ལྟར་རོ། ། བརྒྱད་ཀྱི་དང་པོ་བསྙེན་གནས་དང་
དགེ་བསྙེན་ཕ་མ་གཉིས་ཀྱི་སྡོམ་པ་སྟེ་གསུམ་ནི་ཁྱིམ་པའི་ཕྱོགས་ཀྱི་སྡོམ་པ་དང་། གཞན་དགེ་ཚུལ་ཕ་མ་སོགས་
308



༄༅། །འདུལ་བ་རྒྱ་མཚོའི་སྙིང་པའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི། །
ལྔའི་སྡོམ་པ་ནི་རབ་བྱུང་ཕྱོགས་ཀྱི་སྡོམ་པ་ཡིན་ཏེ། ཁྱིམ་པའི་སྡོམ་པ་དང་པོ་གསུམ། ། རབ་བྱུང་སྡོམ་པ་ཐ་མ་
ལྔ། ། ཞེས་གསུངས། ཕྱོགས་ཞེས་པའི་དོན་ནི། སྡོམ་གསུམ་རིམ་གྱིས་བླངས་པའི་དགེ་སློང་གི་རྒྱུན་གི་དགེ་
བསྙེན་གྱི་སྡོམ་པ་དེ་ཁྱིམ་པའི་སྡོམ་པ་དངོས་ཡིན་པ་འགོག་པའི་ཆེད་དོ། ། སོ་ཐར་གྱི་སྒྲ་དོན་ནི། སྲུང་བ་བོ་སོ་
སོར་འཁོར་བ་ལས་ཐར་བར་བྱེད་པའམ། སྡོམ་མིན་ལས་དང་པོར་ཐར་བའོ། ། སྡོམ་པའི་སྒྲ་དོན་ནི་ཉེས་སྤྱོད་
ལས་བསྡོམས་པའི་དོན་ནོ། ། གསུམ་པ་སོ་སོའི་ངོས་འཛིན་ལ་དྲུག་ལས་དང་བོ་བསྙེན་གནས་ནི། ། རྩ་བ་བཞི་
དང་ཡན་ལག་བཞི། ། བརྒྱད་སྤོང་བསྙེན་གནས་སྡོམ་པའོ། ། ཞེས་མདོར་བསྟན་ནས་རྒྱས་པར་འཆང་བ་ནི།
མི་ཚངས་སྤྱོད་དང་མ་བྱིན་ལེན། །སྲོག་གཅོད་བརྫུན་དུ་སྨྲ་བ་རྣམས། ། རྩ་བ་བཞི་ཡིན་མལ་ཆེ་མཐོ། ། ཆང་
འཐུང་གར་སོགས་ཕྲེང་སོགས་དང༌། །ཕྱི་དྲོའི་ཟས་ཟ་ཡན་ལག་བཞི། ། ཞེས་གསུངས་པ་ལྟར་རོ། ། གཉིས་
པ་དགེ་བསྙེན་ནི། གསོད་བརྐུ་སྨྲ་དང་ལོག་པར་གཡེམ། ། མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་
ནི་སྡོམ་པའོ། ། ཞེས་ཡོངས་རྫོགས་དགེ་བསྙེན་གྱི་སྤང་བྱ་བསྟན་ནས། དགེ་བསྙེན་དེ་ལ་སྒྲས་བརྗོད་རིགས་
ཀྱིས་དབྱེ་ན་དྲུག་སྟེ། སྣ་གཅིག་སྣ་འགའ་ཕལ་ཆེར་སྤྱོད། ༑ ཡོངས་རྫོགས་སྤྱོད་དང་ཚངས་སྤྱོད་དང་། །
སྐྱབས་འགྲོའི་དགེ་བསྙེན་རྣམ་པ་དྲུག། ཅེས་གསུངས་སོ། ། ཁ་ཆེ་བས་ཡོངས་རྫོགས་དང་ཚངས་སྤྱོད་གཉིས་མ་
གཏོགས་གཞན་རྣམས་དགེ་བསྙེན་དངོས་མིན་པར་འདོད་ལ། ཉི་འོག་དང་མདོ་སྡེ་པ་གཉིས་ཀྱིས་དེ་རྣམས་དགེ་
བསྙེན་དངོས་ཡིན་ཀྱང་དགེ་བསྙེན་གྱི་སྡོམ་པ་ཡོད་པའི་ངེས་པ་མེད་དོ་ཟེར། དེ་དག་གི་སྤང་བའི་ཁྱད་པར་ནི།
རྩ་བ་བཞི་ལས་གཅིག་གཉིས་གསུམ། ། འདོད་ལོག་མི་ཚངས་སྤྱོད་སྤོང་དང་། ། སྐྱབས་འགྲོ་ཙམ་གྱིས་དགེ་
བསྙེན་ན། ། ཁས་ལེན་རྣམས་དང་གོ་རིམ་བཞིན། ། ཞེས་གསུངས་ཏེ། སྔ་མ་བཞི་ནི་རྩ་བ་བཞི་ལས་གཅིག་
གཉིས་གསུམ་དང་བཞི་ཀ་སྤོང་བའི་སྒོ་ནས་དང་། ལྔ་བས་མི་ཚངས་སྤྱོད་ཀྱང་སྤོང་ཞིང་། དྲུག་པས་སྐྱབས་འགྲོ་
ལས་བླངས་པའི་སྒོ་ནས་འཇོག་ཅེས་པའོ། ། གསུམ་པ་དགེ་ཚུལ་ནི། རྩ་བ་བཞི་དང་ཡན་ལག་དྲུག ། བཅུ་
སྤོང་དགེ་ཚུལ་སྡོམ་པའོ། ། ཞེས་མདོར་བསྟན་ནས་རྒྱས་པར་འཆད་པ་ནི། རྩ་བཞི་དང་ཆང་མལ་ཆེ་མཐོ་ཕྱི་
དྲོའི་ཁ་ཟས་སྟེ། གསུམ་གྱི་སྟེང་དུ། གར་སོགས་ཕྲེང་སོགས་རྣམ་གཉིས་དང་། ། གསེར་དངུལ་ལེན་དང་རྣམ་
པ་གསུམ། ། ཕྱེ་བས་ཡན་ལག་དྲུག་ཏུ་འགྱུར། ། ཞེས་སྤང་བ་བཅུ་ངོས་བཟུང་ནས་དེའི་ཡན་ལག་འཆད་པ་ནི།
མཁན་པོར་གསོལ་བ་འདབ་པ་དང་
། ། ཁྱིམ་པའི་རྟགས་ནི་སྤོང་བ་དང་། ། རབ་བྱུང་རྟགས་ནི་ལེན་པ་
ལས། །ཉམས་པ་རྣམ་གསུམ་བསྣན་པ་ཡིས། ། སྤང་བྱ་བཅུ་གསུམ་དག་ཏུ་འགྱུར། ། ཞེས་གསུངས་སོ། །
བཞིས་དགེ་སློབ་མ་ནི། དགེ་ཚུལ་སྡོམ་པ་ཐོབ་རྗེས་སུ། །རྩ་བའི་ཆོས་དྲུག་རྗེས་མཐུན་གྱི། ། ཆོས་དྲུག་སྤོང་
309



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་སྡོམ་པ་ནི། ། དགེ་སློབ་མ་ཡི་སྡོམ་པ་ཡིན། ། ཞེས་མདོར་བསྟན་ནས། རྒྱས་པར་འཆད་པ་ལ་དེ་དག་གང་
ཞེ་ན། གཅིག་བུ་ལམ་དུ་འགྲོ་མི་བྱ། ། ཆུ་བོའི་ཕ་རོལ་རྐྱལ་མི་བྱ། ། སྐྱེས་པ་ལ་ནི་རེག་མི་བྱ། ། སྐྱེས་པ་དང་ནི་
འདུག་མི་བྱ། ། གཉེན་དུ་འགྱུར་བར་མི་བྱ་ཞིང་། ། ཁ་ན་མ་ཐོ་འཆབ་མི་བྱ། ། དེ་དག་རྩ་བའི་ཆོས་དྲུག་
སྤོང་། ། གསེར་ལ་འབྱུང་བར་མི་བྱ་ཞིང་། །འདོམས་ཀྱི་སྤུ་ནི་འབྲེག་མི་བྱ། ། བྱིན་ལེན་མ་བྱས་ཟ་མི་བྱ། །
གསོག་འཇོག་བྱས་པ་བཟའ་མི་བྱ། ། རྩྭ་སྔོན་མི་གཙང་འདོར་མི་བྱ། ། ས་ནི་བརྐོ་བར་མི་བྱ་བ། ། རྗེས་མཐུན་
ཆོས་ནི་རྣམ་དྲུག་སྤོང་། ། ཞེས་གསུངས་པ་ལྟར་ཏེ་གོ་སླའོ། ། ལྔ་བ་དགེ་སློང་མ་ནི། ཕམ་བརྒྱད་ལྷག་མ་ཉི་ཤུ་
དང་། ། སྤང་བའི་ལྟུང་བྱེད་སུམ་ཅུ་གསུམ། ། ལྟུང་བྱེད་འབའ་ཞིག་བརྒྱ་བརྒྱད་ཅུ། ། སོ་སོར་བཤགས་པ་
བཅུ་གཅིག་དང་། ། ཉེས་བྱས་བརྒྱ་དང་བཅུ་གཉིས་ཏེ། ། སུམ་བརྒྱ་དྲུག་ཅུ་རྩ་བཞི་རྣམས། ། སྤོང་བར་བྱེད་
པ་དགེ་སློང་མ། ། ཞེས་གསུངས་པ་ལྟར་རོ། ། དྲུག་པ་དགེ་སློང་ཕ་ནི། ཕམ་པ་བཞི་དང་ལྷག་མ་ནི། ། བཅུ་
གསུམ་སྤང་ལྟུང་སུམ་ཅུ་དང་། ། ལྟུང་བྱེད་འབའ་ཞིག་དགུ་བཅུ་དང་། ། སོར་བཤགས་བཞི་དང་ཉེས་བྱས་
ནི། ། བརྒྱ་རྩ་བཅུ་གཉིས་བསྡོམས་པ་ཡིས། ། ཉིས་བརྒྱ་ལྔ་བཅུ་རྩ་གསུམ་རྣམས། ། སྦྱོར་བར་བྱེད་པ་དགེ་
སློང་ངོ་། ། ཞེས་གསུངས་པ་ལྟར་ཏེ། ། འདི་དག་གི་དོན་ནི་བདག་གིས་འདིའི་འགྲེལ་བ་དང་། བསླབ་བྱ་
གཞན་དང་། འདུལ་བའི་ཡིག་ཆར་ཡང་བྲིས་ཟན་པས་འདིར་རྒྱས་པར་མི་འཆད་དོ། ། རིགས་བརྒྱད་པོ་དེ་
དག་བསྡུ་ན་རྫས་རིགས་བཞིར་འདུ་སྟེ། དགེ་སློང་ཕ་མ་གཉིས་ཀྱི་སྡོམ་པ་རྫས་རིགས་གཅིག ། དགེ་ཚུལ་ཕ་མ་
དང་དགེ་སློབ་གསུམ་རྫས་རིགས་གཅིག ། དགེ་བསྙེན་ཕ་མ་གཉིས་རྫས་རིགས་གཅིག བསྙེན་གནས་རྫས་
གཅིག་སྟེ་བཞིའོ། ། འོ་ན་དགེ་སློང་ཕ་ལ་དགེ་སློང་ངོ་ཞེས་བཤད་ཅིང་དགེ་སློང་མ་ལ་དགེ་སློང་ངོ་ཞེས་པའི་སྒྲ་
གསལ་བར་མི་སྣང་བས། དགེ་སློང་མ་དེ་དགེ་སློང་མིན་ནམ་སྙམ་ན། ། རྗེའི་རིམ་ལྔ་གསལ་སྒྲོན་སོགས་ལས་
དཔེར་ན་བུ་ཙམ་དབྱེ་གཞིར་བྱས་ནས་དེ་ལ་བུ་མོ་གཉིས་སུ་དབྱེ་བ་ལྟར། རྒྱུད་ལའང་ཕ་རྒྱུད་མ་རྒྱུད་གཉིས་སུ་ཕྱེ་
བ་དེ་བཞིན་དུ། དགེ་སློང་དབྱེ་གཞིར་བྱས་ནས་དེ་ལ་དགེ་སློང་ཕ་མ་གཉིས་སུ་འབྱེད་པས་དགེ་སློང་མ་ནི་དགེ་
སློང་ཡིན་ལ། འདིར་དགེ་སློང་ཕ་ལ་དགེ་སློང་ངོ་ཞེས་བརྗོད་པ་ནི་སྤྱི་མིང་བྱེ་བྲག་ལ་བཏགས་པ་སྟེ་དེ་འདྲ་མང་
ངོ། བཞི་བ་སྐྱེ་བའི་རྟེན་སོགས་ནི། དེ་ལྟར་སོ་ཐར་རིགས་བརྒྱད་པོ། ། སྒྲ་མི་སྙན་པ་མ་གཏོགས་པའི། །
གླིང་གསུམ་སྐྱེས་པ་བུད་མེད་ཀྱི། ། རྟེན་ལ་སྐྱེ་ཡི་ཟ་མ་དང་། ། མ་ནིང་མཚན་གཉིས་སོགས་ལ་མིན། ། ཞེས་
གསུངས་པ་ལྟར་ཏེ། སྐྱེ་བའི་རྟེན་ནི་གོ་སླ་ལ། རྟེན་མིན་མ་ནིང་དང་། མཚན་གཉིས་སོགས་ཞེས་པའི་སོགས་
སྒྲས་མཚན་མེད་དང་། མཚམས་མེད་བྱས་པ་དང་། རྐུ་ཐབས་སུ་གནས་པ་དང་། ཕམ་པ་འཆབ་བཅས་བྱུང་
310



༄༅། །འདུལ་བ་རྒྱུ་མཚོའི་སྙིང་བའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི། །
བ་སོགས་དང༌། ལྷ་དང་མི་མ་ཡིན་པའི་འགྲོ་བ་གཞན་པར་སྡུད་དོ། ། དེ་དག་གི་རྟེན་དེ་ལ་སོ་ཐར་མི་སྐྱེ་ཡང་དེ་
རྣམས་ཀྱི་རྒྱུད་ལ་ནི་སྤྱིར་སྡོམ་པ་སྐྱེ་བར་འདོད་དགོས་ཏེ། དེ་དག་གི་རྒྱུད་ལ་རྣམ་མཁྱེན་གྱི་ས་བོན་ཡོད་པས་
སོ། ། སྤྱིར་སྡོམ་པ་སྐྱེ་བ་དང་གནས་པ་དང་ཁྱད་པར་དུ་འགྱུར་བ་དང་མཛེས་པའི་བར་ཆད་བཞི་སྟེ་གཉིས་པ་ནི་
རྒྱལ་པོ་དང་ཕ་མས་མ་གནང་བ་ལྟ་བུ། ། གསུམ་པ་ནི་ནད་པ་ལྟ་བུ། བཞི་བ་ནི་ལག་རྡུམ་ལ་སོགས་པ་ལྟ་
བུའོ། ། འདི་གསུམ་གྱི་རྟེན་ལ་ནི་སྡོམ་པ་སྐྱེ་ཡང་འབོག་པ་བོ་ལ་ཉེས་བྱས་སུ་འགྱུར་བ་ཙམ་མོ། ། ལྔ་བ་གཏོང་
བའི་རྒྱུ་ལ་གཉིས། དངོས་དང་། འདོད་ཚུལ་གཞན་ནོ། ། དང་པོ་ནི། སྡོམ་པ་གཏོང་བའི་རྒྱུ་ལ་གཉིས། །
ཞེས་མདོར་བསྟན་ནས། དེ་ལ་མཐུན་མོང་བ་དང་། ཐུན་མོང་མ་ཡིན་པའི་གཏོང་རྒྱུ་གཉིས་ཀྱི་དང་པོ་ནི།
བསླབ་པ་ཕུལ་དང་ཤི་འཕོས་དང་། ། མཚན་གཉིས་བྱུང་དང་ལན་གསུམ་འགྱུར། ། དགེ་རྩ་ཆད་རྣམས་ཐུན་
མོང་སྟེ། ། ཞེས་གསུངས་ལ། གཉིས་པ་ནི། ཉི་ཤུ་མ་ལོན་དེར་ཤེས་དང་། ། བསྟེན་ཕྱིར་ཁས་བླངས་ཉིན་ཞག་
འདས། ། རིམ་བཞིན་དགེ་སློང་དགེ་སློབ་མ། ། བསྙེན་གནས་རྣམས་ཀྱི་ཐུན་མོང་མིན། ། ཞེས་གསུངས་པ་
ལྟར་ཏེ། ཕྱི་མའི་དོན་ལོ་ཉི་ཤུ་མ་ལོན་པར་བསྙེན་པར་རྫོགས་མི་རུང་ཡང་། གལ་ཏེ་རྫོགས་པར་བྱེད་ན་བཤོལ་
ཟླ་དང་མངལ་གྱི་ཟླ་བ་རྣམས་ཀྱིས་ཁ་བསྐང་བར་བྱ་ལ། དེ་ལྟར་བསྐང་ཀྱང་ལོ་ཉི་ཤུ་མ་ཚང་ན་བསྙེན་རྫོགས་ཀྱི་
སྡོམ་པ་མི་སྐྱེ་ཞིང་ཚང་ན་སྐྱེའོ། ། སྔར་ལོ་ཉི་ཤུ་མ་ལོན་པར་བསྙེན་པར་རྫོགས་ནས་ཕྱིས་དེ་ལྟར་མི་རུང་བར་ཤེས་
པའི་ཚེ་ལོ་ཉི་ཤུ་ལོན་ན་སྡོམ་པ་དེ་མི་གཏོང་ཡང་། མ་ལོན་ན་སྔར་སྐྱེས་པའི་བསྙེན་རྫོགས་ཀྱི་སྡོམ་པ་དེ་གཏོང་
བར་འགྱུར་ཞིང་། དགེ་སློབ་མས་འཁྲིག་པ་བསྟེན་པར་ཁས་བླངས་པ་དང་། བསྙེན་གནས་ཀྱི་སྡོམ་པ་ཉིན་ཞག་
གཅིག་འདས་པ་ན་གཏོང་བའོ། ། གཉིས་པ་ནི། རྩ་བའི་ལྟུང་བ་བྱུང་བ་དང་། ། དམ་པའི་ཆོས་ནི་ནུབ་པ་
ལས། ། སྡོམ་པ་གཏོང་ཞེས་འདོད་པའང་ཡོད། ། ཁ་ཆེ་བྱེ་བྲག་སྨྲ་བ་རྣམས། ། སྡོམ་ལྡན་རྩ་ལྟུང་བྱུང་བ་
ལ། ། བུ་ལོན་ནོར་ཅན་བཞིན་དུ་འདོད། ། ཞེས་གསུངས་པ་ལྟར་ཏེ། མདོ་སྡེ་བས་རྩ་ལྟུང་འཆབ་བཅས་བྱུང་
ན་གཏོང་བར་འདོད་ལ།༑ སེམས་ཙམ་པ་ཡན་ཆད་ཀྱི་ས་རྩ་ལྟུང་གང་བྱུང་ཡང་གཏོང་བར་བཞེད། གོས་དམར་
སྡེ་བས་ལུང་གི་དམ་པའི་ཆོས་ནུབ་པས་ཀྱང་གཏོང་བར་འདོད། ཁ་ཆེ་བྱེ་བྲག་སྨྲ་བས་ནི་རྩ་ལྟུང་འཆབ་བཅས་
བྱུང་བའི་དགེ་སློང་དེ་ཚུལ་ཁྲིམས་དང་ལྡན་པ་དང་ཚུལ་འཆལ་ཡང་ཡིན་པར་འདོད་དེ། ༑མི་འགའ་ཞིག་ལ་བུ་
ལོན་འཇལ་དགོས་ཀྱང་ཡོད་ལ། ནོར་ཡང་ཡོད་པ་བཞིན་ནོ་ཟེར། དྲུག་པ་བསྲུང་བའི་ཕན་ཡོན་ནི། སྡོམ་པ་
དེ་དག་བསྲུངས་པ་ལས། ། གནས་སྐབས་འབྲས་བུ་ལྷ་མི་དང་། ། མཐར་ཐུག་འབྲས་བུ་བྱང་ཆུབ་གསུམ། །
འཐོབ་པར་འགྱུར་ཞེས་གསུངས་པའི་ཕྱིར། ། བརྩོན་ལྡན་རྣམས་ཀྱིས་སོ་སོར་ཐར། ། རྟག་ཏུ་གུས་པས་འབད་
311



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་བསྲུང་། ། ཞེས་གསུངས་པ་ལྟར་ཏེ་སླའོ། ། བདུན་པ་འཕྲོས་པའི་དོགས་གཅོད་ལ། རྒྱུ་དང་ངོ་བོ་ལ་དོགས་
གཅོད་བཤད་ཟིན་ཅིང་། འདིར་སྡོམ་པ་ཐོབ་ཚུལ་དང་། གཏོང་ཚུལ་དང༌། ལྟུང་བའི་ཁྱད་པར་དང་། སྡོམ་
པ་གོང་མ་གཉིས་བླངས་པའི་ཚེ་ཇི་ལྟར་འགྱུར་བའི་ཚུལ་དང་། རྟེན་གང་གིས་སྡོམ་པ་གང་ལེན་དུ་རུང་མི་རུང་
དཔྱད་པ་དང་ལྔ། དང་པོ་ནི། སྤྱིར་སྡོམ་པ་དེ་ལ་སོ་ཐར་གྱི་སྡོམ་པ་དང་། བསམ་གཏན་གྱི་སྡོམ་པ་དང་།
ཟག་མེད་ཀྱི་སྡོམ་པ་གསུམ་དང་། རྣམ་གྲངས་གཞན་ཡང་ཡོད་དོ། ། འདིར་སོ་ཐར་གྱི་སྡོམ་པ་ཐོབ་པ་ལ་ཆོ་ག་
ངེས་པར་མི་དགོས་ཏེ། ཡེ་ཤེས་ཁོང་ཆུད་དང༌། ཚུར་ཤོག་དང་། དྲི་བས་མཉེས་པའི་སྒོ་ནས་སྐྱེས་པའི་བསྙེན་
རྫོགས་ཀྱི་སྡོམ་པ་རྣམས་ལ་ཆོ་ག་མི་དགོས་པའི་ཕྱིར་ཏེ། དང་པོ་ནི། བདག་མེད་མངོན་སུམ་དུ་རྟོགས་པའི་ཡེ་
ཤེས་གསར་དུ་རྒྱུད་ལ་སྐྱེས་པ་ཙམ་གྱིས་དང་། གཉིས་པ་ནི། སྟོན་པས་ཚུར་ཤོག་ཚངས་པ་མཚུངས་པར་སྤྱོད་
ཅིག་ཅེས་གསུངས་པ་ཙམ་གྱིས་དང་། གསུམ་པ་ནི། གཅིག་ཏུ་དགེ་བ་ནི་གང་། ཐར་བའོ། ། དེ་ལ་དགོས་པ་
ནི་གང་། དད་པའོ། ། ཞེས་པ་ཙམ་གྱིས་བསྙེན་རྫོགས་ཀྱི་སྡོམ་པ་ཐོབ་པ་ཡོད་པའི་ཕྱིར། གང་ལས་ཐོབ་པ་ནི།
དགེ་སློང་ ཕ་མ་དགེ་སློབ་མའི་ སྡོམ་ པ་ ནི་དགེ་འདུན་དང༌། གཞན་ལྔ་ གང་ཟག་ལས་ཀྱང་ཐོབ་པ་ཡིན་ཏེ།
མཛོད་འགྲེལ་ལས། སོ་སོར་ཐར་བའི་སྡོམ་པ་དེ་ཡང་དགེ་འདུན་ནམ་གང་ཟག་ལས་ཏེ། དགེ་སློང་དང་དགེ་
སློང་མ་དང་དགེ་སློབ་མའི་སྡོམ་པ་ནི་དགེ་འདུན་ལས་སོ། ། གཞན་དག་ནི་གང་ཟག་ལས་སོ་ཞེས་གསུངས་པའི་
ཕྱིར། འོན་ཀྱང་གཞན་ལྔ་ནི་དགེ་འདུན་ལས་བླངས་ཀྱང་ཕུན་སུམ་ཚོགས་པར་འགྱུར་ཞིང་། ཁ་ཅིག་དེ་དག་
དགེ་འདུན་ལས་ལེན་ན་བསྒྲུབ་བྱ་སུམ་ཚན་དུ་གཅོད་དགོས་ཀྱི། མ་བཅད་ན་སྐྱེ་ལ་ཉེས་བྱས་སུ་འགྱུར་བར་
བཞེད། ཁ་ཅིག་དགེ་བསྙེན་དང་བར་མ་རབ་བྱུང་གཉིས་ལ་སུམ་ཚན་དུ་མ་བཅད་ཀྱང་ཉེས་པར་མི་འགྱུར་ཞེས་
བཞེད་ཅིང་། བསྙེན་གནས་ལ་ནི་དེ་ལྟར་མི་དགོས་སོ། ། དུས་ནི་བསྙེན་གནས་ཀྱི་སྡོམ་པ་དེ་བསྙེན་གནས་ཡན་
ལག་བརྒྱད་པར་བཙུན་པས་བཟུང་དུ་གསོལ་ཞེས་པ་དང་། དགེ་བསྙེན་ལ་དགེ་བསྙེན་དུ་ཞེས་པ་དང་། དགེ་
ཚུལ་ལ་དགེ་ཚུལ་དུ་ཞེས་པའི་སྐབས་དང༌། བསྙེན་རྫོགས་ལ་ནི་བསྙེན་པར་རྫོགས་པར་གསོལ་ན་ཞེས་པའི་
སྐབས་སུ་སྐྱེ་ཞིང་། དེ་ཡང་རང་རང་གི་ཆོ་ག་ལན་གསུམ་རེ་བརྗོད་པའི་ཕྱི་མའི་དུས་སུའོ། ། སྤྱིར་བར་མ་རབ་
བྱུང་གི་ཚུལ་ཁྲིམས་ཙམ་ནི་སྡོམ་པ་ཡིན་པར། དགེ་བསྙེན་སྔོན་དུ་སོང་བའི་བར་མ་རབ་བྱུང་གི་རྒྱུད་ལ་སྡོམ་པ་
ཡོད་ཅིང་། བར་མའི་ཚུལ་ཁྲིམས་ལེན་པའི་ཆོ་ག་ལན་གསུམ་བརྗོད་པའི་མཇུག་ཏུ་བར་མ་རབ་བྱུང་གི་ཚུལ་
ཁྲིམས་ཐོབ་པ་དང་རབ་ཏུ་བྱུང་བ་དུས་མཉམ་མོ། ། དེ་དག་ཐོབ་ཚུལ་དངོས་ནི་དེའི་ཚེ་ཆུ་ལོན་གྱི་ཚུལ་དུ་སྤོང་བ་
གཟུགས་ཅན་པ་རེ་སྐྱེས་པ་ན་ཐོབ་པར་འཇོག་སྟེ། དཔེར་ན་ཆུ་ལོག་ནས་ཆུ་རག་གིས་ཆུ་འགོག་པ་ལྟར། ལྟུང་
312



༄༅། ། འདུལ་བ་རྒྱ་མཚོའི་སྙིང་བའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི། །
བ་འགོག་པའི་སྤོང་སྡོམ་དགེ་བ་ཞིག་སྐྱེས་པའོ། ། དགེ་བསྙེན་སོགས་ཀྱིས་སྡོམ་གསུམ་རིམ་གྱིས་བླངས་པའི་ཚེ་ཆོ་
ག་ཐ་དད་པ་ལས་བླངས་པས་སྡོམ་པ་གསུམ་རིམ་གྱིས་རྫས་ཐ་དད་དུ་ཐོབ་པ་ཡིན་གྱི། གནས་འགྱུར་དུ་མི་འདོད་
དེ། མཛོད་ལས། ཐ་དད་དེ་དག་འགལ་བ་མེད། ཅེས་གསུངས་པས་སོ། ། གཞན་ཡང་དགེ་འདུན་ནམ་གང་
ཟག་དང་ལས་ལམ་གྱི་སྦྱོར་དངོས་མཇུག་གསུམ་དང༌། གཞི་སེམས་ཅན་ཡིན་མིན་གཉིས་དང༌། ཕུང་ཁམས་
ལས་དང་། སེམས་ཅན་ཐམས་ཅད་ཀྱང་ཐོབ་པ་ཞེས་བྱའོ། ། གཉིས་པ་གཏོང་ཚུལ་ནི། སྤྱིར་སྡོམ་པ་གཏོང་བ་
ལ་སོར་ཤོར་དང་། ཀུན་གཏོང་གི་ལུགས་གཉིས་ཡོད་ཀྱང་། བསླབ་པ་ཕུལ་བས་གཏོང་བ་ནི། དགེ་སློང་གི་
བསླབ་པ་ཙམ་ཕུལ་ན་དགེ་སློང་གི་སྡོམ་པ་གཏོང་ཡང་གཞན་མི་གཏོང་། དེས་དགེ་ཚུལ་ཕུལ་ན་དགེ་སློང་དགེ་
ཚུལ་གཉིས་ཀ་གཏོང་། དགེ་བསྙེན་ཕུལ་ན་སྡོམ་པ་དང་མི་ལྡན་པའམ། སྡོམ་གསུམ་ལྡན་པའི་དགེ་སློང་གིས་
རང་རྒྱུད་ཀྱི་དགེ་བསྙེན་གྱི་སྡོམ་པ་ཕུལ་ན་དགེ་ཚུལ་དང་དགེ་སློང་གི་སྡོམ་པ་གཉིས་གཏོང་མི་དགོས་པ་འདྲ་སྟེ་
དཔྱད་དོ། ། སྡོམ་གསུམ་ལྡན་པས་སྡོམ་པ་ཐམས་ཅད་ཅིག་ཅར་དུ་ཕུལ་ན་ནི་ཐམས་ཅད་གཏོང་ངོ༌། ། དེར་མ་
ཟད་དགེ་སློང་གིས་དགེ་ཚུལ་ལམ་དགེ་བསྙེན་གྱི་སྡོམ་པ་བླངས་པའམ། བསྙེན་གནས་ཀྱི་སྡོམ་པ་བླངས་ནའང་
རང་གི་སྡོམ་པ་གཏོང་བར་འགྱུར་རོ། ། དགེ་སློང་ཞིག་གིས་ཁྱིམ་པར་ཞེ་བས་ཁས་བླངས་ན་རབ་བྱུང་གི་སྡོམ་པ་
ཐམས་ཅད་གཏོང་ངོ་། ། སོ་ཐར་གྱི་སྡོམ་པ་རིགས་བདུན་ནི་ཇི་སྲིད་འཚོའི་བར་དུ་བསྲུང་བར་ཁས་བླངས་ཀྱི་
དེ་ཕན་ཆད་དུ་ཁས་མ་བླངས་པས་ཤི་བའི་ཚེ་རྟེན་བོར་ནས་སྡོམ་པ་གཏོང་སྟེ་ཉེས་པ་མེད་ལ། ཕུལ་བ་ལ་ཉེས་
མེད་དཀོན་ནོ། ། ཕོ་མོའི་མཚན་མ་གཉིས་སྔ་ཕྱིར་འབྱུང་བ་ཙམ་གྱིས་སྡོམ་པ་མི་གཏོང་ཡང་། དེ་གཉིས་ཅིག་
ཅར་དུ་བྱུང་ན་གཏོང་ངོ༌། ། བྱེ་སྨྲའི་ལུགས་ལ་དགེ་རྩ་ཆད་པའི་གང་ཟག་འདོད་པས་དགེ་རྩ་ཆད་པ་ན་སྡོམ་པའི་
གཞི་མེད་པའི་ཕྱིར་དེ་གཏོང་ངོ༌། ། དབུ་མ་པས་ནི་དགེ་རྩ་ཆད་པའི་གང་ཟག་མི་འདོད་དེ། སེམས་ཅན་ཐམས་
ཅད་འཚང་རྒྱ་བར་འདོད་པའི་ཕྱིར་རོ། ། སྤྱིར་རྩ་ལྟུང་སྡོམ་པའི་གཏོང་རྒྱུར་མི་མཛད་ཀྱང་། སེམས་ཙམ་ཡན་
ཆད་ཀྱི་ལུགས་ལ་རྩ་ལྟུང་བྱུང་ན་སྡོམ་པ་གཏོང་ཞིང་། དེ་ཡང་འཆབ་མེད་བྱུང་ན་གཏོང་ཡང་ཕྱིས་བླང་དུ་རུང་ལ།
འཆབ་བཅས་བྱུང་ན་བླང་དུ་མི་རུང་བར་བཞེད། མདོ་སྡེ་བས་ནི་འཆབ་མེད་བྱུང་ན་སྡོམ་པ་མི་གཏོང་བས་ལེན་
མི་དགོས་ལ། འཆབ་བཅས་བྱུང་ན་སྡོམ་པ་གཏོང་ཞིང་། སླར་བླངས་ཀྱང་མི་སྐྱེ་བར་འདོད་ཅེས་བཤད་དོ། །
འདིར་འཆབ་བཅས་དང་འཆབ་མེད་ནི་རྩ་ལྟུང་བྱུང་མ་ཐག་འགྱོད་པ་དང་བཅས་ཏེ་གཞན་ལ་མི་སྦེད་པར་བརྗོད་
པའམ། དགོས་པའི་དབང་གིས་མ་བརྗོད་ཀྱང་འགྱོད་པ་ཆེན་པོ་དང་བཅས་པ་ཡིན་ལ། འཆབ་བཅས་ནི་མི་
འགྱོད་བཞིན་དུ་སྦེད་པའོ། ། བྱེ་སྨྲའི་ལུགས་ལ་ཕམ་པ་གཉིས་གང་བྱུང་ཡང་སྡོམ་པ་མི་གཏོང་མོད། སྡོམ་པ་
313



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་དག་ལས་ཉམས་པར་བྱེད་ཅིང་། འཆབ་བཅས་ཀྱིས་དགོས་པ་སྒྲུབ་ནུས་ལས་ཀྱང་ཉམས་པར་བྱེད་དེ། དེ་
བྱུང་ན་ཚེ་འདིར་བྱང་ཆུབ་མི་ཐོབ་པར་གསུང་། ཁ་ཅིག་ཉི་འོག་པས་ཕམ་པ་འཆབ་བཅས་བྱུང་ན་སྡོམ་པ་གཏོང་
བར་འདོད་ཅེས་ཟེར་ཏེ། བཞེད་པ་མི་འདྲ་བའང་ཡོད་དོ། ། རབ་བྱུང་གིས་སྤྱིར་ཁྱིམ་པའི་སྡོམ་པ་བླངས་ན་
རབ་བྱུང་གི་སྡོམ་པ་གཏོང་བས་ལེན་དུ་མི་རུང་ཡང་། བསྙེན་རྫོགས་སླར་བསྐྱུར་ནས་བསྒྲུབ་པའི་ཚེ་དགེ་བསྙེམ་
ནས་རིམ་གྱིས་བསྒྲུབས་པས་དགེ་སློང་གི་སྡོམ་པ་སྔ་མ་རྙིང་པ་གཏོང་ཞིང་། བསྙེན་པར་རྫོགས་པ་ན་སྡོམ་པ་
གསར་བ་སྐྱེ་པས་ཁྱད་པར་ཤེས་དགོས་སོ། །གསུམ་པ་ལྟུང་བའི་ཁྱད་པར་བཤད་པ་ལ་གཉིས། ལྟུང་བ་དེ་རྟེན་
གང་ལ་འབྱུང་བ་དང་། ལྟུང་བའི་ཁྱད་པར་དངོས་སོ། ། དང་པོ་ནི། ཁ་ན་མ་ཐོ་བ་ཙམ་ནི་སྡོམ་པ་བླངས་མ་
བླངས་གཉིས་ཀའི་རྟེན་ལ་འབྱུང་ཡང་། ལྟུང་པའི་ཉེས་པ་ནི་སྡོམ་པ་ཐོབ་པ་ལ་ལྟུང་གི ། མ་ཐོབ་པ་ལ་མི་
འབྱུང་ངོ་། ། སྡོམ་པ་ཡང་སོ་ཐར་གཞིར་བཞག་ཚེ་རྩ་བ་བཞི་སྤོང་བར་ཁས་བླངས་པ་ཞིག་གིས་ཐོབ་པར་འཇོག་
གི ། རྩ་བཞི་སྤོང་བར་ཁས་མ་བླངས་པ་ལ་ནི་ཚུལ་ཁྲིམས་ཙམ་ཡིན་གྱི་སོ་ཐར་གྱི་སྡོམ་པ་མེད་དོ། ། འོན་ཀྱང་
དགེ་སློང་གི་སྡོམ་པ་ནི་སྤང་བྱ་ཉིས་བརྒྱ་ལྔ་བཅུ་རྩ་གསུམ་ཅི་རིགས་སྤོང་བའི་སྒོ་ནས་འཇོག་པ་ཡིན་གྱི། རྩ་བ་
བཞི་སྤོང་བར་ཁས་བླངས་པ་ཙམ་གྱིས་མི་འཇོག་གོ ། གལ་ཏེ་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་
ཚུལ་ཁྲིམས་ཐམས་ཅད་སྡོམ་པ་ཡིན་ནམ་མིན། ཡིན་ན་སྡོམ་པ་གྲངས་མང་བ་དང་། ཕམ་པ་བྱུང་བའི་ཚེ་ཚུལ་
ཁྲིམས་དེ་ཐམས་ཅད་གཏོང་བར་ཐལ་བར་འགྱུར་རོ། ། མིན་ན་རྩ་བ་བཞི་སྤོང་བའམ་སྤོང་བདུན་གྱི་ཚུལ་ཁྲིམས་
ཙམ་ཞིག་སྡོམ་པར་འགྱུར་བས་སྡོམ་པ་གྲངས་ཉུང་བར་འགྱུར་རོ་ཞེ་ན། འདི་ལ་ལན་དཀའ་བར་སྣང་ནའང་།
བུ་སྟོན་རིན་པོ་ཆེའི་མདོ་རྩའི་ཊཱིཀྐར། སོ་ཐར་གྱི་སྡོམ་པའི་མཚན་ཉིད་ནི། ཆོས་འདི་བདག་གི་འདོད་པ་ན་སྤྱོད་
པའི་ཚུལ་ཁྲིམས་སོ་ཞེས་གསུངས་ཏེ། འདི་ལ་སྟག་ཚང་ལོ་ཙཱ་བས་འདི་བའི་ལེགས་སྨོན་དང་འཇིགས་སྐྱོབ་ཀྱི་
ཚུལ་ཁྲིམས་གཉིས་མཚན་ཉིད་ཡིན་ཀྱང་སོ་ཐར་གྱི་སྡོམ་པ་མིན་པའི་སྐྱོན་བསྟན་པ་ཙམ་མ་གཏོགས་དེ་བཞིན་དུ་
འདོད། མཁས་པ་ཁ་ཅིག་ངེས་འབྱུང་གི་བསམ་པས་ཟིན་པའི་འདོད་པའི་སས་བསྡུས་པའི་ཚུལ་ཁྲིམས་ཏེ། སོ་
ཐར་གྱི་སྡོམ་པའི་མཚན་ཉིད་དུ་འདོད་དོ། ། དེ་ལྟར་ན་བྱེ་སྨྲའི་ལུགས་ལ་དགེ་སློང་གི་སྡོམ་པ་ནི་སྤོང་བདུན་
འཁོར་བཅས་ཀྱིས་བསྡུས་ཀྱང་གྲངས་བཤད་པའི་སྐྱོན་མེད་དེ། ལྷག་མ་སོགས་གཞན་སྤོང་བའི་ཚུལ་ཁྲིམས་
རྣམས་ཀྱང་བདུན་ཅི་རིགས་ཀྱིས་བསྡུས་པའི་ཕྱིར་ཏེ། འདིར་ལུས་ངག་གི་སྤང་བྱ་བདུན་སྤོང་བ་གཙོ་ཆེ་བས་
གཞན་རྣམས་དེ་དག་གི་ཡན་ལག་ཏུ་སྲུང་བར་བྱེད་པ་སྟེ་དེ་དག་ལ་མ་གཏོགས་པའི་ཟུར་བ་མིན་ནོ། ། དེས་ན་
དགེ་སློང་གི་སྡོམ་པ་ནི་སྤོང་བདུན་འཁོར་བཅས་ཀྱིས་བསྡུས་ཀྱང་། སྤང་བྱའི་གྲངས་ཀྱི་ལྡོག་ཆ་ནས་ཉིས་བརྒྱ་
314



༄༅། །འདུལ་བ་རྒྱ་མཚོའི་སྙིང་བའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི། །
སོགས་གྲངས་མང་བོ་ཁས་བླངས་པ་ལ་འགལ་བ་མེད་དེ། ཉིན་ཞག་རེ་རེ་ལ་བལྟོས་པའི་དགེ་སློང་གི་སྡོམ་པའི་
དབྱེ་ཆ་མང་དུ་ཡོད་ཀྱང་མི་འགལ་བ་བཞིན་ནོ། ། རྩ་བཞི་སྲུང་བར་ཁས་བླངས་པའི་སྒོ་ནས་ལྷག་མ་སོགས་
གཞན་སྤོང་བར་ཁས་བླངས་པའི་ཚུལ་ཁྲིམས་ཀྱང་སྡོམ་པར་འགྱུར་གྱི། རྩ་བཞི་སྲུང་བའི་སྡོམ་པ་ལ་མ་བལྟོས་ལ་
པར་དེ་རྣམས་རང་སྟོབས་ཀྱི་སྡོམ་པར་མི་འགྱུར་རོ། ། འདིར་ལུས་ངག་གི་མི་དགེ་བ་འདུན་སྤོང་བའི་སྤོང་
བདུན་གྱི་ཚུལ་ཁྲིམས་དེ་གཟུགས་ཅན་དུ་འདོད་པ་ནི་ལྷག་མ་ནས་ཉེས་བྱས་ཀྱི་བར་གྱི་ཚུལ་ཁྲིམས་ཐམས་ཅད་
གཟུགས་ཅན་དུ་འདོད་དགོས་པའི་དོན་ཏེ། དགེ་སློང་གི་སྤང་བྱ་ཉིས་བརྒྱ་ལྔ་བཅུ་རྩ་གསུམ་པོ་ཐམས་ཅད་ཀྱང་
ལུས་ངག་གི་ལས་ཅི་རིགས་པར་འདུ་བའི་ཕྱིར། དེས་ན་ཚུལ་ཁྲིམས་དང་ཚུལ་འཆལ་གཉིས་ཀའང་གཟུགས་ཅན་
དུ་བཞེད་ཅིང་། ཚུལ་འཆལ་ནི་མི་དགེ་བའི་གཟུགས་ཡིན་ཏེ། མཛོད་ལས། འཆལ་བའི་ཚུལ་ཁྲིམས་མི་དགེའི་
གཟུགས། །དེ་སྤོང་ཚུལ་ཁྲིམས་རྣམ་གཉིས་སོ། ། ཞེས་གསུངས་པ་ལྟར་རོ། ། གཞན་ཡང་། འདུལ་བ་རྒྱ་
མཚོའི་སྙིང་པོ་ལས། བརྒྱད་སྤོང་བསྙེན་གནས་སྡོམ་པའོ། ། ཞེས་དང་། ལྔ་སྤོང་བ། ། དགེ་བསྙེན་གྱི་ནི་སྡོམ་
པའོ། ། ཞེས་དང་། བཅུ་སྤོང་དགེ་ཚུལ་སྡོམ་པའོ། ། ཞེས་དང་། ཆོས་དྲུག་སྤོང་བའི་སྡོམ་པ་ནི། ། དགེ་
སློབ་མ་ཡི་སྡོམ་པ་ཡིན། ། ཞེས་གསུངས་ནས། དགེ་སློང་མའི་སྐབས་སུ་སུམ་བརྒྱ་དྲུག་ཅུ་རྩ་བཞིའི་སྤང་བྱ་སྤོང་
བའི་ཚུལ་ཁྲིམས་དང་། དགེ་སློང་གིས་སྤང་བྱ་ཉིས་བརྒྱ་ང་གསུམ་སྤོང་བའི་ཚུལ་ཁྲིམས་རྣམས་ཀྱང་དེ་གཉིས་ཀྱི་
སྡོམ་པར་དོན་གྱིས་བསྟན་ཏོ། ། སྔོན་གྱི་འདུལ་འཛིན་མང་པོས་དགེ་སློང་གི་སྡོམ་པ་ཉིས་བརྒྱ་ལྔ་བཅུ་རྩ་གསུམ་
ཡོད་ཀྱང༌། རྩ་བཞི་གང་རུང་བྱུང་བའི་ཚེ་རང་རང་གི་གཉེན་པོའི་སྡོམ་པ་གཏོང་ཞིང་གཞན་མི་གཏོང་ངོ་ཞེས་
དང་། ལྷག་མ་ལྟ་བུ་གཅིག་ཤོར་བའི་ཚེ་ཡང་དེའི་ངོས་སྐལ་གྱི་སྡོམ་པ་གཏོང་གི། གཞན་མི་གཏོང་ཞེས་གསུངས་
པའི་དང་པོ་ནི་དཔྱད་པར་བྱ་བའི་གནས་ཡིན་ལ། ཕྱི་མ་ཤིན་ཏུ་མི་འཐད་དེ། ལྷག་མ་ཙམ་བྱུང་བས་སྡོམ་པ་
གང་ཡང་མི་གཏོང་བའི་ཕྱིར་ཏེ། དེས་དེ་གཏོང་བ་ཚད་ལྡན་སུས་ཀྱང་མ་བཤད་པའི་ཕྱིར། སྡོམ་པ་སྤོང་སེམས་
ས་བོན་དང་བཅས་པ་ཅི་རིགས་ལ་འདོད་པ་དག་གི་ལུགས་ལའང་ཚུལ་དེ་ལྟར་དུ་སྦྱར་བར་བྱའོ། ། གཉིས་པ་
ལྟུང་བའི་ཁྱད་པར་ལ། སྤྱིར་ཉེས་པ་ལ་བཅས་རང་གི་ཁ་ན་མ་ཐོ་བ་གཉིས་ཡོད་ཅིང་། དེའི་ཁྱད་པར་ཡང་གཙོ་
བོར་སྟོན་པའི་བཅས་པ་དང་འགལ་བ་ཙམ་གྱིས་བཞག་པའི་ཁ་ན་མ་ཐོ་བ་དེ། བཅས་པའི་ཁ་ན་མ་ཐོ་བའི་མཚན་
ཉིད། བཅས་པ་ལ་མ་བལྟོས་པར་ཉེས་པར་འགྱུར་བའི་ཁ་ན་མ་ཐོ་བ་དང་། རང་བཞིན་གྱི་ཁ་ན་མ་ཐོ་བ་པའི་
མཚན་ཉིད་དམ་དོན་ནོ། ། མཚན་གཞི་ནི། སྡོམ་ལྡན་གྱིས་ཆང་འཐུང་བ་དང་། ཕྱི་དྲོའི་ཁ་ཟས་ཟ་བ་དང་།
ཁྱིམ་པའི་རྟགས་འཆང་པ་དང་། རབ་བྱུང་གི་རྟགས་སྤོང་བ་དང་། རིན་པོ་ཆེ་དང་མེ་ལ་རེག་པ་སོགས་དང་།
315



་་་་་༌་''
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསོ་སྦྱོང་སོགས་མི་བྱེད་པ་དང་། གླུ་གར་སོགས་བྱེད་པ་དང་། ས་རྐོ་བ་དང་། ཤིང་གཅོད་པ་དང་། འཚོང་
ལ་སོགས་ཀྱི་སྤྱོད་ལམ་དང་ཟས་གོས་སོགས་ཚུལ་བཞིན་མ་བསྟེན་པ་ལས་བྱུང་བའི་ལྟུང་བ་རྣམས་ནི་བཅས་པའི་
ཁ་ན་མ་ཐོ་བའམ་ཉེས་པ་དང་། སྲོག་གཅོད་སོགས་ལུས་ངག་གི་བདུན་དང་ཡིད་ཀྱི་གསུམ་དང་བཅས་པའི་མི་
དགེ་བཅུ་སོགས་གང་གིས་བྱས་ཀྱང་ཉེས་པར་འགྱུར་བས་རང་བཞིན་གྱི་ཁ་ན་མ་ཐོ་བ་སྟེ། སྡོམ་པ་བླངས་མ་
བླངས་གཉིས་ཀའི་རྟེན་ལ་འབྱུང་བ་རྣམས་སོ། ། བཅས་རྐྱང་གི་ནང་ནས་ཆང་འཐུང་བ་དང་མི་ཤ་ཟ་བ་གཉིས་
མགཏོགས། གཞན་རྣམས་ནི་ནད་པ་སོགས་རྐྱེན་ལ་བལྟོས་ཏེ་གནང་བ་ཡོད་ལ། རང་བཞིན་གྱི་ལྟུང་བར་
འགྱུར་བ་ལ་འདིར་རྩ་བ་བཞི་བྱེད་པ་གནང་བ་མེད་ཅིང་། གཞན་རྐྱེན་ལ་བལྟོས་ཏེ་གནང་བ་སྲིད་དོ། ། འོན་
ཀྱང་ཐེག་ཆེན་གྱི་སྐབས་སུ་སྲོག་གཅོད་སོགས་ལུས་ངག་གི་བདུན་ཡང་གནང་བ་ཡོད་ཅིང་། ཡིད་ཀྱི་གསུམ་ནི་
གནང་བ་མེད་དེ་ཁྱད་པར་རོ། ། ཇི་ལྟར་བསྐྱེད་པ་ནི། ལྟུང་བ་སྡེ་ལྔའི་དངོས་གཞི་བསྐྱེད་པ་ལ་སྡོམ་ལྡན་ཞིག་
དགོས་ཀྱི། སྡོམ་པ་མ་ཆགས་པའམ་རྩ་ལྟུང་འཆབ་བཅས་བྱུང་བ་སྡེ་ལྔ་ལ་ཞུགས་ཀྱང་ཉེས་བྱས་ཙམ་དུ་འགྱུར་ལ།
ཕམ་པ་འཆབ་མེད་བྱུང་བ་ལ་བསླབ་པར་བྱིན་པས་ལྟུང་བའི་དངོས་གཞི་ཇི་ལྟ་བ་བཞིན་བསྐྱེད་ཅེས་བྱེ་སྨྲ་འདོད་
དོ། །ལྟུང་བ་གང་དུ་བསྐྱེད་ཚུལ་ནི། སྐབས་འདིར་འདུ་ཤེས་གཙོ་ཆེ་བས་དགེ་སློང་གིས་ཤེས་བཞིན་དུ་མི་
བསད་ན་ཕམ་པ་དང་། དགེ་ཚུལ་ལ་ཕམ་འདྲའི་ཉེས་བྱས་འབྱུང་བ་སོགས་ཡིན་ལ། དངོས་པོ་གཙོ་ཆེ་བ་ཡོད་
དེ། མི་ཚངས་པར་སྤྱོད་པ་དང་། ཁུ་བ་འབྱིན་པ་གཉིས་དངོས་པོ་གཙོ་ཆེ་བས་འདུ་ཤེས་འཁྲུལ་མ་འཁྲུལ་
འདྲའོ། ། དེས་ན་མི་གསོད་སེམས་མེད་པར་འདུ་ཤེས་འཁྲུལ་ཏེ་བསད་ན་ཕམ་པ་ཡོད་མེད་གཉིས་ཏེ་གཞན་
ལའང་ཅི་རིགས་སྦྱོར། སྤྱིར་དགེ་སློང་གིས་མི་བསད་པ་ལས་ཕམ་པ། མི་མ་ཡིན་བསད་པ་ལས་སྦོམ་པོ། ། དུད་
འགྲོ་བསད་པ་ལ་ལྟུང་བྱེད་འབྱུང་བ་ཡིན་ཡང་། འདུ་ཤེས་འཁྲུལ་བ་དང་། གཟུགས་གཞན་དུ་བསྒྱུར་བ་དང་།
མཚན་གྱུར་པ་ལྟ་བུའི་སྐབས་སུ་སྦྱོར་དངོས་ལ་ཁྱད་པར་ཡོད་དེ། མི་གསོད་པའི་སྦྱོར་བ་ལ་སྦོམ་པོ་ཡིན་ཡང་།
མི་ལ་དུད་འགྲོར་འཁྲུལ་ནས་གསོད་པའི་སྦྱོར་བ་ཉེས་བྱས་དང་
། དངོས་གཞི་ལ་ཕམ་པ། དུད་འགྲོ་ལ་མིར་
འཁྲུལ་ནས་གསོད་པའི་སྦྱོར་བ་སྦོམ་པོ་དང་དངོས་གཞི་ལ་ལྟུང་བྱེད། མི་མ་ཡིན་མིར་འཁྲུལ་ཏེ་གསོད་པའི་སྦྱོར་
དངོས་གཉིས་ཀ་ལ་སྦོམ་པོར་འགྱུར་བ་ཡོད་དེ། དེ་ལྟ་བུའི་ཚུལ་གྱིས་ཞིབ་པར་ཕྱེ་ན་ཤིན་ཏུ་མང་ཡང་དེ་ཙམ་
མོ། ། བཞི་བ་སྡོམ་པ་གོང་མ་བླངས་པའི་ཚེ་ཇི་ལྟར་འགྱུར་བ་ལ། སྔོན་གྱི་མཁས་བ་དུ་མས་སོ་ཐར་བྱང་སེམས་
གསང་སྔགས་ཀྱི་སྡོམ་པ་གསུམ་རིམ་གྱིས་བླངས་པ་ན། སྡོམ་པ་སྔ་མ་སྔ་མ་ཕྱི་མ་ཕྱི་མར་གནས་འགྱུར་བ་འདོད་
ཅིང་། འདི་ལའང་སྡོམ་པ་དེ་གསུམ་གྱི་གཞི་མཐུན་འདོད་མི་འདོད་པའི་ཚུལ་གཉིས་སྣང་ངོ༌། ། ཁ་ཅིག་བྱེ་སྨྲའི་
316



༄༅། །འདུལ་བ་རྒྱ་མཚོའི་སྙིང་བའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི་ །
ལུགས་ལ་སོ་ཐར་གྱི་སྡོམ་པ་གཟུགས་ཅན་ཡིན་ཡང་། ཐེག་ཆེན་གྱི་སྐབས་སུ་སྡོམ་པ་ཤེས་པ་ཁོ་ནའམ། སྤོང་
སེམས་ས་བོན་དང་བཅས་པ་ལ་འདོད་པས་མི་འགལ་ཞེས་གསུངས་ཏེ་བརྟག གོང་མའི་ལུགས་ལ་ནི། སྡོམ་པ་
གསུམ་པོ་དེ་ལེན་པའི་ཚེ་ཆོ་ག་རིགས་ཐ་དད་པ་ལས་བླངས་པས་གནས་འགྱུར་དུ་མི་འདོད་ལ། དེའི་ཚེ་གང་ཟག་
གཅིག་གི་རྒྱུད་ལ་ལྡོག་པ་ཐ་དད་པའི་ཚུལ་གྱིས་ཡོད་པར་མཁས་པ་དུ་མས་བཤད་པ་ལྟར་འདོད་པ་ཡིན་ནོ། }
འོན་ཀྱང་སྤོང་སེམས་རིགས་མཐུན་རྫས་ཐ་དད་པ་ཅིག་ཅར་ཡོད་པ་ལ་རིགས་པས་པ།ནོད་པས། དེ་ལྟ་བུ་རྫས་
གཅིག་པའམ་ཡང་ན་རིགས་མི་མཐུན་པར་འདོད་དགོས་པར་མངོན་ནོ། ། དེས་ན་གོང་མའི་ལུགས་ལ་སྡོམ་པ་
གསུམ་ལ་ངོ་བོ་ཐ་དད་ཐ་མི་དད་གཉིས་འདོད་དགོས་པར་སེམས་ལ། ངོ་བོ་གཅིག་ན་གཅིག་ཁེབ།ས་པའི་ཚེ་ཅིག་
ཤོས་ཁེགས་པས་མ་ཁྱབ་སྟེ། དངོས་པོ་དང་བུམ་པ་བཞིན་ནོ། ། བྱང་སྡོམ་བླངས་པའི་ཚེ་སོ་ཐར་བྱང་སྡོམ་གྱི་
ཡན་ལག་ཏུ་འགྱུར་ཞིང་། སྔགས་སྡོམ་ཐོབ་པའི་ཚེ་དེ་གཉིས་ཀའང་སྔགས་སྡོམ་གྱི་ཡན་ལག་ཏུ་འགྱུར་ཏེ་གོང་མ་
གཙོ་ཆེ་བའི་ཕྱིར་ཏེ། མཁས་གྲུབ་རྗེའི་ཐུབ་བསྟན་བྱི་དོར་ལས། འོན་ཀྱང་གནས་སྐབས་སུ་འོག་མ་བསྲུང་པ་
ཡང་གོང་མའི་ཀུན་སློང་ཁྱད་པར་ཅན་གྱིས་ཟིན་པའི་རྐྱེན་གྱིས་གནས་སྐབས་ཀྱི་རྐྱེན་དེ་དང་མ་བྲལ་གྱི་རིང་ལ་
འོག་མ་ཡང་གོང་མའི་ཡན་ལག་ཏུ་འགྱུར་བ་ཡིན་གྱི། གྲུབ་སྡེ་དབྱེར་མེད་དང་རིགས་རྒྱུན་ཕན་ཚུན་གཅིག་
བཀག་པའི་ཅིག་ཤོས་ཁེགས་པའི་ཡན་ལག་ཏུ་འགྱུར་བ་མ་ཡིན་ཏེ། དཔེར་ན་སྣོད་དྭངས་ཤིང་དྲི་མ་མེད་པར་ཆུ་
ཤིན་ཏུ་དྭངས་པའི་ནང་དུ་རིན་པོ་ཆེ་མར་གད་ལ་སོགས་པ་བཅུག་པ་ན་དེ་སྲིད་དུ་ཆུའི་ཁ་དོག་ཀྱང་རིན་པོ་ཆེའི་ཁ་
དོག་གི་ཡན་ལག་ཏུ་འགྱུར་མོད་ཀྱི། ཆུ་དང་རིན་པོ་ཆེ་དེ་དག་ཕན་ཚུན་གཅིག་བཀག་ཀྱང་ཅིག་ཤོས་མི་ཁེགས་པ་
བཞིན་ནོ། ། ཞེས་གསུངས་པ་ལྟར་རོ། ། འོན་ཀྱང་སྔགས་སྡོམ་གྱི་ཡན་ལག་ཡིན་པ་ཙམ་གྱིས་སྔགས་སྡོམ་དུ་མི་
འགྱུར་རོ། ། སྡོམ་གསུམ་གྱི་གཞི་མཐུན་མེད་དེ། སོ་ཐར་གྱི་སྡོམ་པ་རྣམས་ནི་ཤི་བའི་ཚེ་གཏོང་ལ། གཞན་
གཉིས་འགལ་རྐྱེན་མེད་ན་བྱང་ཆུབ་ཀྱི་སྙིང་པོའི་མཐའ་ཅན་ཡིན་པའི་ཕྱིར། བྱང་སེམས་ཀྱི་སྡོམ་པ་དང་སྔགས་
སྡོམ་གཉིས་ཀྱི་གཞི་མཐུན་ཀྱང་འཇོག་དཀའ་སྟེ། སྔགས་སྡོམ་ནི་དབང་ལ་བལྟོས་ལ། བྱང་སྡོམ་ནི་དེ་ལ་མ་
བལྟོས་པའི་ཕྱིར། གཞན་ཡང་སྡོམ་གསུམ་གྱི་གཞི་མཐུན་མེད་དེ། དེ་གསུམ་ལེན་པའི་རྒྱུ་ཐ་དད་ཅིང་། གཏོང་
རྒྱུ་ཡང་ཐ་དད་པའི་ཕྱིར། གཞན་དུ་ན་གཅིག་བླངས་པས་ཐམས་ཅད་བླངས་པ་དང་གཅིག་བཏང་པས་ཀུན་
གཏོང་བར་ཐལ་བར་འགྱུར་ན་དེ་མི་འདོད་དོ། ། འོ་ན། དགེ་བསྙེན། དགེ་ཚུལ། དགེ་སློང་གི་སྡོམ་པ་
གསུམ་རྒྱུད་ལྡན་ཞིག་ལ་སྲོག་གཅོད་ཀྱི་ཕམ་པ་བྱུང་བའི་ཚེ་དགེ་སློང་གིས་སྲོག་གཅོད་སྤོང་བའི་སྡོམ་པ་གཏོང་
ཞིང་། གཞན་གཉིས་ཀྱི་སྲོག་གཅོད་སྤོང་བའི་སྡོམ་པ་མི་གཏོང་བར་འགྱུར་ཏེ། སྡོམ་པ་གསུམ་པ་དེ་དག་ལེན་
317



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་རྒྱུ་ཆོ་ག་རིགས་ཐ་དད་པའི་ཕྱིར་དང༌། སྡོམ་པ་གོང་མ་གཉིས་བླངས་པའི་ཚེ་འོག་མ་མི་གཏོང་བའི་ཕྱིར་
དང་། སོ་ཐར་བྱང་སེམས་གསང་སྔགས་ཀྱི་སྡོམ་པ་གསུམ་པོ་དེ་གཏོང་བའི་རྒྱུ་སོ་སོ་བར་ངེས་པའི་ཕྱིར་ཞེ་ན།
བྱེ་བྲག་སྨྲ་བ་ལྟར་ན་དེ་གཉིས་མཚུངས་པ་ལྟར་སྣང་ཡང་འདིར་དེ་གཉིས་མི་མཚུངས་ཏེ། སྡོམ་གསུམ་ལྡན་པའི་
དགེ་སློང་ཞིག་གིས་སྦྱོར་དངོས་མཇུག་གསུམ་ཚང་བའི་སྒོ་ནས་མི་བསད་ན་རང་རྒྱུད་ཀྱི་དགེ་བསྙེན་དགེ་ཚུལ་དགེ་
སློང་གི་སྲོག་གཅོད་སྤོང་བའི་སྡོམ་པ་གསུམ་ཅར་གཏོང་བའི་ཕྱིར་ཏེ། དེ་ལྟར་མི་བསད་པའི་ལྟུང་བ་དངོས་གཞི་
ནི་རྩ་ལྟུང་དུ་འགྱུར་བ་དགེ་བསྙེན་སོགས་གསུམ་པོ་དེ་ལ་མཚུངས་པའི་ཕྱིར། འོན་ཀྱང་དགེ་སློང་གི་ངོས་སྐལ་གྱི་
ཕམ་པ་དང་དགེ་ཚུལ་གྱི་སྡོམ་པའི་ངོས་སྐལ་གྱི་ཕམ་འདྲ་གཉིས་འབྱུང་མི་འབྱུང་བརྟག་དགོས་སོ། གལ་ཏེ།
དེའི་ཚེ་མི་ཚངས་སྤྱོད་སོགས་མ་བྱས་པས་རྩ་ལྟུང་གཞན་གསུམ་མི་འབྱུང་ངོ་སྙམ་ན། བྱེ་སྨྲ་དང་སྔ་རབས་ཁ་ཅིག་
དེ་ལྟར་འདོད་མོད། འདིར་དེ་མི་འདོད་དེ། རྩ་བ་བཞི་ལས་གང་རུང་གཅིག་བྱུང་ན་སྡོམ་པ་གཏོང་བ་ཁས་ལན་
རིགས་པའི་ཕྱིར་ཏེ། དཔེར་ན། ཁང་བ་ཀ་བ་བཞི་བ་ཅན་གཅིག་གི་ཀ་བ་གཅིག་མེད་པར་བྱས་པའི་ཚེ་ཀ་པ་
གཞན་གསུམ་གྱིས་དགོས་པ་མི་འགྲུབ་པས་ཁང་བ་ཡང་བཤིག་པར་འཇོག་པ་བཞིན་ནོ། ། འོན་ཀྱང་མཁས་པ་ཁ་
ཅིག་སྔགས་ཀྱི་སྐབས་སུ་རྩ་ལྟུང་འཆབ་བཅས་བྱུང་ཡང་སོ་ཐར་མི་གཏོང་སྟེ། སྔགས་ཀྱི་ཁྱད་ཆེས་དང་བསམ་
པའི་ཁྱད་པར་དུ་འདོད་དེ་དཔྱད་བྱར་སྣང་ངོ༌། ། ཁ་ཅིག་སྡོམ་པ་གོང་མ་བླངས་ནས་གཙོ་བོར་སྲུང་བའི་ཚེ་སྡོམ་
པ་འོག་མ་གནས་ཚུལ་ནི་དཔེར་ན་ཉི་མ་ཤར་བའི་ཚེ་ཟླ་བ་དང་རྒྱུ་སྐར་གྱི་འོད་ཡོད་ཀྱང་ཟིལ་གྱིས་མནན་ནས་མི་
མངོན་པ་དང་འདྲའོ་ཞེས་གསུངས་ཤིང་། ཡང་ཁ་ཅིག་སྡོམ་གསུམ་ཚང་རྒྱུ་འོ་མ་གསུམ་བསྲེས་པ་དང་འདྲ་བར་
འདོད་ལ། གཞན་དགེ་བསྙེན་སོགས་གསུམ་གྱི་སྡོམ་པ་གསུམ་གང་ཟག་གཅིག་གི་རྒྱུད་ལ་དོང་ཚེ་བརྩེགས་པ་ལྟ་
བུ་དང་། རྒྱུན་མི་འདྲ་བ་བཏགས་པ་དང་འདྲ་བར་འདོད་དེ་དཔེ་ཕྱོགས་ཙམ་མོ། ། ལྔ་བ་རྟེན་གང་གིས་སྡོམ་
པ་གང་ལེན་དུ་རུང་མི་རུང་ལ། རབ་བྱུང་གིས་ཁྱིམ་པའི་སྡོམ་པ་ལེན་མི་རུང་བར་སྔར་བཤད་ཟིན་ཅིང་།
གཞན་བསྙེན་གནས་ཀྱིས་དགེ་བསྙེན་གྱི་སྡོམ་པ་ལེན་དུ་རུང་ཡང་བླངས་པའི་ཚེ་བསྙེན་གནས་གཏོང་བར་སེམས་
སོ། ། ཁ་ཅིག་དགེ་བསྙེན་གྱིས་བསྙེན་གནས་ལེན་དུ་མི་རུང་ཞེས་བཞེད་ཀྱང་། མཁས་པ་མང་པོས་ཁྱད་པར་
ཤེས་ན་ལེན་དུ་རུང་བར་འདོད་དེ། དེའི་ཚེ་དགེ་བསྙེན་གྱི་སྡོམ་པ་མི་གཏོང་བས་བསྙེན་གནས་ཀྱི་སྡོམ་པ་དགེ་
བསྙེན་གྱི་གསོ་སྦྱོང་དུ་འགྱུར་ཞེས་བཞེད་པ་ལྟར་བཤད་པར་སེམས་སོ། ། དེ་གཉིས་ཀས་དགེ་ཚུལ་དང་དགེ་སློང་
གི་སྡོམ་པ་ལེན་པ་ནི་ཤིན་ཏུ་རུང་ཡང་སྡོམ་གསུམ་རིམ་གྱིས་བླངས་པའི་དགེ་སློང་གི་རྒྱུད་ལ་བསྙེན་གནས་ཀྱི་སྡོམ་
པ་འབྱུང་བ་ཚད་ལྡན་གྱིས་མ་གསུངས་པས་དེའི་རྒྱུད་ལ་དེ་མེད་པར་སེམས་སོ། ། དེ་རྣམས་ཀྱིས་བྱུང་སྡོམ་དང་
318



༄༅། ། འདུལ་བ་རྒྱ་མཚོའི་སྙིང་བའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྲི། །
སྔགས་ཀྱི་སྡོམ་པ་ནི་སྐབས་སུ་བབས་པ་ན་ལེན་དུ་རུང་ལ། གོ་རིམ་གྱི་དབང་དུ་བྱས་ན་ཁྱིམ་པས་དགེ་བསྙེན་གྱི་
སྡོམ་པ་བླངས་ནས་བྱུང་སྡོམ་དང་སྔགས་སྡོམ་ཡིན་དགོས་པ་ཡིན་ཡང་། བྱང་སྡོམ་དང་སྔགས་སྡོམ་བླངས་རྗེས་
སུ་ཡང་དགེ་བསྙེན་དང་བསྙེན་གནས་ཀྱང་ཤེས་ན་བླང་དུ་རུང་སྟེ། དེ་གཉིས་ཁྱིམ་པའི་སྡོམ་པར་མཚུངས་ཤིང་།
སྔགས་ཀྱི་སྡོམ་པའི་ཡན་ལག་ཏུ་འགྱུར་གྱི་གཏོང་རྒྱུར་མི་འགྲོ་བའི་ཕྱིར། གལ་ཏེ་སྔགས་པ་ཁྱིམ་པས་དེ་གཉིས་
ལེན་དུ་མི་རུང་ན། དེ་འདྲ་བ་དེས་དགེ་ཚུལ་དང་དགེ་སློང་གི་སྡོམ་པ་བླང་དུ་མི་རུང་བར་འགྱུར་ན། དེ་ནི་མི་
འཐད་དེ། སྔགས་པ་ཁྱིམ་པའི་རྟེན་ཅན་དུ་མས་ཕྱིས་བསྙེན་རྫོགས་ཀྱི་སྡོམ་པ་བླངས་པ་འཕགས་ཡུལ་དང་བོད་
ཀྱི་ཡུལ་དུའང་དུ་མ་བྱུང་བར་ལོ་རྒྱུས་འཆད་པའི་བསྟན་བཅོས་མང་པོ་ལས་ཀྱང་འབྱུང་བའི་ཕྱིར་རོ། ། དེས་ན་
གསང་སྔགས་པ་ཁྱིམ་པས་དགེ་བསྙེན་གྱི་སྡོམ་པ་བླང་དུ་མི་རུང་ངོ་ཞེས་མ་ཟེར་ཅིག ། གལ་ཏེ་དགེ་བསྙེན་གྱི་
སྡོམ་པ་ནི་འོག་མ་ཡིན་ལ། སྔགས་ཀྱི་སྡོམ་པ་ནི་མཐོ་བས་སོ་སྙམ་ན་དེ་ཡང་མ་ངེས་ཏེ། དེ་ལྟར་ན་དགེ་ཚུལ་དང་
དགེ་སློང་གི་སྡོམ་པ་ཡང་ལེན་མི་རུང་བར་འགྱུར་ཞིང་། སྔགས་པས་གསུང་རབ་ཀློག་པ་དང་གཏོ་འཕེན་པ་དང་
བཟའ་བཏུང་བྱེད་པ་སོགས་ཀྱང་མི་རུང་བར་འགྱུར་ཏེ་དེ་དག་ཀྱང་འོག་མའི་བྱ་བ་ཡིན་པས་སོ། ། གལ་ཏེ་དེ་
རྣམས་ནི་ཐུན་མོང་བའོ་སྙམ་ན་ཅིག་ཤོས་ལའང་མཚུངས་སོ། ། དེས་ན་དེས་དགེ་བསྙེན་དགེ་ཚུལ་དགེ་སློང་གི་
སྡོམ་པ་གང་བླངས་ནའང་སྔགས་སྡོམ་མི་གཏོང་ལ། སྔགས་སྡོམ་བླངས་ནའང་དེ་གསུམ་མི་གཏོང་ངོ༌། །
བསྙེན་པས་དངོས་ནི་རབ་བྱུང་གིས་ལེན་དུ་མི་རུང་ཡང་། ཐེག་ཆེན་གྱི་བསྙེན་གནས་སམ་སྨྱུང་གནས་ནི་དགེ་
སློང་དགེ་ཚུལ་སོགས་དང་སྔགས་པས་ཀྱང་ལེན་དུ་རུང་བར་བཤད་དོ། །འོན་ཀྱང་འདི་དང་བསྙེན་གནས་
གཉིས་ཉིན་ཞག་གཅིག་གི་མཐའ་ཅན་དུ་ཁས་ལེན་དགོས་པས་དེའི་ཚེ་བསམ་པ་འཛིན་ཚུལ་ཁྱད་པར་བྱེད་དགོས་
ཏེ། སོ་ཐར་གཞན་དང་སྡོམ་པ་གོང་མ་གཉིས་ནི་ཉིན་ཞག་གི་མཐའ་ཅན་མིན་པས་སོ། ། སོ་ཐར་གྱི་སྡོམ་པ་
རྣམས་ནི་ཐོག་མར་དགེ་འདུན་ནམ་གང་ཟག་གི་དྲུང་དུ་ལེན་དགོས་ལ། བྱང་སྡོམ་ནི་ལེན་ཡུལ་གང་ཟག་མ་རྙེད་
ན་ཐོག་མ་ཉིད་ནས་རང་གིས་རྟེན་གྱི་དྲུང་དུ་བླངས་ཀྱང་སྐྱེ་བར་བཤད་ཅིང་། སྔགས་སྡོམ་ནི་ཐོག་མར་བླ་མ་ལས་
དབང་གི་དུས་སུ་ལེན་པ་ཡིན་ལ། ཉམས་ན་ཕྱིས་རང་གིས་བདག་འཇུག་བྱས་ནས་ལེན་དུ་རུང་ངོ༌། ། ། །
སྡོམ་པ་གོང་མ་གཉིས་ཀྱི་གཏོང་རྒྱུའི་གཙོ་བོ་རང་གི་རྩ་ལྟུང་དུ་མངོན་ནོ། ། བསྙེན་གནས་ཀྱི་སྡོམ་པ་ནི་སྤྱིར་རང་
གིས་ནམ་སྲུང་བའི་ཉིན་ཞག་རེ་རེ་བཞིན་གྱི་ནང་བར་ལེན་དགོས་པར་བཤད་ཅིང་། འོན་ཀྱང་མཛོད་འགྲེལ་
ལས། གང་གིས་ཚེས་བརྒྱད་ལ་རྟག་ཏུ་བསྙེན་གནས་ལ་གནས་པར་བྱའོ་ཞེས་སྔོན་ཡང་དག་པར་ཁས་བླངས་པ་
དེས་ནི་ཟན་ཐོས་ནས་ཀྱང་ནོད་པར་བྱའོ་ཞེས་པ་འདིས་ཚེས་བརྒྱད་ཀྱིས་མཚོན་ཏེ་དུས་བཟང་རྣམས་ལ་བསྙེན་
319



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་སྲུང་བར་འདོད་པས་དུས་གཅིག་ཏུ་ལེན་པའི་ཚུལ་ཞིག་བསྟན་པའི་དོན་ལ། ཁ་ཅིག་ཉ་སྟོང་ཚེས་བརྒྱད་
སོགས་ལ་བསྙེན་གནས་སྲུང་བ་དུས་གཅིག་ཏུ་ཁས་བླངས་ཀྱང་དེ་ནི་ཚེས་བརྒྱད་སོགས་ཀྱི་དུས་སུ་ཟན་ཐོས་རྗེས་
སུའང་རྟེན་གྱི་དྲུང་དུ་ཆོ་གས་བླངས་ན་སྐྱེ་བའི་ཆེད་ཡིན་གྱི། སླར་ཆོ་གས་མ་བླངས་ན་མི་སྐྱེ་ཞེས་འདོད་ལ། ཁ་
ཅིག་དེ་མིན་གྱི་སྔར་ཆོ་གས་བླངས་པའི་རྐྱེན་གྱིས་ཕྱིས་ཚེས་བརྒྱད་སོགས་ཀྱི་དུས་སུ་ནང་བར་བསྙེན་གནས་ཀྱི་
སྡོམ་པ་སྐྱེས་ཟིན་བྱུང་སྲུང་བར་བརྗེད་ནས་ཟན་ཟོས་བའི་རྗེས་སུ་དྲན་ན་སྡོམ་པ་སྐྱེ་བའི་བསམ་པ་གསལ་བཏབ་
སྟེ་བསྲུང་བའི་དོན་དུ་བཞེད་དེ། འདིར་ནོད་པར་བྱའོ་ཞེས་པའི་དོན་ནོད་པ་ནི་གསལ་བར་བྱས་པའི་ཕྱིར་རོ་
ཞེས་གསུངས་པ་ལྟར་བསམ་པ་གསལ་འདེབས་པའི་དོན་ཡིན་གྱི་ སྡོམ་པ་ལེན་པའི་དོན་མིན་ནོ་ཞེས་གསུངས་
པ་ནི་བཤད་པ་ལྟར་སྣང་ངོ་། ། ད་ལྟ་ཇོ་མོའམ་བཙུན་མ་ཞེས་གྲགས་པ་འདི་ལ་ཁ་ཅིག་སྡོམ་པ་སྟེར་བའི་ངེས་པ་
མེད་པར་རབ་བྱུང་གི་རྟགས་ཙམ་ཞིག་སྦྱིན་པར་བྱེད་པ་སྣང་ཡང་། སྲུང་བ་པོ་ལ་ཕན་འདོགས་པའི་བསམ་པས་
ལེགས་པ་ཞིག་བྱེད་ན་ཕོ་མོའི་ཁྱད་པར་ཙམ་མ་གཏོགས། དགེ་བསྙེན་བསྒྲུབས་ནས་རབ་བྱུང་གི་རྟགས་ཙམ་
ཞིག་ཚིག་གིས་སྦྱིན་པའམ་རབ་བྱུང་བྱ་སྟེ། སྡོམ་པ་མ་བླངས་བཞིན་དུ་བླངས་པ་ལྟར་བཅོས་ན་ནི་མི་ལེགས་ཤིང་
དེ་བླངས་མ་བླངས་གཉིས་ལས་བླངས་ཏེ་བསྲུངས་ན་ཕན་ཡོན་ཆེ་བའི་ཕྱིར་རོ། ། བསྒྲུབ་ཚུལ་དེ་ལྟར་བྱས་ན་
ཚངས་སྤྱོད་ལ་གནས་ངའི་གོ་མའི་དགེ་བསྙེན་དུ་འགྱུར་བའམ་ རབ་བྱུང་མར་འགྱུར་བས་ལེགས་སོ། ། འོ་ན།
སོ་ཐར་བྱང་སེམས་གསང་སྔགས་ཀྱི་སྡོམ་པ་གསུམ་ཀ་བསྲུང་བའི་ཚེ་ནང་འགལ་ཚོགས་པར་གྱུར་ན་ཇི་ལྟར་བྱ་
སྙམ་ན། འདི་ལ་གོང་མ་གཙོ་ཆེ་ཡང་དགག་བྱ་དང་དགོས་པ་གང་ཆེ་བའི་དབང་དུ་གཏོང་དགོས་པ་ཡོད་དེ།
ས་པཎ་གྱིས། སྡོམ་གསུམ་ལྡན་པའི་གང་ཟག་གིས། ། སྤང་བྱ་ཕན་ཚུན་ནང་འགལ་ཚེ། ། དགས་བྱ་དང་ནི་
དགོས་པ་གཉིས། ། གཙོ་བོ་གང་ཆེའི་དབང་དུ་ཐོབ། ། ཞེས་གསུངས་པ་བཞིན་ནོ། ། དེ་ཡང་སྤྱིར། གོང་
འོག་གི་རྩ་བ་ནང་འདོམས་པའི་ཚེ་གོང་མ་བསྲུང་དགོས་ལ། འོག་མའི་རྩ་བ་དང་གོང་མའི་ཡན་ལག་ནང་
འདོམས་ན་འོག་མའི་རྩ་བ་བསྲུང་དགོས་ཏེ། སྤྱོད་འཇུག་ལས། ཆུང་ངུའི་ཕྱིར་ནི་རེ་མི་བཏབ། ། གཙོ་ཆེར་
གཞན་གྱི་དོན་བསམ་མོ། ། ཞེས་གསུངས་པ་ལྟར་ཡིན་ལ། དམིགས་བསལ་གཞན་ཡང་སྣང་ངོ༌། ། དེ་ལྟར་
དཔྱད་པར་བྱ་བའི་གནས་མང་ཡང་རེ་ཞིག་དེ་ཙམ་མོ། ། སྨྲས་པ། །འདུལ་གཞུང་རྒྱ་མཚོ་བསྲུབས་པ་ལས་
བྱུང་བའི། ། ལེགས་བཤད་སྙིང་བོ་བདུད་རྩིའི་ཆ་ཤས་ཙམ། ། རྣམ་དཔྱོད་ཀུ་ཤའི་རྩེར་བླངས་བཀོད་པ་
འདི། ། ཐར་འདོད་སྲོག་གི་ཉེས་ཚོར་འགྱུར་བར་ཤོག ། ཅེས་འདུལ་པ་རྒྱ་མཚོའི་སྙིང་པོའི་དོན་གྱི་སྡོམ་པའི་
མཐའ་གཅོད་ཅེས་བྱ་བ་འདི་ཡང་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་བགྱིས་པ་སྟེ། ཡི་གེ་བ་ནི་རྣམ་
320



༄༅། །འདུལ་བ་རྒྱ་མཚོའི་སྙིང་བའི་དོན་གྱི་སྡོམ་པའི་མཐའ་གཅོད་གསེར་གྱི་སྤུ་གྱི། །
དཔྱོད་ལྡན་པའི་སྔགས་རམས་པ་ཀུན་དགའ་ཆོས་འབྱོར་རོ། ། མངྒ་ལཾ། ། དགེ་ལེགས་འཕེལ་ལོ། ། ཨུ་ཧུ་
ལགས། བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དང་། དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་མིང་འདི་ཞེས་བྱ་
བས་ཚེ་རབས་འཁོར་བ་ཐོག་མ་མ་མཆིས་པ་ན་ད་ལྟ་ལ་ཐུག་གི་བར་དུ། ཉོན་མོངས་པ་འདོད་ཆགས་དང་ཞེ་སྡང་
དང་གཏི་མུག་གིས་དབང་གིས། ལུས་ངག་ཡིད་གསུམ་ གྱི་ སྒོ་ནས་སྡིག་ པ་མི་དགེ་བ་བཅུ་བགྱིས་ པ་ དང་།
མཚམས་མ་མཆིས་པ་ལྔ་བགྱིས་པ་དང་། དེ་དང་ཉེས་བྱ་གཉིས་པ་དང་། སོ་སོར་ཐར་བའི་སྡོམ་པ་དང་འགལ་
བ་དང༌། བྱང་ཆུབ་སེམས་དཔའི་བསླབ་པ་དང་འགལ་བ་དང་། གསང་སྔགས་ཀྱི་དམ་ཚིག་དང་འགལ་བ་དང་།
ཕ་དང་མ་ལ་གུས་པ་དང་། མཁན་པོ་དང་སློབ་དཔོན་ལ་མ་གུས་པ་དང་། གྲོགས་ཚངས་པར་མཚུངས་པར་
སྤྱོད་པ་རྣམས་ལ་མ་གུས་པ་དང་། དཀོན་མཆོག་གསུམ་ལ་གནོད་པའི་ལས་བགྱིས་པ་དང་། དམ་པའི་ཆོས་
སྤངས་པ་དང་། འཕགས་པའི་དགེ་འདུན་ལ་སྐུར་པ་བཏབ་པ་དང་། སེམས་ཅན་ལ་གནོད་པའི་ལས་བགྱིས་པ་
ལ་སོགས་པ། སྡིག་པ་མི་དགེ་བའི་ཚོགས་བདག་གིས་བགྱིས་པ་དང་། བགྱིད་དུ་སྩལ་པ་དང་། གཞན་གྱིས་
བགྱིས་པ་ལ་རྗེས་སུ་ཡི་རང་བ་ལ་སོགས་པ། མདོར་ན་མཐོ་རིས་དང་ཐར་བའི་གེགས་སུ་གྱུར་ཅིང་འཁོར་བ་དང་
ངན་སོང་གི་རྒྱུར་གྱུར་པའི་ཉེས་ལྟུང་གི་ཚོགས་ཅི་མཆིས་པ་ཐམས་ཅད་བླ་མ་རྡོ་རྗེ་འཛིན་པ་ཆེན་པོ་ལ་ས་སོགས་པ་
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌
། དགེ་འདུན་བཙུན་པ་
རྣམསཀྱི་སྤྱན་སྔར་མཐོལ་ལོ། ། མི་འཆབ་པོ། །འཆགས་སོ། །ཕྱིན་ཆད་སྡོམ་པར་བགྱི་ལགས་སོ། །
མཐོལ་ཞིང་བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་
རོ། ། བཀྲ་ཤིས་སོ། ། ། །།
32t



༄༅། ། བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་
བློ་གསལ་འཇུག་སྒོ་ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། འདུལ་བའི་གཞུང་ལུགས་རྒྱ་མཚོ་ཡི། ། བརྗོད་བྱ་གཞི་གསུམ་རྣམ་གཞག་གི །
སྙིང་པོ་བློ་ལྡན་གཞན་དག་ལ། ། ཕན་ཕྱིར་གོ་སླར་བཤད་པར་བྱ། ། འདིར་འདུལ་བའི་ཡིག་ཆ་ནས་འབྱུང་
བའི་དོན་ཉེ་བར་མཁོ་བ་འགའ་ཞིག་བསྡུས་ནས་དགོད་པར་བྱ་སྟེ། དེ་ཡང་སྤྱིར་གཞི་དེ་ལ་གསུམ་དང་བཅུ་
བདུན་གཉིས་ལས་དང་པོ་ནི། སྡོམ་པ་མ་ཐོབ་པ་ཐོབ་པར་བྱེད་པ་དང་ཐོབ་པ་མི་ཉམས་པར་སྲུང་བར་བྱེད་པ་
དང་ཉམས་ན་ཕྱིར་བཅོས་པའི་གཞི་གསུམ་སྟེ། འདུལ་པའི་གཞུང་དོན་ཐམས་ཅད་ནི་དེར་འདུས་སོ། ། འདིར་
ནི་བསྒྲུབ་པའི་བསླབ་བྱའི་གཞི་གསུམ་སྟེ། བསླབ་པ་ཡོངས་སུ་སྦྱོང་བ་དང་བདེ་བར་གནས་པའི་རྐྱེན་བསྟེན་པ་
དང་ལས་ཀྱི་གཞིའོ། ། དང་པོ་ལ་ཡང་གཞི་གསུམ་སྟེ། གསོ་སྦྱོང་དང་དབྱར་གནས་དང་དགག་དབྱེའོ། །
དང་པོ་ལ་གཉིས། ཐུན་མོང་གི་རྣམ་གཞག་དང་། སོ་སོའི་རང་བཞིན་ནོ། ། དང་པོ་ལ་ལྔ། སྒྲ་དོན་དང་དབྱེ་
བ་དང་བསྡུ་བ་དང་གོ་རིམ་དང་ཕན་ཡོན་ནོ། ། དང་པོ་ནི། བསླབ་པ་གསོ་ཞིང་སྡིག་པ་སྦྱོང་བས་ན་གསོ་སྦྱོང་
ཞེས་བྱའོ། ། གཉིས་པ་དབྱེ་ན་བདུན་ཏེ་ཞི་གནས་ཀྱི་གསོ་སྦྱོང་དང་མཐུན་པ་དང་བཅུ་བཞི་བ་དང་བཅོ་ལྔ་བ་
དང་གནོད་པ་བཟློག་པ་དང་རྩོད་པ་ཞི་པ་དང་བཀྲ་ཤིས་པའི་གསོ་སྦྱོང་ངོ༌། ། གསུམ་པ། དེ་དག་བསྡུ་ན་ཞི་
གནས་དང་མཐུན་པའི་གསོ་སྦྱོང་གཉིས་སུ་འདུ་སྟེ་ཕྱི་མ་ལྔ་མཐུན་པའི་གསོ་སྦྱོང་གི་ནང་དུ་འདུ་བའི་ཕྱིར་རོ། །
བཞི་བ་ལ། གཞི་གནས་ཀྱི་གསོ་སྦྱོང་ཞེས་པ་ནི་ཞི་ལྷག་གཉིས་སོ་སོ་དང༌། གཉིས་ཀ་ཟུང་འབྲེལ་དུ་བསྒོམ་པ་ཅི་
རིགས་ཏེ། སྐྱེ་རིམ་གྱི་དབང་དུ་བྱས་ན་མཐུན་པོའི་གསོ་སྦྱོང་ལ་བརྟེན་ནས་ཞི་གནས་ཀྱི་གསོ་སྦྱོང་འབྱུང་ཡང་།
གཞུང་དུ་རྗོད་བྱེད་ཉུང་བ་དང་མཆོག་གི་དབང་དུ་མཛད་ནས་ཞི་གནས་ཀྱི་གསོ་སྦྱོང་སྔོན་དུ་གསུངས་སོ། ། ལྔ་
བ་ནི༔ གནས་སྐབས་མངོན་མཐོ་ལྷ་མི་དང་མཐར་ཐུག་མྱང་འདས་འཐོབ་པར་འགྱུར་བའོ། ། གཉིས་པ་ལ་ཞི་
གནས་སྒོམ་ཚུལ་ནི་གཞན་དུ་ཤེས་པར་བྱ་ཞིང་། མཐུན་པའི་གསོ་སྦྱོང་འཆད་པ་ལ་གསུམ། གང་དུ་བྱ་བའི་
གནས། གང་གིས་བྱེད་པའི་གང་ཟག ཇི་ལྟར་བྱ་བའི་ཆོ་གའོ། ། དང་པོ་ནི། ཆོ་གའི་སྒོ་ནས་བློ་མཐུན་བྱས་
322



༄༅། ། བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ། ། -
ཤིང་རང་གྲུབ་པའམ། སྐྱེས་བུས་རྩོལ་པས་བྱས་པ་གང་རུང་སྟེ་ཆུང་ཚད་གདིང་བ་བཞི་བཅུ་ཤོང་བ་དང་། ཚེ་
ཚད་དབུས་ནས་ཕྱོགས་སུ་དཔག་ཚད་བྱེད་གསུམ་གསུམ་ཡོད་པའི་གནས་སུ་བྱ་བའོ། ། གཉིས་པ་ནི་སྤྱིར་རབ་
བྱུང་སྡེ་ལྔ་ཀས་བྱ་དགོས་ལ། བྱེ་བྲག་ཏུ་མི་མཐུན་པ་གཉིས་དང་བྲལ་བ་སོགས་དང་འདུན་པ་དང་ཡོངས་དག་
འབུལ་བར་སྒོ་ནས་རུང་ཞིང་འོས་པའི་གང་ཟག་གིས་བྱེད་དོ། ། གསུམ་པ་ལ་གསུམ། སྦྱོར་དངོས་རྗེས་ཀྱི་རིམ་
པའོ། ། དང་པོ་ནི། གཎྜི་བརྡུང་བ་སོགས་ཀྱིས་དགེ་འདུན་བསྡུ་བ་དང་། ལྟུང་བ་ཕྱིར་བཅོས་པ་དང་། ཆོས་
ཉན་བཤད་བྱེད་པའོ། ། གཉིས་པ་དངོས་གཞི་ལ་གཉིས། དུས་ནམ་གྱི་ཚེ་བྱ་བ་དང་། ཆོ་ག་ཇི་ལྟར་བྱ་
བའོ། ། དང་པོ་ལ་གཉིས། སྤྱིར་བསྟན་པ་དང་། བྱེ་བྲག་ཏུ་བཤད་པའོ། ། སྤྱིར་ལོ་གཅིག་ལ་གསོ་སྦྱོང་ཉེར་
བཞི་ཡོད་དེ། བཅུ་བཞི་པ་དྲུག་དང་བཅོ་ལྔ་བ་བཅོ་བརྒྱད་ཡོད་པའི་ཕྱིར། དེ་ཡང་ཡར་ངོའི་བཅུ་གཉིས་པོ་
ཐམས་ཅད་མར་ངོའི་ནང་ནས་དྲུག་སྟེ་བཅོ་བརྒྱད་ནི་ཞག་ཐུབ་པའི་བཅོ་ལྔ་བ་ཡིན་ཞིང་། མར་ངོའི་གཞན་དྲུག་
ནི་ཞག་མི་ཐུབ་པའི་བཅུ་བཞི་བ་ཡིན་ལ། ཟླ་ལྷག་ཡོད་པའི་ཚེ་ཉེར་དྲུག་ཀྱང་འབྱུང་ངོ་། ། གཉིས་པ་ལ་ལྔ། སྒྲ་
དོན་དང་དུས་དང་ཟླ་བ་དང་འབྱུང་བའི་རྒྱུར་དོགས་གཅོད་དོ། ། དང་པོ་ནི། གསོ་སྦྱོང་བཅོ་ལྔ་བ་རྣམས་ལ་
ཞག་ཐུབ་པ་ཞེས་བྱ་ཏེ། འཇིག་རྟེན་གྱི་གྲགས་པ་ལྟར་ཉིན་ཞག་བཅོ་ལྔ་ལོངས་པའི་དུས་སུ་བྱ་དགོས་པའི་ཕྱིར།
བཅུ་བཞི་བ་ལ་ནི་ཞག་མི་ཐུབ་ཅེས་བྱ་སྟེ། ཚེས་ཞག་གིས་ཉིན་ཞག་གི་དོད་མ་ཐུབ་པའི་དབང་གིས་ཚེས་ཞག་བཅོ་
ལྔ་བ་ཡིན་ཀྱང་ཉིན་ཞག་བཅུ་བཞི་པའི་དུས་སུ་བྱ་དགོས་པའི་ཕྱིར། ཚེས་ཞག་གིས་ཉིན་ཞག་གི་དོད་མི་ཐུབ་སྟེ།
ཚེས་ཞག་ནི་ཉིན་ཞག་ལས་ཆུ་ཚོད་གཅིག་མ་ལོངས་ཙམ་གྱིས་ཐུང་བའི་ཕྱིར་རོ། ། གཉིས་པ་ནི། དགུན་སྟོད་
དགུན་སྨད། དཔྱིད་སྟོད་སྨད། དཔྱིད་སྟོད་སྨད་གཉིས་རེ་སྟེ། དུས་ཚིགས་དྲུག་ལ་ཟླ་བ་གཉིས་གཉིས་ཡོད་
པའི་ཟླ་བ་ཕྱེད་དང་གཉིས་འདས་ཤིང་ཕྱེད་ལུས་པའི་ཚེ་ཞག་མི་ཐུབ་པ་རེ་འབྱུང་བའི་ཕྱིར། གསུམ་པ་ནི། ཧོར་
ཟླ་དང་སྦྱར་ན་གོ་སླ་བས་ཧོར་ཟླ་དང་པོ་གསུམ་པ་ལྔ་པ་བདུན་པ་དགུ་བཅུ་གཅིག་པ་སྟེ་དྲུག་གི་མཇུག་ཏུ་ཞག་མི་
ཐུབ་འབྱུང་པས་གསོ་སྦྱོང་བཅུ་བཞི་པ་ཡིན་ལ། གཞན་ཐམས་ཅད་བཅོ་ལྔ་བ་སྟེ་བཅུ་དྲུག་ནས་ལོ་འགོ་བཟུང་
ཞིང་མར་ངོ་སྔོན་འགྲོའི་དབང་དུ་བྱས་ནས། ཉ་སྐར་དང་སྦྱར་ན་རྒྱལ་དང་བོ་དང་ས་ག་དང་ཉ་སྟོང་ཁྲུམས་དང་
སྨིན་དྲུག་ཟླ་བ་དྲུག་གི་མར་ངོ་ལ་ནི་བཅུ་བཞི་པ་འབྱུང་། དེ་དྲུག་གི་ཡར་ངོ་དང་མགོ་མཆུ་ནག་པ་སྨོན་གྲོལ་ཞིན་
ཐ་སྐར་དྲུག་གི ། ཡར་ངོ་མར་ངོ་གཉིས་ཀ་ལ་བཅོ་ལྔ་འབྱུང་བའི་ཕྱིར། བཞི་བ་ནི། ཧོར་ཟླ་བཅུ་གཅིག་པའི་
མར་ངོ་ལ་གསོ་སྦྱོང་བཅུ་བཞི་ལ་བྱས་ནས་ཧོར་ཟླ་དང་པོའི་མར་ངོའི་ཉིན་ཞག་བཅུ་བ་ལ་ཞག་མི་ཐུབ་འབྱུང་བའི་
རྒྱུ་མཚན་ཡོད་དེ། བཅུ་གཉིས་པའི་ཚེས་གཅིག་ནས་དང་པོའི་ཉེར་དགུའི་བར་ལ་ཉིན་ཞག་དྲུག་ཅུ་མ་རྫོགས་
323



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱང་ཚེས་ཞག་དྲུག་ཅུ་རྫོགས་པའི་ཕྱིར་ཏེ། དེ་ནས་དེའི་བར་ལ་ཉིན་ཞག་ང་དགུ་རྫོགས་པ་གང་ཞེ་ན། ཉིན་
ཞག་ང་དགུ་དང་ཚེས་ཞག་དྲུག་ཅུ་ནི་ཅུང་ཟད་ཙམ་མ་གཏོང་།ས་ཡུན་མཉམ་པའི་ཕྱིར་ཏེ། ཉིན་ཞག་ང་དགུ་
འདས་པའི་ཚེ་ཚེས་ཞག་ང་དགུ་འདས་པར་མ་ཟད་ཆུ་ཚོད་ང་དགུ་མ་ལོངས་ཙམ་ཞིག་ཀྱང་འདས་པ་གང་ཞིག
རགས་རྩིས་ཆུ་ཚོད་ང་དགུའི་ཡུན་ཚད་ལ་ཆོས་ཞག་གཅིག་ཏུ་འཇོག་པའི་ཕྱིར། དེ་ནས་དེའི་བར་ལ་ཚེས་ཞག་
དྲུག་ཅུ་ཡོད་ཀྱང་ཉིན་ཞག་ང་དགུ་ལས་མེད་པས་ན་ཉིན་ཞག་གཅིག་ཆད་པར་བཞག་སྟེ། ཅུང་ཟད་རྒྱས་པར་ནི་
བདག་གིས་འདུལ་བའི་ཡིག་ཆ་དང་དུས་ཚིགས་ཀྱི་བཤད་པར་བྲིས་ཟིན་པས་མི་འཆད་དོ། ། ལྔ་བ་ནི་གསོ་སྦྱོང་
བཅུ་བཞི་པ་རྣམས་ཉིན་ཞག་ལས་ལྟོས་ནས་བཅུ་བཞི་པ་ཡིན་ལ། ཚེས་ཞག་ལ་ལྟོས་ནས་ནི་བཅོ་ལྔ་བ་སྟེ་དུས་ནོར་
ནས་བྱས་ང་ལ་ནི་ངེས་པ་མེད་དོ། ། གཞན་གནོད་པ་བཟློག་པའི་གསོ་སྦྱོང་སོགས་བྱེད་པའི་དུས་ནི་ནམ་དགོས་
པའི་ཚེ་ཡིན་གྱི། དུས་ངེས་པ་ཅན་མེད་དོ། ། གཉིས་པ་ཆོ་ག་ཇི་ལྟར་བྱ་བ་ལ་སྔོན་དུ་ལྟུང་པ་བྱིན་བརླབ་བྱ་བར་
གསུངས་ཀྱང་ཡུལ་ཆོས་ཀྱིས་ཕྱག་ལེན་དུ་མི་བྱེད་པ་མང་ལ༑ གཞན་རྟེན་རབ་བྱུང་བསྙེན་པར་མ་རྫོགས་པས་
སྤྱི་བཤགས་ཡན་བྱས་རྗེས་གསོ་སྦྱོང་གི་སྔགས་ཚིགུ་ལན་གསུམ་བརྗོད་དགོས་ལ། བསྙེན་པར་རྫོགས་པས་ནི་སོ་
ཐར་གྱི་མདོ་འདོན་པའི་སྒོ་ནས་གསོ་སྦྱོང་བྱེད་པ་ཡིན་ཏེ། དེ་ཡང་ད་ལྟ་གླེང་གཞི་ཙམ་འདོན་པ་ཕྱག་ལེན་དུ་དར་
ཡང་། གཞན་ཕམ་པ་དང་ལྷག་མ་སོགས་ཀྱི་གཞུང་ཡང་འདོན་མི་རུང་བ་མིན་ནོ། ། གསུམ་པ་ནི། རྗེས་སུ་
བསྔོ་བ་དང་སྨོན་ལམ་ཇི་སྐད་འབྱུང་བ་བཞིན་བྱའོ། ། དེ་དག་ནི་སྤྱིར་བཏང་སྟེ། དམིགས་བསལ་ལ། ཡོངས་
སུ་དག་པ་དང་། བྱིན་གྱིས་བརླབས་པ་དང་། མདོར་བསྡུས་པ་དང་། དགག་དབྱེའི་གསོ་སྦྱོང་དང་བཞི་ཡོད་
པའི་དང་པོ་ནི། གློ་བུར་བ་དང་ནད་པ་སོགས་ཀྱིས་དགེ་འདུན་ལ་ཡོངས་དག་ཕུལ་བ་དང་། གཉིས་པ་ནི།
གསོ་སྦྱོང་བྱེད་པ་བོ་གྲངས་མ་ཚང་ན་བྱིན་གྱིས་བརླབས་པའི་སྔགས་ཚིག་ལན་གསུམ་བརྗོད་པ་དང་། གསུམ་པ་
ནི། རང་གཅིག་པུ་ལྟ་བུས་གསོ་སྦྱོང་གི་དུས་སུ་སྡིག་པ་ཅི་ཡང་མི་བྱ་ཞིང་
། ཞེས་སོགས་ཀྱི་ཚིག་བཅད་གཉིས་
ཙམ་བརྗོད་པ་དང་། བཞི་བ་ནི་དགག་དབྱེ་བྱས་པས་ཀྱང་གསོ་སྦྱོང་བྱས་པའི་གོ་ཆོད་པའོ། ། གཉིས་པ་དབྱར་
གནས་ལ་དྲུག་ དགོས་པ་དང་གང་ཟག་དང་གནས་དང་དུས་དང་ཆོ་ག་དང་དམ་ཚིག་གོ ། དང་པོ་ནི། ཐོས་
བསམ་སྒོམ་གསུམ་གྱི་ཡོན་ཏན་འཕེལ་བ་དང་། གཞན་ལ་མི་གནོད་པ་དང་། གནས་ཞིག་རལ་བཅོས་པ་དང་།
བྱ་བ་མང་བ་སྤང་བ་སོགས་སོ། ། གཉིས་པ་ནི། རབ་བྱུང་སྡེ་ལྔ་ལས་ཀྱང་རུང་སྟེ། དམིགས་བསལ་མི་རུང་བ་
ནི་ཡོད་དོ། ། གསུམ་པ་ནི། མཚན་མ་བརྟན་པོ་དང་ལྡན་པའི་གནས་སྔར་བཤད་པའི་ཆེ་ཚད་དུ་བྱས་པ་དེ་ལྟ་
བུ་ཡིད་དང་མཐུན་ཞིང་མཐུན་རྐྱེན་འཛོམ་པོར་ཁས་ལེན་པ་ནི་གཙུག་ལག་ཁང་ལྟ་བུར་བྱའི་ཐོག་དང་མཐའ་སྐོར་
324



༄༅། {བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ། །
དང་སྒོ་མེད་པའི་ཐང་སོགས་སུ་བྱར་མི་རུང་ངོ་། ། བཞི་བ་ལ། དུས་ཚིགས་དང་བསྟུན་དགོས་པས་དེ་ལ་བཞི་
དང་ལྔ་གཉིས་ལས། དབྱར་སྔ་མ་ནི་དབྱར་ཟླ་འབྲིང་པོའི་ཉའི་ཕྱི་ཉིན་ཏེ། འཇིག་རྟེན་ཡོངས་གྲགས་ལ་དྲུག་
པའི་བཅུ་དྲུག་ཡིན་ལ། དེ་དབྱར་ཟླ་ཐ་ཆུང་གི་མར་ངོའི་ཚེས་གཅིག་ཏུ་བྱས་ཏེ་དེ་ནས་སྟོན་ཟླ་འབྲིང་བའི་ཚེས་
བཅོ་ལྔའི་བར་ཟླ་བ་གསུམ་ཁས་ལེན་དགོས་ཤིང་། དོན་ལ་དགུ་བའི་བཅོ་ལྔའི་བར་རོ། ། དབྱར་ཕྱི་མ་ནི་དབྱར་
ཟླ་ཐ་ཆུང་གི་ཉའི་ཕྱི་ཉིན་ཏེ། ཡོངས་གྲགས་ལ་བདུན་བའི་བཅུ་དྲུག་ཡིན་ལ། དེ་སྟོན་ཟླ་བའི་མར་ངོའི་ཚེས་
གཅིག་དང་། དེ་ནས་སྟོན་ཟླ་ཐ་ཆུང་གི་བཅོ་ལྔའི་བར་ཟླ་བ་གསུམ་དུ་ཁས་ལེན་པའོ། ། དེ་ནི་དོན་ལ་བཅུ་བའི་
བཅོ་ལྔའི་བར་ཏེ་ཟླ་བ་ཚང་མ་གསུམ་རེ་ཡིན་ཡང་ད་ལྟ་ཟླ་ཕྱེད་དང་གཉིས་རེ་ཙམ་ཞིག་ཁས་ལེན་པ་ནི་དུས་ཀྱིས་
དབང་སྟེ། སྦྱིན་བདག་བྱེད་མཁན་དཀོན་པའི་དབང་ལ་སོགས་པས་ཡིན་ནོ། ། འོན་ཀྱང་ཁས་ལེན་པའི་ཚེ་ཟླ་
བ་གསུམ་དུ་ཁས་ལེན་དགོས་སོ། ། དུས་ཚིགས་ལ་ལྔར་ཕྱེ་བའི་ཚེ། དགུན་དཔྱིད་ཀྱི་ཟླ་བ་བཞི་བཞི་རྫོགས་པའི་
རྗེས་ཀྱི་དབྱར་ཙམ་གྱི་ཟླ་བ་གྲོ་བཞིན་ཟླ་བའི་མར་ངོའི་ཚེས་གཅིག་ནས་དབྱུག་པ་ཟླ་བའི་བཅོ་ལྔའི་བར་དབྱར་སྔ་
མ་དང་། ཁྲུམས་ཟླའི་མར་ངོའི་ཚེས་གཅིག་ནི་དབྱར་ཐུང་ངུའི་ཉིན་ཞག་གཅིག་སྟེ་དེ་ནས་སྨིན་དྲུག་གི་བཅོ་ལྔའི་
བར་དབྱར་ཕྱི་མ་ཁས་ལེན་པའི་དུས་སོ། ། དུས་ཚིགས་ལ་བཞིར་བྱེད་པའི་ཚེ་མགོ་རྒྱལ་མཆུ་དཔོ་ནག་པ་ས་ག་
སྣོན་ཆུ་སྟོད་གྲོ་བཞིན་ཁྲུམས་ཐ་སྐད་སྨིན་དྲུག་སྟེ་ཉ་སྐར་བཅུ་གཉིས་པོ་གསུམ་ཚན་དུ་ཕྱེ་བ་ཡིན་ལ། ལྔར་འབྱེད་
པའི་ཚེ་དགུན་དཔྱིད་གཉིས་ལ་ཟླ་བ་བཞི་བཞི་དང་། དེ་ནས་གྲོ་བཞིན་ཟླ་བ་ནི་དབྱར་ཙམ། ཁྲུམས་ཟླའི་ཚེས་
གཅིག་ནི་དབྱར་ཐུང་ངུ། དེ་ནས་ཉིན་ཞག་གཅིག་ཆད་པའི་ཁྲུམ་སོགས་བླ་གསུམ་ནི་དབྱར་རིང་པོ་སྟེ། དེ་
རྣམས་ནི་མར་ངོའི་སྔོན་འགྲོའི་དབང་དུ་བྱས་ཤིང་། བཅུ་བའི་བཅུ་དྲུག་ནས་དགུན་གྱི་ཐོག་མ་དང་ལོ་འགོ་
འཛིན་པའི་ལུགས་སོ། ། ལྔ་བ་ཆོ་ག་ལ་གཉིས། སྦྱོར་བ་དང་དངོས་གཞིའོ། ། དང་པོ་ནི་དབྱར་ཁས་ལེན་པ་ལ་
ཞག་བཅུ་དང་བཅོ་ལྔ་སྐོར་ཡོད་པ་འམ་དེ་དག་ལས་ཉུང་བའང་རུང་སྟེ་གང་དུ་ཁས་ལེན་པའི་གནས་བྱི་དོར་
སོགས་བྱས་ནས་གནས་དང་མལ་སྟན་སོགས་སྟ་གོན་བྱ། གནས་མལ་སྟོང་བ་སོགས་ཀྱི་ཆེད་དུ་ཁྱད་ཆོས་དགུ་
འམ་བཅུ་ལྡན་གྱི་དགེ་སློང་གསོལ་གཉིས་ཀྱི་ལས་ཀྱིས་བསྐོ། ཁྱད་ཆོས་བཅུ་ནི་བསྙེན་རྫོགས་ཀྱི་སྡོམ་པ་རྣམ་དག་
སོགས་བཅུ་སྟེ་གཞན་དུ་ལྟའོ། ། དེ་ནས་བསྐོས་པའི་དགེ་སློང་དེས་ཚུལ་ཤིང་སྟ་གོན་བྱས་ཏེ་གནས་འདིར་དགེ་
འདུན་གྱི་ནང་དུ་འཁྲུགས་ལོང་མ་བྱེད་ཅིང་ཐོས་བསམ་བསྒོམ་པའི་བྱ་བ་འདི་དང་འདི་བྱའོ་ཞེས་སོགས་ཁྲིམས་ཀྱི་
བྱ་བ་གནས་སྐབས་སུ་བབས་པ་བརྗོད། དེས་ཚུལ་ཤིང་འབྲིམ་པའི་སྔོན་དུ་དགེ་འདུན་ལ་གསོལ་བ་འབའ་ཞིག་
པའི་ལས་བྱེད་ཅིང་ཚུལ་བཞིན་འབྲིམ་པ་སོགས་བྱའོ། ། དེ་ནས་གནས་དང་མལ་སྟོབ་པའི་ཚེ། རྒྱ་གར་ལྟར་ན་
325



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་ཁང་དང་ལྗོན་ཤིང་སོགས་ཀྱི་དྲུང་དང་ནེའུ་གསིང་ལ་སོགས་པ་རྒན་རིམ་བཞིན་དུ་སོང་ཡང་བྱ་ཞིང་། དེ་
བཞིན་དུ་ཁྲིའུ་དང་སྟན་དང་གོས་ལ་སོགས་པའི་མལ་ཆ་རྣམས་ཀྱང་སྟེར་བར་བྱ་དགོས་ནའང་འདིར་ཡུལ་ཆོས་
ཀྱིས་དེ་ལྟར་བྱེད་པ་མི་འོང་བས་ཁྱུག་འདྲ་ཙམ་སྟོན་ཅིང་དེ་ལ་ལོངས་སྤྱོད་ཚུལ་བརྗོད་པར་བྱའོ། ། གཉིས་པ་
དངོས་གཞི་ལ་གཉིས། སྤྱིར་བཏང་དང་དམིགས་བསལ་ལོ། ། དང་པོ་ནི། དགེ་སློང་གི་མདུན་དུ་བཙུན་པ་
འམ་ཚེ་དང་ལྡན་པ་དགོངས་སུ་གསོལ། བདག་མིང་འདི་ཞེས་བགྱི་བ་མཚམས་ཀྱི་ནང་དང་བཅས་པའི་གནས་
འདིར་འདི་ལྟ་སྟེ་གནས་རལ་པ་དང་གྲུམ་པ་བཅོས་པའི་སླད་དུ་དབྱར་སྔ་མ་ཟླ་བ་གསུམ་དུ་གནས་པར་ཁས་བླང་
ངོ་། ། བདག་དབྱར་འདི་ན་མཆིས་ཤིང་བདག་དབྱར་གྱི་གནས་ནི་འདི་ལགས་སོ། ། ཞེས་ལན་གསུམ་དང་
ཐབས་ལེགས་བྱ། དཔྱིད་ཕྱི་མ་ཡིན་ན་དེའི་མིང་ནས་བརྗོད་དེ་ཁས་བླང་བར་བྱའོ། ། གནས་རལ་པ་དང་གྲུམ་
པ་བཅོས་པའི་སླད་དུ་ཞེས་འབྱུང་བ་ལྟར་ན། དབྱར་ནང་དུ་གཙུག་ལག་ཁང་ལྟ་བུ་ཞིག་རལ་དུ་ཡོད་པ་ཕྲན་དུ་
བཅོས་སུ་རུང་སྟེ། གནས་རལ་བ་དང་གྲུམ་པ་ནི་ཞིག་རལ་དུ་སོང་བའི་དོན་ཡིན་པའི་ཕྱིར་རོ། ། གཉིས་པ་ནི།
དབྱར་ཁས་ལེན་གྱི་ཆོ་ག་མ་གྲུབ་ཀྱང་གནས་འདིར་དབྱར་ཟླ་བ་གསུམ་གནས་པར་བྱའོ་སྙམ་དུ་དམ་བཅས་པས་
དབྱར་ཁས་བླང་བའི་གོ་ཆོད་པར་བཤད་དེ་དེ་ལའང་ནམ་ཕྱོགས་སུ་འགྲོ་བའི་ཚེ་བྱིན་བརླབ་བྱའོ། ། དྲུག་པ་
དམ་ཚིག་ལ། བསྐོལ་པའི་དགེ་སློང་དེས་ཟླ་བ་ཕྱེད་ཕྱེད་ནས་དགེ་འདུན་གྱི་ནང་ནས་གནས་མལ་སོགས་ལ་
ལོངས་ཇི་ལྟར་སྤྱད་བརྟགས་ཏེ་ལོག་པར་སྤྱད་ན་བཅོས་སུ་གཞུག་ཅིང་ཀློག་པ་ཐོས་བསམ་དང་སྤོང་བ་བསམ་
གཏན་ལ་བརྩོན་པ་སོགས་དགེ་ཕྱོགས་མ་གཏོགས་བྱ་བ་མི་མང་པ་དང་། རྙེད་པ་མི་བགོ་ཞིང་འཁྲུགས་ལོང་བྱེད་
པ་སོགས་སྤོང་བའོ། ། དབྱར་གྱི་དུས་སུ་དབྱར་བྱིན་གྱིས་མ་བརླབས་པར་མཚམས་ཀྱི་ཕྱི་རོལ་ཏུ་ཞག་གཅིག་ཀྱང་
གནས་པར་མི་རུང་སྟེ་དབྱར་རལ་ཞེས་པའི་ཉེས་པ་འབྱུང་བས་སོ། ། ཆོས་ལྡན་གྱི་དགོས་པ་ལ་ཞག་གཅིག་ནས་
བདུན་གྱི་བར་གང་རུང་བྱིན་གྱིས་བརླབས་ནས་མཚམས་ལས་འདར་རུང་ངོ་། ། འགྲོ་བའི་ཚེ་དགེ་སློང་ཞིག་གི་
དྲུང་དུ་ཐུགས་གཏད་ཞུས་ནས་ཙོག་བུར་འདུག་སྟེ། བཙུན་པ་དགོངས་སུ་གསོལ། བདག་མིང་འདི་ཞེས་བགྱི་
བས་མཚམས་ཀྱི་ནང་དང་བཅས་པའི་གནས་འདིར་དབྱར་སྔ་མ་ཟླ་བ་གསུམ་གནས་པར་ཁས་བླང་བ་ལས།
བདག་མིང་འདི་ཞེས་བགྱི་བ་བགྱི་བ་ཞིག་གི་སླད་དུ་དགུང་བདུན་མཚམས་ཀྱི་སླད་རོལ་དུ་མཆི་བ་དང་། དེ་ཚུན་
ཆད་ཀྱིས་སླར་མཆི་བར་བྱིན་གྱིས་བརླབ་པོ། ། ཞེས་ལན་གསུམ་བརྗོད་ཅིང་ཐབས་ལེགས་བྱ། མཚམས་ཀྱི་ཕྱི་
རོལ་ཏུ་ཞག་གཅིག་ནས་དྲུག་མ་འདས་ཀྱི་བར་དུ་སྡོད་པས་ནི། ཞག་གཅིག་གམ་གཉིས་སོགས་གང་བརྗོད་
དགོས་པ་དེ་བརྗོད་ནས་བྱིན་གྱིས་བརླབ་པོ། ། ཞག་དེ་ལ་ཕྱིར་འོངས་ན་ཞག་གཅིག་དང་ཞག་གཅིག་སྡོད་པས་
326



༄༅། ། བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ། །
ནི་ཞག་གཉིས་ཀྱི་བྱིན་བརླབ་བྱ་བ་སོགས་འདྲའོ། ། ཞག་བདུན་བྱིན་གྱིས་བརླབས་པས་ནི་ཞག་བདུན་གྱི་མཚན་
མོའི་འདིར་མི་རུང་ཏེ། གཞན་ལའང་འདྲའོ། ། བརྫུན་བྱས་ཏེ་བྱིན་གྱིས་བརླབས་ཀྱང་མི་འཆགས་སོ། ། ཆོས་
ལྡན་གྱི་བྱ་བ་ཁྱད་པར་ཅན་གྱི་ཆེད་དུ་ཞག་བརྒྱད་ནས་བཞི་བཅུའི་བར་མཚམས་ཀྱི་ཕྱི་རོལ་དུ་སྡོད་པའི་གནང་བ་
ཐོབ་ན་སྡོད་རུང་ཡང་། དགག་དབྱེ་བྱེད་པ་ལ་ཞག་དྲུག་ལས་མེད་ན་ནི་བྱིན་བརླབས་མི་འཆགས་ཏེ། མདོ་རྩར་
མཐའི་ཞག་དྲུག་ལ་བྱིན་གྱིས་བརླབས་པ་མི་འཆགས་སོ་ཞེས་གསུང་། མཁས་པ་ཁ་ཅིག་དེ་ནི་མཐའི་ཞག་དྲུག་ལ་
ཞག་བདུན་གྱི་བྱིན་བརླབས་མི་འཆགས་པའི་དོན་ཡིན་གྱི། བྱིན་རླབས་གཏན་མི་འཆགས་པ་མིན་ནོ་ཞེས་བཤད་
པའང་སྣང་སྟེ་འཐད་པར་སེམས་ཀྱང་བརྟགས་པར་བྱ་བའི་གནས་སོ། ། གསུམ་པ་དགག་དབྱེ་ལ་ལྔ། གང་
ཟག་དང་དུས་དང་དངོས་པོ་དང་ཆོ་ག་དང་དགོས་པའོ། ། དང་པོ་ནི། སྤྱིར་དབྱར་ཁས་བླངས་པ་རྣམས་ཀྱིས་
དགག་དབྱེ་བྱེད་དགོས་ལ། དམིགས་བསལ་གློ་བུར་དུ་ལྷག་པའི་དགེ་སློང་གིས་ཀྱང་དགག་དབྱེ་བྱར་རུང་སྟེ།
དགག་དབྱེ་ནི་གསོ་སྦྱོང་གི་དོད་ཡིན་པའི་ཕྱིར་རོ། ། གཉིས་པ་ལ་དུས་དང་དུས་མིན་གྱི་དགག་དབྱེ་གཉིས་ལས།
དང་པོ་ནི། དབྱར་སྔ་མ་ཡིན་ན་ཧོར་ཟླ་དགུ་པ་དབྱུག་པ་ཟླ་བའི་བཙོ་ལྔ་དང་། ཕྱི་མ་ཡིན་ན་བཅུ་བ་སྨིན་དྲུག་
ཟླ་བའི་བཅོ་ལྔ་ནི་དགག་དབྱེ་བྱེད་པའི་དུས་སོ། ། དུས་མིན་ནི། དབྱར་ཟླ་བ་གསུམ་གནས་པའི་མཐུན་རྐྱེན་མ་
ཚང་བ་ལ་སོགས་པའི་དབང་གིས་ཟླ་བ་གཅིག་གམ་ཕྱེད་དང་གཉིས་འདས་པའི་ཉ་སྟོང་གང་རུང་དང་བསྟུན་ནས་
དགག་དབྱེ་བྱར་རུང་སྟེ་གཞན་དུ་ཤེས་པར་བྱའོ། ། ད་ལྟ་ཟླ་བ་ཕྱེད་དང་གཉིས་གནས་ཏེ་དགག་དབྱེ་བྱེད་པ་ནི་
སྤྱིར་དུས་མིན་ལྟར་སྣང་ཡང་དུས་ཀྱི་དགག་དབྱེ་བཞག་ཏུ་རུང་བར་མངོན་ནོ། ། གསུམ་པ་དངོས་པོ་ལ་སྤྱིར་
བཏང་དང་དམིགས་བསལ་གཉིས་ལས་དང་པོ་ནི། དགག་དབྱེའི་ཉིན་དབྱར་གནས་པ་རྣམས་ཀྱིས་ཀྱང་མཐོང་
ཐོས་དོགས་གསུམ་གྱི་སྒོ་ནས་ལྟུང་བ་གླེང་བའི་སྐབས་ཕྱེ་སྟེ། ལྟུང་བ་གླེང་བ་ན་ལྟུང་བ་དེའི་ངོ་བོ་གང་ཡིན་
བརྟགས་པ་དང་། ལྟུང་བ་ཡོད་ན་བཤགས་བསྡམས་བྱེད་དགོས་ལ། དམིགས་བསལ་དགོས་པའི་དབང་གི་
ལྟུང་བ་དེ་མི་གླེང་བར་རེ་ཞིག་འཇོག་དགོས་པའང་ཡོད་དོ། ། བཞི་པ་ཆོ་ག་ལ་གསུམ་སྦྱོར་བ་དང་དངོས་གཞི་
དང་གོ་རིམ་མོ། ། དང་པོ་ནི། དགག་དབྱེ་བྱེད་པ་ལ་ཉེ་བའི་ཚེ་དགག་དབྱེ་འབྱུང་བའི་དུས་གཞན་ལ་བརྗོད་པ་
དང་། གཙུག་ལག་ཁང་སོགས་བྱི་དོར་དང་བཅུ་བཞི་བའི་དུས་སམ་ཉེར་དགུ་ལྟ་བུ་ལ་ཆོས་ཉན་བཤད་བྱེད་
པའོ། ། གཉིས་པ་ལ་ལྟུང་བ་དང་རྫས་ཀྱི་དགག་དབྱེ་གཉིས་ལས། དང་པོ་ནི། འདིར་གཞུང་ལས་བཅོ་ལྔའི་
དུས་སུ་སྔོན་དུ་ལས་བྱེད་པ་པོས་ཆོས་བསྒྲགས་ཀྱི་མདོ་མདོན་པ་ཡན་ཆད་གསོ་སྦྱོང་གི་སྐབས་བཞིན་བྱས་པའི་
རྗེས་སུ་སྤྱི་བཤགས་བྱ་བར་བཤད་པས་ཚུལ་ཁྲིམས་ཡང་དག་པར་ལྡན་པའི་མདོ་ཡང་བཞག་ཆོག་པར་མངོན་ཏེ་ ༑
327



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གོང་ལྟར་ཡང་བཅོ་ལྔ་ལྟ་བུའི་སྔ་དྲོའི་ཚེ་མཐོང་ཐོས་དོགས་གསམ་གྱི་སྒོ་ནས་གླེངས་པའི་ལྟུང་བ་ཡོད་པ་རྣམས་ལ་
བཤགས་བསྡམས་བྱེད་ཅིང་། དེ་ནས་གསོལ་བ་དང་གཉིས་ཀྱི་ལས་ཀྱིས་དགག་དབྱེ་ལོ་བར་བྱེད་པའི་དགེ་སློང་
བསྐོ་བར་བྱའོ། ། དེ་ནས་བསྐོས་པའི་དགེ་སློང་དེས་དགེ་འདུན་ལ་གསོལ་བ་འབའ་ཞིག་པའི་ལས་བྱེད། དེ་
ནས་གྲྭལ་རིམ་བཞིན་དུ་རྩྭ་འབྲིལ་དེའི་རྗེས་སུ་དགེ་སློང་རེ་རེའི་མདུན་དུ་བདུག་སྟེ་རྩྭ་དེ་ཕན་ཚུན་བསྣོལ་བའི་
ཚུལ་གྱིས་བཟུང་ནས། ཐུགས་གཏད་དང་དགོངས་གསོལ་བྱས་ཏེ། དེང་དགེ་འདུན་གྱི་དགག་དབྱེ་བཅོ་ལྔ་
བའམ་བཅུ་བཞི་པ་ལགས་ཏེ། བདག་དགེ་སློང་མིང་འདི་ཞེས་བགྱི་བའི་ཡང་དགག་དབྱེ་བརྩྭ་ལྔ་བའམ་བཅུ་
བཞི་བ་ལགས་ན། བདག་མིང་འདི་ཞེས་བགྱི་བ་བདག་ལ་མཐོང་པ་དང་ཐོས་པ་དང་དོགས་པའི་གནས་གསུམ་
གྱི་དབྱར་གནས་པའི་དགེ་འདུན་རྣམས་ལ་དགག་དབྱེ་བགྱིད་ཀྱིས། ཚེ་དང་ལྡན་པ་རྣམས་ཀྱིས་བདག་ལ་རྗེས་
སུ་གདམས་སུ་གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་གསོལ། ཚེ་དང་ལྡན་པ་རྣམས་
ཀྱིས་བདག་ལ་རྗེས་སུ་གཟུང་དུ་གསོལ། ཐུགས་བརྩེ་བ་ཅན། ཚེ་དང་ལྡན་པ་རྣམས་ཀྱིས་ཐུགས་བརྩེ་བའི་སླད་
དུ་བདག་ལ་ཐུགས་བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོར་ན་ཆོས་བཞིན་འདུལ་བ་བཞིན་སླར་
བགྱིའོ། ། ཞེས་ལེན་གསུམ་དང་ཐབས་ལེགས་བྱ། ནད་པ་ལྟ་བུ་མི་ནུས་པས་ལན་གཉིས་སམ་གཅིག་གིས་ཀྱང་
རུང་ལ། བསྐོས་པས་ནི་གཞན་གྱི་མདུན་དུ་བྱའོ། ། གཞུང་དུ་དགག་དབྱེ་བཙོ་ལྔ་བར་གསུངས་པ་ནི་ཟླ་བ་
གསུམ་གྱི་དབང་དུ་བྱས་པ་ཡིན་ལ། ད་ལྟ་ཕྱོགས་འདིར་ནི་དབྱར་ཟླ་བ་ཕྱེད་དང་གཉིས་ཙམ་གནས་པའི་ཚེ་
ཁྲུམས་ཟླའི་མར་ངོ་ཧོར་ཟླ་བདུན་པའི་ཉེར་དགུ་ལྟ་བུའི་དགག་དབྱེ་བྱེད་དགོས་ཤིང་དེའི་ཚེ་གསོ་སྦྱོང་བཅུ་བཞི་
བ་འབྱུང་བས་དགག་དབྱེ་ཡང་བཅུ་བཞི་བར་མངོན་ཏེ། ། ཁ་ ཅིག་དབྱེ་བ་མེད་པར་བཅོ་ལྔ་བར་བྱེད་དེ་
བརྟག ། དེ་ནས་རྩྭ་རྣམས་བསྡུས་ཏེ་གནས་འདིར་དགེ་སློང་འདི་སྙེད་ཅིག་གིས་དགག་དབྱེ་མཛད་དོ་ཞེས་
བརྗོད་ཅིངགཞན་རྣམས་ཀྱིས་ལེགས་པར་མཛད་དོ་ཞེས་སོགས་སྦྱིན་ནོ། ། གཉིས་པ་རྫས་ཀྱི་དགག་དབྱེ་ནི།
བསྐོས་པའི་དགེ་སློང་གིས་རྫས་ཁབ་ཡན་ཆད་གང་རུང་ལག་ཏུ་བཟུང་ནས་རྒན་རིམ་གྱི་མདུན་དུ་འདུག་ལ།
བཙུན་པ་རྫས་འདི་ལྟ་བུས་དབྱར་གནས་པའི་དགེ་འདུན་ལ་དགག་དབྱེ་བགྱི་རུང་ངམ། ཞེས་དྲིས་ནས་གཞན་
གྱིས་ལེགས་པར་རུང་ངོ་ཞེས་སོགས་བརྗོད་དོ། ། གསུམ་པ་གོ་རིམ་ནི་དང་པོར་དགེ་སློང་རྣམས་དང་དེ་ནས་
དགེ་ཚུལ་གྱིས་བྱ་བ་ཡིན་ལ། དབྱར་གྱི་ནང་དུ་དགེ་ཚུལ་སློང་རྣམས་ཀྱིས་རྙེད་པའི་ཡོ་བྱད་བསྡུས་ཏེ་ཐམས་ཅད་
ལྷན་ཅིག་ཏུ་བགོ་བར་བྱ་དགོས་ཀྱང་འདིར་ཡུལ་ཆོས་ཀྱིས་མི་བྱེད་དོ། ། ལྔ་བ་དགོས་པ་ལ། ལྟུང་བའི་དགག་
དབྱེ་ནི་ཚུལ་ཁྲིམས་དང་ཆོས་རྣམ་པར་དག་པའི་ཆེད་ཡིན་ལ། རྫས་ཀྱི་དགག་དབྱེ་དེ་རྙེད་པའི་སྒོ་དབྱེ་བའི་ཆེད་
328



༄༅། །བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ། །
དོ། །འོ་ན་ད་ལྟ་ལྟུང་བའི་ངོ་བོ་གཏན་ལ་འབེབས་པ་སོགས་རྫོགས་པར་མི་བྱེད་པ་ཅི་ཞེ་ན་སྐྱོན་མེད་དེ། ཡུལ་
ཆོས་ཀྱི་དབང་གིས་མི་བདེ་བར་དགོངས་ནས་ལྟུང་བ་གང་ཡིན་འདྲི་བ་སོགས་མ་བྱས་ཏེ་དེ་འདྲ་མང་ངོ་། །
དགག་དབྱེའི་དོན་ནི་དབྱར་ནང་དུ་ལྟུང་བ་བྱུང་ཡང་གླེང་བ་བཞག་ཅིང་། རྙེད་པ་བྱུང་བ་རྣམས་ཀྱང་བགོ་བ་
བཀག་ནས་དབྱར་གནས་རྫོགསཔའི་ཚེ་ལྟུང་བ་གླེང་བ་དང་རྙེད་པ་བགོ་བའི་སྐབས་དབྱེ་བའི་དོན་ནོ། ། དགག་
དབྱེའི་དུས་ཀྱི་དམིགས་བསལ་ནི་སྔར་བཤད་ཟིན་པ་ལྟར་རོ། །
གཉིས་པ་བདེ་བར་གནས་པའི་རྐྱེན་བསྟེན་པ་ལ་གསུམ། གོས་དང་སྨན་དང་གནས་མལ་མཐའ་གཉིས་
སུ་མ་ལྷུང་བའོ། ། དང་པོ་ལ། དབྱར་ཁས་བླངས་ནས་སྲ་བརྐྱང་ཟླ་བ་ལྔ་འདིར་བར་བཤད་ཀྱང་ཕྱག་ལེན་དུ་མ་
དར་བས་བཤད་པ་འདིར་གཞག འོན་ཀྱང་སྲ་བརྐྱང་བཏིང་པའི་དགོས་པ་ནི་སྨིན་དྲུག་ནས་དཔོ་ཟླའི་བར་ཟླ་
བ་ལྔ་བཏིང་བའི་རིང་ལ་རང་རང་གི་ཆོས་གོས་རྣམ་པ་གསུམ་གྱི་བྱིན་རླབས་དབྱུང་ནས་སྲ་བརྐྱང་དུ་ཆོས་གོས་
རྣམ་པ་གསུམ་ཐུན་མོང་དུ་བྱིན་གྱིས་བརླབས་པ་ནས། དེའི་ཚེ་འཆང་འབྲལ་འཇོག་གསུམ་ལ་སོགས་པ་དུ་མ་
ཡང་བྱར་རུང་སྟེ། བག་ཡངས་དང་འབྲེལ་བའོ། ། སྤྱིར་གོས་ནི་ལོག་འཚོལ་ཆར་གཏོགས་དང་བཅས་སྤངས་
ནས་ཡང་དག་པའི་འཚོ་བ་ལ་བརྟེན་ནས་བསྒྲུབ་པ་བར་བྱ་ཞིང་། རྒྱུ་དང་བཟོ་ཚུལ་ནི་གཞུང་ཆེ་བ་ནས་གསལ་བ་
ལྟར་ཡིན་ལ། འོན་ཀྱང་ད་ལྟ་ཆོས་གོས་རྣམ་པ་གསུམ་གྱི་གླེགས་བུ་རྣམས་ནི་ཁ་སྟེང་འོག་ཏུ་ལྟ་ཚུལ་མི་འདྲ་བ་
བྱེད་པ་འདི་ལ་ཁ་ཅིག་དེ་ནི་མི་འཐད་དེ། ཚུལ་དེ་མདོ་རྩར་ཁ་ཕྱོགས་སུ་ལྟ་བར་བཤད་པའི་དོན་ལེགས་པར་མ་
གོ་བའི་རྐྱེན་ཡིན་པའི་ཕྱིར་རོ། མདོ་རྩའི་དོན་ནི་བུམ་ཕྲན་གཅིག་དབུས་དང་གཞན་རྣམས་གཡས་གཡོན་དུ་ཁ་
ལྟ་བའི་དོན་ཡིན་གྱི། གླེགས་བུ་རྣམས་ནི་ཁ་ལྟ་ཕྱོགས་མི་འདྲ་བར་བྱེད་པའི་དོན་མ་ཡིན་པའི་ཕྱིར། གླེགས་བུ་
རྣམས་ཁ་ཡར་མན་དུ་ལྟ་བ་འདི་ལྟར་བྱས་ན་བྱ་སྤུ་ནོན་གྱི་ཚུལ་དུ་མི་འབྱུང་ངོ་ཞེས་གསུང་པ་ལྟར་འཐད་དམ་སྙམ་
སྟེ། སློབ་དཔོན་ཚུལ་ཁྲིམས་བསྲུངས་ཀྱིས་མཛད་པའི་ཕྲན་ཚེགས་འགྲེལ་བར། ཚུལ་བུས་སྣེས་ནོན་པར་མ་
གྱུར་པའི་ཕྱོགས་ནི་གླེགས་བུ་ཡིན་ཏེ་གླེགས་བུ་དང་གླེགས་བུ་ཕྱེད་པ་གླེགས་བུ་ཕྱེད་པ་དང་མཉམ་པར་བྱའོ། །
ཞེས་གསལ་བར་བཤད་ཅིང་། གཞན་ལས་ཀྱང་གླེགས་བུས་གླེགས་བུ་ཕྱེད་པ་བྱ་སྤུ་ནོན་པའི་ཚུལ་དུའང་བྱ་བར་
བཤད་པས། གླེགས་བུ་ཡུག་དང་ཡུག་མཉམ་ཞིང་ཕྱེད་དང་ཕྱེད་མཉམ་པར་བྱས་ནས་འདུག་པར་རིགས་སོ། །
གླེགས་བུ་རྣམས་ཁ་ཡར་མན་དུ་བསྟན་པ་འདི་ལྟར་བྱས་ནས་གྱོན་པའི་ཚེ་བྱ་སྤུ་ནོན་གྱི་ཚུལ་དུ་འོང་བའང་ཤིན་ཏུ་
དཀའོ། ། དེས་ན་གླེགས་བུ་ཡུག་རྣམས་སྟོད་དང་ཕྱེད་པ་སྨད་དུ་འོང་བ་ལུང་དང་རིགས་པས་ཀྱང་འཐད་པ་
ལྟར་མཐོང་ངོ་། ། དེར་མ་ཟད་རྗེའི་རྣམ་སྦྱར་ད་ལྟ་བཞུགས་པ་ཞིག་ལའང་དེ་བཞིན་སྣང་ཞེས་གསུང་བས།
329



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདིར་དོགས་སློང་ཙམ་བྱས་པ་སྟེ་གཞན་མང་པོ་དང་མ་མཐུན་ན་ཀླན་ཀ་འོང་བར་སྣང་བར་བརྟགས་པར་
བྱའོ། ། འཚོ་བའི་ཡོ་བྱད་ལ་བཅུ་གསུམ་སྟེ། སྣམ་སྦྱར་དང་བླ་གོས་དང་མཐང་གོས་དང་། ཤམ་ཐབས་དང་
ཤམ་ཐབས་ཀྱི་གཟན་དང་། རྔུལ་གཟན་དང་རྔུལ་གཟན་གྱི་གཟན་དང་། གདོང་ཕྱིས་དང་རྣག་གཟན་དང་
གཡན་པ་དག་པ་བ་དང་། སྐྲ་གཟེད་དང་། གདིང་བ་དང་། དབྱར་གྱི་གོས་རས་ཆེན་ནོ། ། རྣམ་སྦྱར་ཞེས་པ་
ནི་སྣམ་ཕྲན་རྣམས་དྲས་ཏེ་སྦྱར་ནས་དྲུབ་པའི་དོན་དང་། བླ་གོས་ཀྱི་བླ་ནི། སྟེང་སྟེ་སྟེང་གོས་སྟོད་གོས་དང་།
མཐང་གོས་ཀྱི་ཐང་ནི་ནང་སྟེ་ནང་གོས་སམ་སྨད་གོས་ཀྱི་དོན་ནོ། ། སྣམ་སྦྱར་ལ་རབ་འབྲིང་ཐ་མ་གསུམ་སྟེ་དེ་རེ་
རེ་ལའང་ནང་ཚན་གྱི་ཕྱེ་ན་གསུམ་གསུམ་སྟེ་དགུ་ཡོད་ལ། དེ་ཡང་རབ་ཀྱི་རབ་ནི་སྣམ་ཕྲན་ཉེར་ལྔ་ལ། འབྲིང་
ཉེར་གསུམ་མ། ཐ་མ་ཉེར་གཅིག་མའོ། ། འབྲིང་གི་རབ་ནི་སྣམ་ཕྲན་བཅུ་དགུ་མ། འབྲིང་བཅུ་བདུན་མ།
ཐམ་བཙོ་ལྔ་མའོ། ། ཐ་མའི་རབ་ནི་སྣམ་ཕྲན་བཅུ་གསུམ་མ། འབྲིང་ནི་བཅུ་གཅིག་མ། ཐ་མ་ནི་དགུ་
མའོ། སྣམ་སྦྱར་རབ་སྐོར་གསུམ་གྱི་སྣམ་ཕྲན་རེ་རེ་ལའང་གླེགས་བུ་ཕྱེད་དང་ལྔ་ལྔ་འོང་། འབྲིང་སྐོར་གསུམ་
གྱི་སྣམ་ཕྲན་རེ་རེ་ལ་གླེགས་བུ་ཕྱེད་དང་བཞི་རེ་དང་། ཐ་མ་སྐོར་གསུམ་གྱི་སྣམ་ཕྲན་རེ་གླེགས་བུ་ཕྱེད་དང་
གསུམ་རེའོབླ་གོས་ནི་སྣམ་ཕྲན་བདུན་མ་སྟེ། སྣམ་ཕྲན་རེ་རེ་ལ་གླེགས་བུ་ཕྱེད་དང་གསུམ་རེའོ། ། མཐང་གོས་
ནི་སྣམ་ཕྲན་ལྔ་དང་གླེགས་བུ་ཕྱེད་གཉིས། གདིང་བ་ལ་གླེགས་བུ་ཕྱེད་གཉིས་སོ། ། སྣམ་སྦྱར་ལ་དྲས་དྲུབས་
དགོས་ཤིང་། བླ་གོས་དང་མཐང་གོས་ལ་རབ་དྲས་དྲུབས་དང་། འབྲིང་ལྷན་ཐབས། ཐ་མ་ཐང་ཐང་པོར་
ཡང་རུང་བར་བཤད་དོ༔ ། ཆོས་གོས་རྣམ་གསུམ་དྲས་དྲུབས་མའི་ཆེ་ཚད་ནི། སྲིད་བུ་ཁྲུ་ལྔ་དང་ཞེང་དུ་ཁྲུ་
གསུམ་ཡིན་ལ། ཐ་ཚད་སྲིད་དུ་ཁྲུ་ཕྱེད་ལྔ་དང་ཞེང་དུ་ཁྲུ་ཕྱེད་གསུམ་སྟེ། དེའི་བར་ནི་འབྲིང་ཚད་དོ། ། མ་
དྲས་པའི་བླ་གོས་ཆེ་ཚད་ནི་སྲིད་དུ་ཁྲུ་བཅུ་གཉིས་དང་ཞེང་དུ་ཁྲུ་གསུམ། ཆུང་ཚད་ནི་སྲིད་དུ་ཁྲུ་ཕྱེད་ལྔའམ་དྲུག་
བདུན་དང་ཞེང་ཁྲུ་ཕྱེད་དང་གསུམ་སྟེ། དེའི་བར་འབྲིང་ཚད་དུ་བྱས་ཀྱང་རུང་ངོ་། ། ཤམ་ཐབས་ཆེ་ཚད་ནི་
སྲིད་དུ་ཁྲུ་བདུན་དང་ཞེང་དུ་ཁྲུ་དོའོ། ། ཆུང་ཚད་ནི་རྒྱབ་ནས་བུས་མོ་གཉིས་དང་ལྟེ་བའི་དཀྱིལ་འཁོར་ཁེབས་
པ་ཙམ་མོ། ། བྱིན་གྱིས་བརླབས་པའི་ཚེ་སྣམ་སྦྱར་དངོས་ཡིན་ན་ཐུགས་གཏད་དང་དགོངས་གསོལ་བྱས་ཏེ་
བདག་མིང་འདི་ཞེས་བགྱི་བའི་ཆོས་གོས་བགྱིས་ལ་ཤེས་པ་རུང་བ་སྤྱད་པར་འོས་པ་འདི་ཆོས་གོས་སྣམ་སྦྱར་ཏུ་
བྱིན་གྱིས་བརླབ་བོ༑ ༑ཞེས་ལན་གསུམ་དང་ཐབས་ལེགས་བྱ། དེ་བཞིན་དུ་བླ་གོས་དང་མཐང་གོས་དང་ཤམ་
ཐབས་དང་དེའི་གཟན་ནས་རས་ཆེན་གྱི་བར་བཅུ་གཉིས་པོ་ཐམས་ཅད་ལའང་སྣམ་སྦྱར་ཞེས་པའི་མིང་བརྗེ་བ་མ་
གཏོགས་ཆོ་ག་སྔར་ལྟར་བྱའོ། ། ཆོས་གོས་རྣམ་གསུམ་རྒྱུར་དམིགས་ཤིང་རུང་བ་ཡིན་ན༑ གཞན་ནས་འབྱུང་
330



༄༅། ། བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ། །
བ་ལྟར་བྱིན་བརླབ་བྱ་ལ། རྒྱུར་མི་རུང་བའི་དོད་ཙམ་ཡིན་ན། བདག་མིང་འདི་ཞེས་བགྱི་བའི་གོས་འདི་རྣམ་
སྦྱར་དུ་བྱིན་གྱིས་བརླབ་པོ་ཞེས་དང་། དེ་བཞིན་དུ་གཞན་གཉིས་ལའང་སྦྱོར། ཤམ་ཐབས་ནི་ཉིན་མོ་མཐང་
གོས་ཀྱི་འོག་ཏུ་གྱོན་པ་དང་། ཤམ་ཐབས་ཀྱི་གཟན་ནི་མཚན་མོ་མཐང་གོས་ཀྱི་འོག་ཏུ་གྱོན་པ་སྟེ་ཚད་ནི་མཐང་
གོས་བཞིན་ནོ། ། རྔུལ་གཟན་དང་དེའི་གཟན་ནི་སྔར་ལྟར་ཉིན་མོ་དང་མཚན་མོ་བླ་གོས་ཀྱི་འོག་ཏུ་གྱོན་པ་སྟེ་
ཚད་ནི་བླ་གོས་བཞིན་ནོ། ། གདིང་བ་ནི་སྲིད་དུ་ཁྲུ་གསུམ་དང་ཞེང་དུ་ཁྲུ་དོ་དང་སོར་དྲུག་གོ ། ལྷག་མ་རྣམས་
ནི་འདིར་མི་འཆད་དེ་གཞན་ནས་འབྱུང་བ་ལྟར་རོ། ། གཞན་ཡང་ཆོས་གོས་རྣམ་གསུམ་དང་གདིང་བ་ལ་སོགས་
པ་ལྷག་པ་ཡོད་ན་དེ་རྣམས་ལྷག་པའི་ཡོ་བྱད་དུ་བྱིན་གྱིས་བརླབ་པ་དང་། ལྷག་མ་མཁོ་བའི་ཡོ་བྱད་དུ་བྱིན་གྱིས་
བརླབ་དགོས་སོ། ། དེར་མ་ཟད་སྣམ་སྦྱར་ལྟ་བུ་མང་པོ་ཡོད་ན་གཅིག་འཚོ་བའི་ཡོ་བྱད་དང་གཅིག་ལྷག་པའི་ཡོ་
བྱད་དང་གཞན་རྣམས་མཁོ་བའི་ཡོ་བྱད་དུ་བྱིན་གྱིས་བརླབ་རུང་བར་བཤད་དོ། ། འདུལ་བ་ནས་འབྱུང་བ་ལྟར་
བྱེད་དགོས་པ་རྣམས་ལ་ཡུལ་ཆོས་ཀྱིས་མ་ནུས་ན༑ ཡོ་བྱད་ལྷག་པོ་ཐམས་ཅད་བླ་མ་དང་དཀོན་ཅོག་ལ་བསྔོས་
ནས་དེ་ལ་ཡིད་གཏད་དེ་བཅང་བར་བྱས་ན་ཕན་ཡོན་ཐོབ་ཅིང་ཉེས་པ་གཏན་མེད་པའམ་ཉེས་པ་ཆུང་བར་གྱུར་
པའི་དགོས་པ་ཡོད་པར་བཤད་པས་དེ་ལྟར་དུ་བྱ་ལ། དེ་མིན་སྲེད་པ་དང་བཅས་ཏེ་བདག་ཏུ་བཟུང་ན་ཉེས་པ་མ་
གཏོགས་གཞན་མི་འབྱུང་ངོ་། ། གོས་ཀྱི་སྐོར་སོགས་ཡོ་བྱད་འཆང་ཚུལ་རྣམས་ཚུལ་བཞིན་བྱས་པའི་ཕན་ཡོན་
དང་མ་བྱས་པའི་ཉེས་དམིགས་ནི་གཞན་ནས་འབྱུང་བ་ལྟར་ཤེས་པར་བྱའོ། །
སྨན་ལ་བཞི་སྟེ། དུས་རུང་དང་ཐུན་ཚོད་དང་ཞག་བདུན་པ་དང་ཇི་སྲིད་འཚོད་བཅད་གི་སྨན་ནོ། །
དང་པོ་ནི་གཙོ་བོར་བཀྲེས་ནད་སེལ་བར་བྱེད་ཅིང་དགེ་སློང་གིས་སྔ་དྲོ་ཁོ་ནར་ལོངས་སྤྱོད་དུ་རུང་བ་སྟེ། དེ་ལ་
དབྱེན་བཟའ་བ་ལྔ་དང་བཅའ་བ་ལྔའོ། ། དང་པོ་ནི། འབྲས་ཚན་དང་ཟན་དང་ཤ་དང་ཕྱེ་དང་ཁུར་བ་
ལྔའོ། ། གཉིས་པ་ནི་རྩ་བ་དང་སྡོང་བུ་དང་མེ་ཏོག་དང་འབྲས་བུ་དང་འདབ་མ་ལྔའོ། ། དེར་མ་ཟད་ཐུག་པ་
དང་ཞོ་དང་འོ་མ་དང་དར་བ་ལ་སོགས་པའོ། ། རྩ་བ་ཞེས་པ་ནི་ལ་ཕུག་དང་ཨ་རྡོག་དང་གྲོ་མ་ལ་སོགས་པ་དང་།
སྡོང་བུ་ནི་བུར་ཤིང་ལྕམ་འབིག་དང་ལ་ཕུག་ཏུ་གྲགས་པ་སོགས་དང་། མེ་ཏོག་ནི་པདྨ་དང་ཨུཏྤ་ལ་སོགས་དང་
།
འབྲས་བུ་ནི་རྒུན་འབྲུམ་ཁམ་པུ་སྟར་ཁ་ཀུ་ཤུ་སོགས་དང་། ལོ་མ་ནི་ཨ་རྡོག་དང་ལ་ཕུག་གི་ལོ་མ་ལྟ་བུའོ། །
གཉིས་པ་ཐུན་ཚོད་དུ་རུང་བའི་སྨན་ནི་གཙོ་བོ་སྐོམ་ནད་སེལ་ཞིང་དགེ་སློང་གིས་གླིང་འདིར་སྐྱ་རེངས་ཤར་ནས་
ཉི་མ་ནུབ་པའི་ཐུན་ཚོད་ཚུན་ཆད་དུ་ལོངས་སྤྱོད་དུ་རུང་བ་སྟེ། ཚགས་ཀྱིས་བཙགས་པའི་ཙམ་ཐང་ཤིན་ཏུ་སླ་བ་
དང་། བུ་རམ་གྱི་ཁུ་བ་ཤིན་ཏུ་སླ་བ་ལྟ་བུའོ། ། གསུམ་པ་ཞག་བདུན་པའི་སྨན་ནི་གཙོ་བོར་འདུས་པའི་ནད་
331



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེལ་ཞིང་དགེ་སློང་གིས། ཞག་བདུན་གྱི་མཐའ་ཚུན་ཆད་དུ་བྱིན་གྱིས་བརླབས་ནས་ལོངས་སྤྱད་དུ་རུང་བ་སྟེ།
ཞུན་མར་དང་འབྲུ་མར་དང་སྦྲང་དང་བུ་རམ་ལ་སོགས་པ་རྣམས་སོ། ། བཞི་བ་འཚོ་འཆང་གི་སྨན་ནི། རླུང་
མཁྲིས་པད་ཀན་འདུས་པའི་ནད་ཅི་རིགས་སེལ་ཞིང་དགེ་སློང་གིས་ཇི་སྲིད་འཚོའི་བར་དུ་བྱིན་གྱིས་བརླབས་ནས་
ལོངས་སྤྱད་དུ་རུང་བ་སྟེ། ཨ་བར་སྐྱུར་གསུམ་སོགས་གསོ་སྤྱད་ཀྱི་གཞུང་ནས་བཤད་པའི་སྨན་ཡོངས་གྲགས་
ཕལ་ཆེར་རོ། ། འོན་ཀྱང་གཞུང་དེ་ནས་བཤད་པའི་སྨན་ཡིན་ན། དགེ་སློང་གིས་བཟའ་རུང་བས་མ་ཁྱབ་སྟེ།
དེ་ནས་བཤད་པའི་སྨན་ལ་རྣམ་པ་སྣ་ཚོགས་པ་འབྱུང་ཞིང་བཟའ་མི་རུང་བ་དུ་མ་སྣང་བའི་ཕྱི་དྲོ་ནད་པ་ལ་ནི་དུས་
རུང་ཀྱང་དུས་མིན་དུ་ལོངས་སྤྱད་དུ་རུང་བར་གནང་ཞིང་། ནད་པ་མིན་ཡང་ཕོངས་པའི་དུས་སོགས་འགའ་
ཞིག་ལའང་དེ་ལྟར་དུ་རུང་ངོ༌། ། འོན་ཀྱང་ཆང་ནི་ནད་པ་ལའང་གནང་བ་མེད་དོ། ། སྨན་དེ་དག་བྱིན་གྱིས་
བརླབས་ཚུལ་ནི་གཞན་ནས་ཤེས་པར་བྱ་ལ། འདིར་བྱིན་ལེན་གྱི་དབྱེ་བ་ཅུང་ཟད་བརྗོད་ན། སྤྱིར་དགེ་སློང་གི་
ཁ་བཤལ་པའི་ཆུ་ཡིན་ན་མ་གཏོགས། སྐོམ་པས་བཏུང་བའི་ཆུ་ལའང་བྱིན་ལེན་བྱ་དགོས་པར་བཤད་པས་
བཟའ་བཏུང་ཐམས་ཅད་ལ་ཕྱིན་ལེན་སྔོན་དུ་འགྲོ་དགོས་སོ། ། དེ་ཡང་བསྙེན་པར་མ་རྫོགས་པས་རྫོགས་པ་ལ་
བྱིན་ལེན་སྟོབ་དགོས་ལ། དམིགས་བསལ་བསླབ་བྱིན་དགེ་སློང་གིས་དགེ་སློང་རྣམ་དག་ལ་བྱིན་ལེན་འཆགས།
དེ་བཞིན་དུ་དགེ་སློང་མས་དགེ་སློང་ཕ་དང་། བསླབ་བྱིན་མིན་ཡང་རྣམ་དག་མིན་པས་རྣམ་དག་དང་། ལྟ་བ་
དམན་པས་ལྟ་བ་མཐོ་བ་མ་བྱིན་ལེན་འཆགས། དང་པོ་དགེ་སློང་མིན་བུ་དགེ་སློང་ལ་བྱིན་ལེན་སྟོབ་སྟེ་དེས་དགེ་
སློང་གཞན་ལའང་བྱིན་ལེན་འཆགས་སོ། ། སྟོབ་པ་པོ་དང་ལེན་པ་པོའི་བར་དུ་མཚམས་གཞན་གྱིས་མཆོད་པ་སྟེ།
ཞེང་དང་དཔངས་གཉིས་སོར་བཞི་ལོངས་པའི་ས་རྡོ་དང་ཤིང་དང་སྲོག་ཆགས་སོགས་དང་ཆུ་དང་མེ་ཡང་ཅུང་
ཟད་ཙམ་གྱིས་མི་ཆོག་གི ། དངོས་གསལ་ཅན་དགོས་སོ། ། བྱིན་ལེན་ནོད་པའི་གཞི་ཡིན་ན་ཅོག་ཙེའི་སྟེང་
དུའང་འཆགས་ལ་བྱིན་ལེན་ལག་པ་གཉིས་ཀས་བྱེད་དགོས་ཀྱང་མི་བདེ་ན་ལག་གཅིག་དང་། སྤྱིར་ཐག་ཉེ་
དགོས་ཀྱང་། དམིགས་བསལ་རིགས་ངན་ལྟ་བུ་ལས་ལེན་ན། ལག་པས་མི་ལེན་པར་ཐེམ་པའམ་རྒྱུག་རིས་
འདིའི་སྟེང་དུ་ཞོག་ཅེས་སྨྲས་ནས་བཞག་ཀྱང་བྱིན་ལེན་གྱི་གོ་ཆོད་པར་བཤད་ཅིང་། གྲོགས་མེད་ན་དུས་དྲན་
བྱས་པས་བྱིན་ལེན་བྱས་པ་དང་འདྲ་བར་བཟའ་བཏུང་རུང་ངོ་། ། བྱིན་ལེན་འཇིག་པའི་རྒྱུ་ནི། ལུང་བར་སྡོམ་
ལས། འཕྲོག་དང་འདྲི་ལ་རེག་པ་དང་། ། བསྡོས་དང་དགེ་སློང་མིན་གྱུར་དང་། ། དངོས་པོ་འགྱུར་དང་སྐྱེ་བ་
འགྱུར། ། དོར་བས་ཀྱང་ནི་བྱིན་ལེན་འཇིག།ཅེས་པ་དང་
། མེ་ཆུ་སོགས་ཀྱིས་མ་རུང་བར་བྱས་པས་ཀྱང་བྱིན་
ལེན་འཇིག་གོ ། བྱིན་ལེན་བྱས་པའི་བཟའ་བཏུང་དེ་ལ་དགེ་སློང་མིན་པས་ལག་པས་དངོས་སུ་རེག་ན་བྱིན་ལེན་
332



༄༅། ། བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ། །
འཇིག་པར་འགྱུར་གྱི། ཅོག་ཙེ་ལྟ་བུ་བསྐུལ་བ་ཙམ་གྱིས་བྱིན་ལེན་མི་འཇིག་སྟེ། འཇིག་ན་ཁང་བ་འགུལ་བས་
ཀྱང་བྱིན་ལེན་འཇིག་པར་གྱུར་ན་དེ་ནི་བསྒྲུབ་མི་ནུས་སོ། ། འོན་ཀྱང་ད་ལྟ་ཁ་ཅིག་ཁྱི་ཆུང་དང་ཨ་ལིང་གྲགས་པ་
ལྟ་བུས་རེག་ཅིང་བསྐུལ་བ་ལ་མི་འཛེམ་པར་སྣང་ཡང་མི་འཐད་པར་གོའོ། །བྱིན་ལེན་བྱས་པའི་སྨན་བཞི་བོ་
སྤྱིར་བྱིན་ལེན་མ་བཤིགས་པར་རང་རང་གི་དུས་ཀྱི་མཐའ་འདས་ན་གསོག་འཇོག་ཏུ་འགྱུར་ཞིང་། འོན་ཀྱང་
རྫུན་ཚོད་དུ་རུང་བ་ལྟ་བུ་སྔ་དྲོ་ཟ་བའི་ཆེད་ཙམ་དུ་བྱིན་ལེན་བྱས་པ་ཡིན་ན་གུང་ཡོལ་ནའང་གསོག་འཇོག་ཏུ་
འགྱུར་རོ། ། དགོངས་གཅོད་རབ་བྱུང་རྣམས་ཀྱིས་སྨན་ཕྱི་མ་གསུམ་ལ་ཕྱི་དྲོ་ལོངས་སྤྱོད་ན་རུང་ཆུ་འདེབས་
དགོས་ཤིང་། དེ་ཡང་སྤྱིར་བསྙེན་རྫོགས་མིན་པས་འདེབས་པ་དམིགས་བསལ་བསྙེན་པར་རྫོགས་པས་ཀྱང་རུང་
བར་བཤད་དོ། ། སྨན་ཕྱི་མ་གསུམ་བྱིན་གྱིས་བརླབ་མ་བརླབས་ཀྱི་དབང་གིས་ལྟུང་བ་བསྐྱེད་ཚུལ་མང་ཡང་མ་
བྲིས་སོ། །
གསུམ་པ་ལས་ཀྱི་གཞི་ལ་རྒྱས་པར་བཤད་ན་མང་ཡང་། གྲངས་ཙམ་བསྟན་པ་ནི་དགེ་སློང་གི་བྱ་བའི་
ལས་དེ་ལ་བརྒྱ་རྩ་གཅིག་ཡོད་དེ། གསོལ་བ་འབའ་ཞིག་གི་ལས་ཉེར་བཞི། གསོལ་བ་དང་གཉིས་ཀྱི་ལས་ཞེ་
བདུན། གསོལ་བཞིའི་ལས་སུམ་ཅུ་ཡོད་པའི་ཕྱིར་ཏེ། ཀརྨ་ ཤ་ཏམ་ལས། གསང་དང་ནང་དུ་དྲི་ཕྱིར་
དང་། །གསོ་སྦྱོང་དེ་ལ་ལྟུང་བཅས་དང་། ། དེ་ལ་དགེ་འདུན་ཡིད་གཉིས་དང་། ། རྩོད་དང་ངེས་ཉིད་མ་ཡིན་
དང་། ། དེ་ཡི་དོན་དུ་ལྔ་བོ་དག ། ཐམས་ཅད་དགག་དབྱེར་གཏོགས་པ་ཡིན། །དབྱར་གནས་ཁས་བླངས་
ཉིད་དང་ནི། ། ཤི་བའི་རྫས་དང་ནོར་འདྲ་དང་། ། ཆོས་གོས་སྲ་བརྐྱང་གཏང་བ་དང་། ། ཆོས་གོས་སྦྱིན་པར་
བྱ་བ་དང་། ། གནས་ངན་ལེན་པའི་བརྗོད་པ་དང་། ། གྲངས་སུ་བཞུགས་པ་བཞི་དག་དང་། ། ཁྱིམ་གྱི་སྡོམ་
དང་དེ་གཞིག་དང་། ། ལྷུང་བཟེད་ཁ་སྦུབ་བྱ་བ་དང་། ། དེ་ཉིད་བཟློག་པར་བྱ་བ་དག ། གསོལ་བ་འབའ་
ཞིག་ལས་ཡིན་ནོ། ། ཞེས་པ་དང་། གནས་དང་མཚམས་ནི་གཉིས་པོ་དང་། ། མི་འབྲལ་མྱོས་དང་དགག་དབྱེ་
དང༌། ། གནས་མལ་སྟོབ་པར་བྱེད་པ་དང་། ། རུང་བའི་ས་གཞི་རྐོ་བ་དང་
། ། སྲ་བརྐྱང་དང་ནི་དེ་འདིངས་
དང་། ། སྤོངས་དང་ལག་གི་བླ་དང་ནི། ། གནས་ཁང་བརྐོ་བ་ལ་སོགས་དང་། ། གཟུ་དང་བསལ་དང་སྤེད་པ་
དང་། ། ཚུལ་ཤིང་འབྲིམ་པར་བྱེད་པ་དང་། ། ཁང་བ་ཁང་ཆེན་བསྟབ་པ་དང་། ། གླེང་དང་འབྲལ་བར་མི་
འགྱུར་དང་། ། སྟན་དང་ལྷུང་བཟེད་འབྲིམ་པ་དང་། ། མ་དད་གོ་བར་བྱ་བ་དང་། ། སྟོན་པ་དང་ནི་ནགས་
ཤུལ་དང་། ། ཕྱག་མི་བྱ་དང་མང་ཕྱིར་དང་། ། མཁར་བ་དྲ་བའི་ཕྱིར་དང་ནི། ། རྙེད་པ་གཅིག་ཏུ་བྱ་ཕྱིར་
དང་། ། བསླབ་པ་སྦྱིན་དང་ཉེར་གནས་དང༌། ། བུ་དང་ཉེ་དུ་ཕྱིར་འགྲོ་བ། ། གསོལ་དང་གཉིས་ཀྱི་ལས་ཡིན་
333



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནོ། ། ཞེས་པ་དང་། བསྙེན་པར་རྫོགས་པར་བྱ་བ་དང་། ། མུ་སྟེགས་གནས་དང་མཚམས་དགྲོལ་དང་། །
མཐུན་སྦྱིན་གསོ་སྦྱོང་བདུན་པོ་དང་། ། བརྒྱད་དང་དྲན་དང་མ་མྱོས་དང་། ། དེ་ཉིད་ཚལ་དུ་གཞུག་པ་
དང་། ། བསྒོ་བར་བྱ་བ་རྣམས་དང་ནི། ། ཉམས་པ་སྦྱིན་པར་བྱ་བ་དག ། གསོལ་དང་བཞི་ཡི་ལས་ཡིན་
ནོ། ། ཞེས་གསུངས་པ་ལྟར་རོ། ། དེ་ལ་གསོལ་བ་འབའ་ཞིག་པ་ནི་གསོལ་བ་ཙམ་ཏེ་བརྗོད་པ་མེད་ལ་གསོལ་བ་
དང་གཉིས་ཀྱི་ལས་ནི་གསོལ་བ་གཅིག་དང་བརྗོད་པ་ཡང་གཅིག་ཙམ་ཡིན་ཞིང་། གསོལ་བཞིའི་ལས་ནི་གསོལ་
གཅིག་དང་བརྗོད་པ་གསུམ་དུ་ངེས་སོ། །བསྙེན་པར་རྫོགས་པ་ལ་སྔོན་ཆོག་དང་ད་ལྟར་གྱི་ཆོ་ག་གང་གི་དབང་
དུ་བྱས་ཀྱང་དངོས་གཞིའི་ཆོ་ག་ནི་གསོལ་བཞིའི་ལས་ཁོ་ནའོ། ། ལས་དེ་རྣམས་བསྡུ་ན་གང་ཟག་མ་ཡིན་པ་ལ་བྱ་
བ་དང་། གང་ཟག་ལ་བྱ་བའི་ལས་གཉིས་སུ་འདུ་བ་ལས། དང་པོ་ནི། མཚམས་གཅད་དགྲོལ་སོགས་དང་།
གཉིས་པ་ལ་ཁྱིམ་པ་དང་རབ་བྱུང་ལ་བྱ་བ་གཉིས་ལས། ། དང་པོ་ནི། ལྷུང་བཟེད་ཁ་སྦུབ་སོགས་དང་བསྙེན་
གནས་དང་དགེ་བསྙེན་གྱི་སྡོམ་པ་སྟེར་པ་ལྟ་བུའོ། ། གཉིས་པ་རབ་བྱུང་ལ་བསྙེན་པར་རྫོགས་མ་རྫོགས་གཉིས་
ལས། མ་རྫོགས་པ་ལ་བསྙེན་པར་རྫོགས་པ་སོགས་དང་། རྫོགས་པ་ལ་སྦྱིན་པའི་ལས་དང་བསྐོ་བའི་ལས་དང་མི་
མཐུན་པའི་ལས་གསུམ་ལས་དང་པོ་ནི། ཁང་བ་དང་ཁང་ཆེན་གྱི་གནང་པ་སྦྱིན་པ་སོགས་དང་། གཉིས་པ་ནི་
གསང་སྟོན་བསྐོ་བ་སོགས་དང་། གསུམ་པ་ནི་གནས་ནས་དབྱུང་བ་སོགས་ཆེད་ལས་དང་དེ་དང་ཕྱོགས་མཐུན་
རྣམས་སོ། ། གཞན་ཡང་ཆོས་གོས་སོགས་བྱིན་གྱིས་བརླབ་པ་སོགས་སྔགས་ཚིགས་ཙམ་གྱི་སྒོ་ནས་བྱ་བའི་ལས་
ཀྱང་མང་། གསོ་སྦྱོང་སོགས་གསུམ་ནི་བསླབ་པ་ཡོངས་སུ་སྦྱོང་བ་ལས་སྡོམ་པ་ཐོབ་པ་མི་ཉམས་པར་སྲུང་བ་དང་
དག་པར་བྱེད་པའི་ཐབས་ཡིན་ལ། གཞན་སྡོམ་པ་མ་ཐོབ་པ་ཐོབ་པར་བྱེད་པའི་ཐབས་རབ་བྱུང་གི་གཞི་ནི་
འདུལ་བའི་གཞི་སྟོད་ནས་འབྱུང་བ་ལྟར་རབ་བྱུང་ནས་བསྙེན་པར་རྫོགས་པའི་སྐོར་ཏེ་ཆོ་ག་ནི་གཞན་ནས་འབྱུང་
བ་བཞིན་ནོ། ། ཉམས་ན་ཕྱིར་བཅོས་པའི་གཞི་ནི་ལྟུང་བ་ཕྱིར་བཅོས་དང་རྩོད་པ་ཕྱིར་བཅོས་ཀྱི་སྐོར་ཏེ་ལས་
བརྒྱ་རྩ་གཅིག་གི་ནང་དུ་འདུས་ཤིང་། འདུལ་བའི་གཞི་སྨད་དང་ལས་ཆོག་འགའ་ཞིག་ནས་འབྱུང་བ་ལྟར་
རོ། ། སྨྲས་པ། སོ་ཐར་གཞུང་དོན་རགས་རིམ་ཙམ། ། མི་ཤེས་འདུལ་བ་འཛིན་པ་འམ། ། གནས་བརྟན་
བསྙེན་པར་རྫོགས་པ་ཞེས། ། བརྗོད་ཀྱང་དེ་ཡི་གཟུགས་བརྙན་ཙམ། ། འོན་ཀྱང་འདུལ་གཞུང་རྒྱ་མཚོ་ཡི། །
ཕ་རོལ་ལེགས་སྦྱངས་རྣམ་དཔྱོད་ལྡན། ། བཤེས་གཉེན་མཁས་པའི་དེད་དཔོན་ཀྱང་། ། བགྲོད་པར་དཀའ་ན་
གཞན་ལྟ་ཅི། ། གང་དག་ལྟོ་དང་གོས་ཙམ་ཞིག ། དོན་གཉེར་མ་ཡིན་ལེགས་བཤད་ཀྱི། ། བདུད་རྩི་འཐུང་
བར་འདོད་པ་ལ། ། ཕན་པའི་ཆེད་དུ་འདི་ལྟར་འབད། ། དེ་ལས་རྣམ་དཀར་ཀུན་དའི་གཉེན། ། གང་ཞིག་
334



༄༅། ། བསྒྲུབ་པའི་བསླབ་བྱའི་གཞི་གསུམ་གྱི་རྣམ་གཞག་མདོར་བསྡུས་བློ་གསལ་འཇུག་སྒོ། །
ཐོབ་དེས་རང་བཞན་གྱི། ། ཡིད་མུན་སྡུག་པོ་རབ་བཅོམ་ནས། ། རྣམ་གྲོལ་ལམ་ཡངས་གསལ་གྱུར་ཅིག །
ཅེས་པ་འདི་ནི། ཅོ་ནེའི་སློབ་དཔོན་པ་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས། འདུལ་བའི་གཞུང་
ཆེ་བ་ལ་ཐོས་བསམ་བྱེད་མི་ནུས་པའི་དོན་གཉེར་ཅན་འགའ་ཞིག་ལ་ཕན་པའི་ཆེད་དུ་དད་པས་སྦྱར་བའོ། །
མངྒ་ལཾ། ། ། ། དགེ་ཚུལ་རྣམས་ཀྱིས་གསོ་སྦྱོང་བྱ་བ་ནི། ། དགེ་སློང་འོས་པ་ལ། ཕྱག་གསུམ་བཙལ་ནས།
གསོ་སྦྱོང་ལ་ཐུགས་གཏད་པར་ཞུ། ཞེས་དགེ་སློང་རེ་རེའི་མདུན་དུ་གསུམ་གསུམ་མན་ཆད་འདུག་སྟེ། གནས་
བརྟན་སོགས་དགོངས་ སུ་ གསོལ། ། དེང་དགེ་འདུན་གྱི་གསོ་སྦྱོང་བཅུ་བཞི་བ་འམ་བཙོ་ལྔ་བ་ལགས་ ཏེ།
བདག་དགེ་ཚུལ་མིང་འདི་ཞེས་བགྱི་བའི་ཡང་གསོ་སྦྱོང་བཅུ་བཞི་འམ་བཙོ་ལྔ་བ་ལགས་ན། བདག་དགེ་ཚུལ་
མིང་འདི་ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་བདག་མཆིའོ། ། བདག་ཡོངས་སུ་དག་
པར་གནས་བརྟན་གྱིས་གཟུང་དུ་གསོལ། ཞེས་ལན་གསུམ་བརྗོད་པའི་རྗེས་སུ། དགེ་སློང་གིས་ཐབས་ཡིན་
ནོ། ། དགེ་ཚུལ་རྣམས་ཀྱིས་ལེགས་སོ། ། ཞེས་བརྗོད་པར་བྱ་སྟེ། དགེ་ཚུལ་གྱི་གསོ་སྦྱོང་ངོ་། ། ཤུ་བོ། །
335



༄༅། ། ཉམས་ལེན་སྤྱི་ལ་ཉེ་བར་མཁོ་བའི་དོགས་དཔྱོད་སོམ་
ཉི་སེལ་བྱེད་ཅེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ཐུབ་དབང་རྒྱལ་ཚབ་དམ་པ་འཇམ་པའི་དབྱངས། །འཛམ་གླིང་རྒྱན་དྲུག་
རྒྱལ་བ་གཉིས་པ་སོགས། ། དངོས་བརྒྱུད་བླ་མ་རྣམས་ལ་ཕྱག་འཚལ་ནས། ། ཐར་འདོད་ཉམས་ལེན་ཉེར་མཁོ་
ཅུང་ཟད་བྲི། ། དེ་ཡང་བྱང་ཆུབ་ལམ་རིམ་སོགས། ། མཁས་པའི་གཞུང་ནས་འབྱུང་བ་ལས། ། ལྷག་པ་སྒེར་
དུ་སུ་ཞིག་གིས། ། འཆད་པར་མི་ནུས་འོས་མིན་ཀྱང་། ། དད་ལྡན་ནན་ཏན་དབྱུ་གུ་ཡིས། ། བསྐུལ་ལས་བློ་
གྲོས་རྔ་ཆེན་ངོས། ། ཉེར་མཁོའི་གཏམ་གྱི་སྒྲ་བརྙན་ནི། ། རང་དགར་འདོད་པ་ཙམ་ཞིག་བསྒྲག། རྒྱལ་བ་
ཉིད་ཀྱིས་སེམས་ཅན་རྣམས། ༑ མོས་པ་ཐ་དད་སྣ་ཚོགས་པ། ། གཟིགས་ནས་ཐེག་པ་རྣམས་གསུམ་དང་། །
ཐེག་པ་སྣ་ཚོགས་དག་ཀྱང་བསྟན། ། དེ་ཕྱིར་བློ་ལ་བལྟོས་པས་ན། ། ཉམས་སུ་ལེན་ཚུལ་མཐའ་གཅིག་ཏུ། །
འདི་ནི་འདི་ལྟར་ངེས་སོ་ཞེས། ། གཅིག་ཉིད་ཁོ་ནར་བཞག་པར་དཀའ། ། དེ་ཡང་མདོ་སྔགས་སོ་སོ་དང་། །
ཟུང་འབྲེལ་ཉམས་སུ་ལེན་པ་དང་། ། སྔགས་ལའང་གསང་བདེ་འཇིགས་གསུམ་སོགས། ། རེ་རེ་འམ་གསུམ་ཀ་
ཉམས་ལེན་གྱིས། ། མཚོན་ཏེ་རྣམ་པ་དུ་མ་སྲིད། ། འོན་ཀྱང་མཆོག་དམན་བར་མའི་རིམ། ། གང་ཡིན་
བསྟན་པ་སྤྱི་ལུགས་དང་
། ། མཐུན་པར་གོ་རིམ་བཞིན་འཇུག་ན། ། ཐོག་མར་བསྟན་པའི་འཇུག་སྒོ་ཆེ། །
ཀོན་མཆོག་གསུམ་ལ་སྐྱབས་འགྲོ་བའི། ། སྐྱབས་འགྲོ་ཉིན་ནས་འཇུག་པར་རིགས། ། གནས་སྐབས་མི་
མཐུན་ཕྱོགས་ཙམ་ལས། ། རང་ཉིད་སྐྱོབ་པའི་ཆེད་དུ་ནི། ། སྐྱབས་སུ་འགྲོ་བ་མ་ཡིན་གྱི ། ངན་སོང་
འཇིགས་ལས་སྐྱོབ་པའི་ཆེད། ། སྐྱབས་སུ་འགྲོ་བ་ཉིད་ལ་འབད། ། ངན་སོང་སྡུག་བསྔལ་མ་དྲན་ན། ། དེ་
ལས་ཐར་འདོད་མི་འབྱུང་བས། ། དེ་ཡི་སྡུག་བསྔལ་ཤེས་ནས་ནི། རྒྱུ་སྟོང་བསམ་པ་གནད་དུ་ཆེ། ། དེ་ཡང་
དམྱལ་བ་ཡི་དྭགས་དང་། ། དུད་འགྲོའི་སྡུག་བསྔལ་ཇི་འདྲ་བ། ། ཡིན་ཚུལ་མདོ་རྒྱུད་བསྟན་བཅོས་ལས། །
བཤད་ལྟར་ངེས་ན་ཁྱད་པར་ཚེ། ། ལས་ཉོན་དབང་གིས་བདེ་འགྲོ་དང་། ། ངན་འགྲོ་གང་དུ་སྐྱེས་གྱུར་
ཀྱང་། ། འདུ་བྱེད་སྡུག་བསྔལ་གྱིས་བཅིངས་པས། །འཁོར་བ་ཉིད་དུ་སྐྱེས་པ་ལས། ། མ་འདས་དེ་ཕྱིར་
336



༄༅། ། ཉམས་ལེན་སྤྱི་ལ་ཉེ་བར་མཁོ་བའི་དོགས་དཔྱོད་སོམ་ཉི་སེལ་བྱེད། །
འཁོར་བ་ནི། ། མཆོག་དམན་གང་ཡང་དོན་མི་གཉེར། ། དེ་ཚེ་གང་དུ་འཁོར་བ་དང་། ། གང་གིས་འཁོར་
དང་གང་ཞིག་འཁོར། ། ཇི་ལྟར་འཁོར་སོགས་ཕྱེད་དགོས་ཏེ། ། ཐམས་ཅད་གཅིག་ཏུ་འཁྲུལ་མི་བྱ། ། སྐྱེ་རྒ་
ན་འཆིས་བསྡུས་པ་ཡི། ། འཁོར་བ་སྤྱི་ལས་ཐར་འདོད་བློ། ། ཆེད་དུ་འབད་ནས་བསྐྱེད་བྱ་སྟེ། ། བྱེ་བྲག་ངན་
འགྲོ་ཙམ་ཉིད་ལས། ། ཐར་འདོད་སྐྱེས་ཀྱང་ངེས་འབྱུང་མིན། ། གང་ལ་འཁོར་བ་སྤྱི་ཉིད་ལས། ། ཐར་
འདོད་ཤུགས་དྲག་ཡོད་གྱུར་ན། ། དེ་ལ་ཐར་བ་དོན་གཉེར་བློ། ། ངེས་པར་ཡོད་ཀྱི་གཞན་དུ་ན། ། ཐར་བ་
དོན་དུ་གཉེར་རོ་ཞེས། ། བརྗོད་ཀྱང་མཚན་ཉིད་ཚང་བ་མིན། ། དེས་ན་ལྷ་མའི་གོ་འཕང་ཙམ། ། དོན་དུ་
གཉེར་བ་མི་རུང་ཡང་། ། སངས་རྒྱས་མ་ཐོབ་པར་དུ་ནི། ། དམ་ཆོས་སྒྲུབ་པའི་རྟེན་བཟང་པོ། ། ཐོབ་ཕྱིར་
དགེ་སྒྲུབ་སྨོན་ལམ་སོགས། ། བྱེད་ལ་འགལ་བ་ཅི་ཡང་མེད། ། དེ་ཡང་ཐར་བ་དོན་གཉེར་བའི། ། ཞར་བྱུང་
ཙམ་དུ་བྱེད་པ་སྟེ། ། དཔེར་ན་སྐོམ་པས་གདུངས་པའི་མིས། ། དོན་གཉེར་གཙོ་བོ་བཏུང་བ་སྟེ། ། དེ་ཡི་ཆེད་
དུ་སྣོད་ཉིད་ཀྱང་། ། ཞར་ལ་དོན་དུ་གཉེར་བ་བཞིན། ། ཟས་གོས་དོན་དུ་གཉེར་བ་ཙམ། ། འཁོར་བ་དོན་དུ་
གཉེར་མིན་ཏེ། ། དགྲ་བཅོམ་དག་ལའང་ཟས་གོས་སོགས། ། དོན་དུ་གཉེར་བ་ཡོད་པ་བཞིན། ། དེ་ནི་
གནས་སྐབས་ལུས་འཚོ་དང་། ། ཚ་གྲང་ངོ་ཚའི་གནས་སོགས་ལས། ། སྐྱོབ་པའི་ཆེད་དུ་དགོས་པས་ན། །
སྤང་དུ་རུང་བའང་མ་ཡིན་ནོ། ༈ དེ་ཕྱིར་འཁོར་བའི་ཕུན་ཚོགས་དག ། དོན་དུ་མི་གཉེར་གསུངས་གྱུར་
ཀྱང་། ། སྲིད་པར་བཅས་པ་ཡིན་མིན་སོགས། ། ཞིབ་ཆ་ཡོད་པས་འཁྲུལ་མི་བྱ། ། སྟོན་པ་དགྲ་བཅོམ་འཁོར་
དང་བཅས། ། གྲོང་དུ་བསོད་སྙོསམ་ལ་ཞུགས་ཏེ། ། བསོད་སྙོམས་དངོས་པོ་གཞན་ཕུལ་སོགས། ། བཞེས་པ་
ཡོད་ཕྱིར་ཟང་ཟིང་དངོས། ། བླངས་ཙམ་དེ་ཉིད་དོན་གཉེར་མིན། ། བསོད་ནམས་སྟོབས་ལྡན་བསགས་
མཛད་པའི། ། སྐྱེས་ཆེན་ཟང་ཟིང་འབྱོར་མེད་པ། ། སྲིད་ཀྱང་དེ་ཉིད་མ་བཟུང་བ། ། ཡིན་གྱི་དབུལ་བའི་
ལས་ཀྱིས་མིན། ། ཟང་ཟིང་དངོས་པོ་མེད་པ་དང་། ། དོན་དུ་མི་གཉེར་གང་ཟག་ཀུན། ། ལེགས་པའི་ངེས་པ་
ཡོད་མིན་ཏེ། ། ཡི་དྭགས་དུད་འགྲོ་ཆེ་ཕྲ་བཞིན། ། བསོད་ནམས་མཐུ་ལས་བྱུང་བ་ཡི། ། འབྱོར་ལྡན་གཏོང་
ཕོད་རབ་བྱུང་ཡང་། ། སྐྱོན་མིན་རྒྱལ་དབང་པཎ་ཆེན་བཞིན། ། འོན་ཀྱང་ཐར་འདོད་སྐྱེས་བུ་ནི། འདོད་
ཆུང་ཆོག་ཤེས་ཆེ་ལེགས་ཏེ། ། འཚོལ་གཡེང་བྱ་བྱེད་མང་བ་ནི། ། དགེ་སྦྱོང་བར་ཆད་བྱེད་པའི་རྒྱུ། ། བདེ་
འགྲོ་ངན་འགྲོས་བསྡུས་པ་ཡི། ། འཁོར་བ་སྤྱི་ལས་ཐར་འདོད་བློ། ། སྐྱེས་ཙམ་ཉིད་ནས་ཐར་འདོད་ཀྱི། །
སྐྱེས་བུ་ཡིན་མོད་དེ་ཙམ་གྱིས། ། མི་ཆོག་རྫོགས་པའི་སངས་རྒྱས་རྒྱུ། ། བྱང་ཆུབ་མཆོག་ཏུ་སེམས་བསྐྱེད་
བྱ། ། སྙིང་རྗེ་ཆེན་པོ་མེད་པར་ནི། །བྱང་ཆུབ་སེམས་ཉིད་མི་སྐྱེ་བས། ། སྡུག་བསྔལ་ཅན་གྱི་སེམས་ཅན་
337



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམས། ། སྡུག་བསྔལ་ལས་ནི་ཐར་འདོད་དང་། ། སྐྱོབ་པར་འདོད་པའི་སྙིང་རྗེ་བསྐྱེད། ། སེམས་ཅན་སྡུག་
བསྔལ་རྣམ་གསུམ་ལས། ། སྐྱོབ་འདོད་སྙིང་རྗེ་ཁྱབ་ཆེ་ཡང་། ། ལྷག་པར་ཚོར་བ་སྡུག་བསྔལ་གྱིས། ། གཟིར་
བའི་སྡུག་བསྔལ་རྒྱུ་དང་བཅས། ། རང་གི་ཐོག་ཏུ་ལེན་པ་ནི། ། ཕན་ཡོན་ཆེ་བར་བཤད་པས་ན། ། དེ་ཉིད་
ཡང་ཡང་གོམས་པར་བྱ། ། སེམས་ཅན་ཐམས་ཅད་སྡུག་བསྔལ་དང་། ། མ་འདྲེས་བདེ་ལ་འགོད་འདོད་
པའི། །བྱམས་པའི་དམིགས་རྣམ་རྒྱ་ཆེ་ཡང་། ། ལྷག་པར་བླ་མེད་བདེ་བ་ལ། ། འགོག་འདོད་སེམས་པ་
མཆོག་གསུངས་ཏེ། ། ལྷག་བསམ་ཉིད་ཀྱང་དེ་རུ་འདུས། ། སེམས་ཅན་ཐམས་ཅད་རྫོགས་བྱང་ལ། ། འགོད་
ཕྱིར་རང་ཉིད་རྫོགས་བྱང་ཆུབ། ། ཐོབ་འདོད་དོན་གཉེར་ཁྱད་པར་ཅན། ། སྐྱེས་ཚེ་བྱང་ཆུབ་སེམས་ཉིད་
སྐྱེས། ། སེམས་ཅན་ཐམས་ཅད་སྡུག་བསྔལ་ལས། ། སྐྱོབ་འདོད་བཅོས་མིན་མ་སྐྱེས་པར། ། རྫོགས་བྱང་ཐོག་
འདོད་དོན་གཉེར་བ། ། སྐྱེ་བ་སྲིད་མོད་སེམས་དེ་ནི། ། རང་དོན་ཡིད་བྱེད་ཁོ་ནའི་དབང་། ། སོང་ཕྱིར་
སེམས་བསྐྱེད་ལྟ་ཞོག་གི། རྫོགས་བྱང་དོན་གཉེར་ཚད་ལྡན་མིན། ། དེ་ཕྱིར་སེམས་ཅན་དོན་གྱི་ཕྱིར། །
རྫོགས་བྱང་དོན་དུ་གཉེར་བར་བྱ། ། བདག་མེད་རྟོགས་པའི་ལྟ་བ་ནི། ། ཡང་དག་རྙེད་པ་ཙམ་ཞིག་ནི། །
ཐོར་བའི་རྒྱུ་རུ་འགྲོ་གསུངས་ཕྱིར། ། ལྟ་བ་དེ་ནི་བཙལ་བྱ་སྟེ། ། དེ་ཡང་ཕྲ་རགས་ཀུན་དང་ནི། ། ཁྱད་པར་
རང་བཞིན་སྟོང་བ་ལ། ། བྱ་བྱེད་ཐམས་ཅད་ཅེས་འཐད་པའི། ། ལུགས་མཆོག་ཐལ་འགྱུར་ལྟ་བའི་ཚུལ། །
རྗེ་ཡི་ལུགས་བཞིན་དབུ་མ་ལྟར། ། རིགས་པའི་རྣམ་གྲངས་མཐའ་ཡས་སམ། ། མདོར་བསྡུས་ཡིན་ཡང་རྣམ་
དག་གི །ཕྱོགས་སུ་འགྲོ་བ་ཞིག་བཙལ་བྱ། ། དེ་ཉིད་ཞི་གནས་དང་འབྲེལ་བར། །སྐྱོང་རྒྱུ་བྱུང་ན་རབ་ཡིན་
མོད། ། ཚུལ་དེ་དཀའ་བས་ངེས་པ་ལྟར། ། ཅི་ནུས་འཇོག་ཅིང་དཔྱད་སྒོམ་བྱ། ། དེ་ལྟར་དཔྱད་ཅིང་
བསྒོམས་བྱས་ན། ། སྐད་ཅིག་རེ་རེ་བཞིན་དུ་ཡང་། ། ཐར་བའི་བག་ཆགས་འཇོག་མོད་ཀྱི། ། བླ་མེད་བྱང་
ཆུབ་རྒྱུ་ཉིད་དུ། །འགྲོ་བར་སངས་རྒྱས་དོན་གཉེར་དང་། ། བསྔོ་བ་ཁྱད་པར་ཅན་གཉིས་ཀྱིས། །ཟིན་པ་ལ་
ལྟོས་དེ་ལ་འབད། ། དེ་ནས་ཕྱིན་དྲུག་བསླབ་གསུམ་ལ། ། འཇུག་ཕྱིར་བྱང་སྡོམ་བཟུང་བྱས་ཏེ། ། སྦྱིན་
སོགས་སྤྱོད་པ་དག་ལ་བསླབ། ། སྦྱིན་པ་དངོས་སུ་གཏོང་བ་འམ། ། ཡང་ན་མདོ་དང་ལམ་རིམ་ནས། །
གསུངས་བཞིན་རང་གི་ལུས་ལོངས་སྤྱོད། ། དགེ་ཀུན་གཞན་ལ་གཏོང་བ་ཡི། ། འཕེན་པ་ཡང་ཡང་དྲན་པར་
བྱ། ། སོ་ཐར་བྱང་སེམས་གསང་སྔགས་ཀྱི། ། སྡོམ་གསུམ་སྲུང་བ་ཚུལ་ཁྲིམས་ཏེ། ། བཟོད་པའི་དབྱེ་བ་སྤྱི་
དང་ནི། ། ཁྱད་པར་ཆོས་ལ་ངེས་སེམས་ཀྱི། ། བཟོད་ལ་འཇུག་བྱ་ཆོས་ཀྱི་ཕྱིར། ། དཀའ་བ་དང་བླངས་
བཟོད་ལ་འབད། ། ཆོས་ཕྱིར་བརྩོན་འགྲུས་ལ་འཇུག་ཅིང་། །དགེ་བའི་དམིགས་པ་གང་ཡིན་པ། ། སྐབས་
338



༄༅། ། ཉམས་ལེན་སྤྱི་ལ་ཉེ་བར་མཁོ་བའི་དོགས་དཔྱོད་སོམ་ཉི་སེལ་བྱེད། །
སུ་བབ་ལ་ཡུན་རིང་ཐུབ། ། བློ་དང་འཚམས་པ་ཉིད་དུ་བཞག ། དེ་དག་ལ་ནི་ཚུལ་བཞིན་དུ། ། དཔྱོད་པའི་
ཤེས་རབ་རྒྱས་བྱ་ཞིང་། ། ཁྱད་པར་ཡང་དག་དོན་ཉིད་ལ། ། རང་གི་བློ་དང་བསྟུན་ནས་དཔྱོད། ། དམ་པ་
གསུམ་པོ་གང་རུང་ལ། ། གནས་ཚེ་ཚུལ་ཁྲིམས་བསླབ་པ་འབྱུང་ཞིང་། ། དེ་ལ་བརྟེན་ནས་ཞི་གནས་སམ། །
དེ་དང་རྗེས་མཐུན་ཡང་དག་དོན། ། ཅི་ལྟར་རིགས་པར་མཉམ་བཞག་བྱ། ། ལྷག་མཐོང་དངོས་སམ་རྗེས་
མཐུན་པའི། ། བདག་མེད་ཕྲ་རགས་རྟོགས་པ་ཡི། ། ལྟ་བ་ཅི་རིགས་བཙལ་བྱས་ཏེ། ། ཤེས་རབ་བསླབ་ལ་
འཇུག་པར་བྱ། ། དེ་ལྟར་ཕར་ཕྱིན་ཐོག་པ་ལ། ། རང་གི་བློ་དང་འཚམ་པར་ནི། ། བསླབས་དེས་རྡོ་རྗེ་ཐེག་
པའི་ལམ། ། མཆོག་ཏུ་མཐོང་ནས་འཇུག་པར་བྱ། ། རྗེ་ཡི་རྟོགས་པ་བརྗོད་པ་ལས། ། མཁས་གང་སངས་
རྒྱས་ཉིད་ལས་ཀྱང་། ། དཀོན་པའི་རྡོ་རྗེ་ཐེག་པ་ལ། ། རང་དགར་མཐོང་ནས་མི་འཇུག་པ། ། དེ་ནི་བླུན་པོ་
ཉིད་དུ་བཤད། ། རྗེ་ཡི་གསུང་འབུམ་ཐོར་བུའི་མཇུག ། འཇམ་དབྱངས་གསུང་གི་མན་ངག་མཆོག། བཀོད་
པར་རིགས་ལམ་ལ་ཞེན་ཏེ། ། གསང་སྔགས་ལམ་འདིར་མི་འཇུག་པ། ། གང་དེ་སངས་རྒྱས་མྱུར་ཐོབ་
པའི། ། སྐལ་ཆད་ཅན་དུ་བཤད་པར་མཐོང་། ། གལ་ཏེ་གསང་སྔགས་ལ་ཞུགས་ནས། ། དམ་ཚིག་སྡོམ་པ་
བསྲུང་དཀའ་ཞིང་། ། དམ་ཚིག་ཉམས་ན་ངན་འགྲོ་རུ། ། སྐྱེ་བའི་ཉེས་པར་འགྱུར་གསུངས་དང༌། ། ཁྱད་
པར་སྔགས་ལ་འཇུག་པའི་ཚེ།ཕར་ཕྱིན་ཐེག་པའི་ལམ་གྱིས་ནི། ། རྒྱུད་སྨིན་བྱས་པ་དགོས་སོ་ཞེས། ། གསུངས་
ཕྱིར་དེ་འདྲ་དཀའ་བ་རུ། ། མཐོང་བས་གསང་སྔགས་ཐེག་པ་ལ། ། འཇུག་པར་མི་འདོད་ཁྱད་པར་དུ། །
གསང་བདེ་འཇིགས་སོགས་མངོན་རྟོགས་ཀྱང་
། ། རྣལ་འབྱོར་བྱེད་པར་མི་ནུས་སོ། ། སྙམ་ན་དེ་ནི་ཐོས་ཉུང་
གིས། ། ཕྱོགས་ཙམ་མཐོང་བའི་ལོག་རྟོག་སྟེ། ། འོ་ན་སོ་ཐར་སྡོམ་པ་ཀུན། ། ལེན་ཚེ་ངེས་འབྱུང་དགོས་
གསུངས་པས། ། རབ་བྱུང་གསར་བུ་ཐམས་ཅད་དང་། ། ཁྱིམ་པ་བསྙེན་གནས་བླངས་ཀུན་ལ། ། ངེས་འབྱུང་
སྐྱེས་པ་ཡིན་ནམ་ཅི། ། མིན་ན་སྡོམ་པ་ཇི་ལྟར་སྐྱེ། ། ཡིན་ན་ངེས་འབྱུང་གསུང་རབ་ནས། ། བཤད་བཞིན་
ཀུན་ལ་འབད་མེད་པར། ། སྐྱེ་བར་ཐལ་ཕྱིར་འདོད་པ་མིན། ། གལ་ཏེ་ངེས་འབྱུང་ཕལ་པ་ཙམ། ། སྐྱེ་བར་
འགྱུར་གྱི་ཁྱད་པར་ཅན། ། སྐྱེ་བར་ངེས་པ་མིན་ཞེ་ན། ། འདིར་ཡང་རྒྱུད་སྡེ་ནས་བཤད་ལྟར། །སེམས་
བསྐྱེད་མཚན་ཉིད་རྫོགས་པ་ཞིག། སྐྱེ་བར་ངེས་པ་མ་ཡིན་ཡང་། ། སངས་རྒྱས་དོན་གཉེར་གྱིས་ཟིན་པའི། །
སེམས་བསྐྱེད་ཕལ་པ་ཙམ་ཞིག་ནི། ། སྐྱེ་བ་ཡོད་ཕྱིར་དེས་ཀྱང་འགྲུབ། ། མདོར་ན་སྙིགས་དུས་མདོ་རྒྱུད་
ནས། ། བཤད་བཞིན་ས་ལམ་ཁྱད་པར་ཅན། ། སྐྱེ་བར་དཀའ་ཞིང་དམ་ཚིག་དང་། ། སྡོམ་པ་དེ་ལྟར་བསྲུང་
དཀའ་ཡང་། ། དུས་དང་གནས་སྐབས་ལས་དཔག་པའི། ། སྲུང་སྡོམ་ཡོད་ཕྱིར་ས་ལམ་ཀྱང་། ། དེ་དང་
339



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཐུན་པར་སྐྱེ་བར་མཆིས། །གལ་ཏེ་གསང་སྔགས་ལམ་ཉིད་ནས། ། བཤད་ལྟར་ཚེ་འདིར་ སངས་རྒྱས་
ཉིད། ། མི་འགྲུབ་སྙམ་ན་ཚེ་འདི་ལ། ། སངས་རྒྱས་འགྲུབ་པར་མ་གྱུར་ཀྱང་། ། སྔགས་ཀྱི་ལྷ་ཡི་རྣལ་འབྱོར་
ལ། ། བག་ཆགས་ཁྱད་པར་ཅན་བཞག་པས། ། ལྷག་པའི་ལྷ་ཡིས་ཚེ་རབས་ཀུན། ། རྗེས་འཛིན་བྱིན་རླབས་
རྒྱུད་སྨིན་ཏེ། ། སྐྱེ་བ་བཅུ་དྲུག་དག་ལ་སོགས། ། མྱུར་དུ་འཚང་རྒྱའི་རྟེན་འབྲེལ་ཡོད། ། དམ་ཚིག་ཉམས་ན་
ངན་འགྲོ་རུ། ། སྐྱེ་བར་གསུངས་ཀྱང་བཤམ།ས་སྡོམ་དང་། ། ལྷ་ཡི་རྣལ་འབྱོར་བརླབས་པའི་མཐུས། ། ངན་
འགྲོར་སྐྱེ་བ་འགོག་པ་ཡིན། ། སློབ་དཔོན་རྡོ་རྗེ་འཛིན་པ་ལ། ། སྙིང་ནས་སྨོད་པའི་རྩ་ལྟུང་འདི། ། མ་
གཏོགས་རྩ་ལྟུང་གཞན་བྱུང་ཡང་། ། བཤགས་སྡོམ་རྣལ་འབྱོར་སྟོབས་ཀྱིས་ནི། ། འདགས་བར་སླ་བ་ཉིད་
བཤད་ཅིང་། ། སྤྱིར་ནི་རྩ་ལྟུང་གང་བྱུང་ཡང་། ། དབང་གིས་སྦྱོང་བར་གསུངས་པ་ལགས། ། གསང་སྔགས་
ལམ་འདིར་མ་ཞུགས་པ། ། བདེ་འགྲོར་སྐྱེས་ཀྱང་སྐལ་ངན་དུ། ། གསུངས་ཕྱིར་ལམ་འདིར་ཞུགས་པ་ནི། །
ངན་འགྲོར་སྐྱེས་ཀྱང་སྐལ་ལྡན་ནོ༑ ༑ དཔེར་ན་མདོ་ལས་ཟབ་མོའི་དོན། ། མ་ཐོས་ངན་འགྲོར་བསྐལ་བའི་
བར། །གནས་འགྱུར་ཁ་ཅིག་ཟབ་དོན་ཉིད། ། ཐོས་ན་སྐུར་བ་བཏབ་གྱུར་ཏེ། ། ངག་འགྲོར་སྐྱེས་ཀྱང་མྱུར་
བར་ནི། ། ཐར་ནས་བདེ་འགྲོར་སྐྱེ་བ་དང༌། ། དགྲ་བཅོམ་གོ་འཕང་ཐོབ་བཤད་བཞིན། ། སྔགས་ཀྱི་དམ་
ཚིག་སྡོམ་པ་ཉིད། ། ཉམས་པ་ལྟ་ཅི་སོ་ཐར་གྱི། ། སྡོམ་པ་ཉམས་པར་གྱུར་པ་ཡིས། ། ངན་འགྲོར་སྐྱེ་བར་
བཤད་པ་དང་། ། མི་དགེ་བཅུ་དང་མཚམས་མེད་སོགས། ། ཉེས་པས་ངན་འགྲོར་སྐྱེ་བར་བཤད། ། གལ་ཏེ་
ཉེས་བ་དེ་རེ་རེས། ། ངན་འགྲོར་སྐྱེ་བར་མ་ངེས་ཀྱང་། ། སྐྱེ་བའི་རྒྱུ་ཙམ་ལ་དགོངས་ནས། ། གསུངས་སོ་ཞེ་ན་
འདིར་ཡང་མཚུངས། །སྤྱིར་ནི་མདོ་སྔགས་གཞུང་རྣམས་ལས། ། སྐྱོན་དང་ཡོན་ཏན་གང་ལ་ཡང་། ། འདི་
དང་འདི་ནི་བྱས་པ་ལས། ། ཕན་ཡོན་ཉེས་དམིགས་འདི་དང་འདི། ། འབྱུང་བར་འགྱུར་རོ་ཞེས་གསུངས་
པ། ། དགོངས་གཞི་གང་ལ་དགོངས་གྱུར་པའི། །ཚུལ་དེ་རྟོགས་དཀའ་ཇི་ལྟར་ཡང་། ། ད་ལྟའི་གང་ཟག་
དག་ལ་ནི། ། ཇི་བཞིན་འབྱུང་བའི་ངེས་པ་མེད། ། མདོར་ན་དལ་རྟེན་ཐོབ་དུས་འདིར། རྡོ་རྗེ་ཐེག་པའི་
ལམ་སྤྱི་དང་། ། བླ་མེད་ལམ་དུ་འཇུག་བྱ་ཞིང་། ། གསང་བདེ་འཇིགས་གསུམ་ལ་སོགས་པ། ། གང་ལ་དགའ་
བ་དེ་ལ་འབད། ། འོན་ཀྱང་རྗེ་ཡི་དགོངས་པ་ནི། ། གསང་བདེ་འཇིགས་གསུམ་འབྲེལ་བར་ནི། ། ཉམས་སུ་
ལེན་པ་ཉིད་ཡིན་ཏེ། ། ལྷག་པའི་ལྷ་མཆོག་དུ་མ་ཡིས། ། བྱིན་གྱིས་རློབ་དང་རྗེས་འཛིན་པའི། ། རྟེན་འབྲེལ་
ཡོདཔས་གནད་དུ་ཆེ། ། སངས་རྒྱས་ཀུན་གྱི་གཙོར་གྱུར་པའི། ། ལྷ་མཆོག་འདི་དག་ཐམས་ཅད་ཀྱི། །
མཚན་ཙམ་བཟུང་བས་ངན་འགྲོའི་རྒྱུ། ། སྦྱོང་ན་རྣལ་འབྱོར་བསྒོམས་ ལྟ་ ཅི། ། སྐྱེ་བ་བརྒྱ་ཕྲག་དག་ཏུ་
340



༄༅།
ཉམས་ལེན་སྤྱི་ལ་ཉེ་བར་མཁོ་བའི་དོགས་དཔྱོད་སོམ་ཉི་སེལ་བྱེད། །
ཡང་། ། མིང་ཙམ་ཐོས་པར་དཀའ་གྱུར་ན། ། ཐོས་བསམ་སྒོམ་པས་འཇུག་བྱེད་པ། ། སྐལ་བར་ལྡན་པ་ལྟ་ཅི་
སྨོས། ། དེ་ཕྱིར་དགག་བྱ་དགོས་པ་ནི། ། གཉིས་ལས་དགོས་པ་དོན་གཉེར་བ། ། མཆོག་ཏུ་བཟུང་བྱ་ཕྱོགས་
ཙམ་ཞིག ། རྟོགས་པའི་བློ་ངན་ལམ་མི་འཇུག ། གཞན་དུ་མདོ་དང་རྒྱུད་སྡེ་ལས། ། གསུངས་པ་ཇི་བཞིན་
ལག་ལེན་དུ། ། མི་ཁེལ་མཐོང་ནས་འདོར་བྱེད་ན། ། རབ་བྱུང་བྱེད་པ་ནས་བཟུང་སྟེ། ། ཐམས་ཅད་སྔོན་གྱི་
དུས་ལྟ་བུར། ། མི་འབྱུང་ཀུན་ཀྱང་འདོར་དགོས་པར། ། ཐལ་ཕྱིར་བསྟན་ལའང་འཇུག་དཀའ་བས། ། ཀུན་
ལ་ལོག་ལྟའི་སྐུར་འདེབས་ཀྱིས། ། ཐར་མེད་ངན་སོང་ཅིས་མི་འཕེན། ། མཁས་པས་བསྟེན་ལ་ལུང་རིགས་
ཀྱིས། །བྱི་དོར་དག་ཐེར་བྱེད་པའི་ཚེ། ། དགོས་པའི་དབང་གིས་གསུངས་ལ་ནི། ། དགོངས་པ་ཅན་ཏེ་
བརྟག་བྱའི་གནས། ། དེང་དུས་གསང་སྔགས་བསྟན་པ་དང་། ། དམ་རྫས་སྐུ་གསུང་ཐུགས་ཀྱི་རྟེན། ། ཐམས་
ཅད་ཕྱོགས་མཐར་ཁྱབ་པའི་ཕྱིར། ། གསང་དང་མ་གསང་དབྱེ་བ་ནི། ། མཐའ་གཅིག་ཏུ་ནི་ངེས་པ་རུ། །
སངས་རྒྱས་ཀྱིས་ཀྱང་བསྒྲུབ་མི་ནུས། །དེ་ཕྱིར་དུས་དང་གནས་སྐབས་དང་ ། བསྟན་པའི་ཆོས་ལུགས་ཤེས་
བྱ་སྟེ། ། སྔོན་དང་ད་ལྟ་མ་འོངས་པའི། ། བྱ་བྱེད་གཅིག་ཏུ་འོངས་དགོས་པར། ། འདོད་ལ་འཐད་པ་ག་ལ་
ཡོད། ། ཐུབ་དབང་རྡོ་རྗེ་འཆང་ཉིད་ཀྱིས། ། འདས་དང་ད་ལྟ་མ་འོངས་པའི། ། གདུལ་བྱའི་མཆོག་དམན་
མ་གཟིགས་པར། །གསང་སྔགས་གསུངས་པ་མ་ཡིན་ཞིང་། ། པཎ་གྲུབ་རྣམས་དང་འཇམ་དབྱངས་དང་། །
རྗེས་ཀྱང་མ་འོངས་མ་མཁྱེན་མིན། ། སྔོན་ཚེ་དགྲ་བཅོམ་གྲུབ་ཆེན་སོགས། ། མང་བྱོན་ད་ལྟ་སྲིད་མཐའ་
ཙམ། །གྱུར་འདི་དུས་ཀྱི་དབང་ལས་ཏེ། ། དེས་ན་གཞན་དུ་བསམ་མི་བྱ། །སྤྱིར་ནི་ངན་སོང་ལས་ཐར་
ཕྱིར། ། སྟོབས་བཞིའི་བཤགས་སྡོམ་བྱེད་པ་སྟེ། ། སངས་རྒྱས་བྱང་སེམས་འཕགས་ཚོགས་ཀྱི། ། མཚན་ནས་
གུས་པས་བརྗོད་པ་དང་། ། གཟུངས་སྔགས་ཁྱད་ཅན་རྣམས་འདོན་ཅིང་། ། བདག་མེད་དོན་ལ་དཔྱད་པར་
རིགས། ། འཁོར་བ་ལས་ཀྱང་གྲོལ་བའི་ཐབས། ། དེ་རྣམས་འགྱུར་མོད་ཁྱད་པར་དུ། ། བདག་མེད་རྟོགས་
པའི་ལྟ་བ་ནི། ། གྲོལ་བྱེད་ལམ་མཆོག་དངོས་ཉིད་དུ། ། བཤད་ཕྱིར་ཐར་འདོད་ངེས་འབྱུང་ཀྱང་། ། སྨིན་
བྱེད་ལམ་དུ་འགྱུར་བ་ཡིན། ། མི་རྟག་ལ་སོགས་བཅུ་དྲུག་ནི། ། ཐར་འདོད་ཀུན་གྱིས་བསམ་བྱ་སྟེ། ཉེ་བར་
ལེན་པའི་ཕུང་པོ་ལྔ། ། མི་རྟག་སྡུག་བསྔལ་སྟོང་བ་དང་། ། བདག་མེད་ཉིད་དུ་རབ་བཤད་དེ། ། སྐྱེ་འཇིག་
ཕྱིར་ན་མི་རྟག་དང་། ། སྡུག་བདེན་ཉིད་ཕྱིར་སྡུག་བསྔལ་ལོ། །དོན་གཞན་ཉིད་ཀྱིས་སྟོང་བ་དང་། ། རང་གི་
ངོ་བོ་བདག་མེད་བསམ། །སྲེད་སོགས་ཉོན་མོངས་ཐམས་ཅད་ནི། །སྡུག་བསྔལ་བསྐྱེད་ཕྱིར་རྒྱུ་ཡིན་ལ། །
སྡུག་བསྔལ་རྣམས་འབྱུང་ཀུན་འབྱུང་སྟེ། ། སྡུག་བསྔལ་རབ་སྐྱེ་རབ་སྐྱེ་དང་། ། སྡུག་བསྔལ་རྐྱེན་བྱེད་རྐྱེན་དུ་
341



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྗོད། ། སྡུག་བསྔལ་འགག་ཕྱིར་འགོག་པ་སྟེ། ། དེ་ཉིད་ཞི་ཕྱིར་ཞི་བ་དང༌། ། གྱ་ནོམ་ངེས་འབྱུང་ཞེས་
སུའང་བརྗོད། ། ཐར་བར་བགྲོད་བྱེད་ལམ་ཉིད་དེ། ། ཚུལ་བཞིན་སྒྲུབ་བྱེད་སྒྲུབ་པ་དང་། ། གཉེན་པོ་ཡིན་
ཕྱིར་རིག་པ་སྟེ། ། ངེས་འབྱིན་ཞེས་ཀྱང་རབ་ཏུ་བརྗོད། ། འདུས་བྱས་ཐམས་ཅད་མི་རྟག་ཅིང་། ། ཟག་
བཅས་ཐམས་ཅད་སྡུག་བདེན་ཏེ། ། ཆོས་རྣམས་ཐམས་ཅད་བདག་མེད་དང་། ། མྱ་ངན་འདས་བ་ཞི་བར་
བསམ། ། དེ་ནི་ཆོས་ཀྱི་སྡོམ་ཞེས་བྱ། ། དོན་རིགས་བཀའ་དང་བསྟན་བཅོས་རྣམས། ། ཞལ་འདོན་བྱེད་པ་
མཆོག་ཡིན་མོད། ། ངེས་འབྱུང་བྱམས་པ་སྙིང་རྗེ་དང་། ། བྱང་སེམས་བདག་མེད་ལྟ་བ་དང་། ། བསླབ་
གསུམ་རམ་ གཉིས་ལམ་དག་ལ། ། བསླབ་ལ་བརྩོན་ པ་ཆེས་མཆོག་ སྟེ། ། གཞན་ དུ་ ཆོས་ འདོན་ པ་ རུ་
འགྱུར། ། སངས་རྒྱས་ཉིད་ཀྱིས་ཐར་འདོད་ལ། ། དབེན་གནས་མཆོག་ཏུ་གསུངས་མོད་ཀྱང་། །དེ་ནི་རྣམ་
གཡེང་མི་ཆེ་བར། ། ཉམས་ལེན་འབད་པ་དགོངས་པ་སྟེ། ། གཞན་དུ་རི་དྭགས་དུ་མ་དང་། ། བྱ་བྱིས་འབུ་
སྲིན་མང་པོ་ཡང་། ། དབེན་པར་རི་ཁྲོད་མི་གནས་སམ། ། ཁྱད་པར་བྱང་ཆུབ་སེམས་དཔའ་ལ། ། ནང་གི་
དབེན་པ་མཆོག་ཡིན་ཏེ། ། དེ་ཡང་རང་དོན་ཡིད་བྱེད་དང་། ། བྲལ་ནས་གཞན་དོན་གཙོར་སེམས་པ། །
ནང་གི་དབེན་པ་མཆོག་ཏུ་བཤད། ། རང་དོན་ཁོ་ན་ཡིད་བྱེད་བཞིན། ། དབེན་པར་ལོ་ནི་བྱེ་བ་བརྒྱུར། །
གནས་ཀྱང་བྱང་ཆུབ་སེམས་དཔའ་ཡི། ། དབང་བྱས་དབེན་པར་ལེགས་གནས་མིན། ། དེ་ཡང་སོ་སོ་སྐྱེ་བོ་
ལ། ། རང་གཞན་དོན་གཉིས་འདྲེས་པ་ལས། ། གཞན་དོན་ལ་ན་འབྱུང་དཀའ་ཡང་། ། གཞན་དོན་ཡལ་
བར་དོར་ནས་ནི། ། དགེ་ལ་ཇི་ལྟར་འབད་གྱུར་ཀྱང་། ། བདེ་འགྲོ་ཙམ་མམ་ཉན་རང་གི། ལམ་ལས་འདས་པ་
མ་ཡིན་ནོ། ། དེ་ཕྱིར་རིམ་གྲོ་རྐྱེན་སེལ་སོགས། ། རང་གི་དོན་ལ་གཙོར་དམིགས་པའི། ། དགེ་བ་དག་ཀྱང་
གཞན་དོན་དུ། ། བསྔོ་སྨོན་ཉིད་ཀྱིས་རྒྱས་འདེབས་བྱ། ། རྫོགས་བྱང་དོན་གཉེར་བྲལ་བ་དང་། ། གཞན་
ཕན་བློ་ནི་མེད་གྱུར་ལ། ། ཐེག་ཆེན་ལམ་གྱི་སྣོད་མིན་ན། ། གསང་སྔགས་སྣོད་དུ་འགྱུར་བར་དཀའ། ། ཞེ་
སྡང་རྣམ་ཀུན་སྡིག་ཆེ་ཞིང་། ། འདོད་ཆགས་ལས་ནི་ཆེ་སོགས་གསུམ། ། དེ་ཡང་འདོད་ཆགས་དབང་ཉིད་
ཀྱིས། ། ཕན་གནོད་གཉིས་ཀ་བྱེད་འགྱུར་ཡང་། ། ཀུན་གྱི་མིག་བལྟོས་ལ་གནོད་པའི། ། འདོད་ཆགས་རྣམ་
སྨིན་སྡིག་ཆེ་ལ། ། གཞན་དུ་ངེས་པ་མེད་པར་གསུངས། ། གཏི་མུག་འདོད་སྡང་རྩ་བ་སྟེ། ། དེ་ལས་ཉོན་
མོངས་གཞན་སྐྱེ་འགྱུར། ། ཉོན་མོངས་དབང་གིས་ལས་བསགས་ཏེ། ། ལས་ཀྱི་དབང་གིས་སྐྱེ་བ་འཕེན། ། ཁ་
ཅིག་འཕངས་འབྲས་རྫོགས་པར་བྱེད། ། ལས་ཉོན་དབང་གིས་སྐྱེ་ཞེས་པའི། ། ཉོན་མོངས་གཙོ་བོ་མ་རིག་
པ། ། ལས་ལ་དགེ་སྡིག་གཉིས་ཡོད་ཀྱང་། ། གཉིས་ཀ་འདུ་བྱེད་ལས་སུ་འདུས། ། མ་རིག་དབང་གིས་ལས་
342



༄༅། །ཉམས་ལེན་སྤྱི་ལ་ཉེ་བར་མཁོ་བའི་དོགས་དཔྱོད་སོམ་ཉི་སེལ་བྱེད། །
དགེ་སྡིབ། ། བསགས་ནས་བདེ་འགྲོ་ངན་འགྲོ་རུ། ། འཕེན་ལ་ལས་ཉོན་དབང་གིས་ལེན། ། འཁོར་བར་
འཕེན་པ་ཞེས་ནི་བརྗོད། ། དེ་ལ་འདོད་ཁམས་གཟུགས་ཁམས་དང་། ། གཟུགས་མེད་དག་ཏུ་འཕེན་པའང་
ཡོད། ། སོ་སྐྱེ་བདེ་བ་ཅན་ལ་སོགས། ། དག་པའི་ཞིང་དུ་སྐྱེ་བ་ནི། ། ཁ་ཅིག་ལས་ཉོན་དབང་ཟེར་ཡང་། །
ཐབས་དང་སྨོན་ལམ་བསོད་ནམས་ཀྱིས། ། འཕངས་ཞེས་བརྗོད་ན་ལེགས་པར་འགྱུར། ། ལས་ཀྱི་འབྲས་བུ་
སྨིན་པའི་དུས། ། གོ་རིམ་ངེས་པ་ཉིད་མིན་ཏེ། ། དབྱིག་གཉེན་ཞབས་ཀྱིས་མཛོད་འགྲེལ་ལས། ། ལས་ཀྱིས་
འཁོར་བར་ལྕེ་གང་དང་། ། ཉེ་བ་གང་དང་གོམས་པ་གང་། ། སྔོན་བྱས་གང་ཡིན་དེ་དག་ལས། ། སྔ་མ་སྔ་མ་
རྣམ་སྨིན་འགྱུར། ། ཞེས་པ་ལྟར་དུ་དགེ་སྡིག་གང་། ། ཆེ་བ་དག་དང་འཆི་དུས་སུ། ། མངོན་དུ་གྱུར་པ་གང་
ཡིན་དང་། ། གོམས་པ་ཤུགས་ཅན་གྱུར་པ་དང་
། ། སྔོན་དུ་བྱས་པ་དེ་དག་གི ། རྣམ་སྨིན་རིམ་པར་སྨིན་པ་
འམ། ། གང་ཡང་རུང་བ་སྔོན་ལ་སྨིན། ། ལུས་ཅན་རྣམས་ཀྱི་ལས་རྣམས་ནི། ། བསྐལ་བ་བརྒྱར་ཡང་ཆུད་མི་
ཟ། ། ཚོགས་ཤིང་དུས་ལ་བབས་པ་ན། ། འབྲས་བུ་སྨིན་པ་ཉིད་དུ་འགྱུར། ། འོན་ཀྱང་མི་དགེའི་ལས་ཕལ་
ཆེར། ། བཤགས་པ་ལ་སོགས་གཉེན་པོ་ཡིས། ། རྣམ་སྨིན་འབྱིན་པར་འགྱུར་མིན་ཞིང་། ། ཐོག་མེད་ལས་
ལའང་རྣམ་སྨིན་མེད། །ཉོན་མོངས་ཚུད་ནས་སྤངས་པའི་ཚེ། ། སྔོན་བྱས་ཟག་བཅས་ལས་དག་ནི། ། ཅི་
ཙམ་ཡོད་ཀྱང་རྣམ་སྨིན་གྱི། ། འབྲས་སུ་འབྱིན་པར་མི་ནུས་ཏེ། ། དཔེར་ན་གཤེར་དང་བྲལ་གྱུར་པའི། ། ས་
བོན་སྐམ་གྱིས་མྱུ་གུ་ནི། ། སྔོན་པོ་འབྱིན་པར་མི་འགྱུར་བཞིན། ། དེ་ཕྱིར་ལས་ཉོན་གཉིས་ལས་ནི། ། ཉོན་
མོངས་སྤོང་བ་དོན་ཆེ་ཡང་། ། དང་པོའི་ལས་ཅན་དག་ལ་ནི། ། ལས་སྒྲིབ་སྦྱོང་བ་གནད་དུ་ཆེ། ། ཁོང་ཁྲོས་
རྣམ་སྨིན་གཏན་བཅོམ་པའི། །དགེ་བའི་ལས་ཀྱི་རྣམ་སྨིན་ཀྱང་། ། མི་འགྲུབ་དེ་ཚེ་ལས་དེ་རྣམས། ། ལུང་མ་
བསྟན་གྱི་ལས་དང་མཚུངས། ། རྐུ་འཕྲོག་སོགས་ཀྱིས་ཚེ་འདི་རུ། ། འབྱོར་བའི་མངའ་ཐང་ཐོབ་སྲིད་
ཀྱང་། ། དེ་ནི་འཕྲལ་རྐྱེན་སྐྱེས་བུ་ཡི། ། བྱེད་འབྲས་ཡིན་གྱི་རྣམ་སྨིན་མིན། ། དེ་བཞིན་སྦྱིན་བཏང་ཚེ་འདི་
རུ། དབུལ་དང་ཆོས་བྱེད་འདི་ཉིད་དུ། ། སྡུག་བསྔལ་ཐོབ་པའང་སྲིད་མོད་ཀྱི། ། འཕྲལ་རྐྱེན་ཡིན་གྱི་རྣམ་
སྨིན་མིན། ། ཇི་སྐད་བཤད་པ་དེས་མཚོན་ནས། ། སྔོན་གྱི་ལས་དང་འཕྲལ་རྐྱེན་གྱི། ། འབྲས་བུའི་ཁྱད་པར་
ཕྱེད་བྱ་ཡི། ། གཅིག་ཏུ་འཁྲུལ་བར་མི་བྱའོ། ། ལས་འབྲས་ཁྱད་པར་མི་ཤེས་སམ། ། ཤེས་ཀྱང་ཁྱད་གསོད་མི་
བྱ་སྟེ། ། ངན་སོང་གསུམ་དང་ཁྱད་པར་དུ། ། མངོན་མཐོང་སྡིག་སྤྲུལ་སྦལ་བ་དང༌། ། འབུ་སྲིན་ལ་སོགས་མི་
སྡུག་པའི། ། གཟུགས་ཅན་འདི་འདྲར་འགྱུར་དུ་སྲིད། ། མདོར་ན་སྡིག་སྤོང་དགེ་བའི་ལས། ། ཅི་ནས་བསྒྲུབ་
བྱ་དགེ་སྡིག་གི ། རྣམ་སྨིན་བདེ་སྡུག་མ་འཁྲུལ་བར། ། འབྱུང་བ་བརྟེན་འབྲེལ་ཆོས་ཉིད་ཡིན། །དཔེར་ན་
343



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲོ་ནས་སྲན་མ་སོགས། ། ས་བོན་སྣ་ཚོགས་བསྲེས་བཏབ་ཀྱང་། ། རང་རང་འབྲས་བུ་མ་ནོར་བར། ། འབྱུང་
གི་ནོར་ནས་འབྱུང་མི་སྲིད། ། དེ་བཞིན་ཕྱི་ཡི་དངོས་ཀུན་གྱི། ། འབྲས་བུ་སོ་སོར་མི་འཐུལ་བར། ། འབྱུང་བ་
མངོན་སུམ་མཐོང་བ་བཞིན། ། དེ་ལྟར་ཤེས་པའི་ལྟ་བ་ནི། ། འཇིག་རྟེན་པ་ཡི་ཡང་དག་ལྟ། ། མི་གང་སུ་ལ་
ཡོད་གྱུར་པ། ། དེ་ནི་བསྐལ་པ་སྟོང་རྣམས་སུ། །ངན་འགྲོར་འགྲོ་བར་མི་འགྱུར་བཤད། ། ཚུལ་འདི་རྣམ་
དཔྱོད་ལྡན་པའི་རི་ཁྲོད་པ། །ཀུན་དགའ་ནོར་བུས་ཉམས་ལེན་ལ་མཁོ་བའི། ། ཡི་གེ་འདི་ལྟར་གྱིས་ཞེས་ནན་
ཏན་ཏུ། ༑ བསྐུལ་ཚེ་བཤད་སྒྲུབ་མིང་ཅན་ཉིད་ཀྱིས་སྦྱར། ། དེ་ཡང་ཚིག་སྦྱོར་ལེགས་མི་ལེགས། ། བལྟོས་པ་
མེད་པར་ བློ ངོ༌ལ། ། གང་ ཤར་ ཐོགས་ མེད་ མྱུར་ བྲིས་ པས། ། ནོར་ འཁྲུལ་ མཁས་ ལ་ བཟོད་ པར་
གསོལ། ། ། ། མངྒ་ལཾ། །
344



༄༅། ། བྱཱཀ་ར་ཎ་སུམ་ཅུ་བ་དང་། རྟགས་ཀྱི་འཇུག་པ་
གཉིས་ཀྱི་རྩ་བ་བཞུགས་སོ། །
རྒྱུ་སྐར་སྐད་དུ། བྱཱ་ཀ་ར་ན་མཱུ་ལ་ཏྲི་ཤད་ནཱ་མ། བོད་སྐད་དུ། ལུང་སྟོན་པ་སུམ་ཅུ་པའི་རྩ་བ་ཞེས་བྱ་བ།
སྨྲ་བའི་དབང་ཕྱུག་འཇམ་པའི་དབྱངས་ལ་ཕྱག་འཚལ་ལོ། ། གང་ལ་ཡོན་ཏན་མཆོག་མངའ་བའི། ། དཀོན་
མཆོག་དེ་ལ་ཕྱག་འཚལ་ལོ། ། གང་གིས་སྒྲ་དབྱངས་གསུངས་པ་ཡི། ། འཇམ་པའི་དབྱངས་ལ་ཕྱག་འཚལ་
ལོ། ། གང་གིས་མིང་གཞི་སྔོན་གསུངས་པའི། ། རྟག་ཞི་བ་ལ་ཕྱག་འཚལ་ལོ། ། སྡེབ་སྦྱོར་ལེགས་མཛད་
མཁས་རྣམས་དང་། ། བླ་མ་ལ་ཡང་ཕྱག་འཚལ་ནས། །
བསླབ་པ་ཀུན་གྱི་གཞི་འཛིན་ཅིང་། ། རིག་བྱེད་སྨྲ་བ་རྣམས་ཀྱི་རྒྱུ། ། མིང་ཚིག་བརྗོད་པ་ཀུན་གྱི་
གཞི། ། ཡི་གེའི་སྦྱོར་བ་བཤད་པར་བྱ། ། ༈ ཡི་གེ་ཨཱ་ལི་ཀཱ་ལི་གཉིས། ། ༈ ཨཱ་ལི་གསལ་བྱེད་ཨི་སོགས་བཞི། །
ཀཱ་ལི་སུམ་ཅུ་ཐམ་པའོ། ། ༈ དེ་ལས་རྗེས་འཇུག་བཅུ་ཡིན་ཏེ། ། དེ་ལས་ལྔ་ནི་སྔོན་དུའང་འཇུག ། མི་འཇུག་
པ་ནི་ཉི་ཤུའོ། ། ༈ ཀཱ་ལི་ཕྱེད་དང་བརྒྱད་སྡེ་ནི། ། བཞི་བཞི་དག་ཏུ་ཕྱེ་བ་ལ། །དང་པོ་གསུམ་པ་བཞི་པ་
ཡི། ། མས་གཉིས་དྲུག་པའི་གསུམ་པ་དང་། ། བདུན་པ་ལ་ནི་ཤ་མ་གཏོགས། ། རྗེས་འཇུག་ཡི་གེ་བཅུ་རུ་
འདོད། ། ༈ རྗེས་འཇུག་ཡི་གེ་བཅུ་པོ་ལས། ། དང་པོ་གསུམ་པ་ལྔ་བ་དྲུག ། བདུན་པ་རྣམས་ནི་སྔོན་དུའང་
འཇུག།༈མིང་གཞི་གཉིས་སམ་གསུམ་སྦྲེལ་ལམ། ། དེ་ལ་དབྱངས་ཀྱི་གཞིར་ལྡན་ཡང་། ། གང་དུའང་འཇུག་
མིན་སྦྱར་བའང་མིན། ། ༈ རྗེས་འཇུག་ཡི་གེ་བཅུ་པོ་ནི། །མིང་གང་གི་ནི་མཐར་སྦྱར་བ། །དེ་ལ་ཨཱ་ལི་བཞི་བ་
སྦྱར། ། སླར་བསྡུ་བར་ནི་ཤེས་པར་བྱ། ། ༈ རྗེས་འཇུག་ཡི་གེ་བཅུ་བོ་ལས། ། གང་མིང་མཐའ་ན་བཅུ་པ་
གནས། ། དེ་ལ་ཨཱ་ལི་གཉིས་པ་སྦྱར། ། གང་མིང་མཐར་ན་བརྒྱད་པ་གནས། ། དེ་ལ་གཉིས་པར་ཚུ་ཡང་
སྦྱར། །གང་མིང་མཐའ་ན་གསུམ་པ་གནས། ། དེ་ལ་ཨཱ་ལི་གཉིས་པ་སྦྱར། ། བཞི་བ་དགུ་བ་དངོས་ཀྱང་
སྟེ། ། ལས་དང་ཆེད་དང་རྟེན་གནས་དང་། ། དེ་ཉིད་ཚེ་སྐབས་ལ་སྒྲ་ཡིན། ། ༈ རྗེས་འཇུག་ཡི་གེ་བཅུ་བོ་
ནི། ། ཨི་དང་མཐུན་ལུགས་འདི་ཞེས་བྱ། ། དང་པོ་གཉིས་ལ་དང་པོ་མཐུན། །གསུམ་ལྔ་བཅུ་ལ་རྒྱུ་དང་
345



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྦྱར། ། བདུན་པ་ཉིད་ལ་བདུན་པ་སྟེ། ། ལྷག་མ་རྣམས་ལ་གྱ་སྦྱར་བ། ། དེ་དག་ཨི་སྦྱར་འབྲེལ་བའི་ས། །
༈དེ་ཉིད་ལ་ནི་བཅུ་པ་སྦྱར། ། བྱེད་པ་པོ་རུ་ཤེས་པར་བྱ། ། ༈ ཨཱ་ལི་ཕྱིས་ནས་གཉིས་པ་སྦྱར། ། ཚིག་རྒྱན་
གཉིས་དང་སྡུད་པ་འགྱུར། ། ༈ ལ་དོན་སུ་ལ་ཨུ་ཕྱིས་ནས། ། དེ་ལ་གསུམ་པའི་དང་པོ་སྦྱར། ། དེ་ལ་ཨཱ་ལི་
གསུམ་པ་སྦྱར། ། དེ་ནི་ལྷག་མ་དང་བཅས་པའོ། ། ༈ རྗེས་འཇུག་ཡི་གེ་བཅུ་བོ་ལ། ། དྲུག་པ་སྦྱར་ན་འབྱེད་
སྡུད་ཡིན། ། ༈ རྗེས་འཇུག་ཡི་གེ་བཅུ་པོ་ཡི།བཞི་པ་དགུ་པ་ལ་བཅུ་བ། ། སྦྱར་བ་འབྱུང་ཁུངས་ས་ཡིན་ཏེ། །
དགར་དང་སྡུད་པའང་དེ་བཞིན་ནོ། ། ༈གང་མིང་བརྗོད་པའི་དང་པོ་རུ། ། ཀྱེ་སྦྱར་བ་ནི་བོད་པ་ཡིན། །
༈ གང་མིང་མཐའ་དང་མཐུན་པ་ཡི། ། བཞི་བ་ལ་ནི་ཨི་སྦྱར་བ། ། དགར་དང་བརྣན་པའི་ཚིག་ཏུ་འགྱུར། །
༈མིང་གང་རུང་བའི་བར་མཚམས་སུ། ། གསུམ་པ་ལ་ནི་གཉིས་པ་སྦྱར། ། དེ་ནི་སྡུད་དང་འབྱེད་པ་དང་། །
རྒྱུ་མཚན་ཚེ་སྐབས་གདམས་ངག་ལྔའོ། ། ༈ གང་མིང་བརྗོད་ པའི་དང་པོ་རུ། ། དང་པོ་ལ་ནི་གཉིས་པ་
སྦྱར། ། སྤྱི་ལ་ཁྱབ་པ་ཉིད་དུ་འགྱུར། ། ༈གང་མིང་གི་ནི་མ་མཐའ་ན། །པུ་ལིངྒ་ཡི་སྒྲ་མེད་པ། ། དེ་ལ་པུ་
ལིངྒ་སྦྱར་ན། ། བདག་པོའི་སར་ནི་ཤེས་པར་བྱ། ། ༈ གང་མིང་བརྗོད་པའི་ལ་མཐའ་ན། ། སྟི་ལིངྒའི་སྒྲ་མེད་
པ། །དེ་ལ་སྟྲཱི་ལིངྒ་སྦྱར་ན། ། དགག་པའི་གནས་སུ་ཤེས་པར་བྱ། ། ༈གང་མིང་གི་ནི་ཡ་མཐའ་རུ། ། གསུམ་
པ་ལ་ནི་ཨེ་སྦྱར་བ། ། ཐ་སྙད་དབང་དུ་གསུམ་ཡིན་ཏེ། ། དངོས་པོའི་དབང་དུ་བཞི་རུ་འགྱུར། ། དུས་ཀྱི་
དབང་དུ་གཉིས་ཡིན་ནོ། ། ༈ ཚིགས་སུ་བཅད་པའི་མཚམས་སྦྱོར་རྣམས། ། ཅུང་ཟད་བསྡུས་པ་ཡོད་ན་
ཡང་། ། དེ་ནི་དེ་བཞིན་སྦྱར་བར་བྱ། ། ༈ སྔོན་འཇུག་ཡོད་དམ་མེད་ཀྱང་རུང་། ། མིང་གཞིའི་ཡི་གེ་གང་ལྡན་
པའང་། ། ཉིས་འབྲེལ་ཡོད་དམ་གསུམ་འབྲེལ་ཡོད ། ཨཱ་ལི་བཞི་ལས་གང་འབྲེལ་ཡང་། ། རྗེས་འཇུག་བཅུ་
པོ་མ་ཞུགས་ན། ། མིང་གཞན་སྦྱོར་བ་ཡོད་མི་སྲིད། } ༑རྗེས་འཇུག་བཅུ་ཡི་དོན་ཤེས་ན། ། འདྲི་དང་ཀློག་
དང་བཤད་རྣམས་ཀྱི། ། མཚམས་སྦྱོར་སྒྲ་ལ་ཐོགས་མེད་ཅིང་། ། འབྲེལ་བར་སྨྲ་བའི་མཆོག་ཏུ་འགྱུར། །།
༈ གཞན་ཡང་རྗེས་འཇུག་ཤེས་པ་ཡིས། ། དོན་གྱི་སྦྱོར་བ་མ་མཐོང་ཡང་། ། དོན་དང་མཐུན་པའི་སྦྱོར་བ་
ཤེས། ། ༈ རྗེས་འཇུག་སྦྱོར་བ་མཁས་པ་ན། ། ལུང་གི་དོན་དང་སྦྱོར་བ་དང་། ། བླ་མའི་མན་ངག་གསུམ་སྦྱར་
ནས། ། དོན་གྱི་ཐོག་ཏུ་དབབ་པར་བྱ། ། ༈ བསླབ་ལ་བརྩོན་པའི་གང་ཟག་གིས། ། དང་པོ་ང་རོ་རྣམས་ལ་
སྦྱང་། ། སྔོན་འཇུག་རྗེས་འཇུག་མིང་གཞི་གསུམ། ། ཀློག་གི་ཆེད་དུ་བསླབས་པ་ཡིན། ། རྗེས་འཇུག་བཞི་ཡི་
སྦྱོར་བ་ནི། ། ཉན་བསམ་བསྟན་པའི་ཆེད་དུ་སྦྱར། ། མན་ངག་དེ་དག་མཐུ་ཡིས་ནི། ། འབྲས་བུའི་ཆེད་དུ་
དོན་ལ་དབབ། །བསླབ་པའི་རིམ་པ་འདི་ཡིས་ནི། ། གང་ཞིག་འབད་པ་ཆུང་ངུས་ཀྱང་། །ཤེས་རབ་མྱུར་དུ་
346



༄༅། །བྱཱ་ཀ་ར་ཎ་སུམ་ཅུ་བ་དང་། རྟགས་ཀྱི་འཇུག་པ་གཉིས་ཀྱི་རྩ་བ། །
གྲོལ་བར་འགྱུར། ། དེ་ཕྱིར་དང་པོར་འདི་ཉིད་བསླབ། ། དེ་ནས་རྒྱུས་པའང་མཉན་བྱས་ཏེ། ། བསླབ་པ་
གང་ལ་དད་པ་ཡི། ། གཞུང་ཉིད་བླ་མ་དག་ལ་མཉན། ། ༈ སློབ་དཔོན་དེ་ཉིད་དུ་འཛིན་ཅིང་། ། ལེ་ལོ་གཡེང་
བ་རྣམ་པར་སྤངས། ། ཟོ་བཟང་དད་པ་ལ་བརྟེན་པ། ། སྐྱེས་བུ་དེས་ནི་མྱུར་རྟོགས་ཏེ། ། དེ་ལ་དུས་སུ་
འདོམས་པར་བྱ། ། ཅིག་ཤོས་དེ་ལས་ལྡོག་པའོ། ། ། ། དེ་ལྟར་བཤད་དེ་དེང་ནས་འདིར། ། ཀུན་གྱིས་དེ་
ལྟར་རྟོགས་གྱུར་ཅིག །བྱཱ་ཀ་ར་ཎའི་རྩ་བ་ཀློ་ཀ་སུམ་ཅུ་བ་ཞེས་བྱ་བ་སློབ་དཔོན་ཨ་ནུས་མཛད་པ་རྫོགས་
སོ། ། ༈། །
རྒྱ་གར་སྐད་དུ། བྱཱ་ཀ་ར་ཎ་ལོངྒཱ་བ་ཏཱ་ར་ནཱ་མ། བོད་སྐད་དུ་ལུང་དུ་སྟོན་པ་རྟགས་ཀྱི་འཇུག་པ་ཞེས་
བྱ། ། ་ཀ་ར་ཎའི་དབང་ཕྱུག་ལ་ཕྱག་འཚལ་ལོ། ། སྨྲ་བའི་སྐྱེས་མཆོག་སྨྲ་བའི་རྒྱལ། ། ཐམས་ཅད་མཁྱེན་ལ་
ཕྱག་འཚལ་ལོ། ། ༈ ཕོ་ཡི་ཡི་གེ་འབའ་ཞིག་ལ། ། སྡེ་བ་ཕྱེད་དང་བརྒྱད་གནས་པའང་། ། སྡེ་ཚན་ལྔ་རུ་དྲིལ་
བྱས་ལ། ། ཡི་གེ་སུམ་ཅུ་ཐམ་པ་ལ། ། ཕོ་མོ་མ་ནིང་གསུམ་དུ་དབྱེ། ། ཕོ་དང་མ་ནིང་མོ་དང་ནི། །ཤིན་ཏུ་མོ་
དང་བཞི་བཞི་རུ། ། སྡེ་བ་བཞི་བ་ཡན་ཆད་དབྱེ། ། ལྷག་མ་བཅུ་བཞི་གནས་པ་ལ། ། ཙ་སོགས་གསུམ་ནི་ཅ་
སོགས་སྦྱར། ། ཝ་ནི་བ་དང་སྦྱར་བར་བྱ། ། ལྷག་མ་དྲུག་ནི་མོ་རུ་སྦྱར། ། ར་ལ་ཧ་ནི་མོ་གཤམ་སྟེ། ། མ་ནིང་
མཚན་མེད་ཅེས་ཀྱང་བྱ། ། ༈ མོ་ཡི་ཡི་གེའི་ནང་ནས་ནི། ། འཇུག་པའི་ཡི་གེ་བཅུ་དབྱུང་བྱ། ། འཇུག་པ་བཅུ་
ཡིནང་ནས་ནི། ། སྔོན་འཇུག་ཡི་གེ་ལྔ་དབྱུང་བྱ། ། སྔོན་འཇུག་ཡི་གེ་ལྔ་པོ་ལ། ། ཕོ་དང་མ་ནིང་མོ་དང་
ནི། ། ཤིན་ཏུ་མོ་དང་བཞི་རུ་དབྱེ། ། ༈དེ་དག་རེ་རེའང་བཞི་བྱེད་དེ། ། གང་ལ་འཇུག་བྱེད་གང་གིས་
འཇུག ། ཇི་ལྟར་འཇུག་བྱེད་ ཅི་ཕྱིར་འཇུག ། ༈གང་ལ་ འཇུག་ པར་བྱེད་ ཅེ་ན། ཕོ་ནི་མོ་དང་མོ་ལ་
འཇུག ། མོ་ནི་མོ་དང་མ་ནིང་ལ། ། མ་ནིང་ཡང་ནི་ཕོ་མོ་ལའོ། ། ༈ ཤིན་ཏུ་མོ་ནི་མ་ནིང་དང་། ། མོ་དང་
ཤིན་ཏུ་མོ་ཉིད་ལའོ། ། ༈མི་འཇུག་པ་ནི་འདི་ལྟ་སྟེ། ། ཕོ་ནི་མ་ནིང་ལ་མི་འཇུག ། མོ་ཡང་ཕོ་ལ་འཇུག་མི་
འགྱུར། ། མ་ནིང་རང་ལ་རང་མི་འཇུག ། རང་གི་སྡེ་དང་ཕྲད་པ་ན། ཕོ་ཡང་མོ་ལ་འཇུག་མི་འགྱུར། ། མ་
ནིང་མོ་ཡང་དེ་བཞིན་ནོ། ། ༈ ཇི་ལྟར་འཇུག་པར་བྱེད་ཅེ་ན། ། མོ་ནི་དྲག་པོའི་ཚུལ་གྱིས་ཏེ། ། མ་ནིང་རན་
པར་འཇུག་པ་ཡིན། ། མོ་ནི་ཞན་པའི་ཚུལ་གྱིས་ཏེ། ། ཤིན་ཏུ་མོ་ནི་མཉམ་པས་སོ། ། ༈ ཅི་ཕྱིར་འཇུག་པར་
བྱེད་ཅེ་ན། ། ཕོ་ནི་འདས་དང་གཞན་བསྒྲུབ་ཕྱིར། ། ༈ མ་ནིང་གཉིས་ཀ་ད་ལྟར་ཆེད། ། ༈ མོ་ནི་བདག་དང་
མ་འོངས་ཕྱིར། ། ༈ ཤིན་ཏུ་མོ་ནི་མཉམ་ཕྱིར་རོ། ། ༈ རྗེས་འཇུག་ཡི་གེ་བཅུ་པོ་ལ། ། ཕོ་མོ་མ་ནིང་གསུམ་དུ་
དབྱེ། ། ཕོ་ལ་སྐྱེས་བུ་རབ་འབྲིང་གསུམ། ། མོ་ལ་མོ་དང་ཤིན་ཏུ་མོ། ། མ་ནིང་འགྱུར་དང་མཚན་གཉིས་
347



+-
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། ། མཚན་མེད་དག་དང་གསུམ་དུ་འདོད། ། ༈དེ་ཡང་བྱེད་པ་བཞི་བྱེད་དེ། ། གང་ལ་འདུག་བྱེད་གང་
གིས་བྱེད། ། ཇི་ལྟར་འཇུག་བྱེད་ཅི་ཕྱིར་བྱེད། ། ༈ གང་ལ་ཡི་གེ་ཐམས་ཅད་ལ། ། ༈ གང་གིས་བཅུ་བོ་དེ་དག་
གིས། ། ༈ ཇི་ལྟར་རྣམ་པ་གཉིས་ཡིན་ཏེ། ། སྒྲ་ཡི་འཇུག་ཚུལ་དོན་གྱི་ཚུལ། ། ༈ ཕོ་གསུམ་མོ་གཉིས་མ་ནིང་
གསུམ། །དྲག་ཞན་བར་མ་གསུམ་དུ་འཇུག ། ༈ དྲག་པ་གསུམ་ནི་ནང་ཕྲད་དམ། །གལ་ཏེ་ཞན་པ་ནང་
ཕྲད་ན། ། དེ་ལ་ནང་གི་ཆ་ཤས་ཀྱིས། ། དེ་ཡང་དྲག་ཞན་གཉིས་སུ་དབྱེ། ། ༈ མ་ནིང་གསུམ་དུ་གང་གཏོགས་
པ། ། དྲག་དང་ཕྲད་ན་དྲག་པར་འགྱུར། ། ཞན་དང་ཕྲད་ན་ཞན་པར་འགྱུར། གཉིས་ཀ་དང་ནི་ཕྲད་གྱུར་
ན། ། དེ་ནི་གཉིས་ཀ་ཅན་དུ་འགྱུར། ། གཉིས་ཀ་དག་དང་མ་ཕྲད་ན། ། གང་དུ་ཡང་ནི་མི་འགྱུར་རོ། ། དེས་
ན་འགྱུར་དང་མཚན་གཉིས་དང་། ། མཚན་མེད་མ་ནིང་གསུམ་དུ་འདོད། ། དེ་ནི་སྒྲ་ཡི་འཇུག་ཚུལ་ལོ། ། ༈
དོན་ནི་རྣམ་པ་གཉིས་ཡིན་ཏེ། ། སྔ་མ་གང་ལྟར་གྱུར་པ་དང༌། ། ཕྱི་མ་གང་ལྟར་འགྱུར་བའོ། ། སྔ་མ་སྔོན་
འཇུག་ལྔ་བཞིན་སྦྱར། ། ༈ ཕྱི་མ་དག་གི་འདྲེན་ཚུལ་ནི། ། ཕོ་ཡིས་ཕོ་ཡི་མིང་མཐའ་དྲང་། ། མོ་ཡིས་མོ་ཡི་མིང་
མཐའ་དྲང༌། ། མ་ནིང་གིས་ནི་མ་ནིང་ངོ༌། ། མིང་མཐའ་དེ་དག་ཉིད་ཀྱིས་ནི། ། དེ་ཉིད་རང་གི་སྒྲ་མཐུན་
པའི། ། ཆོས་དངོས་ལས་དང་བྱེད་པ་དང་། ། སྦྱིན་དང་འབྱུང་ཁུངས་འབྲེལ་བ་དང་། ། གནས་དང་བོད་
པའི་སྒྲ་ཡང་དྲང་། །གཞན་ཡང་སླར་བསྡུ་ལྷག་བཅས་དང་། ། འབྱེད་སྡུད་བརྣན་དང་བདག་པོ་དང་། །
དགག་སྒྲུབ་རྒྱན་དང་དུས་ལའང་འཇུག། དེ་དག་ལྔ་ཤུགས་འདྲེན་པས་འབྱུང་། ། ༈དེ་དག་ནང་གསེས་གང་
འཇུག་པ། ། མཐའ་སྦྱར་འོག་མའི་མིང་དོན་ལས། ། སྤྱིར་འཇུག་ཡོད་དམ་བྱེད་པ་ཡོད། ། དེ་བཞིན་ཆེད་
བྱེད་རྟེན་བྱེད་དང་། ། ལས་བྱ་བླང་བྱ་བསྒྲུབ་པར་བྱ། ། སྔོན་དུ་འོས་པ་གནས་པའམ། ། ༈གཞན་ཡང་ཚིག་
དོན་འོག་མ་ལས། ། བསྡུ་རྒྱུ་ཡོད་དམ་མེད་པ་དང་། ། གོང་མ་ལས་ཀྱང་དེ་བཞིན་ཏེ། ། རྣམ་གྲངས་དག་ནི་
བཀོད་པ་ལས། ། བསྐྱུར་བ་ཡོད་དམ་མེད་པ་དང་། ཕོ་སྒྲ་དང་ནི་མོ་སྒྲ་དག། མིང་གི་མཐའ་ན་ཡོད་མེད་
དང་། ། རྒྱན་དུ་གྱུར་པ་རྣམས་ལ་ཡང་། ། དོན་ལ་བསྙེགས་པ་ཡོད་མེད་དང་། ། བསྟན་བྱ་ལྷག་མ་ཡོད་མེད་
དང་། ། ཚིག་དོན་རྫོགས་དང་མ་རྫོགས་ཀྱི། ། དེ་དག་ནང་གསེས་རྣམ་པར་དབྱེ། ། ༈ ཅི་ཕྱིར་འཇུག་པར་
བྱེད་ཅེ་ན། ། ཡི་གེའི་ཁོངས་ནས་མིང་ཕྱུང་སྟེ། ། མིང་གི་ཁོངས་ནས་ཚིག་ཕྱུང་ནས། ། ཚིག་གིས་དོན་རྣམས་
སྟོན་པར་བྱེད། ། ༈ མོ་ཡི་ཡི་གེ་མེད་པ་ན། ། ཕོ་ཡིག་བརྗོད་པ་མེད་པར་འགྱུར། ། ཕོ་ཡིག་དེ་དག་རྣམས་ལ་
ཡང་། ། འཇུག་པར་བཅས་པ་མེད་པར་ནི། ། མིང་དང་ཚིག་ཀྱང་གསལ་མི་ནུས། ། མིང་ཚིག་གསལ་བ་མེད་
ན་ནི། ། དོན་རྣམས་བརྗོད་པར་མི་འགྱུར་རོ། ། ༈ དེ་ལྟར་གྱུར་ན་འཇིག་རྟེན་ན། ། དོན་མཚོན་བརྗོད་པ་
348



༄༅། །བྱཱ་ཀ་ར་ཎ་སུམ་ཅུ་བ་དང༌། རྟགས་ཀྱི་འཇུག་པ་གཉིས་ཀྱི་རྩ་བ། ༈
ཀུན་ཀྱང་མེད། ། རིག་བྱེད་སྨྲ་བའང་ཡོད་མི་འགྱུར། ། ཉན་ཐོས་རང་རྒྱལ་སངས་རྒྱས་ཀྱི། ། བསླབ་པ་
རྣམས་ཀྱང་མེད་པར་འགྱུར། ། ཇི་ལྟར་འཇིག་རྟེན་སེམས་ཅན་དག ། ཕུང་བོ་ཁམས་དང་སྐྱེ་མཆེད་དང་། །
གྲུབ་མཐའ་གཞན་ཡང་ཡོད་མོད་ན། ། རང་ཉིད་ཀྱིས་ནི་མི་ཤེས་བཞིན། ། དེ་བཞིན་ཡི་གེའི་འཇུག་ཚུལ་
རྣམས། ། སྨྲ་བ་ཀུན་ལ་གནས་གྱུར་ཀྱང་། ། རང་ཚུལ་དེ་ཉིད་མི་ཤེས་པས། ། དོན་ལ་སྦྱོར་བ་ག་ལ་ཤེས། །
དེ་ཕྱིར་སྨྲ་བའི་དབང་ཕྱུག་གི ། རྗེས་སྨྲས་འདི་ཀུན་རྟོགས་གྱུར་ཅིག ། ༈བྱཱ་ཀ་ར་ཎའི་རྩ་བ་བརྒྱད་པ་ལས་
ཀུན་ཏུ་བཟང་པོའི་བྱཱ་གཉིས་པའི་སྐབས་ཏེ་དྲུག་པའོ། ། ། ། མངྒ་ལཾ། །
349



༄༅། ། སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་
བྱེད་པའི་སྣང་བ་ཞེས་བྱ་བ་བཞུགས་སོ། །
ན་མོ་གུ་རུ་མཉྩ་གྷོ་ཥཱ་ཡ། ཚོགས་གཉིས་ཆུ་གཏེར་ཆེན་པོ་ལས་འཁྲུངས་ཤིང་། ། བདེན་གཉིས་ཆོས་ཚུལ་
ཉམས་ལེན་མཐར་བྱིན་ཏེ། ། སྐུ་གཉིས་མངོན་དུ་གྱུར་ནས་རང་གཞན་གྱི་ ། དོན་གཉིས་ལྷུར་མཛད་སྟོན་པ་
དེ་ལ་འདུད། །རབ་ཡངས་ཤེས་བྱའི་མཁའ་ལ་ཐོགས་མེད་རྒྱུ། ། ཡེ་ཤེས་ཟེར་གྱིས་འགྲོ་བའི་བློ་མུན་སེལ། །
མཐའ་དག་བསྟན་པའི་པད་ཚལ་བཞད་པའི་གཉེན། ། འཇམ་མགོན་སྨྲ་པའི་ཉི་མས་དགེ་ལེགས་སྩོལ། །གང་
ངའི་སྒྱུ་དྲ་མི་ཡི་སྲིད་པའི་ཚུལ། ། བོད་ཡུལ་མཁས་པའི་ཐོག་མ་ཐོན་མི་ཞེས། ། དམ་ཆོས་འཛིན་པའི་ཆེད་དུ་
མངོན་བྱོན་པ། ། ཆོས་བློན་ཆེན་པོ་སམྦྷོ་ཏྲ་དེར་འདུད། ། ཁྱོད་གསུང་མཛོད་ཀྱི་དགོངས་དོན་ཡིད་བཞིན་
ནོར། ། སྐལ་ལྡན་འདོད་པའི་རེ་བ་བསྐོང་བའི་ཆེད། ། ཚིག་འབྲེལ་རྒྱལ་མཚན་རྩེ་མོར་མངོན་མཆོད་ཀྱིས། །
ལེགས་བཤད་དོན་གཉེར་མཆིས་ན་འདུས་ཤིག་ཀྱེ། ། དེ་ལ་འདིར་སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་
འཆད་པ་ལ་གཉིས་ཀྱི་དང་པོ་ལ་ལྔ། མཛད་པ་བོའི་ཁྱད་པར། ཕྱོགས་གང་དུ་གཏོགས་པ། མཚན་གང་ཡིན།
གཞུང་གི་ཚད། ཚིག་དོན་བཤད་པ་དངོས་སོ། ། དང་པོ་ནི། ཆོས་རྒྱལ་སྲོང་བཙན་སྒོམ་པོའི་ཆོས་བློན་ཆེན་པོ་
རྗེ་བཙུན་འཇམ་དཔའི་དབྱངས་ཀྱི་རྣམ་འཕྲུལ་ཐུ་མི་སམྦྷོ་ ཏྲ་འམ་ཐོན་མི་སཾ་བྷོར་ཞེས་གྲགས་པ་དེས་མཛད་
པའོ། ། ཐུ་མི་ནི་རུས་ཀྱི་མིང་ཡིན་ལ། སམྦྷོ་ཏྲ་ནི་བོད་ཡང་དག་པའི་དོན་དུ་མང་པོས་བཤད་ཅིང་། ཁ་ཅིག
ས་འབོར་ར་ཞེས་ཀྱང་ཟེར་རོ། ། གཉིས་པ་ནི། རིག་གནས་ལྔ་ལས་སྒྲ་རིག་པའི་ཁོངས་སུ་གཏོགས་སོ། །
གསུམ་པ་ལ་གཉིས། དངོས་དང་འཕྲོས་སོ། ། དང་པོ་ནི། བསྟན་བཅོས་འདིའི་མཚན་ལ་ཅི་ཞེ་ན། རྒྱ་གར་
གྱི་སྐད་དུ། བྱཱ་ཀ་ར་ཎ་མཱུ་ལ་ཏྲི་ཤབྷ་མ་ཞེས་བྱ་ལ། དེ་ཉིད་བོད་ཀྱི་སྐད་དུ་བསྒྱུར་ན། ལུང་དུ་སྟོན་པ་སུམ་ཅུ་
བའི་རྩ་བ་ཞེས་བྱ་བར་འགྱུར་ཏེ། བྱཱ་ཀ་ར་ཎ་ནི་ལུང་དུ་སྟོན་པ། མཱུ་ལ་ནི་རྩ་བ། ཚྭ་ཤད་ནི་སུམ་ཅུ་བ། ནཱ་མ་
ནི་ཞེས་བྱ་བར་འགྱུར་བའི་ཕྱིར་རོ། ། དེ་ཡང་གང་ལུང་དུ་སྟོན་ན། ། སྒྲའི་མཚན་ཉིད་སྟོན་པའི་ཕྱིར་ཏེ། ཀཱ་
ལི་སུམ་ཅུ་བོ་རྒྱ་ཆེར་སྟོན་པས་སོ། །སུམ་ཅུ་པ་ཞེས་པའི་དོན་ཀྱང་དེ་ཉིད་ཡིན་ལ། ཁ་ཅིག་ཤོ་ལོ་ཀ་སུམ་ཅུ་ཡོད་
པས། སུམ་ཅུ་པ་ཞེས་རྣམ་གྲངས་ཙམ་དུ་བཤད་དོ། ། གཉིས་པ་སྨྲ་བའི་དབང་ཕྱུག་འཇམ་པའི་དབྱངས་ལ་
350



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
ཕྱག་འཚལ་ལོ་ཞེས་པའི་འགྱུར་ཕྱག་ནི༔ ལོ་ཙྪ་བས་བཀོད་པ་སྟེ། རྒྱ་གཞུང་དངོས་མིན་ཀྱང་། དེ་དང་འདྲ་
བར་ཁུངས་བཙུན་པར་བསྟན་པ་སོགས་ཀྱི་ཆེད་དོ། ། བཞི་བ་ནི། ཤོ་ལོ་ཀ་སོ་གསུམ་དུ་གྲངས་ངེས་སོ། ། ལྔ་
བ་ལ་གསུམ། བསྟན་བཅོས་ལ་འཇུག་པའི་སྒོ་བཤད་པ། འཇུག་བྱ་བསྟན་བཅོས་ཀྱི་རང་བཞིན་བཤད་པ།
མཇུག་བསྡུ་བའོ། ། དང་པོ་ལ་གཉིས། མཆོད་པར་བརྗོད་པ་དང་། བཤད་པར་དམ་བཅའ་བའོ། ། དང་པོ་
ལ་རིམ་པ་བཞི་ཡོད་པ་ལས། ། དང་པོ་ནི། གང་ལ་ཡོན་ཏན་མཆོག་མངའ་བའི། ། དཀོན་མཆོག་དེ་ལ་ཕྱག་
འཚལ་ལོ། ། ཞེས་པ་སྟེ། དོན་ནི། གང་ཞེས་པ་སྤྱི་སྒྲ་ཡིན་ཀྱང་འདིར་བྱེ་བྲག་ལ་འཇུག་སྟེ་འོག་གི་ཚིག་དང་
འབྲེལ་བའི་དཀོན་མཆོག་ལ་འཇུག་པའི་ཕྱིར་རོ། ། ལ་ནི་ངེས་བཟུང་གི་དོན་ཅེས་ཟེར་ཡང་། རྣམ་དབྱེ་བདུན་
པ་ལ་བྱ་སྟེ། དཀོན་མཆོག་ནི་ཡོན་ཏན་དེའི་གནས་གཞི་ཡིན་པར་བསྟན་པའི་ཕྱིར། འཆད་པ་ལྟར་ཡོན་ཏན་
མཆོག་མངའ་བའི་དཀོན་མཆོག་ཅེས་སྤྱིར་སྨོས་ཀྱང་སངས་རྒྱས་དང་ཆོས་དང་དགེ་འདུན་གསུམ་པ་ལ་བྱ་ཞིང་།
རིམ་པ་བཞིན་དུ་དོན་གཉིས་མཐར་ཕྱིན་པ་དང་། འགོག་ལམ་དང་། རིག་གྲོལ་གྱི་ཡོན་ཏན་དང་ལྡན་པའོ། །
དེ་ཞེས་པ་ངེས་བཟུང་ཡིན་ཏེ། བཤད་མ་ཐག་པའི་དཀོན་མཆོག་དེ་ཉིད་ངེས་བཟུང་བའི་ཆེད་དུ་ཡིན་པའི་ཕྱིར་
རོ། ། འདིར་ལ་ཞེས་སྨོས་པ་ནི། དགོས་ཆེད་ཀྱི་ཚིག་ཡིན་ལ།ཕྱག་འཚལ་ཞེས་པ་ནི། འདུད་པའི་དོན་ཏེ། ལོ་
ནི་སླར་བསྡུ་བ་སྟེ། དོན་དེ་རེ་ཞིག་རྫོགས་པར་སྟོན་པའོ། ། གཉིས་པ་ནི། གང་གིས་སྒྲ་དབྱངས་གསུངས་པ་
ཡི། ། འཇམ་པའི་དབྱངས་ལ་ཕྱག་འཚལ་ལོ། ། ཞེས་ པ་ སྟེ། གང་ནི་སྤྱི་སྒྲ་ཡིན་ཀྱང་། བྱེ་བྲག་འཇམ་
དབྱངས་ལ་བྱ་ཞིང་། གིས་ཞེས་པ་ནི་བྱེད་པའི་སྒྲ་སྟེ། དེས་སྒྲ་དབྱངས་ཨཱ་ལི་སྔོན་གྱི་དུས་སུ་བསྟན་པའི་ཕྱིར་
རོ། ། དེས་ན་དེ་ལྟར་གསུངས་པ་ཡི་འཇམ་པའི་དབྱངས་ལ་ཕྱག་འཚལ་ལོ་ཞེས་སོ། ། འཇམ་པ་ནི་གསུང་
འཇམ་པ་དང་། ཐུགས་ཉོན་མོངས་པའི་རྩུབ་རེག་དང་བྲལ་བ་ལའང་བཤད་དོ། ། གསུམ་པ་ནི། གང་གིས་
མིང་གཞི་སྔོན་གསུངས་པའི། ། རྟག་ཞི་བ་ལ་ཕྱག་འཚལ་ལོ། ། ཞེས་པ་སྟེ། གང་གིས་ནི་གོང་གི་རིགས་པས་གོ་
ཞིང་། མིང་གཞི་ཀཱ་ལི་སྔོན་གྱི་དུས་སུ་ཐོག་མར་གསུངས་པའི་རྟག་ཞི་བ་ལ་ཕྱག་འཚལ་ལོ། ། ཞེས་སོ། །
འདིར་རྟག་ཞི་བ་ནི། ཞ་ལུ་ཆེན་པོས། སངས་རྒྱས་ལ་བཞེད་པ་ལྟར་སྣང་ལ། རྣམ་གླིང་པ་སོགས་འཕགས་པ་
འཇིག་རྟེན་དབང་ཕྱུག་དང་། ཁ་ཅིག་ཚངས་པ་དང་། གཞན་དག་ཁྱབ་འཇུག་ལ་བཞེད་ཀྱང་། རེ་ཞིག་རྣམ་
གླིང་བ་སོགས་ཀྱི་ལྟར་བྱའོ། ། བཞི་པ་ནི། སྡེབ་སྦྱོར་ལེགས་མཛད་མཁས་རྣམས་དང་། ། བླ་མ་ལ་ཡང་ཕྱག་
འཚལ་ནས། ། ཞེས་པ་སྟེ། སྔོན་འཕགས་ཡུལ་དུ་བྱོན་ནས་སྒྲ་དང་སྙན་དངགས་དང་སྡེབ་སྦྱོར་ལ་སོགས་པའི་
རིག་གནས་རྣམས་ལེགས་པར་དར་བར་མཛད་པའི་སློབ་དཔོན་དཔའ་བོ་དང་། ཙནྡྲ་གོ་མི་དང་། རིན་ཆེན་
351



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་གནས་ཞི་བ་སོགས་མཁས་པ་རྣམས་དང་དེར་མ་ཟད་སློབ་དཔོན་རང་ཉིད་ལ་དྲིན་དུ་ཆེ་བའི་བླ་མ་ལྷ་རིག་
པའི་སེངྒེ་དང་། ཡིག་མཁན་ལི་བྱིན་སོགས་ལའང་ཕྱག་འཚལ་ལོ། ། ནས་ཞེས་པ་ནི་འདིར་མཚམས་སྦྱར་བ་སྟེ།
དེ་ལྟར་བསྟོད་ནས་ཅི་བྱ་ཞེ་ན། འོག་མ་འཆད་པའི་འབྲེལ་བཙལ་བའོ། ། གཉིས་པ་བཤད་པར་དམ་བཅའ་བ་
ནི། བསླབ་པ་ཀུན་གྱི་གཞི་འཛིན་ཅིང་། ། རིག་བྱེད་སྨྲ་བ་རྣམས་ཀྱི་རྒྱུ། ། མིང་ཚིག་བརྗོད་པ་ཀུན་གྱི་
གཞི། ། ཞེས་རང་བཞིན་བརྗོད་ནས། ཡི་གེའི་སྦྱོར་བ་བཤད་པར་བྱ། ། ཞེས་རྩོམ་པར་དམ་བཅས་སོ། །
ལྷག་པ་ཚུལ་ཁྲིམས་དང་། །ཏིང་འཛིན་དང་། ཤེས་རབ་ཀྱི་བསླབ་པ་སྟེ། བསླབ་པ་ཀུན་གྱི་གཞི་འཛིན་པར་
བྱེད་ཅིང་ངེས་བརྗོད་དང་མཆོད་སྦྱིན་དང་སྲིད་སྲུང་དང་སྙན་ངག་སྟེ་རིག་བྱེད་སྨྲ་བ་རྣམས་ཀྱིའང་རྒྱུ་ཡིན་ལ།
མདོར་ན་མིང་དང་ཚིག་ཏུ་བརྗོད་པ་ཀུན་གྱི་གཞིར་གྱུར་པ་ནི་ཡི་གེ་ཡིན་པས། འདིར་དེའི་སྦྱོར་བ་བདག་གིས་
བཤད་པར་བྱའོ་ཞེས་སོ། །གཉིས་པ་འཇུག་བྱ་བསྟན་བཅོས་ཀྱི་རང་བཞིན་ལ་གཉིས། ཡི་གེའི་རྣམ་གཞག་
རྒྱས་པར་བཤད་པ་དང༌། མིང་ཚིག་གི་འཇུག་པ་བསྟན་པའོ། །དང་པོ་ལ་གསུམ། བོད་ཡིག་སོ་བཞི་བཤད་པ།
སྔོན་འཇུག་རྗེས་འཇུག་མི་འཇུག་པ་གསུམ་བསྟན་པ། དེ་ཉིད་རྒྱས་པར་བཤད་པའོ། ། དང་པོ་ལ་གཉིས།
མདོར་བསྟན་པ་དང་། ཅུང་ཟད་རྒྱས་པར་བཤད་པའོ། ། དང་པོ་ནི། ཡི་གེ་ཨཱ་ལི་ཀཱ་ལི་གཉིས། ། ཞེས་པས་
སྟོན་ཏེ། བོད་ཀྱི་ཡི་གེའི་དབང་དུ་བྱས་ན་ཨཱ་ལི་སྟེ་དབྱངས་ཡིག་གི་ཕྲེང་བ་དང་། ཀཱ་ལི་སྟེ་གསལ་བྱེད་ཀྱི་ཕྲེང་བ་
གཉིས་སུ་ཡོད་དོ་ཞེས་སོ། ། གཉིས་པ་ནི། ཨཱ་ལི་གསལ་བྱེད་ཨི་སོགས་བཞི། །ཀཱ་ལི་སུམ་ཅུ་ཐམ་པའོ། །
ཞེས་བས་སྟོན་ཏེ། ཨཱ་ལི་དེ་གང་ཞེ་ན། ངག་ཚིག་གསལ་བར་བྱེད་པའི་ཨི་སོགས་ཏེ་ཨུ་དེ་ཨོའི་ཡི་གེ་བཞི་ཡིན་ལ་
ཀཱ་ལི་དེ་ཡང་གང་ཞེ་ན། ཀ་ནས་ཨའི་བར་སུམ་ཅུ་ཐམ་པ་འབྱུང་བ་རྣམས་སོ། ། དེ་ཡང་
། རྒྱ་གར་གྱི་ཡི་གེ་ལ་
དབྱུང་ས་བཅུ་བཞིའམ། གཞན་ནས་འབྱུང་བ་བསྣན་པས་བཅུ་དྲུག་ཡོད་ལ་གསལ་བྱེད་ནི་སོ་གསུམ་མོ། །
གཞན་ནས་བཤད་པའི་ཡི་གེ་གླས་ཁ་བསྐང་ན་སོ་བཞིར་ཡང་སྣང་ངོ་། །འདིར་དབྱངས་ཀྱི་ཡི་གེ་ལ་དབྲི་བ་དང་།
གསལ་བྱེད་ལ་དབྲི་བསྣན་གཉིས་མཛད་ཅིང་། དབྱངས་དང་པོ་ནི་གསལ་བྱེད་དུ་བྱས་སོ། ། དེ་ཡང་དབྱངས་
ཨཱ་ཨཱི་ཨཱུ་རེ༨ལཚྭ ཨེ་ཨོ་རྣམས་དང་། གཞན་ནས་འབྱུང་བའི་ཨ བཅས་དོར་ཏེ། ཨི་སོགས་བཞིར་ངེས་
པར་མཛད་དོ། ། གསལ་བྱེད་ཀྱི་གྷ་ཛྷ་ཌྷ་དྷ་བྷ་རྣམས་དང་། ཊ་ཋ་ཌ་ཎ་རྣམས་དང་། གཞན་གྱི་ཡི་གེ་ཀླུ་རྣམས་
ཕྲི་སྟེ། ལྷག་མ་རྣམས་ཀྱི་སྟེང་དུ་བོད་སྐད་ལ་མཁོ་བ་སྟོད་དུ་ཅ་ཆ་ཇ་གསུམ། སྨད་དུ་ཞ་ཟ་འ་གསུམ་སྟེ་དྲུག་
བསྣན་ཏོ། ། དེར་མ་ཟད། རྒྱ་ཡིག་ལ་ནི། ། ཝ་སྒོས་སུ་མི་སྣང་བས་འདི་ཡང་བསྣན་ཟེར་ཏེ་བརྟག འོ་ན་
འདིར་བོད་ཡིག་ལ་དབྱངས་བཞི་དང་། གསལ་བྱེད་སུམ་ཅུ་བཤད་པའི་ཕྱིར། བོད་ཡིག་སུམ་ཅུ་རྩ་བཞིར་
352



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
འགྱུར་བས། དེ་ལྟ་ན་ཐུ་མི་ཉིན་གྱི་ཞལ་ནས། རྒྱ་ཡིག་ལྔ་བཅུ་ཐམ་པ་དེ། ། བོད་ཡིག་སུམ་ཅུར་གཏན་ལ་
ཕབ། ། ཅེས་བཤད་པ་དང་འགལ་ལོ་ཞེ་ན། མི་འགལ་ཏེ། དབྱངས་ཀྱི་ཨི་སོགས་བཞི་དང་བཅས་ན། དེ་
ལྟར་ཡིན་ཀྱང་། བཞི་པོ་དེ་གི་གུ་ཞབས་ཀྱུ་འགྲེང་བུ་ན་རོ་བཞིར་འགྱུར་བས་ན་ཡན་ལག་ཡིན་གྱི། གཙོ་བོ་མིན་
ཞིང་དབྱེ་བསྡུ་ཙམ་ཡིན་པས་སོ། ། གཉིས་པ་ནི། དེ་ལས་རྗེས་འཇུག་བཅུ་ཡིན་ཏེ། ། དེ་ལས་ལྔ་ནི་སྔོན་དུའང་
འཇུག ། མི་འཇུག་པ་ནི་ཉི་ཤུའོ། ། ཞེས་པ་སྟེ། ཇི་སྐད་བཤད་པའི་ཀ་སོགས་གསལ་བྱེད་ཀྱི་ཡི་གེ་སུམ་ཅུ་པོ་
དེ་ལས། ག་ང་ད་ན་བ་མ་འ་ར་ལ་ས་སྟེ་རྗེས་འཇུག་གི་ཡི་གེ་བཅུ་ཡིན་ཏེ། བཅུ་པོ་དེ་ལས་ག་ད་བ་མ་འ་ལྔ་བོ་ནི།
རྗེས་སུ་འཇུག་པར་མ་ཟད་སྔོན་དུའང་འཇུག་ལ། དེ་དག་གི་ལྷག་མ་ཀ་ཁ་ཅ་ཆ་ཇ་ཉ་ཏ་ཐ་པ་ཕ་ཙ་ཚ་ཛ་ཝ་ཞ་ཟ་
ཡ་ཤ་ཧ་ཨ་རྣམས་འདིར་སྔོན་རྗེས་གང་དུའང་མི་འཇུག་པ་ནི་ཉི་ཤུ་ཞེས་བྱ་སྟེ། དེ་རྣམས་ཀྱིས་མིང་གཞི་ཙམ་བྱེད་
ཀྱི་མིང་གཞིའི་སྔོན་རྗེས་གང་དུའང་འཇུག་པ་མིན་པའི་ཕྱིར་རོ། ། འོ་ནི་རྫོགས་ཚིག་སྟེ་སྡུད་པའི་དོན་ནོ། །
གསུམ་པ་རྒྱས་པར་བཤད་པ་ལ་གསུམ། སྡེ་ཚན་ལས་རྗེས་འཇུག་དབྱུང་བ། དེ་ལས་སྔོན་འཇུག་དབྱུང་བ། མི་
འཇུག་པའི་ཡི་གེ་ཉི་ཤུ་བོ་བཤད་པའོ། ། དང་པོ་ནི། ཀཱ་ལི་ཕྱེད་དང་བརྒྱད་སྡེ་ནི། ། བཞི་བཞི་དག་ཏུ་ཕྱེ་བ་
ལ། ། དང་ པོ་ གསུམ་པ་བཞི་བ་ཡི། ། མས་གཉིས་དྲུག་པའི་གསུམ་པ་དང༌། ། བདུན་པ་ལ་ནི་ ཤ་ མ་
གཏོགས། །རྗེས་འཇུག་ཡི་གེ་བཅུ་རུ་འདོད། ། ཅེས་པ་སྟེ། ཀཱ་ལི་སྟེ་གསལ་བྱེད་ཀྱི་འཕྲེང་བ་སུམ་ཅུ་པོ་དེ་
ཡང་ཕྱེད་དང་བརྒྱད་ཀྱི་སྡེ་ཚན་དུ་གནས་ཤིང་། དེ་ཡང་ནི་བཞི་ཚན་བཞི་ཚན་དག་ཏུ་ཕྱེ་བ་ལ། སྡེ་བ་དང་པོ་ནི།
ཀ་ཁ་ག་ང་། གཉིས་པ་ནི། ཅ་ཆ་ཇ་ཉ། གསུམ་པ་ནི། ཏ་ཐ་ད་ན། བཞི་པ་ནི། པ་ཕ་བ་མ། ལྔ་བ་ནི། ཙ་
ཚ་ཛ་ཝ། དྲུག་པ་ནི། ཞ་ཟ་འ་ཡ། བདུན་པ་ནི། ར་ལ་ཤ་ས་རྣམས་དང་།བརྒྱད་པ་ནི། ཧ་ཨ་གཉིས་བཅས་
ཕྱེད་དང་བརྒྱུད་དུ་ཐ་སྙད་བྱས་ནས། སྡེ་བའི་དང་པོ་ཀ་སྡེ། གསུམ་པ་ཏ་སྡེ། བཞི་པ་བ་སྡེ་གསུམ་པོ་ཡི་མས་ཀྱི་
གཉིས་ཏེ། ག་ང་། ད་ན། བ་མ་རྣམས་དང་། དྲུག་པ་ཞ་སྡེའི་གསུམ་པ་འ་ཡིག་དང་། བདུན་པ་ར་སྡེ་ལ་ནི་
བར་གྱི་ཤ་ཡིག་མ་གཏོགས་པའི་ར་ལ་ས་གསུམ་སྟེ། དེ་དག་ནི་རྗེས་འཇུག་གི་ཡི་གེ་བཅུ་རུ་འདོད་པ་ཡིན་ནོ། །
གཉིས་པ་ནི། རྗེས་འཇུག་ཡི་གེ་བཅུ་པོ་ལས། ། དང་པོ་གསུམ་པ་ལྔ་བ་དྲུག ། བདུན་པ་རྣམས་ནི་སྔོན་དུའང་
འཇུག ། ཅེས་པ་སྟེ། བཤད་མ་ཐག་པའི་རྗེས་འཇུག་གི་ཡི་གེ་བཅུ་བོ་དེ་དག་ལས། ། དང་པོ་ག་གསུམ་པ་དང་
ལྔ་བ་པ་དྲུག་པ་མ་བདུན་པ་འ་ཡིག་སྟེ་ལྔ་བོ་འདི་རྣམས་ནི་རྗེས་སུ་འཇུག་པར་མ་ཟད་སྔོན་དུའང་འཇུག་གོ །
གསུམ་པ་ནི། མིང་གཞི་གཉིས་སམ་གསུམ་སྦྲེལ་ལམ། ། དེ་ལ་དབྱངས་ཀྱི་བཞི་ལྡན་ཡང་། ། གང་དུའང་
འཇུག་མིན་སྦྱར་བའང་མིན། ། ཞེས་པ་སྟེ། གོང་དུ་བརྗོད་པའི་ཀ་ལ་སོགས་པ་མིང་གཞི་ཁོ་ནའི་ཡི་གེ་ཉི་ཤུ་པོ་
353



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་དག་ནི། སྔོན་རྗེས་སུ་མི་འཇུག་པར་མ་ཟད། ཚེག་པར་གཅིག་ཏུ། ཀ་ཁ་དང་། ཅ་ཆ་ལྟ་བུ་གཉིས་སམ་ཁ་
ཆ་ཉ། པ་ཙ་ཝ་ལྟ་བུ་གསུམ་སྦྲེལ་ལམ། དེ་ལྟ་བུ་ལ་ནི་དབྱངས་ཀྱི་ཡི་གེ་ཨི་སོགས་བཞི་པོ་གང་རུང་དང་ལྡན་པ་
ཡང་དཔེར་ན། ཀ་ཞི། ཅ་ཆུ་ཞེས་དང་། ཁ་ཆི་ཉ། པ་ཙུ་ཝ་ཞེས་པ་ལྟ་བུ་འབྱུང་སྲིད་ནའང་། ཐོན་མི་བདག་
གིས་ནི། བོད་ཀྱི་ཡི་གེ་ལ་བརྟེན་པའི་གསུང་རབ་ཀྱི་ཐ་སྙད་གང་དུའང་འཇུག་པར་བྱས་པ་མིན་ཞིང་བརྡ་སྦྱར་
བའང་མིན་ནོ་ཞེས་སོ། ། འདིར་ཁ་ཅིག་ཏུ་དབྱངས་ཀྱི་གཞིར་ཞེས་འབྱུང་བ་ནི་མ་དག་པར་གསལ་ལོ། །
གཉིས་པ་མིང་ཚིག་གི་འཇུག་པ་བཤད་པ་ལ་གཉིས། རྣམ་དབྱེ་གཙོ་བོར་བཤད་པ། དཔོ།ར་བརྣན་འབྱེད་སྡུད་
བཤད་པའོ། ། དང་པོ་ལ་ལྔ། རྣམ་དབྱེ་དང་པོ་དང་འབྲེལ་པ་སླར་བསྡུ་བཤད་པ། རྣམ་དབྱེ་གཉིས་པ་སོགས་
དང་འབྲེལ་བ་ལ་སྒྲ་བཤད་པ། རྣམ་དབྱེ་དྲུག་པ་བཤད་པ། རྣམ་དབྱེ་གསུམ་པ་དང་རྒྱན་སྡུད་སོགས་བཤད་པ།
རྣམ་དབྱེ་ལྔ་པ་དང་དགར་བརྣན་སོགས་བཤད་པའོ། ། དང་པོ་ནི། རྗེས་འཇུག་ཡི་གེ་བཅུ་བོ་ནི། ། མིང་གང་
གི་ནི་མཐར་སྦྱར་བ། །དེ་ལ་ཨཱ་ལི་བཞི་བ་སྦྱར། །སླར་བསྡུ་བར་ནི་ཤེས་པར་བྱ། ། ཞེས་པས་སྟོན་ཏེ། རྗེས་
འཇུག་ཡི་གེ་བཅུ་བོ་དེ་ནི། མིང་གང་ཡང་རུང་བ་དག་གི་ནི་མཐར་སྦྱར་བ་དེ་ལ་ཨཱ་ལི་བཞི་བ་ཨོ་ཡིག་སྦྱར་བ་ནི།
དོན་དེ་རེ་ཞིག་རྫོགས་པར་སྟོན་པ་སྟེ། དེའི་ཐ་སྙད་ལ་སླར་བསྡུ་བ་ཞེས་བྱ་བར་ནི་ཤེས་པར་བྱའོ། ། དེ་ཡང་།
ག་སོགས་རིམ་པ་བཞིན་དུ་དཔེར་བརྗོད་ན། འདི་ནི་རྟག་གོ ། མཐོང་ངོ་། ། ཡོད་དོ། ། ཡིན་ནོ། ། བཏབ་
བོ། ། བསམ་མོ། ། མཁའ་འོ། ། འགྱུར་རོ། ། དལ་ལོ། ། ཤེས་སོ་ཞེས་དང་། ད་དྲག་གི་སྟབས་ཀྱིས་ཕྱིན་
ཏོ། །གྱུར་ཏོ། ། བསམ་ཏོ། ། ཞེས་པ་ལྟ་བུ་རྣམས་འདས་ཚིག་ཡིན་པས་ད་དྲག་ཐོབ། ། ད་དྲག་འདི་ན་ར་ལ་
གསུམ་གྱི་རྗེས་སུ་འཐོབ་པར་འགྱུར་གྱི། ། གཞན་དག་ལ་ནི་མིན་ནོ། ། ཁ་ཅིག རྟག་གོ ། འབྱུང་ངོ་། །
འདོད་དོ། ། སྟོན་ནོ། ། འདོན་ནོ་ཞེས་པ་ལྟ་བུ་ནི། སླར་བསྡུ་ཙམ་པོ་བ་ཡིན་གྱི། དངོས་མིན་པ་ལྟ་བུ་ཞིག་
བཞེད་ཀྱང༌། འཐད་པ་ནི་མ་མཐོང་སྟེ། ཙམ་པོ་བ་ཡིན་མིན་གྱི་དོན། སླར་བསྡུ་ཁྱད་པར་ཅན་མིན་པའི་དོན་
དུ་འདོད་ན། འདི་ནི་རྟག་གོ་ཞེས་པ་དང་། རྟག་གོ་ཞེས་པ་སོགས་ལ་ཁྱད་པར་ཅན་ཡིན་མིན་དབྱེ་དཀའ་ལ།
དངོས་ཡིན་མིན་ལ་བྱེད་ན་ནི་ཤིན་ཏུ་མི་འཐད་དེ། དེ་ལྟ་ན། མི་ཙམ་པོ་བ་ཡིན་ན། མི་མ་ཡིན་པས་ཁྱབ་པར་
ཐོལ་བར་འགྱུར་བ་སོགས་མང་ངོ་། ། རྣམ་དབྱེ་དང་པོའི་མཚན་གཞི་ནི། རྟགས། མི་རྟག་པ། ས།ཆུ། མེ།
རླུང་། ནམ་མཁའ་ཞེས་སོགས་རང་མིང་ནས་བརྗོད་པ་ཕལ་ཆེར་ཡིན་ལ། དེ་ཡང་། རྒྱ་སྐད་ལ་རྣམ་དབྱེ་དང་
པོ་དང་མིང་གི་ཁྱད་པར་གསལ་ཞིང་། བོད་སྐད་ལ་དེ་གཉིས་ཁྱད་པར་ཆེར་མེད་པར་བཤད་དོ། ། འོན་ཀྱང་།
རྟོག་གོ་ཞེས་སོགས་ནི། རྣམ་དབྱེ་དང་པོའི་དོན་གསལ་བར་སྟོན་པ་ལ་བྱའོ། ། དེའི་དོན་སྡོམ་དུ་མཛད་པ་ནི།
354



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
རྫོགས་ཚིག་སྐབས་སུ་རྗེས་འཇུག་བཅུར། ། རང་འདྲར་སྣ་རུ་སྦྱར་བ་དང་། ། ད་དྲག་ཅན་མཐར་ཏ་དང་ནི།
སྐབས་འགར་བ་ཡི་རྗེས་སུ་པོ། ། ཞེས་སོ། ། གཉིས་པ་ནི། རྗེས་འཇུག་ཡི་གེ་བཅུ་བོ་ལས། ། གང་མིང་མཐའ་
ན་བཅུ་པ་གནས། །དེ་ལ་ཨཱ་ལི་གཉིས་པ་སྦྱར། །གང་མིང་མཐའ་ན་བརྒྱད་པ་གནས། ། དེ་ལ་གཉིས་པ་ཨུ་
ཡང་སྦྱར། །གང་མིང་མཐའ་ན་གསུམ་པ་གནས། ། དེ་ལ་ཨ་ལི་གཉིས་པ་སྦྱར། ། བཞི་བ་དགུ་བ་དངོས་རྐྱང་
སྟེ། ། ལས་དང་ཆེད་དང་རྟེན་གནས་དང་། ། དེ་ཉིད་ཚེ་སྐབས་ལ་སྒྲ་ཡིན། ། ཞེས་གསུངས་ཏེ། རྗེས་འཇུག་
གི་ཡི་གེ་བཅུ་བོ་ལས། གཞི་གང་ཡང་རུང་བའི་མིང་གི་མཐའ་ན་རྗེས་འཇུག་གི་བཅུ་བ་ས་མི་གནས་ན། དེ་ལ་ཨཱ་
ལི་གཉིས་པ་ཨུ་ཡིག་སྦྱར་བས་སུ་དང་། གང་ཡང་རུང་བའི་མིང་གི་མཐའ་ན་བརྒྱད་པ་ར་ཡིག་གནས་ན་དེ་ལ་
དབྱངས་ཀྱི་ཡི་གེ་གཉིས་པ་ཨུ་ཡང་སྦྱར་བས་རུ་དང་། གང་ཡང་རུང་བའི་མིང་གི་མཐའ་ན་རྗེས་འཇུག་གསུམ་པ་
ད་ཡིག་གནས་པ་ན། དེ་ལ་ཨ་ལི་གཉིས་པ་ཨུ་སྦྱར་བས་དུ་དང་། ། རྗེས་འཇུག་བཞི་བ་ན་དང་། དགུ་པ་ལ་
ཡིག་ནི། ཨཱ་ལི་བཞི་བོ་གང་རུང་མ་སྦྱར་བར་ན་དང་ལ་ཡིག་དངོས་རྐྱང་པ་དང་། ཤུགས་བསྟན་དང་ད་དྲག་གི་
མཐར་ཏུ་ཞེས་འབྱུང་བ་ཡོད་པས་དེ་རྣམས་ནི་སྐབས་ཀྱི་དབྱེ་བས། རྣམ་དབྱེ་གཉིས་པ་ལས་སུ་བྱ་བ་དང་།
བཞི་པ་དགོས་ཆེད་དང་བདུན་པ་རྟེན་གནས་དང་ངེས་བཟུང་གི་དེ་ཉིད་དང་། དུས་ཀྱི་ཚེ་སྐབས་སྟོན་པར་ལའི་
སྒྲ་དང་དོན་མཐུན་དུ་འཇུག་པ་ཡིན་ནོ། ། འདིར་གང་མིང་མཐའ་ན་བརྒྱད་པ་གནས། དེ་ལ་གཉིས་པར་ཨུ་
ཡང་སྦྱར། ཞེས་བྱུང་བ་ལྟར་བྱས་ན། ཅུར་མི་བདེ་བས། དེ་ལ་གཉིས་པ་ཨུ་ཡང་སྦྱར། །ཞེས་སྦྱོར་བ་ནི་
ལེགས་པར་མཐོང་ངོ༌། ། དེ་ལྟར་ན་རྣམ་དབྱེ་གཉིས་པ་ལས་སུ་བྱ་བའི་དཔེར་བརྗོད་ནི། ཤར་ཕྱོགས་ སུ་
འགྲོ། ། གཡས་སུ་འགྲོ། ། ངོས་སུ་རྒྱུགས། སྟེང་དུ་སོང་། འོག་ཏུ་ལྟོས། ནང་དུ་འཆུག ཕྱི་རུ་ཕྱུང་། འདི་
རུ་སྡོད། མཁའ་ལ་བགྲོད། མཁའ་རུ་འགྲོ། ། རྒྱབ་ཏུ་གོས་གྱོན། མིག་ཏུ་སྨན་བླུག སྣོད་དུ་ཤ་བཙོས།
ཤར་ལ་འཕུར། མདུན་དུ་བཀུག ས་ལ་དྲུད།ཤིང་ལ་གཞོག ཐོག་ཏུ་བྲིས། གདོང་ལ་ཕྱིས། སྟེགས་ལ་ཞོགས།
གདན་ལ་ཉོལ། གཡོན་ན་དགོན་ཞེས་སོགས་ལྟ་བུ་སྟེ། འདི་ལ་བྱ་བ་འདས་མ་འོངས་ད་ལྟ་གསུམ་སྟོན་པ་འབྱུང་
ཞིང་། བྱེད་པ་བདག་དང་མ་འོངས་གཉིས་ཀའང་སྟོན་པ་འོང་ངོ་། ། ཁ་ཅིག བསམ་དུ་མེད། གསལ་དུ་
བཏང་། དབང་བསྐུར་དུ་གསོལ་ཞེས་པ་ལྟ་བུ་རྣམས་གཉིས་པ་ལས་ཀྱི་སྒྲ་ཡིན་པར་བཞེད་པ་ནི་འཐད་དམ་མི་
འཐད་བརྟག་པར་བྱ་སྟེ། དེའི་སྔ་མ་གཉིས་ནི། དེ་ཉིད་ལ་འཇུག་པའམ་གཞི་དེ་ཡིན་པར་སྒྲུབ་པའི་སྒྲར་
གཏོགས་པ་ནི། དཔེར་ན༑ སངས་རྒྱས་སུ་གྱུར། ལྷར་གྱུར། མིར་གྱུར། གཅིག་ཏུ་སོང་། སོ་སོར་གྲུབ་
སོགས་དང་ཕྱོགས་འདྲ་བའི་ཕྱིར་དང་། ཕྱི་མ་ནི་དགོས་ཆེད་དུ་བྱ་སྙམ་སྟེ། དཔྱད་པར་བྱའོ། ། བཞི་བ་དགོས་
355



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆེད་ནི། སངས་རྒྱས་ལ་མཆོད། ཆོས་ཀྱི་ཆེད་དུ་ཕུལ། དགེ་འདུན་གྱི་ཕྱིར་དུ་ཕྱིན། བུ་ལ་ནོར་སྟེར། ནད་ལ་
སྨན། བཀྲེས་ལ་ཟས། སྐོམ་ལ་ཆུ་བྱིན་ནམ། སྟེར་དགོས། འཚང་རྒྱ་བའི་ཆེད་དུའམ། ཕྱིར་དུའམ། རྒྱ་བ་
ལ་ཚོགས་གསོག སེམས་ཅན་ཐམས་ཅད་ཀྱི་ཆེད་དུ། དེའི་ཕྱིར་དུ། དེའི་དོན་ལ་ཆོས་ཀྱིས། གསོན་ལ་རིམ་
གྲོ། ། གཤིན་ལ་ཆོས་སམ་དགེ་བ། མཁས་པར་འགྱུར་བ་ལ་དཔེ་ལྟོས། མགྲོན་དུའམ། དེ་ལ་འགྲོ། སྟོན་
མོར་འགྲོ། ཁྱོད་ལ་བཀྲ་ཤིས་ཤོག ། འདི་རུ་བདེ་ལེགས་ཤོག་ཅེས་བ་ལྟ་བུའོ། ། ཁ་ཅིག་ཤར་ཕྱོགས་སུ་མཆོད་
པ་ཕུལ་ཞེས་པ་ནི། བཞི་བ་དགོས་ཆེད་དུ་བཞེད་ཀྱང་། ལས་སུ་བྱ་བ་ཉིད་དུ་འགྱུར་བར་སེམས། བདུན་པ་
གནས་གཞི་ནི་གཡས་སུ་བཞུགས་སོ། ། ས་ལ་གནས། དེ་ལ་ཡོད། དེ་རུ་མཆིས། སངས་རྒྱས་ལ་ཡོན་ཏན་
མངའ། ཤིང་ལ་བྱ། ཕྱུག་པོ་ལ་ནོར་ཡོད། སྟེང་དུ་ལྷ་དང་བླ་མ། དབུས་སུ་རྒྱལ་པོ། ། མདུན་དུ་བློན་པོ། །
གྲྭལ་དུ་མི་ཚོགས་བསྡད། ། མཁའ་ལ་ཉི་ཟླ། རྒྱབ་ཏུ་གོས། ཕྲག་ཏུ་རྒྱལ་མཚན། ལམ་དུ་ཤིང་རྟ། འོག་ན་
དམྱལ་བ་ཡོད་ཅེས་པ་ལྟ་བུ་དང་། དེ་ཉིད་ལ་འཇུག་པ་ནི། གཡོན་དུ་མཐོང་། ཡིན་དུ་ངེས། བསམ་དུ་མེད།
གསལ་དུ་བཏང་། རྟག་ཏུ་དགའ། ཀུན་ཏུ་འཐད། གཏན་དུ་གྱུར། མགོན་དུ་གྲུབ་ཅེས་པ་ལྟ་བུ་དང་། ལྷ་
དེ་ཁོ་ན་ཉིད། ལྷ་དེ་ཉིད། ལྷ་དེ་རང་ཞེས་པ་ལྟ་བུ་ཡང་དེ་ཉིད་ལ་འཇུག་པའི་སྒྲར་བཤད་དོ། ། ཡང་དེའི་དུས་
ན་དང་། དེའི་ཚེ་ན། དེའི་སྐབས་ལ་ལྟ་བུ་ནི་དུས་ཀྱི་བདུན་པའི་སྒྲར་བཤད་པས། གསལ་དུ་བཏང་། བསམ་
དུ་མེད། དབང་བསྒྱུར་དུ་གསོལ་ལྟ་བུ་ནི་ལས་སུ་བྱ་བའི་ཕྱོགས་གཏོགས་དང༌། དེ་ཉིད་ལ་འཇུག་པ་གཉིས་
ཀའང་ཡིན་ཞེས་བྱས་ན། འགལ་མི་འགལ་བརྟག ཚེ་སྐབས་ལ་འཇུག་པ་ནི། སྔ་དྲོའི་དུས་སུ། ཕྱི་དྲོའི་དུས་
ལ། དེའི་དུས་ན་ཞེས་དང༌། ཉིན་ཕྱེད་དུ་སོང་། ཉི་ཤར་དུ་ཏེ། དཔྱིད་དུ་སླེབ། ཉི་མ་ཤར་ན་ནམ་ལངས་ལ་
ཞེས་པ་ལྟ་བུ་སྟེ་ཕྱི་མ་འདི་རྒྱུ་མཚན་སྟོན་པའི་ཚེ་སྐབས་སོ། ། སྡོམ་ནི། ས་སུ་ག་པ་ད་དྲག་ཏུ། ། ང་ད་ན་མ་ར་
ལ་དུ། }འ་དང་འདོགས་ཅན་རྐྱང་པ་རུ། ། འདི་དང་ར་མཐོའ་བྱ་བ་གཅིག ། ཅེས་སོ། ། གསུམ་པ་ནི།
རྗེས་འཇུག་ཡི་གེ་བཅུ་པོ་ནི། །ཨི་དང་མཐུན་ལུགས་འདི་ཞེས་བྱ། ། དང་པོ་གཉིས་ལ་དང་པོ་མཐུན། །
གསུམ་ལྔ་བཅུ་ལ་ཀྱ་དང་སྦྱར། ། བདུན་པ་ཉིད་ལ་བདུན་པ་སྟེ། ལྷག་མ་རྣམས་ལ་གྱ་སྦྱར་བ། ། དེ་དག་ཨི་
སྦྱར་འབྲེལ་བའི་ས། ། ཞེས་པ་སྟེ་རྗེས་འཇུག་གི་ཡི་གེ་བཅུ་པོ་དེ་ནི། ཨཱ་ལི་དང་པོ་ཨི་དང་མཐུན་ལུགས་འདི་
ཞེས་བྱ་སྟེ། དེ་ཡང་རྗེས་འཇུག་དང་པོ་ག་དང་གཉིས་པ་ང་གཉིས་ཡོད་པའི་མཐའ་ཅན་ལ་རྗེས་འཇུག་དང་
པོ། ། ག་ལ་ཨི་སྦྱར་བ་གི་ཞེས་པ་མཐུན་ལ་གསུམ་པ་ད། ལྔ་བ་བ། བཅུ་པ་ས་རྣམས་ལ་ཀྱ་དང་ཨི་སྦྱར་བ་དང་།
བདུན་པ་ཉིད་ལ་བདུན་པ་འ་ལ་ཨི་སྦྱར་ལ་འ་ཐོབ་པ་སྟེ། རྐང་པ་སྐོང་བའི་ཚེ་ཡ་ལ་ཨི་སྦྱར་བའང་ཐོབ་པོ། །
356



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
དེའི་ལྷག་མ་ན་མ་ར་ལ་གྱི་སྦྱོར་བ་ལ་དབྱངས་ཨི་སྦྱར་བས་ཀྱི་ཞེས་པར་འགྱུར་ཏེ། མདོར་ན། སྔར་བཤད་པའི་
ག་ཀྱ་འ་གྱ་དེ་དག་ལ་ཨི་སྟེ་གི་གུ་སྦྱར་བ་ནི། རྣམ་དབྱེ་དྲུག་པ་འབྲེལ་བའི་ས་འམ་སྒྲ་ཡིན་ནོ་ཞེས་སོ། །དཔེར་
བརྗོད་ནི་བདག་གི་ནོར། ། གདོང་གི་ངོས། ཁྱོད་ཀྱི་འཁོར། ། རྒྱབ་ཀྱི་གོས། གཡས་ཀྱི་ཕྱོགས། འདིའི་ཟས་
ཞེས་དང༌། རྐང་པ་སྐོང་བའི་ཚེ་ཡིའང་ཐོབ་སྟེ། རྣམ་གྲོལ་འབྲས་བུ་འཚལ་བ་ཡི། ། ཞེས་ལ་བཞིན་ནོ། ། ན་
མ་ར་ལ་ནི། ། མདུན་གྱི་ངོར། ། གཏམ་གྱི་ཚུལ། ཤར་གྱི་ཕྱོགས། དཔལ་གྱི་བདག་པོ་སོགས་སོ། །བདུན་
པ་ཉིད་ལ་བདུན་པ་སྟེ། ། ཞེས་པའི་ཚིག་ཟིན་ལྟར་ན་འ་ཡི་རྗེསསུ་འ་ཡིག་གཉིས་པ་དགོས་པར་བསྟན་ཀྱང་།
འདིར་སྲོག་ཏུ་འ་ཡོད་པ་དང་འ་གཅིག་གིས་གཉིས་ཀའི་གོ་ཆོད་པའི་དབང་དུ་བྱས་སོ། ། སྡོམ་ནི། ད་བ་ས་ཀྱི་
ག་ང་གི །ན་མ་ར་ལ་རྣམས་ལ་གྱི། ། མཐའ་རྟེན་མེད་མཐར་འི་དང་ནི། །རྐང་པ་སྐོང་ཚེ་ཡི་ཞེས་སྦྱར། །
ཞེས་སོ། །བཞི་པ་རྣམ་དབྱེ་གསུམ་པ་ལ་བཞི། བྱེད་སྒྲ་དངོས་བཤད་པ། རྒྱན་སྡུད་བཤད་པ། ལྷག་བཅས་
བཤད་པ། འབྱེད་སྡུད་བཤད་པའོ། ༑ དང་པོ་ནི། དེ་ཉིད་ལ་ནི་བཅུ་བ་སྦྱར། ། བྱེད་པ་བོ་རུ་ཤེས་པར་
བྱ། ། ཞེས་པ་སྟེ། གོང་དུ་བརྗོད་པའི་གི་ཀྱི་འི་ཡི་གྱི་ཞེས་པའི་ཡི་གེ་དེ་དག་ཉིད་ལ་ནི་རྗེས་འཇུག་བཅུ་པ་ས་ཡིག་
སྦྱར་བ་ནི། བྱེད་པ་པོ་སྟོན་པའི་སྒྲ་རུ་ཤེས་པར་བྱའོ༔ ། དཔེར་བརྗོད་ནི། བདག་གིས་ཆོས་བྱས། གང་གིས་
ཤེས། ཁྱོད་ཀྱིས་བྲིས། རྒྱབ་ཀྱིས་འཁུར། སངས་རྒྱས་ཀྱིས་གསུངས་སོ། ། བྱང་ཆུབ་སེམས་དཔའ་འིས་ཤེས་
ཞེས་དོན་དུ་འཐོབ་ཀྱང་སྐད་གསར་བཅད་དུ་བསྡུས་ནས། བྱང་ཆུབ་སེམས་དཔས་ཤེས་དང་། ངས་མཐོང་།
དེས་ཐོས། འདིས་བྱས་ཞེས་སྦྱར་བ་དང༌། དེ་ཡིས་གཟིགས་དང་། མཁས་པ་ཡིས་ཀྱང་མཁྱེན་པ་དང་། བྱང་
ཆུབ་སེམས་དཔའ་ཡིས་ནི་མཛད་ཅེས་དང་། ཀུན་གྱིས་རིག གཏམ་གྱིས་བརྗོད། གསོར་གྱིས་ཕུག ཟིལ་
གྱིས་མནན་སོགས་དང་། ད་དྲག་གི་མཐར། རབ་འབྱོར་གྱིས་གསོལ། ཀུན་མཁྱེན་གྱིས་བསྟན། ཕ་རོལ་གྱིས་
ཐོས་ཞེས་སོགས་དང་། བདག་གིས་མིག་གིས་བལྟས། ཁྱོད་ཀྱིས་སྟོབས་ཀྱིས་བྱས། ལག་པས་སྟ་རས་ཤིང་
བཅད། འདི་ཡིས་བགྱིས་པའི་ལས་ཀྱིས་བྱུང་ཞེས་པ་ལྟ་བུའང་འོང་སྲིད་པས། དེའི་ཚེ་བྱེད་པ་གཉིས་བྱུང་ཡང་
གཙོ་ཕལ་གྱི་ཁྱད་པར་ཡོད་དོ། ། འོན་ཀྱང་། ཆོས་ཀྱིས་ཤིག ཁྲུས་ཀྱིས། བག་ཡོད་ཀྱིས། དོན་གྱིས།
མདོར་ན། ཁྱོད་ཀྱིས་ལས་འདི་དང་འདི་གྱིས་ཤིག་ཅེས་པ་ལྟ་བུ་རྣམ་དབྱེ་མ་ཡིན་ཏེ། དེ་དག་ནི་བྱོས་ཤིག་ཅེས་
པའི་དོན་ཡིན་པའི་ཕྱིར། གཉིས་པ་ནི། ཨཱ་ལི་ཕྱིས་ནས་གཉིས་པ་སྦྱར། །ཚིག་རྒྱན་གཉིས་དང་སྡུད་པར་
འགྱུར། ། ཞེས་པ་སྟེ། གོང་གི་ཡི་གེ་དེ་རྣམས་ཀྱི་ནང་ནས་གི་གྱི་གཉིས་དོར་བའི་ཀྱི་འི་ཡི་གསུམ་གྱི་ཨཱ་ལི་ཨི་ཕྱིས་
ནས་རྗེས་འཇུག་གི་གཉིས་པ་ང་སྦྱར་བས་མཐུན་པ་དང་མི་མཐུན་པའི་ཚིག་རྒྱན་གཉིས་དང་། སྡུད་པའི་སྒྲར་
357



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱུར་རོ། ། དཔེར་བརྗོད་ནི། མཁས་ཀྱང་མཁས་ལ་ཤེས་ཀྱང་ཤེས། ཨུཏྤལ་འང་ཡིན་ལ་སྔོན་པོའང་ཡིན།
ན་བའང་ཡིན་ལ་སྡུག་བསྔལ་འང་ཆེ། ། ལྷ་ཡང་ཡིན་ལ་ཚེ་ཡང་རིང་། ། ཞེས་པ་ལྟ་བུ་མཐུན་པ་དང་། འཆིང་
བ་སྤངས་ཀྱང་སྙིང་རྗེས་བཅིངས། ། འདམ་ལས་སྐྱེས་ཀྱང་དེས་མ་གོས། ། བཞིན་རས་དཀར་ཡང་སྐུ་ཚོགས་
ནག ཆགས་སྡང་བྲལ་ནའང་བདུད་རྣམས་འཇོམས། ། ཞེས་པ་ལྟ་བུ་ནི་མི་འཐུན་པའི་ཚིག་རྒྱན་ནོ། ། དེ་
དག་ཕལ་ཆེར་སྔ་ཕྱི་སྡུད་པའི་ཚིག་ཡིན་མོད། དེས་ཀྱང་ཤེས་ལ་ངས་ཀྱང་མཐོང་། ། ཞེས་པ་དང་། དེ་ཡང་
ཡིན་ལ་འདི་ཡང་ཡིན། ། ཞེས་དང་། དེ་ཙམ་ཤེས་པ་ལྟ་ཡང་ཅི། ། ཆོས་རྣམས་ཀུན་ཀྱང་མངོན་དུ་གྱུར།
ཞེས་པ་ལྟ་བུ་ནི་སྡུད་པའི་ཚིག་གོ ། སྡོམ་ནི། ག་བ་ད་ས་ད་དྲག་མཐར། ། ཀྱང་ཐོབ་རྗེས་འཇུག་གཞན་མཐར་
ཡང་། ། རྐྱང་མཐར་འང་དང་སྐོང་ཚེ་ཡང་། ། ཞེས་སོ། ། གསུམ་པ་ནི། ལ་དོན་སུ་ལ་ཨུ་ཕྱིས་ནས། ། དེ་ལ་
གསུམ་པའི་དང་པོ་སྦྱར། ། དེ་ལ་ཨ་ལི་གསུམ་པ་སྦྱར། ། དེ་ནི་ལྷག་པ་དང་བཅས་པའོ། ། ཞེས་པ་སྟེ། ལ་
དང་དོན་མཐུན་པའི་སུ་ལ་ཨུ་ཡིག་ཕྱིས་ནས། དེ་ལ་སྡེ་བ་གསུམ་པ་ཏ་སྡེའི་དང་པོ་ཏ་སྦྱར་ཞིང་། དེ་ལ་ཨཱ་ལི་
གསུམ་པ་ཨེ་སྦྱར་དང་བ་དེ་ནི། དོན་དེ་རྫོགས་པར་མ་བསྟན་པར་ལྷག་མ་དང་བཅས་པ་སྟོན་པའི་སྒྲའོ། །
འདིར་ས་སྟེ་དངོས་སུ་བསྟན་པ་དེ་དང་ཏེ་ཤུགས་ལ་བསྟན་པར་བྱའོ། ། དཔེར་བརྗོད་ནི། སྔར་སོང་སྟེ་མཐོང་།
བཟང་སྟེ་སྲིད། མི་རྟག་སྟེ། འཇིག་པའོ། ། རྟག་སྟེ། འཇིག་པ་མེད་པའི་ཆོས་ཡིན་པའི་ཕྱིར། བདེན་པ་
གཉིས་ཡོད་དེ། ཀུན་རྫོབ་དང་། དོན་དམ་པའོ། ། ཡོད་པ་ཡིན་ཏེ། ཤེས་བྱ་ཡིན་པའི་ཕྱིར་རོ། །ཞེས་པ་ལྟ་
བུ་སྟེ། མཚམས་སྦྱོར་བའི་ལྷག་བཅས་དང༌། དམ་བཅས་པའི་ལྷག་བཅས། གཞན་འདྲེན་པའི་ལྷག་བཅས་ཅི་
རིགས་སུ་འགྱུར་རོ། ། སྡོམ་ནི། ད་དེ་ན་ར་ལ་ས་དང་། ། ད་དྲག་ཅན་མཐར་ཏེ་རྐྱང་ཉིད། ། ག་ང་བ་མ་འ་
རྣམས་དང་། ། འདོགས་ཅན་རྐྱང་མཐར་ས་སྟེའོ། ། ཞེས་སོ། ། བཞི་པ་ནི། རྗེས་འཇུག་ཡི་གེ་བཅུ་པོ་ལ། །
དྲུག་པ་སྦྱར་ན་འབྱེད་སྡུད་ཡིན། ། ཞེས་པ་སྟེ། རྗེས་འཇུག་གི་ཡི་གེ་བཅུ་པོ་གང་དག རྗེས་འཇུག་གཞན་གང་
གི་མཐར་གནས་པ་ལ་རྗེས་འཇུག་གི་དྲུག་པ་མ་ཡིག་སྦྱར་ན་དོན་འབྱེད་པ་དང་སྡུད་པའི་ཚིག་ཏུ་འགྱུར་བ་ཡིན་ཏེ།
དཔེར་ན། ཕུང་པོ་ནི། གཟུགས་སམ། ཚོར་བའམ། འདུ་ཤེས་སམ། འདུ་བྱེད་དམ། རྣམ་པར་ཤེས་པའོ་
ཞེས་དབྱེ་གཞི་སྔོན་ལ་བཀོད་ནས་དབྱེ་བ་རྗེས་སུ་ཕྱེ་བ་ནི་འབྱེད་པ་དང་། མིག་གམ། རྣ་བའམ། སྣའམ།
ལྕེའམ། ལུས་སམ། ཡིད་ནི་དབང་པོའོ་ཞེས་པ་ལྟ་བུ། དབྱེ་བ་སྔོན་དུ་བཀོད་ནས་དབྱེ་གཞིར་སྡུད་པ་ནི་སྡུད་
པའི་དོན་ནོ། ། རྟག་གམ། མི་རྟག་ཅེས་པ་ལྟ་བུ་དང་ཡིན་ནམ། མིན་ནམ་ཞེས་པའི་ཐེ་ཚོམ་མམ་དྲི་བ་རྣམས་
ཀྱང་འབྱེད་སྡུད་གང་རུང་དུ་བསྡུ་བར་བྱའོ། ། རྗེས་འཇུག་སོ་སོར་སྦྱོར་ཚུལ་ནི། རྟག་གམ། མཐོང་ངམ།
358



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
ཡོད་དམ། ཡིན་ནམ། འགྲུབ་བམ། བསྒོམ་མམ། གདའ་འམ། ཟེར་རམ། ཉལ་ལམ། ཤེས་སམ། ལྟ་བུ་
དང་། ད་དྲག་གི་མཐར་ཏམ་སྦྱར་བ་ནི། འཛིན་ཏམ། འཕྲལ་ཏམ། གྱུར་ཏམ་ཞེས་པ་ལྟ་བུ་སྟེ། སྡོམ་ནི།
འབྱེད་སྡུད་སྐབས་སུ་རྗེས་འཇུག་བཅུར། ། རང་འདྲར་མ་ཡིག་སྦྱར་བ་ཡི། ། ད་དྲག་ཅན་ལ་ཏ་དང་སྦྱར། །
ཞེས་སོ། ། ལྔབ་ལ་གཉིས་རྣམ་དབྱེ་ལྔ་བ་དངོས་ཉིད་ཞར་བྱུང་རྒྱན་སྡུད་བཅས་བཤད་པ་དང་། རྣམ་དབྱེ་
བརྒྱད་པ་བཤད་པའོ། ། དང་པོ་ནི། རྗེས་འཇུག་ཡི་གེ་བཅུ་བོ་ཡི། ། བཞི་པ་དགུ་པ་ལ་བཅུ་བ། ། སྦྱར་བ་
འབྱུང་ཁུངས་པ་ཡིན་ཏེ། ། དགར་དང་སྡུད་པའང་དེ་བཞིན་ནོ། ། ཞེས་པ་སྟེ། རྗེས་འཇུག་གི་ཡི་གེ་བཅུ་བོ་ཡི་
ནང་གི་བཞི་པ་ན་ཡིག་དང་། དགུ་བ་ལ་ཡིག་ལ་བཅུ་བ་ས་ཡིག་སྦྱར་བ་ནས་དང་ལས་ཞེས་པའི་སྒྲ་ནི་རྣམ་དབྱེ་ལྔ་
བ། འབྱུང་ཁུངས་ཀྱི་ས་ཡིན་ཏ་དགར་བ་དང་། སྡུད་པའང་དེ་བཞིན་དུ་སྦྱོར་བ་ཡིན་ནོ། ། ཞེས་སོ། །
འབྱུང་ཁུངས་ཀྱི་དཔེ་ནི། ཕུ་ནས་ཆུ་བྱུང་། མ་ལས་བུ་སྐྱེས། ཚོགས་ལས་སངས་རྒྱས་འགྲུབ། སྡིག་ལས་སྡུག་
བསྔལ་འབྱུང་། རི་ལས་ལྟུང་། དེ་ལས་ཐོབ། ཅེས་པ་ལྟ་བུ་དང་། དགར་བ་ནི། ལྷ་དང་བཅས་པའི་འཇིག་
རྟེན་ལས་སངས་རྒྱས་བཅོམ་ལྡན་འདས་མཆོག ལྷའི་ནང་ནས་ཚངས་བ་དང་བརྒྱ་བྱིན་གཙོ། རིགས་ལས་རྒྱལ་
རིགས་འཕགས། མདོར་ན། དེ་ལས་བཟང་བས་ངན། དེའི་ནང་ནས་དེ་མཆོག་གམ་དམན་ཞེས་པ་ལྟ་བུ་དང༌།
སྡུད་པ་ནི། གཟུགས་ནས་རྣམ་མཁྱེན་གྱི་བར་ཞེས་དང་། སྲིད་རྩེ་ནས་མནར་མེད་ཀྱི་བར། མགོ་ནས་རྐང་
པའི་བར་ཞེས་པ་ལྟ་བུ་སྟེ། འདི་ལ་ལས་ཀྱི་སྒྲ་མི་འཇུག་པར་བཤད། འོན་ཀྱང་དེ་ལ་སོགས་ཞེས་པ་དེ་ལ་སོགས་
པ་ཞེས་འབྱུང་བ་ནི་སྡུད་པའི་དོན་ནོ་ཞེས་བདག་གི་སློབ་དཔོན་བཞེད་དོ། །འཐད་པ་ལྟར་སྣང་ཡང་། ངག་
སྒྲོན་ལས། མ་དག་པའི་ཕྱོགས་སུ་བཤད་པས་བརྟག་གོ །གཉིས་པ་ནི། གང་མིང་བརྗོད་པའི་དང་པོ་རུ། །
ཀྱེ་སྦྱར་བ་ནི་བོད་བ་ཡིན། ། ཞེས་པ་སྟེ། གང་ཡང་རུང་བའི་མིང་བརྗོད་པའི་དང་པོ་སྟེ་ཐོག་མ་རུ་ཀྱེ་ཞེས་སྦྱར་
བ་ནི་བོད་པའི་སྒྲ་ཡིན་ཏེ། ཀྱེ་རྒྱལ་པོ། ཀྱེ་རྒྱལ་པའི་སྲས། ཀྱེ་ལྷ། ཀྱེ་མི་ཁྱོད་ཅེས་པ་ལྟ་བུ་དང་། དེ་དང་
མཐུན་པར་ཀྭ་ཡེ་མི་ཞེས་པའང་སྣང་ངོ་། ། འོན་ཀྱང་། ཀྱེ་མ་དང་། ཀྱེ་ཧུད་ནི་དེ་མིན་ནོ། ། བོད་པ་ནི།
འདིར་འབོད་པའི་སྒྲ་སྟེ། གཞི་དེ་ལ་འབོད་པའི་སྒྲའོ། ། གཉིས་པ་དགར་བརྣན་སོགས་བཤད་པ་དྲུག ནི་སྒྲ་
དང་དང་སྒྲ། དེ་དང་གང་གི་སྒྲ་འཇུག་ཚུལ། བདག་པོ་དང་དགག་སྒྲ། ཚིགས་བཅད་འགྲོལ་བའི་མན་ངག
རྗེས་འཇུག་མེད་མི་རུང་དུ་བཤད་པའོ། ། དང་པོ་ནི། གང་མིང་མཐའ་དང་མཐུན་པ་ཡི། ། བཞི་བ་ལ་ནི་ཨི་
སྦྱར་བ། ། དགར་དང་བརྣན་པའི་ཚིག་ཏུ་འགྱུར། ། ཞེས་པ་སྟེ། གང་ལ་རུང་བའི་མིང་གི་མཐའ་དང་མཐུན་
པ་ཡི་རྗེས་འཇུག་བཞི་བ་ན་ཡིག་ལ་ནི། དབྱངས་མི་སྦྱར་བས་ནི་ཞེས་འབྱུང་བའི་སྒྲ་ནི། དཀར་དང་བརྣན་པའི་
359



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚིག་ཏུ་འགྱུར་ཏེ། དང་པོ་ནི། དཔེར་ན། བྱང་ཆུབ་སེམས་དཔའ་ལས་ནི་སངས་རྒྱས་མཆོག། བྱང་སེམས་
རྣམས་ཀྱི་ནང་ནས་ནི་འཇམ་དབྱངས་ཤེས་རབ་ཆེ་ཞེས་དང་། འདི་ལས་ནི་དེ་བཟང་ངམ་སོགས་དང་དེའི་ནང་
ནས་ནི་དེ་ཉིད་མཆོག་གོ། ། ཞེས་པ་ལྟ་བུ་སྟེ། དེ་ཡང་ནས་དང་ལས་ཞེས་པའི་དགར་ཚིག་གི་གྲོགས་སོ། །
དགར་བའི་དོན་ནི་མང་པོའམ། ཟླ་བོ་ལས་དམིགས་ཀྱིས་དགར་བ་སྟེ། ཡང་འདི་དག་ལས་གདོང་བཞིར་འདི་
ནི་ཚངས་པའོ། ། མིག་སྟོང་དང་ལྡན་པའི་ང་ནི་བརྒྱ་བྱིན་ནོ། ། མགྲིན་པ་སྔོན་པོ་འདི་ནི་དབང་ཕྱུག་གོ་ཞེས་
དང་། ཆོས་རྣམས་ལས་འདི་ནི་གཟུགས་སོ། ། འདི་ནི་ཚོར་བའོ་ཞེས་སོགས་ལྟ་བུའོ། ། གཉིས་པ་ནི། བཅོམ་
ལྡན་འདས་ཀྱིས་ཆོས་ཀྱི་འཁོར་ལོ་ནི་རབ་ཏུ་བསྐོར། ཕན་བདེའི་ལམ་ལ་ནི་བཀོད་ཅེས་དང་། ཚོགས་ནི་
བསགས། སྒྲིབ་པ་ནི་སྦྱངས། ཡོད་ནི་ཡོད། ཤེས་ནི་ཤེས། མཐོང་ནི་མཐོང་ཞེས་པ་ལྟ་བུ་སྟེ། བརྣན་པའི་
དོན་ནི། ངེས་བཟུང་ལྟ་བུ་ནན་ཏན་དུ་སྦྱར་བའོ༔ ། གཉིས་པ་དང་སྒྲ་ནི། མིང་གང་རུང་བའི་བར་མཚམས་སུ།
གསུམ་པ་ལ་ནི་གཉིས་པ་སྦྱར། ། དེ་ནི་སྡུད་དང་འབྱེད་པ་དང་། ། རྒྱུ་མཚན་ཚེ་སྐབས་གདམས་ངག་ལྔའོ། །
ཞེས་པ་སྟེ། མིང་གང་ཡང་རུང་བའི་བར་མཚམས་སུ་རྗེས་འཇུག་གསུམ་པ་ད་ཡིག་ལ་ནི་གཉིས་པ་ང་ཡིག་སྦྱར་བ་
དང་ཞེས་པའི་སྒྲ་དོན་ནི། དོན་དུ་མ་གཅིག་ཏུ་སྡུད་པ་དང་། གཅིག་དུ་མར་འབྱེད་པ་དང་རྒྱུ་མཚན་དང་ཚེ་
སྐབས་སམ་དུས་ སྟོན་ པ་དང་། གདམས་ངག་འདོམས་པ་ལྔ་ལ་འཇུག་ པའོ། ། ལྷ་དང་མི་དང༌། ལྷ་མ་
ཡིནདང་། དྲི་ཟར་བཅས་པའི་འཇིག་རྟེན་ཞེས་དང་གཟུགས་དང་། ཚོར་བ་དང་། འདུ་ཤེས་དང་། འདུ་
བྱེད་དང༌། རྣམ་ཤེས་ནི་ཕུང་པོའོ་ཞེས་པ་ལྟ་བུ་དབྱེ་བཞི་རྗེས་སུ་བཀོད་པ་ནི་སྡུད་པ་དང་། ཆོས་གང་ཡིན་པ་དེ་
དང་དེ། འདི་དང་འདི་རྣམས་ཞེས་པ་ལྟ་བུ་ཡང་སྡུད་པ་དང་། ཕུང་པོ་ལྔ་སྟེ། གཟུགས་དང་། ཚོར་བ་དང་།
འདུ་ཤེས་དང་། འདུ་བྱེད་དང་། རྣམ་པར་ཤེས་པའོ་ལྟ་བུ་དང་། བདེན་པ་ནི་གཉིས་ཏེ། ཀུན་རྫོབ་དང་དོན་
དམ་པའི་བདེན་པའོ་ཞེས་པ་འབྱེད་པའི་གཞི་སྔོན་དུ་བཀོད་པ་ནི་འབྱེད་པའོ། །སྒྲ་ནི་མི་རྟག་སྟེ། བྱས་པའི་
ཕྱིར་དང་། རྐྱེན་ལས་བྱུང་བའི་ཕྱིར་དང་། སྐྱེས་པའི་ཕྱིར་དང་ཞེས་པ་ལྟ་བུ་ནི་རྒྱུ་མཚན་དང་། ཉི་མ་ཤར་བ་
དང་སླེབ། ནམ་ལངས་པ་དང་འགྲོ། མུན་རུབ་པ་དང་ཉལ། སངས་རྒྱས་པ་དང་སྒྲིབ་པ་སྤངས་ཞེས་པ་ལྗ་བུ་
ནི་ཚེ་སྐབས་སམ་དུས་དང་བྱ་བ་མཉམ་དུ་བརྗོད་པའོ། ། བདག་གིས་བརྗོད་ཀྱིས་ཉོན་དང་། འདི་གྱིས་དང་།
འདི་ལ་སློབས་ཤིག་དང་། སྒོམས་དང་། སྒྲུབས་དང་རྣམས་གདམས་ངག་ལ་འཇུག་པའོ། ། གཉིས་པ་ལ་གོ་
རིམ་མི་འདྲ་བ་ཞིག་སྣང་ཡང་འདིར་གཉིས་ཏེ། དེ་སྒྲ་དང་གང་གི་སྒྲ་བཤད་པའོ། ། དང་པོ་ནི། གང་མིང་
བརྗོད་པའི་ཡ་མཐའ་རུ། ། གསུམ་པ་ལ་ནི་ཨེ་སྦྱར་བ། ། ཐ་སྙད་དབང་དུ་གསུམ་ཡིན་ཏེ། ། དངོས་པོའི་
360



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
དབང་དུ་བཞི་རུ་འགྱུར། ། དུས་ཀྱི་དབང་དུ་གཉིས་ཡིན་ནོ། ། ཞེས་པ་སྟེ། གང་ཡང་རུང་བའི་མིང་བརྗོད་
པའི་ལ་མཐའ་སྟེ་ཐོག་མ་རུ་རྗེས་འཇུག་གི་གསུམ་པ་ད་ཡིག་ལ་ནི་དབྱངས་ཨེ་སྦྱར་བ་དེ་ཞེས་བྱ་བའི་སྒྲ་དེ་ནི། ཐ་
སྙད་ཀྱི་དབང་དུ་བྱས་ན། དུས་འདས་པ་དང་རྣམ་གྲངས་གཞན་དང་ལྷག་བཅས་ཏེ་གསུམ་ལ་འཇུག་པ་ཡིན་ཏེ།
དངོས་པོའི་དབང་དུ་བདེན་པ་དང་གསང་བ་དང་བདག་གི་བ་དང་ཕ་རོལ་པའི་དངོས་པོ་བཞི་རུ་འགྱུར་བ་དང་།
དུས་ཀྱི་དབང་དུ་བྱས་ན་འདས་པ་དང་མ་འོངས་པའི་དུས་གཉིས་ལ་འཇུག་པ་ཡིན་ནོ། ། དེའི་ཐ་སྙད་ཀྱི་དབང་
དུ་བྱས་པའི་འདས་པ་ནི། དུས་གསུམ་གྱི་ནང་ཚན་གྱི་འདས་པ་ཙམ་མིན་གྱི། བརྗོད་ཟིན་གྱི་དོན་འདས་མ་ཐག་
པ་ཉིད་གོ་བ་ཞིག་སྟེ། ཇི་ སྐད་ བཤད་ པ་གང་ཡིན་པ་དེ་དང་དེ་ཞེས་ དང་། དེ་ནས་དང་ལ་ ལྡན་ རྡོ་ རྗེ་
འཆང་། ། ཞེས་དང་། དེ་ཡང་དང་། དེ་རྣམས་དང་། དེ་དག་དང་། དེ་ཉིད་དང་། དེ་སོགས་དང་། དེ་
ནས་དང་། དེ་མ་ཐག་ཏུ། དེ་ལྟ་བུ་སོགས་མང་ངོ་།རྣམ་གྲངས་གཞན་ནི། བློའང་དེ་ཡིན། རིག་པའང་དེ་ཡིན།
སངས་རྒྱས་དེ་ཆོས་ཀྱང་དེ། ཚིག་དང་དོན་གང་ཡིན་པ་དེ་དང་དེ་འདི་དང་འདིར་བཤད་པར་བྱ་ཞེས་པ་ལྟ་བུ་
དང༌། ལྷགས་བཅས་ནི་ཡོད་དེ། མེད་དེ་ཞེས་སོགས་ལྟ་བུའོ། ། དངོས་པོ་ལ་འཇུག་པ་བཞིའི་བདེན་པའི་དོན།
དེ་བཞིན་ཉིད། དེ་ཁོ་ན་ཉིད། དེ་དེ་བཞིན་སོགས་དང་། དེ་ཉིད་ཅེས་པ་ལའང་འཇུག་སྲིད་དོ། ། གསང་བ་
ནི། དེ་ཉིད་སྦ་བར་བྱ། དེ་བསྒྲག་པར་མི་བྱ། དེ་བསྟན་པར་མི་བྱ་སོགས་རང་ཚིག་གིས་དངོས་སུ་སྨོས་པར་
གསང་སྟེ་བརྗོད་པ་ཞིག་གོ ། བདག་གི་བ་ལ་འཇུག་པ་ནི། བདག་གི་དེ་ངའི་དེ། བདག་གི་ནོར་དེ། ངའི་
ཆོས་དེ་ཞེས་པ་དང་། ཕ་རོལ་ལ་འཇུག་པ་ནི། ཁྱོད་ཀྱི་དེ། གཞན་གྱི་དེ། ཁྱོད་ཀྱི་ཟས་ནོར་དེ། ། ཁྱོད་ཀྱི་
ཡོན་ཏན་དེ་ཞེས་པ་ལྟ་བུ་སྨྲའོ། ། འདི་དག་ནི་བརྡ་སྔོན་དུ་སོང་བས་བརྗོད་པ་ཉུང་བ་དགོས་ཤིང་། སྐབས་ཀྱི་
དོན་གཙོ་མི་གཙོའི་ཁྱད་པར་མ་གཏོགས་འདས་པའི་དོན་ལ་འཇུག་པ་ནི་མི་འགལ་བར་མངོན་ནོ། ། དུས་ཀྱི་
དབང་དུ་བྱས་པ་གཉིས་ནི། འདས་མ་འོངས་ཀྱི་དུས་གཉིས་ཏེ། སྔོན་དེའི་ཚེ་དེའི་དུས་ན་དེ་དང་དེར་གྱུར་ཏོ་
ཞེས་པ་ལྟ་བུ་འདས་པ་དང་། ཕྱིས་དེའི་ཚེ་དེའི་བུས་ན་འདི་དང་འདི་ཞེས་བྱ་བར་འགྱུར་རོ་ཞེས་པ་ལྟ་བུ་མ་
འོངས་པ་ལ་འཇུག་གོ། གཉིས་པ་གང་ངམ་སྤྱི་སྒྲ་ནི། གང་མིང་བརྗོད་པའི་དང་པོ་རུ། ། དང་པོ་ལ་ནི་གཉིས་
ལ་སྦྱར། ། སྤྱི་ལ་ཁྱབ་པ་ཉིད་དུ་འགྱུར། །ཞེས་པ་སྟེ། གང་ཡང་རུང་བའི་མིང་བརྗོད་པའི་དང་པོ་རུ། །
རྗེས་འཇུག་གི་དང་པོ་ག་ལ་ནི་གཉིས་པ་ང་ཡིག་སྦྱར་བ་གང་ཞེས་པའི་སྒྲ་དེ་ནི། དོན་སྤྱི་ལ་ཁྱབ་པའི་སྒྲ་ཉིད་དུ་
འགྱུར་ཏེ། དཔེར་ན། གང་ཞིག་གཟིགས་ཤིང་གསུངས་པ་ཡིས། ། ཞེས་དང་། གང་གང་རྐྱེན་ལ་རག་ལས་
པ། ། ཞེས་པ་ལྟ་བུ་ནི་སྤྱི་སྒྲ་ཡིན་ཏེ། འོན་ཀྱང་བྱེ་བྲག་ལ་འཇུག་པ་ཡིན་ནོ། ། གང་དང་གང་ཡིན་པ་དེ་དང་དེ།
361



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་ཡིན་ན་འདི་ཡིན། དེ་དང་མཚུངས་པ་སུ་ཡིན། ཅི་ཡིན་སོགས་ཀྱང་སྤྱིའི་དོན་ལ་འཇུག་གོ ། གསུམ་པ་ལ་
གཉིས། བདག་སྒྲ་དང་། དགག་སྒྲའོ། ། དང་པོ་ནི། གང་མིང་བརྗོད་པའི་མ་མཐའ་ན། ། པུ་ལིངྒ་ཡི་སྒྲ་
མེད་པ། ། དེ་ལ་པུ་ལིངྒ་སྦྱར་ན། ། བདག་པོའི་སར་ནི་ཤེས་པར་བྱ། ། ཞེས་པ་སྟེ། གང་ཡང་རུང་བའི་མིང་
བརྗོད་པའི་མ་མཐའ་ན། །པུ་ནི། པུ་རུ་ཥ་ཞེས་པ་སྐྱེས་བུའི་མིང་གི་ཐོག་མ་ཡིན་ལ། ལིངྒ་ནི་རྟགས་སམ་
མཚན་མ་ལ་འཇུག་པས་ན།པུ་ལིངྒ་སྟེ་ཕོ་རྟགས་སོ། ། དེའི་སྒྲ་སྔར་མེད་པ་དེ་ལ་པུ་ལིངྒའི་སྒྲ་སྦྱར་ན་ནི་བདག་
པོའི་སར་ནི་ཤེས་པར་བྱ་སྟེ། དཔེར། ཆོས་མ། རྟ་པ། སངས་རྒྱས་པ། མུ་སྟེགས་པ། ཚོང་པ། ཇ་པ།
ཚྭ་པ་ཞེས་སོགས། དེ་དང་འདྲ་བ། ཁ་ལོ་བསྒྱུར་བ། ལོང་བ་ཞེས་དང་། ཁ་ཅིག་ཏུ། བྱེད་པ་བོ། ཚོར་བ་
བོ། ། མཐོང་བ་པོ། ། ཤེས་པ་པོ་སོགས་དང་། ལ་ལར། ཆང་མ། ཡིད་འོང་མ་སོགས་དང་། ཡང་། རལ་
གྲི་ཅན། འཁོར་ལོ་ཅན། མིག་ཅན། སེམས་ཅན་སོགས་དང་། ཡང་། བློ་ལྡན། ཤེས་ལྡན། སེམས་ལྡན།
ཆོས་ལྡན་སོགས་ཀྱིས་ཀྱང་བདག་སྒྲ་སྟོན་པར་འགྱུར་རོ། ། གཉིས་པ་ནི། གང་མིང་བརྗོད་པའི་ཡ་མཐའ་ན།
སྟྲཱི་ལིངྒ་ཡི་སྒྲ་མེད་བ། ། དེ་ལ་སྟྲཱི་ལིངྒ་སྦྱར་ན། ། དགག་པའི་གནས་སུ་ཤེས་པར་བྱ། ། ཞེས་པ་སྟེ། གང་ཡང་
རུང་བའི་མིང་བརྗོད་པའི་ཡ་མཐའ་འམ། མ་མཐའ་ན་ཡང་རུང་སྟེ། དེར་ལྡི་ལིངྒ་སྟེ་སྦི་ནི་བུད་མེད་ཀྱི་མིང་
ཡིན་ལ། དེ་ལིངྒ་ཞེས་སྦྱར་བ་ན་མོ་རྟགས་ཞེས་པར་འགྱུར་བས། དེ་ཡི་སྒྲ་སྔོན་མེད་པ་དེ་ལ་སྟྲཱི་ལིངྒའི་སྒྲ་སྦྱར་བ་
ན། དགག་པའི་སྒྲའི་གནས་སུ་ཞེས་པར་བྱའོ། ། དཔེར་ན། མི་སྒྲིབ་པ། མི་སྐྱེ་བ། མི་འབྱུང་བ། མི་རིག་
པ། མི་ཤེས་པ། མ་གོ་བ། གཟུགས་མེད། ཚོར་བ་མེད། འདུ་ཤེས་མེད། ཡོད་པ་མིན། དངོས་པོ་མིན།
རྟག་པ་མིན་སོགས་ལྟ་བུ་དང་། སྒྲིབ་པ་དག རང་བཞིན་གྱིས་སྟོང་། སྐྱོན་དང་བྲལ། ཆུ་བཀག ཡོད་པ་
དང་ཡིན་པ་ལའང་། ཅི་སྟེ་མེད་ཅི་སྟེ་མིན་སོགས་མང་ངོ༌། ། དེ་དག་བསྡུ་ན༑ མ་ཡིན་དགག་དང་། མེད་
དགག་བརྗོད་པའི་སྒྲ་གཉིས་སུ་འདུའོ། ། དགག་ཚིག་ཞེས་པ་ནི། དགག་བྱ་འགོག་པའི་ཚིག་ཡིན་པ་ཞིག་ལ་
བྱེད་ཅིང་། དེའི་ཁྱད་པར་རྒྱུས་ཞིབ་ཏུ་སྤྲོ་ནུས་ཀྱང་མང་དུ་དོགས་ནས་མ་བྲིས་སོ། ། རྩ་བ་ལ་ལར། གང་མིང་
གི་ནི་ལ་མཐའ་རུ། ། ཞེས་སོགས་རྐང་པ་བདུན་པོ་མཚམས་འདིར་འབྱུང་ཡང་། འགྲེལ་བ་རྣམས་སུ་ནི་སྔར་
ལྟར་རོ། ། ལྔ་བ་ནི། ཚིགས་སུ་བཅད་པའི་མཚམས་སྦྱོར་རྣམས། ཅུང་ཟད་བསྡུས་པ་ཡོད་ན་ཡང་། ། དེ་ནི་
དེ་བཞིན་སྦྱར་བར་བྱ། ། ཞེས་པ་སྟེ། གསུང་རབ་རྣམས་ཀྱི་ཚིག་གསུང་བའི་མཚམས་སྦྱོར་རྣམས་ལས་ཅུང་
ཟད་བསྡུས་པ་ཞིག་ཡོད་ན་ཡང་། བསྡུས་པ་དེ་ནི་དོན་ཇི་ལྟར་ཐོབ་པ་དེ་བཞིན་དུ་སྦྱར་ནས་ལྷུག་པར་བཀྲོལ་ཏེ་
བཤད་པར་བྱའོ། ། དཔེར་ན། རྒྱལ་སྲས་བྱང་སེམས་ཉན་རང་སོགས། ཞེས་པ་ལྟ་བུ་ལ། རྒྱལ་བའི་སྲས་བྱང་
362



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
ཆུབ་སེམས་དཔའ་དང་ཉན་ཐོས་དང་རང་སངས་རྒྱས་དང་། སོགས་སྒྲས་གང་ཟག་གཞན་འདྲེན་པར་འཆད་
དགོས་པ་བཞིན་ནོ། ། དྲུག་ པ་ནི། སྔོན་འཇུག་ཡོད་དམ་མེད་ཀྱང་རུང་། ། མིང་གཞི་ཡི་གེ་གང་ ལྡན་
པའང་། ། ཉེས་སྦྲེལ་ཡོད་དམ་སུམ་སྦྲེལ་ཡོད། ། ཨ་ལི་བཞི་ལས་གང་འབྲེལ་ཡང་། ། རྗེས་འཇུག་བཅུ་པོ་མ་
ཞུགས་ན། ། མིང་གཞན་སྦྱོར་བ་ཡོད་མི་སྲིད། ། ཅེས་པ་སྟེ། བཤད་ཟིན་པའི་སྔོན་འཇུག་ལྔ་པོ་གང་རུང་དེར་
ཡོད་དམ་མེད་ཀྱང་རུང་། མིང་གཞིའི་ཡི་གེ་སུམ་ཅུ་པོ་གང་རུང་ལྡན་པ་ཡིན་པ་ལའང་། ཉིས་སྦྲེལ་ཡོད་དམ།
མིང་གཞི་ཁོ་ནའི་ཡི་གེ་ཉི་ཤུ་པོ་གང་རུང་མཐར་གནས་པའི་སུམ་སྤྲེལ་ཡོད་པ་འམ། ཨཱལི་བཞི་པོ་ལས་གང་དང་
འབྲེལ་ཡང་རུང༌། མཐར་རྗེས་འཇུག་གི་ཡི་གེ་བཅུ་པོ་གང་རུང་མ་ཞུགས་ན་མིང་གཞན་གྱི་སྦྱོར་བ་ཐུ་མི་བདག་
གིས་བརྡ་སྦྱར་བའི་གསུང་རབ་ལ་ནམ་ཡང་ཡོད་མི་སྲིད་དོ་ཞེས་སོ། ། འོ་ན། ས་ཆུ་མེ་སྒྲ་དྲི་རོ་སྣ་ལྕེ་སོགས་ཀྱི་
མཐར་རྗེས་འཇུག་བཅུ་པོ་གང་རུང་མེད་ཀྱང་བརྡ་སྦྱོར་བ་སྲིད་ཅེ་ན། སྐྱོན་མེད་དེ། དེ་དག་ལ་རྗེས་འཇུག་
དངོས་སུ་མི་སྦྱོར་ཡང་། རྗེས་འཇུག་གི་འ་ནི་དོན་གྱིས་འཐོབ་པས་མི་འགལ་བའི་ཕྱིར་རོ། ། གསུམ་པ་མཇུག་
བསྡུ་བ་ལ་བཞི། རྗེས་འཇུག་ཤེས་པས་མཁས་པར་འགྱུར་ཚུལ། ཉམས་སུ་ལེན་ཚུལ། བསླབ་ཚུལ་བསྟན་པ།
བསླབ་པའི་དུས་བཤད་པའོ། ། དང་པོ་ནི། རྗེས་འཇུག་བཅུ་ཡི་དོན་ཤེས་ན། ། འདྲི་དང་ཀློག་དང་བཤད་
རྣམས་ཀྱི། ། མཚམས་སྦྱོར་སྒྲ་ལ་ཐོགས་མེད་ཅིང་། ། འབྲེལ་བར་སྨྲ་བའི་མཆོག་ཏུ་འགྱུར། ། གཞན་ཡང་
རྗེས་འཇུག་ཤེས་པ་ཡིས། ། དོན་གྱི་སྦྱོར་བ་མ་མཐོང་ཡང་། ། དོན་དང་མཐུན་པའི་སྦྱོར་བ་ཤེས། ། ཞེས་པ་སྟེ།
སྔར་བཤད་པའི་ཚུལ་དེ་ལྟར་ཞེས་རྗེས་འཇུག་བཅུ་ཡི་དོན་གྱི་འཇུག་ཚུལ་ཤེས་ན། གསུང་རབ་སོགས་ཀྱི་ཡི་གེ་
འདྲི་བ་དང་། ཀློག་པ་དང་། གཞན་ལ་བཤད་པ་དང༌། རྩོམ་པ་དང་། རྩོད་པ་ལ་སོགས་པའི་གནས་སྐབས་
སུ། དོན། ཚིག་རྣམས་ཀྱི། མཚམས་སྦྱོར་བའི་སྒྲ་སྨྲ་བ་ལ་ཐོགས་པ་མེད་ཅིང་། ཚིག་དོན་གོ་རིམ་འབྲེལ་
ཆགས་པར་སྨྲ་བའི་མཆོག་ཏུ་འགྱུར་རོ། ། གཞན་ཡང་རྗེས་འཇུག་གི་དོན་གྱི་འཇུག་ཚུལ་ཤེས་པ་ཡིས། གསུང་
རབ་སོགས་ཀྱི་དོན་གྱི་གནས་འབྱེད་པའི་སྦྱོར་བ་འགྲེལ་བ་སོགས་མ་མཐོང་ཡང་། དེའི་དགོངས་དོན་དང་
མཐུན་པའི་ཚིག་གི་སྦྱོར་བ་ལེགས་པར་ཤེས་ནུས་སོ། ། འདིར་མཚམས་སྦྱོར་ནི། བྱ་བྱེད་ལས་གསུམ་སྦྱོར་བའི་
ཚིག་ཞིག་ལ་བྱེད་དོ། ། དེ་ཡང་། རྣམ་དབྱེ་ཚིག་ཕྲད་རྣམས་དང་། བྱེ་བྲག་མི་མགོ་ཞེས་པས་རྣམ་དབྱེ་དྲུག་པ་
བསྡུས་པ་དང་། སངས་རྒྱས་མཁྱེན། སངས་རྒྱས་མཆོད། མཚོ་སྐྱེས། ས་གནས། ཨུཏྤལ་སྔོན་པོ། ། བ་ཁྲ་
མོ་ཅན་ལྟ་བུས་ནི། རིམ་བཞིན། རྣམ་དབྱེ་གསུམ་པ་བཞི་བ་ལྔ་བ་བདུན་པ་རྣམས་བསྡུས་པའི་ཚུལ་དང་།
ཨུཏྤལ་དང་སྔོན་པོའི་གཞི་མཐུན་དང་། བ་ཁྲ་མོ་ཡོད་པའི་བདག་པོ་འམ་ས་ཕྱོགས་ལྟ་བུ་སྡུད་པ་སོགས། གཞན་
363



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་། གང་གི་ཕྱིར་ཞེས་པ་དང༌། ཅིའི་ཕྱིར་ལ་དེའི་ཕྱིར་དང་། ཇི་སྙེད་ཀྱིས་དེ་སྙེད། ཅི་ལྟར་གྱིས་དེ་ལྟར་
དང་། གང་གི་ཚེས་དེའི་ཚེ་དང༌། ཅི་འདྲས་དེ་འདྲ་སྡུད་པ་སོགས་དང་
། གང་དང་གང་ཞེ་ན། དེ་དང་དེ་
ཞེས་པ་དང་། སྟེ་ཏེ་ཅིང་ཞིང་ཤིང་སོགས་སྦྱོར་ཚུལ་ཏེ། མདོར་ན། དེ་དག་གི་ཕྲད་སྦྱོར་ཚུལ་དང་འབྱེད་ཚུལ་
ལེགས་པར་ཤེས་པར་འགྱུར་རོ། ། བརྗོད་འདོད་ཀྱི་ཁྱད་པར་ལས་མ་གཏོགས། སྤྱིར་འདི་ཞེས་པ་དོན་ཉེ་བ་
དང་དེ་ཞེས་པ་རིང་བ་ལ་འཇུག ཁོ་ན་ཙམ་འབའ་ཞིག་སོགས་དོན་གཅིག་པ་དང་། ཉིད་ཅེས་པའང་ཁོ་ན་ཞེས་
པ་དང་འདྲ་བའི་སྐབས་ཀྱང་ཡོད་ཅིང་གཙོ་བོ་ངེས་བཟུང་དང་། ཚུལ་ནི། འདྲ་བ་དང་། སྨད་པ་དང་།
ཐབས་སོགས་ལ་འཇུག་ཅིང་བཞིན་ནི་འདྲ་བ་དང་། མ་ནོར་བའམ་ཡིན་པ་ལ་འཇུག་གོ ། ཅིང་འགའ་ཞིག་ནི་
ཀྱང་ཞེས་པ་དང་དོན་མཐུན་ཅིང་། ཁ་ཅིག་ནི་མཚམས་སྦྱོར་བའི་ཚིག་སྟེ། བཅད་ཅིང་གཏུབ་ཞེས་པ་ལྟ་
བུའོ། ། སྒྲའི་མཚམས་སྦྱོར་ཆེན་པོ་ནི། གཞན་དུ་ཤེས་པར་བྱའོ། ། གཉིས་པ་ནི། རྗེས་འཇུག་སྦྱོར་བ་མཁས་
པ་ན། ། ལུང་གི་དོན་དང་སྦྱོར་བ་དང་། ། བླ་མའི་མན་ངག་གསུམ་སྦྱར་ནས། དོན་གྱི་ཐོག་ཏུ་དབབ་པར་
བྱ། ། ཞེས་པ་སྟེ། རྗེས་འཇུག་བཅུའི་སྦྱོར་བ་མཁས་པར་ཤེས་པ་ན་བཀའ་འམ་བསྟན་བཅོས་ཀྱི་ལུང་གི་དོན་
དང་ཕྱིན་ཅི་མ་ལོག་པར་སྦྱོར་བ་སྟེ། དེ་རྣམས་ཀྱི་དོན་ལེགས་པར་ཤེས་པ་དང་། རྗེས་འཇུག་དང་། ལུང་གི་
དོན་ཤེས་པ་གཉིས་ཀྱི་སྟེང་དུ་བླ་མའི་མན་ངག་བཅས་གསུམ་པོ་སྦྱར་ནས། དོན་གྱི་ཐོག་ཏུ་དབབ་པར་བྱའོ། །
གསུམ་ཞེས་པའི་དོན་ཞལ་ཆེན་པོས་དེ་ལྟ་བཞེད་ལ། རྣམ་གླིང་པས། ནང་དོན་རིག་པ་དང་། དངོས་སྟོབས་
ཀྱི་རིག་པ་གཉིས་ཀྱི་སྟེང་དུ་བླ་མའི་མན་ངག་བཅས་གསུམ་ལ་སྦྱོར་ཏེ། དེ་ཡང་ལུང་གི་དོན་དང་སྦྱོར་བ་གཉིས་སོ་
སོར་མཛད་ཅིང་། དོན་གྱི་ཐོག་ཏུ་ཞེས་པ་ཚིག་གི་དོན་ཞེས་སྤྱི་ལ་བཤད། ཞ་ལུ་པས་ཉམས་ལེན་གྱི་སྙིང་པོའི་
དོན་ལ་འཆད་དོ། ། གསུམ་པ་ནི། བསླབ་ལ་བརྩོན་པའི་གང་ཟག་གིས། །དང་པོར་ང་རོ་རྣམས་ལ་སྦྱང་། །
སྔོན་འཇུག་རྗེས་འཇུག་མིང་གཞི་གསུམ། ། ཀློག་གི་ཆེད་དུ་བསླབ་པ་ཡིན། ། རྗེས་འཇུག་བཞི་ཡི་སྦྱོར་བ་
ནི། ། མཉན་བསམ་བསྟན་པའི་ཆེད་དུ་སྦྱང་། ། མན་ངག་དེ་དག་མཐུ་ཡིས་ན། ། འབྲས་བུའི་ཆེད་དུ་གཏན་
ལ་དབབ། ། བསླབ་པའི་རིམ་པ་འདི་ཡིས་ནི། །གང་ཞིག་འབད་པ་ཆུང་ངུས་ཀྱང་། ། ཤེས་རབ་མྱུར་དུ་གྲོལ་
བར་འགྱུར། ། དེ་ནས་རྒྱས་པའང་མཉན་བྱས་ཏེ། ། བསླབ་པ་གང་ལ་དད་པ་ཡི། །གཞུང་ཉིད་བླ་མ་དག་ལ་
མཉན། ། ཞེས་པ་སྟེ། བསླབ་པར་བྱ་བའི་གནས་ལ་བརྩོན་པའི་གང་ཟག་ལས་དང་པོ་བ་དེ་དག་གིས་དང་པོ་ང་
རོ་དྲང་པོ་ཀ་ལ་སོགས་པ་རྣམས་ལ་རང་རང་གི་འབྱུང་གནས་ལས་ལེགས་པར་ཐོན་པའི་སྐད་ཀྱིས་སྦྱར་བར་བྱ་
ཞིང་། དེས་སྔོན་འཇུག་དང་རྗེས་འཇུག་དང་མིང་གཞི་གསུམ་གྱི་དབྱེ་བསྡུ་སྦྱོར་ཚུལ་འདིར་བསྟན་པ་ནི། ཀློག་
364



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
གི་ཆེད་དུ་ཡིན་པས་ལེགས་པར་བསླབ་པར་བྱ་དགོས་པ་ཡིན་ལ། བསྟན་བཅོས་ཕྱི་མ་ནས་འབྱུང་བའི་སྔོན་
འཇུག་དང་རྗེས་འཇུག་གཉིས་གང་ལ་འཇུག གང་གིས་འཇུག་པ། ཇི་ལྟར་འཇུག་པ། ཅིའི་ཕྱིར་འཇུག་པ་
བཞི་ཡི་སྦྱོར་བ་ནི། བླ་མ་ཆོས་མཉན་པ་དང་། དོན་རང་ཉིད་ཀྱིས་བསམ་པ་དང་། གཞན་ལ་བསྟན་པར་བྱ་
བའི་ཆེད་དུ་སྦྱར་བ་ཡིན་པས། ཡན་ལག་གམ་མན་ངག་དེ་དག་གི་མ་ཊུ་ཡིས་ནི། ཐོབ་བྱ་འབྲས་བུའི་ཆེད་དུ་
གསུང་རབ་ཀྱི་དོན་རྣམས་གཏན་ལ་དབབ་པར་བྱའོ། ། དེ་ལྟ་བུ་བསླབ་པའི་རིམ་པ་འདི་ཡིས་ནི། དོན་གཉེར་
ཅན་གྱི་སྐྱེས་བུ་གང་ཞིག་འབད་པ་ཆེན་པོ་ལྟ་ཅི་ཆུང་ངུས་ཀྱང་དེའི་ཤེས་རབ་ནི་རྨོངས་པ་ལས་མྱུར་དུ་གྲོལ་བར་
འགྱུར་རོ། ། རྒྱུ་མཚན་དེའི་ཕྱིར་ན། མཁས་པར་འདོད་པས་དུས་དང་པོར་གོང་དུ་བཤད་པའི་བསླབ་པའི་
རིམ་པ་འདི་ཉིད་ལ་བསླབ་པར་བྱ་ཞིང་དེ་ནས་བརྡ་སྤྲོད་པའི་གཞུང་རྒྱས་པའང་མཉན་པར་བྱས་ཏེ། ལྷག་པ་
ཚུལ་ཁྲིམས། །ཏིང་ངེ་འཛིན། ཤེས་རབ་ཀྱི་བསླབ་པ་གསུམ་གང་ལ་རང་ཉིད་དད་པ་ཡི་གཞུང་ཉིད་བླ་མ་དག་
ལ་མཉན་པར་བྱའོ། ། གོང་གི་ང་རོ་ཞེས་པའི་དོན་ནི། ཀ་སོགས་དང་། དེ་རྣམས་ལ་དབྱངས་བཞི་སྦྱོར་ཚུལ་
ལ་བྱ་ཞིང་། དེ་ཡང་མཚོན་ན། ཀའི་གུ་གུ་ཀི ། གའི་ཞབས་ཀྱུ་ཀུ། ཀའི་འཕྲེང་པུ་ཀེ །ཀའི་སྣ་རུ་ཀོ་ཞེས་
སོགས་དང་། ཀ་འོག་ཅ། ག་ཅའི་ཞབས་ཀྱུ་གཅུ། གཅུ་ལ་ག་ས་གཅུགས་ཞེས་པས་མཚོན་ནས་ང་རོ་རྣམས་ལ་
བསླབ་པར་བྱའོ་གསུང་། འོན་ཀྱང་ང་རོ་ཀོག་ཚུལ་ནི་མཐའ་གཅིག་ཏུ་མ་ངེས་ཏེ། ཀ་གི་ཀུ་ཀི་སོགས་དང་། ཀ
ཡ་བཏགས་ཀྱི་སོགས་དང་། ག་ཅ་ཞབས་ཀྱུ་གཅུ། ག་ས་བཞག་གཅུགས་སོགས་རང་རང་གི་ཡུལ་སྐད་ཀྱི་བརྗོད་
ཚུལ་སྣ་ཚོགས་པ་ཞིག་འབྱུང་བའི་ཕྱིར་རོ། ། བཞི་པ་ནི། སློབ་དཔོན་དེ་ཉིད་དུ་འཛིན་ཅིང་། ། ལེ་ལོ་གཡེང་
བ་ནམ་པར་སྤང་། ། ཟོ་བཟང་དད་པ་ལ་རྟེན་པ། ། སྐྱེས་བུ་དེས་ནི་མྱུར་རྟོགས་ཏེ། ། དེ་ལ་དུས་སུ་འདོམས་
པར་བྱ། ། ཅིག་ཤོས་དེ་ལས་ལྡོག་པའོ། ། ཞེས་པ་སྟེ། ལས་དང་པོ་བས་གཞུང་འདི་ལ་བསླབ་པའི་ཚེ་ཁེངས་པ་
མེད་པར་སློབ་དཔོན་དེ་ཉིད་དུ་འཛིན་ཅིང་། ལེ་ལོ་དང་གཡེང་བ་རྣམས་པར་སྤང་བར་བྱ་ལ་བརྩོན་འགྲུས་ཀྱིས་
ཟོ་བཟང་བ་སྟེ་ཟོམ་དོག་གམ་རང་བཞིན་བཟང་ པ་བཞིན་མདངས་འཛུམ་པ་དང་བཅས་པས་འཇུག་ཅིང་།
དད་པ་ལ་བརྟེན་པའི་སྐྱེས་བུ་དེས་ནི། དོན་མྱུར་དུ་རྟོགས་པར་འགྱུར་ཏེ། དེ་ནི་རྒྱུན་དུ་འཇུག་པར་སྤྲོ་བའི་
རྟགས་སྦྱོར་དང་། དད་ཅིང་འཇུག་པའི་གུས་སྦྱོར་གྱི་བརྩོན་འགྲུས་གཉིས་དང་ལྡན་པའི་ཕྱིར་རོ། ། དེས་ན་
གང་ཟག་དེ་ལ་དོན་དུ་འགྱུར་བའི་ཕྱིར་ན་དུས་སུ་འདོམསཔར་བྱ་ཞིང་། སྔར་བཤད་པ་ལས་བཟློག་པའི་རིག་
ཤོས་ལོ་ལེ་ཅན་ནི་འདོམས་ཚུལ་སྔར་བཤད་པ་དེ་ལས་ལྡོག་པའི་སྒོ་ནས་བཏང་སྙོམས་སུ་བྱའོ། ། ཡང་ན། དེ་
ལས་ལྡོག་པ་ནི། ལེ་ལོ་ཅན་ལས་ལྡོག་པའི་དོན་དུ་བཤད་པར་བྱ་སྟེ། འོན་ཀྱང་། ཁོ་བོ་ལྟར་ན། ཅིག་ཤོས་
365



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞེས་པས་སྔར་བཤད་པའི་ལེ་ལོ་ཅན་དང་མི་དད་པའི་ཟློག་ཕྱོགས་བསྟན་ནས། དེ་ལས་ལྡོག་ཅེས་པས་སྔར་གྱི་
འཆད་ཚུལ་གྱི་ལྡོག་ཕྱོགས་བསྟན་པར་སེམས་སོ། ། སྐབས་འདིར། དེ་ལྟར་བཤད་དེས་དེ་ནས་འདིར། །ཀུན་
གྱིས་དེ་ལྟར་རྟོགས་གྱུར་ཅིག ། ཅེས་འབྱུང་པའི་དོན་ནི་ཞ་ལུ་ཆེན་པོའི་འགྲེལ་བར་མི་སྣང་བས་མཁན་པོའི་
གཞུང་དུ་མི་བཞེད་པར་སེམས་ལ། རྣམ་གླིང་པས་སྨོན་ལམ་དུ་བཞེད་དོ། ། གསུམ་པ་ནི། བྱཱ་ཀ་ར་ཎའི་རྩ་བ་
ཤོ་ལོ་ཀ་སུམ་ཅུ་པ་ཞེས་བྱ་བ་སློབ་དཔོན་ཨ་ནུས་མཛད་པ་རྫོགས་སོ། ། ། ། ཞེས་འབྱུང་བ་ནི་གོ་སླ་ཞིང་། ཨ་
ནུ་ཞེས་པ་ནི་ཁ་ཅིག་ཡབ་ཀྱི་མཚན་དུ་བཞེད་ཀྱང་། སློབ་དཔོན་རང་ཉིད་ཀྱི་མཚན་དུ་བྱས་ཚེ། རྒྱ་སྐད་ཡིན་ན།
རྗེས་སུ་ཞེས་པ་ཞིག་ཐོབ་ལ། བོད་སྐད་ཡིན་ནི་རུས་སམ་ཡུལ་སྐད་དུ་བྱ་དགོས་པར་སེམས་སོ། ཞེས་བྱ་བ་ནི་
སུམ་ཅུ་པའི་ཚིག་དོན་བཤད་པའོ། ། ། །།
གཉིས་པ་རྟགས་ཀྱི་འཇུག་པ་ལ་གསུམ། ཀླད་ཀྱི་དོན། གཞུང་གི་དོན། མཇུག་གི་དོན་ནོ། ། དང་པོ་
ལ་གསུམ། མཚན། འགྱུར་ཕྱག མཆོད་བརྗོད་དོ། ། དང་པོ་ནི་བསྟན་བཅོས་འདིའི་མཚན་ཅི་ཞེ་ན། ཡོད་
དེ། རྒྱ་གར་ན་སྐད་རིགས་ཆེན་པོ་བཞི་ཡོད་པ་ལས། ལེགས་སྦྱར་གྱི་སྐད་དུ། འདིའི་མཚན་ལ། བྱཱ་ཀ་ར་ཎ་
ལིངྒཱབ་ཏཱ་ར་ནཱ་མ་ཞེས་འབྱུང་ཞིང་། དེ་ཉིད་བོད་སྐད་དུ། ལུང་དུ་སྟོན་པ་རྟགས་ཀྱི་འཇུག་པ་ཞེས་བྱ་བར་
འགྱུར་བའི་ཕྱིར་ཏེ། གཞན་རྣམས་སྔར་བཞིན་ལ། ལིངྒ་ནི་རྟགས་ངང་ཨཱ་བ་ཏཱ་ར་ནི་འཇུག་པའོ། ། གཉིས་པ་
ནི། སྨྲ་བའི་དབང་ཕྱུག་འཇམ་པའི་དབྱངས་ལ་ཕྱག་འཚལ་ལོ། ། ཞེས་པ་སྟེ་སླའོ། ། གསུམ་པ་ནི། སྨྲ་བའི་
སྐྱེས་མཆོག་སྨྲ་བའི་རྒྱལ། ། ཐམས་ཅད་མཁྱེན་ལ་ཕྱག་འཚལ་ལོ། ། ཞེས་པ་སྟེ། གྲུབ་མཐའ་འམ་བརྗོད་པ་སྨྲ་
བའི་སྐྱེས་བུ་ཐམས་ཅད་ཀྱི་མཆོག་དང་། སྨྲ་བའི་རྒྱལ་པོར་གྱུར་པ་ཆོས་ཐམས་ཅད་མངོན་སུམ་དུ་མཁྱེན་པའི་
སངས་རྒྱས་བཅོམ་ལྡན་འདས་ལ་ཕྱག་འཚལ་ལོ། ། ཞེས་སོ། ། གཉིས་པ་གཞུང་གི་དོན་ལ་གསུམ། མིང་
གཞིའི་ཡི་གེ་སོ་སོའི་རྟགས་ཀྱི་དབྱེ་བ། སྔོན་འཇུག་གི་རྟགས་ཀྱི་འཇུག་པ། རྗེས་འཇུག་གི་རྟགས་ཀྱི་འཇུག་པ་
བཤད་པའོ། ། དང་པོ་ནི། ཕོ་ཡི་ཡི་གེ་འབའ་ཞིག་ལ། ། སྡེ་བ་བྱེད་དང་བརྒྱད་གནས་པའང་། ། སྡེ་ཚན་ལྔ་
རུ་དྲིལ་བྱས་ལ། ཡི་གེ་སུམ་ཅུ་ཐམ་པ་ལ། ། ཕོ་མོ་མ་ནིང་གསུམ་དུ་དབྱེ། ། ཕོ་དང་མ་ནིང་མོ་དང་ནི། །
ཤིན་ཏུ་མོ་དང་བཞི་བཞི་རུ། ། སྡེ་བ་བཞི་བ་ཡན་ཆད་དབྱེ། ། ལྷག་མ་བཅུ་བཞི་གནས་པ་ལ། ། ཙ་སོགས་
གསུམ་ནི་ཅ་སོགས་སྦྱར། ། ཝ་ནི་བ་དང་སྦྱར་བར་བྱ། ། ལྷག་མ་དྲུག་ནི་མོ་རུ་སྦྱར། ། ར་ལ་ཧ་ནི་མོ་གཤམ་
སྟེ། ། མ་ནིང་མན་མེད་ཅེས་ཀྱང་བྱ། ། ཞེས་པ་སྟེ། སྤྱིར་གསལ་བྱེད་ཀྱི་ཡི་གེ་ཕོ་དང་། དབྱངས་མོ་ཡིན་པས།
འདིར་ཕོ་ཡི་ཡེ་གེ་གསལ་བྱེད་འབའ་ཞིག་སྟེ་ཁོ་ན་ལ། སྡེ་བ་ཕྱེད་དང་བརྒྱད་དུ་གནས་པའང་། དགོས་པའི་སྒོ་
366



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
ནས་སྡེ་ཚན་ལྔ་རུ་དྲིལ་བར་བྱས་ཏེ་བཤད་པར་བྱ་བ་ལ། དེ་ཡང་ཕོ་དང་། མ་ནིང་དང་། མོ་དང་། ཤིན་ཏུ་མོ་
དང༌། མོ་གཤམ་མམ་མ་ནིང་མཚན་མེད་བཅས་ལྔ་སྟེ། ཀ་ལ་སོགས་པའི་ཡི་གེ་སུམ་ཅུ་ཐམ་པ་ལ་ནང་ཚན་གྱིས།
ཕོ་མོ་མ་ནིང་གསུམ་དུ་དབྱེ་ཞིང་། ཕོ་དང་མ་ནིང་མོ་དང་ནི་ཤིན་ཏུ་མོ་དང་བཞི་བཞི་རུ་ནི། སྡེ་བ་བཞི་བ་པ་སྡེ་
ཡན་ཆད་པ་རིམ་པར་དབྱེ་བར་བྱའོ། ། དབྱེ་ཚུལ་ནི་རིམ་པ་བཞིན་དུ། དང་པོ་ཀ་སྡེའི་དང་པོ་ཀ་ཕོ། ཁ་མ་
ནིང་ག་མོ། ང་ཤིན་ཏུ་མོ་དང་། དེ་བཞིན་དུ། གཉིས་པ་ཆ་སྟེ། གསུམ་པ་ཏ་སྡེ། བཞི་བ་པ་སྡེ་ཡན་ཆད་ལ་
སྦྱར་ཏེ། ཅ་ཏ་བ་ནི་ཕོ། ཆ་ཐ་ཕ་ནི་མ་ནིང་། ཇ་ད་བ་ནི་མོ། ཉ་ན་མ་ནི་ཤིན་ཏུ་མོར་དབྱེ་བར་བྱས་ལ། ལྷག་
མ་ཡི་གེ་བཅུ་བཞི་གནས་པ་ལ། ཙ་སོགས་ཏེ་ཚ་ཛ་གསུམ་ནི་ཅ་སོགས་ཏེ་ཆ་ཇ་གསུམ་པོ་དང་སྦྱར་ནས། ཙ་ཕོ།
ཚ་མ་ནིང་། ཛ་མོ་ཡིག་དང་། ཝ་ནི་གོང་གི་བ་དང་སྦྱར་བར་བྱ་བས་མོ་དང་། དེ་བཞིན་དུ་ལྷག་མ་ཞ་ཟ་འ་ཡ་
ཤ་ས་དྲུག་ནི་མོ་རུ་སྦྱར་ཞིང་། ར་ལ་ཧ་ནི་མོ་གཤམ་སྟེ། མ་ནིང་མཚན་མེད་ཅེས་ཀྱང་བྱ་ལ། ཨ་ཡིག་ནི་རྟགས་
མེད་པས་ཕྱོགས་ལྷུང་དུ་མ་བཞག་ལ། འོན་ཀྱང་སྤྱིར་བཏང་ཕོ་ཡིན་ནོ། ། ཕོ་མོ་མ་ནིང་གསུམ་དུ་འབྱེད་པའི་ཚེ།
མ་དང་ཤིན་ཏུ་མོ་གཉིས་མོར་འདུ་ལ། མ་ནིང་མཚན་མེད་ཀྱང་མ་ནིང་དུ་འདུའོ། ། སྡོམ་ནི། ག་ཅ་ཏ་པ་ཙ་
རྣམས་ཕོ། །ཁ་ཆ་ཐ་ཕ་ཚ་མ་ནིང་། །ག་ཇ་ད་བ་ཛ་ཝ་ཞ། །ཟ་འ་ཡ་ཤ་ས་རྣམས་མོ། ། ང་ཉ་ན་མ་ཤིན་ཏུ་
མོ། ། ར་ལ་ཧ་རྣམས་མོ་གཤམ་མོ། ། ཞེས་སོ། །གཉིས་པ་སྔོན་འཇུག་གི་འཇུག་པ་བཤད་པ་ལ་གསུམ། ཐུན་
མོང་དུ་སྔོན་རྗེས་བཏུ་ཚུལ། སྔོན་འཇུག་གི་རྟགས་ཀྱི་དབྱེ་བ། དེའི་འཇུག་ཚུལ་རྒྱས་པར་བཤད་པའོ། ། དང་
པོ་ནི། མོ་ཡི་ཡི་གེའི་ནང་ནས་ནི། ། འཇུག་པའི་ཡི་གེ་བཅུར་དབྱུང་བྱ། ། འཇུག་པ་བཅུ་ཡི་ནང་ནས་ནི། །
སྔོན་འཇུག་ཡི་གེ་ལྔ་དབྱུང་བྱ། ། ཞེས་པ་སྟེ། མོ་ཡིག་ག་ཇ་ད་བ་སོགས་བཅུ་གཉིས་དང་། བ་ཉ་ན་མ་བཞི་
དང་། ར་ལ་ཧ་བསྣན་པས་བཅུ་དགུ་ཡོད་པའི་མོ་ཡི་ཡི་གེའི་ནང་ནས་ནི་ག་སོགས་རྗེས་སུ་འཇུག་པའི་ཡི་གེ་བཅུ་
དབྱུང་བར་བྱ་ལ། རྗེས་སུ་འཇུག་པ་བཅུ་ཡི་ནང་ནས་ནི་སྔོན་འཇུག་གི་ཡི་གེ་ལྔ་དབྱུང་བར་བྱ་སྟེ། དེ་དག་ནི་
བཤད་ཟིན་ཏོ། ། གཉིས་པ་ནི། སྔོན་འཇུག་ཡི་གེ་ལྔ་པོ་ལ། ། ཕོ་དང་མ་ནིང་མོ་དང་ནི། ། ཤིན་ཏུ་མོ་དང་
བཞི་རུ་དབྱེ། ། ཞེས་པ་སྟེ། སྔོན་འཇུག་གི་ཡི་གེ་ལྔ་བོ་ལ། ཕོ་དང་མ་ནིང་དང༌། མོ་དང་ནི་ཤིན་ཏུ་མོ་དང་
བཞི་རུ་དབྱེ་བར་བྱ་སྟེ། དེ་ནི། བ་ཕོ་ག་ད་གཉིས་མ་ནིང་། ། འ་མོ་མ་ནི་ཤིན་ཏུ་མོ། ། ཞེས་འབྱུང་བ་ལྟར།
བ་ནི་སྔོན་འཇུག་གི་མོ་ཡིག་ཡིན་པ་སོགས་ཤེས་པར་བྱ་བའི་ཕྱིར། འ་མིང་གཞིའི་མོ་ཡིན་ཀྱང་། སྔོན་འཇུག་གི་
ཕོ་ཡིག་ཏུ་མི་འགལ་བའི་ཚུལ་སོགས་ཤེས་པར་བྱའོ། ། གསུམ་པ་ལ་གཉིས། དྲི་བས་མཚམས་སྦྱར་བ་དང་།
ལན་གྱིས་རྒྱས་པར་བཤད་པའོ། ། དང་པོ་ནི། དེ་དག་རེ་རེའང་བཞི་བྱེད་དེ། ། གང་ལ་འཇུག་བྱེད་གང་གིས་
367



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཇུག ། ཇི་ལྟར་འཇུག་བྱེད་ཅི་ཕྱིར་འཇུག ། ཅེས་པ་སྟེ། སྔོན་འཇུག་ལྔ་བོ་དེ་དག་རེ་རེ་རང་བཞི་བཞི་བྱེད་
དེ། དེའི་ཚུལ་ནི་མིང་གཞི་གང་ལ་འཇུག་པར་བྱེད་པ། ཡི་གེ་གང་གིས་འཇུག་པར་བྱེད་པ། སྒྲ་དོན་གྱི་ཚུལ་ཇི་
ལྟར་འཇུག་པར་བྱེད་པ། དགོས་པ་ཅིའི་ཕྱིར་དུ་འཇུག་པར་བྱེད་པ་ཡིན་ཞེས་དྲི་བ་བཞིའི་སྒོ་ནས་མཚམས་སྦྱར་
བའོ། ། གཉིས་པ་ལ་བཞི། གང་ལ་འཇུག་པ། གང་གིས་འཇུག་པ། ཇི་ལྟར་འཇུག་པ། ཅིའི་ཕྱིར་འཇུག་
པར་བྱེད་པ་བཤད་པའོ། །དང་པོ་ལ་གཉིས། གཞི་གང་ལ་འཇུག་པ་དང་། མི་འཇུག་པ་བཤད་པའོ། ། དང་
པོ་ནི། གང་ལ་འཇུག་པར་བྱེད་ཅེ་ན། ། ཕོ་ནི་ཕོ་དང་མོ་ལ་འཇུག ། མོ་ནི་མོ་དང་མ་ནིང་ལའོ། ། མ་ནིང་
ཡང་ནི་ཕོ་མོ་ལའོ། ། ཤིན་ཏུ་མོ་ནི་མ་ནིང་དང་། ། མོ་དང་ཤིན་ཏུ་མོ་ཉིད་ལའོ། ། ཞེས་པས་ལན་བསྟན་པ་སྟེ།
སྔོན་འཇུག་དེ་དག་མིང་གཞིའི་ཡི་གེ་གང་གི་སྔོན་ལ་འཇུག་པར་བྱེད་ཅེ་ན། སྔོན་འཇུག་གི་ཕོ་བ་ཡིག་ནི། མིང་
གཞིའི་ཕོ་ག་ཏ་ཙ་གསུམ་གྱི་སྔོན་དུ་རྐྱང་བརྩེགས་གཉིས་ཀའི་སྒོ་ནས་འཇུག་ཅིང་། ཅ་ལ་རྐྱང་ཕུལ་ཁོ་ནས་འཇུག་
པ་དང་། མོ་ག་ད་གཉིས་ལ་རྐྱང་བརྩེགས་གཉིས་ཀ་དང་། ཞ་ཟ་ཤ་ས་བཞི་ལ་རྐྱང་འཕུལ་ཁོ་ནས་འཇུག །
སྔོན་འཇུག་གི་མོ་འ་ཡིག་ནི། མིང་གཞིའི་མོ་ག་ཇ་ད་པ་ཛ་ལྔ་དང་
། མ་ནིང་ཁ་ཆ་ཐ་ཕ་ཚ་ལྔ་སྟེ་བཅུ་ལ་རྐྱང་ཕུལ་
ཁོ་ནས་འཇུག་པའོ། ། སྔོན་འཇུག་གི་མ་ནིང་ག་ཡིག་ཡང་ནི། ཕོ་ཅ་ཏ་ཙ་གསུམ་དང་། མོ་ཉ་ད་ན་ཞ་ཟ་ཡ་ཤ་
ས་བརྒྱད་དེ་བཅུ་གཅིག་ལ་འཇུག་པའོ། ། སྔོན་འཇུག་གི་ཤིན་ཏུ་མོ་མ་ཡིག་ནི། མིང་གཞིའི་མ་ནིང་ལ་ཆ་ཐ་ཚ་
བཞི་དང་། མོ་ག་ད་ཇ་ཛ་བཞི་དང༌། ཤིན་ཏུ་མོ་ང་ཉ་ན་གསུམ་བཅས་ཉིད་ལ་རྐྱང་འཕུལ་ཁོ་ནའི་སྒོ་ནས་འཇུག་
པའོ། ། སྡོམ་ནི། བ་ཡིག་སྔོན་འཇུག་ཕོ་ཡིན་པས། ། མིང་གཞིའི་ཕོ་ཡིག་ཀ་ཅ་དང་། ། ཏ་ཙ་མོ་ཡིག་ག་ད་
ཞ། ། ཟ་ཤ་ས་ན་ར་ལ་ཕོ། ། མོ་ཡིག་འ་ནི་མིང་གཞི་ཡི། ། མོ་ཡིག་ག་ཇ་ད་པ་ཛ། ། མ་ནིང་ཁ་ཆ་ཐ་ཕ་ཚ། །
མ་ནིང་ག་ནི་ཕོ་ཏ་ཅ། ། ཙ་དང་མོ་ཡིག་ད་ཞ་ཟ། ། ཡ་ཤ་ས་ན་ཉ་ལའོ། ། མ་ནིང་ད་ནི་ཕོ་ཀ་པ། ། མོ་ཡིག་ག་
ང་བ་མ་སོགས། ། ཤིན་ཏུ་མོ་ཡིག་མ་ཉིད་ནི། ། མ་ནིང་ཁ་ཆ་ཐ་ཚ་མོ། ། ག་ང་ད་ཛ་ད་ཉ་ནའོ། ། ཞེས་
སོ། ། གཉིས་པ་ལ། མི་འཇུག་པ་ནི་འདི་ལྟ་སྟེ། ། ཕོ་ནི་མ་ནིང་ལ་མི་འཇུག ། མོ་ཡང་ཕོ་ལ་འཇུག་མི་
འགྱུར། ། མ་ནིང་རང་ལ་རང་མི་འཇུག ། རང་གི་སྡེ་དང་ཕྲད་པ་ན། ། ཕོ་ཡང་མོ་ལ་འཇུག་མི་འགྱུར། ། མ་
ནིང་མོ་གང་དེ་བཞིན་ནོ། ། ཞེས་པ་སྟེ། སྔར་བཤད་པ་དེ་དག་ལས་སྔོན་དུ་མི་འཇུག་པ་ནི་འདི་ལྟ་སྟེ། སྔོན་
འཇུག་གི་ཕོ་བ་ཡིག་ནི། མིང་གཞིའི་མ་ནིང་ཁ་ཆ་ཐ་ཚ་རྣམས་ལ་མི་འཇུག་པ་དང་། སྔོན་འཇུག་གི་མོ་ཡིག་འ་
ཡང་ནི་མིང་གཞིའི་ཕོ་ག་ཅ་ཏོ་བ་ཙ་ལ་འཇུག་པར་མི་འགྱུར་ལ། སྔོན་འཇུག་གི་མ་ནིང་ག་ད་གཉིས་ནི་མིང་
གཞིའི་མ་ནིང་རང་སྡེ་ཁ་ཆ་ཐ་ཕ་ཚ་རྣམས་ལ་རང་ཉིད་མི་འཇུག་ཅིང་། བཞི་ཚན་དུ་གནས་པའི་རང་གི་སྡེ་བ་
368



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
དང་ཕྲད་པ་ན་སྔོན་འཇུག་གི་ཕོ་བ་ཡང་མིང་གཞིའི་མོ་ལ་འཇུག་པར་མི་འགྱུར་ཏེ། བ་ཡིག་ནི། བ་ཡིག་གི་སྔོན་
དུ་མི་འཇུག་པ་བཞིན་ནོ། ། སྔོན་འཇུག་གི་མ་ནིང་ག་ཡིག་ཕོ་ཀ་དང་མོ་ག་ང་གཉིས་དང་མ་ནིང་ད་ཡིག་ནི་ཕོ་ཏ་
དང་མོ་ན་ལ་མི་འཇུག་ཅིང་། སྔོན་འཇུག་གི་མོ་འ་ཡི་ཡི་གེ་ཡང་། མོ་ཟ་འ་མ་གསུམ་ལ་མི་འཇུག་པ་སྔར་བཤད་
པ་དེ་བཞིན་ནོ། ། ཞེས་སོ། ། དེ་བཞིན་ཞེས་པ་སྔོན་དུ་དྲངས་ནི་བདེ་མོད། འདིར་མཐར་ཆགས་སུ་བཤད་པ་
ནི་རྩ་བའི་གོ་རིམ་དང་བསྟུན་པ་སྟེ། དེ་ཡང་ཚིག་ཟིན་ལྟར་གོ་བདེ་བའི་ཆེད་དུའོ། ། གཉིས་པ་ནི། གང་གིས་
འཇུག་པ་ནི། གང་གིས་ལྔ་བོ་དེ་དག་གིས། ། ཞེས་པ་ཞིག་དོན་གྱིས་ཐོབ་ཀྱང་། འདིར་མི་འབྱུང་བ་ནི། ཁ་
ཅིག་བསྟན་པ་འཕེལ་འགྲིབ་ཀྱི་དབང་གིས་ཆད་པར་བཞེད་ལ་གཞན་དག་ནི། གོང་གི་ཕོ་ནི་ཞེས་དང་། མོ་ནི་
དང་། མ་ནིང་ཡང་ནི་དང་། ཤིན་ཏུ་མོ་ནི་ཞེས་པ་རྣམས་ཀྱིས་བསྡོམས་ཏེ་བསྟན་པས་འདིར་མ་བཤད་ཅེས་
བཞེད་དོ། ། གསུམ་པ་ཇི་ལྟར་འཇུག་པ་ནི། ཇི་ལྟར་འཇུག་པར་བྱེད་ཅེ་ན། ། ཕོ་ནི་དྲག་པོའི་ཚུལ་གྱིས་
ཏེ། ། མ་ནིང་རན་པར་འཇུག་པ་ཡིན། ། མོ་ནི་ཞན་པའི་ཚུལ་གྱིས་ཏེ། ། ཤིན་ཏུ་མོ་ནི་མཉམ་པའོ། ། ཞེས་
པས་སྟོན་ཏེ། དེ་ཡང་སྔོན་འཇུག་ལྔ་བོ་དེས་སྒྲའི་ང་རོ་ཇི་ལྟར་འཇུག་པར་བྱེད་ཅེ་ན། ལན་དུ་ཕོ་ནི་འཇིག་རྟེན་
ན་སྐྱེས་པ་སྐད་ཀྱི་ང་རོ་མཐོ་བ་བཞིན་དུ་སྒྲ་དྲག་པོར་བརྗོད་པའི་ཚུལ་གྱིས་འཇུག་ལ། མ་ནིང་ནི་སྐད་གདངས་
རན་པར་འཇུག་པ་ཡིན་ཞིང་། དེ་བཞིན་དུ་མོ་ནི་སྐད་གདངས་ཞན་པའི་ཚུལ་གྱིས་འཇུག་པ་ཡིན་ཏེ། ཤིན་ཏུ་
མོ་ནི་སྐད་གདངས་གཞན་མཉམ་པའི་ཚུལ་གྱིས་འཇུག་པའོ། ། བཞི་བ་དགོས་པ་ཅིའི་ཕྱིར་དུ་འཇུག་པར་བཤད་
པ་ལ་གཉིས། དྲི་བས་མཚམས་སྦྱར་བ་དང་། ལན་གྱིས་རྒྱས་པར་བཤད་པའོ། ། དང་པོ་ནི། ཅི་ཕྱིར་འཇུག་
པར་བྱེད་ཅེ་ན། ཞེས་པ་སྟེ། སྔོན་འཇུག་དེ་རྣམས་དགོས་པ་ཅིའི་ཕྱིར་དུ་འཇུག་པར་བྱེད་ཅེ་ན་ཞེས་འདྲི་
བའོ། ། གཉིས་པ་ལ་བཞི། ། ཕོའི་འཇུག་པ། མ་ནིང་གི། མོའི། ཤིན་ཏུ་མོའི་འཇུག་པ་བཤད་པའོ། །
དང་པོ་ནི། ཕོ་ནི་འདས་དང་གཞན་པ་སྒྲུབ་ཕྱིར། ། ཞེས་པ་སྟེ། ཕོའི་ཡི་གེ་བ་ནི། དུས་འདས་པ་དང་།
གཞན་བྱ་བ་བསྒྲུབ་པའི་ཕྱིར་དུ་འཇུག་ཅེས་པའོ། ། འདི་ནི་ཚིག་ཉུང་ལ་དོན་རྒྱུས་པ་ཞིག་སྟེ། འདིའི་སྐབས་ཀྱི་
འདས་པ་ལ་མི་མཐུན་པ་མེད་ཀྱང་། གཞན་ཞེས་པའི་དོན་ལ་མི་མཐུན་པ་འགའ་རེ་བྱུང་ངོ༌། ། གང་ལྟར་ཡང་
བྱ་བ་གཞི་ལ་ཡོད་པའི་ལས་ཡིན་པས་ན། གཞན་ཞེས་བརྗོད་པ་ཡིན་གྱི། གང་ཟག་ལ་བདག་གཞན་གཉིས་སུ་ཕྱེ་
བའི་གཞན་ཙམ་ལ་ནི་མི་བྱེད་དོ། ། འོ་ན་བྱ་བ་གཞི་ལ་ཡོད་པའི་ལས་ཞེས་པའི་དོན་གང་ཡིན་ཞེ་ན། དཔེར་ན།
སྟ་རེས་ཤིང་གཅོད་པ་ནི། གང་ཟག་དང་སྟ་རེ་ལ་ཡོད་པས་བྱེད་པ་པོ་ལ་ཡོད་པའི་ལས་ཡིན་ལ། སྟ་རེས་ཤིང་
བཅད་པ་ནི། ཤིང་ལ་ཡོད་པས་བྱ་བ་གཞི་ལ་ཡོད་པའི་ལས་སུ་འཇོག་པ་སོགས་མང་ངོ་། ། དཔེར་བརྗོད་ན།
369



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ཡིག་འདས་པ་ལ་འཇུག་པ་ནི། ཆུ་བཀག་གོ ། སྣོད་བཀང་ངོ་། ། ལོགས་སུ་བཀར། ། ཁྲལ་བཀལ། དུམ་
པུར་བཀས། རི་མོར་བཀོད། ཟུར་དུ་བཀོལ། ཐགས་པས་བཀྱིགས། ཆོས་བཀླགས། གོས་བཀབ། དྲི་མ་
བཀྲུས། ས་བརྐོས། ལག་པ་བརྐྱངས། སྣུམ་བསྐུས། ཆོས་ཀྱིས་བསྐྱངས། ཆུ་བསྐྱིལ། ཐུགས་དམ་བསྐངས།
མཚོ་བསྐམས། ཕྱིར་བསྐྲད། རྟར་བསྐྱོན། རྐང་པ་བསྐུམས། ཆོས་བཀྱིས་སོ། ། སྐོར་བ་བསྐོར་རོ་ཞེས་པ་ལྟ་
བུ་དང་། གྲངས་སུ་བགྲངས་སོ། ། མིག་བགྲད་དོ། ། ནོར་བགོས། གྲི་བརྒྱབ་ཟིན། དྲན་མེད་དུ་བརྒྱལ།
མིག་ཏུ་བརྒྱུས། རྒྱན་གྱིས་བརྒྱན། རིམ་པར་བརྒྱུད། ལམ་བསྒགས། རིགས་པ་བསྒྲེས། འཇིགས་ལས་
བསྒལ། ཆོས་བསྒྲགས། ལྷ་བསྒོམས། རིག་པ་བསྒྲིམས། ནོར་བསྒྲུབས། མདོག་བསྒྱུར་ཟིན། གྲལ་ལ་
བསྒྲིགས། བསྐྱེལ་ཟིན། བཀའ་བསྒོས། སྐྱོན་གྱིས་བསྒྲིགས་སོ། ། དབུགས་བརྔུབས་ཟིན། མཆོད་པས་
བརྔན། གཏོར་མ་བསྔོས། བསྟོད་པས་བསྔགས། མཚང་ནས་བསྔོགས། ཞབས་ཀྱིས་བཅགས། སྣོད་དུ་
བཅུགས་ཟིན། ལམ་བཅོས། ཁྲིམས་བཅས། གྲིས་བཅད། བྲེ་ལ་བཙལ། ཕྱིར་བཅིལ། ཉེས་པ་བཅབས།
རྟར་བཅིབས། ཤིང་བཅགས། མིག་བཅར། ཐགས་པས་བཅིངས། ལས་བཅོལ། དགྲ་སྡེ་བཅོམ། གཏན་
ཏུ་བཏགས། ཆུ་བཅུས། ཕན་ཚུན་བརྗེས། བརྗོད་ཟིན་ཏོ། ། བརྗེད་དོ། ། རྗེས་སུ་བསྙེགས་སོ། ། གོས་
བརྙིངས་སོ། །གོ་འཕང་བརྙེས། གཞན་གྱིས་བརྙས། གོས་བརྙན། ལག་པས་བསྙབས། འཕྲན་ལ་བསྙལ།
གཞན་ལ་བསྙད༔ རྗེས་སུ་བསྙགས། རབ་ ཏུ་བསྙེངས། ནོར་གྱིས་བསྙེམས། ལྷུན་ གྱིས་བསྐྲུན། མར་
བསྐུགས་སོ། །ཕྱིར་བསྙིལ་ཏོ། ། གྲིས་བཏུབས་སོ། །གྱེན་དུ་བཏེག་གོ། མགོ་བོས་བཏུད། མཚོན་བཏབ།
རྒྱན་བཏགས། རྩད་ནས་བཏོན། སྦྱིན་པ་བཏང་། སྟན་བཏིང་
། མེ་ཏོག་བཏུས། ལེགས་པར་བརྟགས།
ལུས་བརྟས། རྣག་བརྟོལ་ཏོ། ། སྐུ་བལྟམས་སོ། ། མིག་གིས་བལྟས་སོ། ། གོས་བལྟབས། ས་གཞི་བལྟར་
ཟིན། ཟས་བསྟབས། བླ་མ་བསྟེན་ཟིན། ཆོས་བསྟན། བསྟོད་དོ། བསྟིམས་སོ། ། རྗེས་བདས། སྤོས་
བདུགས། གཞུ་བདུངས། རྔ་བརྡུངས་སོ། ། མདུན་དུ་བདར། གྲི་བརྡར་རོ། ། ཆལ་མར་བརྡལ་ཟིན།
སླར་བལྡབས། སྐྱོ་མ་བལྡགས། སེམས་བསྡམས། གྲོགས་དང་བསྡོངས། དབང་དུ་བསྡུས། མཉམ་དུ་
བསྡེབས། དགྲ་ལ་བསྔོས། གཞན་ལ་བསྡིགས། ཕན་ཚུན་བརྡུར་རོ། ། སྟན་ལ་བསྡད། ཕྱི་བ་བསྡུམས།
ཡིད་དུ་བརྣགས་སོ། ། ཟས་ཀྱིས་བརྣངས། རྫས་ལ་བརྣབས། ཕྱག་ཏུ་བསྣམས་སོ། ། སྣོན་མར་བསྣན། །
ནོར་བཙས་ཏོ། ། བུ་བཙལ། ཤ་བཙོས། ཆང་བཙགས། གོས་བཙེམས། ནོར་བཙོངས། དམ་དུ་བཙིར།
སྣོད་དུ་ བཙུད། མིག་ བཙུམས། ཤིང་ བཙུགས་ ཐོ་ བཙམས། ཤ་བཙབས་ སོགས་ དང་། དེ་ བཞིན་དུ།
370



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
བརྩེགས། བརྩམས། བརྩིགས། བརྩིས། བརྩེས། བཙད། བརྗེས། བཞེས་བཞེངས། བཞར། བཞག་
བཞུགས། བཞུང་། བཞོགས། བཟབས། བཟས། བཟུང་ངོ་། ། བཟེད། བཟི། བཟླས། བཟླུམས།
བཟློག ཟློམས། བརླག་གོ ། བརླན་ཏོ། ། བཤུས། བཤིག བཤལ། བཤོལ། བཤར། བཤགས།
བཤད། བཤམས། བསགས། བསངས། བསམས། བསད། བསབས། བསལ། བསུབས། བསྲེས།
བསྲིངས། བསྲེགས། བསྲུབས། བསྲུངས། བསླད། བསླན། བསླབས། བསླངས་སོགས་སོ། ། དེ་ཡང་
ཆོས་བཤད། དགྲ་བསད། སྡིག་པ་བཤགས་པ་ལྟ་བུ་ནི་འདས་པ་ལ་འཇུག་མོད། བྱ་བ་ད་ལྟ་བ་ལའང་སྐབས་
སྟོབས་ཀྱིས་འཇུག་སྟེ། བཤད་པར་བྱ་བ་སོགས་ཀྱི་དོན་ཡིན་ན། འདས་པ་ལ་མི་འཇུག་པའི་ཕྱིར་རོ། ༈།
བྱ་བ་གཞན་བསྒྲུབ་པ་ལ་འཇུག་པ་ནི། རྣམ་པར་བཀྲ། སྨན་བཀུ། སྤ་བཀོང་། སྣོད་བཀང་བར་བྱ།
ཆོས་བཀླག་པར་བྱ། མདུད་པ་བཀྲོལ་བར་བྱ། དེ་བཞིན་དུ་བྱ་བ་ལ་སྦྱར་སྟེ། དྲི་མ་བཀྲུ། འདོད་ལ་བརྐམ།
ནོར་བརྐུ། ས་བརྐོ། རེ་བ་བསྐང་། ཞབས་བསྐུམ། མཚོ་བསྐྱིལ། ནོར་བསྐྱི། སྣུམ་བསྐུ། ལས་བགྱིད།
མིག་བགྲད། ནོར་བགོ ། ཚོད་བགམ། ཆོས་བགྱི། བཀའ་འགྲོ། འཕྲད་དུ་བསྒུག འོད་བསྒྲིག་ ལྷ་
བསྒྲུབ། དོན་ བསྒོམ། གྲལ་ བསྒྲིག བཀའ་བསྒོ། རྒྱལ་ མཚན་བསྒྲེང༌
། རིགས བསྒྲེ། ཕྱི་རུ་བསྒྱེལ།
བཙས་མ་བརྔ། དུ་བ་བརྡུག གཏོར་མ་བསྔོ། དགྲ་བཅོམ། ལས་ བཅོལ། ཆུ་བཅུ། ཁྲིམས་བཅའ།
གཏམ་བརྗོད་པ། ཕན་ཚུན་བརྗེ། བརྗེ་བར་བྱ། ལགས་བརྙོག ། ཆུ་བརྙོག ཕྱིར་བསྙིལ་བ། ལྷབསྙེན།
གྱེན་དུ་བཏེག་བྱ། མེ་ཏོག་བཏུ། ཡིན་མིན་བརྟག་བྱ། ཞབས་བརྟན། ལུས་བརྟ། ལག་ཏུ་བསྟན། བླ་མར་
སྟེན། ཆོས་ བསྟན། བསྟོད། བསྟིམ། བསྟིང་། བསྟུད། བལྟ། བལྟམ། བལྟོས་པ། བདར་བ།
བདུག་པ། བདའ། བརྡུང་། བརྡར། བརྡེག་བྱ། བལྟ་བ། བསྡམ། བསྡུ། བསྡོ། བསྡེབ། བསྡིག་
བརྡེག བརྣན། བསྣུན། བསྣུར། བསྣན། བསྣོལ། བཙོང་། བཙན། བཙུན། བཙོ། བརྩི། བརྩོན།
བརྩེ། བརྩད་པར་བྱ། བརྩིག བཙམ། བརྩེ། བརྗེ། བརྫི། བརྫུ། བརྫུན། བཞུ། བཞེང་། བཞེད།
བཞུང་། བཞོ། བཟབ། བཟའ། བཟོད། བཟོད། བཟླ། བརླན། བརླག བརླབ། བརླམ། བཤུ།
བཤོ། བཤེར། བསུ། བསམ། བསལ་བྱ། བསིལ། བསྲོང༌། བསྲེག བསྲེ། བསྲུང་། བསླབ་པར་བྱ་
བ་སོགས་སོ། ། མདོར་ན། འདས་པ་དང་གཞན་གྱི་དང་ནི། བསྒྲུབས་ཟིན་པ་དང་བསྒྲུབ་པར་བྱ། ། དྲིན་
གྱིས་བསྐྱངས་པ་བསྐྱང་བར་བྱ། །དཔོན་དུ་བསྐོས་དང་བསྐོ་བར་བྱ། ། ནོར་བརྐུས་པ་དང་བརྐུ་བར་བྱ། །
བསྒྲལ་ནས་གཞན་དག་བསྒྲལ་བར་བྱ། ། ལེགས་པར་བསྒོམས་ཟིན་བསྒོམ་པར་བྱ། །བསྒྱུར་ཟིན་པ་དང་
371



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྒྱུར་རྒྱུ་དང༌། ། ཕྲེང་བ་བརྒྱུས་དང་བརྒྱུ་བར་བྱ། ། བཙས་སོགས་བརྔས་དང་བརྔ་པ་དང་། ། དེ་སྐད་
བརྗོད་ཟིན་བརྗོད་པར་བྱ། ། སོགས་གསུངས་པ་ལྟར་རོ། །
གཉིས་པ་མ་ནིང་དགོས་པ་ཅིའི་ཕྱིར་འཇུག་པ་ནི། མ་ནིང་གཉིས་ག་ད་ལྟ་ཆེད། ། ཅེས་པ་སྟེ། སྔོན་
འཇུག་གི་མ་ནིང་ག་ད་གཉིས་ནི། བདག་གམ་བྱེད་པ་པོ་ལ་ཡོད་པའི་ལས་དང་། གཞན་ནམ་བྱ་བ་གཞི་ལ་ཡོད་
པའི་ལས་གཉིས་ཀ་དང་། དུས་ད་ལྟ་བ་སྟོན་པའི་ཆེད་དུ་འཇུག་སྟེ། དེའང་ག་ཡིག་བདག་ལ་འཇུག་པ་ནི།
རང་ཉིད་གཅིག་པུ། ཡིད་གཅུགས་པ། གཅེས་པ། གཅེ་བུ། གཉིད་ལོག་པ། ། ཁ་གདངས་པ། གདོང་པ།
ཞེ་གནོང་བ། གནས་ལུགས། ཡིད་གཞུངས། བློ་གཞོལ། གཟུ་བོ། གཟི་མདངས། གཡེང་བ། གསུས་པ།
གསོང་བོ་སོགས་དང་། གཞན་ལ་འཇུག་པ་ནི། མེ་ཏོག་གཅལ་དུ་འཀྲལ། གཅོང་དུ་ལྷུང་ རྣམ་པར་གཅོད།
གཅད་བྱའི་ཤིང་། མཇལ་བའི་གཉེན། གཉེར་པ། ཆུའི་གཏིང་། ནོར་གྱི་གཏེར། གཏར་ཀ གདན།
གདེངས་ལ། གནོག་པ། གནད་དོན། གནས། གཙང་། གཙིགས། གཙགས། གཞལ། གཞུང་། གཞི།
གཞན། གཟར། གཟི། གསའ། གཡུགཡི། གཤེགས། གཤགས། གཤང་། གསུང་། གསེལ། གསོན་
སོགས་སོ། ། ད་ལྟ་བ་ལ་འཇུག་པ་ནི། གཅོད། གཅོག གཅལ། གཉུག གཉེན། གཏོང་། གཏོར་
གཏོག གདོན། གདགས། གདུལ། གནོང་། གནོན། གནང་། གཙིགས། གཙེ། གཙག གཞལ།
གཞོལ། གོཞུག གཟོ། གཟིམས། གཟུག གཡོག གཡེབ། གཡེང་། གཤོལ། གཤམ། གཤེར།
གསུང་། གསིལ། གསིག་སོགས་སོ། །དེ་དག་ནི་མཚོན་བྱེད་ཙམ་ཡིན་གྱི། ག་ཡིག་བདག་གཞན་གཉིས་ག་ལ་
འཇུག་པའི་གཞི་ནི་མི་འགལ་ཏེ། ཞ་ལུ་ཆེན་པོས་བདག་གཞན་གཉིས་ག་ལ་འཇུག་པའི་དཔེ་ལྷན་ཅིག་ཏུ་བསྟན་
པ་ནི། གཏན་ཚིགས་གཏམ་གཏོང་བའམ་གཏན་དང་། གཏང་རག་དོན་གཉེར་གཉེན་པོ་དང་། ཁ་གསག་
གསོག་འཇོག་གསུམ་པ་དང་། ། བསམས་གདུག་སྐད་གདངས་ལུས་གནད་དང་། ། གཞན་ལུགས་རྣམ་གཞག་
གཞལ་མེད་ཁང་། ། གཡས་གཡོན་གཡང་དང་གཡུལ་འགྱེད་སོགས། ། ཞེས་སོ་སོར་མ་ཕྱེ་བར་བཤད་པའི་
ཕྱིར། ། ད་ལྟ་བ་ལ་འཇུག་ཚུལ་ནི། གོ་བདེ་བར་བྱས་ན། གཅོད་གཏོར་གནོན། གསོད། གཏོག གདོལ།
གཞུག གཟུག་ལྟ་བུ་ནི། ད་ལྟ་བ་གཙོ་ཆེ་བ་ཡིན་ལ། གཅད། གཞལ། གདེང་། གདགས། གདབ།
གདུལ། གདག གདོན་སོགས་མ་འོངས་པ་ལའང་འཇུག་པར་བཤད་དོ། ། ད་ཡིག་བདག་ལ་འཇུག་པ་ནི།
ལུས་ཀྱི་དགུ། དཀྱུས། དཀན། དགྱེས་དགའ། དངངས། དབུག དབྱི། དབུ་སོགས་དང་། གཞན་ལ་
འཇུག་པ་ནི། དཀོན་མཆོག དཀོར། དཀྱིལ་འཁོར། དཀྲུགས། དགའ། དགེ་བ། དགུན། དངོས་པོ། །
372



སུམ་ཅུ་པ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
དབུ་བ། དངར། དཔེ། དཔོན། དཔུང་། དབུལ། དབང་། དབྱི། དབྱར། དཔོ། དམན། དམའ་
དམུ་ལྟ་བུ་དང་། ད་ལྟ་བ་ལ་འཇུག་པ་ནི། དཀྲོགས། དཀྲིགས། དཀྱུས། དགྲོམ། དགེས། དགོད།
དཔག དཔྱད། དབབ། དབུལ། དབུ་བ། དམྱུགས། དམིགས། དམོད་སོགས་སོ། ། ཞ་ལུ་བས་
དགེ་བ། དགའ་བ། དགོས་པ་སོགས་རང་གཞན་གཉིས་ཀ་ལ་སྦྱར་དུ་རུང་བའི་སྒྲ་རྣམས་ཡིན་ལ། ད་ལྟ་བ་ལ་
འཇུག་པ་ནི། དགོངས་སུ་གསོལ་དང༌། ཞེས་དཔེར་མཛད་པས། ད་ཡིག་དང་གཞན་གཉིས་ཀ་ལ་དུས་གཅིག་
ཏུ་འཇུག་པ་མི་འགལ་ཞིང་། ད་ལྟ་བ་ལའང་བདག་གཞན་གཉིས་ཀའི་འཇུག་པ་ནི། ཡོད་དེ། དགང་བ་དང་
།
དགག་པ། དགྲམ་པ། དགྲོལ་བ། དགུག་པ། དགྲོད་པ། དབུལ་བ། དབབ་པ། དབུག་པ། དབྲོག་པ།
དབྱེ་བ། འབྱུང་བ་སོགས་བྱ་བའི་ཡུལ་མ་འོངས་པ་ལ་འཇུག་པ་གཙོ་ཆེ་བར་བཤད་དོ། །
གསུམ་པ་མོ་ཡིག་གི་འཇུག་པ་ནི། མོ་ནི་བདག་དང་མ་འོངས་ཕྱིར། ། ཞེས་པ་སྟེ། མོ་ཡིག་འ་ནི།
དངོས་པོ་བདག་དང༌། དུས་མ་འོངས་པ་སྟོན་པའི་ཕྱིར་འཇུག་པ་གཙོ་ཆེ་ཞིང་། བདག་གཞན་གཉིས་ཀ་ལའང་
འཇུག་པ་ཡོད་ཀྱང་། འདིར་བདག་གི་ཁོངས་སུ་བསྡུས་ཏེ། དཔེར་བརྗོད་པ་ནི། འཁར་རྔ། འཁར་བ།
ངག་འཁྱིལ། འགོང་པོ། འགྲོ་བ། འགོ་བ། འཆལ་བ། འཆུས་བ། འཇུག་པ་འཇམ་པ་འཐད་པ་འཐེན་པ།
འཐུག་པ། འངས་པ། འདུན་པ། འདོད་པ། འཕྱིས་པ། འཁྱུག་པ། འཕྲོབ། འབྱོར་པ། འབྱུང་བ།
འབྱད་པ། འཚལ་བ། འཚུབ་པ། འཚར་བ། འཛག་པ། འཛད་པ། འཛིན་པ་སོགས་སོ། ། དུས་མ་
འོངས་པ་སྟོན་པ་ནི། སྐུད་པ་འཁལ་པ། འཁྲིད་པ། འཁྲིལ་བ། འགྲུབ་པ། འགྲེལ་བ། འགྱུར་བ། མི།
འཆེལ། འཆོལ། འཇབ། འཇོལ། འཇུག འཐེན། འཐོན། འད། འདུན། འདོད། འདྲེན།
འཕྱ། འཕྲོ། འཕྱང་། འབུལ། འབྱེད། འབྱོག འཚལ། འཚེ། འཚོང་། འཛད། འཛུད། འཛུལ་
སོགས་སོ། ། འོན་ཀྱང་འཚལ། འཇལ། འདོད་སོགས་ནི་སྤྱིར་དུས་གསུམ་ཀ་ལ་འཇུག་ཅིང་། འཛད་པར་
འགྱུར། འཚལ་བར་འགྱུར། ཞེས་པ་ནི་མ་འོངས་པ་ཉིད་དོ། ། བཞི་བ་ཤིན་ཏུ་མོའི་འཇུག་པ་ནི། ཤིན་ཏུ་མོ་
ནི་མཉམ་ཕྱིར་རོ། ། ཞེས་པ་སྟེ། ཤིན་ཏུ་མོ་མ་ཡིག་ནི་དངོས་པོ་བདག་གཞན་གཉིས་དང་། དུས་གསུམ་མཉམ་
པ་ཉིད་ལ་འཇུག་པའི་ཕྱིར་ཏེ། དེ་ཡང་བདག་གཞན་གཉིས་ལ་མཉམ་པར་འཇུག་པ་ནི། མཁན་པོ། ནམ་
མཁའ། མཁར། མཁལ་མ། མགར་བ། མགྲིན་པ། མགུལ་བ། མངོན་པ། མངོན་ཤེས། མངའ་འདབ།
མཆན། མཆུ། མཆིང་དུ། མཉེས་གྲུ་མཉན། མཐོང་བ། མཐུན། མཐོལ། མངག མདུང་། མདོས།
མནོ། མནན། མནའམ། མཚན། མཚོན། མཚུངས། མཛེས། མཛོད། མཛོ་སོགས་སོ། ། དུས་
373



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་མཉམ་པ་ཉིད་ལ་འཇུག་པ་ནི། དེ་ལ་མཁས་སོ། ། མཁས། མཁས་པར་འགྱུར་ཞེས་པ་ལྟ་བུ་སྟེ། དེ་
བཞིན་དུ། མཚུངས། མཚོན། མཐོང་། མཉན། མགུ། མཇལ། མཐུན། མཉེས། མཛེས་སོགས་ཀྱང་
ངོ༌། ། ཆོས་མཉན་པར་བྱ་ཞེས་པ་ནི་བྱ་བ་ད་ལྟ་བ་ཡིན་པར་མཁས་པ་ཕལ་ཆེ་བཞེད་ལ། ཞ་ལུ་བ་ཆེན་པོས་ནི།
བྱ་བ་མ་འོངས་པར་བཞེད་པར་གསལ་ལོ། ། འོན་ཀྱང་། བརྗོད་པ་བོའི་བསམ་དོན་གཙོ་ཆེ་བའི་ཕྱིར་ན། སྤྱིར་
གཉིས་ཀ་ལའང་འཇུག་པར་གསལ་བས། འགལ་བའང་མིན་ནོ། ། སྤྱིར་དུས་གསུམ་ལ་འཇུག་པ་བཅད་དང་
གཅོད་དང་གཅད་པ་དང་། ། བཅལ་དང་འཇལ་བྱེད་གཞལ་བ་དང་། ། བཏིངས་དང་འདིང་དང་གདིང་བ་
དང་། ། བཏགས་དང་འདོགས་དང་གདགས་པ་དང་། ། བཏབ་དང་འདེབས་དང་གདབ་པ་དང་། བཏུལ་
དང་འདུལ་དང་གདུལ་བ་དང་། ། བཏེགས་དང་འདེགས་དང་གདེག་པ་དང་། ། བཏང་དང་གཏོང་དང་
གཏང་བ་དང་། ། བཏོན་དང་འདོན་དང་གདོན་བ་དང་། ། བཤིག་དང་འཇིག་དང་གཞིག་པ་དང་། །
བཅིལ་དང་འཇིལ་དང་གཞིལ་བ་དང་། ། བཅོམ་དང་འཇོམ་དང་གཞོམ་པ་དང་། ། བཞགས་དང་འཇོག་དང་
གཞག་པ་དང་། ། བཅུགས་དང་འཇུག་དང་གཞུག་པ་དང༌། ། བཅུགས་དང་འཇུགས་དང་གཟུགས་པ་
དང༌། ། བཟུང་དང་འཛིན་དང་གཟུགས་དང་། །བསད་དང་གསད་དང་གསོད་པ་དང་། ཞེས་པ་ལྟར་སྟེ།
དེ་ཡང་། འདས་ད་ལྟ་མ་འོངས་པ་གསུམ་རིམ་པ་ལྟར་སྟོན་པར་བཤད། དེ་དག་ནི་ཞ་ལུ་བ་ཆེན་པོས་གསུངས་
པ་འདས་པ་དང་མ་འོངས་པ་གོས་བསྒྱུར་བ་མ་གཏོགས་དེ་བཞིན་དུ་བཀོད་པའོ། ། གཞན་བྱ་བའི་སྒྲ་ལ་ཨོ་ཡིག་
སྦྱར་བ་བྱེད་ལས་དང་། མ་སྦྱར་བ་བྱ་བ་གཞི་ལ་ཡོད་པའི་ལས་ཏེ། དེ་ཡང་། ལག་པ་རྐྱོང་བར་བྱེད། བརྐྱང་
བར་བྱ། ཆོས་ཀློག་པར་བྱེད། བཀླག་པར་བྱ། སྐྲོད་པར་བྱེད། བསྐྲད་པར་བྱ། སྐོང་བར་བྱེད། བསྐང་
བར་བྱ། སྐྱོང་བར་བྱེད། བསྐྱར་བར་བྱ། སྒྲོག་པར་བྱེད། བསྒྲག་པར་བྱ། དེ་བཞིན་དུ། སྒོག བསྒག
སྒྲོལ། བསྒྲལ། རྒོལ། བརྒལ། རྒྱོབ། བརྒྱབ། གཅོག བཅག ། སྙོག བསྙེབ། གཏོང་། བཏང་།
གཏོད། བསྟད། རྟོག བརྟག སྟོན། བསྟན། སྟོད། བསྟོད། རྩོད། བརྩད། སློང་། བསླང་།
སློབ། བསླབ། རླབས། བརླབས་སོགས་དང་། ཡང་། སྤྱོད། སྤྱོད། སྤོང་། སྤང་། སྦྱོང་སྦྱང་། ལོངས།
ལངས། སྤྲོད། སྤྲད། ཤོད། བཤད་སོགས་དང་། ཡང་བསྒྲུབ་བྱ་བསྒྲུབ་པར་བྱ། བསྒོམ་བྱ་བསྒོམ་པར་བྱ།
བསམ་བྱ་བསམ་པར་བྱ། ཞེས་པ་ལྟ་བུའི་སྔ་མ་མིང་དང༌། ཕྱི་མ་བྱ་བའོ། ། སྐྱོངས་ཤིག སྒྲུབས་ཤིག
སྒོམས་ཤིག་ལྟ་བུ་བསྐུལ་བའི་ཚིག་ཡིན་པས་བས་འཕུལ་མེད་ལ། བསྒྲུབ་བྱ་སོགས་ལ་བས་འཕུལ་ཡོད་ཅིང་ས་
མཐའ་མེད། བསྒྲུབས་སོ། ། བསྒོམས་སོ། ། བརླབས་སོ་ལྟ་བུ་ལ་བས་འཕུལ་དང་ས་མཐའང་ཐོབ་པོ། །
374



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
གསུམ་པ་རྗེས་འཇུག་གི་རྟགས་ཀྱི་འཇུག་པ་རྒྱས་པར་བཤད་པ་ལ་གཉིས་ཏེ། རྟགས་ཀྱི་དབྱེ་བ་བཤད་པ་
དང༌། འཇུག་ཚུལ་བཤད་པའོ། ། དང་པོ་ནི། རྗེས་འཇུག་ཡི་གེ་བཅུ་བ་དང་། ། ཕོ་མོ་མ་ནིང་གསུམ་དུ་
དབྱེ། ། ཕོ་ལ་སྐྱེས་བུ་རབ་འབྲིང་གསུམ། ། མོ་ལ་མོ་དང་ཤིན་ཏུ་མོ། ། མ་ནིང་འགྱུར་དང་མཚན་གཉིས་
དང་། ། མཚན་མེད་དག་དང་གསུམ་དུ་འདོད། ། ཞེས་པ་སྟེ། དེ་ལྟར་རྗེས་འཇུག་གི་ཡི་གེ་བཅུ་པོ་འདི་དག་
ལའང་ནང་གསེས་ཀྱི་སྒོ་ནས་ཕོ་མོ་མ་ནིང་གསུམ་དུ་དབྱེ་ཞིང་། ཕོ་ལའང་སྐྱེས་བུ་རབ་འབྲིང་ཐ་མ་གསུམ་དང་།
མོ་ལ་མོ་ཙམ་དང་ཤིན་ཏུ་མོ་གཉིས་དང་། མ་ནིང་ལ་འགྱུར་བ་མ་ནིང་དང་མཚན་གཉིས་མ་ནིང་དང་། མཚན་
མེད་མ་ནིང་དག་དང་གསུམ་དུ་འདོད་དོ་ཅེས་སོ། ། འདི་ལ་མཁས་པ་རྣམས་ཀྱི་བཞེད་པ་མི་མཐུན་པ་མང་
ནའང། རྗེ་ཞ་ལུ་བས་ད་བ་ས་གསུམ་རྗེས་འཇུག་གི་ཕོ་དང་། འ་དང་ར་གཉིས་མོ་དང་། ག་ང་ན་མ་ལ་རྣམས་
མ་ནིང་དུ་བྱས་ནས། ད་བ་ས་གསུམ་རིམ་པ་བཞིན་དུ་སྐྱེས་བུ་རབ་འབྲིང་ཐ་གསུམ་དུ་བྱས་པའི་ཕོ། མོ་ལ་མོ་
ཙམ་དང་ཤིན་ཏུ་མོ་གཉིས་ཏེ་འ་དང་རའོ། ། མ་ནིང་ལ་གསུམ་གྱི་འགྱུར་བ་མ་ནིང་ནི་ག་ང་ན་གསུམ་དང་།
མཚན་གཉིས་པ་མ་དང་མཚན་མེད་ལ་ཡིག་ཏུ་བཞེད་ཅིང་། ཟ་མ་ཏོག་ཏུ་ག་ཡིག་ཀྱང་ཕོར་བསྟན་ཅེས་ཁ་ཅིག་
བཞེད་དེ་གང་ལྟར་ཡང་རེ་ཞིག་དེ་ལྟར་རམ་རྣམ་གླིང་བ་བཞིན་བྱའོ། །གཉིས་པ་ལ་གཉིས། དྲི་བས་མཚམས་
སྦྱར་བ་དང་། ལན་གྱིས་རྒྱས་པར་བཤད་པའོ། ། དང་པོ་ནི། དེ་ཡང་བྱེད་པ་བཞི་བྱེད་དེ། ། གང་ལ་འཇུག་
བྱེད་གང་གིས་བྱེད། ། ཇི་ལྟར་འཇུག་བྱེད་ཅི་ཕྱིར་བྱེད། ། ཞེས་པ་སྟེ། སྔོན་འཇུག་དུ་མ་ཟད་རྗེས་འཇུག་དེ་
ཡང་བྱེད་པ་བཞི་བཞི་བྱེད་དེ། བཞི་ནི་གང་ལ་འཇུག་པར་བྱེད་པ་དང་། ངོ་བོ་གང་གིས་འཇུག་པར་བྱེད་པ་
དང་། ཚུལ་ཇི་ལྟར་འཇུག་པར་བྱེད་པ་དང་། དགོས་པ་ཅིའི་ཕྱིར་དུ་འཇུག་པར་བྱེད་པ་རྣམས་སོ། ། གཉིས་
པ་ལ་བཞི། གང་ལ། གང་གིས། ཇི་ལྟར། ཅིའི་ཕྱིར་འཇུག་པར་བཤད་པའོ། ། དང་པོ་ནི། གང་ལ་ཡི་གེ་
ཐམས་ཅད་ལ། ། ཞེས་གསུངས་ཏེ། རྗེས་འཇུག་གི་ཡི་གེ་བཅུ་བོ་ནི་ཡི་གེ་གང་ལ་འཇུག་ན་འདི་དག་ནི་སྔོན་
འཇུག་དང་མི་འདྲ་བར་ཡི་གེ་ཐམས་ཅད་ལ་འཇུག་གོ །གཉིས་པ་ནི། གང་གིས་བཅུ་པོ་དེ་དག་གིས། ། ཞེས་
པ་སྟེ། ཡི་གེ་གང་གིས་འཇུག་ན་རྗེས་འཇུག་བཅུ་པོ་དེ་དག་གིས་འཇུག་པར་བྱེད་དོ། ། འདིར་གང་གི་ཞེས་དྲུག་
སྒྲ་སྦྱར་བ་ནི་མ་དག་པར་གསལ་ལོ། ། གསུམ་པ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །
དང་པོ་ནི། ཇི་ལྟར་རྣམ་པ་གཉིས་ཡིན་ཏེ། ། སྒྲ་ཡི་འཇུག་ཚུལ་དོན་གྱི་ཚུལ། ཞེས་པ་སྟེ། ཇི་ལྟར་འཇུག་ཚུལ་
ལ་རྣམ་པ་གཉིས་ཡོད་པ་ཡིན་ཏེ། བརྗོད་བྱེད་སྒྲའི་སྒོ་ནས་འཇུག་ཚུལ་དང་། བརྗོད་བྱ་དོན་གྱི་སྒོ་ནས་འཇུག་
ཚུལ་ལོ། ། གཉིས་པ་རྒྱས་པར་བཤད་པ་ལ་སྒྲ་དོན་གཉིས་ཀྱི་དང་པོ་ལ་གསུམ། དྲག་ཞན་སྤྱིའི་འཇུག་ཚུལ།
375



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནང་གསེས་ཀྱི་འཇུག་ཚུལ། མ་ནིང་གི་འཇུག་ཚུལ་རྒྱས་པར་བཤད་པའོ། ། དང་པོ་ནི། ཕོ་གསུམ་མོ་གཉིས་མ་
ནིང་གསུམ། །དྲག་ཞན་བར་མ་གསུམ་དུ་འཇུག། ༑ ཞེས་པ་སྟེ། ཕོ་སྐྱེས་བུ་རབ་འབྲིང་ཐ་གསུམ་དང་མོ་མོ་
ཙམ་དང་ཤིན་ཏུ་མོ་གཉིས། མ་ནིང་འགྱུར་བ་དང་མཚན་གཉིས་དང་མཚན་མེད་དང་བཅས་པ་གསུམ་པོ་ནི་
རིམ་པ་བཞིན་དུ་ཕོ་གསུམ་དྲག་པོའི་ཚུལ་དང་། མོ་གཉིས་ཞན་པའི་ཚུལ་དང་མ་ནིང་བར་མའི་ཚུལ་གསུམ་དུ་
འཇུག་པར་བྱེད་དོ། ། གཉིས་པ་ནི། དྲག་པ་གསུམ་ནི་ནང་ཕྲད་དམ། ། གལ་ཏེ་ཞན་པ་ནང་འཕྲད་ན། ། ད་
ལ་ནང་གི་ཆ་ཤས་ཀྱིས། ། དེ་ཡང་དྲག་གཞན་གཉིས་སུ་དབྱེ། ། ཞེས་པས་སྟོན་ཏེ། དེ་ཡང་སྔོན་འཇུག་དང་།
མིང་གཞི་དང་། རྗེས་འཇུག་ཕོར་ཕྲད་པ། དྲག་པ་གསུམ་ནི་ནང་ཕྲད་དམ་ཡང་གལ་ཏེ་སྔོན་འཇུག་དང་རྗེས་
འཇུག་དྲག་ལ་མིང་གཞི་རང་གི་སྡེ་ཚན་མོ་ཡིག་ཞན་པ་ནང་ཕྲད་པ་ལྟ་བུ་དང་། དེ་བཞིན་དུ་སྔོན་འཇུག་དང་
མིང་གཞི་དྲག་ལ་རྗེས་འཇུག་ཞན་པ་ལྟ་བུ་དང་
། མིང་གཞི་རྗེས་འཇུག་དྲག་ལ་སྔོན་འཇུག་ཞན་པ་དང་། སྔོན་
འཇུག་དྲག་ལ་མིང་རྗེས་ཞན་པ་དང་
། སྔོན་མིང་ཞན་ལ་རྗེས་འཇུག་དྲག་པ་དང་། སྔོན་རྗེས་ཞན་ལ་མིང་གཞི་
དྲག་པ་དང་། གསུམ་ག་ཞན་པ་ནང་འཕྲད་པ་ལྟ་བུར་གྱུར་ན། དེ་ལ་འང་སོ་སོའི་ནང་གི་ཁྱད་པར་དམ་ནང་
གསེས་ཀྱི་ཆ་ཤས་ཀྱིས། དྲག་པ་དེ་ལ་ཡང་དྲག་པའི་དྲག་པ་དང་། དྲག་པའི་ཞན་པ་གཉིས། ཞན་པ་ལའང་དེ་
གཉིས་སུ་དབྱེ་བར་བྱའོ། ། ཞེས་སོ། ། དེ་ལ་དྲག་པ་གསུམ་ནང་འཕྲད་པ་ནི། བཀས། བཙད། བཅབ་
དང་། ག་ཕོར་བྱས་ན། བཀག་ཅེས་དང་། བཅད། བཅས། བཏབ། བཏགས། བཅད། བཙབ།
བཙུད། བཙག་ལྟ་བུ་དྲག་པའི་དྲག་པ་དང་། བགད། བགབ། བགོས། བགུག་སོགས་སྔོན་རྗེས་དྲག་ལ་
མིང་གཞི་ཞན་པ་དང་། བཀར། བཀལ། བཀང་བཀན། བསྐུམ་ལྟ་བུ་སྔོན་མིང་དྲག་ལ་རྗེས་འཇུག་ཞན་པ་
དང་། གཅོད། བཅགས། གཅུས། གཏད། གཏུང་སོགས་མིང་རྗེས་དྲག་ལ་སྔོན་འཇུག་ཞན་པ་ནི་དྲག་པའི་
ཞན་པ་དང་། བགྲང་། བགམ། བརྡན། བརྔམ། བརྐང་ལྟ་བུ་སྔོན་འཇུག་དྲག་ལ་མིང་རྗེས་ཞན་པ་དང་།
གཅུང་། གཅེན། གཅུར། གཏོར། གཏམ་ སོགས་སྔོན་རྗེས་ཞན་ལ་མིང་གཞི་དྲག་པ་དང་། གཉགས།
གཉོད། གཉེས། གདགས། གདབ་ལྟ་བུ་སྔོན་མིང་ཞན་ལ་རྗེས་འཇུག་དྲག་པ་རྣམས་ནི་ཞན་པའི་དྲག་པ་དང་།
གཏོང་། གཉེན། གཉེར། གཉལ། གདགས། གདམ་སོགས་ཞེས་པ་གསུམ་ནང་འཕྲད་པའི་ཞན་པའི་ཞན་
པ་རྣམས་ཤེས་པར་བྱའོ། ། གསུམ་པ་ནི། མ་ནིང་གསུམ་དུ་གང་གཏོགས་པ། ། དྲག་དང་འཕྲད་ན་དྲུག་པར་
འགྱུར། ། ཞན་དང་ཕྲད་ན་ཞན་པར་འགྱུར། ། གཉིས་ཀ་དང་ནི་ཕྲད་གྱུར་ན། ། དེ་ནི་གཉིས་ཀ་ཅན་དུ་
འགྱུར། ། གཉིས་ཀ་དང་ནི་མ་ཕྲད་ན། ། གང་དུ་ཡང་ནི་མི་འགྱུར་རོ། ། དེས་ན་འགྱུར་དང་མཚན་གཉིས་
376



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
དང་། ། མཚན་མེད་མ་ནིང་གསུམ་དུ་འདོད། ། དེ་ནི་སྒྲ་ཡི་འཇུག་ཚུལ་ལོ། ། ཞེས་པ་སྟེ། མ་ནིང་གསུམ་དུ་
གྲོགས་ལ་བལྟོས་ན་གང་དུ་འགྱུར་བར་གཏོགས་པའི་ཡི་གེ་ག་ཐེ་བར་བྱས་ན་ག་ང་ན་གསུམ་ཡིན་ལ། ག་ཕོར་བྱས་
ན་འགྱུར་བ་མ་ནིང་ང་ན་གཉིས་ནི། ཕོ་ཡིག་དྲག་པ་རྣམས་དང་ཕྲད་ན་དྲག་པར་ཏེ་ཕོ་བའི་གང་དུ་འགྱུར་ཏེ།
རྐང་བ་སྟོན་པ་ལྟ་བུ་སྟེ། ག་སྦྱར་ན། རྟག་པ་ཅེས་པ་རྣམས་སོ། ། དེ་ནི་ཞ་ལུ་ཆེན་པོས་བཞེད་པ་སྟེ། རྣམ་
གླིང་པས་འགྱུར་བ་མ་ནིང་གི་འ་ཡིག་ལ་མཛད་ནས། དཔེར་བརྗོད་དུ། བཀའ། བཅའ། བཅའ་ལྟ་བུ་དང་།
དྲག་པ་དང་ཕྲད་ན་དྲག་པ་དང་། འགལ། འཛའ། མདའ། མངའ་ཞེས་པ་ལྟ་བུ་ཞན་པ་དང་ཕྲད་ན་ཞན་
པར་འགྱུར་བར་བཤད་དོ། ། ཞན་པ་མོ་ཡིག་དང་ཕྲད་ན་ཞན་པར་འགྱུར་ཏེ། ཞ་ལུ་བ་ལྟར་ན། མཐོང་
ངོ༌། ། ཡིན་ནོ་ལྟ་བུ་དང་རྣམ་གླིང་བས་སྔར་ལྟར་རོ། ། ཕོ་མོ་གཉིས་ཀའི་རྟགས་ཡོད་པ་དང་ནི་ཕྲད་པར་གྱུར་
ན་དེ་ནི་ཕོ་མོ་གཉིས་ཀའི་རྟགས་ཅན་དུ་འགྱུར་ཏེ། འདི་ལ་ཞ་ལུས། མ་ཡིག་མ་ནིང་མཚན་གཉིས་པར་བྱས་
ནས། དེ་ཕོ་མོ་གཉིས་ཀའི་རྟགས་ཡོད་པ། བསྟིམས། བསྐུམས། བརྩམས་ཞེས་པ་ལྟ་བུ་དང་ཕྲད་པར་བཞེད་
ལ། རྣམ་གླིང་པས། འ་ཡིག་འགྱུར་བ་མ་ནིང་དུ་བྱས་པ་དེ་ཉིད། རྟགས་གཉིས་ཀ་ཅན་དང་ཕྲད་པའི་དཔེར།
བཟའ། བཀའ། གཏའ་ཞེས་མཛད་དེ་མི་མཐུན་ནོ། ། སྔ་མ་ལྟར་ན། ར་ས་གཉིས་མོ་དང་ཀ་ཏ་ཙ་གསུམ་
པོར་མཛད་ནས་སྟེང་འོག་གི་དབང་དུ་བྱས་ལ། ཕྱི་མ་ལྟར་ན་སྔོན་རྫས་མིང་གཞི་གསུམ་གྱི་དབང་དུ་མཛད་དེ་
གང་ལྟར་ཡང་མཚན་གཉིས་པར་འགྱུར་ཚུལ་དུ་བཞུད་དོ། ། དྲག་ཞན་གཉིས་ག་དག་དང་མ་ཕྲད་ན་རྟགས་གང་
དུ་ཡང་ནི་མི་འགྱུར་རོ། ། རྒྱུ་མཚན་དེས་ན་འགྱུར་བ་མ་ནིང་དང་མཚན་གཉིས་དང་། མཚན་མེད་ཀྱི་མ་ནིང་
གསུམ་དུ་འདོད་དོ། །ཇི་སྐད་བཤད་བ་དེ་ནི་སྒྲ་ཡི་འཇུག་ཚུལ་ལོ་ཞེས་སོ། ། འདིར་ཞ་ལུས་ལ་ཡིག་མཚན་མེད་
མ་ནིང་དུ་མཛད་ནས། ཕྱག་འཚལ། མཁལ་མ། ཐལ་མོ། ། འཆལ་སོགས་ལ་དྲག་ཞན་གཉིས་ཀའི་རྟགས་
མེད་པར་བཞེད་ལ། རྣམ་གླིང་པས། འ་ཡིག་ནི་ཁ་ཆ་ཐ་ཕ་ཚ་ལྟ་བུ་དྲག་ཞན་གང་རུང་གི་རྟོགས་མེད་པ་དང་
ཕྲད་པས་མཚན་མེད་མ་ནིང་དུ་འགྱུར་བར་བཞེད་པ་ནི་མི་འདྲ་བའི་ཁྱད་པར་རོ། ། གཉིས་པ་དོན་གྱི་འཇུག་
ཚུལ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། ། དང་པོ་ནི། དོན་ནི་རྣམ་པ་གཉིས་ཡིན་
ཏེ། །སྔ་མ་གང་ལྟར་གྱུར་པ་དང་། །ཕྱི་མ་གང་ལྟར་འགྱུར་བའོ། ། ཞེས་པ་སྟེ། དོན་གྱི་འཇུག་ཚུལ་ནི་རྣམ་
པ་གཉིས་ཡིན་ཏེ། སྔ་མ་གང་ལྟར་འཇུག་པར་གྱུར་པ་དང་ཕྱི་མ་གང་ལྟར་འགྱུར་པར་བཤད་པའོ། ། གཉིས་པ་
ལ་གཉིས་ཀྱི་དང་པོ་ནི། སྔ་མ་གང་ལྟར་གྱུར་པ་ནི། །སྔ་མ་སྔོན་འཇུག་ལྔ་བཞིན་སྦྱར། ། ཞེས་པ་སྟེ། རྗེས་
འཇུག་བཅུའི་དོན་གྱི་འཇུག་ཚུལ་ཡང་མིང་དམ་ཚིག་སྔ་མ་གང་ལྟར་གྱུར་པ་ནི་སྔ་མ་སྔོན་འཇུག་ལྔའི་སྐབས་སུ་
377



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅིའི་ཕྱིར་འཇུག་པར་བཤད་ཚེ། ཕོ་ན་འདས་དང་གཞན་བསྒྲུབ་ཕྱིར། ། ཞེས་པ་ནས། ཤིན་དུ་མོ་ནི་མཉམ་
ཕྱིར་རོ། ། ཞེས་པའི་བར་གྱིས་བཤད་པ་བཞིན་དུ་སྦྱར་བར་བྱའོ། ། དེ་ཡང་བྱ་བ་བྱས། ཆར་བབ། ན་ཚ་
ཆད། ཆུ་བཀག་ཅེས་ལྟ་བུ་འདས་པ་ལ་འཇུག་པ་དང་། སྲས། ས་བ། སྲིད། སྲོག་ལྟ་བུ་དངོས་པོ་གཞན་
དང་། བཤད་པར་བྱ། བསྒྲུབ་པར་བྱ། བསྒོམ་པར་བྱ་ལྟ་བུ་བྱ་བ་ད་ལྟ་བ་དང་། བརྗོད་པར་བྱས། བསྟན་
པར་བྱས། བསམ་པར་བྱས་ལྟ་བུ་བྱ་བ་འདས་པ་ལ་འཇུག་པ་དང་། འབྱུང་། འགྱུར། འདྲེན་སོགས་མ་
འོངས་པ་སྟེ་རྒྱས་པར་སྔར་སྔོན་འཇུག་གི་ཚེ་བཤད་པ་ལས་ཤེས་པར་བྱའོ། ། གཉིས་པ་ལ་གསུམ། དྲག་ཞན་གྱི་
སྒྲ་མཐུན་འདྲེན་ཚུལ། རྣམ་དབྱེ་སྔ་ཕྱི་འདྲེན་ཚུལ། ནང་གསེས་དབྱེ་ཚུལ་ལོ། ། དང་པོ་ནི། ཕྱི་མ་དག་གིས་
འདྲེན་ཚུལ་ནི། ། ཕོ་ཡིས་ཕོ་ཡི་མིང་མཐའ་དང་། ། མོ་ཡིས་མོ་ཡི་མིང་མཐའ་དང་། ། མ་ནིང་གིས་ནི་མ་ནིང་
ངོ་། ། ཞེས་པ་སྟེ། རྗེས་འཇུག་གི་ཡི་གེ་བཅུ་པོ་ཞུགས་པའི་རྗེས་སུ་དོན་གསལ་བར་བྱེད་པའི་ཚིག་ཕྲད་རྣམ་
དབྱེ་ཕྱི་མ་དག་གིས་འདྲེན་ཚུལ་ནི། མིང་གཞིའི་ཕོ་ཀ་ཅ་ཏ་པ་ཡིས་ནི་རྗེས་འཇུག་གི་ཕོ་ད་པ་ས་གསུམ་དང་ག་ཡི་
མིང་མཐའ་ཅན་དྲང་བར་བྱ་སྟེ། དཔེར་ན། དཔྱིད་ཀ ཐད་ཀ ཐབས་ཅིག རྒྱོབ་ཅིག་དང་། ད་དྲག་གི་
དབང་གིས། སྟོན་ཀ གྱུར་ཅིག རོལ་ཅིག་དང་། གལ་ཏེ༑ བསད་ཏེ་ཞེས་ཀྱང་རུང་། བཏབ་ཅིང་།
བཀབ་ཅིང་། རྟག་ཅེ་ན། མེད་ཅེ་ན། དག་ཅིང་། མཆོག་ཏུ། ཚབ་ཏུ། རིག་ཅིང་། གཅིག་པུ། སྐད་ཅིག
ཐམས་ཅད་སོགས་དང་། རིག་པ། ལྷག་པ། ངག་པ། ཕྲག་པ། ལག་པ། འགོག་པ། མཆོད་པ། བསྟོད་
པ། འདོད་པ། ཡོད་པ། སྟོད་པ། ཆང་པ། གྲུབ་པ། ཐོབ་པ་བཏབ་པ འབབ་པ། ཁྱབ་པ། གདབ་པ།
རིགས་པ། མཛེས་པ། རྒྱས་པ། ཚོགས་པ། བསྒོམས་པ། དགོས་པ་སོགས་མང་ངོ་། ། མིང་གཞིའི་མོ་ཡིས་
རྗེས་འཇུག་གི་མོ་ཡི་མིང་མཐའ་ཅན་དྲང་བར་བྱ་སྟེ། འདི་ལ་ཞ་ལུ་བས་མིང་གཞིའི་མོ་མ་ཡིག་གིས། རྗེས་
འཇུག་གི་མོའི་མིང་མཐའ་ཅན་འདྲེན་པའི་དཔེར། དགའ་མ། གཟར་མ་ཞེས་མཛད་ལ། རྣམ་གླིང་པས།
བྱང་བ། སྙིང་ག དགུན་ག ཚོར་པ། འདུལ་བ། གང་གི ། མདུན་གྱི། ཤར་གྱི། འབྱུང་དུ། རྒྱུན་དུ་
ཞལ་དུ། དྲན་ཞིང་། འཇམ་ཞིང་། འཚལ་ཞིང་། འབྱུང་ཞེས། ཡིན་ཞེས། བསམ་ཞེས། ཅུང་ཞིག
མཐོང་ཞེ་ན་སོགས་བཤད་པ་གཉིས་ལས། ཕྱི་མ་ཁྱབ་ཆེ་བར་མངོན་ནོ། ། རྗེས་འཇུག་གི་མ་ནིང་གིས་ནི་མིང་
གཞིའི་མ་ནིང་གི་མིང་མཐའ་དྲང་ངོ༌། ། འདི་ལའང་ཞ་ལུ་བས། ག་རྗེས་འཇུག་གི་མ་ནིང་དུ་བྱས་ནས།
བདག་གི །དྲུང་གི ། ལྷས་བྱིན་གྱིས་སོགས་དཔེར་མཛད་ལ། རྣམ་གླིང་བས། བཀའ། བཅའ།བཙའ།
གཅའ། གཏའ། གཙའ་དཀའ། དཔའ། འགའ། འཅའ། འཛའ། འདའ་སོགས་འ་ཡིག་མ་ནིང་དུ་
378



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
བྱས་ནས་དཔེར་མཛད་དོ། ། དེས་ན་རྣམ་གླིང་པས་བཞེད་པ་ལྟར་བྱས་ན། ས་སྐྱེས་བུ་རབ། བ་འབྲིང་གང་
གཉིས་ཐ། ང་ན་མ་ར་ལ་ནི་མོ། འ་ནི་མ་ནིང་དང་། མོ་ལ་གཉིས་ཏེ། ར་ལ་གཉིས་མོ་ཙམ་དང་ང་ན་མ་གསུམ་
ཤིན་ཏུ་མོར་བཞེད་པར་གསལ་བས་ལུགས་གཉིས་ཀ་གང་བདེ་བྱས་ཀྱང་རུང་ངོ༌། ། ཞ་ལུ་ཆེན་པོས་སུམ་རྟགས་
ཀྱི་འགྲེལ་བར། ད་བ་ས་གསུམ་ཙམ་ཕོར་བཤད་ལ། ཟ་མ་ཏོག་ཏུ། གོ་དང་པ་ཡེ་རྗེས་སུ་ཏུ། ། ཞེས་པས་བག་
ཡིག་གིས་ཀྱང་མིང་གཞིའི་ཕོ་ཏ་འདྲེན་པར་བཞེད་དོ། །མིང་གཞིའི་ཕོ་ནི་ཀ་ཅ་ཏ་པ་ཙ་རྣམས་ཡིན་པས་ཀྱང་ཀྱི་
ཅིང་ཅིག་ཏུ་ཏོ་ཏེ་པུ་བོ་རྣམས་ཀྱང་ཕོའོ། ། གཉིས་པ་རྣམ་དབྱེ་སྔ་ཤུགས་འདྲེན་ཚུལ་ནི། མིང་མཐའ་དེ་དག་
ཉིད་ཀྱིས་ནི། ༈ དེ་ཉིད་རང་གི་སྒྲ་མཐུན་པའི། ། ཆོས་དངོས་ལས་དང་བྱེད་པ་དང་། ། སྦྱིན་དང་འབྱུང་
ཁུངས་འབྲེལ་པ་དང་། ། གནས་དང་བོད་པའི་སྒྲ་ཡང་དྲང་། ། གཞན་ཡང་སླར་བསྡུ་ལྷག་བཅས་དང་། །
འབྱེད་སྡུད་བསྣན་དང་བདག་པོ་དང་། ། དགག་སྒྲུབ་རྒྱུན་དང་དུས་ལ་འཇུག ། དེ་དག་སྔ་ཤུགས་འདྲེན་པས་
འབྱུང་། ། ཞེས་པས་སྟོན་ཏེ་མིང་མཐའ་དེ་དག་ཉིད་ཀྱིས་ཀྱང་ནི་མིང་མཐའ་དེ་ཉིད་རང་གི་སྒྲ་དང་མཐུན་པའི་
རྣམ་དབྱེ་དང་ཚིག་ཕྲད་རྣམས་འདྲེན་ཏེ་ཆོས་དངོས་ཏེ་དང་པོ་གཞི་ཆོས་དེ་དང་དེའི་དངོས་པོ་འམ་མིང་ཙམ་
མམ་ངོ་བོ་ཙམ་བརྗོད་པ། གཞི་གང་དུ་བྱ་བ་གང་བྱ་བ་འམ་བྱེད་པར་སྟོན་པའི་རྣམ་དབྱེ་གཉིས་པ་ལས་སུ་བྱ་བ་
དང་བྱེད་པ་བོ་གང་གིས་བྱ་བ་གང་བྱེད་པར་སྟོན་པའི་གསུམ་པ་བྱེད་པ་བོ་དང་། དོན་གང་གི་ཆེད་དུ་བྱ་བ་གང་
བྱེད་པར་སྟོན་པའི་བཞི་བ་དགོས་ཆེད་ཀྱི་སྦྱིན་པ་དང་གཞི་གང་ལས་གང་ཞིག་འབྱུང་བ་འམ་བྱུང་བར་སྟོན་པའི་
ལྔ་བ་འབྱུང་ཁུངས་དང་། བྱ་བ་གང་གཞི་གང་གི་ཡིན་པར་སྒྲུབ་པའམ་དེ་དང་འབྲེལ་བར་སྟོན་པའི་དྲུག་པ་
འབྲེལ་བ་དང༌། གང་ཞིག་གཞི་གང་ལ་གནས་པར་སྟོན་པའི་བདུན་པ་གནས་གཞི་དང་མིང་གི་ཐོག་མར་ཀྱེ་སྦྱར་
བ་བརྒྱད་པ་བོད་པའི་སྒྲ་ཡང་དྲང་ཞིང་གཞན་ཡང་རྣམ་དབྱེ་དང་བོའི་ཡན་ལག་སླར་བསྡུ་དང་། ཚིག་ཕྲད་དུ་
གཏོགས་པ་ལྷག་བཅས་དང་འབྱེད་སྡུད་དང་བསྣན་པ་དང་བདག་པོའི་སྒྲ་དང་དགག་པ་དང་སྒྲུབ་པ་དང་ཚིག་
རྒྱན་དང་དུས་ཏེ་ཚེ་སྐབས་ལའང་འཇུག་པ་དེ་དག་ནི་སྔ་ཤུགས་འདྲེན་པའི་སྒོ་ནས་འབྱུང་བར་འགྱུར་ཏེ་རྒྱུས་
པར་ནི་སྔར་རྒྱ་ཆེར་བཤད་པ་ལས་ཤེས་པར་བྱའོ། ། གསུམ་པ་ནང་གསེས་ཀྱི་དབྱེ་བ་ནི་གཉིས་ཏེ། རྣམ་དབྱེ་
དང་། ཚིག་ཕྲད་དོ། ། དང་པོ་ནི། དེ་དག་ནང་གསེས་གང་འཇུག་པ། ། མཐར་སྦྱོར་འོག་མིའི་མིང་དོན་
ལས། ། སྤྱིར་འཇུག་ཡོད་དམ་བྱེད་པ་ཡོད། ། དེ་བཞིན་ཆེད་བྱེད་རྟེན་བྱེད་དང་
། ། ལས་བྱ་བླང་བྱ་བསྒྲུབ་
པར་བྱ། ། སྔོན་དུ་འོས་པ་གནས་པ་འམ། ། ཞེས་གསུངས་ཏེ། བཤད་མ་ཐག་པ་དེ་དག་ནང་གསེས་ཀྱིས་ཕྱེ་
ནས་གང་ལ་འཇུག་པ་ནི་མིང་ཚིག་གི་མཐའ་མ་རུ་སྦྱར་བའི་ཚིག་འོག་མའི་མིང་དོན་ལས་ཤེས་པར་བྱ་སྟེ་དེ་ཡང་སྤྱི་
379



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཇུག་གང་ཞེས་པ་འམ་ཅི་ཞེས་པ་ལྟ་བུ་ཡོད་ན་དེས་ངེས་བཟུང་གི་དེ་ཞེས་པ་འདྲེན་ནོ་དམ་ཞེས་པ་ནི་འདམ་ག་
བྱེད་པ་སྟེ་དེར་ངེས་པའོ། །བྱེད་པའི་སྒྲ་ཀྱིས་ཀྱིས་གིས་ལྟ་བུ་ཡོད་ན་ངེས་བྱ་བྱས་ཞེས་པའི་སྔ་འདྲེན་པ་དང་དེ་
བཞིན་དུ་བཞི་པ་དགོས་ཆེད་དུ་བྱེད་པ་དང་། བདུན་པ་རྟེན་བྱེད་དང་། གཉིས་པ་ལས་སུ་བྱ་བ་དང་། ལྔ་བ་
འབྱུང་ཁུངས་ཀྱི་བླང་བྱ་དང་། དྲུག་པ་འབྲེལ་བ་བསྒྲུབ་པར་བྱ་བ་དང༌། བརྒྱད་པ་སྔོན་དུ་ཀྱེ་ཞེས་འོས་པ་སྦྱར་
ནས་གནས་ཤིང་ཡོད་པ་གཞི་དེ་དང་དེ་ལ་བོད་པའི་སྒྲ་འཆར་འགྱུར་ལྟར་ཡོད་པ་རྣམས་ཀྱིས་མིང་མཐའ་འདྲེན་
ཚུལ་ཡང་ཤེས་པར་བྱའོ། ། དེ་ཡང་གང་གི་ཆེད་དུ་ཡོད་ན་དེའི་ཆེད་དུ་འམ། འདིའི་ཆེད་དུ་ལྟ་བུ་འདྲེན་པ་
སོགས་སྔར་སུམ་ཅུ་བ་ལས་ན་བསྟན་པ་རྣམས་སོ། ། གཉིས་པ་ནི། གཞན་ཡང་ཚིག་དོན་འོག་མ་ལས། ། བསྡུ་
རྒྱུ་ཡོད་དམ་མེད་པ་དང་། ། གོང་མ་ལས་ཀྱང་དེ་བསྟན་ཏེ། ། རྣམ་གྲངས་དག་ནི་བཀོད་པ་ལས། ། བསྒྱུར་པ་
ཡོད་དང་མེད་པ་དང་། ། ཕོ་སྒྲ་དང་ནི་མོ་སྒྲ་དག ། མིང་གི་མཐའ་ན་ཡོད་མེད་དང་། །རྒྱན་དུ་གྱུར་པ་
རྣམས་ལ་ཡང་། ། དོན་ལ་སྙེགས་པ་ཡོད་མེད་དང་། བསྟན་བྱ་ལྷག་མ་ཡོད་མེད་དང་། ། ཚིག་དོན་རྫོགས་
དང་མ་རྫོགས་ཀྱི། ། དེ་དག་ནང་གསེས་རྣམ་པར་དབྱེ། ། ཞེས་པ་སྟེ། གཞན་ཡང་ཚིག་དོན་འོག་མ་ལས་བསྡུ་
རྒྱུ་ཡོད་དམ་མེད་པ་དང་ཚིག་དོན་གོང་མ་ལས་ཀྱང་བསྡུ་རྒྱུ་ཡོད་མེད་དེ་བཞིན་ཏེ་བསྡུ་རྒྱུ་ཡོད་པ་ནི་གཟུགས་ནས་
རྣམ་མཁྱེན་གྱི་བར་དང་། གཟུགས་སོགས་ཞེས་པ་ལྟ་བུ་དང་། བསྡུ་རྒྱུ་མེད་པ་ནི། འདི་ནི་གཟུགས་སོ། །
འདི་ནི་ཚོར་བའོ། ། བུམ་པའོ། ། ཀ་བའོ། ། ཡོད་དེ་ལྟ་བུ་དང༌། གོང་མ་བསྡུད་པ་ནི། ཇི་སྙེད་ཡོད་ཅེ་ན་དེ་
སྙེད་ཅེས་པ་དང་། གང་དང་གང་ཡིན་ན་དེ་དང་དེ་ཡིན་དང་། གང་གི་ཕྱིར་ཞེ་ན། དེའི་ཕྱིར་ཞེས་པ་ལྟ་བུ་ཕྱི་
མས་སྔ་མ་སྡུད་པར་མ་ཟད་ཕན་ཚུན་དུ་སྡུད་པའི་ཚིག་གོ། མིང་གི་རྣམ་གྲོངས་དག་ནི་བཀོད་པ་དར་བ་དང་རྒྱུས་
པ་དང་འཕེལ་བ་དང་རྫོགས་པ་ལྟ་བུ་དང་། སྟོང་པ་ཉིད་དང་ཟབ་མོ་དབུ་མ་ཡི་ཞེས་པ་ལྟ་བུ་རྣམས་ལས་ཚིག་ལ་
བསྐྱུར་བ་དངོས་སུ་མེད་ཀྱང་དོན་ལ་བསྒྱུར་བ་ཡོད་དམ་མེད་པར་བརྟག་པ་སྟེ། དེ་ཡང་ལེགས་སོ་ལེགས་སོ། །
དེ་དེ་བཞིན་ནོ། ། དེ་དེ་བཞིན་ཏེ་དང་། འུར་འུར་རབ་ཏུ་འུར་འུར། ཆེམ་ཆེམ་རབ་ཏུ་ཆེམ་ཆེམ་སོགས་ཚིག་
ལ་དངོས་སུ་བསྐྱར་ཡང་། དོན་ཆེ་འབྲིང་ཆུང་ངུའི་ཁྱད་པར་གྱིས་སོང་བས་བསྐྱུར་བ་མེད་ཀྱང་། སྟོང་བ་ཉིད་
དང་ཟབ་མོ་ཞེས་པ་ལྟ་བུའི་དོན་ལ་བསྐྱར་པ་ཡོད་དོ། ། རྟ་བ། ཇ་བ། ཚ་བ་སོགས་ཕོ་སྒྲ་བདག་པའི་སྒྲ་དང་ནི་
སྐྱོན་མེད་པ། འཇིག་པ་མེད་པ་སོགས་མོ་སྒྲ་དག་མིང་གི་མཐའ་སོགས་ན་ཡོད་མེད་དང་། ཚིག་རྒྱན་དུ་གྱུར་པ་
སྔར་བཤད་པ་གཉིས་ལས་ཀྱང་འང་ཡང་རྣམས་ལ་ཡང་དོན་ལ་བསྙེགས་པ་ཡོད་མེད་དང་། དེ་བཞིན་དུ། ཀུན་
ཏུ། རབ་ཏུ། ཡོངས་སུ། རྣམ་པར། ཐམས་ཅད། མཐའ་དག རྣམས། ཀུན་ལྟ་བུ་རེ་རེའམ་ཟློས་ཏེ་བྱུང་
380



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
བ་རྣམས་ལ་ཡང་། དོན་ལ་ལྷག་པ་སྙེགས་པ་ཡོད་མེད་ཤེས་པར་བྱ་ཞིང་། ཡོད་དོ། ། ཡིན་ནོ་སོགས་དང་།
ཡོད་དེ། ཡིན་ཏེ་འོང་ཞེས་པ་ལྟ་བུའི་བསྟན་བྱ་ལྷག་མ་ཡོད་མེད་དང་། ལྷག་མ་དང་བཅས་མ་བཅས་ཀྱི་དབང་
གིས་སྐབས་ཀྱི་ཚིག་དོན་རྫོགས་དང་མ་རྫོགས་པ་སོགས་ཀྱི་དོན་རྗེས་འཇུག་དེ་དག་གི་ནང་གསེས་ཀྱི་བརྗོད་བྱ་ཕྲ་
ཞིབ་རྣམ་པར་དབྱེ་བར་བྱའོ། ། བཞི་བ་ཅིའི་ཕྱིར་འཇུག་པ་བཤད་པ་ལ་གཉིས། ཡི་གེའི་ཁྱད་པར་སྤྱིར་བསྟན་
པ་དང་། སྐབས་དོན་བཤད་པའོ། ། དང་པོ་ལ། ཡི་གེ་ལ་སྒྲས་བརྗོད་རིགས་ཀྱིས་དབྱེ་ན་གཉིས་ཏེ། བརྡར་
བཏགས་པའི་ཡི་གེ་དང་
། ཡི་གེ་དངོས་སོ། ། དང་པོ་ནི། ཡི་གེའི་གཟུགས་བརྙན་ཏེ། རྒྱ་བོད་ཀྱི་དབྱངས་
གསལ་གྱི་ཡི་གེའི་གཟུགས་དང་། གསུང་རབ་པོ་ཏིར་མཛད་པའི་ཡི་གེ་རྣམས་སོ། ། འདི་ལ་དབུ་ཅན་དང་དབུ་
མེད་ཀྱི་ཁྱད་པར་གཉིས་ཡོད་དོ། ། གཉིས་པ་ནི། མིང་ཚིག་གཉིས་ཀྱི་གཞི་བྱེད་པའི་སྐད་ཀྱི་གདངས་ཞིག་སྟེ།
རྐྱེན་ནི་རང་ཀུན་ནས་སློང་བྱེད་ཀྱི་ཤེས་པ་ཞིག་ལས་སྐྱེའོ། ། དེ་ནི་རྣམ་འགྲེལ་ལས། ཡི་གེ་ཀུན་སློང་ཤེས་པ་
ལས། ། སྐྱེ་ལ་ཤེས་པའི་སྒྲ་སྐྱེའོ། །ཞེས་དང༌། དེ་ཡང་དཔང་ལོས། རྣམ་རྟོག་དབང་གིས་རླུང་གཡོས་
ཤིང་། ། དེ་ཡིས་གནས་དང་བྱེད་པ་དང་རྩོལ་བ་བསྐྱེད་དེ་དབུགས་དབྱུང་དང་། ལྷན་ཅིག་ཡི་གེའི་གདངས་
རྣམས་སྐྱེ། ། ཞེས་འབྱུང་བ་ལྟར་རོ། ། དེས་ན་ངག་སྨྲ་བ་ཀུན་ཡི་གེའི་རང་བཞིན་དུ་གནས་པ་ཡིན་ནོ། ། མིང་
ནི། དོན་གྱི་ངོ་བོ་ཙམ་བརྗོད་པ་ཐམས་ཅད་དེ། ལྷ་ཀླུ་མི་སོགས་རེ་རེ་ནས་བརྗོད་པ་རྣམས་དང་། འདི་ལ་
དངོས་མིང་དང་བཏགས་མིང་གཉིས། ། བཏགས་མིང་ལའང་རྒྱུ་མིང་འབྲས། འབྲས་མིང་རྒྱུ། སྤྱི་སྒྲ་བྱེ་བྲག་
འདྲ་བ་འབྲེལ་བ་རྒྱུ་མཚན་དུ་བྱས་ནས་བཏགས་པ་སོགས་མང་ངོ༌། ། ཚིག་ནི་མིང་གཉིས་ཕན་ཆད་འདུས་པ་
ཞིག་སྟེ། ཀ་བས་གདུང་བཏེག བུམ་པས་དབང་བསྐུར་ཞེས་ལ་ལྟ་བུའོ། ། མིང་དང་བརྡའི་ཁྱད་པར་ཡང་།
གང་ལ་ཐོག་མར་མིང་བཏགས་པའི་ཚེ། དེ་ལ་མིང་གིས་བརྡ་སྦྱར་བའང་ཡིན་ལ། ཕྱིས་དེ་དང་དེ་ཞེས་བརྗོད་པ་
དང་འཛིན་པའི་བློ་ནི་ཐ་སྙད་ཅེས་བྱ་བ་ཡིན་ནོ། ། བརྡ་དང་ཐ་སྙད་གཉིས་ནི་འགལ་བ་ཡང་མ་ཡིན་ཏེ། ཐོག་
མར་མིང་གིས་བརྡ་སྦྱར་བ་དེ་དག་ཐ་སྙད་བྱས་པའང་ཡིན་པའི་ཕྱིར་རོ། ། འདིར་སྒྲ་དོན་འཛིན་པའི་རྟོག་པ་སྐྱེ་
ཚུལ་ཞིག་གསུངས་ཀྱང་། ལས་དང་པོ་ལ་དེ་ཙམ་དུ་ཉེ་བར་མི་མཁོ་བའི་ཕྱིར་མ་བྲིས་སོ། ། གཉིས་པ་ལ་གཉིས།
དངོས་དང་། འཕྲོས་དོན་ནོ། ། དང་པོ་ནི། ཅི་ཕྱིར་འཇུག་པར་བྱེད་ཅེ་ན། ། ཡི་གེའི་ཁོངས་ནས་མིང་ཕྱུང་
སྟེ། ། མིང་གི་ཁོངས་ནས་ཚིག་ཕྱུང་ནས། ། ཚིག་གིས་དོན་རྣམས་སྟོན་བར་བྱེད་དོ། ། ཞེས་པ་སྟེ། རྗེས་
འཇུག་དེ་དག་དགོས་པའི་ཕྱིར་དུ་འཇུག་པར་བྱེད་ཅེ་ན། ཞེས་མཚམས་སྦྱར་ནས། མིང་ཚིག་གི་དོན་གསལ་
བར་བྱེད་པ་ནི་སྔོན་རྗེས་ཀྱི་ཡི་གེ་ལ་རག་ལས་སོ་ཞེས་སྟོན་པར། ཀ་ལ་སོགས་པའི་ཡི་གེ་གཉིས་སམ་དུ་མ་འདུས་
381



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཁོངས་ནས། ཀ་བ། བུམ་པ་ཞེས་སོགས་ཀྱི་མིང་བྱ་སྟེ། མིང་གཉིས་སམ་དུ་མ་འདུས་པ་དག་གི་ཁོངས་
ནས་ནི་ཙནྡན་གྱི་ཀ་བ་དང་། གསེར་གྱི་བུམ་པ་ཞེས་སོགས་ཀྱི་ཚིག་ཕྱུང་ནས་ཚིག་གིས་དོན་རྣམས་སྟོན་པར་བྱེད་
པ་སྟེ། ཙནྡན་གྱི་ཀ་བས་བཏེགས་པའི་ཁང་བཟང་གི་སྟེང་ན་གསེར་གྱི་བུམ་པས་རྣམ་པར་མཛེས་ཞེས་པ་ལྟ་བུ་
ངག་གི་འཕྲེང་བར་གྲུབ་པོ། ། འདིར་དོན་རྣམས་ཞེས་པ་ཞ་ལུ་ཆེན་པོས་རྣམ་པར་ཞེས་པའི་དོན་དུ་བཤད་
དོ། ། གཉིས་པ་ལ་གཉིས། དོན་གཙོ་བོར་སྟོན་བྱེད་གང་ཡིན་པ་དང་། དེ་ལས་ལྡོག་པ་བསྟན་པའོ། ། དང་
པོ་ནི། མོ་ཡི་ཡི་གེ་མེད་ན་ནི། ། ཕོ་ཡིག་བརྗོད་པར་མེད་པར་འགྱུར། ། ཕོ་ཡིག་དེ་དག་རྣམས་ལ་ཡང་། །
འཇུག་པར་བཅས་པ་མེད་པར་ནི། ། མིང་དང་ཚིག་ཁྱད་གསལ་མི་ནུས། ། མིང་ཚིག་གསལ་བ་མེད་ན་ནི། །
དོན་རྣམས་བརྗོད་པར་མི་འགྱུར་རོ། ། ཞེས་པ་སྟེ། ངག་ཏུ་གྲུབ་པ་ནི་རྗེས་འཇུག་ལ་རག་ལས་པ་ཉིད་ཀྱི་ཕྱིར་
ན་མོ་ཡི་ཡི་གེ་རྗེས་འཇུག་མེད་ན་ནི། ཕོ་ཡིག་ཀ་ལ་སོགས་འདུས་པ་ཙམ་ཞིག་གིས་ནི། བརྗོད་པའི་དོན་སྟོན་པ་
མེད་པར་འགྱུར་ཞིང་མིང་གཞིའི་ཕོ་མིག་དེ་དག་རྣམས་ལ་ཡང་། རྗེས་སུ་འཇུག་པར་བཅས་པ་མེད་པར་རྐྱང་པ་
ག་སོགས་རེ་རེས་ནི། མིང་དང་ཚིག་ཀྱང་གསལ་བར་བྱེད་མི་ནུས་པ། མིང་དང་ཚིག་གསལ་པར་བརྗོད་པ་མེད་
ན་ནི། དོན་རྣམས་བརྗོད་པ་མི་འགྱུར་རོ། ། ཞེས་སོ། ། ཁ་དང་། ཇ་ཉ་ལྟ་བུ་ལ་རྗེས་འཇུག དངོས་སུ་མེད་
ཀྱང་འ་ཡིག་དོན་གྱིས་འཐོབ་ཚུལ་ནི་བཤད་ཟིན་ཏོ། ། འདིར་མོའི་ཡི་གེ་ཞེས་སྨོས་པ་ནི། རྗེས་འཇུག་རྣམས་
སྤྱིར་མོ་ཡིག་གི་ནང་ཚན་ཡིན་པ་ལ་དགོངས་པའོ། ། གཉིས་པ་ནི། དེ་ལྟར་གྱུར་ན་འཇིག་རྟེན་ན། ། དོན་
མཚོན་བརྗོད་པ་ཀུན་ཀྱང་མེད། །རིག་བྱེད་སྨྲ་བའང་ཡོད་མི་འགྱུར། ། ཉན་ཐོས་རང་རྒྱལ་སངས་རྒྱས་
ཀྱི། ། བསླབ་པ་རྣམས་ཀྱང་མེད་པར་འགྱུར། ། ཇི་ལྟར་འཇིག་རྟེན་སེམས་ཅན་དག ། ཕུང་པོ་ཁམས་དང་སྐྱེ་
མཆེད་དང་། ། གྲུབ་མཐའ་གཞན་ཡང་ཡོད་མིན་ན། ། རང་ཉིད་ཀྱི་ནི་མི་ཤེས་བཞིན། ། དེ་བཞིན་ཡི་གེའི་
འཇུག་ཚུལ་རྣམས། ། སྨྲ་བ་ཀུན་ལ་གནས་གྱུར་ཀྱང་། ། རང་ཚུལ་དེ་ཉིད་མི་ཤེས་པས། ། དོན་ལ་སྦྱོར་བ་ག་ལ་
ཤེས། ། ཞེས་པ་སྟེ། གོང་དུ་བརྗོད་པ་དེ་ལྟར་གྱུར་ན་འཇིག་རྟེན་ན་ཟོ་ཞིག སོང་ཞིག འཇུག་ཅིག་ཅེས་བྱ་
བ་ལ་སོགས་པ་དོན་མཚོན་པའི་བརྗོད་པ་ཀུན་ཁྱད་མེད་པར་འགྱུར། ཕྱི་རོལ་པའི་རིག་བྱེད་བཞི་སྨྲ་བའང་ཡོད་
པར་མི་འགྱུར་ཞིང་། ནང་བ་སངས་རྒྱས་པའི་ཉན་ཐོས་རང་རྒྱལ་སངས་རྒྱས་ཀྱི་བསླབ་པ་རྣམས་ཀྱང་མེད་པར་
འགྱུར་ཏེ། དཔེ་ཇི་ལྟར་ན། འཇིག་རྟེན་གྱི་ཁམས་ན་སེམས་ཅན་དག་ལ་ཕུང་པོ་དང་། ཁམས་དང་། སྐྱེ་
མཆེད་དང་། གྲུབ་པའི་མཐའ་སོགས་གཞན་ཡང་ཡོད་མོད་ཀྱང་། འདི་དང་འདིའོ་ཞེས་བརྡ་མ་སྦྱར་བར་ཐོག་
མ་ནས་རང་ཉིད་ཀྱིས་མི་ཤེས་པ་བཞིན་ནོ། ། རྩ་བ་འདིར་མིན་ན་ཞེས་འབྱུང་ཡང་། གཞན་དུ་ཡོད་མོད་ཅེས་
382



སུམ་ཅུ་བ་དང་རྟགས་ཀྱི་འཇུག་པའི་ཚིག་དོན་གསལ་བར་བྱེད་པའི་སྣང་བ་ཞེས་བྱ་བ་བཞུགས་སོ། །
བཤད་པ་ལྟར་བྱའོ། ། དེ་བཞིན་དུ་ཡི་གེའི་འཇུག་ཚུལ་རྣམས། སྨྲ་བ་ཀུན་ལ་གནས་པར་གྱུར་ཀྱང་། འདིའི་
འདིའོ་ཞེས་བརྡ་མ་སྦྱར་བར་དེ་དག་གི་ཁྱད་པར་རང་གི་གནས་ཚུལ་དེ་ཉིད་ལེགས་པར་མི་ཤེས་པས། ཚིག་
འདིས་དོན་འདི་ལྟར་སྟོན་ནོ་ཞེས་དོན་ལ་ཇི་ལྟ་བ་བཞིན་དུ་སྦྱོར་བ་གོ་ལ་ཤེས་ཏེ་མི་ཤེས་སོ། ། རིག་བྱེད་བཞི་ནི་
བརྗོད་ཟིན་ལ། ཕུང་བོ་ནི། གཟུགས་ནས་རྣམ་ཤེས་ཀྱི་བར་ལྔ་དང༌། ཁམས་ནི། མིག་སོགས་དབང་པོའི་
ཁམས་དྲུག གཟུགས་སོགས་ཡུལ་གྱི་ཁམས་དྲུག མིག་གི་རྣམ་པར་ཤེས་པ་སོབ།ས་རྣམ་ཤེས་ཀྱི་བར་གྱི་ཁམས་
དྲུག་ལྟེ་བཅོ་བརྒྱད། སྐྱེ་མཆེད་ནི། མིག་གི་སྐྱེ་མཆེད་ནས་ཡིད་ཀྱི་སྐྱེ་མཆེད་ཀྱི་བར་དྲུག་དང་། གཟུགས་ཀྱི་སྐྱེ་
མཆེད་ནས་ཆོས་ཀྱི་བར་དྲུག་སྟེ་བཅུ་གཉིས་སོ། ། གྲུབ་མཐའ་སྨྲ་བ་ལ་རྩ་བའི་སྒོ་ནས་བཞི་སྟེ། བྱེ་བྲག་སྨྲ་བ།
མདོ་སྡེ་བ། སེམས་ཙམ་པ། དབུ་མ་པའོ། ། དེ་དག་ཀྱང་། ནང་བའི་དབང་དུ་བྱས་ལ། ཕྱི་ནང་སོ་སོའི་དབྱེ་
བ་ལའང་མང་ངོ༌། ། གསུམ་པ་འཇུག་གི་དོན་ནི། དེ་ཕྱིར་སྨྲ་བའི་དབང་ཕྱུག་གི ། རྗེས་སྨྲས་འདི་ཀུན་རྟོགས་
གྱུར་ཅིག། ཅེས་པ་སྟེ། རྒྱུ་མཚན་ཇི་སྐད་བཤད་པ་དེའི་ཕྱིར་ན་ཐུ་མི་བདག་གིས་ནི་འདིར། འཇམ་དབྱངས་
སྨྲ་བའི་དབང་ཕྱུག་གི་རྗེས་སུ་འབྲང་སྟེ་སྨྲས་ངན་དེའི་དོན་ཀུན་ནི་བོད་ཡུལ་གྱི་སྐྱེ་བོ་རྣམས་ཀྱིས་རྟོགས་པར་གྱུར་
ཅིག་ཅེས་སོ། ། དབང་ཕྱུག་གིས་ཞེས་ས་མཐའ་བྲིས་པ་ནི་ཡིག་ནོར་དུ་མངོན་ལ། འདི་ཀུན་ཤེས་པའི་དོན་
འགྲེལ་བ་གཞན་དུ་བོད་ཡུལ་གྱི་སྐྱེ་བོ་ཀུན་གྱིས་ཞེས་སྦྱར་ཡང་། ཁོ་བོའི་བསམ་ཚོད་ནི་སྔར་ལྟར་ཏེ་བརྟགས་པར་
བྱའོ། ། བྱཱ་ཀ་ར་ཎ་སོགས་ནི་སླའོ། ། ། ། སྨྲས་པ། ཡོན་ཏན་ཀུན་གྱི་གཞི་མ་ཡི་གེ་སྟེ། ། རྩ་བ་དབྱངས་དང་
གསལ་བྱེད་རྣམ་པ་གཉིས། ། དེ་དག་བོད་ཡིག་གཟུགས་སུ་གངས་ཅན་དུ། ༑ ཐོག་མར་གཏན་འབེབས་ཐུ་མི་
ལས་གཞན་ཅི། ༑ གོང་དེའི་བཞེད་སྲོལ་སུམ་རྟགས་པདྨོའི་ཁ། ། ལེགས་བཤད་སྣང་བའི་ཟེར་གྱིས་ཕྱེ་བ་
འདིར། ། དོན་གཉེར་སྦྲང་རྩི་འཛིན་པའི་རྐང་དྲུག་དང་། ། དགའ་བའི་དར་དིར་སྒྲོགས་བཞིན་འཇུག་པར་
རིགས། ། ཚུལ་འདིར་འབད་པ་ལས་འཁྲུངས་དགེ་བའི་ཆ། ། ཇི་སྙེད་ཐོབ་དེ་མཐའ་དག་འགྲོ་བ་ཀུན། །
འཆད་བྱ་འཆད་བྱེད་དོན་ལ་ཐོགས་མེད་པའི། ། སོ་སོ་ཡང་དག་རིག་བཞི་འགྲུབ་ཕྱིར་བསྔོ། ། ། ། ཞེས་སུམ་
ཅུ་པ་དང་རྟགས་ཀྱི་འཇུག་པའི་དགོངས་དོན་གསལ་བར་བྱེད་པའི་སྣང་བ་ཞེས་བྱ་བ་འདི་ནི། རྒྱ་ཐང་དཀའ་
བཅུ་འཇམ་དབྱངས་སྦྱིན་པ་དང་གནས་བརྟན་དཔལ་འབྱོར་རྒྱ་མཚོ་གཉིས་ཀྱིས་བསྐུལ་བའི་ངོར། ། ཤཱཀྱའི་
དགེ་སློང་གྲགས་པ་བཤད་སྒྲུབ་ཀྱིས་སྦྱར་བའོ། ། ། །
383



༄༅། ། བསངས་ཡིག་འདོད་རྒུའི་འབྱུང་གནས་བཞུགས་སོ། །
དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། ། འདིར་བསང་མཆོད་བྱ་ཚུལ་མདོར་བསྡུས་ཞིག་བཤད་པར་བྱ་སྟེ།
དེ་ཡང་བསངས་རྫས་རྣམས་ཕུན་སུམ་ཚོགས་པར་བྱས་ལ། རང་ཉིད་ལྷ་གང་ཡང་རུང་བའི་ང་རྒྱལ་དང་ལྡན་པས་
ཀྱང་རུང་ཞིང་། གསང་བདག་གི་ང་རྒྱལ་ལ་གནས་ན། རང་ཉིད་སྐད་ཅིག་གིས་དཔལ་ཕྱག་ན་རྡོ་རྗེ་ཞལ་གཅིག་
ཕྱག་གཉིས་ཀྱིས་གཡས་གསེར་གྱི་རྡོ་རྗེ་རྩེ་ལྔ་བ་འཕྱར་སྟབས་སུ་འཛིན་ཅིང་། གཡོན་ཐུགས་ཀར་སྡིགས་མཛུབ་
མཛད་པ། དར་སྔོན་དང་སྦྲུལ་དང་རིན་པོ་ཆེས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་
གཡས་བསྐུམ་ཞིང་། གཡོན་བརྐྱང་བའི་སྟབས་ཀྱིས་བཞུགས་པར་གྱུར། ཨོཾ་བཛྲ་ཨ་མྲྀ་ཏ་སོགས་ཀྱིས་བསངས།
སྭ་བྷཱ་ཝས་སྟོང་བར་སྦྱངས། སྟོང་བའི་ངས་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་བསངས་
རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་འདོད་ཡོན་ལྔ་ལྡན་གྱི་བསངས་
ཆེན་དྲི་བསུང་ཞིམ་པོ་ས་དང་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་ཨཱ་ཧཱུྃ་ལན་གསུམ། ཨོཾ་སརྦ་བིད་པཱུ་
ར་པཱུ་ར་སུ་ར་སུ་ར། ཨཱ་ཝ་ཏཱ་ཡ་ཨཱ་ཝ་ཏཱ་ཡ་ཧོ། བཛྲ་སྤ་ར་ཎ་ཁཾ་སྭཱ་ཧཱ་ལན་གསུམ། ཨོཾ་ཨགྷཾ་ཨཱཿ ཧཱུཾ། ཤཔྟ་ཨཱ༔ ཧཱུྃ་
ནས། རཱུ་པ་ཤཱཿ ཧཱུྃ་ནས: སྤུན་ཨཱཧཱུཾ། རྒྱས་པར་ན་སྔགས་དྲུག་དང་ཕྱག་རྒྱ་དྲུག་གིས་བྱིན་རླབ་བྱའོ། ། བདག་
གིས་བསམ་པའི་སྟོབས་དང་ནི། ། ཞེས་པ་ནས། ཐོགས་པ་མེད་པར་འབྱུང་གྱུར་ཅིག ། བར་དང་། དེ་ནས་
སྤྱན་འདྲེན་པ་ནི།རང་གི་ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུ་འཕྲོས་པས། བླ་མ་རྒྱལ་བ་ཞི་ཁྲོ་ཉན་རང་
དཔའ་བོ་མཁའ་འགྲོ་ཆོས་སྐྱོང་ལྷ་ཀླུ་གཞི་བདག་ཐམས་ཅད་མདུན་གྱི་ནམ་མཁར་སྤྱན་དྲངས། ཀྱི་རང་བཞིན་
ཆོས་སྐུའི་གཞལ་ཡས་ནས། །ཐུབ་དབང་རྡོ་རྗེའི་འཆང་ཆེན་སོགས། ། རྩ་བརྒྱུད་བླ་མ་ཐམས་ཅད་ཀྱང་། །
དེ་རིང་མདུན་གྱི་ནམ་མཁར་བྱོན། །གསང་བདེ་འཇིགས་གསུམ་ལ་སོགས་པ། ། རྒྱུད་སྡེ་བཞི་དང་འབྲེལ་བ་
ཡི། ། ཡི་དམ་ལྷ་ཚོགས་ཐམས་ཅད་ཀྱང་། ། དེ་རིང་མདུན་གྱིx། ། སྨན་བླ་མི་འཁྲུགས་ཚེ་དཔག་མེད། །
བདེ་གཤེགས་རིགས་ལྔ་ལ་སོགས་པ། ། ཕྱོགས་བཅུའི་སངས་རྒྱས་ཐམས་ཅད་ཀྱང་། ། དེ་རིང་x། ། འཇམ་
དབྱངས་ཀུན་བཟང་སྤྱན་རས་གཟིགས། ། ཕྱག་རྡོར་བྱམས་མགོན་ལ་སོགས་པ། ། བྱང་ཆུབ་སེམས་དཔའ་
384



༄༅། ། བསངས་ཡིག་འདོད་རྒུའི་འབྱུང་གནས་བཞུགས་སོ། །
ཐམས་ཅད་ཀྱང་། ། དེ་རིང༌x། འོད་སྲུང་རབ་འབྱོར་ ཤཱ་རིའི་བུ། ། ཀུན་དགའ་ཉེ་བར་འཁོར་ལ་
སོགས། ། ཉན་རང་འཕགས་པ་ཐམས་ཅད་ཀྱང་། ། དེ་རིང་། ། མཁའ་འགྲོ་སྡེ་ལྔ་ལ་སོགས་པ། ། གནས་
གསུམ་དག་ན་བཞུགས་པའི། ། དཔའ་པོ་མཁའ་འགྲོ་ཐམས་ཅད་ཀྱང་། ། དེ་རིང་x། ། ཕྱག་དྲུག་ཕྱག་བཞི་
ཞལ་བཞི་པ། ། གུར་མགོན་ཆོས་རྒྱལ་ལྷ་མོ་སོགས། ། ཆོས་སྐྱོང་སྲུང་མ་ཐམས་ཅད་ཀྱང་། ། དེ་རིང་། །
ཚངས་པ་བརྒྱ་བྱིན་དབང་ཕྱུག་དང་། ། ཁྱབ་འཇུག་ཚོགས་ཀྱི་བདག་པོ་སོགས། ། ལྷ་ཀླུ་སྡེ་བརྒྱད་ཐས་ཅད་
ཀྱང་། ། དེ་རིང་ས་ཡི་ལྷ་མོ་བརྟན་མ་དང་། ། ས་འཛིན་ལག་པ་ཆེན་པོ་སོགས། ། ས་བདག་གཞི་བདག་
ཐམས་ཅད་ཀྱང་། ། དེ་རང་xསྡོམ་ཁྲོམ་བྲག་དཀར་ལ་སྔོན་སོགས། ། མདོ་སྨད་གཞི་བདག་གནས་བདག་
དང་། ། ཁྱད་པར་ཡུལ་འདིའི་གཞི་བདག་རྣམས། ། དེ་རིང་མདུན་གྱི་ནམ་མཁར་བྱོན། །ཀྱི་འཇིག་རྟེན་
འཇིག་རྟེན་ལས་འདས་པའི། ། མཆོད་ཡུལ་འཁོར་དང་བཅས་པ་རྣམས། ། མཆོད་ཡོན་ཞབས་བསིལ་མེ་ཏོག་
དང་། ། འདུག་སྤོས་མར་མེ་དྲི་ཆབ་དང་། ཞལ་ཟས་རོལ་མོ་འདོད་ཡོན་ལྔ། ། རྒྱལ་སྲིད་རིན་ཆེན་བདུན་གྱིས་
མཆོད། ། རྩ་བ་རྒྱུད་བླ་མ་ཐམས་ཅད་ཀྱང་། ། དྲི་ཞིམ་བསངས་ཀྱི་དུད་བས་མཆོད། ། ཡི་དམ་ལྷ་ཚོགས་
ga/S1kaar NESx 18m 3 E5 x 1pxSFET ANTEK x 8x
ཉན་རང་འཕགས་པ། ། དྲིxདཔའ་བོ་མཁའ་འགྲོ། ། དྲིxཆོས་སྐྱོང་སྲུང་མ། ། དྲིvལྷ་ཀླུ་སྡེ་བརྒྱུད། །
དྲིས་བདག་གཞི་བདགx། ། དྲིxཡུལ་འདིའི་གཞི་བདགx། ། བསངས་ཀྱི་མཆོད་པ་རྒྱ་ཆེན་འདིས། ། རྩ་
བརྒྱུད་བླ་མ་ཐམས་ཅད་བསངས། ། ཡི་དམ་ལྷ་ཚོགསx། ། ཕྱོགས་བཅུའི་སངས་རྒྱས ། བྱང་ཆུབ་སེམས་
དཔའx, ། ཉན་རང་འཕགས་པ། ། དཔའ་བོ་མཁའ་འགྲོ་ཐམས་ཅདx། ༣ ཆོས་སྐྱོང་སྲུང་མx། ། ལྷ་ཀླུ་སྡེ་
བརྒྱདx། ། ས་བདག་གཞི་བདག་ཐམས་ཅདx། །ཡུལ་འདིའི་གཞི་བདག་ཐམས་ཅད་བསངས། །ཀྱི་མགྲོན་
དུ་འོས་པ་ཁྱེད་རྣམས་ཀྱི། ། བསངས་མཆོད་རྒྱ་ཆེན་འདི་བཞེས་ནས། ། རྣལ་འབྱོར་སྦྱིན་བདག་འཁོར་བཅས་
ལ། ། གནོད་པའི་འཚེ་བ་ཐམས་ཅད་ཟློག ། བགེགས་རིགས་སྟོང་ཕྲག་བརྒྱད་ཅུx། ། གདོན་རིགས་སུམ་
བརྒྱ་དྲུག་ཅུx/ ། ནད་རིགས་བཞི་བརྒྱ་རྩ་བཞིx། ། བྱིས་པའི་གདོན་ཆེན་བཙོx/ ། ཡེ་འདྲོག་སུམ་བརྒྱ་དྲུག་
ཅུxi ། ལྷ་ཡི་གནོད་པ་ཟློག་ཏུ་གསོལ། ། ཀླུ་ཡི་གནོད་པx། ། སྲིན་པོའིx། ། འབྱུང་བོའི། ། ཡི་དྭགས
x| ། ཤ་ཟའིx། ། གཟའ་ཡིx། རྒྱུ་སྐར་གནོདx། སྲི་ངན་xi གོད་ཁའིx། ཆགས་ཚེའི་གནོད་པ་ཟློག་ཏུ་
གསོལ། ། མདོར་ན་མི་མཐུན་མི་ཤེས་པའི། ། རྐྱེན་ངན་བར་ཆད་ཀུན་ཞི་ནས། །འདོད་རྒུའི་རེ་བ་རྫོགས་
བྱེད་པའི། ། དངོས་གྲུབ་ཐམས་ཅད་སྩལ་དུ་གསོལ། ། རབ་བརྟན་ཚེ་ཡི་དངོས་གྲུབx། ། རབ་མཛེས་
385



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
T=TEx 1536 Tây | 5saursx 15T855K BIẾx / 55 54 55T
བྱའིx། ། མྱུར་མགྱོགས་རྟ་ཡིx། ། འདོད་འཇོ་བཞོན་མའིx། ། བཅུད་ལྡན་ཟས་ཀྱིསx། ། དགོས་འདོད་
རིན་ཆེནx། ། གཏེར་ཆེན་བུམ་བཟང་x། ། མཁོ་རྒུའི་ཡོ་བྱདx། ། དངོས་གྲུབ་ཐམས་ཅད་སྩལ་དུ་གསོལ། །
ཀྱི་མཆོག་གནས་དམ་པ་ཁྱེད་རྣམས་ཀྱིས། ། བདག་དང་སྦྱིན་བདག་འཁོར་བཅས་ཀྱི། ། འགལ་རྐྱེན་སེལ་ཞིང་
མཐུན་རྐྱེན་ཀུན། ། ལེགས་པར་སྒྲུབ་པའི་གནས་སྐབས་སུ། ། མཆོད་པ་ངན་ཞིང་མ་ཚངས་དང་། ། དགྱེས་
པར་བསྐྱེད་པའི་ནུས་མེད་སོགས། ། ནོངས་པར་གྱུར་པའི་ཉེས་པ་རྣམས། ། ཁྱོད་རྣམས་སྤྱན་སྔར་མཐོལ་
བཤགས་ཀྱིས། ། བཟོད་པར་བཞེས་ཏེ་རང་རང་གི །གནས་སུ་སླར་ཡང་གཤེགས་པར་མཛོད། ། རྩ་བརྒྱུད་
བླ་མའི་བཀྲ་ཤིས་ཤོག། ། ཡི་དམ་ལྷ་ཡི། ། སངས་རྒྱས་རྣམས་ཀྱིx། ། སེམས་དཔའི་ཚོགས་ཀྱིx། །ཉན་རང་
འཕགས་པའིx། ། དཔའ་པོ་མཁའ་འགྲོའིx། ། ཆོས་སྐྱོང་རྣམས་ཀྱིx། ། མི་ལ་ཚེ་དཔལ་བཀྲ་ཤིས་ཤོག།ཕྱུགས་
ལ་གཡང་ཀྱི་བཀྲ་ཤིས་ཤོག། ཟས་ལ་བཅུད་ཀྱི་བཀྲ་ཤིས་ཤོག། ཁྱིམ་ལ་འབྱོར་བའི་བཀྲ་ཤིས་ཤོག། གཡང་
ཆགས་མི་འགྱུར་བཀྲ་ཤིས་ཤོག ། བཀྲ་ཤིས་རྒྱུན་མི་ཆད་པར་ཤོག ། དོན་རྣམས་ཐམས་ཅད་འགྲུབ་གྱུར་
ཅིག ། ཅེས་པ་འདི་ཡང་བཤད་སྒྲུབ་མིང་ཅན་གྱིས་སྦྱར་བའོ། ། བཀྲ་ཤིས། །
386



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་
མཆོག་བགྲོད་པའི་ཐེམ་སྐས་ཞེས་བྱ་བ་བཞུགས་སོ། །
ན་མོ་གུ་རུ་ཝེ། སྨོན་ལམ་ཕུལ་བྱུང་རླབས་ཆེན་གྱིས་བསྐྲུན་ངོ་མཚར་ཕུལ་བྱུང་ཞིང་ཁམས་སུ། ། རྣམ་
དག་ཕུལ་བྱུང་འཁོར་གྱིས་ཡོངས་བསྐོར་སྤངས་རྟོགས་ཕུལ་བྱུང་རབ་རྫོགས་པ། ། བདེ་གཤེགས་ཕུལ་བྱུང་མི་
འཁྲུགས་རྒྱལ་པོར་གུས་པས་ཕུལ་བྱུང་གིས་འདུད་ཀྱི། ། ཞིང་མཆོག་ཕུལ་བྱུང་མངོན་པར་དགའ་བར་ཐུགས་རྗེ་
ཕུལ་བྱུང་གིས་དྲོངས་ཤིག ། ཐབས་ཤེས་རླུང་གི་ཤིང་རྟས་ཉེར་དྲངས་ཏེ། ། སྤངས་རྟོགས་ཤར་རིའི་རྩེ་ནས་
མངོན་པར་འཕགས། །འགྲོ་བློའི་ཁམས་ཀྱི་མུན་པ་གཏན་སེལ་བ། ། ཐུབ་དབང་སྨྲ་བའི་ཉི་མར་གུས་ཕྱག་
འཚལ། ། རབ་འབྱམས་རྒྱལ་བའི་ཡེ་ཤེས་ཕུང་པོ་ཀུན། ། གཅིག་ཏུ་བསྡུས་ཀྱང་གང་གི་བློ་གྲོས་ཆར། །
མཚོན་པར་མི་ནུས་མཁྱེན་པའི་གཏེར་ཆེན་ཞེས། ། ཡོངས་གྲགས་བརྟན་པའི་འཁོར་ལོས་རྣམ་དཔྱོད་སྩོལ། །
གང་དེས་ཟུར་ཕུད་དོར་ནས་བོད་ཡུལ་འདིར། ། རྒྱལ་བའི་དམ་ཆོས་ཉིད་ཀྱི་དགོངས་པ་ལྟར། ། ཇི་བཞིན་
འཛིན་ཕྱིར་ངུར་སྨྲིག་ཟློས་གར་གྱིས། ། རྣམ་རོལ་རྗེ་བཙུན་བཙོང་ཁ་བ་དེར་འདུད། ། སྔོན་ཚེ་རྒྱལ་བའི་སྲས་
པོ་མི་འཁྲུགས་པས། ། རྣམ་དག་སྨོན་ལམ་མཆོག་གིས་ཡོངས་བཟུང་བ། ། མངོན་པར་དགའི་བའི་ཞིང་གི་
བཀོད་པ་ཉིད། ། དམ་པས་བསྐུལ་ཕྱིར་མདོར་བསྡུས་བདག་གིས་བྲི། ། དེ་ལ་འདིར་བཅོམ་ལྡན་འདས་མི་
འཁྲུགས་པས་སྔོན་བྱང་ཆུབ་ཀྱི་སྤྱོད་པ་ལ་སློབ་པའི་ཚེ། ། ཐུགས་བསྐྱེད་ནས་སྨོན་ལམ་བཏབ་ཚུལ། ཞིང་དག་
པ་འགྲུབ་པའི་སྣོད་ཀྱི་བཀོད་པ། བཅུད་ཀྱི་ཡོན་ཏན་སྤྱི་དང་། བྱེ་བྲག་ཉན་ཐོས་ཀྱི་ཡོན་ཏན། བྱང་སེམས་ཀྱི་
ཡོན་ཏན། ཞིང་དེར་སྐྱེ་བའི་རྒྱུ་གང་ཡིན་རྣམས་མདོ་ལས་གསུངས་པ་ལྟར་གྱི་དོན་བསྡུས་ནས་བཤད་པར་
བྱའོ། ། དེ་ཡང་རྒྱལ་བ་མི་འཁྲུགས་པས་སྔོན་སངས་རྒྱས་སྤྱན་ཆེན་པོ་ཞེས་བྱ་བའི་དྲུང་དུ་རྒྱལ་སྲས་ཀྱི་སྤྱད་པ་
སྤྱོད་པའི་ཚེ་བྱང་ཆུབ་སེམས་དཔའ་མི་འཁྲུགས་པ་ཞེས་བྱ་བར་གྱུར་ནས་ཐུགས་བསྐྱེད་རླབས་པོ་ཆེས་སྨོན་ལམ་
བཏབ་སྟེ། ཞིང་གི་བཀོད་པ་ཡོངས་སུ་བཟུང་བ་ཡིན་ནོ། ། སངས་རྒྱས་དེ་འདི་ནས་ཤར་ཕྱོགས་ལོགས་སུ་
སངས་རྒྱས་ཀྱི་ཞིང་སྟོང་ཐམ་པ་ན། འཇིག་རྟེན་གྱི་ཁམས་མངོན་པར་དགའ་བ་ཞེས་བྱ་བའི་སངས་རྒྱས་ཀྱི་ཞིང་
ཡོངས་སུ་དག་པ་ཞིག་ཡོད་པ་དེར་བྱོན་པ་ཡིན་ལ་ དེ་ལྟ་བུའི་ཞིང་དེ་ཉིད་ད་ལྟའི་མི་འཁྲུགས་པའི་ཞིང་དང་རྒྱུན་
387



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག་ཡིན་པར་མངོན་ནོ། ། དམ་བཅས་ཏེ་སྨོན་ལམ་བཏབ་ཚུལ་ནི། མི་འཁྲུགས་པའི་ཞིང་བཀོད་ཀྱི་མདོ་
ལས། བཙུན་པ་བཅོམ་ལྡན་འདས་བདག་བྱང་ཆུབ་སེམས་དཔའི་བསླབ་པ་ཇི་ལྟར་བཅས་པ་འདི་ལ་བསླབ་པར་
འཚལ་ལོ། ། ཞེས་སོགས་དང་། བཙུན་པ་བཅོམ་ལྡན་འདས་བདག་དེང་གཡོ་མ་མཆིས་པ་དང་། སྒྱུ་མ་མཆིས་
པར། དམ་པའི་ཚིག་དང་། གཞན་དུ་མི་འགྱུར་བའི་ཚིག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་སེམས་བསྐྱེད་པར་བགྱིའོ། ། ཞེས་སོགས་ཀྱིས། སེམས་ཅན་ཐམས་ཅད་ལ་མི་ཁྲོ་བ་དང་
། གནོད་སེམས་མི་
བྱ་བ་སོགས་ཉོན་མོངས་པ་ཀུན་དང་མ་འདྲེས་པའི་སེམས་ཀྱིས་ཐམས་ཅད་མཁྱེན་པའི་གོ་འཕང་མ་བསྒྲུབས་ན།
བདག་འཚང་མི་རྒྱུ་བ་སོགས་ཀྱི་དམ་བཅའ་བརྟན་པོས་སྨོན་ལམ་མང་དུ་བཏབ་པའི་ཚེ། དེ་ཕྱིན་ཆད་སྐྱེ་བ་
ཐམས་ཅད་དུ་མཚན་ལ་མི་འཁྲུགས་པ་ཞེས་བྱ་བར་འཆགས་སོ། ། རྒྱལ་བ་རྒྱ་མཚོའི་དྲུང་དུ་ཐུགས་བསྐྱེད་
ཀྱིས། ༈ སྨོན་ལམ་རྒྱ་མཚོ་རླབས་ཆེན་བཏབ་པའི་མཐུས། ། ཞིང་ཁམས་རྒྱ་མཚོ་རྣམ་དག་ཡོངས་བཟུང་བ། །
རྒྱལ་སྲས་རྒྱ་མཚོའི་གཙོ་བོ་མི་འཁྲུགས་པ། ། བསྐལ་བཟང་བྱང་སེམས་སྟོང་ཕྲག་དག་གི་ནང་། ། ཁྱོད་དང་
མཚུངས་པ་གཅིག་ཀྱང་ཡོད་མིན་ཞིང་། ། རབ་འབྱམས་ཞིང་དུའང་རྙེད་པར་དཀོན་ནོ་ཞེས། ། རྒྱལ་བ་ཉིད་
ཀྱིས་རབ་བསྔགས་ཁྱོད་མིན་སུ། ། ཞེས་བྱ་བ་ ནི་ ཐུགས་ བསྐྱེད་ དེ་ སྨོན་ལམ་ ཇི་ ལྟར་ བཏབ་ པའི་སྐབས་
སོ། ། ། ། དེ་ལྟར་སྨོན་ལམ་བཏབ་པ་བཞིན་ཡོངས་སུ་འགྲུབ་པའི་ཞིང་ནི་མངོན་པར་དགའ་བ་སྟེ། ཞིང་
དེའི་དབུས་སུ་བྱང་ཆུབ་ཀྱི་ཤིང་རིན་པོ་ཆེ་སྣ་བདུན་ལས་གྲུབ་པ། འཕང་དུ་ནི་དཔག་ཚད་འབུམ་དང་། ཁོར་
ཡུག་ཏུ་ནི་དཔག་ཚད་བཞི་ཁྲི་ཡོད་ཅིང་། ཆོས་ཀྱི་སྒྲ་འབྱུང་བ་སོགས་ཀྱི་ཡོན་ཏན་དང་ལྡན་པའི་དྲུང་དུ་མངོན་
པར་རྫོགས་པར་སངས་རྒྱས་སོ། ། སངས་རྒྱས་ཀྱི་ཞིང་དེ་ནི། ས་གཞི་ཁྱོན་ཡངས་ཤིང་རྒྱ་ཆེ་བ། ལག་མཐིལ་
ལྟར་མཉམ་པ། གོས་ཀ་ཙ་ལིན་དི་ཀ་ལྟར་རེག་ན་བདེ་བ། ། ཁ་དོག་གསེར་བཟང་པོ་ལྟར་གསལ་ཞིང་། ལྷའི་
ནོར་བུ་རིན་པོ་ཆེས་སྤྲས་པ། ཐམས་ཅད་དུ་པདྨ་གསེར་གྱི་མདོག་ཅན་བྱེ་བ་ཁྲག་ཁྲིས་ལེགས་པར་བརྒྱན་པ། མེ་
ཏོག་མནྡ་ར་བ་དང་། མནྡ་ར་བ་ཆེན་པོ་དག་མངོན་པར་བཀྲ་བ། སྡོང་ཏུམ་དང་ཚེར་མ་དང་། གྱོ་མོ་དང་།
རྡོ་ཕལ་བ་དང་། རི་ནག་པོ་མེད་ཅིང་། ས་གཞི་ལ་རྐང་པ་བཞག་པ་ན། ནེམ་ཞེས་བྱེད་ཅིང་དམའ་བ་འགྱུར་ལ།
རྐང་པ་ཤར་བཏེག་པ་ན་བར་ཞེས་བྱེད་ཅིང་མཐོ་བར་འགྱུར་བའི་ས་གཞི་འཇམ་ཞིང་མཉེན་པ་ལ་སོགས་པའི་
ཡོན་ཏན་དང་ལྡན་པའོ། ། རྣམ་དག་སྨོན་ལམ་བྱེ་བའི་རྒྱུ་ཚོགས་ལས། ། རྣམ་པར་འཁྲུགས་པ་ཡོངས་སུ་དག་
པའི་ཞིང་། ། རྣམ་ཀུན་བཀོད་པ་རབ་རྫོགས་མངོན་དགའ་ཉིད། ། རྣམ་མང་ཞིང་མཆོག་གཞན་ལས་ཁྱད་པར་
འཕགས། ། རིན་ཆེན་བྱང་ཆུབ་ཤིང་གིས་རབ་མཛེས་ཤིང་། ། གསེར་ལྟར་དག་སོགས་ཡོན་ཏན་ཀུན་ནས་
388



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་ཐེམ་སྐས། །
རྫོགས། ། སྡོང་དུམ་ཚེར་མ་སོགས་ཀྱི་སྐྱོན་བྲལ་བ། ། ཤིན་ཏུ་རྣམ་དབག་ཞིང་གི་མཆོག་ཁྱོད་བསྔགས། ། ཞེས་
བྱ་བ་ནི། སྣོད་ཀྱི་ཡོན་ཏན་གྱི་ཁྱད་པར་བརྗོད་པའི་སྐབས་སོ། ། ། ། །
བཅུད་ཀྱི་ཡོན་ཏན་ནི། སངས་རྒྱས་ཀྱི་ཞིང་དེ་ན་ངན་སོང་གསུམ་དང་། གཤིན་རྗེའི་འཇིག་རྟེན་གྱི་
རིགས་དང་སྙིགས་མ་ལྔ་སོགས་མེད་ཅིང་། དེར་སྐྱེས་པའི་སེམས་ཅན་ཀུན་ཀྱང་དགེ་བ་བཅུའི་ལམ་ལ་གནས་པ་
ཤ་སྟག་གོ ། དེ་ན་སེམས་ཅན་རྣམས་ལ་ཆོས་ཀྱི་རྒྱལ་པོ་སངས་རྒྱས་ཉིད་མ་གཏོགས་པ། རྗེ་བོ་དང་བྲན་གྱི་བྱེ་
བྲག་གང་ཡང་མེད་ལ། ཡོ་བྱད་རྣམས་ལ་ཚོགས་པའི་བདག་ཏུ་འཛིན་པ་ཡང་མེད་དོ། །གཞན་ཡང་དེར་སྡུག་
བསྔལ་མེད་པས་རླུང་མཁྲིས་བད་ཀན་འདུས་པའི་ནད་རྣམས་མེད་ཅིང་། མི་རྣམས་ལ་ཁ་དོག་མི་ལེགས་པ་དང་།
དྲི་མི་ཞིམ་པ་ཡང་མེད་ལ། འདོད་ཆགས་སོགས་ཀྱང་ཤིན་ཏུ་ཆུང་ངོ་། ། སེམས་ཅན་དེ་དག་ལ་ཕན་ཚུན་གསོད་
ཅིང་བཅིང་བ་དང་། རྡེག་པ་སོགས་རྣམ་པ་ཐམས་ཅད་དུ་མེད་ལ། མུ་སྟེགས་ཅན་གྱི་རིགས་ཀྱང་མེད་དེ། །
ལྗོན་ཤིང་རྣམས་ལ་རྟག་ཏུ་མེ་ཏོག་དང་འབྲས་བུ་ཆགས་ཤིང་། མི་རྣམས་ཀྱི་གོས་ནི་དཔག་བསམ་གྱི་ཤིང་ལས་
བྱུང་བའི་གོས་དྲི་བཟང་པོ་ཁ་དོག་རྣམ་པ་ལྔ་དང་ལྡན་པ། གང་འདོད་པ་དེས་རང་གི་གོས་བྱེད་པའོ། ། ཟས་
ནི་རང་གི་ཅི་ལྟ་བུ་འདོད་པ་དེ་ལྟར་མདུན་དུ་རིན་པོ་ཆེའི་སྣོད་ཀྱི་ནང་དུ་འབྱུང་ཞིང་། ཁ་དོག་དྲི་རོ་ནི་ལྷའི་ཟས་
བཞིན་ནོ། ། ཟས་ཟོས་ཀྱང་མི་རྣམས་ལ་བཤང་བ་དང་། གཅི་བ་དང་། མཆིལ་མ་དང་། སྣབས་དག་མེད་
དོ། ། མི་དེ་དག་འདོད་ན། དེར་རིན་པོ་ཆེ་སྣ་བདུན་གྱི་ཁྲི་དང་ལྡན་པའི་ཁང་བ་བརྩེགས་པ་དག་འབྱུང་བར་
འགྱུར་ཞིང་། ཁང་བརྩེགས་དེར་རྫིང་བུ་དང་། ཁྲི་སྟེང་དུ་ཤིང་བལ་གྱི་སྟན་དག་ཀྱང་ཇི་ལྟར་འབྱུང་བ་ལ་རྩེ་
བར་བྱེད་དོ། ། ཆུ་དེ་དག་ཀྱང་ཡན་ལག་བརྒྱད་དང་ལྡན་ལ། གལ་ཏེ་དེ་རྣམས་ཀྱང་རང་གི་རྗེས་སུ་འབྲང་བར་
འདོད་ནའང་འབྲང་བར་འགྱུར་ལ། མི་སྣང་བར་འདོད་ན་ཡང་མི་སྣང་བར་འགྱུར་རོ། ། རླུང་ཁང་མཉམ་པ་
ཁོ་ན་ལྡང་ཞིང་རླུང་དེ་ལས་ཀྱང་དྲི་ཤིན་ཏུ་ཞིམ་པ་འབྱུང་ངོ༌། ། དེ་ཡང་འདོད་ན་ལྡང་ལ་མི་འདོད་ན་ནི་མི་ལྡང་
ངོ༌། ། སངས་རྒྱས་ཀྱི་ཞིང་དེའི་བུད་མེད་རྣམས་ནི། མཛེས་ཤིང་ཡིད་དུ་འོང་བ་ལྷ་མོ་ལྟ་བུ་ཤ་སྟག་སྟེ། བུད་
མེད་ཀྱི་སྐྱོན་ཐམས་ཅད་དང་བྲལ་བ་ཁོ་ནའོ། ། དེ་དག་སྐྱེས་པ་དང་ལྷན་ཅིག་འཁྲིག་པའི་ལུས་སྦྱོར་བ་མེད་དེ།
གལ་ཏེ་སྐྱེས་པ་ཞིག་བུད་མེད་གང་ལ་ཆགས་སེམས་སྐྱེས་ན། བུད་མེད་དེ་ལ་ཡུད་ཙམ་ཞིག་བལྟས་པས་འདོད་པ་
དེ་ཞི་ནས་འདོད་ཆགས་དང་བྲལ་བའི་ཏིང་ངེ་འཛིན་ཐོབ་སྟེ། དེ་ཕྱིན་ཆད་འདོད་ཆགས་ཀྱི་སེམས་མི་སྐྱེའོ། །
གང་ལ་བལྟས་པའི་བུད་མེད་དེ་ཡང་སྦྲུམ་མར་འགྱུར་ཞིང་། མངལ་གྱི་ཁྱེའུ་འམ་བུ་མོ་འཆགས་པ་དེས་ཀྱང་ལྷའི་
བདེ་བ་ལྟར་བདེ་བ་ཁྱད་པར་ཅན་མྱོང་ཞིང་། ཞག་བདུན་ལོན་པའི་ཚེ་ནས་གསེར་གྱི་ཁང་བ་ནས་འབྱུང་བ་ལྟར་
389



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཙའ་ལ། མས་ཀྱང་བསམ་གཏན་གཉིས་པའི་བདེ་བ་ལྟ་བུ་མྱོང་ངོ་། ། བུ་བཙས་ཀྱང་མི་གཙང་བ་དང་དྲི་མི་
ཞིམ་པ་ཡེ་མེད་དེ། ། གལ་ཏེ་སུ་ཞིག་རྒྱན་གང་ཐོགས་པར་འདོད་ན། དཔག་བསམ་གྱི་ཤིང་ལས་དེ་བཞིན་དུ་
འབྱུང་ངོ་
། །གཞན་ཡང་། དེ་ན་ཉོ་འཚོང་དང་
། སོ་ནམ་བྱེད་པ་དག་མེད་ལ། རྩེ་ཡང་ཆོས་ཀྱི་དགའ་བས་རྩེ་
བ་མ་གཏོགས། ཉོན་མོངས་པ་ཅན་གྱི་རྩེ་བ་མེད་དོ། །ཤིང་དག་ལས་ཀྱང་སྒྲ་སྙན་པ་ཆེས་ཡིད་དུ་འོང་བ་དག་
འབྱུང་ལ། རྟག་ཏུ་སངས་རྒྱས་ཀྱི་འོད་ཀྱིས་ཁྱབ་པ་མ་གཏོགས། ཉི་ཟླ་མེད་ཅིང་མུན་པ་ཡང་མེད་དོ། ། རྒྱལ་
བ་མི་འཁྲུགས་པ་དེ་ཉིད་གཞན་དུ་གཤེགས་པའི་ཚེ། ཞབས་ས་གཞི་གང་དུ་བཞག་པ་དེ་དང་དེར་པདྨ་གསེར་གྱི་
མདོག་ཅན་འདབ་མ་སྟོང་ཡོད་པ་དག་འབྱུང་ངོ༌། ། པདྨ་རྣམས་ནི་མི་དེ་དག་གིས་དེར་གནས་པར་འདོད་ན་
གནས་ལ། མི་འདོད་ན་ནི། ནམ་མཁའ་ལ་འཕགས་པར་འགྱུར་རོ། ། ཞིང་དེའི་མི་རྣམས་ཀྱིས་ལྷ་རྣམས་
མཐོང་ལ། ལྷས་ཀྱང་མི་རྣམས་མཐོང་ངོ༌། ། དེ་དག་ལ་ལྷ་མིའི་ཁྱད་པར་མ་གཏོགས། མཛེས་པ་དང་ཡོ་བྱད་
ལ་ཁྱད་པར་ཅི་ཡང་མེད་དོ། ། དེར་གསེར་དང་། དངུལ་དང་། བཻ་ཌཱུརྱ་ལས་གྲུབ་པའི་རིན་པོ་ཆེའི་ཐེམ་སྐས་
སུམ་ཅུ་རྩ་གསུམ་གྱི་ལྷའི་གནས་ཀྱི་བར་སླེབ་པར་བཙུགས་པ་དེར་ལྷ་མི་རྣམས་ཡས་མན་དུ་འགྲོ་བར་བྱེད་ལ།
དེའི་ཚེ་ལྷས་མི་ལ་སྨོན་གྱི། མིས་ལྷ་ལ་མི་སྨོན་པ་སོགས་ཀྱི་ཡོན་ཏན་དང་ལྡན་ནོ། ། ངན་སོང་ལ་སོགས་སྐྱོན་
གྱིས་མ་གོས་ཤིང་། ། ཞིང་གི་བཀོད་པའི་ཡོན་ཏན་ཀུན་རྫོགས་པར། ། ལྷ་ལས་ཀྱང་ནི་ཁྱད་པར་ཞུགས་པའི་
མི། ། འབྱོར་བའི་རྩེ་དགས་རྟག་རོལ་ཨེ་མ་མཚར། ། སྨོན་ལམ་སྟོབས་ཅན་སྲིད་ཞི་ཡོངས་ཀྱི་མགོན། །
མགོན་པོ་ཁྱོད་ཀྱིས་ཞིང་གི་འབྱོར་བ་ཀུན། ། ཀུན་ནས་བསྡུས་པས་ད་ལྟའི་ཞིང་མཆོག་འདི། ། འདི་ལྟར་སྐྱོན་
གྱིས་གོས་པ་ཡིན་ནམ་སྙམ། ཞེས་བྱ་བ་ནི་ཞིང་གི་བཅུད་ཀྱི་ཡོན་ཏན་སྤྱིར་བསྟན་པའི་སྐབས་སོ། ། ། །
ཡང་དག་པར་རྫོགས་པའི་སངས་རྒྱས་མི་འཁྲུགས་པའི་ཉན་ཐོས་ཀྱི་དགེ་འདུན་རྣམ་པར་དག་པ་ནི་གྲངས་
མེད་ཅིང་། དཔག་ཏུ་མེད་དོ། ། དེ་ཡང་སངས་རྒྱས་མ་གཏོགས། འཇིག་རྟེན་གྱི་རྩིས་མཁན་སུས་ཀྱང་བགྲང་
བར་མི་ནུས་ཏེ། གཞན་དུ་ན་དཔག་ཏུ་མེད་པ་ཞེས་བྱ་བའི་གྲངས་སུ་འགྲོའོ། ། རྒྱུན་དུ་ཞུགས་པ་དང་། ལྷན་
ཅིག་ཕྱིར་འོང་བ་སོགས་ཀྱི་མིང་ཙམ་ཡོད་ཀྱང་ སངས་རྒྱས་ཀྱི་ཞིང་འདིའི་རྒྱུན་ཏུ་ཞུགས་ པ་ སོགས་དང་མི་
འདྲའོ། ། དེ་ན་ཉན་ཐོས་སོ་སྐྱེ་བས་ཀྱང་འཕགས་པ་མང་ལ། དགྲ་བཅོམ་པ་དེ་དག་ཕལ་ཆེར་རྣམ་པར་ཐར་བ་
བརྒྱད་ཐོབ་པའོ། །དེ་དག་བསོད་སྙོམས་ལ་རྒྱུ་བ་ནི་མེད་དེ། ཟས་ཀྱི་དུས་ལ་བབས་པ་ན། ལྷུང་བཟེད་དུ་ཁ་
ཟས་བཟང་བོ་ཇི་ལྟར་འདོད་པ་དག་འབྱུང་ཞིང་། དེ་ཡང་ཁམ་གཉིས་གསུམ་ཙམ་གྱིས་ཆོག་པར་འགྱུར་རོ། །
དེ་ན་ལྟུང་བ་བཞི་མི་འབྱུང་བས། སངས་རྒྱས་ཀྱི་ཀྱང་ལྟུང་བ་བཞི་དང་ལྡན་པའི་ཆོས་མི་སྟོན་ཏེ། ཐོག་མ་ཉིད་
390



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚོར་རོལ་བ། །གྲངས་མེད་རྒྱལ་སྲས་ཀླུ་དབང་ཚོགས་རྣམས་བསྔགས། ། མང་མང་སངས་རྒྱས་ཞིང་གཞན་
རྒྱལ་བའི་དྲུང་། ། ཡང་ཡང་བྱོན་ནས་ལེགས་བཤད་དམ་པའི་ཆོས། ། ཟབ་ཟབ་གསན་ནུས་རྒྱལ་བའི་སྲས་པོ་
ཀུན། ། ངེས་ངེས་རྫོགས་བྱང་ལས་ནི་ཕྱིར་མི་ལྡོག ། ཅེས་བྱ་བ་ནི། བྱང་ཆུབ་སེམས་དཔའི་ཡོན་ཏན་བརྗོད་
པའི་སྐབས་སོ། ། ། ། ཞིང་དེར་སྐྱེ་བའི་རྒྱུ་ནི། སྔོན་བྱང་ཆུབ་སེམས་དཔའ་མི་འཁྲུགས་པས་བྱང་ཆུབ་ཀྱི་ཕྱིར་
སྤྱོད་པ་ཇི་ལྟར་སྤྱད་པ་དེ་ལྟར་སྤྱད་པར་བྱའོ་སྙམ་ཞིང་སྨོན་ལམ་འདེབས་ན་དེར་སྐྱེ་ཞིང་། གཞན་ཡང་རང་ཕྱིན་
དྲུག་གང་ལ་སྤྱོད་པ་དེའི་དགེ་བ་སོགས་དགེ་བ་ཅི་བྱས་པ་དེ་དག་ཐམས་ཅད། མི་འཁྲུགས་པའི་ཞིང་དུ་སྐྱེས་ཏེ་
སེམས་ཅན་གྱི་དོན་བྱས་ནས་སངས་རྒྱས་ཐོབ་པར་སྨོན་ཅིང་བསྔོས་ན། དེར་སྐྱེའོ། ། གཞན་ཡང་། ཞིང་གི་
ཡོན་ཏན་དྲན་པ་དང་། མི་འཁྲུགས་པའི་ཞལ་མཐོང་བར་འདོད་པ་དང་། དེ་དང་འགྲོགས་པར་འདོད་པ་དང༌།
སངས་རྒྱས་ཀྱི་འཁོར་གྱི་གྲངས་དང་ཡོན་ཏན་དྲན་པ་དང་། མི་འཁྲུགས་པའི་མཚན་ནས་བརྗོད་ཅིང་ཕྱག་
འཚལ་བ་དང་། སྐུ་བཞེངས་པ་དང་། མཆོད་པ་སོགས་དང་། སྲས་ཀྱི་ཐུ་བོ་རྣམ་པ་གཉིས་ཀྱི་མཚན་ནས་
བརྩོད་ཅིང་། དེར་སྐྱེ་བའི་སྨོན་ལམ་འདེབས་པ་དང་། གཞན་ལའང་དེ་ལྟར་བྱེད་པར་བསྐུལ་ན་ཞིང་དེར་སྐྱེ་ལ།
མདོར་ན། ཞིང་དེར་སྐྱེས་ནས་སེམས་ཅན་ཐམས་ཅད་ལ་ཕན་གདགས་པར་བྱའོ་སྙམ་ན། དེར་སྐྱེ་བར་འགྱུར་
ཏེ། རྒྱུའི་གཙོ་བོ་ཡིན་ནོ། །ཞིང་དེར་སྐྱེ་བར་འདོད་པ་དེ་དག་འཆི་བའི་དུས་ཀྱི་ཚེ་སངས་རྒྱས་མི་འཁྲུགས་པ་
དགེ་འདུན་གྱི་ཚོགས་རྣམས་རྗེས་སུ་དྲན་ཅིང་སྨོན་ན། དེ་དག་ཀྱང་དེའི་དྲུང་དུ་བྱོན་ནས་མཐོང་བར་འགྱུར་
ཞིང་། ཡིད་དགའ་བཞིན་དུ་འཆི་བའི་དུས་བྱས་ནས་ཞིང་དེར་སྐྱེ་བར་འགྱུར་བར་གསུངས་སོ། །གཞན་ཡང་།
མི་འཁྲུགས་པའི་ཞིང་བཀོད་ནས་འབྱུང་བའི་དོན་གྱི་གཙོ་བོ་གོང་དུ་བརྗོད་པ་དེ་རྣམས་རང་གིས་ཤེས་ཤིང་བཟུང་
ནས། གཞན་དག་ཚུལ་དེ་ལ་འཇུག་པར་བྱེད་ན། སངས་རྒྱས་མི་འཁྲུགས་པས་དགོངས་པར་འགྱུར་ཞིང་།
ཞིང་དེར་སྐྱེའོ། ། དེ་ལྟར་བྱེད་རྒྱུ་འབྱུང་བ་ནི། སངས་རྒྱས་དེ་ཉིད་ཀྱི་མཐུ་དང་། སྔོན་གྱི་སྨོན་ལམ་གྱི་སྟོབས་
མ་གཏོགས་གཞན་དུ་མི་འབྱུང་བར་བཤད་ལ། ཞིང་བཀོད་ཀྱི་ཁྱད་པར་བརྗོད་པ་དེ་དག་རང་གིས་ཤེས་ཤིང་
གཞན་ལ་སྟོན་པར་བྱེད་པ་ལ་ཕན་ཡོན་དཔག་ཏུ་མེད་པ་ཞིག་གསུངས་པ་རྣམས་ཀྱང་ཤེས་པར་བྱའོ། ། དེར་སྐྱེ་
བའི་སྨོན་ལམ་ནི། བདག་གིས་ཟུར་དུ་བརྗོད་ཟིན་པ་ལྟར་རོ། ། ཞེས་བྱ་བ་ནི། ཞིང་དེ་ཉིད་དུ་སྐྱེ་བའི་རྒྱུ་
བརྗོད་པའི་སྐབས་སོ། ། གང་ཞིག་རྩེ་གཅིག་གུས་པའི་ཡིད་ཀྱིས་ནི། ། གང་གི་མཚན་བཟུང་མཆོད་བསྟོད་
གསོལ་འདེབས་པ། ། གང་དག་ཞིང་དེར་སྐྱེ་བའི་རྒྱུ་ཡི་ཚོགས། ། གང་ཡིན་བཤད་རྣམས་བསྒྲུབ་པ་གནད་དུ་
ཆེ། ། མི་འཁྲུགས་རྒྱལ་བའི་མཚན་ཙམ་འཛིན་བྱེད་ན། ། ངན་འགྲོ་ལས་གྲོལ་མངོན་དགའི་ཞིང་མཆོག་
392



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བོར་བྱེད་པ་ཞིང་མཆོག་བགྲོད་པའི་ཐེམ་སྐས། །
དེར། ། སྐྱེ་བར་ནུས་པར་འགྱུར་ན་སུ་ཞིག་གིས། ། རྒྱུ་ཚོགས་འདི་ལྟར་བསྒྲུབས་ཚེ་ཅི་ཞིག་སྨོས། ། ཞེས་
བྱའོ། །ཡང་བདག་ཅག་གི་སྟོན་པ་དེ་ཉིད་ཀྱིས། སངས་རྒྱས་ཀྱི་ཞིང་གི་བསྔགས་པ་གཞན་འགའ་རེ་གསུངས་
ཀྱང། ཁྱད་པར་དུ་བདེ་བ་ཅན་དང་། མི་འཁྲུགས་པའི་ཞིང་གཉིས་ལ་བསྔགས་པ་རྒྱ་ཆེར་མཛད་པ་ནི། ཞིང་
འདིའི་མི་རྣམས་ཕལ་ཆེར་དེར་སྐྱེ་ནུས་པ་སོགས་ཀྱི་དགོས་པ་ཁྱད་པར་ཅན་གཟིགས་ནས་ཡིན་ལ། སངས་རྒྱས་
ཀྱི་ཞིང་གཞན་འགའ་ཞིག་ཏུ་སྐྱེས་ཀྱང་། སླར་ངན་འགྲོར་ལྡོག་སྲིད་པ་དང་། འགའ་ཞིག་ཏུ་སྐྱེ་བ་ནི་ཤིན་ཏུ་
དགའ་བ་ཡིན་ནོ། ། བསྔགས་ཚུལ་ནི། མདོ་གཞན་ལས་གསུངས་པ་ཡང་མཐོང་མོད། མཚོན་ཙམ་ནི། ཐར་
བ་ཆེན་པོའི་མདོ་ལས། ངས་ནི་མི་འཁྲུགས་འཇིག་རྟེན་དང་
། ། བདེ་བ་ཅན་གྱི་འཇིག་རྟེན་ཁམས། །ཤིན་ཏུ་
རྣམ་དག་མཐོང་བ་ན། ། སྡུག་བསྔལ་བྱ་བའི་མིང་ཡང་མེད། །ཅེས་འབྱུང་བ་ལྟར་རོ། ། སྨྲས་པ། གཏིང་
མཐའ་མི་མངོན་རྒྱུ་མཚོ་ཆེན་པོའི་དབུས། ། རིན་ཆེན་ཨིནྡྲ་ནཱི་ལའི་རི་བོ་བཞིན། ། རྣམ་མང་འཁོར་ཚོགས་དབུས་
ན་གང་གི་སྐུ། ། ལྷམ་མེར་རབ་གནས་རྒྱལ་བ་མི་འཁྲུགས་པ། ། གང་གིས་གུས་པས་ཕྱོགས་འདི་ན། ། ན་བཞིན་
ཁྱོད་ཀྱི་ཞིང་བཀོད་ཚུལ། ། ཚུལ་དང་མཐུན་པར་བརྗོད་པའི་མི། །མི་འདོད་ཀུན་ལས་ཐར་བར་མཛོད། །
བཟང་བཟང་རྒྱལ་བའི་དབང་པོ་ཁྱོད་ཀྱིས་ནི། ། ངན་ངན་སྡུག་བསྔལ་རྒྱ་མཚོ་ལས་བསྒྲལ་ཏེ། ། བརྟན་བརྟན་བླ་
མེད་བྱང་ཆུབ་བདེ་བའི་སར། ། མང་མང་སེམས་ཅན་ཀུན་ཀྱང་འཁྲིད་པར་མཛོད། །ཚུལ་འདིར་ཚུལ་བཞིན་སྒོ་
གསུམ་འབད་པ་ལས། ། རྣམ་དཀར་རྣམ་མང་གང་ཞིག་ཐོབ་དེ་ཡང་། ། སྐྱེ་དང་སྐྱེ་བར་དལ་བའི་རྟེན་ཐོབ་
ནས། ། མྱུར་བར་མྱུར་དུ་སངས་རྒྱས་ཐོབ་ཕྱིར་བསྔོ། ། ཞེས་རྒྱལ་བ་མི་འཁྲུགས་པའི་ཞིང་བཀོད་ཀྱི་མདོ་ལས་
འབྱུང་བའི་དོན་བསྡུས་ཏེ་བསྟན་པ་འདི་ནི། མདོ་སྔགས་དང་མན་ངག་གི་གནད་ཀུན་མཁྱེན་ཅིང་། ལྷག་པའི་ལྷ་
ཉེ་བར་བསྟེན་པའི་ནུས་པའང་ཐོབ་པས། མཁས་ཤིང་གྲུབ་པའི་གནས་སུ་བགྲང་བར་འོས་པ། ཤཱཀྱ་ནི་དགེ་སློང་
རྒྱལ་མཚན་དཔལ་བཟང་གིས་བསྐུལ་པ་ལ་བརྟེན་ནས། ཅོ་ནེའི་མཚན་ཉིད་ཀྱི་བླ་མའི་གོ་སར་གནས་པ་རབ་
འབྱམས་སྨྲ་བ་གྲགས་པ་བཤད་སྒྲུབ་ཀྱིས་མྱུར་བར་སྦྱར་བའོ། ། བཀྲ་ཤིས། ། ། །
མི་འཁྲུགས་པའི་ཞིང་མཆོག་སྒོ་འབྱེད་ཅེས་བྱ་བ་བཞུགས་སོ། ། ན་མོ་གུ་རུ་མ་ྗ་གྷོ་ཥ་ཡ། གང་གི་
མཚན་ཙམ་དྲན་པས་ཉེས་པའི་ཚོགས། ། མ་ལུས་དྲུང་ནས་འབྱིན་མཛད་བཅོམ་ལྡན་འདས། ། མངོན་པར་
དགའ་བའི་ཞིང་གི་དཔལ་གྱུར་པ། ། རྒྱལ་བ་མི་འཁྲུགས་པ་ལ་ཕྱག་འཚལ་ལོ། ། འདིར་ཐུབ་པའི་དབང་པོས།
ཐར་བ་ཆེན་པོ་ལས། ངས་ནི་མི་འཁྲུགས་འཇིག་རྟེན་དང་། ། བདེ་བ་ཅན་གྱི་འཇིག་རྟེན་ཁམས། ། ཤིན་ཏུ་
རྣམ་དག་མཐོང་བ་ན། ། སྡུག་བསྔལ་བྱ་བའི་མིང་ཡང་མེད། ། ཞེས་སོགས་མདོ་སྡེ་དུ་མ་ལས་ཀྱང་བསྔགས་
ཤིང་། ཁྱད་པར་དུ་དཀོན་མཆོག་བརྩེགས་པ་ནས་རྒྱུས་པར་གསུངས་པ་སངས་རྒྱས་མི་འཁྲུགས་པའི་ཞིང་གི་
393



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱོར་བ་དང་། དེར་སྐྱེ་བའི་རྒྱུ་སོགས་མདོ་དེ་ལས་བཤད་པ་རྣམས་བཀོད་ན་མང་བར་འགྱུར་པས། སྨོན་ལམ་
གྱི་ངོ་བོ་ཙམ་བརྗོད་པར་བྱའོ། ། དེ་ཡང་འདིར་ལྟར། ཤར་ཕྱོགས་སངས་རྒྱས་ཞིང་སྟོང་ཕྲག་གཅིག་ནས། །
བདེ་གཤེགས་མི་འཁྲུགས་རྒྱལ་བ་སྲས་བཅས་རྣམས། ། འཁོར་བཅས་ཐོགས་པ་མེད་པའི་རྫུ་འཕྲུལ་གྱིས། །
འདིར་གཤེགས་སྨོན་པ་འགྲུབ་པའི་དཔང་པོ་མཛོད། ། སྔོན་ཚེ་འཇིག་རྟེན་ཀུན་གྱི་འདྲེན་པ་མཆོག ། སྤྱན་ནི་
ཆེན་པོ་ཞེས་བྱ་རྒྱལ་བའི་དྲུང་། ། དམ་བཅས་སྨོན་ལམ་ཇི་བཞིན་ཡོངས་རྫོགས་པ། ། བཅོམ་ལྡན་མི་འཁྲུགས་
པ་ལ་ཕྱག་འཚལ་ལོ། ། མཆོད་ཚོགས་ཀུན་འབུལ་སྡིག་ལྟུང་སོ་སོར་བཤགས། །དགེ་ལ་ཡི་རང་ཆོས་འཁོར་
བསྐོར་བར་བསྐུལ། ། གྲངས་མེད་བསྐལ་བར་ཡུན་རིང་བརྟན་པར་བཞུགས། ། འདིས་མཚོན་དགེ་བ་བྱང་
ཆུབ་ཆེན་པོར་བསྔོ། ། རང་དང་གཞན་གྱིས་དུས་གསུམ་དུ་བསགས་པའི་དགེ་བའི་རྩ་བ་རྣམས་ཕྱོགས་གཅིག་ཏུ་
བསྡོམས་པའི་མཐུ་ལ་བརྟེན་ནས་བདག་འཆི་བའི་དུས་མངོན་དུ་གྱུར་པ་ན། དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་མི་འཁྲུགས་པ་འཁོར་རྒྱ་མཚོ་ལྟ་བུས་བསྐོར་བའི་དབུས་ན་ལྷམ་མེ་ལྷན་
ནེ་ལྷང་ངེར་བཞུགས་པ་མངོན་སུམ་དུ་མཐོང་པར་གྱུར་ཅིག མཐོང་མ་ཐག་ཏུ་རྒྱལ་བ་སྲས་དང་བཅས་པ་ལ་
དམིགས་པའི་དད་པ་ཤུགས་དྲག་པོ་སྐྱེས་པའི་མཐུས་ཤི་འཕོས་ཏེ་མངོན་པར་དགའ་བའི་སང་ས་རྒྱས་ཀྱི་ཞིང་དུ་སྐྱེ་
བར་གྱུར་ཅིག སྐྱེས་མ་ཐག་ཏུ་གཟུང་དང་། སྤོབས་པ་དང་། མངོན་པར་ཤེས་པ་དང་། བྱང་ཆུབ་ཀྱི་སེམས་
ལ་སོགས་པའི་ཡོན་ཏན་གྱི་ཚོགས་མ་ལུས་པ་མངོན་དུ་གྱུར་ཏེ། རྒྱལ་བ་མི་འཁྲུགས་པ་ལ་སོགས་པའི་ཕྱོགས་
བཅུའི་སངས་རྒྱས་སྲས་དང་བཅས་པ་ཐམས་ཅད་ཀྱི་ཐུགས་མཉེས་པར་བྱས་ནས་དེ་རྣམས་ཀྱིས་བསྟན་པའི་དམ་
པའི་ཆོས་མཐའ་དག་ཉན་ཅིང་འཛིན་པར་གྱུར་ཅིག ། དེའི་ཚེ་དེ་བཞིན་གཤེགས་པ་མི་འཁྲུགས་པའི་སྲས་ཀྱི་ཐུ་
བོ་བྱང་ཆུབ་སེམས་དཔའ་སྤོས་ཀྱི་གླང་པོ་ཆེན་པོ་ལ་སོགས་པའི་སྤྱོད་པ་ཅི་འདྲ་བ་དེ་འདྲ་བའི་སྤྱོད་པ་རླབས་པོ་ཆེ་
ཐམས་ཅད་ཡོངས་སུ་རྫོགས་པར་བྱེད་ནུས་པར་གྱུར་ཅིག གཞན་ཡང་སྐྱེ་བ་ཐམས་ཅད་དུ་རྒྱལ་བ་མི་འཁྲུགས་
པས་སྔོན་སངས་རྒྱས་སྤྱན་ཆེན་པོའི་དྲུང་དུ་སྨོན་ལམ་ཇི་ལྟར་བཏབ་ནས་མཐར་ཕྱིན་པར་མཛད་པ་དེ་བཞིན་དུ་
བདག་གིས་ཀྱང་སྒྲུབ་པར་གྱུར་ཅིག བདག་གང་དུ་འཚང་རྒྱ་བའི་སངས་རྒྱས་ཀྱི་ཞིང་དེ་ན། ངན་སོང་གི་མིང་
ཡང་མི་གྲགས་ཅིང་། ཤིན་ཏུ་ཡོངས་སུ་དག་པ་དང་། འཁོར་ཕུན་སུམ་ཚོགས་པ་ཤ་སྟག་ཀུན་ནས་འབྱུང་བ་
སོགས་སྣོད་བཅུད་ཀྱི་འབྱོར་བ་ཆེ་བ་མངོན་པར་དགའ་བའི་ཞིང་ལྟ་བུར་མངོན་པར་རྫོགས་པར་འཚང་རྒྱ་བར་
གྱུར་ཅིག ནམ་ཞིག་འཆི་བའི་མཚན་མ་མཐོང་བའི་ཚེ། ། བདེ་གཤེགས་མི་འཁྲུགས་འཁོར་ཚོགས་རྒྱ་མཚོར་
བཅས། ། མངོན་སུམ་མཐོང་ནས་ཤུགས་དྲག་དད་པའི་མཐུས། ། ཤི་འཕོས་མངོན་དགའི་ཞིང་དུ་སྐྱེ་བར་
394



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་ཐེམ་སྐས། །
ཤོག ། སྐྱེས་མ་ཐག་ཏུ་གཟུངས་སྤོབས་མངོན་ཤེས་སོགས། །གྲངས་མེད་ཡོན་ཏན་ཚོགས་ཀྱིས་རྒྱུད་ཕྱུག་
སྟེ། ། བདེ་གཤེགས་སྲས་དང་བཅས་པ་མཉེས་བྱས་ནས། ། རྒྱལ་བའི་དམ་ཆོས་མ་ལུས་འཛིན་པར་ཤོག ། མི་
འཁྲུགས་རྒྱལ་བའི་སྲས་ཀྱི་ཐུ་བོ་མཆོག ། བྱང་སེམས་སྤྲོས་ཀྱི་གླང་པོ་ཆེ་སོགས་ཀྱི། ། རླབས་ཆེན་སྤྱོད་པ་ཅི་
འདྲ་དེ་འདྲ་བ། ། མཐའ་དག་ཡོངས་སུ་རྫོགས་པར་བྱེད་པར་ཤོག ། སྔོན་ཚེ་བྱང་ཆུབ་སེམས་དཔའ་མི་
འཁྲུགས་པས། ། སངས་རྒྱས་སྤྱན་སྔར་དམ་བཅས་མཐར་ཕྱིན་ཏེ། ། དག་པའི་ཞིང་དུ་མངོན་པར་སངས་རྒྱས་
པའི། ། ཞིང་མཆོག་དེ་འདྲར་སངས་རྒྱས་འགྱུར་བར་ཤོག །སངས་མ་རྒྱས་པའི་སྐྱེས་བ་ཐམས་ཅད་དུ་འང་
རྟག་ཏུ་དལ་འབྱོར་གྱི་རྟེན་རྣམ་པར་དག་པ་ཐོབ་ནས་རྒྱལ་བའི་བསྟན་པ་ལ་རབ་ཏུ་བྱུང་སྟེ་ཚུལ་ཁྲིམས་ཀྱི་ཕུང་པོ་
ཡོངས་སུ་རྫོགས་པར་བྱེད་ནུས་པར་གྱུར་ཅིག ། རྟེན་དེ་ཡང་རིགས་གཟུགས་སོགས་མཐོ་རིས་ཀྱི་ཡོན་ཏན་
བདུན་དང་ལྡན་ཞིང་རྒྱལ་བའི་གསུང་རབ་མཐའ་དག་ལ་ཐོས་བསམ་སྒོམ་གསུམ་གྱིས་འཇུག་པའི་སྐལ་བ་དང་
ལྡན་པར་གྱུར་ཅིག གཞན་ཡང་སྐྱེ་བ་ཐམས་ཅད་དུ་དག་པའི་ཞིང་གང་དུ་སྐྱེས་ཀྱང་སྙིང་རྗེ་ཤུགས་དྲག་པོས་
ཀུན་ནས་བསླངས་ཏེ། མ་དག་པའི་ཞིང་རྣམས་སུ་ཡང་རྫུ་འཕྲུལ་གྱིས་ཐོགས་མེད་དུ་བགྲོད་ནས་སེམས་ཅན་
རང་རང་གི་སྐལ་བ་དང་འཚམ་པའི་ཆོས་བསྟན་པ་ལ་བརྟེན་ནས་རྒྱལ་བའི་ལམ་བཟང་རྣམ་པར་དག་པ་ལ་
འགོད་ནུས་པར་གྱུར་ཅིག དེ་ལྟར་འགོད་པ་ལ་ཐབས་མཁས་པའི་མཁྱེན་རབ་ཐོགས་པ་མེད་པར་འཇུག་པའི་སྒོ་
ནས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་མཐར་ཕྱིན་པ་རྗེ་བཙུན་འཇམ་པའི་དབྱངས་ལྟ་བུར་གྱུར་
ཅིག ། སྙིང་རྗེའི་གོ་ཆ་བཙན་པོས་རྒྱལ་སྲས་ཀྱི་སྤྱོད་པ་རླབས་པོ་ཆེ་མཐའ་དག་ལ་ཞུམ་པ་མེད་པར་སློབ་པའི་སྒོ་
ནས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་ཕ་རོལ་ཏུ་སོན་པ་རྗེ་བཙུན་སྤྱན་རས་གཟིགས་དབང་ཕྱུག་ལྟ་
བུར་གྱུར་ཅིག བྱང་ཆུབ་ཀྱི་སྤྱོད་པའི་གེགས་སུ་གྱུར་པ་བདུད་དང་མུ་སྟེགས་དང་ཕས་ཀྱི་རྒོལ་བའི་ཚོགས་
ཐམས་ཅད་ཐོགས་མེད་དུ་འཇོམས་པར་བྱེད་ནུས་པའི་སྒོ་ནས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་
མཐར་སོན་པ་རྗེ་བཙུན་གསང་བའི་བདག་པོ་ལྟ་བུར་གྱུར་ཅིག གཞན་ཡང་སྐྱེ་བ་ཐམས་ཅད་དུ་མ་དག་པའི་
ཞིང་གི་འགྲོ་བ་འདུལ་བ་ལ་མཉམ་མེད་ཤཱཀྱའི་རྒྱལ་པོ་དང༌། ལུས་དང་སེམས་ཀྱི་ནད་ཐམས་ཅད་འཇོམས་པར་
བྱེད་པ་ལ་བདེ་བར་གཤེགས་པ་སྨན་གྱི་བླ་མ་དང་། དུས་མ་ཡིན་པའི་འཆི་བ་ཐམས་ཅད་འཇོམས་པར་བྱེད་པ་ལ་
རྒྱལ་བ་ཚེ་དཔག་ཏུ་མེད་པ་ལྟ་བུར་གྱུར་ཅིག གཞན་ཡང་སྐྱེ་བ་ཐམས་ཅད་དུ་དགེ་བའི་བཤེས་གཉེན་མཚན་
ཉིད་དང་ལྡན་པའི་དྲུང་དུ་གསུང་རབ་མཐའ་དག་ལ་ཐོས་པ་ངོམས་མེད་དུ་བྱས་ནས་དོན་ཐམས་ཅད་ཁོང་དུ་
ཆུད་དེ་ཉམས་སུ་ལེན་པའི་སྒོ་ནས་རྒྱལ་བའི་དམ་ཆོས་མ་ལུས་པ་ཡོངས་སུ་འཛིན་པ་ལ་ཆོས་ཀྱི་རྒྱལ་པོ་ཙོང་ཁ་བ་ལྟ་
395



༄༅༑ ༑ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བུར་གྱུར་ཅིག ། མདོར་ན་བདག་ཉིད་སྡུག་བསྔལ་གསུམ་གྱིས་མནར་བ་དེ་བཞིན་དུ་སེམས་ཅན་ཐམས་ཅད་
ཀྱང་དེ་འདྲ་བར་མཐོང་བའི་སྙིང་རྗེ་ཆེན་པོས་ཡིད་བསྐུལ་ཏེ། བསྐལ་བ་གྲངས་མེད་པ་རྣམས་སུ་ཡང་རྒྱལ་སྲས་
ཀྱི་སྤྱོད་པ་ལ་སློབ་དགོས་ཀྱང་སེམས་ཅན་ཐམས་ཅད་ཀྱི་དོན་སྒྲུབ་པ་ལ་ཞུམ་པའི་བློ་ནམ་ཡང་མི་སྐྱེ་ཞིང་སྤྲོ་བར་
འཇུག་པའི་སྒོ་ནས་རྒྱལ་བའི་གོ་འཕང་བདེ་བླག་ཏུ་ཐོབ་པར་གྱུར་ཅིག ཇི་སྲིད་གོ་འཕང་མཆོག་དེ་མ་ཐོབ་
པར། ། དེ་སྲིད་དལ་འབྱོར་ཚང་བའི་རྟེན་རྙེད་ནས། ། རབ་ཏུ་བྱུང་སྟེ་ཚུལ་ཁྲིམས་ཕུང་པོ་སོགས། ། ཡོན་
ཏན་མ་ལུས་ཡོངས་སུ་འཛིན་པར་ཤོག ། དག་པའི་ཞིང་དུ་སྐྱེས་ཀྱང་མ་དག་པའི། ། ལུས་ཅན་མ་ལུས་འདྲེན་
པར་བྱེད་པོ་ལ། ། རྗེ་བཙུན་མཁྱེན་པའི་གཏེར་དང་ཐུགས་རྗེའི་དག ། མཐུ་སྟོབས་དབང་ཕྱུག་ཉིད་དང་
མཚུངས་པར་ཤོག ། སྙིགས་མའི་འགྲོ་བའི་འདྲེན་མཆོག་ཤཱཀྱའི་ཏོག ། སྡུག་བསྔལ་དུག་གསུམ་ནད་སེལ་སྨན་
གྱི་བླ། ། དུས་མིན་འཆི་བ་འཇོམས་མཛད་ཚེ་དཔག་མེད ། མཛད་པ་ཅི་འདྲ་དེ་བཞིན་བདག་གྱུར་ཅིག །
སྐྱེ་བ་ཀུན་དུ་དགེ་བའི་བཤེས་གཉེན་གྱིས། ། ཡོངས་སུ་བཟུང་ནས་རྒྱལ་བའི་དམ་ཆོས་ཀུན། ། བཤད་སྒྲུབ་
གཉིས་ཀྱིས་ཡོངས་སུ་འཛིན་པ་ལ། ། ཆོས་ཀྱི་རྒྱལ་པོ་ཙོང་ཁ་བ་བཞིན་ཤོག ། མདོར་ན་རང་ཉིད་སྡུག་བསྔལ་
གྱིས་གཟིར་བ། ། དེ་བཞིན་སེམས་ཅན་ཀུན་ལ་མཚུངས་མཐོང་བའི། ། སྙིང་རྗེ་ཆེན་པོས་ཡིད་རབ་དྲངས་པའི་
མཐུས། །མ་ཞུམ་སྤྱོད་པས་བྱང་ཆུབ་སྒྲུབ་པར་ཤོག ། ཤཱཀྱའི་དབང་པོ་འདྲེན་པ་འོད་དཔག་མེད། ། ཅེས་
སོགས་ཀྱང་བརྗོད་དོ། ། ཞེས་མི་འཁྲུགས་པའི་ཞིང་མཆོག་སྒོ་འབྱེད་ཅེས་བྱ་བ་འདི་ནི། གདམས་པ་སྤྱི་དང་ཁྱད་
པར་དུ་སྔ་འགྱུར་ཐེག་པ་ལ་མཁས་པའི་རྣམ་དཔྱོད་ཅན་དགེ་སློང་རྒྱལ་མཚན་དཔལ་བཟང་གིས་བསྐུལ་བའི་ངོ་
བོར། སྙོམ་ལས་པ་ཤཱཀྱའི་དགེ་སློང་རབ་འབྱམས་སྨྲ་བ་བཤད་སྒྲུབ་མིང་ཅན་གྱིས་དཀོན་བརྩེགས་དང་རྗེ་བཙུན་
བཙོང་ཁ་བ་ཆེན་པོའི་ལེགས་བཤད་ལ་བརྟེན་ནས་བགྱིས་པ་ལགས་སོ། ། སྨྲས་པ། ཇི་ལྟར་མདོ་སྡེ་དཀོན་མཆོག་
བརྩེགས་པ་ལས། ། བསྐལ་བཟང་བྱང་སེམས་སྟོང་ཕྲག་རྣམས་ཀྱི་ནང་། ། ཁྱོད་འདྲ་གཅིག་ཀྱང་མེད་ཅེས་རབ་
བསྔགས་པ། ། སྔོན་གྱི་རྒྱལ་བའི་སྲས་པོ་མི་འཁྲུགས་པ། ཞིང་མཆོག་མངོན་པར་དགའ་བར་སངས་རྒྱས་ནས། །
སླར་ ཡང་ བདེ་ གཤེགས་ མི་ འཁྲུགས་ དཔང་ བོར་ གྲགས། ། གང་ གི་ མཚན་ བཟུང་ སངས་ རྒྱས་ གཞན་ དག་
མཚན། །བཟུང་ལས་ལྷག་ཅེས་མདོ་སྡེ་ལས་ནི་བཤད། ། གང་དེའི་འཁོར་དང་ཞིང་གི་འབྱོར་བ་རྣམས། ། ཇི་
བཞིན་བརྗོད་པར་ནུས་པ་མ་ཡིན་ཞེས། །གསུངས་པས་བདེ་བར་གཤེགས་པའི་ཡོན་ཏན་ཀུན། ། རྫོགས་པར་
བརྗོད་པར་བདག་ལྟས་ག་ལ་ནུས། །འོན་ཀྱང་བློ་ལྡན་འགའ་ཡིས་བསྐུལ་བའི་ངོ་བོར། །༑མཁའ་ལྡིང་འཕུར་ཤུལ་
བྱིའུས་འཇུག་པ་བཞིན། ། མཁས་དབང་ཉི་ཟླ་བགྲོད་ཤུལ་མེ་ཁྱེར་བདག ། ཅུང་ཟད་འཇུག་ལ་དམ་པས་མི་ཁྲེལ་
སྙམ། ། བརྗོད་བྱ་དོན་གྱི་ལང་ཚོ་མི་དམན་ཡང་། ། རྗོད་བྱེད་ཚིག་གི་རྒྱན་གྱིས་མ་སྨྲས་ཤིང་། ། བྱེད་པོ་འཁོར་
396



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་ཐེམ་སྐུས། །
སློབ་གྲགས་འབྱོར་གྱིས་དབེན་པས། ། ཉེས་པར་སྨྲས་པའི་རྡུལ་གྱིས་ཅིས་མི་གོས། ། དེ་ལྟ་ན་ཡང་ལེགས་བཤད་
ཆུ་འཛིན་ལས། ། མངོན་པར་བྱུང་བའི་དགེ་ལེགས་ཆར་གྱི་རྒྱུན། ། དུས་ གསུམ་དགེ་ཚོགས་གངྒཱའི་ཆུ་ཀླུང་
དང༌། ། ལྷན་ཅིག་ཀུན་མཁྱེན་རྒྱ་མཚོ་ཆེན་པོར་བསྔོ། ། རྒྱལ་སྲས་ཀུན་གྱི་གཙུག་རྒྱན་ཀུན་ཏུ་བཟང་། ། སྨོན་
ལམ་བཟང་པོ་སྤྱོད་པ་བཟང་པོ་མཆོག ། ཡོངས་སུ་རྫོགས་པར་འགྲུབ་པའི་རྫོགས་སངས་རྒྱས། ། བདེ་བླག་ཐོབ་
བྱེད་ལམ་འདིས་ཐོབ་གྱུར་ཅིག ། བདག་ཀྱང་དེང་ནས་ཚེ་རབས་ཐམས་ཅད་དུ། ། མི་འཁྲུགས་རྒྱལ་བའི་ཞིང་དུ་
སྐྱེས་ནས་ཀྱང་། ། སྨོན་ལམ་འདི་དག་ཐམས་ཅད་རབ་རྫོགས་ཏེ། འགྲོ་བའི་དོན་དུ་སངས་རྒྱས་འགྱུར་བར་
ཤོག ། ཅེས་ཀྱང་སྨྲས་སོ། ། བཀྲ་ཤིས། ། ། ། །
ན་མོ་ཨཀྵ་བྷུ འདིར་འཕོ་བའི་རྣལ་འབྱོར་ཞིག་གཞན་ལ་ཕན་འདོད་ཀྱི་བསམ་པས་བྲི་བར་བྱ་སྟེ། དེ་
ཡང་། རྗེ་དགེ་འདུན་རྒྱ་མཚོ། ། པཎ་ཆེན་རིན་པོ་ཆེ་སོགས་ཀྱིས་རང་གི་རྩ་བའི་བླ་མ་དང་རྡོ་རྗེ་འཇིགས་བྱེད་
བྱམས་པ་སོགས་ཀྱི་རྣལ་འབྱོར་དང་སྦྱར་བའི་འཕོ་བ་དུ་མ་ཞིག་གསུངས་པ་ལྟར། མི་འཁྲུགས་པའི་བླ་མའི་རྣལ་
འབྱོར་དང་སྦྱར་བའི་འཕོ་བའང་ཤིན་ཏུ་རུང་བར་མཐོང་ནས་འདི་ལྟར་བརྗོད་པར་བྱའོ། ། དེ་ཡང་རང་གིས་
སྦྱོར་བ་དང་འདེབས་པའི་ཚུལ་གཉིས་ཀྱིས་བཤད་ན། དང་པོ་ནི། སྐྱབས་འགྲོ་སོགས་སྔོན་དུ་བཏང་ནས།
རང་གི་སྤྱི་བོར་སེང་ཁྲིའི་སྟེང་དུ་པད་ཟླའི་གདན་ལ་རྒྱལ་བ་མི་འཁྲུགས་པ་སྐུ་མདོག་སྔོན་པོ་ཞལ་གཅིག་ཕྱག་
གཉིས་པ་གཡས་ས་གནོན་དང་། གཡོན་མཉམ་གཞག་གི་ཕྱག་རྒྱའི་སྟེང་ན་རྡོ་རྗེ་རྩེ་ལྔ་བ་བསྣམས་པ། དར་གྱི་
ན་བཟའ་དང་རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་
མོ། ། ནས་ཧཱུྃ་ལས་འོད་ཟེར་འཕྲོས། རྒྱལ་བ་མི་འཁྲུགས་པ་ལ་སངས་རྒྱས་དང་། སྤྱན་དྲངས། ཛ ཧཱུཾ་བཾ་
ཧོ གཉིས་སུ་མེད་པར་གྱུར། སླར་ཡང་ནས་རྡོ་རྗེ་སེམས་དཔས་དབུ་བརྒྱན་པར་གྱུར། སྐྱབས་གནས་ཀུན་
འདུས་ཀྱི་ངོ་བོ་རྒྱལ་བ་མི་འཁྲུགས་པ་ལ་ཕྱག་འཚལ་ལོ། ། མཆོད་དོ་སྐྱབས་སུ་མཆིའོ། ། ཞེས་ལན་བདུན་
སོགས་མང་དུ་བརྗོད། རྒྱས་པར་ན་ཡན་ལག་བདུན་པར་བྱ། དེ་ནས་ཕྱག་འཚལ་ལོ་ཞེས་པ། གསོལ་བ་འདེབས་
སོ། ། ཞེས་པར་བསྒྱུར་ཏེ་མང་དུ་བརྗོད་ལ། རང་གི་ལུས་ཀྱི་དྲང་ཐད་ཀྱི་ནང་རྩ་དབུ་མ་མདའ་སྨྱུག་ཙམ་ཞིག་
མར་སྣ་ལྟེ་འོག་དང་མར་སྣ་ཚངས་བུག་ཏུ་ཟུག་པ། སྙིང་ཁའི་ཐད་དུ་རང་གི་རྣམ་ཤེས་ཀྱི་ངོ་བོ་ཐིག་ལེ་དཀར་པོ་
རྒྱ་སྲན་ཙམ་འཕུར་ལ་ཁད་པ་འོད་ཀྱི་རང་བཞིན་ཅན་དུ་གྱུར་པར་བསམས་ཏེ། སྔར་གྱི་གསོལ་འདེབས་ཀྱི་
འཕྲོར། བཅོམ་ལྡན་འདས་བདག་ལ་ཟབ་ལམ་འཕོ་བ་འབྱོངས་པར་བྱིན་གྱིས་རློབ་ཏུ་གསོལ། ཞེས་སྦྱར་ཅི་
ནུསབྱ། མཐར། ཞེས་གསོལ་བཏབ་པས། ཐུགས་ཀ་ནས་འོད་ཟེར་ལྕགས་ཀྱུ་ལྟ་བུ་ཞིག་ནར་གྱིས་བྱུང་སྟེ།
397



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་གི་ཚངས་བུག་ནས་ཞུགས། རང་སེམས་ཐིག་ལེར་གསལ་བ་ལ་ཟུག་པར་བསམ་ལ། འོག་རླུང་གྱེན་དུ་
འཕེན་པ་དང་མཉམ་དུ་ཧིཀ་ཅེས་བརྗོད་པས། ཐིག་ལེ་དབུ་མའི་ལམ་ནས་ཡར་སོང་སྟེ་ཚངས་བུག་ལ་ཟུག་ཙམ་རེ་
བྱས་སླར་འབེབས། དེ་ལྟར་རེ་མོས་བྱེད་པའི་ཚུལ་གྱིས་ཞག་བདུན་ནམ་གསུམ་སོགས་སྦྱངས་པས་རྟགས་འབྱུང་།
མཐར། རང་ལ་ཐེམ་པས་བྱིན་གྱིས་བརླབས་པར་བསམ་མོ། ། གཉིས་པ་རང་འཆི་བའི་ཚེ། གསོལ་འདེབས་ཀྱི་
བར་སྔར་ལྟར་བྱས་པའི་མཇུག་ཏུ། མངོན་དགའི་ཞིང་དུ་སྐྱེ་བར་བྱིན་གྱིས་རློབ་ཏུ་གསོལ། ། ཞེས་སྦྱང་བའང་
ལན་མང་དུ་བརྗོད་པའི་མཐར། ཧིཀ་ཕཊ། ཅེས་བརྗོད་པས། རྣམ་ཤེས་ཀྱི་ངོ་བོ་ཐིག་ལེ་དེ་དབུ་མའི་ལམ་ནས་
ཡར་འཕངས་ཏེ་ཚངས་བུག་ནས་རྒྱངས་ཀྱིས་བྱུང་། རྒྱལ་བའི་ཐུགས་ཀར་ཐིམ་པས། དེ་ཉིད་མངོན་དགའི་
ཞིང་དུ་བྱོན། རྣམ་ཤེས་ཐུགས་ནས་སླར་འཐོན་ཏེ། ཞིང་དེར་སྐྱེས་པར་བསམ་པ་མང་ཉུང་སྐབས་དང་བསྟུན་
ནས་བྱའོ། ། ཞེས་པ་འདི་ཡང་ཞིང་བཀོད་དང་སྨོན་ལམ་གཉིས་ཀྱི་ཡན་ལག་ཏུ་བཤད་སྒྲུབ་མིང་ཅན་གྱིས་སྦྱར་
བའོ། །
ཚེ་ལྡན་གྱི་སྐྲའམ་ཚེ་འདས་ཀྱི་དོན་དུ་རུས་ཆོག་བྱེད་པར་འདོད་ན་རྗེས་མགུལ་འཆིང་དང་བཅས་པའི་བུམ་
པ་སྟ་གོན་བྱས་ལ། སྐྱབས་སེམས་སོགས་སྔོན་དུ་བཏང་ནས། རང་ཉིད་སྐད་ཅིག་གིས་རྡོ་རྗེ་མི་འཁྲུགས་པ་སྐུ་
མདོག་སྔོན་པོ་ཞལ་གཅིག་ཕྱག་གཉིས་པར་གསལ་བར་གྱུར། བུམ་པ་ཨ་མྲི་ཏ་ས་བསངས། སྭ་བྷཱ་ཝས་སྦྱངས།
སྟོང་བའི་ངང་ལས་བཾ་ལས་བྱུང་བའི་བུམ་པ་མཚན་ཉིད་ཐམས་ཅད་དང་ལྡན་པའི་ནང་དུ། པད་ཟླའི་གདན་ལ་
ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ལས་འོད་འཕྲོས་དོན་གཉིས་བྱས། འདུས་ཡོངས་སུ་གྱུར་པ་ལས་རྡོ་རྗེ་མི་
འཁྲུགས་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་གཡས་ས་བ།ནོན་དང་། གཡོན་མཉམ་གཞག་གི་སྟེང་ན་རྡོ་
རྗེ་རྩེ་ལྔ་བ་བསྣམས་པ། དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། ཞབས་རྡོ་རྗེའི་སྐྱིལ་
ཀྲུང་གིས་བཞུགས་པའི་སྤྱི་བོར་ཨོ་ནས་ཐུགས་ཀའི་ཧཱུྃ་ལས་འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་
དང་འདྲ་པའི་ཡེ་ཤེས་པ་ལས་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛ ཧཱུྃ་
བོ་ཧོ༔ གཉིས་སུ་མེད་པར་གྱུར། སླར་ཡང་ནས་ཆུའི་ལྷག་མ་ཡར་ལུད་པ་ལས་རྡོ་རྗེ་སེམས་དཔས་དབུ་བརྒྱན་
པར་གྱུར། མཆོད་པ་ཡོད་ན་བྱིན་གྱིས་བརླབས་ལ། ཨོཾ་ཨཀྵ་བྷུ ཨགྷོ་སོགས་ཀྱིས་མཆོད་ལ། ཆོས་དབྱིངས་རང་
བཞིན་ཨིནྡྲ་ནཱི་ལའི་མདོག ། ཞལ་གཅིག་ཕྱག་གཉིས་ས་གནོན་མཉམ་གཞག་ཅན། ། ལྷ་ཡི་གོས་དང་རིན་ཆེན་
རྒྱན་མང་མཛེས། ། བཅོམ་ལྡན་མི་འཁྲུགས་པ་ལ་ཕྱག་འཚལ་བསྟོད། ། བཅོམ་ལྡན་འདས་ཀྱི་ཐུགས་ཀར་ཟླ་
བའི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་
398



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་ཐེམ་སྐས། །
སྡིག་སྒྲིབ་སྦྱངས། སངས་རྒྱས་བྱང་སེམས་ཐམས་ཅད་ཀྱི་བྱིན་རླབས་འོད་དང་བདུད་རྩིའི་རྣམ་པར་བཀུག་ནས་
སྔགས་འཕྲེང་ལ་ཐིམ་པར་གྱུར་བར་བསམས་ལ། ཀཾ་ཀ་ནི་ཅི་ནུས་དང་མཐར་ཡིག་བརྒྱ་བཟླས་ཏེ། བུམ་ལྷ་ཡེ་
ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་བུམ་པའི་ཆུ་དང་རོ་གཅིག་ཏུ་གྱུར་བར་བསམ། དེ་ནས་
སྐུ་ཡོད་ན་སྐྲ་དང་རུས་པ་ཡོད་ན། རུས་པ་རྣམས་ཀྱི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་མཐར་
བཟླས་བྱའི་སྔགས་ཀྱིས་བསྐོར་བ་ལས་བདུད་རྩིའི་རྒྱུན་བབས་པ་བུམ་པའི་ཆུ་དང་འདྲེས་ཏེ་སྐྲའམ་རུས་པ་ལ་ཐིམ་
པས་ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་གྱུར་བར་བསམས་ལ། ཀཾ་ཀ་ནི་དང་ངན་སོང་
སྦྱོང་བའི་སྔགས་དང་། ༀ་བཛྲ་པྲ་མ་རྡ་ན་ཡེ་སྭཱ་ཧཱ། ཞེས་པ་ཅི་ནུས་བཟླ་ཞིང་བུམ་པའི་ཆུས་ཁྲུས་བྱ། བར་བར་
དང་མཐར་ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་ནས་མྱུར་དུ་མངོན་པར་རྫོགས་པར་འཚང་
རྒྱ་བར་གྱུར་ཅིག་ཅེས་བརྗོད། རྒྱས་པར་འདོད་ན་འདི་ཉིད་སྦྱིན་པའི་རང་བཞིན་ཆུ་ཞེས་སོགས་ཕྱིན་དྲུག་རེ་རེའི་
མཐར། ཀཾ་ཀ་ནི་ཞེས་བརྗོད་ཅིང་། དེ་བཞིན་དུ། འདོད་ཆགས་ཞེ་སྡང་གཏི་མུག་རྣམས་ཞེས་སོགས་ལའང་
སྦྱར་ཏེ་བཀྲུ་བར་བྱའོ། ། ཡང་། རུས་ཆོག་བསྡུས་པ་བྱེད་ན། རང་ཉིད་མི་འཁྲུགས་པ་སོགས་སུ་བསྐྱེད་དེ།
བུམ་པ་དྲི་བཟང་གི་ཆུས་བཀང་བ་ལ་དམིགས་ནས་སྔར་གྱི་གཟུངས་རྣམས་བཟླས་ལ། རུས་པ་ ཨ་མྲྀ་ཏས་
བསངས༔ རུས་པའི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཨ་དཀར་པོས་མཚན་པ། དེ་ལས་བདུད་
རྩིའི་རྒྱུན་བབས་པས་དམིགས་ཡུལ་གྱི་སྡིག་སྒྲིབ་ཐམས་ཅད་སྦྱངས་ཤིང་དག་པར་གྱུར་བར་བསམས་ལ། སྔགས་
གསུམ་པོ་ཅི་ནུས་བརྗོད་ཅིང་བུམ་པའི་ཆུས་བཀྲུ་ཞིང་། སྤེལ་ཚིག་ཀྱང་བརྗོད། བཀྲུས་པའི་ཆུ་འབབ་ཆུར་འདོར་
བ་འམ། ཡང་ན་རུས་པ་དང་སྦྱར་ནས་སཱཙྪ་འདེབས་པའི་ས་ལ་བསྲེས་ཀྱང་རུང་ཞིང༌། སྐྲ་འམ་རུས་པ་རྣམས་
ཞིབ་པར་བཏགས་ཏེ་འཇིམ་པ་དང་བསྲེས་ལ་གཟུངས་མིང་སྤེལ་དང་བཅས་པ་ནང་དུ་བཅུག་པའི་སཱཙྪ་ལག་ལེན་
ལྟར་གདབ་པར་བྱའོ། ། མ་ནུས་ན་ཆུ་བོའམ་རིའི་རྩེ་ནས་རླུང་ལ་བསྐུར་བར་བཤད། དེ་ལྟར་རུས་ཆོག་ཚུལ་
བཞིན་དུ་བྱས་ན་གང་ཟག་དེ་ངན་འགྲོ་ལས་གྲོལ་བར་འགྱུར་ཞེས་མི་འཁྲུགས་པའི་རྒྱུད་ལས་གསུང་ངོ༌། ། ཞེས་པ་
འདི་ཡང་གཞན་གྱིས་བསྐུལ་བའི་ངོར་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་དམ་པའི་གསུང་ལས་འབྱུང་བའི་
དོན་བསྡུས་ནས་བྲིས་པའོ། ， ། ། བཀྲ་ཤིས། །
རྒྱལ་ཀུན་མཁྱེན་པའི་རང་གཟུགས་འཇམ་པའི་དབྱངས། ། ངུར་སྨྲིག་གར་གྱིས་རྣམ་རོལ་བཙོང་ཁ་
བ། །སྲས་མཆོག་ཟླ་མེད་མཁས་གྲུབ་ཆེན་པོའི་ཞབས། །ཤུགས་དྲག་གུས་པའི་ཡིད་ཀྱིས་ཉེ་བར་བརྟེན། །
འདིར་རྗེ་བླ་མའི་རྣལ་འབྱོར་དང་ཉེ་བར་འབྲེལ་བའི་ལྟ་ཁྲིད་མདོར་བསྡུས་ཞིག་མཇུག་པ་བདེ་བའི་ཆེད་དུ་ཚིགས་
སུ་བཅད་པའི་སྒོ་ནས་བརྗོད་པར་བྱ་སྟེ། དེ་ཡང་སྐྱབས་འགྲོ་སྔོན་དུ་བཏང་ནས། མདུན་གྱི་ནམ་མཁར་སེང་ཁྲི་
399



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པད་ཟླའི་སྟེང་
། ། རྒྱལ་བ་ཀུན་དངོས་རྗེ་བཙུན་བཙོང་ཁ་བ། ། སྐུ་མདོག་དཀར་གསལ་མཛེས་པའི་འཛུམ་
ཞལ་ཅན། །ཕྱག་གཉིས་ཆོས་འཁོར་ཕྱག་རྒྱས་ཨུཏྤལ་སྟེང་། ། ཤེས་ རབ་ རལ་ གྱི་ཤེར་ཕྱིན་ གླེགས་བམ་
འཛིན། ། གསེར་མདོག་པན་ཞྭ་གསོལ་ཞིང་ངུར་སྨྲིག་གི ། ཆོས་གོས་གསུམ་གྱི་ན་བཟས་མངོན་པར་སྤྲས། །
མཚན་དཔེས་ཉེར་མཛེས་འོད་ཀྱི་གུར་ཁྱིམ་དབུས། ། རྡོ་རྗེའི་སྐྱིལ་ཀྲུང་གིས་བཞུགས་གནས་གསུམ་དུ། ། ཡི་གེ་
གསུམ་མཚན་ཧཱུཾ་ཡིག་འོད་ཟེར་གྱིས། ། རང་བཞིན་གནས་ནས་ཀུན་མཁྱེན་བཙོང་ཁ་བ། ། རྒྱལ་བ་སྲས་བཅས་
ཚོགས་ཀྱིས་ཡོངས་བསྐོར་བ། ། སྤྱན་དྲངས་དམ་ཚིག་པ་དང་དབྱེར་མེད་དུ། ། ཐིམ་པས་མཆོག་གསུམ་འདུས་
པའི་བདག་ཉིད་གྱུར། ། སྐྱབས་གནས་ཀུན་འདུས་རྗེ་བཙུན་བླ་མ་ལ། ། གྲངས་མེད་ལུས་སྤྲུལ་སྒོ་གསུམ་གུས་
ཕྱག་འཚལ། ། རབ་འབྱམས་ཞིང་གི་མཆོད་རྫས་ཇི་སྙེད་དང་། ། བདག་ལུས་ལོངས་སྤྱོད་དགེ་ཚོགས་བཅས་ཏེ་
འབུལ། ། ཐོག་མེད་དུས་ནས་སྒོ་ གསུམ་གྱིས་བསགས་པའི། ། སྡིག་བ་ ཉེས་ པའི་ ཚོགས་ ཀུན་ སོ་ སོར་
འཆགས། ། རང་གཞན་སྐྱེ་འཕགས་ཡོངས་ཀྱིས་ལེགས་བསྐྲུན་པའི། ། རྣམ་དཀར་དགེ་བ་ཀུན་ལ་རྗེས་ཡི་
རང་། །རྒྱལ་བ་སྲས་དང་བཅས་པ་ཐམས་ཅད་ལ། ། འགྲོ་བའི་དོན་ཕྱིར་ཆོས་འཁོར་བསྐོར་བར་བསྐུལ། །
གཟུགས་སྐུའི་བཀོད་པ་ཆོས་ཀྱི་དབྱིངས་ཉིད་དུ། ། མྱ་ངན་མི་འདའ་རྟག་པར་རབ་བཞུགས་གསོལ། ། འདིས་
མཚོན་དུས་གསུམ་དགེ་བ་ཅི་བསགས་པ། ། ཀུན་མཁྱེན་རྫོགས་པའི་སངས་རྒྱས་ཐོབ་ཕྱིར་བསྔོ། ། དེ་ནས་
དམིགས་བརྩེ་མ་ཅི་ནུས་བཟླས་ནས། སྐྱབས་གནས་ཀུན་འདུས་བདག་ཉིད་བླ་མ་ལ། ། གུས་པས་གསོལ་
འདེབས་ངེས་འབྱུང་བྱང་སེམས་དང་། ། ཁྱད་པར་ཉིད་ཀྱི་དགོངས་པའི་ཡང་དག་ལྟ། ། མྱུར་དུ་རྒྱུད་ལ་སྐྱེ་
བར་བྱིན་གྱིས་རློབས། ། ཞེས་ལན་བདུན་སོགས་བརྗོད་པའི་མཐར། དེ་ལྟར་གསོལ་བས་བླ་མའི་གནས་གསུམ་
ལས། ། བདུད་རྩི་དཀར་དམར་མཐིང་གསུམ་རིམ་ཅན་དང་། ། ཅིག་ཅར་བྱུང་ནས་བདག་གི་གནས་གསུམ་
དུ། ། ཐིམ་པས་སྒྲིབ་བཞི་ཡོངས་དག་དབང་བཞི་ཐོབ། ། སྐུ་བཞི་འགྲུབ་པའི་ནུས་པ་རྣམ་པར་བཞག ། བླ་
མ་དགྱེས་བཞིན་རང་གི་སྤྱི་བོར་བྱོན། ། འོད་ཀྱི་ཕུང་པོར་གྱུར་ཏེ་སྤྱི་གཙུག་ནས། ། སྙིང་དབུས་ཞུགས་ནས་
བྱིན་གྱིས་བརླབས་པར་གྱུར། ། སྐྱེ་བ་ཀུན་དུ་ཡང་དག་བླ་མ་དང་། ། ཞེས་སོགས་ཀྱང་འདོན་ནོ། ། དེ་ནས་ལྟ་
བ་ཉམས་སུ་ལེན་པ་ལ་གསུམ། བདག་མེད་གཉིས་གཏན་ལ་འབེབས་ཚུལ། རྗེས་ཐོབ་ཏུ་སྐྱོང་ཚུལ། ཐ་སྙད་
འཇོག་ཚུལ་ལོ། ། དང་པོ་ལ་གང་ཟག་དང་། ཆོས་ཀྱི་བདག་མེད་གཏན་ལ་འབེབས་ཚུལ་གཉིས་ལས། དང་
པོ། །གང་ཟག་གི་བདག་མེད་གཏན་ལ་འབེབས་པ་འདིར། ། རིགས་པའི་རྣམ་གྲངས་དུ་མ་ཡོད་པ་ལས། །
གཅིག་དང་དུ་མ་བྲལ་བའི་གཏན་ཚིགས་ཀྱི། ། དབང་དུ་བྱས་ཏེ་འཆད་པར་བྱེད་པ་ལ། ། གནད་བཞི་ཐོག་
400



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་ཐེམ་སྐས། །
མར་དགག་བྱ་ངེས་ཚུལ་ནི། ། རང་ཅག་གཉིད་ལོག་གནས་སྐབས་ཚུན་ཆད་དང་། ། ཁྱད་པར་རང་གིས་ཉེས་
པ་མ་བྱས་བཞིན། ། གཞན་གྱིས་བྱས་པའི་བརྗོད་ཚེ་འདི་ཅི་ཞིག ། ང་ང་སྙམ་དུ་སྙིང་དཀྱིལ་དམ་སྦྲེང་
སྦྲེང་། ། ལྷང་ལྷང་འཆར་བ་ཡོད་པས་དེ་ཡི་ཚེ། ། ངར་འཛིན་ལྷས་སྐྱེས་འཛིན་ཚུལ་གསལ་བས་བརྟག །
ངར་འཛིན་དེས་ནི་ང་དེ་ཕྱི་རོལ་གྱི། ། དངོས་པོ་གཞན་གྱི་སྟེང་དུ་བཟུང་མིན་པར། ། རང་གི་ཕུང་པོ་འདི་ཡི་
སྟེང་དུ་སྟེ། ། དེ་ཡང་ལུས་སེམས་རེ་རེ་ཁོ་ན་འམ། ། གཟུགས་དང་ཚོར་བ་ལ་སོགས་རེ་རེ་བ། ། ཁོ་ནའི་སྟེང་
དུ་དམིགས་ནས་ང་འོ་སྙམ། ། མི་འཛིན་ལུས་སེམས་གཉིས་ཚོགས་ཕུང་པོ་ལྔ། ། སོ་སོར་མ་ཕྱེ་སྤུམ་མེ་སྤྱི་ཙམ་
པ། ། འདི་སྟེང་འཛིན་ཚུལ་བློ་ཡིས་བཏགས་ཙམ་དུ། ། མ་ཡིན་མ་བཏགས་གོང་ནས་འདོགས་རྒྱུ་ཡི། ། ང་
ཞིག་ཚུགས་ཐུབ་གྲུབ་གྲུབ་ལིངས་པོ་རུ། ། བཟུང་བ་ངར་འཛིན་ཉིད་ཀྱིས་འཛིན་ཚུལ་བཞེད། ། གཉིས་པ་ཁྱབ་
པ་ངེས་ཚུལ་ངར་འཛིན་དེས། ། བཟུང་པ་ལྟར་གྱི་ཞེན་དོན་ང་དེ་ཉིད། །ཕུང་ལྔ་འདི་སྟེང་གྲུབ་ན་གཅིག་ཏུ་
འམ། ། ཐ་དད་གྲུབ་པའི་ཚུལ་གཉིས་གང་རུང་ལས། ། མི་འདའ་ཕུང་སུམ་མེད་ངེས་ཐག་ཆོད་དཔེར། །
ཡོད་ན་གཅིག་དང་དུ་མ་གང་རུང་ཞིག་ཡིན་གྱི་གཞན་དུ་ཕུང་སུམ་མི་སྲིད་བཞིན། ། གསུམ་པ་བདེན་པའི་
གཅིག་བྲལ་ངེས་ཚུལ་ནི། ། དེ་འདྲའི་ང་དེ་རང་གི་ཕུང་པོ་དང་། ། གཅིག་པ་ཉིད་དུ་འཐད་མིན་གང་གི་
ཕྱིར། ། བདག་ཅེས་ཁས་ལེན་དོན་མེད་ཐལ་བ་དང་། ། དུས་གཅིག་བདག་ནི་དུ་མ་ཡོད་འགྱུར་དང་། ། དེ་
འདྲའི་ང་དེ་སྐྱེ་འཇིག་བྱེད་པ་ཡི། ། རིགས་པ་གསུམ་གྱིས་ལེགས་པར་གནོད་ཕྱིར་རོ། ། གནོད་བྱེད་དང་པོ་
སྤྱིར་ནི་ང་འམ་བདག ། ཕུང་བོའི་ཉེ་བར་ལེན་པ་པོ་ཡིན་ལ། ། ཕུང་པོ་བདག་གི་ཉེ་བར་བླང་བྱ་སྟེ། ། ངར་
འཛིན་དེས་བཟུང་བ་དེ་ཕུང་ལྔ་དང་། ། གཅིག་ཏུ་གྲུབ་ན་རང་གི་མཚན་ཉིད་ཀྱིས། ། གཅིག་ཏུ་སོང་བས་
དབྱེར་མེད་གཅིག་འགྱུར་ཞིང་། ། ཆ་མེད་གཅིག་ལ་ཉེ་བར་ལེན་པོ་དང་། །ཉེ་བར་བླང་བྱའི་རྣམ་གཞག་
འཐད་མ་ཡིན། ། གང་ཕྱིར་ང་ཕུང་གཅིག་ཏུ་སོང་བ་དེར། ། ངས་ནི་ལུས་བླང་ང་ཡི་ཕུང་པོ་ཞེས། ། རྣམ་
གཞག་འཇིག་འགྱུར་ང་ནི་ལུས་ཡིན་དང་། ། ཕུང་པོ་ཡིན་སོགས་ཐ་སྙད་ཐལ་བར་འགྱུར། ། གནོད་བྱེད་
གཉིས་པ་ངར་འཛིན་ལྷན་སྐྱེས་དེས། ། བཟུང་པ་ལྟར་གྱི་ང་དེ་ཕུང་ལྔ་དང་། གཅིག་ཏུ་གྲུབ་ན་གང་ཟག་
གཅིག་ཉིད་ལའང་། ། གཟུགས་སོགས་ཕུང་པོ་མི་འདྲ་ལྔ་ཡོད་ལྟར། ། བདག་ཀྱང་སོ་སོར་ལྔ་ཡོད་འགྱུར་
བའམ། །ཡང་ན་ང་གཅིག་ཡིན་པ་དེ་བཞིན་དུ། ། ཕུང་པོ་ལྔ་ཡང་གཅིག་ཏུ་ཐལ་བར་འགྱུར། གནོད་བྱེད་
གསུམ་པ་སྤྱིར་ནི་ང་ཙམ་ཞིག ། སྐྱེ་འཇིག་བྱེད་པ་འགལ་བ་མ་ཡིན་ཀྱང་། །ངར་འཛིན་དེ་ཡིས་བཟུང་པ་ལྟར་
གྱི་ངང་། ། སྐྱེ་འཇིག་བྱེད་ན་རང་བཞིན་གྱིས་གྲུབ་པའི། ། སྐྱེ་འཇིག་བྱེད་པར་སོང་བས་དེ་འདྲའི་ང་། ། སྐྱེ་
401



་་
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཇིག་བྱེད་པའི་སྐད་ཅིག་སྔ་ཕྱིར་ང་། ། གཅིག་གམ་ཐ་དད་གཅིག་ན་མི་འཐད་དེ། ། སྐྱེ་བ་སྔ་ཕྱི་ཚེ་འདིའི་ང་
རྣམས་ཀྱང་། ། ཆ་མེད་གཅིག་འགྱུར་འགྲོ་བ་རིགས་དྲུག་གོ། གཞི་མཐུན་ཡོད་པ་ཉིད་དུ་ཐལ་ཕྱིར་རོ། ། ཐ་
དད་ཡིན་ན་སྤྱིར་ནི་ང་ཕུང་ཙམ། ། ཐ་དད་ཡིན་མོད་དེ་འདྲའི་ང་དེ་ཉིད། ། ཆ་དེ་ཀུན་དང་ཐ་དད་དུ་འདོད་
ན། ། བལྟོས་མེད་ཡན་གར་གནས་པའི་ཐ་དད་དུ། ། འགྱུར་བས་དེ་ལྟ་ཡིན་ན་སྐྱེ་བ་སྔོན། ། དྲན་འགྱུར་སྲིད་
པ་ཉིད་དུ་འཐད་མ་ཡིན། ། གཞན་ཡང་མ་བྱས་ལས་དང་འཕྲད་པ་དང༌། ། བྱས་པས་ཆུད་ཟོས་འགྱུར་ཏེ་
བདེན་གྲུབ་ཀྱིས། ། ང་ཡིས་ལས་བསགས་དེ་འདྲའི་ང་གཞན་གྱིས། ། འབྲས་བུ་མྱོང་བར་འདོད་པ་དེ་ཡི་
ཕྱིར། ། ཁྱབ་སྟེ་བདེན་པར་གྲུབ་པ་འཇིག་སྲིད་ན། །ཕྱིས་ནི་སྐྱེ་བ་ལེན་པ་འཐད་མ་ཡིན། ། དེ་ཕྱིར་དེ་འདྲའི་
ང་དེ་ཕུང་ལྔའི་སྟེང་། ། གཅིག་ཏུ་གྲུབ་པ་མིན་སྙམ་ཡང་ཡང་བསམ། ། བཞི་བ་བདེན་པའི་དུ་བྲལ་ངེས་ཚུལ་
ནི། ། གལ་ཏེ་ཕུང་པོ་རྣམས་དང་གཅིག་མིན་ཀྱང་། ། ཐ་དད་ཡིན་ནམ་སྙམ་ན་མི་འཐད་དེ། ། དེ་ལྟ་ན་ནི་
རང་བཞིན་གྱིས་གྲུབ་པའི། ། ཐ་དད་སོང་ཕྱིར་འབྲེལ་མེད་ཐ་དད་པར། ། འགྱུར་ཏེ་དཔེར་ན་ཀ་བ་བུམ་པ་
བཞིན། ། ཕུང་ལྔ་སོ་སོར་བསལ་བའི་ལོགས་ཞིག་ཏུ། །ང་དེ་ཡན་གར་མཐོང་དུ་ཡོད་དགོས་ན། ། དེ་ནི་
མཐོང་བ་ཡོད་པ་མ་ཡིན་ཏེ། ། ཕུང་བོ་ཚོགས་རྒྱུན་སྟེང་དུ་ངའོ་སྙམ། ། བློ་སྐྱེ་ཕུང་བོ་འབྱུང་དང་འཇིག་པའི་
ཚེ། ། ང་ཡང་སྐྱེ་འཇིག་བྱེད་པ་ང་འཇོག་ཕྱིར་རོ། ། དེ་ཡང་ཕུང་པོ་མཐོང་བས་ང་མཐོང་དང༌། ། ཕུང་པོ་ན་
བས་ང་ཡང་ན་ལོ་ཞེས། །འཇོག་པའི་ཐ་སྙད་ལེགས་པར་འཐད་པ་ཉིད། ། དེ་ཕྱིར་གདགས་གཞི་ཕུང་པོ་ལས་
གཞན་དུ། ། བལྟོས་མེད་བདག་ནི་ཡོད་པ་མིན་སྙམ་བསམ། ། གཞན་ཡང་རིགས་པའི་རྣམ་གྲངས་འདི་ལྟ་
སྟེ། ། དཔེར་ན་ཐག་ཁྲིའི་སྟེང་དུ་མུན་བབ་པར། ། སྦྲུལ་ལོ་སྙམ་དུ་རྟོག་པ་དེ་ཡི་ཚེ། ། དེ་སྟེང་སྦྲུལ་དེ་བློ་ཡིས་
བཏགས་པ་ཙམ། ། མ་གཏོགས་ཐག་ཁྲའི་ཚོགས་རྒྱུན་ཡ་གྱལ་སོགས། ། གང་ཡང་སྦྲུལ་དུ་ཡོད་པ་མིན་དེ་
ལྟར། །ཕུང་པོའི་ཚོགས་རྒྱུན་སྟེང་དུ་མ་རིག་པའི། ། མུན་པ་བབ་པར་བདག་ཏུ་འཁྲུལ་པའི་བློ། ། སྐྱེ་ལ་དེ་ཚེ་
ཕུང་པོའི་སྟེང་དུ་བདག ། བཏགས་ཙམ་མ་གཏོགས་ཕུང་པོའི་ཚོགས་རྒྱུན་དང་། །ཡ་གྱལ་གང་ཡང་བདག་
མིན་དེ་ལས་ཀྱང༌། ། དོན་གཞན་ཡན་གར་བདག་ནི་མེད་པའི་ཕྱིར། ། རང་དབང་ཐུབ་པའི་བདག་མེད་སྙམ་
དུ་བསམ། ། གཞན་ཡང་རིན་ཆེན་འཕྲེང་བ་ལས་གསུང་ལྟར། ། སྐྱེས་བུ་ས་མིན་ཆུ་མིན་མེ་ཁམས་མིན། །
རླུང་མིན་ནམ་མཁའ་མ་ཡིན་རྣམ་ཤེས་མིན། ། འདུས་ཙམ་མ་ཡིན་ཕུང་ལས་དོན་གཞན་མིན། ། འཇུག་པར་
གསུང་བཞིན་ཕུང་དང་གཅིག་མ་ཡིན། ། ཕུང་དང་ངོ་བོ་ཐ་དད་ཀྱང་མིན་ཏེ། ། རི་ལ་ཤིང་ལྟར་ཕུང་པོའི་རྟེན་
དུ་དང། ། ནགས་ན་སྟག་བཞིན་ཕུང་བོར་བརྟེན་ནས་མིན། ། རང་གི་ནོར་བཞིན་ངོ་བོ་ཐ་དད་དང་། ། རྣ་བ་
402



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་ཐེམ་སྐས། །
བཞིན་དུ་ངོ་བོ་གཅིག་ཏུ་ཡང་། ། བདེན་པར་ཡོད་མིན་ཕུང་པོའི་ཚོགས་པ་དང་། །དབྱིབས་ཀྱང་བདག་ཏུ་
འཐད་པ་ཉིད་མིན་ཏེ། ། དཔེར་ན་ཤིང་རྟ་རང་གི་ཡན་ལག་སྟེང་། ། རྣམ་བདུན་རིགས་པས་བཙལ་ན་མི་རྙེད་
བཞིན། ། དེ་ལྟར་དཔྱད་པས་ངར་འཛིན་ལྷན་སྐྱེས་ཀྱིས། ། བཟུང་བ་ལྟར་གྱི་ང་མེད་ངེས་པ་ན། ། དབུ་མའི་
ལྟ་བ་རྙེད་པ་ཡིན་ཞེས་གསུང་། ། ཆོས་ཀྱི་བདག་མེད་ཉམས་སུ་ལེན་པ་ལ། ། རིགས་པའི་རྣམ་གྲངས་མང་ཡང་
མདོར་བསྡུ་ན། །རང་གི་ལུས་འདིར་དམིགས་པའི་ངར་འཛིན་གྱི། ། བློ་དེས་ལུས་འདི་གདགས་གཞི་ཡན་ལག་
གི། ཚོགས་པའི་སྟེང་དུ་བཏགས་པ་ཙམ་མིན་པར། ། ཡན་ལག་ལྔ་སྟེང་ལུས་ཞིག་ཚུགས་སེ་རུ། ། གྲུབ་པར་
སྣང་ཞིང་སྣང་བ་ལྟར་འཛིན་པ། ། རང་ལུས་བདེན་པར་གྲུབ་པའི་འཛིན་ཚུལ་ཏེ། ། དེ་འདྲའི་ལུས་དེ་ཡན་
ལག་ལྔ་ཡི་སྟེང་། ། གཅིག་གམ་ཐ་དད་གཅིག་ན་མི་འཐད་དེ། ། གང་ཕྱིར་ལུས་དང་ཡན་ལག་དབྱེར་མེད་
དུ། ། གཅིག་འགྱུར་སྔ་ཕྱི་བར་གྱི་ལུས་རྣམས་དང་། ། ཡན་ལག་ཀུན་ཀྱང་གཅིག་ཏུ་ཐལ་བའི་ཕྱིར། ། ཡན་
ལོག་ཅན་དང་ཡན་ལག་གཅིག་འགྱུར་བས། ། ཆ་དང་ཆ་ཅན་ལྟ་བྱ་ལྟ་བྱེད་དང་། ། གཅད་བྱ་གཅོད་བྱེད་ཀུན་
ཀྱང་གཅིག་འགྱུར་ཕྱིར། །བྱ་བྱེད་ལས་རྣམས་གཅིག་ཏུ་ཐལ་འགྱུར་ན། ། དེ་ནི་ནམ་ཡང་འཐད་པ་མ་ཡིན་
ནོ། །གལ་ཏེ་ཡན་ལག་ཚོགས་དང་གཅིག་མིན་ཀྱང་། ། ཡན་ལག་རེ་རེ་བ་དང་གཅིག་སྙམ་ན། ། དེ་ལྟ་ན་ནི་
ཡན་ལག་ལྔ་ཡོད་ལྟར། ། ལུས་ཀྱང་ཚང་བ་ལྔ་རུ་ཐལ་བའམ། །ཡང་ན་ལུས་གཅིག་ཡིན་པ་དེ་བཞིན་དུ། །
ཡན་ལག་ལྔ་ཡང་གཅིག་ཏུ་འགྱུར་བའི་ཕྱིར། ། དེ་ལྟར་གཅིག་ཏུ་གྲུབ་པ་མིན་སྙམ་བསམ། ། གལ་ཏེ་ཡན་ལག་
རྣམས་དང་ཐ་དད་པར། ༑ གྲུབ་སྙམ་སེམས་ན་སྤྱིར་ན་ལུས་ཉིད་དང་། ། ཡན་ལག་ཐ་སྙད་ཙམ་དུ་ཐ་དད་
ཀྱང་། ། ངར་འཛིན་དེ་ཡིས་བཟུང་ལྟར་ཐ་དད་ན། ། ཡན་ལག་ལྔ་ལ་མ་བལྟོས་ལོགས་ཞིག་ཏུ། ། ལུས་ཞིག་
བཟུང་དུ་ཡོད་པར་ཐལ་འགྱུར་ན། ། ཡན་ལག་སྟོད་སྨད་སོ་སོར་ཕྱེ་བའི་ཚེ། ། ལུས་འདི་རྙེད་པར་འགྱུར་བ་
ཡིན་ནམ་ཅི། ། གཞན་ཡང་རི་དང་ར་བ་ཁང་ཁྱིམ་སོགས། ། རང་རང་གདགས་གཞི་ས་རྡོ་ཤིང་ལ་སོགས། །
ཇི་སྙེད་ཡོད་པ་ཀུན་དང་གཅིག་པའམ། ། ངོ་བོ་ཐ་དད་ཉིད་དུ་རྣམ་པར་བརྟག། གཅིག་ན་རི་སོགས་གཅིག་
འདོད་དེ་བཞིན་དུ། ། ས་རྡོ་ཤིང་སོགས་གཅིག་ཏུ་འགྱུར་བའམ། ། ཡང་ན་ས་རྡོ་ཤིང་སོགས་ཐམས་ཅད་
ཀྱི། ། གྲངས་མཉམ་རི་ལ་སོགས་པར་ཐལ་བར་འགྱུར། ། ངོ་བོ་ཐ་དད་ཡིན་ན་ས་རྡོ་སོགས། ། རེ་རེ་ནས་
བསལ་ཕ་རོལ་ཉིད་དུ་ཡང་། ། སྔར་གྱི་རི་སོགས་དེ་ནི་འདིའོ་ཞེས། ། ལོགས་སུ་བསྟན་དུ་དགོས་ན་ཡོད་མ་
ཡིན། ༑ གཞན་ཡང་ཤིང་རྟ་རང་གི་གདགས་གཞི་ཡི། ། ཡན་ལག་སྟེང་དུ་རྟོག་པས་བཏགས་པ་ཙམ། ། མ་
གཏོགས་ཡན་ལག་སོགས་དང་གཅིག་པ་དང་། ། ཐ་དད་ཉིད་དུ་བརྟགས་ནས་འགོག་པའམ། ། ཚོན་གྱི་བཀོད་
403



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ལམ་ནི་གཟུགས་བརྙན་དང་། །ས་རྡོར་ཐོ་ཡོར་ཤིང་འདུས་ནགས་ཚལ་ལམ། ། མཆུ་ཞབས་ཚོགས་ལ་བུམ་
པར་བཏགས་པ་སོགས། ། ཐ་སྙད་ཙམ་དུ་མ་གཏོག་རང་བཞིན་གྱིས། ། གྲུབ་པ་མེད་ཚུལ་སྔར་བཞིན་ཤེས་
པར་བྱ། ། གཞན་ཡང་ཤེས་བྱ་སྤྱི་ཙམ་དེ་ཉིད་ཀྱང་། ། ཆོས་རྣམས་ཀུན་གྱི་སྟེང་དུ་བཏགས་པ་དང་། དེ་
བཞིན་དངོས་པོ་ཤེས་པ་ལ་སོགས་པར། ། སྦྱར་ནས་གཅིག་གམ་ཐ་དད་བརྟགས་ལ་འགོག ། མདོར་ན་ཆོས་
རྣམས་རང་གི་ཆ་ཤས་དང་། ། ཆ་ཤས་རྣམས་ཀྱང་རང་རང་ཆ་ཤས་ལ། ། བརྟེན་ནས་བཞག་པའི་རྟེན་འབྲེལ་
ཡིན་པའི་ཕྱིར། །རང་བཞིན་མེད་པའི་ཚུལ་ལ་ངེས་པ་དྲང་། ། དཔྱད་པས་བཏགས་དོན་མི་རྙེད་སྟོང་པའི་
ངང་། ། ངེས་ཤེས་རྒྱུན་ལྡན་བྱས་ནས་མཉམ་པ་འཇོག། འཛིན་སྟངས་ཞན་དུ་སོང་ན་སླར་ཡང་ནི། ། སྣང་
ཚུལ་བརྟགས་ནས་དཔྱད་བསྒོམ་སྤེལ་མར་བྱ། །གཉིས་པ་རྗེས་ཐོབ་མཉམ་གཞག་ལས་ལངས་ཚེ། ། ཅི་སྣང་
བལྟས་པས་གང་ཟག་ལ་སོགས་པ། ། མིང་བརྡས་བཞག་པ་ཙམ་ཞིག་ཡམ་ཡམ་དུ། ། བློ་ངོར་ཤར་ལ་ལྟ་བ་དྲན་
ཙམ་རེ། ། བྱས་ཏེ་དཔེར་ན་སྒྱུ་མའི་རྟ་གླང་ནི། ། སྣང་ཡང་དེ་ལྟར་གྲུབ་པ་མེད་བཞིནདུ། ། འདི་ཀུན་དཔྱད་
ཚེ་རྙེད་པ་མ་ཡིན་ཀྱང་
། ། ཐ་སྙད་ཤེས་ངོ་ཙམ་དུ་སྒྱུ་མ་ལྟར། ། སྣང་བའི་སྣང་སྟོང་ཚོགས་པའི་བརྫུན་སྣང་
དུ། ། བསམས་ཏེ་ཀུན་རྫོབ་སྒྱུ་མ་ལྟར་ཤེས་བྱ། ། ། ། གསུམ་པ་ཐ་སྙད་རྣམ་པར་འཇོག་པའི་ཚུལ། མདོར་
བསྡུས་ཙམ་ཞིག་འདི་ལྟར་ཤེས་བྱ་སྟེ། ། ཆོས་རྣམས་ཀུན་ལ་དོན་དམ་དཔྱོད་བྱེད་ཀྱི། ། རིགས་པས་དཔྱད་
ཅིང་བཙལ་ན་མི་རྙེད་ཀྱང་། ། མ་རྟོགས་མ་དཔྱད་ཐ་སྙད་ཤེས་ངོ་རུ། ། རྟོག་པས་བཏགས་པ་ཙམ་དུ་འཇིག་
རྟེན་གྱི། །གྲགས་པ་དོན་མཐུན་དབང་གིས་རྣམ་པར་བཞག། དཔེར་ན་ཤིང་རྟ་རང་གི་ཡན་ལག་སྟེང་། །
རྣམ་བདུན་རིགས་པས་བཙལ་ནས་མི་རྙེད་ཀྱང་། ། མ་དཔྱད་འཇིག་རྟེན་གྲགས་པས་འཇོག་པ་བཞིན། ། དེ་
སྐད་དུ་ཡང་དབུ་མ་འཇུག་པ་ལས། ། དེ་ནི་དེ་ཉིད་དུའམ་འཇིག་རྟེན་དུ། ། རྣམ་པ་བདུན་གྱིས་འགྲུབ་འགྱུར་
མིན་མོད་ཀྱི། ། རྣམ་དཔྱད་མེད་པར་འཇིག་རྟེན་ཉིད་ལས་འདིར། ། རང་གི་ཡན་ལག་བརྟེན་ནས་འདོགས་
ཅེས་གསུང་། ། འོ་ན་ཐག་ཁྲར་སྦྲུལ་དང་ཐོ་ཡོར་མིར། ། འདོགས་པ་ཡོད་ཕྱིར་དེ་དག་སྤྲུལ་ལ་སོགས། །
དངོས་གནས་ཡིན་པར་ཐལ་བར་འགྱུར་སྙམ་ན། ། མི་མཚུངས་དེ་དག་ལ་ནི་སྦྲུལ་དང་མིར། ། འཇིག་རྟེན་ཐ་
སྙད་དོན་མཐུན་མི་འཇུག་ལ། ། རང་གི་ཕུང་པོའི་སྟེང་དུ་བདག་གམ་ངར། ། ཐ་སྙད་དོན་མཐུན་དབང་གིས་
བཞག་པའི་ཚུལ། ། ཀུན་རྫོབ་སྒྱུ་མ་ཙམ་དུ་འཐད་པ་ཡིན། ། དེ་ལྟར་ཆོས་ཀུན་དོན་དམ་དཔྱོད་བྱེད་ཀྱི། །
རིགས་པས་དཔྱད་པའི་ངོ་བོར་ཡོད་མིན་ཀྱང་ ། སྤྱིར་ན་མེད་པ་མིན་ཕྱིར་ཀུན་རྫོང་ཏུ། ། བླང་དོར་དགེ་སྡིག་
བྱ་བྱེད་ལ་སོགས་པ། །ཤིན་ཏུ་འཐད་པ་ཉིད་དུ་འདོད་པས་ན། ། རང་བཞིན་སྟོང་བའི་ཆོས་ལ་ལས་འབྲས་
404



༄༅། ། རྒྱལ་བ་མི་འཁྲུགས་པའི་ཞིང་ལ་རྣམ་པར་ལྟ་བར་བྱེད་པ་ཞིང་མཆོག་བགྲོད་པའི་ཐེམ་སྐུས། །
སོགས། ། རྣམ་པར་འཇོག་པའི་ཚུལ་ལ་ངེས་པ་དྲང་། ། དེ་ལྟར་ཤེས་ན་རྒྱལ་པའི་དགོངས་ཟབ་དོན། ། རྙེད་
པར་གསུངས་ཤིང་ཕན་ཡོན་དཔག་མེད་ཞིག ། མདོ་དང་བསྟན་བཅོས་ལས་ནི་བཤད་པའི་ཚུལ། ། ཤེས་པར་
བྱས་ནས་བརྩོན་པས་འཇུག་པར་རིགས། ། དེ་དག་རྣམས་ལ་རྒྱབ་རྟེན་ལུང་གི་ཚོགས། ། མང་དུ་ཡོད་ཀྱང་
འདིར་ནི་བསྡུ་བའི་ཕྱིར། ། མ་བཀོད་རིགས་པ་ཙམ་ཞིག་མཁས་པ་ཡི། ། རྗེས་སུ་འབྲང་ནས་བཀོད་པའི་རབ་
དཀར་དགེ། །ཟབ་མོ་རྟེན་འབྱུང་རྟོགས་པའི་ཉམས་ལེན་གྱིས། ། རྒྱལ་བའི་དམ་ཆོས་མ་ལུས་རབ་བཟུང་
ནས། ། འགྲོ་བའི་དོན་ཕྱིར་བླ་མེད་བྱང་ཆུབ་ཀྱི། ། གོ་འཕང་མཆོག་ཉིད་མྱུར་དུ་ཐོབ་གྱུར་ཅིག ། ཅེས་པ་
འདི་ནི་ཐུན་མོང་བ་དང་ཐུན་མོང་མ་ཡིན་པའི་ཐེག་པ་དག་ལ་མཁས་པའི་མཁྱེན་པ་ཅན་གནས་བརྟན་རིག་པ་
འཛིན་པ་རྒྱལ་མཚན་དཔལ་བཟང་པོས་ཚིགས་སུ་བཅད་པ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཤཱཀྱའི་
དགེ་སློང་གྲགས་པ་བཤད་སྒྲུབ་ཀྱིས་སྦྱར་བའོ། ། ། ། སྭ་སྟི། རྒྱལ་བ་ཀུན་གྱི་བདག་པོ་རྡོ་རྗེ་འཆང་། ། མི་
བསྐྱོད་མགོན་པོ་ཞེས་སུ་རབ་གྲགས་པ། ། མངོན་དགའ་ཞིང་གི་དཔལ་གྱུར་བཅོམ་ལྡན་འདས། ། མི་འཁྲུགས་
རྒྱལ་བའི་ཞབས་ལ་གུས་ཕྱག་འཚལ། ། མགོན་དེས་ཞིང་གི་བཀོད་པ་ཡོངས་བཟུང་བ། ། མདོ་སྡེ་ལས་འབྱུང་
ལེགས་པར་བཤད་པ་དང་། །ཞིང་དེར་སྐྱེ་བའི་ཐབས་མཁས་སྨོན་ལམ་ཚུལ། ། འཕོ་འཁྲིད་སྐྲ་ཆོག་ལྟ་བ་
མདོར་བསྡུས་འདི། ། གང་གི་ཐུགས་བསྐྱེད་སྨོན་ལམ་དག་པའི་འབྲས། ། ཉེ་བར་སྨིན་ལས་ཕྱོགས་འདིར་སྔོན་
མེད་ལ། ། རང་གི་བགོ་སྐལ་ ཉིད་ དུ་ ཐོབ་ གྱུར་ཏེ། ། བར་དུ་བཞེངས་ པའི་ མཛད་བཟང་ མངོན་ པར་
བསྟན། ། ཚུལ་འདིར་འབད་ལས་ལས་དཀར་ཅི་མཆིས་དེས། ། མཐའ་ཡས་འགྲོ་འདི་འདི་ནས་འཆི་འཕོའི་
ཚེ། ། བདུད་བཞི་ལས་རྒྱལ་རྒྱལ་བ་མི་འཁྲུགས་པའི། ། ཞལ་བཟང་མཐོང་ཞིང་ཞིང་དེར་སྐྱེ་བར་ཤོག །
ཅེས་པ་འདི་ནི། མདོ་སྔགས་སྤྱི་དང་ཁྱད་པར་ཐག་པ་རིམ་དགུའི་གནད་མཁྱེན་པའི་གནས་བརྟན་རིག་པ་
འཛིན་པ་རྒྱལ་མཚན་དཔལ་བཟང་པོ་བས། ། རང་ཉིད་དམ་པའི་ལུང་བསྟན་ལས་མངོན་དགའི་ཞིང་དུ་སྐྱེ་བའི་
རྟགས་བབས་པ་ལྟར། དེར་སྐྱེ་བའི་ཐབས་མཆོག་རང་གིས་བསྒྲུབ་པ་དང་། གཞན་ལའང་སྡེ་བ་བའི་ཆེད་དུ་མི་
འཁྲུགས་པའི་ ཞིང་ བཀོད་ སྨོན་ ལམ་ སོགས་ པར་ དུ་ བསྒྲུབ་ཚེ། བསྐུལ་ བ་ལྟར་སྦྱར་བའོ། ། ། ། བཀྲ་
ཤིག ། ། །
405



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་
རྒྱུ་སྐར་རྣམ་པར་རྩེ་བ་ཞེས་བྱ་བ་བཞུགས་སོ། །
ན་མོ་མཉྫགྷོ་ཥཱ་ཡ། ཐབས་ཤེས་རླུང་གི་ཤིང་རྟ་ཆེས་དྲངས་སྒྲིབ་བྲལ་ཆོས་སྐུའི་མཁར་འཕགས་ཏེ། །
ཚད་མེད་འཕྲིན་ལས་འོད་སྟོང་རབ་འཕྲོ་ལོག་སྨྲའི་རྒྱུ་སྐར་ཟིལ་མནན་ཅིང་། ། གདུལ་བྱའི་རྨོངས་མུན་སེལ་དང་
ལྷན་ཅིག་དགེ་ལེགས་པདྨོ་འཛུམ་མཛད་པ། ། སྨྲ་བའི་ཉི་མ་ ཤཱཀྱའི་རྒྱལ་ བོར་དུས་རྣམས་ཀུན་ ཏུ་ ཕྱག་
བགྱིའོ། ། གདོད་མ་ཉིད་ནས་བྱང་ཆུབ་མཆོག་བརྙེས་སྤངས་དང་རྟོགས་པ་མཐར་ཕྱིན་ཡང་། ། རྒྱལ་སྲས་ས་
བཅུའི་དབང་ཕྱུག་ཟོལ་བསྟེན་བྱང་ཆུབ་སྤྱོད་པའི་མཚོར་རོལ་ཞིང་། ། ཟབ་དང་རྒྱ་ཆེའི་ཆོས་ཀྱི་ཆར་ཆེན་གདུལ་
བྱའི་ཞིང་སར་འབེབས་མཁས་པ། ། རྒྱལ་ཚབ་མི་ཕམ་འཇམ་པའི་དབྱངས་ཀྱི་ཞབས་པད་སྤྱི་བོས་རྟག་ཏུ་
མཆོད། ། ཐུབ་བསྟན་རིན་ཆེན་རི་བོའི་རྩེ་མོར་མང་ཐོས་ས་སྲུང་དབང་པོའི་སྟེང་། ། གཞུང་ལུགས་ས་ཆེན་
ཁྱོན་ལ་ལྟ་བའི་སྤྱན་བགྲད་རྣམ་དཔྱོད་རྡོ་རྗེ་རྩེ་བརྒྱ་འཛིན། ། ལོག་རྟོག་ལྷ་མིན་དཔུང་གི་ཚོགས་འཇོམས་ལེགས་
བཤད་བདུད་རྩིའི་བུམ་བཟང་མཆོག ། སྦྱིན་མཛད་ཤིང་རྟ་ཆེན་པོ་གཉིས་སོགས་འཛམ་གླིང་མཁས་རྣམས་
རྟག་ཏུ་བསྔགས། ། མདོ་ སྔགས་ གཞུང་ བརྒྱུའི་གངས་རིའི་སྤོར་ གནས་ མང་ ཐོས་ ལུས་ངག་ སྟོབས་ རྩལ་
རྫོགས། ། ལུང་རིགས་མཆེ་སྡེར་རྣོན་པོ་རབ་འབར་ཕས་རྒོལ་གླང་པོའི་ཀླད་འགེམས་ཤིང་། །རྣམ་དཔྱོད་གཡུ་
རལ་མཆོག་གིས་རབ་མཛེས་ཟབ་དོན་གད་རྒྱངས་སྒྲོགས་པ་ཅན། ། ཆོས་ཀྱི་རྒྱལ་པོ་བཙོང་ཁ་བ་ཁྱོད་སྨྲ་བའི་
སེངྒེ་ཅིས་མ་ཡིན། ། མགོན་དེའི་མདོ་སྔགས་དམ་པའི་ཆོས་ཀྱི་མཛོད། ། ཇི་བཞིན་བཟུང་ནས་བསྟན་དང་འགྲོ་
བ་ལ། ། ཕན་མཛད་རྒྱལ་ཚབ་མཁས་གྲུབ་འདུལ་འཛིན་སོགས། ། བརྒྱུད་འཛིན་རིམ་པར་བྱོན་ལའང་གུས་
ཕྱག་འཚལ། ། ཁྱད་པར་བདག་བློའི་རིན་ཆེན་ཀེ་ལ་ཤར། ། མདོ་རྒྱུད་དབང་ལུང་མན་ངག་རིག་གནས་
སོགས། ། ལེགས་བཤད་གྲུ་ཆར་འབེབས་མཛད་བཀའ་དྲིན་ཅན། ། ཡོངས་འཛིན་རྣམས་ལ་གུས་པས་ཕྱག་
བགྱི་འོ། ། ཚུར་མཐོང་མཁས་རློམ་བདག་ལྟ་བུར། ། ལོ་རྒྱུས་བྱིས་པའི་རོལ་རྩེད་ལས། ། མཁས་པ་མགུ་བ་
བསྐྱེད་ནུས་པའི། ། རྣམ་ཐར་ནམ་མཁའི་པདྨོ་བཞིན། ། འོན་ཀྱང་ཇི་ལྟར་རྔ་བོ་ཆེ། ། དཎྜིས་བསྐུལ་ཚེ་
406



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། །
དབང་མེད་པར། ། རང་ལས་སྒྲ་ནི་འབྱུང་བ་ལྟར། ། དམ་པའི་གསུང་དབྱུག་གིས་བསྣུན་ཚེ། ། རང་དབང་
གནས་པའི་ནུས་བྲལ་ཏེ། །རྣམ་དཔྱོད་དུནྡྷ་བྷི་ངོས་སུ། ། ལོ་རྒྱུས་ཅ་ཅོའི་གཏམ་ཞིག་བསྒྲག ། ཚུལ་འདི་བློ་
གྲོས་ལྡན་རྣམས་ཀྱི། ། ཐོས་འཛིན་རྒྱན་དུ་འགྱུར་དཀའ་ཡང་། ། ཡིད་ལ་གདུང་བྱེད་ཚེར་མ་རུ། ། མི་འགྱུར་
བདག་ལ་སྡིག་མེད་མཛོད། ། ཅེས་པས་སྡུན་བསུས་ཏེ་སྐབས་དོན་བརྗོད་པར་བྱ་བ་ལ། ཁོ་བོ་ཅག་སྐྱེས་པའི་
ཡུལ་ནི་མདོ་སྨད་ཐོའུ་ཇུའི་སའི་ཆ་གཡོ་སའམ་རབ་སོ་ཡང་ཟེར་བ་ཅོ་ནེ་དཔོན་གྱི་མངའ་འོག་ཏུ་གཏོགས་ཤིང་།
མཁས་པ་དུ་མ་བྱོན་པའི་གནས་སུ་ཡབ་བོན་པོ་གཟུངས་སྐྱབས་འབུམ་ཞེས་བྱ་བ་ཡུལ་དེར་བོན་གྱི་རིགས་བརྒྱུད་
དུ་གྱུར་བ་ཞིག་སྟེ། འབྲི་འདོན་གཉིས་ལ་མཁས་པར་གྲགས་ཤིང་། བོན་དང་གསང་སྔགས་རྙིང་མའི་ལུགས་
དང་། ནག་རྩིས་ཀྱང་དགའ་རབ་ཤེས་པའོ། །ཡུམ་ནི་སྐལ་བཟང་སྨན་ཞེས་བགྱི་བ་ཡང་ཚོ་གསུམ་ཞེས་པ་དེར་
བོན་དང་སྔགས་བཟུང་འབྲེལ་བྱེད་པའི་ཁྱིམདུ་སྐྱེས་ཤིང༌། གཞོན་དུས་ནས་སྒྲོལ་མ་བློར་བཟུང་སྟེ་ཁ་ཏོན་རྒྱུན་
དུ་བྱེད་པ་དང་། གཞན་གྱིས་ཟུར་ནས་གདུགས་དཀར་སོགས་འཛིན་ཅིང་འདོན་པ་དག་ནི་བློ་ལ་ཐོར་བུ་འོང་
བའང་བདག་གིས་མངོན་སུམ་དུ་གྱུར་པ་ཞིག་སྟེ། གཉིས་ཀའང་དད་པ་དང་ཤེས་རབ་ཆེ་ཞིང་། རང་དཔག་གི་
ཁྱིམ་པ་ཕོ་མོ་འཛོམས་པ་དེ་དུས་འདི་གཉིས་ལས་ལྷག་པ་སྡེ་བ་དེར་མི་འདུག་ཅེས་འགའ་ཞིག་དང་། བླ་མ་སྡོམ་
ཁྲོམ་པ་ཉིད་དངོས་སུ་གསུང་བ་ཐོས་སོ། ། དེ་ལྟ་བུའི་ཡབ་ཡུམ་གཉིས་འདུས་པ་ལས་ཤིང་ཡོས་ཟླ་བ་དང་པོའི་
ཚེས་བརྒྱད་ཀྱི་སྔ་དྲོ་བདག་གནོན་མེད་དུ་བཙས་པ་ཡིན་ཞེས་མ་ཉིད་ཟེར་བ་ལན་དགའ་རེ་ཐོས། ལོ་དེར་ཡབ་
ཀྱིས་རྒྱ་ནས་ཚད་ནད་ཞིག་ཁྱེར་འོང་བ་ཡུམ་ལ་འགོས་ཏེ་འོ་མ་སྟེར་མ་ཐུབ་པའི་རྐྱེན་གྱིས། བདག་འཆི་ལ་ཁད་
གྱུར་པའི་ཚེ་ངེད་ཀྱི་ཨ་ཇེ་རྩྭ་མོ་ཚོ་ཞེས་པས་ཐབས་ཀྱིས་གསོས་པས་སོས། ། དེ་ནས་བསྐྱེད་བསྲིངས་ནས་ལོ་ལྔ་
ལོན་པའི་དུས་སུ་རང་གི་ཁྱིམ་དེར་དཔེ་ཆ་སློབ་ཕྱིར་འོང་བའི་གྲྭ་བ་ཆུང་ཆུང་མང་པོ་སྣང་བ་དག་གིས་དཔེ་ཆ་
འཛིན་སྦྱོང་བྱེད་པ་ཉན་པས་འགའ་རེ་བློར་ཟིན་ཅིང་། ཡི་གེ་ཡང་མ་སློབ་པར་ཐར་ཐོར་ཤེས་པ་བྱུང་ཞེས་ཡབ་
ཡུམ་ཟེར། ལོ་བདུན་སོང་བའི་སྐབས་སུ་ཡི་གེ་འབྲི་ཀློག་སློབ་ཅིང་དཔེ་འཛིན་བྱས་པས་དཀའ་ཚེགས་མེད་པར་
ཤེས་པ་བྱུང་སྟེ། ལོ་དགུ་སོང་བའི་ཕག་ལོའི་བཅུ་པའི་མཆོད་རིང་སྐབས་ཁྲི་ཆེན་མ་ཁན་རིན་པོ་ཆེ་དགེ་འདུན་
གྲགས་པའི་ཞལ་སྔ་ནས་ཀྱི་དྲུང་ནས་རབ་བྱུང་བསྒྲུབས། དེ་ནས་ལོ་བཙོ་ལྔ་ ཡན་ལ་ཀུན་རིག ཚེ་དཔག་
འཇིགས་བྱེད། ཆོས་སྐྱོང་སྐོར་དང་། སྦྱིན་བསྲེག སྨོན་ལམ་བསྟོད་ཚོགས་སྐོར་དགོན་འདིར་འདོན་པ་
རྣམས་བློར་བཟུང་ཞིང་། བཅུ་དྲུག་བཅུ་བདུན་པ་གསང་འདུས་མངོན་དཀྱིལ་དབང་ཆོག་སྐོར་དང༌། སྨན་བླ་
རྣམས་བློར་བཟུང་། དེ་ནས་ཕྱིས་མཚན་བརྗོད་དང་། བདེ་མཆོག་གི་མངོན་རྟོགས་ཀྱི་ཚལ་བ་ཙམ་བློར་བཟུང་
407



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟེ། ཡབ་ཀྱིས་བླངས་པའི་ཆོས་འབྲི་བ་དང་། རྫི་བོ་ཡང་བྱེད་དགོས་བྱུང་བས་དཔེ་ཆ་གཞན་འཛིན་པ་ཆེར་མ་
བྱུང་། དེ་ནས་རང་གི་ཡབ་ཀྱིས་སྔར་གསོས་པའི་དགེ་ཚུལ་དམ་ཆོས་དཔལ་བཟང་ཞེས་བྱ་བ་ཞིག་མཚོ་ཁར་སོང་
བ་དེ། སྤྲེལ་ལོའི་དགུན་ཐོག་ཡུལ་དུ་སླེབ་པ་ན་དེ་ལ་བརྟེན་ནས་དབུས་ལ་འགྲོ་བའི་འདུན་པས་བྱ་ལོའི་ཟླ་བ་དང་
པོའིཚེས་བཞིར་མཚོ་ཁར་སོང་། དེ་ནས་ལོ་ཕྱེད་གསུམ་ཙམ་ལ་ནི་དབུས་སུ་འགྲོ་བའི་སྟབས་མ་འགྲིག་པས།
དེསསྦྱིན་བདག་ཅི་རིགས་སུ་ཆོས་འདོན་བྱེད་ཅིང་གནས་པ་དང་། སྟག་རིས་དགེ་སློང་ཞེས་བྱ་བའི་སྨན་པ་
མཁས་པ་ཞིག་འདུག་པའི་དྲུངདུ་སྨན་དཔེ་འགའ་ཞིག་ལ་བལྟས་པས་དོན་རགས་རིམ་ཞིག་ཤེས་ནས། རྩ་མདོ་
ཆུ་མདོ་ཐོར་བུ་བློར་བཟུང་སྟེ་ནད་པ་འགའ་ཞིག་གི་རྩར་ཡང་ལྟ་དགོས་པ་བྱུང་། སྨན་སྦྱོར་ཤེས་པ་ཙམ་སླ་བར་
འདུག་སྙམ་ཡང་། རྩྭ་ནི་ཚ་གྲང་སྤྱི་ཙམ་ཤེས་ཀྱང་ཕུག་དཀའ་བར་མཐོང་། དེའི་ཚེ་ཁ་ཅིག་དང་དབུས་སུའང་
གྲོགས་འབའ་ཞིག་གིས་ཁྱེད་སྨན་སློབ་དང་ལེགས་པོ་ཤེས་པར་འོང་འདུག་ཅེས་ཟེར་བ་ན་ངེད་ཀྱིས་རྩེད་མོའི་ཚུལ་
གྱིས་ཡིན་ཡང་། ཕོ་མོ་གཙང་མི་གཙང་དུ་མའི་ལག་ངར་ནས་འཛིན་པར་མི་འདོད་ཀྱི། མགོ་ལ་ལག་པ་འཇོག་
པ་འདོད་ཅེས་སྨྲས་ནས་མཉན་ནོ། ། དེར་པཎ་ཆེན་གོང་མས་མཛད་པའི་དགེ་སློང་གི་བསླབ་བྱ་ཚིགས་བཅད་མ་
དང་། མི་ལའི་མགུར་འབུམ་པར་མ་ཤོག་གུ་བཞི་བཅུའི་སྒོར་ཞིག་འདུག་པའི་ནང་ནས་ཚིགས་བཅད་གང་ཡོད་
པ་བློར་བཟུང་ནས་བཏོན་པའི་ཚེ་ངེས་འབྱུང་ལྟར་སྣང་ཞིག་སྐྱེས། ཕབག་ལོའི་སྟོན་ཀ་རྒྱུ་ཚིག་དང་འགྲོགས་ཏེ་
དབུས་ཕྱོགས་སུ་ཕྱིན་པས་ནག་ཆུ་ཁར་སླེབ་པའི་ཚེ་ལམ་ནད་ལྟ་བུ་ཞིག་གིས་གྲོགས་རེ་གཉིས་ཤི་ཞིང་། རང་ཉིད་
ཀྱང་ན་བའི་ཚེ་འདི་ཀ་ནས་འདི་ལྟ་བུའི་ངང་ཚུལ་དུ་གྱུར་ན་མ་ལེགས་ཀྱི། དབུས་སུ་ཕྱིན་ནས་ཇོ་བོར་མཇལ་ཏེ་
གཞན་ཅི་ཡང་བྱེད་རྒྱུ་མ་བྱུང་རུང་ཤི་ཡང་བགྱོད་པ་མེད་སྙམ་དུ་མི་རྟག་པའི་ཚུལ་བཅོས་མ་མིན་པ་ཞིག་དྲན།
བཅུ་གཅིག་པའི་ཚེས་འགོ་ལ་གྲྭ་སར་སླེབ་པ་ན་ནད་ཀྱང་སོས། ཟླ་བ་དེའི་ཉི་ཤུའི་སྐོར་ནས་རྒྱན་འཇུག་གཉིས་ལ་
བརྩོན་པ་བྱས་ཏེ་བཟུང་བས། བཅུ་གཉིས་པའི་ཉི་ཤུའི་སྐོར་ལ་རྒྱན་འཇུག་གཉིས་ཀ་བློར་བཟུང་ཟིན་པས་རང་
ཉིད་ཀྱིས་རང་འཛིན་བཟང་སྙམ་པ་མ་བྱུང་ཡང་། གཞན་དག་གིས་བློ་འཛིན་བཟང་བར་བརྗོད་གླེང་བྱེད། དེ་
ནས་བྱི་བ་ལོའི་ཟླ་བ་དང་པོའི་ཚེས་བརྒྱད་དགུ་ནས་ར་མོ་ཆེར་གྲྭ་ཚང་གི་ཆོས་གྲྭར་ཞུགས་ནས། སེ་རར་འོངས་ཏེ་
རར་འདོད་ཀྱིས་རྒྱུ་འབྲས་ཆེ་བའི་དཔེ་ཞིག་མཐོང་ནས་བློ་འཛིན་བྱས་པས་ཅུང་འཛིན་དཀའ་བར་བྱུང་བ་ན།
ངེད་ཀྱི་རྒན་པ་བཀྲ་ཤིས་དཔལ་བཟང་ཞེས་བྱ་བས་ཁྱོད་ཀྱིས་རྒྱུན་འཇུག་གཉིས་དེ་ཙམ་འཛིན་སླ་བར་བྱས་པས།
འདི་ལ་དཀའ་རྒྱུ་ཙམ་མེད་ཀྱང་དཀའ་དཀའ་ལྟར་བྱེད་པ་ཅི་ཞིག་ཡིན་ཞེས་ཟེར་ཏེ། སྔར་བསྡུས་དཔེ་གཞན་མ་
བཟུང་བའི་རྐྱེན་དུ་སྣང་། དེ་ནས་ཆོས་ཐོག་ཏུ་རྩིབ་གཞག་འཛིན་པ་དང་། དཔེ་ཐོག་ཏུ་འཛིན་པ་ཟུང་འབྲེལ་
408



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། །
བྱས་ནས་བསྡུས་དཔེ་ཐར་ཐོར་མང་པོ་བཟུང་། ཁྱད་པར་དུ་དཔོན་སློབ་བཙན་པོ་པས་མཛད་པའི་བསྡུས་དཔེ་
ཤོག་གྲངས་བཞི་བཅུའི་སྐོར་ཞིག་སྣང་བ་དེ་ཡོངས་རྫོགས་བློ་འཛིན་བྱས་ཏེ། གཞུང་ལ་ཞུགས་ཀྱི་བར་དུ་མ་
བརྗེད་པར་སྐྱོར་བྱང་བྱས་པས་བློ་བསྐྱེད་ཆེ་བར་བྱུང་། དེ་ནས་སེ་རར་ཆོས་ཐོག་གཉིས་གསུམ་ཙམ་སོང་བའི་
དབྱར་ཆོས་ར་བ་སྟོད་དུ་སོང་སྟེ། ཆོས་ཐོག་ཏུ་ཉིན་རེ་རྩིབ་བཞག་ལན་གཉིས་རེ་གནང་བ་ལས། ལན་རེར་ཡང་
རང་གི་འཛིན་གྲྭའི་སྐྱོར་དཔོན་བྱེད་པའི་ཞོར་ལ་འཛིན་གྲྭ་གཞན་གཉིས་ཀྱི་རྩིས་བཞག་ཀྱང་བློ་ལ་བཟུང་ནས་སྐྱོར་
སྦྱང་བྱས་ཏེ་སྟོན་ཆོས་གཉིས་གསུམ་ལའང་དེ་ལྟར་འབད། དགུན་ཀ་འཇང་གི་དགུན་ཆོས་ཟླ་བ་ཕྱེད་གཉིས་
ཡིན་པའི་ཐོག་ཏུ་སོང་ནས་ཟླ་བ་གཅིག་གི་རིང་ལ་སྔར་ལྟར་བྱས་ཏེ་འཛིན་གྲྭ་ལྔ་ལྔའི་རྩིས་བཞག་དུས་གཅིག་ཏུ་
བཟུང་བས། ཧ་ཅང་སྐྱོར་རྒྱུ་མང་བས་ཟླ་བ་ཕྱེད་ལ་དུས་གཅིག་ཏུ་རྩིས་བཞག་གསུམ་གསུམ་བློ་ལ་བཟུང་། དེའི་
ཚེ་རྩིས་བཞག་ཀྱང་ཉི་མ་རེར་གཏོང་ཐང་གཉིས་རེ་མ་ཆགས་པར་བྱུང་སྟེ། ར་བ་སྟོད་པའི་ཆོས་འཆད་ཉན་
འཕེལ་དུས་ནི་ཆོས་ཐོག་དེ་ཡིན་པར་བྱེད། དེའི་མཇུག་ཏུ་ད་ནི་བསྡུས་གྲྭ་བཟང་པོ་ཤེས་སོ་སྙམ་པའི་རློམ་པ་ཞིག་
ཀྱང་བྱུང་། དེའི་ཚེ་རྟགས་རིགས་བློ་རིགས་ཀྱང་ཅི་ལྟར་རིགས་པར་བློ་ལ་བཟུང་ཡང་འདི་ལ་རྩོད་པ་དེ་ཙམ་མ་
བྱས་པ་མ་གཏོགས། གཞན་སེ་ར་ནས་འོང་བའི་གྲྭ་བ་རྣམས་ཀྱི་ནང་ནས་རང་ཉིད་བསྡུས་གྲྭ་བཟང་ཁུལ་བྱས་ཏེ།
སྔོན་གྱི་བག་ཆགས་ལྟ་བུར་མཐོང་། དེ་ནས་ལོ་དེ་ཉིད་ཀྱི་ཕྱི་ལོར་དཔྱིད་ཀ་ར་བ་སྟོད་དུ་སོང་ནས་རྩིས་བཞག་
འཛིན་སྐྱོར་སོགས་ལ་བརྩོན་པ་དྲག་ཏུ་འབད། ད་ནི་བསྡུས་གྲྭ་ལེགས་པོར་ཤེས་པས་གཞུང་དཔེ་འཛིན་རན་
སྙམ་པ་སྐྱེས། མདོར་ན་དེ་དག་གི་སྐབས་སུ་ནམ་ཕྱེད་ཉེ་བ་ཙམ་དུ་བསྡད་ནས་དཔེ་ཆ་སྐྱོང་ཞིང་སྐུ་རིམ་ཀྱང་བྱས་
ཏེ་བརྩོན་འགྲུས་དྲག་པོས་དཔེ་ཆ་འཛིན་སྐྱོར་མ་གཏོགས། བཟའ་བཏུང་བྱེད་པ་ལའང་དཔེ་ཆ་འགོག་པའི་འདུ་
ཤེས་བྱུང་། དེའི་ཚེ་བསྡུས་དཔེ་བློ་འདོན་བྱེད་རྒྱུ་ཡོད་པ་བྲིས་ན་ཤོག་གྲངས་ཉིས་བརྒྱ་སུམ་བརྒྱའི་སྐོར་འབྱུང་
བར་སེམས། དེ་ནས་ཟླ་བ་གཉིས་པའི་ནང་དུ་གཞུང་ལ་མ་ཞུགས་ཀྱང་ཕར་ཕྱིན་གྱི་དབུ་ནས་ཉིན་རེ་ཤོག་གུ་
གཉིས་རེ་བློ་འཛིན་བྱེད་པར་བློས་བཅད་དེ་བྱས། ཟླ་བ་བཞི་བའི་མཇུག་ཏུ་གཞུང་ལ་འཇུག་དུས་ཕར་ཕྱིན་གྱི་
སྐབས་དང་པོའི་མཐའ་དཔྱོད་ལ་ཤོག་གྲངས་བརྒྱ་དང་བཅུ་སྐོར་ཞིག་སྣང་བ་ཡང་ཚར་ལ་ཁེད་བྱས་ཏེ་འགའ་ཞིག་
ལ་རྒྱུས་ཡོད། གཞུང་ལ་འཇུག་པའི་སྐབས་སུ་གྲྭ་ཚང་དུ་བསྡུས་གྲྭའི་དམ་བཅའ་ཡང་བཞག་ཅིང་
། གཞུང་ལ་
ཞུགས་ནས་ཀྱང་བསྡུས་གྲྭ་བློ་ལ་སྐྱོར་རྒྱུ་ཡོད་པའི་ནང་ནས་ཡུལ་ཡུལ་ཅན་སོགས་ཆེ་བའི་སྐོར་རྣམས་རེ་ཞིག་པར་
དུ་མ་བརྗེད་པར་བྱས་པས། གཞུང་ལ་ཞུགས་ནས་རིམ་གྱིས་དེ་རྣམས་ཀྱི་དོན་གོ་བ་བྱུང་
། མདོར་ན་བསྡུས་གྲྭ་
ལ་ལོ་ཕྱེད་དང་གཉིས་ཙམ་སོང་ཡང་ད་ལྟ་འདི་ཀའི་བསྡུས་གྲྭ་ལ་ལོ་བཅུ་སྐོར་བསྡད་པ་འདི་དག་ལས་ལྷག་གོ་ཞིང་།
409



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་མ་ཟད་དེ་དུས་སེ་རར་ཡང་བསྡུས་གྲྭར་ལོ་འགའ་རེ་སོང་བའི་བསྡུས་གྲྭ་བདག་ཀྱང་དཔའ་སྐོང་བར་བྱས་ཏེ་
རང་བསྟོད་ཙམ་མིན་པར་དེ་དུས་ཀྱི་རང་དང་ལྷན་ཅིག་བརྒལ་བརྟག་བྱེད་པ་དག་གིས་ཤེས། དེ་ནས་གཞུང་ལ་
ཞུགས་ནས་ཆོས་ཐོག་གི་སྐབས་མ་གཏོགས་ཉི་མ་རེར་སྔ་དྲོ་ཡན་གཞུང་དཔེ་ཤོག་བུ་གཉིས་གསུམ་སོགས་ཅི་ལྟར་
རིགས་པ་བློ་འཛིན་བྱས་ནས་ཕྱི་དྲོ་འཛིན་ཐུབ་ཀྱང་མ་བཟུང་སྟེ་སྐྱོར། རྩིས་བཞག་གི་འཛིན་གྲྭ་སྐབས་དང་པོའི་
མཇུག་ཏུ་ཡོད་པའི་ཚེ་ཕར་ཕྱིན་གྱི་མཐའ་གཅོད་ཡོངས་རྫོགས་ཟུར་བཀོལ་བཞི་དང་བཅས་པ་བློར་བཟུང་ཟིན།
དེའི་ཚེ་གྲྭ་ཁང་རྒྱག་པའི་དུས་ཡིན་པས་རྩིས་བཞག་ཐོད་བརྒལ་དུ་བྱས་ནས་གཏོང་བར་མཛད། དེ་ནས་ལོ་
གཅིག་གཉིས་ལ་དབུ་མ་མ་བཟུང་བར་ས་ལམ་རྣམ་གཞག་གི་དཔེ་ཆ་ཞིག་དང་། པཎ་ཆེན་གྱིས་མཛད་པའི་
སྐབས་དང་པོའི་ཊིཀྐ་གཉིས་རྫོགས་པར་བཟུང་ཞིང་། འགྲེལ་བ་དོན་གསལ་གྱི་སྐབས་བཞི་པ་ཡན་ཆད་དང་།
ཕར་ཕྱིན་གྱི་སྤྱི་དོན་ཐར་ཐོར་དང་། རྣམ་བཤད་སྙིང་པོ་རྒྱན་ནས་ཤོག་གྲངས་སུམ་ཅུའི་སྐོར་དང༌། ལམ་རིམ་
ཆེན་མོ་དང་། དྲང་ངེས་རྣམ་འབྱེད་དང་། དེའི་དཀའ་འགྲེལ་རྣམས་ཀྱི་སྟོད་ནས་ཤོ་གུ་བཅུ་ཉི་ཤུའི་སྐོར་ཙམ་
རེ་བཟུང་ནས་བཞག བར་བར་དུ་ཆོས་ཞུ་བ་དང་། ས་རིས། ལཉྩ། ཧོར་ཡིག དག་ཡིག སུམ་རྟགས།
སྙན་ངག ནག་རྩིས། དབྱངས་ཅན་སྒྲ་མདོ་རྣམས་ཅི་ལྟར་རིགས་པར་སློབ། ཆོས་གྲྭར་ཞུགས་པའི་ལོ་དྲུག་
པའི་ཐོག་དཔེ་མཚམས་སུ་སོང་ནས་དབུ་མའི་མཐའ་དཔྱོད་བློ་འཛིན་བྱས། དེའི་ཚེ་གཞན་དང་འཛིན་བཟང་
ངན་སད་པས་ཉིན་གཅིག་ལ་དབུ་མའི་མཐའ་གཅོད་མདའ་ཚད་མ་ཐིག་བཤར་དགུ་རེ་ཡོད་པ་ཞིག་ཤོ་བུ་དྲུག་
ཟིན་པས་གྲོགས་པོ་ཧ་ལས། ཕར་ཕྱིན་ཟུར་བཀོལ་དང་བཅས་པ་ཡོངས་རྫོགས་དང་དབུ་ཕར་གཉིས་སྦྲེལ་ནས་
ལོ་ཁ་ཤས་སྐྱོར་སྦྱང་བྱས། ལོ་བདུན་པའི་ཚེ་དབུ་མའི་སྤྱི་དོན་བློ་འཛིན་བྱས་པས་འདི་ནང་དུ་དོན་ཚང་འདུག་
པས་མཐའ་གཅོད་ཟུར་དུ་འཛིན་མ་དགོས་པར་འདུག་སྙམ་དུ་སེམས་པའི་འགྱོད་ངན་སྐྱེས། བརྒྱད་པའི་ཐོག་ལོ་
གཅིག་པོ་དེའི་ནང་དུ་མཛོད་རྩ་དང་འདུལ་བ་ཡོངས་རྫོགས་འཛིན་པ་དང་། སྒྲོལ་མ་དང་། རྣམ་པར་རྒྱལ་མའི་
གཟུངས་ཁྲི་ཁྲག་རེ་འདོན་པའི་དམ་བཅའ་ཕུལ་ནས་དེ་བཞིན་བསྒྲུབས་པས་དཀའ་ཙམ་བྱུང་ཡང་ཐུབ། དགུ་
བའི་ནང་དུ་ལྔ་བ་ཆེན་པོའི་མཛོད་ཀྱི་ཡིག་ཆ་བློ་ལ་བཟུང་། ཉིན་རེར་ནན་ཏན་བྱས་ཏེ་བཟུང་ན་ཅི་ཙམ་ཟིན་
བལྟས་པས་ཤོ་གུ་དགུ་ཟིན། ལོ་བཅུ་སོང་བའི་བྱ་ལོའི་ཟླ་བ་དང་པོའི་ནང་དུ་སློན་དཔོན་རིན་པོ་ཆེ་ཚུལ་ཁྲིམས་
དར་རྒྱས་ཞལ་ལྔ་ནས་ཀྱིས་ཁྱི་ལོའི་ཟླ་བ་དང་པོར་ལྷ་སའི་སྨོན་ལམ་ཆེན་མོའི་ཐོག་ཏུ་མིང་གདགས་བྱེད་དགོས་
པའི་བཀའ་བབ་འབྱུང་བ་ལྟར་ཁས་བླངས། སྤྱིར་གྲྭ་ཚང་ནས་མིང་གདགས་སྟེར་བའི་ཐོག་མར་སེ་རའི་དཀའ་
བཅུ་མཛད་དེ། ཕྱིས་སྨོན་ལམ་མིང་གདགས་འོས་པ་ཞིག་ཡོད་ན་དེ་སྟེར་བའི་སྲོལ་ཡོད་ཀྱང་། འདི་ལ་ནི་བླ་
410



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། །
མསཁྱེད་ཀྱིས་དཀའ་བཅུའི་མཚན་གདགས་ཟུར་དུ་བྱེད་དགོས་པར་མི་སྣང་བས་སྨོན་ལམ་གྲྭ་སྐོར་བྱས་ནས་
དཀའ་བཅུའི་དོན་ཙམ་དུ་བཤད་པ་དང་དམ་བཅའ་བཞག་ཆོག་ཅེས་གསུངས་ནས་གནང་། སྔར་གྲྭ་ཚང་དུ་
མིང་གདགས་མ་བྱས་པར་སྨོན་ལམ་དུ་མིང་གདགས་བྱས་པ་རེ་གཉིས་བྱུང་འདུག་ཟེར་ཡང་རེད་འདུག་པའི་རིང་
ལ་རང་མ་གཏོགས་གྲྭ་ཚང་གི་གྲྭ་བའི་ནང་ནས་སྨོན་ལམ་མིང་གདགས་དང་དཀའ་བཅུ་སྟབས་གཅིག་བྱེད་པ་ངེད་
ཙམ་ཡིན་ཞིང་། དེ་ནས་ངའི་ཚབ་ཏུ་དེ་ལྟར་བྱེད་པ་ཞིག་ཀྱང་བྱུང་ངོ༌། ། དེ་ཡང་གཙོ་བོ་རང་གིས་དཔེ་ཆ་
བཟང་པོ་བྱས་པའི་མཐུ་ཡིན་གྱིས། བླ་མ་ལའང་འཇིག་རྟེན་གྱི་ངོ་སྲུང་ལྟ་བུའི་མཛེས་མཛེས་བྱས་པ་མེད་མོད།
འོན་ཀྱང་བླ་མ་ཐུགས་མ་མཉེས་ན་སྐྱོན་དུ་འགྱུར་བའང་མཐོང་། བླ་མའི་ཐུགས་ཟིན་པ་གཞན་མེད་ཀྱང་སེ་རའི་
ཚོགས་ཆེན་དུ་བཀའ་བསྟན་བཅོས་དང་། སྐབས་བཞི་པ་དང་། བརྒྱད་པ་དང་། རྟེན་འབྲེལ་དང་། དབུ་
མའི་ཐལ་བཟློག་དང་། འདུལ་བའི་དུས་ཚིགས་དང་ གསོ་སྦྱོང་རྣམས་ཀྱིས་ཚོགས་ལངས་བྱས་པའི་ཚེ་བཤད་
པདང་བགྲོ་གླེང་གང་བྱས་ཀྱང་བཟང་ངོས་ཤེས་བ་རེ་འོང་བ་ལ་སློབ་དཔོན་པ་ཐུགས་མཉེས་ཞེས་གྲགས་ལ།
ཁྱད་པར་འདུལ་བའི་གསོ་སྦྱོང་ལ་ཚོགས་ལངས་བྱེད་པའི་ཚེ་བླ་མ་བཞུགས་པས་ཤིན་ཏུ་དགྱེས་པ་འདུག་ཅེས་
གྲགས། དེ་ལྟར་ནའང་ཕྱི་ལོར་སྨོན་ལམ་དུ་མིང་གདགས་བྱེད་རྩིས་ཡོད་པ་ལས། བྱ་ལོའི་ནང་དུ་བསྟན་པའི་
གེགས་ཆགས་སུ་འཁྲུགས་པ་བྱུང་ནས་དབྱར་དུས་སུ་སྡེ་སྲིད་རིན་པོ་ཆེ་སྐུ་ཞི་བར་གཤེགས། དེའི་དགོངས་
རྫོགས་ལ་དམིགས་ནས་བརྒྱད་པའི་ནང་དུ་དགེ་རྩ་གཏོང་བའི་ཚེ། གཙང་ཕྱོགས་མ་གཏོགས་དབུས་ཕྱོགས་ཀྱི་
གྲུབ་མཐའ་གཅིག་མི་གཅིག་གི་འདུས་སྡེའི་རིགས་ཐམས་ཅད་ལྷ་སར་བསྡུས་ནས། ཁྲི་ཚོ་གཉིས་གསུམ་ཙམ་ལྷ་
སའི་སྨོན་ལམ་ཆེན་མོ་ལྟར་བྱས་ཏེ་ཚོགས། དེ་ཚོགས་པ་ལ་ཞག་བཅུ་སྐོར་ཙམ་ཡོད་པའི་ཚེ་གཞུང་ནས་བཀའ་
བབ་སྟེ། མིང་གདགས་བྱེད་མཁན་ཡང་སྨོན་ལམ་ལྟར་དགོས་ཞེས་གནང་། དེའི་ཚེ་བླ་མས་ང་གཟིམ་ཁང་དུ་
བོས་ཏེ་ཁྱོད་ཀྱིས་དགེ་རྩ་ཆེན་པོ་བྱེད་པ་འདི་ཐོག་ཏུ་སྨོན་ལམ་མིང་གདགས་བྱོས་ཞེས་གསུངས། ངེད་ཀྱིས་
ལགས། སྔ་མ་གནང་བ་ལྟར་ཕྱི་ལོར་ལྷ་ས་ནས་བྱེད་ཀྱི། ད་རེས་མི་ནུས་ཞེས་ནན་ཆེར་ཞུས་པས། ཁྱེད་ཀྱིས་
དཔེ་ཆ་རྣམས་སོང་འདུག་པས་མི་ནུས་པ་ག་ལ་འོངས། དེར་མ་ཟད་སྨོན་ལམ་ཐོག་སྤྱིར་གྲགས་ཆེ་ཡང་། ད་
རེས་དེ་ལས་ལྷག་ཏུ་དགེ་འདུན་གྱི་སྡེ་བཞི་འགྱུར་ལྔ་འགྱུར་གྱི་ཆེ་ཞིང་། དགེ་བའི་བཤེས་གཉེན་བཟང་བཟང་
ཐམས་ཅད་ད་རེས་འབྱོན། འགྱེད་ཀྱང་ད་རེས་ལྷག ལྷ་སའི་སྨོན་ལམ་ཆེན་མོ་ཡོངས་གྲགས་ལ་གང་འཚང་ཀ་
རྒྱག་ནུས་པ་དང་དར་གཞོན་ཁ་ཡན་མང་པོ་ལས་རྒན་པ་དང་བཟང་པོ་མང་དུ་མི་ཚོགས། ད་རེས་ནི་དེ་ཐམས་
ཅད་ཚོགས་རྒྱུ་ཡིན་འདུག་པས་དགའ་ཞེས་གསུངས་ཡང་། སླར་ཡང་ངས་གཞན་སྟེར་འོས་པ་དེ་འདྲ་ཡོད་འགྲོ་
411



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བས་དེ་ལ་བྱིན། ད་རེས་ངས་མི་ནུས་བྱས་པས་ཡོད་ན་ཁྱོད་ཀྱིས་ངེད་ལ་དྲོངས་བྱིན་ཞེས་གསུངས་ཤིང་། ཐུགས་
རྒྱལ་བཞེངས་གྲབ་བྱས་ཏེ་ཁྱེད་རང་འདྲི་ས་ཡོད་ན་དྲིས་ཞེས་གསུངས་ཏེ་བཞུགས། ལགས་ཞེས་ཞུས་ནས་འོངས་
ཏེ་གྲོགས་མཆེད་འགའ་ཞིག་གིས་སྨྲས་པས། བླ་མའི་བཀའ་བཅག་ན་མི་རུང་འདུག་པས་ཁས་ལོངས་ཞེས་ཟེར་
བ་ལྟར། སླར་བླ་མའི་དྲུང་དུ་སོང་སྟེ་དེ་ལྟར་བགྱིད་ལགས་ཞེས་ཞུས་པས་བླ་མ་ཐུགས་ཤིན་ཏུ་དགྱེས་དགྱེས་ལྟར་
མཛད། བཤད་པ་བགོས་པས་རྣམ་འགྲེལ་གྱི་ལེའུ་གཉིས་པ་བབས་པ་ལྟར་བློར་བཟུང་སྟེ་ལྷ་སའི་ཁྱམས་གྲྭར་
དགེ་འདུན་གྱི་སྡེ་རྒྱ་མཚོ་ལྟ་བུའི་ནང་དུ་སྒྲ་དག་གསལ་གསུམ་གྱི་སྒོ་ནས་བཤད་པ་ལེགས་པར་རྒྱབ། རང་སྐལ་གྱི་
དམ་བཅའ་བཞག་པས་དགའ་རབ་བྱུང་པས་དེར་གནས་པའི་སློབ་དཔོན་པ་དག་མགུ་ནས་སྨན་རམ་པའི་དམ་
བཅའི་སྐལ་པའང་ང་ལ་གནང་བྱུང་བས་བཞག བགྲོ་གླེང་གཏོང་མཁན་གང་བཟང་བཟང་རྣམས་བྱུང་ཡང་
ལན་ཞུམ་པ་མེད་པར་བཏབ། ཚོགས་སུ་གདོང་གྲལ་གྱི་འགོར་ངེད་མིང་གདགས་པ་རྣམས་བསྡད་ཆོག་པ་བྱུང་
ཞིང་། འགྱེད་ཀྱི་སྐལ་བ་སོགས་ཉིས་འབྱུང་དུ་གནང་ངོ་། ། མིང་གདགས་ཐོན་ནས་སླར་སེ་རར་འོང་པ་ན་བླ་
མས་བོས་ཏེ་ད་དེས་བཟང་བྱུང་ཞེས་གསུངས་ནས། དཔོན་པོ་ལ་རབ་འབྱམས་པར་སྟོད་འགག་ཞིག་དང་ཞྭ་
སེར་གཅིག་བྱིན་ཅེས་བཀའ་དངོས་སུ་གནང་བྱུང་ཡང་དཔོན་པོས་སྐེ་རགས་ ཞིག་ལས་མ་བྱུང་སྟེ། བླ་མའི་
བདག་རྐྱེན་ལ་དགའ་བྱུང་། དེ་ནས་ལོ་དེའི་དགུ་བའི་ནང་དུ་གྲྭ་ཚང་དུ་མང་ཇ་བཀོལ་ཏེ་བླ་མར་འབུལ་བའི་རྣམ་
གྲངས་ཙམ་བྱས། བཤད་པ་རྒྱབ་སྟེ་དམ་བཅའ་བཞག་པས། ཉི་མ་སྔོན་མའི་གུང་ཡོལ་ནས་ཕྱི་མའི་དྲོས་ཆེན་
པར་ཐམས་ཅད་ཀྱིས་སྒྲོ་གླེང་བཏང་བྱུང་བ་ལན་ལེགས་པར་བཏབ། སྤྱིར་སྔར་མིང་གདགས་བྱེད་མཁན་མཁས་
པ་སུ་ཞིག་ཡིན་ཀྱང་བགྲོ་གླེང་གི་ཚེ་དམ་བཅའ་ཤོར་བའམ་མ་ཤོར་ཡང་སྒྲུབ་བྱེད་ཙམ་དང་། ཉིས་འཛིན་བྱས་
ཆོག་པར་ཡང་འཁོར་གསུམ་བྱེད་པས་དམ་བཅའ་བ་ལ་འཁོར་གསུམ་འགའ་རེ་མི་ཕོག་པ་གཏན་མ་བྱུང་ཞིང་།
འོན་ཀྱང་ཨ་མོ་ཚང་ཆོས་འབྱོར་རབ་འབྱམས་པའི་ཚ་བོ་མིང་གདགས་བྱེད་དུས་སུ་བླ་མའི་ཞལ་ནས་འདི་བདག་
རྐྱེན་ཡིན་པས་འཁོར་གསུམ་གཏན་བྱེད་མི་ཉན། བྱས་ན་ངེད་ཀྱིས་དེ་ཚར་གཅོད་རྒྱུ་ཡིན་ཞེས་གསུངས་ཏེ་དམ་
བཅའི་སྐབས་སུ་བཞུགས་པས་སུ་གང་གིས་ཀྱང་འཁོར་གསུམ་བྱེད་མ་ནུས་མོད། ངེད་ལ་དེ་ལྟ་བུ་ལ་མ་ལྟོས་པར་
དམ་བཅའི་སྐབས་གྲྭ་ཚང་གི་རྒན་གཞོན་ཐམས་ཅད་ཀྱིས་མཐོང་བཟོས་ཆེན་པོ་མཛད་ནས་འཁོར་གསུམ་བྱེད་
མཁན་གཅིག་ཀྱང་མ་བྱུང་སྟེ། འཁོར་གསུམ་ལ་ངེས་པ་ཅི་ཡོད་ཀྱང་རང་ལ་བདག་རྐྱེན་དུ་འདུག་པས་བརྗོད།
དེ་ནས་རྡོ་ཆས་སུ་བཤད་པ་ཡང་རྒྱབ་སྟེ་དམ་བཅའ་བཞག་གོ ། དེའི་ཕྱི་ལོ་གཙང་དུ་སོང་ནས་བསྙེན་རྫོགས་
བསྒྲུབས། སླར་འོངས་ནས་ཁྱི་ལོ་དེའི་སྟོན་ཀ་རྒྱུད་གྲྭར་ཞུགས་ནས་དམ་བཅའ་ལན་གསུམ་བཞག དགུན་དུས་
412



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ། །
རྒྱུད་པ་རྣམས་དགའ་ལྡན་དུ་བྱོན་པའི་ཚེ་དགའ་ལྡན་དུའང་དམ་བཅའ་ཞིག་བཞག ཕག་ལོའི་ཟླ་བ་དང་པོར་
རྒྱུད་སྟོད་པ་རྣམས་འབྲས་སྤུངས་སུ་བྱོན་ནས་ཞག་ཆ་ཤས་བཞུགས་པའི་ཚེ་འབྲས་སྤུངས་སུ་དམ་བཅའ་བཞག་
པའི་དུས་སུ། སྒོ་མངས་ནས་བགྲོ་གླེང་གཏོང་མཁན་རིགས་པ་ཅན་མང་པོ་བྱུང་བས་ངོ་མཚར་ཆེ་བ་བྱུང་ཞིང་།
དམ་བཅའ་དེ་རྣམས་ཀྱི་ཚེ་ལན་དགའ་རབ་བྱུང་ཡང་རང་གིས་རང་མི་བསྟོད། སྐབས་དེར་ཐིག་རྩའི་སྐོར་
འགའ་རེ་ཡང་འཁྲིད། དེ་ནས་སྐྱོར་མོ་ལུང་དུ་རྒྱུད་ལ་སོང་སྟེ་དམ་བཅའ་འཇོག་རྩིས་བྱས་ཀྱང་། སྔར་སེ་རར་
གྲོགས་མཆེད་ཞིག་ལ་ངེད་ལ་ཁྲིད་མཁན་བྱུང་ན་ཡུལ་དུ་ལོགས་འགྲོ་བས་ཨེ་འདུག་ལྟོས་ཞེས་ལན་གཞག་པ་དེའི་
ལན་དུ་འགྲོ་ན་འཁྲིད་མཁན་སྣང་ཞེས་ཟེར་བ་ལ་བརྟེན་ནས། སེ་རར་ཕྱིར་སོང་སྟེ་ཡུལ་དུ་འགྲོ་བའི་གྲབས་བྱས་
རྐྱེན་ཡང་ད་དུང་ལོ་གཉིས་གསུམ་ཙམ་ལ་ཆོས་ཁ་ཞུ་རྒྱུ་འགའ་ཞིག་ཞུ་བའི་ཆེད་དུ་རྒྱུད་དུ་འགྲོ་སྙམ་པ་ཡོད་ཀྱང་།
ཁང་ཚན་དགེ་རྒན་བྱེད་པའི་དུས་ལ་བབ་འདུག་པས་དེ་ལ་ནི་དེར་ཡོད་ན་རང་ཡུལ་དུ་འགྲོ་བ་མ་གཏོགས།
གཞན་གང་དུ་ཕྱིན་ཡང་དགེ་རྒན་བྱེད་དགོས་པའི་འབའ་ཡིག་ཡོད་པས། དགེ་རྒན་བྱེད་འདོད་གཏན་མེད་ཀྱང་
ཟློག་ཐབས་གཞན་མ་བྱུང་བས་ཡུལ་དུ་འགྲོ་བའི་བསམ་པ་ཤར། དེའི་ཚེ་རྒྱུད་སྟོད་པའི་བླ་མ་སློབ་དཔོན་མཁས་
པ་ཆེན་པོ་ཁྲི་ཆེན་བློ་བཟང་དར་རྒྱས་པ་ལ་དགོངས་པ་ཞུས་བ་ན་ཡུལ་དུ་མ་འགྲོ། ཕྱོགས་འདིར་བསྡད་ན་བླ་ཆེན་
འོང་ཞེས་གསུངས་བྱུང་ཡང་། ངེད་ཀྱིས་སྒོ་ལ་རྒྱབ་ན་བླ་མ་ཡིན་པས་འདི་ཀའི་བླ་མའི་ཨ་ཉན་མགོ་དཀར་གྱི་དཔེ་
ལྟར་འགྲོ་བས་མི་དགོས་ཞེས་སྐུ་རྩེས་ཞུས་ནས་མཉན་པས་གནང་། སེ་ར་ན་ཡོད་པའི་ཚེ་མིང་གདགས་མ་བྱས་
གོང་དང་མིང་གདགས་བྱས་ཟིན་ནས་ཀྱང་རང་གི་གྲོགས་པོ་འགའ་ཞིག་གིས་ཁྱེད་རྩིས་བཞག་གནང་བར་ཞུ་ཞེས་
ཟེར་དེ་ནན་ཆེ་ཡང་ཡུལ་དུ་འོང་འདོད་ནས་ཁས་མ་བླངས། དབུས་ནས་ཆོས་ཁ་ཇི་ལྟར་ཞུས་ཚུལ་འོག་ཏུ་ལྷན་
ཅིག་འཆད་པར་བྱའོ། ། སེ་རར་བསྡད་པའི་དུས་སུ་མཐུན་རྐྱེན་ཕྲན་ཚེགས་བསྒྲུབ་པའི་ཆེད་དུ་ལྷ་སར་སོང་ནས་
ཉོ་རྒྱུ་གང་ཡིན་པ་དེ་རྒྱལ་ཕམ་གང་བྱུང་ཡང་ཉོས་ཏེ་ཇོ་བོ་རིན་པོ་ཆེ་ལ་བསྐོར་བ་དང་། དྲུང་དུ་སོང་སྟེ་ཕྱག་
མཆོད་སྨོན་ལམ་རེ་བྱས་ནས་དགོན་དུ་ཡོང་བ་མ་གཏོགས། གཞན་འགའ་ཞིག་ལྟར་གནས་ཚང་དུ་འགྲོ་བ་
སོགས་མ་བྱས་པས་ཉེས་ཆུང་བ་ཡོད། དེ་ནས་དགེ་སློང་བློ་གྲོས་རྒྱ་མཚོས་ཚོང་པ་དགེ་འདུན་དར་རྒྱས་ལ་བསྐུལ་
བ་ལྟར་ཁལ་རྟ་སོགས་ཁོང་རང་དང་དུ་བླངས་ཏེ་ཕག་ལོའི་དཔྱིད་ཚོང་པ་དང་འགྲོགས་ནས་བཞི་པའི་བཅོ་ལྔར་
མཚོ་ཁར་སླེབ། སྔར་གྱི་ངེད་ཀྱི་དགེ་ཚུལ་དེ་ལ་ཆས་ཁ་ཅང་མི་འདུགས་ཐོས་ཀྱང་། ཁོང་ལ་བརྟེན་ནས་དབུས་
སུ་སོང་བ་ཡིན་པས་དྲིན་བཟོ་བའི་ཕྱིར་དེའི་རྩར་སོང་ནས་ཟླ་བ་དྲུག་ཙམ་ལ་གྲོང་ཆོག་འགའ་རེ་བྱུང་བའི་ཡོན་
བསགས་ཏེ་ཁལ་རྟ་ཉོས་ནས་བཅུ་བའི་ནང་དུ་གཉིས་ཀ་རང་ཡུལ་དུ་སླེབ། དེ་ནས་ཕ་མ་གཉིས་དང་འཕྲད་ཀྱང་
413



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལོ་ཕྱི་མ་ལ་ཕ་ཚེའི་དུས་བྱས་པས་དགེ་རྩ་བཏང་། དེ་ནས་ཟུར་དུ་གྲོང་ཆོག་བྱས་ཆོག་པའི་རི་ཁྲོད་པ་ཞིག་བྱ་སྙམ་
ཡང་མས་ལས་སྣ་མ་དྲངས་པར་དུ་མ་འགྲོ། དེ་ནས་ཐག་ཉེ་འདིར་རི་ཁྲོད་བྱས་ནས་སྡོད་ཅེས་ནན་ཆེས་བ་ལྟར་
ཁས་བླངས་ནས་སྦྲུལ་ལོའི་བཅུ་བའི་ནང་དུ་ཅོ་ནེ་དགོན་དུ་རང་སྐལ་གྱི་ལས་སྣ་དྲངས་ཏེ་གཞན་ཕན་གྱི་བསམ་
པས་སངས་རྒྱས་དུ་མའི་མཚན་བསྒྲིགས་ཞིག་བརྐོས་ཏེ་བར་དུ་བཏབ་ནས་དགེ་འདུན་ཐམས་ཅད་ལ་ཕུལ་ཞིང་
འགྱེད་མར་ཁུ་དང་བཅས་བྱས། རྒྱ་ནང་དུ་འགྲོ་བསམ་པ་མེད་ཀྱང་གྲོགས་པོ་འགའ་ཞིག་གིས་ལོ་གཉིས་གསུམ་
གྱི་བར་ལ་རྒྱ་ནང་དུ་སོང་ན་ལེགས་པའི་བསྐུལ་མ་ནན་ཏན་དུ་བྱས་པའི་ཚེ་མ་ལ་དོན་དེ་བརྗོད་པས་གཏན་མ་འགྲོ་
ཞེས་ཚིག་གཞན་ཆེ་བས་འགྲོ་བ་བཀག་གོ ། དེ་ནས་རྟ་ལོའི་དཔྱིད་ཀ་རི་ཁྲོད་ལྟ་བུའི་ཁང་པ་ཞིག་བྱ་བའི་འདུན་
པ་བཏང་ནས་ཡོད་པ་ལས།༈ ཅོ་ནེའི་བསྟན་པའི་མངའ་བདག་ཀོའི་ཤི་ནང་སོ་ཡེས་ཉིད་ཕོ་བྲང་དུ་གོང་མ་རྒྱལ་པོ་
མཇལ་ཕྱིན་པའི་ཚེ། རྒྱལ་པོ་དང་བླ་ཆེན་དུ་མས་ཡེས་ལ་ཁྱོད་ཀྱིས་རང་དགོན་དེར་མཚན་ཉིད་ཀྱི་བཤད་གྲྭ་ཞིག་
ཚུགས་ཞེས་གནང་བ་ལྟར་ཞལ་གྱིས་བཞེས་ཏེ་ཡུལ་དུ་བྱོན་ནས། ཤིང་རྟ་ས་ག་ཟླ་བའི་ཚེས་བདུན་ལ་མཚན་ཉིད་
གྲྭ་ཚང་འཛུག་པའི་དུས་སུ་ངེད་ལ་གྲྭ་ཚང་བླ་མ་བྱ་དགོས་པར་བཀའ་བབས་པའི་ཚེ། རྨི་ལྟས་བཟང་པོ་ཞིག་བྱུང་
བས་དགོངས་པ་ཡང་མ་ཞུས་པར་ཁས་བླངས། ས་ག་ཟླ་པའི་ཚེས་དྲུག་གི་ཉིན་དགོན་དུ་འོང་བའི་སྐབས་སུ་རྟེན་
འབྲེལ་བརྟགས་པས། ཐོག་མ་སྒོར་ཐོན་པའི་ཚེ་རྟེན་འབྲེལ་བཟང་ཞིང་། ལྷག་ཏུ་འདིར་སླེབ་པའི་ཚེ་སྒོ་མོ་ཆེའི་
ནང་དུ་ཆུ་ཟོ་གཉིས་དང་ལྷན་ཅིག་འགྲོགས་ནས་འགྲོ་བའི་རྟེན་འབྲེལ་འགྲིག་བྱུང་བས་ལེགས་པོ་འོང་བ་འདྲ་སྙམ་
པོ་བྱུང་། དེར་མ་ཟད་ཚེས་བདུན་གྱི་ཉིན་ཆོས་གྲྭར་འགྲོ་བའི་ཐོག་མར་རྟེན་འབྲེལ་བརྟགས་པ་ན་དེ་ཡང་ལེགས་
པ་ཞིག་བྱུང༌། དེ་ནས་རྩིས་བཞག་ཉི་མ་རེ་ལ་བཞི་རེ་གནང་སྟེ། ལོ་ངོ་གསུམ་དུ་བསྡུས་གྲྭའི་རྩིས་བཞག་འཛིན་
གྲྭ་ཐོག་མ་ལ་བཏང་བ་ཙམ་བྲིས་པས་ཤོག་གྲངས་བརྒྱ་དང་ལྔ་བཅུའི་སྐོར་བྱུང་བ་ད་ལྟ་བླ་མ་གཞན་འགའ་ཞིག་
གིས་རྩིས་བཞག་དེ་ཐོག་ནས་མཛད་འདུག ལུག་གི་ལོར་མ་ཉིད་དུས་ལས་འདས་པའི་དགེ་རྩ་བཏང་། སྔར་
རང་ཉིད་ཀྱིས་བསྡུས་གྲྭ་སྐྱོང་སྦྱང་མང་པོ་བྱས་ཤིང་དོན་ཡང་ལེགས་པར་གོ་བའི་མཐུས་དེའི་བར་བསྡུས་གྲྭའི་ཚིག་
དོན་རྣམས་ཡིད་ལ་བྲིས་པ་ལྟར་སྣང་བས་དཔེ་གཞན་ལ་རག་མ་ལས་ཤིང༌། ཕྱིས་ནི་དབུས་ནས་ཀྱང་བསྡུས་དཔེ་
ཞིག་བྲིས་ནས་བསྐུར་བྱུང་། དེར་མ་ཟད། ད་དུང་ཡང་ཟར་ཟུར་འགའ་རེ་མ་གཏོགས་བསྡུས་གྲྭའི་གནད་
རྣམས་མ་བརྗོད་པར་སྣང་ཞིང་དོན་ལྷག་པར་གོ་འདུག ཁ་ཅིག་བསྡུས་གྲྭའི་རིགས་པ་རྣམས་རང་ལ་བློ་རྩེ་
གཏད་མཚམས་ལེགས་པོ་མེད་པ་རྒྱུ་མཚན་དུ་བྱས་ནས་ངེད་ཀྱང་དེ་ལྟ་བུའོ་སྙམ་དུ་ཐོག་མར་སེམས་ཀྱང་ཕྱིས་ནི་
བློ་གཏད་ཡོད་མེད་ཤེས་སོང་། དེ་ནས་ལོ་གསུམ་པ་ལ་གཞུང་བཙུགས་ཏེ་ཕར་ཕྱིན་གྱི་དབུ་ནས་རྩིས་བཞག་རིམ་
414



༄༅། ༑ སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། ༑
གྱིས་བཏང་བས་སྐབས་ལྔ་བར་སླེབ་པའི་ཚེ་གླང་གི་ལོ་ལ་ཡེས་ཀྱི་བཀས་ཁྲི་བྱེད་པ་དང་མཚན་ཉིད་ཀྱི་ཆོས་འཆད་
པ་གཉིས་ཟུང་འབྲེལ་གྱིས་སྐྱོང་དགོས་ཞེས་བཀའ་བབས་པ་ན་རྨི་ལྟས་བཟང་ངན་འདྲེས་མ་ཞིག་བྱུང་ཡང་སྐྱོན་
མེད་སྙམ་ནས་ཐོམ་ཐོམ་དུ་བྱེད་པར་ཁས་བླངས་ཏེ་བྱས། ལོ་དེར་འབྲུམ་བུའི་ཡམས་ནད་ཞིག་དགོན་པར་བྱུང་
སྟེ་འགའ་རེ་ཤི། ངེད་ལ་ཚ་བོ་བརྗེ་ཆོས་གྲྭར་ཞུགས་པ་འཛིན་ཤེས་རབ་སོགས་ངེད་ལས་ལྷག་པ་འོང་དུ་རེ་བ་ཞིག་
ཡོད་པ་དེ་འབྲུམ་པ་བྱུང་ནས་དུས་བྱས་པས་སེམས་ཁྲལ་ཆེན་པོ་བྱུང་། དེའི་རྐྱེན་གྱིས་ངེད་ཀྱང་ནད་ཀྱིས་ཟིན་པ་
ན། ཀོའི་ཤི་ཡེས་ཀྱིས་ཐུགས་ཁུར་བཞེངས་ནས་སྨན་པ་བོས་ཏེ་གསོ་བ་དང་རིམ་གྲོ་ཡང་མང་དུ་བྱས་པས་རིམ་
གྱིས་བདེ་བར་སོང་ཡང་
། བནྡེ་དེ་དང་བྲལ་བའི་རྐྱེན་གྱིས་གཟིམ་ཁང་དུ་འདུག་གཏན་ནས་མི་འདོད་པ་དཔེར་
ན་བཙོན་ཁང་ནས་ཐར་འདོད་ལྟ་བུ་ཞིག་བྱུང་ཡང་བསྡད། སྟག་གི་ལོར་ནད་སྐྱོན་ཆེར་མི་འདུག་ཀྱང་རང་ལ་
འདོད་པ་མེད་པས་ཡེས་ལ་དགོངས་པ་ཞུས་པ་ན་འགྱོད་བཞིན་དུ་གནང་བས་དགའ་སྤྲོ་དཔག་མེད་བྱུང་། ཁྲི་
བྱེད་དུས་སུ་ཡི་དམ་སྒྲུབ་སྐོར་དེ་དང་དག་ཡིག་ཆེ་ཆུང་གཉིས་སོགས་འགའ་ཞིག་བརྩམས་ནས་བར་དུ་བརྐོས་པས་
པར་བརྐོས་ཀྱི་ཐོག་མ་ཡིན། གྲྭ་ཚང་སློབ་དཔོན་པ་བྱེད་དུས་དབུ་ཕར་གཉིས་ཀྱི་ཡིག་ཆ་སོགས་འགའ་རེ་
བརྩམས་ཏེ་གྲངས་འོག་ཏུ་ལྷན་ཅིག་འཆད། དགོངས་པ་ཞུས་ཏེ་རང་གི་ཁང་པར་སླེབ་ནས་ལོ་རེ་གཉིས་ལ་ལམ་
གྱི་གཙོ་བོ་རྣམ་གསུམ་སོགས་བརྩམས་ཏེ་པར་དུ་བརྐོས། དེ་ནས་རང་ཡུལ་དེར་རི་ཁྲོད་ལྟ་བུ་ཞིག་བྱ་བའི་ཁང་
བཟུང་དུ་བཏབ་སྟེ་རེ་ཞིག་ལ་ཕར་འགྲོ་ཚུར་འགྲོ་དང་ཕྱིས་རྒྱུན་དུ་འདུག་རྒྱུ་ཨེ་འོང་སྙམ་ནས་ཁང་བ་བྱས་པ་དེར་
ལོ་གསུམ་ཙམ་གྱི་རིང་དབྱར་དུས་སུ་ཟླ་བ་རེ་བསྡད་ཀྱང་དོན་མེད་དུ་མི་འགའ་རེ་འོངས་ནས་འཕྲོས་གླེང་གིས་
དགེ་སྦྱོང་ཆགས་ཤིང༌། མཐུན་རྐྱེན་མ་འཛོམ་པས་བཟའ་བཏུང་ཙམ་ཡང་ཐད་ཀར་བྱེད་མི་ཐུབ་པ་དང་། ཉེ་དུ་
དང་ཐག་ཉེ་བས་གོ་རྒྱུ་དང་ཐོས་རྒྱུ་མང་པོ་རྣ་བར་འོང་བའི་རྐྱེན་གྱིས་དེར་སྡོད་མི་འདོད་པ་བྱུང་སྟེ་ལུག་ལོའི་ནང་
དུ་ནང་སོ་ཡེས་ཀྱིས། སླར་ཁྲི་ཐོག་ཏུ་འོང་དགོས་པའི་བཀའ་ནན་ཆེས་པས་ཟློག་མ་ཐུབ་པ་ན་བྱེད་པར་ཁས་
བླངས། དེའི་ཚེ་རྨི་ལམ་གྱི་ལྟས་ཤིན་ཏུ་ལེགས་པ་འགའ་རེ་བྱུང་བས་སྐྱོན་མེད་པ་འདྲ་སྙམ་དུ་སེམས། ཁྲི་བྱས་
པའི་ལོ་གསུམ་པ་བྱ་ལོ་ལ་བསྟན་པའི་མངའ་བདག་ཀོའུ་ཤྲཱི་ཡེས་ཀྱིས་རྒྱུད་པ་གྲྭ་ཚང་གསར་བཙུགས་ཀྱི་སློབ་
དཔོན་པ་བྱེད་དགོས་པའི་བཀའ་གནང་བ་ལྟར་ཁས་བླངས་པའི་ཚེ་རྨི་ལྟས་ལེགས་པ་འགའ་རེ་བྱུང་། དེ་གོང་
མཚན་ཉིད་ཀྱི་འཆད་ཉན་གྱི་སློབ་དཔོན་པ་ཡང་ཡིན་པ་ལ། དེ་གཞན་ལ་བྱེད་དུ་བཅུག་སྟེ་ཁོ་བོ་ཉིད་ཀྱིས་རྒྱུད་
པའི་བླ་མ་དང་མཁན་པོ་ཟུང་འབྲེལ་བྱས་ནས་རྒྱུད་པ་སོགས་གྲྭ་པ་མང་པོ་ལ་བདེ་གསང་གཉིས་ཀྱི་དབང་བསྐུར་
བ་སོགས་བྱས། ཁྲི་བྱེད་བཞིན་པར་གསང་བདེ་འཇིགས་གསུམ་གྱི་བསྐྱེད་རྫོགས་སོགས་མང་དུ་བརྩམས་ཏེ་
415



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
བསྐྱེད་རྫོགས་གཉིས་ཀྱི་འཆད་ཉན་དང་འགྲེལ་བ་བཞི་སྦྲགས་ཀྱི་བཤད་པ་སོགས་བྱས་པས་རྒྱུད་པ་གྲྭ་ཚང་ནས་
མཚན་གདགས་ཀྱང་ཐོན། དེའི་ཚེ་རྒྱུད་པ་གྲྭ་ཚང་དགོན་འདིར་མ་ཟད་གོང་སོ་དགོན་དང་ནགས་མདོ་དང་
ཐུར་ཚང་དང་ཡེས་ཉིད་བཞུགས་པའི་གནས་རྗེས་སུ་བྱོན་ཏེ་རྒྱུད་པའི་འཆད་ཉན་དང་རྩོམ་པ་སོགས་ཡར་ངོའི་ཟླ་
བ་ལྟར་འཕེལ་བ་ན་འགའ་ཞིག་མ་དགྱེས་ཀྱི་རྣམ་འགྱུར་བསྟན་བྱུང་ཡང་། རང་ངོས་ནས་ཉེས་པ་བྱས་བ་ཅི་ཡང་
མེད་པས་འཕྲལ་དུ་སེམས་ལ་གནོད་ཙམ་ལས་མ་བྱུང་། དེ་ལྟར་ལོ་ཁ་ཤས་སོང་བ་ན་བྱ་བ་རྣམས་ལེགས་པར་
འགྲུབ་སྟེ་མཐར་དགོངས་པ་ཞུས་པས་གནང་བྱུང་བས་དགའ། དེ་ནས་བླ་མ་གཞན་ཞིག་ཁྲི་ཐོག་ཏུ་བསྐོས་ཏེ་
རྒྱུད་པའི་འཆད་ཉན་གྱི་སློབ་དཔོན་བྱེད་དུ་བཅུགས་ཀྱང་ཚེས་མ་ཆོག་པ་ན་སླར་ངེད་རྒྱུད་པའི་སློབ་དཔོན་པ་
བྱེད་དགོས་བྱུང་སྟེ། དེའི་ཚེ་འགྲེལ་པ་བཞི་སྦྲགས་ཀྱི་བཤད་པ་རྫོགས་པར་བྱས་ཞིང་གསང་བདེ་གཉིས་ཀྱི་རྩ་
རྒྱུད་ལ་འགྲེལ་བ་རེ་དང་ལྷན་ཐབས་སོགས་མང་དུ་བརྩམས། དགོན་པ་ལ་བརྟེན་ནས་བྱུང་བའི་དངོས་པོ་དང་
ཡེས་ཀྱིས་གནང་སྦྱིན་བྱས་པ་ཕལ་ཆེར་དགོན་པའི་ཞབས་ཏོག་ཏུ་བཏང་ཞིང་། འགའ་ཞིག་ནི་དགེ་སློང་དབུས་
སུ་འགྲོ་སྐབས་སེར་འབྲས་དགེ་གསུམ་བཀྲ་ཤིས་ལྷུན་པོ་རྣམས་སུ་མང་ཇ་དང་གྲྭ་ཚང་ལ་འགྱེད། སྐུ་ཞབས་དང་
པཎ་ཆེན་སོགས་ལ་འབུལ་བའི་ཆེད་དུ་བསྐུར་རོ། ། ། ། །
ད་ནི་དེ་དག་གི་སྐབས་སུ་ཆོས་ཇི་ལྟར་ཞུས་པ་ནི། དབུས་ན་ཡོད་དུས་སུ་སློབ་དཔོན་སེམས་དཔའ་ཆེན་
པོ་བཎྜི་ཏའི་སྐུ་ཞབས་ནས་གསང་འདུས། འཇིགས་བྱེད། ཀུན་རིག ཚེ་དཔག རྟ་མགྲིན། ཁྲོས་མ་ནག་
མོའི་དབང་ལ་སོགས་པ་དབང་བཀའ་ཅི་རིགས་དང་། གསང་བདེ་འཇིགས་གསུམ་སོགས་ཀྱི་མངོན་དཀྱིལ་སྐོར་
དང་། མདོ་ སྡེ་ བརྒྱད་བརྒྱ་བ། རྟོགས་ བདུན། ཁྲིད་ཆེན་ བརྒྱད་ སོགས་ གཞན་དུ་མའི་ལུང་བྱུང་ཞིང་།
མགོན་པོ་དང་། རྣམ་སྲས། མང་བོའི་རྗེས་གནང་དང༌། ཁྱད་པར་དུ་འཇམ་དཔལ་ཞལ་ལུང་ནས་སྐྱེས་བུ་
འབྲིང་ཡན་གྱི་འཁྲིད་རྒྱུན་བློ་འཛིན་གྱི་ཚུལ་དུ་ཐོབ་ཅིང་། སྐྱེས་བུ་ཆེན་པོའི་སྐོར་ལ་དེ་ལྟར་བྱེད་པ་བྱུང་ཡང་
འཁྲིད་རྒྱུན་ཞུས་ཤིང་། འཇིགས་བྱེད་ཀྱི་བསྐྱེད་རིམ་བསྲེ་བརྒྱུད་པའི་འཁྲིད་རྒྱུན་གྱི་དཔེ་ཆ་བློ་འཛིན་གྱི་ཚུལ་དུ་
ཐོག་རྫོགས་རིམ་གྱི་སྟོད་ཆ་དེ་ལྟར་བྱས་ཀྱང་སྨད་ལུང་འཁྲིད་ཙམ་བྱས། ཁྲི་རིན་པོ་ཆེ་བློ་བཟང་དར་རྒྱས་སྐུ་
ཞབས་ནས་གསང་འདུས་བསྐྱེད་རིམ་གྱི་འཁྲིད་རྒྱུན་རྫོགས་པར་ཞུས་ཤིང་། རྫོགས་རིམ་ནི་སྐབས་གཞན་དུ་ཐོར་
བུར་བྱས་ཏེ་གསུངས་པ་ཐོས་ལ། ལྕགས་མཁར་ཟུར་དགུ་མའི་སྐོར་དང་། ཆོས་སྤྱོད། ཡི་དམ་སྒྲུབ་སྐོར་ཆུང་
བ། སྐུ་ཞབས་རིན་པོ་ཆེའི་གཏོར་མ་སྣ་ཚོགས་སོགས་ཐུབ། གཞན་འགའ་ཞུས་ཀྱང་བརྗེད་འདུག པཎ་ཆེན་
རྒྱལ་དབང་སྔ་ཕྱི་གཉིས་སྡེ་སྲིད་རིན་པོ་ཆེ་སོགས་འགའ་ལའང་ཆོས་འབྲེལ་ཞུས། རྒྱུད་པ་དབུ་མཛད་ པར་
416



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། ། -
ལྕགས་མཁར་ཟུར་བཅུ་དྲུག་པའི་སྐོར་ཞུས། ཨ་ར་རབ་འབྱམས་པར་ལམ་རིམ་གྱི་འཁྲིད་སོགས་འགའ་རེ་དང་།
གྲུབ་ཁང་དཔོན་སློབ་ལ་རིགས་གསུམ་མགོན་པོ་སོགས་ཀྱི་རྗེས་གནང་དང་ལུང་ཐོར་ཐོར་འགའ་རེ་ཞུས་ཤིང་།
མངའ་རིས་སྤྲུལ་སྐུར་མཚན་བརྗོད་དང་། བླ་མ་མཆོད་པ་སོགས་འགའ་རེའི་ལུང་ཞུས། གྲྭ་ཚང་དཔོན་སློབ་ཀྱི་
དྲུང་ནས་ལམ་རིམ་གྱི་ལུང་ལན་འགའ་རེ་ཐོབ་སྟེ་མཇུག་མ་རྫོགས། ཡུལ་འདིར་སྔོན་རྗེ་དྲུང་རིན་པོ་ཆེས་ལམ་
རིམ་ཆེན་མོའི་ལུང་གནང་བའི་ཚེ་དེ་ནི་གོ་རྒྱུ་མ་བྱུང་ཡང་ལུང་མ་ཆགས་པར་ཉན། སློབ་དཔོན་བཟང་པོ་རྒྱལ་
མཚན་པར་ལམ་རིམ་ཆེན་མོའི་ལུང་། ཡི་དམ་སྒྲུབ་སྐོར་ཆེ་བའི་ལུང་སོགས་འགའ་ཞིག་ཉིན་ཡང་ལ་ལ་བརྗེད་
སོང་སྣང་། སྟོང་འཁོར་ཞབས་དྲུང་ནས་འཇམ་དཔལ་ཞལ་ལུང་དང་། རོང་ཕུག་སློབ་དཔོན་བྱང་ཆུབ་མི་ལ་
ཚང་གི་དྲུང་དུ་པཎ་ཆེན་གོང་མའི་གསུང་འབུམ་ཡོངས་རྫོགས། སྡུད་པ་དང་གཅོད་པ། མངོན་རྟོགས་རྒྱན།
སྤྱོད་འཇུག དབུ་མ་རིགས་ཚོགས་དྲུག་སོགས་འགའ་རེའི་ལུང་ཉན། མཁས་གྲུབ་ངག་དབང་བརྩོན་འགྲུས་
པའི་དྲུང་ནས། བདེ་མཆོག་ལྷ་ལྔ་དང་། འཇིགས་བྱེད་དཔའ་གཅིག དུས་འཁོར་དབང་མདོར་བསྟན།
རྒྱལ་དབང་ལྔ་བའི་ལམ་གྱི་གཙོ་བོ་རྣམ་གསུམ་གྱི་འགྲེལ་བ། དབྱངས་ཅན་མ་དང་། མི་འཁྲུགས་པའི་རྗེས་
གནང་སོགས་འགའ་རེ་ནས། ཡུལ་འདིར་སློབ་དཔོན་བློ་བཟང་སྦྱིན་པའི་དྲུང་ནས་སྒྲུབ་ཐབས་བརྒྱ་རྩའི་རྗེས་
གནང་དང་། ཆོས་སྐྱོང་སྐོར་གྱི་རྗེས་གནང་དང༌། ཀླུ་དབང་གི་རྒྱལ་པོའི་རྗེས་གནང་སོགས་འགའ་རེ་དང༌།
བཅུ་གཅིག་ཞལ་གྱི་དབང་དང་། ཚེ་དབང་། རྟ་མགྲིན་གཉིས་སྦྲེལ་བའི་རྗེས་གནང་དབུས་ཕྱོགས་ནས་ཀྱང་
ལན་འགའ་རེ་དང་། འདིར་བྱོན་ནས་ཀྱང་ལན་འགར་ཐོབ་ཅིང་། རྗེས་གནང་གཞན་མང་བོ་དང་། ཐུན་
མོང་མ་ཡིན་པའི་མན་ངག་འགའ་རེ་ཡང་ཐོབ་པས་བདག་ལ་ཆོས་ཀྱི་སྒོ་ནས་བཀའ་དྲིན་ཆེ། དབུས་སུ་གཞན་
དག་གིས་འདི་བའི་དྲུང་དུ་ཆུང་འཁྲིད་སོགས་ཞུས་པའི་ཞོར་ལ་ཉན་པ་འགའ་ཡོད་ཀྱང་སྔོན་དེའི་དུས་སུ་ཡི་གེར་
མ་བཀོད་ཅིང་། ཕྱིས་དྲན་པ་རྣམས་ཡི་གེར་བཀོད་པ་ཡང་སྦྱིན་སྲེག་བྱས་འདུག སློབ་དཔོན་རྡོ་རྗེ་འཆང་ཆེན་
པོ་བློ་གྲོས་རྒྱ་མཚོའི་སྐུ་ཞབས་ནས་བདེ་མཆོག་ལཱུ་ཧི་བ་དང་། གསང་འདུས། ཀུན་རིགས་གསུམ་གྱི་དབང་།
བདེ་གསང་གཉིས་ཀྱི་རྩ་རྒྱུད་ཀྱི་ལུང་། འགྲེལ་བ་བཞི་སྦྲགས་ཀྱི་ལུང་རྒྱུན། བདེ་མཆོག་རྒྱུད་འགྲེལ། སྔགས་
རིམ། གསང་བདེ་གཉིས་ཀྱི་བསྐྱེད་རྫོགས་ཀྱི་ལུང་འཁྲིད། འཇིགས་བྱེད་ཀྱི་སྒྲུབ་ཐབས་ཀྱི་ལུང་རྒྱུན་དང་།
ལུང་དང་རྗེས་གནང་གཞན་རེ་གཉིས་ཞུས་ཤིང་། གསང་བདེ་གཉིས་ལ་ཁོང་བཀའ་དྲིན་ལྷག་པར་ཆེ། གཞན་
ཡང་། དབུས་ནས་ཡུལ་དུ་འོངས་བ་ན་རང་དགར་མ་བསྡད་པར་བཀའ་འགྱུར་ཚར་གཅིག་བསྒྲགས། རང་
གིས་དབུས་ནས་དཔེ་ཆ་དུམ་པ་བཅུ་དྲུག་ཙམ་པར་འོང་པ་རྣམས་ལ་ཡང་ཡང་བལྟས་པས་དོན་གོ་རྒྱུ་སྔར་ལས་
417



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྷག་ཏུ་སོང་ཞིང་། ཁྱད་པར་དུ་གྲྭ་ཚང་གི་བླ་མ་བྱེད་དུས་སོགས་སུ་དབུ་ཕར་འདུལ་མཛོད་རྣམ་འགྲེལ་ཊཱིཀ་ཆེན་
སོགས་དང་། རྩ་ཤེའི་འགྲེལ་བ་སོགས་དཔེ་ཆེན་དུ་མ་དང་
། བཀའ་འགྱུར་དང་། བསྟན་འགྱུར་དང་། རྗེའི་
གསུང་འབུམ་གྱི་ནང་ནས་ལྟ་འདོད་པ་རྣམས་ལ་ཡང་ཡང་བལྟས་པས་བློ་གྲོས་ཡར་ངོའི་ཟླ་བ་ལྟར་འཕེལ། དེ་
དག་ལས་རྩ་ཤེའི་ཊཱིཀྐ་ཆེན་མོ་དང་། རྣམ་འགྲེལ་ཊཱིཀ་ཆེན་གཉིས་ལ་དབུས་ན་ཡོད་པའི་དུས་སུ་འགའ་རེ་བལྟས་
པས་དོན་སུམ་ཆ་ཙམ་ཞིག་ལས་གོ་རྒྱུ་མ་བྱུང་ཡང་། འདིར་འདུ་ཁང་ཐོག་སོགས་ནས་ལན་མང་དུ་བལྟས་པའི་
མཐུས། ད་ལྟ་བལྟས་ན་མིག་ཕྱེ་བ་ལྟར་སྣང་། སྐབས་ཞིག་ཏུ་འདི་གཉིས་ཀྱི་དོན་རྫོགས་པར་རྟོགས་དཀའ་མོད་
འདི་ལྟར་གོ་བ་ཙམ་ཡང་དབུས་གཙང་དུ་ཅུང་དཀོན་ཞིང་། ཕྱོགས་འདིར་ནི་ཁོ་བོ་ཙམ་མོ་སྙམ་དུ་ཁེངས་པ་ཡང་
སྐྱེས། འོན་ཀྱང་རྒྱ་མཚོ་ལྟ་བུའི་གཞུང་དོན་མཐོང་ནས་དགའ་སྐྲག་ཞུམ་པ་རྣམས་ཕན་ཚུན་འགྲན་པ་བཞིན་དུ་
གྱུར། དེ་ལྟ་བུ་ནི་བདག་གི་རྣམ་ཐར་གྱི་མཆོག་ཏུ་བྱས་ཀྱང་རུང་སྟེ། མཁས་པ་མགུ་བའི་གནས་ནི་འདི་ཡིན་
པས་སོ། ། ཁོ་བོ་ཅག་གིས་ནི་ཚད་མའི་སྐོར་གྱི་ཡིག་ཆ་ཐར་ཐོར་མང་དུ་མཐོང་ཞིང་བལྟས་ཀྱང་སྡེ་བདུན་ཡིད་ཀྱི་
མུན་སེལ་རང་ཕན་ཆེ་བ་བྱུང་། གཞན་ཡང་གཟིམ་ཁང་དུ་ཡོད་པའི་ཚེ་དཔེ་ཆ་ཕན་ཐོགས་སུ་འགྱུར་དེས་གང་
རྩོམ་པའི་ཚེ། རྨི་ལྟས་བཟང་པོ་རེ་ངེས་པར་འོང་ཞིང་ཕྱིས་ཀྱང་དེ་བཞིན་དུ་འོང་། དེ་ལྟ་བུའི་ཚེ་རྨི་ལྟས་བཟང་
པོ་འགའ་འབྱུང་བ་དེ་འདིར་མི་འབྲི་སྟེ། མི་ཆོས་བླ་མའི་བརྫུན་དུ་སྨྲ་བའི་སྒྲོ་སྐུར་བྱེད་པར་དོགས་སོ། ། འོན་
ཀྱང་མཚོན་ཙམ་སྐབས་ཞིག་ཏུ་འཕགས་པ་ནཱ་གཱ་རྫུ་ནས་བྱིན་གྱིས་རློབ་པའི་མཚན་མ་ངེས་པར་ཡིན་ནམ་སྙམ་
པའི་རྨི་ལྟས་ཁྱད་པར་ཅན་གཞན་དང་མི་འདྲ་བ་ཞིག་བྱུང་ནས་ཤིན་ཏུ་དགའ་ཡང་། རྨི་ལམ་དུ་མི་རྨི་བ་ཅི་ཡང་
མེད་པས་དེ་ཙམ་ཡིད་ཆེས་མ་བྱས། རྨི་ལམ་བཟང་པོ་འགའ་ཞིག་དད་ཅན་རེ་གཉིས་ལ་བཤད་པས་དེའི་རྐྱེན་
ཡིན་ནམ། ཡང་ན་དམ་ཚིག་ལྟ་བུ་ཞིག་ལ་སེལ་བྱུང་ངམ་སྙམ་སྟེ། དེ་གཞན་ལ་སྨྲས་པ་དེ་ནས་ལོ་ངོ་གཉིས་
གསུམ་ཙམ་ལ་རྨི་ལམ་བཟང་པོ་དེ་དག་གཏན་ནས་མ་བྱུང་བས་མ་ལེགས་པར་ཤེས། , དེས་ན་རྨི་ལམ་བཟང་པོ་
བྱུང་ནའང་བཤད་རྒྱུ་མིན་འདུག་གོ ། གཞན་ཡང་། ཡེས་ཀྱིས་དབུ་མ་སོགས་འགའ་ཞིག་པར་དུ་བརྐོས་ཤིང་།
དབུ་ཕར་གཉིས་ཀྱི་དཔེ་སོགས་འགའ་ཞིག་ནི་དགོན་འདི་ནས་དབུས་སུ་སོང་བའི་ངེད་རང་གི་སློབ་མ་དད་པ་
ཅན་དཀའ་བཅུ་བྱམས་པ་དཔལ་བཟང་གིས་ཐུགས་བསྐྱེད་བཟང་པོས་དབུས་སུ་བསྐུར་ཞེས་བསྐུལ་བ་ལྟར་དེ་
ཕྱོགས་སུ་ཕུལ་བས། དཀའ་བཅུ་ཁུ་ཚན་གཉིས་ཀྱིས་ངེད་ཀྱིས་དཔེ་ཆ་བསྐུར་བ་རྣམས་གཞན་ལ་ཕན་པའི་
འཕྲིན་ལས་སྒྲུབ་གྲོགས་བྱས་ཤིང་། ཕྱིས་འདུལ་མཛོད་ཀྱི་ཡིག་ཆ་གཉིས་ཀྱང་བརྩམས་ཏེ་བསྐུར་རོ། ། དེས་ན་
ཡེས་ཉིད་དང་། ཁོང་རྣམ་གཉིས་ཀྱིས་ཀྱང་ངེས་ཀྱིས་རྩོམ་པའི་དཀའ་ལས་བྱས་པ་དོན་ལྡན་དུ་མཛད་པ་ཡིན།
418



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། །
བྱ་བ་གཞན་སྐུ་གསུང་ཐུགས་ཀྱི་རྟེན་འགའ་ཞིག་བཞེངས་ནས་ཡུལ་གྱི་མཆོད་ཁང་དུ་བཞག་ཅིང་། གཞན་ལ་
ཕན་ཆེད་སྐུ་འདྲ་བཅུ་སྐོར་པར་དུ་བསྐོས་པ་རྣམས་དང་། རྩོམ་དཔེ་པར་བརྐོས་རྣམས་རང་གནས་པའི་ཁང་
བར་བཟུང་། རྩོམ་དཔེ་པར་དུ་བརྐོས་པ་བརྐོས་གཉིས་ཀྱི་གྲངས་ནི་འདི་ལྟ་སྟེ། མངོན་རྟོགས་རྒྱན་གྱི་ཚིག་ ་
འགྲེལ་མཐའ་གཅོད། དེའི་སྤྱི་དོན། ཟུར་བཀོལ་བཞི། མངོན་རྟོགས་རྒྱན་གྱི་ཊིཀ་རྐྱང་། དབུ་མ་རྩ་བ་ཤེས་
རབ་ཀྱི་ཊིཀྐ། དབུ་མ་འཇུག་པའི་ཚིག་འགྲེལ་མཐའ་གཅོད། ཉམས་ལེན། ཐག་མར་འཛིན་ཆོས་སུ་བཏང་
བའི་བསྡུས་དཔེ་ཡོངས་རྫོགས། ཚད་མའི་ལོ་རྒྱུས་ས་བཅད་དང་བཅས། བསྡུས་གྲྭ་ཚིགས་བཅད་མ་སོགས་
དང་། གྲུབ་མཐའི་རྣམ་གཞག འདུལ་བའི་ཡིག་ཆ། འདུལ་བའི་བསླབ་བྱ་རྒྱུས་ཙམ། མཛོད་ཀྱི་ཊིཀྐ་རྒྱས་པ་
དང་། དེའི་དོན་བསྡུས་པ། སྡོམ་གསུམ་གྱི་བསླབ་བྱ་ཚིགས་བཅད་ཚིགས་ལྷུགས་སུ་བྱས་པ་གཉིས། དབུ་མའི་
ལྟ་ཁྲིད་ཅུང་ཟད་རྒྱས་པ། མཚན་བརྗོད་ཊིཀྐ། བླ་མ་མཆོད་པའི་ཊིཀྐ། རྟེན་འབྲེལ་བསྟོད་པའི་ཊིཀྐ། ཚངས་
ཅོད་མའི་ཊིཀྐ། བསྟོད་སྤྲིན་རྒྱ་མཚོའི་ཊིཀྐ། འཆི་མེད་གྲུབ་པའི་ཊིཀྐ། སྐབས་གསུམ་མའི་ཊིཀྐ། ཐོག་ཐ་བར་
དགེའི་ཊིཀྐ། རྟེན་འགྲེལ་སྙིང་པོའི་ཊིཀྐ། དམིགས་བརྩེ་མའི་ཊིཀྐ། འདུལ་བ་རྒྱ་མཚོའི་སྙིང་པོའི་ཊིཀྐ། གང་
བློ་མའི་ཊཱིཀྐ། བློ་ཆེན་མེས་པོའི་ཊིཀྐ། བར་དོའི་འཕྲང་སྒྲོལ་གྱི་ཊིཀྐ། ལམ་རིམ་བསྡུས་དོན་གྱི་ཊིཀྐ། འདུས་
པའི་རྩ་རྒྱུད་ཀྱི་ཊིཀྐ། བདེ་མཆོག་རྩ་རྒྱུད་ཀྱི་ཊིཀྐ། དུས་གསུམ་རྒྱལ་བ་མའི་འགྲེལ་བ། སུམ་རྟགས་འགྲེལ་བ།
བཤེས་སྤྲིངས་མཆན་འགྲེལ། པོ་སྟོད་འགྲེལ་བ། ཡིག་བརྒྱའི་ཊིཀྐ་དང་། སྒྲོལ་ཊིཀྐ་བླ་མ་སྣ་ཚོགས་ཀྱི་གསོལ་
འདེབས། ལམ་རིམ་བརྒྱུད་པའི་གསོལ་འདེབས། ཡང་ལམ་རིམ་བརྒྱུད་པ་དང་དགོན་འདིའི་བླ་བརྒྱུད་ཀྱི་
གསོལ་འདེབས། བསྐལ་བཟང་རྒྱ་མཚོའི་བརྟན་བཞུགས་གསོལ་འདེབས། བླ་མ་ཡི་དམ་སངས་རྒྱས་བྱང་
སེམས་སོགས་ཀྱི་གསོལ་འདེབས་རྒྱུས་བསྡུས་གསུམ། སློབ་དཔོན་བཟང་པོ་རྒྱལ་མཚན་དང་སློབ་དཔོན་བློ་
བཟང་སྦྱིན་པ་དང་སློབ་དཔོན་བློ་གྲོས་རྒྱ་མཚོ་སློབ་དཔོན་བློ་བཟང་དར་རྒྱས་རྣམས་ཀྱི་གསོལ་འདེབས་བརྟན་
བཞུགས། དེ་ལོ་ནོར་བླ་མ་དང་བྷི་ལི་ཐུ་ནོ་མོ་ཧན་གཉིས་ཀྱི་བརྟན་བཞུགས། རྗེ་བཙུན་མི་ལ་དང་རྒྱལ་སྲས་ཞི་
བ་ལྷའི་གསོལ་འདེབས་བསྟོད་པ། འཇམ་དབྱངས་དམར་སེར། འཇམ་དབྱངས་དཀར་པོ། སྤྱན་རས་
གཟིགས། བྱམས་པ། ཕྱག་རྡོར། རྣམ་རྒྱལ། དབྱངས་ཅན་མ། མི་གཡོ་བ་རྣམས་སོ་སོའི་བསྟོད་པ། མི་
འཁྲུགས་པའི་ཞིང་བཀོད། སྨོན་ལམ་། ཐོ་བ། མངོན་རྟོགས་བུམ་བསྐྱེད་དཀྱིལ་ཆོག་ས་ཆོག་དང་བཅས་པ།
རྣམ་རྒྱལ་ས་ཆོག ཀུན་རིག་ཆོག་བསྒྲིགས་མ། དེའི་ཚོགས་ཞིང་། ཚེ་དཔག་ཆོག་བསྒྲིགས་མ། བདེ་མཆོག་
ཆོག་བསྒྲིགས་མ། རྗེའི་རྣལ་འབྱོར་དང་འབྲེལ་བའི་ལྟ་ཁྲིད་ཚིགས་བཅད་མ། མགོན་ཆོས་སོ་སོའི་གཏོར་
419



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབུལ་དང་། ཆོས་སྐྱོང་སྤྱིའི་གཏོར་འབུལ་གཉིས། མིང་གི་རྣམ་གྲངས། བསྔོ་བ་བྱེད་ཚུལ་རྒྱས་བསྡུས་གསུམ་
སོགས་དང་། སངས་རྒྱས་བྱང་སེམས་དུ་མའི་མཚན་བསྒྲིགས་དང་། སངས་རྒྱས་སྟོང་གི་མཚན་བསྒྲིགས།
རྟེན་འབྲེལ་གྱི་རྣམ་གཞག དཀོར་སྦྱོང་ཡན་ལག་བདུན་པ་བྱེད་ཚུལ། བདེ་མཆོག་ལྷ་ལྔ་དང་འཇིགས་བྱེད་
དཔའ་གཅིག བདེ་མཆོག་ལྷན་སྐྱེས་དང་བཅུ་གསུམ་མ། ། འདུས་པའི་མདུན་བསྐྱེད་ཀྱི་ལྷན་ཐབས། ཀ་ཁ་
ཚིགས་བཅད་མ་ཚར་གཉིས། ཐོས་པ་ལ་བསྐུལ་བ། ཀུན་རིག་གི་ལྷན་ཐབས། དེའི་སྔགས་དོན་དང་ཕྱག་རྒྱུའི་
སྒོ། དེའི་བུམ་བསྐྱེད་བསྡུས་པ། སྨྱུང་གནས་ཆོ་ག རིལ་སྒྲུབ་ཆོ་ག དམིགས་བརྩེ་མའི་རིལ་སྒྲུབ། ཚེ་སྒྲུབ་
རྒྱས་བསྡུས་གཉིས། བཅུ་གཅིག་ཞལ་གྱི་བླ་བརྒྱུད་གསོལ་འདེབས་སྨོན་ལམ་ཤིས་བརྗོད། འཇིགས་བྱེད་དཔའ་
བོ་གཅིག་བའི་མངོན་རྟོགས་ཚིགས་བཅད་མ། ཚེ་དཔག་དང་འཇིགས་བྱེད་ལ་ བརྟེན་པའི་ལྷོ་ སྒོ་བྱེད་ཚུལ།
འཇམ་དབྱངས་དཀར་པོ་དང་དམར་སེར་གྱི་མངོན་རྟོགས་ཅུང་ཟད་རྒྱས་པ། ངག་བྱིན་རླབས། ཀུན་རིག་གི་
དང་བོའི་སྦྱོར་བ་བྱེད་ཚུལ། ཡི་དམ་སྣ་ཚོགས་པའི་སྒྲུབ་སྐོར། སྔགས་ཀྱི་ཀློག་ཚུལ་རྒྱས་བསྡུས་གཉིས། དག་
ཡིག་རྒྱས་བསྡུས་གཉིས། སྙན་ངག་གི་དཔེར་བརྗོད་ཅུང་རྒྱས་བ། ཡང་སྙན་ངག་མངོན་བརྗོད་བརྡ་རྙིང་
གསུམ་གྱི་ནམ་གཞག ལམ་རིམ་སོགས་ནས་འབྱུང་བའི་དོན་ཚིགས་བཅད་དུ་བྱས་པ། མངལ་འཇུག་གི་མདོའི་
དོན་བསྡུས་པ། མདོ་སྡེ་མང་པོ་ནས་བཏུས་པའི་བསླབ་བྱ་ཚིགས་བཅད་མ། ལས་ཀྱི་སྒྲིབ་པ་རྣམ་པར་དག་པའི་
མདོའི་དོན་བསྡུས་པ། མི་འཁྲུགས་རྣམ་རྒྱལ་རྣམ་སྣང་གསུམ་གྱི་སྒོ་ནས་སྐྲ་ཆོག་བྱེད་ཚུལ་བླ་མ་དང་འོད་པག་
མེད་བྱམས་པ་གསུམ་གྱི་འཕོ་བ། དོན་བདུན་ཅུའི་རྣམ་གཞག་འཕྲོས་དང་བཅས་པ། སྐྱབས་འགྲོའི་ཁྲིད་དང་
སྟོབས་བཞིའི་བཤགས་པ་བྱེད་ཚུལ། འབྱུང་བཞི་དང་བརྒྱ་རྩ་བསྡུས་པ། ས་ཙྪ་གདབ་ཚུལ། སྔགས་རིམ་གྱི་
སྙིང་པོ་བསྡུས་པ། རྡོར་སེམས་བུམ་སྒྲུབ། ཡུམ་གྱི་འགྲེང་རྐང་གི་དོན་བཤད་པ། རྒྱུད་བླའི་དོན་རྡོ་རྗེའི་གནས་
བདུན་བཤད་པ། རྒྱུ་དང་འབྲས་བུའི་རྣམ་གཞག འདུས་པའི་བླ་བརྒྱུད་དེ་བདག་མདུན་བདེ་གསང་གཉིས་ཀྱི་
བསྡུས་དོན་དང་འཆད་ཚུལ། འདུས་པའི་བསྡུས་དོན་རྒྱས་པར་ཕྱེ་བ་འདུས་པའི་རྩ་རྒྱུད་ཀྱི་གླེང་གཞིའི་ཡི་གེ་
བཞི་བཅུའི་བཤད་པ་ཟུར་དུ་བསྟན་པ། འདུས་པའི་བསྐྱེད་རྫོགས་གཉིས། བདེ་མཆོག་བསྐྱེད་རྫོགས་གཉིས།
འཇིགས་བྱེད་བསྐྱེད་རྫོགས་གཉིས། འཇིགས་བྱེད་དཔའ་བོ་གཅིག་པའི་བསྐྱེད་རྫོགས། བདེ་མཆོག་ལྷ་ལྔའི་
བསྐྱེད་རྫོགས། བདེ་གསང་གཉིས་འདོན་ཚུལ་རྒྱུས་བསྡུས་ཀྱི་དབྱེ་བ་ཤེས་བྱེད། དཀོན་མཆོག་གསུམ་གྱི་རྣམ་
གཞག སེངྒེའི་སྒྲ་དང་ཕྱག་རྡོར་ལ་བརྟེན་པའི་གདོན་འགྲོ་བྱ་ཚུལ། སེངྒེའི་སྒྲའི་མངོན་རྟོགས་ཟུར་བ། ཀླུའི་
གདོན་གྲོལ། ཚེ་དབང་བསྐུར་ཚུལ། གྲུབ་མཐའ་ལ་ཕྱོགས་འཛིན་གྱི་ཆགས་སྡང་འགོག་པའི་ཡིག་ཆ། སྣོད་
420



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། །
བཅུད་ཀྱི་རྣམ་གཞག འཚམས་སྦྱོར་ལྔ་བ། སྡོམ་པའི་སྐོར་གྱི་དོགས་གཅོད་ཉམས་ལེན་སྤྱིའི་དོགས་གཅོད།
འཇིགས་བྱེད། རབ་གནས། སྦྱིན་སྲེག ཟོར་ལས། །བདེ་མཆོག་མངོན་དཀྱིལ་བུམ་བསྐྱེད་ལག་མཆོད་བླ་
བརྒྱུད་བསྟོད་པ་སྨོན་ལམ་ཤིས་བརྗོད་ཀྱི་སྐོར་བསྒྲིགས་མ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་ལྟ་ཁྲིད་
དང་བཅས་པ། བདེ་བ་ཅན་གྱི་ཞིང་བཀོད་སྨོན་ལམ་དང་བཅས་པ། སྦྱོང་རྒྱུད་དང་རྟོག་བདུན་གཉིས་ཀྱི་
བསྡུས་དོན། ལམ་རིམ་གྱི་ཁྲིད་དམིགས་རྒྱས་བསྡུས་གཉིས། བསྙེན་གནས་ཀྱི་སྡོམ་པ་ལེན་ཚུལ། བླ་མའི་རྣལ་
འབྱོར་འགའ་ཞིག། སྨན་བླའི་མདོ་ནས་འབྱུང་བའི་སྨོན་ལམ་ཟུར་ཏུ་བྱས་ནས་འདོན་ཚུལ། སྨན་བླ་བསྡུས་
པའི་ལྷན་ཐབས། དུས་ཆེན་གྱི་བཤད་པ། འཇམ་དབྱངས་ནང་གསང་གཉིས་ཀྱི་སྒྲུབ་ཐབས། གཟུངས་
གཞུག་རབ་གནས་བསྡུས་པ། འཇིགས་བྱེད་གཙོ་བོར་བྱས་པའི་བསྙེན་ཡིག་ འཇིགས་བྱེད་བགཏོར་འབུལ། ས་
ལམ་རྣམ་གཞག་ བུམ་གཏེར་དང་ལྟོ་འཕྱེ་བརྟག་ཚུལ། ནག་རྩིས་ཞེ་བདུན་མ་དང་བཅུ་གསུམ་མའི་སྐོར།
སྐར་རྩིས་ཐོར་བུ། གསང་བདེ་འཇིགས་གསུམ་གྱི་བླ་མའི་རྣལ་འབྱོར་རྒྱས་པ། བདེན་བཞི་དང་རྟེན་འབྲེལ་གྱི་
རྣམ་གཞག བྱང་ཆུབ་ཀྱི་སེམས་བསྐྱེད་པའི་ཚུལ། གྲུབ་མཐའ་བཞི་དང་འབྲེལ་བའི་ལྟ་བའི་རྣམ་གཞག་རྒྱས་
ཙམ། ལྟ་བ་དང་དུས་གསུམ་གྱི་རྣམ་གཞག་ཟབ་མོ། ། བསླབ་གསུམ་སོགས་ཀྱི་ཁྱད་པར་བཤད་པ། དགོན་
འདིའི་བླ་བརྒྱུད་ཀྱི་རྣམ་ཐར་དཀར་ཆགས། དགོན་འདིའི་རྟེན་ཐམས་ཅད་ཀྱི་དཀར་ཆགས། དུས་ཚིགས་ཀྱི་
རྣམ་གཞག་བདེན་གཉིས་རྣམ་གཞག ལས་དཀར་ནག་གི་རྣམ་གཞག འཁོར་བའི་ཚུལ་ཙམ། ཡུལ་གྱི་མདོ་
ནས་འབྱུང་བའི་བརྒལ་ལན། འཁོར་ལོ་ཆེན་པོའི་བླ་བརྒྱུད་བསྟོད་པ་སྨོན་ལམ་ཤིས་བརྗོད། སེང་གདོང་མའི་
མངོན་རྟོགས་བསྐུང་གསོ་སྦྱིན་བསྲེག་མདོས་ཐོར་བཅས་པ། ཡིག་བསྐུར་རྣམ་གཞག་ཚར་གཉིས། གཤིན་རྗེ་
ཆར་ཀའི་མངོན་རྟོགས་མནོས་ཀྱི་རིམ་པ། སྣང་བརྒྱད་ཀྱི་ཚིག ནོར་ལྷ་ལ་བརྟེན་ནས་གཡང་ལེན་ཚུལ། སྐར་
ཡིག་བསྒྲིགས་མ། བསངས་ཡིག་གི་སྐོར། བཅའ་ཡིག་མར་མེ་འབུལ་ཚུལ། ཆར་འབེབ་བྱེད་ཚུལ། གཞན་
དཀའ་འགྱུར་དང་། རྗེའི་གསུང་འབུམ་དང་། གྲྭ་ཁང་དང་། ཇོ་བོའི་ལྷ་ཁང་སོགས་དཀར་ཆགས་ཀྱི་སྐོར་
ཤིན་ཏུ་མང་ཞིང་། འདིར་བློ་རིགས་རྒྱས་པ་དང་། བསྡུས་དཔེ་ཟུར་བ་ཞིག་དང་། དབུས་ན་ཡོད་དུས་བྱམས་
གཞུང་། སྐབས་བཞི་བ། འདུལ་བའི་དུས་ཚིགས་དང་གསོ་སྦྱོང་གི་བཤད་པ་བསྒྲིགས་མ་སོགས་དང་། གཞན་
པ་ནི་བོན་འགའ་ཞིག་གིས་ནན་ཆེར་བསྐུལ་བའི་ངོ་བོར་དེ་དག་གི་འདོད་པ་ལྟར་ལྷ་གཞན་དང་གཞན་གྱི་མངོན་
རྟོགས་སོགས་འགའ་ཞིག་ཅུང་མི་མངོན་པའི་ཚུལ་གྱིས་བསྒྲིགས་བྱིན་པ་ཡང་ཡོད་དེ། རྨ་ཁར་ཕན་ན་ཁྱི་ཚིལ་གྱི་
དཔེ་ལྟར་ཡིན་གྱི། རྩོམ་ཚད་རང་གིས་བྱེད་དགོས་པའི་ངེས་པ་མེད་ཀྱང་ཀླན་ཀ་འོང་བར་དོགས་ནས་འདིར་མ་
421



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྗོད། དེར་མ་ཟད་བརྩམས་ནས་བྱིན་ཏེ་གང་ཡིན་བརྗེད་སོང་བ་དང་། ཐར་ཐོར་འགའ་ཞིག་ནི་མ་བྲིས་
དེ། ། དེ་ཡན་ནི་རེ་གཉིས་མ་གཏོགས་རང་གིས་རྩོམ་འདོད་ལྷག་དང་བཅས་པ་གྲུབ་ཟིན་ནོ། ། དེ་དག་ནི་རང་
ལོ་རེ་གཉིས་ཐོག་ཡན་ཆད་དུ་ཡིན་ལ། ད་དུང་ཀྱང་རང་འདོད་དང་གཞན་དབང་གིས་འབྲི་བའང་སྲིད་པར་
འགྱུར་རོ། ། མདོར་ན་རྒྱལ་བའི་སྐུ་གསུང་ཐུགས་ཀྱི་མཛད་པ་ཅི་ལྟར་བསྟན་པ་ནི་དེའི་རྣམ་ཐར་ཡིན་ལ། དེ་
གསུམ་གྱི་ནང་ནས་གསུང་གི་མཛད་པ་ནི་རྣམ་ཐོར་གྱི་མཆོག་ཡིན་ཏེ། ཇི་སྐད་མཛད་པ་ཀུན་ལས་གསུང་གི་
ནི། ། མཛད་པ་མཆོག་ཡིན་ཞེས་གསུངས་པ་ལྟར་རོ། ། དེས་ན་སྔོན་བྱོན་དམ་པ་རྣམས་ཀྱི་གསུང་གི་མཛདང་
ནི་དེ་དག་གི་རྣམ་ཐར་གྱི་མཆོག་ཡིན་པས། ཁོ་བོ་ཅག་གི་རྣམ་ཐར་གྱི་ལུས་ཡང་རྩོམ་པ་བྱས་པ་འདི་རྣམས་གཙོ་
བོ་ལགས་སོ། ། གཞན་ཚེ་འདིའི་བྱ་བྱེད་དྲན་ཚད་ཐམས་ཅད་བྲིས་ན་པོ་ཏི་ཆེན་པོར་འགྱུར་ཞིང་དགོས་པ་མི་
སྣང་ལ། འགའ་ཞིག་གི་རྣམ་ཐར་དུ་དེ་དུས་ཀྱི་རྒྱལ་པོ་དང་དུས་ཀྱི་འགྱུར་བ་ཇི་ལྟ་བུའང་རང་ལ་འབུལ་བ་ཇི་
ལྟར་བྱུང་བ་རྣམས་བྲིས་འདུག་པ་ལྟར་བྱས་ཀྱང་དགོས་དོན་ཆུང་བས་བཞག་གོ ། དགོས་པའི་དོན་དཔེ་རྩོམ་
ཚུལ་དེ་ལྟར་ཡིན་ན་ཉམས་ལེན་ཇི་ལྟར་བྱས་སྙམ་ན། བླ་མ་གྲོང་ཆོག་པ་ལ་ཉམས་ལེན་བཟང་པོ་ཡོད་དཀའ་ཡང་
ཅུང་ཟད་བརྗོད་པར་བྱ་སྟེ། སྤྱིར་སྔོན་གྱི་སྐྱེས་ཆེན་དམ་པ་རྣམས་ཀྱི་ཉམས་ལེན་དང་སྙིང་རུས་ལྟ་བུ་ནི་ད་ལྟའི་
གང་ཟག་ལ་ཡོད་དཀའ་ལ། འོན་ཀྱང་རང་ཉིད་བརྩོན་འགྲུས་བཟང་བར་རློམ་ཡང་ད་ལྟ་ཐོས་ཉུང་བླུན་པོ་
འགའ་ཞིག་གིས་བརྩོན་འགྲུས་བྱེད་པ་མཐོང་ན། ཁོ་བོ་ཅག་ནི་བརྩོན་འགྲུས་ཆེ་བར་མི་སེམས་སོ། ། དེ་ལྟར་
ནའང་གཞན་ན་མ་རང་དོན་དུ་གྲོང་ཆོག་བྱེད་པ་འདི་རེ་ཞིག་སྤོང་མི་ནུས་པ་ཙམ་མ་གཏོགས། རྒྱུན་དུ་ཁ་ཏོན་
བྱེད་པའམ། དཔེ་ཀློག་པའམ། རྩོམ་པ་བྱེད་པ་གསུམ་པོ་གང་རུང་མིན་པའི་དོན་མེད་པའི་གཡེང་བ་དང་དོན་
མེད་དུ་བསྡད་པ་ཆེར་མ་བྱས་ཤིང་
། བསྙེན་འཚམས་འགའ་རེ་དང་། ཁ་ཏོན་ཀྱང་བཅད་རྒྱུ་བྱས་ནས་གསང་
བདེ་འཇིགས་གསུམ་སོགས་དང༌། དེའི་བླ་མའི་རྣལ་འབྱོར་དང་། ལྷ་གཞན་འགའ་ཞིག་གི་རྣལ་འབྱོར་དང་།
བདེ་གསང་གི་རྒྱུད་དང་། སྡུད་པ་དང་མཚན་བརྗོད་སོགས་འདོན་པ་དང་། གཟུངས་སྔགས་མང་པོ་དང་།
སངས་རྒྱས་བྱང་སེམས་མང་པོའི་མཚན་བརྗོད་པའི་གསོལ་འདེབས་དང་། ལམ་རིམ་གྱི་སྙིང་པོ་བྱམས་སྙིང་རྗེ་
ལྷག་བསམ་སེམས་བསྐྱེད་ལྟ་བ་སོགས་ལ་ཉིན་རེ་བཞིན་ཅི་ནུས་སུ་འབད་ཁུལ་བྱས་པ་སྟེ། འདིར་དེ་ཙམ་ལས་
ཞིབ་པར་མ་བརྗོད་དོ། ། ། །
སྨྲས་པ། བཟང་བཟང་རྒྱལ་བའི་མདོ་སྔགས་དམ་པའི་ཆོས། ། ངེས་ངེས་འཛིན་པའི་ཆེད་དུ་སྔོན་བྱོན་
པའི། ། མཁས་མཁས་རྣམ་པའི་བཤེས་གཉེན་ཐམས་ཅད་ལ། ། དུང་དུང་གུས་པའི་ཡིད་ཀྱིས་ཕྱག་འཚལ་
422



༄༅། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་རྒྱུ་སྐར་རྣམ་པར་རྩེ་བ། །
ལོ། ། སྐྱེ་ཞིང་སྐྱེ་བས་བརྒྱུད་པ་མི་དྲན་ཡང་། ། སྔོན་སྔོན་གྱི་རྒྱལ་བའི་ཆོས་ཚུལ་རྒྱུན། ། འདིར་རུ་བཞི་ལྟར་
འཛིན་པའི་སྨོན་ལམ་འབྲས། ། གང་ཞིག་གང་ལ་འདི་བཞིན་སྨིན་པ་མཚར། ། དེ་ཡང་ཡུལ་དུས་སྦྱིན་བདག་
མཐུན་རྐྱེན་མོས། ། རྟེན་འབྲེལ་བཟང་པོ་དུ་མ་ལྷན་ཅིག་ཏུ། ། ཚོགས་ལས་འབྱུང་གི་རྒྱུ་དང་རྐྱེན་གཅིག་
གིས། ། འབྲས་བུ་ཕུན་ཚོགས་འདི་ལྟར་ག་ལ་བསྐྲུན། ། བསེར་བུས་བསྐྱོད་ཚེ་ཤིང་བལ་འདབ་བཟང་ལ། །
འགྲན་པ་བཞིན་འགྲོ་དམ་པའི་རླུང་ཤུགས་ཀྱིས། ། བསྐུལ་བས་བྱིའུའི་རྣམ་ཐར་མཁའ་ལྡིང་གི །ངང་ཚུལ་
བཞིན་དུ་སྟོན་པ་འདི་ན་མཐོང་། ། རབ་དཀར་ཟླ་འདྲའི་ཤོག་ངོས་སུ། ། རབ་རྨོངས་བྱིས་པའི་སྤྱོད་ཚུལ་
འགའ། ། རབ་མཛེས་རི་བོང་མཚན་མ་ལྟར། ༑ རབ་རིབ་མིག་ཅན་དག་ལ་སྣང་། ། འོན་ཏེ་མདོ་རྒྱུད་དུ་མ་
ལས། ། རང་གི་རྩ་བའི་བླ་མ་ཡི། །ཡོན་ཏན་མཛད་སྤྱོད་དམན་ནའང་། ། བསྔགས་བརྗོད་བྱས་ཀྱང་ཕན་
ཡོན་ནི། ། ཆེན་པོ་འབྱུང་བར་གསུངས་ཕྱིར་འདིར། ། རང་ལ་སྤོང་རྟོགས་ཡོན་ཏན་ཚོགས། ། ཁྱད་འཕགས་
མིན་ཡང་སློབ་མ་ཡིས། ། ཆེན་པོར་བསྔགས་བརྗོད་བཟུང་མི་འགལ། ། ཚུལ་དེ་གཟིགས་ནས་ཀོའུ་ཤི་ན་ང་སོ་
ཡིས། ། ཁ་བཏགས་མཎྜལ་གསེར་དངུལ་གོས་ཡུག་གི ། འབུལ་བྱས་རྒྱུད་པའི་ཚོགས་དང་ལྷན་ཅིག་ཏུ། །
བསྐུལ་ལས་བཤད་སྒྲུབ་མིང་ཅན་བདག་ཉིད་ཀྱིས། ། རང་ལོ་བཅུ་ཕྲག་དྲུག་དང་གཉིས་སོན་ཐོག ། རྒྱུད་པའི་
སློབ་དཔོན་བྱེད་ཚེ་གཡར་བྲལ་ལམ། ། གཞན་བོ་ཙམ་ཕྱིར་སྒྲོ་སྐུར་མེད་པ་རུ། ། ཇི་ལྟར་འཚམ་པ་ཉིད་དུ་
ལེགས་པར་སྦྱར། ། ཞེས་བྱའོ། ། སློབ་དཔོན་བཤད་སྒྲུབ་མཚན་ཅན་གྱི་རྣམ་ཐར་འདི་ནི། རྗེ་བཙུན་བྱང་ཆུབ་
མི་ལ་རིན་པོ་ཆེའི་དཔོན་པོ་དགེ་སློང་ངག་དབང་བཀྲ་ཤིས་ཞེས་བྱ་བ་རྒྱུད་གྲྭར་ཞུགས་ནས་སྔགས་རམ་པའི་མཚན་
གདགས་མཛད་པའི་ཚེ་འདི་སྙམ་དུ་རང་ལ་ཁ་དོག་བཟོ་ལྟ་ཆེན་པོ་མེད་ཀྱང་སྔགས་ཕྱོགས་ལ་ཐོས་བསམ་ཅུང་ཟད་
བྱེད་རྒྱུ་བྱུང་བ་དང་། དཀའ་རབ་འབྱམས་ཀྱི་གྲལ་དུ་ཚུད་ཙམ་བྱུང་བ་འདི་ཡང་སློབ་དཔོན་རིན་པོ་ཆེ་འདི་དང་
ཀོའུ་ཤིས་ཡེས་རྣམ་གཉིས་ཀྱི་ཐུགས་རྗེ་ཁོ་ན་ཡིན་སྙམ་པའི་དད་པ་ཁོ་ནས་དྲིན་བཟོ་བའི་ཆེད་དུ་དཔོན་སློབ་ཉིད་
ཀྱི་རྣམ་ཐར་འདི་ལྟ་བསྒྲུབས་པའི་དགེ་ལས་རྒྱུད་པའི་འཆད་ཉན་གྱི་བསྟན་པ་དར་བ་དང་། པར་དུ་བསྐྲུན་པ་པོ་
ཉིད་ཚེ་རབས་ཐམས་ཅད་དུ་སྔགས་སྒྲུབ་པའི་རྟེན་བཟང་པོ་རིམ་པར་བརྒྱུད་ནས་མྱུར་དུ་རྡོ་རྗེ་འཆང་གི་གོ་འཕང་
ཐོབ་པར་གྱུར་ཅིག པར་གྱི་ཡི་གེ་བ་ནི་དགེ་སློང་བློ་བཟང་ཕུན་ཚོགས་སོ།།བཀྲ་ཤིས།
423



《ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ 》གྱི་རྩོམ་སྒྲིགཨུ་ཡོན་མི་སྣ།
《 བློ. • *LEh*t 》g#*
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
#
g • # #ནE ན
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
E; $t [ • Eg[ F# e
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད།
ཕྱག་མཛད་ཚུལ་ཁྲིམས་རྒྱ་མཚོ།
#g • gཚུ
# # •
*#
དག་ཞུས་པ། （ཀ་མད་ལྟར་བསྒྲིགས)སྐལ་བཟང་རྒྱུ་མཚོ། ཁྲི་ཟུར་འཇིག་མེད་ཤེས་རབ།
ff1]. （fg#**##j#） ཉྙོ hu## ༼ • # #*#
མགོན་པོ་ཚེ་རིང་། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད
贡保才让
阿旺贝登
BE • ngân
#*#
4@ཙྪ
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱུ་མཚོ།
##ig#
ཕྱག་མཛད་ཚུལ་ཁྲིམས་རྒྱ་མཚོ། བློ་བཟང་རྒྱ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
# ཚུ J} སྨྱོ %E
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱུ་མཚོ།
# # •
ང
ཙྪ
།
ནཾཏྟཾ#4
g#
h &t
耶希琼佩
# # # g
REà
nhà
སངས་རྒྱས་རྒྱུ ་མཚོ། བསོད་ནམས། བསོད་ནམས་རྒྱ་མཚོ།
#hu
ཚོ ཚོ
ཚོ # Tu#



書
號
:TI501~TIS14
詳細書名:《藏文:卓尼·扎巴謝珠 尊者文集》
第一冊 至 第十四冊
作者:至尊卓尼·扎巴部珠尊者
(印度色拉美聞思寶洲佛教大學 大德)
編輯整理:卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位:SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主。
內容密續的份量很重,須受過灌頂者,方適合閱讀
研習。
提供日期:2009年8月



DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
( Ž : the
#t #t>
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O.C.
Tel: 886-2-23951198, Fax: 886-2-23913415
Email: overseas@budaedu.org
Website: http://www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1507 - 8741
