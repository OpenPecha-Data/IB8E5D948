༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG13759 ImageGroup: 11KG15427
LCCN: n/a ISBN: n/a
Title:
གསུང་འབུམ། གྲགས་པ་བཤད་སྒྲུབ། གློག་ཀླད་པར་མ། །
gsung 'bum /_grags pa bshad sgrub/ (glog klad par ma/)
Author:
 གྲགས་པ་བཤད་སྒྲུབ་
grags pa bshad sgrub
Descriptor: n/a
Original Publication: n/a;n/a
Place: taipei
Publisher: the corporate body of the buddha educational foundation
Date: 2010
Volume:
Total Volumes:
TBRC Pages:
Introductory Pages: n/a
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013

2
JUUUUUNUURO)
02
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
( ཀ)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།

Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan , R .O .C.
Tel: 886-2-23951198, Fax: 886- 2-23913415
Email: overseas @ budaedu.org
Website :http :/ /www.budaedu.org
This book is strictly for free distribution , it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ

སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང༌། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
e 2
རྒྱས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་༡༩བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ཅོ་ནེ་སེར་སྨད་གཞུང་པ་ཆོས་མཛད་ངག་དབང་

བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠ ༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །

པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675） སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང༌། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ༌། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།

བོད་ལྗོངས། ཀན་སུའུ། སྲི་ཁྲན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ༌། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད། །
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།

ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང་། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀཱང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ ཚེས་༨ ཉིན།

དཀར་ཆག
མདོ་སྔགས་ཆོས་བརྒྱུད་ཀྱི་བླ་རབས་བཤད་པ་དངོས་གྲུབ་འབྱུང་གནས་བཞུགས་སོ། ། ......... ( 1)
རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ་
ལེགས་པར་བཤད་པའི་སྣང་བ་ཞེས་བྱ་བ་བཞུགས་སོ། ། ..……………………… ……. ………………………. (15)
ཡི་དམ་སྒྲུབ་སྐོར་འདོད་དགུ་འབྱུང་པའི་ཟ་མ་ཏོག་ཅེས་བྱ་བ་བཞུགས་སོ། ། ..………………………...…….. (83)
འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ་ཞེས་བྱ་བ་བཞུགས་སོ། ། ..………... (127)
དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ་
སྐལ་ལྡན་དགྱེས་བྱེད་ཅེས་བྱ་བ་བཞུགས་སོ། ། ...…… (172)
ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ་ཞེས་བྱ་བ་བཞུགས་སོ། ། .....……… (219)
གྲུབ་ཆེན་ལཱུ་ཧི་བའི་ལུགས་ཀྱི་རྫོགས་རིམ་རྣལ་འབྱོར་ཆེན་པོའི་རྣམ་བཤད་དངོས་གྲུབ་
སྙེ་མའི་གནད་དོན་སྙིང་པོ་གསལ་བར་བྱེད་པའི་སྒྲོན་མེ་ཞེས་བྱ་བ་བཞུགས་སོ། ། …………… (264)
དཔལ་རྡོ་རྗེ་འཇིགས་བྱེད་ཀྱི་རིམ་པ་དང་པོའི་ཁྲིད་རྒྱུན་མན་ངག་སྣང་བརྙན་ཀུན་འཆར་གསལ་
བའི་མེ་ལོང་ཞེས་བྱ་བ་བཞུགས་སོ། ། ...……... .…… ………………………. ( 318)
དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ་ཞེས་
བྱ་བ་བཞུགས་སོ། ། ....... .……....………. .. (367)
གྲུབ་ཆེན་དྲིལ་བུ་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས་བདེ་
ཆེན་མྱུར་འགྲུབ་ཅེས་བྱ་བ་བཞུགས་སོ། ། ...…………………. ...……...…. (400)
འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་པོ་རིན་ཆེན་སྙེ་མ་ཞེས་བྱ་བ་
བཞུགས་སོ། ། ....……..……………………...…………. ................ (423)
འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ་
གསལ་བར་བྱེད་པའི་སྒྲོན་མེ་བྱ་བ་བཞུགས་སོ། ། ..….... (443)

༄༅། ། མདོ་སྔགས་ཆོས་བརྒྱུད་ཀྱི་བླ་རབས་བཤད་པ་
དངོས་གྲུབ་འབྱུང་གནས་བཞུགས་སོ། །
ན་མོ་མ་ཀླུ་གྷོ་ཥཱ་སུ་མ་ཀཱིརྟི་ཡེ། ། མཐའ་ཡས་ལེགས་ཚོགས་ཚོགས་གཉིས་ལས་འཁྲུངས་མཚན་དཔེའི་
གཟི་འོད་འབར་བའི་སྐུ། ། དྲུག་ཅུའི་ཚངས་དབྱངས་དབྱངས་ཀྱི་དཀྱིལ་འཁོར་ཆོས་ཕུང་བརྒྱད་ཁྲི་སྒྲོགས་པའི་
གསུང་། ། མ་ལུས་ཆོས་ཀུན་ཀུན་ནས་ བསྒྲིབས་མེད་ཆགས་ཐོགས་མི་མངའ་མཁྱེན་པའི་ཐུགས། ། ལྷར་
བཅས་འགྲོ་འདྲེན་འདྲེན་མཆོག་ཤཱཀྱའི་རྒྱལ་པོའི་ཞབས་ལ་གུས་ཕྱག་འཚལ། ། མགོན་དེའི་མདོ་སྔགས་དམ་
ཆོས་མ་ལུས་པ། ། ལེགས་པར་བཟུང་ནས་འགྲོ་རྣམས་སྨིན་གྲོལ་ལ། འགོད་མཛད་རྒྱལ་ཚབ་འཇམ་
དབྱངས་གསདུད། ། འདུལ་བ་མངོན་པ་དབུ་ཕར་གཞུང་རྣམས་དང་། ། གསང་སྔགས་རྒྱུད་སྡེ་རྣམ་བཞིའི་
དགོངས་འགྲེལ་ཞིང་། ། ཉམས་སུ་ལེན་མཛད་ཤིང་རྟ་ཆེ་གཉིས་སོགས། ། འཕགས་བོད་པཎ་གྲུབ་རིམ་པར་
བྱོན་རྣམས་བསྔགས། ། དེ་ལྟར་མཆོད་པར་བརྗོད་པ་མདོ་ཙམ་སྔོན་དུ་བཏང་ནས་མདོ་སྔགས་ཀྱི་ཆོས་བརྒྱུད་
འཛིན་པའི་བཤེས་གཉེན་གྱི་རིམ་པ་ཇི་ལྟར་བྱོན་པའི་ཚུལ་མཚོན་ཙམ་ཞིག་བརྗོད་པར་བྱ་སྟེ། ལོ་རྒྱུས་བཅས་
རྒྱས་པར་བཤད་ན་ནི་པུ་ཏི་ཀ་ཆེན་པོར་འགྱུར་བའི་ཕྱིར་རོ། ། དེ་ལ་འདུལ་བའི་བརྒྱུད་རིམ། མངོན་པ་གོང་
འོག་གི་བརྒྱུད་རིམ། དབུ་ཕར་གྱི་བརྒྱུད་རིམ། གསང་སྔགས་ཀྱི་བརྒྱུད་རིམ་དང་བཞི། དང་པོ་ནི། བཅོམ་
ལྡན་འདས་ཀྱིས་འདུལ་བའི་གཞུང་མང་དུ་གསུངས་ཤིང་ཉན་ཐོས་ཆེན་པོ་རྣམས་ཀྱིས་འཆད་ཉན་དང་ཉམས་
ལེན་གྱིས་བཟུང་ལ། འོན་ཀྱང་འདུལ་བའི་བསྟན་པ་ཡོངས་རྫོགས་ནི་འཕགས་པ་ཉེ་བར་འཁོར་ལ་གཏད་
དོ། ། རྗེས་སུ་རྩ་བའི་སྡེ་བ་བཞིར་གྱེས་པའི་ཚེ་ཉན་ཐོས་མང་པོས་འཕགས་པ་སྒྲ་གཅན་འཛིན་དང་འོད་སྲུང་
ཆེན་པོ་སོགས་བཞིའི་རྗེས་སུ་འབྲང་ནས་འདུལ་བའི་བསྟན་པ་སྤེལ། མདོར་ན་འཕགས་ཡུལ་དུ་ནི་ཉེ་བར་
འཁོར་དང་ཤཱ་རིའི་བུ་དང་འོད་སྲུང་དང་ཀུན་དགའ་བོ་སོགས་བསྟན་པའི་གཏད་རབས་བདུན་དང་། ཕྱིས་
འཕགས་པ་ཀླུ་སྒྲུབ་ཡབ་སྲས་རྣམས་དང་། ཐོགས་མེད་སྐུ་མཆེད་སོགས་དང་ཁྱད་པར་དུ་སློབ་དཔོན་ཡོན་ཏན་
འོད་དང་ཤཱཀྱ་འོད་དང་ཆོས་ཀྱི་བཤེས་གཉེན་སོགས་ཀྱིས་འདུལ་བའི་བསྟན་པ་སྩལ་ལོ། ། བོད་ཀྱི་ཡུལ་དུ་ནི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྔོན་རྒྱལ་པོ་ཁྲི་སྲོང་ལྡེ་བཙན་གྱི་དུས་སུ་རྒྱ་གར་གྱི་པཎ་གྲུབ་མང་པོ་དང་། ཁྱད་པར་མཁན་པོ་བྷོ་དྷི་ས་ཏྭ་སྤྱན་
དྲངས་ནས་བེ་རོ་ཙ་ན་དང་ནམ་མཁའི་སྙིང་པོ་སོགས་སད་མི་མི་བདུན་རབ་ཏུ་བྱུང་ནས་འདུལ་བའི་བསྟན་པའི་
གཞི་བཙུགས། ཕྱིས་རྒྱལ་པོ་གླང་དར་གྱིས་བསྟན་པ་ལ་གནོད་པ་བྱས་པའི་རྐྱེན་གྱིས་དབུས་སུ་སྡོམ་པ་ལེན་པའི་
རྒྱུན་ཆད་ཀྱང་། མདོ་སྨད་དུ་བླ་ཆེན་དགོངས་པ་རབ་གསལ་སོགས་ཀྱིས་འདུལ་བའི་སྡོམ་རྒྱུན་བཟུང་ནས་
འགའ་ཞིག་ལ་སྤེལ། དེའི་སྐད་ཆ་དབུས་སུ་བྱུང་བ་ལ་བརྟེན་ནས་དབུས་གཙང་ཕྱོགས་ནས་བསྙེན་རྫོགས་ཀྱི་
ཆེད་དུ་ཀླུ་མེས་སོགས་འགའ་ཞིག་བརྫངས་ཏེ་བསྙེན་པར་རྫོགས་ནས་སླར་འོངས། དེ་ནས་རིམ་པར་བརྒྱུད་པ་
ལ་འདུལ་བ་སྨད་ལུགས་པའི་བརྒྱུད་པར་གྲགས། ཡང་མངའ་བདག་ཡེ་ཤེས་འོད་ཀྱིས་རྒྱ་གར་ཤར་ཕྱོགས་ཀྱི་
པཎྜིཏ་དྷམཱ པཱ་ལ་མངའ་རིས་སུ་སྤྱན་དྲངས་ནས་མང་པོ་ཞིག་བསྙེན་པར་རྫོགས་ནས་འདུལ་བའི་ལག་ལེན་
བཙུགས་པའི་བསླབ་རྒྱུན་འཛིན་པ་རྣམས་ལ་འདུལ་བ་སྟོད་ལུགས་པའི་བརྒྱུད་པར་གྲགས། ཡང་ཁྲོ་ཕུ་ལོཙྪ་བས་
ཁ་ཆེ་པཎ་ཆེན་བོད་དུ་གདན་དྲངས་ནས་ས་སྐྱ་པཎ་ཆེན་སོགས་མང་པོ་ཞིག་བསྙེན་པར་རྫོགས་པས་དེའི་བརྒྱུད་
པ་ལ་པཎ་ཆེན་བརྒྱུད་པར་གྲགས་ཤིང་། རྗེ་རིན་པོ་ཆེས་ཀྱང་བརྒྱུད་པ་འདི་ལས་བསྙེན་རྫོགས་བ་ཞེས་ལ། ད་
ལྟ་གཙང་ཕྱོགས་ཀྱི་སྡོམ་རྒྱུན་ལ་པཎ་ཆེན་བརྒྱུད་པ་དར་ཆེ་བར་སེམས། དེས་ན་འདུལ་བའི་སྡོམ་རྒྱུན་བྱོན་
ལུགས་ལ་རྒྱུས་བསྡུས་མི་འདྲ་བ་མང་དུ་སྣང་ཡང་། རྗེའི་གསན་ཡིག་ལས། འདུལ་བའི་བཤད་བརྒྱུད་ནི།
བཅོམ་ལྡན་འདས། ཉེ་བར་འཁོར། དེས་ཀུན་དགའ་བོ། ཉེར་སྦས། དྷི་དྷི་ཀ ནག་པོ། ལེགས་མཐོང་།
ཕྱིར་མི་འོང་བློས་མི་འབེབས། འདུས་བཟང་། དབྱིག་གཉེན། སློབ་དཔོན་ཡོན་ཏན་འོད། ཤཱཀྱ་འོད། དགྲ་
བཅོམ་སེངྒེའི་གདོང་བ་ཅན། དེས་དཱ་ན་ཤཱི་ལ་དང་ཛི་ན་མི་ཏྲ་གཉིས་ལ། དེས་ཤཱཀྱ་སེངྒེ། སྨྱོགས་འདུལ་
འཛིན། རྫུས་རྡོ་རྗེ་རྒྱལ་མཚན། རྫུས་ཀྱིས་ཀླུ་མེས་ལའང་གསན་ཏེ་ཡས་དར་མས་དར་གཉིས་སུ་བྱས་པའོ། །
ཞེས་སོགས་དང་། ལུང་རིགས་གཏེར་མཛོད་དུ་ཛི་ན་མི་ཏྲའི་རྗེས་སུ་ལྕོག་རོ་ཀླུའི་རྒྱལ་མཚན། གཙང་རབ་
གསལ། གཡོ་དགེ་འབྱུང་ བླ་ཆེན་དགོངས་པ་རབ་གསལ། གཟུ་སྟོན་རྡོ་རྗེ་རྒྱལ་མཚན། སྣེ་པོ་གྲགས་པ་
རྒྱལ་མཚན། སོག་སྟོན་ཚུལ་ཁྲིམས་བླ་མ། རྒྱ་འདུལ་བ་འཛིན་པ་དབང་ཕྱུག་ཚུལ་ཁྲིམས། རྨ་ཚོ་བྱང་ཆུབ་རྡོ་
རྗེ། སྐྱིད་ཤོད་པ་ཚུལ་ཁྲིམས་འཕགས། འདར་ཚུལ་ཁྲིམས་རྒྱལ་པོ། ཉི་སྟེང་བ་ཚུལ་ཁྲིམས་གྲགས། འདུལ་
འཛིན་བློ་གྲོས་གྲགས། ནེལ་པ་པཎ་ཆེན། འདུལ་འཛིན་རྒྱལ་མཚན་དཔལ། སློབ་དཔོན་རིན་ཆེན་བྱང་ཆུབ།
དམར་སྟོན་དཔལ་ལྡན་རིན་ཆེན། དམར་སྟོན་རྒྱ་མཚོ་རིན་ཆེན། ཐམས་ཅད་མཁྱེན་པ་སངས་རྒྱས་འཕེལ་
ཞེས་པར་བཤད་དེ་སྨད་བརྒྱུད་པའི་དབང་དུ་མཛད་དོ། ། སྟོད་བརྒྱུད་པ་ལ་ཛི་ན་མི་ཏྲ་ཡན་སྔར་ལྟར་ལ། དེ་

༄༅། ། མདོ་སྔགས་ཆོས་བརྒྱུད་ཀྱི་བླ་རབས་བཤད་པ་དངོས་གྲུབ་འབྱུང་གནས། །
ནས་དྷརྨཱ པཱ་ལ། པཎྜི་ཏ་ཤཱཀྱ་སེ་ན། ཀླུབས་ལོཙྪ། སྦྱོགས་འདུལ་འཛིན། གཟུ་རྡོ་རྗེ་རྒྱལ་མཚན། ཚུལ་
ཁྲིམས་བྱང་ཆུབ། ཚུལ་ཁྲིམས་འབྱུང་གནས། གྲགས་པ་རྒྱལ་མཚན། ཤེས་རབ་འོད་ཟེར། ཚུལ་ཁྲིམས་བླ་མ།
རིན་ཆེན་བླ་མ། ཡེ་ཤེས་བླ་མ། རྒྱ་འདུལ། རྨ་ཚོ། བྱ་འདུལ། ཚུལ་ཁྲིམས་འཕགས། ཤ་མི། རྩིབས་
འདུལ་བ་འཛིན་པ་སོགས་སོ། ། པཎ་ཆེན་བརྒྱུད་པ་ལ་རྣམ་གྲངས་མང་ཡང་། སངས་རྒྱས། ཤཱ་རིའི་བུ།
སྲས་སྒྲ་གཅན་འཛིན། བྲམ་ཟེ་སྒྲ་གཅན་འཛིན། ཀླུ་སྒྲུབ། ཡོན་ཏན་བཤེས་གཉེན། རིན་ཆེན་བཤེས་གཉེན།
ཆོས་བཟང་པོ། གུ་ཎ་པ་ཏི། ཆོས་ཀྱི་ཕྲེང་བ། འབྱུང་གནས་སྦས་པ། པཎ་ཆེན་ཤཱཀྱ་ཤི། ས་སྐྱ་པཎ་ཆེན།
འོད་ཟེར་རྒྱལ་མཚན། གྲགས་པ་རྒྱལ་མཚན། གཟུངས་དཔལ། དགེ་ལེགས་དཔལ་བཟང་། ཨཱ་ནནྡོ། ཆོས་
རིན་ཆེན། ཆོས་རྒྱ་མཚོ། ཆོས་ རྒྱལ་ དཔལ་འབྱོར། ནམ་མཁའ་རྒྱལ་མཚན། ནམ་མཁའ་དབང་ཕྱུག་
སངས་རྒྱས་འོད་ཟེར། ཀླུ་སྒྲུབ་རྒྱ་མཚོ། འཇམ་དབྱངས་དགའ་བའི་བཤེས་གཉེན། གྲགས་པ་རྣམ་རྒྱལ།
བསོད་ནམས་བཀྲ་ཤིས། བསོད་ནམས་མཆོག་གྲུབ་སོགས་སོ། ། རྗེའི་གསན་ཡིག་ཏུ། ཤཱཀྱ་ཤྲཱིའི་རྗེས་སུ། རྡོ་
རྗེ་དཔལ། མཁན་པོ་ཆོས་རྗེ། བསོད་ནམས་དཔལ། ཤེས་རབ་མགོན་པོ། ཚུལ་ཁྲིམས་རིན་ཆེན། དེས་རྗེ་
ལགནང་བར་བཤད་དེ་བརྒྱུད་ཚུལ་གཅིག་གོ། རྒྱལ་དབང་ལྔ་པ་ཆེན་པོའི་ལས་ཆོག་ཏུ་གངས་ཅན་ལྗོངས་
འདིའི་སྡོམ་རྒྱུན་སྔ་ཕྱི་མཐའ་དག་ཤིང་རྟ་ཆེན་པོ་ཀླུ་སྒྲུབ་དེ་ཉིད་ལས་བརྒྱུད་ཅེས་བཤད་དོ། །
གཉིས་པ་མངོན་པ་གོང་འོག་གཉིས་ཀྱི་བརྒྱུད་པ་ནི། སངས་རྒྱས་ཀྱིས་མངོན་པའི་གཞུང་ཐོར་བུ་ཐོར་
བུར་གསུངས་པ་རྣམས་ལ་ཤཱ་རིའི་བུ་སོགས་དགྲ་བཅོམ་པ་བདུན་གྱིས་དོན་བསྡུས་པའི་བསྟན་བཅོས་མཛད་པ་ལ་
མངོན་པ་སྡེ་བདུན་དུ་གྲགས། དེས་ན་དགྲ་བཅོམ་པ་བདུན་པོ་དེ་རྣམས་མངོན་པའི་བླ་བརྒྱུད་ཡིན་ལ། མངོན་
པ་སྤྱིའི་དབང་དུ་བྱས་ན་འོད་སྲུང་ཆེན་པོས་མངོན་པའི་གཞུང་བསྡུས་པ་ཡིན་ནོ། ། ཕྱིས་སངས་རྒྱས་གཉིས་པ་
དབྱིག་གཉེན་ཞབས་ཀྱིས་འདུས་བཟང་ལ་མངོན་པ་གསན་ནས་མངོན་པ་སྡེ་བདུན་གྱི་དོན་གཅེས་གཅེས་རྣམས་
བསྡུས་པའི་ཆོས་མངོན་པར་མཛོད་ཅེས་བྱ་བའི་བསྟན་བཅོས་ཆེན་པོ་འདི་མཛད་དོ། ། དེའི་སློབ་མ་ལ་མངོན་
པའི་བརྒྱུད་འཛིན་མང་ཡང་གཙོ་བོ་ནི་བློ་བརྟན་ཞབས་ཡིན་ལ། འགྲེལ་པའི་བླ་བརྒྱུད་རྒྱ་གར་ན་གངས་སྤེལ་
དང་རྒྱལ་པོ་སྲས་སོགས་མང་ཞིང་། བོད་དུ་ནི་མཛོད་ཀྱི་འཆད་ཉན་ཆེས་དར་བས་བླ་བརྒྱུད་ཀྱང་དེ་བཞིན་
ནོ། ། ཐོགས་མེད་ཞབས་ཀྱིས་ཐེག་པ་ཆེ་ཆུང་གཉིས་ཀའི་ཐུན་མོང་བའི་གནད་བསྡུས་པའི་མངོན་པ་ཀུན་ལས་
བཏུས་པ་མཛད་དེ་མངོན་པ་གོང་མ་ཞེས་གྲགས་སོ། ། བརྒྱུད་པ་ནི་ཐོགས་མེད། དབྱིག་གཉེན། ཕྱོགས་གླང་
སོགས་སོ། ། རྗེའི་གསན་ཡིག་ ཏུ། རིགས་པའི་མངོན་པའི་དབང་དུ་མཛད་དེ། སངས་རྒྱས། འཇམ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབྱངས། ཆོས་སྐྱོབ། མ་ཝཾ་ག དབྱིག་གཉེན། ཕྱོགས་གླང་། ཆོས་གྲགས། ལྷ་དབང་བློ། ཤཱཀྱ་བློ། ཤེས་
རབ་འབྱུང་གནས། ཆོས་མཆོག ཛ་མ་རི། དུལ་བའི་ལྷ། ཤངྐ་རཱ་ནནྟ། ཝཾ་གུ། ཤཱཀྱ་ཤྲཱི། ས་སྐྱ་བ།
རིགས་པའི་སེངྒེ་ཞེས་བཤད་དེ་ཚད་མ་རིགས་པའི་བླ་བརྒྱུད་ཀྱང་ཡིན་ནོ། ། ལུང་དང་རིགས་པའི་མངོན་པའི་
བླ་བརྒྱུད་ཀྱི་ཁྱད་པར་གང་ཞེ་ན། དགྲ་བཅོམ་བདུན་དང་། ཆོས་སྐྱོབ། ཐོགས་མེད། དབྱིག་གཉེན། བློ་
བརྟན། གངས་སྤེལ། རྒྱལ་པོ་སྲས་སོགས་ནི་ལུང་གི་མངོན་པའི་བླ་བརྒྱུད་དང་། འཇམ་དབྱངས། ཕྱོགས་
གླང་། ཆོས་གྲགས། ལྷ་དབང་བློ། ཤཱཀྱ་བློ། ཤེར་འབྱུང་། ཆོས་མཆོག་སོགས་ནི་རིགས་པའི་མངོན་པའི་བླ་
བརྒྱུད་དོ། ། གལ་ཏེ་ལུང་གི་མངོན་པ་ནི་བཅོམ་ལྡན་འདས་ཀྱིས་གསུངས་ཤིང་དགྲ་བཅོམ་པ་རྣམས་ཀྱིས་
བསྡུས་པ་ཡིན་ལ། རིགས་པའི་མངོན་པ་ནི་གང་ལས་བཤད་སྙམ་ན། དེ་ཡང་བཅོམ་ལྡན་འདས་ཀྱིས་གསུངས་
པ་ཡིན་ཏེ། མདོ་དུ་མ་ལས་གང་སྐྱེ་བའི་ཆོས་ཅན་དེ་འཇིག་པའི་ཆོས་ཅན་དུ་གསུངས་པ་སོགས་ཀྱིས་གཏན་
ཚིགས་རིགས་པ་བསྟན་ཅིང་། དེ་ཅིའི་ཕྱིར་ཞེ་ན་ཞེས་པའི་ལན་དུ་དེའི་ཕྱིར་རོ་ཞེས་རྒྱུ་མཚན་བསྟན་པ་རྣམས་
ཀྱིས་ཀྱང་གཏན་ཚིགས་བསྟན་པས་མཚོན་ཏེ་རྒྱལ་བའི་གསུང་རབ་རྣམས་ན་གཏན་ཚིགས་རིགས་པ་བསྟན་པ་
ཤིན་ཏུ་མང་ངོ་། ། །
གསུམ་པ་དབུ་ཕར་གྱི་བརྒྱུད་རིམ་ནི། སྤྱིར་དབུ་ཕར་ཞེས་སོ་སོར་གྲགས་ཀྱང་དོན་ལ་དབུ་མ་ནི་ཕར་ཕྱིན་
གྱི་ལྟ་བ་སྟོན་པའི་གཞུང་ཡིན་པས་ཕར་ཕྱིན་དུ་འདུས་སོ། ། དེ་ཡང་ཕར་ཕྱིན་བརྒྱུད་པ་ལ་སྤྱོད་པའི་བརྒྱུད་པ་
དང་། ལྟ་བའི་བརྒྱུད་པ་གཉིས་སུ་ངེས་ཤིང་། བརྒྱུད་པའི་གཞི་ནི་སངས་རྒྱས་ནས་ཡིན་ལ། སངས་རྒྱས་
བཞུགས་པའི་དུས་སུ་ལྟ་སྤྱོད་ཀྱི་བརྒྱུད་པ་སོ་སོ་བ་མ་བྱུང་ཡང་། སངས་རྒྱས་ཀྱིས་བྱམས་པ་ལ་སྤྱོད་པའི་བརྒྱུད་
འཛིན་གྱི་གཙོ་བོ་དང་། འཇམ་དབྱངས་ལ་ལྟ་བའི་བརྒྱུད་འཛིན་གྱི་གཙོ་བོར་དོན་གྱིས་བསྟན་ཅིང་། ཐོགས་
མེད་དང་ཀླུ་སྒྲུབ་གཉིས་ཀྱི་ཆོས་བརྒྱུད་ཀྱང་དེ་གཉིས་ནས་བྱུང་སྟེ། བྱམས་པས་ཐོགས་མེད་ལ་སྤྱོད་པའི་ཕྱོགས་
གཙོ་བོར་བཤད་ཅིང་། འཇམ་དབྱངས་ཀྱིས་ཀླུ་སྒྲུབ་ལ་ལྟ་བའི་ཕྱོགས་གཙོ་བོར་བཤད་པས་བརྒྱུད་པ་དེ་གཉིས་
སོ་སོའི་ཐོག་མར་གྱུར་བའི་ཕྱིར་རོ། ། བྱམས་པས་མདོ་སྡེའི་རྒྱུན་ལས་སེམས་ཙམ་ལུགས་ཀྱི་ལྟ་བ་གཙོ་བོར་
བཤདཀྱང་། མངོན་རྟོགས་རྒྱན་དང་རྒྱུད་བླ་མ་གཉིས་ལས་ནི་དབུ་མའི་ལྟ་བ་གཙོ་བོར་བཤད་པས་ལྟ་སྤྱོད་
གཉིས་ཀའི་བརྒྱུད་པ་ཡང་ཡིན་ཏེ། མངོན་རྟོགས་རྒྱན་དང་མདོ་སྡེའི་རྒྱན་གཉིས་ལས་སྤྱོད་པའི་ཕྱོགས་གཙོ་བོར་
བཤད་པའི་ཕྱིར་རོ། ། འོན་ཀྱང་ཡུམ་རྒྱས་འབྲིང་བསྡུས་གསུམ་གསུངས་པའི་ཚེ་རབ་འབྱོར་གྱིས་བཤད་པ་དང་
ཞུས་པ་མང་ལ། ཤཱ་རིའི་བུ་དང་། བརྒྱ་བྱིན་དང་། བྱམས་པས་ཀྱང་ཞུས་ཤིང་གསུངས་པ་སྣང་ཡང་། འཇམ་

༄༅། ། མདོ་སྔགས་ཆོས་བརྒྱུད་ཀྱི་བླ་རབས་བཤད་པ་དངོས་གྲུབ་འབྱུང་གནས། །
དབྱངས་ཀྱིས་ཞུས་པ་མ་བྱུང་ངོ་། ། འཇམ་དབྱངས་ཀྱིས་ཤེར་ཕྱིན་བདུན་བརྒྱ་བའི་ནང་དུ་ལྟ་བའི་ཕྱོགས་མང་
དུ་གསུངས་ཤིང་། དཀོན་བརྩེགས་དང་མདོ་མང་གི་གཞུང་མང་པོ་ན་ལྟ་བའི་ཕྱོགས་བཤད་པ་ཤིན་ཏུ་མང་
ངོ། ། གལ་ཏེ་འཇམ་དབྱངས་ལྟ་བའི་བརྒྱུད་འཛིན་གྱི་ཐོག་མ་ཡིན་འདུག་ཅིང་། རྒྱས་འབྲིང་བསྡུས་གསུམ་ནི་
ལྟ་བ་སྟོན་པའི་གཞུང་ཐམས་ཅད་ཀྱི་གཙོ་བོ་ཡིན་པས་རྒྱུས་འབྲིང་བསྡུས་གསུམ་གསུངས་པ་འཁོར་དུ་འཇམ་
དབྱངས་འོང་དགོས་རྒྱུར་སྣང་ཡང་མ་བྱུང་བ་དེ་ཅི་ཞིག་སྙམ་ན། དོགས་པ་དེ་ནི་བདེན་པར་སྐྱོན་མེད་དེ། རྒྱས་
འབྲིང་བསྡུས་གསུམ་གསུངས་པའི་འཁོར་གྱི་གཙོ་བོ་ལ་རབ་འབྱོར་བྱུང་ཞིང་། དེ་ཉིད་འཇམ་དབྱངས་ཀྱི་སྤྲུལ་
པ་ཡིན་པས་སོ། ། རབ་འབྱོར་འཇམ་དབྱངས་ཀྱི་སྤྲུལ་པ་ཅི་ལྟར་ཤེས་ཞེ་ན། ཤེས་ཏེ། ཐུབ་དབང་ཞལ་པད་
མའི་ཚིགས་བཅད་དང་པོས་རབ་འབྱོར་བསྟན་ཅིང་། གཉིས་པས་རིགས་ལྡན་གྲགས་པ་རབ་འབྱོར་གྱི་སྐྱེ་བརྒྱུད་
དུ་བསྟན་ལ། རིགས་ལྡན་འཇམ་དཔལ་གྲགས་པ་ནི་འཇམ་དབྱངས་ཀྱི་སྤྲུལ་པ་དངོས་ཡིན་པར་ཚད་ལྡན་དུ་
མས་བཤད་པ་ལས་ཤེས་པའི་ཕྱིར་རོ། ། དེས་ན་བླ་བརྒྱུད་ནི། སངས་རྒྱས། བྱམས་པ། འཇམ་དབྱངས།
ཀླུ་སྒྲུབ། ཐོགས་མེད། ཨཱརྱ་དེ་བ། དབྱིག་གཉེན། འཕགས་པ་གྲོལ་སྡེ། བཙུན་པ་གྲོལ་སྡེ། སེངྒེ་བཟང་པོ།
སངས་རྒྱས་བསྐྱངས། ལེགས་ལྡན་འབྱེད། ཟླ་བ་གྲགས་པ། ཨ་ཝ་དྷུ་ཏི་བ། གསེར་གླིང་པ། ཇོ་བོ་ཆེན་པོ་
སོགས་སོ། ། དེ་ནི་མཚོན་པ་ཙམ་སྟེ། གཞན་ཡང་རྒྱུས་བསྡུས་མི་འདྲ་བ་མང་ངོ༌། ། གཞན་ཡང་བྱམས་པ་
ནས་བརྒྱུད་པ་དང་། འཇམ་དབྱངས་ནས་ བརྒྱུད་ པ་ གཉིས་ཏེ། དང་པོ་ལ། སངས་རྒྱས། བྱམས་ པ།
ཐོགས་མེད། དབྱིག་གཉེན། འཕགས་པ་གྲོལ་སྡེ། བཙུན་པ་གྲོལ་སྡེ། མཆོག་སྟེ། དུལ་བའི་སྡེ། རྣམ་སྣང་
མཛད། སེང་བཟང་། ཀུ་ས་ལི་ཆེ་ཆུང་གཉིས། གསེར་གླིང་སོགས་དང་། གཉིས་པ་ལ། སངས་རྒྱས།
འཇམ་དབྱངས། ཀླུ་སྒྲུབ། འཕགས་པ་ལྷ། སངས་རྒྱས་བསྐྱངས། ལེགས་ལྡན་འབྱེད། ཟླ་བ་གྲགས་པ།
རིགས་པའི་ཁུ་བྱུག་ཆེ་ཆུང་། ཇོ་བོ་རྗེ་སོགས་སོ། ། ཡང་ན། ཀླུ་སྒྲུབ། ཟླ་བ་གྲགས་ཞེས་སོགས་བྱ་སྟེ་རྒྱུས་
བསྡུས་སོ། ། ཡང་། ཕར་ཕྱིན་ལ་དབུ་སེམས་ཀྱི་བརྒྱུད་པ་གཉིས་བྱུང་བ་ལྟར་ན། སེམས་ཙམ་སྟོན་པ་ལ།
བྱམས་པ། ཐོགས་མེད། དབྱིག་གཉེན། བློ་བརྟན། ཕྱོགས་གླང་། ཆོས་གྲགས་ལ་སོགས་པ་སྟེ་མང་ངོ་། །
དབུ་མ་པ་ལ་རང་རྒྱུད་པ་དང་། ཐལ་འགྱུར་པ་གཉིས་ཏེ། སློབ་དཔོན་ལེགས་ལྡན་འབྱེད་དང་། སངས་རྒྱས་
བསྐྱངས་གཉིས་མ་བྱོན་གོང་དུ་དབུ་སེམས་གཉིས་སོ་སོར་མི་གཅོད་ཀྱང་། སློབ་དཔོན་དེ་གཉིས་ཀྱིས་ཐོགས་
མེད་དང་ཀླུ་སྒྲུབ་ཀྱི་ལུགས་མི་འདྲ་བའི་སོ་སོ་བའོ་ཞེས་བྱས་ནས་ལྟ་བའི་སྒོ་ནས་དབུ་མའི་ལུགས་ལ་གཉིས་སུ་
ཕྱེའོ། ། དེའི་རྗེས་སུ་སློབ་དཔོན་ཞི་བ་འཚོས་རང་རྒྱུད་ཀྱི་སྲོལ་ལེགས་ལྡན་དང་ཅུང་མི་འདྲ་བ་ཞིག་བྱས་ནས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཤད། སློབ་དཔོན་ཟླ་བ་གྲགས་པས་ནི། མགོན་པོ་ཀླུ་སྒྲུབ་ཀྱི་ལུགས་ཐུན་མོང་མ་ཡིན་པ་སངས་རྒྱས་བསྐྱངས་
ཀྱིས་བཤད་པ་ལྟར་ཡིན་ནོ་ཞེས་པ་བྱས་ནས་དེའི་རྗེས་སུ་འབྲང་ནས་ལྟ་བ་འཆད་དེ། ཇོ་བོ་རྗེ་ཡང་ཟླ་བའི་རྗེས་
སུ་འབྲང་ལ། རྗེས་ཀྱང་ཟླ་བའི་ལུགས་ཉིད་གཞིར་མཛད་ནས་ལྟ་བ་འཆད་ཅིང་རང་ཅག་ཀྱང་འདིའི་རྗེས་སུ་
འབྲང་ངོ༌། ། འོན་ཀྱང་སེམས་ཙམ་པའི་ལུགས་ཀྱི་ལྟ་བ་འཛིན་པའི་སློབ་དཔོན་གྱི་གཙོ་བོ་ནི། དབྱིག་གཉེན།
བློ་བརྟན། ཕྱོགས་གླང་། ཆོས་གྲགས་སོགས་མང་ཞིང་། ལྟ་བ་དེ་ལ་བརྟེན་ནས་གྲུབ་པ་ཐོབ་པ་ནི་མཁས་པ་
ཤནྟི་བ་ལ་སོགས་པ་མང་དུ་སྣང་ངོ་། ། སྤྱིར་དབུ་སེམས་གཉིས་རེ་རེ་ལ་ཡང་ལྟ་སྤྱོད་གཉིས་རེ་སྟེ། དབུ་སེམས་
གཉིས་ཀྱི་ལྟ་བ་ཐུན་མོང་མ་ཡིན་པ་འགལ་ཡང་སྤྱོད་ཕྱོགས་ནི་དབུ་སེམས་གཉིས་ཀ་ཐུན་མོང་བ་ཡིན་ཏེ། མདོ་
སྡེའི་རྒྱུན་ནས་བཤད་པའི་ཕྱིན་དྲུག་སོགས་སྤྱོད་པའི་ཕྱོགས་རྣམས་དབུ་མ་པས་ཀྱང་ཉམས་སུ་ལེན་དགོས་པར་རྗེ་
ཉིད་ཀྱིས་བཤད་པའི་ཕྱིར་རོ། ། ཀླུ་སྒྲུབ་དང་ཐོགས་མེད་ལུགས་ཀྱི་གདམས་པའི་ཆུ་བོ་ཆེན་པོ་གཅིག་ཏུ་འདྲེས་
པ་ནི་ཇོ་བོ་རྗེ་ནས་ཡིན་ལ། དེ་ཡང་ཇོ་བོས་གསེར་གླིང་བ་ལ་བརྟེན་ནས་བྱམས་པ་དང་ཐོགས་མེད་སྐུ་མཆེད་ནས་
བརྒྱུད་པ་དང་། ཀུ་ས་ལི་ཆེ་ཆུང་བརྟེན་ནས་ཀླུ་སྒྲུབ་དང་ཟླ་གྲགས་ནས་བརྒྱུད་པའི་གདམས་པ་གསན་ནས་བོད་
དུ་བཀའ་གདམས་བསྟན་པའི་སྲོལ་བཙུགས་སོ། ། རྗེ་ཉིད་ཀྱིས་ཀྱང༌། ཤིང་རྟ་ཆེན་པོ་གཉིས་ལས་ལེགས་
བརྒྱུད་པའི། ། ཟབ་མོ་ལྟ་བ་རྒྱ་ཆེན་སྤྱོད་པའི་ལམ། ། མ་ནོར་ཡོངས་སུ་རྫོགས་པའི་གནད་བསྡུས་པ། །
གདམས་པའི་མཛོད་འཛིན་མར་མེ་མཛད་ལ་འདུད། ། ཅེས་གསུངས་པ་ལྟར་རོ། ། ཇོ་བོ་རྗེ་ནས་འབྲོམ་སྟོན་
རིན་པོ་ཆེ་དང་། དེ་ནས་བརྒྱུད་པ་མི་འདྲ་བ་འགའ་རེ་སྣང་ཡང་གཅིག་ནི། དགོན་པ་བ། སྣེའུ་ཟུར་པ། ཐག་
མ་པ། ནམ་མཁའ་སེངྒེ། ནམ་མཁའ་རྒྱལ་པོ། སེངྒེ་བཟང་། རྒྱལ་སྲས་བཟང་པོ། ནམ་མཁའ་རྒྱལ་མཚན།
རྗེ་རིན་པོ་ཆེ་སོགས་སོ། ། ཡང་གཅིག་ནི་ཇོ་བོ། འབྲོམ་སྟོན། པོ་ཏོ་བ། ཤ་ར་བ། འཆད་ཁ་བ། སྤྱིལ་བུ་པ།
ལྷ་ཆེན་པོ། ལྷ་ འགྲོ་བའི་མགོན་པོ། ཟངས་ཆེན་པ། མཚོ སྣ་ པ། མོན་ གྲ་བ། ཆོས་ སྐྱོབ་བཟང་པོ།
རྗེའོ། ། འདི་དག་ལམ་རིམ་དང་ལམ་སྒྲོན་བརྒྱུད་པ་དང་། ཕར་ཕྱིན་བརྒྱུད་པ་ཡང་ཡིན་ནོ། ། རྗེ་ནས་རྒྱལ་
ཚབ། མཁས་གྲུབ། འདུལ་འཛིན། ཤེས་རབ་སེངྒེ་སོགས་ལ་བརྒྱུད་པ་མང་ཡང་། མདོར་ན་གཙང་ཕྱོགས་
དང་དབུས་ཕྱོགས་སུ་བརྒྱུད་པ་གཉིས་སོ། ། འོན་ཀྱང་རྗེ་བཙུན་ཤེས་རབ་སེངྒེ་ནས་གཙང་དང་དབུས་གཉིས་
ལ་བརྒྱུད་པ་ནི་ད་ལྟ་གྲགས་ཆེ་ལ། བློ་སྦྱོང་གི་བརྒྱུད་པ་འགའ་རེ་སྣང་སྟེ་ཕར་ཕྱིན་གྱི་བརྒྱུད་པའི་ཕྱོགས་སོ། །
དེ་དག་ནི་ཉམས་ལེན་བརྒྱུད་པའི་དབང་དུ་བྱས་ལ། ཕར་ཕྱིན་གྱི་བཤད་སྲོལ་འཆད་ཉན་གྱི་བརྒྱུད་པ་ད་ལྟ་
མངོན་རྟོགས་རྒྱན་ནི་ཊིཀྐ་སྤྱི་དོན་མཐའ་གཅོད་ལ་ཐོས་བསམ་བྱེད་པ་ནི། སེར་འབྲས་དགེ་གསུམ་དང་བཀྲ་

༄༅། ། མདོ་སྔགས་ཆོས་བརྒྱུད་ཀྱི་བླ་རབས་བཤད་པ་དངོས་གྲུང་འབྱུང་གནས། །
ཤིས་ལྷུན་པོ་སོགས་གྲྭ་ས་ཐམས་ཅད་དུ་དར་རོ། །
བཞི་པ་སྔགས་ཕྱོགས་ཀྱི་བརྒྱུད་པ་ལ་རྒྱུད་སྡེ་བཞིའི་དབང་དུ་བྱས་ན། བྱ་རྒྱུད། སྤྱོད་རྒྱུད། རྣལ་
འབྱོར་གྱི་རྒྱུད། རྣལ་འབྱོར་བླ་མེད་ཀྱི་བླ་བརྒྱུད་དང་བཞི་ལས། དང་པོ་ལ། གསང་བ་སྤྱི་རྒྱུད་ཀྱི་བླ་བརྒྱུད་ནི།
སངས་རྒྱས། ཕྱག་རྡོར། ཛེ་ཏ་རི། བ་རི་ལོཙྪ་བ། ས་ཆེན་པ། རྗེ་བཙུན་བསོད་ནམས་རྩེ་མོ། ས་སྐྱ་པཎྜི་ཏ།
ཁང་སྟོན། སངས་རྒྱས་སྲས། བདེ་བ་ཅན་པ། སེང་རྒྱལ་བ། རྒྱང་ཏོ་བ། ཤུང་སྟོན་པ། རྟོགས་ལྡན་པ།
རྗེའོ། ། ཡང་བསམ་གཏན་ཕྱི་མ་དང་ལེགས་གྲུབ་ཀྱི་བརྒྱུད་རིམ་ནི། སངས་རྒྱས། འཇམ་དཔལ། ཛེ་ཏ་རི།
རོལ་པའི་རྡོ་རྗེ། དོན་ཡོད་རྡོ་རྗེ། པ་རི་བ། ས་ཆེན། རྗེ་བཙུན་པ་ནས་རྗེའི་བར་རོ། ། དེ་དག་ནི་བྱ་བ་སྤྱིའི་
བརྒྱུད་པ་ཡིན་ལ། སོ་སོའི་བརྒྱུད་པ་མང་ཡང་མཚོན་ཙམ་ཞིག་གདུགས་དཀར་དབང་བརྒྱུད་ནི། སངས་རྒྱས།
གདུགས་དཀར། ཙནྡྲ་གོ་མི། གི་ར་ཝ་ཏི། རྡོ་རྗེ་རྣོན་པོ། པདྨ་ལྕགས་ཀྱུ། རིན་ཆེན་རྡོ་རྗེ། སང་ཛ་ན། མ་
ཧཱ་ཛ་ན། ལྕགས་སྟོན། བསྟན་པ་ཡེ་དབང་། གདོང་སྟོན། སྤུ་སྟོན་སོགས་ནས་རྗེའོ། ། རྣམ་རྒྱལ་ལྷ་དགུའི་
དབང་བརྒྱུད་གཅིག་ནི། སངས་རྒྱས། ཕྱག་རྡོར། ཛེ་ཏ་རི། རྡོ་རྗེ་གདན་པ་ཆེ་ཆུང་། པ་རི་བ། ས་ཆེན།
རྩེ་མོ། རྗེ་བཙུན་པ། ཆོས་རྗེ་བ། ས་ལུང་བ། རྒན་མོ་ལྷས་པ་ནས། བུ་སྟོན། གྲགས་ཤེས་བ། རྗེ་སོགས་
སོ། ། ཚེ་དཔག་མེད་ལྷ་དགུ་ནི། སངས་རྒྱས། ཛེ་ཏ་རི། བྷོ་དྷི་བྷ་དྲ། ཏིང་འཛིན་བཟང་། རྡོ་རྗེ་གདན་པ།
པ་རི་བ། མཆིམས་བརྩོན་སེང་ནས། བླ་མ་ཆོས་དཔལ་བ། རྗེ་རིན་པོ་ཆེ་སོགས་དང་། ཡང་། ཚེ་དཔག་
མེད། སྙིང་པོའི་ཞབས། ཛེ་ཏ་རི། བྱང་ཆུབ་བཟང་། རྡོ་རྗེ་གདན་པ། པ་རི་བ་ནས། ཆོས་རྗེ་དོན་རིན་པ།
རྗེ་རིན་པོ་ཆེ་སོགས་སོ། ། མི་འཁྲུགས་པའི་དབང་བརྒྱུད་ནི། སངས་རྒྱས། ཛེ་ཏ་རི། གསེར་གླིང་བ། ཇོ་བོ་
རྗེ། ལོ་ཆེན་རིན་ཆེན་བཟང་། ཆོས་བློ། ཝང་ཁྲི། སྒྲོག་སྟོན་ནས། བུ་སྟོན། ཁྱུང་ལྷས། རྗེ་རིན་པོ་ཆེ་
སོགས་སོ། ། རྣམ་འཇོམས་ཀྱི་བླ་བརྒྱུད་ནི། སངས་རྒྱས། ཕྱག་རྡོར། ས་བ་རི་བ། ཛ་བ་རི་བ། དེ་བ་བུདྡྷ་
མ་ཏི། ཆོས་བཟང་པོ་སོགས་སོ། །
གཉིས་པ་སྤྱོད་རྒྱུད་ཀྱི་བརྒྱུད་རིམ་ནི། སངས་རྒྱས། འཇམ་དབྱངས། ཛེ་ཏ་རི། ཨ་ཤྭ་ཀ་ཤཱི། རོལ་
བའི་རྡོ་རྗེ། དོན་ཡོད་རྡོ་རྗེ། པ་རི་བ། མཆིམས་བརྩོན་སེང་ནས། བུ་སྟོན་རིན་པོ་ཆེ། ཁྱུང་ཆེན་པ། རྗེ་
རིན་པོ་ཆེ་སོགས་སོ། ། སྤྱོད་རྒྱུད་འདི་བྱ་རྒྱུད་དེ་ལྟར་དར་སོ་ཆེ་བར་མི་སྣང་བས་བརྒྱུད་པ་ཡང་ཉུང་ངོ༌། །
གསུམ་པ་རྣལ་འབྱོར་ཡོ་གའི་བླ་མའི་བརྒྱུད་རིམ་ལ་མང་པོ་ཞིག་འདུག་ཀྱང་གཙོ་བོ་འགའ་ཞིག་བརྗོད་ན། རྡོ་རྗེ་
དབྱིངས་ཀྱི་བཀའ་དབང་དང་། རྡོ་རྗེ་འབྱུང་བའི་བཤད་བཀའི་བརྒྱུད་རིམ་ནི། སངས་རྒྱས། ཕྱག་རྡོར།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རབ་གསལ་ཟླ་བ། སྒྲ་གཅན་འཛིན། དཔའ་པོ་རྟ་ཕལ། ཡེ་ཤེས་རྡོ་རྗེ། ཀུན་དགའ་སྙིང་པོ། སངས་རྒྱས་
གསང་བ། པྲཛྙཱ་ཝ་ལི་ཏ། རབ་འབྱོར་བསྐྱངས། དྷརྨཱ པཱ་ལ། ལོ་ཆེན། བརྩོན་རྒྱལ་ནས། འཕགས་འོད།
བུ་སྟོན། ཁྱུང་ཆེན་པ། རྗེ་སོགས་སོ། དཔལ་མཆོག་རིགས་བསྡུས་ཀྱི་བརྒྱུད་པ་ནི། རྡོ་རྗེ་འཆང་། ཕྱག་རྡོར།
རབ་ཟླ་གསལ། རྒྱལ་པོ་སྒྲ་གཅན་འཛིན། ཀུན་སྙིང་། པྲཛྙཱ་ཝ་ལི་ཏ། པྲཛྙཱ་བོ་དྷི། དྷརྨཱ་པཱ་ལ་ནས། ཁྱུང་
ལྷས། རྗེ་སོགས་སོ། ། གཙུག་དགུའི་དབང་བརྒྱུད་གཅིག་ནི། སངས་རྒྱས། ཕྱག་རྡོར། ཛྙཱ་ན་ཤྲཱི་མི་ཏྲ།
ངག་གི་དབང་ཕྱུག་གྲགས་པ། ཨ་བྱཱ་ཡ་ཀ་ར། རྡོ་རྗེ་གདན་པ་ནས། རྗེ་སོགས་སོ། ། ཀུན་རིག་གི་དབང་
བརྒྱུད་ནི། རྣམ་སྣང་། ཛེ་ཏ་རི། ཀུན་སྙིང་། རབ་འབྱོར་བསྐྱངས། ནཱ་ཡ་ཀ མེ་ཏྲི་པ། རྡོ་རྗེ་གདན་པ།
ནི་སྐ་ལོ་ཀ རེ་ཝནྟུ། ཆག་ཆོས་རྗེ་དཔལ། གཡག་སྡོ་ལོཙྪ་བ། ལོ་མཆོག དཔལ་ལྡན་པ། བུ་སྟོན། ཁྱུང་
ལྷས་པ། རྗེ་སོགས་སོ། ། རྒྱུད་འགྲེལ་གྱི་བརྒྱུད་པ་ནི། སློབ་དཔོན་ཀུན་སྙིང་། སངས་རྒྱས་གསང་བ། ཀ་མ་
དྷེ་ནུ། རྡོ་རྗེ་གོ་ཆ་སོགས་སོ། ། རྡོ་རྗེ་རྩེ་མོའི་བརྒྱུད་པ་ནི། སངས་རྒྱས། ཕྱག་རྡོར། ཀུན་སྙིང་། པྲཛྙཱ་སིདྷི།
པྲཛྙཱ་ཝ་ལི་ཏེ། རབ་འབྱོར་བསྐྱོངས། ཤཇུ་ཀ་ར། པདྨ་གཱ་ར་ནས། གྲགས་པ་རྒྱལ་མཚན། རྗེ་ལ་སོགས་
པའོ། །མཚན་བརྗོད་ལ་རྣལ་འབྱོར་རྒྱུད་དང་བླ་མེད་ཀྱི་རྒྱུད་ཚུལ་གཉིས་བཤད་ཀྱང་། དང་པོ་ནི། སངས་
རྒྱས། འཇམ་དཔལ་བཤེས་གཉེན། འཇམ་དཔལ་གྲགས་པ། ཨ་པདྷུ་ཏཱི་བ། གཉིས་མེད་སྦས་པ། སྒེག་རྡོར།
སྤྱི་ཏི། ཙནྡྲ་གོ་མི་ལ་སོགས་པའོ། །
བཞི་པ་བླ་མེད་ཀྱི་བླ་མའི་བརྒྱུད་རིམ་ ལ་ རྣམ་ གྲངས་མང་ཡང་གཙོ་བོ་རྣམས་བརྗོད་ན། ཐོག་མར་
འཇིགས་བྱེད་བཅུ་གསུམ་མའི་དབང་བརྒྱུད་ནི། རྡོ་རྗེ་འཆང་། ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན།
ལཱ་ལི་ཏ། ཨ་མོ་གྷ་བཛྲ། ཡེ་ཤེས་འབྱུང་གནས་སྦས་པ། པདྨ་བཛྲ། དཱི་པཾགཱར།རྡོ་རྗེ་གྲགས། རྭ་ཆོས་རབ།
རྭ་ཡེ་ཤེས་སེངྒེ། རྭ་འབུམ་སེང་། རྗེ་བཙུན་ནཱ་ ལོ། རོང་པ་ཤེར་སེང་། བླ་མ་ཡེ་ཤེས་དཔལ། ཆོས་རྗེ་དོན་
རིན་པ། རྗེ་རིན་པོ་ཆེ་སོགས་ཏེ། བརྒྱུད་ཚུལ་གཞན་ཡང་ཡོད་དོ། ། གཤེད་དམར་ལྷ་ལྔའི་བརྒྱུད་ལུགས་
གཅིག་ནི། རྡོ་རྗེ་འཆང་། བྷིརླ་བ། ཌ་བྷི་བ། བི་ར་ཊི་བ། མ་ཏི་བ། ནཱི་སྐ་ལཾ་ཀ རེ་ཝན། ཆག་ལོ་གཡུང་
ཕུག་པ་སོགས་སོ། ། གཤེད་དམར་བཅུ་གསུམ་མའི་དབང་བརྒྱུད་ནི། རྡོ་རྗེ་འཆང་། དཔལ་འཛིན། བི་ར་
ཊི་བ། མ་ཏི་པ་སོགས་དང༌། གཤེད་དམར་གྱི་རྣལ་འབྱོར་བཞིའི་བརྒྱུད་པ་ནི། གཤིན་རྗེ་གཤེད། དཔལ་
འཛིན། བི་ར་ཊི་བ། མ་ཏི་བ། ཛ་མ་རི། ངརླ་ན་ཨཱ་ཙརྱ། ས་པ། ལོ་མཆོག་ནས། རྗེ་ལ་སོགས་པའོ། །
གཤིན་རྗེ་གཤེད་དགྲ་ནག་གི་བརྒྱུད་པ་ནི། སངས་རྒྱས། འཇམ་དབྱངས། བུབུཎྜ་བྷི་ཛྙཱནན་། དཱི་པཾ་ཀ་ར་བྷ་དྲ།

༄༅། ། མདོ་སྔགས་ཆོས་བརྒྱུད་ཀྱི་བླ་རབས་བཤད་པ་དངོས་གྲུབ་འབྱུང་གནས། །
ནཱི་ལ་བཛྲ། སུ་ཧུ་སུ་ར་པ། ཤ་ན་ན། ཨ་པ་ལི་ན་པ་ནས། གཏན་བཟང་བ། རྗེ་སོགས་སོ། ། རྟོག་བདུན་
དང་རྟོག་གསུམ་གྱི་བརྒྱུད་རིམ་ནི། རྡོ་རྗེ་འཆང་། ཌཱ་ཀཱི་མ། ལཱ་ལི་ཏ། ཨ་མོ་གྷ་བཛྲ་ནས། དཔལ་ལྡན་སེངྒེ།
རྒྱང་ཏོ་བ། ཞང་སྟོན། རྟོགས་ལྡན་པ། རྗེ་ལ་སོགས་པའོ། ། ཕྱག་རྡོར་འཁོར་ཆེན་གྱི་བླ་བརྒྱུད་ནི། མཁའ་
འགྲོ་སེང་གདོང་ཅན། ཤ་བ་རི། ཛ་ཝ་རི། དེ་བ་བུདྷ་མ་ཏི། འགར་ཆོས་བཟང་། རིན་ཆེན་དངོས་གྲུབ།
དམར་ཆོས་རྒྱལ། ཤེས་རབ་བླ་མ། ཤེར་འབུམ་ནས་ལ་སོགས་པའོ། ། ཀྱེ་རྡོར་གྱི་བླ་བརྒྱུད་གཅིག་ནི། རྡོ་རྗེ་
འཆང་། བདག་མེད་མ། བིརླ་བ། ནག་པོ་བ། ཌཱ་མ་རཱུ་པ། ཨ་ཝ་དྷུ་ཏི་བ། བ་ཡ་དྷ་ར། འབྲོག་མི། སེ་
མཁར་ཆུང་བ་ཡ། ཞང་དགོན་པ། ས་སྐྱ་བ། སློབ་དཔོན་པ། རྗེ་བཙུན་ཆེན་པོ། བླ་མ་ཆོས་རྗེ། བླ་མ་
འཕགས་པ། མཆོག་ལྡན་པ། དཔལ་ལྡན་པ། གྲགས་པ་རྒྱལ་མཚན། དཀོན་མཆོག་རིན་ཆེན༔ རྗེ་ལ་སོགས་
པའོ། ། གདན་བཞིའི་བརྒྱུད་རིམ་ནི། རྡོ་རྗེ་འཆང་། ཡེ་ཤེས་ཀྱི་མཁའ་འགྲོ་མ། པཎྜི་ཏ་བི་མ་ཤྲི། རི་བྷ་བ།
སུ་མན་། རཏྣ་ཀཱ་ར། ཨ་མ་ལ་བྷ་དྲ། ཕ་ལ་ཤཱི།སུ་མ་ན་ཤྲཱི།བུ་སྟོན། རིན་ཆེན་རྣམ་རྒྱལ། རྗེ་སོགས་དང་།
གཞན་ཡང་དེའི་དབང་བརྒྱུད་ལ། ཀླུ་སྒྲུབ། ཨཱརྱ་དེ་བ། ཤེར་བཟང་། སུ་ལ་ཧ་རི་བ། མར་པ་ལོཙྪ་སོགས་
དང་། ཡང་། རྡོ་རྗེ་འཆང་། ཕྱག་རྡོར། ཡེ་ཤེས་ཀྱི་མཁའ་འགྲོ་མ། ཀླུ་སྒྲུབ། འཕགས་པ་ལྷ། ཏེ་ལོ། ནཱ་
རོ། མར་བ་ནས་རྗེ་ལ་སོགས་པའོ། ། སཾ་བྷུ་ཊི་ལ་བརྒྱུད་ལུགས་གསུམ་ལས། རྡོ་རྗེ་འཆང་། མཁའ་འགྲོ་མ་
སྐལ་བཟང་། གུ་རུ་ཨཱ་ཙརྱ། ཏེ་ལོ་པ། ནཱ་རོ་པ། འཇིགས་མེད་གྲགས་པ་སོགས་དང་། ཡང་། མཁའ་འགྲོ་
མ། ནག་པོ་པ། དྷ་མ་བ། དེ་བ་པ། ཛེ་ཏ་རི། ཡན་ལག་མེད་པའི་རྡོ་རྗེ། དྷརྨ་ཀ་ར་མ་ཏི་སོགས་དང་།
ཡང་། ཀྱེ་རྡོར། པདྨ་བཛྲ། སློབ་དཔོན་པདྨ། ཨིནྡྲ་བོདྷི་ཆུང་བ། ལེགས་སྨིན་ཀ་ར། ངྷ་ན་བྷོ་དྷི་ནས་རྗེ་
སོགས་སོ། ། སངས་རྒྱས་ཐོད་པ་ལྷདགུ་མའི་བརྒྱུད་པ་ནི། ཀྱེ་རྡོར་ནས། ཆོས་རྗེ་བསོད་རྒྱལ། ཁྱུང་ཆེན་པ།
སློབ་དཔོན་རྒྱལ་མཚན་གྲགས་ལ་སོགས་པའོ། ། མ་ཧཱ་མ་ཡའི་དབང་བརྒྱུད་ནི། རྡོ་རྗེ་འཆང་། རྡོ་རྗེ་སྙིང་པོ།
ཡེ་ཤེས་ཀྱི་མཁའ་འགྲོ་མ། ཀུ་ཀུ་རི་བ། མཚོ་སྐྱེས། ཌོ་བྷི་བ། ཏི་ལོ་པ། ནཱ་རོ་པ། བལ་པོ་པཎྜི་ཏ། ཞི་བ་
བཟང་པོ། མར་པ་ཆོས་བློ། རྡོག་ཆོས་རྡོར་ནས། རྟོགས་ལྡན་པ། རྗེ་ལ་སོགས་པའོ། ། བདེ་མཆོག་ལཱུ་ཧི་
བའི་དབང་དང་རྩ་རྒྱུད་ཀྱི་བཤད་པའི་བརྒྱུད་རིམ་ལ་ལྔ་ལས། དང་པོ་ས་ལུགས་ནི། རྡོ་རྗེ་འཆང་། ཕྱག་རྡོར།
ས་ར་ཧ། ཀླུ་སྒྲུབ། ཤ་བ་རེ། ལཱུ་ཧི་བ། དཱ་རི་ཀ་པ། དྲིལ་བུ་པ། རུས་སྦལ་ཞབས། ཛ་ལནྡྷ་ར་པ། ནག་པོ་
སྤྱོད་པ། གུ་ཧྱ་བ། རྣམ་རྒྱལ་ཞབས། ཏི་ལོ་པ། ནཱ་རོ་པ། ཕམ་མཐིང་པ། ཀློག་སྐྱ་ཤེས་རབ་བརྩེགས།
མལ་གྱོ་ལོཙྪ་བ། ས་ཆེན་པ། བསོད་ནམས་རྩེ་མོ། གྲགས་པ་རྒྱལ་མཚན། ས་པཎ། རིགས་པའི་སེངྒེ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སངས་རྒྱས་འབུམ། ལེགས་པའི་བློ་གྲོས།དཔལ་ལྡན་པ། བུ་སྟོན། ཁྱུང་ལྷས་པ། རྗེ་ལ་སོགས་པའོ། །
གཉིས་པ་ཇོ་བོའི་ལུགས་ནི། རྡོ་རྗེ་འཆང་། ཡེ་ཤེས་ཀྱི་མཁའ་འགྲོ་མ། ལྷུ་ཧི་བ། དཱ་རི་ཀ་བ། ཏེ་ལོ་པ། ནཱ་
རོ་པ། ཤཱནྟི་པ། ཇོ་བོ་རྗེ། རོང་བ་མགར་དགེ ལྷ་རྗེ་སྟོད་པ། སྟེང་ཤོད་པ་གཉིས་ལ་སོགས་པའོ། །
གསུམ་པ་ལོ་ཆུང་ལུགས་ནི། རྡོ་རྗེ་ཕག་མོ། ལྕཧི་པ། ཌ་ཀི་པ། དཱ་རི་ཀ་པ། དྲིལ་བུ་པ། ཛ་ལནྡྷ་རི་པ།
ནག་པོ་སྤྱོད་པ། དགེ་བའི་མགོན་པོ། རུས་སྦལ་ཞབས་ལ་སོགས་པའོ། ། བཞི་པ་གཉོམ་ལུགས་ནི། རྡོ་རྗེ་
འཆང་། ཡེ་ཤེས་ཀྱི་མཁའ་འགྲོ་མ། ནག་པོ་བ། གུ་ཧྱ་པ། རྣམ་རྒྱལ་ཞབས། ཏི་ལོ་པ། ནཱ་རོ་པ། ལྷལ་
དད་པ། ཕམ་མཐིང་པ་སོགས་སོ། ༈ ལྔ་པ་ཡར་དོའི་ལུགས་ནི། རྡོ་རྗེ་འཆང་། མཁའ་འགྲོ་མ། ལྕ་ཧི་བ།
མ་ཏི་ཌི་ཀི་པ། ལྭ་ཝ་བ། ཨིནྡྲ་བྷཱུ་ཏི། ཀ་ཙ་པ། དྲིལ་བུ་པ། ཛ་ལནྡྷ་རི་བ། ནག་པོ་བ། ཀུ་ཤ་ལན། ཏི་ལོ་
པ། ནཱ་རོ་པ་ནས། བུ་སྟོན་པ། ཆོས་དཔལ་བ། རྗེ་རིན་པོ་ཆེ་ལ་སོགས་པའོ། ། བདེ་མཆོག་ནག་པོ་བའི་
དབང་བརྒྱུད་ནི། རྡོ་རྗེ་འཆང་། ཕྱག་རྡོར། ས་ར་ཧ། ཀླུ་སྒྲུབ། ཤ་བ་རི་ལྷུ་ཧི་བ་ནས་གོང་གི་དབང་བརྒྱུད་
དང་འདྲ་ལ། གཞན་ཆོས་རྗེ་ས་སྐྱ་བ། ཆོས་རྒྱལ་འཕགས་པ། དགའ་ལྡན་ པ། དཀོན་མཆོག་ དཔལ།
བསོད་ནམས་འབུམ་ལ་སོགས་པའོ། ། བདེ་མཆོག་དྲིལ་བུ་བའི་ལུས་དཀྱིལ་གྱི་དབང་བརྒྱུད་ལ་གཉིས་ལས།
དང་པོ་ནི། གོང་གི་ས་ལུགས་དང་འདྲ་ལ། གཉིས་པ་ནི། རྡོ་རྗེ་འཆང་། རྡོ་རྗེ་ཕག་མོ། དྲིལ་བུ་བ། དཱ་རི་
ཀ་བ། དགའ་བའི་རྡོ་རྗེ། ཡན་ལག་མེད་པའི་རྡོ་རྗེ། ཨ་བྷུ་ལ། དེ་བ་པཱུརྞ། ཤཱཀྱ་ཤྲཱི་ལ་སོགས་པའོ། ། དྲིལ་
བུ་ལྷ་ལྔའི་དབང་བརྒྱུད་ནི། རྡོ་རྗེ་འཆང་། དྲིལ་བུ་པ། ལངྐ་ལིང་པ། ནག་པོ་སྤྱོད་པ། དགེ་བའི་མགོན་པོ།
ཏེ་ལོ་པ། ནཱ་རོ་པ། མ་ན་ཀ་ཤཱི། ཀ་ན་ཀ་ཤཱི། ཕམ་མཐིང་པ། འཇིགས་མེད་གྲགས། སུ་མ་ཏི་ཀིརྟི། མར་
དོ། བློ་ལྡན་སེངྒེ། ཇོ་བདེ། ཤག་རྡོར། ཆོས་མགོན། ལོ་མཆོག དཔལ་ལྡན་པ། བུ་སྟོན། ཁྱུང་ཆེན་པ།
རྗེ་ལ་སོགས་པའོ། ། བདེ་མཆོག་སྡོམ་འབྱུང་གི་དབང་བརྒྱུད་ནི།རྡོ་རྗེ་འཆང་། ལཱུ་ཧི་བ། དཱ་རི་ཀ་པ། རྡོ་རྗེ་
དྲིལ་བུ་པ། རུས་སྦལ་ཞབས། ཛ་ལནྡྷ་རི་པ། དཔེ་མེད་དཔལ། རིན་ཆེན་འབྱུང་གནས་སྦས་པ། དགེ་བའི་
འབྱུང་གནས་ལ་སོགས་པའོ། ། མི་ཏྲ་ལུགས་ཀྱི་བདེ་མཆོག་བཅུ་གསུམ་མའི་དབང་བརྒྱུད་ནི། རྡོ་རྗེ་འཆང་།
བྱང་སེམས་བློ་གྲོས་རིན་ཆེན། ས་ར་ཧ། མེ་ ཏྲི་པ། རོལ་པའི་རྡོ་རྗེ། མི་ཏྲ་ཛོ་ཀི། ཁྲོ་ཕུ་པ་ལ་ སོགས་
པའོ། །
གསང་འདུས་ལ་འཕགས་ལུགས་དང་། ཡེ་ཤེས་ཞབས་ལུགས་གཉིས་ཀྱི་དང་པོ་ལ་བརྒྱུད་ཚུལ་བདུན་
བཤད་ཀྱང་འདིར་མར་འགོས་ཀྱི་བརྒྱུད་པའི་དབང་དུ་བྱས་ན། མར་པའི་ལུགས་ནི། རྡོ་རྗེ་འཆང་། བློ་གྲོས་

༄༅། ། མདོ་སྔགས་ཆོས་བརྒྱུད་ཀྱི་བླ་རབས་བཤད་པ་དངོས་གྲུབ་འབྱུང་གནས། །
རིན་ཆེན། ཀླུ་སྒྲུབ། མ་ཏཾ་གི་པ། ཏེ་ལོ་པ། ནཱ་རོ་པ། མར་པ། མཚུར་སྟོན་དབང་རྡོར། གད་པ་ཀིརྟི།
བསོད་ནམས་རིན་ཆེན། ཚུལ་ཁྲིམས་སྐྱབས། འཕགས་པ་སྐྱབས། གཞོན་ནུ་འོད། དགེ་སྡིངས་པ་ཆོས་འོད།
འཕགས་འོད། བུ་སྟོན། ཁྱུང་ལྷས། རྗེ་ལ་སོགས་པའོ། ། མར་ལུགས་ཀྱི་གྲུབ་ཐོབ་ཉམས་བརྒྱུད་ནི། རྡོ་རྗེ་
འཆང་། ཨིནྡྲ་བྷོ་དྷི། ཌཱ་ཀི་དེ་བ། ཌོ་བྷི་ཧེ་རུ་ཀ དྲིལ་བུ་པ། ཡན་ལག་མེད་པའི་རྡོ་རྗེ། ཀམ་པ་ལ་བ།
ནག་པོ་པ། ཏི་ལོ་པ། ནཱ་རོ་པ། མར་པ་སོགས་སོ། ། དེ་ལུགས་ཀྱི་པཎྜི་ཏའི་བརྒྱུད་པ་ནི། རྡོ་རྗེ་འཆང་།
ཨིནྡྲ་བྷོ་དྷི། ས་ར་ཧ་བ། ཀླུ་སྒྲུབ། མ་ཏཾ་གི། ཏེ་ལོ་བ། ནཱ་རོ་བ། མར་བ་དང་། ཡང་ཟླ་གྲགས། རིག་པའི་
ཁུ་བྱུག ཨ་བདྷུ་ཏཱི་པ། ནག་པོ་པ། དྲི་མེད་བློ་གྲོས། ཡེ་ཤེས་སྙིང་པོ་ལ་སོགས་པའོ་ཞེས་བཤད་དེ། གྲུབ་
ཐོབ་བརྒྱུད་པར་ཡང་སྣང་ངོ༌། ། གཉིས་པ་འགོས་ལུགས་ནི། རྡོ་རྗེ་འཆང་། ཕྱག་རྡོར། ཨིནྡྲ་བྷོ་དྷི། ཀླུའི་
རྣལ་འབྱོར་མ། རྒྱལ་པོ་བི་པུ་ཀམྤ། ས་ར་ཧ། ཀླུ་སྒྲུབ། ཨརྱ་དེ་བ། ཤཱཀྱ་བཤེས་གཉེན། ཀླུ་བྱང་། ཟླ་བ་
གྲགས་པ། སློབ་པའི་རྡོ་རྗེ། ནག་པོ་སྤྱོད་པ། ས་འདྲེས། མར་མེ་མཛད། ངེ་བ་ཨ་ཀཱར། བིརྱ་བྷ་དྲ། རྗེ་
རིན་པོ་ཆེ་འགོས། མང་ར་བ་སེངྒེ། རྒྱལ་མཚན། རྟོག་ཡེ་ཤེས་སེངྒེ། ཉི་མ་སེངྒེ། ཨཱརྱ་དེ་བ། ཉི་མ་ལྕམ།
རིན་ཆེན་གྲགས། ཚུལ་ཁྲིམས། འཕགས་པ་སྐྱབས། ཆོས་སྐུ་འོད་ཟེར། འཕགས་འོད། བུ་སྟོན། ཁྱུང་
ལྷས་བའམ། ཡང་ན། བསོད་ནམས་རྒྱལ་མཚན། སྒྲ་བསྒྱུར་ནམ་མཁའ་བཟང་པོ། རྗེ་བཙུན་རེ་མདའ་བ་
ཆེན་པོ། རྗེ་ལ་སོགས་པའོ། ། རྒྱལ་དབང་ལྔ་པ་ཆེན་པོས་བཀའ་བབས་བདུན་བཤད་དེ། དང་པོ་ནི། སྔར་
བཤད་པའི་འགོས་ལུགས་དང་འདྲ་ཡང་རྗེ་ནས་བརྒྱུད་པ་གཞན་མང་དུ་འབྱུང་། བཀའ་བབས་གཉིས་པ་མར་
ལུགས་ཏེ། རྡོ་རྗེ་འཆང་། ཨིནྡྲ་བྷོ་དྷི། ཌཱ་ཀི་དེ་བའི་ཞབས། ཌ་བྷི་ཧེ་རུ་ཀ་ལ་སོགས་པ་གྲུབ་ཐོབ་ཉམས་
བརྒྱུད་དང་འདྲའོ། ། གསུམ་པ་ཡང་མར་ལུགས་ཏེ། ཀླུ་སྒྲུབ། སངས་རྒྱས་བསྐྱངས། ལེགས་ལྡན་འབྱེད།
མ་ཏཾ་གི། ཏེ་ལོ་པ། ནཱ་རོ་སོགས་མི་འདྲ་བ་ཞིག་བཤད། བཞི་བ་ཇོ་བོའི་ལུགས་ཏེ། རྡོ་རྗེ་འཆང་། ཨིནྡྲ་བྷོ་བྷི།
ནཱ་ག་ཛོ་གི། ས་ར་ཧ། ཀླུ་སྒྲུབ། ཟླ་གྲགས། རིག་པའི་ཁུ་བྱུག ཀུ་ས་ལི་ཆེ་ཆུང་། ཇོ་བོ་རྗེ། རོང་བ་འགར་
དགེ་ལ་སོགས་པའོ། ། ལྔ་པ་ནི་ཆག་ལུགས་ཏེ། ཀླུ་སྒྲུབ་ནས། ཤཱཀྱ་བཤེས་གཉེན། ཨུརྱ་དེ་བ། ཀླུ་བྱང་།
རྟ་དབྱངས། རོལ་བའི་རྡོ་རྗེ། དྲིལ་བུ་པ། ཛ་ལནྡྷ་རི་པ། དཔེ་མེད་དཔལ་ལ་སོགས་པའོ། ། དྲུག་པ་ནི་ས་
ལུགས་ཏེ། རྡོ་རྗེ་འཆང་། ཕྱག་རྡོར། ཀླུ་སྒྲུབ། ཨཱརྱ་དེ་བ། ཤཱཀྱ་བཤེས་གཉེན། ཟླ་གྲགས། རོལ་པའི་རྡོ་
རྗེ། སྐལ་ལྡན་གྲགས་པ། འོད་ཟེར་འབྱུང་གནས་ལ་སོགས་པའོ། ། བདུན་པ་ནི་དཔྱལ་ལུགས་ཏེ། ས་
ལུགས་དང་འདྲ་ཡང་། ཁ་ཆེ་པཎ་ཆེན། ས་སྐྱ་པཎ་ཆེན། འོད་ཟེར་ཤཱཀྱ། དར་མ་ཤེས་རབ། རིན་ཆེན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཔལ། རྒྱལ་མཚན་རིན་ཆེན་ལ་སོགས་པའོ། ། གསང་འདུས་ཡེ་ཤེས་ཞབས་ལུགས་ནི། ཨ་ཝ་དྷུ་ཏི་པ། ཡེ་
ཤེས་ཞབས། མར་མེ་མཛད། ཀུན་དགའ་སྙིང་པོ། ཐ་ག་ན། ཤནྟི་པ། ཐ་དྷ་ཀ་ར། པདྨ་ཀཱ་ར་ནས། བུ་
སྟོན། ཁྱུང་ཆེན་པ། རྗེ་ལ་སོགས་པའོ། ། གཞན་ཡང་རྡོ་རྗེ་འཕྲེང་བའི་དབང་བརྒྱུད་ནི། རྡོ་རྗེ་འཆང་། རྡོ་
རྗེ་རྣལ་འབྱོར་མ། ཨ་ཧྥུ་ཀ་ར། ནཱ་ཡ་ཀ་པ།དེ་ཤ་པཱ་ལ། བི་ཀུ་ཏ་དེ་བ། ཁ་ཆེ་པཎ་ཆེན་ལ་སོགས་པའོ། །
དུས་འཁོར་གྱི་བརྒྱུད་པ་ལ་ར་འབྲོ་གཉིས་ལས། དང་པོ་ནི། སངས་རྒྱས། ཟླ་བཟང་། ལྷ་དབང་། གཟི་
བརྗིད་ཅན། ཟླ་བས་བྱིན། ལྷའི་དབང་ཕྱུག སྣ་ཚོགས་གཟུགས། ལྷ་དབང་ལྡན། འཇམ་དཔལ་གྲགས།
པད་དཀར། ཙིལུ་པ། པིཎྜ་ཨཱ་ཙརྱ། དུས་རབས་ཆེ་བ། མཉྫ་ཀཱིརྟི། ས་མཱནྟ་བྷཱི། རྭ་ཆོས་རབ། རྭ་ཡེ་ཤེས་
སེངྒེ་ལ་སོགས་པ་དང་། འབྲོམ་ལུགས་ནི། པད་དཀར་སྤྱན་སྔར་ལྷར་ལ། བཟང་པོ་རྣམ་རྒྱལ། བཤེས་
གཉེན་བཟང་པོ། ཕྱག་དམར། ཁྱབ་འཇུག་སྦས་པ། ཉི་མ་གྲགས། ཤིན་ཏུ་བཟང་། རྒྱ་མཚོ་རྣམ་རྒྱལ།
རྒྱལ་དཀའ། ཉི་མ། སྣ་ཚོགས་གཟུགས། ཟླ་བའི་འོད། མཐའ་ཡས། ས་སྐྱོང་། དཔལ་སྐྱོང་། དུས་ཞབས་
ཆེ་ཆུང་། ཟླ་མགོན་ནས། བླ་མ་ཆོས་ཀྱི་དཔལ་པ། རྗེ་ལ་སོགས་པའོ། ། བརྒྱུད་པ་ཐོར་བུ་གཞན་འགའ་རེ་
ཡང་སྣང་ངོ་། ། དུས་འཁོར་ནི། རྗེ་ནས་རྒྱལ་ཚབ། མཁས་གྲུབ་གཉིས་སོགས་ལ་བརྒྱུད་ཅིང་། མཁས་གྲུབ་
རྗེས་དུས་འཁོར་ཊིཀ་ཆེན་དང་དེའི་ཐུགས་སྲས་བློ་གྲོས་ཆོས་སྐྱོང་གིས་ཀྱང་དུས་འཁོར་གྱི་ཡིག་ཆ་མཛད་དོ། །
ཆོས་རྗེ་བུ་སྟོན་ཡང་དུས་འཁོར་ལ་མཁས་པར་སྣང་ཞིང་། ཕྱིས་ཕུག་པ་ལྷུན་གྲུབ་རྒྱ་མཚོས་དུས་འཁོར་ལུགས་ཀྱི་
རྩིས་ཀྱི་ཡིག་ཆ་ཁྱད་པར་ཅན་པད་དཀར་ཞལ་ལུང་མཛད་ལ། མཁས་གྲུབ་ནོར་བཟང་རྒྱ་མཚོས་ཀྱང་རྩིས་ཀྱི་
ཡིག་ཆ་དུ་མ་དང་། ནང་ཉམས་ལེན་གྱི་ཡིག་ཆ་དྲི་མེད་འོད་རྒྱུན་མཛད་དོ། ། དེ་རྣམས་ནི་མདོ་སྔགས་ཀྱི་ཆོས་
བརྒྱུད་ཇི་ལྟར་བྱོན་པའི་ཚུལ་རྗེའི་གསན་ཡིག་སོགས་ནས་འབྱུང་བ་ཐོར་འཁྲུགས་བསལ་ཏེ་རིམ་པར་བཀོད་པ་
ཡིན་ལ། གཞན་འདིར་མ་བཀོད་པའི་ཆོས་བརྒྱུད་མང་དུ་ཡོད་དེ། མདོ་རྒྱུད་ཀྱི་ལུང་གི་བརྒྱུད་པ་དང་། ཊཱིཀྐ་
དང་། དབང་དང་། རྗེས་གནང་དང་། མན་ངག་གི་བརྒྱུད་པ་སྣ་ཚོགས་སྣང་བ་རྣམས་ནི་འདིར་འགོད་པར་
མི་ལང་བའི་ཕྱིར་ཏེ། བཀའ་བསྟན་འགྱུར་ནས་འབྱུང་བ་རྣམས་དང་། བོད་ཀྱི་བླ་མ་དུ་མས་མཛད་པའི་ཆོས་
ཚན་དེ་རྣམས་ལའང་བརྒྱུད་པ་སྣ་ཚོགས་ཡོད་ཀྱང་བརྗོད་མི་ནུས་པ་བཞིན་ནོ། ། འོ་ན་ཁྱེད་རང་ལ་ཆོས་བརྒྱུད་
ཇི་ལྟར་ཡོད་ཞེ་ན། བརྗོད་པར་བྱ་སྟེ། ཆོས་བརྒྱུད་ཀྱི་བླ་མ་མང་པོ་མ་བསྟེན་ཀྱང་སློབ་དཔོན་ཚུལ་ཁྲིམས་དར་
རྒྱསནས་འདུལ་མཛོད་དབུ་ཕར་བསྡུས་གཞུང་སོགས་ལན་མང་དུ་ཐོས་ཤིང་ལམ་རིམ་གྱི་བཤད་པ་ཡང་ཐོས།
ར་བ་སྟོད་པའི་སློབ་དཔོན་པ་ལས་ཚད་གཞུང་གི་སྤྱི་ཐལ་སོགས་དང་། རྗེ་དྲུང་རིན་པོ་ཆེ་ནས་ལམ་རིམ་ཆེན་མོ་

༄༅། ། མདོ་སྔགས་ཆོས་བརྒྱུད་ཀྱི་བླ་རབས་བཤད་པ་དངོས་གྲུབ་འབྱུང་གནས། །
དང་། སྟོང་འཁོར་རིན་པོ་ཆེ་ནས་འཇམ་དཔལ་ཞལ་ལུང་ཐོས་ཤིང་། སྒྲུབ་ཁང་དཔོན་སློབ། མངའ་རིས་སྤྲུལ་
སྐུ། རྒྱུད་སྟོད་བླ་མ་ལས་རིགས་གསུམ་མགོན་པོའི་རྗེས་གནང་སོགས་སྔགས་ཕྱོགས་འགའ་ཞིག་དང་། སློབ་
དཔོན་བཟང་པོ་རྒྱལ་མཚན་ནས་ལམ་རིམ་ཆེན་མོའི་ལུང་དང་། ཡི་དམ་སྒྲུབ་སྐོར་སོགས་སྔགས་ཕྱོགས་ཀྱི་སྐོར་
འགའ་ཞིག་ཐོས། སློབ་དཔོན་བྱང་ཆུབ་མི་ཡ་ནས་མདོ་ལུང་འགའ་ཞིག་དང་། པཎ་ཆེན་གྱི་གསུང་འབུམ་
ཡོངས་རྫོགས་ཀྱི་ལུང་དང་། སྤྱོད་འཇུག་དང་རིགས་ཚོགས་དྲུག་གི་ལུང་དང༌། མངོན་རྟོགས་རྒྱན་དང་དབུ་མ་
འཇུག་པ་སོགས་ཀྱི་ལུང་ཡང་ཐོས། སློབ་དཔོན་ཁྲི་ཆེན་བློ་བཟང་དར་རྒྱས་ནས་འཇིགས་བྱེད་ཀྱི་དབང་དང་།
གསང་འདུས་བསྐྱེད་རྫོགས་ཀྱི་ལུང་འཁྲིད་དང་། ཆོས་སྤྱོད་སོགས་འགའ་ཞིག་དང་ལྕགས་མཁར་སྐོར་གྱི་ལུང་
དང་ཡི་དམ་སྒྲུབ་སྐོར་ཡང་ཐོས། སློབ་དཔོན་རྡོ་རྗེ་འཆང་བློ་བཟང་སྦྱིན་པའི་ཞབས་དྲུང་ནས་གསང་འཇིགས་
ཀུན་རིག་ཚེ་དཔག་ལྷ་དགུ་བཅུ་གཅིག་ཞལ་གྱི་དབང་། རྟ་མགྲིན་དང་ཁྲོས་མ་ནག་མོའི་དབང་དང་། ཚེ་དཔག་
མེད་སོགས་འདོད་ལྷ་དུ་མ་དང་ཆོས་སྐྱོང་སྐོར་གྱི་རྗེས་གནང་དང་དཔེ་ལུང་། ལམ་རིམ་དང་འཇམ་དཔལ་ཞལ་
ལུང་གི་དམར་འཁྲིད་དང་། བློ་སྦྱོང་གི་སྐོར་དང་། གསང་འཇིགས་སོགས་ཀྱི་མངོན་དཀྱིལ་ལུང་དང༌། རྟོག་
བདུན་དང་སྨན་བླ་དང་ཀུན་རིག་སྣང་སྟོང་སོགས་དང་། སྨྱུང་གནས་དང་གཅོད་ཀྱི་སྐོར་ཞིག་དང་། སྒྲུབ་
ཐབས་བརྒྱ་རྩ་སོགས་ཀྱི་རྗེས་གནང་། འཇིགས་བྱེད་ཀྱི་བསྐྱེད་རྫོགས་གཉིས་ཀྱི་དམར་འཁྲིད་དང་། བློ་བཟང་
བཀའ་འབུམ་ལེ་ཚན་འགའ་རེ་དང་། གཞན་མང་པོ་ཞིག་ཞུས་པ་ཡོད་ཀྱང་མ་བཀོད། རྡོ་རྗེ་འཆང་འཇམ་
དབྱངས་བཞད་པའི་དྲུང་ནས་འཇིགས་བྱེད་དཔའ་གཅིག་དང་། བདེ་མཆོག་ལྷ་ལྔའི་དབང་། མི་འཁྲུགས་
པའི་རྗེས་གནང་དང་དབྱངས་ཅན་མ་སོགས་ཀྱི་རྗེས་གནང་འགའ་རེ་དང་། ལམ་གྱི་གཙོ་བོ་རྣམ་གསུམ་རྩ་
འགྲེལ་དང་། དབང་མདོར་བསྟན་གྱི་ལུང་སོགས་མང་དུ་ཐོས། སློབ་དཔོན་རྡོ་རྗེ་འཆང་བློ་གྲོས་རྒྱ་མཚོའི་སྐུ་
ཞབས་ནས་གསང་བདེ་གཉིས་ཀྱི་རྩ་རྒྱུད་ཀྱི་ལུང་དང་དེ་གཉིས་ཀྱི་དབང་དང་འགྲེལ་བ་བཞི་སྦྲགས་ཀྱི་སྐོར་དང་།
སྔགས་རིན་ཆེན་མོའི་ལུང་དང་། གསང་བདེ་འཇིགས་གསུམ་གྱི་མངོན་རྟོགས་དང་བསྐྱེད་རྫོགས་ཀྱི་ལུང་ཅི་
རིགས་དང་། ཀུན་རིག་དང་གདུགས་དཀར་གྱི་དབང་ལ་སོགས་པ་འགའ་རེ་ཐོས་སོ། ། དེ་ལྟ་ནའང་པཎ་ཆེན་
རིན་པོ་ཆེའི་གསུང་འབུམ་ནས་འདུལ་བ་དབུ་ཕར་གྱི་སྙིང་པོ་བསྡུས་པ་མང་པོ་དང་། རྒྱུད་སྡེ་བཞིའི་ལྷའི་སྒྲུབ་
ཐབས་དུ་མ་དང་། དཀྱིལ་ཆོག བསྐྱེད་རྫོགས་ཀྱི་སྙིང་པོ་བསྡུས་པ་མང་པོ་ཞིག་འབྱུང་བས་འདིའི་ལུང་རྫོགས་
པར་ཐོབ་ན་མདོ་སྔགས་ཀྱི་གནད་མང་པོ་ཐོས་པར་འཇོག་ནུས་སོ། །
མང་མང་བཤེས་གཉེན་དམ་པ་ལས། ། ཟབ་ཟབ་དམ་པའི་ཆོས་ཀྱི་ཚུལ། ། གང་གང་བརྒྱུད་པ་དེ་དག་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གིས། ། གྲངས་དང་མཚན་ཐོ་བསྡུས་ཏེ་བཀོད། ། དེ་ལས་ཐོབ་པའི་རྣམ་དཀར་དགེ་བ་གང་། ། ཇི་སྙེད་
མཆིས་དེས་ཚེ་རབས་ཐམས་ཅད་དུ། ། དམ་པའི་མགོན་གྱིས་འབྲལ་མེད་རྗེས་བཟུང་ནས། ། བླ་མེད་རྫོགས་
པའི་བྱང་ཆུབ་མྱུར་ཐོབ་ཤོག། ཅེས་མདོ་སྔགས་ཀྱི་ཆོས་བརྒྱུད་པའི་བླ་མའི་བརྒྱུད་རིམ་བཤད་པ་འདི་ཡང་
ཤཱཀྱའི་བཙུན་པ་གྲགས་པ་བཤད་སྒྲུབ་ཅེས་བྱ་བས་དད་པས་ཀུན་ནས་བསླངས་ཏེ་ཅོ་ནེའི་དགོན་ཉིད་དུ་བསྒྲིགས་
པའི་ཡི་གེ་བ་ནི་ཏཱ་ཡི་ལ་ལུང་བློ་བཟང་དོན་གྲུབ་བོ། །། ། མངྒ་ལཾ། །
14

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་
དགོངས་པ་ཡང་གསལ་སྒྲོན་མེ་ལེགས་པར་བཤད་
པའི་སྣང་བ་ཞེས་བྱ་བ་བཞུགས་སོ། །
ན་མོ་གུ་རུ་མཁྱུ གྷོ་ཥཱ་ཡ། རྒྱལ་བ་ཀུན་གྱི་མཁྱེན་བརྩེ་འཕྲིན་ལས་རྣམས། ། གཅིག་བསྡུས་མི་ཡི་
གཟུགས་ཀྱིས་རྣམ་རོལ་ཏེ། ། འགྲོ་ལ་བདེ་གཤེགས་དགྱེས་པའི་ལམ་བཟང་མཆོག གསལ་མཛད་བཤེས་
གཉེན་རྣམས་ལ་གུས་ཕྱག་འཚལ། ། ཐུབ་པའི་མདོ་སྔགས་ཆོས་ཚུལ་མ་ལུས་པ། ། ཇི་བཞིན་འཛིན་ཕྱིར་ངུར་
སྨྲིག་ཟློས་གར་གྱིས། ། གསུང་རབ་རྒྱ་མཚོའི་དགོངས་འགྲེལ་གྲུབ་པ་བརྙེས། ། ཟླ་མེད་བླ་མ་བཙོང་ཁ་པ་དེར་
འདུད། ། སྒྲིབ་བྲལ་འོད་གསལ་ལྷ་ཡི་ལམ་ཡངས་ལས། ། ལེགས་འོད་ཟུང་འཇུག་སྒྱུ་འཕྲུལ་དྲ་བའི་སྐུ། །
དག་པའི་བརྟན་གཡོ་སྤྲོ་དང་བསྡུ་བའི་གཞི། ། རིགས་བརྒྱའི་ཁྱབ་བདག་དང་པོའི་མགོན་དེ་རྒྱལ། ། རབ་
འབྱམས་རྒྱལ་བ་ཀུན་གྱི་ཡབ་གྱུར་ཀྱང་། ། ས་བཅུའི་དབང་ཕྱུག་ཟོལ་བསྟེན་གཞོན་ནུའི་སྐུ། ། དྲན་པ་ཡིས་
ཀྱང་བློ་ཡི་མཆོག་སྟེར་བ། ། རྗེ་བཙུན་མཁྱེན་པའི་གཏེར་གྱིས་དགེ་ལེགས་སྩོལ། ། གང་གི་ཞབས་པད་གུས་
པས་བསྟེན་ཙམ་གྱིས། ། མ་རུངས་བདུད་དང་བགེགས་ཀྱི་དཔུང་འཇོམས་པ། ། གསང་སྔགས་རིག་སྔགས་
འཆང་རྣམས་ཀུན་གྱི་རྗེ། ། བཅོམ་ལྡན་རྡོ་རྗེ་འཛིན་གྱིས་བདག་སྐྱོངས་ཤིག། རབ་འབྱམས་རྒྱལ་བ་ཀུན་གྱི་
གསང་བའི་མཛོད། ། ཇི་བཞིན་སྟོན་མཛད་རྗེ་བཙུན་བཙོང་ཁ་པའི། ། ལེགས་བཤད་མཐར་ཐུག་གསང་
སྔགས་ལམ་རིམ་གྱི། ། དགོངས་དོན་ཡང་གསལ་སྒྲོན་མེ་ བཤད་པར་བྱ། ། འདི་ལ་གཉིས། རྒྱལ་བའི་
བསྟན་པ་ཉིད་ཐོར་འདོད་ཀྱི་འཇུག་ངོགས་སུ་བསྟན་པ་དང་། དེ་ལ་འཇུག་པའི་སྒོ་མི་འདྲ་བ་བསྟན་པའོ། །
དང་པོ་ནི། ཚེ་འདིའི་བདེ་ཐབས་སྒྲུབ་པ་ཙམ་ཞིག་ནི་འཇིག་རྟེན་པའི་རྒན་པོ་རྣམས་ཀྱིས་རྣམ་པར་བཞག་པའི་
ལུགས་ཡིན་ལ། འཇིག་རྟེན་ཕྱི་མ་ཕན་ཆད་ཀྱི་བདེ་བ་དོན་དུ་གཉེར་བ་རྣམས་ཀྱིས་ནི། དེ་ཙམ་གྱིས་ཆོག་པར་
མི་འཛིན་པར་རྒྱལ་བའི་གསུང་རབ་ལ་ཐོས་སོགས་ཀྱིས་འཇུག་དགོས་ཤིང་། དེའི་སྔོན་དུ་རྒྱལ་བ་ཉིད་ལ་སྐྱབས་
སུ་འགྲོ་བ་སོགས་ཀྱི་སྒོ་ནས་དེའི་བསྟན་པ་ལ་འཇུག་དགོས་པ་ཡིན་ཏེ། སྦྲེལ་མར་བསྟོད་པ་ལས། གཏིང་མཐའ་
15

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་པའི་འཁོར་བ་ནི། ། རྒྱ་མཚོའི་ནང་ན་རྣམ་པར་གནས། ། འདོད་ཆགས་ལ་སོགས་མི་བཟད་པའི། །
ཆུ་སྲིན་གྱིས་ནི་ལུས་ཟོས་པ། ། དེ་རིང་གང་ལ་སྐྱབས་སུ་མཆི། ། གང་ལ་ཉེས་པ་ཐམས་ཅད་ཀུན། ། གཏན་
ནས་ཡོང་ཡེ་མི་མངའ་ཞིང་། ། གང་ཞིག་ལ་ནི་ཡོན་ཏན་ཀུན། ། རྣམ་པ་ཀུན་ཏུ་གནས་གྱུར་པ། ། གལ་ཏེ་
སེམས་ཞིག་ཡོད་ན་ནི། ། དེ་ཉིད་ལ་ནི་སྐྱབས་འགྲོ་ཞིང་། ། དེ་བསྟོད་དེ་ནི་བཀུར་པ་དང་། ། དེ་ཡི་བསྟན་
ལ་གནས་པར་རིགས། ། ཞེས་གསུངས་པའི་ཕྱིར་རོ། ། འཇུག་བྱ་རྒྱལ་བའི་བསྟན་པ་ལ་ནི་ལུང་རྟོགས་ཀྱི་
བསྟན་པ་གཉིས་ཡོད་ཅིང་། དེ་འཛིན་པ་ནི། ལུང་ལ་ཐོས་བསམ་དང་། རྟོགས་པ་ནི་སྒྲུབ་པའི་སྒོ་ནས་ཡིན་ཏེ།
མཛོད་ལས། སྟོན་པའི་དམ་ཆོས་རྣམ་གཉིས་ཏེ། ། ལུང་དང་རྟོགས་པའི་བདག་ཉིད་དོ། ། དེ་འཛིན་བྱེད་པ་
སྨྲ་བྱེད་དང་། ། སྒྲུབ་པར་བྱེད་པ་ཁོ་ན་ཡིན། ། ཞེས་གསུངས་པའི་ཕྱིར། ལུང་གི་བསྟན་པ་ནི། མདོ་རྒྱུད་
དགོངས་འགྲེལ་དང་བཅས་པ་ལ་ཟེར་ཞིང་། རྟོགས་པའི་བསྟན་པ་ནི། བསླབ་གསུམ་རིམ་གཉིས་དང་བཅས་
པའི་ལམ་དངོས་དང་དེའི་སྡེར་གཏོགས་སོ། ། དེར་མ་ཟད་དཀོན་མཆོག་ལ་སྐྱབས་སུ་སོང་བའི་སྐྱབས་འགྲོ་
ཡང་རྒྱལ་བའི་བསྟན་པ་ཡིན་ཏེ། དེ་བསྟན་པ་ལ་འཇུག་པའི་སྒོ་ཡིན་པའི་ཕྱིར་རོ། ། དེས་ན། སྐྱབས་འགྲོ་
རྣམ་དག་དང་། ངེས་འབྱུང་གིས་ཟིན་པའི་ལུང་རྟོགས་ཀྱི་དམ་ཆོས་རྣམས་ནི་བསྟན་པར་འདོད་དགོས་སོ། །
དེ་ལྟར་བསྟན་པའི་ངོ་བོ་གང་ཡིན་ཤེས་དགོས་ཀྱི། དེ་མི་ཤེས་བཞིན་དུ་རྒྱལ་བའི་བསྟན་པ་ཞེས་བརྗོད་པ་ནི་ཚིག་
ཙམ་དུ་གསལ་ལོ། ། གཉིས་པ་ལ་གཉིས། ཐེག་པའི་དབྱེ་བ་དང་།ཐེག་པ་ཆེན་པོའི་དབྱེ་བའོ། ། དང་པོ་ལ་
བཞི། དབྱེ་བའི་སྒོ། འབྱེད་པའི་རྒྱུ་མཚན། སོ་སོའི་རང་བཞིན། ཐམས་ཅད་ཀྱང་འཚང་རྒྱ་བའི་ཡན་ལག་
ཏུ་བསྟན་པའོ། ། དང་པོ་ནི། གདུལ་བྱའི་མོས་པའི་དབང་དུ་བྱས་ན་གསུམ་དུ་དབྱེ་སྟེ། དེ་ཡང་སྤྱོད་པའི་
དབང་དུ་བྱས་ནས་དམན་པ་ལ་མོས་པ་ལ་ཆགས་བྲལ་གྱི་སྤྱོད་པ་དང་། རྒྱུ་ཆེན་པོ་ལ་མོས་པ་ལ་ས་དང་ཕ་རོལ་ཏུ་
ཕྱིན་པའི་སྤྱོད་པ་དང་། ཟབ་མོ་ལ་མོས་པ་ལ་འདོད་ཆགས་ཀྱི་སྤྱོད་པ་བསྟན་པ་ལྟར་འབྱེད་ལ། བསྡུ་ན་ཐེག་པ་
མཆོག་དམན་གཉིས་སུའང་འབྱེད་པའི་ཕྱིར་རོ། ། གཉིས་པ་རྒྱུ་མཚན་ལ། ཆེད་དུ་བྱ་བ་རང་ཉིད་གཅིག་པུའི་
ཕྱིར་དུ་ཐོབ་བྱ་དམན་པ་འཁོར་བའི་སྡུག་བསྔལ་ཙམ་ཞི་བའི་གོ་འཕང་དོན་དུ་གཉེར་བའི་རིགས་ཅན་གཅིག་
དང་། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་མཆོག་སངས་རྒྱས་ཀྱི་གོ་འཕང་དོན་དུ་གཉེར་བའི་
རིགས་ཅན་གྱི་གདུལ་བྱ་གཉིས་ཡོད། དེ་གཉིས་ཐེག་པ་གང་གིས་རང་རང་གི་གོ་འཕང་དུ་བགྲོད་པའི་ཐེག་པ་
ལའང་བ།ཉིས་ཡོད་ཅིང་། དེའི་སྔ་མ་ལ་ཐེག་པ་ཆུང་ངུའམ་དམན་པ་དང་། ཕྱི་མ་ལ་ཆེན་པོའམ་མཆོག་ཅེས་
བྱའོ། ། ཐེག་པ་དམན་པའི་གདུལ་བྱ་ལའང་ཉན་རང་གཉིས་ཡོད་པས་བགྲོད་བྱེད་ཉན་རང་གི་ཐེག་པ་གཉིས་
16

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
སུ་ཕྱེ་བས་ཐེག་པ་གསུམ་མོ། །
གསུམ་པ་སོ་སོའི་རང་བཞིན་ལ་གཉིས། ཐེག་པ་དམན་པ་དང་། ཐེག་པ་ཆེན་པོའི་རྣམ་བཞག་གོ།
དང་པོ་ནི། ཉན་རང་གཉིས་ལ་དབང་པོ་དང་འབྲས་བུ་ལ་མཆོག་དམན་ཡོད་ཀྱང་ལམ་གྱི་རྣམ་གཞག་ཕལ་ཆེར་
མཚུངས་པ་འཕགས་པ་ཐོགས་མེད་ཀྱིས་བཤད་ཅིང་། འདི་གཉིས་ཀའང་རང་ཉིད་འཁོར་བ་ལས་གྲོལ་བ་ཙམ་
གྱི་ཆེད་དུ་ཞུགས་པ་ཡིན་པས། དེ་ལས་གྲོལ་བྱེད་ཀྱི་རྒྱུའི་གཙོ་བོ་བདག་མེད་ཀྱི་དོན་རྟོགས་ནས་དེ་སྒོམ་པར་བྱེད་
པ་ཡང་མཚུངས་སོ། ། བྱེ་བྲག་སྨྲ་བ། མདོ་སྡེ་བ། སེམས་ཙམ་པ། རང་རྒྱུད་པ་རྣམས་ཀྱིས་ནི། ཉན་རང་
འཕགས་པས་རང་གི་བྱང་ཆུབ་ཐོབ་པའི་ཆེད་དུ་གཙོ་བོར་སྒོམ་པའི་བདག་མེད་ནི། ཕྱི་རོལ་བས་བཏགས་པའི་
རྫས་ཡོད་ཀྱི་བདག་མེད་རྟོགས་ནས་སྒོམ་པ་ཡིན་གྱི། ཆོས་དང་གང་ཟག་རང་གི་མཚན་ཉིད་ཀྱིས་གདོད་ནས་མ་
གྲུབ་པར་རྟོགས་ནས་གཙོ་བོར་སྒོམ་པར་མི་འདོད་ཀྱང༌། དཔལ་ལྡན་ཟླ་བས་ནི། ཆོས་དང་གང་ཟག་རང་
བཞིན་གྱིས་ལམ་རང་གི་མཚན་ཉིད་ཀྱིས་མ་གྲུབ་པར་རྟོགས་ཤིང་གོམས་པར་མ་བྱས་ན་ཐར་བ་ཙམ་ཡང་ཐོབ་མི་
ནུས་པར་བཞེད་པས། རང་ལུགས་ནི་འདིའི་རྗེས་སུ་འབྲང་བར་བྱ་སྟེ།འདི་ནི་འཕགས་པ་ཀླུ་སྒྲུབ་ཀྱི་བཞེད་པ་
མཐར་ཐུག་ཡིན་པར་མ་ཟད། རིགས་པས་ཀྱང་འགྲུབ་པའི་ཕྱིར་རོ། ། འོ་ན་སྟོན་པ་ཐེག་དམན་གྱི་མདོ་སྡེ་དུ་
མ་ལས། ཉན་རང་གི་རིགས་ཅན་མང་པོ་ལ་ཆོས་དང་གང་ཟག་རང་བཞིན་གྱིས་མ་གྲུབ་པའི་ཚུལ་གསལ་བར་མ་
བསྟན་པར་མི་རྟག་པ་དང་སྡུག་བསྔལ་བ་དང་འཁོར་བ་ལས་ངེས་པར་ཡིད་འབྱུང་པའི་ཚུལ་བསྟན་པས་ཀྱང་།
ཉན་ཐོས་ཀྱི་རིགས་ཅན་དུ་མས་དེ་མ་ཐག་རང་གི་བྱང་ཆུབ་ཐོབ་པར་བཤད་འདུག་པ་འདི་ཇི་ལྟར་ཡིན་ཞེ་ན།
བདེན་མོད་སྐྱོན་དུ་མི་འགྱུར་ཏེ། དེ་ནི་སངས་རྒྱས་ཀྱི་བྱིན་རླབས་དང་། གདུལ་བྱའི་རྒྱུད་སྨིན་པའི་དབང་གིས།
ཚུལ་དེ་ལྟར་བསྟན་པ་ཙམ་གྱིས་ཀྱང་དེ་མ་ཐག་སྟོང་ཉིད་ཕྲ་མོ་ཁོང་དུ་ཆུད་པར་གྱུར་ནས་ཐར་བ་ཐོབ་ནུས་པས་ད་
ལྟའི་གང་ཟག་དང་མི་འདྲ་བའི་ཕྱིར་ཏེ། དེ་ལྟར་ཡང་འཕགས་པ་ཀླུ་སྒྲུབ་ཀྱིས།སྐྱེ་བ་ཤེས་པས་འཇིག་པ་
ཤེས། ། འཇིག་པ་ཤེས་པས་མི་རྟག་ཤེས། ། མི་རྟག་ཉིད་ལ་འཇུག་ཤེས་པས། ། དམ་པའི་ཆོས་ཀྱང་རྟོགས་
པར་འགྱུར། ། གང་དག་རྟེན་ཅིང་འབྲེལ་འབྱུང་བ། ། སྐྱེ་དང་འཇིག་པ་རྣམ་སྤངས་པར། ། ཤེས་པར་གྱུར་
པ་དེ་དག་གིས། ། ལྟ་གྱུར་སྲིད་པའི་རྒྱུ་མཚོ་བརྒལ། ། ཞེས་གསུངས་པ་ལྟར་རོ། ། འོ་ན། ཐེག་དམན་གྱི་
མདོ་ལས། སྟོང་ཉིད་ཕྲ་མོ་བསྟན་ཅིང་ཐེག་དམན་པས་ཀྱང་དེ་བསྒོམས་ན། ཐེག་ཆེན་པ་དང་ཁྱད་མེད་དུ་མི་
འགྱུར་རམ་ཞེ་ན། མི་འགྱུར་ཏེ། འཕགས་པ་ཀླུ་སྒྲུབ་ཀྱིས། ཉན་ཐོས་ཐེག་པ་དེ་ལས་ནི། ། བྱང་ཆུབ་སེམས་
དཔའི་སྨོན་ལམ་དང་། ། སྤྱོད་པ་ཡོངས་བསྔོ་མ་བཤད་དེས། ། བྱང་ཆུབ་སེམས་དཔར་ག་ལ་འགྱུར། །
41

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞེས་གསུངས་པ་ལྟ་བུས་ཐེག་པ་ཆེ་ཆུང་གཉིས་ནི་ལྟ་བས་མི་འབྱེད་ཀྱི། སེམས་བསྐྱེད་དང་སྤྱོད་པ་ཁྱད་པར་ཅན་
གྱིས་འབྱེད་པའི་ཕྱིར་རོ། །
གཉིས་པ་ཐེག་ཆེན་ནི། སེམས་བསྐྱེད་པ་ནི་གཞན་དོན་ཕྱིར། ། ཡང་དག་རྫོགས་པའི་བྱང་ཆུབ་
འདོད། ། ཅེས་གསུངས་པ་ལྟར། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་
འཐོབ་པར་འདོད་ནས་སེམས་བསྐྱེད་དེ་སྤྱོད་པ་ཕྱིན་དྲུག་ལ་ལེགས་པར་སློབ་པ་ནི། ཐེག་པ་ཆེན་པོ་བ་སྤྱིའི་ལམ་
གྱི་གཞུང་ཡིན་ཏེ། སྔགས་ཀྱི་ཐེག་པ་བ་རྣམས་ཀྱིས་ཀྱང་དེ་ལྟར་སློབ་དགོས་སོ། ། དེ་ལའང་ལྟ་བའི་སྒོ་ནས་ཕྱེ་
ན། དབུ་མ་བ་དང་སེམས་ཙམ་པ་གཉིས་ཡོད་ཀྱང་ཐེག་པ་མི་འདྲ་བའི་རིམ་པ་མེད་དོ། ། དབུ་སེམས་གཉིས་
ལས་དབུ་མ་པའི་རིགས་ཅན་ནི་གདུལ་བྱའི་གཙོ་བོ་ཡིན་གྱི། སེམས་ཙམ་པ་ནི་གདུལ་བྱ་ཕལ་བ་སྟེ། སྔ་མ་
དབང་པོ་རྣོ་ཞིང་ཕྱི་མ་ནི་དེ་ལ་ལྟོས་ཏེ་དབང་པོ་རྟུལ་ལོ། ། བདག་མེད་ཕྲ་མོ་རྟོགས་པའི་དབུ་མའི་ལྟ་བ་ལ་
གནས་པའི་རིགས་ཅན་ཡིན་ན་ཐེན་ཆེན་གྱི་རིགས་ཅན་ཡིན་མི་དགོས་ཏེ་དེ་ལ་གནས་པའི་ཉན་ཐོས་གྲུབ་མཐའ་
སྨྲ་བ་མེད་ཀྱང་ཉན་རང་འཕགས་པའང་ཡོད་པའི་ཕྱིར་རོ། ། དེའི་ཕྱིར་ཉན་ཐོས་དངོས་དང་། གྲུབ་མཐའ་སྨྲ་
བའི་ཉན་ཐོས་གཉིས་མིང་འདྲ་ཡང་དོན་ལ་ཁྱད་པར་ཆེའོ། ། ཕར་ཕྱིན་ཐེག་པའི་ལུགས་ལ་གྲངས་མེད་གསུམ་
གྱིས་སངས་རྒྱས་འཐོབ་པར་བཤད་ཀྱང་ལམ་བགྲོད་ཚུལ་ལ་མྱུར་བུལ་གྱི་ཁྱད་པར་ཆེ་བ་ཡོད་དེ། ཕྱུགས་དང་
གླང་པོ་ཆེའི་ཤིང་རྟ་ལྟ་བུའི་ཚུལ་གྱིས་ལམ་བགྲོད་པ་དང་། ཟླ་བ་དང་ཉི་མ་ལྟ་བུས་བགྲོད་པ་དང་། ཉན་རང་
དང་སངས་རྒྱས་ཀྱི་རྫུ་འཕྲུལ་ལྟ་བུས་བགྲོད་པ་ཡོད་པས་འབྲས་བུ་ལའང་མྱུར་བུལ་གྱི་ཁྱད་པར་ཡོད་པའི་ཕྱིར་
རོ། ། དེ་ལྟ་ནའང་དེ་ལ་ཐེག་པ་ཆེ་ཆུང་གི་ཁྱད་པར་མེད་དེ། ནང་གསེས་ཀྱིས་དབང་བོ་རྣོ་རྟུལ་གྱི་ཁྱད་པར་
ཙམ་ཡིན་པའི་ཕྱིར་རོ། ། བཞི་བ་ནི། ཉན་རང་གི་རིགས་ཅན་དེ་དག་རྣམས་ཀྱིས་རང་ལམ་ནས་སངས་རྒྱས་
དོན་དུ་མི་གཉེར་ཀྱང་། ལམ་དེ་དག་ནི་སངས་རྒྱས་ཐོབ་བྱེད་ཀྱི་ཐབས་ཡིན་ཏེ། མཚན་བརྗོད་ལས། ཐེག་པ་
གསུམ་གྱི་ངེས་འབྱུང་ལ། ། ཐེག་པ་གཅིག་གི་འབྲས་བུར་གནས། ། ཞེས་གསུངས་པའི་ཕྱིར་རོ། ། ཉན་རང་
གི་ལམ་དེ་བྱང་ཆུབ་སེམས་དཔའ་མྱུར་དུ་འཚང་རྒྱ་བའི་གེགས་སུ་གསུངས་པ་ཅི་ཡིན་ཞེ་ན། སྐྱོན་མེད་དེ། ལམ་
དེ་བྱང་སེམས་མྱུར་དུ་འཚང་རྒྱ་བའི་གེགས་ཡིན་ཀྱང་། ཉན་རང་འཚང་རྒྱུ་བའི་ཐབས་ཡིན་པ་ལ་འགལ་བ་ཅི་
ཡང་མེད་པའི་ཕྱིར་རོ། ། གཉིས་པ་ལ་གཉིས། ཐེག་ཆེན་ལ་གཉིས་སུ་ཕྱེ་བ་དང་། རྡོ་རྗེ་ཐེག་པ་ལ་འཇུག་པའི་
རྣམ་དབྱེ་བྱེ་བྲག་ཏུ་བཤད་པའོ། ། དང་པོ་ལ་གསུམ། ཕྱེ་བའི་གྲངས། ཕྱེ་བ་སོ་སོའི་དོན། འབྱེད་པའི་རྒྱུ་
མཚན་ནོ། ། དང་པོ་ནི། རྒྱུད་དོན་ལ་འཇུག་པ་ལས། བྱང་ཆུབ་སེམས་དཔའི་ཐེག་པ་ཡང་གཉིས་ཏེ། ས་
18

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
དང་ཕ་རོལ་ཏུ་ཕྱིན་པའི་ཐེག་པ་དང་། གསང་སྔགས་འབྲས་བུའི་ཐེག་པའོ། ། ཞེས་གསུངས་པ་ལྟར། ཕར་
ཕྱིན་ཐེག་པ་དང་། རྒྱུའི་ཐེག་པ་དང་། ཆགས་བྲལ་གྱི་ཐེག་པ་རྣམ་གྲངས་ཡིན་ལ། སྔགས་ཀྱི་ཐེག་པ་དང་།
འབྲས་བུའི་ཐེག་པ་དང་། རྡོ་རྗེ་ཐེག་པ་དང་། ཚོགས་བཅས་ཀྱི་ཐེག་པ་རྣམས་རྣམ་གྲངས་སོ། ། གཉིས་པ་ནི།
ཕར་ཕྱིན་ཐེག་པའི་ཕར་ཕྱིན་ཞེས་པའི་དོན་ནི་གོ་སླ་ཞིང་། སྣོད་མིན་ལ་གསང་ཞིང་སྦས་གྲུབ་པ་ན་གསང་བ་
དང་། སྔགས་ཀྱི་སྐད་དོད་མཛྲ་ཞེས་པའི་མ་ནཱ་ཡིད་དང་། ཏཱ་ཡ་སྐྱོབ་པའི་དོན་ལ་འཇུག་པའི་དོན་གྱིས་ན་
སྔགས་ཞེས་བརྗོད་པ་སྟེ། གསང་སྔགས་ཀྱི་སྒྲ་དོན་ནོ། ། འབྲས་བུ་གང་དུ་བགྲོད་པར་བྱེད་པའི་ཐབས་ཡིན་
པས་ན། ཐེག་པ་ཞེས་བྱ་ཞིང་སྤྱིར་ཐེག་པ་དེ་ལའང་འདིས་བགྲོད་པ་རྒྱུའི་ཐེག་པ་དང་། འདིར་བགྲོད་པ་འབྲས་
བུའི་ཐེག་པ་གཉིས་སུ་དབྱེའོ། ། རྒྱུའི་ཐེག་པ་ཆེན་པོ་ནི། གང་ལ་ཞོན་ནས་སེམས་ཅན་ཐམས་ཅད་སངས་རྒྱས་
ཀྱི་སར་འགོད་པར་འདོད་པའི་བགྲོད་བྱེད་ཅིག་ལ་བྱེད་པ་ཡིན་ཏེ། སྡུད་པ་ལས། ཅི་ཕྱིར་འདི་ནི་བྱང་ཆུབ་ཐེག་
ཆེན་བྱ་ཞེ་ན། ། དེ་གང་ཞིག་ནས་སེམས་ཅན་ཐམས་ ཅད་མྱ་ངན་བློ། ། ཞེས་གསུངས་པའི་ཕྱིར་རོ། །
འབྲས་བུའི་ཐེག་པའི་དོན་ནི། སངས་རྒྱས་ཀྱི་གནས་སྐུ་ལོངས་སྤྱོད་མཛད་པ་བཞི་དང་མཐུན་པར་སྒོམ་པའི་
རྣལ་འབྱོར་ཡིན་པས་ན་དེ་སྐད་ཅེས་བྱ་ཞིང་། དེ་ལྟར་མི་སྒོམ་པར་རྒྱུ་ལམ་འཁྱེར་དུ་བྱེད་པས་ན་རྒྱུའི་ཐེག་པར་
ཡང་འགྱུར་རོ། ། རྡོ་རྗེ་ཐེག་པའི་དོན་ནི། ཕར་ཕྱིན་གྱི་ལམ་དང་སྔགས་ཀྱི་ལམ་གཉིས་ཟུང་དུ་འཇུག་པའི་
དབྱེར་མི་ཕྱེད་པའི་ཚུལ་གྱིས་ཉམས་སུ་ལེན་པའི་ལམ་ཡིན་པའོ། ། གསང་སྔགས་ཐེག་པ་སྟོན་པའི་སངས་རྒྱས་
ཀྱི་གསུང་ལ་རྒྱུད་ཅེས་བརྗོད་པ་ནི། འདུས་པ་ཕྱི་མ་ལས། རྒྱུད་ནི་རྒྱུན་ཞེས་བྱ་བར་གྲགས། ། ཞེས་གསུངས་
པ་ལྟར། རྒྱུད་ནི་རྒྱུན་ཆགས་པའི་དོན་ཡིན་ལ། དེ་ལ་སྤྱིར་གཞིའི་རྒྱུད་དང་། ལམ་གྱི་རྒྱུད་དང་། འབྲས་བུའི་
རྒྱུད་གསུམ་སྟེ་དེ་ནི་བརྗོད་བྱའི་རྒྱུད་ཡིན་ཞིང་། དེ་བརྗོད་བྱར་བྱེད་པའི་རྒྱལ་བའི་གསུང་རབ་ནི་རྗོད་བྱེད་
གཞུང་གི་རྒྱུད་དོ། ། རྒྱུད་དེ་དག་ནི་སྡེ་སྣོད་གསུམ་པོ་ཅི་རིགས་སུ་འདུ་ཞིང་། གཙོ་བོའི་དབང་དུ་བྱས་ན་མདོ་
སྡེའི་སྣོད་དུ་བཤད་ལ། ཁ་ཅིག་སྡེ་སྣོད་བཞི་བའོ་ཞེས་འཆད་དོ། ༈ གསུམ་པ་ལ་གཉིས། དོགས་པའི་གནས་
དགོད་པ་དང་། དེ་ལ་ལན་གདབ་པའོ། ། དང་པོ་ནི། ཐེག་པ་ཆེན་པོ་ལ་གཉིས་སུ་འབྱེད་པ་ནི། གང་གི་སྒོ་
ནས་ཡིན། སེམས་བསྐྱེད་དང་ལྟ་བ་དང་སྤྱོད་པའི་སྒོ་ནས་ནི་མིན་ཏེ། ཐེག་པ་ཆེན་པོ་གཉིས་ཀ་ལའང་དེ་ཡོད་
པའི་ཕྱིར་རོ། ། དབང་པོ་རྣོ་རྟུལ་ཙམ་གྱིའང་མིན་ཏེ། སྔགས་ཀྱི་གདུལ་བྱ་ལའང་ནང་གསེས་ཀྱི་དབང་པོ་རྣོ་
རྟུལ་ཡོད་པའི་ཕྱིར་རོ། །
གཉིས་པ་ལ་གཉིས། ཐེག་པ་གཉིས་སུ་འབྱེད་པའི་རྒྱུ་མཚན་དངོས་དང་། ལམ་ལ་མཆོག་དམན་ཡོད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱང་འབྲས་བུ་ལ་དེ་མེད་པར་བསྟན་པའོ། ། དང་པོ་ལ་གསུམ། དངོས་ཀྱི་དོན་དང་། ཁུངས་བསྟན་པ།
རྩོད་པ་སྤོང་པའོ། ། དང་པོ་ནི། འདིར་བགྲོད་པར་བྱ་བ་འབྲས་བུ་སངས་རྒྱས་ཀྱི་ཐེག་པ་ལ་སྔགས་དང་ཕར་
ཕྱིན་གཉིས་ཁྱད་པར་མེད་དེ། གཉིས་ཀའི་ཐོབ་བྱའི་སངས་རྒྱས་ནི་སྐྱོན་ཟད་ཅིང་ཡོན་ཏན་རྫོགས་པར་མཚུངས་
པའི་ཕྱིར། དེས་ན་འདིས་བགྲོད་པ་རྒྱུའི་ཐེག་པའི་ཁྱད་པར་ཡིན་ལ། དེ་ཡང་ལྟ་བ་སེམས་བསྐྱེད་སྤྱོད་པ་ཕྱིན་
དྲུག་སོགས་ཀྱི་སྒོ་ནས་མཆོག་དམན་འབྱེད་པ་མིན་ཏེ། སྔགས་དང་ཕར་ཕྱིན་གཉིས་ཀ་ལ་དེ་རྣམས་དགོས་པ་
མཚུངས་པའི་ཕྱིར་རོ། ། འོ་ན་གང་གིས་འབྱེད་ཅེ་ན། སྤྱིར་ཐེག་པ་ཆེ་ཆུང་གཉིས་སྟོང་ཉིད་རྟོགས་པའི་ཤེས་
རབ་ཀྱིས་མི་འབྱེད་པར་ཐབས་ཀྱིས་འབྱེད་དགོས་ལ། ཁྱད་པར་དུ་ཐེག་པ་ཆེན་པོ་ལ་གཉིས་སུ་ཕྱེ་བ་ཡང་ཤེས་
རབ་ཀྱིས་མིན་གྱི། ཐབས་ཀྱིས་འབྱེད་དགོས་སོ། ཐབས་ཀྱི་གཙོ་བོ་ཡང་གཟུགས་སྐུ་སྒྲུབ་པའི་ཐབས་ཀྱི་ཆ་
ནས་ཡིན་ལ། སྐུ་དེ་སྒྲུབ་བྱེད་ཀྱི་ཐབས་ནི་དེ་དང་རྣམ་པ་འདྲ་བར་སྒོམ་པའི་ལྷའི་རྣལ་འབྱོར་ཉིད་ཡོད་མེད་ཀྱི་སྒོ་
ནས་ཡིན་ཏེ་འདི་ཐེག་པ་ཆེན་པོ་གཞན་ལ་མེད་ཅིང་། སྔགས་ལ་ཡོད་པའི་ཕྱིར་རོ། ། གཉིས་པ་ནི། རྡོ་རྗེ་གུར་
ལས། གལ་ཏེ་སྟོང་པ་ཐབས་ཡིན་ན། ། ཞེས་པ་ནས། དེ་ཕྱིར་དཀྱིལ་འཁོར་འཁོར་ལོ་ཞེས། ། བདེ་བའི་
ཐབས་ནི་སྡོམ་པ་སྟེ། ། སངས་རྒྱས་ང་རྒྱལ་རྣལ་འབྱོར་གྱིས། ། སངས་རྒྱས་ཉིད་ཡུན་མི་རིང་འགྱུར། །
སྟོན་པ་སུམ་ཅུ་རྩ་གཉིས་མཚན། ། མངའ་བདག་དཔེ་བྱེད་བརྒྱད་ཅུར་ལྡན། ། དེ་ཕྱིར་ཐབས་སྟེ་བསྒྲུབ་བྱ་
སྟེ། ། ཐབས་ནི་སྟོན་པའི་གཟུགས་ཅན་ནོ། ། ཞེས་པ་དང་། བདག་སྒྲུབ་པ་ལས་ཀྱང་། དེ་ཡང་ཟབ་དར་རྒྱ་
ཚེའི་ཕྱིར། ། རྣམ་མི་རྟོག་དང་ཡོངས་སུ་སླེན། ། འདི་ལ་དེ་གཉིས་བསྟན་པས་ན། ། དེ་ཕྱིར་བླ་ན་མེད་པའི་
ཐབས། ། ཞེས་དང་། དགྲ་ནག་འགྲེལ་པ་ལས་ཀྱང་། ། སངས་རྒྱས་ཉིད་ནི་སྒྲུབ་པའི་རྒྱུ། ། སངས་རྒྱས་
རྣལ་འབྱོར་ཀུན་ཏུ་ཡང་། ། རྒྱུ་དང་འདྲ་བའི་འབྲས་བུ་ཉིད། ། ཀུན་ཏུ་མཐོང་བ་མ་ཡིན་ནམ། ། ཞེས་
གསུངས་པ་སོགས་མང་ངོ༌། ། ལུང་འདི་དག་གིས་ནི། སྔགས་ཀྱི་ཐེག་པ་ལ་ཟབ་གསལ་གཉིས་མེད་ཀྱི་ལྷའི་རྣལ་
འབྱོར་སྒོམ་པའི་ཚུལ་ཡོད་ཅིང་། མདོ་ཕྱོགས་ཀྱི་ཐེག་པ་ལ་དེ་མེད་པའི་ཁྱད་པར་དང་། ཆོས་གཟུགས་ཀྱི་སྐུ་ལ་
འབྲས་བུ་རང་དང་འདྲ་བའི་རྒྱུ་སྒྲུབ་དགོས་པར་བསྟན་ཅིང་། དེ་ཡང་ཆོས་སྐུ་དང་རྣམ་པ་འདྲ་བའི་སྟོང་ཉིད་
བསྒོམས་ནས་དེ་བསྒྲུབ་དགོས་པ་བཞིན་དུ་ གཟུགས་སྐུ་དང་འདྲ་བའི་ལྷའི་རྣལ་འབྱོར་བསྒོམས་ནས་དེ་བསྒྲུབ་
དགོས་པར་བཤད་པ་ཡིན་ཏེ། འདི་གཉིས་བྱེད་ན་བྱེད་མཉམ་དང་འཇོག་ན་འཇོག་མཉམ་དུ་མཚུངས་པར་
བསྟན་པའི་ཕྱིར་རོ། ། གསུམ་པ་ནི་ཁ་ཅིག་སྔགས་ཀྱི་སྐབས་སུ་འབྲས་བུ་དང་འདྲ་བའི་ལམ་ལྷའི་རྣལ་འབྱོར་
སྒོམ་པ་ཡོད་པས་ཕར་ཕྱིན་གྱི་ཐེག་པ་ལས་ཁྱད་པར་དུ་འཕགས་པར་འཇོག་མི་རིགས་ཏེ། འབྲས་དང་འདྲ་བའི་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
རྒྱུས་འབྲས་བུ་སྒྲུབ་པ་ནི་ཤིན་ཏུ་ཡང་མ་ངེས་པའི་ཕྱིར་ཏེ། ངེས་ན་འཁོར་སྒྱུར་གྱི་མཚན་དང་རིགས་དྲུག་གི་རྒྱུར་
ཡང་། དེ་འདྲ་བསྒོམ་དགོས་པར་ཐལ་བར་འགྱུར་བའི་ཕྱིར་རོ། ། ཞེ་ན། སྐྱོན་མེད་དེ། གཟུགས་སྐུར་སྐྱེ་བ་
ལེན་པའི་རྣམ་སྨིན་གྱི་རྒྱུར་དེ་འདྲ་སྒོམ་དགོས་པར་ཁས་ལེན་ན་བདེན་ཡང་དེ་སྐད་མི་སྨྲའོ། ། ཆོས་སྐུའི་སྔོན་དུ་
དེའི་རིགས་མཐུན་སྟོང་ཉིད་བསྒོམ་དགོས་པ་ལྟར་སངས་རྒྱས་ཀྱི་སྐུ་དང་མཚན་དཔེ་ལྟ་བུ་འགྲུབ་པའི་སྔོན་དུའང་
དེ་དང་རྗེས་སུ་མཐུན་པའི་རིགས་མཐུན་གྱི་རྒྱུ་དགོས་ཤིང་། ཐབས་དེ་ལྟར་བསྒོམས་ན་དེ་དག་སྒྲུབ་སླ་བ་སོགས་
དགོས་པ་དུ་མ་ཡོད་པ་ཁས་ལེན་པས། སྔར་གྱི་ཀླན་ཀ་དེ་མི་འཇུག་པའི་ཕྱིར་རོ། ། གཉིས་པ་ལ་གཉིས།
དངོས་ཀྱི་དོན་དང་། ལམ་གྱི་ཁྱད་པར་རོ། ། དང་པོ་ནི། སྔགས་དང་ཕར་ཕྱིན་གྱི་སྐབས་སུ་རྒྱུ་སྒྲུབ་ཚུལ་ལ་
མཆོག་དམན་ཡོད་ཀྱང་། ཐོབ་བྱའི་འབྲས་བུ་སངས་རྒྱས་ལ་ཁྱད་མེད་དེ། གཉིས་ཀའི་ཐོབ་བྱའི་སངས་རྒྱས་དེ་
སྒྲིབ་གཉིས་སྤངས་ཤིང་། སྟོབས་ལ་སོགས་པའི་ཡོན་ཏན་མཐའ་དག་རྫོགས་པའི་སངས་རྒྱས་སུ་མཚུངས་པའི་
ཕྱིར་རོ། ། ལམ་དེ་གཉིས་ཀྱི་འབྲས་བུ་མཐར་ཐུག་ལ་མཆོག་དམན་མེད་ཅིང་ལམ་ལ་ནང་གསེས་ཀྱི་མཆོག་
དམན་ཡོད་ཀྱང་སྐྱོན་མེད་དེ། དེ་གཉིས་རང་གི་འབྲས་བུ་ཉེ་བ་དང་རིང་བའི་མྱུར་བུལ་གྱི་ཁྱད་པར་ཆེན་པོ་ཡོད་
པའི་ཕྱིར་རོ། ། གཉིས་པ་ལ་གཉིས། རང་གི་ལུགས་དང་། གཞན་གྱི་ལུགས་སོ། ། དང་པོ་ནི། གསང་
སྔགས་དང་ཕར་ཕྱིན་ཐེག་པའི་ཁྱད་པར་དང་མཆོག་དམན་སྤྱིའི་དབང་དུ་བྱས་ན་སྔགས་ཀྱི་ཐེག་པ་ལ་ནི་འབྲས་
བུ་སངས་རྒྱས་ཀྱི་གནས་ལུས་ལོངས་སྤྱོད་མཛད་པ་བཞི་དང་འདྲ་བའི་ལམ་བསྒོམས་པ་ཡོད་ཅིང་། ཕར་ཕྱིན་ལ་
དེ་མེད་པའི་ཁྱད་པར་གྱིས་གསང་སྔགས་ཕར་ཕྱིན་ལས་ཁྱད་པར་དུ་འཕགས་པ་ཡིན་ལ། བྱེ་བྲག་རྒྱུད་སྡེ་འོག་མ་
གསུམ་ཕར་ཕྱིན་གྱི་ཐེག་པ་ལས་འཕགས་པའི་མྱུར་ཁྱད་ནི། ཟབ་གསལ་གཉིས་མེད་ཀྱི་ལྷའི་རྣལ་འབྱོར་དང་
བཟླས་པ་ལ་བརྟེན་ནས་དངོས་གྲུབ་མང་པོ་འགྲུབ་པ་དང་། སངས་རྒྱས་བྱང་སེམས་ཀྱིས་དགོངས་པ་ལ་སོགས་
པའི་མཐུས་བྱང་ཆུབ་ཀྱི་སྤྱོད་པ་རྫོགས་པར་བྱེད་ལ། བླ་མེད་ཀྱི་མྱུར་ཁྱད་ནི་དེ་ལས་གོང་དུ་ཚེ་གཅིག་ལ་འཚང་རྒྱུ་
བ་སོགས་ཀྱི་ཐབས་རྫོགས་རིམ་དུ་མ་ཟད་བསྐྱེད་རིམ་ལའང་རྒྱུད་སྡེ་འོག་མ་གསུམ་ལ་མེད་པའི་ཁྱད་ཆོས་དུ་མ་
ཡོད་དོ། ། ཕར་ཕྱིན་ཐེག་པ་དང་རྒྱུད་སྡེ་འོག་མ་གསུམ་གྱི་གདུལ་བྱས་རང་གི་ལམ་ཙམ་གྱིས་སངས་རྒྱས་ཐོབ་
ནུས་པ་ནི་མིན་ཏེ། དེ་དག་བར་སྐབས་སུའམ་མཐར་བླ་མེད་ཀྱི་ལམ་ལ་འཇུག་དགོས་པའི་ཕྱིར་རོ། ། གཉིས་པ་
ནི། སྡོམ་འབྱུང་འགྲེལ་བ་དང་། ཚུལ་གསུམ་སྒྲོན་མེའི་ལུགས་ཏེ་འདིར་མང་དུ་དོགས་པས་མི་འཆད་དོ། །
གཉིས་པ་ལ་གསུམ། སྔགས་ལ་འཇུག་པའི་སྒོ་མི་འདྲ་བ་ཅི་ཙམ་ཞིག་ཡོད་པ་དང་། འཇུག་སྒོ་མི་འདྲ་བར་
འཇོག་པའི་ཁྱད་པར་ངོས་བཟུང་བ་དང་། དེ་དག་དང་ལྡན་པའི་ལམ་བགྲོད་པའི་ཚུལ་བསྟན་པའོ། ། དང་པོ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི། རྡོ་རྗེ་གུར་ལས། དམན་པ་རྣམས་ལ་བྱ་བའི་རྒྱུད། ། བྱ་མེད་རྣལ་འབྱོར་དེ་ལྟ་ལའོ། ། རྣལ་འབྱོར་
མཆོག་ནི་སེམས་ཅན་མཆོག། རྣལ་འབྱོར་བླ་མེད་དེ་ལྟ་ལའོ། ། ཞེས་གསུངས་པ་ལྟར། གདུལ་བྱ་དམན་པ་ལ་
བྱ་རྒྱུད། དེའི་ལྷག་འབྲིང་ལ་སྤྱོད་རྒྱུད།མཆོག་ལ་རྣལ་འབྱོར་རྒྱུད། དེའི་ལྷག་ཆེས་མཆོག་ལ་བླ་མེད་ཀྱི་རྒྱུད་
གསུངས་པས། རིམ་པ་དེ་བཞིའི་སྒོ་ནས་འཇུག་པའི་སྒོ་བཞིའོ། ། གཉིས་པ་ལ་གཉིས། དྲི་བ་དང་། ལན་
ནོ། ། དང་པོ་ནི། གལ་ཏེ་གདུལ་བྱ་དམན་མཆོག་གི་སྒོ་ནས་རྒྱུད་སྡེའི་རིམ་པ་མི་འདྲ་བའི་འཇུག་སྒོ་འདི་རྒྱུ་
མཚན་གང་ཡིན། འདུལ་བྱ་ལ་མཆོག་དམན་ཡོད་པ་ཙམ་གྱིས་ནི་མིན་ཏེ། སྤྱིར་ཐེག་ཆེན་གཉིས་ཀྱི་གདུལ་བྱ་ནི་
སངས་རྒྱས་དོན་དུ་གཉེར་པར་བྱེད་པའི་རིགས་ཅན་དབང་རྣོན་ཡིན་ལ། ནང་གསེས་ཀྱི་དབང་པོ་རྣོ་རྟུལ་ནི་
སྔགས་ཀྱི་གདུལ་བྱ་ལའང་ཡོད་པའི་ཕྱིར་ཏེ། གསང་འདུས་ཀྱི་གདུལ་བྱ་ལ་དབང་པོའི་སྒོ་ནས་པད་མ་དཀར་པོ།
ཨུཏྤ་ལ། པདྨ། ཙནྡན། རིན་པོ་ཆེ་ལྟ་བུའི་གདུལ་བྱ་སྟེ་རིགས་ལྔ་ཡོད་པའི་ཕྱིར་དང་། ལྟ་བ་དང་འབྲས་བུའི་
སྒོནས་མཆོག་དམན་འབྱེད་མི་རིགས་པར་གོང་དུ་བསྒྲུབས་ཟིནཔའི་ཕྱིར་རོ། ། ལྷའི་རྣལ་འབྱོར་མི་འདྲ་བ་
ཡོད་པ་ཙམ་གྱིས་ཀྱང་མི་འབྱེད་དེ། རྣལ་འབྱོར་གྱི་གཙོ་བོ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་ནི་རྒྱུད་སྡེ་
བཞི་ཀའི་ཉམས་ལེན་གྱི་གཙོ་བོ་ཡིན་པར་མཚུངས་ལ། ནང་གསེས་མི་འདྲ་བ་ནི་བླ་མེད་གཅིག་པོ་ལའང་དུ་མ་
ཡོདཔའི་ཕྱིར་རོ། ། འོ་ན་གང་གིས་འབྱེད་ཅེ་ན། གཉིས་པ་ལ་གཉིས། གཞན་གྱི་ལན་དང་། རང་ནི་ལན་ནོ།
དང་པོ་ནི། ཁ་ཅིག མུ་སྟེགས་ཀྱི་རིགས་ཅན་དབང་ཕྱུག་དང་ཁྱབ་འཇུག་དང་ཚངས་པ་གསུམ་གྱི་རྗེས་འབྲང་
དང་། དེ་གསུམ་གང་རུང་དུ་མཐའ་གཅིག་མ་ངེས་པ་བཞི་ཡོད་པས། བཞི་བོ་ལ་རིམ་པ་བཞིན་དུ་བླ་མེད།
སྤྱོད་རྒྱུད། བྱ་རྒྱུད། རྣལ་འབྱོར་གྱི་རྒྱུད་རྣམས་བསྟན་པ་ཡིན་ནོ་ཟེར། དེ་ནི་ཤིན་ཏུ་མི་འཐད་དེ། མུ་སྟེགས་
པ་རྒྱུད་ཀྱི་ཆེད་དུ་བྱ་བའི་གདུལ་བྱ་མི་རུང་བའི་ཕྱིར་དང་། རྒྱུད་སྡེ་བཞི་བོ་དེ་དག་གིས་རིགས་ཅན་དེ་བཞི་
འདུལ་སྲིད་པ་ཙམ་ནི་བཞི་ཀ་ལའང་ཡོད་པའི་ཕྱིར་རོ། ། ཁ་ཅིག་གྲུབ་མཐའ་སྨྲ་བ་བཞི་དང་མཐུན་པར་རྒྱུད་སྡེ་
བཞིར་འཇོག་གོ་ཟེར་བ་ཡང་མི་འཐད་དེ། དེ་དང་སྒོ་བསྟུན་ནས་འཇོག་པ་ལ་ཤེས་བྱེད་ཡང་དག་ཅི་ཡང་མེད་
པའི་ཕྱིར་རོ། ། ཁ་ཅིག་རྒྱལ་རིགས་ལ་བྱ་རྒྱུད་དང་རྣལ་འབྱོར་རྒྱུད། རྗེ་རིགས་ཆགས་སྡང་ཆུང་ངུ་གཏི་མུག་ཆེ་
བ་ལ་སྤྱོད་རྒྱུད། དེ་ལས་ལྡོག་པ་ལ་བླ་མེད་བསྟན་པ་ཡིན་ནོ་ཟེར་བ་ཡང་མི་འཐད་དེ། མི་རིགས་བཞི་རྒྱུད་སྡེ་
བཞིའི་གདུལ་བྱ་ལ་དགོས་པར་འདོད་ན་ནི་མ་ངེས་ཤིང་། གཙོ་ཆེ་ཆུང་ཡང་མི་སྣང་བའི་ཕྱིར་ཏེ། རྒྱུད་སྡེ་བཞི་
ཀའི་གདུལ་བྱར་རིགས་བཞི་ཀ་འོང་མི་འོང་ལ་ཁྱད་པར་བཞགོ་དཀའ་བའི་ཕྱིར་དང་། ཞེ་སྡང་ཆེ་བ་སོགས་
དགོས་ན་ནི། ཤིན་ཏུ་ཡང་མི་རིགས་པའི་ཕྱིར་རོ། ། གཉིས་པ་ནི། འདིར་རྒྱུད་སྡེའི་སྒོ་ནས་འཇུག་སྒོ་མི་འདྲ་
༡༡

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བ་བཞིར་བཞག་པ་ནི། སྔར་བཤད་པ་དེ་དག་དང་ལྷའི་རྣལ་འབྱོར་ཙམ་གྱིས་ཀྱང་མིན་གྱི་ཆེད་དུ་བྱ་བའི་གཙོ་བོ་
ལ་རིགས་བཞི་ཡོད་པས་འཇུག་སྒོ་བཞིར་བཞག་སྟེ། འདོད་ཡོན་ལ་ཆགས་པ་ལམ་དུ་བྱེད་ཚུལ་མི་འདྲ་བ་བཞི་
དང༌། ཟབ་གསལ་གཉིས་མེད་ཀྱི་རྣལ་འབྱོར་གོང་ནས་གོང་དུ་བསྐྱེད་པའི་ནུས་པ་མཆོག་དམན་བཞི་ཡོད་པའི་
དབང་གིས་དེ་ལྟར་དུ་འཇོག་པའི་ཕྱིར་རོ། ། དེ་ཡང་ཁ་སྦྱོར་ལས། རྒོད་དང་ལྟ་དང་ལག་བཅངས་དང་། །
གཉིས་གཉིས་འཁྱུད་དང་རྣམ་པ་བཞི། ། སྲིན་བུའི་ཚུལ་གྱིས་རྒྱུད་བཞིར་གནས། ། ཞེས་པའི་རྐང་བ་ཐ་མས།
དཔེར་ན་ཤིང་ལས་སྐྱེས་པའི་སྲིན་བུས་ཤིང་ཟོས་ནས་མེད་པར་བྱེད་པ་ལྟར། རྒོད་པའི་རྒྱུད་དང་། ལྟ་བའི་རྒྱུད།
ལག་བཅངས་སམ་འཁྱུད་པ། གཉིས་སྤྲོད་ཀྱི་རྒྱུད་བཞིའི་གདུལ་བྱ་དེ་འདྲ་བ་བཞིས། འདོད་ཡོན་ནམ་འདོད་
ཆགས་ལ་བརྟེན་ནས་སྐྱེས་པའི་ཡེ་ཤེས་ཀྱིས་སྟོང་ཉིད་རྟོགས་པའི་སྒོ་ནས་འདོད་ཆགས་སོགས་ཟད་པར་བྱེད་ཅེས་
བསྟན་ཏོ། ། རྒོད་པའི་རྒྱུད་སོགས་བཞི་ནི་བྱ་རྒྱུད་སོགས་བཞི་ལ་རིམ་པར་སྦྱོང་སྟེ་བྱ་རྒྱུད་ཀྱི་སྐབས་སུ་ལྷ་དང་ལྷ་
མོའི་ཕན་ཚུན་རྗེས་སུ་ཆགས་པའི་འཛུམ་པའམ་རྒོད་པ་དང་། སྤྱོད་རྒྱུད་ལ་ལྟ་བ། རྣལ་འབྱོར་རྒྱུད་ལ་ལག་
བཅངས། བླ་མེད་ལ་དབང་པོ་གཉིས་སྦྱོར་གྱི་སྒོ་ནས་ཆཔ། ས་པ་ལམ་དུ་བྱེད་པར་གསུངས་ལ། དེ་ཡང་སྒྲུབ་པ་
པོས་བསྒོམ་པའི་དབང་དུ་མཛད་པ་ཡིན་གྱི། ཡེ་ཤེས་པའི་ལྷ་རྣམས་ལ་ནི་ཆགས་པས་ལྟ་བ་སོགས་ག་ལ་སྲིད་དེ།
དེ་དག་ནི་ཆགས་སོགས་ཀྱི་ཉོན་མོངས་ཐམས་ཅད་དང་བྲལ་བའི་ཕྱིར་རོ། ། འོ་ན། སྒྲུབ་ཐབས་སོགས་ནས་
བཤད་པ་ལྟར་ལྷ་སྐུ་ལ་གཉིས་སྦྱོར་གྱི་ཚུལ་དུ་ཞུགས་པ་མང་དུ་སྣང་བ་འདི་ཅི་ཡིན་ཞེ་ན། སྐྱོན་མེད་དེ། དེ་ནི་བླ་
མེད་ཀྱི་ཆེད་དུ་བྱ་བའི་གདུལ་བྱས་ཐབས་དེ་ལྟ་བུའི་སྒོ་ནས་བདེ་ཆེན་གྱི་ལམ་བསྐྱེད་ནས་མྱུར་དུ་འཚང་རྒྱའོ་ཞེས་
གོ་བར་བྱེད་པའི་ཆེད་ཡིན་གྱི། ཡེ་ཤེས་བའི་ལྷ་ལ་ཆགས་པ་ཡོད་པའི་དབང་གིས་མིན་པའི་ཕྱིར་དང་། གཉིས་
སྦྱོར་གྱི་ཞུགས་པ་ཡང་དུས་འགའ་ཞིག་གི་ཚེ་ཡིན་གྱི། བྲིས་པ་ལྟར་དུས་ཐམས་ཅད་དུ་མིན་པའི་ཕྱིར་རོ། །
གལ་ཏེ་དེ་ལྟ་ནའང་ཐབས་གཞན་བསྟན་པས་ཆོག་གི། ཐབས་འདི་ལྟ་བུ་བསྟན་པས་ཅི་བྱ་ཞེ་ན། སྐྱོན་མེད་དེ།
དཔེར་ན་འཇིག་རྟེན་ནའང་བུ་བསྐྱེད་པར་འདོད་ན་ནི་ཕོ་མོ་གཉིས་སྦྱོར་གྱི་ཐབས་དེ་དགོས་ཀྱི། ཐབས་གཞན་
གྱིས་དེ་མི་ནུས་པ་ལྟར་འདིར་ཡང་ཕྱོགས་འདྲ་བའི་ཕྱིར་རོ། ། རྒྱུད་སྡེ་འོག་མ་གསུམ་གྱི་སྐབས་སུ་ཐབས་ཤེས་
ཕན་ཚུན་ལྟ་བ་བྱེད་པ་སོགས་སུ་བསྒོམ་པ་ཡིན་གྱི། དབང་པོ་གཉིས་སྦྱོར་དངོས་སུ་ལྟ་ཞོག་སྒོམ་པ་ཙམ་ཡང་མི་
རུང་ཞིང་། བླ་མེད་ལ་དངོས་དང་སྒོམ་པའི་ཚུལ་གཉིས་ཀ་ཡོད་དོ། ། རྒྱུད་སྡེ་བཞིའི་མཚན་དོན་རྒྱུད་སྡེ་བཞི་
ཀ་ལ་གྲགས་པའི་དབང་དུ་བྱས་ན། ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་ནང་ནས་ཕྱིའི་བྱ་བ་ལ་གཙོ་
བོར་མོས་ཤིང་། བསྒོམས་པའི་ལྷ་མོ་དང་ཕན་ཚུན་བལྟས་པ་ཙམ་ལས་བྱུང་བའི་བདེ་བ་ལམ་དུ་བྱེད་པ་ལ་མེ་མོས་
23

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་རིགས་ཅན་གྱི་གདུལ་བྱ་ནི་བྱ་རྒྱུད་ཀྱི་ཆེད་དུ་བྱ་བའི་གདུལ་བྱ་ཡིན་ལ། དེའི་ཆེད་དུ་གཙོ་བོར་གསུངས་པའི་
རྒྱུད་དངོས་སམ། དེའི་སྡེར་གཏོགས་གང་རུང་གི་རྒྱུད་བྱ་རྒྱུད་ཀྱི་མཚན་ཉིད་དམ་ངོ་བོ། ཕྱིའི་བྱ་བ་དང་ནང་
ལྷའི་རྣལ་འབྱོར་ཆ་མཉམ་དུ་སྤྱོད་པ་ལ་གཙོ་བོར་མོས་ཤིང༌། བསྒོམས་པའི་ལྷ་མོ་དང་ཕན་ཚུན་བལྟས་པར་མ་
ཟད་རྒོད་པ་ཙམ་ལས་བྱུང་པའི་བདེ་བ་ལམ་དུ་བྱེད་པ་ལ་མོས་པའི་རིགས་ཅན་གྱི་གདུལ་བྱ་ནི་སྤྱོད་རྒྱུད་ཀྱི་ཆེད་དུ་
བྱ་བའི་གདུལ་བྱ་ཡིན་ལ། དེའི་ཆེད་དུ་གཙོ་བོར་གསུངས་པའི་རྒྱུད་དངོས་སམ་དེའི་སྡེར་གཏོགས་གང་རུང་གི་
རྒྱུད་དེ། སྤྱོད་རྒྱུད་ཀྱི་མཚན་ཉིད་དམ་ངོ་བོ། བྱ་བ་དང་རྣལ་འབྱོར་གཉིས་ལས་ནང་ལྷའི་རྣལ་འབྱོར་ལ་གཙོ་
བོར་མོས་ཤིང་།བསྒོམས་པའི་ལྷ་མོ་དང་ཕན་ཚུན་ལྟ་རྒོད་དུ་མ་ཟད། འཁྱུད་པའམ་ལག་བཅངས་ལ་བརྟེན་ནས་
བདེ་བ་ལམ་དུ་བྱེད་པ་ལ་མོས་པའི་རིགས་ཅན་གྱི་གདུལ་བྱ་དེ། རྣལ་འབྱོར་རྒྱུད་ཀྱི་ཆེད་དུ་བྱ་བའི་གདུལ་བྱ་ཡིན་
ལ། དེའི་ཆེད་དུ་གཙོ་བོར་གསུངས་པའི་རྒྱུད་དངོས་སམ་དེའི་སྡེར་གཏོགས་ཀྱི་རྒྱུད་དེ། རྣལ་འབྱོར་རྒྱུད་ཀྱི་
མཚན་ཉིད་དམ་ངོ་བོའོ། ། བྱ་བ་དང་རྣལ་འབྱོར་གཉིས་ཀྱི་ནང་ནས་དེ་ལས་གོ་དོན་མེད་པའི་ལྷའི་རྣལ་འབྱོར་
བསྒོམས་པ་ལ་གཙོ་བོར་མོས་ཤིང་། དབང་པོ་གཉིས་སྦྱོར་གྱི་འདོད་ཡོན་ལ་ཆགས་པ་ལམ་དུ་བྱེད་པར་གཙོ་བོར་
མོས་པའི་རིགས་ཅན་གྱི་གདུལ་བྱ་དེ། རྣལ་འབྱོར་བླ་མེད་ཀྱི་ཆེད་དུ་བྱ་བའི་གདུལ་བྱ་ཡིན་ལ། དེའི་ཆེད་དུ་
གཙོ་བོར་གསུངས་པའི་རྒྱུད་དངོས་སམ་དེའི་སྡེར་གཏོགས་གང་རུང་གི་རྒྱུད་དེ། བླ་མེད་ཀྱི་རྒྱུད་ཀྱི་མཚན་ཉིད་
དམ་ངོ་བོ་ཡིན་ནོ། ། རྒྱུད་སྡེ་བཞིའི་སྒྲ་དོན་ཀྱང་། སྔ་མ་དེ་དག་གྱི་ཟུར་དང་པོ་བཞིས་ཤེས་པར་བྱའོ། ། དེ་
ཡང་རྒྱུད་སྡེ་བཞིའི་ཆེད་དུ་བྱ་བའི་གདུལ་བྱའི་མོས་ཚུལ་དེ་ལྟར་ཡིན་པས་དེའི་དབང་དུ་བྱས་ཀྱི། སྤྱིར་རང་གི་
དབང་པོ་དང་མི་འཚམས་པའི་ལམ་ལ་མོས་པའང་ཡོད་པས། བྱ་བ་ཤས་ཆེ་ཆུང་སོགས་ལ་བལྟོས་མི་བལྟོས་དང་
རིགས་གནས་ཀྱི་ཁྱད་པར་སྦྱར་ཏེ་ཞིབ་ཆ་འཐོན་པར་བྱའོ། ། རྒྱུད་སྡེ་བཞིའི་གྲངས་ཚད་ནི། ཡེ་ཤེས་རྡོ་རྗེ་ཀུན་
ལས་བཏུས་པ་ལས། རྟོགས་པའི་རྒྱུད་སྟོད་ཕྲག་བཞིའོ། ། བྱ་བའི་རྒྱུད་སྟོང་ཕྲག་བཞིའོ། ། སྤྱོད་པའི་རྒྱུད་
སྟོང་ཕྲག་བརྒྱད་དོ། ། གཉིས་ཀའི་རྒྱུད་སྟོང་ཕྲག་དྲུག་གོ།རྣལ་འབྱོར་རྒྱུད་ལ་མིང་སྟོང་ཕྲག་བཅུ་གཉིས་སོ། །
དེ་ལྟར་ན་རྒྱུད་སྡེ་སྟོང་ཕྲག་སུམ་ཅུ་རྩ་བཞིའོ། ། རྒྱས་པར་ཚད་མེད་དོ། ། ཞེས་གསུངས་ཤིང་། བླ་མེད་ཀྱི་
དབང་དུ་བྱས་ནས་སྡོམ་འབྱུང་ལས། རྣལ་འབྱོར་རྒྱུད་རྣམས་ཀྱི་ནི་ཚད། ། བྱེ་བ་ཕྲག་ནི་དྲུག་ཏུ་ངེས། ། དེ་
བཞིན་རྣལ་འབྱོར་མ་རྒྱུད་གྲངས། ། བྱེ་བ་ཕྲག་ནི་བཅུ་དྲུག་གྲགས། ། ཞེས་པ་སྟེ། དེ་ཡང་ཤོ་ལོ་ཀའི་གྲངས་
མིན་གྱི་རྒྱུད་ཀྱི་མཚན་གྱི་གྲངས་སོ། ། གསུམ་པ་ལ་གཉིས།ཐེག་ཆེན་ཐུན་མོང་བ་དང་།ཐུན་མོང་མ་ཡིན་པའི་ལམ་
ལ་འཇུག་ཚུལ་ལོ། ། དང་པོ་ནི། ངེས་འབྱུང་བྱམས་སྙིང་རྗེ་བྱང་ཆུབ་ཀྱི་སེམས་སྤྱོད་པ་ཕྱིན་དྲུག་དང་བསྡུ་བཞི་
24

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
ལ་བསླབ་དགོས་ཏེ། ལམ་རིམ་སོགས་ནས་ཤེས་པར་བྱའོ། ། གཉིས་པ་ལ་འདིའི་ཐོག་མའི་འཇུག་སྒོ་ཁྱད་པར་
ཅན་དང་འཇུག་པའི་ཚུལ་ཇི་ལྟར་ཡིན་ཞེ་ན། སྔགས་ལ་འཇུག་པ་ལ་ཡང་བྱང་ཆུབ་ཀྱི་སེམས་བསྐྱེད་དགོས་ཏེ།
ལག་ན་རྡོ་རྗེ་དབང་བསྐུར་བའི་རྒྱུད་ལས། འཇམ་དཔལ་གང་དག་བྱང་ཆུབ་སེམས་སྒོམ་པ་ལ་ཞུགས་པ་དང་།
གང་གི་ཚེ་བྱང་ཆུབ་ཀྱི་སེམས་གྲུབ་པར་གྱུར་པ་དེའི་ཚེ། འཇམ་དཔལ་བྱང་ཆུབ་སེམས་དཔའི་སྤྱད་པ་གསང་
སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་དེ་དག་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་
དཀྱིལ་འཁོར་དུ་གཞུག་པར་བྱའི། གང་དག་གིས་བྱང་ཆུབ་ཀྱི་སེམས་རྫོགས་པར་མ་གྱུར་བ་དེ་དག་ནི་གཞུག་
པར་མི་བྱ་སྟེ། དེ་དག་ནི་དཀྱིལ་འཁོར་ཡང་ལྟར་མི་གཞུག་གོ། ཞེས་གསུངས་པ་ལྟར་རོ། ། དེ་ནས་མཚན་
ཉིད་དང་ལྡན་པའི་རྡོ་རྗེ་སློབ་དཔོན་བསྟེན་ནས་རྒྱུད་སྣོད་རུང་དུ་བྱ་བའི་ཕྱིར་དབང་བསྐུར་བ་ནོད་པར་བྱ་སྟེ།
དབང་རྣམ་པར་དག་པ་ནི་སྔགས་ཀྱི་རིགས་ཅན་སྣོད་རུང་དུ་བྱ་བའི་འཇུག་སྒོ་ཡིན་པའི་ཕྱིར་རོ། ། དབང་ཐོབ་
ནས་ཀྱང་། དམ་ཚིག་དང་སྡོམ་པ་ཚུལ་བཞིན་སྲུང་དགོས་ཏེ། བླ་མ་ལྔ་བཅུ་བ་ལས། དཀོན་མཆོག་གསུམ་ལ་
སྐྱབས་སོང་ལ། ། བླ་མའི་རྗེས་སུ་འཇུག་པ་འདི། ། ཁ་ཏོན་བྱ་བར་སྦྱིན་པར་བྱ། ། དེ་ནས་སྔགས་སོགས་
བྱིན་པ་ཡིས། ། དམ་ཆོས་སྣོད་དུ་བྱས་ནས་སུ། ། རྩ་བའི་ལྟུང་བ་བཅུ་བཞི་ནི། ། ཀློག་དང་འཛིན་པ་ཉིད་དུ་
བྱ། ། ཞེས་གསུངས་པའི་ཕྱིར་རོ། ། འོ་ན་ད་ལྟ་དབང་མ་ཐོབ་པར་སྔགས་ལ་ཞུགས་པ་མང་དུ་འདུག་པ་འདི་
ཅི་ཡིན་ཞེ་ན། ད་ལྟའི་གང་ཟག་གི་སྤྱོད་ཚུལ་མ་ངེས་ཀྱང་རྒྱུད་ཀྱི་དགོངས་པ་ནི། སྔགས་ལ་ཉམས་ལེན་བྱེད་ན་
དབང་ཐོབ་དགོས་ཏེ། མ་ཐོབ་ན་སྔགས་ལ་ཞུགས་ཀྱང་ཕན་ཡོན་ཆེན་པོ་མེད་པར་ཉེས་དམིགས་ཆེ་བའི་གནས་
སུ་འགྱུར་བའི་ཕྱིར་ཏེ། ཕྱག་ཆེན་ཐིག་ལེ་ལས། དབང་མེད་པ་ལ་དངོས་གྲུབ་མེད། ། བྱེ་མ་བཙིར་ལ་མར་
མེད་ལྟར། ། གང་གིས་རྒྱུད་ལུང་ང་རྒྱལ་གྱིས། ། དབང་བསྐུར་མེད་པར་འཆད་བྱེད་ན། ། སློབ་དཔོན་སློབ་
མ་ཤི་མ་ཐག། དངོས་གྲུབ་ཐོབ་ཀྱང་དམྱལ་བར་འགྲོ། ། ཞེས་གསུངས་པའི་ཕྱིར་རོ། །
གཉིས་པ་རྡོ་རྗེ་ཐེག་པའི་ལམ་གྱི་རིམ་པ་ལ་གསུམ། བྱ་སྤྱོད་གཉིས་དང་། རྣལ་འབྱོར་དང་། བླ་མེད་ཀྱི་
ལམ་གྱི་རིམ་པའོ། ། དང་པོ་ལ་གཉིས། བྱ་སྤྱོད་ལ་བདག་བསྐྱེད་དང་ཡེ་ཤེས་པ་གཞུག་པ་ཡོད་མེད་དང་། བྱ་
སྤྱོད་ཀྱི་ལམ་གྱི་རྣམ་གཞག་སོ་སོར་བཤད་པའོ། ། དང་པོ་ནི། སྔོན་གྱི་སློབ་དཔོན་ཁ་ཅིག་བྱ་རྒྱུད་ལ་བདག་
བསྐྱེད་མེད་ཅིང་སྤྱོད་རྒྱུད་ལ་དེ་ཡོད་ཀྱང་ཡེ་ཤེས་པ་འཇུག་པ་མེད་ཟེར་བ་སོགས་ནི་སྔགས་རིམ་དུ་བཀག་ཟིན་
པས་འདིར་མི་བརྗོད་དོ། ། གཉིས་པ་ལ་གཉིས། བྱ་རྒྱུད་ཀྱི་ལམ་གྱི་རྣམ་གཞག་དང་། སྤྱོད་རྒྱུད་ཀྱི་ལམ་གྱི་
རྣམ་གཞག་གོ། དང་པོ་ལ་གཉིས། དབྱེ་བ་དང་། ལམ་གྱི་རིམ་པའོ། ། དང་པོ་ལ་གཉིས། རིགས་སོ་སོའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱུད་ཀྱི་དབྱེ་བ་དང༌། བྱ་བ་སྤྱིའི་རྒྱུད་ཀྱི་དབྱེ་བའོ། ། འདི་གཉིས་ལས། སྔ་མས་ནི་རིགས་རེ་རེ་བའི་སྒྲུབ་
ཐབསདང་ཆོ་ག་སྟོན་ལ། ཕྱི་མས་རིགས་ཐམས་ཅད་ཀྱི་སྒྲུབ་ཐབས་དང་ཆོ་ག་སྟོན་ནོ། ། སྤྱིར་བླ་མེད་ལ་
རིགས་དྲུག་དང་། རྣལ་འབྱོར་རྒྱུད་ལ་རིགས་ལྔར་འབྱེད་དོ། ། བྱ་སྤྱོད་གཉིས་ཀྱི་སྐབས་སུ་དེ་བཞིན་གཤེགས་
པའི་རིགས། པད་མའི་རིགས། རྡོ་རྗེའི་རིགས་ཏེ། རིགས་གསུམ་དུ་འབྱེད་དོ། ། འོན་ཀྱང་དེ་གཉིས་ལ་དེ་
བཞིན་གཤེགས་པ་རིགས་ལྔ་ཡང་ཡོད་དེ་དོན་མི་འདྲའོ། ། བླ་མེད་ཀྱི་སྐབས་སུ་རིགས་དྲུག་པ་མཆོག་དང་།
རྣལ་འབྱོར་རྒྱུད་དང་བྱ་རྒྱུད་ཀྱི་སྐབས་སུ་དེ་བཞིན་གཤེགས་པའི་རིགས་མཆོག་ཏུ་བྱེད་དོ། ། བྱ་རྒྱུད་དེ་བཞིན་
གཤེགས་པའི་རིགས་ནི། དམ་ཚིག་གསུམ་བཀོད་པའི་རྒྱལ་པོ་དང་། འཇམ་དཔལ་རྩ་རྒྱུད་དང་། རྣམ་རྒྱལ།
གདུགས་དཀར་སོགས་ཀྱི་གཟུངས་རྣམས་ཡིན་ལ། ལྷའི་དབང་དུ་བྱས་ན། འཇིག་རྟེན་ལས་འདས་མ་འདས་
གཉིས་ལས། དང་པོ་ལ་དེ་བཞིན་གཤེགས་པའི་རིགས་ཀྱི་གཙོ་བོ་ནི་ཤཱཀྱ་ཐུབ་པ། རིགས་ཀྱི་བདག་པོ་ནི་འཇམ་
དཔལ། རིགས་ཀྱི་ཡུམ་ནི་སྤྱན་མ་ཡིན་ལ། དེར་གཏོགས་ནི་འོད་ཟེར་ཅན་རྣམ་རྒྱལ་སོགས་སོ། ། གདུགས་
དཀར་ལྟ་བུ་ནི་རིགས་ཀྱི་གཙུག་ཏོར་ཀྱང་ཡིན་ཞིང་། གཞན་ཡང་རིགས་ཀྱི་བྱང་སེམས་ཁྲོ་བོ་ཁྲོ་མོ་ཕོ་ཉ་འཇིག་
རྟེན་པའང་ཡོད་དོ། ། པདྨའི་རིགས་ཀྱི་རྒྱུད་ལ་ནི། ད་ལྟ་འགྱུར་བ་ཚེ་མདོ་དང་འཆི་མེད་རྔ་སྒྲའི་གཟུངས་དང་
སྤྱན་རས་གཟིགས་ཀྱི་རྒྱུད་པདྨ་དྲ་བ་སོགས་ཡོད་དོ། ། འདིའི་རིགས་ཀྱི་གཙོ་བོ་ནི་ཚེ་དཔག་མེད། རིགས་ཀྱི་
བདག་པོ་སྤྱན་རས་གཟིགས། རིགས་ཀྱི་ཡུམ་གོས་དཀར་མོ།དེར་གཏོགས་སྒྲོལ་མ་ཉེར་གཅིག་ལྟ་བུའོ། ། འདི་
ལ་རིགས་ཀྱི་ཁྲོ་བོ་སོགས་ལྔ་ཡོད་པའི་ཁྲོ་བོ་ནི་རྟ་མགྲིན་དང་། ཁྲོ་མོ་ནི་རི་ཁྲོད་མ་ལྟ་བུའོ། ། རྡོ་རྗེའི་རིགས་ཀྱི་
རྒྱུད་ནི། མི་འཁྲུགས་བའི་རྒྱུད་དང་།རྡོ་རྗེ་ས་འོག་གི་རྒྱུད་དང་གཏུམ་པོ་དང་རྣམ་འཇོམས་ཀྱི་རྒྱུད་རྣམས་
སོ། ། འདིའི་རིགས་ཀྱི་གཙོ་བོ་ནི་མི་འཁྲུགས་པ། བདག་པོ་ནི་ཕྱག་རྡོར། ཡུམ་ནི་མཱ་མ་ཀི་ཁྲོ་གཉེར་ཅན་
སོགས་སོ། ། འདི་ལའང་རིགས་ཀྱི་ཁྲོ་བོ་ཁྲོ་མོ་སོགས་དང་དེ་དག་གི་རྒྱུད་ཀྱང་ཡོད་དོ། ། བྱ་རྒྱུད་འཇིག་རྟེན་
པའི་རིགས་ལ་ནོར་ལྷ་དང་གཞན་ལྷ་ཀླུ་འགའ་ཞིག་གི་སྒྲུབ་ཐབས་ཀྱང་དུ་མ་ཡོད་དོ། ། བྱ་བ་སྤྱིའི་རྒྱུད་ལ།
གསང་བ་སྤྱི་རྒྱུད། ལེགས་གྲུབ། དཔུང་བཟང་གིས་ཞུས་པ། བསམ་གཏན་ཕྱི་མ་དང་བཞི་ཡོད་པའི་དང་པོས་
ནི། རིགས་གསུམ་གྱི་དཀྱིལ་འཁོར་སྟོང་དང་ལྔ་བརྒྱ་སྟོན། གཉིས་པས་ཁྲོ་བོ་ལེགས་གྲུབ་ཅེས་བྱ་བའི་སྒྲུབ་
ཐབས་དང་ལས་ཚོགས་སྟོན། གསུམ་པས་སྔ་མའི་དཀྱིལ་འཁོར་དེ་དག་གི་ཆོ་ག་དང་ལས་ཚོགས་སྟོན། ། བཞི་
བས་དེ་ཉིད་བཅུའི་རྣམ་བཞག་སྟོན་ནོ། ། གཉིས་པ་ལ་གཉིས། ལམ་སྡུད་པའི་སྤྱིའི་ཆིངས་དང༌། ལམ་གྱི་
རིམ་པ་དངོས་སོ། ། དང་པོ་ནི། ཡན་ལག་བཅུར་བསྡུ་སྟེ། གང་དུ་སྒྲུབ་པའི་གནས། བདག་གི་དེ་ཁོ་ན་ཉིད། །
26

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
སྔགས་ཀྱི་དེ་ཁོ་ན་ཉིད། བཟླས་བརྗོད་ཀྱི་དེ་ཁོ་ན་ཉིད། མེ་གནས། སྒྱུར་གནས། སྒྲ་མཐར་ཐར་བ་སྟེར་བའི་
བསམ་གཏན་གསུམ་དང་། སྔགས་སྒྲུབ་པའི་ཆོ་ག སྦྱིན་སྲེག དབང་བསྐུར་བའི་ཆོ་ག་སྟེ་བཅུར་འདུ་བར་
བཤད་པའི་ཕྱིར་རོ། ། དེ་རྣམས་ཀྱང་འཆད་པ་ལྟར་རིམ་པ་བཞིར་འདུའོ། ། གཉིས་པ་ལ་བཞི། ལམ་སྒོམ་
པའི་སྣོད་རུང་དུ་བྱ་བ་དང་། སྣོད་དུ་གྱུར་ནས་དམ་ཚིག་དང་སྡོམ་པ་དག་པར་བྱ་བ་དང་། དམ་ཚིག་ལ་གནས་
ནས་སྔོན་དུ་བསྙེན་པ་ཇི་ལྟར་བྱ་བ། བསྙེན་པ་ལས་སུ་རུང་ནས་དངོས་གྲུབ་ཇི་ལྟར་བསྒྲུབ་པའོ། ། དང་པོ་ནི།
དབང་བསྐུར་བའི་སྐོར་ཏེ་དེའི་ཆོ་ག་ནི་གཞན་དུ་ཤེས་པར་བྱའོ། ། དབང་གི་གྲངས་ནི། རྡོ་རྗེ་ཕྲེང་བ་ལས་མེ་
ཏོག་གི་ཕྲེང་བའི་དབང་། ཆུ་དབང་། ཅོད་པན་གྱི་དབང་། རྡོ་རྗེ་དྲིལ་བུའི་དབང་། མིང་དབང་སྟེ་དྲུག་
བསྐུར་བར་གསུངས་ལ། ཡེ་ཤེས་ཐིག་ལེ་ལས། ཆུ་དང་ཅོད་པན་གྱི་ནི་དབང་། ། བྱ་བའི་རྒྱུད་ལ་རབ་ཏུ་
གྲགས། ། རྡོ་རྗེ་དྲིལ་བུ་མིང་གི་དབང་། ༑ སྤྱོད་ པའི་རྒྱུད་ལ་ རབ་ ཏུ་ གྲགས། ། ཕྱིར་མི་ ལྡོག་པ་ཡི་ ནི་
དབང་། ། རྣལ་འབྱོར་རྒྱུད་དུ་བསལ་བར་བྱས། ། ཞེས་ཀྱང་གསུངས་ཏེ། ཕྱི་མ་ལྟར་མཛད་པ་མང་ངོ་། །
ཅོད་པན་གྱི་དབོང་གི་རྗེས་སུ་མཐའ་རྟེན་དུ་ལུང་བསྟན། དབུགས་དབྱུང་། རྗེས་གནང་གསུམ་བྱེད་དམ་མ་
བྱས་ཀྱང་རུང་ངོ། ། བྱ་སྤྱོད་ཀྱི་དབང་གི་སྐབས་སུ་ཐུན་མོང་བའི་སྡོམ་པ་ཙམ་ཞིག་འཛིན་པ་ཡིན་གྱི། ཐུན་
མོང་མ་ཡིན་པའི་སྡོམ་པ་འཛིན་མི་དགོས་ཏེ། བྱ་སྤྱོད་གཉིས་ཀྱི་སྐབས་སུ་རྡོ་རྗེ་སློབ་དཔོན་གྱི་དབང་ཕྱོགས་
མཐུན་ཙམ་ལས། དེ་རྫོགས་པར་མེད་པའི་ཕྱིར་རོ། ། བྱ་རྒྱུད་ལ་རིགས་གསུམ་ཡོད་པའི་དེ་བཞིན་གཤེགས་
པའི་རིགས་ཀྱི་དབང་ཐོབ་ན་རིགས་གཞན་གསུམ་ཀའི་དབང་མ་ཐོབ་ཀྱང་། རིགས་གསུམ་ཀའི་ལྷ་སྒོམ་པ་དང་
སྔགས་བཟླ་བ་སོགས་ལ་དབང་ཞིང་།པདྨའི་རིགས་ཀྱི་དབང་ཙམ་ཐོབ་ན་རིགས་གཉིས་ཀྱི་སྒོམ་བཟླས་བྱེད་པ་ལ་
དབང་གི། དེ་བཞིན་གཤེགས་པའི་རིགས་ལ་མི་དབང་ལ། རྡོ་རྗེའི་རིགས་ཀྱི་དབང་ཙམ་ཐོབ་པ་ནི། གཞན་
གཉིས་ཀ་ལ་མི་དབང་ངོ་། ། བྱ་སྤྱོད་ཀྱི་སྡོམ་པའི་ཆོ་ག་ནི། དཀོན་མཆོག་གསུམ་ལ་བདག་སྐྱབས་མཆི། །
ཞེས་པ་ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་གི་བར་ལན་གསུམ་བརྗོད་དེ་འཛིན་ནོ། ། འདིར་
བཟུང་པའི་སྡོམ་པ་ནི་བྱང་སེམས་ཀྱི་སྡོམ་པ་ཡིན་པས། གསང་སྔགས་ཀྱི་སྡོམ་པའི་ཐུན་མོང་མ་ཡིན་པའི་བསྲུང་
རྒྱུ་མེད་ཀྱང་། རང་གི་དམ་ཚིག་བསྲུང་རྒྱུ་མང་ངོ༌། ། གཉིས་པ་ནི། ལེགས་གྲུབ་ལས། དེ་ནས་གཞན་ཡང་
གང་ཞིག་ལ། ། གནས་ན་ཟློག་པ་པོ་རྣམས་ཀྱིས། ། དངོས་གྲུབ་མྱུར་དུ་འཐོབ་འགྱུར་བའི། ། གསང་སྔགས་
ཟློས་པའི་འདུལ་བར་བཤད། ། ཅེས་སོགས་ཀྱི་དམ་ཚིག་སྲུང་ཚུལ་མང་དུ་བཤད་ཅིང་། དག་པར་བྱེད་ཚུལ་
ཡང་། དེ་ཉིད་ལས། ཉིན་པར་བག་མེད་བྱས་པ་དག། མཚན་མོ་སོ་སོར་བཤགས་པར་བྱ། ༈ ནུབ་མོ་བྱས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའང་ནང་ པར་བཤགས། ། ལེགས་པར་བྱས་ལ་མངོན་དགའ་བྱ། ། བཟླས་བརྗོད་སྦྱིན་སྲེག་གཙང་སྦྲ་
རུ། ། རིག་སྔགས་མཆོག་དང་རང་སྡོམ་དང་། ། རིག་སྔགས་འདུལ་བ་དག་ལ་ཡང་། ། སྒྲུབ་པ་པོས་ནི་ནན་
ཏན་བྱ། ། ཞེས་དང་། ཇི་སྐད་བཤད་པའི་དམ་ཚིག་རྣམས། ། གལ་ཏེ་ཉམས་པར་གང་གྱུར་བ། ། དེ་ནི་
རང་གི་སྙིང་པོ་སྔགས། ། གཅིག་འབུམ་དུ་ནི་བཟླས་པར་བྱ། ། ཡང་ན་སེམས་རྨོངས་མེད་པའི་གཟུངས། །
སྟོང་དུ་བཟླས་བརྗོད་བྱས་ཀྱང་རུང་། ། ཡང་ན་ཞི་བའི་སྦྱིན་སྲེག་བྱ། ། ཡང་ན་དཀྱིལ་འཁོར་དུ་ཡང་གཞུག།
ཞེས་གསུངས་པ་ལྟར་རོ། ། གསུམ་པ་ལ་གཉིས། སྔོན་དུ་བསྙེན་པ་དགོས་པའི་རྒྱུ་མཚན་དང་། བསྙེན་པ་བྱ་
བའི་རིམ་པའོ། ། དང་པོ་ནི། རྣམ་སྣང་མངོན་བྱང་ལས། རིག་སྔགས་འཆང་འགྱུར་དངོས་གྲུབ་དང་། །
ཚེ་རིང་གཞོན་ནུ་འགྱུར་བ་གང་། ། གལ་ཏེ་ཐོབ་པར་འདོད་ན་ནི། ། ཇི་སྲིད་འདི་ནི་མ་བསྙེན་པར། ། དེ་
སྲིད་འཐོབ་པར་མི་འགྱུར་རོ། ། ཞེས་གསུངས་ཏེ། བྱ་སྤྱོད་གཉིས་ལའང་འདྲའོ། ། གཉིས་པ་ནི། སྔགས་
འགྲུབ་པ་ལ་བསམ་གཏན་དགོས་ཤིང་མེད་ན་མི་འགྲུབ་པར་གསུངས་པས་འདི་ལ་གཉིས།བཟླས་བརྗོད་ལ་བལྟོས་
པ་དང་། མི་བལྟོས་པའི་བསམ་གཏན་ནོ། ། དང་པོ་ལ་གསུམ། བཟླས་བརྗོད་ཡན་ལག་བཞིའི་སྔོན་དང་།
དངོས་གཞི་དང་། མཇུག་ཏུ་ཇི་ལྟར་བྱ་བའོ། ། དང་པོ་ནི། ནངས་པར་ལངས་ནས་རིགས་གསུམ་པོ་གང་
རུང་དེའི་དམ་ཚིག་གི་ཕྱག་རྒྱ་བཅིངས་ནས་སྔགས་བརྗོད་པར་བྱ་སྟེ། ཐལ་མོ་བཀན་པ་ལས་མཛུབ་མོ་གཉིས་
ཅུང་ཟད་བཀུག་སྟེ་མགོ་ལ་བཞག་ནས། ཨོཾ་ཏ་ཐཱ་ག་ཏ། ཨཱ་བྷ་ཝ་ཡེ་སྭཱ་ཧཱ། ཞེས་པ་དེ་བཞིན་གཤེགས་པའི་
རིགས་དང་། ཐལ་མོ་སྦྱར་བ་པད་མ་ཁ་ཕྱེ་བའི་ཚུལ་དུ་བྱས་ཏེ་སྙིང་གར་བཞག་ནས། ཨོཾ་པདྨ་ཨུདྡྷ་ཝ་ཡེ་སྭཱ་ཧཱ།
ཞེས་པ་པདྨའི་རིགས་དང་། ཐལ་མོ་བཟློག་སྟེ་སྦྱར་ལ་མཐེའུ་ཆུང་སྦྱར་ཏེ་ལྟེ་བའི་ཐད་ཀར་བཞག་ནས།ཨོཾ་བཛྲ་ཨུ་
བྷ་ཝ་སྭཱ་ཧཱ་ཞེས་བརྗོད་པ་ནི་རྡོ་རྗེའི་རིགས་ཀྱི་ཕྱག་རྒྱ་དང་སྔགས་སོ། ། དེ་ནས་ཨོཾ་སརྦ་ཏ་ཐཱ་ག་ཏ་ནས། བྷནྡྷ་
ནཱ་ཀ་ར་མི། ཞེས་པས་ཕྱག་བྱ་ཞིང་། ཕྱོགས་བཅུ་ན་བཞུགས་པའི་སངས་རྒྱས་དང་ཞེས་སོགས་ཀྱིས་ལུས་ཕུལ་ཏེ།
སངས་རྒྱས་ཆོས་དང་ཚོགས་མཆོག་ལ། ནས། དེང་ནས་བྱང་ཆུབ་སེམས་བསྐྱེད་དོ། ། ཞེས་པས་སྐྱབས་སུ་
འགྲོ་བ་དང་སེམས་བསྐྱེད། དེ་ནས་ཁྲོ་བོ་མནོལ་བ་མེད་པའི་སྔགས་དང་ཕྱག་རྒྱས་བསྲུང་བ་དང་། སྔགས་དང་
ཕྱག་རྒྱ་གཞན་གྱིས་ཁྲུས་བྱས་ཏེ་སྒྲུབ་ཁང་དུ་འཇུག་པ་དང་། བདག་དང་གནས་ལ་བསྲུང་བ་བྱ་བའི་རིམ་པ་རྒྱས་
པ་ནི་སྔགས་རིམ་ནས་འབྱུང་བ་ལྟར་ཡིན་ལ། བསྡུས་པ་ལ་ངེས་པ་མེད་དེ། ད་ལྟ་དེ་ལྟར་བྱེད་པའི་ཕྱག་ལེན་མ་
དར་རོ། ། གཉིས་པ་ལ་གཉིས། བཟླས་བརྗོད་ཀྱི་ཡན་ལག་གི་བསམ་གཏན་དང་། བཟླས་བརྗོད་ཇི་ལྟར་བྱ་
བའོ། ། དང་པོ་ལ་གཉིས། རང་ལྷར་བསྐྱེད་པ་དང་། མདུན་དུ་ལྷ་དམིགས་ནས་མཆོད་པ་སོགས་སོ། །
28

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
དང་པོ་ནི་ཚོགས་ཞིང་སྤྱན་དྲངས་ནས་མཆོད་དེ།ལྷ་དྲུག་བསྐྱེད་བྱ་ཚུལ་ནི། དེ་ལྟར་བདག་གི་དེ་ཁོ་ན་ཉིད་དོན་
དམ་པར་སྤྲོས་པ་ཐམས་ཅད་དང་བྲེལ་བ་ཞེས་སོགས་ཀྱིས་བདག་དང་ལྷ་གཉིས་རང་བཞིན་མེད་པར་བསྒོམ་པར་
བྱ་སྟེ། དང་པོ་དོན་དམ་པའི་ལྷའོ། ། དེ་ནི་རྒྱུད་གཞན་ནས་སྭ་བྷཱ་ཝ་སོགས་བརྗོད་ནས་དེའི་དོན་སྒོམ་པ་དང་
གནད་གཅིག དེ་ལས་ལངས་ནས་ལྷ་གང་བསྒོམ་པ་དེའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲགས་པར་
བསམ་པ་ནི། གཉིས་པ་སྒྲའི་ལྷའོ། ། དེ་ནས་སྔགས་དེ་རང་གི་སེམས་ཟླ་བའི་དཀྱིལ་འཁོར་དུ་གྱུར་བའི་སྟེང་དུ་
འཁོར་པར་བསམ་པ་ནི། གསུམ་པ་ཡི་གེའི་ལྷའོ། ། དེ་ལས་འོད་ཟེར་འཕྲོས་དོན་གཉིས་བྱས་ནས་ཚུར་འདུས་
ཏེ་ཟླ་བའི་དཀྱིལ་འཁོར་ལ་ཞུགས་པར་ལྷ་གང་ཡིན་པ་དེར་བསྒོམས་ནས་ང་རྒྱལ་བྱ་བ་ནི། བཞི་བ་གཟུགས་ཀྱི་
ལྷའོ། ། རང་གི་ཕྱག་རྒྱ་བཅིངས་ཏེ་སྔགས་བརྗོད་ནས་སྤྱི་གཙུག་སོགས་ལ་རེག་སྟེ་བྱིན་བརླབ་བྱ་བ་ནི། ལྔ་བ་
ཕྱག་རྒྱའི་ལྷའོ། ། བསྐྱེད་ཟིན་གྱི་ལྷ་དེ་ཉིད་སྒོམ་པ་ནི། དྲུག་པ་མཚན་མའི་ལྷ་སྟེ། སངས་རྒྱས་གསང་བས།
སྟོང་བ་ཡི་གེ་སྒྲ་གཟུགས་དང་། ། ཕྱག་རྒྱ་མཚན་མ་དྲུག་ཡིན་ནོ། ། ཞེས་གསུངས་པའི་ཕྱིར་རོ། ། འདི་ནི་
རྒྱུད་གཞན་ནས་མངོན་བྱང་ལྔ་བསྐྱེད་པའི་དོད་ཡིན་ལ། བསྡུ་ན་ཆོ་ག་བུམ་བསྐྱེད་ཀྱང་རུང་ངོ༌། ། བསྐྱེད་པའི་
ལྷ་ལ་དཔྱད་སྒོམ་དང་འཇོག་སྒོམ་བྱེད་པ་ནི་བསམ་གཏན་ཡིན་ལ། དེ་ཡང་འཇོག་སྒོམ་བྱེད་པའི་ཚེ་སྲོག་རྩོལ་
བསྡོམ་པར་བྱ་སྟེ།འདིར་སྲོག་ནི་དབང་པོའི་བུ་ག་ནས་འཇུག་པའི་རླུང་དང་། རྩོལ་བ་ནི་དམིགས་པ་ལས་མ་
གཡེང་བའི་དྲན་པ་ལ་བྱ་ཞིང་། དེ་གཉིས་བསྡམས་ནས་དམིགས་པ་ལ་རྩེ་གཅིག་ཏུ་བྱེད་པའོ། ། སྐབས་འདིར་
བདག་བསྐྱེད་ཀྱི་བསྙེན་པ་བྱེད་པ་ལ་ལྷ་ཐམས་ཅད་དམ། གཙོ་བོ་རེ་རེས་ཀྱང་ཆོག་པར་བཤད་ཅིང་། འདི་ལ་
གཞལཡས་ཁང་སྒོམ་མི་སྒོམ་པའི་ཚུལ་གཉིས་སོ། ། དམ་ཚིག་པ་ལ་ཡེ་ཤེས་པ་འཇུག་པ་སོགས་སངས་རྒྱས་
གསང་བ་དང་བྱང་ཆུབ་མཆོག་གཉིས་ཀྱིས་མ་བཤད་པས་དེ་ལྟར་རམ། སློབ་དཔོན་གཞན་གྱིས་མི་ཤེས་པ་
འཇུག་པ་སོགས་སངས་རྒྱས་གསང་བ་དང་བྱང་ཆུབ་མཆོག་གཉིས་ཀྱིས་མ་བཤད་པ་ལྟར་ཡང་རུང་ངོ་། །
གཉིས་པ་ལ་གཉིས། རྟེན་བསྐྱེད་པ་དང་། ལྷ་སྤྱན་དྲངས་ཏེ་བཞུགས་སུ་གསོལ་བ་སོགས་ལས། དང་པོ་ནི།
རང་གི་མདུན་དུ་བྲིས་སྐུ་སོགས་བཀྲམ་པའི་ཕྱོགས་དེར་ས་གཞི་གསེར་གྱི་ཕྱེ་མ་བདལ་བ་བསམ་པ་སོགས་བྱས་
ནས། གཞལ་ཡས་ཁང་བསྒོམ་པར་བྱའོ། ། གཉིས་པ་ནི་དེར་ལྷ་བསྐྱེད་པའི་ཚུལ་ཡོད་ཀྱང་སྔགས་རིམ་ནས་
འབྱུང་བ་ལྟར་ན་ལྷ་མི་བསྐྱེད་པར་མཆོད་ཡོན་བཟུང་ནས་ཕྱག་རྒྱ་བཅས་ཏེ། དད་པ་དང་ནི་དམ་ཚིག་གིས།
ཞེས་སོགས་ཀྱིས་སྤྱན་དྲངས་ནས་གཞལ་ཡས་ཁང་དུ་བཞུགས་པར་བསམས་ཏེ། མཆོད་པ་དང་བསྟོད་པ་སོགས་
ཇི་སྐད་བཤད་པ་ལྟར་བྱས་ནས། བོ་དེ་ཙ་ སོགས་ཀྱི་ཕྲེང་བ་བྱིན་གྱིས་བརླབས་ཏེ་ སྔགས་ གང་ཡིན་པ་དེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཟླའོ། །
གཉིས་པ་ལ་གཉིས། ཡི་གེ་དང་། སྒྲ་ལ་དམིགས་པའི་བཟླས་བརྗོད་དོ། ། དང་པོ་ལ་གཉིས། མདུན་
གྱི་ཐུགས་ཀ་དང་། རང་གི་ཐུགས་ཀའི་ཡི་གེ་ལ་དམིགས་པའོ། ། དང་པོ་ནི། བསམ་གཏན་ཕྱི་མ་ལས། སྒྲ་
དང་སེམས་དང་གཞི་ལ་གཞོལ། ། ཞེས་གསུངས་པ་ལྟར་བཟླས་བརྗོད་ཀྱི་ཡན་ལག་བཞི་སྟེ། རང་ལྷར་སྒོམ་པ་
བདག་གི་གཞི་དང་། མདུན་དུ་ལྷ་སྒོམ་པ་མདུན་གྱི་གཞི་དང་། མདུན་གྱི་ལྷའི་ཐུགས་ཀར་རང་གི་སེམས་ཟླ་
བར་བསམ་པ་ནི་སེམས་ལ་གཞོལ་བ་དང་།དེར་སྔགས་འཕྲེང་བཀོད་པ་ནི་སྒྲ་ལ་གཞོལ་བའི་གཞིའོ། ། སྔར་
བཞིན་རིང་ལྷར་བསྒོམས་པའི་ངང་ནས་སྲོག་ རྩོལ་ བསྡམས་ཏེ་བཟླས་པའི་ཡན་ལག་བཞི་ཚང་བའི་སྒོ་ནས།
མདུན་གྱི་ལྷའི་ཐུགས་ཀའི་ཡི་གེ་ཟླ་བ་དང་། སྐུ་གསུམ་ཀ་ལ་དུས་གཅིག་ཏུ་དམིགས་ནས་བཟླས་བརྗོད་བྱ་ཞིང༌།
དབུགས་གཏོང་པ་ན་རང་ལྷར་བསྒོམས་པ་ལ་བལྟ་བར་བྱ་སྟེ། མདུན་གྱི་ཡི་གེ་ལ་དམིགས་པའོ། ། གཉིས་པ་ནི།
དེ་ཉིད་ལས། མི་འགྱུར་བ་དང་ཡི་གེར་ལྡན། ། གཞི་ལས་གཞིར་གྱུར་དེ་བཞིན་ཏེ། ། ཞེས་སོགས་གསུངས་
པ་ལྟར། མདུན་གྱི་ལྷའི་ཐུགས་ཀའི་སྔགས་འཕྲེང་བཀོད་པའི་ཟླ་བ་དེརླུང་ནང་དུ་རྔུབ་པ་ན་ཚུར་རང་གི་ཐུགས་
ཀར་སྤོས་ནས་བཟླས་བརྗོད་བྱ་ལ། རླུང་གཏོང་བ་ན་ལྷའི་ཐུགས་ཀར་གནས་པར་བསམ་ཞིང་ཡང་སྔར་བཞིན་
རང་གི་སྙིང་གར་སྤོས་ནས་བཟླས་པ་བྱ་སྟེ། རང་གི་ཐུགས་ཀའི་ཡི་གེ་ལ་དམིགས་པའོ། ། གཉིས་པ་ནི། དེ་
ཉིད་ལས། སླར་སྡུད་པ་ཡིས་བཀུག་ནས་ནི། ། ཞེས་སོགས་བཤད་པ་ལྟར། ཡན་ལག་བཞིའི་རང་སྔགས་ཀྱི་
གདངས་ལ་དམིགས་ནས་ཡིད་ཀྱིས་དེའི་སྒྲ་གྲགས་པར་དམིགས་ནས་སམ་ཤུབ་བུའི་བཟླས་པ་བྱ་བའོ། ། དེ་
ཡང་དང་པོའི་སྐབས་སུ་ལྷ་དང་ཟླ་བ་སྔགས་གསུམ་ལ་དམིགས་པ་དང་། བར་པ་ལ་ཟླ་བ་དང་སྔགས་གཉིས་ཙམ་
དང་། ཕྱི་མ་འདི་ལ་སྒྲ་འབའ་ཞིག་ལ་དམིགས་ནས་བྱེད་དོ། ། བཟླས་བརྗོད་ཀྱི་ཚེ་ཇི་ལྟར་བྱ་བ་ནི། དཔུང་
བཟང་གིས་ཞུས་པ་ལས། བཟླས་བརྗོད་བྱེད་ཚེ་མི་མྱུར་མི་དལ་ཞིང་། ། སྒྲ་ཆེར་མི་བྱ་ཧ་ཅང་ཆུང་བ་མིན། །
སྨྲ་བཞིན་མ་ཡིན་གཞན་དུ་གཡེང་བཞིན་མིན། ། བུག་སྐྱེད་ཀླད་གོར་ཚེག་རྣམས་ཉམས་པས་མིན། ། ཞེས་
གསུངས་པ་བཞིན་བྱ་སྟེ། བཟླས་པ་གཞན་ལའང་འདྲའོ། ། བསྙེན་པའི་སྐབས་སུ་བཟླས་པའི་ གྲངས་ནི།
བཅོ་ལྔ་མན་ཆད་གྲངས་རྣམས་ལ། ། སྤྱིར་ན་ཡི་གེ་དུ་ཡོད་པ། ། དེ་རྙེད་འབུམ་ཕྲག་བཟླས་བརྗོད་བྱ། ། ཡི་
གེ་སུམ་ཅུ་རྩ་གཉིས་ལ། ། བཟླས་བརྗོད་སུམ་འབུམ་བྱ་བར་བཤད། ། དེ་བས་མང་བའི་ཡི་གེ་ལ། ། སྔོན་དུ་
བསྙེན་པ་ཁྲི་བྱའོ། ། ཞེས་གསུངས་པ་ལྟར་ཏེ། གཙོ་བོའི་སྔགས་ཁོ་ན་བཟླ་བའོ། ། གཉིས་པ་ནི། དགེ་རྩ་
འབུལ་བ་དང་། མཆོད་བསྟོད་ གཤེགས་གསོལ་སོགས་ཇི་ལྟར་བཤད་པ་བཞིན་བྱའོ། ། གཉིས་པ་བཟླས་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བརྗོད་ལ་མི་བལྟོས་པའི་བསམ་གཏན་ལ་གསུམ། མེ་གནས་སྒྲ་གནས། སྒྲ་མཐའི་བསམ་གཏན་ནོ། ། དང་པོ་
ནི།རང་ལྷར་གསལ་བའི་ཐུགས་ཀར་མར་མེ་མེ་ལྕེ་འབར་བ་ལྟ་བུ་ཞིག་བསམས་ལ།དེའི་ནང་དུ་རང་གི་སེམས་
བཟླས་བྱའི་སྔགས་ཀྱི་སྒྲའི་རྣམ་པར་གྲགས་པར་བསམ་པ་སྟེ། དེ་ཡང་གཞན་གྱི་འདོན་པ་རང་གིས་ཉན་པ་ལྟར་
བྱའོ། ། གཉིས་པ་སྒྲ་གནས་ནི། སྔར་གྱི་དམིགས་པ་བཏང་ནས། སྔགས་ཀྱི་སྒྲ་ཙམ་ལ་བསམ་གཏན་བྱ་སྟེ།
དེ་ཡང་ལྷའི་སྐུ་དང་ཟླ་བ་དང་མེ་ལ་དམིགས་པར་མི་བྱེད་པས་སྔ་མ་གཉིས་དང་མི་འདྲའོ། ། གསུམ་པ་ནི། སྒྲ་
ལ་དམིགས་པའི་མཐར་བཏང་ནས་དེ་ཁོ་ན་ཉིད་རྩེ་གཅིག་ཏུ་བསྒོམ་པར་བྱ་བ་སྟེ། བདག་དང་ལྷ་ལ་སོགས་པའི་
ཆོས་རྣམས་རང་བཞིན་གྱིས་སྟོང་བར་བསྒོམས་ནས་ཐར་བ་འཐོབ་པར་འགྱུར་བའི་ཕྱིར་དེ་ལྟར་བརྗོད་དོ། །
དེ་དག་ནི་བསམ་གཏན་ཕྱི་མ་ལས། གསང་སྔགས་མེ་གནས་དངོས་གྲུབ་སྟེར། ། སྒྲ་གནས་རྣལ་འབྱོར་སྟེར་བ་
དྲན། ། སྒྲ་མཐར་ཐར་བ་སྟེར་བ་ཉིད། ། འདི་དག་ཉིད་ནི་གསུམ་པོ་ཡིན། ། ཞེས་དང་། སྒྲ་ཞེས་བྱ་བ་
འཕྲེང་བར་སྦྱོར། ། ཞེས་སོགས་གསུངས་པ་ལྟར་རོ། ། བཞི་པ་དངོས་གྲུབ་ཇི་ལྟར་བསྒྲུབ་པའི་ཚུལ་ནི་འདིར་
མི་འཆད་དོ། །འདི་དག་གི་ཚུལ་རྒྱས་པར་ནི་སྔགས་རིམ་ལས་ཤེས་པར་བྱ་སྟེ། འདིར་མང་དུ་དོགས་པས་དོན་
བསྡུས་ནས་བརྗོད་པའོ། །
གཉིས་པ་སྤྱོད་རྒྱུད་ཀྱི་ལམ་གྱི་རིམ་པ་ལ་བཞི། ལམ་སྒོམ་པའི་སྣོད་རུང་དུ་བྱ་བ་དང་།དམ་ཚིག་སོགས་
དག་པར་བྱ་བ་དང༌། སྔོན་དུ་བསྙེན་པ་ཇི་ལྟར་བྱ་བ། དངོས་གྲུབ་བསྒྲུབ་པའི་རིམ་པའོ། ། དང་པོ་གཉིས་
གཞན་དུ་ཤེས་པར་བྱ་ལ། གསུམ་པ་ལ་གཉིས། མཚན་བཅས་དང་། མཚན་མེད་ཀྱི་རྣལ་འབྱོར་རོ། ། དང་
པོ་ལ་གཉིས། ཕྱིའི་ཡན་ལག་བཞི་དང་ནང་གི་ཡན་ལག་བཞིའི་བཟླས་བརྗོད་དོ། ། དང་པོ་ལ་སྤྱོད་རྒྱུད་ཀྱི་གཙོ་
བོ་ནི་རྣམ་སྣང་མངོན་བྱང་ཡིན་པས། འདིར་དེ་ནས་བཤད་པ་ལྟར་བྱ་བ་ཡིན་ལ། ཕྱག་རྡོར་དབང་བསྐུར་བའི་
རྒྱུད་ཀྱང་སྤྱོད་རྒྱུད་དོ། ། ཉམས་སུ་ལེན་པ་ནི་སྔོན་དུ་བདག་དང་གནས་བསྲུང་བ་སོགས་བྱས་ནས་སྟོང་ཉིད་
བསྒོམ། སྟོང་པའི་ངང་ནས་ཡན་ལག་བཞིའི་ནང་ནས་དང་པོ་ལྷ་བསྐྱེད་པའི་གཞིའི་ཡན་ལག་བྱ་སྟེ། རང་གི་
སེམས་ཟླ་བར་གྱུར་པའི་སྟེང་དུ་ཡི་གེ་ཨོཾ་བསམས་ཤིང་། དེ་ལས་རྣམ་སྣང་ཞལ་ཅིག་ཕྱག་བཞི་བ་བསྐྱེད་ལ་སྔགས་
དང་ཕྱག་རྒྱས་བྱིན་གྱིས་བརླབ་པར་བྱ་བ་སོགས་ཀྱང་དགོས་སོ། ། གཞི་གཉིས་པ་ནི་རང་གི་མདུན་དུ་རང་
འདྲའི་དེ་བཞིན་གཤེགས་པ་བསྒོམ་པའོ། ། དེ་ནས་དེའི་ཐུགས་ཀར་ཟླ་བ་དང་། དེར་སྔགས་འཕྲེང་བཟླས་པ་
གཉིས་བྱ་སྟེ་བཟླས་བརྗོད་ཀྱི་ཡན་ལག་བཞིའོ། ། དེ་ནས་ཡི་གེ་ལ་དམིགས་ནས་བཟླས་པ་བྱེད་ཚུལ་ནི་བྱ་རྒྱུད་ཀྱི་
སྐབས་ལྟར་རོ། ། གཉིས་པ་ནི། སྟོང་པའི་ངང་ལས་ཨ་ཨཱ་ཨི་ཨ བཞི་པོ་གང་རུང་ལས་སྔར་ལྟར་ལྷ་བསྐྱེད་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི་གཞི་དང་པོ་བདག་གི་གཞི་ཡིན་ལ། དེའི་ཐུགས་ཀར་ཟླ་བའི་དཀྱིལ་འཁོར་གྱེན་བསྒྲེང་ཤིན་ཏུ་དག་པ་ཞིག་
བསམ་ནས་ཟླ་བའི་དཀྱིལ་འཁོར་དེའི་ནང་དུ་སྔར་གྱི་རྣམ་སྣང་ཕུག་ནས་བཞུགས་པ་ལྟ་བུར་བསྒོམ་པ་ནི་གཞི་
གཉིས་པ་གཞན་གྱི་གཞི་ཡིན་ཞིང་། དེའི་ཐུགས་ཀར་ཟླ་བ་བསམ་པ་ནི་སེམས་ལ་གཞོལ་བ་དང་། དེ་ལ་སྔགས་
འཁོད་པར་བསམས་པ་ནི་ལྷ་ལ་གཞོལ་བ་སྟེ་དེ་ལ་དམིགས་ནས་བཟླས་བརྗོད་འབུམ་ཕྲག་གཅིག་བྱའོ། ། འདི་
ལ་བཟླས་པ་གཉིས་ཀ་བྱ་ཞིང་། ཡིད་བཟླས་ཀྱི་སྐབས་སུ་སྲོག་རྩོལ་བསྡམ་པ་འང་དགོས་ སོ། ། ལྷ་ སྐུ་ལ་
དམིགས་ནས་ཞི་གནས་འབུམ་གྱི་བར་བསྒོམ་པ་དང་། མཆོད་པ་དང་བསྔོ་བ་བྱའོ། ། གཉིས་པ་མཚན་མེད་ཀྱི་
རྣལ་འབྱོར་ནི། ལྷ་སྐུ་སོགས་ལ་དམིགས་ནས་རང་བཞིན་མེད་པའི་སྟོང་ཉིད་བསྒོམ་པར་བྱ་བ་སྟེ། ཟབ་དང་རྒྱུ་
ཆེ་བའི་ཚུལ་གཉིས་ཀ་ལ་བསླབ་བོ། ། སྤྱིར་སྟོང་ཉིད་བསྒོམ་པ་ཙམ་ ཞིག་ནི་མདོ་ཕྱོགས་ལའང་ཡོད་མོད།
འདིར་ལྷའི་དཀྱིལ་འཁོར་བསྒོམ་པ་སྔོན་དུ་བཏང་ནས་བྱེད་པས་ཁྱད་པར་ཡོད་དོ། ། བཞི་བ་ནི། རྫས་སྔགས་
ཏིང་ངེ་འཛིན་སོགས་ལ་བརྟེན་ནས་དངོས་གྲུབ་རྣམས་སྒྲུབ་པར་བྱེད་པའོ། ། གཉིས་པ་རྣལ་འབྱོར་རྒྱུད་ཀྱི་
རྣམ་བཞག་ལ་གཉིས། རྒྱུད་ལས་བསྟན་ཚུལ་དང་། ཉམས་སུ་ལེན་ཚུལ་ལོ། དང་པོ་ནི། རྣལ་འབྱོར་རྒྱུད་
ཐམས་ཅད་ཀྱི་རྩ་བའི་རྒྱུད་ནི་དེ་ཉིད་བསྡུས་པ་ཡིན་ཞིང་། འདི་ལ་བཤད་རྒྱུད་རྡོ་རྗེ་རྩེ་མོ་ཞེས་པ་ཞིག་ཀྱང་ད་ལྟ་
ཡོད་དོ། ། དེའི་དང་པོ་ལ་དུམ་བུ་བཞི་སྟེ། རྡོར་དབྱིངས། ཁམས་གསུམ་རྣམ་རྒྱལ། འགྲོ་འདུལ། དོན་
གྲུབ་ཀྱི་དུམ་བུའོ། ། དང་པོ་ལས་དེ་བཞིན་གཤེགས་པའི་རིགས་བསྟན་ཏེ་རྣམ་སྣང་གི་རིགས་སོ། ། གཉིས་
པས་རྡོ་རྗེའི་རིགས་མི་བསྐྱོད་པ་དང་། གསུམ་པས་པདྨའི་རིགས་འོད་དཔག་མེད་དང་། བཞི་བས་ལས་ཀྱི་
རིགས་དོན་གྲུབ་དང་རིན་འབྱུང་གི་དཀྱིལ་འཁོར་གཉིས་བསྡུས་ནས་བསྟན་ཏེ། འོན་ཀྱང་དེ་བཞིན་གཤེགས་པ་
ལྔ་ནི་རིགས་ཅན་ཡིན་ལ། ལྷ་གཞན་རྣམས་དེ་དག་གི་རིགས་སོ། ། དུམ་བུ་རེ་རེས་ཀྱང་དང་པོ་སྦྱོར་བ་སོགས་
ཏིང་འཛིན་ཚན་པ་བ།སུམ་གསུམ་བཤད་ཅིང་། རང་རང་གི་ཕྱག་རྒྱ་བཞིའི་དཀྱིལ་འཁོར་དང་། ཕྱག་རྒྱ་གཅིག་
པའི་དཀྱིལ་འཁོར་ཀྱང་གསུངས་ཏེ་རྒྱས་འབྲིང་བསྡུས་གསུམ་མོ། ། གཉིས་པ་ལ་ལམ་བསྒོམ་པའི་སྣོད་རུང་དུ་
བྱེད་པ་སོགས་སྔར་བཤད་པ་ལྟར་བཞི་ལས་དང་པོ་གཉིས་ནི་གཞན་དུ་ཤེས་པར་བྱ་ཞིང་། གསུམ་པ་བསྙེན་པ་ཇི་
ལྟར་བྱ་ཚུལ་ལ་གཉིས། མཚན་བཅས་དང་། མཚན་མེད་ཀྱི་རྣལ་འབྱོར་རོ། ། དང་པོ་ལ་གཉིས། ཐུན་
བཞིར་བསྒོམ་པ་དང་། དེ་མི་ནུས་པས་ཇི་ལྟར་བྱ་བའོ། ། དང་པོ་ལ། སློབ་དཔོན་ཀུན་སྙིང་གི་བཞེད་པ་ལྟར་
ན། སློབ་མའི་དབང་ཙམ་ཞིག་ཐོབ་པ་ཡིན་ན། སྔོན་འགྲོ་ཁྲུས་ནས་རྡོ་རྗེའི་ཐལ་མོའི་བར་བྱས་ཏེ། གཞལ་
ཡས་ཁང་དུ་གཙོ་བོའམ་མེ་ཏོག་ཕོག་པའི་ལྷ་གང་རུང་གཅིག་བསྐྱེད་ནས་ཡེ་ཤེས་པ་བཅུག་ཏེ་ཕྱག་རྒྱ་བཞིས་རྒྱས་
32

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བཏབ་ནས་བསྒོམ་བཟླས་བྱའོ། ། ཕྱག་རྒྱའི་སྒྲ་དོན་ནི། རྒྱུས་ཇི་ལྟར་བཏབ་པ་ལས་འདར་མི་རུང་བའི་དོན་
ནོ། ། དབྱེ་ན། ཕྱག་ཆེན། དམ་རྒྱུ། ཆོས་རྒྱ། ལས་རྒྱུ་སྟེ་བཞི། ཡང་སྦྱང་གཞིའི་ཕྱག་རྒྱ། སྦྱོང་བྱེད་ཀྱི་
ཕྱག་རྒྱ། འབྲས་བུའི་ཕྱག་རྒྱ་སྟེ་གསུམ། སྦྱང་གཞིའི་ཕྱག་རྒྱ་ནི། ཐ་མལ་གྱི་ལུས་ངག་ཡིད་གསུམ་དང་བྱ་བ་སྟེ་
བཞི་ཡིན་ལ། རིམ་པ་ལྟར་ལམ་གྱི་ཕྱག་ཆེན་དང་དམ་རྒྱ་དང་ཆོས་རྒྱ་དང་ལས་རྒྱུ་བཞིའི་སྦྱང་གཞིའོ། ། ལས་
རྒྱུ་རེ་རེ་ལའང་མཚོན་བྱ་དོན་གྱི་ཕྱག་རྒྱ་དང་མཚོན་བྱེད་ཀྱི་ཕྱག་རྒྱ་གཉིས་ཏེ། མཚོན་བྱེད་ལ་ཡང་ཕྱི་དང་ནང་གི་
ཕྱག་རྒྱ་གཉིས་སུ་ཕྱེ་བས་གསུམ་གསུམ་ཡོད་དོ། ། ཕྱག་ཆེན་ལ་མཚོན་ན། རྣམ་སྣང་སོགས་ལྷ་དེ་དང་དེའི་སྐུ་
གཟུགས་ཀྱི་རྣམ་པ་ནི་མཚོན་བྱའོ། ། སྐུ་དེ་དང་རྣམ་པ་མཐུན་པར་བཅས་པའི་ལག་པའི་འདུ་བྱེད་ནི་མཚོན་
བྱེད་ཕྱིའི་ཕྱག་རྒྱ་དང་། རང་ཉིད་ལྷ་དེར་བསམ་པ་ནི་མཚོན་བྱེད་ནང་གི་ཕྱག་རྒྱའོ། ། དེ་བཞིན་དུ་དམ་རྒྱུའི་
སྐབས་སུ་ཐུགས་ཀར་ཕྱག་མཚན་དང་། ཆོས་རྒྱུའི་སྐབས་སུ་ལྕེ་ལ་རྡོ་རྗེ་དང་། ལས་རྒྱུའི་སྐབས་སུ་སྣ་ཚོགས་རྡོ་
རྗེ་འགོད་པ་སོགས་ལའང་སྦྱང་བར་བྱའོ། ། སྦྱངས་པ་འབྲས་བུའི་ཕྱག་རྒྱ་ནི་རྒྱལ་བའི་སྐུ་གསུང་ཐུགས་འཕྲིན་
ལས་དང་བཅས་པ་བཞིའོ། ། གོ་རིམ་ནི། སློབ་དཔོན་ཀུན་དགའ་སྙིང་པོས། དམ་རྒྱུ་ཆོས་རྒྱ་ལས་རྒྱ་ཕྱག་
ཆེན་བཞི་རིམ་པར་བྱེད་ལ། སངས་རྒྱས་གསང་བ་དང་ཤཱཀྱ་བཤེས་གཉེན་གྱིས་ཕྱག་ཆེན་དམ་རྒྱུ་ཆོས་རྒྱ་ལས་རྒྱུ་
བཞི་རིམ་བཞིན་བྱེད་པས་གང་བྱས་ཀྱང་མི་འགལ་ལོ། ། འོན་ཀྱང་ད་ལྟ་ཀུན་རིག་ལ་དམ་རྒྱ་ནས་སྔོན་ལ་བྱེད་དེ།
སྐུ་བཞིའི་དང་པོ་ཆོས་སྐུ་ཡིན་པའི་དབང་དུ་མཛད་པ་ཡིན་ལ། ཕྱག་ཆེན་སྔོན་དུ་བྱེད་པ་ལྟར་ན། ཆོས་སྐུ་དང་
པོར་ཐོབ་པའི་རྟེན་ལོངས་སྐུ་ཡིན་པའི་དབང་དུ་མཛད་པའོ། ། རྒྱས་འདེབས་ཚུལ་ནི་ཀུན་རིག་ནས་འབྱུང་བ་
ལྟར་ཏེ་གོ་སླའོ། ། སློབ་དཔོན་གྱི་དབང་ཐོབ་ན་ནི། རྡོ་རྗེ་འབྱུང་བ་ལྟར་རྣལ་འབྱོར་ཆེན་པོ་རྒྱས་པའམ་འབྲིང་
བསྡུས་གཉིས་གང་བྱས་ཀྱང་ཆོག་གོ། སློབ་དཔོན་སངས་རྒྱས་གསང་པས་ནི། སློབ་དཔོན་གྱི་དབང་ཐོབ་པས་
ཀྱང་སྦྱོར་བ་རྣམས་སྔོན་དུ་བཏང་སྟེ་གཞལ་ཡས་ཁང་དུ་ལྷ་གཅིག་བསྒོམ་ནས་ཕྱག་རྒྱ་བཞིས་རྒྱས་གདབ་ཅིང་
མཆོད་བསྟོད་བསྒོམ་བཟླས་བྱས་ཀྱང་ཆོག་པར་བཤད་དེ། སྔ་མ་ལས་བྱ་སླ་བ་ཞིག་གོ། གཉིས་པ་སྔར་ལྟར་
བསྒོམ་མི་ནུས་པས། ལྷ་གང་ཡིན་གྱི་སྙིང་པོ་ཙམ་བརྗོད་ནས་ལྷ་དེར་བསྐྱེད་ཅིང་། མདུན་དུའང་དེ་ལྟར་
བསྒོམས་ཏེ་མཆོད་བསྟོད་དང་བཟླས་པ་ཚང་པར་བྱའོ། ། རྣལ་འབྱོར་རྒྱུད་ཀྱི་སྒོ་ནས་གཞན་དོན་བྱེད་པ་
རྣམས་ཀྱིས་བསྙེན་པ་བྱ་ཚུལ་རྒྱུས་པ་མ་ལྕོགས་ན། མ་ཐའང་འདི་ལྟ་བུ་ཞིག་སྔོན་དུ་བཏང་ནས་བྱ་སྟེ། སྔགས་
རིམས་ལས། སྔར་ལྟར་གསུངས་པའི་མཇུག་ཏུ། དེ་ཙམ་ཡང་ཁྱད་ཆེ་བས་གསོན་པོ་དང་གཤིན་པོ་ལ་དབང་
བསྐུར་བ་དང་རབ་གནས་སོགས་རྣལ་འབྱོར་རྒྱུད་ཀྱི་སྒོ་ནས་བྱེད་པ་རྣམས་ཀྱིས། ཐ་ནའང་བསྒོམ་དེ་ཙམ་རེ་
༣༢

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱས་ནས་རང་རང་གི་བཟླས་པ་རྫོགས་པ་རེ་བྱ་དགོས་སོ། ། ཞེས་གསུངས་པའི་ཕྱིར་རོ། ། ཕྲ་རགས་ནི་ལྷའི་
འཁོར་ལོ་ལ་སེམས་བརྟན་ནས་བསྒོམ་པར་གསུངས་ཏེ་མ་བྲིས་སོ། །
གཉིས་པ་མཚན་མེད་ཀྱི་རྣལ་འབྱོར་ནི། བདག་དང་ལྷ་ལ་སོགས་པའི་ཆོས་རྣམས་རང་བཞིན་གྱིས་སྟོང་
པར་བསྒོམ་པ་སྟེ། ཤེས་རབ་ངེས་འབིགས་ཀྱི་རྣལ་འབྱོར་ཞེས་ཀྱང་བྱའོ། ། རྒྱུད་སྡེ་འོག་མ་གསུམ་གྱི་སྐབས་སུ་
ཟབ་གསལ་གཉིས་མེད་ཀྱི་རྣལ་འབྱོར་ཞེས་པ་ཡང་མཚན་བཅས་མཚན་མེད་ཀྱི་རྣལ་འབྱོར་གཉིས་ལ་བྱ་དགོས་ལ།
དེ་ཡང་ལྷའི་རྣལ་འབྱོར་བསྒོམ་པ་ལ་སློབ་པ་ནི་མཚན་བཅས་སམ་གསལ་བ་ལ་སློབ་པ་ཡིན་ཞིང་། དམིགས་པ་དེ་
རྣམས་ལ་དམིགས་ནས་རྣམ་པ་རང་བཞིན་མེད་པར་སྒོམ་པ་ནི་མཚན་སྲིད་དམ་ཟབ་པ་ལ་སློབ་པའོ། ། བཞི་བ་
ནི། བསྒོམ་བཟླས་མཐར་ཕྱིན་ནས་དངོས་གྲུབ་སྒྲུབ་པ་སྟེ། འདི་ལ་བསམ་གཏན་གྱི་སྒྲུབ་པ་དང་། བཟླས་
བརྗོད་ཀྱིས་སྒྲུབ་པའི་ཚུལ་གཉིས་སྔགས་རིམ་ལས་འབྱུང་བ་ལྟར་རོ། ། དེ་ལྟར་རྒྱུད་སྡེ་འོག་མ་གསུམ་གྱི་དོན་
ཉམས་སུ་ལེན་པ་ལ། དེ་གསུམ་གྱི་དོན་ཤེས་དགོས་ཤིང་། དེར་མ་ཟད། བླ་མེད་ཀྱི་རྒྱུད་ནི་རྒྱུད་སྡེ་གཞན་ལས་
ཁྱད་པར་དུ་འཕགས་ཚུལ་ཤེས་པ་ལ་ཡང་དེ་ལྟར་ཤེས་དགོས་ཏེ། མི་ཤེས་ན་ནི་བླ་མེད་ཀྱི་རྒྱུད་དེ་རྒྱུད་གཞན་ལས་
ཁྱད་པར་དུ་འཕགས་པར་ཁས་བླངས་ཀྱང་དམ་བཅའ་ཙམ་དུ་འགྱུར་བའི་ཕྱིར་ཏེ། རྗེའི་རྟོགས་བརྗོད་ལས།
རྒྱུད་སྡེ་འོག་མ་གསུམ་གྱི་ལམ་གྱི་ཚུལ། ། མི་ཤེས་དེ་ཡིས་རྣལ་འབྱོར་བླ་མེད་རྒྱུད། ། རྒྱུད་སྡེ་ཀུན་གྱི་མཆོག་ཏུ་
ཐག་བཅད་ཀྱང་། ། དམ་བཅའ་ཙམ་དུ་ཟད་པར་ལེགས་མཐོང་ནས། ། ཞེས་གསུངས་པའི་ཕྱིར་རོ། །
གསུམ་པ་བླ་མེད་ཀྱི་རིམ་པ་ལ་གསུམ། ལམ་སྡུད་པའི་སྤྱི་ཆིངས། ལམ་གྱི་གོ་རིམ། ལམ་གྱི་རིམ་པ་ཉིད་
བཤད་པའོ། ། དང་པོ་ནི། རྣལ་འབྱོར་བླ་མེད་ཀྱི་ལམ་གྱི་རིམ་པ་རྣམས་དོན་ཚན་ཞིག་ཏུ་འདུ་ཞེ་ན། སློབ་
དཔོན་བསྐལ་བཟང་རྡོ་རྗེས་དབང་གི་ཆོ་ག སྲུང་བའི་ཆོ་ག མཚན་ཉིད་ཤེས་པའི་ཆོ་ག སེམས་སྦྱང་པའི་ཆོ་
ག སྤྱོད་པ་དག་པའི་ཆོ་ག་སྟེ་ལྔ་བཤད་ལ། དགྲ་ནག་འགྲེལ་བར། དབང་དམ་ཚིག་བསྙེན་བསྒྲུབ་པ་འབྲས་བུ་
ལས་ཚོགས་ཏེ་དྲུག་ཏུ་བཤད། ཡོ་ཤེས་རྡོ་རྗེ་ཀུན་ལས་བཏུས་ལས། རྒྱུད་དང་གླེང་གཞི་དང་ངེས་ཚིག་དང་རྒྱུ་སྟེ་
བཞིར་བཤད་ཅིང་། དེ་ནི་དབང་དང་སྡོམ་པ་དང་བསྒོམ་པ་དང་སྤྱོད་པ་དང་འབྲས་བུ་མངོན་དུ་བྱེད་ཚུལ་ཏེ་
ལྔར་འདུའོ། ། ཡང་འགྲེལ་པ་རིན་ཆེན་སྒྲོན་མེར། རྒྱུད་ཀྱི་རྒྱལ་པོ་འདི་ནི་རབ་ཏུ་འཁྲུགས་པ་སྟེ་དེའི་ཕྱིར་བླ་
མའི་གདམས་ངག་གིས་བསྙེན་པ་ལ་སོགས་པ་རེ་རེ་ལ་ཅི་རིགས་སུ་འབྲེལ་ཏེ། ཞེས་གསུངས་པ་ལྟར། རྒྱུད་ལས་
གོ་རིམ་འཁྲུགས་པའི་ཚུལ་གྱིས་གསུངས་པ་རྣམས་འཁྲུགས་སྡེབས་བྱེད་པ་ཤེས་དགོས་ཤིང་། བྱེད་ཚུལ་ཡང་སྔར་
བཤད་པ་དེ་དག་བྱས་ཀྱང་མི་འགལ་མོད། འདིར་ནི་ཡེ་ཤེས་རྡོ་རྗེ་ཀུན་བཏུས་ཀྱི་དོན་ལྟར་བྱ་བར་གསུངས་
34

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
སོ། ། གཉིས་པ་ནི། རྣལ་འབྱོར་བླ་མེད་ཀྱི་སྒོར་ཞུགས་ནས་མྱུར་དུ་འཚང་རྒྱ་བ་ལ་དོན་ཤེས་དགོས་ཤིང་། དེ་
ཉན་པ་དང་ཤེས་པ་དང་སྒོམ་པ་ཐམས་ཅད་ལ་དབང་དང་དམ་ཚིག་བཟུང་བ་སོགས་ཀྱང་དགོས་སོ། ། ཞུགས་
པའི་དཀྱིལ་འཁོར་ལ་ནི། སྤྱིར་རྡུལ་མཚོན་རས་བྲིས་བསམ་གཏན་ལུས་དཀྱིལ་དང་བཞི་ཡོད་དོ། ། དེ་ལས་
བསམ་གཏན་གྱི་དཀྱིལ་འཁོར་དུ་དབང་བསྐུར་བ་ནི། གང་ཡང་རུང་བས་མི་ཆོག་གི། སློབ་དཔོན་དང་སློབ་མ་
གཉིས་ཀའང་དམིགས་པ་བརྟན་པ་སོགས་ཀྱང་དགོས་ལ། ལུས་དཀྱིལ་དུ་དབང་བསྐུར་བ་ལ་ནི། རྡུལ་ཚོན་
དང་རས་བྲིས་ཀྱི་དཀྱིལ་འཁོར་གང་རུང་དུ་དབང་བསྐུར་ཐོབ་པ་སྔོན་དུ་འགྲོ་དགོས་ཤིང་ཐོག་མར་རྒྱུད་མ་སྨིན་
པ་སྨིན་པར་བྱེད་པ་ལ་ཡང་དེ་གང་རུང་དུ་དབང་ཐོབ་པ་ཞིག་དགོས་སོ། ། འོན་ཀྱང་སློབ་མའི་ཚོགས་རྫོགས་པ་
སོགས་ཀྱི་དགོས་པ་ཆེ་བས་རྒྱུད་དང་རྒྱ་གཞུང་ནས་རྡུལ་མཚོན་གྱི་ཕྱོགས་ལ་བརྟེན་པ་མང་དུ་གསུངས་སོ། ། དེ་
ལའང་རྡུལ་ཚོན་གྱི་དུས་སུ་ལྷ་གང་དུ་འོང་པའི་གནས་དེ་ཉིད་དུ་དེའི་དཀྱིལ་འཁོར་སོགས་བྱས་ནས་ལྷ་སྟ་གོན་
བྱེད་པ་དང་དེ་ལ་ཚོན་འགྱེད་པའི་གནས་ཀྱི་ཆེད་དུ་ལས་ཐིག་གིས་མ་བགོ་བ་དང་བྱིན་གྱིས་རློབ་པའི་ཆེད་དུ་ཡེ་
ཐིག་གདབ་པ་སྔོན་དུ་འགྲོ་དགོས་སོ། ། ཐིག་གིས་ཆ་སོ་སོར་བགོས་པའི་གཞིར་ལྷ་སྟ་གོན་བྱེད་པར་ཡང་ས་ལྷ་སྟ་
གོན་བྱེད་དགོས་པས། གཞི་དེར་སའི་ལྷ་མོ་ལ་དཀྱིལ་འཁོར་བྱེད་པའི་གནང་བ་ཐོབ་དགོས་ཤིང་། དེ་ལས་
བརྟག་པ་དང་བསླང་བ་སྔོན་དུ་འགྲོ་དགོས་སོ། ། དེ་ལ་སློབ་མ་སྟ་གོན་ནི་དབང་གིས་སྣོད་རུང་དུ་བསྒྲུབ་པའི་
ཆེད་དུ་བྱ་དགོས་ཤིང༌། བུམ་པ་ལ་གཉིས་ལས། ལས་བུམ་ནི། སློབ་མ་དང་མཆོད་རྫས་ཀྱི་མ་དག་པ་དང་
བགེགས་བསལ་བའི་དོན་དུ་ཡིན་ལ། བུམ་པ་གཞན་སྟ་གོན་ནི་ཆུ་དབང་བསྐུར་བའི་ཆེད་དོ། ། གསུམ་པ་ལ་
བཞི། ལམ་སྒོམ་པའི་སྣོད་རུང་དུ་བྱ་བ། དམ་ཚིག་དང་སྡོམ་པ་དག་པར་བྱ་བ། ལམ་ཇི་ལྟར་ཉམས་སུ་ལེན་
པའིཚུལ། འབྲས་བུ་སྔོན་དུ་བྱེད་ཚུལ་ལོ། ། དང་པོ་ལ་བཞི། སྔགས་ཀྱི་ལམ་ཉམས་སུ་ལེན་པ་ལ་དབང་
དགོས་ཚུལ། དབང་བསྐུར་པའི་དཔོན་སློབ་ཕན་ཚུན་བརྟག་ཚུལ་བརྟག་ནས་གསོལ་བ་གདབ་ཅིང་བསྙེན་པ་བྱ་
བ། བྱས་ནས་དབང་ཇི་ལྟར་བསྐུར་པའོ། ། དང་པོ་ནི། ཕྱག་ཆེན་ཐིག་ལེ་ལས། དང་པོ་རེ་ཞིག་གང་ཚེ་
སློབ། ། ལན་ཅིག་དབང་རྣམས་ཀྱིས་ནི་བསྐུར། ། དེ་ཚེ་གསང་ཆེན་བཤད་པ་ཡི། ། ངེས་པར་སྣོད་དུ་གྱུར་
པའོ། ། ཞེས་སོགས་དང་། རྒྱུད་རྡོ་རྗེ་འཕྲེང་བ་ལས་ཀྱང་། དབང་བསྐུར་བ་ནི་གཙོ་བོ་སྟེ། ། དངོས་གྲུབ་
ཐམས་ཅད་རྟག་ཏུ་གནས། ། ཞེས་དང་། སྔགས་རིམ་ལས་ཀྱང་། གསང་ཆེན་བཤད་པ་དང་བསྒོམ་པའི་སྣོད་
དུ་རུང་བ་དབང་རྣམ་པར་དག་པ་ལ་རག་ལས་པས། དབང་ནི་དངོས་གྲུབ་ཀྱི་རྩ་བ་ཡིན་ཏེ། དེ་མེད་ན་རྒྱུད་
དོན་ཕྱིན་ཅི་ལོག་པར་ཤེས་ནས་ལམ་ལ་ཅི་ཙམ་འབད་ཀྱང་དངོས་གྲུབ་ཁྱད་པར་ཅན་ཐོབ་མི་སྲིད་ལ། ཞེས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པ་ལྟར་རོ། ། གཉིས་པ་ནི། བླ་མ་ལྔ་བཅུ་བ་ལས། བླ་མ་དང་ནི་སློབ་མ་དག། མཚུངས་པར་དམ་
ཚིག་ཉམས་འགྱུར་བས། ། དཔའ་པོས་དང་པོར་སློབ་དཔོན་དང་། ། སློབ་མའི་འབྲེལ་བ་བརྟན་པར་བྱ། །
ཞེས་གསུངས་པ་ལྟར་བརྟག་དགོས་ལ། དུས་ནི་ཤེས་དཀའ་ན། ཕན་ཚུན་ལོ་བཅུ་གཉིས་བར་དུ་བརྟག་པར་
གསུངས་ཤིང་། ཤེས་སླ་ན་ནི་ངེས་པ་མེད་ལ། དུས་དང་དགོས་པའི་དབང་གིས་ད་ལྟ་མི་བརྟག་པ་མང་བར་
སྣང་ངོ་། ། བརྟགས་ནས་ཀྱང་སློབ་དཔོན་ནི། རྒྱུད་རྡོར་འཕྲེང་ལས། ཞི་བ་ལ་སོགས་ལས་ལ་བྱང་། །
སྔགས་དང་རྣལ་འབྱོར་ཆོ་ག་ཤེས། ། དེ་ནི་བླ་མ་མངོན་པར་བསྔགས། ། ཞེས་སོགས་གསུངས་པ་ལྟར་དགོས་
ལ། འོན་ཀྱང་ད་ལྟ་མཚན་ཉིད་ཚང་བ་རྙེད་དཀའ་བས་ཇི་ལྟར་བྱ་བ་ནི། དོན་དམ་སྙེ་མ་ལས། རྩོད་ལྡན་
དབང་གི་བླ་མ་སྐྱོན་དང་ཡོན་ཏན་འདྲེས། ། རྣམ་པ་ཀུན་ཏུ་སྡིག་པ་མེད་པ་ཡོད་མ་ཡིན། ། གང་ཞིག་ཡོན་
ཏན་ལྷག་པ་ཡང་ནི་ལེགས་དཔྱད་ནས། ། བུ་རྣམས་ཀྱིས་ནི་དེ་ལ་བརྟེན་པར་འགྱུར་པའོ། ། ཞེས་བཤད་པ་
ལྟར་བྱའོ། ། སློབ་མ་ནི། དད་པ་ཆེ་བ། ཐེག་ཆེན་ལ་དགའ་བ། སྔགས་དོན་དུ་གཉེར་བ། དགེ་བཅུ་ལ་
སྤྱོད་པ། མང་དུ་ཐོས་པ་དང་ལྡན་པ་སོགས་དགོས་པར་བཤད་དོ། ། གསུམ་པ་ལ་གཉིས། སློབ་མས་གསོལ་
བ་གདབ་ཅིང་སློབ་དཔོན་གྱིས་བསྲུང་བ། སྔོན་དུ་བསྙེན་པ་བྱ་ཚུལ་ལོ། ། དང་པོ་ནི། མཎྜལ་ཕུལ་ཏེ་ཕྱག་
བྱས་ལ། ཐལ་མོ་སྦྱར་ཏེ།ཐམས་ཅད་མཁྱེན་པའི་སྟོན་པ་པོ། ། ཞེས་སོགས་རྐང་བ་བཞིས་ལན་གསུམ་གསོལ་བ་
གདབ་ཅིང་། སློབ་དཔོན་གྱིས་སྔགས་རིམ་ནས་འབྱུང་བ་ལྟར་སྔགས་དང་སྒོམ་གྱིས་བསྲུང་བར་བྱའོ། །
གཉིས་པ་ནི། སྤྱིར་བསྙེན་པ་ནི་རིམ་པ་གཉིས་ཀ་ལ་བྱ་སྟེ། འདུས་པ་ཕྱི་མ་ལས། ཐུན་མོང་མཆོག་གི་དབྱེ་བ་
ཡིས། ། བསྙེན་པ་རྣམ་པ་གཉིས་སུ་འདོད། ། ཅེས་གསུངས་པས་སོ། ། བསྙེན་པ་སྔོན་དུ་སོང་བར་དབང་
ལ་སོགས་པ་དཀྱིལ་འཁོར་གྱི་ལས་བྱ་བ་ལ། འཇུག་ཏུ་མི་རུང་སྟེ། སྙིང་པོ་མདོར་བསགས་ལས། དཀྱིལ་འཁོར་
མཆོག་གི་སློབ་དཔོན་གྱིས། ། སྔོན་དུ་བསྙེན་པ་ལ་འབད་ནས། ། དེ་ནས་དཀྱིལ་འཁོར་དེ་ཉིད་ནི། ། ཤིན་
ཏུ་དུལ་བས་བརྟག་པར་བྱ། ། ལྷ་ནི་མཉེས་པར་མ་བྱས་ན། ། བདག་ནི་རྣམ་པར་སུན་འབྱིན་ཡིན། ། ཞེས་
དང༌། ཕྲེང་བ་ལས་ཀྱང་།བསྙེན་པ་མེད་ལ་དངོས་གྲུབ་མེད། ཅེས་སོགས་པའི་ཕྱིར་རོ། ། བཟླས་པའི་གྲངས་
ནི། ཕྲེང་བ་ལས། འཁོར་ལོའི་གཙོ་བོའི་འབུམ་བཟླས་ཤིང་། ། ཡང་ན་རང་གི་ལྷཡི་འབུམ། ། དཀྱིལ་
འཁོར་པ་ཡི་ཁྲི་ཡིན་ཏེ། ། འདི་ནི་སྔོན་དུ་བསྙེན་པར་བརྗོད། ། ཞེས་དང་། བྱེད་བཅས་བཞི་བརྒྱ་པ་ལས་
ཀྱང་དེ་བཞིན་དུ་གསུངས་ཏེ་དབང་དང་རབ་གནས་སོགས་བྱེད་པའི་སྔོན་དུ་གསང་འདུས་དཀྱིལ་འཁོར་ཕལ་
ཆེར་ལ་བསྙེན་གྲངས་ནི། གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ་བྱ་དགོས་ལ། གཙོ་བོ་དང་མེ་ཏོག་
36

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
ཕོག་པའི་ལྷ་གཉིས་པད་མ་ཁ་ཅན་དུ་ཡང་བཤད་ཅིང་། བདེ་མཆོག་ལ་ནི་རྒྱས་པ་ལ་དེ་ལྟར་བྱེད་ཀྱང་འབྲིང་དང་
བསྡུས་པའི་ཚུལ་ཡང་བཤད་དོ། ། འཇིགས་བྱེད་བཅུ་གསུམ་མའི་གཙོ་བོ་ལ་སྔགས་གསུམ་ཀའམ་གང་རུང་སྟེ།
རྩ་སྔགས་ཡིན་ན་འབུམ་ཕྲག་གསུམ་མམ་གཅིག་ཀྱང་གསུངས། ཐམས་ཅད་ལ་བཟླས་པའི་ཁ་སྐོང་གི་སྦྱིན་བསྲེག་
བྱས་ནས་ལྷག་ཆད་ཀྱི་ཉེས་པ་སྦྱོང་བས་ལེགས་པར་གསུངས་ཀྱང་། གཞུང་འགའ་ཞིག་ལྟར་ན་སྦྱིན་བསྲེག་བྱེད་
དགོས་པའི་ངེས་པ་ཅན་མིན་པར་སྣང་ངོ༌། ། གཙོ་བོ་ལས་གནང་བ་ཐོབ་ན་ནི་གྲངས་དེ་ཙམ་མ་སོང་ཡང་རུང་
སྟེ། སྔགས་རིམ་ལས། གཙོ་བོ་ལས་གནང་བ་ཐོབ་ན་དེ་ཙམ་མ་སོང་ཡང་རུང་བར་གསུངས་སོ། ། ཞེས་
གསུངས་པའི་ཕྱིར་རོ། ། ཞི་སོགས་ཀྱི་ལས་མང་པོ་ལེགས་པར་འགྲུབ་པར་ལ་ནི། ཡེ་ཤེས་འབེབས་སྔགས་ཁྲི་
དང་། དེའི་བཅུ་ཆའི་སྦྱིན་བསྲེག་ཀྱང་དགོས་སོ། ། ཡང་སྔགས་རིམ་ལས། ལྷ་མི་གཅིག་པའི་དཀྱིལ་འཁོར་སོ་
སོ་ལ་ནི་བསྒོམ་བཟླས་སོ་སོར་བྱ་དགོས་པར་མངོན་ལ། དཔའ་བོ་གཅིག་པའི་བསྒོམ་བཟླས་བྱས་པས་ཀྱང་ཆོག་
པའི་སྐབས་ཡོད་པ་རྡོ་རྗེ་འཇིགས་བྱེད་ལྟ་བུ་མ་གཏོགས་ཤེས་ཀྱང་གསུངས་པས་ཚུལ་དེ་ཡང་ཤེས་དགོས་སོ། །
བཞི་པ་ལ་གཉིས། ཆོ་ག་བྱ་བའི་དུས་དང་། ཆོ་ག་ཇི་ལྟར་བྱ་བའོ། ། དང་པོ་ནི། སྤྱི་རྒྱུད་ལས། ཡང་དག་ཞི་
བའི་སེམས་ཀྱིས་ནི། ། དུས་དང་ཚེས་གྲངས་ཞི་བ་ལ། ། སྔགས་ཀྱི་སྤྱན་འདྲེན་བྱེད་པ་ནི། ། བསམ་པའི་
དངོས་གྲུབ་ཐོབ་པར་འགྱུར། ། ཞེས་དང་། ཚེས་གྲངས་ངན་དང་དུས་མིན་དང་། ། གནས་མིན་ཆོ་གར་མི་
ལྡན་པར། ། མཁས་པས་དཀྱིལ་འཁོར་མི་བྲིའོ། ། ཞེས་དང་། སྟོན་ཟླ་འབྲིང་པོའི་ཉ་ནས་ནི། །དཔྱིད་ཟླ་
ཐ་ཆུང་ཉ་ཡི་བར། ། འདི་ཡི་བར་དུ་མཁས་པ་ཡིས། ། དཀྱིལ་འཁོར་ཆོ་ག་བཞིན་དུ་བྲི། ། ཞེས་དང་། ཟླ་
བ་ཡར་གྱི་ངོ་དག་ལས། ། ཟླ་བ་ཉ་བའམ་བཅུ་གསུམ་མམ། ། ཚེས་བརྒྱད་དག་གམ་བཅུ་བཞི་འམ། ། ཚེས་
བཅུ་དང་ནི་བཅུ་གཅིག་གམ། ། ཞེས་པ་ནས། མར་གྱི་ངོ་ཡི་དུས་མཚམས་ལའང་། ། དཀྱིལ་འཁོར་བྲི་བ་
འགལ་བ་མེད། ། ཞེས་གསུངས་པ་ལྟར་ལ། གཟའ་ཕུར་བུ་ཟླ་བ་པ་སངས་ཉི་མ་དང་། སྐར་མ་རྒྱལ་སྐག་ས་ག་
མེ་བཞིན་གས་པ་ཐ་སྐར་སྣོན་རྣམས་ལ་ལེགས་པར་བཤད་དོ། ། གཉིས་པ་ལ་གཉིས། དབང་གི་ཆོ་གའི་རིམ་པ་
དངོས་དང་། དེའི་ཡན་ལག་གོ། དང་པོ་ལ་གསུམ། ས་ཆོག སྟ་གོན། དངོས་གཞིའི་ཆོ་གའོ། ། དང་པོ་
ལ་དྲུག ས་བརྟག་པ། བསླང་པ། སྦྱང་བ། གཟུ་བ། བསྲུང་ཞིང་བྱིན་གྱིས་བརླབ་པ། གནས་དང་དཀྱིལ་
འཁོར་གཞན་ལ་ས་ཆོག་དགོས་མི་དགོས་བཤད་པའོ། ། དང་པོ་ནི། གྲོང་དང་གཙུག་ལག་ཁང་སོགས་ཀྱི་ཕྱི་
རོལ་དབང་ལྡན་དུའམ། ཤར་དང་བྱང་གཞོལ་བའི་གནས་ཡིད་དུ་འོང་བ་སོགས་སུ་བྱ་ཞིང་། ཤར་དང་ལྷོ་དང་
ནུབ་དང་མེ་འཚམས་དང་མཆོད་རྟེན་དང་ཉེ་བ་དང་སྡོང་དུམ་དང་ཚེར་མ་ཡོད་པ་སོགས་ཀྱི་གནས་རྣམས་སུ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱར་མི་རུང་ལ། གཙུག་ལག་ཁང་ལྟ་བུའི་ནང་དུ་བྱེད་ན་ནི་ཕྱོགས་ལ་ལྟོས་པའི་ངེས་པ་མེད་དོ། ། བརྐོས་པ་ལ་
སས་བ་རྟག་ན། མཐོ་གང་ཙམ་བརྐོས་ནས་ས་དེས་ཁུང་བ་དེ་ཉིད་མྱུར་དུ་བཀང་བས་ལྷག་ན་བཟང་བར་ཕྲེང་བ་
ལས་བཤད་ཅིང་། ཆུས་བརྟག་ན། ཁུང་བུ་སྔ་མ་སླར་ཡང་མཐོ་གང་དུ་བརྐོས་པ་ཆུས་བཀང་ལ་གོམ་པ་བརྐྱང་
ཕྱིན་ཏེ་ལོག་ནས་བལྟས་པས་ཆུས་གང་ན་ནི་བཟང་ལ། དམའ་ན་ནི་ལེགས་པ་མིན་ནོ། ། དམའ་བ་ནི་ཁུང་
བུའི་ཕྱེད་མན་ལ་བཤད་པའང་ཡོད། བརྟག་པ་འདི་གཉིས་ནི་ཁང་བ་སོགས་བྱེད་པའི་སྐབས་སུ་བྱས་ཀྱང་
ལེགས་པར་ཕྲེང་བ་ལས་བཤད་དོ། ། སའི་ཁ་དོག་ནི། དཀར་སེར་དམར་ནག་པོ་བཞི་ནི་རིམ་པ་བཞིན་དུ་ཞི་
རྒྱས་དབང་དྲག་གིས་ལས་ལ་ཤེས་པར་བཤད་དེ།དེའི་རིགས་འགྲོས་ཤེས་པར་བྱའོ། ། གཉིས་པ་ནི། སྤྱི་རྒྱུད་
ལས། ས་ཡི་བདག་པོས་གནང་ནས་ནི། ། སློབ་དཔོན་གྱིས་ནི་དཀྱིལ་འཁོར་བྲི། ། ཞེས་གསུངས་པ་ལྟར།
བརྟགས་པས་རུང་ནས་དེ་རྒྱལ་པོ་སོགས་མངོན་པའི་བདག་པོ་ལས་བསླང་བར་བྱ་ཞིང་། དེ་ནས་གཞི་བདག་
དང་ས་ལྷ་ལ་གཏོར་མ་སྦྱིན་པ་སྔོན་དུ་འགྲོ་བས་བསླང་ངོ་། ། གསུམ་པ་ལ་གསུམ། བརྐོས་ནས་སྦྱང་བ་དང་།
རྫས་སྔགས་སོགས་གསུམ་གྱིས་སྦྱང་བ། དག་པས་སྦྱང་པའོ། ། དང་པོ་ལ་གཉིས། དངོས་དང་ལྟོ་འཕྱེ་བརྟག་
ཚུལ་ལོ། ། དང་པོ་ནི། སྟེགས་བུ་གྲུབ་ཟིན་ལ་མི་དགོས་ཀྱང་། བརྐོས་ན་སའི་ཟུག་རྔུ་རྣམས་དབྱུང་དགོས་ཏེ།
དེ་ནི་རུས་པ་དང་རྡོ་དང་གྱོ་མོ་དང་སྡོང་དུམ་དང་ཚེར་མ་སོགས་བསལ་བའོ། ། སའི་ལྷག་མ་མ་བསལ་བ་རྣམས་
དྲི་ཆུ་དང་སྦྱར་ནས་རྐོས་པའི་དོང་བ་གང་ལ་མ་ཁེངས་ནས་གཞན་གྱིས་ཀྱང་བཀང་ངོ་། ། དེ་ནས་ཧཱུཾ་དང་ལས་
ཐམས་ཅད་པ་བཟླས་པའི་དྲི་ཆུ་གཏོར་ནས་ཁྲུ་ཕྱེད་ཙམ་དུ་མཐོ་ཞིང་མཉམ་ལ་དབུས་ཅུང་ཟད་མཐོ་ཞིང་ཤར་
དང་བྱང་ཡིད་ཙམ་དམའ་བར་བྱ་སྟེ། དེ་ཡང་ས་ཕྱོགས་དང་སྟེགས་བུ་གཉིས་ཀ་ལ་མཚུངས་སོ། ། ས་ལས་བྱས་
པའི་སྟེགས་བུའི་དབུས་སུ་ཁུང་བུ་ཅུང་ཟད་བརྐོས་ནས་འབྲུ་རིན་ཆེན་སྨན་དག་གཞུག་པར་བྱ་ཞིང་། བུམ་པ་
རིན་པོ་ཆེ་སོགས་ཀྱིས་གང་བ་བཅུགས་ནའང་ལེགས་སོ། ། གཉིས་པ་ནི། དཀྱིལ་འཁོར་བྲི་བ་དང་གཙུག་ལག་
ཁང་སོགས་ཀྱི་ཆེད་དུ་ལྟོ་འཕྱེ་བརྟག་པར་བྱ་སྟེ། དེ་ཡང་སྔགས་རིམ་ལས། གཞི་གང་ཡིན་གྲུ་བཞིར་བྱས་པ་དེའི་
ཕྱོགས་བཞི་བོ་རེ་རེར་ཡང་ཟླ་བ་གསུམ་གྱི་ཞག་གྲངས་དང་མཐུན་པར་རེའུ་མིག་དགུ་བཅུ་རེ་བྱའོ། ། དེ་ལ་ལྟོ་ཕྱེ་
གནས་པ་དང་རྒྱུ་བའི་ཚུལ་ནི། སྟོན་ཟླ་ར་བའི་ཚེས་གཅིག་ལ་མགོ་བྱང་ཤར་གྱི་མཚམས་ཀྱི་རེའུ་མིག་ཏུ་བཞག་
ནས་མཇུག་རྩེ་ལྷོ་ནུབ་ཀྱི་རེའུ་མིག་ཏུ་བཞག་སྟེ་ཁ་ལྷོར་བལྟས་ཏེ་གནས་སོ། ། དེ་ནས་ཞག་རེ་རེ་སོང་བ་ན་
མགོས་ལྷོ་ངོས་སུ་རེའུ་མིག་རེ་དང་མཇུག་རྩེས་བྱུང་ངོས་སུ་རེའུ་མིག་རེ་བགྲོད་ནས་གཡས་སྐོར་གྱིས་འཕོའོ། །
ཟླ་བ་གསུམ་ལ་ཕྱོགས་རེའི་རེའུ་མིག་དགུ་བཅུ་རེ་བགྲོད་པས་ལོ་གཅིག་ལ་ཕྱོགས་བཞིའི་རེའུ་མིག་དགུ་བཅུ་བ་
38

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
ཕྲག་བཞི་ཀ་འཁོར་རོ། ། དེ་ཡང་གཞོག་གཡོན་འོག་ཏུ་བཅུག་ནས་ཉལ་བའི་གདེངས་ཀ་ནས་མཇུག་རྩེའི་བར་
ལ་མཐོ་བཅུ་ཡོད་ལ། མཐོ་རེས་རེའུ་མིག་དགུ་རེ་ནོན་པས་ཕྱོགས་དང་མཚམས་གང་དུ་གནས་པའི་ཚེ་ཡང་རེའུ་
མིག་དགུ་བཅུ་རེ་ནོན་ནོ། ། ལུས་ཀྱི་ཞེང་གིས་ནི་སའི་རེའུ་མིག་གི་ཆ་དགུ་ཁྱབ་པར་ཉལ་ཞིང་། གསང་གནས་
ནི་ཕྱོགས་གང་དུ་གནས་པའི་ཚེའང་དེའི་དབུས་སུ་བཞག་ནས་གནས་ཏེ། ཞེས་དང༌། བརྐོ་བའི་གནས་ཀྱང་དེ་
ཉིད་ལས། མགོ་ཤར་དུ་བསྟན་པའི་དབང་དུ་བྱས་ནས་མགོས་རེའུ་མིག་གང་ནོན་པའི་ཕྱོགས་དེ་ནས་ནུབ་ཏུ་
རེའུ་མིག་དགུ་གསུམ་ཉེར་བདུན་དོར་པའི་བར་ལ་བརྐོས་མི་རུང་ལ། མཚམས་དེ་ནས་ནུབ་ཏུ་རེའུ་མིག་དགུ་
དང་རྒྱབ་ཀྱི་ལུས་ཀྱིས་ནོན་པའི་ས་ནས་མདུན་དུ་རེའུ་མིག་ཕྱེད་དང་བཅུ་བཞིའི་བར་ས་ལ་བཀོར་མི་རུང་ཞིང་།
མཚམས་དེ་ནས་ལྷོར་རེའུ་མིག་ཕྱེད་དང་ལྔ་ནི་དང་པོར་བརྐོ་བའི་ས་དམིགས་སོ། ། དེ་ནི་མཆན་གྱི་མདུན་དུ་
བཞད་པས་མཆན་གྱི་ཐད་དུ་རེའུ་མིག་དགུ་སྤངས་པར་བརྐོ་བའི་ལུགས་སོ། ། ཞེས་གསུངས་ཏེ། ལག་ལེན་ནི་
གཞན་ནས་ཤེས་པར་བྱའོ། ། གཉིས་པ་ནི། ལས་ཐམས་ཅད་པ་བཟླས་པའི་ཡུངས་ཀར་ཆུ་ཐལ་བ་སོགས་ས་དེ་
ལགཏོར་ལ། བ་བྱུང་ལྔས་ཤར་ནས་བརྩམས་ཏེ་བྱུག་ཅིང་དྲི་ཆུ་གཏོར་བར་བྱའོ། ། དེ་ནས་ཨོཾ་བྷུ་ཁ་སོགས་
སྔགས་ཀྱིས་སྦྱར་ཞིང་། སྔར་ས་ལྷ་ནམ་མ་ཁར་བཏེགས་ན་འདིར་ཕབ་ནས་མཆོད་གཏོར་སོགས་བྱའོ། །
གསུམ་པ་ནི། ས་སོགས་རང་བཞིན་མེད་པར་སྟོང་པའི་བདག་ཉིད་དུ་བསམ་པ་སྟེ་འདི་གལ་ཆེའོ། ། བཞི་བ་ལ་
གསུམ། ལྷའི་རྣལ་འབྱོར་བྱས་ཏེ་གསོལ་བ་གདབ་ཅིང་དཀྱིལ་འཁོར་གདེག་ པ། ལངས་ཏེ་ང་རྒྱལ་གྱིས་
བགེགས་ལ་བཀའ་བསྒོ་བ།སྟངས་སྟབས་བྱ་བ་དང་བཅས་པའོ། ། དང་པོ་ནི། དེ་ནས་དཀྱིལ་འཁོར་གྱིས་གཞི་
ལ་མེ་ཏོག་བཀྲམ་པའི་དབུས་སུ་འདུག་པའམ། འདུག་པར་མོས་ལ། བྲི་བྱའི་ལྷའི་དཀྱིལ་འཁོར་སྲུང་འཁོར་
དང་བཅས་པ་རྫོགས་པར་བསྒོམས་ནས་བགེགས་བསལ་ལ། རང་གི་ལྕེ་རྡོ་རྗེར་བསྐྱོད་དེ་སྤོས་ཕོར་བཟུང་ནས།
མ་ལུས་ཞིང་ན་བཞུགས་པ་ཡི། ། ཞེས་སོགས་ཀྱིས་སྙན་གསན་དབབ་ཅིང་མཆོད་ཕྱོགས་བཞིའི་སློབ་མ་ཡོད་ན་
རྣམ་སྣང་སོགས་རིགས་བཞིར་བསྐྱེད་ཅིང་། མེད་ན་གཅིག་ཉིད་རིམ་པ་བཞིན་དུ་ཕྱོགས་དེ་དག་ཏུ་སོང་ནས་
ཕྱོགས་སོ་སོའི་དེ་བཞིན་གཤེགས་པའི་ང་རྒྱལ་འཛིན་པས། སློབ་དཔོན་དང་དཀྱིལ་འཁོར་གྱི་གཙོ་བོ་ཐ་མི་དད་
དུ་མོས་ནས། དེ་བཞིན་གཤེགས་པ་ཀུན་ཞི་བ། ཞེས་སོགས་ཀྱིས་གསོལ་བ་གདབ། དེ་ཡང་བདེ་མཆོག་རྣལ་
འབྱོར་མ་བཞི་དང་གཤིན་རྗེ་གཤེད་ལ་རང་གི་ཕྱོགས་བཞིའི་གཤེགས་པ་བཞིའི་ང་རྒྱལ་གྱིས་བྱ་སྟེ། གཞན་ལ་
རིགས་བསྒྲེའོ། ། དེ་ནས་སྔགས་དང་ཕྱག་རྒྱས་བསྒོམས་པའི་དཀྱིལ་འཁོར་ནམ་མཁའ་འདེགས་ཚུལ་གཞན་
ནས་བཤད་པ་ལྟར་བྱའོ། ། གཉིས་པ་ནི། དེ་ནས་ལངས་ཏེ་ཤར་དུ་ཕྱོགས་པས་མཉམ་པའི་རྐང་སྟབས་བྱས་ལ་
39

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མགོ་བོར་ཐལ་མོ་སྦྱར་ནས། ཨོཾ་པྲ་ནཱ་མ་མི་སོགས་ཀྱིས་ཕྱག་བྱའོ། ། དེ་ནས་རང་ཧཱུྃ་མཛད་དུ་བསྐྱེད་དེ། མིག་
བྱིན་གྱིས་བརླབས་ལ་རྡོ་རྗེའི་ལྟ་བས་ཕྱོགས་རྣམས་སུ་འགྲོ་བ་ལ་ལྟ་ཞིང་རྡོ་རྗེའི་འགྲོས་བྱ།དེ་ནས། ང་ནི་དཔལ་
ལྡན་རྡོ་རྗེ་འཆང་། ། ཞེས་སོགས་ཀྱིས་ལྷའི་ང་རྒྱལ་བྱ་ཞིང་། འགྱིང་བག་དང་བཅས་པས་རྡོ་རྗེ་གསོར་དྲིལ་བུ་
དཀྲོལ་བཞིན་པར་རྡོ་རྗེའི་རྐང་སྟབས་ཀྱིས་དབང་ལྡན་དུ་སོང་སྟེ། བཀའ་བསྒོ་རྒྱས་པའམ། བསྡུ་ན་ལུས་ངག་
སེམས་ལ་གནས་པ་ཡི། ། ཞེས་སོགས་ལན་གསུམ་གྱིས་བཀའ་བསྒོ་རྒྱས་པ་བྱའོ། ། གསུམ་པ་ནི། རྡོ་རྗེ་རྩེ་
གཅིག་པ་དང་གསུམ་པ་དང་ལྔ་བ་དང་སྣ་ཚོགས་རྡོ་རྗེའི་རྐང་སྟབས་བྱ་ཞིང་། དེ་ཡང་རྐང་མཐིལ་དུ་ཧཱུྃ་ལས་རྡོ་
རྗེ་དེ་རྣམས་བསྐྱེད་དེ། རྐང་མཐིལ་གྱིས་ས་ལ་རྡོ་རྗེ་དེ་རྣམས་བྲི་ཞིང་གར་གྱིས་བསྐོར་ཞིང་རྗེས་གདོད་པར་
གསུངས་ཏེ། རྒྱས་པ་ནི་སྔགས་རིམ་ཉིད་དུ་བལྟའོ། ། རྐང་སྟབས་དེ་དག་ནི་མི་ཤེས་ཤིང་མི་སྤྲོ་ན་མ་བྱས་ཀྱང་
ཆོག་མོད། རྐང་བ་བྱིན་གྱིས་བརླབས་པ་ནི་བྱ་དགོས་སོ། ། དེ་ནས་དཀྱིལ་འཁོར་བྲི་བའི་ས་གཞི་ལ་དྲིས་བྱུགས་
ཏེ་མེ་ཏོག་སོགས་ཀྱིས་མཆོད་ནས་ལག་པ་རེག་ཅིང་། གཙོ་བོའི་སྔགས་བརྒྱ་རྩ་བརྒྱད་དང་ཡིག་བརྒྱ་ལན་བདུན་
བཟླའོ། ། ལྔ་ བ་ལ་གཉིས། སྔོན་ དུ་ ལྷར་བསྐྱེད་ནས་བགེགས་འགུགས་པ། བགེགས་ལ་ཕུར་གདབ་བྱ་
བའོ། ། དང་པོ་ནི། སྲུང་འཁོར་བསྒོམས་ཏེ་དེའི་དབུས་སུ་རང་ཉིད་ཧཱུཾ་མཛད་དུ་བསྐྱེད་ལ།ཐུགས་ཀའི་ཧཱུྃ་གི་
འོད་ཀྱིས་བགེགས་བཀུག་སྟེ་ཧཱུྃ་ལས་སྤྲོས་པའི་ཁྲོ་བོ་བཅུ་ལ་གཏད་པར་བྱའོ། ། གཉིས་པ་ནི། སེང་སྡེང་ངང་
རུས་པ་དང་ལྕགས་གང་རུང་ལས་བྱས་པའི་ཕུར་བུ་སྟོད་ཁྲོ་བོ་དང་སྨད་ཕུར་བུའི་རྣམ་པ་ཅན་བཅུ་ཁྲོ་བཅུར་
བསྐྱེད་པ་སོགས་བྱས་ལ། ལྷ་དེའི་གཡས་ཀྱི་ཕྱག་མཚན་དང་པོ་ཐོ་བར་བསྐྱེད་དེ། བགེགས་རྣམས་ཧཱུཾ་ལས་བྱུང་
པའིཁྲོན་པར་བཅུག་པའི་མགོར་ཕུར་གདབ་ཀྱི་སྔགས་བརྗོད་པ་སྔོན་དུ་འགྲོ་བས་གདབ་པར་བྱའོ། ། འོན་
ཀྱང་གསང་འདུས་འཕགས་ལུགས་ལ་འགུགས་པ་དང་འདེབས་པ་པོ་ གཉིས་ཀ་གནོད་མཛེས་ཀྱིས་བྱེད་ཅིང་།
གཞན་མི་འདྲ་བའང་ཡོད་དེ། ཕུར་བུ་དངོས་ཡོད་པའམ་མེད་ནའང་དམིགས་པས་བྱ་སྟེ། དེ་ཡང་དངོས་སུ་
ཡོད་ན་དབུས་སུ་གདབ་པར་མོས་ལ་དབང་ལྡན་དུ་གདབ་ཅིང་། ཕུར་བུ་ལ་མི་གནོད་པའི་ཆེད་དུ་སའི་གོང་བུ་ལ་
བཙུགས་ཏེ་མཆོད་པར་བྱའོ། ། དྲུག་པ་ནི། ས་ཆོག་འདི་དཀྱིལ་འཁོར་གྱི་ཁང་བ་སྟེགས་བུ་བཅས་རྙིང་པ་དང་
ཁང་བཟང་སོགས་ཀྱི་ནང་དང་། ས་བརྐོ་མི་དགོས་པ་དང་རས་བྲིས་དང་ལུས་དཀྱིལ་དུ་དབང་བསྐུར་བ་སོགས་
ལ་དགོས་སམ་མི་དགོས་སྙམ་ན། འདི་ནི་སྤྱི་རྒྱུད་ལས། དྲང་སྲོང་གནས་དང་བ་ལང་ལྷས། ། ཕུག་དང་རི་ཡི་
རྩེ་མོ་དང་། ། ས་གཞི་གང་ན་འཐོས་པ་དང་། ། ཁང་སྟོང་དང་ནི་རྡོ་ལེབ་དང་། ། མཆོད་རྟེན་དྲུང་དང་
བབ་ཆུའི་གླིང་། ། མཚོ་རྣམས་ཀྱི་ནི་འགྲམ་དག་ཏུ། ། ས་གཞི་སྦྱང་དང་བརྟག་པ་དག། ནན་ཏན་དུ་ནི་བྱ་མི་
4

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
དགོས། ། ཞེས་གསུངས་ཏེ། དེ་དག་ལ་ས་བརྐོས་ནས་སྤྱོད་པ་སོགས་ཇི་བཞིན་མི་དགོས་ཀྱང་། རྫས་སྔགས་
སྟོང་ཉིད་ཀྱིས་སྦྱོང་བར་བྱའོ། ། གནད་དེ་དག་ཏུ་རྡུལ་ཚོན་གྱིས་དཀྱིལ་འཁོར་བྲི་ན་ནི་མི་སྣང་པའི་གཞི་བདག་
ལ་སློང་བ་དང་སྦྱང་བ་དང་བཟུང་བའི་སྐོར་ཅི་རིགས་བྱ་ལ། རས་བྲིས་ལ་ནི། ས་བརྟན་པོ་དང་བསྲུང་བ་དང་
སྦྱང་བ་རྣམས་མི་དགོས་ཤིང་། སྤྲོ་ན་བཟུང་ཞིང་བསྲུང་བའི་སྐོར་བྱའོ། །
གཉིས་པ་ལ་གསུམ། སྟ་གོན་སྤྱིའི་རྣམ་གཞག སྟ་གོན་སོ་སོའི་ཆོ་ག དཀྱིལ་འཁོར་གཞན་གྱི་སྟ་གོན་
ནོ། ། དང་པོ་ནི། སྟ་གོན་ལ་སྤྱིར་གྲངས་དང་གོ་རིམ་མི་འདྲ་བ་ཡོད་ཅིང་། ཁྱད་པར་སའི་ལྷ་མོ་ནི་ས་ཆོག་གི་
སྐབས་སུ་ཡོད་ལ་སྟ་གོན་གྱི་ཚེ་མེད་པ་དང་སྟ་གོན་གྱི་ཚེ་ཡོད་པ་ས་ཆོག་གི་སྐབས་སུ་མེད་པ་དང་། གཉིས་ཀའི་
སྐབས་སུ་ཡོད་པའི་ལུགས་གསུམ་ཡོད་ལ། ས་ལྷ་དང་ལྷ་དང་སློབ་མ་སྟ་གོན་གསུམ་སྟ་གོན་གྱི་སྐབས་ཉིད་དུ་བྱ་
དགོས་ལ། བུམ་པ་སྟ་གོན་ནི་སྔོན་དུ་བྱས་ན་བདེའོ་ཞེས་གསུངས། གཉིས་པ་ལ་ལྔ། ས་ལྷ་དང་ལྷ་དང་བུམ་པ་
སྟ་གོན་དང་ལྷ་ལ་གསོལ་བ་གདབ་པ་དང་སློབ་མ་སྟ་གོན་ནོ། ། དང་པོ་ནི། ཕུར་བུ་བཏབ་ཟིན་ནས་རང་གི་
མདུན་ནས་དཀྱིལ་འཁོར་བྱེད་པའི་དབུས་སུ་དྲིའི་ཐིག་ལེ་བྱས་ནས་པོ་ལས་ལྷ་མོ་བསྐྱེད་དེ། རྡོ་རྗེ་རྩེ་མོ་གསུམ་
པའི་ཕྱག་རྒྱས་ཡེ་ཤེས་བའི་ལྷ་མོ་སྤྱན་དྲངས་ནས་བསྟིམ་པའམ་མ་བསྟིམ་ཀྱང་རུང་བར་བཤད། མཆོད་གཏོར་
སོགས་བྱས་ནས། སྐྱོབ་པ་སངས་རྒྱས་ཐམས་ཅད་ཀྱི། ། ཞེས་སོགས་ལན་གསུམ་གྱིས་གསོལ་བ་གདབ་ཅིང་
གནང་བ་བྱིན་ནས་དེར་ཐིམ་པར་བསམས་ལ་ལྷག་གནས་བྱའོ། ། སྐབས་འདི་དང་ས་སློང་བའི་སྐབས་གཉིས་
སུ་སའི་ལྷ་མོ་བསྐྱེད་མི་བསྐྱེད་དང་མཆོད་གཏོར་སོགས་ལ་ཁྱད་པར་མེད་དོ། ། དེ་གཉིས་ཀྱི་སྐབས་སུ་འདོད་
དོན་གྱི་ཁྱད་པར་ནི། སྔ་མ་དཀྱིལ་འཁོར་གྱི་སའི་ཆེད་དུ་གནང་བ་ཞུ་བ་ཡིན་ལ།འདིར་ནི་དཀྱིལ་འཁོར་གྱི་ཆོ་ག་
བྱེད་པ་ལ་དབང་པོ་ཞུ་བ་ཡིན་ནོ། ། སྦྱིན་བསྲེག་བྱེད་པའི་སའི་ཆེད་དུ་འདི་ལ་གནང་བ་ཞུ་བའམ་མ་བྱས་ཀྱང་
རུང་ཞིང་། སྔོན་ལོངས་སྤྱོད་བཞིན་པའི་ས་ལ་ནི་གཞི་བདག་གཏོར་མ་ཡང་ངེས་པར་དགོས་པ་མིན་ཀྱང་། རྫས་
སྔགས་ཀྱིས་སྦྱང་བ་ནི་དགོས་སོ། ། གཉིས་པ་ལ་གཉིས། ལྷ་གནས་ངེས་པའི་ཕྱིར་དུ་ཐིག་གདབ་པ། སྟ་གོན་
ཇི་ལྟར་བྱ་བའོ། ། དང་པོ་ལ་བཞི། ཐིག་གདབ་པའི་དཀྱིལ་འཁོར་གྱི་ཚད། ཐིག་འདེབས་པའི་གོ་རིམ་དང་
དུས། ལས་ཐིག་གདབ་ཚུལ། ཐིག་རྣམས་ཀྱི་དོན་བཤད་པའོ། ། དང་པོ་ནི། སྤྱིར་ཚད་བཤད་པ་ཡོད་ཀྱང་།
གྲུབ་ཆེན་མར་མེ་མཛད་ཀྱིས།སེམས་ཅན་བསམ་པ་ལ་བརྟེན་ནས། ། ཚད་ལ་སོགས་པ་ངེས་མཛད་ཀྱི། །
ཐབས་ཤེས་ལས་ཀྱང་དངོས་གྲུབ་ལ། ། ཚད་སོགས་ངེས་པས་ཅི་ཞིག་བྱ། ། དེ་ནི་ཁྲུ་གཅིག་ནས་བརྩམས་
ཏེ། ། ཇི་སྲིད་ཁྲུ་སྟོང་བར་དུ་བྱ། ། ཞེས་གསུངས་པ་ལྟར་རོ། ། གཉིས་པ་ནི། དང་པོ་ལས་ཐིག་བཏབ་ནས་
4

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེའི་རྗེས་སུ་ཡེ་ཐིག་གདབ་པར་བྱ་སྟེ། ཡེ་ཤེས་ཀྱི་ཐིག་ནི་ལས་ཐིག་བྱིན་གྱིས་རློབ་བྱེད་ཡིན་པའི་ཕྱིར་རོ། ། དེ་
ལྟར་ཡང་ས་ར་ཧས།རིམས་བཞིན་ཐིག་གདབ་པར་ངེས་པར་བྱ། ། དེ་སྟེང་ཡེ་ཤེས་ཐིག་བཏབ་པས། ། ཞེས་
གསུང་པས་སོ། ། གསུམ་པ་ལ་གཉིས། ཐིག་སྐུད་འདུ་བྱ་བ་དང་། ཐིག་གདབ་པའི་ཚུལ་ལོ། ། དང་པོ་ནི།
སྐྲདང་མ་འདྲེས་པའི་རས་སྐུད་གཞོན་ནུ་མས་བཀལ་བ་འཇུར་མདུད་མེད་པ་སུམ་སྒྲིལ་ཁ་དོག་དཀར་པོ་སྟེ།
རིང་ཐུང་ནི་དཀྱིལ་འཁོར་ཉིས་འགྱུར་དང་སྦོམ་ཚད་སྒོའི་ཉི་ཤུའི་ཆའོ། ། སྐྱེད་ཆོག་ནི་དྲི་སོགས་བསྒོས་པར་
བྱས་ནས་གསེར་སོགས་ཀྱི་སྣོད་དུ་བཞག་སྟེ་རང་གཙོ་བོའི་རྣལ་འབྱོར་དང་ལྡན་པས་ལས་ཐམས་ཅད་པ་གང་ཡིན་
པར་བསྐྱེད་པ་སོགས་བྱས་ལ་སྔགས་བཟླས་ཏེ་བསྲུང་ངོ། ། ལས་ཐམས་ཅད་པ་བཟླས་པའི་བདུད་རྩི་ཆུ་སོགས་
གཏོར་ས་ལག་པས་རེག་ཅིང་།ཨོཾ་བཛྲ་ས་མ་ཡ་སོགས་དང་། ཡི་གེ་གསུམ་བརྒྱ་རྩ་བརྒྱད་བཟླས་ཏེ་ལྷག་གནས་བྱ་
བ་ནི་ཐིག་སྐུད་གཉིས་ཀ་ལ་འདྲའོ། ། གཉིས་པ་ལ་གཉིས། ཕྱི་ཐིག་ དང་། ནང་ ཐིག་གོ། དང་པོ་ནི།
དཀྱིལ་འཁོར་གྱི་ས་ལ་བུམ་ཆུས་གཏོར་ནས་ནམ་མཁའི་དཀྱིལ་འཁོར་མཆོད་བསྟོད་ཀྱི་བར་འཆད་པ་ལྟར་བྱ།
དེ་ནས་སའི་དབུས་བཙལ་ཏེ་དེར་ཐིག་ལེ་བྱ་ཞིང་། དེ་ནས་ཚད་མཉམ་པའི་སྐུད་པས་ཕྱོགས་བཞིར་ཐིག་ལེ་རེ་
བྱའོ། ། དེ་ནས་སྔར་གྱི་ཚད་ལས་ཅུང་ཟད་རིང་བའི་སྐུད་པ་ཐིག་ལེ་བཞིའི་སྟེང་དུ་བཟུང་ནས་ཟླུམ་སྐོར་རེ་བྱ་སྟེ།
ཕྱོགས་མཚམས་ཀྱི་ཐིག་རྣམས་དྲང་པོ་འོང་བའི་ཆེད་དོ། ། དེ་ནས་རང་ཉིད་གཙོ་བོ་དང་སྒྲུབ་གྲོགས་ལས་
ཐམས་ཅད་པར་བསྐྱེད་དེ་ཐིག་གཏོང་མིན་འཆད་པ་ལྟར་བྱའོ། ། ཚངས་ཐིག་བཞི་དང་རྩ་ཐིག་བཞི་སྟེ་ཐིག་
ཆེན་བརྒྱད་ལས། དང་པོར་ཚངས་ཐིག་དེ་ནས་ཟུར་ཐིག་དེ་ནས་རྩ་ཐིག་གདབ་པར་ཕྲེང་པར་ཤོད་ལ། ཀླུ་བྱང་
གི་དང་པོར་ཚངས་ཐིག་དང་དེ་རྗེས་རྩ་ཐིག་གདབ་པ་དང་། ཚངས་ཐིག་གདབ་པ་ནས་ས་ར་ཧས་ལྷོ་བྱང་སྔོན་
དང་གཞན་མང་པོས་ཤར་ནུབ་སྔོན་ལ་གདབ་པར་བཤད་ཅིང་། རྩ་ཐིག་ལ་མི་འདྲ་བའི་ལུགས་ཡོད་ཀྱང་ཀླུ་བྱང་
གིས་བཤད་ནས་རིམ་བཞིན་གདབ་པར་བཤད་ལ། ཟུར་ཐིག་ལ་མེ་རླུང་སྔོན་ལ་གདབ་པོ། ། སློབ་དཔོན་དང་
སློབ་མའི་སྡོད་ཕྱོགས་དང་ཁ་བལྟ་ཕྱོགས་སོགས་ནི་གཞན་དུ་ཤེས་པར་བྱ་ལ། ཐིག་གདབ་ཚུལ་ནི་ཕྲེང་བ་ལས།
ཤར་ཕྱོགས་སོགས་ཀྱི་ཐིག་ལེའི་སྟེང་། ། སྲད་དུ་བཟུང་ནས་མཎྜལ་བཞིས། ། ཉ་ཡི་མགོ་དང་མཇུག་གི་
མཐར། ། ཚངས་ཐིག་དང་ནི་ཟུར་ཐིག་གདབ། ། ཟུར་དེ་སྒོ་ཚད་བདུན་དང་ཕྱོགས། ། ཁྲུ་ལ་སོགས་པའི་
རྩ་ཐིག་གི་དབུས་སུ་བརྒྱད་མ་ཕྱིས་ པ་ སྟེ། ། སྒོ་དེའི་བཞི་ཆ་ཆ་ཆུང་སྟེ། ། རྩ་བའི་ཕྱི་རོལ་གཅིག་དང་
གཉིས། ། གཅིག་གཉིས་གཅིག་དང་གཅིག་གི་མཐར། ། ཐིག་དྲུག་ཟུར་ནས་ངོས་སུ་སྟེ། ། ཚངས་ལས་རིམ་
གྱིས་རིང་བར་ནི། ། ཆ་ཆུང་གསུམ་དུ་དང་པོའི་ཐིག། གཉིས་ཐིག་ཆ་ཆུང་གཉིས་རྩེར་རེག། ཆ་ཆུང་བརྒྱད་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
དུ་གསུམ་སྟེགས་བུའི། ། ཐིག་ལས་དྲངས་པོའི་ཐིག་བཞི་སྟེ། ། གསུམ་ནི་ཆ་ཆུང་ལྔ་བཞི་པ། ། ཆ་ཆུང་བཞི་
དེའི་དང་པོ་ནི། ། ངོས་ཐིག་རྩེ་མོར་ཡང་དག་རེག། གསུམ་ནི་ཆ་ཆུང་རེ་རེའི་བར། ༑ བཞི་བའི་རྩེ་ནས་ངོས་
སུ་ཐིག། ཆ་ཆུང་བཅུ་དང་ལྡན་པའོ། ། རྩ་བའི་རྩེ་ནས་བྱུང་བའི་ཐིག། ཆ་ཆུང་བཞི་བ་ངོས་སྟེང་དུ། ། ཆ་
ཆུང་གཉིས་གཉིས་ཐད་ཀར་ནི། ། ཆ་ཆུང་བརྒྱད་དེ་གསུམ་འཁྱོག་པའོ། ། ཞེས་དང་།རྟ་བབས་ནི། ཀ་བའི་
རྩེ་ནས་ཕྱི་ངོས་སུ། ། ཆ་ཆུང་རེ་རེ་དོར་བར་ཐིག། བཅུ་གཅིག་བཞི་ལ་ལྔ་བ་དང་། ། བདུན་པ་ཆ་ཆུང་ཕྱེད་
དང་གཉིས། ། ཡང་ན་གསུམ་པ་བདུན་པ་དང་། ། དགུ་པ་ཆ་ཆུང་རེ་རེའོ། ། བཞི་བ་དྲུག་པ་བཅུ་བ་
རྣམས། ། སོ་སོར་ཆ་ཆུང་ཕྱེད་བྱེད་དོ། ། ལྔ་བ་ཆ་ཆུང་ཕྱེད་དང་གཉིས། ། དེ་ལ་ཕྱོགས་གཉིས་ སུ་ནི་
རྒྱང་། ། ཚངས་པའི་གཡས་དང་གཡོན་དུ་ནི། ། ཆ་ཆུང་ཕྱེད་བཅས་མ་དེའི་མཐར། ། སྣམ་བུ་ཆ་ཆུང་ཕྱེད་
དང་གསུམ། ། ཐིག་ནི་ཆ་ཆུང་ཕྱེད་དང་བཞི།ཆ་ཆུང་དྲུག་མཐར་གཉིས་པ་དང་། ། གསུམ་པ་ཆ་ཆུང་གསུམ་
པའོ། ། ། ཆ་ཆུང་བཞི་མཐར་བཞི་པ་ནི། ། ཆ་ཆུང་ལྔ་སྟེ་མདའ་ཕྱེད་བཅས། ལྕགསུམ་དོར་ནས་ནི་ཕྱེད་
དང་ལྔ། ། གསུམ་ནས་དྲུག་པ་ཆ་ཆུང་ལྔ། ། བཞི་ནི་ཆ་ཆུང་བདུན་རྣམས་ཏེ། ། ཐིག་བཅུ་གཅིག་པ་ཆ་ཆུང་
ལྔ། ། སྣམ་བུ་ ལྔ་ བའི་ སྟེང་ གི་ ནི། ། ངོས་ སུ་ ཆ་ ཆུང་ ཕྱེད་དང་ བཞི། ། བདུན་ པའི་འོག་ ལ་ ཆ་ཆུང་
གསུམ། ། སྟེང་ནི་ཆ་ཆུང་དྲུག་སྟེང་དུ། ། སྣམ་བུ་རྣམས་མཐར་སོན་པའི་ཐིག་གཞན་གྱི་མཐའ་དང་ལྷན་ཅིག་
སྟེ། ། ཀྱོག་པོ་གཅིག་གོ་འདི་སྣང་དུའང་། ། ཆ་ཆུང་ཕྱེད་ནས་དེ་བཞིན་གཞན། ། དེའི་ཕྱིར་ཆ་ཆུང་རིག་
བྱེད་མཐར། ། ཐིག་ཟླུམ་དེ་ནས་གཉིས་ཡིན་ཏེ། ། ཆེ་ཆུང་གཉིས་གཉིས་དོར་བར་རོ། ། བཞི་དོར་བ་ནི་
ཟླུམ་པོ་གཞན། ། ཞེས་གསུངས་པ་ལྟར་རོ། ། འདི་ནི་ཐིག་སྐུད་རིང་ཐུང་གཉིས་ཀའི་ལུགས་ཡིན་པས་གསང་
འདུས་ལའང་འགྲམ་ལོགས་སྒོ་དང་མི་མཉམ་པ་འདི་བཞིན་བྱས་ཀྱང་ཚེག་འཕྲེང་བའི་དགོངས་པ་ཡིན་ལ། འོན་
ཀྱང་ཐིག་སྐུད་རིང་པའི་ཕྱོགས་ལའང་འགྲམ་ལོགས་སྒོ་དང་མཉམ་མི་མཉམ་གཉིས་གང་བྱས་ཀྱང་མི་འགལ་བས་
ཀླུ་བྱང་གིས་སྒོ་སོགས་བཞི་ག་མཉམ་པ་བཤད་པའི་རྗེས་སུ་འབྲང་སྟེ། རྗེས་དཔོང་དོན་རབ་གསལ་དུ་ཚུལ་དེ་
བཀོད་པ་ལྟར་ཕྱག་ལེན་དུའང་སྣང་ངོ༌། ། དེ་ལྟར་གསང་འདུས་ལ་གོང་གི་ཐིག་ལས་ང་པོའི་ཐིག་བཞི་སྟེ།
ཞེས་པ་ནི། ཐིག་ལས་དྲང་པོའི་ཐིག་གཉིས་ཏེ། ། དེ་ནི་ཆ་ཆུང་རེ་རེའི་བར། ། དཔངས་སུ་ལྔ་སྟེ་དང་པོ་
ནི། ། ངོས་ཐིག་རྩེ་མོར་ཡང་དག་རེག། རྩ་བའི་རྩེ་ནས་བྱུང་བའི་ཐིག། ཆ་ཆུང་བཞི་སྟེ་ངོས་སུའང་བཞི། །
སྟེང་དུའང་བཞི་སྟེ་གསུམ་འཁྱོག་པའོ། ། ཞེས་པར་འགྱུར་རོ། ། རྭའི་སྐོར་ཚུལ་ནི། ཚངས་དང་མདའ་ཡབ་
ཕྲད་པ་ནས། ། ཆ་ཆུང་བཞི་དང་བཞི་གསུམ་ནི། ། སོང་བར་ཆ་ཆུང་དགུ་དང་ནི། ། བཞི་ཆས་གཡས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཡོན་ཕྱི་རྭ་སྐོར། ། མདའ་ཡབ་ཚངས་ཐིབ་ཆ་ཆུང་ནི། ། ཕྱེད་བཅས་གསུམ་ནས་ཐད་ཀར་གཡས། ། དྲུག་
ནས་ཕྱེད་བཅས་བཅུ་གཉིས་ཀྱིས། ། གཡོན་བསྐོར་གཡས་པ་དེ་ལས་བཟློག། ཞེས་གསུངས་པ་ལྟར་རོ། །
ཕྲེང་པའི་ལུགས་དེ་འགྲམ་ལོགས་གཤོག་སྒོ་དང་མི་མཉམ་པའི་དབང་དུ་མཛད་པའི་ཁྱད་པར་མ་གཏོགས།
གསང་འདུས་བདེ་མཆོག འཇིགས་བྱེད། ཀུན་རིག་གི་ཕྱི་དཀྱིལ། ཚེ་དབང་། གདུགས་དཀར། རྣམ་རྒྱལ་
སོགས་དེ་འདྲ་བའི་དཀྱིལ་འཁོར་གཞན་ལའང་འདྲ་བར་བཞེད་དོ། ། གསང་འདུས་ཀྱི་སྒོ་ལོགས་སྒོ་དང་མཉམ་
པའི་དབང་གིས། བྲིས་བྱ་ལ་སྒོ་ལོགས་གཉིས་ཀྱི་གདོང་གི་བར་དུ་མུན་སྣམ་དང་བརྩིག་པའི་རི་མོ་གང་མང་མ་
བྱས་ཡིན་གྱི། བསྒོམ་བྱ་ལ་ནི་སྒོ་ལོགས་ཀྱི་སྟེང་དུ་ཐོག་མེད་པ་མིན་ནོ། ། ཐིག་སྐུད་རིང་ཐུང་གཉིས་ཀའི་
ལུགས་ལ་མདའ་ཡབ་ནས་མདའ་ཡབ་ཀྱི་བར་མཉམ་ཡང་། ཐུང་བ་ནི་ཐིག་སྐུད་ཆ་ཆུང་རེ་བཞི་བ་ཡིན་པས།
རྟ་བབས་ཀྱི་དཔངས་སྒོ་ཚད་གཅིག་ལས་མི་འོང་ལ། རིང་བ་ནི་ཆ་ཆུང་གོ་དྲུག་པ་ཡིན་པས་འདི་ལ་ནི་རྟ་བབས་
ཀྱི་དཔངས་སྒོ་ཚད་གསུམ་ཡོད་དོ། ། རིང་ཐུང་གི་ཁྱད་པར་རྩ་ཐིག་ནས་རྩ་ཐིག་བར་ཉིས་འགྱུར་གྱི་དབང་དུ་
བྱས་པ་ནི་ཐུང་བ་ཡིན་ལ། མདའ་ཡབ་ནས་མདའ་ཡབ་ཀྱི་བར་ཉིས་འགྱུར་གྱི་དབང་དུ་བྱས་བ་ནི་རིང་བའི་
ཕྱོགས་སོ། ། དེ་ལྟར་རིང་ཐུང་གཉིས་ཡོད་ཀྱང་རིང་བའི་ཕྱོགས་ནི་མང་པོས་བཞེད་པ་དེ་ལྟར་བྱའོ། ། རིང་
བའི་ཐིག་སྐུད་ཆ་ཆེན་ཉེར་བཞི་ཡོད་ཅིང་། དེའི་རྟ་བབས་དང་ཟླུམ་ཐིག་ནི་ཕྲེང་བ་ལས། ཀ་བའི་རྩེ་ནས་ཕྱི་
ངོས་སུ། ། ཞེས་སོགས་གོང་དུ་དྲངས་པ་ལྟར་རོ། ། ཡང་ཕྲེང་བ་ལས། འགྲམ་ལོགས་སྒོ་དང་མི་མཉམ་པས།
མུན་པའི་སྣམ་བུ་མེད་པའོ། ། ཞེ་སྒོ་ལོགས་ཀྱི་གདོང་ན་མུན་རྣམ་མེད་ཅིང་། དར་དཔྱངས་ཀྱི་སྣམ་བུ་ཡང་
མེད་པར་བཤད་དོ། ། ཐུང་བ་ལ་ཆ་ཆེན་བཅུ་དྲུག་ཡོད་ཅིང་དེའི་རྟ་བབས་སོགས་ཀྱང་ཕྲེང་བ་ལས་རྟ་བབས་སྒོ་
ལས་སུམ་འགྱུར་ནི་ཞེས་སོགས་ཀྱིས་བཤད་ཅིང་། འདིའི་སྒོ་ལས་སུམ་འགྱུར་ནི་རྟ་བབས་ཀྱི་དཔངས་མིན་གྱི་
ངོས་སུ་སྒོ་ཚད་གསུམ་ཡོད་པའི་དབང་དུ་བྱས་ལ། འདིར་དར་དཔྱངས་ཀྱི་སྣམ་བུ་ནི་ཡོད་དོ། ། སྒོ་ནས་སྒོ་
ལོགས་ཀྱི་བར་ཆ་ཆེན་མཉམ་མི་མཉམ་གསུམ་འབྱུང་སྟེ། སྒོ་སོགས་བཞི་བོ་སྒོ་ཚད་རེ་རེར་མཉམ་པ་དང་། སྒོ་
དང་སྒོ་འཁྱུད་མཉམ་ཡར་འགྲམ་ལོགས་གཉིས་མི་མཉམ་པ་དང་། དེ་གཉིས་ཀྱང་མཉམ་པ་གཅིག་གོ། རྟ་
བབས་ཀྱི་དཔངས་ཆ་ཆེན་གསུམ་པ་ལ་གཉིས་མཉམ་དགུ་མཉམ་དང་ལྔ་མཉམ་གསུམ་མཉམ་གཉིས་ཡོད་ལ། ཆ་
ཆེན་གཅིག་པ་ལ་ལྔ་མཉམ་གསུམ་མཉམ་ཁོ་ན་སྟེ། གཉིས་ཀའང་སྣམ་བུ་བཅུ་གཅིག་པའོ། ། བླུམ་ཐིག་ནི་ཐིག་
རིང་བར་པད་ར་དང་རྡོ་ར་གཉིས་ཆ་ཆེན་ཕྱེད་ཕྱེད་དང་མེ་རི་ལ་ཆ་ཆེན་གཅིག་ཡིན་ཞིང་། ཐུང་བ་ལ་པད་རྡོ་ར་
ནི་ཆ་ཆུང་རེ་རེ་བ་ཡིན་ལ་མེ་རི་ལ་ཆ་ཆུང་གཅིག་གོ། གཉིས་པ་ལ། གསང་འདུས་ཀྱི་ནང་ཐིག་ནི། ཕྲེང་བ་ལས།
44

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
ཚངས་ལས་ཆ་ཆུང་བརྒྱད་མཐར་དང་། ། བདུན་པའི་མཐའ་རུ་ཟླུམ་པོའི་ཐིག། དེ་ནས་ཡང་དག་དྲང་ནས་
ནི། ། ཕྱོགས་གཞན་ཐིག་གི་མཚམས་སོང་བའི། ། ཐིག་གཉིས་རིམ་བཞིན་ཚངས་པའི་ཕྱིར། ། ཆ་ཆུང་
གཉིས་ལས་གསུམ་དོར་བའི། ། ཕྱི་ཟླུམ་ཐིག་ལས་ཕྱི་ངོས་སུ། ། ཆ་ཆུང་དོར་བར་ཟླུམ་པོའི་ཐིག། དེ་ནས་ཆ་
ཆུང་གསུམ་དོར་ནས། ། ཟུར་ཐིག་བར་དུ་གནས་པའི་ཐིག། ཀུན་ཏུ་སོན་པའི་ཚངས་ཐིག་དང་། ། རེའུ་
མིག་སྣམ་བུ་རེ་ཁད་དབྱི། ། ཞེས་གསུངས་པའི་དོན་སྔགས་རིམ་ལྟར་བཤད་ན་དབུས་ཀྱི་ཚངས་ཐིག་ནས་ཕྱིར་
ཆ་ཆུང་གསུམ་དང་བརྒྱད་ཀྱི་མཐར་ཟླུམ་ཐིག་རེ་རེ། དབུས་ནས་ཆ་ཆུང་གཉིས་དང་གསུམ་དོར་བ་ནས་ཕྱོགས་
བཞིར་རེའུ་མིག་དགུ་བའི་ཐིག་རེ་རེ། སྔར་གྱི་ཟླུམ་ཐིག་ཕྱི་མ་ནས་འོད་ཕྲེང་གི་དོན་དུ་ཆ་ཆུང་གཅིག དེ་ནས་
ཆ་ཆུང་གསུམ་དོར་བའི་མཚམས་ནས་ཟུར་ཐིག་ནས་ཟུར་ཐིག་གི་བར་འདེབས་པའི་སྣམ་བུ་ནི་རྡོ་རྗེས་བཞིའི་
གནས་དང་། ཕྱི་མ་བཞི་ནི་སེམས་དཔའ་དང་ཁྲོ་བོའི་གནས་ཏེ། འཇམ་རྡོར་ལ་ནི་ཅུང་མི་འདྲ་བ་ཡོད་དོ། །
བདེ་མཆོག་རེ་གཉིས་པའི་ནང་ཐིག་ནི། ། ཕྲེང་བ་ལས། རྩ་བའི་ནང་གི་དཀྱིལ་འཁོར་ནི། ། ཞེས་པ་ནས།
རྡོ་རྗེ་པདྨ་འཁོར་ལོའི་ཕྲེང་། ། ཞེས་པའི་བར་གྱིས་བསྟན་པ་ལྟར་རོ། ། འཇིགས་བྱེད་བཅུ་གསུམ་པའི་ནང་
ཐིག་ནི། རྩ་ཐིག་ནས་ནི་ཆ་ཆུང་གཅིག། ནང་དུ་དོར་བར་ཟླུམ་པོའི་ཐིག། སླར་གཅིག་ནང་དོར་ཟླུམ་ཐིག་
དང་། ། ལྟེ་བ་ནས་ནི་ཕྱོགས་བཞི་རུ། ། ཚངས་ཐིག་སྟེང་ནས་ཆ་ཆེན་གཅིག། ཆ་ཆུང་གཅིག་གི་སུམ་ཆ་
རེ། ། དོར་བ་ཟླུམ་པོར་རེག་ ཐིག་ གཅིག། དེ་ནས་ ཆ་ཆུང་རེ་དོར་བར། ། ཐིག་གཅིག་སྔོན་བཞིན་ལེའུ་
དགུའོ། ། ཞེས་པ་སྟེ་སླའོ། ། ཚེ་དཔག་མི་འཁྲུགས་པ་བདེ་མཆོག་ལྷ་ལྔ་སོགས་ཀྱི་ནང་ཐིག་ནི། དབུས་ནས་
ཆ་ཆུང་ལྔ་དང་ནི། ། དེ་ནས་བཅུ་དང་དེ་ནས་གཅིག། སོང་བར་ཟླུམ་ཐིག་རེ་རེ་སྟེ། ། ཕྱི་མ་མུ་འཁྱུད་བར་མ་
ལ། ། པད་འདབ་ནང་མ་ལྟེ་བའོ། ། ཞེས་འབྱུང་པ་ལྟར་བྱའོ། ། ཐིག་གི་སྒོ་དབྱེ་བ་ནི། ཐིག་ཆེན་བརྒྱད་
ཐེབས་པའི་དུས་དང་། ཐིག་རྣམས་རྫོགས་པའི་སྐབས་སུ་བྱེད་པའི་ཚུལ་གཉིས་བཤད་དེ།དེ་གཉིས་གང་དུ་བྱེད་
ཀྱང་རང་གཙོ་བོའི་ང་རྒྱལ་དང་ལྡན་པའི་མིག་གཉིས་ཧཱུྃ་ལས་ཉི་མ་དང་ཟླ་བར་བསྐྱེད་དེ། ཁྲོ་བོའི་ལྟ་བས་ངག་ཏུ་
ཧཱི་ཧཱུྃ་ཞེས་བརྗོད་ལ་ཐར་བའི་སྒོའི་སྒྲིབ་པ་ཟད་པར་མོས་ནས་དབྱེ་བར་བྱའོ། ། བཞི་བ་ལ་གཉིས།ཕྱི་ཐིག་དང༌།
ནང་ཐིག་གི་དོན་བཤད་པའོ། ། དང་པོ་ནི། དུར་ཁྲོད་ཀྱི་བཤད་པ་ནི་སྔ་མོ་འབྱུང་དང་མན་སྟེ་ལས་ཤེས་པར་
བྱ་ལ། ཕྱིའི་མེ་རི་ནི་འོད་ཟེར་འཕྲོ་བ་ཡིན་པས་བྲིས་པ་ལ་སྒོ་ཚད་གཅིག་ཡིན་ཀྱང་དོན་ལ་དེ་ཕན་ཆད་དུ་མི་འཕྲོ་
བ་མིན་པས་དེའི་ཕྱིར་ཚོན་གྱི་རེ་ཁ་མི་བྱའོ། ༈ དེའི་ནང་གི་རྡོར་ར་ནི་ཁོར་ཡུག་གི་དོན་ཏེ། རྡོ་རྗེའི་ངོ་བོ་ནི་རྩེ་
གསུམ་པ་དང་ལྔ་བ་དང་སྣ་ཚོགས་རྡོ་རྗེ་རྣམས་གང་རུང་ངོ་། ། རྡོར་ར་དང་པད་རའི་བར་གྱི་ཟླུམ་ཟིག་ནི་ཆོས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་གི་མཚོན་བྱེད་ཡིན་ལ། བདེ་མཆོག་སོགས་ཆོས་འབྱུང་མེད་པ་ལའང་ཆོས་དབྱིངས་ཀྱི་མཚོན་བྱེད་
དོ། ། ནང་གི་པད་མའི་འདབ་མ་གནས་པའི་ས་ནི་ཆོས་འབྱུང་དང་ནང་ནི་ཟླུམ་ཐིག་དང་པོ་ནི་པད་མའི་གེ་སར་
གྱི་རི་མོ་ཡིན་ནོ། ། སྣ་ཚོགས་རྡོ་རྗེའི་རྭ་རྩེ་དང་པདྨའི་ལྟེ་བའི་མཐའ་ཚད་མཉམ་ལ། རྡོ་རྗེའི་དབྱིབས་ནི་གྲུ་
བཞིར་གནས་ཤིང་། རྒྱ་ཚད་ནི་ཆེ་ཆུང་བཅུ་གཉིས་སོ། ། རཱའི་སྲིད་ལ་ཐིག་སྐུད་ཐུང་བ་ལ་ཆ་ཆེན་གཉིས་དང་
རིང་བ་ལྟར་ན་ཆ་ཆེན་བཞིའོ། ། ཚངས་ཐིག་ནས་གཡས་གཡོན་དུ་སྒོ་ཚད་གཉིས་གཉིས་སོང་བ་ནས་རྭའི་ཕྱི་
ངོས་འཐོན་པར་བྱ་སྟེ། ཕྱོགས་རྭའི་ཕྱི་ངོས་ནི་དར་དཔྱངས་ཀྱི་སྣམ་བུ་ལས་འདར་མི་རུང་བར་བཤད་པའི་ཕྱིར་
རོ། ། ཕྱོགས་རྭ་ནི་དབུས་རྭ་དང་མཉམ་ཡང་ཆ་ཆུང་གཉིས་སུ་ཀ་བའི་ཆ་ལ་འགྲོའོ། ། ཕྱོགས་རཱའི་སྦོམ་ས་ལ་
ཆ་ཆུང་གསུམ་དང་དབུས་རྭའི་སྦོམ་སར་སྒོ་ཚད་གཅིག་སྟེ། ཐོན་ས་དང་ཟུག་སའི་བར་རིམ་གྱིས་ཕྲ་བའོ། ། རྟ་
བབས་ཀྱི་འོག་གི་རྒྱུ་ནི་སྣ་ཚོགས་རྡོ་རྗེའི་རྭ་གཡས་གཡོན་ལས་ཕྱིར་མི་འདའ་ཞིང་། དེའི་ཀ་བ་ཡང་སྣ་ཚོགས་རྡོ་
རྗེའི་ལྟེ་བ་ལ་མི་གནས་ཀྱི། ལྟེ་བའི་ཟད་མཚམས་ཀྱི་ཕྱི་ན་ཡོད་དོ། ། ཡང་བྲི་བྱ་ལ་མུན་སྣམ་ཡོད་མེད་གཉིས་
ལས་ཡོད་པ་ལྟར་ན། སྒོ་ལོགས་ཀྱི་གདོང་དང་བར་ན་ཆ་ཆུང་གཅིག་ཡོད་ལ། མེད་པ་ལྟར་ནའང་ལྟེ་བའི་ཟད་
མཚམས་ནས་ཀྱང་ཆ་ཆུང་གཅིག་སོང་བ་ན་ཡོད་དགོས་སོ། ། དེས་ན་འགྲམ་ལོགས་སྒོ་དང་མཉམ་པའི་བྲི་བྱ་ལ་
མུན་རྣམ་མེད་ཀྱང་། བསྒོམ་བྱ་ལ་ནི་དེ་ཡོད་པར་ངེས་སོ། ། རྟ་བབས་ཀྱི་ཀ་བ་ནི་བྲི་བྱ་མཉམ་པ་ལྟར་ཡང་
བསྒོམ་བྱ་ལ་ནི་གྱེན་དུ་ལངས་པ་ཡིན་ལ། ཞེང་ཆ་ཆུང་གཅིག་དང་སྲིད་དུ་ལྔ་སྟེ་འོག་ཏུ་སྟེགས་བུ་གྲུ་བཞི་བའི་
སྟེང་དུ་བུམ་པ་ལ་གནས་པའོ། ། ཀ་བའི་གྲངས་ནི་ཕྱོགས་རེ་རེར་གཉིས་གཉིས་ཏེ། བར་དུ་གདུང་ཡོད་མེད་ཀྱི་
ལུགས་གཉིས་སོ། ། དར་དཔྱངས་ནི་གདུང་ཡོད་ན་དེ་དང་མེད་ན་ཤུར་བུ་ནས་འཕྱར་བར་བཤད་དོ། ། རྟ་
བབས་ཀྱི་སྣམ་བུ་ནི། མས་རིམ་ནས་གསེར་ཤར་བུ་སོགས་བཅུ་གཅིག་ཡོད་ལ། དེ་དག་གི་ཚད་དང་ཁ་དོག་
སོགས་གཞན་ནི་སྔགས་རིམ་སོགས་ནས་ཤེས་པར་བྱའོ། ། རྩིག་པ་རིམ་པ་ལྔ་ནི་ཕྱི་ནང་དུ་བསྒྲིགས་པ་ཡིན་ལ།
ལྔ་བ་པར་ཆ་ཆུང་གཅིག་དང་སྲིད་དུ་ཆེ་ཆུང་བཅུ་གཉིས་སོ། ། འགྲམ་ལོགས་སྒོ་དང་མཉམ་པས་རྩིག་རྒྱུན་སྣ་
ཚོགས་རྡོ་རྗེའི་ལྟེ་བའི་ཟད་མཚམས་བར་དུ་འགྲོ་ཞིང་མི་མཉམ་པ་ལ་སྣ་ཚོགས་རྡོ་རྗེའི་མཐའ་དེ་ལས་ཆ་ཆུང་
གཅིག་ལྷག་གོསྔ་མ་ལ་སྒོ་ལོགས་ཀྱི་བར་སྟེང་དུ་གདུང་ཡོད་ཀྱང་རྩིག་རྒྱུན་ནི་མེད་ལ། ཕྱི་མ་ལ་ནི་གདུང་དང་
རྩིག་རྒྱུན་གཉིས་ཀ་ཡོད་དོ། ། དེའི་གདུང་འོག་གི་ཀ་བ་གཉིས་བྲི་བྱ་ལ་མེད་ཀྱང་བསྒོམ་དོན་ལ་ཡོད་དེ། གྲུ་
བཞི་བ་ལ་སྒོ་བཞི་ལ། ། ཀ་བ་བརྒྱད་ཀྱིས་ཉེ་བར་མཛེས། ། ཞེས་སོགས་པས་སོ། ། ཕ་གུ་ནི་སྒོ་ལོགས་ཀྱི་རྩེ་
མོའི་བར་རྩིག་པ་ཇི་ལྟར་འོང་བ་བཞི་ཡོད་ཅིང་དེ་རྩིག་པ་ལས་ཆ་ཆུང་ཕྱེད་ཕྱིར་འཕགས་པའི་ཕྱི་ངོས་སུ་དབྱིབས་
46

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
དང་ཁ་དོག་སྣ་ཚོགས་པའི་རིན་པོ་ཆེས་སྤྲས་པའོ། ། དེའི་སྟེང་དུ་གསེར་གྱི་སྐེ་རགས་བཞི་བརྩེགས་པའི་ཕྱི་ངོས་
སུ་ཆུ་སྲིན་གྱི་ཁ་ནས་རིན་པོ་ཆེའི་དྲ་བ་དང་དྲ་བ་ཕྱེད་པ་དག་འཕྱང་བ་དང་། སྟེང་དུ་བྱ་འདབ་ལས་འཕྱང་བའི་
རིན་པོ་ཆེའི་ཤར་བུ་དང་། དེའི་མདའ་ཡབ་སོགས་ཇི་ལྟར་བྱ་བ་ནི་བསྐྱེད་རིམ་གྱི་འཁྲིད་དག་ལས་འབྱུང་བ་དང་
འདྲའོ། ། རྩིག་པའི་མཐའ་ནས་འདོད་སྣམ་ལ་བཞི་ལ་མཆོད་པའི་ལྷ་མོ་སྣ་ཚོགས་པས་མཆོད་རྫས་ཐོགས་ནས་
མཆོད་པར་བྱེད་ཅིང་། སྒོ་དང་སྒོ་འཁྱུད་ཀྱི་ཕྱི་མཚམས་རྣམས་སུ་ཟླ་བ་ཕྱེད་པའི་སྟེང་དུ་རིན་པོ་ཆེ་དང་། རྡོ་རྗེ་
ཡོངས་རྫོགས་སམ་བྱེད་པས་མཚན་པའོ། ། འདི་ད་ལྟ་གྲི་གུག་ལྟ་བུ་ཞིག་བྱེད་ཀྱང་དོན་ལ་རྡོ་རྗེ་ཟླ་ཕྱེད་ཀྱི་སྟེང་
ངོས་སུ་ཡོད་པར་གསལ་ལོ། ། སྟེང་གི་ཕྱོགས་བཞིའི་མདའ་ཡབ་ཀྱི་སྟེང་དུ་བུམ་པར་ཕྱོགས་རེར་རྒྱལ་མཚན་
གཉིས་རེ་དང་བ་དན་གཉིས་རེ་སྟེ་བརྒྱད་གཉིས་བཅུ་དྲུག་བྱའོ། ། རེ་རེ་ལ་བཅུ་དྲུག་གམ་བརྒྱད་མིན་ནོ། །
རྒྱལ་མཚན་དང་བ་དན་གྱི་ཁྱད་པར་ནི་སྔགས་རིམ་དང་བསྐྱེད་རིམ་གྱི་འཁྲིད་ལས་ཀྱང་འབྱུང་ངོ༌། ། གཉིས་པ་
ནི། གཞལ་ཡས་ཁང་གི་དབུས་ཀྱི་རེའུ་མིག་དགུ་བའི་རྡོར་འཕྲེང་གི་སྣམ་བུ་ནི་རྩིག་པ་ལ་རྡོ་རྗེའི་ཕྲེང་བ་ཟླུམ་པོས་
བསྐོར་པ་སྟེང་གི་གདུང་ཟླུམ་དང་འདྲ་བར་བྱ་ཞིང་། གྲུ་བཞི་བའི་སྣམ་བུ་བར་དེ་དང་འདྲའོ། བསྒོམ་བྱར་
གསང་འདུས་དབུས་སུ་གར་བུ་ཟླུམ་པོ་འོང་སྟེ། གནོད་མཛེས་ལ་ཞུགས་པ་མེད་དོ། ། ནང་ཐིག་གིས་བཤད་པ་
གཞན་དང་ཐོག་འབུབས་ཚུལ་རྣམས་ནི་ལོགས་སུ་ཤེས་པར་བྱའོ། །
གཉིས་པ་ལྷ་སྟ་གོན་དངོས་ནི། ཤར་ནས་ནུབ་ཏུ་ཕྱོགས་ཏེ། དཀྱིལ་འཁོར་གྱི་ས་གཞི་ལ་དྲི་ཞིམ་པོས་
བྱུག་ཅིང་མེ་ཏོག་དཀྲམ་སྟེ། བདུད་རྩི་ལྔ་དང་བཅས་པའི་དྲི་བཟང་གིས་ལྷ་རྣམས་གནས་གང་དུ་འོང་བའི་ས་
དེར་མཎྜལ་རེ་བྱའོ། ། དེ་ཡང་བདག་པོ་ལྔའི་གནས་རྣམས་སུ་གྲུ་བཞི་དང་གཞན་རྣམས་སུ་ཟླུམ་པོར་བྱས་ལ།
སྨོན་དེ་རྣམས་སུ་མེ་ཏོག་གི་ཚོམ་བུ་བྱ་བར་ཡང་བཤད། གདན་དུ་འབུལ་པའི་ཆེད་དོ། ། དེ་ནས་གནས་སོ་
སོར་རང་གི་དམ་ཚིག་གི་འཁོར་ལོ་བསྒོམས་ཏེ། ས་ཆོག་གི་སྐབས་སུ་ནམ་མཁར་བཏེག་པའི་ཡེ་ཤེས་པ་བསྟིམ་ལ་
མཆོད་བསྟོད་སོགས་ཀྱང་བྱའོ། ། གསུམ་པ་ལ་གཉིས། བུམ་པའི་རྒྱུ་ཚད་སོགས་བསྟན་པ་དང༌།སྒྲུབ་ཚུལ་ཡན་
ལག་དང་བཅས་པའོ། ། དང་པོ་ལ། བུམ་པའི་རྒྱུ་ནི་གསེར་དངུལ་ཟངས་ར་གན་འཇིམ་པ་ལ་སོགས་ལས་བྱ་
བར་གསུངས་ལ། ཚད་ནི། ཟུང་འཇུག་གསལ་བ་ལས། བུམ་པ་དེ་དག་ནང་ནས་ནི། ། རྣམ་རྒྱལ་མཚན་
ཉིད་ལྡན་པར་བྱ། ། སོར་མོ་བརྒྱུད་ཀྱི་ཚད་ཀྱིས་ནི། ། མགྲིན་པ་མཐོ་ཞིང་རྣམ་པར་མཛེས། ། ལྟོ་བའི་རྒྱུར་
ནི་མཐོ་བའོ། ། ཞེས་གསུངས་ཞིང་། གཞན་ནས་ལྟོ་བའི་རྒྱུར་ནི་སོར་ཉི་ཤུ་བྱ་བར་བཤད་པས། སྔ་མ་མཐའ་
སྐོར་གྱི་རྒྱུ་ཚད་དོ། ། དུས་འཁོར་ལས། དཔངས་སུ་སོར་ཉི་ཤུ་དང་མཆུ་ལ་སོར་གཉིས་དང་གཞན་སྔ་མ་དང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མི་འདྲ་བའང་བཤད་དེ། བུམ་པའི་ཆེ་ཆུང་ལ་ལྟོས་ནས་འཇལ་བྱེད་ཀྱི་སོར་ཆེ་ཆུང་འདྲ་བར་བྱེད་དགོས་ཀྱི། ཁ་
ཅིག་ཆེ་ཆུང་མེད་པར་མགྲིན་པ་མིའི་སོར་གྱིས་འཇལ་པ་ནི་འཐད་སྙམ་པ་མེད་དོ། ། མཆུ་ནི་གྲགས་པ་ལྟར་མིན་
གྱི་ཁ་འགྲམ་ནས་འཕྱང་པའོ། ། ཞབས་སྟེགས་མེད་ཅིང་རང་བཞིན་གྱིས་དགའ་བའམ་མིན་ན་དགར་བོར་
བསྐྱུར་བའང་བཤད། བུམ་པའི་གྲངས་ནི། རྒྱས་པ་ལ་ལྷ་གྲངས་ཀྱི་སྟེང་དུ་ལས་བུམ་དང་། འབྲིང་ལྔ་ལྟ་བུ་
དང་། བསྡུ་ན་རྣམ་རྒྱལ་དང་ལས་བུམ་གཉིས་སམ། དེའང་མེད་ན་རྣམ་རྒྱལ་གཅིག་པུ་བྱེད་དུ་འང་རུང་
ངོ་། ། བུམ་རྫས་ལ་རིན་པོ་ཆེ་ལྔ་ནི་མུ་ཏིག་གསེར་པདྨ་རཱ་ག་བྱི་རུ་མུ་མེན་ནོ། ། སྨན་ལྔ་ནི། ལྟས་ཚེར་གཞན་
གྱིས་མི་ཐུབ་པ་ཀཎྜ་ཀ་རི་བྱུག་པའི་ཨུཏྤལ་ཧ་ས་དེ་བའང་དབང་ལག་གོ།འབྲུ་ལྔ་ནི། ཏིལ་ནས་མོན་སྲན་འབྲས་སོ་
བ་གྲོའོ། ། དྲི་ལྔ་ནི། ག་བུར་གུར་གུམ་ཙནྡན་དཀར་དམར་གླ་རྩིའོ། ། སྙིང་པོ་ལྔ་ནི་ཏིལ་ལན་ཚྭ་མར་བུ་རམ་
སྦྲང་རྩི་སྟེ། དེ་ཐམས་ཅད་དམ་གང་འབྱོར་དང་། ས་ར་ཧས་ཆུ་ལ་འོ་མ་བསྲེས་ནས་བླུག་པར་བཤད་ཅིང་།
རྣམ་རྒྱལ་དང་ལས་བུམ་གཉིས་ཀའམ། རྣམ་རྒྱལ་ངེས་པར་རིན་པོ་ཆེའི་སྙིང་པོ་ཅན་དུ་བྱ་བར་བཤད་ལ། ནང་
རྫས་དེ་རྣམས་སྤྲོ་ན་རང་རང་གི་སྔགས་ཀྱིས་བྱིན་གྱིས་བརླབ་བོ། ། མགུལ་འཆིང་ནི་ཁ་དོག་དཀར་སེར་དམར་
སྔོ་བ་གང་རུང་སྟེ། དེ་དག་ཀྱང་ཉིས་རིམ་དུ་མང་པོས་བཤད་ལ། འཆིང་བྱེད་ནི་སྲད་པུ་དཀར་པོའོ། ། ཁ་
རྒྱུན་ལ་ཡལ་འདབ་དང་བཅས་པའི་ཤིང་འབྲས་བུ་ཅན་ནམ། མེད་ན་དྲི་ལྡན་གྱི་འོ་མ་ཆུ་བཟང་པོས་ཀྱང་རུང་
བར་བཤད་ལ། ཀུ་ཤ་ནི་གདན་དུ་འདིར་བར་བཤད་ཀྱི། ཁ་རྒྱན་དུ་མ་བཤད་ཀྱང་ད་ལྟའི་ཕྱག་ལེན་ལྟར་ན་
བསང་ཆུ་འཐོར་བྱེད་དུ་རུང་བར་སེམས་སོ། ། རྨ་བྱའི་སྒྲོ་ནི། བྱབ་ཁྲུབས་བྱ་བ་ལ་དགོས་ཀྱང་། འདིར་དེ་
དགོས་པར་མི་སྣང་ཡང་གྲིབ་དང་བགེགས་སྲུང་བའི་ཆེད་དུ་རུང་ཙམ་མོ། ། མཚན་མ་ཉིད་བུམ་པ་ཉིད་ལ་འབྲི་
བའམ། བྲིས་ནས་འདོགས་ལ། དེ་ཡང་གཙོ་བོའི་བུམ་པ་ལ་དེ་བཞིན་གཤེགས་པ་ལྔའི་མཚན་མ་དང་། ལས་
བུམ་ལ་ལས་ཐམས་ཅད་པའི་མཚན་མ་བྲི་སྟེ། བུམ་པ་གཅིག་ལས་མེད་ན་གཙོ་བོའི་མཚན་མ་དང་གཡས་གཡོན་
བྱ་བར་སྔགས་རིམ་ལས་བཤད་དོ། ། བུམ་པ་བསྒྲུབ་པའི་ཚེ་འགོད་ཚུལ་ནི་མང་པོ་ཡོད་ན་གཙོ་བོའི་བུམ་པ་
དབུས་ཏེ་ལྷ་ཐོབ་ཚུལ་གྱིས་འགོད་དོ། ། གཉིས་པ་ནི། མདུན་དུ་སྟེགས་ཀྱི་ཁར་བུམ་པ་རྣམས་རིམ་པར་བཞག་
སྟེ། བསང་སྦྱངས་བསྐྱེད་པ་སོགས་བུམ་ཆོག་ནས་འབྱུང་བ་ལྟར་ཡིན་ལ། བསྐྱེད་ཚུལ་ནི། བུམ་པ་བྷུ་ལས་
གཞན་ཡས་ཁང་དུ་ལྷ་བསྐྱེད་པ་དང་། གཞལ་ཡས་ཁང་མེད་པར་ནང་དུ་ལྷ་བསྐྱེད་པའི་ཚུལ་གཉིས་ཡོད་ལ།
བུམ་པ་མང་ཉུང་གི་ཁྱད་པར་གྱིས་བསྐྱེད་ཚུལ་ཡང་བྱེད་དགོས་སོ། ། ཏ་བྷ་ཏ་བྷེ་སོགས་ནི་གངྒཱའི་ཆུ་འགུག་པའི་
སྔགས་ཏེ། སྔགས་དོན་ནི་ཞི་བྱེད་ཞི་བྱེད་ཞི་བྱེད་ཆེན་པོ་ཞེས་པའོ། ། རྣམ་རྒྱལ་བུམ་པ་སོགས་ལ་ལྷ་རྣམས་ཀྱི་
48

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
སྔགས་བཟླ་ཞིང་། ལས་བུམ་ལ་ནི་ལས་ཐམས་ཅད་པ་བཟླ་བ་སོགས་བུམ་ཆོག་ལྟར་རོ། ། བཞི་བ་ནི། པུས་མོ་
བཙུགས་ཏེ་རང་གི་ལྕེ་རྡོ་རྗེར་བསྐྱེད་ནས་སྤོས་ཐོགས་དྲིལ་བུ་དཀྲོལ་ཞིང་། བཅོམ་ལྡན་ཆེ་གེ་རྡོ་རྗེ་མཆོག། ཞེས་
པ་ནས། ཉེ་བར་འབྱོན་པར་མཛད་པར་རིགས། ། ཞེས་པའི་བར་གྱིས་ལན་གསུམ་གསོལ་བ་གདབ་པར་
བྱའོ། ། སྐབས་འདི་ངག་ཏུ་སྔགས་རིམ་དང་དེ་ཉིད་རབ་གསལ་གཉིས་ནས་འབྱུང་བའི་ཚིག་དོན་ལ་གོ་རིམ་
ཅུང་ཟད་མི་འདྲ་བ་རེ་སྣང་ཡང་འདིར་སྔགས་རིམ་ལྟར་རོ། ། ལྔ་བ་ལ་བཞི། སྒོའི་སློབ་དཔོན་དང་ལས་ཀྱི་རྡོ་
རྗེ་ལྷག་གནས། སློབ་མའི་གྲངས། སློབ་མ་ལྷག་གནས་དངོས། དཀྱིལ་འཁོར་གདེག་ཅིང་རྨི་ལྟས་བརྟག་
པའོ། ། དང་པོ་ནི། སྒོའི་སློབ་དཔོན་དུ་འོས་པ་བཞི་དང་ལས་ཀྱི་རྡོ་རྗེར་འོས་པ་གཅིག་སྟེ། རང་གིས་དབང་
བསྐུར་བ་ཡིན་ན་མ་གཏོགས། སྡོམ་པ་གཉིས་སམ་སློབ་དཔོན་གྱི་སྡོམ་པ་སྲུང་པ་སྔོན་དུ་འགྲོ་བའི་ལྷག་གནས་ཀྱི་
ཆོ་གས་ལྷག་གནས་བྱ་ཞིང་། མེད་ན་གསུམ་མམ་གཉིས་སམ་གཅིག་གིས་ཀྱང་རུང་ངོ་། ། གཉིས་པ་ནི། དུས་
གཅིག་ཏུ་དབང་བསྐུར་ན་དཱ་རི་ག་བས་གསུངས་པ་ལྟར་ཉེར་ལྔ་མན་ཆད་ཟུང་དུ་མ་གྱུར་པ་དང་། མཚན་ཉིད་
ཚང་བའི་སློབ་མ་ཡིན་ན་ཟུང་དུ་གྱུར་ཀྱང་མི་འགལ་བར་བཤད་དོ། ། གསུམ་པ་ལ་ལྔ། ཀུན་སློང་བཅོས་ཤིང་
ནང་དབང་བསྐུར་བ། གསོལ་བ་གདབ་ཅིང་འཛིན་དུ་འཇུག་པ། སྡོམ་པ་བཟུང་ཞིང་བྱིན་གྱིས་བརླབས་པ།
སོ་ཤིང་དོར་ཞིང་ཁྱོར་ཆུ་སོགས་སྦྱིན་པ། སྤྲོ་བ་བསྐྱེད་ཅིང་བསྲུབས་ཏེ་རྨི་ལམ་བརྟག་པར་གདམས་པའོ། །
དང་པོ་ནི། སྤྱི་རྒྱུད་ ལས། ལ་ ལ་ གསང་སྔགས་སྒྲུབ་དོན་གཉེར། ། འདི་ན་དཀྱིལ་འཁོར་འཇུག་པར་
བྱེད། ། ཅེས་པ་ནས། འཇིག་རྟེན་འདི་ཡི་འབྲས་བུ་རྒྱས། ། ཞེས་པའི་བར་གྱིས་དཀྱིལ་འཁོར་དུ་འཇུག་པ་
དོན་དུ་གཉེར་བ་ཡང་ངེས་ལེགས་དོན་གཉེར་གྱི་བློ་བསྐྱེད་པའི་ཀུན་སློང་བ་ཆོས་པ་དང་། རང་གི་ཐུགས་ཀའི་ཧཱུྃ་
གི་འོད་ཟེར་གྱིས་སློབ་མ་དྲངས་ཏེ་ཞལ་ཏུ་བཅུག་པ་རྡོ་རྗེའི་ལམ་ནས་པདྨར་ཐོན་པ་མི་བསྐྱོད་པར་བསྐྱེད་དེ་ནང་
དབང་བསྐུར་པདྨ་ནས་ཕྱུང་སྟེ་ཤར་སྒོར་བཞག་གོ། གཉིས་པ་ནི། སྐྱེ་རྒ་འཆི་བ་ན་ཀྲ་ཡེ། ། ཞེས་པ་ནས།
མགོན་པོ་བདག་ནི་གཞུག་ཏུ་པ།སོལ། ། ཞེས་པའི་བར་གྱིས་ལན་གསུམ་གསོལ་གདབ་ཏུ་གཞུག དེ་ནས། བུ་
ཚུར་ཤོག་ཅིག་ཐེག་ཆེན་པོ། ། ཞེས་པ་ནས། བུ་ཡིས་བློ་གྲོས་འདི་གྱིས་ཤིག། ཅེས་པའི་བར་གྱིས་འཛིན་དུ་
གཞུག་པ་དང་། རྫོགས་པའི་ སངས་རྒྱས་གང་འདས་དང་། ། ཞེས་ སོགས་ཀྱི་མོས་པ་བརྟན་དུ་གཞུག་གོ།
གསུམ་པ་ནི། དཀོན་མཆོག་གསུམ་ལ་བདག་སྐྱབས་མཆི། ། ཞེས་སོགས་ཀྱིས་ཐུན་མོང་བའི་སྡོམ་པ་བཟུང་
པར་བྱ་སྟེ།དེ་ནི་འཇུག་སེམས་དང་བྱང་སེམས་ཀྱི་སྡོམ་པ་འཛིན་པའོ། ། དེ་ནས་སློབ་དཔོན་གྱི་དབང་ཞུ་བ་ལ་ནི་
རིགས་ལྔའི་སྡོམ་གཟུང་ཀྱང་བྱ་སྟེ། དེ་གཟུང་བའི་ཕྱིར་འཁོར་ལོ་ཕྱིར་མི་ལྡོག་པའི་དབང་། ། ཞེས་སོགས་ཀྱིས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསོལ་བ་གདབ་ཅིང་། སྡོམ་བཟུང་ནི་ཡོངས་རྫོགས་ལྟར་རོ། ། འདི་ནི་སྔགས་རིམ་ཡིན་ལ། ལེན་པའི་སྐབས་
ནི་སྐབས་འདི་དང་དངོས་གཞིའི་སྐབས་གང་དུ་བླངས་ཀྱང་སྐྱེ་ཡང་། གཉིས་ཀ་ལའང་སློབ་དཔོན་གྱིས་སྔོན་དུ་
བྱས་ཏེ་ལན་གསུམ་གྱི་སྒོ་ནས་བླངས་ན་ནི་ལེགས་པར་བཤད་དོ། ། དེ་ནས་སློབ་མའི་གནས་གསུམ་ཡི་གེ་གསུམ་
གྱིས་བྱིན་གྱིས་བརླབས་ལ་དྲི་ཆུ་རྡོ་རྗེ་དང་བཅས་པའི་ཁུ་ཚུར་གྱིས་རེག་ཅིང་། མགོ་ལ་སོགས་པར་མེ་ཏོག་སོགས་
བཞི་གཙོ་བོའི་སྔགས་སམ་ལས་སྔགས་ཀྱིས་སྟེར་པར་བྱའོ། ། བཞི་བ་ནི། བའི་ལྕི་བ་སོགས་ལ་གྲུ་བཞི་བྱས་ལ།
དེར་འོ་མ་ཅན་གྱི་ཤིང་ལས་བྱས་པའི་སོ་ཤིང་སོར་བཅུ་གཉིས་པ་མེ་ཏོག་བཅིངས་པ་སྔགས་བརྗོད་དེ་ལྟོས་མེད་དུ་
འདོར་བར་བྱའོ། ། དོར་བའི་ལྟོས་ལ་རྩེ་མོ་ཤར་བྱང་ནུབ་ལྷོ་སྟེང་འོག་ཏུ་ཕྱོགས་ན་རིམ་པ་བཞིན་ཞི་རྒྱས་དབང་
དྲག་རིག་འཛིན་ས་འོག་གི་དངོས་གྲུབ་འགྲུབ་པའི་བརྡ་སྤྲོད་ཅིང་། ཕྱི་རོལ་ཏུ་ལྷུང་ན་དངོས་གྲུབ་མེད་དོ། །
དེ་ནས་བོ་ལས་སྐྱེས་པའི་ཆུ་བོ་བཟླས་པ་བྱིན་ནས་དྲི་ཞིམ་པའི་ཆུ་ཁྱོར་བ་གསུམ་ཨོཾ་ཧཱི ཞེས་སོགས་བཟླས་ཏེ་སྟེར་
རོ། ། དེ་ནས་ཧཱུྃ་ལས་སྐྱེས་པའི་ཀུ་ཤ་གདན་དང་དྷཱི ལས་སྐྱེས་པའི་ཀུ་ཤུ་འཁྱིལ་བ་བཟླས་སྔགས་ཀྱི་དོན་དུ་
སྔགས་བརྗོད་སྦྱིན་ལ། ཧཱུྃ་ལམ་བྱུང་བའི་སྐུད་པ་དམར་པོ་སློབ་མའི་ལུས་ཚད་སུམ་བལྟབ་བྱས་ཏེ་འཁྱིལ་བ་ལན་
བདུན་བཟླས་པ་དཔུང་བ་གཡས་སམ་གཡོན་དུ་སྔགས་བརྗོད་དེ་བཅིང་ངོ༌། ། ལྔ་པ་ནི། འཇིག་རྟེན་དུ་ནི་ཀུན་
མཁྱེན་རྣམས། ། ཞེས་པ་ནས། དེ་བཞིན་གཤེགས་པར་འགྱུར་བ་ཡིན། ། ཞེས་པའི་བར་གྱིས་སྤྲོ་བ་བསྐྱེད་ལ།
འཁྱིལ་བ་བཟླས་པའི་སྔགས་ཀྱིས་བསྲུངས་ནས་དོ་ནུབ་རྨི་ལམ་རྟོག་ལ་སང་ང་ལ་སྨོས་ཤིག་ཅེས་གདམ་པོར་
བྱའོ། ། བཞི་བ་ནི། སྟ་གོན་གྱི་ལྷ་ལ་མཆོད་ནས་ནམ་མཁར་གདེག་ཅིང་། འདེགས་ཚུལ་ནི་སྔགས་དང་ཕྱག་
རྒྱས་གཞན་ནས་འབྱུང་བ་ལྟར་བྱའོ། ། ནང་པར་རྨི་ལམ་དྲིས་ཏེ་ངན་ན། བདུད་རྩི་འཁྱིལ་བའི་སྔགས་ཀྱིས་
བསྲུང་བའམ། སྦྱིན་བསྲེག་བ་མ་བདག་མེད་བསྒོམ་པ་སོགས་ཀྱི་ཟློག་ཐབས་བྱའོ། ། གསུམ་པ་ནི། རས་བྲིས་
ལ་བརྟེན་ནས་དབང་བསྐུར་བའི་ཚེ་ཇི་ལྟར་བྱ་སྙམ་ན། བུམ་པ་སྟ་གོན་དང༌། སློབ་མ་དབང་བསྐུར་བ་ཡིན་ན་
སློབ་མ་སྟ་གོན་ངེས་པར་བྱེད་དགོས་ལ། སྤྲོ་ན་དེ་ཉིད་རབ་གསལ་ལས། ཐིག་གདབ་པ་མ་གཏོགས་ལྷག་གནས་
རྣམས་ནི་རས་བྲིས་ཀྱི་ཆོ་ག་ལ་ཡང་བྱའོ། ། ཞེས་གསུངས་པ་ལྟར། ལྷ་དང་ལྷ་སྟ་གོན་གཉིས་བྱས་ནའང་ལེགས་
པ་ཡིན་ལ། མ་བྱས་ཀྱང་ཆོག་པར་སྔགས་རིམ་གྱི་དགོངས་པ་ཡིན་ནོ། ། བསམ་གཏན་གྱི་དཀྱིལ་འཁོར་ལ་ས་
གཟུང་བ་སོགས་ཡིད་ཀྱིས་བྱ་བར་འཕྲེང་བར་བཤད་ཅིང་ལུས་དཀྱིལ་ལ་ཡིད་ཀྱིས་བསྒོམ་པའམ་མ་བྱས་ཀྱང་ཆོག་
པར་བཤད་དོ། །
གསུམ་པ་དངོས་གཞིའི་ཆོ་ག་གསུམ། ཡེ་ཐིག་གདབ་ཅིང་ཚོན་བཀྱེ་བ། བུམ་པ་དགོད་ཅིང་དཀྱིལ་
50

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
འཁོར་བརྒྱན་པ། བསྒྲུབས་ཤིང་མཆོད་ནས་དབང་བསྐུར་བའོ། ། དང་པོ་ལ་གསུམ། ཡེ་ཐིག་གདབ་པ་ཚོན་
བཀྱེ་བ་བགེགས་ཟློག་ཐབས་སོ། ། དང་པོ་ལ་གཉིས། འདུ་བྱ་བ་དང་། འདེབས་པའི་རིམ་པའོ། ། དང་པོ་
ནི། རང་ཤར་དུ་ཕྱོགས་ཏེ་གཙོ་བོའི་རྣལ་འབྱོར་དང་ལྡན་པས། རྒྱུར་རུང་བའི་སྐུད་པ་ལྔ་ཚན་ལྔ་སྣོད་ལྔར་
བཞག་ལ། ཡུངས་ཀར་གྱི་ཕྱེ་མ་དང་དྲིས་བསྒོས་པའི་ཚོན་ཁ་དོག་ལྔས་སྐུད་པ་རྣམས་སོ་སོར་ཁ་བསྒྱུར་བར་
བྱའོ། ། སྐུད་པ་ཉེར་ལྔ་བྱེད་པ་ནི། ལྔ་ཚན་ལྔ་བོ་རེ་རེ་ལའང་རིགས་ལྔ་མཚོན་ཚུལ་ཡོད་པའོ། ། དེ་ནས་རང་
དང་སློབ་མ་ལྷར་བསྐྱེད་པའི་ལག་མཐིལ་དུ་ཐེའུ་ཆུང་གི་རྩ་བ་ནས་མཐེ་བོང་གྱི་བར་དུ་སྐུད་པ་རྣམས་བཀོད་ལ།
སྐུད་པ་དཀར་པོ་རྣམ་སྣང་སེར་པོ་རིན་འབྱུང་སོགས་རམ་རང་གི་ས་བོན་ལས་རིགས་ལྔར་བསྐྱེད་དོ། ། བསྐྱེད་
པའི་དམ་ཚིག་པ་ལ་ཡེ་ཤེས་པ་གཞུག་པ་ནི། ནམ་མཁར་བཏེགས་པའི་དེ་བཞིན་གཤེགས་པ་ལྔའི་ཐུགས་ཀར་
རང་གི་ས་བོན་ལས་ཡེ་ཤེས་ཀྱི་ཐིག་སྐུད་འོད་ཀྱི་རང་བཞིན་དུ་མོས་ལ། ཨོཾ་ཨཱ་ཤཱ་ཤཱི་ཏ་སོགས་རང་རང་གི་སྔགས་
ཀྱིས་གསོལ་བ་གདབ་ཅིང་། མིག་གཉིས་སུ་ཛ་སེར་པོ་ལས་ཉི་མ་ཟླ་བ་སེར་པོའི་རང་བཞིན་དུ་བསམས་ཏེ། ཨོཾ་
དཱི་བྷ་སོགས་བརྗོད་ནས་འབར་བའི་ལྟ་སྟངས་ཀྱིས་ཡེ་ཤེས་པའི་ཐིག་སྐུད་བཀུག་ནས་རང་རང་གི་མདོག་ཅན་གྱི་
དམ་ཚིག་པའི་ཐིག་སྐུད་ལ་ཐིམ་པར་བསམ་མོ། ། དེ་ནས་སློབ་མ་དང་ལྷན་ཅིག་ཨོཾ་ཨཱ ཨ་སྐྱོ་ནྱ་ཞེས་སོགས་ཀྱི་
སྔགས་བརྗོད་ཅིང་དང་པོར་སྐུད་པ་ལྔ་རེ་སྐུད་པ་རེ་རེ་བྱས་ཏེ་སྐུད་པ་ལྔར་བྱ་ལ། དེ་ནས་ལྔ་བོ་ཡང་གཅིག་ཏུ་
བསྒྲིལ་བར་བྱའོ། ། བསྒྲིལ་ཟིན་པ་དང་སྔར་གྱིས་གཞིར་དྲིས་བྱུག་པའི་གསེར་ལ་སོགས་པའི་སྣོད་དུ་དྲི་ཆུ་དང་
བདུད་རྩི་ལྔ་བ་བྱུང་རྣམ་པ་ལྔས་སྤངས་ཏེ། ཡི་གེ་གསུམ་གྱི་ནང་དུ་ཆུད་པར་བཞག་ལ་མཆོད་ཅིང་ལག་པས་རེག་
ལ་འཁྱིལ་བའི་སྔགས་ཀྱིས་བསྲུང་ངོ༌། ། དེ་ནས་མིག་གཉིས་མ་དང་ཊ་ལས་ཉི་ཟླར་བསྐྱེད་དེ་བཛྲ་ཌིའི་མ་ཊ་ཞེས་
པས་བརྟན་པར་བྱས་ལ། ལས་ཐམས་ཅད་པ་བཟླས་པའི་བདུད་རྩིའི་ཆུ་ཡུངས་ཀར་དང་དྲི་ཆུ་གཏོར་ཏེ་ལག་
པས་རེག་ལ། ཨོཾ་བཛྲ་ས་མ་ཡ་སོགས་དང་འབྲུ་གསུམ་བརྒྱ་རྩ་བརྒྱད་བཟླས་ཏེ་ལྷག་གནས་བྱའོ། ། གཉིས་པ་ནི།
བུམ་ཆུས་དཀྱིལ་འཁོར་གྱི་ས་ལ་མོ་སརྦ་སཾ་ཤོ་སོགས་བརྗོད་དེ་བསང་གཏོར་བྱས་ནས་དྲིས་བྱུགས། ཕྱི་རོལ་ཏུ་མེ་
ཏོག་བཀྲམ་ལ་ནམ་མཁར་བྲི་བྱའི་དཀྱིལ་འཁོར་བཞུགས་པར་ཐོས་ནས་མཆོད་བསྟོད་བྱ་ཞིང་། རང་དང་སྒྲུབ་
གྲོགས་ཀྱི་མིག་གཉིས་མི་ཛ་ལས་ཉི་མའི་འོད་ཟེར་སེར་པོ་ཅན་དུ་བསྒོམ། དེ་ནས་རང་གི་གཡོན་པས་ཐིག་སྐུད་ལྟེ་
བར་བཟུང་ཞིང་ ཛྫ ཛྫ ཞེས་པ་དང་ཛ་གསུམ་གྱིས་གྲོགས་ལ་བཏང་བས། དེས་ཀྱང་དེ་དག་བརྗོད་ནས་
དྲངས་ཏེ་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་བཟུང་ལ། ནམ་མཁའ་མཐེབ་མཛུབ་ཀྱིས་ཐིག་སྐུད་བཟུང་ནས་
ཐིག་གདབ་སྟེ་སེ་གོལ་གྱི་བྱའོ། ། དེའི་ཚེ་ཐིག་གི་སྒྲས་ནམ་མཁར་ཁྱབ་པའི་སངས་རྒྱས་རྣམས་བསྐུལ་ཏེ་ཐིག་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐུད་ལ་ཐིམ་པར་བྱའོ། ། ཐིག་འདེབས་པའི་སྐབས་སུ་ཨོཾ་བཛྲ་ས་མ་ཡ་སཱུ་དྲ་དང་། ཧཱུྃ་ཨོཾ་སྭཱ་ཨཱ ཧཱ་རྣམས་
བརྗོད་དགོས་སོ། ། ནམ་མཁའ་ལ་འདེབས་པའི་ཐིག་ནི་ཚངས་ཐིག་གཉིས་ཡིན་གྱི། ཐིག་གཞན་མིན་ནོ། །
ཐིག་འདེབས་པ་ན་དམིགས་པ་ནི། ཡེ་ཤེས་ཀྱི་ཐིག་སྐུད་དེ་ག་དན་ས་ལས་ཐིག་རྣམས་ལ་ཐིམ་པར་བསམས་ཏེ།
ལས་ཐིག་རྣམས་ཀྱི་སྟེང་དུ་གདབ་པར་བྱའོ། ། ཐིག་གི་ཚེ་ཕྱོགས་ཐམས་ཅད་མཉམ་པ་ཉིད་དུ་སྒོམ་པ་དང་སྐོར་
ཕྱོགས་དང་སྡོད་ཕྱོགས་སོགས་ནི་ཐིག་གི་ཆོས་ལས་ཤེས་པར་བྱ་ཞིང་ཡེ་ཐིག་ཐེབས་ནས་མཚོ་གཏོར་ཕུལ་ཏེ་ཡེ་
ཤེས་པ་སྟ་གོན་གྱི་ལྷའི་ཐུགས་ཀར་གཤེགས་པར་བྱའོ། ། གཉིས་པ་ལ་བཞི། ཚོན་འདུ་བྱ་བ། ཇི་ལྟར་བཀྱེ་བ།
ཚོན་ས་བསྟན་པ། མཚན་མ་བཀོད་ནས་གཤེགས་གསོལ་ལོ། ། དང་པོ་ནི། སྣོད་བཟང་པོར་ཚོན་སྣ་བཞག་ལ་
བོ་སོགས་ཀྱི་ས་བོན་ལས་བྱུང་བར་བསམས་ཤིང་ཚོན་གྱི་རྒྱུ་རིན་པོ་ཆེའི་རིགས་སམ་ས་ཚོན་སོགས་ཀྱང་རུང་
ངོ་། ། དེ་ནས་ཚོན་ལྔ་ནི་གྷོ་སོགས་ས་བོན་ལྔ་ལས་རྣམ་སྣང་སོགས་སུ་བསྐྱེད་དེ། སྔར་ལྟར་ཡེ་ཤེས་པའི་ཐིག་
བཀུག་སྟེ་བསྟིམ། ཨོཾ་བཛྲ་ཙི་ཏཱ་སོགས་བརྒྱ་རྩ་བརྒྱད་བཟླས་ནས་འབར་བའི་ལྟ་བས་གཟི་བརྗིད་བསྐྱེད་ཅིང་།
ཚོན་དུ་ཧཱི བཀོད་ནས་བདེན་བརྗོད་ཀྱིས་བྱིན་བརླབ་བྱའོ། ། དེ་ནས་དྲི་དང་མེ་ཏོག་སོགས་ཀྱིས་མཆོད་ལ་
སྔར་བཏབ་པའི་ཕུར་བུ་ཧཱུྃ་བཞི་བའི་སྔགས་ཀྱིས་དབྱུང་ངོ༌། ། གཉིས་པ་ནི། རྡོ་རྗེ་ཁུ་ཚུར་སོགས་ཀྱིས། རྩིག་
པ་སྔ་ཕྱི་ནས་རིམ་པ་བཞིན་དུ་འགྱེད་ཅིང་། དེའི་ཚེ་འདི་ནི་ཆོས་དབྱངས་སམ་མེ་ལོང་དག་པ་སྟེ། ཞེས་སོགས་
ལྔ་སྐབས་སུ་གང་འབབ་དང་པོར་སྦྱར་ཏེ་བྲིའོ། ། འགྱེར་ཚུལ་ནི་ཕྲ་སྦོམ་སོགས་ཀྱི་སྐྱོན་དང་བྲལ་བར་བཀྱེ་སྟེ།
གཞན་དུ་ན་ཉེས་པར་འགྱུར་རོ། ། ཐོག་མར་རང་གིས་བཀྱེ་ཞིང་རྗེས་སུ་སློབ་མ་དང་རི་མོ་མཁན་ཅི་རིགས་ཀྱིས་
བྱའོ། ། གསུམ་པ་ལ་གཉིས། ཕྱི་དང་། ནང་གི་ཚོན་སའོ། ། དང་པོ་ནི། དབུས་དང་ཕྱོགས་བཞིར་རིགས་
ལྔའི་སྐུ་མདོག་སྤྱི་དང་བྱེ་བྲག་གིས་དབྱེ་བས་ཚོན་གྱི་ཁ་དོག་ཀྱང་དེར་འགྱུར་ལ། པ་གུའམ་རིན་ཆེན་སྣམ་བུའི་ས་
ནི་དམར་པོ་དང་དྲ་བ་དྲ་ཕྱེད་ཀྱི་ས་ནི་ནག་པོའོ། ། འདོད་སྣམ་ནི་དམར་པོ་དང་། ཤར་བུ་དང་མདའ་ཡབ་
ཀྱིས་ནི་སྔོན་པོའོ། ། རྟ་བབས་ཀྱི་ཀ་བ་དང་ཀྱོག་པོའི་ནང་གི་བླ་བྲེའི་འོག་གི་ས་ནི་ཕྱོགས་མདོག་ཡིན་ལ། ཕྱི་མ་
ནི་ཕྱོགས་མདོག་གིས་སྤྲས་པའི་ནམ་མཁའི་རང་བཞིན་ནོ། ། རྟ་རྨིག་ཝ་རཎྜ་ཆུ་སྲིན་གྱི་སྣམ་བུ་ནི་མཛེས་ཚོན་
ཡིན་ལ། ཤར་བུ་དང་མདའ་ཡབ་གཉིས་དཀར་པོ་ལ་དེ་དག་གི་ས་ནི་སྔོན་པོའོ། ། རིན་པོ་ཆེའི་སྣམ་བུ་དང་
མུན་སྣམ་དང་གསེར་རྣམ་གསུམ་ནི་དམར་ནག་སེར་པོའོ། ། འཁོར་ལོ་བཞི་ནི་སེར་པོ་དང་རི་དྭགས་ཀྱང་དེ་
ལྟར་རོ། ། གཞལ་ཡས་ཁང་གི་རྟེན་གྱི་རྡོ་རྗེ་ནི་ནག་པོའམ་གཙོ་བོའི་མདོག་ཏུའང་བཤད་ལ། ཕྱོགས་རྭ་རྣམས་
ནི་ཕྱོགས་ཀྱི་དེ་བཞིན་གཤེགས་པའི་མདོག་གམ་རྭ་ཁྲའོ། ། རྟ་བབས་ཀྱི་གཡས་གཡོན་གྱི་བུམ་པ་རྣམ་ས་སེར་པོ་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
དང་། ཤིང་རྣམས་ནི་དཔག་བསམ་གྱི་ཤིང་སྟེ་སླའོ། ། འོག་གི་སྣ་ཚོགས་པདྨའི་ལྟེ་བ་ལྗང་ཁུ་གེ་སར་སེར་པོ་
འདབམ་སྣ་ཚོགས་པ་སྟེ། འདབ་མའི་གཞི་ནི་དམར་པོ་ཤས་ཆེའོ། ༑ བདར་དང་རྡོ་རའི་བར་གྱི་རེ་ཁ་ནི་
དཀར་པོའོ། ། རྡོ་རྗེའི་ངོ་བོ་དང་དེའི་རེ་ཁའི་གཅོད་མཚམས་ནི་ནག་པོའམ།དཀར་པོ་དང་སེར་པོ་ཡང་བཤད་
དེ་གང་རུང་ངོ༌། ། རྡོ་རྗེ་གནས་པའི་གཞི་ནི་ལྗང་ཁུ་དང་། རྡོ་རྗེའི་ས་གཞི་ནི་སྣ་ཚོགས་པའོ ། འོད་འཕྲེང་
གི་ཁ་དོག་སྣ་ཚོགས་པ་སྟེ་བརྒྱད་དམ་སོ་གཉིས་སམ་རེ་བཞི་བའོ། ། གཉིས་པ་ནི། ནང་གི་ཕྱོགས་བཞིའི་ཁ་
དོག་ནི་དེ་བཞིན་གཤེགས་པའི་མདོག་དང་། བསྒོམ་བྱའི་དཀྱིལ་འཁོར་གྱི་མདོག་ཀྱང་དེ་ལྟར་རོ། ། ཀ་བ་
རྣམས་ཀྱང་ཕྱོགས་མདོག་སྟེ་ཕྱོགས་ཀྱི་དེ་བཞིན་གཤེགས་པའི་མཚན་མས་སྤྲས་པའོ། ། སྤྱིར་གཙོ་བོའི་ས་དང་
ཕྱོགས་ནི་ནང་གི་དེ་བཞིན་གཤེགས་པའི་མདོག་ཡིན་ཀྱང་མ་ངེས་ཏེ། དཔེར་ན། འཇམ་རྡོར་ལ་གཙོ་བོ་དམར་
སེར་ཡིན་ཀྱང་དབུས་སྔོ་བ་དང་། ཀུན་རིག་ལ་སྦྱོང་རྒྱལ་སྐུ་མདོག་དཀར་པོར་ཡོད་ཀྱང་། དེའི་ཤར་སྔོན་པོར་
ཡོད་པ་བཞིན་ཏེ་རིགས་ཀྱི་དབང་དུ་བྱས་པའོ། ། རེའུ་མིག་དགུ་བའི་ ས་གཞི་ནི་དབུས་ཀྱི་སའི་མདོག་ཏུ་
གསུངས་པས་དེ་ལྟར་བྱས་ན་ལེགས་ལ། ཁ་ཅིག་ཕྱོགས་མདོག་བྱེད་པའང་སྣང་ངོ་། ། བཞི་བ་ནི། བྲིས་ཟིན་
པ་དང་རང་རང་གི་མཚན་མ་དགོད་པར་བྱ་སྟེ། ཀླུའི་གློས། ཇི་ལྟར་ནུས་པས་དཀྱིལ་འཁོར་དུ། ། ས་བོན་
དགོད་བྱ་ཡང་ན་ནི། ། མཚན་མའམ་ལྷ་ཡི་གཟུགས་ཉིད་དེ། ། ལུགས་མའམ་འདུ་བྱས་དགོད་པར་བྱ། །
ཞེས་གསུངས་ཤིང་། སྔགས་རིམ་ལས་ཀྱང་དེ་ལྟར་བཤད་པ་བཞིན་བྱ་ལ། འདིར་རྡུལ་ཚོན་ལ་སྐུ་འགོད་པ་མ་
དར་ཡང་། འབུར་སྐུ་མ་རྙེད་ན་ཙ་ཀ་ལི་སའི་གོད་པུ་ལ་བཙུགས་ཏེ་དེར་བཞག་ནའང་ལེགས་སོ། ། དེ་རྣམས་
རྫོགས་པ་དང་ཡེ་ཤེས་ཀྱི་ཚོན་གཤེགས་གསོལ་བྱའོ། ། གསུམ་པ་ནི། སྲུང་འཁོར་བསྒོམས་པ་སོགས་ཀྱིས་
དཀྱིལ་འཁོར་བསྲུང་བར་བྱ་སྟེ་སླའོ། ། གཉིས་པ་ལ་གཉིས། བུམ་པ་འགོད་པ་དང་། དཀྱིལ་འཁོར་བརྒྱན་
པའོ། ། དང་པོ་ནི། སྔར་ལྷག་གནས་བྱས་པའི་བུམ་པ་རྣམས་དཀྱིལ་འཁོར་ལ་གཡས་སྐོར་དུ་ཐོབ་ཚུལ་ལྟར་
འགོད་པར་བྱའོ། ། གཉིས་པ་ནི། དཀྱིལ་འཁོར་གྱི་ཕྱོགས་བཞིར་དམ་ཆོས་ཀློག་པ་དང་ན་བཟའ་འབུལ་བ་
དང་གདུགས་སོགས་ཀྱིས་བརྒྱན་པར་བྱའོ། ། གསུམ་པ་ལ་གཉིས། དཀྱིལ་འཁོར་བསྒྲུབ་རིང་མཆོད་པ་དང་།
དབང་བསྐུར་བའི་ཆོ་གའོ། ། དང་པོ་ལ་གཉིས། སྒྲུབ་པ་དང་། མཆོད་པའོ། ། དང་པོ་ལ་བདག་མདུན་ཐ་
དད་དུ་བྱེད་པ་དང༌། ཐ་མི་དད་དུ་སྒྲུབ་པའི་ཚུལ་གཉིས་ལས། དཱ་རེ་ཀ་བ་དང་ས་ར་ཧས་བདེ་མཆོག་ལ་བདག་
མདུན་ཐ་དད་དུ་མཛད་དེ་སྒྲུབ་ལ། ཀླུ་བྱང་དཔལ་འཛིན་ལྭ་བ་པ་སོགས་ཀྱིས་བདག་མདུན་ཐ་མི་དད་དུ་སྒྲུབ་
པར་མཛད་དོ། ། བདག་མདུན་ཐ་དད་དུ་བྱེད་པའི་ཚེ། སྔོན་དུ་བདག་བསྐྱེད་རྫོགས་པར་བསྒོམས་ཏེ་མདུན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྐྱེད་སྒྲུབ་ཅིང་མདུན་གྱི་དཀྱིལ་འཁོར་དུ་ཕྱིན་པའི་དམིགས་པ་མི་བྱེད་ལ། ཐ་མི་དད་སྒྲུབ་པའི་ཚེ་ཡང་། སྔོན་
དུ་བདག་བསྐྱེད་མི་བསྒོམ་པར་དཀྱིལ་འཁོར་གྱི་དབུས་སུ་ཕྱིན་པར་མོས་ཏེ་བདག་མདུན་འཇུག་པ་གཅིག་ཏུ་སྒྲུབ་
པ་དང་། བདག་བསྐྱེད་སྔོན་དུ་བསྒོམས་ཏེ། མདུན་བསྐྱེད་སྒྲུབ་པ་ན་དཀྱིལ་འཁོར་གྱི་དབུས་སུ་ཕྱིན་པར་མོས་
ཏེ་བསངས་སྦྱངས་བསྐྱེད་པའི་སྒོ་ནས་འཇུག་པ་ཐ་དད་དུ་བྱེད་པ་གཉིས་ཡོད་པ་ལས། དང་པོ་ནི་གཤིན་རྗེ་
གཤེད་ལྟ་བུ་ལ་རུང་གི་གསང་འདུས་ལ་ནི་ཕྱི་མ་ལྟར་བདག་བསྐྱེད་སྔོན་དུ་བྱས་ནས་བསྒྲུབ་པར་བྱ་དགོས་ཞེས་
མཁས་གྲུབ་རྗེ་བཞེད་ལ། འོན་ཀྱང་སྔགས་རིམ་གྱི་ཚིག་ཟིན་ལས་བདག་མདུན་ཐ་མི་དད་དུ་བྱེད་ན་ལྷའི་རྣལ་
འབྱོར་སོ་སོ་བ་མི་དགོས་སོ་ཞེས་གསུངས་པ་ལྟར་ན་དམིགས་བསལ་བསྒོམ་བཟླས་སྔོན་དུ་སོང་བ་ཞིག་གིས་དཀྱིལ་
འཁོར་སྒྲུབ་པའི་སྐབས་སུ་སྔར་བདག་བསྐྱེད་ཟུར་དུ་མི་སྒོམ་པར་བདག་མདུན་འཇུག་པ་གཅིག་ཏུ་བྱས་ནས་
བསྒྲུབ་རུང་བར་སེམས་ཏེ་བརྟག དེས་ན་སྤྱིར་གསང་འདུས་ཀྱི་མདུན་བསྐྱེད་སྒྲུབ་པ་ན། བདག་བསྐྱེད་སྔོན་
དུ་འགྲོ་དགོས་ཤིང་། སོང་ནས་རང་ཉིད་དཀྱིལ་འཁོར་གྱི་དབུས་སུ་ཞུགས་པར་མོས་ཏེ་བསང་སྦྱངས་འབྱུང་
བཞི་དཀྱིལ་འཁོར་ལྷའི་གདན་བཅས་བསྐྱེད་ནས། དེ་རྣམས་སུ་ཆོ་ག་སུམ་བསྐྱེད་ཀྱིས་གཙོ་བོ་དང་འཁོར་རྣམས་
རྫོགས་པར་བསྐྱེད་ལ། རང་རིགས་ཀྱི་རིག་མ་དང་ལྷན་ཅིག་སྙོམས་འཇུག་བྱས་ཏེ། མངལ་གྱི་ལྷ་རྣམས་བསྐྱེད།
དེ་ནས་མཚན་སྔགས་བརྗོད་དེ་ལྷ་དེ་རྣམས་ཕྱིར་སྤྲོས་སྤྱི་སྒོས་ཀྱི་མཛད་པ་མདུན་ནས་གཅིག་ཏུ་འདུས་ཏེ་ཡེ་ཤེས་
པ་དང་འདྲེས་པ་སེམས་དཔའ་སུམ་བརྩེགས་ཅན་དུ་གྱུར་བ་རྣམས་སྤྱན་དྲངས་ཏེ། རང་རང་གི་དམ་ཚིག་པ་ལ་
བསྟིམ་ཞིང་། དེ་ནས་རང་བཞིན་གྱི་ཡེ་ཤེས་པ་གཞན་སྤྱན་དྲངས་ཏེ་བསྟིམ་ནས་དབང་བསྐུར་རྒྱས་གདབ་ཀྱང་
བྱས་ལ། དེ་ནས་སྟ་གོན་གྱི་ལྷ་བསྟིམ་པར་བྱའོ། ། རས་བྲིས་ཀྱི་དཀྱིལ་འཁོར་སྒྲུབ་ནའང་རྡུལ་ཚོན་གྱི་དཀྱིལ་
འཁོར་འདྲ་བར་རྗེའི་དགོངས་པ་ཡིན་པར་སྔགས་རིམ་དང་དེ་ཉིད་རབ་གསལ་གཉིས་ཀ་ནས་གསལ་བར་ཤེས་
མོད། ད་ལྟ་ཕལ་ཆེར་ཕྱག་མཚན་བསྐྱེད་པའི་སྐབས་བསམ་གཏན་གྱི་དཀྱིལ་འཁོར་ལྟར་བྱེད་པ་མང་སྟེ་ཡིན་
སྙམ་པ་མེད་དོ། ། དེས་ན་རས་བྲིས་ལའང་རྡུལ་ཚོན་ལྟར་བྱ་ལ། བསམ་གཏན་གྱི་དཀྱིལ་འཁོར་ལ་ནི་ལྷ་བསྐྱེད་
པའི་སྐབས་སྔོན་མ་དང་ཅུང་མི་འདྲ་བ་རེ་ཡོད་པས་སྔགས་རིམ་སོགས་ནས་བཤད་པ་ལྟར་བྱ་ཤིང་། ལུས་དཀྱིལ་
ལ་ནི་བསམ་གཏན་དང་འདྲ་ཡང་ལུས་ཀྱི་ཆ་རྣམས་སྒྲུབ་གཞིར་བྱས་ནས་བསྒྲུབ་པ་ཡིན་ཏེ། འདི་ལ་ཞིབ་ཆ་
དགོས་སོ། ། མི་ཤེས་པ་ཁ་ཅིག་སྣོད་གཞལ་ཡས་ཁང་དང་བཅུད་ལྷ་དང་ལྷ་མོའི་རང་བཞིན་དུ་དངོས་གནས་ལ་
ཡོད་ཟེར་བ་ལྟར། གཞན་དག་ལུས་ཀྱི་ཆ་དེ་དང་དེ་དག་ནི་རྟེན་དང་བརྟེན་པའི་ལྷ་དངོས་ཀྱི་རང་བཞིན་དུ་ཡོད་
ཀྱང་མ་ཤེས་པས་དེ་ཤེས་པ་དང་གསལ་བའི་ཕྱིར་དུ་དེ་སེམས་སུ་སྒོམ་པར་བྱེད་པའོ། ། ཞེས་སྨྲ་བ་ནི། ཡེ་ཤེས་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
པའི་ལྷ་དངོས་ལ་རྨོངས་ཤེང་ཅང་མི་ཤེས་པའི་ལྷ་ཡོད་པའམ། སྒྲིབ་པ་དང་བཅས་པའི་སངས་རྒྱས་ཡོད་པར་
འདོད་པ་ཡིན་པས། ཁས་ལེན་ཚུལ་དེ་ལས་ཐ་ཆད་པ་ཅི་ཞིག་ཡོད། གཉིས་པ་ལ་གཉིས། ནང་དུ་དཀྱིལ་
འཁོར་ལ་མཆོད་པ་དང་། ཕྱི་རོལ་གྱི་གཏོར་མའོ། ། དང་པོ་ནི། མཆོད་ཡོན་ལ་སོགས་པའི་མཆོད་རྫས་
རྣམས་བསང་སྦྱངས་བསྐྱེད་ནས་དཀྱིལ་ཆོག་ནས་འབྱུང་བ་ལྟར་མཆོད་བསྟོད་བཟླས་པ་ཡིག་བརྒྱ་བཅས་རྫོགས་
པར་བྱ། མཆོད་པའི་ཆུ་བཞི་ལ་ནི་ཞི་བའི་རྫས་ནས་འོ་མ་མེ་ཏོག་དཀར་པོ་ཏིལ་འབྲས་གཡོས་སོགས་བླུགས་ཏེ་
སྒྲུབ་པ་དང་། རྒྱས་པ་སོགས་ལ་ཁ་དོག་སོགས་ཅུང་མི་འདྲ་སྟེ། འབུལ་ཚུལ་ནི་གཞན་དུ་ཤེས་པར་བྱའོ། །
གཉིས་པ་ནི། ཕྱི་རོལ་ཏུ་འཇིག་རྟེན་ལས་འདས་མ་འདས་ཀྱི་མཆོད་གཏོར་བཏང་སྟེ་འཕྲིན་ལས་བཅོལ་བར་
བྱའོ། ། དེ་ནས་ཉེ་རེག་བྱས་ལ་ནང་དུ་འོངས་ཏེ་ཧཱུྃ་མཛད་ཀྱིས་ཕྱག་རྒྱུ་དང་ལྡན་པས་ཧཱུྃ་བཞི་བའི་སྔགས་ཟློས་
ཤིང་མེ་ཏོག་དང་བཅས་དམིགས་པས་དཀྱིལ་འཁོར་གྱི་རྩིག་པའི་འོག་ནས་འཛུལ་ཏེ་ཡིག་བརྒྱ་བརྗོད་ཅིང་སྐོར་བ་
གསུམ་བྱས་པས་མེ་ཏོག་འབུལ་ལོ། ། དེ་ནས་སྐོར་བ་རེ་བྱས་ལ་སྒོ་རེ་དབྱེ་བར་བྱ་སྟེ། ཐོག་མར་ནུབ་ཏུ་གནས་
ནས་སྒོ་དབྱེ་པའི་སྔགས་ཀྱིས་ཤར་གྱི་སྒོ་དབྱེ་ཞིང་། དེ་བཞིན་དུ་ཕྱོགས་གཞན་ལའང་རིགས་པ་སྦྱོར། དེ་ནས་
སྔགས་ཀྱིས་མེ་ཏོག་ཕུལ་བ་བླངས་ནས་གར་གྱིས་རང་གི་མགོ་ལ་བཅིངས་ཏེ་དངོས་གྲུབ་ཞུའོ། ། གཉིས་པ་
དབང་བསྐུར་བ་ལ་གསུམ། སློབ་མ་ལ་དབང་བསྐུར་པའི་ཆོ་གའི་སྐོར་ལ་ཚིག་མང་དུ་འབྱུང་བས་འདིར་དེ་དག་
གི་རྣམ་གཞག་རྒྱས་པར་མི་འཆད་པས་གཞན་ནས་ཤེས་པར་བྱ་ལ། དོན་གྱི་ཕྱོགས་བསྡུས་ཏེ་བཤད་པར་བྱ་སྟེ།
དེ་ཡང་བླ་མེད་ཀྱི་དབང་ལ་བཞི་སྟེ་བུམ་དབང་གསང་དབང་ཤེས་རབ་ཡེ་ཤེས་ཀྱི་དབང་དབང་བཞི་བའོ། །
དང་པོ་ལ་ལྔ། དཀྱིལ་འཁོར་གང་དུ་འཐོབ་པ། གྲངས་ཅི་ཙམ། ངོ་བོ་གང་ཡིན་པ། བྱེད་ལས་ཅི་འདྲ། སྒྲ་
དོན་ནོ། ། དང་པོ་ནི། རྡུལ་ཚོན་ནམ་རས་བྲིས་ཀྱི་དཀྱིལ་འཁོར་དུ་ཡིན་ལ། བུམ་དབང་བསྐུར་བ་ན་སྒྲུབ་
པའི་དཀྱིལ་འཁོར་པ་རྣམས་ཀྱིས་བུམ་པ་བཟུང་ནས་དབང་བསྐུར་བའི་བྱ་བ་མཛད་པ་མིན་གྱི། སྤྱན་དྲངས་
པའི་དབང་གི་ལྷ་རྣམས་ཀྱི་ནང་ནས་སྦྱངས་སོགས་ཀྱིས་བུམ་པ་བཟུང་ནས་དངོས་སུ་དབང་བསྐུར་བའི་མོས་པ་
བྱེད་པ་ཡིན་ནོ། ། འོན་ཀྱང་བུམ་པ་འཇོག་པ་སོགས་ནི་སློབ་དཔོན་གྱིས་བྱེད་པ་ཡིན་ལ། དེའི་ཚེ་སློབ་དཔོན་
གྱིས་བསྒྲུབ་པའི་དཀྱིལ་འཁོར་པ་རྣམས་ལ་དབང་བསྐུར་བའི་དགོངས་པ་གཏད་པའི་མོས་པ་ངེས་པར་བྱེད་
དགོས་ཏེ། གཞན་དུ་ན་རྡུལ་ཚོན་ནམ་རས་བྲིས་ཀྱི་དཀྱིལ་འཁོར་དུ་བུམ་དབང་ཐོབ་པར་འཇོག་དཀའོ། །
གཉིས་པ་གྲངས་ནི། སློབ་མའི་དབང་དང་སློབ་དཔོན་གྱི་དབང་གཉིས་ཡོད་ལ། ཕྱེ་ན། ཆུ་དབང་ཅོད་པན་
དང་རྡོ་རྗེ་དང་དྲིལ་བུ་དང་མིང་སྟེ་ལྔ་ནི་སློབ་མའི་དབང་དང་། དེ་ནས་སློབ་དཔོན་གྱི་དབང་སྔགས་དབང་ལུང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྟན་དབུགས་དབྱུང་རྡོ་རྗེའི་བརྟུལ་ཞུགས་སྤྱོད་པའི་བརྟུལ་ཞུགས་རྗེས་གནང་དང་བཅས་པ་སྟེ། དབང་
དགུར་དབྱེ་བའི་ཚེ་ཕྲེང་བའི་དབང་ནས་འདྲེན་པ་ཡིན་ཞིང་། གཞན་ཆུ་དབང་ནས་བཟུང་སྟེ་དབང་བདུན་དུ་
བཤད་པའང་ཡོད་ལ། བུམ་དབང་ཉིད་ལ་བཅུ་གཅིག་ཏུ་འབྱེད་པའང་ཡོད་མོད། དེ་ཐམས་ཅད་དབྱེ་བསྡུ་
ཡིན་པས་མི་འགལ་ལོ། ། གསུམ་པ་དབང་གི་ངོ་བོ་གང་ཞེ་ན། འདི་ལ་ཆུ་གཏོར་བ་སོགས་དང་དབུ་རྒྱན་
བསྐོན་པ་དང་རྡོར་དྲིལ་གཏད་པ་དང་མིང་འདོགས་པ་རྣམས་ནི་དབང་གི་རྒྱུ་ཡིན་གྱི། དབང་གི་ངོ་བོ་མིན་ལ།
དབང་གི་ངོ་བོ་ནི་ཐབས་དེ་རྣམས་ལ་བརྟེན་ནས་ཉོན་མོངས་ལྔ་ཅི་རིགས་པ་སྦྱངས་ནས་ཕུང་པོ་ལྔ་ཅི་རིགས་དག་
ཅིང་ཡེ་ཤེས་ལྔ་མངོན་དུ་བྱེད་ནུས་པ་དང་རིགས་ལྔའི་སྒོམ་བཟླས་དང་དངོས་གྲུབ་འགྲུབ་པ་ལ་དབང་བའི་ནུས་
པ་ཁྱད་པར་ཅན་ཏེ་རྒྱུད་ལ་བཞག་པ་ནི་དབང་དེ་དག་གི་དངོས་གཞི་ཡིན་པར་སྔགས་རིམ་ལས་བཤད་དེ། དེ་
འདྲ་བའི་དབང་གཞན་ལའང་རིགས་འགྲེ་སྦྱོར། ཡང་ཆུ་དབང་རྣམས་བསྐུར་བའི་ཚེ་དབང་པོ་རྣོན་པོ་ལ་བདེ་
བ་དངོས་སུ་སྐྱེ་བ་འོང་ཤིང་། བདེ་བ་དེས་སྟོང་ཉིད་ཀྱི་དོན་ངེས་པའི་བདེ་སྟོང་གི་ཡེ་ཤེས་ཉིད་བུམ་དབང་ཁྱད་
པར་ཅན་གྱི་ངོ་བོར་བཞེད་ཅིང་། བདེ་བ་དངོས་སུ་མ་སྐྱེས་ཀྱང་དེ་སྐྱེས་སྙམ་པ་དང་ལྟ་བ་དྲན་པའི་མོས་པ་བྱ་
དགོས་པར་བཤད་དོ། ། སློབ་དཔོན་གྱི་དབང་གི་སྐབས་སུ་རང་ལྷ་ཡབ་ཡུམ་དུ་བསམ་པ་ནི་དབང་གི་རྒྱུ་ཡིན་གྱི།
དབང་གི་དངོས་གཞི་མིན་ལ། དངོས་གཞི་ནི་འཁྱུད་པ་ལ་བརྟེན་ནས་བདེ་བ་སྐྱེས་སམ་མ་སྐྱེས་པ་ཐོས་ཏེ་ལྟ་བ་
དྲན་པའོ། ། དེ་ལྟ་བུའི་མོས་པ་མ་མཐའ་ཡང་བྱེད་དགོས་ཀྱི། གཞན་དུ་ནི་དབང་གྲལ་དུ་འདུག་པ་ཙམ་གྱིས་
དབང་ཐོབ་པར་འཇོག་དཀའ་བར་བཤད་པས་དབང་བརྡ་ཅི་ཡང་མི་འཕྲོད་པ་དག་གིས་ནི་དབང་ཇི་ལྟར་ཐོབ་
བསམ་དགོས་སོ། ། བཞི་བ་ལ། མེ་ཏོག་འཕྲེང་བའི་དབང་གིས་ནི། སངས་རྒྱས་དེའི་རིགས་སུ་འཚང་རྒྱ་བའི་
ནུས་པ་འཇོག ཆུ་དབང་གིས་རིགས་དེར་འཚང་རྒྱ་བ་ལ་གེགས་བྱེད་པའི་དྲི་མ་སྦྱོང་བའི་ནུས་པ་དང་། བོད་
པན་གྱིས་གཙུག་ཏོར་འགྲུབ་པའི་ནུས་པ་དང་། རྡོ་རྗེས་རྒྱལ་བའི་ཐུགས་འགྲུབ་པ་དང་། དྲིལ་བུས་གསུང་
འགྲུབ་པ་དང་། མིང་དབང་གིས་གང་གི་ཚེ་སངས་རྒྱས་པ་ན་དེའི་མཚན་མ་འདི་ཤེས་པར་འགྱུར་རོ་ཞེས་མཚན་
གྱི་ནུས་པ་འཇོག་སྟེ། དེ་ནི་རིགས་སོ་སོའི་དབང་དུ་བྱས་པ་ཡིན་ལ། རྡོ་རྗེ་སློབ་དཔོན་གྱི་དབང་གིས་ནི་རིགས་
ཐམས་ཅད་ཀྱི་བདག་པོ་རྡོ་རྗེ་གསུམ་དབྱེར་མི་ཕྱེད་པ་རྡོ་རྗེ་འཆང་འགྲུབ་པའི་ནུས་པ་འཇོག་པར་བྱེད་པ་ཡིན་
ནོ། ། འོན་ཀྱང་དེ་དག་ནི་ངོ་བོ་དང་བྱེད་ལས་ཅི་རིགས་ཀྱིས་བསྡུས་སོ། ། ཡང་། བུམ་དབང་གིས་བསྐྱེད་
རིམ་ཡན་ལག་དང་བཅས་པ་མཐའ་དག་སྒོམ་པ་ལ་དབང་ཞིང་དེའི་སྣོད་རུང་དུ་བྱེད་པ་དང་སྤྲུལ་པའི་སྐུ་འགྲུབ་
པའི་ནུས་པ་ཁྱད་པར་ཅན་འཇོག་པ་སྟེ། དེ་ཡང་རྫོགས་རིམ་མིན་གྱི་བསྐྱེད་རིམ་སྟོན་པའི་རྒྱུད་འགྲེལ་མན་ངག་
56

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
དང་བཅས་པ་ཉན་པ་དང་འཆད་པ་ལ་དབང་བའོ། ། དེར་མ་ཟད་བླ་མེད་ཀྱི་བུམ་དབང་རྣམ་དག་རྫོགས་པར་
ཐོབ་ན། རྒྱུད་སྡེ་འོག་མ་གསུམ་གྱི་རྒྱུད་འཆད་ཉན་དང་སྔགས་སྒྲུབ་ལ་ཡང་དབང་བར་བཤད་ལ། འོན་ཀྱང་ལྷ་
སྒྲུབ་པ་ལ་སྒོམ་བཟླས་ཀྱི་ལུང་དང་དབང་བསྐུར་བ་ལ་ནི་རང་གིས་དབང་གང་བསྐུར་བ་དེ་ཐོབ་དགོས་སོ། ། ལྔ་
བ་ནི། དེ་ཐམས་ཅད་ལ་བུམ་པའི་ཆུའི་བྱ་བ་རྗེས་སུ་འགྲོ་བས་ན་བུམ་པའི་དབང་ཞེས་བྱ་ལ་རྫོགས་བྱང་ལས་ཕྱིར་
མི་ལྡོག་པའི་ནུས་པ་འཇོག་པས་ཕྱིར་མི་ལྡོག་པའི་དབང་དང་། རྡོ་རྗེ་སློབ་དཔོན་གྱི་ལས་བྱེད་པ་རྣམས་ལ་དབང་
བས་སློབ་དཔོན་གྱི་དབང་ཞེས་བརྗོད་པའང་ཡིན་ནོ། ། རིག་པའི་དབང་ཞེས་པ་ནི། རིག་པ་ཡེ་ཤེས་ལྔ་སྒྲུབ་
པར་བྱེད་པ་དང་། རིག་པའི་ལྷ་མོ་རྣམས་ཀྱིས་དབང་བསྐུར་བས་འདི་སྐད་ཅེས་བརྗོད་པའི་ཚུལ་གཉིས་སོ། །
གཞན་ལ་སྔགས་དབང་ནི་སྔགས་འགྲུབ་པའི་ཚེ་དེ་དང་། མིག་སྨན་ནི་ལྷའི་མིག་གི་མངོན་ཤེས་བསྐྱེད་པའི་ཆེད་
དང་། མེ་ལོང་ནི་ཆོས་ཐམས་ཅད་བདེན་སྟོང་སྒྱུ་མ་ལྟ་བུར་རྟོགས་པའི་ཆེད་དུ་དང་མདའ་ནི་ཆོས་ཉིད་མངོན་
སུམ་དུ་རྟོགས་པའི་ཆེད་ཡིན་པ་སོགས་ཀྱི་མཚོན་དོན་སོགས་ཞེས་དགོས་སོ། ། གཉིས་པ་གསང་བའི་དབང་ནི།
རྒྱུད་དང་ཚད་ལྡན་གྱི་གཞུང་ནས་རིན་པོ་ཆེ་ལྟ་བུའི་གང་ཟག་གི་དབང་དུ་མཛད་ནས་ལས་རྒྱ་ལ་བརྟེན་ནས་
བསྐུར་བའི་ཚུལ་གསུངས་པ་མང་སྟེ། དེ་ཡང་ལས་རྒྱ་བསྟེན་རུང་བའི་བླ་མ་མཚན་ཉིད་ཚང་བས་དཀྱིལ་འཁོར་
བའི་ལྷ་ ཐམས་ ཅད་དམིགས་པས་བཀུག་སྟེ་རང་ནི་ལུས་ལ་བཅུག་ནས་རིག་མ་དང་སྙོམས་འཇུག་བྱས་པས།
ཐིག་ལེ་ཡུམ་གྱི་པདྨར་ཡབ་ཡུམ་གྱི་ཁམས་དམར་པོ་དང་འདྲེས་པ་ལ་ཀུན་རྫོབ་བྱང་ཆུབ་ཀྱི་སེམས་ཞེས་བྱ་ལ།
ཡབ་ཡུམ་གྱི་ཁམས་དཀར་དམར་ཡུམ་གྱི་པདྨར་གནས་པ་མཐེབ་སྲིན་གྱིས་བླངས་ཏེ། ལྕེ་ཐོག་བཞག་པ་མྱང་
བའི་ཚེ་རང་གི་ལུས་ཀྱི་རྩ་ཁམས་བྱིན་གྱིས་བརླབས་པས་བདེ་བ་དངོས་སུ་སྐྱེ་བ་འོང་བས་དེའི་ཚེ་བདེ་བས་སྟོང་པ་
ངོ་བོའི་བདེ་སྟོང་སྦྱོར་ཞིང་། དེང་སང་དུས་སུ་ནི་བླ་མ་དང་རིག་མ་མཚན་ཉིད་ཚང་དཀའ་ཞིང་། མ་ཚང་བའི་
བཞིན་དུ་བསྟེན་ན་ངན་འགྲོར་འཕེན་པས་བླ་མ་ཡེ་རྒྱ་དང་སྙོམས་འཇུག་བྱས་པར་མོས་ཏེ་ཐིག་ལེ་དཀར་དམར་
གྱི་ངོ་བོར་བསྐྱེད་པའི་ནང་མཆོད་སོགས་ལྕེ་ལ་བཞག་པ་མྱང་བའི་ཚེ་དབང་རྣོན་རེ་གཉིས་ལ་བདེ་བ་དངོས་སུ་སྐྱེ་
སྲིད་ཀྱང་། ད་ལྟའི་གང་ཟག་ལ་དེའང་དཀའ་བས་དེ་སྐྱེས་པའི་མོས་པ་བྱས་ཏེ་ལྟ་བ་རྣམ་དག་དང་སྦྱར་དགོས་
པར་བཤད་ལ། འོན་ཀྱང་ལྟ་བ་མེད་པའི་བདེ་བ་སྐྱེས་པར་མོས་པ་ཤུགས་ཅན་བྱས་ན་ཡང་དབང་དེ་ཐོབ་པར་
འཇོག་རུང་ཙམ་དུ་སེམས་ཏེ། ལྟ་བ་མེད་པའི་བདེ་བ་དང་བཅས་པའི་ཏིང་ངེ་འཛིན་སྐྱེས་པ་ལ་དབང་དེ་ཐོབ་པ་
ཙམ་དུ་འཇོག་ནུས་པར་སྔགས་རིམ་ལས་གསུངས་སོ། ། དེས་ན་དབང་ཐོབ་ཚུལ་ལ་མཆོག་དམན་འོང་བར་མ་
ཟད་བསྐུར་ཚུལ་ལའང་ཁྱད་པར་ཆེའོ། ། བླ་མ་ཡབ་ཡུམ་སྙོམས་པར་འཇུག་པ་སྒོམ་པ་སོགས་ནི་དབང་གི་རྒྱུ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་ལ།ཐབས་དེ་ལ་བརྟེན་ནས་སྐྱེས་པའི་བདེ་སྟོང་གི་ཡེ་ཤེས་ནི་དབང་གི་ངོ་བོ་ཡིན་ནོ། ། བྱེད་ལས་ནི་སྒྱུ་ལུས་
སྒོམ་པ་ལ་དབང་བ་སྟེ། དེ་སྒོམ་པའི་སྣོད་དུ་རུང་བ་དང་། དེ་སྟོན་པའི་རྒྱུད་འཆད་ཉན་དང་། སྒྱུ་ལུས་སྒྲུབ་
པའི་ཐབས་སུ་ལུས་སྒོམ་པ་ལ་དབང་བ་སྟེ། དེ་སྒོམ་པའི་སྣོད་དུ་རུང་བ་དང་། དེ་སྟོན་པའི་རྒྱུད་འཆད་ཉན་
དང་། སྒྱུ་ལུས་སྒྲུབ་པའི་ཐབས་སུ་ལུས་ལ་གནད་དུ་བསྣུན་ནས་རླུང་དབུ་མར་ཞུགས་གནས་ཐིམ་གསུམ་བྱེད་པ་
ལ་དབང་བའོ། ། མདོར་ན་བླ་མ་ཡབ་ཡུམ་གྱི་བྱང་སེམས་མྱང་བས་རང་གི་རྩ་ཁམས་རླུང་དང་བཅས་པ་བྱིན་
གྱིས་བརླབས་པ་ལ་བརྟེན་ནས་རླུང་ཁམས་ཙམ་ལས་གྲུབ་པའི་ལོངས་སྤྱོད་ཀྱི་སྐུ་འགྲུབ་པའི་ནུས་པ་ཁྱད་པར་ཅན་
འཇོག་པ་ཡིན་ནོ། ། སྒྲ་བཤད་ནི། རྫས་གསང་བ་ལས་ཐོབ་པའི་དབང་ཡིན་པས་གསང་བའི་དབང་ཞེས་
བྱའོ། ། གསུམ་པ་ཤེས་རབ་ཡེ་ཤེས་ཀྱི་དབང་ནི། རིན་པོ་ཆེ་ལྟ་བུའི་གང་ཟག་གི་དབང་དུ་བྱས་ན། བླ་མ་
མཚན་ཉིད་ཚང་བས་སྔར་གྱི་རིག་མ་དེའམ་དེ་འདྲ་བ་ཞིག་སློབ་མ་ལ་གནང་སྟེ། དྲི་བ་དྲི་ལན་སོགས་བྱས་ཏེ་
སྙོམས་པར་ཞུགས་ཏེ་དགའ་བཞི་སྐྱེས་པ་ལས་ཐོས་པས་བྷ་གའི་དཀྱིལ་འཁོར་དུ་ཐོབ་པ་ཡིན་ལ། དེ་ཡང་སྙོམས་
འཇུག་བྱས་པས་རླུང་དབུ་མར་ཞུགས་པ་ལ་བརྟེན་ནས་བྱང་སེམས་སྤྱི་བོ་ནས་ཞུས་སྟེ། རང་གི་དྷུ་དཱི་ནས་མགྲིན་
པ་སྙིང་ཀ་ལྟེ་བ་རྡོ་རྗེའི་རྩེར་སླེབ་པ་ན་དགའ་བཞི་རིམ་བཞིན་སྐྱེའོ། ། ལྷན་སྐྱེས་ཀྱི་དགའ་བ་སྐྱེས་པ་ན་དེ་དང་
སྟོང་ཉིད་རྟོགས་པའི་ལྟ་བ་སྦྱར་ཏེ་སྒོམ་པ་ནི་དབང་གི་ངོ་བོ་ཡིན་ཞིང་། གཞན་ལ་ནི་དེ་འདྲ་བའི་བདེ་སྟོང་སྦྱོར་
ཚུལ་འོང་དཀའ་ཡང་གལ་ཏེ་སྐྱེས་པ་ཞིག་བྱུང་ན་ནི་དེ་དབང་གི་དུས་སུ་ཡིན་ཀྱང་ངོ་བོ་རྫོགས་རིམ་གྱི་ལམ་དུ་
བཞག་དགོས་སོ། ། ད་ལྟ་ནི་ཡེ་ཤེས་ཀྱི་ཕྱག་རྒྱ་ལ་བརྟེན་པ་ཡིན་པས་དེའི་ཚེ་དཔོན་སློབ་གཉིས་ཀས་དམིགས་
རྣམ་ལེགས་པར་དྲན་པའམ། སློབ་མས་བདེ་བ་སྐྱེས་པའི་མོས་པ་དང་སྟོང་ཉིད་ཀྱི་ལྟ་བ་དྲན་པའི་མོས་པ་ཙམ་
ཞིག་ནི་མ་མཐའ་ཡང་བྱེད་དགོས་ཏེ། དེ་ཙམ་ཞིག་མ་བྱུང་ན་དབང་གསུམ་པ་མཆོག་དམན་གང་ཡང་འཇོག་མི་
ནུས་སོ། ། འདིའི་མོས་པ་ལའང་སྐབས་ཀྱི་དམིགས་རྣམ་ཕྱེད་པའི་གོ་བ་ངེས་པར་དགོས་ཀྱི། ནག་ཐོམ་གྱི་མོས་
པས་མི་ཆོག་གོ། བྱེད་ལས་ནི། གང་སྣང་ཐམས་ཅད་བདེ་སྟོང་གི་རྣམ་རོལ་ཏུ་འཆར་བའི་གེགས་ཀྱི་དྲི་མ་སྦྱོང་
བ་དང་། དེ་འཆར་བའི་ནུས་པ་དང་། ཆོས་སྐུ་འགྲུབ་པའི་ནུས་པ་ཁྱད་པར་ཅན་འཇོག་གོ། སྒྲ་བཤད་ནི།
ཤེས་རབ་མ་ལ་བརྟེན་ནས་ཐོབ་པའི་དབང་ཡིན་པས་ན་ཤེས་རབ་ཡེ་ཤེས་ཀྱི་དབང་ཞེས་བྱའོ། བཞི་བ་ཚིག་
དབང་ནི། དབང་གསུམ་མོས་པ་ཚུན་ཆད་ཀྱིས་ངེས་པར་བྱས་ནས་དེ་དང་དཔེར་བྱ་བ་སྟེ། ཟུང་འཇུག་གི་གོ་
འཕང་ཇི་འདྲ་བ་སློབ་མ་ལ་ཚིག་གིས་བརྡ་ལེགས་པར་སྤྲད་པས་དོན་གོ་ན་ཚིག་གི་དབང་བཞི་བ་ཐོབ་པར་འཇོག་
གི། དོན་གྱི་དབང་ཟུང་འཇུག་ད་ལྟ་ཐོབ་པ་མི་འབྱུང་ངོ༌། ། དེའི་ཚུལ་ནི། འདུས་པའི་རྒྱུན་ཕྱི་མ་ལས། །
58

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བཞི་བ་དེ་ཡང་དེ་བཞིན་ཏེ། ཞེས་གསུངས་པ་ལྟར། དེའང་གསུམ་པའི་དུས་སུ་རང་དང་རིག་མའི་ལུས་
འདོད་ལྷ་ཡབ་ཡུམ་གྱི་སྐུར་མ་གྲུབ་བཞིན་དུ་ཡིད་ངོར་ལྷའི་སྐུར་སྣང་བའི་ངང་ནས་སེམས་ཀྱིས་སྟོང་ཉིད་ཀྱི་དོན་
ངེས་པ་གཉིས་མཉམ་དུ་བསྒོམས་པ་དེ་བཞིན་དུ། ལམ་བསྒོམས་པའི་མཐུས་རིམ་པ་བཞི་པའི་མཐར་ལུས་ཤིན་
ཏུ་ཕྲ་བའི་རླུང་སེམས་ཙམ་ལས་གྲུབ་པའི་འཇའ་ལུས་རྡོ་རྗེའི་སྐུར་དངོས་སུ་སོང་བ་དང་། སེམས་སྟོང་ཉིད་
མངོན་སུམ་རྟོགས་པའི་བདེ་སྟོང་དབྱེར་མེད་ཀྱི་ཡེ་ཤེས་སུ་སོང་བ་གཉིས་དུས་མཉམ་དུ་འཇུག་པ་འབྱུང་ལ།
དེའི་རྒྱུན་གོམས་པར་བྱས་པའི་མཐར་དེ་དང་འདྲ་བའི་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་གྱི་
སྐུ་འགྲུབ་པ་ཡིན་ནོ། ། ཞེས་བརྡ་སྤྲོད་པ་ཡིན་ནོ། ། དབང་དོན་ལམ་གྱི་རིམ་པར་བསྒྲིགས་ན། འདིར་ཚང་
རྒྱ་བ་ལ་བསྐྱེད་རིམ་བསྒོམ་དགོས་ཤིང་། དེ་སྒོམ་པའི་སྣོད་དུ་རུང་བའི་ཕྱིར་དུ་དབང་དང་པོ་བུམ་དབང་དགོས་
པ་ཡིན་ལ། དེ་ནས་རྫོགས་རིམ་སྒོམ་པ་ན། ཐོག་མར་ལུས་དབེན་དང་ངག་དབེན་སོགས་ཀྱིས་རོ་ཆང་གི་རླུང་དྷུ་
ཏཱིར་ཞུགས་གནས་ཐིམ་གསུམ་བྱས་པ་ལ་བརྟེན་ནས་སྣང་མཆེད་ཐོབ་གསུམ་དཔེའི་འོད་གསལ་དང་བཅས་པའི་
སེམསདབེན་འདྲེན་ཞིང་། དེ་ལས་རླུང་སེམས་ཙམ་ལས་གྲུབ་པའི་མ་དག་པའི་སྒྱུ་ལུས་བསྒྲུབ་བའི་ཆེད་དུ་
གཉིས་པ་གསང་དབང་བསྐུར་པ་ཡིན་ཞིང་། མ་དག་པའི་སྒྱུ་ལུས་དེ་བསམ་གཏན་གཉིས་ཀྱི་ས་བོན་གསལ་ཏུ་
བཅུག་ནས་དག་པོར་བྱས་པ་ལས་དོན་གྱི་འོད་གསལ་སྐྱེ་བས་དེའི་ཆེད་དུ་དབང་གསུམ་པ་དང་། དོན་གྱི་འོད་
གསལ་ལས་ལུགས་བཟློག་ཏུ་ལྡང་པ་ན་སྐུ་དག་པ་སྒྱུ་མའི་སྐུ་དང་ཐུགས་དག་པ་དོན་གྱི་འོད་གསལ་གཉིས་ངོ་བོ་
གཅིག་པའི་སློབ་མའི་ཟུང་འཇུག་དང་། དེའི་རྒྱུན་ལས་མི་སློབ་པའི་ཟུང་འཇུག་ནི་སྒྱུ་འཕྲུལ་བའི་ཆེད་དུ་དབང་
བཞིས་བསྐུར་བ་སྟེ། དབང་བཞི་དང་སྐུ་བཞིའི་གོ་རིམའང་དེ་ལྟར་རོ། ། གཉིས་པ་ནི། དབང་ཐོབ་ནས་དམ་
ཚིག་སྲུང་དགོས་པས་རྩ་ལྟུང་བཅུ་བཞི་དང་སྦོམ་པོ་བརྒྱད་སོགས་རྩ་བ་དང་ཡན་ལག་གི་ལྟུང་བ་རྣམས་ངེས་པར་
བྱས་ཏེ་སྲུང་དགོས་ཞིང་། གལ་ཏེ་རྩ་ལྟུང་བྱུང་ན་བདག་འཇུག་སོགས་ཀྱི་སྒོ་ནས་སླར་སོར་ཆུད་པར་བྱ་ལ།
ལྟུང་པ་གཞན་བྱུང་ན་བཤགས་པར་བྱའོ། ། རྩ་ལྟུང་མ་བྱུང་ན་ལམ་ཆེར་མ་བསྒོམས་ཀྱང་སྐྱེ་བ་བདུན་ནམ་བཅུ་
དྲུག་ཚུན་ལ་འཚང་རྒྱ་ཞིང་། རྩ་ལྟུང་བྱུང་བ་ཕྱིར་མ་བཅོས་ན་ལམ་བསྒོམས་ཀྱང་འཚང་མི་རྒྱ་བར་མ་ཟད།
ངན་འགྲོར་སྐྱེ་བའི་ཉེན་ཆེ་བས་ངེས་པར་དམ་ཚིག་དང་སྡོམ་པ་དག་པའི་ཐབས་ལ་འབད་པར་བྱའོ། །
གསུམ་པ་ལ་གཉིས། རིམ་པ་གཉིས་ཀྱི་སྒྲ་དོན་སོགས་དང་། རིམ་གཉིས་སོ་སོའི་བསླབ་ཚུལ་ལོ། །
དང་པོ་ལ། བསྐྱེད་རིམ་གྱི་སྒྲ་དོན་ནི། བློས་བཏགས་པའམ་བཅོས་པའི་སྒོ་ནས་བསྐྱེད་པའི་ཚུལ་གྱིས་བསྒོམ་
པར་བྱ་བའི་རིམ་པ་ཡིན་པས་དེ་སྐད་ཅེས་བྱ་ལ། རྫོགས་རིམ་ནི། བློས་བཏགས་པ་ལ་མ་བལྟོས་པར་གྲུབ་པའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྩ་རླུང་ཐིག་ལེ་དམིག་ནས་དབུ་མའི་ནང་དུ་རླུང་ཞུགས་གནས་ཐིམ་གསུམ་སོགས་བྱ་བའི་ཕྱིར་བསྒོམ་པར་བྱ་བའི་
རིམ་པ་ཡིན་པས་ན་རྫོགས་རིམ་ཞེས་བྱ་སྟེ་དོན་བསྡུས་པའོ། ། རིམ་གཉིས་ཀྱི་གྲངས་ངེས་ནི། ཐུན་མོང་དང་
མཆོག་གི་དངོས་གྲུབ་གཉིས་སོ་སོར་འགྲུབ་པའི་དབང་དུ་བྱས་པ་ཡིན་ཏེ། རྒྱུད་ཕྱི་མ་ལས། ཐུན་མོང་མཆོག་གི་
དབྱེ་བ་ཡིས། ། བསྙེན་པ་རྣམ་པ་གཉིས་སུ་འདོད། ། ཅེས་བསྐྱེད་རྫོགས་གཉིས་ལ་བསྙེན་པར་བྱས་ནས་
གསུངས་པ་ལྟར་ཡིན་པའི་ཕྱིར་རོ། ། གྲངས་ངེས་ནི། རིམ་ལྔ་ལས། བསྐྱེད་པའི་རིམ་པ་ལ་གནས་ཤིང་།
རྫོགས་པའི་རིམ་པ་འདོད་རྣམས་ལ། ། ཐབས་འདི་རྫོགས་པའི་སངས་རྒྱས་ཀྱིས། ། སྐས་ཀྱི་རིམ་པ་ལྟ་བུར་
གསུངས། ། ཞེས་གསུངས་པ་ལྟར་རོ། ། གཉིས་པ་ལ་གཉིས། བསྐྱེད་རིམ་དང་། རྫོགས་རིམ་ལ་བསླབ་
ཚུལ་ལོ། ། དང་པོ་ལ་གཉིས། བསྐྱེད་རིམ་སྤྱིའི་རྣམ་བཞག་དང༌། མངོན་རྟོགས་ཀྱི་རིམ་པའོ། ། དང་པོ་ལ་
གཉིས། སྤང་བྱ་སྤོང་ཚུལ་དང་། ལམ་བསྒོམ་ཚུལ་ལོ། ། དང་པོ་ནི། བསྐྱེད་རིམ་གྱི་སྤང་བྱའི་གཙོ་བོ་ནི་ཐ་
མལ་གྱི་སྣང་ཞེན་གཉིས་ཡིན་ལ། དེའི་གཉེན་པོར་ནི་གཞལ་ཡས་ཁང་རྟེན་དང་བརྟེན་པར་བཅས་སྒོམ་པ་ཡིན་
ཞིང་། རྟེན་གཞལ་ཡས་ཁང་དང་བརྟེན་པ་ལྷར་འཆར་བའི་སྣང་བ་གོམས་པས་ཐ་མལ་གྱི་སྣང་བ་ཟློག་པར་བྱེད་
ལ། ལྷ་དེ་དང་དེའོ་སྙམ་སྟེ་ལྷའི་ང་རྒྱལ་གོམས་པས་ཐ་མལ་གྱི་ཞེན་པ་ཟློག་པར་བྱེད་དོ། ། ང་རྒྱལ་དང་སྣང་བ་
ཁྱད་པར་ཅན་གཉིས་ལས་ང་རྒྱལ་གཙོ་བོ་ཡིན་ལ། སྣང་བ་ནི་དེའི་ཡན་ལག་གོ། སྣང་ཞེན་འགོག་ཚུལ་ནི། ས་
བོན་སྤོང་པའི་ཚུལ་གྱིས་འགོག་པ་མིན་ལ། དག་པའི་རྟེན་བརྟེན་པའི་སྣང་བ་དང་ང་རྒྱལ་བརྟན་པོ་བྱུང་བའི་ཚེ་
ཡིད་ངོར་ཐ་མལ་གྱི་སྣང་ཞེན་རེ་ཞིག་འགགས་པའི་ཚུལ་གྱིས་དེ་གཉིས་ཟློག་པའོ། ། དེ་ལ་དང་པོར་ཡིད་ངོར་
བཅོས་མའི་ང་རྒྱལ་ཙམ་མ་གཏོགས་བཅོས་མིན་མི་སྐྱེ་ཡང་། གོམས་ན་འདོན་པ་བྱང་བ་བཞིན་དུ་བཅོས་མིན་གྱི་
ང་རྒྱལ་འབྱུང་ངོ༌། ། གཉིས་པ། མངོན་རྟོགས་ཅི་ཙམ་ཞིག་དང་། གསལ་སྣང་འདོན་ཚུལ་བསྡུ་ན། རྫོགས་
རིམ་གྱི་རྟོགས་པ་རྫོགས་པར་སྐྱེ་བའི་ཆེད་དུ་ཡིན་ན། བསྐྱེད་རིམ་ཕྲ་རགས་མཐར་ཕྱིན་པའི་བར་དུ་བསྒོམས་
པར་བྱ་ཞིང༌། དེ་ཡང་དང་པོར་སྒྲུབ་ཐབས་ཀྱི་ལྷ་རྫོགས་པར་བསྒོམས་ནས་གསལ་འདེབས་པའི་ཚེ། མི་འཚན་
ན་ནང་གི་ལྷ་གཅིག་དམིགས་རྟེན་དུ་བྱས་ནས་བསྒོམས་ཏེ་གོམས་པ་ན་གཞན་བསྣན་ནས་བསྒོམ་པར་བྱའོ། །
དེ་ཚེ་དཔྱད་སྒོམ་དང་འཇོག་སྒོམ་ཇི་ལྟར་རིགས་པར་བྱ་སྟེ་ལེགས་པར་བསྐྱངས་ན་ལྷ་རྣམས་ཀྱི་གསལ་སྣང་རྫོགས་
པར་འཆར་བ་ནི་ཡུན་ཧ་ཅང་མི་རིང་བར་བཤད། དང་པོར་གསལ་བར་མི་འཆར་མོད་ཡང་ཡང་བསྒོམས་པས་
གོས་ན་ཡུལ་ཡང་ལོག་གང་ཡིན་ཀྱང་གསལ་བར་འཆར་ནུས་ཏེ། རྣམ་འགྲེལ་ལས། དེ་ཕྱིར་ཡང་དག་ཡང་དག་
མིན། ། གང་གང་ཤིན་ཏུ་གོམས་གྱུར་པ། ། གོམས་པས་ཡོངས་སུ་རྫོགས་པ་ན། ། དེ་གསལ་མི་རྟོག་བློ་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
འབྲས་ཅན། ། ཞེས་དང་། མི་སྡུག་ཟད་པར་མི་ལ་སོགས། ཡང་དག་ཡིན་པར་བསྒོམ་པ་ཡི། ། སྟོབས་ཀྱིས་
བསྒྲུབ་པ་རྟོག་མེད་དང་། ། གསལ་བར་སྣང་བ་ཅན་ཏུ་གསུངས། ། ཞེས་གསུངས་པའི་ཕྱིར་རོ། ། འདིར་
གོ་རིམ་ནི་རགས་པའི་རྣལ་འབྱོར་ལ་སེམས་བརྟན་པ་ན་ཕྲ་ཐིག་གི་རྣལ་འབྱོར་བསྒོམས་ནས་འབྲི་ལུགས་ཀྱི་ཞི་
གནས་བསྒྲུབ་པར་བྱ་སྟེ་འདི་ནི་གཞན་ནས་ཤེས་དགོས་སོ། ། རྒྱུད་བསྐྱེད་ཀྱི་བསྐྱེད་རིམ་གྱི་ཆིངས་ཇི་ལྟར་ཡིན་
པའི་ཚུལ་ནི་སོགས་ཀྱང་འདིར་མི་འཆད་དེ།སྔགས་རིམ་ཉིད་དུ་བལྟའོ། ། གཉིས་པ་ལ་གཉིས། སྤྱིར་བསྟན་པ་
དང༌། འཕྲོས་དོན་བྱེ་བྲག་ཏུ་བཤད་པའོ། ། དང་པོ་ལ་གསུམ། ཐུན་གྱི་ངོ་བོ་དང་། ཐུན་མཚམས་ཀྱི་རྣལ་
འབྱོར་དང་དགོས་པའོ། ། དང་པོ་ལ་གསུམ། རྣལ་འབྱོར་གྱི་སྔོན་འགྲོ། དངོས་གཞི། མཇུག་གོ། དང་པོ་
ལ་གཉིས། ཚོགས་གསོག་པ་དང་སྲུང་འཁོར་རོ། ། དང་པོ་ནི། ལམ་ཐུན་མོང་པས་རྒྱུད་སྦྱངས་པའི་གང་ཟག་
གིས་གནས་ཡིད་དུ་འོང་བར་ཡོ་བྱད་རྣམས་ཚོགས་པར་བྱས་ནས། ལྷའི་རྣལ་འབྱོར་གྱིས་སྒྲུབ་ཐབས་ཀྱི་སྔོན་དུ་
འཇིག་རྟེན་པའི་ལྷ་ལ་གཏོར་མ་དང་མཆོད་པ་སོགས་བྱ་དགོས་ལ། ཡིག་བརྒྱ་བཟླ་བ་ནི་སྐབས་འདི་དང་ཐུན་
མཚམས་གང་རུང་སྟེ། འོན་ཀྱང་བླ་མ་སྔ་མའི་ཕྱག་ལེན་ལྟར་འདིར་བྱས་ནའང་ལེགས་སོ། ། དེ་ནས་ཚོགས་
ཞིང་ནི། འོག་མིན་སོགས་ནས་མདུན་གྱི་ནམ་མཁར་སྤྱན་དྲངས་ཏེ་མཆོད་པ་སོགས་བྱས། སྡོམ་པ་བསྟན་པའི་
ཐབས་སུ་ཐུན་མོང་དང་ཐུན་མོང་མ་ཡིན་པའི་བསྔོ་བ་བཟུང་བའམ་མ་བྱས་ཀྱང་མི་འགལ། ཚོགས་ཞིང་མཐར་
གཤེགས་པ་དང་མི་དམིགས་པར་བྱེད་པ་དང་རང་ལ་བསྟིམ་པའི་ལུགས་གསུམ་སྟེ་གང་རུང་གིས་ཆོག་གོ། དེ་
རྣམས་ནི་བསོད་ནམས་ཀྱི་ཚོགས་གསོག་པ་སྟེ། ཡེ་ཤེས་ཀྱི་ཚོགས་ཀྱི་སྔགས་གཉིས་ཀྱི་དོན་བསྒོམས་ནས་གསོག་
པའོ། ། དེ་ལ་ཤཱནྱ་ཏཱ་ནི་སྟོང་བ་ཉིད་ཆོས་ཐམས་ཅད་ཀྱང་རང་བཞིན་གྱིས་སྟོང་པའོ། ། ཛྙཱ་ན་ནི་ཡེ་ཤེས་ཏེ་
སྟོང་ཉིད་དང་ངོ་བོ་གཅིག་པའི་སེམས་སོ། ། བཛྲ་ནི་མི་ཕྱེད་པ་སྟེ་ཡུལ་སྟོང་བ་ཉིད་དང་ཡུལ་ཅན་ཡེ་ཤེས་གཉིས་
དབྱེར་མི་ཕྱེད་པའི་ཚུལ་གྱིས་རོ་གཅིག་ཏུ་ཞུགས་པའོ། ། སྭ་བྷཱ་ཝ་ནི་རང་བཞིན་ཏེ་རང་བཞིན་གྱིས་རྣམ་པར་
དག་པ་དང་། ཨ་ཀ་ནི་བདག་ཉིད་དེ་དེའི་བདག་ཉིད་ལས་མ་འདས་པའོ། ། ཨ་ཧི་ནི་ངའོ་སྟེ། རང་བཞིན་
གྱིས་རྣམ་པར་དག་པའི་བདག་ཉིད་ངའོ་ཞེས་པ་ཡིན། མདོར་ན་སྟོང་བ་ཉིད་དང་ཡེ་ཤེས་མི་ཕྱེད་པའི་རང་
བཞིན་གྱི་བདག་ཉིད་ངའོ་ཞེས་པ་སྟེ་སྟོང་ཉིད་ཀྱི་ལྟ་བ་བསྒོམ་དགོས་པའི་དོན་ནོ། ། སྭ་བྷཱ་ཝའི་ཚིག་དོན་ཡང་དེ་
དང་འདྲ་བའོ། ། དེ་ལྟར་བསྒོམས་པའི་དགོས་པ་ནི།ཡེ་ཤེས་ཀྱི་གཟུང་རྣམ་ལྷར་འཆར་བའི་ཆེད་སོགས་མང་
ངོ༌། ། གཉིས་པ་ནི། འཆི་བ་དང་འདྲ་བའི་སྟོང་ཉིད་བསྒོམས་པའི་རྗེས་སུ་བར་དོ་འབྱུང་བའི་རྣམ་པ་དང་
འདྲ་བའི་བར་སྲིད་མཚོན་བྱེད་སྲུང་འཁོར་གྱི་སྔོན་དུ་སྒོམ་པ་ཡོད་ཀྱང་། སྲུང་འཁོར་སྔོན་དུ་བསྒོམ་ན་རང་གི་
61

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞུང་ནས་བཤད་པ་ལྟར་ཐུན་མོང་པ་དང་ཐུན་མོང་མ་ཡིན་པ་གཉིས་ཀའམ་གང་རུང་བསྒོམ་པར་བྱའོ། ། དེ་
ཡང་ལཱུ་དྲིལ་གཉིས་ཀྱི་ལུགས་ལ་ནི་བར་སྲིད་མཚོན་བྱེད་ཀྱི་ནཱ་ད་སྲུང་འཁོར་གྱི་སྔོན་དུ་ནམ་མཁར་བཞག་ནས་
དེའི་འོག་ཏུ་རྟེན་མ་བསྐྱེད་པའི་བར་དེར་ཞུགས་པ་འབྱུང་ལ། འདུས་པ་དང་གཤིན་རྗེ་གཤེད་སོགས་ལ་གཞལ་
ཡས་ཁང་བསྐྱེད་རྗེས་སུ་ལྷའི་སྐུར་བསམ་དགོས་པས་མི་འདྲའོ། ། གཉིས་པ་ལ་གསུམ། རྟེན་གཞལ་ཡས་ཁང་།
བརྟེན་པ་ལྷ་བསྐྱེད་པ་དང་དེའི་ཡན་ལག་གོ། ། དང་པོ་ནི། སྲུང་འཁོར་རྩིབས་བཅུ་བ་སྒོམ་མི་སྒོམ་གྱི་ལུགས་
གཉིས་ལས། གསང་འདུས་འཕགས་ལུགས་པས་ཐུན་མོང་མ་ཡིན་པའི་སྲུང་འཁོར་བསྒོམས་ཏེ་སྟོང་པར་སྤངས་
ནས་ཐུན་མོང་བའི་སྲུང་འཁོར་དང་ཆོས་འབྱུང་གི་ནད་དུ་འབྱུང་བཞི་འདྲེས་པ་ལས་རྡོ་རྗེའི་ས་དང་། ཧཱུྃ་ལས་
གཞལ་ཡས་ཁང་བསྐྱེད་ལ། གཤིན་རྗེ་གཤེད་ལ་སྟོང་ཉིད་ཀྱི་རྗེས་སུ་འབྱུང་བཞི་དང་སྲུང་འཁོར་ཐུན་མོང་བའི་
ནང་དུ་རྩིབས་བཅུ་བའི་སྲུང་འཁོར་ཁྲོ་བོ་བཅས་བསྐྱེད་དེ་མི་སྡུད་པར་རྟེན་བསྐྱེད་པ་སོགས་བྱེད། ལྟ་ཧི་པ་ལ་ནི་
རྩིབས་བཅུ་བའི་སྲུང་འཁོར་མི་སྒོམ་པར་སྟོང་ཉིད་སྲུང་འཁོར་གྱི་རྗེས་སུ་འབྱུང་བཞི་རི་རབ་པདྨ་སྣ་ཚོགས་རྡོ་རྗེ་
དང་དེའི་སྟེང་དུ་མངོན་བྱང་ལྔ་ལས་བརྟེན་པ་དང་རྟེན་རྣམས་དུས་གཅིག་ཏུ་བསྐྱེད། ཀྱེ་རྡོར་ལ་སྲུང་འཁོར་
ཐུན་མོང་བའི་ནང་དུ་ཆོས་འབྱུང་པདྨ་རྡོ་རྗེའི་སྟེང་དུ་འབྱུང་བཞི་དང་དེའི་སྟེང་དུ་ཧཱུཾ་ལས་འཁོར་ལོ་ལས་རྟེན་
བསྐྱེད་པ་སོགས་མང་སྟེ། མདོར་ན་གཞལ་ཡས་ཁང་བསྐྱེད་པ་ལ་འབྱུང་བཞི་བསྐྱེད་མི་བསྐྱེད་གཉིས་དང་བསྐྱེད་
པ་ལ་རྩིབས་བཅུ་བའི་ནང་དུ་བསྐྱེད་མི་བསྐྱེད་གཉིས་ཡོད་དོ། ། གཉིས་པ་ལ་གསུམ། ལྷ་བསྐྱེད་ཚུལ་དངོས་
དང་། སྦྱང་གཞི་ལམ་ལ་སྦྱར་བ་དང་། དོན་བསྡུ་བ་སོགས་སོ། ། དང་པོ་ལ་གཉིས། མངོན་བྱང་ལྔས་བསྐྱེད་
ཚུལ། ཞུ་བ་གླུས་བསྐུལ་ནས་བསྐྱེད་ཚུལ་ལོ། ། དང་པོ་ནི། དེ་བཞིན་ཉིད་དང་ཟླ་བ་དང་ས་བོན་དང་ཕྱག་
མཚན་དང་སྐུ་རྫོགས་པ་སྟེ་ལྔ་ལས་བྱང་ཆུབ་པ་ལྔ་འཕགས་པ་ཡབ་སྲས་བཞེད་དེ། གཞན་ལ་མི་འདྲ་བའང་ཡོད་
དོ། ། མངོན་བྱང་ལྔའི་སྐབས་ཨཱ་ལི་ཀཱ་ལི་བསྐྱེད་མི་བསྐྱེད་པའི་ཚུལ་གཉིས་ཡོད་ལ། བསྐྱེད་པ་ལའང་སྣོན་མ་
བྱེད་ལུགས་མི་འདྲ་བ་ཡོད་དོ། ། གཉིས་པ་ནི། ཀྱེ་རྡོར་ལ་རྒྱུ་རྡོ་རྗེ་འཛིན་པ་ཞུ་ནས་གླུས་བསྐུལ་ཏེ་འབྲས་བུ་རྡོ་
རྗེ་འཛིན་པ་བསྐྱེད་ཅིང་ གསང་འདུས་ལ་བསྙེན་པའི་རྗེས་སུ་ཞུ་བ་གླུས་བསྐུལ་ཏེ་བཞེངས་པ་ནི་སྔ་མ་དང་མི་
འདྲའོ། ། བར་དོ་མཚོན་བྱེད་གང་ཡིན་པ་དེ་ཞུ་བ་ནི་བར་སྲིད་པ་མངལ་དུ་འཇུག་པ་དང་འདྲ་བར་མཚོན་ཡང་
མཚོན་བྱེད་ཀྱི་དབྱིབས་ལ་ཁ་ཅིག་ཏུ་སྐུའི་རྣམ་པ་དང་། ཁ་ཅིག་ཏུ་ཕྱག་མཚན་དང་། ཁ་ཅིག་ཏུ་ཡི་གེ ཁ་ཅིག་
ཏུ་ནཱ་ད་འོང་ཞིང་། འཇུག་ཚུལ་ལའང་མི་འདྲ་ཡོད་དོ། ། གཉིས་པ་ནི། སྔོན་དུ་མའི་མངལ་དུ་སྐྱེ་བ་འཛིན་
པའི་ལས་བསགས་པ་ཞིག་ཤི་ནས་བར་དོ་གྲུབ་སྟེ་བར་སྲིད་མངལ་དུ་ཞུགས་པའི་མཐར་ཕྱིར་བཙས་ཏེ་ཆུང་མ་
62

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བླངས་ནས་བུ་དང་བུ་མོ་བསྐྱེད་པ་སོགས་དང་ཆོས་མཐུན་པར་བསྐྱེད་རིམ་སྒོམ་པ་ཡིན་ལ། དེ་ཡང་ཚོགས་ཞིང་
ལ་དམིགས་ཏེ་ཚོགས་གསོག་པ་ནི་སྔོན་དུ་དགེ་མི་དགེའི་ལས་གསོག་པ་དང་འདྲ་ཞིང་དེ་ཉིད་ཚོགས་ལམ་དང་
སྦྱོར་ལ། སྟོང་ཉིད་སྒོམ་པ་ནི་འཆི་བ་དང་འདྲ་སྟེ་དེ་ནས་བར་སྲིད་ཀྱི་ཡི་གེ་སོགས་མ་ཞུགས་ཀྱི་བར་རྣམས་སྦྱོར་
ལམ་དང་བར་སྲིད་མཚོན་བྱེད་ཀྱི་ཡི་གེ་སོགས་ཞུ་བ་ནི་བར་སྲིད་པ་མངལ་དུ་འཇུག་པ་དང་འདྲ་སྟེ་དེ་ནས་ལྷའི་སྐུ་
མ་རྫོགས་ཀྱི་བར་སྔོན་མ་མཐོང་ལམ་དང་ཕྱི་མ་རྣམས་རིམ་པར་སྒོམ་ལམ་པ་བཅུ་དང་སྤྱོར། དེ་ནས་གཙོ་བོ་དང་
ཡབ་ཡུམ་གྱི་སྐུ་རྫོགས་པར་གྲུབ་པ་ནི་མངལ་ནས་ཕྱིར་བཙས་པ་དང་། ཡབ་ཡུམ་གཉིས་ཀྱི་དཀྱིལ་འཁོར་པའི་བུ་
བུ་མོ་བསྐྱེད་པ་ནི་ཕ་མས་བུ་དང་བུ་མོ་བསྐྱེད་པ་འདྲ་སྟེ་མི་སློབ་ལམ་དང་སྦྱོར་དགོས་ཞིང་། བསྐྱེད་ཚུལ་གྱི་
དབང་གིས་མི་འདྲ་བ་ཡོད་དོ། ། གསུམ་པ་ནི། བསྐྱེད་རིམ་ལ་སྦྱང་གཞི་སྦྱོང་བྱེད་ངོ་འཕྲོད་དགོས་ཏེ། དེ་
ཡང་ལུས་ཅི་འདྲ་བ་ཞིག་འཛིན་པ་ནི་འབྲས་བུ་རྡོ་རྗེ་འཛིན་པ་ཡབ་ཡུམ་གྱི་སྐུར་སྐྱེ་བ་འཛིན་ལ། གནས་གང་དུ་
ན་གཞལ་ཡས་ཁང་གི་ནང་དང་དེའི་དབུས་ སུའོ། ། ལས་ ཅིས་ཤེ་ན་ཚོགས་ཞིང་ལ་དམིགས་ནས་ཚོགས་
བསགས་པའི་ལས་ཀྱིས་སོ། ། བར་དོ་བ་དེ་སྐྱེ་བ་ལེན་པ་ནི་ལུས་སྔ་མ་དོར་ནས་ཡིན་པས་སྔོན་དུ་སྟོང་ཉིད་
བསྒོམས་ཏེ་ཐ་མལ་གྱི་སྣང་ཞེན་ཞི་བར་བྱས་ནས་ལྷར་བསྐྱེད་པ་དགོས་སོ། །གསུམ་པ་ནི། དེ་ལྟར་དང་ཚོགས་
བསྐྱེད་ནས་ཡེ་ཤེས་པ་དགུག་གཞུག་མཆོད་བསྟོད་བདུད་རྩི་མྱང་བའི་བར་བྱས་ཏེ་བསྒོམ། སྐྱོན་བཟླས་པ་བྱ་ལ་
ཕྲེང་བའི་རྒྱུ་ནི། ཁ་སྦྱོར་སོགས་ལས། ས་ཉ་ཕྱིས་མུ་ཏིག་ནོར་བུ་དཀར་པོ་རུས་པ་རྡོ་དཀར་པོ་སོགས་ཞི་བ་ལ་
དང་། གསེར་དངུལ་ཟངས་པདྨའི་ས་བོན་སོགས་རྒྱས་པ་ལ་དང་། མུ་ཏིག་བྱི་རུ་ཙནྡན་དམར་པོ་དང་གུར་གུམ་
སོགས་དྲིས་བགོས་པའི་ཕྲེང་བ་ནི་དབང་ལ་དང་། རུ་རཀྟ་ལུང་ཐང་མིའི་རུས་པ་སོགས་ལས་བྱས་པ་ནི་དྲག་པ་ལ་
ཤེས་ཤིང་། པོ་དི་ཙེ་ནི་ལས་ཐམས་ཅད་ལོ་བཟང་པར་བཤད་དོ། ། ཕྲེང་རྡོག་གི་གྲངས་ནི། རྡོ་རྗེ་མཁའ་འགྲོ་
ལས། ཞི་བ་ལ་བརྒྱ་རྩ། རྒྱས་པ་ལ་བརྒྱ་བརྒྱད། དབང་ལ་ཉེར་ལྔ། དྲག་པོ་ལ་བཅུ་དྲུག ཁྱད་པར་གྱི་ལས་
སྒྲུབ་པའི་སྔགས་ལ་ལྔ་བཅུ་དགོས་པ་དང་། ཕྲེང་ཐག་ནི་རས་བལ་སོགས་ལས་དགུ་སྒྲིལ་བྱ་བར་བཤད་ཅིང་།
དབུས་མ་རྡོར་སེམས་དང་གཞན་སེམས་དཔའ་བརྒྱད་ཀྱི་བདག་ཉིད་དུ་བསམ་པ་དང་། ཕྲེང་རྡོག་རྣམས་རིགས་
ལྔའི་རང་བཞིན་དང་། མདོ་འཛིན་སྟོབས་ལ་སོགས་པའི་ཆོས་ཀྱི་ཕུང་པོའི་མཆོད་རྟེན་དུ་བསམས་ཏེ་བྱིན་
བརླབ་བྱ་བར་བཤད་དེ་མ་བྲིས་སོ། ། སྔགས་བཟླ་བའི་ཚེ། མྱུར་བུལ་སོགས་ཀྱི་སྐྱོན་དང་བྲལ་བར་བཟླ་ཞིང་།
སྤྲོ་བསྡུའི་དམིགས་པ་སོགས་རང་རང་གི་སྒྲུབ་ཐབས་ལས་བཤད་པ་ལྟར་བྱའོ། ། དག་པ་དྲན་པ་ནི། བཟླས་
པའི་སྔོན་དུའམ་མཇུག་གང་རུང་གི་ཆོག་གོ། གསུམ་པ་ལ། གཏོར་མའི་རྫས་ནི་ཟན་དང་སྲན་མ་ཤ་ཏ་ཤ་ཆན་

_ ༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐུག་ཁུར་བ་ཆང་ཆུ་བཙོང་སྒོག་སྐྱ་འོ་མ་ཆུ་ཡང་རུང་བར་བཤད་ལ། དབྱིབས་ནི། རྒྱ་གཞུང་ལས་མི་གསལ་ཡང་
ལག་ལེན་དུ་ཅི་ལྟར་རིགས་པར་བྱེད། དབྱིབས་སུ་མ་བྱས་པར་རྗེས་དེ་དག་འབུལ་བ་ཡང་རུང་ངོ་། ། གཏོར་
མའི་སྣོད་ནི་ཐོད་པ་སྐམ་པོར་དང་ཁྱོར་བར་ཡང་སྦྱིན་པར་རུང་ལ། བསྐྱེད་ཆོག་ལ་མི་འདྲ་བ་མང་སྟེ། གང་
ལྟར་ཡང་ཤ་ལྔ་དང་བདུད་རྩི་ལྔའི་བདག་ཉིད་དུ་བསྐྱེད་པའོ། ། གང་ལ་འབུལ་བ་ནི། གཏོར་མགྲོན་བསྐྱེད་
ཅིང་སྤྱན་དྲངས་ནས་འབུལ་བ་དང་། མདུན་བསྐྱེད་ལ་འབུལ་བའི་ཚུལ་གཉིས་ཏེ། འབུལ་ལུགས་ལ་འཇིག་
རྟེན་ལས་འདས་མ་འདས་ཀྱང་གཉིས་སོ། ། སྐབས་གང་དུ་འབུལ་བ་ནི། ཐུན་བཞི་གའི་མཐར་རམ། ཐུན་ཐ་
མའི་རྗེས་སུ་འབུལ་ལ། སྐབས་གཞན་དུ་འབུལ་བ་ནི་བདག་མདུན་གྱི་མཇུག་གམ། དཀྲོང་བསྐྱེད་ཀྱིས་ཀྱང་
སྤྱན་དྲངས་ཏེ་འབུལ་བར་རུང་ངོ་། ། གཏོར་མ་མགྲོན་ལ་བསྐྱེད་ཆོག་རྒྱས་བསྡུས་ཅི་རིགས་བྱར་རུང་ཞིང་།
དེར་མ་ཟད།མངོན་རྟོགས་སྒོམ་པའང་རྒྱུས་བསྡུས་ཅི་རིགས་བྱ་བར་བཤད་དེ།དེ་ཡང་ཐུན་བཞིར་བྱེད་པའི་ཚེ།
ཐུན་ཐོག་མཐའ་གཉིས་རྒྱས་ཤིང་བར་བ་གཉིས་བསྡུས་པ་དང་། དང་པོ་རྒྱས་པ་གཞན་གསུམ་བསྡུས་པ་དང་།
ཐུན་བཞི་ཀ་རྒྱས་པ་དང་། བྲེལ་བའི་ཚེ་བཞི་ཀ་ཡང་བསྡུས་པར་བྱས་ཆོག་པར་རྒྱ་གཞུང་གི་ལུགས་རྗེས་སྔགས་
རིམ་ལས་གསུངས་པ་ལྟར་ཡིན་ལ། དེ་ལྟར་རྒྱས་བསྡུས་བྱེད་ཚུལ་སྔགས་རིམ་གྱི་དགོངས་པ་བཞིན་བདག་གིས་
གཞན་དུ་བཤད་ཟིན་ཏོ། གསུམ་པ་ལ། བཟླས་པ་ནི། གཏོར་མ་ལྟར་བྱིན་གྱིས་བརླབས་ཏེ་ལྷ་མཆོད་པའི་
བསམ་པས་ལོངས་སྤྱོད་པར་བྱས། ཉལ་བའི་ཚེ་སྟོང་པའི་བདག་ཉིད་དུ་གྱུར་པར་མོས་ནས་འོད་གསལ་དུ་ཉལ་
བ་དང༌། ལྡང་བའི་ཚེ་ལྷ་མོས་བསྐུལ་བར་མོས་ནས་ལྡང་ངོ༌། ། གསུམ་པ་དགོས་པ་ནི། བསྐྱེད་རིམ་གྱི་ལམ་སྐྱེ་
འཆི་བར་དོ་གསུམ་དང་རྣམ་པ་མཐུན་པར་བསྒོམས་པའི་སྟོབས་ཀྱིས། སྦྱང་གཞི་ལ་གནས་པ་དང་འབྱུང་འགྱུར་
གྱི་སྐྱེ་འཆི་བར་དོ་གསུམ་སྦྱོང་བ་སྟེ། སྦྱངས་པའི་འབྲས་བུ་ལ་སངས་རྒྱས་ཀྱི་ཆོས་སྐུ་ལོངས་སྐུ་སྤྲུལ་སྐུ་གསུམ་
འགྲུབ་པ་དང་། རྟེན་དང་བརྟེན་པ་བསྒོམས་སྟོབས་ཀྱིས་རང་ལ་འབྱུང་འགྱུར་གྱི་མ་དག་པའི་རྟེན་བརྟེན་པ་
སྦྱངས་ནས་དག་པའི་རྟེན་བརྟེན་པ་འགྲུབ་པའོ། ། རྒྱུད་སྡེ་འོག་མ་གསུམ་ལ་སྟོང་བ་དང་ལྷའི་འཁོར་ལོ་བསྒོམ་
པ་ཡོད་ཀྱང་བསྐྱེད་རིམ་མེད་ཅིང་། བསྐྱེད་རིམ་གྱིས་རྫོགས་རིམ་གྱི་རྒྱུད་སྨིན་པར་བྱེད་ཅིང་། ཚོགས་རླབས་
ཆེན་སྡུད་པར་བྱེད་དོ། ། དེས་ན་བསྐྱེད་རིམ་གྱི་ཟབ་གསལ་གཉིས་མེད་ཀྱི་རྣལ་འབྱོར་ནི་རྒྱུད་སྡེ་གཞན་གྱི་རྣལ་
འབྱོར་ལས་ཁྱད་པར་དུ་འཕགས་ཏེ། ཇི་སྐད་དུ། རྣལ་འབྱོར་དག་ནི་འདི་ཉིད་ལས། ། མྱུར་དུ་སངས་རྒྱས་
ཉིད་འཐོབ་འགྱུར། ། ཞེས་གསུངས་པའོ། ། གཉིས་པ་ལ། གསང་བདེ་འཇིགས་གསུམ་གྱི་མངོན་རྟོགས་
བསྒོམ་ཚུལ་རྒྱས་པར་ནི་རང་རང་གི་ཚོགས་ལས་འབྱུང་བ་བཞིན་ཤེས་པར་བྱ་ལ། འདིར་དེ་གསུམ་གྱི་སྨོན་ལམ་
64

༄༅། །རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། ། །
ནས་འབྱུང་བཞི་ས་བཅད་ཙམ་བཀོད་ན། དང་པོ་ནི། གསང་འདུས་སྨོན་ལམ་ལས། དེ་ལྟར་སྒྱུ་མ་ཇི་བཞིན་
སྨོན་ལམ་བཞིན། ། ཞེས་སོགས་ཀྱི་ཚིགས་བཅད་གཉིས་ཀྱིས་མངོན་རྟོགས་བསྒོམས་པའི་དགེ་བ་སོགས་སྨོན་
ལམ་འགྲུབ་པའི་རྒྱུར་བསྟན་ལ། དེ་ནས་རང་ཉིད་སྲིད་མཚོར་ལྟུང་བ་ཇི་བཞིན་དུ། ། ཞེས་སོགས་ཚིགས་
བཅད་གཅིག་གིས་དགེ་བ་དེས་བྱང་ཆུབ་ཀྱི་སེམས་འབྱོངས་པར་སྨོན་ཅིང་། སེམས་ཙམ་བསྐྱེད་ཀྱང་ཞེས་སོགས་
རྐང་བ་བཞིས་འཇུག་སྡོམ་བཟུང་ནས་སྤྱོད་པ་ལ་སློབ་པར་སྨོན། ཐུན་མོང་ལམ་སྦྱང་སོགས་བཞིས་སྔགས་ལ་
འཇུག་པར་སྨོན་ལ། བུམ་དབང་གངྒའི་སོགས་རྐང་གཉིས་ཀྱིས་དབང་བཞིའི་ནང་ནས་དང་པོར་ཐ་མལ་གྱི་སྣང་
ཞེན་སྦྱོང་བའི་ཆེད་དུ་བུམ་དབང་རྣམ་དག་ལེན་པ་དང་། དེ་བཞིན་དུ་གསང་དབང་ཡེ་ཤེས་སོགས་རྐང་བ་
གཉིས་ཀྱིས་གསང་དབང་དང༌། གསུམ་པ་ལྷན་སྐྱེས་སོགས་རྐང་བ་གཉིས་ཀྱིས་གསང་དབང་དང་། བཞི་བ་
ཟུང་འཇུག་སོགས་རྐང་གཉིས་ཀྱིས་དབང་བཞི་པོ་ལེན་པར་སྨོན་ལ། དེ་ཚེ་དངོས་གྲུབ་སོགས་རྐང་བ་བཞིས་
དབང་ཐོབ་ནས་དམ་ཚིག་དང་སྡོམ་པ་སྲུང་བར་སྨོན་ནོ། ། དེ་ནས། ཐ་མལ་སྣང་ཞེན་ཞེས་སོགས་ཚིགས་
བཅདགཉིས་ཀྱིས་བསྐྱེད་རིམ་མཐར་ཕྱིན་པར་སྤྱིར་སྨོན་ལ། བྱེ་བྲག་ཏུ་ཞིང་གི་ཕུལ་བྱུང་ཐུགས་ཀྱི་དཀྱིལ་
འཁོར་ལ་ཞེས་སོགས་རྐང་བ་བཞིས་ཐོག་མར་ཚོགས་ཞིང་ལ་ཚོགས་གསོག་པ་དང་། དཔལ་ལྡན་ཞེ་སྡང་རྡོ་རྗེ་
སོགས་བཞིས་སྲུང་འཁོར་དང་། གང་དུ་འཚང་རྒྱའི་སོགས་ཚིགས་བཅད་གཉིས་ཀྱིས་གཞལ་ཡས་ཁང་དང་དེར་
ལྷག་མོས་ཀྱི་ལྷ་བསྐྱེད་དེ་འོད་གསལ་དུ་ཐིམ་པའི་འཆི་བ་ཆོས་སྐུའི་ལམ་འཁྱེར་དང་། དང་པོའི་མགོན་པོ་བསྐྱེད་
པའི་བར་དོ་ལོངས་སྐུའི་ལམ་འཁྱེར་དང་། སྤྲུལ་སྐུ་རྡོར་སེམས་སུ་བསྒྱུར་ནས་སྙོམས་འཇུག་བྱེད་པའི་བར་སྐྱེ་བ་
སྤྲུལ་སྐུའི་ལམ་འཁྱེར་གསུམ་ཚང་བའི་དང་པོའི་སྦྱོར་པའི་ལམ་རྣམས་རྒྱུད་ལ་སྐྱེ་བར་སྨོན་ནོ། ། རང་དོན་ཕུན་
ཚོགས་སོགས་རྐང་བ་བཞིས་དང་པོ་སྦྱོར་བའི་གཙོ་བོ་ཡབ་ཡུམ་སྙོམས་འཇུག་བྱས་ཏེ་ལུས་དཀྱིལ་གྱི་ལྷ་ལ་མཆོད་
དང་། དེ་ནས་མཁའ་དབྱིངས་རྡོ་རྗེ་སོགས་ཚིགས་བཅད་གཉིས་ཀྱིས་དཀྱིལ་འཁོར་རྒྱལ་མཆོག་གི་ལྷ་རྣམས་
བསྐྱེད་དེ་སྤྱི་སྒོས་ཀྱི་མཛད་པ་མཛད་པ་སོགས་དང་། སྲོག་འཛིན་ཐུར་སེལ་སོགས་ཚིགས་བཅད་གཉིས་ཀྱིས་
སྟེང་འོག་གི་སྣ་རྩེར་ཕྲ་མོ་བསྒོམ་པ་དང་བཟླས་བརྗོད་མཐར་ཕྱིན་པར་སྨོན་ནོ། ། དེས་ནི་རྫས་སྔགས་སོགས་
རྐང་བ་བཞིས་ལས་རྒྱལ་མཆོག་འགྲུབ་པར་སྨོན་པ་སྟེ། དེ་དག་ནི་བསྐྱེད་རིམ་གྱི་སྐོར་རོ། ། དེ་ནས་སོ་སོར་
སྡུད་དང་བསམ་གཏན་སྲོག་རྩོལ་དང་། ། ཞེས་སོགས་རྐང་བ་བཞིས་རྫོགས་རིམ་གྱི་སྦྱོར་བ་ཡན་ལག་དྲུག་དང་
དེ་བསྡུས་པ་རིམ་ལྔ་སྤྱོད་པ་དང་བཅས་པ་འགྲུབ་པར་སྨོན་ཅིང་། ལྷག་མ་ནི་འཆད་པར་འགྱུར་རོ། ། གཉིས་
པ་བདེ་མཆོག་སྨོན་ལས། སྲིད་པ་གསུམ་འབར་སོགས་ཚིག་བཅད་གསུམ་ནི་གཞན་ནས་འབྱུང་བ་བཀོད་པ་ཡིན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ། དེ་ནས་དགེ་བ་ཅུང་ཟད་ཙམ་ཡང་སོགས་ཚིགས་བཅད་གཉིས་ཀྱིས་དགེ་བ་རྫོགས་བྱང་དུ་བསྔོ་དགོས་པའི་
རྒྱུ་མཚན་དང་དམ་བཅའ་བསྟན། དེ་ནས་འདས་མ་འོངས་ད་ལྟར་བྱུང་བ་དང་། ། ཞེས་སོགས་རྐང་བ་བཞིས།
དགེ་བའི་མཐུས་ཚེ་རབས་དང་ཀུན་ཏུ་དགེ་བའི་བཤེས་གཉེན་བསྟེན་པར་སྨོན།དེ་ཡིས་ཉེ་བར་བསྟན་པའི་སོགས་
ཚིག་བཅད་གཉིས་ཀྱིས་སྐྱེས་བུ་ཆུང་འབྲིང་དང་ཐུན་མོང་བའི་ལམ་རྣམས་རྒྱུད་ལ་སྐྱེ་བ་དང་། བརྩེ་བས་འགྲོ་
བའི་སོགས་རྐང་བ་བཞིས་བྱང་ཆུབ་ཏུ་སེམས་བསྐྱེད་ནས་སྤྱོད་པ་ལ་སློབ་པར་སྨོན་ནོ། ། དེ་ནས་ཐུན་མོང་ལམ་
སྦྱངས་སོགས་བཞིས་དབང་བཞི་ལེན་པ་དང་། དེ་དུས་བླ་མ་སོགས་བཞིས་དམ་ཚིག་དང་སྡོམ་པ་སྲུང་བ་དང་།
དེ་ནས་ཚེ་རབས་ཀུན་ཏུ་ཚིགས་བཅད་གཉིས་ཀྱིས་བསྐྱེད་རིམ་མཐར་ཕྱིན་པར་སྤྱིར་སྨོན་ལ། སོ་སོར་ཕྱེ་ན་སྒོ་
གསུམ་སྤྱོད་པ་སོགས་རྐང་བ་བཞིས་དག་པ་གསུམ་དང་། སྲུང་འཁོར་གྱིས་བགེགས་ཟློག་པ་དང་ཚོགས་གསོག་
པ་དང་། སྤྲོས་ཀུན་འོད་གསལ་སོགས་ཚིགས་བཅད་གཉིས་ཀྱིས། སྣོད་བཅུད་འོད་གསལ་དུ་སྡུད་པའི་འཆི་བ་
ཆོས་སྐུ་དང་། དེ་ལས་ནཱ་ད་ནམ་མཁར་འཇོག་པའི་བར་དོ་ལོངས་སྐུ་དང་། དེ་ཟླ་བ་དཀར་དམར་གྱི་དབུས་སུ་
ཞུགས་ནས་ཧེ་རུ་ཀ་འཁོར་བཅས་སུ་བསྐྱེད་པའི་བར་ནི་སྐྱེ་བ་སྤྲུལ་སྐུའི་ལམ་འཁྱེར་གསུམ་རྫོགས་པར་སྨོན་པ་
དང་། གནས་མཆོག་གང་དུ་སོགས་རྐང་བ་བཞིས་འབྱུང་བཞི་རི་རབ་པདྨ་རྣམས་ཀྱི་མཚོན་དོན་དང་། པདྨའི་
ལྟེ་བར་སོགས་ཚིགས་བཅད་གཉིས་ཀྱིས་པདྨའི་ལྟེ་བར་ཟླ་བ་དཀར་ལ་དམར་བའི་མདངས་ཅན་སྒོམ་པ་སོགས་ཀྱི་
མཚོན་དོན་དང་། སྐྱེ་བ་སྤྲུལ་སྐུར་འཁྱེར་བའི་སོགས་རྐང་བ་བཞིས་ཕྱི་དཀྱིལ་དང་ལུས་དཀྱིལ་ལ་གོམས་པ་
མཐར་ཕྱིན་པ་དང༌། སྒོ་མཚམས་མ་རྣམས་དབང་པོའི་སྒོར་བསྒོམས་པས། ཞེས་པ་ནས། དགེ་བའི་རྩ་བ་
ཡོངས་སུ་སྨིན་པར་ཤོག།ཅེས་པའི་བར་ཚིགས་བཅད་གསུམ་གྱིས་ལུས་ཀྱི་ཆ་དེ་དང་དེར་ལུས་དཀྱིལ་གྱི་ལྷ་དེ་དང་
དེ་བསྒོམས་པས་རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་ནུས་པ་འཇོག་པར་སྨོན་ཏེ་བསྐྱེད་རིམ་གྱི་སྐོར།
དེ་ནས་དཔལ་ལྡན་འཁོར་ལོ་སྡོམ་པའི་རྩ་རྒྱུད་དོན། ། ཞེས་སོགས་ཚིགས་བཅད་གཉིས་ཀྱིས་རྫོགས་རིམ་རྣལ་
འབྱོར་ཆེན་པོ་སྤྱོད་པ་གསུམ་དང་བཅས་པ་ཉམས་སུ་བླངས་ནས་མཐར་ཕྱིན་པར་འགྱུར་བར་སྨོན་པ་ཡིན་ལ།
ལྷག་མའི་དོན་འཆད་པར་འགྱུར་རོ། །
གསུམ་པ་འཇིགས་བྱེད་སྨོན་ལམ་དུ།རྣམ་དག་ཡིད་ཀྱི་ཟླ་ཤེལ་རྩིག་ངོས་ལ། ། ཞེས་སོགས་རྐང་བ་དྲུག་
གིས་མངོན་རྟོགས་བསྒོམས་པ་སོགས་ཀྱི་དགེ་བ་དེ་སྨོན་ལམ་འགྲུབ་བྱེད་ཀྱི་རྒྱུར་བསྟེན་ནས། ལྷག་མའི་རྐང་པ་
གཉིས་ཀྱིས་དགེ་བ་དེ་སྐྱེ་བ་ཐམས་ཅད་དུ་དགེ་བའི་བཤེས་གཉེན་གྱིས་རྗེས་སུ་འཛིན་པའི་རྒྱུར་འགྱུར་བར་སྨོན་
ཅིང་། ཚེ་འདིའི་ཆོས་བརྒྱད་སོགས་རྐང་བ་བཞིས་འཁོར་བ་ལས་ཐར་འདོད་ཀྱི་བློ་དང་བྱང་ཆུབ་ཀྱི་སེམས་
66

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བསྐྱེད་དེ་ཕྱིན་དྲུག་ནས་སློབ་པར་སྨོན་པ་དང་། རྣམ་དག་དབང་བཞིའི་སོགས་རྐང་བ་བཞིས་སྔགས་ལ་ཞུགས་
ཏེ་དབང་བཞི་ལེན་ཅིང་དམ་ཚིག་དང་སྡོམ་པ་སྲུང་བ་དང་། སྐྱེ་ཤི་བར་དོའི་སོགས་ས་བཞིས་སྐུ་གསུམ་འགྲུབ་
བྱེད་ཀྱི་ཐབས་ཟབ་མོ་བསྐྱེད་རིམ་ཐུན་བཞིར་སྒོམ་པ་སྤྱིར་སྨོན་ལ། དེ་ནས། བླ་མ་གཤིན་རྗེ་གཤེད་སོགས་
བཞིས་ཚོགས་ཞིང་ལ་དམིགས་པའི་ཚོགས་གསོག་པ་དང་། སྔགས་གཉིས་དོན་ལྟར་སོགས་བཞིས་འཆི་བ་ཆོས་སྐུ་
དང་། གཏུམ་ཆེན་གནོད་མཛེས་སོགས་བཞིས་སྲུང་འཁོར་དང་། རྣམ་མང་རིན་ཆེན་སོགས་བཞིས་གཞལ་
ཡས་ཁང་དང་དེར་ནི་གུར་གུམ་སོགས་བཞིས་བར་དོ་ལོངས་སྐུ་དང་།ཟླ་ཉི་ས་བོན་སོགས་བཞིས་སྐྱེ་བ་སྤྲུལ་སྐུའི་
ལམ་འཁྱེར་གསུམ་དང་། འབུམ་ཕྲག་ཉི་འོད་སོགས་ཚིགས་བཅད་གཉིས་ཀྱིས་དང་པོ་སྦྱོར་བའི་གཙོ་བོ་ཡབ་
ཡུམ་གྱིས་དཀྱིལ་འཁོར་རྒྱལ་མཆོག་གི་རྟེན་བརྟེན་པ་སྤྲུལ་ཏེ་གཞན་དོན་མཛད་པ་སོགས་དང་། ཕྱི་ནང་བཟླས་
བརྗོད་སོགས་རྐང་བ་བཞིས་ཕྱི་ནང་གི་མངོན་པ་བཟླས་བརྗོད་འཁྲུལ་འཁོར་ལ་བརྟེན་ནས་ཞི་སོགས་ཀྱི་ལས་སྒྲུབ་
པའི་ལས་རྒྱལ་མཆོག་གི་སྐོར་མཐར་ཕྱིན་པར་སྨོན་སྟེ། བསྐྱེད་རིམ་གྱི་སྐོར་རོ། ། དེ་ནས། ཟབ་ལམ་རིམ་པ་
ལྔ་ཡི་གནད་ཀྱི་དོན། ། ཞེས་སོགས་རྐང་བ་བཞིས་རྫོགས་རིམ་བསྡུས་ནས་བསྟན་ཏེ། ལྷག་མའི་དོན་ནི་འཆད་
པར་འགྱུར་རོ། ། གཉིས་པ་ལ་གཉིས། ཕ་རྒྱུད་ཀྱི་རྫོགས་རིམ་དང་། མ་རྒྱུད་ཀྱི་རྫོགས་རིམ་མོ། དང་པོ་ལ་
གཉིས། གསང་འདུས་དང་། འཇིགས་བྱེད་ཀྱི་རྫོགས་རིམ་མོ། ། དང་པོ་ལ་གཉིས། གཞི་དངོས་པོའི་གནས་
ཚུལ་དང་། ལམ་གྱི་རིམ་པའོ། ། དང་པོ་ནི། རྫོགས་རིམ་གྱི་ཆ་འགའ་ཞིག་སྐྱེ་བ་ལ་བསྐྱེད་རིམ་ཤིན་ཏུ་བརྟན་
པ་མི་དགོས་ཀྱང་། རྫོགས་པར་སྐྱེ་བ་ལ་དེ་དགོས་སོ། ། རྫོགས་རིམ་སྒོམ་པ་ལ་གཞི་དངོས་པོའི་གནས་ཚུལ་
ཤེས་དགོས་པས་མདོར་བསྡུས་བརྗོད་པ་ལ། ལུས་ཀྱི་གནས་ཚུལ་རགས་པ་ནི་སྤྱི་གཙུག་ནས་རྐང་མཐིལ་གྱི་བར་
གྱི་ལུས་རགས་པ་འདིའོ། ། ལུས་ཕྲ་བ་ནི་འདི་ལ་གནས་པའི་རྩ་སྟོང་ཕྲག་དོན་གཉིས་དང་རྩ་བ་དང་ཡན་ལག་གི་
རླུང་བཅུ་དང་ཐིག་ལེའོ། ། ཆེས་ཕྲ་བ་ནི་སྟོང་པ་བཞིའི་བཞོན་པའི་རླུང་དང་ཁྱད་པར་འོད་གསལ་གྱི་བཞོན་
པའི་རླུང་ངོ༌། ། སེམས་ཀྱི་གནས་ཚུལ་ལ། རགས་པ་ནི་དབང་པོའི་ཤེས་པ་རྣམས་ཡིན་ལ། ཕྲབ་ནི་རང་
བཞིན་བརྒྱད་ཅུའི་ཀུན་རྟོག་རྣམས་དང་། ཤིན་ཏུ་ཕྲབ་ནི་སྣང་མཆེད་ཐོབ་གསུམ་འོད་གསལ་དང་བཅས་པའི་
རླུང་སེམས་སོ། ། ལུས་ཀྱི་གནས་ཚུལ་བྱེ་བྲག་པ་ནི། ལུས་ཀྱི་སྨིན་མཚམས་ནས་རྡོ་རྗེའི་ནོར་བུའི་བར་ལུས་ཀྱི་
སྒལ་ཚིག་དང་ཉེ་བར་དབུས་སུ་དབུ་མ་དང་གཡས་གཡོན་དུ་རོ་མ་དང་རྐྱང་མ་གནས་སོ། ། ནོར་བུའི་དབུས་
དང་གསང་གནས་ལྟེ་བ་སྙིང་ཀ་མགྲིན་པ་སྤྱི་བོར་དྷུ་ཏི་ལ་རོ་རྐྱང་གཉིས་ཀྱིས་འཁྱུད་པའི་ཐད་དྲུག་ན་རྩ་འཁོར་
ཀྱང་དྲུག་གོ། གཉིས་པ་ལ་གཉིས། གྲངས་དང་གོ་རིམ། ལམ་གྱི་རིམ་པ་དངོས་སོ། ། དང་པོ་ལ། གྲངས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ངེས་ནི། སྤྱོད་བསྡུས་ལས་ལུས་དབེན། ངག་དབེན། སེམས་དབེན། སྒྱུ་ལུས། འོད་གསལ། ཟུང་འཇུག་
གི་རིམ་པ་སྟེ་དྲུག་ཏུ་བྱས་ཤིང་། དང་པོ་གཉིས་གཅིག་ཏུ་བགྲང་ནས་ལྔར་མཛད་པ་དང་། བཞིར་མཛད་པའང་
ཡོད་དེ་དབྱེ་བསྡུ་ཡིན་པས་མི་འགལ་ལོ། ། གོ་རིམ་ནི། སློབ་མི་སློབ་པའི་ཟུང་འཇུག་ཐོབ་པ་ལ་སྔོན་དུ་དོན་གྱི་
འོད་གསལ་འགྲོ་དགོས་ཤིང་དེའི་སྔོན་དུ་སྒྱུ་ལུས། དེའི་སྔོན་དུ་སེམས་དབེན། དེའི་སྔོན་དུ་ངག་དབེན། དེའི་
སྔོན་དུ་ལུས་དབེན་བསྒོམ་དགོས་པའི་རིམ་པ་ལྟར་རོ། ། དེ་ལྟར་དགོས་པའི་རྒྱུ་མཚན་ནི། མི་སློབ་པའི་སྐུ་དག་
པམཐར་ཐུག་སྒྱུ་མའི་སྐུ་དང་ཐུགས་དག་པ་མཐར་ཐུག་ལྷན་སྐྱེས་ཀྱི་ཡེ་ཤེས་གཉིས་ཟུང་དུ་འཇུག་པའི་ཟུང་
འཇུག་གི་གོ་འཕང་ཐོབ་པ་ལ། སྔོན་དུ་དེ་དང་རིགས་མཐུན་པའི་སློབ་པའི་ཟུང་འཇུག་ཐོབ་དགོས་ལ། སློབ་
པའི་ཟུང་འཇུག་གི་སྔོན་དུ་དེའི་ཡ་གཅིག་འོད་གསལ་དེ་དང་འདྲ་བའི་རིམ་པ་བཞི་བའི་དོན་གྱི་འོད་གསལ་
བསྐྱེད་དགོས་ཤིང་། དེའི་སྔོན་དུ་ཡ་གཅིག་དག་པའི་སྒྱུ་ལུས་ཀྱི་རིགས་འདྲ་རིམ་པ་གསུམ་པའི་མ་དག་པའི་སྒྱུ་
ལུས་བསྐྱེད་དགོས། སྒྱུ་ལུས་ཀྱི་སྔོན་དུ་དེའི་རྒྱུར་ཀུན་རྟོག་གཡོ་བྱེད་གཟུང་འཛིན་གྱི་རླུང་ཐམས་ཅད་སྙིང་གའི་
མི་ཤིགས་པ་ལ་བསྡུས་ནས་ཐིམ་པ་ལས་སྣང་མཆེད་ཐོབ་གསུམ་འོད་གསལ་དང་བཅས་པའི་སེམས་དབེན་བསྐྱེད་
དགོས། དེའི་སྔོན་དུ་ལས་དང་ཡེ་ཤེས་ཀྱི་ཕྱག་རྒྱ་དང་སྦྱོར་བའི་སྲོག་རྩོལ་དང་། རླུང་དང་། ཐིག་ལེའི་རྣལ་
འབྱོར་བསྒོམས་པ་སོགས་ཀྱི་ངག་དབེན་དང་ལུས་དབེན་བསྐྱེད་དགོས་སོ། ། །
གཉིས་པ་ལ་གསུམ། དབེན་པ་གསུམ་གྱི་ཏིང་ངེ་འཛིན་དང་། བདེན་པ་གཉིས་ཀྱི་ཏིང་ངེ་འཛིན་ལ་
བསླབ་པའི་ཚུལ་ལོ། ། དང་པོ་ལ་གསུམ། ལུས་དབེན། ངག་དབེན། སེམས་དབེན་ནོ། ། འདི་དག་ནི་
རྗེའི་གསང་འདུས་སྨོན་ལམ་དང་བསྟུན་ཏེ་བཤད་ན། དང་པོ་ལུས་དབེན་ལ་མཉམ་གཞག་དང་རྗེས་ཐོབ་ཏུ་
སྦྱོར་ཚུལ་གཉིས་ཡོད་པའི་དང་པོ་ནི། དེ་ཉིད་ལས། ནོར་བུར་ཐིག་ལེ་ཕྲ་མོ་སེམས་བརྟན་པས། ཞེས་སོགས་
ཚིགས་སུ་བཅད་པ་གཅིག་གིས་སྟོན་ཏེ། སྤྱིར་རྫོགས་རིམ་གྱི་ལྷན་སྐྱེས་སྐྱེ་བ་ལ། དབུ་མའི་ཡར་སྣ་དང་མར་སྣ་
དང་སྙིང་ཁའི་རྩ་འཁོར་གྱི་དབུས་ཀྱི་དྷུ་ཏཱིའི་ནང་གང་རུང་དུ་དམིགས་པ་གཏོད་དགོས་ལ། སྐབས་འདིར་ནི་
དབུ་མའི་མར་སྣ་དང་ནོར་བུའི་དབུས་ཀྱི་རྩ་འདབ་ཀྱི་ཐད་ཀའི་དྷཱུ་ཏཱིའི་ནང་གང་རུང་དུ་ཐིག་ལེ་ལ་དམིགས་པ་
གཏོད་དགོས་སོ། ། དེ་ལ་བསྟན་ནས་ལུས་དབེན་དངོས་སྒོམ་ཚུལ་ནི། མཉམ་གཞག་ཏུ་སྔར་ལྟར་བསྒོམས་
པས་དབུ་མའི་ནང་དུ་རླུང་ཞུགས་གནས་ཐིམ་གསུམ་བྱས་པ་ལ་བརྟེན་ནས་དབུ་མའི་ནང་ནས་བྱང་སེམས་ཞུ་སྟེ་
ལྷན་སྐྱེས་ཡེ་ཤེས་སྐྱེའོ། ། དེ་ཡང་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་དྷཱུ་ཏཱིའི་ནང་གི་གཏུམ་མོ་
ཁྱད་པར་ཅན་འབར་བའི་དྲོད་ཀྱིས་སྤྱི་བོ་བྱང་སེམས་ཞུ་བ་དྷུ་ཏིར་རིམ་གྱིས་བབས་པ་ལས་དེའི་ནང་དུ་རེག་བྱ་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
ཁྱད་པར་ཅན་ཞིག་སྐྱེ། རེག་བྱ་དེས་གཟུང་དོན་དང་ལུས་དབང་གིས་བདག་རྐྱེན་བྱས་པ་ལས་ལུས་ཤེས་ཀྱི་བདེ་
བ་ཁྱད་པར་ཅན་སྐྱེ། དེས་དེ་མ་ཐག་རྐྱེན་བྱས་ནས་ཡིད་ཤེས་ཕྲ་མོ་བདེ་བའི་ངོ་བོར་སྐྱེས་ཏེ། བདེ་བ་དེ་ཉིད་
ཀྱིས་སྟོང་ཉིད་རྟོགས་པ་ལ་བདེ་སྟོང་སྦྱོར་ཞེས་བྱའོ། ། རླུང་དབུ་མར་ཞུགས་གནས་ཐིམ་གསུམ་བྱས་པའི་ཚེ་
རྟགས་ནི། ས་ནས་རླུང་གི་བར་ཐིམ་པའི་ཚེ་སྨིག་རྒྱུ་དུ་བ་མཁའ་སྣང་མར་མེ་ལྟ་བུའི་རྟགས་ཀྱི་རྗེས་སུ་སྣང་བ་
མཆེད་པ་ཉེར་ཐོབ་ཀྱི་ཚེ་དཀར་དམར་ནག་ལམ་པའི་སྣང་བ་དང་། འོད་གསལ་གྱི་ཚེ་ནམ་མཁའ་སྟོང་སང་ལྟ་
བུའི་སྣང་བ་འཆར་བ་རྣམས་འབྱུང་ངོ༌། ། གཉིས་པ་ནི། དེ་ལས་ལངས་ཚེ་གང་རུང་སྣང་ཀུན། ། ཞེས་
སོགས་ཚིགས་བཅད་གཅིག་ལ་སྟོན་ཏེ། དེ་ནས་རྗེས་ཐོབ་ཏུ་ཕུང་བོ་ལྔ། ཁམས་བཞི། དབང་པོ་དྲུག་ཡུལ་ལྔ་
རྣམས་ལྷར་འཆར་བའི་ལུས་དབེན་བསྒོམ་པར་བྱ་ཞིང་། དེ་ཡང་ཕུང་བོ་ལྔ་པོ་རེ་རེ་ལའང་ལྔ་ལྔར་ཕྱེ་བས་བསྒྱུར་
འགྱུར་བའི་ལུས་དབེན་ནི། རིགས་བརྒྱའི་ལུས་དབེན་ཡིན་ལ། དེ་རྣམས་རིགས་ལྔར་བསྡུས་ཏེ་སྒོམ་པའི་ལུས་
དབེན་ནི། རིགས་ལྔའི་ལུས་དབེན་དང་། དེ་རྣམས་རིགས་གསུམ་དུ་བསྡུས་ནས་སྒོམ་པ་ནི། རིགས་གསུམ་གྱི་
ལུས་དབེན་དང་། དེ་ཐམས་ཅད་རང་རྡོ་རྗེ་འཆང་དུ་སྒོམ་པ་ནི། རིགས་གཅིག་པའི་ལུས་དབེན་སྒོམ་པར་བྱེད་
པའི་ཚུལ་ཏེ། དེ་ཡང་མཉམ་གཞག་ཏུ་བསྒོམས་པའི་ཡེ་ཤེས་ཀྱི་གཟུང་རྣམ་ལྷར་ཤར་བའི་སྒོ་ནས་ཕུང་སོགས་ཀྱི་
ལྷར་སྒོམ་པའོ། ། དེའི་ཚེ་དབང་པོ་ལྔས་ཡུལ་ལྔ་ལ་ལོངས་སྤྱོད་པ་ན་ཡུལ་གྱི་སྣང་བ་ཐམས་ཅད་བདེ་སྟོང་གི་རྣམ་
རོལ་ཏུ་འཆར་བའི་སོར་སྡུད་དང་། དབང་པོ་དང་ཡུལ་རྣམས་ལྷར་སྒོམ་པའི་བསམ་གཏན་གཉིས་འབྱུང་བས་
དེ་ཡང་ཤེས་དགོས་སོ། ། གཉིས་པ་ངག་དབེན་ལ་གསུམ་ལས། དང་པོ་སྙིང་ཁར་སྔགས་ཀྱི་ཐིག་ལེ་སྒོམ་པ་ནི།
ཐིག་ལེའི་རྒྱལ་པོ་སྔགས་ཀྱི་ཐིག་ལེ་མཆོག། ཞེས་སོགས་ཚིག་བཅད་གཅིག་གི་སྟོན་ཏེ། འདི་ལ་སྙིང་ཁར་རྩ་
འཁོར་གྱི་ནང་དུ་ཐིག་ལེའི་དབུས་སུ་ཨ་ཡིག་གམ་ཕྱོགས་བསྒོམས་པ་དང་། རྩ་འཁོར་ལ་དབྱངས་གསལ་གྱི་ཡི་གེ་
བཀོད་ནས་བསྒོམས་པ་གཉིས་ཡོད་ཅིང་། དེ་གཉིས་གང་བྱེད་ཀྱང་དམིགས་པ་གཏད་ནས་རྩེ་གཅིག་ཏུ་བསྒོམས་
པས་རླུང་དྷུ་ཏཱིའི་ནང་དུ་ཞུགས་གནས་ཐིག་གསུམ་བྱས་པ་ལ་བརྟེན་ནས་ལྷན་སྐྱེས་ཀྱི་ཡེ་ཤེས་འཆར་བར་བྱེད་
པའོ། ། གཉིས་པ་གདོང་གི་སྣ་རྩེར་འོད་ཀྱི་ཐིག་ལེ་སྒོམ་པ་ནི། གདོང་གི་སྣ་རྩེར་འོད་ཀྱི་ཐིག་ལེ་གདངས། །
ཞེས་སོགས་རྐང་བ་བཞིས་སྟོན་ཏེ། རང་གི་རླུང་འཇུག་གནས་ལྡང་གསུམ་བྱེད་པའི་གདངས་ཡི་གེ་གསུམ་གྱི་
གདངས་སུ་ཤར་བའི་སྒོ་ནས་རྡོར་བཟླས་བྱ་ཞིང་། དེ་ཡང་སྣ་སྒོ་ནས་རླུང་ནང་དུ་འཇུག་པའི་ཚེ་ཨོཾ༔ དང་གནས་
པའི་ཚེ་ཡཿ དང་། ལྡང་པའི་ཚེ་ཧཱུྃ་གི་གྲངས་སུ་ཤར་བར་བསམས་ཏེ་རྡོར་བཟླས་བྱས་པ་ལ་བརྟེན་ནས་སྙིང་ཁའི་
རྩ་མདུད་རྣམས་གྲོལ་བར་བྱེད་དོ། ། རླུང་ལ་ནི་སྤྱིར་རྩ་བ་དང་ཡན་ལག་གི་རླུང་བཅུ་ཡོད་ཅིང་། དེའི་ནང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་རྣམ་ཤེས་ཀྱི་བཞོན་པའི་རླུང་ནི་སྙིང་ཁར་གནས་པའི་སྲོག་གི་རླུང་ཡིན་ལ། དེ་ལའང་ཕྲ་རགས་གཉིས་ཡོད་
པའི་ཕྲབའོ། ། རླུང་རྟ་ལྟ་བུ་དང་རྣམ་ཤེས་ཞོན་མཁན་ལྟ་བུ་སྟེ། འོན་ཀྱང་རླུང་དང་རྣམ་ཤེས་གཉིས་ངོ་བོ་ཐ་
དད་མིན་གྱི། ཆུ་ལ་ཆུ་ཞུགས་པ་བཞིན་དུ་ངོ་བོ་གཅིག་པའོ། ། དེ་ཡང་རླུང་རྣམ་ཤེས་མིན་ཅིང་རྣམ་ཤེས་ཀྱང་
རླུང་མིན་ལ། རླུང་ལས་ངོ་བོ་ཐ་དད་པའི་རྣམ་ཤེས་ཀྱང་མེད་མོད། རླུང་དང་རྣམ་ཤེས་གཉིས་གཅིག་ཀྱང་མིན་
ནོ། ། སྤྱིར་འཁོར་རྣམས་ཀྱི་བྱ་བྱེད་ཐམས་ཅད་རླུང་གིས་བྱེད་ཅིང་། དེའི་ནང་ནས་ཀྱང་སྐྱེ་འཆི་སོགས་ལས་ཀྱི་
རླུང་གི་འཕྲུལ་ལས་བྱུང་བ་ཡིན་ཏེ། རྡོ་རྗེ་འཕྲེང་བ་ལས། ཇི་ལྟར་མེས་བསྲེག་དངོས་པོ་མེད། ། རྒྱུ་མེད་པར་
ནི་ཐིམ་ནས་འགྲོ། ། སླར་ཡང་སྲོག་གི་རླུང་ཤར་ནས། ། ལས་ཀྱི་རླུང་ནི་སྣ་ཚོགས་པ། ། དེ་ཡི་ལྷན་ཅིག་རྣམ་
ཤེས་དང་། ། སླར་ཡང་འཇིག་རྟེན་གསུམ་དུ་གནས། །ཞེས་གསུངས་པའི་ཕྱིར་རོ། ། གསུམ་པ་གསང་བའི་
སྣ་རྩེར་རྫས་ཀྱི་ཐིག་ལེ་ནི། ། ཐབས་ཤེས་གསང་བའི་རྩ་མཆོག་གཉིས་ཀྱི་རྩེར། ། ཞེས་སོགས་རྐང་བ་བཞིས་
སྟོན་ཏེ། རང་གི་རྡོ་རྗེ་དང་ཕྱག་རྒྱའི་པདྨ་གཉིས་འཕྲད་མཚམས་སུ་ཐིག་ལེ་ཡུངས་འབྲུ་ཙམ་ལ་དམིགས་བརྩེ་
གཅིག་ཏུ་གཏད་དེ། བསྒོམས་པ་ལ་བརྟེན་ནས་རླུང་ཐིམ་པས་སྣང་མཆེད་ཐོབ་ཀྱི་ཡེ་ཤེས་གསུམ་དང་། ཁྱད་
པར་འོད་གསལ་གྱི་དུས་སུ་ལྷན་སྐྱེས་ཀྱི་ཡེ་ཤེས་འཆར་བར་བྱེད་པའོ། ། གསུམ་པ་སེམས་དབེན་ནི་སྣ་རྩེ་གསུམ་
དུ་ཐིག་ལེ་རྣམ་གསུམ་གྱི་ཞེས་སོགས་རྐང་བ་བཞིས་སྟོན་ཏེ། སྔར་ལྟར་སྲོག་རྩོལ་གསུམ་བསྒོམ་པ་ལ་བརྟེན་ནས་
སྙིང་གའི་རྩ་མདུད་རྣམས་ལེགས་པར་གྲོལ་ནས་རླུང་རྣམས་སྙིང་གའི་མི་ཤིག་པ་ལ་བསྡུས་ནས་ཐིམ་པས་དཔེའི་
འོད་གསལ་འཆར་བར་བྱེད་པའོ། ། དེ་ཡང་ཕྱག་རྒྱུ་གཉིས་གང་རུང་ལ་བརྟེན་ནས་རིལ་འཛིན་དང་རྗེས་
གཞིག་གི་སྡུད་རིམ་མང་དུ་བྱས་པ་ལ་བརྟེན་ནས་སྣང་མཆེད་ཐོབ་གསུམ་གྱི་སེམས་དང་ཁྱད་པར་དུ་དཔེའི་འོད་
གསལ་མཐར་ཐུག་འདྲེན་ནུས་པའི་ཚེ་ནས་ སེམས་ དབེན་རྫོགས་ པར་འགྱུར་རོ། ། སེམས་དབེན་རྫོགས་
མཚམས་ནི། སྔར་ཀུན་རྟོག་གཡོ་བྱེད་ཀྱི་རླུང་གཞན་རྣམས་དབུ་མར་ཞུགས་གནས་ཐིམ་གསུམ་བྱས་པ་ལ་བརྟེན་
ནས་ཡེ་ཤེས་བསྐྱེད་ནུས་ཀྱང་། འདིར་དེ་ནས་ཁྱབ་བྱེད་ཀྱི་རླུང་མ་ལུས་པ་འཆི་རིམ་བཞིན་དུ་སྙིང་གའི་མི་ཤིག་པ་
ལ་ཐིམ་པའི་འོད་གསལ་གྱི་ཡེ་ཤེས་ཐོག་མར་སྐྱེས་ནས་བདེ་སྟོང་སྦྱོར་བའི་ཚེ་སེམས་དབེན་མཐར་ཐུག་སྐྱེས་
པའོ། ། གཉིས་པ་ལ་གསུམ། ཀུན་རྫོབ་སྒྱུ་མ་དང་དོན་དམ་འོད་གསལ་དང་དབྱེར་མེད་ཟུང་འཇུག་གསུམ་
ཡོད་ཀྱང་། གསུམ་པོ་ཕྱོགས་གཅིག་ཏུ་བསྡུས་ནས་འཆད་པ་ནི། སྒྱུ་མ་ལོངས་སྐུ་འོད་གསལ་ཆོས་སྐུ་དང་། །
ཞེས་སོགས་ཚིགས་སུ་བཅད་པ་གཉིས་གསུངས་ཏེ། གསུམ་གྱི་དང་པོ་ལ་སྒྱུ་ལུས་ཀྱི་སྒྲུབ་གཞི་ནི། རིམ་ལྔ་ལས།
འགྲོ་ཀུན་རང་དབང་མེད་པ་སྟེ། ། རང་དབང་དུ་ནི་འབྱུང་མ་ཡིན། ། དེ་ཡི་རྒྱུ་ནི་འོད་གསལ་བ། ། འོད་
70

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
གསལ་ཐམས་ཅད་སྟོང་པའོ། ། ཞེས་འགྲོ་བ་རྣམས་འཆི་བ་འོད་གསལ་སྔོན་དུ་སོང་བ་ལས་སྐྱེའོ། ། རང་
དབང་དུ་མི་སྐྱེ་བར་བཤད་པ་ལྟར་དང་། རྡོ་རྗེ་ཕྲེང་བ་ལས། སྙིང་པོར་གྱུར་བ་རང་སྲོག་ལས། ། ཁམས་
གསུམ་ན་ནི་གཞན་མེད་དེ། ། སྒྱུ་མ་རླུང་གིས་ཁམས་གསུམ་པ། ། རྨི་ལམ་རྨི་བ་བཞིན་དུ་མཐོང་། ། ཞེས་
དང་། ཇི་སྲིད་འཇིག་རྟེན་གྱིས་བཏགས་པ་སེམས་ཀྱི་རླུང་གི་རྣམ་འཕྲུལ་ལོ། ། ཞེས་དང་། དགོངས་པ་ལུང་
སྟོན་ལས་ཀྱང་།འདུ་ཤེས་ཅན་དང་འདུ་ཤེས་མེད། ། སེམས་ཅན་དུ་བཏགས་འདི་གནས་པ། ། དེ་རྣམས་རླུང་
ལས་བྱུང་བ་སྟེ། ། སླར་ཡང་རླུང་ལས་འགགས་པ་ཡིན། ། ཞེས་གསུངས་པའི་སྔ་མས་སྒྱུ་ལུས་ཀྱི་སྒྲུབ་གཞི་ནི་
སྲོག་གི་རླུང་ཡིན་པར་བཤད་ལ། ཕྱི་མ་གཉིས་ཀྱིས་འགྲོ་བ་དང་དེའི་སྐྱེ་འཆི་སོགས་རླུང་སེམས་ཀྱི་རྣམ་འཕྲུལ་དུ་
གསུངས་སོ། ། སྒྱུ་ལུས་སྒྲུབ་ཚུལ་བསྡུ་ན། སྔར་བཞིན་སེམས་དབེན་ལེགས་པར་གོམས་ནས་མཐར་ཕྱིན་པའི་
དཔེའི་འོད་གསལ་ལས་ལུགས་ལྡོག་ཏུ་ལངས་པའི་ཚེ། ཉེར་ཐོབ་གྲུབ་པ་དང་མཉམ་དུ་འགྲུབ་པ་ཡིན་ལ།དེ་ཡང་
རླུང་ཐམས་ཅད་སྙིང་ཁའི་རྩ་འཁོར་གྱི་ནང་དུ་བསྡུས་ནས་ཐིམ་པས་སྣང་མཆེད་ཐོབ་གསུམ་དང་། ཁྱད་པར་
འོད་གསལ་གྱི་བཞོན་པའི་རླུང་ཤིན་ཏུ་ཕྲ་བས་ཉེར་ལེན་དང་འོད་གསལ་གྱི་ལྷན་ཅིག་བྱེད་རྐྱེན་བྱས་པ་ལ་བརྟེན་
ནས་ཆུ་ལས་ཉ་ལྡང་བ་ལྟར་འགྲུབ་པར་འགྱུར་ཞིང་། སྐུ་དེ་སྒྱུ་མའི་དཔེ་བཅུ་གཉིས་ཀྱིས་མཚོན་པར་བྱར་ཡོད་
དོ། ། ལྡང་བ་ནི་ཐོག་མའི་སྙིང་ཁ་ནས་གྲུབ་སྟེ་དེ་མ་ཐག་ལུས་ཀྱི་ཕྱིར་ལྡང་བ་དང༌། ཐོག་མ་ཉིད་ནས་ལུས་ཀྱི་
ཕྱི་རོལ་ཏུ་འགྲུབ་པའི་ཚུལ་གཉིས་སོ། ། འདིར་བསྲེ་བ་ལ་བསྡུ་ན་ཆོས་སྐུ་ལོངས་སྐུ་སྤྲུལ་སྐུའི་བསྲེ་བ་སྟེ་གསུམ་
བཤད་ཅིང་། ཕྱེ་ན་རེ་རེ་ལའང་གསུམ་གསུམ་སྟེ་དགུ་བཤད་དེ། དེ་ཡང་སད་དུས་ཀྱི་སྐུ་གསུམ་དང་། གཉིད་
དུས་ཀྱི་སྐུ་གསུམ་དང་། འཆི་དུས་ཀྱི་སྐུ་གསུམ་དང་བསྲེ་བའོ། ། དེ་དག་ཀྱང་བསྡུ་ནས་སད་དུས་ཆོས་སྐུ་དང་
བསྲེ་བ་ནི། གཉིད་སད་པའི་དུས་སུ་ལུས་ལ་གནད་དུ་བསྣུན་པ་ལ་བརྟེན་ནས་སྟོང་བཞི་དགའ་བཞིའི་ངོ་བོ་དྲང་
སྟེ་འོད་གསལ་གྱི་དུས་སུ་བདེ་སྟོང་སྦྱར་ནས་བསྒོམ་པའོ། ། སད་དུས་ཀྱི་ལོངས་སྐུ་དང་བསྲེ་བ་ནི། འོད་གསལ་
དེ་ལས་ཡིད་ངོར་རམ་དངོས་གནས་ལ་སྒྱུ་ལུས་རྡོ་རྗེ་འཆང་གི་སྐུར་ལངས་པའོ། ། སད་དུས་ཀྱི་སྤྲུལ་སྐུ་དང་བསྲེ་
བ་ནི། སྔར་གྱི་སྐུ་དངོས་སམ་རྗེས་སུ་མཐུན་པ་དེ་རྣམ་སྨིན་གྱི་ཕུང་པོ་རྡོ་རྗེ་འཆང་གི་སྐུར་བསྒོམས་པའི་སྙིང་ཁར་
འཇུག་པའོ། ། གཉིད་དུས་ཆོས་སྐུ་ལོངས་སྐུ་སྤྲུལ་སྐུ་གསུམ་དང་བསྲེ་བའི་དང་པོ་ནི། གཉིད་ཀྱི་དུས་སུ་སྔར་
ལྟར་བདེ་སྟོང་སྦྱོར་བ་དང་། གཉིས་པ་ནི། རྨི་ལམ་གྱི་ལུས་ཁྱད་པར་ཅན་དེ་རྡོ་རྗེ་འཆང་དུ་བཞེངས་པའམ་
མིན་ཀྱང་དེར་སྒོམ་པ་དང་། གསུམ་པ་ནི། སྐུ་དེ་ཉིད་རྣམ་སྨིན་གྱི་ལུས་ལ་འཇུག་པ་སྟེ་གསུམ་མོ། ། འཆི་དུས་
ཀྱི་ཆོས་སྐུ་ལོངས་སྐུ་སྤྲུལ་སྐུ་དང་བསྲེ་བ་གསུམ་ལས། འཆི་བའི་ཚེ་འབྱུང་བ་རྣམས་རིམ་གྱིས་ཐིམ་པའི་རྗེས་སུ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྣང་མཆེད་ཐོབ་གསུམ་འོད་གསལ་དང་བཅས་པ་རང་ཤུགས་ཀྱི་འཆར་བའི་འོད་གསལ་ནི་མའི་འོད་གསལ་ཡིན་
ལ། དེ་དག་ངོ་ཤེས་པར་བྱས་ནས་སྒོམ་པ་དང་སྦྱར་ཏེ། འོད་གསལ་ཤར་བའི་ཚེ་ལྟ་ཐོག་ཏུ་འཇོག་པ་ནི་བུའི་
འོད་གསལ་ཏེ་དང་པོ་འཆི་བ་ཆོས་སྐུ་དང་བསྲེ་པའོ། ། འོད་གསལ་དེ་ལས་ལངས་པའི་ཚེ་ལྟར་དངོས་སུ་ལྡང་
བའམ་ལྡང་བར་མོས་ནས་སྒོམ་པ་ནི་གཉིས་པ་བར་དོ་ལོངས་སྐུ་དང་བསྲེ་བའོ། ། ལྡང་བའི་ལྷ་སྐུའམ་བར་དོ་བ་
དེ་མངལ་དུ་སྐྱེ་བ་ལེན་པའི་ལུས་རྡོར་སེམས་སུ་བསྒོམས་ནས་དེར་འཇུག་པ་ནི་གསུམ་པ་སྐྱེ་བ་སྤྲུལ་སྐུ་དང་བསྲེ་
བའོ། ། གཉིས་པ་ནི། རིམ་པ་གསུམ་པའི་སྒྱུ་ལུས་པ་དེས་བསྲེ་བ་དང་སྤྱོད་པ་གསུམ་ཅི་རིགས་ལ་བརྟེན་ནས་
མཉམ་བཞག་ཏུ་སྟོང་པ་བཞི་ཡང་ཡང་དྲངས་ཏེ་བདེ་སྟོང་སྦྱར་ནས་བསྒོམ་པ་དང་། རྗེས་ཐོབ་ཏུ་གང་སྣང་
ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་ལ་བསླབས་པས་རིམ་གྱིས་སྟོང་བ་དང་པོ་གསུམ་གྱི་མཐར་འོད་
གསལ་ཤར་བའི་ཚེ་རིམ་པ་གསུམ་པའི་མ་དག་པའི་སྒྱུ་ལུས་དེ་འཇའ་ཡལ་བ་ལྟར་དག་ནས་ལྷན་སྐྱེས་ཀྱི་བདེ་བས་
སྟོང་ཉིད་མངོན་སུམ་རྟོགས་པའི་དོན་གྱི་འོད་གསལ་མངོན་དུ་འགྱུར་རོ། ། གསུམ་པ་ནི། རིམ་པ་བཞི་པའི་
དོན་གྱི་འོད་གསལ་ལས་ལངས་པའི་ཚེ་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་འོད་གསལ་དེའི་ཤིན་ཏུ་ཕྲ་
བའི་རླུང་སེམས་ལས་སློབ་པའི་ཟུང་འཇུག་གི་སྐུ་འགྲུབ་པར་འགྱུར་རོ། ། དེ་ཡང་སྤངས་པ་ཟུང་འཇུག་ཡིན་གྱི།
རྟོགས་པ་ཟུང་འཇུག་ནི་དེའི་རྗེས་སུ་འབྱུང་ངོ༌། ། དེ་ལྟ་བུའི་སྐུ་དེ་སླར་ལུས་རགས་པ་ལ་ཞུགས་ནས་སེམས་
དཔའ་སུམ་བརྩེགས་དང་སྤྱོད་པ་གསུམ་ཅི་རིགས་གོམས་པར་བྱས་ཏེ། དེའི་རྒྱུན་ལས་མི་སློབ་པའི་ཟུང་འཇུག་
གི་སྐུར་འཚང་རྒྱ་བ་ཡིན་ནོ། ། དེ་ལྟ་བུའི་གོ་རིམ་ནི། བླ་མེད་དུ་དང་པོ་ཉིད་ནས་རིགས་ངེས་པའི་དབང་དུ་
མཛད་པ་ཡིན་ལ། གཞན་ཕར་ཕྱིན་ཐེག་པའི་བྱང་སེམས་ཚོགས་སྦྱོར་བ་དང་ས་དང་པོ་སོགས་ནས་ཀྱང་བླ་མེད་
དུ་འཇུག་པ་ཡོད་ཅིང་། འཇུག་པའི་མཚམས་ཡང་ཁ་ཅིག་བསྐྱེད་རིམ་ནས་དང་། ཁ་ཅིག་རྫོགས་རིམ་གྱི་ལུས་
དབེན་སོགས་ཅི་རིགས་ནས་འཇུག་ལ་ས་བཅུ་པའི་སྲིད་པ་ཐ་མ་པ་བླ་མེད་དུ་འཇུག་པ་ནི་རིམ་པ་བཞི་བའི་དོན་གྱི་
འོད་གསལ་ནས་ཡིན་གྱི། དེའི་སྔོན་དུ་མིན་ནོ། འདི་དག་ནི་གཙོ་བོ་གསང་བ་འདུས་པའི་དབང་དུ་བྱས་པ་
སྟེ། ཕ་རྒྱུད་གཞན་ལའང་ཐ་སྙད་མི་འདྲ་བ་ཡོད་པ་ཙམ་མ་གཏོགས་དོན་འདི་དང་འདྲ་བར་སྦྱར་རུང་ངོ་། །
འདིར་བཤད་པར་བྱ་བ་མང་དུ་ཡོད་ཀྱང་མང་པར་དོགས་ནས་མ་བྲིས་སོ། ། གཉིས་པ། འཇིགས་བྱེད་ཀྱི་
རྫོགས་རིམ་དེའི་སྨོན་ལམ་ནས་འབྱུང་བ་ལྟར་མདོར་བསྡུས་ཞིག་བཤད་པར་བྱ་སྟེ། དེ་ཡང་སྨོན་ལམ་ལས།
ཟབ་ལམ་རིམ་པ་ལྔ་ཡི་གནད་ཀྱི་དོན། ། མ་ལུས་བསྡུས་པ་རྣལ་འབྱོར་རྣམ་པ་བཞི། ། ཞེས་འབྱུང་བ་ལྟར་
འདིའི་རྫོགས་རིམ་ནི་སྔར་གསང་འདུས་ཀྱི་སྐབས་སུ་བཤད་པ་བཞིན་རིམ་པ་ལྔར་འབྱེད་པ་ཡིན་ཀྱང་། ལྔ་བོ་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བསྡུ་ན་རྣལ་འབྱོར་བཞིར་འདུ་བས་དེ་ལྟར་འཆད་པ་ལ་བཞི། སྔགས་ཀྱི་རྣལ་འབྱོར། བྱིན་རླབས་སམ་དམ་
ཚིག་གི་རྣལ་འབྱོར།དབྱིབས་ཀྱི་རྣལ་འབྱོར་རྣམ་དག་ཡེ་ཤེས་ཀྱི་རྣལ་འབྱོར་རོ། ། དང་པོ་ལ། སྔོན་འགྲོ་ལྟེ་བར་
གནད་དུ་བསྣུན་ཚུལ་དང་། དེ་ནས་བུམ་པ་ཅན་དང་རྡོར་བཟླས་བྱ་ཚུལ་ཡོད། དང་པོ་ནི། དེ་ཉིད་ལས།
སྤྲུལ་པའི་འཁོར་ལོར་འདོད་ལྷ་ཡབ་ཡུམ་ལ། ཞེས་སོགས་རྐང་བ་བཞིས་སྟོན་ཏེ། ལྟེ་བའི་རྩ་འཁོར་གྱི་དྷཱུ་ཏཱིའི་
ནང་དུ་ཟླ་གདན་ལ་འཇིགས་བྱེད་དཀར་པོ་ཞལ་གཅིག་ཕྱག་གཉིས་པ་ཡབ་ཡུམ་བསྒོམས་པའི་ཡབ་ཀྱི་ཐུགས་ཀར་
ཧཱུྃ་ཡིག་དཀར་ལ་དམར་བའི་མདངས་ཆགས་པ་ལ་དམིགས་པ་རྩེ་གཅིག་ཏུ་གཏད་ནས་བསྒོམས་ཏེ། རྗེས་གཞིག་
གི་སྡུད་རིམ་བྱེད་ཚུལ་ནི། ཡེ་ཤེས་སེམས་དཔའ་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་འོད་ཟེར་
འཕྲོས་པ་སྣོད་བཅུད་འཇིག་རྟེན་ལ་ཕོག་པས་སྣོད་དག་པའི་ཞིང་དང་བཅུད་ཀྱི་ཀྱི་སེམས་ཅན་འཇིགས་བྱེད་ཡུམ་
བཅས་སུ་བསྒྱུར། དེ་ནས་སྣོད་ཐམས་ཅད་བཅུད་ཀྱི་སེམས་ཅན་ལ་ཐིམ། དེ་ཐམས་ཅད་རང་དང་རང་ཡབ་
ཡུམ་ལྟེ་བའི་ཡེ་ཤེས་སེམས་དཔའ་ཡུམ་ལ་ཐིམ། དེ་ཡང་སྟོད་སྨད་ནས་ཐུགས་ཀའི་ཧཱུྃ་དང་། ཧཱུྃ་ཡང་ཞབས་ཀྱུ་
ནས་ནཱ་དའི་བར་རིམ་གྱིས་ཐིམ་ཞིང་། ནཱ་ད་ལ་དམིགས་ནས་རྩེ་གཅིག་ཏུ་བསྒོམས་པས་རླུང་དབུ་མར་ཞུགས་
གནས་ཐིམ་གསུམ་བྱས་པའི་རྟགས་རྣམས་འབྱུང་ཞིང་མཐར་འོད་གསལ་འཆར་བར་བྱེད་དོ། ། གཉིས་པ་ནི།
ཆོས་ཀྱི་འཁོར་ལོར་སྔགས་ཀྱི་རྣལ་འབྱོར་མཆོག ཞེས་སོགས་རྐང་བ་བཞིས་སྟོན་ཏེ། དང་པོ་བུམ་པ་ཅན་ནི་
རང་འཇིགས་བྱེད་དུ་གསལ་བའི་ཐུགས་ཀའི་ཧཱུ་ཏཱིའི་ནང་དུ་ཐིག་ལེ་དཀར་དམར་ཁ་སྦྱར་གྱི་ཚུལ་དུ་ཡོད་པའི་
དབུས་སུ་ཧཱུཾ་ཡིག་དཀར་པོ་ལ་དམིགས་པ་རྩེ་གཅིག་ཏུ་གཏད་དེ། སྟེང་འོག་གི་རླུང་གཉིས་དྲངས་ནས་དེ་ལ་ཐིམ་
པར་ཡང་ཡང་བསམས་པས་རླུང་དབུ་མར་ཞུགས་གནས་ཐིམ་པའི་རྟགས་རྣམས་འབྱུང་ཞིང་འོད་གསལ་འཆར་
བར་བྱེད་དོ། ། གཉིས་པ་སྙིང་ཁར་རྡོར་བཟླས་བྱ་ཚུལ་ནི། རང་ཉིད་འཇིགས་བྱེད་ཡབ་ཡུམ་དུ་གསལ་བའི་
ཐུགས་ཀའི་ཧཱུྃ་ལ་དམིགས་པ་གཏད་དེ། རླུང་ནང་དུ་འཇུག་པའི་ཚེ་ཨོ་གྱི་གདངས་དང་། ནང་དུ་ཞུགས་ནས་ཧཱུྃ་
ལ་ཐིམ་པ་ནས་ཨཱའི་གདངས་ཀྱིས་གནས་པ་དང་། ཕྱིར་ལྡང་བ་ན་ཧཱུཾ་གི་གདངས་སུ་ཤར་བའི་དམིགས་པ་ཡང་
ཡང་བྱས་ཏེ་བསྒོམས་པས་སྙིང་གའི་རྩ་མདུད་གྲོལ་ནས་འོད་གསལ་འཆར་བར་བྱེད་དོ། ། གཉིས་པ་བྱིན་
རླབས་ཀྱི་རྣལ་འབྱོར་ནི། སླར་ཡང་བྱིན་གྱིས་བརླབས་པའི་རྣལ་འབྱོར་གྱིས། ། ། ཞེས་སོགས་རྐང་བ་བཞིས་
སྟོན་ཏེ། རང་ལྷར་གསལ་བའི་ཐུགས་ཀའི་ཧཱུྃ་ཡིག་ལས་འོད་ཟེར་འཕྲོས་སྣོད་བཅུད་ཐམས་ཅད་ལ་ཕོག་པས་
སྣོད་ཐམས་ཅད་ཞུ་ནས་བཅུད་ལ་ཐིམ་པ་ནས་ཧཱུྃ་ཡིག་ནཱ་ད་ལ་ཐིམ་པའི་བར་སྔར་བཞིན་རྗེས་གཞིག་གི་སྡུད་རིམ་
དང་། ལས་དད་ཡེ་ཤེས་ཀྱི་ཕྱག་རྒྱུ་གང་རུང་དང་སྙོམས་པར་ཞུགས་པའི་རྐྱེན་གྱིས་རླུང་དབུ་མར་ཞུགས་གནས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐིམ་གསུམ་བྱས་པས་དགའ་བཞི་དྲངས་ནས་བདེ་སྟོང་སྦྱོར་ཞིང་། དཔེའི་འོད་གསལ་གྱི་སེམས་དབེན་མཐོར་
ཐུག་བསྐྱེད་པར་བྱའོ ། གསུམ་པ་རབ་དབྱིབས་ཀྱི་རྣལ་འབྱོར་ནི། འཆི་རིམ་ཇི་བཞིན་རླུང་རྣམས་མ་ལུས་པ།
ཞེས་སོགས་རྐང་བ་བཞིས་སྟོན་ཏེ། སྔར་བཞིན་ཕྱག་རྒྱ་གཉིས་གང་རུང་དང་སྙོམས་འཇུག་བྱས་པས། ཀུན་
རྟོག་གཡོ་བྱེད་ཀྱི་རླུང་ཐམས་ཅད་འཆི་རིམ་བཞིན་དུ་སྙིང་གའི་མི་ཤིགས་པ་ལ་ཐིམ་པའི་དཔེའི་འོད་གསལ་མཐར་
ཐུག་ལས་ལངས་པ་དང་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་མ་དག་པའི་སྒྱུ་ལུས་འགྲུབ་པར་འགྱུར་ཏེ་
སྔར་བཤད་པ་དང་འདྲའོ། ། བཞི་པ་རྣམ་དག་ཡེ་ཤེས་ཀྱི་རྣལ་འབྱོར་ལ་གཉིས་ལས། དང་པོ་དོན་གྱི་ལྷན་སྐྱེས་
ནི། དབང་པོའི་གཞུ་ལྟར་དངས་པའི་སྐུ་དེ་ཉིད། ། ཞེས་སོགས་རྐང་བ་བཞིས་སྟོན་ཏེ། མ་དག་པའི་སྒྱུ་ལུས་
པ་དེས་ཕྱག་རྒྱ་ལ་བརྟེན་ནས་རྗེས་གཞིག་གི་སྡུད་རིམ་ཡང་ཡང་བྱས་པས་མཐར་ལྷན་སྐྱེས་ཀྱི་བདེ་བས་སྟོང་ཉིད་
མངོན་སུམ་དུ་རྟོགས་པའི་དོན་གྱི་འོད་གསལ་མངོན་དུ་གྱུར་མ་ཐག་མ་དག་པའི་སྒྱུ་ལུས་དེ་འཇའ་ཡལ་བ་ལྟར་
དག་པར་འགྱུར་རོ། ། གཉིས་པ་ཟུང་འཇུག་ནི། དོན་གྱི་ལྷན་ཅིག་སྐྱེས་པ་དེ་ཉིད་ལས། ཞེས་སོགས་རྐང་པ་
བཞིས་སྟོན་ཏེ། དོན་གྱི་འོད་གསལ་དེ་ལས་ལངས་མ་ཐག་ཏུ་སློབ་པའི་ཟུང་འཇུག་གི་སྐུ་འགྲུབ་པར་འགྱུར་ཞིང་།
དེའི་རྒྱུན་ལས་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་ཀྱང་འཐོབ་པར་འགྱུར་རོ། ། ཞེས་པ་ནི་ལྡེ་
མིག་ལྟ་བུ་སྟེ་དོན་བསྡུས་པའོ། ། གཉིས་པ་མ་རྒྱུད་ཀྱི་རྫོགས་རིམ་ལ་གཉིས།བདེ་མཆོག་དང་དུས་འཁོར་གྱི་
རྫོགས་རིམ་མོ། ། དང་པོ་ནི། སྤྱིར་མ་རྒྱུད་ལ་བདེ་མཆོག་གཉིས་དང་ཀྱེ་རྡོར་སོགས་མང་ཡང་། འདིར་མ་
རྒྱུད་ཀྱི་གཙོ་བོ་བདེ་མཆོག་གཉིས་དང་དོན་ཕལ་ཆེར་འདྲ་བར་སྣང་ཏེ། འདི་ལ་རིམ་པ་ལྔ་དང་དྲུག་ཏུ་འབྱེད་
པའང་ཡོད་ལ། རིམ་པ་ལྔར་བྱེད་པ་ཡང་གསང་འདུས་ཀྱི་རིམ་པ་ལྔ་དང་ཅུང་མི་འདྲ་བ་ཡོད་དེ། རང་བྱིན་
གྱིས་བརླབས་པའི་རིམ་པ་དང་།སྣ་ཚོགས་རྡོ་རྗེའི་རིམ་པ་དང་། ནོར་བུ་འགེངས་པའི་རིམ་པ་དང་། ཛ་ལན་དྷ་
རའི་རིམ་པ་དང་། བསམ་གྱིས་མི་ཁྱབ་པའི་རིམ་པའོ། ། འདིར་རྗེའི་ལྟ་ཧི་པའི་སྨོན་ལམ་ལས། འབྱུང་བ་
དང་བསྟུན་ནས་མདོར་བསྡུས་བརྗོད་པར་བྱ་སྟེ། འདི་ལ་གཉིས། སྲོག་དྷུ་ཏིར་འཛིན་པའི་རྣལ་འབྱོར་དང་།
བཟུང་ནས་བསྒོམ་ཚུལ་ལོ། ། དང་པོ་ལ་གསུམ། སྤྲིན་སྒྲ་ལ་སེམས་བརྟན་པར་བྱེད་པ། རྡོར་བཟླས་བྱ་ཚུལ།
རྗེས་གཞིག་གི་བསམ་གཏན་ནོ། ། དང་པོ་ནི། དེ་ཉིད་ལས། སྤྲུལ་བའི་འཁོར་ལོའི་དབུས་སུ་སྤྲིན་སྒྲ་ལ། །
ཞེས་སོགས་རྐང་བ་དྲུག་གིས་སྟོན་ཏེ། སྦྱོར་བ་རྣམས་ཚང་བར་བྱས་ནས། ལྟེ་བའི་བུག་པའི་ཐད་སོར་སྒལ་
ཚིགས་ལ་ཉེ་བར་སྤྲུལ་བའི་འཁོར་ལོའི་དབུས་དྲང་པོ་ན་རྩ་དབུ་མ་ལ་རོ་རྐྱང་གྱི་མདུད་པས་བཅིངས་པའི་ཐད་ཀྱི་
དབུ་མའི་ནང་དུ་ཐིག་ལེ་བཀར་གྱི་དབུས་སུ་སྤྲིན་སྒྲའི་ཧཱུྃ་མདོག་དེ་འདྲ་བའི་སྟེང་དུ་ཐིག་ལེ་དང་དེའི་སྟེང་དུ་ནཱ་ད་

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
ཡང་མདོག་དེ་ལྟ་བུ་ཞིག་བསམས་ཏེ། དེ་ལ་དམིགས་པ་གཏད་ནས་བསྒོམས་པས་རླུང་སེམས་འཇུག་པ་གཅིག་
པའི་གནད་ཀྱིས་སེམས་ཟིན་ན་ཟླ་ཉི་རོ་རྐྱང་གི་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱེད་པ་འབྱུང་
ཞིང་། དེ་ལ་བརྟེན་ནས་གསང་གནས་དང་ལྟེ་བའི་ཙཎྜ་ཡི་གཏུམ་མོ་སྦར་བས་ལུས་ཀྱི་རྩ་རྣམས་གཡོས་པ་ན་བྱང་
སེམས་བབས་ཏེ་ཡས་བབས་དང་མས་བརྟན་གྱི་དགའ་བཞི་སྟོང་བཞིའི་ངོ་བོར་བསྐྱེད་ནས་བདེ་སྟོང་སྦྱར་ནས་
བསྒོམ་པའོ། ། གཉིས་པ་ནི། འཇུག་དང་གནས་དང་ལྡང་བའི་རླུང་གིས་ནི། ཞེས་སོགས་དྲུག་གིས་སྟོན་ཏེ།
དུ་ཏཱིའི་ནང་དུ་སྔར་གྱི་ཧཱུྃ་ཡིག་ནཱ་ད་ལ་དམིགས་ཏེ། རླུང་ནང་དུ་འཇུག་པའི་ཚེ་ཨོ་གྱི་གདངས་དང་། ཞུགས་
ནས་གནས་པའི་དུས་སུ་ཨཱ ཡིག་གི་གདངས་དང་། ཕྱིར་ལྡང་བ་ན་ཧཱུྃ་གི་གདངས་ཀྱི་རྣམ་པར་བསམས་ཏེ་རྡོར་
བཟླས་བྱས་པ་ལ་བརྟེན་ནས་རླུང་དྷུ་ཏིའི་ནང་དུ་འཇུག་ནུས་པ་འོང་ཞིང་། སྔར་བཞིན་གཏུམ་མོ་སྦྱར་ཏེ་སྤྱི་བོ་ཧཾ་
ཡིག་སོགས་ལས་བྱང་སེམས་བབས་པ་ལ་བརྟེན་ནས་ལྟེ་བ་དང་སྙིང་གའི་རྩ་མདུད་སོགས་ལེགས་པར་གྲོལ་ནས་
འོད་གསལ་འཆར་བར་བྱེད་དེ་རྡོར་བཟླས་སོ། ། གསུམ་པ་ནི། མཁའ་དབྱིངས་ཤར་བའི་དབང་པོའི་གཞུ་
བཞིན་དུ། ཞེས་སོགས་རྐང་བ་དྲུག་གིས་སྟོན་ཏེ། རང་ཧེ་རུ་ཀ་ཡབ་ཡུམ་དུ་བསྒོམས་ཏེ་ཡབ་ཡུམ་སྙོམས་འཇུག་
པའི་དགའ་བའི་སྒྲ་དང་འོད་ཟེར་གྱིས་སྣོད་བཅུད་ཐམས་ཅད་རིམ་གྱིས་བསྡུས་ནས་རང་དང་ལྟེ་བའི་ཡེ་ཤེས་
སེམས་དཔའ་ཡབ་ཡུམ་ལ་ཐིམ། དེ་གཉིས་ཀྱང་སྙོམས་པར་ཞུགས་པས་ཞུ་སྟེ། ལྟེ་བའི་དྷཱུ་ཏཱིའི་ནང་གི་ཧཱུྃ་ཡིག་ལ་
ཐིམ་པས། དེ་ཨུ་ནས་ནཱ་དའི་བར་རིམ་གྱིས་ཐིམ་ཞིང་ནཱ་ད་ཡང་མི་དམིགས་པར་བྱས་ཏེ་བསྒོམས་པས་རླུང་དབུ་
མར་ཞུགས་གནས་ཐིམ་གསུམ་བྱེད་པ་འབྱུང་ལ། དེའི་ཚེ་བྱང་སེམས་ཞུ་བས་མགྲིན་པ་སོགས་སུ་སླེབ་པ་ན་
དགའ་བ་ལ་སོགས་པ་དགའ་བཞིའི་ངོ་བོར་བསྐྱེད་ཅིང་ཁྱད་པར་ལྷན་སྐྱེས་ཀྱི་དགའ་བའི་དུས་སུ་ཐམས་ཅད་སྟོང་
པ་འོད་གསལ་ཤར་བའི་ཚེ་བདེ་སྟོང་སྦྱར་ནས་བསྒོམས་པར་བྱ་སྟེ་རྗེས་གཞིག་གོ། གཉིས་པ་ལ་གཉིས། སྟོང་
ཕྱོགས་ཀྱི་རྫོགས་རིམ་དང་། སྣང་ཕྱོགས་ཀྱི་རྫོགས་རིམ་མོ། ། དང་པོ་ནི། བསམ་གྱིས་མི་ཁྱབ་འོད་གསལ་
ཕྱག་རྒྱ་ཆེ། ། ཞེས་སོགས་རྐང་བ་གསུམ་གྱིས་སྟོན་ཏེ། སྔར་ལྟར་ལྟེ་བའི་དབུ་མའི་ནང་དུ་སེམས་བཟུང་བ་ལ་
བརྟེན་ནས་ས་ཆུ་ལ་ཐིམ་པའི་རྟགས་སྨིག་རྒྱུ་ལྟ་བུ་སོགས་ལྔ་འཆར་ཞིང་། སྣང་མཆེད་ཐོབ་གསུམ་འོད་གསལ་
དང་བཅས་པ་འབྱུང་ལ། ཁྱད་པར་འོད་གསལ་གྱི་དུས་སུ་བདེ་སྟོང་སྦྱར་ནས་རྩེ་གཅིག་ཏུ་བསྒོམ་པར་བྱ་སྟེ།
སྟོང་ཕྱོགས་བསམ་མི་ཁྱབ་པའི་རིམ་པ་དངོས་སོ། ། གཉིས་པ་ལ་གསུམ། རྗེས་ཐོབ་ཏུ་སྐྱོང་ཚུལ་བསྟན་པ་དང་།
སྒྱུ་ལུས་སུ་ལྡང་ཚུལ་དང་། དེ་ལས་ཟུང་འཇུག་སྒྲུབ་ཚུལ་ལོ། ། དང་པོ་ནི། ལངས་པར་གྱུར་ཚེ་གང་ཤར་སྣང་
བ་ཀུན། ཞེས་སོགས་རྐང་བ་ལྔས་སྟོན་ཏེ། མཉམ་གཞག་དེ་ལས་ལངས་པའི་དུས་སུ་དཔེར་ན་ཆུ་ལས་ཆུ་རླབས་
75

༄༅ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་ཞིང་དེ་ཆུའི་འཕྲུལ་ཡིན་པ་ལྟར། མཉམ་གཞག་ཏུ་ལྷན་སྐྱེས་ཀྱི་ཡེ་ཤེས་གོམས་པ་ལས་རྗེས་ཐོབ་ཏུ་གང་
སྣང་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་ལ་བསླབ་པར་བྱའོ། ། དེ་ལྟར་འོང་བ་ནི་སྤྱིར་ཆོས་ཐམས་
ཅད་བློས་བཏགས་པ་ཙམ་ཡིན་པ་དང་། ཆོས་ ཅན་ཐམས་ཅད་ཆོས་ཉིད་སྟོང་པའི་འཕྲུལ་ཡིན་པའི་སྟོབས་
སོ། ། གཉིས་པ་ནི། རིམ་པ་དེ་ཡིས་དཔེ་ཡི་ལྷན་སྐྱེས་ལས། ། ཞེས་སོགས་རྐང་བ་བཞིས་སྟོན་ཏེ། སྔོན་དུ་
བསམ་གཏན་གོམས་པ་དང་སྒྱུ་ལུས་སུ་ལྡང་པར་བྱའོ་སྙམ་དུ་འཕེན་པ་བཏང་པའི་དབང་གིས། བསམ་མི་ཁྱབ་
པའི་དཔེའི་འོད་གསལ་གྱི་མཐར་ལུགས་ལྡོག་ཏུ་ལྡང་པའི་ཚེ། ཆུ་ལས་ཉ་གློ་བུར་ལ་སྟེང་དུ་འཕང་འོང་བ་ལྟར།
འོད་གསལ་དེ་ལས་གློ་བུར་དུ་སྒྱུ་འཕྲུལ་འདྲ་བ་སྒྱུ་མའི་སྐུ་འགྲུབ་པར་འགྱུར་རོ། ། གསུམ་པ་ལ་གཉིས། སློབ་
པའི་ཟུང་འཇུག་དང་། མི་སློབ་པའི་ཟུང་འཇུག་སྒྲུབ་ཚུལ་ལོ། ། སྒྱུ་མའི་ལུས་མཛེས་ཡང་ཡང་འོད་གསལ་
དུ། ། ཞེས་སོགས་རྐང་བ་བཞིས་སྟོན་ཏེ། འདི་ལའང་མཉམ་རྗེས་གཉིས་ལས། དང་པོ་ནི། སྔར་ཐོབ་པ་
རིམ་པ་གསུམ་པའི་མ་དག་པའི་སྒྱུ་ལུས་དེ་རྗེས་གཞིག་གིས་འོད་གསལ་དུ་ཡང་ཡང་བཅུག་པས་མཐར་སྦྱངས་ནས་
རིམ་པ་བཞི་བ་དོན་གྱི་ལྷན་སྐྱེས་ཀྱི་འོད་གསལ་མངོན་དུ་འགྱུར་རོ། ། གཉིས་པ་ནི། འོད་གསལ་དེ་ལས་ལྡང་
བ་དང་ལུགས་ལྡོཔག་གི་ཉེར་ཐོབ་གྲུབ་པ་མཉམ་དུ་སློབ་པའི་ཟུང་འཇུག་གི་གོ་འཕང་མངོན་དུ་བྱེད་པར་འགྱུར་
རོ། ། འདིར་བསྲེ་བ་བྱེད་པའི་སྐོར་ཡོད་ཀྱང་མི་འཆད་དོ། ། གཉིས་པ་ནི། དཔའ་བར་འགྲོ་བའི་ཏིང་
འཛིན་དེ་ཉིད་ནི། ཞེས་སོགས་རྐང་བ་བཞིས་སྟོན་ཏེ། སྔར་ཐོབ་པའི་སློབ་པའི་ཟུང་འཇུག་གི་ཏིང་ངེ་འཛིན་ལ་
བསྲེ་བ་གསུམ་དང་སྦྱོང་བ་རྣམ་པ་གསུམ་ཅི་རིགས་ལ་བསླབ་པས་གོམས་པར་བྱས་པའི་མཐར་ཡང་། དོན་གྱི་
ལྷན་སྐྱེས་རྡོ་རྗེ་ལྟ་བུའི་ཏིང་ངེ་འཛིན་ལ་མཉམ་པར་བཞག་བཞིན་པའི་ངང་ནས་སྒྲིབ་པ་སྦྱངས་ཏེ། སྔར་ལྟར་
འོད་གསལ་ལས་མི་སློབ་པའི་ཟུང་འཇུག་སངས་རྒྱས་ཀྱི་གོ་འཕང་འགྲུབ་པར་འགྱུར་ཏེ། ཟུང་འཇུག་ནི་གསང་
འདུས་ཀྱི་སྐོར་དང་འདྲའོ། ། འདི་དག་ནི་སྣང་ཕྱོགས་བསམ་མི་ཁྱབ་པའི་རིམ་པ་སྟེ། དོན་བསྡུས་པའོ། །
རང་བྱིན་གྱིས་བརླབ་པའི་རིམ་པ་སོགས་ལྔར་འབྱེད་པའི་ཚེ་གོ་རིམ་ནི་བསམ་གྱིས་མི་ཁྱབ་པའི་འོད་གསལ་གྱི་
སྔོན་དུ་ཛ་ཡ་ན་བྷཱ་རའི་རིམ་པ་འགྲོ་དགོས་པས་རྗེས་གཞིག་གིས་སྣོད་བཅུད་འོད་གསལ་དུ་བཅུག་ནས་མཐར་
དགའ་བཞི་བསྐྱེད་པའི་སྐོར་ནི་དེའོ། ། དེའི་སྔོན་དུ་ལས་དང་ཡེ་ཤེས་ཀྱི་ཕྱག་རྒྱ་ལ་བརྟེན་ནས་འོད་གསལ་
བསྒོམ་པའི་རིམ་པ་འགྲོ་དགོས་པས་དེ་ནི་ནོར་བུ་འགེང་བའི་རིམ་པའོ། ། དེའི་སྔོན་དུ་ཧེ་རུ་ཀ་ཡབ་ཡུམ་ཏུ་
གསལ་བའི་དབུ་མའི་ཡར་སྣ་དང་མར་སྣར་རྡོ་རྗེ་ཧཱུྃ་ཡིས་མཚན་པར་སྒོམ་པའི་སྐོར་ནི་འགྲོ་དགོས་པས། དེ་ནི་སྣ་
ཚོགས་རྡོ་རྗེའི་རིམ་པའོ། ། དེའི་སྔོན་དུ་རྡོར་བཟླས་དང་ལྟེ་བའི་དྷཱུ་ཏཱིའི་ནང་དུ་ཐིག་ལེའི་ནཱ་དར་དམིགས་པ་
76

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ །
གཏོད་པའི་སྐོར་ཡང་འགྲོ་དགོས་པས། དེ་ནི་བདག་བྱིན་བརླབ་ཀྱི་རིམ་པའོ། ། གཞན་ཡང་བདེ་མཆོག་གི་
རིམ་ལྔ་ལ་མ་རྒྱུད་ཀྱི་རིམ་ལྔ་དང་འདྲ་བ་ཞིག་ཀྱང་ཡོད་པར་རྗེས་བཤད་དེ་མ་བྲིས་སོ། ། །
གཉིས་པ་དུས་འཁོར་ལ་གཉིས། བཤད་བྱའི་ཁུངས་དགོད་པ་དང་། དེའི་དོན་བསྡུས་ནས་བཤད་
པའོ། ། དང་པོ་ནི། རྗེ་ཞལ་སྔ་ནས་སོ་སོར་སྡུད་དང་བསམ་གཏན་ཡན་ལག་གིས། ། མ་ཝ་དྷཱུ་ཏཱིའི་ཡར་བྱུང་
སྲོག་སྡུད་ཤེས། ། སྒྲ་གཅན་ལམ་ནས་རླུང་སྔགས་མི་ཕྱེད་པས། ། ལྷུན་གྱིས་གྲུབ་པའི་ཟབ་མོའི་རྡོར་བཟླས་
ཤེས། ། བུམ་པ་ཅན་གྱིས་སྲོག་དང་ཐུར་སེལ་གཉིས། ། དབུ་མའི་ནང་དུ་ཁ་སྦྱོར་བྱེད་ཚུལ་ཤེས། ། འཛིན་
པ་ཐིག་ལེ་ལ་ནི་སྲོག་ཞུགས་པས། ། དག་པའི་སྐུ་ལ་སྤྲོ་དང་བསྡུ་བ་ཤེས། ། རྗེས་དྲན་སྟོང་གཟུགས་ཕྱག་རྒྱའི་
ཆུ་སྐྱེས་ཀྱིས། ། མི་འགྱུར་བདེ་བ་ཆེན་པོའི་འདྲེན་ཚུལ་ཤེས། ། དེ་ཕྱིར་ལུགས་འདི་དུས་འཁོར་ཚུལ་སྨྲ་
བ། ། ལུགས་གཞན་དག་ལས་ཁྱད་པར་འཕགས་པ་སྟེ། ། དེ་ལྟར་མི་ཤེས་དུས་འཁོར་ཚུལ་སྨྲ་བ། ། དེ་དག་
ཆུ་ནང་ཤར་བའི་ཟླ་གཟུགས་བཞིན། ། ཞེས་གསུངས་པའི་རྡོ་རྗེའི་ཚིག་དེའོ། ། གཉིས་པ་ནི། འདིའི་རྫོགས་
རིམ་ལ་སོར་སྡུད། བསམ་གཏན། སྲོག་རྩོལ། འཛིན་པ། རྗེས་དྲན། ཏིང་ངེ་འཛིན་གྱི་ཡན་ལག་སྟེ་སྦྱོར་བ་
ཡན་ལག་དྲུག་ཡོད་ལ། དེ་ཡང་སོར་བསམ་གཉིས་ཀྱིས་སྟོང་གཟུགས་ཀྱི་སྐུ་སྔར་མེད་གསར་དུ་སྒྲུབ་ཅིང་གྲུབ་
ཟིན་བརྟན་པར་བྱེད། སྲོག་འཛིན་གཉིས་ཀྱིས་རླུང་དུལ་ཞིང་དབང་དུ་བྱེད། རྗེས་དྲན་གྱིས་སྟོང་གཟུགས་ཀྱི་
ཕྱག་རྒྱ་ལས་མི་འགྱུར་བའི་བདེ་བ་སྒྲུབ་པར་བྱེད། ཏིང་ངེ་འཛིན་གྱིས་བདེ་བ་དེ་ཉིད་ཉིས་ཁྲི་ཆིག་སྟོང་དྲུག་
བརྒྱའི་བར་གོང་འཕེལ་དུ་བྱེད་དོ། ། འོན་ཀྱང་འདིའི་སོར་སྡུད་ནི་གསང་འདུས་ནས་བཤད་པའི་སོར་སྡུད་
དང་མིང་འདྲ་ཡང་དོན་མི་འདྲའོ། ། འདི་དག་ཉམས་སུ་ལེན་ན། དང་པོར་འདིའི་དཀྱིལ་འཁོར་དུ་དབང་
བསྐུར་ཐོབ་ཅིང་དམ་ཚིག་དང་སྡོམ་པ་སྲུང་བ་གཞིར་བྱས་ཏེ། བསྐྱེད་རིམ་རྒྱས་བསྡུས་ཅི་རིགས་སྔོན་དུ་བཏང་
ནས་ལུས་ཀྱི་བྱེད་ཆིངས་སོགས་བྱས་ལ་དང་པོ་སོར་སྡུད་ནི། རང་དུས་ཀྱི་འཁོར་ལོར་གསལ་བའི་རྩ་དབུ་མའི་
ཡར་སྣ་སྨིན་མཚམས་སུ་སོག་མ་བཅད་པའི་བུག་པ་ལྟར་ཟུག་པའི་ས་དེར། མིག་ཕྱེད་གྱེན་དུ་ཕྱོགས་ཤིང་མིག་
དང་རླུང་དང་ཡིད་གསུམ་རྩེ་གཅིག་ཏུ་བྱས་ནས་དམིགས་པ་གཏད་དེ་བསྒོམས་པས་ངེས་པ་དང་མ་ངེས་པའི་
རྟགས་སྣ་ཚོགས་འཆར་ཞིང་། རླུང་དབུ་མར་ཞུགས་གནས་ཐིམ་པའི་རྟགས་འཆད་པ་རྣམས་འབྱུང་ལ། ཁྱད་
པར་དུ་ཐུར་སེལ་གྱི་རླུང་ཐིམ་པའི་རྟགས་སུ་ཐིག་ལེ་སྔོན་པོ་ཡུངས་འབྲུ་ཙམ་གྱི་ནང་དུ། རེག་ནག་པོ་སྐྲའི་ཚད་
ཙམ་གྱི་དབུས་སུ་སྟོང་གཟུགས་རྡོར་སེམས་ཡབ་ཡུམ་གྱི་སྐུ་ཁྱད་ཆོས་ལྔ་ལྡན་འཆར་རོ། ། འདི་དང་བསམ་གཏན་
གཉིས་ལ་ཉིན་མཚན་གྱི་རྣལ་འབྱོར་བྱེད་ཚུལ་གཉིས་ཡོད་ཅིང་དེ་གཉིས་ཀྱི་སྐབས་སུ་རླུང་དབུ་མར་ཞུགས་གནས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐིམ་པའི་རྟགས་སུ་དུ་བ་སྨིག་རྒྱུ་མཁའ་སྣང་མར་མེ་དུས་མེ་ཟླ་ཉི་སྒྲ་གཅན་གློག་གི་རྟགས་དགུའི་རྗེས་སུ་སྔར་ལྟར་
སྟོང་གཟུགས་ཀྱི་སྐུ་དེ་བཅུ་འཆར་བ་འདྲ་ཡང་། མཚན་མོའི་རྣལ་འབྱོར་གྱི་སྐབས་སུ་ཆེས་གསལ་ཞིང་བརྟན་པ་
འབྱུང་ངོ་། ། གཉིས་པ་བསམ་གཏན་ནི། སོར་སྡུད་ཀྱི་སྐབས་ལྟར་བསྒོམས་པས་སྟོང་གཟུགས་སྣ་ ཚོགས་
འཆར་བ་རྣམས་དུས་འཁོར་ཡབ་ཡུམ་དུ་བསྒྱུར་ནས་རྩ་བའི་སྟོང་གཟུགས་ཀྱི་སྐུ་ལ་བསྡུས་ཏེ་རྩེ་གཅིག་ཏུ་བསམ་
གཏན་བྱེད་པའོ། ། གསུམ་ལ་སྲོག་རྩོལ་ནི། བསམ་གཏན་གྱི་སྐབས་ལྟར་བསྒོམས་པས་རླུང་དབུ་མར་ཞུགས་
པའི་རྟགས་བཅུ་འབྱུང་ཞིང་། མཐར་སྟོང་གཟུགས་ཀྱི་སྐུ་སྔར་ལྟར་ཤར་བ་རྣམས་རྩ་པའི་སྟོང་གཟུགས་གཅིག་
ཏུ་འདུས་པར་བསམ་ནས་སྐུ་དེ་ཨོཾ་གྱིས་དཔྲལ་བ་ནས་ནང་དུ་འཇུག་ཅིང་ཧཱུྃ་གིས་གནས་པ་དང་ཨཱའི་གདངས་
ཀྱིས་ཕྱིར་ལྡང་པའི་རྡོར་བཟླས་བྱའོ། ། འདིར་བུམ་པ་ཅན་ནི། རང་ལྷར་གསལ་བའི་སྟོད་ཀྱི་རླུང་རྣམས་རྩ་
དབུ་མ་ནས་མར་དྲངས་ཏེ་ལྟེ་བའི་སྟོང་གཟུགས་ལ་བསྟིམ། སྨད་ཀྱི་རླུང་རྣམས་ཡར་དྲངས་ཏེ་དེ་ལ་བསྟིམ་ནས་
ཁ་སྦྱོར་གྱི་ཚུལ་དུ་བསྒོམས་པས་སྔར་ལྟར་རྟགས་རྣམས་འབྱུང་ལ། དེའི་ཚེ་ལྟེ་བའི་གཏུམ་མོ་སྤར་བ་གཙུག་ཏོར་
གྱི་བར་སོང་སྟེ་བྱང་སེམས་བཞུས་པས་དཔྲལ་བ་སོགས་སུ་སླེབས་པ་ན་དགའ་བཞི་སྐྱེ་བས་བདེ་སྟོང་སྦྱོར་བ་དང་།
དེ་བས་ལྡང་བའི་ཚེ་དུས་འཁོར་ཡབ་ཡུམ་གྱི་སྐུར་ལྡང་བར་མོས་པའོ། ། བཞི་བ་འཛིན་པ་ནི། སྔར་ལྟར་
བསྒོམས་པས་སྟོང་གཟུགས་ཀྱི་སྐུ་ལྟེ་བར་གནས་པ་དེ། གསང་གནས་ལྟེ་བ་སྙིང་ག་མགྲིན་པ་དཔྲལ་བ་གཙུག་
ཏོར་གྱི་དབུས་སུ་དྲངས་ཏེ་སྲོག་ཐུར་བསྲེས་ནས་བསྒོམས་པས་གཏུམ་མོ་སྦྱར་བས་དགའ་བཞི་འདྲེན་པ་སོགས་
སྔར་ལྟར་བྱའོ། ། ལྔ་བ་རྗེས་དྲན་ནི། གོང་ལྟར་བསྒོམས་པས་རྟགས་རྣམས་རིམ་གྱིས་ཤར་ཏེ་མཐར་དེ་གའི་
ནང་དུ་སྟོང་གཟུགས་དུས་འཁོར་ཡབ་ཡུམ་འཁོར་བཅས་ཀྱི་སྐུར་དངོས་སུ་བཞེངས་པ་འབྱུང་ཞིང་དེ་ནས་སྟོང་
གཟུགས་ཡབ་ཡུམ་རྣམས་མཉམ་པར་སྦྱར་ནས་མི་འགྱུར་པའི་བདེ་བ་སྒྲུབ་པར་བྱེད་དོ། ། དྲུག་པ་ཏིང་ངེ་
འཛིན་ནི། རང་ལྷར་གསལ་བའི་ལྟེ་བའི་སྟོང་གཟུགས་ཡབ་ཡུམ་སྙོམས་པར་ཞུགས་པའི་རྐྱེན་གྱིས་དབུ་མའི་ཡར་
སྣ་མར་སྣ་ནས་བྱང་སེམས་དཀར་དམར་གྱི་རྡུལ་སྟེང་འོག་ཏུ་རིམ་གྱིས་བརྩེགས་པས་འཕོ་མེད་དུ་གནས་ཏེ་མི་
འགྱུར་བའི་བདེ་བས་སྟོང་ཉིད་རྟོགས་པའི་བདེ་སྟོང་སྦྱར་ནས་བསྒོམ་པའོ། ། དེ་ལྟར་རིམ་གྱིས་བྱང་སེམས་
དཀར་དམར་གྱི་རྡུལ་བརྩེགས་པ་ཉིས་ཁྲི་ཆིག་སྟོང་དྲུག་བརྒྱ་ལས་མི་འགྱུར་བའི་བདེ་བ་ཉིས་ཁྲི་ཆིག་སྟོང་དྲུག་
བརྒྱ་ཐོབ་པའི་མཐར་སྐད་གཅིག་མ་གཅིག་ལ་འཚང་རྒྱ་བར་འགྱུར་རོ། ། དེ་དག་ནི་རྗེ་ཡབ་སྲས་ཀྱི་མན་ངག་གི་
སྙིང་པོ་བསྡུས་པ་སྟེ། རྒྱས་པར་ཤེས་འདོད་ན་གཞན་དུ་བལྟ་བར་བྱའོ། ། བཞི་བ་ལ་གཉིས། མཐར་ཐུག་གི་
འབྲས་བུ་མངོན་དུ་བྱེད་ཚུལ་ས་ལམ་དང་བཅས་པ་དང་། ཚེ་འདིར་དེ་མངོན་དུ་བྱེད་མི་ནུས་པས་ཇི་ལྟར་བྱ་
འ8

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
བའོ། ། དང་པོ་ནི། སྔར་བཤད་པ་ལྟར་རིམ་གཉིས་ཉམས་སུ་བླངས་ཏེ་མཐར་མི་སློབ་པའི་ཟུང་འཇུག་ནམ་
སློབ་པའི་ཚེ་སངས་རྒྱས་པ་ཡིན་ལ། དེ་ཡང་ཕར་ཕྱིན་ཐེག་པ་ལྟར་ན་རྫོགས་སྨིན་སྦྱངས་གསུམ་བྱས་ནས་མཐར་
འདོད་ཁམས་སུ་འཚང་མི་རྒྱུ་བར་གཟུགས་ཁམས་ཀྱི་འོག་མིན་ཏུ་འཚང་རྒྱ་བར་བཞེད་ཅིང་། གཟུགས་ཁམས་
དེ་ནི་གནས་རིགས་བཅུ་བདུན་གྱི་ནང་ཚན་གྱི་གཟུགས་ཁམས་མིན་གྱི། དེའི་གོང་ན་གཟུགས་ཁམས་ཀྱི་འོག་
མིན་གཉིས་པ་གཞན་ཞིག་ཡོད་པ་དེར་འཚང་རྒྱ་བར་འཕགས་པ་ཐོགས་མེད་སོགས་ཀྱིས་བཤད་དོ། ། དེ་ལྟར་
ན་ཕར་ཕྱིན་ཐེག་པའི་ལུགས་ལ་ལྷའི་རྟེན་ཁོ་ན་ལ་འཚང་རྒྱའི། མིའི་རྟེན་ལས་གསར་དུ་འཚང་རྒྱ་བར་མི་འདོད་
དོ། ། འོན་ཀྱང་འཚང་རྒྱ་བའི་ཚུལ་སྟོན་པ་ནི་མིའི་རྟེན་ལ་ཡོད་པར་བཞེད་དེ། མཆོག་གི་སྤྲུལ་སྐུ་ནི་མིའི་རྟེན་
ལ་འབྱུང་བས་སོ། ། སྔགས་བླ་མེད་ཀྱི་ལུགས་ལ་ལྷ་དང་མི་གཉིས་ཀའི་རྟེན་ལ་གསར་དུ་འཚང་རྒྱ་བ་ཡོད་པར་
འདོད་དེ། ཚེ་གཅིག་ལ་འཚང་རྒྱ་ན་མི་ཁོ་ན་དང་གཞན་འོག་མིན་དང་འདོད་ལྷའི་རྟེན་ལའང་གསར་དུ་འཚང་
རྒྱ་བར་བཞེད་པའི་ཕྱིར་རོ། ། ཕར་ཕྱིན་ཐེག་པ་ལྟར་ན་ལོངས་སྐུ་ཐམས་ཅད་ངེས་པ་ལྔ་ལྡན་དུ་བཞེད་པ་མང་ལ།
བླ་མེད་ཀྱི་སྐབས་སུ་མི་སློབ་པའི་ཟུང་འཇུག་པའི་སྐུ་ཅན་ཐམས་ཅད་ནི་ལོངས་སྐུར་བཞེད་དེ་མི་འདྲའོ། །
ལུགས་གཉིས་ཀ་ལྟར་ན་སྤངས་རྟོགས་ཀྱི་ཆོས་སྐུ་གཉིས་ཧ་ལམ་ཡང་མི་འདྲ་བ་ཡོད་དེ། དེ་ཕྱག་རྒྱ་ལ་བརྟེན་ནས་
ཐོབ་མ་ཐོབ་སོགས་ཀྱི་ཁྱད་པར་ཡོད་པའི་ཕྱིར་རོ། ། གཉིས་ཀ་ལྟར་ན་ལུས་རགས་པ་བཟུང་བའི་སངས་རྒྱས་ཀྱི་
སྐུ་ཐམས་ཅད་སྤྲུལ་པའི་སྐུ་ཡིན་པར་མཚུངས་སོ། ། ཕར་ཕྱིན་ཐེག་པའི་ལས་རྐྱང་བས་ས་བཅུ་བའི་བར་བགྲོད་
ནུས་ཀྱང་། དེ་ནས་ལམ་ལ་སྔགས་ཀྱི་ལམ་བསྣོན་མ་བཏང་ནས་འཇུག་དགོས་ཤིང་དེ་ཡང་རིམ་པ་བཞི་བ་ནས་
ཡིན་གྱི། དེའི་གོང་དུ་འཇུག་མི་དགོས་ཏེ། དེ་དག་གི་དོན་རྣམས་བསྒྲུབས་ཟིན་པའི་ཕྱིར་རོ། ། ཕར་ཕྱིན་
ཐེག་པ་ཙམ་དུ་མ་ཟད་རྒྱུ་སྡེ་འོག་མ་གསུམ་གྱི་ལམ་ཁོ་ནས་ཀྱང་འཚང་རྒྱ་བར་མི་ནུས་པས། དེ་དག་ཀྱང་མཐར་
བླ་མེད་དུ་འཇུག་དགོས་ཤིང་། འཇུག་པའི་སྐབས་ཀྱང་མཐའ་གཅིག་ཏུ་མ་ངེས་ཀྱི། ཁ་ཅིག་ནི་བསྐྱེད་རིམ་དང་།
གཞན་དག་རྫོགས་རིམ་ནས་འཇུག་པར་ཡོད་པ་ནི་སྔར་དང་འདྲ་བའི་ཕྱིར་རོ། ། མདོ་སྔགས་གང་གི་དབང་དུ་
བྱས་ཀྱང་འབྲས་བུ་མཐར་ཐུག་མངོན་དུ་བྱེད་པ་ལ། ཐོག་མར་དཀོན་ཅོག་ལ་སྐྱབས་སུ་སོང་ནས་དེའི་བསྟན་པ་
ལ་འཇུག་དགོས་ལ། དེ་ནས་རང་ཉིད་ངན་སོང་ལས་ཐར་འདོད་དང་། དེ་རྗེས་འཁོར་བའི་སྡུག་བསྔལ་མཐའ་
དག་ལས་ཐར་འདོད་ཀྱི་ངེས་འབྱུང་བསྐྱེད་ཅིང་། དེ་ནས་སེམས་ཅན་ཐམས་ཅད་སྡུག་བསྔལ་ལས་ཐར་འདོད་
དང་དེ་ལས་སྐྱོབ་འདོད་ཀྱི་སྙིང་རྗེ་བསྐྱེད་དགོས་ཤིང་། དེ་ནས་སེམས་ཅན་ཐམས་ཅད་རྫོགས་བྱང་ལ་འགོ་
འདོད་ཀྱི་ལྷག་བསམ་དང་། སེམས་ཅན་ཐམས་ཅད་ཀྱི་དོན་དུ་རང་ཉིད་རྫོགས་བྱང་ཐོབ་པར་འདོད་ནས་བྱང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆུབ་ཀྱི་སེམས་བསྐྱེད་དེ་སྤྱོད་པ་ཕར་ཕྱིན་དྲུག་དང་བསྡུ་བཞི་ལ་བསླབ་དགོས་སོ། ། ཐེག་ཆེན་གཉིས་ཀ་ལྟར་
ནའང་བྱང་ཆུབ་ཀྱི་སེམས་བསྐྱེད་པ་དང་ཐེག་ཆེན་ལམ་དུ་ཞུགས་པ་དུས་མཉམ་པ་ཡིན་ལ། དེ་ནས་ཕར་ཕྱིན་
ཐེག་པ་ལྟར་ན་ཚོགས་ལམ་གྱི་རྗེས་སུ་སྟོང་ཉིད་རྟོགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་ཐོབ་པ་དང་སྦྱོར་
ལམ་ཐོབ་པ་དུས་མཉམ་ཞིང་། དེ་ནས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ནམ་གསར་དུ་རང་རྒྱུད་ལ་
སྐྱེས་པའི་ཚེ་མཐོང་ལམ་ཐོབ་པ་དང་ས་དང་པོ་ཐོབ་པ་དུས་མཉམ་ལ། དེ་ཡང་ས་དང་པོ་ཐོབ་མ་ཐག་པའི་ཚེ་ཡེ་
ཤེས་དེ་མཐོང་ལམ་བར་ཆད་མེད་ལམ་ཡིན་ཞིང་། དེས་བདེན་འཛིན་ཀུན་བཏགས་དངོས་སུ་སྤང་བ་དང་ཐེག་
ཆེན་མཐོང་ལམ་རྣམ་གྲོལ་ལམ་མངོན་དུ་བཤད་པས་དེ་ནི་དབང་པོ་ཆེས་ཤིན་ཏུ་རྣོན་པོ་རིན་པོ་ཆེ་ལྟ་བུའི་གང་
ཟག་གི་ནང་ནས་དབང་པོ་རྣོ་བ་ཡིན་ལ། ཚེ་འདིར་དེ་ཐོབ་མི་ནུས་པ་ལ་ཡང་གཉིས་ཡོད་དེ། སེམས་དབེན་
ཐོབ་པའམ་ཐོབ་ནུས་པ་དང་དེ་མི་ནུས་པའོ། ། དང་པོ་ནི། བར་དོ་འགྲུབ་པའི་དོན་ལ་སྒྱུ་ལུས་སུ་ལྡང་སྟེ་
འཚང་རྒྱུ་བ་འོང་ལ་གཉིས་པ་ལའང་རྫོགས་རིམ་གྱི་ངག་དབེན་མན་ཆད་ཐོབ་པ་དང་། བསྐྱེད་རིམ་ཕྲ་རགས་
མཐར་ཕྱིན་པ་དང་། རགས་པ་ཙམ་མཐར་ཕྱིན་པ་དང་། ལེགས་པར་གོམས་པ་དང་། ཅུང་ཟད་གོམས་པ་
དང་། དབང་བསྐུར་ཙམ་ཐོབ་པ་སོགས་མང་ངོ༌། ། དེ་རྣམས་ཀྱིས་འདིར་མཆོག་མི་འགྲུབ་ཀྱང་། དང་པོ་
བཞིས་སྐྱེ་འཆི་བར་དོ་གསུམ་གྱི་སྐྱོན་རགས་པ་ཕལ་ཆེར་སྦྱངས་ཏེ། བསྲེ་བ་དང་འཕོ་བའི་མན་ངག་ལ་བརྟེན་
ནས་ཕྱི་མ་ལ་སྔགས་འགྲུབ་པའི་རིག་འཛིན་གྱི་རྟེན་ཁྱད་པར་ཅན་དག་ཏུ་སྐྱེ་བ་བསྒྱུར་ཞིང་། རྟེན་དེ་ལ་མཆོག་
འགྲུབ་པར་བྱེད་ལ། ཕྱི་མ་གཉིས་ཀྱིས་བྱ་རྒྱུད་ལ་སྔགས་ཀྱི་བག་ཆགས་བཞག་པ་དང་ལྷའི་བྱིན་རླབས་ལ་བརྟེན་
ནས་ཕྱེ་མ་ཞིང་འདིའམ་གཞན་དུ་རྟེན་བཟང་པོ་ཐོབ་སྟེ་སྔགས་ཀྱི་ལམ་ཉམས་སུ་ལེན་པར་འགྱུར་བ་འོང་ཞིང་།
འོན་ཀྱང་འཆི་བའི་ཚེ་འཕོ་བའི་མན་ངག་ལ་བརྟེན་དགོས་པའང་ཡིན་ནོ། ། དབང་བསྐུར་རྣམ་དག་ཐོབ་ནས་
དམ་ཚིག་དང་སྡོམ་པ་ལེགས་པར་སྲུང་བའི་གང་ཟག་གིས་སྔགས་ཀྱི་ལམ་ཆེར་མ་བསྒོམས་ཀྱང་མྱུར་དུ་འཚང་རྒྱ་
བར་གསུངས་པས། སྔགས་ལ་ཞུགས་ནས་དམ་ཚིག་དང་སྡོམ་པ་སྲུང་བ་ནི་གནད་ཤིན་ཏུ་ཆེའོ། ། ད་ལྟའི་གང་
ཟག་ཁོ་བོ་ལྟ་བུ་ལ་ནི་དེ་ཡང་ཤིན་ཏུ་དཀའ་བས་ན། འཚང་རྒྱ་བ་ལྟ་ཞོག་ལམ་མཐོན་པོར་བགྲོད་པའང་ཤིན་ཏུ་
དཀའོ། ། འོན་ཀྱང་གསང་སྔགས་ལ་རང་གི་རྙེད་པ་བསྒྲུབ་པའི་ཆེད་དུ་མ་ཡིན་པར་ཐོས་བསམ་བསྒོམ་གསུམ་
གྱིས་བག་ཆགས་བཟང་པོ་འཇོག་པ་ནི་གལ་ཆེ་སྟེ། སྤྱིར་མི་ལུས་ཐོབ་པར་དཀའ་བས་དམ་པའི་ཆོས་དང་འཕྲད་
པར་ཡང་དཀའ། ཁྱད་པར་དུ་གསང་སྔགས་དང་འཕྲད་དཀའ་བས་ན་བག་ཆགས་རེ་མ་བཞག་ན་རྗེས་གསུངས་
པ་ལྟར་སྔགས་སྤྱོད་པའི་སྐལ་ཆད་ཅན་དུ་འགྱུར་བའི་ཕྱིར་དང་།རྗེའི་རྟོགས་བརྗོད་ལས་ཀྱང༌། འདི་ན་རྫོགས་
80

༄༅། ། རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ། །
སངས་རྒྱས་སུ་བགྲོད་པ་ལ། ། ཟབ་མོ་རྡོ་རྗེའི་ཐེག་དང་ཕར་ཕྱིན་ཐེག། རྣམ་པ་གཉིས་ཡོད་གསང་སྔགས་ཕར་
ཕྱིན་ལས། ། ཤིན་ཏུ་ཁྱད་པར་འཕགས་པ་ཡིན་ནོ་ཞེས། ། ཉི་མ་ཟླ་བ་ལྟ་བུར་ཀུན་ཏུ་གྲགས། ། ཚིག་དེ་
བདེན་པའི་ཚིག་ཏུ་འདོད་བཞིན་དུ། ། ཟབ་མོའི་ཐེག་དེ་ཇི་ལྟ་བུ་ཞིག་ཅེས། ། འཚོལ་བར་མི་བྱེད་མཁས་པའི་
ཁུར་འཛིན་པ། ། དེ་འདྲ་དེ་ཡང་ཤེས་རབ་ཅན་ཡིན་ན། ། དེ་ལས་གཞན་པའི་དབང་པོ་རྟུལ་པོ་གང་། །
ཤིན་ཏུ་འཕྲད་དཀའ་གོང་ན་མེད་པའི་ལམ། ། འདི་འདྲ་ཡལ་བར་འདོར་བ་ཀྱེ་མའོ་མཚར། ། དེ་ཉིད་ཕྱིར་ན་
རྒྱལ་བའི་ཐེག་པ་མཆོག། སངས་རྒྱས་ལས་ཀྱང་དཀོན་པའི་རྡོ་རྗེ་ཐེག། དངོས་གྲུབ་གཉིས་ཀྱི་གཏེར་གྱུར་ཟབ་
མོ་དེར། ། ཞུགས་ནས་འབད་པ་མང་པོས་རིང་དུ་སྦྱངས། ། ཞེས་གསུངས་པ་ལྟར་ཡིན་པའི་ཕྱིར་རོ། །
སྨྲས་པ། མཐའ་ཡས་གསུང་རབ་རྒྱ་ མཚོའི་དབུས་ཉིད་ནས། ། ལྷུན་པོ་ མཆོག་ལྟར་མངོན་པར་
འཕགས་གྱུར་པ། ། གསང་ སྔགས་ རྒྱུད་ སྡེ་ བཞི་ དང་ ཁྱད་པར་དུ། ། རྣལ་ འབྱོར་བླ་ན་མེད་ པའི་ རྒྱུད་
སྡེའོ། ། དེ་ཡི་ནང་ནས་ཤིན་ཏུ་ཆེས་ཟབ་པ། ། དཔལ་ལྡན་གསང་བ་འདུས་པའི་རྒྱུད་རྒྱལ་ཏེ། ། ཚིག་ཉུང་
དོན་བསྡུས་ཟབ་ལས་ཆེས་ཟབ་འདིའི། ། དགོངས་དོན་ཀླུ་སྒྲུབ་ཡབ་སྲས་རྣམས་ཀྱིས་ཕྱེ། ། རྒྱུད་དང་
འཕགས་པའི་དགོངས་པ་འགྲེལ་བ་ལ། ། ལེགས་པར་ཞུགས་པའི་མཁས་གྲུབ་ཆེས་མང་ཡང་། ། ཡོངས་སུ་
རྫོགས་པར་ཇི་བཞིན་འགྲེལ་མཁས་པ། ། ཀུན་མཁྱེན་ཙོང་ཁ་བ་ལས་གཞན་སུ་ཞིག། གཞུང་ལུགས་ཡངས་
པའི་མཁའ་ལ་རབ་འཕགས་ཏེ། ། དྲི་མེད་རིགས་པའི་མིག་གིས་བལྟས་པ་ན། ། མགོན་འདིའི་ལེགས་བཤད་
སྔོན་མེད་ཉི་ཟླའི་དྲུང༌། །གཞན་དག་རྒྱུ་སྐར་རྩེ་བ་བཞིན་དུ་མཐོང་། ། དེ་ལྟའི་བླ་མ་མཆོག་དེས་མདོ་སྔགས་
ཀྱི། ། དགོངས་དོན་འགྲེལ་པའི་གསུངས་རབ་མང་མཆིས་ཀྱང་། ། ཉི་མ་ཟླ་བ་ལྟ་བུར་ཆེར་གྲགས་པ། ། དེ་
ནི་མདོ་སྔགས་ལམ་རིམ་རྣམ་གཉིས་སོ། ། དེ་ལས་རྒྱུད་སྡེ་རྣམ་བཞིའི་བརྗོད་བྱ་ཀུན། ། གཅིག་བསྡུས་སྟོན་པ་
གསང་སྔགས་ལམ་རིམ་གྱི། ། དགོངས་པ་འགྲེལ་འདིར་ནོངས་པ་མཆིས་གྱུར་ན། ། མཆོག་གསུམ་མཁས་
པའི་ཚོགས་ཀྱིས་བཟོད་པར་བཞེས། ། ལེགས་བཤད་ཡིན་མིན་དྲི་མེད་རྣམ་དཔྱོད་ཀྱིས། ། འབྱེད་པར་མི་
ནུས་ཕྱོགས་ལྷུང་གདོན་གྱི་དབང་། ། འཐད་དང་འཐད་མིན་ཅི་འདྲ་རྗོད་བྱེད་ཀྱང་། ། བདེན་མིན་བརྫུན་
མིན་སྨྲས་པ་ཙམ་དུ་ཟད། ། ཟབ་ཅིང་རྒྱ་ཆེ་དཔག་དཀའི་གཞུང་མཆོག་འདིར། ། འབད་ཅིང་ལེགས་པར་
བཤད་ལས་ཐོབ་པའི་དགེ་སྐྱེ་ཀུན་ལམ་བཟང་འདི་དང་མི་འབྲལ་ཞིང་། ། རྒྱལ་བའི་དམ་ཆོས་མ་ལུས་འཛིན་
ཕྱིར་བསྔོ། ། ཞེས་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ་ལེགས་པར་བཤད་པའི་སྣང་བ་ཞེས་བྱ་
བ་འདི་ནི། མདོ་སྔགས་ཀྱི་གཞུང་དུ་མ་ལ་མཁྱེན་རབ་ཕུལ་དུ་བྱུང་བའི་སྐྱིད་ཐང་གནས་བརྟན་རིག་པ་འཛིན་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱལ་མཚན་དཔལ་བཟང་པོ་ཞེས་བགྱི་བས། རྗེ་བླ་མའི་དགོངས་པ་དང་མཐུན་པར་འདི་ལྟ་བུ་ཞིག་དང་ཁོ་བོས་
དེའི་མཐུན་རྐྱེན་མཐའ་དག་སྦྱར་ནས་པར་དུ་བསྒྲུབ་པོ་ཞེས་གོས་ཀྱི་ཟླ་གམ་གནང་སྦྱིན་བཅས་བསྐུལ་བའི་ངོར།
སླར་ཅོ་ནེའི་མཁན་ས་དང་མཚན་ཉིད་ཀྱི་བླ་མ་ཟུང་འབྲེལ་གྱིས་སྐྱོང་བ་ཤཱཀྱའི་དགེ་སློང་རིགས་པ་སྨྲ་བ་གྲགས་པ་
བཤད་སྒྲུབ་ཀྱིས་སློབ་དཔོན་རྡོ་རྗེ་འཆང་བློ་བཟང་སྦྱིན་པ་སོགས་ཀྱི་བཀའ་དྲིན་དང༌། ཁྱད་པར་རྡོ་རྗེ་འཆང་གི་
ལམ་གྱི་རིམ་པ་སོགས་གསང་སྔགས་ཀྱི་གཞུང་དུ་མ་ལ་ལེགས་པར་འདྲིས་པར་བྱས་ནས། མེ་ལུག་ལོར་ཅོ་ནེ་
དགོན་ཉིད་དུ་ལེགས་པར་སྦྱར་བའོ། ། འདིས་ཀྱང་རྒྱལ་བ་གཉིས་པའི་བསྟན་པ་ལ་ཕན་ཐོགས་པར་གྱུར་ཅིག
བཀྲ་ཤིས། དགེ་ལེགས་འཕེལ། བྷ་ཝནྟུ།
82

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་
མ་ཏོག་ཅེས་བྱ་བ་བཞུགས་སོ། །
རབ་འབྱམས་དཀྱིལ་འཁོར་འཁོར་ལོའི་གཙོ། ། ཁྱབ་བདག་རྡོ་རྗེ་འཆང་ཆེན་དང་། ། དབྱེར་མེད་བླ་
མའི་ཞབས་བཏུད་ནས། ། སྒྲུབ་ཐབས་རིམ་པ་ཕྱོགས་གཅིག་བྲི། ། ཐོག་མར་བླ་མ་དང་རྡོ་རྗེ་འཆང་ཟུང་
འབྲེལ་གྱི་རྣལ་འབྱོར་ནི་སྐྱབས་འགྲོ་སེམས་བསྐྱེད་སོགས་སྔོན་དུ་བཏང་ནས།རང་གི་མདུན་ནམ་སྤྱི་བོར་སེངྒེ་ཆེན་
པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བ། དེའི་སྟེང་དུ་སྣ་ཚོགས་པདྨ་དང་ཟླ་བའི་གདན་
ལ། དྲིན་ཅན་རྩ་བའི་བླ་མ་དང་ངོ་བོ་དབྱེར་མི་ཕྱེད་པའི་ཁྱབ་བདག་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་
ཕྱག་གཉིས་ཀྱིས་རྡོར་དྲིལ་བཟུང་ནས་ཡུམ་རྡོ་རྗེ་དབྱིངས་ཀྱི་དབང་ཕྱུག་མར་འཁྱུད་པ། རིན་པོ་ཆེའི་རྒྱན་དང་
དར་སྣ་ཚོགས་ཀྱི་ན་བཟའ་ཅན། མཚན་དཔེས་སྤྲས་ཤིང་། འོད་ཀྱི་ཕུང་བོའི་དབུས་ན་ཞབས་རྡོ་རྗེ་སྐྱིལ་ཀྲུང་
གིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ།ཐུགས་ཀའི་ཧཱུྃ་
ལས་འོད་ཟེར་འཕྲོས། རང་བཞིན་གྱི་གནས་ནས་རྩ་བརྒྱུད་ཀྱི་བླ་མ་རྣམས་དང་སངས་རྒྱས་སྲས་དང་བཅས་པ་
ཐམས་ཅད་སྤྱན་དྲངས།ཛ ཧཱུྃ་བཾ་ཧོ༔ གཉིས་སུ་མེད་པར་གྱུར་བར་བསམ་ལ། སངས་རྒྱས་ཐམས་ཅད་འདུས་
པའི་སྐུ། ། ཞེས་སོགས་དང་། གང་གི་དྲིན་གྱིས་བདེ་ཆེན་གནས། ། ཞེས་སོགས་གྱིས་ཕྱག་བྱ། བདག་པོ་
བཟུང་དང་མ་བཟུང་བའི། ། དངོས་བཤམས་ཡིད་ཀྱིས་སྤྲུལ་བ་ལས། ། བྱུང་བའི་ཕྱི་ནང་གསང་བ་ཡི། །
སྣ་ཚོགས་མཆོད་སྤྲིན་རྒྱ་མཚོས་མཆོད། ། བདག་གཞན་ལུས་ངག་ཡིད་གསུམ་སོགས་ཀྱིས་མཆོད་པ་དང་མཎྜལ་
འབུལ། དེ་ནས་ཡན་ལག་ལྷག་མ་བྱེད་ན། ཐོག་མེད་ནས་བསགས་སྡིག་ལྟུང་སོ་སོར་བཤགས། ། རང་གཞན་
དགེ་ཚོགས་ཀུན་ལ་རྗེས་ཡི་རང་། ། ཟབ་དང་རྒྱ་ཆེའི་འཁོར་ལོ་བསྐོར་ཏུ་གསོལ། ། བསྐལ་བརྒྱར་མྱ་ངན་མི་
འདའ་རྟག་པར་བཞུགས། ། དགེ་ཀུན་རྡོ་རྗེ་འཆང་དབང་ཐོབ་ཕྱིར་བསྔོ། ། གསོལ་འདེབས་ནི།སངས་རྒྱས་
ཀུན་འདུས་བླ་མ་རིན་པོ་ཆེ་ལ་གསོལ་བ་འདེབས་སོ། ། དམ་ཆོས་ཀུན་འདུས། འཕགས་ཚོགས་ཀུན་འདུས།
སྐྱབས་གནས་ཀུན་འདུས་བླ་མ་རིང་པོ་ཆེ་ལ་གསོལ་བ་འདེབས་སོ། ། བདག་གི་རྒྱུད་ལ་ངེས་འབྱུང་བྱང་ཆུབ་ཀྱི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་ཡང་དག་པའི་ལྟ་བ་དང་རིམ་པ་གཉིས་ཀྱི་ལམ་རྣམས་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ།ཞེས་ལན་
གསུམ་སོགས་ཅི་རིགས་ཤུགས་དྲག་ཏུ་བརྗོད། དེ་ལྟར་གསོལ་བཏབ་བླ་མའི་གནས་གསུམ་ལས། ། འོད་ཟེར་
དཀར་དམར་མཐིང་གསུམ་རིམ་ཅན་དང་། ། ཅིག་ཅར་བྱུང་ནས་བདག་གི་གནས་གསུམ་དུ། ། རིམ་དང་
ཅིག་ཅར་ཐིམ་ནས་སྒྲིབ་བཞི་དག། དབང་བཞི་ཐོབ་ནས་སྐུ་བཞིའི་ནུས་པ་བཞག། དགྱེས་བཞིན་རང་གི་སྤྱི་བོ་
བྱོན་ནས་ཀྱང་། ། སྙིང་གའི་པདྨོའི་དབུས་སུ་བརྟན་པར་བཞུགས། ། སྐྱེ་བ་ཀུན་དུ་ཡང་དག་བླ་མ་དང་། །
ཞེས་སོགས་ཕྱིར་བརྗོད་པར་བྱའོ། །
འཇིགས་བྱེད་གྱི་བླ་མའི་རྣལ་འབྱོར་ནི།མདུན་གྱི་ནམ་མཁར་སྣ་ཚོབ། ས་པད་ཉིའི་སྟེང༌། ། ཡི་དམ་ཀུན་
འདུས་འཇམ་དཔལ་གཤིན་རྗེ་གཤེད། ། སྐུ་མདོག་སྔོན་པོ་ཞལ་དགུ་ཕྱག་སོ་བཞི། ། ཁྲོ་བོའི་ཉམས་རྫོགས་
ཕྱག་མཚན་སྣ་ཚོགས་འཛིན། ། བཅུ་དྲུག་ཞབས་ལྡན་དྲེགས་པ་བརྫིས་པའི་སྟེང་། ། གཡས་བརྐྱངས་གཡོན་
བསྐུམ་ཡུམ་དང་བཅས་པའི་སྐུར། ། ཡོངས་གྱུར་རྡོ་རྗེ་གསུམ་མཚན་ཧཱུཾ་ཡིག་ལས། ། འོད་འཕྲོས་རང་བཞིན་
གནས་ནས་རང་འདྲ་བའི། ། རྒྱལ་བ་ཀུན་དངོས་འཇིགས་མཛད་རྡོ་རྗེ་ནི། ༈ སངས་རྒྱས་བྱང་སེམས་ཡི་དམ་
ལྷ་ཚོགས་དང་། ། དཔའ་པོ་མཁའ་འགྲོ་བསྟན་སྲུང་ཚོགས་དང་བཅས། ། སྤྱན་དྲངས་དམ་ཚིག་པ་དང་
དབྱེར་མེད་གྱུར། ། སྐྱབས་གནས་ཀུན་འདུས་གཤིན་རྗེ་གཤེད་པོ་ལ། ། གྲངས་མེད་ལུས་སྤྲུལ་སྒོ་གསུམ་གུས་
ཕྱག་འཚལ། ། ཇི་སྙེད་ཕྱི་ནང་གསང་བའི་མཆོད་སྤྲིན་དང་། ། བདག་ལུས་ལོངས་སྤྱོད་དགེ་ཚོགས་བཅས་ཏེ་
འབུལ། ། ཐོག་མེད་དུས་ནས་སྒོ་གསུམ་གྱིས་བསགས་པའི། ། སྡིག་ལྟུང་ཉེས་པའི་ཚོགས་རྣམས་སོ་སོར་
བཤགས། ། རང་གཞན་སྐྱེ་འཕགས་ཀུན་གྱི་རྣམ་དཀར་ལ། ། བསམ་པ་ཐག་པས་རྗེས་སུ་ཡི་རང་ངོ། །
གདུལ་བྱའི་ཁམས་དང་བསམ་པ་ཇི་བཞིན་དུ། ། ཟབ་དང་རྒྱ་ཆེའི་ཆོས་འཁོར་བསྐོར་དུ་གསོལ། ། འགྲོ་ཀུན་
དོན་ཕྱིར་འཁོར་བ་མ་སྟོངས་བར། ། མྱ་ངན་མེ་མདའ་རྟག་པར་བཞུགས་སུ་གསོལ། ། འདིས་མཚོན་ཇི་སྙེད་
མཆིས་པའི་དགེ་བ་རྣམས། ། བླ་མེད་རྫོགས་པའི་བྱང་ཆུབ་ཐོབ་ཕྱིར་བསྔོ། ། བླ་མ་མཆོག་གསུམ་དཔའ་བོ་
མཁའ་འགྲོ་དང༌། ། ཡི་དམ་བསྟན་སྲུང་ཚོགས་དང་བཅས་པ་ཡི། ། སྐྱབས་མཆོག་ཀུན་འདུས་རྡོ་རྗེ་འཇིགས་
བྱེད་ལ། ། རྩེ་གཅིག་ གུས་པའི་ཡིད་ཀྱིས་ གསོལ་ བ་འདེབས། ། བདག་གི་ཕྱི་ནང་འགལ་རྐྱེན་ཀུན་ཞི་
ཞིང་། ། མཐུན་རྐྱེན་མ་ལུས་ལྷུན་གྱིས་འགྲུབ་ པ་ སོགས། ། མདོར་ན་མཆོག་དང་ཐུན་མོང་དངོས་གྲུབ་
ཀུན། ། མྱུར་དུ་འགྲུབ་པར་བྱིན་གྱིས་བརླབ་ཏུ་གསོལ། ། ཅེས་པ་ལན་གསུམ་སོགས་བརྗོད་ལ། དེ་ནས་དེ་
ལྟར་གསོལ་བ་བཏབ་པས་གནས་གསུམ་ལས། བདུད་རྩི་དཀར་དམར་མཐིང་གསུམ་རིམ་ ཅན་དང་། །

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ཅིག་ཅར་བྱུང་ནས་བདག་གི་གནས་གསུམ་དུ། ། ཐིམ་པས་སྒྲིབ་བཞི་དག་ནས་དབང་བཞི་ཐོབ། ། སྐུ་བཞི་
མངོན་དུ་འགྱུར་བའི་ནུས་པ་བཞག།དགྱེས་བཞིན་བདག་གི་སྤྱི་བོར་བྱོན་ནས་ཀྱང་། ། ཐིམ་པས་བྱིན་རླབས་
རང་ཉིད་སྐད་ཅིག་གིས། ། འཇམ་དཔལ་གཤིན་རྗེ་གཤེད་དུ་གསལ་བར་གྱུར། ། བར་བསམ་ལ་སྔགས་
གསུམ་ཅི་འགྲུབ་བཟླས་ནས། དགེ་བ་འདི་ཡིས་སོགས་བསྔོ་སྨོན་བྱའོ། །
རྗེ་བླ་མའི་རྣལ་འབྱོར་ནི། སྐྱབས་སེམས སོགས་སྔོན་དུ་བཏང་། རང་གི་སྤྱི་བོར་སེང་ཁྲི་པད་ཟླའི་
སྟེང་། ། དུས་གསུམ་རྒྱལ་བ་ཀུན་དང་དབྱེར་མེད་པའི། ། རྩ་བའི་བླ་མ་རྒྱལ་བ་བློ་བཟང་གྲགས། ། དཀར་
དམར་མདངས་ལྡན་དགྱེས་པའི་འཛུམ་ཞལ་ཅན། ། ཆོས་འཁོར་ཕྱག་རྒྱས་ཨུཏྤལ་གེ་སར་སྟེང་། ། ཡེ་ཤེས་
རལ་གྲི་ཤེར་ཕྱིན་གླེགས་བམ་བསྣམས། ། ངུར་སྨྲིག་ཆོས་གོས་གསེར་མདོག་པཎ་ཞྭ་གསལ། ། སྐྱིལ་ཀྲུང་ཚུལ་
གྱིས་འོད་ཀྱི་གུར་ཁྱིམ་དབུས། ། གསལ་རྫོགས་མཚན་དང་དཔེ་བྱད་དཔལ་གྱིས་མཛེས། ། ཟབ་དང་རྒྱ་ཆེའི་
དམ་པའི་ཆོས་སྒྲ་སྒྲོགས། ། དྲི་མེད་མཁྱེན་དང་བརྩེ་བའི་གཏེར་གྱུར་པ། ། གདུལ་བྱའི་དཔལ་དུ་ལྷམ་མེར་
བཞུགས་པ་ཡི། ༑ གནས་གསུམ་རྡོ་རྗེ་གསུམ་མཚན་འོད་ཟེར་གྱིས། ། རྒྱལ་བ་སྲས་བཅས་ཚོགས་ཀྱིས་ཡོངས་
བསྐོར་བའི། ། ཀུན་མཁྱེན་ཆོས་ཀྱི་རྒྱལ་པོ་བཙོང་ཁ་བ། སྤྱན་དྲངས་ཐིམ་པས་ཀུན་འདུས་བདག་ཉིད་
གྱུར། ། ཤེས་བྱ་ཀུན་ ལ་ ཐོགས་མེད་ འཇམ་པའི་དབྱངས། ། མཐའ་ཡས་འགྲོ་ བའི་ མར་གྱུར་སྤྱན་རས་
གཟིགས། ། མ་ལུས་བདུད་དཔུང་འཇོམས་མཛད་གསང་པའི་བདག།རིགས་གསུམ་ཀུན་འདུས་བླ་མར་གུས་
ཕྱག་འཚལ། ། སྲིད་ཞིའི་ཕྱི་ནང་གསང་བའི་མཆོད་པའི་ཚོགས། ། དངོས་བཤམས་ཡིད་སྤྲུལ་ནམ་མཁའ་
གང་བ་དང་། ། བདག་ལུས་ལོངས་སྤྱོད་དུས་གསུམ་དགེ་ཚོགས་བཅས། ། རྗེ་བཙུན་བླ་མ་འཁོར་བཅས་
མཉེས་ཕྱིར་འབུལ། ། ཐོག་མེད་ནས་བསགས་སྡིག་ལྟུང་ཐམས་ཅད་བཤགས། ། རང་གཞན་རྣམ་དཀར་ཀུན་
ལ་རྗེས་ཡི་རང་། ། འགྲོ་ལ་བསྐལ་བརྒྱར་ཆོས་འཁོར་བསྐོར་དུ་གསོལ། ། ནམ་མཁལ་ཇི་སྲིད་བར་དུ་བརྟན་
པར་བཞུགས། ། འདིས་མཚོན་དགེ་བ་བྱང་ཆུབ་ཆེན་པོར་བསྔོ། ། ཞེས་ཡན་ལག་བདུན་པ་བྱས་ནས།
དམིགསབརྩེ་མ་བཟླ། དེ་ནས་སྐྱབས་གསུམ་ཀུན་འདུས་བླ་མ་རིན་པོ་ཆེ། ། རྩེ་གཅིག་གུས་པའི་ཡིད་ཀྱིས་
གསོལ་བ་འདེབས། ། སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ཏེ། ། རྫོགས་བྱང་མྱུར་དུ་ཐོབ་པར་
བྱིན་གྱིས་རློབས། ། ལན་གསུམ་དེ་ལྟར་གསོལ་བས་བླ་མའི་གནས་གསུམ་ལས། ། བདུད་རྩི་དཀར་དམར་
མཐིང་གསུམ་རིམ་ཅན་དང་། ། ཅིག་ཆར་བྱུང་ཐིམ་སྒྲིབ་བྱང་དབང་བཞི་ཐོབ། ། སྐུ་བཞི་མངོན་དུ་འགྱུར་
བའི་ནུས་ལྡན་གྱུར། ། བླ་མ་དགྱེས་བཞིན་རང་གི་སྤྱི་བོར་བྱོན། ། འོད་ཀྱི་གོང་བུར་གྱུར་ཏེ་སྤྱི་གཙུག་
85

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས། ། སྙིང་གའི་རླུང་སེམས་ཤིན་ཏུ་ཕྲ་བ་ལ། ། ཐིམ་པས་འདྲེས་ཏེ་བྱིན་གྱིས་བརླབས་པར་གྱུར། ། ཚེ་
རབས་ཀུན་ཏུ་རྒྱལ་བ་བཙོང་ཁ་བས། ། ཞེས་སོགས་ཀྱང་བརྗོད་དོ། །
རྡོ་རྗེ་སེམས་དཔའི་སྒོམ་བཟླས་ནི། སངས་རྒྱས་ཆོས་ཚོགས་མ་ལྟ་བུའི་སྐྱབས་འགྲོ་རྒྱུས་བསྡུས་ཅི་རིགས་
སྔོན་དུ་སྦྱར་ནས། རང་གི་སྤྱི་བོར་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་དཀར་
པོ་རྩེ་ལྔ་བ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་འཕྲོས་དོན་གཉིས་བྱས་འདུས་ཡོངས་སུ་གྱུར་པ་ལས། རྡོ་རྗེ་
སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས། ཡུམ་རྡོ་རྗེ་སྙེམས་མ་
དཀར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་ལ་འཁྱུད་པ། གཉིས་ཀའང་དར་གྱི་ན་བཟའ་དང་
རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། ཡབ་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ། མགྲིན་
པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་དཀར་པོ་ལས་འོད་ཟེར་འཕྲོས། རང་བཞིན་གྱི་གནས་ནས་རྡོ་རྗེ་
སེམས་དཔའི་ཡེ་ཤེས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མ་ཛ ཨོཾ་
བཛྲ་ས་ཏྭ་ས་པ་རི་ཝཱ་ར་ཨརྒྱུ་པྲཏཱི་ཙྪ། ཤ་ལྟའི་བར་གྱིས་མཆོད། ཛཿ ཧཱུྃ་བཾ་ཧོ༔ གཉིས་སུ་མེད་པར་གྱུར།
སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། པཉྩ་ཀཱུ་ལས་མཆོད་པའམ།
མིན་ཀྱང་རུང་སྟེ།དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་
པས། དེ་རྣམས་ཀྱིསཨོཾ་སརྦ་ཏ་ཐཱ་ག་ཏ་ནས་ཧཱུྃ་ཞེས་དབང་བསྐུར། ལུས་གང་། དྲི་མ་དག ཆུའི་ལྷག་མ་ཡར་
ལུད་པ་ལས་མི་བསྐྱོད་པས་དབུ་བརྒྱན་པར་གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་གཞན་
སེམས་ཅན་ཐམས་ཅད་ཀྱི་སྡིག་སྒྲིབ་ཉེས་ལྟུང་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་
བཏབ་པས། ཐུགས་ཀའི་ཧཱུྃ་ལས་འོད་ཟེར་འཕྲོས། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་
ཅད་སྦྱངས། རྒྱལ་བ་སྲས་བཅས་རྣམས་ཀྱི་བྱིན་རླབས་ཐམས་ཅད་འོད་ཀྱི་རྣམ་པར་བསྡུས་ནས་ཧཱུཾ་ཡིག་སྔགས་
འཕྲེང་དང་བཅས་པ་ལ་ཐིམ་པར་གྱུར་བར་བསམ་ལ། དམིགས་པ་དང་བཅས་ཏེ་ཡིག་བརྒྱ་ཉེར་གཅིག་སོགས་
བཟླའོ། ། མཐར་བདག་ནི་མི་ཤེས་རྨོངས་པ་ཡི། ། དམ་ཚིག་ལས་ནི་འགལ་ཞིང་ཉམས། ། བླ་མ་མགོན་
པོས་སྐྱབས་མཛོད་ཅིགགཙོ་བོ་རྡོ་རྗེ་འཛིན་པ་སྟེ། ། ཐུགས་རྗེ་ཆེན་པོའི་བདག་ཉིད་ཅན། ། འགྲོ་བའི་གཙོ་ལ་
བདག་སྐྱབས་མཆི། ། ལས་སྒྲིབ་ཐམས་ཅད་སྦྱང་དུ་གསོལ། ། ཞེས་གསོལ་བ་བཏབ་པས། ཞོལ་གྱིས་བཞེས་
ནས། རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ནི་ཕྱེད་པར་གྱུར་
པར་བསམ་ལ་བསྔོ་སྨོན་ཅི་རིགས་བྱའོ། ། ངན་འགྲོ་འཇོམས་མཛད་མི་འཁྲུགས་པའི་སྒྲུབ་ཐབས་ནི། སྐྱབས་
86

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
སེམས་ཚད་མེད་བཞི་སྔོན་ཏུ་བཏང་ནས། སྔོན་འགྲོ་ཚོགས་ཞིང་བྱས་ན་ཕུན་སུམ་ཚོགས་པའི་ཡན་ལག་ཏུ་
འགྱུར་ཡང་། མ་བྱས་ཀྱང་ཆད་ལྷག་ཏུ་མི་འགྱུར་བས།འཇུག་པ་བདེ་བའི་ཆེད་སྒྲུབ་ཐབས་ཀྱི་དངོས་གཞི་ནས་
འགོད་པར་བྱའོ། ། ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་རང་གི་སྙིང་གར་ཨ་ལས་ཟླ་བའི་དཀྱིལ་འཁོར་གྱི་
སྟེང་དུ་ཧཱུྃ་ཡིག་ལ་ཐིང་ཤུན་གྱི་མདོག་ལྟ་བུ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་
ཅད་ཀྱི་ངན་འགྲོར་སྐྱེ་བའི་རྒྱུ་ལས་སྒྲིབ་བག་ཆགས་དང་བཅས་པ་ཐམས་ཅད་བྱང་ཞིང་དག་པར་བྱས། བཅོམ་
ལྡན་འདས་ཀྱི་གོ་འཕང་ལ་བཀོད། ཚུར་འདུས་ཡོ་ལོངས་སུ་གྱུར་པ་ལས་རང་ཉིད་བཅོམ་ལྡན་འདས་རྡོ་རྗེ་མི་
འཁྲུགས་པ་སྐུ་མདོག་སྔོན་པོ་དབུ་གཙུག་ཏོར་དང་ལྡན་ཞིང་།ཤམ་ཐབས་དང་ཆོས་གོས་གསོལ་བ། སྤྲུལ་སྐུའི་ཆ་
བྱད་ཅན། གཡས་ས་གནོན་དང་གཡོན་རྡོ་རྗེ་མཚན་པའི་མཉམ་གཞག་གི་ཕྱག་རྒྱ་མཛད་ཅིང་། པད་ཟླའི་
གདན་ལ་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ ། ཐུགས་ཀར་ཧཱུཾ། ཐུགས་ཀའི་ཧཱུྃ་
ལས་འོད་ཟེར་འཕྲོས། རང་བཞིན་གྱི་གནས་ནས་རྒྱལ་བ་མི་འཁྲུགས་པ་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ། ༀ་བཛྲ་ས་མཱ་ཛ༔ ས་སྤྱན་དྲངས། མཆོད་པ་ཡོད་ན་བྱིན་གྱིས་བརླབ་ལ། ཨོཾ་བཛྲ་
ཨཀློ་བྷུ ས་པ་རི་ཝཱ་ར་ཨགྷཾ་ནས ཤབྟ་པྲ་ཏི་ཙྪའི་བར་གྱིས་མཆོད། ཚད་ཉིད་མཉམ་པའི་ངང་ལས་མ་གཡོས་
ཀྱང་། ། ཐུགས་རྗེས་རྟག་ཏུ་མྱ་ངན་མི་འདའ་བར། ༑ མཐའ་ཡས་འགྲོ་བའི་དོན་སྒྲུབ་ལྷུར་མཛད་པ། །
བཅོམ་ལྡན་མི་འཁྲུགས་པ་ལ་ཕྱག་འཚལ་བསྟོད། ། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། ། སླར་ཡང་འོད་
ཟེར་འཕྲོས་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་
དབང་བསྐུར་དུ་གསོལ་ཞེས་གསོལ་བ་བཏབ་པས་ནས་ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན་
པར་གྱུར་བས་མ་ལ་སྔར་ལྟར་མཆོད་བསྟོད་བྱ་བའམ། མི་བྱེད་ཀྱང་ཐུགས་ཀའི་གདན་གྱི་སྟེང་དུ་ཧཱུཾ་ཡིག་གི་
མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་ལས་ཀྱི་སྒྲིབ་པ་ཐམས་ཅད་
སྦྱངས། རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་བསྡུས་ནས་སྔགས་འཕྲེང་ལ་ཐིམ་པར་བསམ་ལ། ན་མོ་
རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ནི་བྲ་ཏི་ཧ་
ན། སབྦ་ཀརྨ་པ་རཾ་བ་རཱ་ཎི་མེ་སཏྠ་ས་ཏྭཱ་ནཱ་ཉྩ་སྭཱཧཱ།ཞེས་ཅི་ནུས་བཟླ། མཇུག་ཏུ་ཡིག་བརྒྱ་བརྗོད། མཆོད་
བསྟོད་བསྡུས་པ་དང་ཉེར་བསྡུ་བྱས་ཏེ་ལངས་པའམ། མ་བྱས་ཀྱང་མི་འགལ་ཞིང་།དགེ་བ་འདི་ཡིས་མྱུར་དུ་
བདག།མི་འཁྲུགས་རྒྱལ་པོ་འགྲུབ་གྱུར་ནས། ། ཞེས་སོགས་བསྔོ་སྨོན་དང་ཤིས་བརྗོད་བྱའོ། །། ། སངས་
རྒྱས་སྨན་བླ་ནི། སྐྱབས་སེམས་སྔོན་དུ་བཏང་ནས། སྭ་བྷ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱུཾ་སྔོན་པོ། དེ་ལས་འོད་ཟེར་འཕྲོས། དོན་གཉིས་
བྱས།ཚུར་འདུས་ཡོངས་སུ་གྱུར་བ་ལས་རང་ཉིད་རྒྱལ་བ་སྨན་གྱི་བླ་སྐུ་མདོག་བཻཌཱུརྱ་སྔོན་པོ་ལྟར་དྭངས་པ། ཞལ་
གཅིག་ཕྱག་གཉིས་གཡས་མཆོག་སྦྱིན་གྱི་ཕྱག་རྒྱས་དུག་གསུམ་འཛོམས་པའི་ཨ་རུ་ར་དང་། གཡོན་མཉམ་བཞག་
གི་ཕྱག་རྒྱས་སྨན་གྱི་གང་བའི་ལྷུང་བཟེད་བསྣམས་པ། མཚན་དཔེས་སྤྲས་ཤིང་ཆོས་གོས་རྣམ་གསུམ་གསོལ་བ།
ཞབས་རྡོ་རྗེའི་སྐྱིལ་ཀྲུང་གིས་འོད་ཟེར་གྱི་ཕུང་པོའི་དབུས་ན་བཞུགས་ པའི་སྤྱི་བོར་ཨོཾ། མགྲིན་པར་ཨཱ
ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་ཟེར་འཕྲོས་རྒྱལ་བ་སྨན་གྱི་བླ་མ་ལ་ཕྱོགས་བཅུའི་སངས་རྒྱས་དང་བྱང་
ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ཐུགས་
ཀའི་ཧཱུཾ་ལས་འོད་འཕྲོས། དབང་གི་ལྷ་རིགས་ལྔ་འཁོར་དང་བཅས་བ་སྤྱན་དྲངས། ཁྱེད་རྣམས་ཀྱིས་བདག་ལ་
མངོན་པར་དབང་བསྐུར་དུ་གསོལ། ཞེས་གསོལ་པ་བཏབ་པས། དེ་རྣམས་ཀྱིས་མོ་ནས་དབང་བསྐུར་ལུས་
གང་དྲི་མ་དག ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར་པར་
བསམམོ་གུ་རུ་བཻཌཱུརྱ་ཨགྷཾ་ནས་ཤབྷ་བར་གྱིས་མཆོད། ཐུགས་རྗེ་ཀུན་ལ་སྙོམས་པའི་བཅོམ་ལྡན་འདས། །
མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། ། དུག་གསུམ་འོད་སེལ་སངས་རྒྱས་སྨན་གྱི་བླ། ། བཻཌཱུརྱ་
ཡི་འོད་ལ་ཕྱག་འཚལ་བསྟོད། ། ཞེས་བསྟོད།རང་གི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་
མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། རྒྱལ་
བ་སྲས་བཅས་ཀྱི་བྱིན་རླབས་ཐམས་ཅད་བསྡུས་ནས་རང་ཉིད་ལ་ཐིམ་པར་བསམ་ལ། ཏདྱ་ཐཱ། ཨོཾ་བྷི་ཥ་ཛྷེ་བྷེ་
ཥ་ཎྱེ། མ་ཧཱ་བྷི་ཥ་ཚེ་བྷི་ཥ་ཚེ་རཱ་ཛཱ་ས་མུངྒ་ཏེ་སྭཱཧཱ། ཅི་ནུས་དང་།གྲུ་མེ་གླུ་མེ་སོགས་བཟླས་ནའང་ཕུན་སུམ་
ཚོགས་པར་འགྱུར། མཐར་ཡིག་ བཅུ་དང་མཆོད་བསྟོད་བྱས་ནས་ དགེ་ བ་འདི་ ཡིས་ སོགས་ཀྱི་བསྔོ་སྨོན་
བྱའོ། །
ཀླུ་དབང་གཙོ་འཁོར་ལྔ་ནི། སྐྱབས་སེམས་སྔོན་དུ་བཏང་ནས།སྭ་བྷཱ་ཝས་སྦྱངས། སྟོང་པའི་ངང་ལས་པཾ་
ལས་པདྨ་དང་ཨ་ལས་ཟླ་བའི་སྟེང་དུ་རང་གི་སེམས་ཀྱི་ངོ་བོ་ཧཱུཾ་ཡིག་སྔོན་པོ། དེ་ལས་འོད་འཕྲོས། འཕགས་པ་
མཆོད། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས། འོད་ཟེར་ཚུར་འདུས། ཡོངས་སུ་གྱུར་བ་ལས་
རང་ཉིད་བཅོམ་ལྡན་འདས་ཀླུའི་དབང་ཕྱུག་རྒྱལ་པོ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་ཞལ་དང་མགྲིན་
པ་དུང་ལྟར་དཀར་བ། ཕྱག་གཉིས་དམ་ཚིག་གི་ཕྱག་རྒྱ་མཛད་པ། ཆོས་གོས་མཛེས་པར་གསོལ་ཞིང་། མཚན་
དཔེའི་སྤྲུས་པ་སྦྲུལ་གྱི་གདེངས་ཀའི་རྒྱབ་ཡོལ་ཅན། འོད་ཀྱི་ཕུང་པོའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་

༄༅། །ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
བཞུགས་པ། མདུན་དུ་བྱང་ཆུབ་སེམས་དཔའ་སྒྲིབ་པ་རྣམ་སེལ་དཀར་པོ་རིན་པོ་ཆེའི་མྱུ་གུ་དང་བུམ་པ་
བསྣམས་པ། གཡས་སུ་བྱམས་པ་དམར་པོ་ཀླུ་ཤིང་གི་མེ་ཏོག་དང་རིལ་བ་སྤྱི་བླུགས་བསྣམས་པ། རྒྱབ་ཏུ་འཇམ་
དཔལ་སེར་པོ་ཨུཏྤ་ལ་བསྣམས་པ། གཡོན་དུ་སྤྱན་རས་གཟིགས་དཀར་པོ་པདྨ་བསྣམས་པ། བཞི་གའང་པད་
ཟླའི་གདན་ལ་བཞུགས་པའོ། ། དེའི་གཡས་ སུ་བྱང་ཆུབ་སེམས་དཔའ་དང་གཡོན་དུ་དགྲ་བཅོམ། འོག་
ཕྱོགས་སུ་ཀླུའི་ཚོགས་དཔག་ཏུ་མེད་པ་འཁོད་པ། རང་གི་སྤྱི་བོར་ཨོཾ་དཀར་པོ་ནས་ཧཱུྃ་སྔོན་པོ། ཐུགས་ཀའི་ཧཱུྃ་
ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀླུའི་དབང་ཕྱུག་
རྒྱལ་པོ་གཙོ་འཁོར་ལྔའི་རྣམ་པར་སྤྱན་དྲངས། ཨོཾ་བྷ་ག་ཝན་ནཱ་གེཎྜ་རཱ་ཛ་ས་བ་རི་ཝཱ་ར་ཨརྒྱུ་པྲ་ཏཱི་ཙྪ་ནས་ཤབྷའི་
བར་གྱིས་མཆོད། གང་གི་མཚན་ཙམ་བཟུང་བས་ཀྱང་། ། མྱོང་ངེས་ལས་ཀྱི་སྒྲིབ་པ་དང་། ། ཀླུ་ནད་མ་ལུས་
ཞི་མཛད་པ། ། ཀླུ་ཡི་དབང་ཕྱུག་ རྒྱལ་པོར་བསྟོད། ། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། འདི་
སོགས་ཕལ་ཆེར་ལ་དབང་ལྷ་སྤྱན་འདྲེན་མ་མཛད་པ་ལྟར་བཀོད། དེ་ནས་རང་གི་ཐུགས་ཀར་ཟླ་བའི་དཀྱིལ་
འཁོར་གྱི་སྟེང་དུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། སེམས་ཅན་རྣམས་
ཀྱི་ལས་སྒྲིབ་དང་། ཁྱད་པར་ཀླུ་ལས་གྱུར་བའི་ནད་དང་གདོན་སོགས་ཞི་བར་བྱས། རྒྱལ་བ་སྲས་བཅས་ཀྱི་བྱིན་
རླབས་ཐམས་ཅད་འོད་དང་བདུད་རྩིའི་རྣམ་པར་བསྡུས་ནས་རང་ཉིད་ལ་ཐིམ་པར་བསམ་ལ་ཏདྱ་ཐཱ། ཨོཾ་ཏ་ཐཱ་
ག་ཏཱ་བྷ་ག་ཝན་ནཱ་ག་རཱ་ཛེ་ཤཱ་ར་ཨ་དྷིཥྛ་ན་ཨདྷིཊྛི་ཏེ་སྣ་ཧཱ།ཞེས་ཅི་ནུས་བཟླས་ཏེ། ཡིག་བརྒྱས་བརྟན་པར་བྱས་ལ་
མཆོད་བསྟོད་བྱ། དགེ་བ་འདི་ཡིས་སོགས་བསྔོ་སྨོན་ཤིས་བརྗོད་གྱིས་བརྒྱན་པར་བྱའོ། །
ངན་སོང་སྦྱོང་བའི་རྣམ་སྣང་ནི། སྦྱངས་སེམས་སོགས་སྔོན་དུ་འགྲོ་བས། སྭ་བྷཱ་ཝས་སྦྱངས། སྟོང་བའི་
ངང་ལས་པདྨ་དང་ཟླ་བའི་གདན་ལ་ཨོཾ་ལས་འཁོར་ལོ་ཨོཾ་གྱིས་མཚན་པ་ལས་འོད་འཕྲོས། དོན་གཉིས་བྱས།
ཚུར་འདུས་ཡོངས་སུ་གྱུར་བ་ལས། རང་ཉིད་རྣམ་སྣང་དཀར་པོ་ཞལ་བཞི་དཀར་བ། ཕྱག་གཉིས་མཉམ་
གཞག་གི་ཕྱག་རྒྱས་འཁོར་ལོ་བསྣམས་པ།དར་གྱི་ན་བཟའ་དང་རིན་པོ་ཆེའི་རྒྱན་གྱིས་སྤྲས་པ། ཞབས་རྡོ་རྗེའི་
སྐྱིལ་ཀྲུང་གིས་བཞུགས་པ། བདག་ཉིད་ཀྱི་སྤྱི་བོར་ཨོཾ།མགྲིན་པར་ཨཱཿ ཐུགས་ཀར་ཧཱུྃ། དེ་ལས་འོད་ཟེར་
འཕྲོས། རང་བཞིན་གྱི་གནས་ནས་བཅོམ་ལྡན་འདས་རྣམ་པར་སྣང་མཛད་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཛ ཧཱུྃ་བཾ་ཧོ གཉིས་སུ་མེད་པར་གྱུར།མཆོད་པ་ཡོད་ན་བརླབ་ལ་
ཨོཾ་བི་རོ་ཙ་ན་ཨགྷཾ་ནས་ཤབྟའི་བར་གྱིས་མཆོད། ཆོས་དབྱིངས་ཡེ་ཤེས་རྣམ་པར་དག། རྣམ་པར་སྣང་མཛད་
བཅོམ་ལྡན་འདས། ། ཏིང་ངེ་འཛིན་ལྡན་ཕྱག་རྒྱ་ཅན། ། རྣམ་པར་སྣང་མཛད་ལ་ཕྱག་འཚལ། ། ཅེས་པས་
89

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྟོད།རང་གི་ཐུགས་ཀའི་ཨོཾ་ཡིག་གི་མཐར་སྔགས་འཕྲེང་གིས་བསྐོར་བ་ལས་འོད་འཕྲོས། སེམས་ཅན་ཐམས་
ཅད་ཀྱི་ངན་སོང་གི་སྡུག་བསྔལ་རྒྱུ་དང་བཅས་པ་ཞི་བར་བྱས། འོད་ཟེར་སླར་འདུས་ནས་རང་ཉིད་ལ་ཐིམ་པར་
བསམ་པ ཨོཾ་སརྦ་བི་སརྦ་ཨཱ་ཝ་ར་ཎ་བི་ཤོདྷཱ་ན་ཧ་ན་ཧཱུཾ་ཕཊ། ཅེས་ཅི་ནུས་དང་གཟུངས་རིང་ཀྱང་བཟླ། དེ་
ལྟར་བྱས་ན་ངན་སོང་ངེས་ཀྱི་ལས་སྒྲིབ་པ་དག་པར་འགྱུར་རོ། ། མཐར་ཡིག་བརྒྱ་བཟླས་ནས། མཆོད་བསྟོད་
བསྡུས་པ་དང༌། བསྔོ་སྨོན་ཅི་རིགས་བྱའོ།
ཤཱཀྱ་ཐུབ་ནི། སྐྱབས་སེམས་སྔོན་དུ་བཏང་ནས་སྭ་བྷཱ་ཝས་སྦྱངས། པད་ཟླའི་གདན་ལ་ཚུ་སེར་པོ། དེ་
ལས་འོད་འཕྲོས། དོན་གཉིས་བྱས། །ཚུར་འདུས་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་རྒྱལ་བ་ཤཱཀྱ་
ཐུབ་པ་སྐུ་གསེར་བཙོ་མའི་མདོག་ལྟར་སེར་པ། ཞལ་གཅིག་ཕྱག་གཉིས་གཡས་ས་གནོན་དང་གཡོན་མཉམ་
བཞག་གི་ཕྱག་རྒྱས་ལྷུང་བཟེད་བསྣམས་པ། མཚན་དཔེས་སྤྲས་ཤིང་། སྐུ་ལ་ཆོས་གོས་རྣམ་གསུམ་གསོལ་བ།
འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ༀ་ནས་ཐུགས་ཀའི་ཧཱུཾ་ལས་
འོད་ཟེར་འཕྲོས། རང་བཞིན་གྱི་གནས་ནས་རྒྱལ་བ་ཤཱཀྱ་ཐུབ་པ་ལ་སངས་རྒྱས་དང་བྱང་ཆུབ་སེམས་དཔའི་
ཚོགས་ཀྱིས་བསྐོར་པ་སྤྱན་དྲངས། ཨོཾ་ཤཱཀྱ་མུ་ནེ་ས་པ་རི་ཝཱ་ར་ཨགྷཾ་པྲ་ཏཱི་ཙྪ་ནས ཤཔྟའི་བར་གྱིས་མཆོད་ལ།
ཐབས་མཁས་ཐུགས་རྗེ་མས་བསྟོད་ཛ ཧཱུྃ་བཾ་ཧོ༔ རང་ལ་ཐིམ་པས་གཉིས་སུ་མེད་པར་གྱུར། རང་གི་ཐུགས་
ཀའི་ཟླ་གདན་ཀྱི་སྟེང་དུ་ཚུ་ཡིག་གི་མཐར་བཟླས་བྱའི་སྔགས་ཀྱིས་བསྐོར་པ་ལས་འོད་འཕྲོས། སེམས་ཅན་
ཐམས་ཅད་ཀྱི་སྡུག་བསྔལ་གྱི་ཚོགས་ཞི་ཞིང་བདེ་བ་དང་ལྡན་པར་བྱས༔ སངས་རྒྱས་བྱང་སེམས་ཐམས་ཅད་ཀྱི་
བྱིན་རླབས་ཐམས་ཅད་སྤྱན་དྲངས་ཏེ་རང་ཉིད་ལ་ཐིམ་པར་བསམ་ལ་ཏདྱ་ཐཱ།ཨོཾ་མུ་ནེ་མུ་ནེ་མ་ཧཱ་མུ་ནེ་ཡེ་སྭཱ་ཧཱ།
ཞེས་ཅི་ནུས་བཟླས་པ། ཡིག་བརྒྱ་བརྗོད་པ་སོགས་བྱའོ། ། འོད་དཔག་མེད་ནི། སྐྱབས་སེམས་སོགས་སྔོན་དུ་
འགྲོ་བས། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་
རང་གི་སེམས་ཉིད་ཡི་གེ་ཧི དམར་པོ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་
བྱས། ཚུར་འདུས་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་འོད་དཔག་མེད་སྐུ་མདོག་དམར་པོ་སྤྲུལ་
སྐུའི་ཆ་བྱད་ཅན། ཕྱག་གཉིས་མཉམ་གཞག་གི་ཕྱག་མཛད་པ། འོད་ཀྱི་ཚོགས་མཐའ་ཡས་འཕྲོ་པའི་དབུས་ན་
རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ༀ་ནས་ཐུགས་ཀའི་ཧཱུཾ་ལས་འོད་འཕྲོས། བདེ་བ་ཅན་ནས་མགོན་པོ་
འོད་དཔག་མེད་ལ་རྒྱལ་བ་སྲས་བཅས་ཀྱི་བསྐོར་བ་སྤྱན་དྲངས། ཨོཾ་པདྨ་བྷ་རས་བ་རི་ཝཱ་ར་ཨགྷཾ་ནས་ཤཔྟའི་བར་
གྱིས་མཆོད། ཐུགས་བསྐྱེད་སྨོན་ལམ་དག་པའི་མཐུས། ། མ་དག་སྙིགས་མའི་འགྲོ་བ་ཀུན། ། དག་པའི་ཞིང་
90

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
དུ་འདྲེན་པའི་དཔལ། ། འོད་དཔག་མེད་ལ་ཕྱག་འཚལ་ལོ། ། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། རང་
གི་ཐུགས་ཀའི་ཧི ཡིག་ལས་འོད་འཕྲོས། རྒྱལ་བ་སྲས་བཅས་ཐམས་ཅད་བྱིན་རླབས་མཐའ་དག་བསྡུས་ནས་
རང་ཉིད་ལ་ཐིམ་པར་བསམ་ལ། ཨོཾ་པདྨ་དྷ་ར་ཧཱི, སྭཱ་ཧཱ། ཞེས་ཅི་ནུས་དང་། ཏདྱ་ཐཱ། ཨོཾ་ཨ་མི་ཏེ། ཨ་མི་ཏེ་
ཨུད་བྷ་ཝེ། ཨ་མི་ཏ་སམྦྷ་བ། ཨ་མི་ཏ་པི་ཀཱནྟེ། ཨ་མི་ཏ་གཱ་མི་ནི། ག་ག་ན་ཀཱིརྟི་ཀ་རེ་སརྦ་གླེ་ཤ་ཀྵ་ཡཾ་ཀ་རི་སྭཱ་
ཧཱ། ཞེས་བཟླས་ཕན་ཡོན་དཔག་ཏུ་མེད་པར་བཤད་དོ། ། མཐར་ཡིག་བརྒྱ་བཟླ། འདོད་ན་ཡེ་ཤེས་པ་མདུན་
གྱི་ནམ་མཁར་བཞུགས་པར་གྱུར་བར་བསམ་ལ། ཇི་སྙེད་སུ་དག་སོགས་ཡན་ལག་བདུན་པ་དང༌། རྒྱལ་བའི་
དཀྱིལ་འཁོར་བཟང་ཞིང་སོགས་སྨོན་ལམ་བྱས་ན་ཕུན་སུམ་ཚོགས་པར་འགྱུར་ལ་བསྡུ་ན། གོང་གི་མཇུག་ཏུ།
དགེ་པ་འདི་ཡིས་སོགས་སྨོན་ལམ་ཅི་རིགས་བྱའོ། །
ཚེ་དཔག་མེད་ནི། སྐྱབས་སེམས་སོགས་སྔོན་དུ་བཏང་སྭ་བྷཱ་ཝས་སྦྱངས། སྟོང་པའི་ངང་ལས་པདྨ་དང་
ཟླ་བའི་གདན་ལ་རང་གི་སེམས་ཉིད་ཧྲི་དམར་པོ་རིང་ཆ་ཚེག་དྲག་དང་བཅས་པ་དེ་ལས་འོད་འཕྲོས། དོན་
གཉིས་བྱས་འདུས་ཡོངས་སུ་གྱུར་པ་ལས་རང་ཉིད་རྒྱལ་བ་ཚེ་དཔག་མེད་སྐུ་མདོག་དམར་པོ།ཞལ་གཅིག་ཕྱག་
གཉིས་མཉམ་བཞག་གི་ཕྱག་རྒྱས་བདུད་རྩིས་གང་བའི་བུམ་པ་བསྣམས་པའི་མཚན་དཔེ་གསལ་རྫོགས་ཀྱིས་སྤྲས་
ཤིང་དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། འཇའ་འོད་འཁྲིགས་པའི་དབུས་ན་རྡོ་རྗེ་
སྐྱིལ་མོ་ཀྲུང་གིས་བཞུགས་པ། རང་གི་སྤྱི་བོར་ཨོཾ་དཀར་པོ་ནས ཧཱུཾ་སྔོན་པོས་མཚན་པ། དེ་ལས་འོད་འཕྲོས།
བསྒོམ་པ་དང་འདྲ་བའི་ཡེ་ཤེས་པ་དང་། དབང་གི་ལྷ་རྣམས་སྤྱན་དྲངས། ཛ ཧཱུྃ་བཾ་ཧོ༔ གཉིས་སུ་མེད་པར་
གྱུར། དབང་གི་ལྷ་རྣམས་ཀྱིས། ཨོཾ་སརྦ་ནས་ཡོངས་སུ་གྱུར་པ་ལས་འོད་དཔག་མེད་ཀྱིས་དབུ་བརྒྱན་པར་གྱུར།
མཆོད་པ་བྱིན་བརླབས་ལ་ཨོཾ་ཨཱརྱ་ཨ་པ་ར་མི་ཏ་ཨ་ཡུར་ཛྙཱ་ན་ཨདྷཾ་སོགས་ཀྱིས་མཆོད་འཇིག་རྟེན་འདྲེན་པའི་གཙོ་
བོ་ཚེ་དཔག་མེད། ། སོགས་ཀྱིས་བསྟོད།རང་གི་ཐུགས་ཀར་ཟླ་གདན་གྱི་སྟེང་དུ་ཧཱི ཡིག་གི་མཐར་སྔགས་
འཕྲེང་གིས་བསྐོར་བ་ལས་འོད་ཟེར་འཕྲོས། རང་གི་ཚེ་མི་མ་ཡིན་གྱིས་འཕྲོག་པ་དང་། སྣོད་བཅུད་ཀྱི་ནུས་པའི་
ཡོན་ཏན་རྣམས་རྒྱལ་བ་སྲས་བཅས་ཀྱི་བྱིན་རླབས་དང་ལྷན་ཅིག་ཏུ་འོད་དང་བདུད་རྩི་དམར་སེར་གྱི་རྣམ་པར་
བསྡུས་ནས་བཀུག་སྟེ་སྔགས་འཕྲེང་ལ་ཐིམ། དེ་ལ་བདུད་རྩིའི་རྒྱུན་བབ་པས་ལུས་ཀྱི་ནང་ཐམས་ཅད་གང་།
ནད་གདོན་སྡིག་སྒྲིབ་ཐམས་ཅད་དག ཚེ་དང་བསོད་ནམས་ཕུན་སུམ་ཚོགས་པ་ཐོབ་པར་གྱུར་པར་བསམ་ལ།
ཨོཾ་ཨཱ་མཱ་ར་ཎི་ཛཱི་ཝནྟི་ཡེ་སྭཱ་ཧཱ ཞེས་ཅི་ནུས་དང་།གཟུངས་རིང་ཀྱང་བཟླ། མཐར་ཡི་གེ་བརྒྱ་བ་བརྗོད་ཅིང་།
དགེ་བ་འདི་ཡིས་སོགས་དང་། དུས་མིན་འཆི་བའི་མཚན་མ་མཐོང་བ་ན། ། ཞེས་སོགས་བསྔོ་སྨོན་བཀྲ་ཤིས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱིས་བརྒྱན་པར་བྱའོ། ། བྱམས་པའི་རྣལ་འབྱོར་ནི། སྐྱབས་སེམས་སོགས་སྔོན་དུ་བཏང་ནས། རང་གི་
མདུན་གྱི་ནམ་མཁའི་དབྱིངས་སུ་སེངྒེ་ཁྲིའི་སྟེང་དུ་པདྨ་དང་ཟླ་བའི་གདན་ལ་བཅོམ་ལྡན་འདས་བྱམས་པ་མགོན་
པོ་སྐུ་མདོག་དམར་སེར་ཞལ་གཅིག་ཕྱག་གཉིས་པ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པའི་
གཡོན་པའི་མཐེབ་སྲིན་གྱིས་སྤྱི་བླུགས་ཀྱིས་མཚན་པའི་ཀླུ་ཤིང་གི་སྡོང་པོ་བསྣམས་པ། དབུ་ལ་ཐུབ་པའི་ངོ་བོ་
བྱང་ཆུབ་མཆོད་རྟེན་གྱིས་མཛེས་པ། དར་དང་རིན་པོ་ཆེའི་རྒྱུན་གྱིས་སྤྲས་ཤིང༌། ཞབས་གཉིས་བཟང་པོའི་
འདུག་སྟངས་ཀྱིས་འོད་ཀྱི་ཕུང་བོའི་དབུས་ན་བཞུགས་པ། དེའི་སྤྱི་བོར་ༀ་ནས་ཐུགས་ཀའི་ཧཱུྃ་ལས་འོད་ཟེར་
འཕྲོས་དགའ་ལྡན་ལ་སོགས་པའི་རང་བཞིན་གྱིས་གནས་ནས་རྗེ་བཙུན་བྱམས་པ་མགོན་པོ་ལ་སངས་རྒྱས་དང་
བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཛ ཧཱུཾ་བཾ་ཧོ་གཉིས་སུ་མེད་པར་གྱུར།
བྱམས་ཆེན་མེ་ཡིས་ཞེས་སོགས་ཀྱིས་བསྟོད་ཅིང་། སྐྱབས་གནས་ཀུན་འདུས་ཀྱི་ངོ་བོ་རྗེ་བཙུན་བྱམས་པ་མགོན་
པོ་ལ་ཕྱག་འཚལ་ལོ། ། མཆོད་དོ་སྐྱབས་སུ་མཆིའོ། ། ཞེས་ལན་གསུམ་མོ་བདུན་སོགས་དང་ཇི་སྙེད་མཆོད་
པའི་ཚོགས་མ་ལུས་པ་འདུའོ། ། སྡིག་ལྟུང་ཐམས་ཅད་བཤགས་སོ། ། དགེ་བ་ལ་རྗེས་སུ་ཡི་རང་ངོ༌། ། ཆོས་
ཀྱི་འཁོར་ལོ་དམ་པ་བསྐོར་བར་བསྐུལ་ལོ། ། མྱ་ངན་ལ་མི་འདའ་བར་རྟག་པར་བཞུགས་སུ་གསོལ། དགེ་བ་
ཀུན་ཀྱང་སེམས་ཅན་ཐམས་ཅད་ཀྱི་དོན་དུ་རྫོགས་པའི་བྱང་ཆུབ་ཏུ་བསྔོ་བར་བགྱིའོ། ། དེ་ནས་ཐུགས་རྗེའི་
བདག་ཉིད་རྗེ་བཙུན་བྱམས་པ་མགོན་པོ་ལ་གསོལ་བ་འདེབས་སོ། ། བདག་ལ་བྱིན་གྱིས་བརླབ་ཏུ་གསོལ།།
ཞེས་ཅི་ནུས་བརྗོད་པའི་མཐར་དགྱེས་བཞིན་ངང་ལ་ཐིམ་པས་རང་ཉིད་ཀྱང་རྗེ་བཙུན་བྱམས་མགོན་གྱི་སྐུར་གྱུར་
བར་བསམ་ལ། ཨོཾ་ཨཱརྱ་མཻ་ཏྲི་སྭཱ་ཧཱ། ཅི་ནུས་དང་། གཟུངས་རིང་ཀྱང་བཟླས་ན་ཕུན་སུམ་ཚོགས་པར་འགྱུར་
རོ། ། འདི་ཡི་དགེ་བས་སོགས་ཀྱིས་སྨོན་ལམ་བྱའོ། །
རྗེ་བཙུན་འཇམ་དབྱངས་དམར་སེར་ནི། སྐྱབས་སེམས་སོགས་སྔོན་དུ་བཏང་། ཚོགས་ཞིང་བྱེད་ན།
རང་ཉིད་སྐད་ཅིག་གིས་འཇམ་དབྱངས་སུ་བསྐྱེད། ས་བོན་ལས་འོད་ཟེར་སྤྲོས་ཏེ་ཚོགས་ཞིང་སྤྱན་དྲངས་ནས་ཆུ་
གཉིས་ཉེར་སྤྱོད་དང་བཅས་པ་ཙམ་མམ། ཡན་ལག་བདུན་པ་བྱས་ལ་ཚད་མེད་བཞི་སྒོམ་པ་སྤྱི་ལྟར་བྱ། དངོས་
གཞི་ནི། རང་ཐ་མལ་དུ་གནས་པའི་སྙིང་སྒོ་ང་ལྟ་བུའི་རྩེ་མོ་གྱེན་དུ་བསྟན་པའི་ནང་དུ་ཟླ་བའི་དཀྱིལ་འཁོར་ཆ་
ཤས་ཡོངས་སུ་རྒྱས་པའི་སྟེང་དུ་དྷཱི ཡིག་དམར་སེར་ཚེག་དྲག་དང་བཅས་པ་ལས་འོད་ཟེར་འཕྲོས། ལུས་ཀྱི་
ནང་ཐམས་ཅད་གང་། སྡིག་སྒྲིབ་རྨོངས་པ་དང་བཅས་པ་དག འོད་ཟེར་ཕྱིར་འཕྲོས།སེམས་ཅན་ཐམས་ཅད་
ཀྱི་མི་ཤེས་པའི་མུན་པ་བསལ། རྒྱལ་བ་སྲས་བཅས་རྣམས་མཆོད་ཅིང་དེ་དག་གི་བྱིན་རླབས་ཐམས་ཅད་བསྡུས་
92

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ནས་རང་ལ་ཐིམ། རང་ཉིད་པད་ཟླའི་གདན་ལ་རྗེ་བཙུན་འཇམ་པའི་དབྱངས་སྐུ་མདོག་དམར་སེར་ཞལ་གཅིག་
ཕྱག་གཉིས་གཡས་ཤེས་རབ་ཀྱི་རལ་གྲི་འཕྱར་ཞིང་། གཡོན་ཨུཏྤ་ལའི་ཡུ་བ་མཐེབ་སྲིན་གྱིས་ཐུགས་ཀར་བཟུང་
བའི་འདབ་མ་སྙན་གྱི་ཐད་དུ་ཁ་ཕྱེ་བའི་སྟེང་ན་ཤེར་ཕྱིན་གྱི་གླེགས་བམ་བསྣམས་པ། རིན་པོ་ཆེའི་དབུ་རྒྱན།
སྙན་རྒྱན། མགུལ་རྒྱན། དཔུངས་རྒྱན། ཕྱག་གདུབ། ཞབས་གདུབ་ལ་སོགས་པ་རིན་པོ་ཆེའི་རྒྱན་སྣ་ཚོགས་
པས་སྤྲས་ཤིང་། ལྷ་རྫས་ཀྱི་དར་གྱི་སྟོད་གཡོགས་དང་སྨད་གཡོགས་མཛེས་པར་གསོལ་བ། རལ་པའི་ཟུར་ཕུད་
གཡོན་དུ་སྡུད་པ། བཅུ་དྲུག་ལོན་པའི་ན་ཚོད་ཅན། ཞི་འཛུམ་སྒེག་པའི་ཉམས་ལྡན། འོད་ཀྱི་ཕུང་པོའི་དབུས་
ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ།རང་གི་སྤྱི་བོར་ཨོཾ་དཀར་པོ་ནས་ཐུགས་ཀའི་ཧཱུྃ་ལས་འོད་འཕྲོས།
རང་བཞིན་གྱི་གནས་ནས་རྗེ་བཙུན་འཇམ་པའི་དབྱངས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་
བསྐོར་བ་སྤྱན་དྲངས། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། འདི་འཇམ་དབྱངས་ཆོས་སྐོར་ནས་འབྱུང་
བ་ལྟར་ཡིན་པས་དབང་བསྐུར་རྒྱས་འདེ་བས་མ་བྱས་ལ། ས་པཎ་ནས་བརྒྱུད་པ་ལ་དབང་བསྐུར་རྒྱས་འདེབས་
སྣང་ངོ་། ། ཨོཾ་ཨཱརྱ་མཉྫ་ཤཱི་ས་པ་རི་ཝ་ར་ཨགྷཾ་ནས་ཤལྟའི་བར་གྱི་མཆོད་གཞོན་ནུའི་ཆ་ལུགས་སོགས་དང་ སྤྲོ་
ན། མཚམས་སྤྲིན་གཞོན་ནུ་མས་བསྟོད། དེ་ནས་རང་གི་ཐུགས་ཀར་ཟླ་གདན་གྱི་སྟེང་དུ་དྷཱི ཡིག་གི་མཐར་
བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་སོགས་ཀྱི་བྱིན་རླབས་དང་ཤེས་རབ་
ཀྱི་སྣང་བ་ཐམས་ཅད་བསྡུས་ནས་རང་ཉིད་ལ་ཐིམ་པར་བསམ་པ། ཨོཾ་ཨ་ར་པ་ཙ་ན་དྷཱི ཞེས་ཅི་ནུས་དང་།
མཐར་ཡིག་བརྒྱ་བཟླས་ནས། མཆོད་བསྟོད་བྱ་བའམ། སྤྲོ་ན། ཡེ་ཤེས་པ་མདུན་གྱི་ནམ་མཁར་བྱོན་ནས་ཞལ་
རང་ལ་ཕྱོགས་ཏེ་བཞུགས་པར་གྱུར་ཅེས་བརྗོད་ལ། ཡན་ལག་བདུན་པའམ། མཆོད་བསྟོད་གསོལ་འདེབས་ཅི་
རིགས་བྱ། དགེ་བ་འདི་ཡིས་སོགས་དང་། བརྩེ་ལྡན་ཁྱོད་ཀྱིས་སོགས་དང་། རྒྱལ་བའི་གསུང་རབ་ཀུན་ལ་
དམིགས་པ་ཡི། ། ཞེས་སོགས་བསྔོ་སྨོན་ཀྱང་བྱའོ། །
འཇམ་དབྱངས་དཀར་པོ་ནི། སྐྱབས་སེམས་སོགས་སྔོན་དུ་བཏང་། སྭ་བྷཱ་ཝས་སྦྱངས། སྟོང་པའི་ངང་
ལས། ཧཾ་ལས་འོ་མའི་རྒྱ་མཚོ་དྭངས་ཤིང་གསལ་བ་པདྨོའི་ཚལ་གྱིས་ཁྱབ་ཅིང་། མཐའ་ནེའུ་སིང་གིས་བསྐོར་བ་
ལ་གླང་ཆེན་ཐལ་ཀར་མཆེ་བ་དྲུག་ལྡན་དུ་མ་དལ་གྱིས་རྒྱུ་བ། མཚོའི་དབུས་སུ་པད་དཀར་འདབ་སྟོང་ལྡན་པའི་
ལྟེ་བར་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ རང་གི་སེམས་ཉིད་ཨོཾ་དཀར་པོ། དེ་ལས་འོད་འཕྲོས།
འཕགས་པ་མཆོད། སེམས་ཅན་རྣམས་ཀྱི་མི་ཤེས་པའི་མུན་པ་བསལ། ཤེས་རབ་ཀྱི་སྣང་བ་ལ་བཀོད། ཚུར་
འདུས་ཡོངས་སུ་གྱུར་བ་ལས། རང་ཉིད་རྗེ་བཙུན་འཇམ་པའི་དབྱངས་ སྐུ་མདོག་གངས་རི་ལྟར་དཀར་བ།
3

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཡས་མཆོག་སྦྱིན་གྱི་ཕྱག་རྒྱས་བཟུང་བའི་ཨུཏྤ་ལའི་སྟེང་དུ་ཤེས་རབ་ཀྱི་རལ་གྲི་དང་། གཡོན་ཆོས་འཆད་ཀྱི་
ཕྱག་རྒྱུས་བཟུང་པའི་པད་དཀར་སྙན་ཐད་དུ་ཁ་ཕྱེ་བའི་སྟེང་ན་ཤེར་ཕྱིན་གྱི་གླེགས་བམ་བསྣམས་པ། དབུ་རྒྱུན་
ལ་སོགས་པ་རིན་པོ་ཆེ་དང་། དར་སྣ་ཚོགས་ཀྱི་ན་བཟའ་མཛེས་པ། བཅུ་དྲུག་ལོན་པའི་ན་ཚོད་ཅན། ཞི་
འཛུམ་སྒེག་པའི་ཉམས་ལྡན། འོད་ཀྱི་ཕུང་པོའི་དབུས་ན་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོ་ནས་ཧཱུྃ་
ལས་འོད་འཕྲོས། རང་བཞིན་གྱིས་གནས་ནས་རྗེ་བཙུན་འཇམ་དབྱངས་དཀར་པོ་ལ་སངས་རྒྱས་བྱང་སེམས་
ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཛ ཧཱུྃ་བཾ་ཧོ༔ སླར་ཡང་ནས་སྤྱན་དྲངས། ཁྱེད་རྣམས་
ཀྱིས་ནས་ཡོངས་སུ་གྱུར་བ་ལས་མི་བསྐྱོད་པས་དབུ་བརྒྱན་པར་བསམ་མོ། ། མཆོད་པ་ཡོད་ན་བྱིན་གྱིས་རླབས་
ལ། ཨོཾ་ཨཱརྱ་མཉྫ་བྷི་ས་པ་རི་ཝཱ་ར་ཨརྒྱུ་སོགས་ཀྱིས་མཆོད། རི་བོང་འཛིན་པ་ལྟར་དཀར་གླེགས་བམ་རལ་གྲིས་
ཕྱག་མཚན་ཞིང་། ། རབ་མཛེས་ཤིན་ཏུ་ཞི་བའི་གཞོན་ནུ་ཟུར་ཕུད་ལྔ་ལྡན་པ། ། དགའ་བ་རྒྱ་ཆེན་ཐར་
མཆོག་སྤྱན་ནི་པདྨའི་འདབ་ལྟར་ཡངས། ། བློ་གྲོས་ངན་པ་སྲོག་མཛད་འཇམ་པའི་དབྱངས་ལ་ཕྱག་འཚལ་
བསྟོད། ། རང་གི་སྙིང་ཀར་འཁོར་ལོ་དཀར་པོ་རྩིབས་དྲུག་མུ་འཁྱུད་དང་བཅས་པ། ། ལྟེ་བར་ཟླ་བའི་སྟེང་དུ་
ཨ་དཀར་པོ། ། རྩིབས་དྲུག་ལ་ཡིག་དྲུག་གིས་བསྐོར་བ་ལས་འོད་འཕྲོས།ལུས་ཀྱི་ནང་ཐམས་ཅད་གང་། མི་ཤེས་
པའི་མུན་པ་བསལ། འོད་ཟེར་ཕྱིར་འཕྲོས། རྒྱལ་བ་སྲས་བཅས་ཀྱི་བློ་གྲོས་སྤོབས་པ་ཐམས་ཅད་བསྡུས་ནས་
རང་ཉིད་ལ་ཐིམ་པར་བསམ་ལ། ཨོཾ་ཝཱ་ཀྱེ་དཾ་ན་མཿ ཞེས་བཟླ། དེའི་ཚེ་འཁོར་ལོ་གཡས་དང་ཡིག་དྲུག་གཡོན་དུ་
འཁོར་བ་ལྟ་བུའི་དམིགས་པ་དང་། མཇུག་ཏུ་ཡིག་བརྒྱ་བཟླས་ནས་བསྔོ་སྨོན་བྱ། གཏོར་མ་འབུལ་ན། འོག་
ནས་ཐུན་མོང་དུ་འབྱུང་བ་ལྟར་བྱ། ཡ་ཤའི་སྦྱོར་བ་ནི་གཞན་ལས་ཤེས་པར་བྱའོ། །
སྤྱན་རས་གཟིགས་ཕྱག་བཞི་བ་ནི། སྐྱབས་སེམས་སོགས་བྱས་ལ། སྭ་བྷཱ་ཝས་སྦྱངས། སྟོང་བའི་ངང་
ལས། པཾ་ལས་པདྨ་འདབ་བརྒྱད་ཀྱི་ལྟེ་བར་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་རང་གི་རྣམ་ཤེས་ཀྱི་ངོ་
བོ་ཧི༔ དཀར་པོ། དེ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་
གྱུར་བ་ལས། རང་ཉིད་ཐུགས་རྗེ་ཆེན་པོ་སྤྱན་རས་གཟིགས་སྐུ་མདོག་སྟོན་ཀའི་ཟླ་བ་ལྟར་དཀར་བ། ཞལ་
གཅིག་ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་ནས་ཤེལ་ཕྲེང་དང་། གཡོན་འོག་
མས་པདྨ་དཀར་པོ་འཛིན་པ། དབུ་རྒྱན་ལ་སོགས་རིན་པོ་ཆེའི་རྒྱན་གྱིས་སྤྲས་ཤིང་། དར་གྱི་སྟོད་གཡོགས་དང་
སྨད་གཡོགས་ལྷབ་ལྷུབ་ཏུ་གསོལ་བ། རི་དྭགས་ཀྲིཥྛ་ས་རའི་པགས་མ་ནུ་མ་གཡོན་པ་ལ་བཀབ་པ། འཇའ་ཟེར་
འཁྲུགས་པའི་འོད་ཀྱི་ཕུང་པོའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། རང་གི་སྤྱི་བོར་ཨོཾ། མགྲིན་

༄༅༔ ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
པར་ཨཱ། ཐུགས་ཀར་ཧཱུཾ། དེ་ལས་འོད་འཕྲོས། པོ་ཏ་ལ་ནས་སྤྱན་རས་གཟིགས་དབང་ཕྱུག་ལ་སངས་རྒྱས་དང་
བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ས་སྤྱན་དྲངས། ཛ ཧཱུྃ་བཾ་ཧོ༔ གཉིས་སུ་མེད་པར་
འགྱུར། སླར་ཡང་ནས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ།
ཞེས་གསོལ་བ་བཏབ་པས། དེ་རྣམས་ཀྱིས་ཨོ་ནས་འོད་དཔག་མེད་ཀྱིས་དབུ་བརྒྱན་པར་བསམ། མཆོད་པ་
ཡོད་ན་བྱིན་རླབས་འོག་ནས་འབྱུང་བ་ལྟར་བྱ། ཨོཾ་ཨཱརྱ་ལོ་ཀེ་ཤྭ་ར་ས་བ་རི་ཝཱ་ར་ཨརྒྱུ་སོགས་ཀྱིས་མཆོད། སྐྱོན་
གྱིས་མ་གོས་སོགས་ཀྱིས་བསྟོད། རང་གི་ཐུགས་ཀར་ཟླ་གདན་གྱི་སྟེང་དུ་ཧཱི ཡིག་གི་མཐར་ཡིག་དྲུག་གིས་
བསྐོར་བ་ལས་འོད་འཕྲོས། རིགས་དྲུག་གི་སྡུག་བསྔལ་རྒྱུ་དང་བཅས་པ་སྦྱངས་ཏེ་འཕགས་པའི་གོ་འཕང་ལ་
བཀོད། རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་འོད་ཀྱི་རྣམ་པར་བསྡུས་ནས་རང་ལ་ཐིམ། སྣང་བ་སྐུའི་
ཁྱེར་སོ། གྲག་སྟོང་གསུང་གི་ཁྱེར་སོ། དྲན་རྟོགས་ཐུགས་ཀྱི་ཁྱེར་སོ་སྟེ་འཁྱེར་སོ་གསུམ་དང་ལྡན་པར་གྱུར་བ་
བསམ་ལ། ཡིག་དྲུག་ཅི་ནུས་གསུང་ནས་ཡིག་བརྒྱ་བརྗོད་པ་སོགས་བྱའོ། ། འདི་ལ་བརྟེན་ནས་རིལ་སྒྲུབ་བྱེད་
ན། དམ་རྫས་ལྡན་པའི་རིལ་བུ་མཚལ་གྱིན་མཐའ་ཅན་གཤེར་ཐག་ཆོད་པ་བུམ་པ་ཅི་ཙམ་འདོད་པའི་ནང་དུ་
བླུགས། མགུལ་ བཅིངས་ དང་ གཟུངས་ ཐག་བཏགས་ པ་ སྟེགས་ཀྱི་ཁར་ བཞག་ ལ་ མདུན་ དུ་མཆོད་གཏོར་
བཤམས་པ་སོགས་མཐོང་བ་བརྒྱུད་པའི་ཕྱག་ལེན་ཤེས་པར་བྱ། སྒྲུབ་ཚུལ་ལ་ནི། རྒྱལ་དབང་ལྔ་བས་མདོ་
སྔགས་ཀྱི་ཕྱོགས་གཉིས་གསུངས་ཀྱང༌། སྔགས་ཀྱི་སྐབས་དང་སྦྱར་བ་ནི་འཇུག་པ་བདེ་ཤིང་། དེ་ལ་དགེ་སློང་
འཇམ་དབྱངས་གྲགས་པས་ཁ་སྐོང་དང་བཅས་པའི་རིལ་སྒྲུབ་ཅི་ཆོག་གནང་བ་འདི། དེང་སང་དར་སོ་ཆེ་བས་
འདིར་དེ་དང་བསྟུན་ནས་ཁ་འགེངས་འོས་པས་ཁ་བསྐང་། གཡང་དགུགས་བསལ་ཏེ། ཕྱག་ལེན་མཐོང་
བརྒྱུད་ལྟར་བྲི་བར་བྱའོ། ། དེ་ཡང་ཕྱོགས་བཅུ་དུས་གསུམ་ཞེས་པ་ནས་དགེ་འདུན་ལ་སྐྱབས་སུ་མཆིའོ། ། ཡི་
དམ་ཐུགས་རྗེ་ཆེན་པོའི་ལྷ་ཚོགས་འཁོར་དང་བཅས་བ་རྣམས་ལ་སྐྱབས་སུ་མཆིའོ། ། དཔལ་མགོན་དམ་པ་
ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། ། ཞེས་པ་དང་། བླ་མ་ལ་སྐྱབས་
སུ་མཆིའོ། ། ཞེས་པ་ལན་གསུམ་སོགས་བརྗོད། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་
གོ་འཕང་ཐོབ་པར་བྱ། དེའི་ཆེད་དུ་འཕགས་པ་ཐུགས་རྗེ་ཆེན་པོའི་བསྒོམ་བཟླས་ལ་འཇུག་པར་བགྱིའོ། །
ཞེས་ལན་གསུམ། ཚོགས་ཞིང་དང་བདག་བསྐྱེད་ཀྱི་མཆོད་པ་ཐུན་མོང་དུ་བྱིན་བརླབ་བྱ་བ་ནི། རང་ཉིད་སྐད་
ཅིག་གིས་ཐུགས་རྗེ་ཆེན་པོར་གྱུར༔ ཨོཾ་བཛྲ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུཾ་
ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་མཆོད་རྫས་རྣམས་རང་རང་གི་མིང་ཡིག་དང་པོ་ཐིག་
95

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལེས་བརྒྱན་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་སྤྲིན་ས་དང་བར་སྣང་གི་ཁྱོན་ཐམས་ཅད་གང་
བར་གྱུར། ཨོཾ་ཨཱཿ ཧཱུྃ། ལན་གསུམ་རང་གི་ཐུགས་ཀའི་ཧཱུྃ་ལས་འོད་འཕྲོས་འཕགས་པ་ཐུགས་རྗེ་ཆེན་པོ་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར། ཨོཾ་བཛྲ་ས་མཱ་ཛ། འདིར་
ཁྲུས་གསོལ་བྱེད་ན། མ་ལུས་མ་སོགས་སྤྱན་འདྲེན་དང་། ཁྲུས་གསོལ་ཀྱང་རྒྱུས་བསྡུས་སྐབས་དང་བསྟུན།
ཡང་ན། ཡན་ལག་བདུན་པ་ཙམ་དང་། བསྡུ་ན། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨགྷཾ་པྲ་ཏིཙྪ་སོགས་ཀྱིས་
མཆོད་ལ། དཀོན་མཆོག་གསུམ་ལ་སོགས་ལན་གསུམ་དང་།ཚད་མེད་བཞི་བསྒོམ། དེ་ནས་བདག་མདུན་
གཉིས་ལས། དང་པོ་ནི།སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་འདབ་མ་བརྒྱད་ཀྱི་ལྟེ་བར་ཨ་ལས་
ཟླ་བའི་དཀྱིལ་འཁོར། དེའི་སྟེང་དུ་རང་གི་རྣམ་ཤེས་ཀྱི་ངོ་བོ་ཧྲི་དཀར་པོ་ནས།མཇུག་གི་མཆོད་བསྟོད་ཀྱི་བར་
བྱའོ། །
གཉིས་པ་མདུན་བསྐྱེད་ནི། བུམ་པའམ་རིལ་སྒྲུབ་མཛད་པར་ཞུ་ཞེས་སྙན་གསན་ཕབ་ནས། བུམ་པ་ཨ་
མྲྀ་ཏས་བསངས་སུ་བྷཱ་ཝས་སྦྱངས། བུམ་པ་གཉིས་སོགས་ཡོད་ན་སྟོང་པའི་ངང་ལས་ཧཱུཾ་ཧཱུཾ་ལས་བྱུང་བའི་རིན་པོ་
ཆེའི་བུམ་པ་ཕྱི་བུམ་པ་ལ་ནང་ལྷའི་གཞལ་ཡས་ཁང་གྲུ་བཞི་སྒོ་བཞི་བ་ལ་སོགས་པ་མཚན་ཉིད་ཐམས་ཅད་དང་
ལྡན་པའི་དབུས་སུ་རིལ་བུ་རྣམས་མི་དམིགས་པར་གྱུར། སྟོང་པའི་ངང་ལས་ཧི༔ལས་པདྨ་ཏིས་མཚན་པ།
དེ་ལས་འོད་འཕྲོས། འཕགས་པ་མཆོད། སེམས་ ཅན་གྱི་དོན་བྱས། ཚུར་འདུས་ཡོངས་སུ་གྱུར་བ་ལས།
ཐུགས་རྗེ་ཆེན་པོ་སྤྱན་རིས་གཟིགས་ནས། རྒྱས་འདེབས་ཀྱི་བར་བྱ། མཆོད་པ་བྱིན་བརླབས་ལ། ཆུ་བོ་གངྒཱ་མ་
དང༌། ཆོས་དབྱིངས་རྣམ་དམ་མ་སོགས་ཀྱི་ཚིགས་བཅད་སྔགས་དང་བཅས་པས་ཕུལ་ཏེ། སྐྱོན་གྱིས་མ་གོས་
སོགས་ཚིགས་བཅད་གཅིག་གམ། སྤྲོ་ན། རབ་དཀར་ཆུ་སྐྱེས་བཞད་པའི་ལྟེ་བ་ཡི། ། ཟླ་བ་ཞུན་མར་འཁྱིལ་
བའི་གདན་སྟེང་དུ། ། མཚན་དཔེའི་ལང་ཚོ་རྒྱས་པའི་ཟློས་གར་ཅན། ། འཇིག་མེད་རྡོ་རྗེའི་སྐུ་ལ་ཕྱག་འཚལ་
བསྟོད། ། འགག་པ་མེད་པ་ཚངས་པའི་དབྱངས་ཀྱི་གདངས། ། ཟབ་དོན་དམ་པའི་ཆོས་སུ་ཉེར་འཆར་
བའི། ། སྐལ་བཟང་རྣ་བའི་བདུད་རྩི་བླ་ན་མེད། ། ཡན་ལག་དྲུག་ཅུའི་གསུང་ལ +། ། སྐྱེ་འགག་གནས་
བྲལ་གདོད་ནས་སྟོང་པའི་དབྱིངས། ། འགྱུར་བ་མེད་པ་བདེ་ཆེན་ཆོས་སྐུའི་ཀློང་། ། མ་བསྒྲིབས་ཤེས་བྱ་
ཐམས་ཅད་ཀུན་གཟིགས་པའི། ། ཟག་མེད་ཡེ་ཤེས་ཐུགས་ལ +། ། མ་འདྲིས་ཀུན་ལ་མཛའ་པའི་བཤེས་
གྱུར་ཀྱང་། ། དུས་མཐར་འོད་ཀྱི་ལྷ་སྐལ་འཇིག་རྟེན་དབང་། ། ཐུགས་རྗེ་ཆེན་པོ་འཁོར་བཅས་ཁྱེད་རྣམས་
ཀྱིས། ། བདག་སོགས་ཕན་བདེའི་དཔལ་ལ་འགོད་པར་མཛོད། ། ཅེས་བསྟོད།རང་གི་ཐུགས་ཀ་ནས་འཕྲོས་
06

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
པའི་འོད་ཟེར་གཟུངས་ཐག་ལ་འཁྲིལ་ཏེ་སོང་བས་བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ།དེ་རྣམས་ཀྱི་ཐུགས་ཀ་
ནས་འོད་ཟེར་འཕྲོས། རྒྱལ་བ་སྲས་བཅས་ཀྱི་བྱིན་རླབས་ནུས་པ་ཐམས་ཅད་བསྡུས་ནས་ལྷ་སོ་སོ་ལ་ཐིམ་པར་
བསམ་ལ། ཡིག་དྲུག་བཟླའོ། ། ཐུན་མཐར་ཡིག་བརྒྱ་བཟླ། མཆོད་བསྟོད་བྱས་ལ། རྒྱལ་པའི་སྲས་པོ་
འཕགས་མཆོག་སྤྱན་རས་གཟིགས། ། གདུང་ཤུགས་དྲག་པོས་ཐུགས་རྗེའི་རྒྱུད་བསྐུལ་ན། ། དམ་རྫས་རིལ་
བུ་འདི་ལ་བྱིན་རླབས་ལ། ། འགྲོ་རྣམས་སྨིན་ཅིང་གྲོལ་བར་མཛད་དུ་གསོལ། ། ཞེས་ལན་གསུམ་དང་། རྩེ་
གཅིག་གསོལ་བ་བཏབ་པའི་བྱེད་པོ་ཡིས། ། འཕགས་པ་ཐུགས་ཀའི་ཧཱུྃ་ལས་འོད་འཕྲོས་ནས། ། རྒྱལ་བ་སྲས་
བཅས་ཉན་རང་ལ་སོགས་པ། ། སྐྱོབས་གནས་ཀུན་གྱི་བྱིན་རླབས་ནུས་མཐུའི་ཚོགས། ། འོད་དང་འོད་ཟེར་
བདུད་རྩིའི་ཆུ་རྒྱུན་དང་། ། འཕགས་པའི་སྐུ་ཡི་རྣམ་པར་ཐོགས་མེད་བསྡུས། ། རིལ་བུ་ཐུགས་རྗེ་ཆེན་པོའི་
རྣམ་པ་ལ། ། ཆུ་ལ་ཆུ་བཞག་བཞིན་དུ་རོ་གཅིག་གྱུར། ། ཅེས་བརྗོད། གཏོར་མ་གསུམ་ལས། དང་པོ་ནི།
ཨ་མྲྀ་ཏས་བསང་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་
བ་ལས་བྱུང་བའི་གཏོར་མ་ཟག་པ་མེད་པ་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུཾ། ལན་གསུམ།
འཕགས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཨཱརྱ་ལོ་
ཀེ་ཤྭ་ར་ས་པཱ་རི་ཝཱ་ར་ཨི་དཾ་སོགས་ཀྱིས་ལན་གསུམ་དུ་ཕུལ་ནས་མཆོད་བསྟོད་བྱ། གཉིས་པ་དང་གསུམ་པ་ཆོས་
སྐྱོང་དང་གཞི་བདག་གི་གཏོར་མ་བྱིན་གྱིས་བརླབས་ལ་སྤྱི་ལྟར་ཕུལ་ནས། ཡིག་བརྒྱ་ལན་གསུམ་བརྗོད་དེ། མ་
རྙེད་སོགས་ཀྱིས་བཟོད་གསོལ་དང་། འདིར་ནི་གཟུགས་དང་ཞེས་སོགས་ཀྱིས་བརྟན་བཞུགས་དང་ཤིས་བརྗོད་
བྱ། གྲོལ་བའི་ཉིན་པར་རྒྱལ་པའི་སྲས་པོ་ཞེས་སོགས་ཀྱི་གསོལ་འདེབས་ནི། བཟོད་གསོལ་གྱི་མཇུག་ཏུ་བླངས་
ལ། རྐང་པ་ཐ་མ་གཉིས། རིལ་བུ་ཐུགས་རྗེ་ཆེན་པོར་གསལ་བ་རྣམས་འོད་དུ་ཞུ་གཉིས་སུ་མེད་པས་བྱིན་གྱིས་
རློབས། ། ཞེས་གསོལ་བ་བཏབ་པས་རིལ་བུ་ལྷའི་རྣམ་པར་བཞུགས་པ་རྣམས་འོད་དུ་ཞུ་ནས་རིལ་བུའི་རྣམ་
པར་གྱུར། ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ།ཞེས་བཀོད་ཅིང་མེ་ཏོག་གཏོར་ཏེ། བསྔོ་སྨོན་སོགས་བྱ། ཉེར་བསྡུ་མ་
བྱས་ཀྱང་མི་འགལ་ལོ། ། བྱེད་ན་བདག་བསྐྱེད་ཀྱི་མཇུག་ཏུའང་རུང་ལ། འདིར་བྱེད་ན། སུ་པྲ་ཏིཉཱའི་མཇུག་
ཏུ། རང་ལྷར་གསལ་བ་འོད་དུ་ཞུ་ནས་ཐུགས་ཀའི་སྔགས་འཕྲེང་ལ་ཐིམ། དེ་ཉིད་ཀྱང་ཧིལ་ཐིམ།དེ་ར་
བཏགས་ཁོག་པ་ལ་ཐིམ། ར་བཏགས་ཁོག་པ་ལ་ཐིམ། ཁོག་པ་མགོ་པོ་ལ་ཐིམ། མགོ་བོ་གི་གུ་ལ་ཐིམ༔ གི་གུ་
ནམ་མཁའ་ལ་འཇའ་ཡལ་བ་ལྟར་སྟོང་པ་ཉིད་དུ་གྱུར། སྟོང་པའི་ངང་ལས་རང་ཉིད་སྐད་ཅིག་གིས་ཐུགས་རྗེ་
ཆེན་པོར་གྱུར།ཅེས་བརྗོད་དེ་བསྔོ་སྨོན་ཤིས་བརྗོད་བྱའོ། ། དེ་ལྟར་སྒྲུབ་པའི་རིལ་བུ་ནི་མོས་པ་དྲག་པོས་ལོངས་
q7

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྤྱད་ན་རྒྱུད་ལ་ལྷའི་བྱིན་རླབས་ཞུགས་ཏེ་ལས་སྒྲིབ་དག་ཅིང་རྟེན་བཟང་པོ་འགྲུབ་པ་དང་འཚང་རྒྱ་བར་འགྱུར་
བའི་ནུས་པ་འཇོག་པ་སོགས་ཀྱི་རྟེན་འབྲེལ་ཁྱད་པར་ཅན་ཡོད་དོ། །
འདིར་བཅུ་གཅིག་ཞལ་གྱི་མངོན་རྟོགས་དང་སྦྱར་བའི་སྨྱུང་གནས་ཀྱི་ཆོ་ག་མདོར་བསྡུས་པཎ་ཆེན་དང་
རྒྱལ་དབང་གི་གསུང་ལས་བྱུང་བ་ལ་ཅུང་ཟད་ཁ་བཀང་སྟེ་འཇུག་པ་བདེ་བར་ བྲི་བར་བྱའོ། ། དེ་ཡང་།
དཀྱིལ་འཁོར་འདབ་མ་བརྒྱད་པའི་ལྟེ་བ་དང་ཕྱོགས་བཞིར་སྐུའམ་ཚོམ་བུ་དགོད། བུམ་རྫས་དང་ལྡན་པའི་བུམ་
པ་མགུལ་འཆིང་ཅན་འོ་མ་ཅན་གྱི་ཤིང་གིས་བརྒྱན་པ་དང་། མཎྜལ་མཆོད་པ། གཏོར་མ་གསུམ་སོགས་སྟ་གོན་
དུ་ཉམས་ལེན་ལ་སྦྱོར་དངོས་མཇུག་གསུམ་ལས། དང་པོ་ནི། ཐོག་མར་ལངས་ནས་པདྨའི་རིགས་ཀྱི་དམ་ཚིག་
གི་ཕྱག་རྒྱ་བཅས་ཏེ། ཨོཾ་པདྨ་ཨུད་བྷ་ཝ་ཡེ་སྭཱཧཱ་ཞེས་བརྗོད་དེ་ཁྲུས་བྱ། གསོ་སྦྱོང་ནི་བླ་མའམ། རྟེན་གྱི་དྲུང་དུ་
ལེན་ན་སངས་རྒྱས་བྱང་སེམས་སོགས་ཀྱི་འདུ་ཤེས་བཞག་ལ་ཕྱག་བཙལ་ནས་མཎྜལ་རྒྱས་བསྡུས་ཞིག་ཕུལ་ཏེ།
ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ།
གླང་པོ་ཆེན་པོ། བྱ་བ་བྱས་ཤིང་བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་
ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས་ལེགས་པར་རྣམ་
པར་གྲོལ་བའི་ཤེས་རབ་ཅན་དེ་དག་གིས་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་
དང་གྲོལ་བར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། བྱང་
ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ངེས་པར་རྟོགས་པར་བྱ་བའི་ཕྱིར་གསོ་སྦྱོང་ཡང་དག་པར་མཛད་པ་དེ་བཞིན་དུ་བདག་མིང་འདི་ཞེས་
བགྱི་བས་ཀྱང་དུས་འདི་ནས་བཟུང་སྟེ་སང་ཉི་མ་མ་ཤར་གྱི་བར་དུ་གསོ་སྦྱོང་ཡང་དག་པར་བླང་བར་བགྱིའོ། །
ཞེས་ལན་གསུམ། དེང་ནས་སྲོག་གཅོད་མི་བྱ་ཞིང་། ། གཞན་གྱི་ནོར་ནི་བླང་མི་བྱ། ། འཁྲིག་པའི་ཆོས་ཀྱང་
མི་སྤྱད་ཅིང་། ། རྫུན་གྱི་ཚིག་ཀྱང་མི་སྨྲའོ། ། སྐྱོན་ནི་མང་པོ་ཉེར་བརྟེན་པའི། ། ཆང་ནི་ཡོངས་སུ་སྤང་བར་
བྱ། ། ཁྲི་སྟན་ཆེ་མཐོ་མི་བྱ་ཞིང་། ། དེ་བཞིན་དུས་མ་ཡིན་པའི་ཟས། ། དྲི་དང་ཕྲེང་པ་རྒྱན་དང་ནི། །
གར་དང་གླུ་སོགས་སྤང་བར་བྱ། ། ཇི་ལྟར་དགྲ་བཅོམ་རྟག་ཏུ་ནི། ། སྲོག་གཅོད་ལ་སོགས་མི་བྱེད་ལྟར། །
དེ་བཞིན་སྲོག་གཅོད་ལ་སོགས་སྤང་། ། བླ་མེད་བྱང་ཆུབ་མྱུར་ཐོབ་ཤོག།སྡུག་བསྔལ་མང་འཁྲུགས་འཇིག་རྟེན་
འདི། ། སྲིད་པའི་མཚོ་ལས་འདོན་པར་ཤོག།ཞེས་ལན་གཅིག་བརྗོད་ལ། ཨོཾ་ཨ་མོ་གྷ་ཤི་ལ་སམྦྷ་ར། བྷ་ར་བྷ་ར།
མ་ཧཱ་ཤུདྡྷ་སཏྭ། པདྨབི་བྷུ་ཥི་ཏ་བྷུ་ཛ། དྷ་ར་དྷ་ར། ས་མནྟ་ཨ་བ་ལོ་ཀེ་ཏེ་ཧཱུཾ་ཕཊ། ཅེས་ཚུལ་ཁྲིམས་རྣམ་དག་

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
གི་གཟུངས་ཉེར་གཅིག་བཟླའོ། ། དེ་ནས། སྐྱབས་འགྲོ་སོགས་ལ། རང་ཉིད་གཅིག་གིས་ཐུགས་རྗེ་ཆེན་པོར་
གྱུར། མཆོད་པ་ཨ་མྲྀ་ཏས་བསངས་སྭ་བྷཱ་ཝས་སྦྱངས་སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་
ཆེ་བ་རྣམས་ཀྱི་ནང་དུ་ཨོཾ་ལས་མཆོད་པ་རྣམས་ལྷ་མིའི་མཆོད་རྫས་ཕུན་སུམ་ཚོགས་པར་གྱུར། ཨོཾ་ཨཱཿ ཧཱུཾ། ལན་
གསུམ། ཡང་ན་སོ་སོར་བྱིན་གྱིས་བརླབས། ཚོགས་ཞིང་ནི། རང་གི་ཐུགས་ཀའི་ཧཱི༔ལས་འོད་ཟེར་འཕྲོས།
ཐུགས་རྗེ་ཆེན་པོ་ལ་སོགས་པ་བླ་མ་རྒྱལ་བ་སྲས་དང་བཅས་པ་སྤྱན་དྲངས། བསྡུ་ན། ཨོཾ་སརྦ་ཏ་ཐཱ་ག་ཏཱ་ཨརྒྱུ་
སོགས་ཀྱིས་མཆོད་དེ། ཕྱག་སྟོང་སོགས་ཀྱིས་བསྟོད། ཅུང་ཟད་སྤྲོ་ན་མཆོད་པ་བཞག་པས་བསྟོད་པ་དེ་ཉིད་ཀྱི་
མཐར།ཌཱ་ཀིའི་གཙོ་མོ་དཔལ་ལྡན་དཔལ་མོའི་ཞབས། ། ཞེས་སོགས་ཅི་རིགས་ཀྱིས་ཕྱག་བཙལ་ཏེ། ཇི་སྙེད་སུ་
དག་སོགས་ཡན་ལག་བདུན་པའང་བྱ། བཤགས་པའི་ལྟུང་བཤགས་སོགས་བྱེད་ན་སྐབས་དང་སྦྱར། གཉིས་པ་
དངོས་གཞི་ལ་བདག་མདུན་གཉིས་ལས། དང་པོ་ནི། མཆོད་པ་སྔར་མ་བརླབས་ན་འདིར་བྱ། བསྐྱེད་པའི་
ཚུལ་ནི། ལྷ་དྲུག་བསྐྱེད་དང་གསུམ་བསྐྱེད་བཤད་ཀྱང་། འདིར་འཇུག་པ་བདེ་ཆེད། འདི་བཞིན་ཇུ་བྱ་སྟེ།
ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱི ཡིག་
དཀར་པོ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་
བྱུང་པ་ལས་རང་ཉིད་ཐུགས་རྗེ་ཆེན་པོ་བཅུ་གཅིག་ཞལ། ཚ་ཞལ་དཀར། གཡས་ལྗང་གཡོན་དམར། དེའི་
སྟེང་མི་དབུས་ལྗང་། གཡས་དམར་གཡོན་དཀར། དེའི་སྟེང་མ་དབུས་དམར། གཡས་དཀར་གཡོན་ལྗང་།
དེའི་སྟེང་དུ་ཁྲོ་ཞལ་ནག་པོ། དེའི་སྟེང་དུ་ཞི་ཞལ་དམར་པོ་གཙུག་ཏོར་ཅན། ཕྱག་དང་པོ་གཉིས་ཐལ་མོ་སྦྱར་
བ། གཡས་ཀྱི་གཉིས་པ་ན་བགྲང་ཕྲེང་། གསུམ་པ་ནི་མཆོག་སྦྱིན་གྱི་ཕྱག་རྒྱུ། བཞི་བ་ན་འཁོར་ལོ། གཡོན་གྱི་
གཉིས་པ་ན་པདྨ། གསུམ་པ་ན་སྤྱི་བླུགས། བཞི་བ་ན་མདའ་གཞུ། ཕྱག་ལྷག་མ་དགུ་བརྒྱ་དགུ་བཅུ་རྩ་གཉིས་
པོ་ཐམས་ཅད་ཀྱང་མཆོག་སྦྱིན་མཛད་པའི་མཐིལ་ན་སྤྱན་རེ་རེ། དར་གྱི་ན་བཟའ་དང་རིན་པོ་ཆེའི་རྒྱན་སྣ་
ཚོགས་པས་སྤྲས་ཤིང་། འོད་ཀྱི་ཕུང་པོའི་དབུས་ན་ཞབས་གཉིས་མཉམ་པའི་སྟབས་ཀྱིས་བཞེངས་པའི་སྤྱི་བོར་
ཨོཾ་དཀར་པོ།ནས་ཐུགས་ཀའི་ཧཱུཾ་ལས་འོད་ཟེར་འཕྲོས། ཐུགས་རྗེ་ཆེན་པོ་ལ་སངས་རྒྱས་ནས་སྤྱན་དྲངས། ཛ་ཧཱུཾ་
པཾ་ཧོ༔ གཉིས་སུ་མེད་པར་གྱུར། སླར་ཡང་ནས་ཡོངས་སུ་གྱུར་བ་ལས་རིགས་ལྔས་དབུ་བརྒྱན་པར་གྱུར། ཨོཾ་
ཨཱརྱ་ལོ་ཀེ་ཤཱ་ར་ཨརྒྱུ་སོགས་ཀྱིས་མཆོད་པ་བསྟོད། དེ་ནས་རང་གི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་
དཀར་པོ་ཞལ་གཅིག་ཕྱག་གཉིས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧི༔ དཀར་པོ། དེའི་མཐར་
སྔགས་འཕྲེང་གིས་བསྐོར་བ་ལས་འོད་འཕྲོས། རྒྱལ་བ་སྲས་བཅས་ཀྱི་བྱིན་རླབས་ ཐམས་ ཅད་བཀུག་ནས་
q0

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་ཉིད་ལ་ཐིམ་པར་བསམས་ཏེ། ན་མ་རཏྣ་ཏྲ་ཡཱཡ། ན་མོ་ཨཱརྱ་ཛྷན་སཱ་ག་ར་པི་རོ་ཙ་ན་བྷཱུ་ཧ་རཱ་ཛཱ་ཡ། ཏ་
ཐཱ་ག་ཏཱ་ཡ། ན་མ་སཊྚ་ཏ་ཐཱ་ག་ཏེ་བྷུ ཨ་རྙད་ སམྨཀཱི་བུ་དྷེ་བྷུ་ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་ཝཊེ།
ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་ཨི་ལི། ཙི་ཏི་ཛྭ་ལ་མ་པ་ན་ཡེ་སྭཱཧཱ། ཞེས་པ་ལན་
གཅིག་དང་། ཏདྱ་ཐ་ལན་བརྒྱ་དང་བདུན་ཏེ་བརྒྱ་རྩ་བརྒྱད་བཟླས་ལ། ཡིག་དྲུག་ལ་གཙོ་བོར་འབད། ཡིག་
བརྒྱ་བཟླས་ནས་མཆོད་བསྟོད་བསྡུས་པ་བྱ། གཉིས་པ་མདུན་བསྐྱེད་ནི།སྒྲུབ་གཞི་ལ་དམིགས་ཏེ། ཨ་མི་ཏས་
བསངས། རང་གི་ཐུགས་ཀའི་ཧྲིལས་ཧཱུཾ་དཀར་པོ་ཞིག་མདུན་དུ་ཆད། སྭ་བྷཱ་ཝས་སྦྱངས། རྒྱུ་དེ་ཉིད་ཡོངས་
སུ་གྱུར་པ་ལས་རིན་པོ་ཆེའི་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པ་མཚན་ཉིད་ཐམས་ཅད་ཡོངས་སུ་
རྫོགས་པའི་དབུས་སུ་རིན་པོ་ཆེའི་ཁྲིའི་སྟེང་དུ་པད་ཟླའི་གདན་ལ་ཧི ཡིག་དཀར་པོ། དེ་ལས་འོད་འཕྲོས།
འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་བ་ལས་དབུས་སུ་ཐུགས་རྗེ་ཆེན་པོ་བཅུ་
གཅིག་ཞལ། ཞེས་པ་ནས། སྟབས་ཀྱིས་བཞེངས་པ། དེའི་ནང་དུ་ཧཱུཾ་ལས་མི་བསྐྱོད་པ་སྔོན་པོ། ལྷོར་ཏཱཾ་ལས་
རིན་འབྱུང་སེར་པོ། ནུབ་ཏུ་ཨོཾ་ལས་རྣམ་སྣང་དཀར་པོ་བྱང་དུ་ཨཱ་ལས་དོན་གྲུབ་ལྗང་ཁུ་རྣམས་རང་རང་གི་ཕྱག་
རྒྱུ་ཅན། དར་དང་རིན་པོ་ཆེའི་རྒྱན་གྱིས་སྤྲས་པ། དེ་རྣམས་ཀྱི་སྤྱི་བོར་ཨོཾ་དཀར་པོ་ནས་རྒྱས་འདེབས་ཀྱི་བར་
བྱེད་མཆོད་པ་བརླབས་ལ། ཨོཾ་ཨཱརྱ་ལོ་ཀེ་ཤྭ་ར་ས་བ་རི་ཝཱ་ར་ཨརྒྱུ་ནས་ཤཔྟའི་བར་གྱིས་མཆོད། སྤྲོ་ན་ཚིགས་
བཅད་སྔགས་དང་བཅས་པས་འབུལ། སྐྱོན་གྱི་མ་གོས་སོགས་དང་། ཆོས་སྐུ་ནམ་མཁའ་བཞིན་དུ་ཞེས་སོགས་
ཀྱིས་བསྟོད། བདག་མདུན་གཉིས་ཀའི་ཕྱག་མཛུབ་ལས་བདུད་རྩི་བབ་པ་ལས་བུམ་པ་གང་བར་གྱུར། ཅེས་
བརྗོད་ལ། མདུན་བསྐྱེད་དང་བུམ་པ་གཉིས་ཐུན་མོང་དུ་གཟུངས་རིང་ཐུང་ཅི་རིགས་བཟླ། དེ་ནས་བོ་བསྟོད་
ནི། ཨོཾ་འཇིག་རྟེན་མགོན་པོ་ལ་ཕྱག་མཚལ་ལོ། ། འཇིག་རྟེན་བླ་མ་སྲིད་པ་གསུམ་གྱིས་བསྟོད་པ་པོ། ། ལྷ་ཡི་
གཙོ་བོ་བདུད་དང་ཚངས་པས་བསྟོད་པ་པོ། ཐུབ་པའི་རྒྱལ་མཆོག་བསྟོད་པས་གྲུབ་པར་མཛད་པ་པོ། །
འཇིག་རྟེན་བ།སུམ་གྱི་མགོན་པོ་མཆོག་ལ་ཕྱག་འཚལ་ལོ། ། བདེ་གཤེགས་དཔག་མེད་སྐུ་སྟེ་སྐུ་བཟང་འཛིན་པ་
པོ། ། བདེ་གཤེགས་སྣང་བ་མཐའ་ཡས་དབུ་རྒྱན་འཛིན་པ་པོ། ། ཕྱག་གཡས་མཆོད་སྦྱིན་ཡི་དྭགས་བཀྲེས་
སྐོམ་སེལ་བ་པོ། ཕྱག་གཡོན་གསེར་གྱི་པདྨས་རྣམ་པར་བརྒྱན་པ་པོ ། དྲི་ཞིམ་རལ་པའི་ཕྲེང་པ་དམར་སེར་
འཁྱུག་པ་པོ། ། ཞལ་རས་རྒྱས་པ་ཟླ་བ་ལྟ་བུར་མཛེས་པ་པོ། ། སྤྱན་ནི་པདྨ་མཆོག་ཏུ་བཟང་ཞིང་ཡངས་པ་
པོ། ། ཁ་བ་དུང་ལྟར་རྣམ་དག་དྲི་ངད་ལྡན་པ་པོ། ། དྲི་མེད་འོད་ཆགས་མུ་ཏིག་ཚོམ་བུ་འཛིན་པ་པོ། །
100

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
མཛེས་པའི་འོད་ཟེར་སྐྱ་རེངས་དམར་པོས་བརྒྱན་པ་པོ། ། པདྨའི་མཚོ་ལྟར་ཕྱག་ནི་དངར་བར་བྱས་པ་པོ། །
སྟོན་ཀའི་སྤྲིན་གྱི་མདོག་དང་ལྡན་ཞིང་གཞོན་པ་པོ། ། རིན་ཆེན་མང་པོས་དཔུང་བ་གཉིས་ནི་བརྒྱན་པ་པོ། །
ལོ་མའི་མཆོག་ལྟར་ཕྱག་མཐིལ་གཞོན་ཞིང་འཇམ་པ་པོ། ། རི་དྭགས་པགས་པས་ནུ་མ་གཡོན་པ་བཀབ་པ་
པོ། ། སྙན་ཆ་གདུ་བུས་སྒེག་ཅིང་རྒྱན་རྣམས་འཆང་པ་པོ། ། དྲི་མ་མེད་པ་པདྨའི་མཆོག་ལ་གནས་པ་པོ། །
ལྟེ་བའི་ངོས་ནི་པདྨའི་འདབ་ལྟར་འཇམ་པ་པོ། ། གསེར་གྱི་སྐེ་རགས་མཆོག་ལ་ནོར་བུས་སྤྲས་པ་པོ། ། སྟ་
ཟུར་དཀྲིས་བའི་རས་བཟང་ཤམ་ཐབས་འཛིན་པ་པོ། ། ཐུབ་པའི་མཁྱེན་མཆོག་ མཚོ་ཆེན་ཕ་རོལ་ཕྱིན་པ་
པོ། ། མཆོག་བརྙེས་བསོད་ནམས་མང་པོ་ཉེ་བར་བསགས་པ་པོ། ། རྟག་ཏུ་བདེ་བའི་འབྱུང་གནས་རྒ་ནད་
སེལ་བ་པོ། ། གསུམ་མཐར་མཛད་ཅིང་མཁའ་སྐྱོང་སྤྱོད་པ་སྟོན་པ་པོ། ། ལུས་ཅན་མཆོག་སྟེ་བདུད་དཔུང་
འཁྲུག་ལས་རྒྱལ་བ་པོ། ། གསེར་གྱི་རྐང་གདུབ་སྒྲ་ཡིས་ཞབས་ཡིད་འོང་བ་པོ། ། ཚངས་པའི་གནས་པ་བཞི་
ཡིས་དབེན་པར་མཛད་པ་པོ། ། ངང་པའི་འགྲོས་འདྲ་གླང་ཆེན་དྲེགས་ལྟར་གཤེགས་པ་པོ། ། ཡོངས་རྫོགས་
ཉེ་བར་བསགས་ཤིང་བསྟན་པ་གཉེར་བ་པོ། ། འོ་མའི་མཚོ་དང་ཆུ་ཡི་མཚོ་ལས་སྒྲོལ་པ་པོ། ། གང་ཞིག་རྟག་
ཏུ་ཐོ་རེངས་ལངས་ནས་གུས་པ་ཡིས། ། སྤྱན་རས་གཟིགས་ཀྱི་དབང་པོ་ཡིད་ལ་སེམས་བྱེད་ཅིང་། ། བསྟོད་པ་
མཆོག་འདིས་མདོག་ཅིང་གསལ་བར་བསྟོད་བྱེད་ན། ། དེ་ནི་སྐྱེས་པའམ་བུད་མེད་ཡིན་ཡང་རུང་། ། སྐྱེ་བ་
འདི་འམ་ མ་ འོངས་ སྐྱེ་བ་ ཐམས་ ཅད་ དུ། ། འཇིག་ རྟེན་ འཇིག་ རྟེན་ ལས་ འདས་ དགོས་པ་ ཀུན་ འགྲུབ་
འགྱུར། ། ཞེས་པོ་བསྟོད་ཉེར་གཅིག་བཟླ་ཞིང་། དེའི་ཚེ་ལངས་ཏེ་ཕྱག་འཚལ་བའམ། མ་ནུས་ན་མ་བྱས་
ཀྱང་རུང་ལ། པོ་བསྟོད་ཉེར་གཅིག་བརྗོད་པ་མ་ལྕོགས་ན་དཔལ་ལྡན་ཡེ་ཤེས་ཀྱིས་ཚར་བདུན་བྱ་བར་བཤད་པ་
བཞིན་བྱའོ། ། བསྟོད་པ་འདི་ནི་ཤིན་ཏུ་གལ་ཆེ་མོད། འོན་ཀྱང་རྣམ་པ་ཐམས་ཅད་དུ་མེད་མི་རུང་བའི་ཡན་
ལག་ནི་མ་ཡིན་ཏེ།རྒྱལ་བའི་དབང་པོ་བློ་བཟང་རྒྱ་མཚོས་མཛད་པའི་སྨྱུང་གནས་ཀྱི་ཆོ་ག་མདོར་བསྡུས་པ་ལས་
འདིའི་བསྟོད་པར་མ་བཤད་པས་སོ། ༑ གསུམ་པ་མཇུག་ཆོག་ལ། འཕགས་མཆོག་ཐུགས་རྗེའི་གཏེར་ཆེན་
པོ། ། ཚེ་རབས་ཀུན་ཏུ་བཤེས་མཛོད་ལ། ། སྒྲིབ་སྦྱོང་ལམ་སྟོན་དག་ཞིང་དུ། ། སྐྱེས་ནས་སངས་རྒྱས་ཐོབ་
བྱིན་རློབས། ། ཞེས་ལན་གསུམ་གྱིས་གསོལ་གདབ་བྱ། གཏོར་མ་གསུམ་ནི། ཨ་མྲྀ་ཏས་བསངས། སྭ་བྷཱ་
ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ལས་གཏོར་མ་
ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃཧཱུྃ། ལན་གསུམ། དང་པོ་ནི། འཕགས་པ་
འཁོར་བ་བཅས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་བསམས་ལ། ཨ་ཀཱ་རོ་
_101

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ །
ལན་གསུམ་གྱིས་འཕགས་པ་འཁོར་བཅས་ལ་ཕུལ་ནས་མཆོད་བསྟོད་མདོར་བསྡུས་བྱ། གཉིས་པ་དེས་ཆོས་སྐྱོང་
ལ་ཕུལ་ནས། བཛྲ་ཨརྒྱུ་སོགས་ཀྱིས་མཆོད་ལ། མཆོད་སྦྱིན་གྱི་གཏོར་མ་འདི་ནི་ཆོས་སྐྱོང་སྲུང་མ་རྣམས་ལ་
འབུལ་ལོ། ། སངས་རྒྱས་ཀྱི་བསྟན་པ་སྲུང་བ་དང་བདག་གི་བར་ཆད་ཞི་ཞིང་མཐུན་རྐྱེན་འགྲུབ་པར་མཛད་དུ་
གསོལ། ཞེས་དང་། གསུམ་པ་དེས་གཞི་བདག་ལ་ཕུལ་ནས། དེ་བཞིན་གཤེགས་པ་བཞིའི་མཚན་བརྗོད་དམ་
མིན་ཀྱང་། མཆོད་སྦྱིན་གྱི་གཏོར་མ་འདི་ནི། གཞི་བདག་རྣམས་ལ་སྦྱིན་ནོ། ། བདག་ཅག་གི་བྱ་བ་ཅི་བྱས་
ཀྱང་ཀོ་ལོང་མི་མཛད་པར་མཐུན་རྐྱེན་ཐམས་ཅད་འགྲུབ་པར་མཛད་དུ་གསོལ། ཞེས་བརྗོད། དེ་ནས་ཁྲུས་ནི།
མེ་ལོང་ངོས་སུ་བུམ་པའི་ཆུས། ། མགོན་པོ་སྤྱན་རས་གཟིགས་དབང་ལ། ། དྲི་ཞིམ་བདུད་རྩིའི་ཁྲུས་གསོལ་
བས། ། བདག་དང་འགྲོ་བའི་ཉེས་བ་ཀུན། ། བྱང་སྟེ་སྐུ་གསུམ་ཐོབ་པར་ཤོག། ཅེས་ཁྲུས་གསོལ། ཡིག་
བརྒྱ་བཟླས་ཏེ། བཅོམ་ལྡན་འདས་ཁྱེད་ལ་བདག་གིས་ཉེས་པའི་ཚོགས་ཅི་བགྱིས་པ་ཐམས་ཅད་བཟོད་པར་
གསོལ་གྱིས། བདག་ལ་སྒྲིབ་པ་མི་འགྱུར་བར་མཛད་དུ་གསོལ། ཨོཾ་མ་ཎི་པདྨེ་ཧཱུྃ། ཞེས་བརྗོད་པས་འཕགས་པ་
ནམ་མཁར་བྱོན་ནས་བདག་ལ་ཁྲུས་གསོལ་བས་སྒྲིབ་པ་ཐམས་ཅད་དག་པར་གྱུར་བར་བསམས་ལ། བུམ་ཆུ་
བཏུང་། དེ་ལྟར་སྦྱོར་དངོས་གཉིས་ལ་ཆོ་ག་ཚར་གསུམ་གསུམ་དགོས་པ་ཆོ་ག་དང་པོ་གཉིས་ལ་ཁྲུས་བྱ་སྟེ་གསོ་
སྦྱོང་ནས་བཟུང་ཚར་རེ་དང་། ཕྱི་མ་གཉིས་ལ་ གསོ་སྦྱོང་མ་གཏོགས་མཇུག་གི་ཁྲུས་ཀྱི་བར་ཚར་གཉིས་རེ་
བྱའོ། ། ཕྱག་ལེན་རྒྱས་པར་གཞན་དུ་ཤེས་དགོས་ཤིང་། རྗེས་ཆོག་ལ་གསོ་སྦྱོང་མ་གཏོགས་ཚར་གཅིག་བྱས་པ།
རྟེན་ཡོད་ན། བདག་དང་འགྲོ་ལ་སོགས་ཀྱིས་བརྟན་བཞུགས་དང་། མེད་ན། བཛྲ་མུ ཡེ་ཤེས་པ་དང་མགྲོན་
གཞན་རྣམས་གཤེགས་ཤིང་། དམ་ཚིག་པ་རང་ཉིད་ལ་ཐིམ་པར་གྱུར་བར་བསམས་ལ་ཤིས་པ་བརྗོད་པར་
བྱའོ། ། དེ་དག་ནི་མཁས་པའི་མན་ངག་ལ་བརྟེན་ནས་མདོར་བསྡུས་ཏེ་བཀོད་པའོ། །
ཕྱག་རྡོར་ནི། སྐྱབས་འགྲོ་སོགས་སྔོན་དུ་བཏང་། སྭ་བྷཱ་ཝས་སྦྱངས། སྟོང་པའི་ངང་ལས་སྣ་ཚོགས་
པདྨ་དང་ཉི་མའི་གདན་གྱི་སྟེང་དུ་རང་གི་སེམས་ཉིད་ཧཱུཾ་ལས་རྡོ་རྗེ་ཧཱུྃ་གིས་མཚན་པ་ལས་འོད་ཟེར་འཕྲོས།
གདུག་པ་ཅན་ཐམས་ཅད་ཚར་བཅད། ཚུར་འདུས་ཡོངས་སུ་གྱུར་བ་ལས། རང་ཉིད་དཔལ་ཕྱག་ན་རྡོ་རྗེ་སྐུ་
མདོག་སྔོན་པོ། ཞལ་གཅིག་ཕྱག་གཉིས་ཀྱི་གཡས་རྡོ་རྗེ་འཕྱར་སྟབས་སུ་འཛིན་ཅིང་། གཡོན་ཐུགས་ཀའི་
སྡིགས་མཛུབ་མཛད་པ། རིན་པོ་ཆེ་དང་སྦྲུལ་གྱིས་བརྒྱན་ཅིང་སྟག་གི་པགས་པའི་ཤམ་ཐབས་ཅན། ཞབས་
གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པ།
རང་གི་སྤྱི་བོར་ཨོ་ནས་ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་གསང་བའི་བདག་པོའི་ཡེ་ཤེས་པ་
102

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་དང་དབང་གི་ལྷ་རྣམས་སྤྱན་དྲངས། ཡེ་ཤེས་
པ་ཛ༔ ཧཱུྃ་བཾ་ཧོ༔ དབང་གི་ལྷ་རྣམས་ཀྱིས་མོ་སརྦ་ནས། ཡོངས་སུ་གྱུར་བ་ལས་མི་བསྐྱོད་པས་དབུ་བརྒྱན་པར་
བྱེད། ཨོཾ་བཛྲ་པཱ་ཎི་ས་བ་རི་ཝ་ར་ཨགྷཾ་ནས་ཤབྷའི་བར་གྱིས་མཆོད། ལྕང་ལོ་ཅན་གྱི་གནས་མཆོག་དམ་པ་
ན ། ཞེས་སོགས་ཀྱིས་བསྟོད། རང་གི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་སྔགས་
འཕྲེང་གིས་བསྐོར་བ་ལས་འོད་འཕྲོས། རྒྱལ་བ་སྲས་བཅས་ཀྱི་མཐུ་སྟོབས་བྱིན་རླབས་ཐམས་ཅད་བསྡུས་ནས་
རང་ཉིད་ལ་ཐིམ་པར་བསམ་ལ། ཨོཾ་བཛྲ་པཱ་ཎི་ཧཱུྃ་ཕཊ། སྦྱར་བ་ཅི་ནུས་བཟླ། མཇུག་ཏུ་ཡིག་བརྒྱ་དང་། བསྔོ་
སྨོན་བྱའོ། །
ཕྱག་རྡོར་གཏུམ་པོ་ནི། སྐྱབས་འགྲོ་སོགས་སྔོན་དུ་བཏང་། སྭ་བྷཱ་ཝས་སྦྱངས། སྟོང་པའི་ངང་ལས་
པད་ཉིའི་གདན་ལ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ལས་འོད་འཕྲོས། འདུས་ཡོངས་སུ་གྱུར་པ་ལས་རྡོ་རྗེ་གཏུམ་
པོ་སྐུ་མདོག་མཐིང་ནག ཞལ་གདངས་ནས་མཆེ་བ་གཙིགས་པ། སྤྱན་གསུམ་དང་ལྡན་ཞིང་། ཁྲོ་གཉེར་
བསྡུས་ནས། ཞལ་གཅིག་ཕྱག་གཉིས་གཡས་གསེར་གྱི་རྡོ་རྗེ་བྲག་གོང་དུ་འཕྱར་ཞིང་། གཡོན་དྲིལ་བུ་དཀུར་
བརྟེན་པ། དབུ་སྐྲ་དང་སྨ་ར་དམར་སེར་འབར་ཞིང་དབུ་རྒྱན་ལ་སོགས་པ་རིན་པོ་ཆེ་དང་སྦྲུལ་གྱིས་བརྒྱན་པ།
དེའི་སྤྱི་བོར་ཁྱུང་དཀར་པོ།མགྲིན་པར་ཁྱུང་དམར་པོ།ཐུགས་ཀར་ཁྱུང་སྔོན་པོ།ལྟེ་བར་ཁྱུང་སེར་པོ།གསང་གནས་
སུ་ཁྱུང་ལྗང་ཁུ། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་ཡེ་ཤེས་ཀྱིས་རབ་ཏུ་འབར་བའི་
དབུས་ན་བཞུགས་པའི་སྤྱི་བོར་ཨོཾ་དཀར་པོ།མགྲིན་པར་ཨཱཿ དམར་པོ།ཐུགས་ཀའི་ཧཱུཾ་སྔོན་པོ།ཐུགས་ཀའི་ཧཱུྃ་ལས་
འོད་ཟེར་འཕྲོས་ལྕང་ལོ་ཅན་ནས་བསྒོམས་པ་དང་འདྲ་བའི་ཡེ་ཤེས་པ་ཨོཾ་བཛྲ་ས་མཱ་ཛ༔ ཛ་ཧཱུྃ༔ བི་ཧོ
གཉིས་སུ་མེད་པར་གྱུར། སླར་ཡང་ནས། མི་བསྐྱོད་པས་དབུ་བརྒྱན་པར་གྱུར། ཨོཾ་བཛྲ་བ་ཎི་ས་བ་རི་ཝཱ་ར་
ཨརྒྱུ སོགས་ཀྱིས་མཆོད་ལ། ལྕང་ལོ་ཅན་གྱི་གནས་མཆོག་དམ་པ་ན། ། གསང་སྔགས་རིག་སྔགས་ཀུན་གྱི་
བདག་པོ་སྟེ། ། ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པའི། ། བཅོམ་ལྡན་རྡོ་རྗེ་འཛིན་ལ་
ཕྱག་འཚལ་ལོ། ། ཞེས་པས་བསྟོད། རང་གི་ཐུགས་ཀར་ཉི་གདན་གྱི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་
གིས་བསྐོར་བ་ལས་འོད་འཕྲོས། གདུག་པ་ཅན་ཐམས་ཅད་ཚར་བཅད། རྒྱལ་པ་སྲས་བཅས་ཀྱི་མཐུ་སྟོབས་
ནུས་པ་ཐམས་ཅད་དྲངས་ནས་རང་ཉིད་ལ་ཐིམ་པར་བསམས་ལ། ཨོཾ་བཛྲ་ཙཎྜ་མ་ཧཱ་རོ་ཥ་ཎ་ཧཱུྃ་ཕཊ། ཅེས་ཅི་
ནུས་དང་། དེའི་མཇུག་ཏུ། ཨོཾ་ཨ་ག་རུ་ཌ་ཧཾ་ས་ཧེ་ཙ་ལེ་ཙ་ལེ་སྭཱ་ཧཱ། ཞེས་སྦྱར་བའབ་ཅི་ནུས་བཟླ། ཨོཾ་བཛྲ་
སཏཱ་ཧཱུཾ། ལན་གསུམ་དང་། མཆོད་བསྟོད་བྱས་ལ། ། དགེ་བ་འདི་ཡིས་ཚིགས་བསྔོ་སྨོན་བྱའོ། །
103

༄༅། ། རྗེ་བཙུན་གྲ་གས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྡོ་རྗེ་རྣམ་འཇོམས་ནི། སྐྱབས་འགྲོ་སོགས་སྔོན་དུ་བཏང་། སྭ་བྷ་ཝས་སྦྱངས། སྟོང་པའི་ངང་ལས་སྣ་
ཚོགས་པདྨ་དང་ཉི་མའི་སྟེང་དུ་རང་གི་སེམས་ཉིད་ཧཱུཾ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་དེ་ལས་འོད་འཕྲོས།
འཕགས་པ་མཆོད། སེམས་ཅན་གྱི་དོན་བྱས།ཚུར་འདུས་ཡོངས་སུ་གྱུར་བ་ལས། རང་ཉིད་རྡོ་རྗེ་རྣམ་པར་
འཛོམས་པ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་སྤྱན་གསུམ་པ། ཕྱག་གཡས་སྣ་ཚོགས་རྡོ་རྗེ་ཐུགས་ཀར་
འཛིན་ཅིང་། གཡོན་དེས་ཡུ་བ་བྱས་པའི་དྲིལ་བུ་དཀུར་བརྟེན་པ། རལ་བའི་ཐོར་ཚུགས་ཅན། དར་དང་རིན་
པོ་ཆེའི་རྒྱན་གྱིས་སྤྲས་ཤིང་། འོད་ཀྱི་ཕུང་པོའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོ་
དཀར་པོ། ནས་དེ་ལས་འོད་ཟེར་འཕྲོས། རང་བཞིན་གྱི་གནས་ནས་རྡོ་རྗེ་རྣམ་འཇོམས་ལ་སངས་རྒྱས་དང་
བྱང་ཆུབ་སེམས་དཔའི་ཚོགས་ཀྱིས་བསྐོར་བ་དང་། དབང་གི་ལྷ་རྣམས་སྤྱན་དྲངས། ཡེ་ཤེས་པ་ཛ་ཧཱུྃ པཾ་
ཧོ དབང་གི་ལྷ་རྣམས་ཀྱིས་མོ་སརྦ་ནས་རྡོ་རྗེ་སེམས་དཔས་དབུ་བརྒྱན་པར་གྱུར། མཆོད་པ་ཡོད་ན་བརླབས་
ལཨོཾ་བཛྲ་བི་དཱ་ར་ཎ་ས་པ་རི་ཝཱ་ར་སོགས་ཀྱིས་མཆོད་ལ། གང་ཐུགས་གཉིས་སུ་མེད་པའི་སོགས་ཀྱིས་བསྟོད།
རང་གི་ཐུགས་ཀར་ཉི་གདན་གྱི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས།
རང་གཞན་སེམས་ཅན་གྱི་ནད་གདོན་ཉམས་གྲིབ་ཐམས་ཅད་སྦྱངས། སངས་རྒྱས་སྲས་བཅས་ཀྱི་བྱིན་རླབས་
ཐམས་ཅད་འོད་དང་བདུད་རྩིའི་རྣམ་པར་བཀུག་ནས་རང་ལ་ཐིམ་པར་བསམས། གཟུངས་རིང་ཅི་ནུས་སམ།
ཡང་ན་གཟུངས་ཐུང་ཅིག་ཤོས་དང་། དེ་ཡང་མི་སྤྲོ་ན། ནམ་ཤྩ་ཎྜ་བཛྲ་ཀྲོ་དྷ་ཡ། ཧུ་ལུ་ཧུ་ལུ། ནས་ཨ་མི་ཏེ་ཧཱུཾ་
ཕཊ། ཅེས་པའི་གཟུངས་ཐུང་ཅི་ནུས་བཟླས་ནས་ཡིག་བརྒྱ་བརྗོད་པ་སོགས་བྱའོ། ། འདིའི་སྒོ་ནས་བྱབ་
འཁྲུད་འདོད་ན། བདག་བསྐྱེད་སྔོན་དུ་བཏང་ནས་བུམ་བསྐྱེད་བསྡུས་པ་ནི། བུམ་པ་ཕྱག་ལེན་བཞིན་སྟ་གོན་
བྱས་པ། མདུན་དུ་སྟེགས་ཀྱི་ཁར་བཀོད། མཆོད་པས་མཐའ་བསྐོར་བ། ཨ་མྲྀ་ཏས་བསངས་སྭ་བྷཱ་ཝས་སྦྱངས།
སྟོང་པའི་ངང་ལས་པཾ་ལས་མཚན་ཉིད་ཐམས་ཅད་དང་ལྡན་པའི་བུམ་པའི་ནང་དུ་སྣ་ཚོགས་པདྨ་དང་ཉི་མའི་
གདན་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ། དེ་ལས་འོད་འཕྲོས། འཕགས་པ་མཆོད། སེམས་
ཅན་གྱི་དོན་བྱས། ཚུར་འདུས་ཡོངས་སུ་གྱུར་བ་ལས་རྡོ་རྗེ་རྣམ་པར་འཇོམས་པ། ཞེས་པ་ནས། རྡོ་རྗེ་སེམས་
དཔས་དབུ་བརྒྱན་པར་གྱུར། ཅེས་པའི་བར་སྔར་བཞིན་བརྗོད། མཆོད་པ་བྱིན་གྱིས་བརླབས་ཏེ། མཆོད་
བསྟོད་བྱ། བུམ་པའི་ལྷའི་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་ཀྱི་བྱིན་
རླབས་ཐམས་ཅད་འོད་དང་བདུད་རྩིའི་རྣམ་པར་བསྡུས་ནས་སྔགས་ཕྲེང་ལ་ཐིམ། དེ་ལས་རྒྱུ་བདུད་རྩིའི་རྒྱུན་
བབས་པས་བུམ་པ་གང་བར་བསམ་ལ། སྔགས་གསུམ་ཅི་རིགས་བཟླས་ནས་ཡིག་བརྒྱ་བརྗོད། གཏོར་མ་
1 }4

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
འབུལ། བྱ་རྒྱུད་ལྟར་བྱིན་གྱིས་བརླབས་ཏེ། བཅོམ་ལྡན་འདས་ཀྱི་ལྗགས་འོད་ཟེར་གྱི་སྤུ་གུས་གཏོར་མའི་
བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་བཛྲ་བི་དཱ་ར་ཎ་ཨི་དཾ་པ་ལི་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་
གྱིས་ཕུལ་ནས་མཆོད་བསྟོད་བྱ། དེ་ནས་བསྒྲུབ་བྱས་མདུན་དུ་འཁོད་པ་ལ། རང་ཉིད་ལྷའི་ང་རྒྱལ་བརྟན་པོས་
གཟུངས་ཐུང་ཚར་གཅིག་བརྗོད་ནས། ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་ཤཱནྟི་ཀུ་རུ་ཡེ་སྭཱཧཱ།དེ་བཞིན་དུ་
འོག་མ་ཀུན་ལ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་སྦྱར་ཏེ། ནད་ + ། རིམས་ +། གདོན་ + ། ཉེ་བར་
འཚེ་བ་ + ། དུས་མ་ཡིན་པར་འཆི་བ་ + ། ཁོ་ན་ +། གྲིབ་+། བདུད་+ ། བྱུང་ +། སྨྲས་པ་ངན་པ་
+ ། ལྟས་ངན་པ་ +། མཚན་མ་ངན་པ་+ ། རྨི་ལམ་ངན་པ་ + ། བཀྲ་མི་ཤིས་ +། མཚན་མ་ནག་མོའི་
གདོན་+ ། བདུད་ཀྱི་ཞགས་པ་ + ༑ གཤིན་རྗེའི་ཕོ་ཉ་ + ། བགེགས་དང་ལོག་འདྲེན་ཐམས་ཅད་ཤཱནྟིཾ་ཀུ་རུ་
ཡེ་སྭཱ་ཧཱ། ཞེས་ལན་མང་དུ་བརྗོད་ཅིང་བཟླའོ། ། དེ་ནས་ཁར་ཆུ་ཅུང་ཟད་བཟུང་ཞིང་། བཀྲུས་པའི་ལྷག་མ་
མདུན་དུ་བླུད་ཅས་ཀྱི་སྣོད་བཞག་པ་དེར་འཕོ་བར་བསམ་ལ་རྨ་བྱའི་སྒྲོ་ཆུན་གྱི་སྟེང་དུ་ཉི་གདན་ལ་གནས་པའི་ཧཱུྃ་
ཡིག་སྔགས་འཕྲེང་དང་བཅས་པའི་འོད་ཟེར་གྱིས་ཆེ་གེ་མོའི་ནད་གདོན་ཐམས་ཅད་བྱབས་ཤིང་དེད་པར་གྱུར།
དེ་བྱ་བས་ནས། སྙིང་བོ་བརྗོད་པའི་རྗེས་སུ། ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་ཨ་བ་ན་ཡེ་སྭཱཧཱ། དེ་
བཞིན་དུ་གཞན་རེ་རེའི་མཐར་ཨ་བ་ན་ཡེ་སྭཱཧཱ། ཞེས་བརྗོད་པའི་རྗེས་སུ་ཁའི་ཆུ་དེ་སྔར་བཀྲུས་པའི་ཆུ་ནང་དུ་
འཕོའོ། ། དེ་ནས་ན་མོ་སངས་རྒྱས་ཀྱི་བདེན་པ་དང་། ཞེས་སོགས་བདེན་སྟོབས་ཀྱི་མཇུག་ཏུ། ཨུཎྜ་ནི་
བརྗོད་ཅིང་། ཡུངས་གར་གྱིས་བྲབས། གུ་གུལ་གྱིས་བདུགས། རོལ་མོའི་སྒྲ་དྲག་ཏུ་བྱས་ལ་ཆུ་དེ་ཕྱི་རོལ་དུ་
འདོར། སངས་རྒྱས་རྣམས་ནི་བདུད་ལས་རྒྱལ། ། ཆོས་ནི་ཆོས་མ་ཡིན་ལས་རྒྱལ། ། དགེ་འདུན་མུ་སྟེགས་
རྣམས་ལས +། ། དབང་པོ་ལྷ་མིན་ + ། ། ལྷ་མིན་ཟླ་བ་ +། ། ནམ་མཁའ་ལྡིང་ནི་རྒྱ་ཆེ་བས། །
མེ་ནི་ཤིང་རྣམས་ཀུན་ལས་རྒྱལ། ། ཆུ་ནི་མེ་ལས་རྒྱལ་བར་འགྱུར། ། རླུང་ནི་སྤྲིན་ལས་རྣམ་པར་རྒྱལ། ། རྡོ་
རྗེ་ཡིས་ནི་རིན་ཆེན་ཕུག། ལྷ་རྣམས་བདེན་པ་རབ་ཏུ་གནས། ། ས་ཡང་བདེན་པར་གནས་པ་ལ། ། སངས་
རྒྱས་དང་ནི་ཆོས་ཀྱང་བདེན། ། བདེན་པ་རྒྱལ་གྱུར་རྫུན་མ་ལགས། ། བདེན་པ་དང་བདེན་པའི་ཚིག་འདི་
དག་གིས་ཆེ་གེ་མོ་དུད་དང་མི་མཐུན་པའི་ཕྱོགས་ཐམས་ཅད་ལས་རྒྱལ་བར་གྱུར་ཅིག ཛ་ཡ་ཛ་ཡ་སིདྷི་སིདྷི་ཕ་ལ་
ཕ་ལ་ཧོ ཅེས་བརྗོད། དེ་ནས་ཡང་ན་མ་ཤྩཎྜ་བཛྲ་ནས་ཧཱུྃ་ཕཊ། ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་
ལས་རཀྵ་རཀྵ་ཡེ་སྭཱཧཱ། དེ་བཞིན་དུ་ཐམས་ཅད་ལའང་སྦྱར་ནས་བརྗོད་ཅིང་། མཐར་རྡོ་རྗེ་འཇོག་པའམ།
བཞག་པར་མོས་ཏེ། རྒྱལ་བ་སྲས་བཅས་བདེན་པའི་བྱིན་རླབས་དང་། ། རྡོ་རྗེ་རྣམ་པར་འཇོམས་པའི་མཐུ་
105

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོབས་ཀྱིས། ། ནས་མ་བྱེད་ཅིག ། རཀྵ་རཀྵ་ཡེ་སྭཱཧཱ། ཞེས་དང་ཤིས་བརྗོད་བྱའོ། །
མི་གཡོ་བ་སྔོན་པོ་ནི། སྐྱབས་འགྲོ་སོགས་སྔོན་དུ་བཏང་། ཚོགས་ཞིང་བྱེད་ན། ཐུན་མོང་དུ་འཆད་
འགྱུར་ལྟར་བྱས་ནས། རྒྱུན་བཤགས་དང་ཚད་མེད་བཞི་བསྒོམ། དངོས་གཞི་ནི། སྭ་བྷཱ་ཝས་སྦྱངས། སྟོང་
པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་ཀྱི་ངོ་བོ་ཧཱུྃ་ཡིག་མཐིང་ནག་
དེ་ལས་འོད་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་མི་གཡོ་བ་སྐུ་མདོག་
སྔོན་པོ། ཞལ་གཅིག་ཕྱག་གཉིས་པ་དམར་ལ་ཟླུམ་པའི་སྤྱན་གསུམ་དང་ལྡན་ཞིང་མཆེ་བ་གཙིགས་པ། དབུ་སྐྲ་
དང་སྨིན་མ་དམར་སེར་གྱེན་དུ་འབར་བ། ཕྱག་གཡས་ཤེས་རབ་ཀྱི་རལ་གྲི་འཕྱར་ཞིང་གཡོན་ཐུགས་ཀར་
ཞགས་པ་དང་བཅས་པའི་སྡིགས་མཛུབ་མཛད་པ། དར་སྔོན་པོའི་སྟོད་གཡོགས་དང་སྟག་གི་པགས་པའི་ཤམ་
ཐབས་ཅན། རིན་པོ་ཆེ་དང་སྦྲུལ་གྱིས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་ཞབས་གཡས་བསྐུམས་
ཤིང་གཡོན་བརྐྱངས་ཏེ་བགེགས་ཀྱི་རྒྱལ་པོ་གན་རྐྱལ་དུ་སྐྱེལ་བའི་སྟེང་ན་བཞུགས་པའི་སྤྱི་བོར་ཨོཾ་དཀར་པོ།
ནས་རང་བཞིན་གྱི་གནས་ནས་ས་མཱ་ཛ ཨོཾ་ཨ་ཙ་ལ་ཨགྷཾ། སོགས་ཀྱིས་མཆོད། སྐུ་མདོག་སྔོན་པོ་རལ་གྲི་ཞགས་
པ་ཅན། བརྐྱངས་བསྐུམས་སྟབས་ཀྱིས་བདུད་བཞི་རབ་ཏུ་འཇོམས། ། མ་གཡོ་མི་གཡོ་གཡོ་བ་མི་མངའ་
བའི། ། བཅོམ་ལྡན་མི་གཡོ་མགོན་ལ་ཕྱག་འཚལ་ལོ། ། ཛ ཧཱུཾ་བཾ་ཧོ༔ གཉིས་སུ་མེད་པར་གྱུར། སླར་
ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་དྲངས། ཨོཾ་པཉྩ་ཀཱུ་ལའི་སྔགས་
ཀྱིས་མཆོད། ཁྱེད་རྣམས་ཀྱིས་ནས་ལུད་པ་ལས་རྡོ་རྗེ་སེམས་དཔས་དབུ་བརྒྱན་བར་གྱུར། རང་གི་ཐུགས་ཀར་
ཉི་གདན་གྱི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་
སོགས་ཀྱི་སྐུ་གསུང་ཐུགས་ཀྱི་བྱིན་རླབས་ནུས་པ་ཐམས་ཅད་བསྡུས་ནས་སྔགས་འཁོར་ལ་ཐིམ་པར་བསམས་ལ།
ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ། ཅེས་པ་ཅི་ནུས་བཟླ། མཐར་ཡིག་བརྒྱ་བརྗོད་ནས་མཆོད་བསྟོད་སོགས་བྱ་ཞིང་།
ཉེར་བསྡུ་བྱས་ཀྱང་རུང་ངོ་། །
རྟ་མགྲིན་གསང་སྒྲུབ་ནི། སྐྱབས་འགྲོ་སོགས་སྔོན་དུ་བཏང་། སཱབྷཱ་ཝས་སྦྱངས། སྟོང་པའི་ངང་ལས་སྣ་
ཚོགས་པདྨ་དང་ཉི་མའི་གདན་ལ་རང་གི་སེམས་ཉིད་པཎ་ཆེན་ལྟར་ས་བོན་ལས་བསྐྱེད་ན། ཧི དམར་པོ་དེ་
ལས་འོད་འཕྲོས། འདུས་ཡོངས་སུ་གྱུར་བ་ལས་རང་ཉིད་ཞེས་སྦྱོར་ཁྲོ་བོའི་རྒྱལ་པོ་རྟ་མགྲིན་སྐུ་མདོག་དམར་པོ།
ཞལ་གསུམ་ཕྱག་དྲུག་པ། ཞལ་དབུས་དམར། གཡས་ལྗང་། གཡོན་དཀར། ཞལ་རེ་རེ་ལ་དམར་ལ་ཟླུམ་
པའི་སྤྱན་གསུམ་སྡང་མིག་ཏུ་བལྟ་བ། ཞལ་གདངས་ནས་མཆེ་བ་རྣོན་པོ་བཞི་གཙིགས་ཤིང་། དབུ་སྐྲ་དང་སྨིན་
106

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཕྲ་མ་ཏོག་ཅེས་བྱ་བ། ；
མ་སྨྲ་ར་ཁམ་སེར་གྱེན་དུ་བརྫེས་པ། དབུ་རེ་རེའི་སྟེང་ན་རྟ་མགོ་ལྗང་ནག་རྟ་སྐད་འཚེར་ཞིང་། རྔོག་མའི་
གསེབ་ནས་མེ་སྟག་འཕྲོ་བ། ཕྱག་གཡས་ཀྱི་དང་པོ་ན་རྡོ་རྗེ། གཉིས་པ་ན་ཁ་ཊཾ་ག གསུམ་པ་ན་རལ་གྲི།
གཡོན་གྱི་དང་པོས་སྡིགས་མཛུབ། གཉིས་པ་ན་མདུང་དང་། གསུམ་པ་ན་རྒྱུ་ཞགས་བསྣམས་པ། གླང་ཆེན་གྱི་
ཀོ་རློན་དང་ཞིང་ཆེན་གྱི་གཡང་གཞིས་སྟོད་གཡོགས་པ། སྟག་གི་པགས་པའི་ཤམ་ཐབས་ཅན། མི་མགོ་སྐམ་པོ་
ལྔལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་བྱས་པ། ཁྲག་ཞག་གི་ཐིག་ལེ་དང་ཐལ་ཆེན་ཀྱིས་བྱུགས་ཤིང་།
རུས་པའི་རྒྱན་གྱིས་བརྒྱན་པ། སྒེག་པ་ལ་སོགས་པའི་གར་དགུའི་ཉམས་ལྡན། སྐུ་ལ་ཁྲོ་ཆུང་གི་ཚོགས་ཀྱིས་
གཏམས་པ། ཡེ་ཤེས་ཀྱིས་རབ་ཏུ་འབར་བའི་དབུས་སུ་ཀླུའི་ངོ་བོ་སྦྲུམ་བརྒྱད་བརྫིས་པའི་སྟེང་ན་ཞབས་བརྒྱད་
གཡས་བསྐུམ་ཞིང་གཡོན་བརྐྱངས་པའི་སྟབས་ཀྱིས་བཞུགས་པ། འདིར་རྒྱལ་དབང་ལྔ་བའི་སྒྲུབ་ཐབས་སུ་
བདག་བསྐྱེད་རྐྱང་བ་ལ་ཡེ་ཤེས་པ་སྤྱན་དྲངས་ནས་མཆོད་བསྟོད་བྱ་བ་མ་གསུངས་ཀྱང་། རྗེ་དགེ་འདུན་རྒྱ་མཚོ་
དང་། པཎ་ཆེན་རིན་པོ་ཆེ་རྣམ་པ་གཉིས་ཀྱིས་བཤད་པ་ལྟར་བྱས་ན་བློ་དང་འཚམ་པས། དེ་ལྟར་ན། བདག་
ཉིད་ཀྱི་སྤྱི་བོར་ཨོཾ་དཀར་པོ། ནས། འོད་དཔག་མེད་ཀྱིས་དབུ་བརྒྱན་པར་གྱུར། ཅེས་པའི་བར་བྱ། ནང་
མཆོད་དང་མཆོད་པ་ཡོད་ན། ཨོཾ་པདྨནྟ་ཀྲྀཏ་ཧཱུྃ་ཕཊ་ཀྱིས་བསངས། སྭབྷ་ཝས་སྦྱངས། སྟོང་པའི་ངང་ལས་ཨུ་
ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ནང་མཆོད་དང་མཆོད་རྫས་རྣམས་ཟག་མེད་ཡེ་ཤེས་ཀྱི་
བདུད་རྩིའི་རྣམ་པ་ཅན་སོ་སོའི་བྱེད་ལས་ཀྱི་ནུས་པ་ཅན་དུ་གྱུར། ཨོཾ་ཨཱཿ ཧཱུྃ། ལན་གསུམ་དང་ཨོཾ་བཛྲ་ཨགྷོ་
ཨཱཧཱུྃ། སོགས་ཀྱིས་བྱིན་གྱིས་བརླབས། ཨོཾ་པདྨནྟ་ཀྲྀཏ་ས་པཱ་རི་ཝཱ་ར་ཨརྒྱུ་སོགས་ཀྱིས་མཆོད། དེའི་མཐར་
འབྲུ་གསུམ་གྱིས་ནང་མཆོད་ཀྱང་འབུལ། ཧཱུཾ་འཇིགས་རུང་དུས་མཐའི་མེ་ལྟར་འབར་བའི་སྐུ། ། མི་བཟད་
དྲག་སྔགས་ང་རོ་སྒྲོག་པའི་གསུང་། ། མཁྱེན་བརྩེ་ནུས་པ་དཔག་པར་དཀའ་བའི་ཐུགས། ། ཁྲོ་རྒྱལ་དབང་
པོའི་སྐུ་ལ་ཕྱག་འཚལ་བསྟོད། ། རང་གི་སྐུའི་ཆ་རྣམས་དང་ཐུགས་ཀའི་ཉི་མའི་སྟེང་དུ་ཧཱུཾ་ཡིག་གི་མཐར་སྔགས་
འཕྲེང་གིས་བསྐྱེད་པ་ལས་འོད་ཟེར་མེ་འོད་ལྟ་བུ་ཕྱོགས་བཅུར་འཕྲོས། རང་གཞན་གྱི་ནད་གདོན་ཐམས་ཅད་
ཞི་བར་བྱས།རྒྱལ་བ་སྲས་བཅས་ ཀྱི་བྱིན་རླབས་ ཐམས་ ཅད་བསྡུས་ནས་རང་ལ་ཐིམ་པར་བསམས་ལ། ཨོཾ་
ཧཱི པདྨནྟ་ཀྲིད་བཛྲ་ཀྲོདྷ་ཧ་ཡ་གྷི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་པ་ཅི་ནུས་དང་། རྒྱལ་དབང་ལྔ་བའི་དེར་མི་འདྲ་
བ་ཞིག་སྣང་ཡང་། རྗེ་དགེ་འདུན་རྒྱ་མཚོའི་གསུང་ལས། ཨོཾ་བཛྲ་ཐུན་བྷོ་་ཏྲིག་ནན་བཛྲ་ཛ་ཛ༔ ས་མ་ཡ་སྟེ།
ཞེས་པ་དང་། ཨོཾ་ཧཾ་ཤ ཏྲིག་ཀྲིག་ནན། ཏྲིག་ཧུར་ཐུམ་ཛ མཱ་ར་ཡ་ཕཊ། ཨོཾ་རུ་ཏྲིག་ཁྲིག་རུ་ཏྲིག་ཀྲིག་ནན།
ཏྲིག་ཧུར་ཐུམ་ཛ མཱ་ར་ཡ་ཕཊ། ཅེས་པ་རྣམས་ཀྱང་བཟླ་པར་བཤད། པཎ་ཆེན་གྱི་མངོན་རྟོགས་བསྡུས་པ་
107

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ལས་སྔགས་སྔ་མ་ཁོ་ན་ལས་མི་འབྱུང་ཞིང་། དེར་མ་ཟད། དེ་གསུམ་ལས་ཞལ་དང་ཕྱག་མཚན་སྔགས་
སོགས་གོ་རིམ་ཅུང་མི་འདྲ་བ་ཞིག་འབྱུང་ཡང་མི་འགལ་ལོ། ། མཇུག་ཏུ་ཡིག་བརྒྱ་བཟླས་ནས་མཆོད་བསྟོད་
བྱའོ། ། རྒྱུན་པའི་མངོན་རྟོགས་པ་ནི་གཏོར་མ་མེད་ཀྱང་ཆོག་པར་བཤད་ལ། བསྙེན་པའི་སྐབས་ཡིན་ན།
གཏོར་མ་སྔར་ལྟར་བསངས་སྦྱངས། སྟོང་པའི་ངང་ལས་ཨ་ལས་བྱུང་པའི་ཐོད་པ་ཡངས་ཤིང་རྒྱ་ཆེ་བའི་ནང་དུ་
ཨོཾ་ཨཱ་ཧཱུྃ འོད་དུ་ཞུ་བ་ལས་བྱུང་པའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་བར་
བསམ་ལ། ཨོཾ་ཨཱ་ཧཱུྃ༔ ལན་གསུམ། རང་གི་ཐུགས་ཀའི་ཧཱུྃ་ལས་འོད་འཕྲོས། དཔལ་རྟ་མགྲིན་གྱི་ལྷ་ཚོགས་
མདུན་གྱི་ནམ་མཁར་སྤྱན་དྲངས། ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར།
ཨོ་པདྨནྟ་ཀྲྀ་ས་རི་ཝཱ་ར་མ་ཧཱ་བ་ལི་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་མམ་བདུན་གྱི་དབུལ། སྔར་ལྟར་ཕྱི་ནང་
གི་མཆོད་པ་ཕུལ་ནས་བསྟོད་ལ། བཅོམ་ལྡན་འདས་བདག་གི་བར་ཆད་ཐམས་ཅད་ཞི་ཞིང་དངོས་གྲུབ་མ་ལུས་
པ་སྩལ་དུ་གསོལ། ཞེས་གསོལ་བ་གདབ། བཛྲ་མུ གཏེར་མགྲོན་རང་བཞིན་གྱི་གནས་སུ་གཤེགས་པར་
གྱུར་པར་བསམ་ལ་ཤིས་བརྗོད་བྱའོ། ། འདིར་འཇུག་པ་བདེ་བར་བྱས་ལ། རྒྱས་པར་བྱེད་འདོད་ན་རྒྱལ་
དབང་རྣམ་པ་གཉིས་ཀྱིས་སྨན་ངག་གཏོར་གསུམ་འབུལ་ཚུལ་བཤད་པ་ལྟར་རིགས་སོ། །
སྒྲོལ་ལྗང་ནི། སྐྱབས་འགྲོ་སོགས་སྔོན་དུ་བཏང་། རང་གི་མདུན་གྱི་ནམ་མཁར་སྣ་ཚོགས་པདྨ་དང་ཟླ་
བའི་དཀྱིལ་འཁོར་གྱི་སྟེང་དུ་ཧཱུྃ་ལྗང་ཁུ་དེ་ལས་འོད་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་
དོན་བྱས། ཚུར་འདུས་ཡོངས་སུ་གྱུར་བ་ལས་རྗེ་བཙུན་འཕགས་མ་སྒྲོལ་མ་སྐུ་མདོག་ལྗང་ཁུ་ཞི་ཞིང་འཛུམ་པ།
ལང་ཚོ་དར་ལ་བབས་པའི་ཉམས་ཅན། ཞལ་གཅིག་ཕྱག་གཉིས་གཡས་མཆོག་སྦྱིན་གྱི་ཕྱག་རྒྱ་མཛད་ཅིང་།
གཡོན་ཐུགས་ཀར་མཐེབ་སྲིན་གྱིས་ཨུཏྤ་ལའི་ཡུ་བ་ནས་བཟུང་བའི་འདབ་མ་སྙན་གྱི་ཐད་དུ་ཁ་བྱེ་བ། དབུ་སྐྲ་
མཐོན་མཐིང་ཕྱེད་ཐོར་ཅོག་གི་ཚུལ་དུ་བཅིངས་ཤིང་ལྷག་མའི་ཟུར་དུ་སྐུ་སྟོད་དུ་འཕྱང་བ། དབུ་རྒྱན། སྙན་
རྒྱན། མགུལ་རྒྱན། ཕྱག་གདུབ། ཞབས་གདུབ་ལ་སོགས་པ་རིན་པོ་ཚེའི་རྒྱན་སྣ་ཚོགས་པས་སྤྲས་ཤིང་།
དར་སྣ་ཚོགས་ཀྱི་སྟོད་གཡོགས་དང་། སྨད་གཡོགས་མཛེས་པར་གསོལ་བ། སྐུ་ལས་སྐྱེས་པའི་འོད་ཀྱི་ཕུང་པོའི་
དབུས་ནས་ཞབས་གཡས་བརྐྱངས། གཡོན་བསྐུམས་པའི་ཚུལ་གྱིས་བཞུགས་པ། དེའི་སྤྱི་བོར་ཨོཾ་དཀར་པོ།
ནས་འོད་འཕྲོས། པོ་ཏ་ལ་ནས་འཕགས་མ་སྒྲོལ་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་
བསྐོར་བ་སྤྱན་དྲངས། ཛ་ཧཱུཾ་བཾ་ཧོ ། གཉིས་སུ་མེད་པར་གྱུར། སླར་ཡང་ནས་འོད་དཔག་མེད་ཀྱིས་དབུ་
བརྒྱན་པར་གྱུར། སྒྲོལ་བསྟོད་འདོན་པ་གཙོ་བོར་བྱེད་ན། དེ་ཉིད་རྗེ་བཙུན་མ་དངོས་ཡིན་པར་མོས་ལ། ཨོཾ་
108

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། ། ཞེས་པ་ནས་ཉི་ཤུ་རྩ་གཅིག་ཞེས་པའི་བར་ཉེར་གཅིག་
སོགས་བརྗོད་པའི་མཐར། རྗེ་བཙུན་འཕགས་མ་སྒྲོལ་མ་དང་། ། ཞེས་སོགས་ཀྱི་ཡན་ལག་བདུན་བྱ། གཙོ་
བོར་མི་བྱེད་ན། ཚར་གཅིག་གམ། ཡང་ན། རྒྱས་བཏབ་མ་ཐག ཨོཾ་ཨཱརྱ་ཏཱ་རེ་ས་པཱ་རི་ཝཱ་ར་ཨརྒྱུ་ནས་ཤཔྟའི་
བར་གྱིས་མཆོད་ལ། ལྷ་དང་ལྷ་མིན་སོགས་ཚིགས་བཅད་གཅིག་གིས་བསྟོད།དེ་གཉིས་གང་བྱེད་ཀྱང་། མཐར་
ཛ་ཧཱུཾ་བཾ་ཧོ རྗེ་བཙུན་མ་རང་ལ་ཐིམ་པས། རང་ཉིད་པད་ཟླའི་གདན་ལ་རྗེ་བཙུན་མའི་སྐུར་བཞེངས་པར་གྱུར།
རང་གི་ཐུགས་ཀར་ཟླ་བའི་སྟེང་དུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས།
སེམས་ཅན་ཐམས་ཅད་ཀྱི་སྡུག་བསྔལ་གྱི་རིགས་ཐམས་ཅད་བསལ། སངས་རྒྱས་སྲས་བཅས་ཀྱི་བྱིན་རླབས་
ཐམས་ཅད་རྗེ་བཙུན་མའི་སྐུའི་ཚོགས་དང་འོད་ཀྱི་རྣམ་པར་བསྡུས་ནས་རང་ཉིད་ལ་ཐིམ་པར་བསམ་ལ།ཨོཾ་ཏཱ་རེ་
ཏུཏྟཱ་རེ་ཏུ་རེ་སྭཱཧཱ། ཞེས་ཅི་ནུས་བཟླ། མཐར་ཡིག་བརྒྱ་དང་། མཆོད་བསྟོད་བསྡུས་པ་བྱ། དགེ་བ་འདི་ཡིས་
སོགས་ཀྱི་བསྔོ་སྨོན་བྱའོ། །
སྒྲོལ་དཀར་ནི། སྐྱབས་འགྲོ་སོགས་སྔོན་དུ་བཏང་། སྭ་བྷཱ་ཝས་སྦྱངས།སྟོང་པའི་ངང་ལས་རྡོ་རྗེའི་ས་གཞི།
རྭ་བ་གུར་བླ་རེ། མེ་རི་དང་བཅས་པའི་དབུས་སུ་པཾ་ལས་པད་དཀར་དང་ཨ་ལས་ཟླ་བའི་དཀྱིལ་འཁོར་དེའི་སྟེང་
དུ་ཏཱཾ་ཡིག་དཀར་པོ་ལས་ཨུཏྤ་ལ་ཏྭཾ་གྱིས་མཚན་པ། དེ་ལས་འོད་འཕྲོས། དོན་གཉིས་བྱས། འདུས་ཡོངས་སུ་
གྱུར་བ་ལས། རང་ཉིད་རྗེ་བཙུན་སྒྲོལ་མ་དཀར་མོ་ཞལ་གཅིག་ཕྱག་གཉིས་མ། བཅུ་དྲུག་ལོན་པའི་ན་ཚོད་ཅན།
ཕྱག་གཉིས་ཀྱི་གཡས་མཆོག་སྦྱིན་དང་། གཡོན་དཀོན་མཆོག་གསུམ་མཚོན་གྱི་ཕྱག་རྒྱ་མཛད་ཅིང་། གཉིས་
ཀའང་ཨུཏྤལ་སྔོན་པོས་མཛེས་པ། ཞི་ཞིང་འཛུམ་པའི་ཉམས་ཅན་དཔྲལ་བ་དང་ཕྱག་ཞབས་ཀྱི་མཐིལ་ན་སྤྱན་
རེ་རེ་མངའ་བ། དབུ་སྐྲ་རལ་བ་ཕྱེད་བཅིངས་སུ་བྱས་པའི་སྤྱི་བོར་རིགས་བདག་ཏུ་ཚེ་དཔག་མེད་བཞུགས་པ།
རིན་པོ་ཆེའི་རྒྱན་སྣ་ཚོགས་པས་བརྒྱན་ཅིང་དར་གྱི་སྟོད་གཡོགས་དང་སྨད་གཡོགས་མཛེས་པར་གསོལ་བ།
མཚན་དཔེས་སྤྲས་ཤིང་ཟླ་བའི་རྒྱབ་ཡོལ་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ།
ནས་ཕྱོགས་ བཅུའི་ སངས་རྒྱས་ཐམས་ཅད་བསྒོམས་པ་དང་འདྲ་བའི་ཡེ་ཤེས་པ་དང་ལྷན་ཅིག་སྤྱན་དྲངས།
ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ནས་ཡར་ལུད་པ་ལས་ཚེ་དཔག་མེད་དང་དབྱེར་མེད་དུ་
འདྲེས་ཏེ་དབུ་བརྒྱན་པར་གྱུར། མཆོད་པ་བྱིན་གྱིས་བརླབས་ལ། ཨོཾ་ཨཱརྱ་ཏཱ་རེ་ས་བཱ་རི་ཝཱ་ར་ཨགྷོ་སོགས་ཀྱིས་
མཆོད། རྒྱལ་བའི་འཕྲིན་ལས་གཅིག་བསྡུས་ནས ། ། ལྷ་མོའི་གཟུགས་སུ་རབ་ཤར་བ ། ། ཚེ་དང་ཡེ་
ཤེས་སྩོལ་མཛད་པའི། ། སྒྲོལ་མ་ཡུམ་ལ་ཕྱག་འཚལ་བསྟོད། ། དེ་ནས་རང་གི་ཐུགས་ཀའི་སྔགས་འཕྲེང་ལས་
109

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འོད་ཟེར་འཕྲོས།སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས།སྣོད་བཅུད་ཀྱི་ཡོན་ཏན་དང་། སངས་རྒྱས་བྱང་
སེམས་ཀྱི་བྱིན་རླབས་ཐམས་ཅད་འཆི་མེད་ཚེའི་བདུད་རྩིའི་རྣམ་པར་བཀུག སྤྱི་བོར་ཚེ་དཔག་མེད་ཀྱི་སྐུའི་ཆ་
དང་ཕྱག་གི་བུམ་པར་ཐིམ། དེ་ལས་བདུད་རྩིའི་རྒྱུན་བབ། རང་གི་སྤྱི་བོ་ནས་ཞུགས། ལུས་ཀྱི་ནང་ཐམས་
ཅད་གང་པས་ཚེ་དང་བསོད་ནམས་འཕེལ་ཞིང་རྒྱས་པར་བསམ་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུ་པུཏྟིཾ་ཀུ་རུ་
སཱཧཱ། ཞེས་ཅི་ནུས་བཟླ། ཡིག་བརྒྱ་འདོན་པ་སོགས་བྱའོ། ། སྔ་མ་དང་འདི་ལ་དམིགས་སྐོར་མི་འདྲ་སྣང་
བར་འདིར་པཎ་ཆེན་གོང་མའི་བཞེད་པ་བཞིན་བཀོད་དོ། །
རྣམ་པར་རྒྱལ་མ་ལྷ་དགུ་ནི། སྐྱབས་འགྲོ་སོགས་སྔོན་དུ་བཏང་། སྭ་བྷཱ་ཝས་སྦྱངས།སྟོང་པའི་ངང་ལས་
པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་ཀྱི་སྟེང་དུ་ཧཱུཾ་གྱིས་མཚན་པ་ལས་འོད་
ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་བ་ལས་རང་ཉིད་རྗེ་བཙུན་རྣམ་པར་རྒྱལ་མ་སྐུ་མདོག་
དཀར་མོ་ཞལ་གསུམ་ཕྱག་བརྒྱད་མ། རྩ་ཞལ་དཀར། གཡས་ཞལ་སེར། གཡོན་ཞལ་སྔོན་པོ་ཡུད་ཙམ་ཁྲོ་བ།
ཞལ་རེ་རེ་ལའང་སྤྱན་གསུམ་པ།སུམ་དང་ལྡན་ཞིང་། མཆེ་བ་ཅུང་ཟད་གཙིགས་པ། ཕྱག་བརྒྱད་ཀྱི་གཡས་དང་
པོས་སྣ་ཚོགས་རྡོ་རྗེ། གཉིས་པས་འོད་དཔག་མེད། གསུམ་པས་མདའ། བཞི་བས་མཆོག་སྦྱིན་གྱི་ཕྱག་རྒྱུ་
མཛད་པ། གཡོན་དང་པོས་སྡིགས་མཛུབ་དང་བཅས་ཏེ་ཞགས་པ་འཛིན་པ། གཉིས་པས་མི་འཇིགས་པའི་
ཕྱག་རྒྱ། གསུམ་པ་ན་གཞུ། བཞི་བས་མཉམ་བཞག་གི་ཕྱག་རྒྱའི་སྟེང་ན་བདུད་རྩིས་གང་བའི་བུམ་པ་བསྣམས་
པ། དར་དང་རིན་པོ་ཆེའི་རྒྱན་སྣ་ཚོགས་པས་བརྒྱན་ཅིང་། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་
གཡས་སུ་སྤྱན་རས་ གཟིགས་དཀར་མོ། གཡས་ རྔ་ཡབ་དཀར་པོ་དང་གཡོན་པདྨ་དཀར་པོ་བསྣམས་པ།
གཡོན་དུ་གསང་བའི་བདག་པོ་སྔོན་པོ་གཡས་རྔ་ཡབ་དཀར་པོ་དང་། གཡོན་རྡོ་རྗེ་མཚན་པའི་ཨུཏྤལ་སྔོན་པོ་
བསྣམས་པ། གཉིས་ཀའང་ཞི་བའི་ཉམས་ཅན། རིན་པོ་ཆེ་དང་དར་གྱིས་མཛེས་ཤིང་ཟླ་བའི་གདན་དུ་
བཞེངས་ནས་གཙོ་བོ་ལ་ཕྱོགས་པའོ། ། ཤར་དུ་མི་གཡོ་བ་གཡས་རལ་གྲི། ལྷོར་འདོད་རྒྱལ་གཡས་ལྕགས་ཀྱུ།
ནུབ་ཏུ་དབྱུག་སྔོན་ཅན་གཡས་དབྱུག་པ། བྱང་དུ་སྟོབས་པོ་ཆེ་གཡས་རྡོ་རྗེ། ཐམས་ཅད་ཀྱང་སྐུ་མདོག་སྔོན་པོ།
གཡོན་སྡིགས་མཛུབ་ཐུགས་ཀར་མཛད་པ། དབུ་སྐྲ་དང་སྨ་ར་འབར་ཞིང་མཆེ་བ་གཙིགས་པ། སྟག་གི་པག་ས་
པའི་ཤམ་ཐབས་ཅན། སྦྲུལ་དང་རིན་པོ་ཆེས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་ཉི་གདན་ལ་གཡོན་
བརྐྱངས་པའི་སྟབས་ཀྱིས་བཞུགས་པ། སྟེང་གི་ཆ་ལ་གཡས་གཡོན་དུ་གནས་གཙང་མའི་ལྷ་ཡི་བུ་གཉིས་སེར་པོ།
ལྷའི་དར་གྱིས་བརྒྱན་ཅིང་། ཕྱག་གཉིས་བདུད་རྩིས་གང་བའི་བུམ་པ་བཟུང་ནས་གཙོ་མོ་ལ་ཁྲུས་གསོལ་བ།
110

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ཐམས་ཅད་ཀྱི་སྤྱི་བོར་ཨོཾ་དཀར་པོ། ནས་ཧཱུྃ་ལས་འོད་འཕྲོས། རང་བཞིན་གྱི་གནས་ནས་གཙུག་ཏོར་རྣམ་པར་
རྒྱལ་མ་ལྷ་དགུ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛ ཧཱུྃ་བཾ་ཧོ
གཉིས་སུ་མེད་པར་གྱུར། སླར་ཡང་ནས་གཙོ་མོ་ལ་རྣམ་སྣང་སོགས་རང་གི་རིགས་བདག་སོ་སོས་རྒྱས་བཏབ་
པར་གྱུར། ཨོཾ་ཨཱརྱ་ཨུཏྟཱི་ཥ་བི་ཛ་ཡ་ས་པཱ་རེ་ཝཱ་ར་ཨགྷཾ་པྲ་ཏཱི་ཙྪ་སྭཱཧཱ། སོགས་ཀྱིས་མཆོད་ལ། དཔལ་ལྡན་ལྷ་མོ་
ཞེས་སོགས་དང་། རྣམ་རྒྱལ་འཇིག་རྟེན་དབང་ཕྱུག་གསང་བའི་བདག། མི་གཡོ་འདོད་རྒྱལ་དབྱིག་སྔོན་
སྟོབས་པོ་ཆེ། ། གནས་གཙང་ལྷའི་བུ་དང་ བཅས་ པ་ ཡི། ། རྣམ་ རྒྱལ་ ལྷ་ ཚོགས་རྣམས་ ལ་ ཕྱག་འཚལ་
བསྟོད། ། ཞེས་པས་བསྟོད། རང་གི་ཐུགས་ཀར་ཟླ་གདན་གྱི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་གིས་
བསྐོར་བ་ལས་འོད་འཕྲོས། སེམས་ཅན་ཐམས་ཅད་ཀྱི་ལས་ཀྱི་སྒྲིབ་པ་མ་ལུས་པ་སྦྱངས། རྒྱལ་བ་སྲས་བཅས་ཀྱི་
བྱིན་རླབས་ཐམས་ཅད་དང་སྣོད་བཅུད་ཀྱི་ནུས་པའི་ཡོན་ཏན་ཐམས་ཅད་འོད་དང་བདུད་རྩི་དཀར་པོའི་རྣམ་
པར་བསྡུས་ནས་རང་ཉིད་ལ་ཐིམ་པར་བསམས་ལ། གཟུངས་རིང་ཅི་ནུས་དང་། ཨོཾ་ཧཱུཾ་སྭཱཧཱ། ཞེས་སྙིང་པོ་
དང༌། ཨོཾ་ཨ་མྲྀ་ཏ་ཨཱ་ཡུཛྙཱ དེ་སྭཱཧཱ། ཞེས་ཉེ་སྙིང་ཅི་ནུས་བཟླས་ན་ལས་སྒྲིབ་དག་ནས་ཚེ་དང་བསོད་ནམས་
སོགས་འཐོབ་པར་འགྱུར་རོ། ། མཇུག་ཏུ་ཡིག་བརྒྱ་དང་། མཆོད་བསྟོད་བསྔོ་སྨོན་བྱའོ། །
དབྱངས་ཅན་དཀར་མོ་ནི། སྐྱབས་འགྲོ་སོགས་སྔོན་དུ་བཏང་། མོ་སྭ་བྷཱ་ཝས་སྦྱངས། སྟོང་པའི་ངང་
ལས་པཾ་ལས་པདྨ་དཀར་པོ་འདབ་མ་བརྒྱད་པའི་ལྟེ་བར་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་རང་གི་རྣམ་
ཤེས་ཀྱི་ངོ་བོ་ཧཱི༔ དཀར་པོ། དེ་ལས་འོད་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་མི་ཤེས་པའི་
མུན་པ་བསལ། ཤེས་རབ་ཀྱི་སྣང་བ་ལ་བཀོད། ཚུར་འདུས་ཡོངས་སུ་གྱུར་པ་ལས་རང་ཉིད་ལྷ་མོ་དབྱངས་ཅན་
དཀར་མོ་ཞལ་གཅིག་ཕྱག་གཉིས་ཀྱི་གཡོན་པས་པི་ཝང་རྒྱུད་སྟོང་དང་ལྡན་པ་འཛིན་ཅིང་། གཡས་པའི་ཕྱག་
སོར་གྱིས་མངོན་པར་བརྡུང་པ་ལ་བརྩོན་པ། དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། དབུ་སྐྲ་
མཐོན་མཐིང་ཕྱེད་གྲོལ་བའི་ཐར་བུས་སྐུ་སྟོད་ཁེབས་ཤིང་ཕྱེད་ཐོར་ཅོག་ཏུ་བྱས་པའི་རྩེ་མོར་མེ་ཏོག་གིས་བཅིངས་
པ་ལ་རིན་པོ་ཆེ་དང་ཟླ་བ་ཕྱེད་པས་མཛེས་པ། འོད་ཀྱི་ཕུང་པོའི་དབུས་ན་ཞབས་གཉིས་ཙོག་བུར་བཞུགས་པའི་
སྤྱི་བོར་ཨོཾ་དཀར་པོ། ནས་ཧཱུྃ་མཐིང་ཁ། དེ་ལས་འོད་འཕྲོས། ལྷོ་ཕྱོགས་དྲི་ཟ་དགའ་བའི་ཚལ་ནས་རང་
འདྲའི་ཡེ་ཤེས་པ་སྤྱན་དྲངས། ཛ ་བཾ་ཧོ༔ གཉིས་སུ་མེད་པར་གྱུར། སླར་ཡང་རང་གི་སྙིང་གྱེན་དུ་འགྲེང་
བའི་ནང་དུ་སྲོག་གི་ངོ་བོ་ཨོཾ་དཀར་པོ། དེའི་ནཱ་ད་ལས་འོད་ཟེར་ལྕགས་ཀྱུ་ལྟ་བུ་དབུགས་དང་ལྷན་ཅིག་སྣ་བུག་
གཡས་པ་ནས་འཕྲོས། ལྷ་མོ་དབྱངས་ཅན་མའི་ཤངས་བུག་གཡོན་པ་ནས་ཞུགས། དེའི་ཤེས་རབ་ཀྱི་འཁོར་ལོ་
111

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་རེག་པས། ལྕགས་ཀྱུས་འཐེན་པ་བཞིན་དུ་ཤངས་བུག་གཡས་པ་ནས་འཐོན། མདུན་གྱི་ནམ་མཁར་བྱོན་
པར་གྱུར། ཨོཾ་སྭ་ར་སྭསྟི་ཨགྷཾ་ནས་ཤཔྟའི་བར་གྱིས་མཆོད། འདིར་བསྟོད་པ་མི་སྣང་། ཛ ཧཱུྃ་བཾ་ཧོ༔ འོད་
ཀྱི་རྣམ་པར་རང་གི་སྣ་བུག་གཡོན་པ་ནས་ཞུགས། ཨོཾ་ཡིག་ལ་ཐིམ། དེ་ཡོངས་སུ་གྱུར་བ་ལས་རང་གི་སྙིང་ཁོང་
སྟོང་གི་ནང་དུ་པད་དཀར་འདབ་བརྒྱད་ཀྱི་ལྟེ་བར་ཧཱུྃ༔ དཀར་པོ། འདབ་མ་བརྒྱད་ལ་དབྱངས་ཡིག་གཉིས་
གཉིས་ཏེ་བཅུ་དྲུག་གིས་བསྐོར་བ་ལས་འོད་ཟེར་མར་མེའི་ཕྲེང་བ་ལྟར་དཀར་ཞིང་གསལ་བ་འཕྲོས། ལུས་ཀྱི་
ནང་གང་། མི་ཤེས་པའི་མུན་པ་བསལ། བ་སྤུའི་སྒོ་ནས་ཕྱིར་འཕྲོས། རྒྱལ་བ་སྲས་བཅས་ཀྱི་མཁྱེན་རབ་
ཐམས་ཅད་བསྡུས་ནས་རང་ཉིད་ལ་ཐིམ་པར་བསམས་ལ། ཨ་ཨཱ། ཨི་ཨཱི ཨུ་ཨཱུ རྀརི ལི་ལཱི ཨེ་ཨཻ ཨོ་ཨོཾ་
ཨོཾ་ཨ བྷཱུ བྷཾ ཞེས་པ་བདུན་སོགས་ཅི་ནུས་དང་། དེ་ནས་རང་གི་ཐུགས་ཀའི་ཧཱུྃགི་ནཱ་ད་ལས་ཧཱིརེ་རེ་
ཚད་རང་གི་ཞལ་ནས་ཐོན། ལྟེ་བར་ཞུགས། མགལ་མེའི་འཁོར་ལོ་ལྟར་འཁོར་བའི་འོད་ཟེར་གྱིས་མི་ཤེས་པའི་
རྨོངས་པ་ཐམས་ཅད་བསལ༑ ཤེས་རབ་ཀྱི་སྣང་བ་ཁྱད་པར་ཅན་ཐོབ་པར་བསམ་ལ། བྷཾ བརྒྱ་སྟོང་ཁྲི་འབུམ་
སོགས་བཟླ། ཡང་སྐབས་དེར་སྐྱེས་པ་པ་ས་ཐམས་ཅད་ཀྱི་ཤེས་རབ་ཚུར་སྡུད་པའི་དམིགས་པ་དང་། ཁྱད་པར་
ཐུན་འཇོག་པའི་ཚེ་བྱའོ། ། འདི་ལ་མ་གྲུབ་ན་སྦོག་ཆོག་ཞིག་གསུངས་ཀྱང་མ་བྲིས།བགེགས་ཟློག་པ་ལ་ཁྲོ་བོ་གང་
རུང་དང་། དབུབ་ཁ་སེལ་ཆེད་ནོར་ལྷ་ཡང་བསྒོམས་ན་ལེགས་པར་གསུང་། མཐར་ཡིག་བརྒྱ་བཟླ་བ་དང་།
བསྔོ་སྨོན་བྱའོ། ། གཏོར་འབུལ་འོག་ནས་ཐུན་མོང་དུ་འཆད་པར་འགྱུར་རོ། །
གདུགས་དཀར་ནི། སྐྱབས་སེམས་སོགས་སྔོན་དུ་འགྲོ་བས། ཤུནྱ་ཏས་སྦྱངས། སྟོང་པའི་ངང་ལས་པཾ་
ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཨོ་ལས་གདུགས་དཀར་པོ་གསེར་གྱི་ཡུ་བ་ཅན་ཏོ་ག་ལ་མོ་
གྱིས་མཚན་པ། དེ་ལས་འོད་འཕྲོས། དོན་གཉིས་བྱས།ཚུར་འདུས་ཡོངས་སུ་གྱུར་བ་ལས། རང་ཉིད་བཅོམ་
ལྡན་འདས་གདུགས་དཀར་མོ་ཅན་སྐུ་མདོག་ཟླ་བ་ལྟར་དཀར་བ། ཞལ་གསུམ་ཕྱག་དྲུག་པ། རྩ་ཞལ་དཀར།
གཡས་སྔོ། གཡོན་དམར་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་། ཅུང་ཟད་ཁྲོ་ཞིང་འཛུམ་པ།
འདི་ལ་ཕྱག་མཚན་གྱི་ངོ་བོ་དང་གོ་རིམ་ཅུང་མི་འདྲ་བ་སྣང་ཡང་རྒྱལ་དབང་ལྟར་བྱས་ན། གཡས་གསུམ་རིམ་པ་
བཞིན་འཁོར་དུ་ལྕགས་ཀྱུ་གཞུ། གཡོན་གསུམ་རིམ་པ་བཞིན། རྡོ་རྗེ་མདའ་ཞགས་པ་དང་བཅས་པའི་སྡིགས་
མཛུབ་ཅན། དབུ་སྐྲ་གནག་སྣུམ་རལ་པའི་ཐོར་ཚུགས་དང་ལྷག་མ་ལན་བུར་འཕྱང་བ། ནུ་འབུར་རྒྱས་ཤིང་།
དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། འོད་ཕུང་འཕྲོ་བའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་
བཞུགས་པའི་སྤྱི་བོར་ཨོཾ་དཀར་པོ། ནས་ཐུགས་ཀའི་ཧཱུྃ་དང་ས་བོན་འོད་ཟེར་འཕྲོས། རང་བཞིན་གྱི་གནས་
112

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ནས་བཅོམ་ལྡན་འདས་གདུགས་དཀར་མོ་ཅན་ལ་རྒྱལ་བ་སྲས་བཅས་ཀྱིས་བསྐོར་བ་བཛྲ་ས་མཱ་ཛ་སྤྱན་དྲངས།
ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ནས་རྣམ་པར་སྣང་མཛད་ཀྱིས་དབུ་བརྒྱན་པར་གྱུར། ཨོ་ཨུ་
ཋཱ་ཥ་སི་ཏ་ཏཱ་པ་ཏྲེ་ཨརྒྱུ་སོགས་ཀྱིས་མཆོད་ལ། རྒྱལ་བ་ཀུན་གྱི་མཚན་མཆོག་གཙུག་ཏོར་ནས། ། ལེགས་པར་
འཁྲུངས་པའི་རྨད་བྱུང་ལྷ་མོ་ནི། ། གཞན་གྱིས་མི་ཐུབ་གཙུག་ཏོར་གདུགས་དཀར་ཞེས། ། ཡོངས་སུ་གྲགས་
པའི་ཞབས་ལ་ཕྱག་འཚལ་ལོ། ། ཞེས་བསྟོད། རང་གི་ཐུགས་ཀར་ཟླ་གདན་ལ་ཚོ་ཡིག་གི་མཐར་སྔགས་འཕྲེང་
གིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཀྱི་བྱིན་རླབས་ནུས་མཐུ་ཐམས་ཅད་བསྡུས་ནས་རང་
ཉིད་ལ་ཐིམ་པར་བསམ་ལ། ཨོཾ་སརྦ་ཏ་ཐཱ་ག་ཏོ་ཥིཥ་སི་ཏ་ཏཱ་པ་ཏྲེ་ཧཱུྃ་ཕཊ་སྭཱ་ཧཱ། ཞེས་དང་།ཏདྱ་ཐཱ། ཨོཾ་ཨ་ན་ལེ་
ཨ་ན་ལེ། བི་ཥ་དེ་བི་ཥ་དེ། བཱི་རེ་བཱི་རེ། བཛྲ་དྷ་རི་བྷནྡྷ་བྷནྡྷ་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་ཅི་ནུས་བཟླ། གཞན་
སྔགས་མི་འདྲ་བ་ཞིག་ཀྱང་སྣང་། མཇུག་ཏུ་ཡིག་བརྒྱ་བཟླས་ནས། མཆོད་བསྟོད་བསྔོ་སྨོན་བྱའོ། །
ལོ་གྱོན་མ་ནི། སྐྱབས་འགྲོ་སོགས་སྔོན་དུ་བཏང་། སྭ་བྷ་ཝས་སྦྱངས། སྟོང་པའི་ངང་ལས་རང་གི་
སེམས་ཉིད་བོ་སེར་པོ། དེ་ལས་འོད་འཕྲོས། དོན་གཉིས་བྱས། འདུས་ཡོངས་སུ་གྱུར་བ་ལས། རང་ཉིད་རི་
ཁྲོད་ལོ་མ་གྱོན་མ་སྐུ་མདོག་ལྗང་སེར། ཞལ་གསུམ་ཕྱག་དྲུག་པ། རྩ་ཞལ་ལྗང་སེར། གཡས་དཀར། གཡོན་
དམར་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་། མེ་ཏོག་དམར་པོའི་ཐོད་དང་རལ་བའི་ཐོར་ཅོག་སྤྱི་
བོར་བཅིངས་པ། ཕྱག་གཡས་གསུམ་རིམ་པ་བཞིན་རྡོ་རྗེ་དགྲ་སྟ་མདལ། གཡོན་གསུམ་རིམ་པ་བཞིན་སྡིགས་
མཛུབ་དང་བཅས་པའི་ཞགས་པ་ཤིང་ལོའི་ཆུན་པོ། གཞུ་བསྣམས་པ། ཤིང་ལོ་གཤིབས་པའི་སྟོད་གཡོགས་
དང་། སྟག་པགས་གྱིས་ཤམ་ཐབས་ཅན་རིན་པོ་ཆེ་དང་སྦྲུལ་གྱིས་བརྒྱན་པ། ཞབས་གཡས་པུས་མོ་དང་གཡོན་
པའི་མཐིལ་ གྱིས་ ཟླ་ གདན་ལ་ བཞུགས་ པའི་ སྤྱི་ བོར་ ཨོ་ དཀར་པོ། ནས་ ཐུགས་ ཀའི་ ཧཱུྃ་ ལས་འོད་འཕྲོས།
བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཡེ་ཤེས་པ་ཛ༔ ཧཱུྃ་བཾ་ཧོ༔ དབང་གི་ལྷ་
རྣམས་ཀྱིས་ཨོཾ་སརྦ་ནས་མི་བསྐྱོད་པས་དབུ་བརྒྱན་པར་གྱུར། ཨོཾ་ཨཱརྱ་པཎ་ཤ་ས་རི་ཨགྷོ་སོགས་ཀྱིས་མཆོད།
རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། ། ཞེས་སོགས་ཀྱིས་བསྟོད། རང་གི་ཐུགས་ཀའི་ཛཾ་ཡིག་སྔགས་འཕྲེང་དང་
བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་ནད་གདོན་ཐམས་ཅད་ཞི་བར་བྱས། རྒྱལ་བ་སྲས་
བཅས་ཀྱི་བྱིན་རླབས་ཐམས་ཅད་བསྡུས་ནས་རང་ཉིད་ལ་ཐིམ་པར་བསམ་ལ། ཨོཾ་བི་ཤ་ཙེ་པརྫུ་ཤ་ཝ་རི་སརྦ་ཛཱ་ར་
པྲ་ཤ་མ་ན་ཡེ་སྭཱཧཱ། ཞེས་ཅི་ནུས་བཟླས་དང་ཡིག་བརྒྱ་འདོན་པ་སོགས་བྱའོ། ། འདིའི་མངོན་རྟོགས་མི་འདྲ་
བའང་སྣང་ངོ། །
113

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྷ་མོ་འོད་ཟེར་ཅན་མ་ནི། སྐྱབས་འགྲོ་སོགས་སྔོན་དུ་བཏང་། སྭ་བྷ་ཝས་སྦྱངས། སྟོང་པའི་ངང་ལས་
ཕག་སེར་པོ་བདུན་གྱིས་དྲངས་པའི་ཁྲིའི་སྟེང་དུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་དབུས་སུ་ཚྭ་
སེར་པོ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལ།
རང་ཉིད་ལྷ་མོ་འོད་ཟེར་ཅན་སྐུ་མདོག་སེར་པོ། སྐུ་ཤ་སྐེམ་པ། གཅེར་མོ་རིན་པོ་ཆེའི་རྒྱན་སྣ་ཚོགས་པས་སྤྲས་
ཤིང་། ཞལ་གཅིག་ཕྱག་གཉིས་གཡས་མཆོག་སྦྱིན་དང་གཡོན་མྱ་ངན་མེད་པའི་ཤིང་གི་ཡལ་ག་འཛིན་པ། འོད་
ཀྱི་ཕུང་པོའི་དབུས་ན། ཞབས་གཉིས་སྐྱིལ་ཀྲུང་ཕྱེད་སྟབས་ཀྱིས་བཞུགས་པའི་སྤྱི་བོར་ཨོཾ་ནས་ཐུགས་ཀའི་ཧཱུཾ་
ལས་འོད་འཕྲོས། བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར།
སླར་ཡང་ནས་རྣམ་སྣང་གིས་དབུ་བརྒྱན་པར་གྱུར། ཨོཾ་ཨཱརྱ་མཱ་རི་ཙྩཾ་ཨགྷོ་སོགས་ཀྱིས་མཆོད། གང་གི་མཚན་
ཙམ་བཟུང་བར་ཀྱང་། ། མི་མཐུན་འཇིགས་པ་ཀུན་ལས་སྐྱོབ། ། རེ་བ་ཡིད་བཞིན་སྐོང་མཛད་མ། ། འོད་
ཟེར་ཅན་ལ་ཕྱག་མཚལ་ལོ། ། ཞེས་པས་བསྟོད། རང་གི་ཐུགས་ཀར་ཟླ་གདན་གྱི་སྟེང་དུ་ཨཾ་ཡིག་གི་མཐར་
སྔགས་འཕྲེང་གིས་བསྐོར་བ་ལས་འོད་འཕྲོས། ལུས་ཀྱི་ནང་ཐམས་ཅད་གང་། བ་སྤུའི་སྒོ་ནས་ཕྱིར་འཕྲོས།
སེམས་ཅན་ཐམས་ཅད་ཀྱི་འཇིགས་པ་མཐའ་དག་ཞི་བར་བྱས། རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་
བསྡུས་ནས་རང་ཉིད་ལ་ཐིམ་པར་བསམ་ལཨོཾ་མཱ་རི་ཙྪི་མཱི་སཱཧཱ། ཞེས་ཅི་ནུས་བཟླས་ན་འཇིགས་ཚོགས་ལས་གྲོལ་
བར་འགྱུར་རོ། ། མཐར་ཡིག་བརྒྱ་བརྗོད་པ་སོགས་བྱའོ། ། འདི་ལ་མངོན་རྟོགས་མི་འདྲ་བ་མང་ངོ༌། །
ཁྲོ་གཉེར་ཅན་ནི། སྐྱབས་འགྲོ་སོགས་སྔོན་དུ་བཏང་། སྭ་བྷ་ཝས་སྦྱངས། སྟོང་པའི་ངང་ལས་པདྨ་
དང་ཟླ་བའི་སྟེང་དུ་ཧཱུཾ་སེར་པོ་ལས་འོད་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་རང་ཉིད་ལྷ་མོ་
ཁྲོ་གཉེར་ཅན་སྐུ་མདོག་སེར་མོ་ཞལ་གཅིག་ཕྱག་བཞི་མ། གཡས་གཉིས་མཆོག་སྦྱིན་དང་བགྲང་ཕྲེང་། གཡོན་
གཉིས་རིན་པོ་ཆེའི་དབྱུག་པ་དང་སྤྱི་བླུགས་འཛིན་པ། རལ་པའི་ཐོར་ཅོག་ཅན། དབུ་རྒྱན་ལ་སོགས་པའི་རིན་
པོ་ཆེ་དང་ལྷ་རྫས་ཀྱི་གོས་སྣ་ཚོགས་པས་སྤྲས་པ། འོད་ཟེར་འཕྲོ་བའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་
བཞུགས་པའི་སྤྱི་བོར་ༀ་ནས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛ༔ ཛ ཧཱུྃ་བཾ་ཧོ༔ གཉིས་སུ་མེད་པར་གྱུར།
སླར་ཡང་ནས་མི་བསྐྱོད་པས་དབུ་བརྒྱན་པར་གྱུར། ཨོཾ་ཨཱརྱ་བྷི་ཀུ་ཊི་ཨགྷཾ་ནས་ཤབའི་བར་གྱིས་མཆོད། རྒྱལ་
བའི་འཕྲིན་ལས་མ་ལུས་པ། ། གཅིག་བསྡུས་ལྷ་མོའི་གཟུགས་སུ་ཤར། ། དྲན་པས་དངོས་གྲུབ་མཆོག་སྩོལ་
བའི། ། ཁྲོ་གཉེར་ཅན་ལ་ཕྱག་འཚལ་ལོ། ། ཞེས་བསྟོད། རང་གི་ཐུགས་ཀའི་ས་བོན་ལས་འོད་འཕྲོས།
སངས་རྒྱས་སྲས་བཅས་ཀྱི་བྱིན་རླབས་ཐམས་ཅད་དྲངས་ནས་རང་ཉིད་ལ་ཐིམ་པར་བསམས་ལ། ཨོཾ་བྷི་སྭཱཧཱ།
114

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ཞེས་བཟླས་ནས་ཡིག་བརྒྱ་བརྗོད་པ་སོགས་བྱའོ། །
རིག་བྱེད་མ་ནི། སྐྱབས་འགྲོ་སོགས་སྔོན་དུ་བཏང་། སྭ་བྷ་ཝས་སྦྱངས། སྟོང་པའི་ངང་ལས་པདྨ་དང་
ཟླ་བའི་གདན་གྱི་སྟེང་དུ་ཧཱུ དམར་པོ། དེ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས།
འདུས་ཡོངས་སུ་གྱུར་བ་ལས་རང་ཉིད་ལྷ་མོ་རིག་བྱེད་མ་དམར་པོ་ཞལ་གཅིག་ཕྱག་བཞིའི་དང་པོ་གཉིས་ཀྱིས་
ཨུཏྤ་ལའི་མདའ་གཞུ་འགེངས་ཤིང་། འོག་མ་གཉིས་སྐྱབས་སྦྱིན་དང་ཨུཏྤ་ལ་འཛིན་པ། དར་དང་རིན་པོ་ཆེའི་
རྒྱན་གྱིས་སྤྲས་ཤིང་སྒེག་པའི་ཉམས་དང་ལྡན་པ། འོད་དམར་སེར་གྱིས་བསྐོར་བའི་དབུས་ན་ཞབས་གཡས་
བསྐུམས་ཞིང་གཡོན་བརྐྱངས་ནས་བཞེངས་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། ནས་རང་
འདྲའི་ཡེ་ཤེས་པ་ཨོཾ་བཛྲ་ས་མཱ་ཛ ནས་འོད་དཔག་མེད་ཀྱིས་དབུ་བརྒྱན་པར་གྱུར། ཨོཾ་ཀུ་རུ་ཀུ་ལེ་ཨགྷོ་སོགས་
ཀྱིས་མཆོད་ལ། སྐུ་མདོག་དམར་མོ་མདའ་གཞུ་འགེངས། ། ཁམས་གསུམ་སྐྱེ་འགྲོ་དབང་དུ་སྡུད། ། དྲན་པ་
ཡིས་ཀྱང་འདོད་པའི་དོན། ། འགུགས་མཛད་ཁྱོད་ལ་ཕྱག་མཚལ་ལོ། ། ཞེས་བསྟོད། རང་གི་ཐུགས་ཀའི་
ཧཱུྃ ཡིག་སྔགས་ཕྲེང་དང་བཅས་པ་ལས་འོད་འཕྲོ། སངས་རྒྱས་སྲས་བཅས་ཀྱི་བྱིན་རླབས་ཐམས་ཅད་བསྡུས་
ནས་རང་ཉིད་ལ་ཐིམ་པར་གྱུར། ཨོཾ་ཀུ་རུ་ཀུ་ལེ་ཧི སཱཧཱ། ཅི་ནུས་བཟླ་ཞིང་། གང་འདོད་པའི་བསྒྲུབ་བྱ་དེ་
འགུགས་པའི་དམིགས་པ་བྱས་ནས་དབང་དུ་འགྱུར་རོ། ། མཐར་ཡིག་བརྒྱ་བཟླ་བ་སོགས་བྱའོ། ། །
ནོར་རྒྱུན་མ་ནི། སྐྱབས་འགྲོ་སོགས་བྱས་ནས། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་
དང་ཨལས་ཟླ་བའི་དཀྱིལ་འཁོར་གྱི་སྟེང་དུ་པཾ་སེར་པོ། དེ་ལས་འོད་ཟེར་འཕྲོས། འཕགས་པ་མཆོད། སེམས་
ཅན་གྱི་དོན་བྱས། ཚུར་འདུས་ཡོངས་སུ་གྱུར་བ་ལས་རང་ཉིད་ལྷ་མོ་ནོར་རྒྱུན་མ་སྐུ་མདོག་སེར་མོ་ཞལ་གཅིག་
ཕྱག་གཉིས་མ། ལང་ཚོ་རྒྱས་ཤིང་རིན་པོ་ཆེ་དང་དར་སྣ་ཚོགས་ཀྱིས་ཀླུབས་པ། ཕྱག་གཡས་མཆོག་སྦྱིན་དང་།
གཡོན་འབྲུའི་སྙེ་མ་དང་རིན་པོ་ཆེའི་བུམ་པ་བསྣམས་པའི་འཇའ་ཟེར་འཁྲིགས་པའི་དབུས་ན་ཞབས་རྡོ་རྗེའི་སྐྱིལ་
ཀྲུང་གིས་བཞུགས་པའི་སྤྱི་བོར་ཨོཾ། ནས། འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་དང་འདྲ་
བའི་ཡེ་ཤེས་པ་སྤྱན་དྲངས། ཛ ཧཱུྃ་བཾ་ཧོ༔ ནས་རིན་འབྱུང་གིས་དབུ་བརྒྱན་པར་གྱུར། ཨོཾ་བ་སུ་བྷ་རི་ཨགྷོ་
སོགས་ཀྱིས་མཆོད་པ། ཕུན་ཚོགས་དགེ་ལེགས་ཀུན་འབྱུང་བཅོམ་ལྡན་མ། ། དཔལ་དང་འབྱོར་བའི་དབང་
ཕྱུག་ནོར་རྒྱུན་མ། ། ཡིད་ལ་རེ་བའི་བཀྲ་ཤིས་སྩོལ་མཛད་མ། ། ལྷ་མོ་ནོར་རྒྱུན་མ་ལ་ཕྱག་མཚལ་ལོ། ། ཞེས་
བསྟོད། རང་གི་ཐུགས་ཀའི་ཧཾ་ཡིག་སྔགས་ཕྲེང་དང་བཅས་པའི་འོད་ཟེར་གྱིས་སྲིད་པ་གསུམ་གྱི་འདོད་རྒུ་
ཐམས་ཅད་ཀྱང་རྒྱལ་བ་སྲས་བཅས་ཀྱི་བྱིན་རླབས་དང་ལྷན་ཅིག་བསྡུས་ནས་རང་ཉིད་ལ་ཐིམ་པར་བསམས་ལ།
115

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཨོཾ་བ་སུདྷ་རི་ནི་སྭཱཧཱ། ཞེས་མང་དུ་བཟླས་ན་དབུལ་པ་སེལ་བར་འགྱུར་རོ། ། མཐར་ཡིག་བརྒྱ་བཟླ་བ་སོགས་
བྱའོ། །
ཛམྦྷ་ལ་སེར་པོ་ནི། སྐྱབས་འགྲོ་སོགས་སྔོན་དུ་བཏང་། སྭ་བྷཱ་ཝས་སྦྱངས། སྟོང་པའི་ངང་ལས་པདྨ་
དང་ཟླ་བའི་གདན་གྱི་སྟེང་དུ་ཛི་སེར་པོ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་
འདུས་ཛཾ་ཡིག་ལ་ཐིམ། ཡོངས་སུ་གྱུར་བ་ལས། རང་ཉིད་ཛམྦྷ་ལ་སེར་པོ། ཞལ་གཅིག་ཕྱག་གཉིས་ཀྱི་གཡས་
བི་ཛ་པཱུ་ར་ཀ་དང་། གཡོན་ནེའུ་ལེ་འཛིན་པ། ཨུཏྤ་ལའི་ཕྲེང་བ་ཅན། ལྷའི་དར་དང་རིན་པོ་ཆེས་བརྒྱན་ཅིང་།
ཞབས་ཕྱེད་སྐྱིལ་གྱིས་དུང་དང་པདྨའི་གཏེར་མནན་པའི་སྤྱི་བོར་ཨོཾ་ནས་རང་བཞིན་གྱི་གནས་ནས་རང་འདྲའི་ཡེ་
ཤེས་པ་དང་། དབང་གི་ལྷ་རྣམས་སྤྱན་དྲངས། ཛ ཧཱུྃ་བཾ་ཧོ༔ དབང་གི་ལྷ་རྣམས་ཀྱིས་ༀསརྦ་ནས་རིན་ཆེན་
འབྱུང་ལྡན་གྱིས་དབུ་བརྒྱན་པར་གྱུར། ཨོཾ་ཨཱརྱ་ཛམྦྷ་ལ་ས་པཱ་རི་ཝཱར་ཨརྒྱུ་སོགས་ཀྱིས་མཆོད་ནོར་གྱི་དབང་ཕྱུག་
རིན་ཆེན་གཏེར་མང་ཞིང་། ། གནོད་སྦྱིན་ནོར་འཆང་མང་བོ་ཀུན་གྱི་རྗེ། ། བྱང་ཕྱོགས་སྐྱོང་བའི་མགོན་པོ་
ཛམྦྷ་ལ། ། དངོས་གྲུབ་མཆོག་སྩོལ་མཛད་ལ་ཕྱག་འཚལ་ལོ། ། ཞེས་བསྟོད། རང་ནི་ཐུགས་ཀར་ཟླ་དཀྱིལ་གྱི་
སྟེང་དུ་ཛི་ཡིག་གི་མཐར་སྔགས་ཀྱིས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་དབུལ་འཕོངས་
ཞི་བར་བྱས། སྲིད་ཞིའི་དཔལ་འབྱོར་ཕུན་སུམ་ཚོགས་པ་ཐམས་ཅད་བསྡུས་ནས་རང་ཉིད་ལ་ཐིམ་པར་བསམས་
ལ། ཨོཾ་ཛམྦྷ་ལ་ཛ་ལེནྡྲ་ཡེ་སྭཱཧཱ། ཞེས་ཅི་ནུས་ དང་། མཐར་ཡིག་བརྒྱ་བཟླས་ནས་ མཆོད་བསྟོད་སོགས་
བྱའོ། ། གཏོར་མ་འབུལ་ན། འོག་ནས་འཆད་པ་ལྟར་བྱིན་གྱིས་བརླབས་ནས། སྤྱན་དྲངས་ལ་ཕུལ་ཏེ།
མཆོད་བསྟོད་བྱས་ལ། བཅོམ་ལྡན་འདས་བདག་ལ་འདོད་རྒུའི་དངོས་གྲུབ་མ་ལུས་པ་སྩལ་དུ་གསོལ། ཞེས་
གསོལ་བ་བཏབ། བཟོད་པ་གསོལ་ནས། གཤེགས་གསོལ་བྱའོ། ། འདིའི་ཆུ་སྦྱིན་བྱེད་པར་འདོད་ཡོ་བྱད་བ་
སྟ་གོན་བྱ་སྟེ། དེ་ཡང་སྐུ་ཡོད་ན་ཟངས་གཞོང་དུ་བ་ཞིག་ལ། བསངས་སྦྱངས་རང་ཉིད་ཞེས་པའི་ཚིག་འདོར་བ་
མ་གཏོགས་གོང་ལྟར་བསྐྱེད་ལ་དབང་བསྐུར་རྒྱས་འདེབས་མཆོད་བསྟོད་ཀྱི་བར་བྱ། དེ་ནས་རང་ཉིད་སྤྱན་རས་
གཟིགས་སུ་གསལ་བ་ཡི། ། ཕྱག་མཐིལ་ཟླ་བར་ཧཱུྃ་ཨོཾ་ཛི་ཁ་ཧཱུྃ། རྣམས་ལས་རིགས་ལྔ་བདུད་རྩིར་ཞུ་བའི་
ཆུ། ། མཛུབ་མོ་ལས་བབས་ཛོ་ལྔའི་དབུ་ལ་འབུལ། ། ཨོཾ་ཛཾ་བྷ་ལ་ཛ་ལེནྡྲ་ཡེ་སྭཱཧཱ། ཞེས་པའི་སྔགས་བརྒྱ་བཟླ་
ཞིང་ཆུ་སྦྲེང་། མཐར་བཅོམ་ལྡན་འདས་བདག་ནི་དབུལ་ཕོངས་ཀྱི་སྡུག་བསྔལ་ཞི་ནས་ལོངས་སྤྱོད་ཟད་མི་ཤེས་
པ་འབྱུང་བར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ། བཟོད་གསོལ་སོགས་བྱའོ། ། ཛཾ་ལྷ་དཀར་
པོའི་ཆུ་སྦྱིན་བྱེད་པར་འདོད་པས། ཡོ་བྱད་སྟ་གོན་བྱས་ཏེ། སྐྱབས་འགྲོ་སེམས་བསྐྱེད་སོགས་སྔོན་དུ་བཏང་
116

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ནས། རང་ཉིད་སྤྱན་རས་གཟིགས་ཁ་སརྦ་ཎིར་གསལ་བར་གྱུར་བར་བསམས་ལ། མདུན་དུ་རྟེན་ཡོད་དམ་
མེད་ཀྱང་ཨ་མྲྀ་ཏས་བསང་། སྭ་བྷཱ་ཝས་སྦྱངས སྟོང་པའི་ངང་ལས་པཾ་ལས་པདྨ་འདབ་མ་བཞི་བའི་ལྟེ་བར་ཟླ་
བའི་དཀྱིལ་འཁོར་གྱི་སྟེང་དུ་ཛཾ་དཀར་པོ། དེ་ལས་འོད་འཕྲོས། འཕགས་པ་མཆོད། སེམས་ཅན་རྣམས་ཀྱི་
དབུལ་ཕོངས་ཀྱི་སྡུག་བསྔལ་བསལ། ཚུར་འདུས་ཡོངས་སུ་གྱུར་བ་ལས་འཕགས་པ་ཛཾ་བྷ་ལ་སྐུ་མདོག་གངས་
རིའི་མདོག་ལྟར་དཀར་བ། ཞལ་གཅིག་ཕྱག་གཉིས་པ། ཞི་ཞིང་འཛུམ་ལ་ཆགས་པའི་ཉམས་ཅན་ཡིད་ཙམ་
བྱས་པ། སྤྱན་གསུམ་པ། དབུ་སྐྲ་ཁམ་སེར་གྱེན་དུ་བརྫེས་ཤིང་སྨ་ར་དང་སྨིན་མ་ཁམ་སེར་དུ་འཁྱིལ་པ། ཕྱག་
གཡས་ཁ་ཊཾ་རྩེ་གསུམ་དང་། གཡོན་རིན་པོ་ཆེའི་བེ་ཅོན་བསྣམས་པ། དབུ་རྒྱན་ལ་སོགས་པ་རིན་པོ་ཆེའི་རྒྱན་
གྱིས་སྤྲས་ཤིང་། དར་གྱི་ཡུག་གོན་སྟོད་གཡོགས་ཀྱི་ཚུལ་དུ་འཕྱང་བ། པཉྩ་ལི་ཀའི་ཤམ་ཐབས་ཅན་གཡུ་འབྲུག་
གི་སྟེང་ན་ཞབས་གཉིས་ཕྱེད་སྐྱིལ་གྱིས་ཚུལ་དུ་བཞུགས་པ། དེའི་ཤར་གྱི་འདབ་མ་ལ་ཧཱུཾ་ལ་རྡོ་རྗེ་ཧཱུྃ་གིས་མཚན་པ་
ལས་རྡོ་རྗེ་ཌ་ཀི་མ་ནམ་མཁའི་མདོག་ཅན་ཞལ་གཅིག་ཕྱག་གཉིས་མ། གཡས་གསེར་གྱི་རྡོ་རྗེ་དང་། གཡོན་པས་
རྟེན་འབྲེལ་གྱི་ནོར་རྫས་བསྣམས་པ། ལྷར་ཧཱུྃ་ལས་རིན་པོ་ཆེའི་ཏྭཾ་གིས་མཚན་པ་ལས། རིན་ཆེན་ཌཱ་ཀི་མ་སེར་
མོ་གཡས་ནོར་བུ་རིན་པོ་ཆེ་དང་གཡོན་བུམ་པ་འཛིན་པ། ནུབ་ཏུ་ཛཾ་ལས་པདྨ་ཁཾ་གྱིས་མཚན་པ་ལས། པདྨ་ཌ་
ཀི་མ་དམར་མོ་གཡས་པདྨ་དང་གཡོན་ལྕགས་ཀྱུ་བསྣམས་པ། བྱང་དུ་ཁཾ་ལས་རལ་གྲི་ཁཾ་གིས་མཚན་པ་ལས།
ལས་ཀྱི་ཌ་ཀི་མ་ལྗང་ཁུ་གཡས་རྡོ་རྗེ་རྒྱ་གྲམ་དང་། གཡོན་ནེའུ་ལེ་ནོར་བུ་སྐྱུགས་པ་བསྣམས་པ། ཐམས་ཅད་
ཀྱང་རིན་པོ་ཆེའི་རྒྱན་དང་དར་གྱི་ན་བཟའ་གསོལ་བ་ཞབས་གཡས་བསྐུམས་གཡོན་བརྐྱངས་པའི་སྟབས་ཀྱིས་
བཞུགས་པ། གཙོ་འཁོར་རྣམས་ཀྱི་དཔྲལ་བར་ཨོ་ནས་ཐུགས་ཀའི་ཧཱུྃ་ལས་འོད་ཟེར་འཕྲོས། རང་བཞིན་གྱི་
གནས་ནས་བསྒོམས་པ་དང་འདྲ་བའི་ཡེ་ཤེས་པ་གཙོ་འཁོར་ལྔ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་
ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཛ ཧཱུཾ་བཾ་ཧོ གཉིས་སུ་མེད་པར་གྱུར། སླར་ཡང་ནས་ཆུའི་ལྷག་མ་ཡར་
ལུད་པ་ལས་གཙོ་བོ་ལ་འོད་དཔག་མེད་དང་། འཁོར་རྣམས་ལ་རང་རང་གི་རིགས་བདག་ཀྱིས་དབུ་བརྒྱན་པར་
གྱུར་པར་བསམས་ལ། གཙང་ཞིང་དྲི་མེད་རྒྱན་ལྡན་ཆུ་ཕུལ་བ། ། མུ་ཏིག་ཕྲེང་བར་གྱུར་ནས་གཙོ་འཁོར་
གྱི། ། སྐུ་གང་ཟུག་རྔུ་ཞི་ཞིང་བདེ་དང་ལྡན། ། ཞལ་ནས་མུ་ཏིག་དངོས་གྲུབ་ཆར་རྒྱུན་ཕོབ། ། ཞེས་གསོལ་
བ་བཏབ་སྟེ་ཆུ་གཙང་ཟངས་གཞོང་དུ་སྦྲེང་ཞིང་། ཨོཾ་པདྨ་ཀྲོ་དྷ་ཨཱརྱ་ཛི་ལ་ཧྲི་ད་ཡ་ཧཱུྃ་ཕཊ། ཅེས་པའི་སྔགས་
བརྒྱ་རྩ་བཟླ ། དེ་ནས་མཆོད་པ་ཡོད་ན་བྱིན་གྱིས་བརླབས་ལ། ཨོཾ་པདྨ་ཀྲོ་དྷ་ཨཱརྱ་ཛཾ་བྷ་ལ་ས་པཱ་རི་ཝ་ར་ཨརྒྱུ་
ནས་ཤཔྟའི་བར་གྱིས་མཆོད། ཤེལ་དཀར་ཞུན་མའི་ཕུང་པོ་དབང་གཞུ་ཡིས། ། རབ་དཀྲིས་གར་དགུའི་
117

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉམས་ལྡན་གནོད་སྦྱིན་དབང་། ། འདོད་དགུའི་དངོས་གྲུབ་ཆར་ལྟར་འབེབས་མཛད་པ། ། དཔལ་ལྡན་ཛོ་
བྷ་ལ་ལ་ཕྱག་འཚལ་བསྟོད། ། ཞེས་བསྟོད། རྟེན་ཡོད་ན་འདི་ཉིད་གཟུགས་དང་ཞེས་སོགས་ཀྱི་བརྟན་
བཞུགས་དང་། མེད་ན་བཛྲ་མུ ཡེ་ཤེས་པ་རང་གནས་སུ་གཤེགས། དམ་ཚིག་པ་རང་ཉིད་ལ་ཐིམ་པར་
བསམས་ལ། ཆུ་མཐེབ་སྲིན་གྱིས་རང་གི་ལྕེ་ཐོག་ཆུ་བཞག་སྟེ་དངོས་གྲུབ་བླང་། ཆུ་ཅུང་ཟད་དེ་ཕྱོགས་བཞིར་
གཏོར་ཞིང་ཡིག་བརྒྱ་བཟླ། ལྷག་མ་ལ་ལོངས་སྤྱོད་དོ། ། །
སེང་གདོང་མ་ནི། སྐྱབས་འགྲོ་སོགས་བྱས་ལ། སྭ་བྷཱ་ཝས་སྦྱངས། སྟོང་པའི་ངང་ལས་སྣ་ཚོགས་པདྨ་
དང་ཉི་མའི་གདན་ལ་རང་གི་སེམས་ཉིད་ཧཱུཾ་ལས་གྲི་གུག་ཧཱུཾ་གིས་མཚན་པ་ལས་འོད་འཕྲོས། དགྲ་བགེགས་
གདུག་པ་ཅན་ཐམས་ཅད་ཚར་བཅད་ཚུར་འདུས་ཡོངས་སུ་གྱུར་བ་ལས་རང་ཉིད་ཡེ་ཤེས་ཀྱི་མཁའ་འགྲོ་མ་སེང་
གེའི་གདོང་བ་ཅན། མགྲིན་པ་ཡན་སེང་གེ་ཁྲོས་པ་ལྟ་བུ་དཀར་པོ། མན་ཆད་མཐིང་ནག ཞལ་གཅིག་ཕྱག་
གཉིས་ཀྱི་གཡས་གྲི་གུག་འཕྱར་ཞིང་། གཡོན་ཐོད་ཁྲག་ཐུགས་ཀར་འཛིན་པའི་མཆན་ཁུང་ན་ཁ་ཊཾ་ག་བསྣམས་
པ། ཐོད་སྐམ་ལྔའི་དབུ་རྒྱན་དང་རིམ་པ་ལྔ་བཅུའི་དོ་ཤལ་འཕྱང་བ། མི་ལྤགས་ཀྱི་གཡང་གཞིས་སྟོད་གཡོགས་
ཤིང་། སྟག་ལྤགས་ཀྱི་ཤམ་ཐབས་ཅན། ཡེ་ཤེས་ཀྱི་མེ་འབར་བའི་དབུས་ན་ཞབས་གཡས་པའི་རྟིང་པ་བརླ་ལ་
བརྟེན་ཅིང་། གཡོན་བརྐྱངས་པའི་གར་སྟབས་ཀྱིས་རོའི་གདན་ལ་བཞུགས་པའི་སྤྱི་བོར་ༀ་ནས་འོད་ཟེར་འཕྲོས།
རང་བཞིན་གྱི་གནས་ནས་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་བ་ཅན་ལ་སངས་རྒྱས་བྱང་སེམས་ཀྱིས་བསྐོར་
བ་དང་དབང་ལྷ་རིགས་ལྔ་འཁོར་བཅས་སྤྱན་དྲངས། ཨོཾ་སཾདྷ་མུ་ཁ་ས་པཱ་རི་ཝཱར་ཨརྒྱུ་སོགས་ཀྱིས་མཆོད་ལ་
བསྟོད། ཡེ་ཤེས་པ་ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་ཨོཾ་སརྦ་ནས་མི་བསྐྱོད་པས་
དབུ་བརྒྱན་པར་གྱུར། རང་གི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་སྔགས་ཕྲེང་གིས་
བསྐོར་བ་ལས་འོད་དྲག་ཏུ་འཕྲོསགདུག་པ་ཅན་ཐམས་ཅད་ཚར་བཅད།རྒྱལ་བ་སྲས་བཅས་ཀྱི་མཐུ་སྟོབས་ནུས་པ་
ཐམས་ཅད་བཀུག་ནས་རང་ཉིད་ལ་ཐིམ་པར་བསམས་ལ། ཨ ཀ ས མ ར ཙ ཤ ད ར ས མ
རཿ ཡ ཕཊ༔ ཅེས་བཟླས་ལ། ཐལ་མོ་ཉི་ཟླ་ཁ་སྦྱོར་གྱི་བར་དུ་བརླག་པའི་དམིགས་པས། བླ་མ་ཡང་དག་པ་
ཡོངས་ཀྱི་དགེ་བའི་བཤེས་གཉེན་རྣམས་གྱི་བདེན་པ་དང་། སངས་རྒྱས་ + ཆོས + དགེ་འདུན་+ ཡི་དམ་
ཆོས་སྐྱོང་རྣམས་ཀྱི་ + ཡེ་ཤེས་ཀྱི་མཁའ་འགྲོ་མ་སེང་གེའི་གདོང་བ་ཅན་ལ་སོགས་པ་མཁའ་འགྲོ་མ་བྱེ་བ་འབུམ་
སྡེའི་ཚོགས་ཀྱི་བདེན་པ་དང་བདེན་པའི་བྱིན་གྱིས་རླབས་ཀྱིས། བདག་ཅག་དཔོན་སློབ་སྦྱིན་བདག་འཁོར་དང་
བཅས་པ་ཐམས་ཅད་ལ། ལོ་ཟླ་ཞག་གསུམ་གྱི་སྐེག་དང་རྨི་ལམ་ལྟོས་མཚན་ངན་པ་དང་། ཕ་རོལ་གྱི་དག་
118

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
བགེགས་མི་མ་ཡིན་ལ་སོགས་པའི་གནོད་ཅིང་འཚེ་བར་བྱེད་པ་ཐམས་ཅད་ཟློག་པར་གྱུར་ཅིག མེད་པར་གྱུར་
ཅིག ཞི་བར་གྱུར་ཅིག ཅེས་ལན་གསུམ་མམ་གཅིག་བརྗོད་ལ་ཐལ་མོ་བརྡབ་བོ། ། གདོན་བགེགས་བར་
ཆད་ཐམས་ཅད་ཉེར་ཞི་ཞིང་། ། མི་མཐུན་གནོད་པའི་རྐྱེན་དང་བྲལ་བ་དང་། ། ཞེས་སོགས་བརྗོད་དོ། །
རྡོ་རྗེ་མཁའ་འགྲོའི་སྦྱིན་སྲེག་ནི། ཏིལ་དང་མེ་སྟ་གོན་བྱས་ལ། སྐྱབས་འགྲོ་སོགས་སྔོན་དུ་བཏང་། མེ་ཨ་མི་
ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རོ་ལས་ཡེ་ཤེས་ཀྱི་མེ་རབ་ཏུ་འབར་བའི་དབུས་སུ་ཧཱུཾ་ལས་
རྡོ་རྗེ། དེ་ཡོངས་སུ་གྱུར་བ་ལས། ཁྲོ་བོ་རྡོ་རྗེ་མཁའ་འགྲོ་སྐུ་མདོག་མཐིང་ནག ཞལ་གཅིག་ཕྱག་གཉིས་རྡོ་རྗེ་
དྲིལ་བུ་འཛིན་པས་ཧཱུྃ་མཛད་ཀྱི་ཕྱག་རྒྱ་འཆིང་བ། ཞལ་གནམ་དུ་གདངས་ཤིང་། མཆེ་བ་རྣོན་པོ་བཞི་གཙིགས་
པ། ཐོད་སྐམ་ལྔ་དབུ་བརྒྱན་ཅིང་། རློན་པ་ལྔ་བཅུའི་དོ་ཤལ་འཕྱང་བ། སྟག་ཤམས་གསོལ་ཞིང་། ཞབས་
གཉིས་ཟླུམ་པོར་བཞུགས་པའི་སྤྱི་བོར་ཨོཾ་དཀར་པོ། ནས། ཐུགས་ཀའི་ཧཱུྃ་ལས་འོད་འཕྲོས། རང་བཞིན་གྱི་
གནས་ནས་རྡོ་རྗེ་མཁའ་འགྲོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་ བསྐོར་བ་སྤྱན་དྲངས།
ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ནས་མི་བསྐྱོད་པས་དབུ་བརྒྱན་པར་གྱུར། ཨོཾ་བཛྲ་ཌཱ་ཀ་ས་པཱ་
རི་ཝཱ་ར་ཨགྷཾ་ནས་ཤཔྟའི་བར་གྱིས་མཆོད། མི་བསྐྱོད་རྡོ་རྗེ་ཡེ་ཤེས་ཆེ། ། རྡོ་རྗེ་དབྱིངས་ནི་མཁས་པ་ཆེ། ། རྡོ་
རྗེ་གསུམ་མཆོག་དཀྱིལ་འཁོར་གསུམ། ། རྡོ་རྗེ་མཁའ་འགྲོ་ལ་ཕྱག་འཚལ། ། ཞེས་བསྟོད། རང་ཐ་མལ་དུ་
གནས་པའི་སྙིང་ཁར་སྡིག་པའི་ས་བོན་བཾ་ནག་པོ། ལྟེ་བར་རཾ་ལས་མེའི་དཀྱིལ་འཁོར་དམར་པོ། ། རྐང་མཐིལ་
གཉིས་སུ་ཡཾ་ལས་རླུང་གི་དཀྱིལ་འཁོར་སྔོན་པོ། ཁཾ་ཡིག་ལས་འོད་ཟེར་འཕྲོས། སྒོ་གསུམ་གྱི་སྡིག་སྒྲིབ་ཐམས་
ཅད་འོད་ཟེར་ནག་པོའི་རྣམ་པར་བཀུག་ནས་བཻ་ཡིག་ལ་ཐིམ། འོག་གི་རླུང་གཡོས་རྐང་མཐིལ་ནས་ཞུགས། ལྟེ་
བའི་མེ་སྤར། དེའི་འོད་ཀྱིས་སྙིང་ཁའི་པཾ་ཡིག་དེད་དེ་སྣ་སྒོ་ནས་ཐོན། སྡིག་པ་རྭ་ཅན་གྱི་རྣམ་པར་གྱུར་ནས་
ཏིལ་ལ་ཐིམ་པས་རྡོ་རྗེ་མཁའ་འགྲོའི་ཞལ་དུ་གསོལ་བར་གྱུར་བར་བསམས་ལ། ཨོཾ་བཛྲ་ཊཱ་ཀ་ཁ་ཁ་ཁཱ་ཧི་ཁཱ་ཧི་
སརྦ་པཱ་པཾ་ད་ཧ་ན་བྷ་ཊྚི་ཀུ་རུ་སྭཱ་ཧཱ། བདག་གི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་ཤནྟི་ཀུ་རུ་སྭཱཧཱ།
ཞེས་བརྗོད་པ་དང་ཏིལ་མེར་འདོར་བ་མཉམ་དུ་བྱེད་ཅིང་གྲངས་སྐབས་དང་། སྦྱོར་མཇུག་ཏུ་མཆོད་བསྟོད་
སྔར་བཞིན་བྱས་ལ། མ་རྙེད་ཡོངས་སུ་མ་ཤེས་དང་། ། ཞེས་སོགས་ཀྱི་ཚིགས་བཅད་གཅིག་གིས་བཟོད་གསོལ་
བྱས། ཨོཾ་བཛྲ་མུ ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་ནས་མེ་འབར་བའི་རྣམ་
པ་ཅན་དུ་གྱུར། ཅེས་བརྗོད་ཅིང་མེ་མ་ཤིའི་བར་མེ་ལ་མི་རེག་ཅིང་ཤི་ནས་ཀྱང་ཐལ་བ་གཙང་སར་བསྐྱལ་
ལོ། ། འདི་ལྟར་ལན་མང་དུ་བྱས་ན་སྡིག་ལྟུང་སྤྱི་དང་དམ་ཚིག་ཉམས་པ་སོགས་ཀྱི་ཉེས་པ་འདག་ཅིང་། བར་
119

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅོད་བཟློག་པ་ལ་ཡང་བསྔགས་སོ། ། ཞེས་རྗེ་ཡབ་སྲས་ཀྱི་མན་ངག་ལས་འབྱུང་ངོ་། །
ཁྱུང་ཁྲ་ནི། སྐྱབས་འགྲོ་སོགས་བྱས་ལ། སྭ་བྷཱ་ཝས་སྦྱངས། སྟོང་པའི་ངང་ལས་པདྨ་དང་ཉི་མ་ཟླ་བ་སྒྲ་
གཅན་གྱི་སྟེང་དུ་ཀླུའི་རྒྱལ་པོ་སོགས་གན་རྐྱལ་དུ་སྐྱེལ་པའི་གདན་ལ་རང་གི་སེམས་ཉིད་ཁྲོ་ལྗང་སྔོན། དེ་ལས་
འོད་འཕྲོས། གདོན་རིགས་གདུག་པ་ཅན་ཐམས་ཅད་ཚར་བཅད། ཚུར་འདུས་ཡོངས་སུ་གྱུར་པ་ལས་རང་
ཉིད་རྡོ་རྗེ་ཁྱུང་ཁྲ་བོ་སྣ་ཚོགས་པའི་སྐུ་མདོག་ཅན། བརླ་གཉིས་སའི་རང་བཞིན་སེར་པོ། ལྟོ་བ་ཆུའི་རང་བཞིན་
དཀར་པོ། སྟོད་མེའི་རང་བཞིན་དམར་པོ། མགོ་བོ་རླུང་གི་རང་བཞིན་ནག་པོ། སྤྱི་བོ་དང་གཤོག་པ་ནམ་
མཁའི་རང་བཞིན་ཁ་དོག་སྣ་ཚོགས་པ། རྡོ་རྗེའི་རང་བཞིན་ཅན་གྱི་མཆུ་དང་རྭ་ཤིན་ཏུ་རྣོ་བ། རྭ་བར་ན་ཡིད་
བཞིན་གྱི་ནོར་བུ་དང་། ཕྲག་པ་གཡས་གཡོན་ན་ཉི་ཟླས་བརྒྱན་པ། ཕྱག་གཡས་སྐྱབས་སྦྱིན་དང་གཡོན་སྡིགས་
མཛུབ་མཛད་ཅིང་། སྤྲིན་ཕུང་ལ་སྐུ་རྒྱབ་བརྟེན་ནས་ཞབས་གཉིས་ཅོག་པུའི་ཚུལ་གྱིས་བཞུགས་པ། མགྲིན་
པར་པདྨ་འདབ་མ་བཞི་བའི་དབུས་སུ་སངས་རྒྱས་ཀྱི་ཁྱུང་དཀར་པོ་གཡས་འཁོར་ལོ། ཤར་དུ་རྡོ་རྗེའི་ཁྱུང་སྔོན་
པོ་གཡས་རྡོ་རྗེ། ལྷོར་རིན་པོ་ཆེའི་ཁྱུང་སེར་པོ་གཡས་རིན་པོ་ཆེ། ནུབ་ཏུ་པདྨའི་ཁྱུང་དམར་པོ་གཡས་པདྨ།
བྱང་དུ་ལས་ཀྱི་ཁྱུང་ལྗང་ཁུ་གཡས་རལ་གྲི་འཛིན་ཅིང་། གཡོན་ཐམས་ཅད་རང་རང་གི་ཁ་དོག་ཅན་གྱི་སྦྲུལ་
བཟུང་ནས་ཟ་བ། རྭ་དང་མཆུ་སྡེར་ཤིན་ཏུ་མ་བཟད་པ་དང་ལྡན་པ། ཐུགས་ཀར་པད་འདབ་བཞི་ལ་ཁྱུང་ལྔའི་
ངོ་བོ། དབུས་སུ་ཨོཾ་དཀར་པོ། ཤར་དུ་བ་སྔོན་པོ། ལྷོ་རུ་གེ་སེར་པོ། ནུབ་ཏུ་སཱ་དམར་པོ། བྱང་དུ་ཧཱ་ལྗང་ཁུ། །
སྤྱི་བོར་ཨོཾ་དཀར་པོ། ནས་། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་ཀྱི་ཁྱུང་སྤྱན་དྲངས།
ཛ ཧཱུྃ ཐཾ ཧོ སླར་ཡང་ནས་རྡོ་རྗེ་སེམས་དཔས་དབུ་བརྒྱན་པར་གྱུར། མཆོད་པ་ཡོད་ན། ཨོ་བཛྲ་ག་རུ་ཌ་
ཧཱུྃ་ཕཊ། ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་ཨཱཿ ལས་བྱུང་པའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་
དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་པའི་མཆོད་ཡོན། ཞབས་བསིལ།ནས། རོལ་
མོ་རྣམས། བདེ་སྟོང་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་བདེ་བ་ཁྱད་པར་ཅན་སྟེར་པར་
གྱུར། ཨོཾ་ཨཱཿ ཧཱུྃ། ལན་གསུམ་གྱི་བྱིན་གྱིས་བརླབས། ཨོཾ་བཛྲ་ག་རུ་ཌ་ཨགྷཾ་སོགས་ཀྱིས་མཆོད་ལ། རིགས་
ལྔའི་ཀླུ་འདུལ་རྔ་རྗེའི་གཤོག་སྒྲོ་ལྡན། ། ཉོན་མོངས་དུག་ལྔ་འཇོམས་པའི་སྒྲ་ཆེན་སྒྲོག། ཡེ་ཤེས་ལྔ་ལྡན་མཁའ་
སྡིང་དབང་པོ་ལ། ། ཡན་ལག་ལྔས་འདུད་གདོན་གསུམ་ཞི་བར་མཛད། ། རང་གི་མགྲིན་པའི་ཁྱུང་དང་།སྙིང་
ཁའི་ཡི་གེ་ལས་འོད་ཟེར་སྣ་ཚོགས་པ་འཕྲོས་པའི་སྣེ་ལས་ཁྱུང་ལྔའི་ཚོགས་འཕྲོས། ཀླུ་དང་ས་བདག་གི་གདོན་
དང་དུག་ཐམས་ཅད་བཅོམ། སླར་འདུས་སོ་སོ་ལ་ཐིམ་པར་གྱུར། བར་བསམས་ལ། ཨོཾ་པཀྵི་སཱཧཱ། འབུམ་
120

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
ཕྲག་སོགས་བཟླའོ། སྙིང་ཁར་ཡང་ཁྱུང་ལྔ་འགོད་པ་དང་སྔ་མ་ལས་བཟློག་ནས་བཀོད་ཀྱང་མི་འགལ་ལ། ལས་
ཚོགས་ནི་ས་སྐྱ་གོང་མའི་གསུང་ལས་རྒྱས་པ་མ་འབྱུང་ཞིང་། མངོན་རྟོགས་ཅུང་མི་འདྲ་བའང་ཡོད་དོ། །
གཏོར་མ་འབུལ་བར་འདོད་ན། བསངས་སྦྱངས་སྟོང་པའི་ངང་ལས་ཨཱ༔ལས་བྱུང་བའི་ཐོད་པ་ཡངས་ཤིང་རྒྱ་ཆེ་
བའི་ནང་དུ་ཤ་ལྔ་བདུད་རྩི་ལྔའི་རང་བཞིན་ཅན་གྱི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིར་གྱུར་བར་
བསམས་ལ། ཡི་གེ་གསུམ་ལན་གསུམ་བརྗོད་དེ། འོད་ཟེར་གྱིས་ནམ་མཁར་སྤྱན་དྲངས། ཨོཾ་བཛྲ་ག་རུ་ཌ་ཨི་
དི་སོགས་ཀྱིས་ཕུལ། མཆོད་བསྟོད་བྱས་ལ། གཏོར་མགྲོན་དང་གནས་སུ་གཤེགས་གསོལ་བྱའོ། །
ཁྱུང་ནག་ནི། སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་བཏང་ལ། སྭ་བྷཱ་ཝས་སྦྱངས། སྟོང་པའི་
ངང་ལས་དུག་གི་རྒྱ་མཚོ་ཆེན་པོའི་དབུས་སུ་མཐོང་དུག་རེག་དུག་ཆོར་དུག་སོགས་དུག་རིགས་ཐམས་ཅད་འདུས་
པའི་བདག་ཉིད་ཅན་གྱིས་དུག་གི་རི་རབ་གྲུ་བཞི་བའི་སྟེང་དུ་སྣ་ཚོགས་པདྨ་དང་ཉི་མ་དེའི་སྟེང་དུ་གདོན་གསུམ་
ཁྲིར་བརྩེགས་པའི་གདན་ལ། རང་ཉིད་རྡོ་རྗེ་མཁའ་ལྡིང་ནག་པོ་གནམ་ལྕགས་ཀྱི་མཆུ་སྡེར་མི་བཟད་པ་དང་
ལྡན་པ། ཙ་བ་རྡོ་རྗེ་རྩེ་གསུམ་པ་དང་རྩེ་མོ་རྡོ་རྗེ་རྩེ་གཅིག་པའི་རང་བཞིན་ཅན་གྱི་རྭ་འབར་བ་གཉིས་ཀྱི་དབུས་
སུ་ནོར་བུས་མཚན་པ། གསེར་མིག་འཁྱིལ་པ་ཉི་ལྟར་འབར་བ། ཞལ་དུང་སོ་ངར་མས་གང་ཞིང་གཤོག་པ་རྡོ་
རྗེའི་རི་མོ་ཅན་ལས་མེའི་ཚ་ཚ་འབུམ་ཕྲག་འཕྲོ་བ། མགྲིན་པ་ནས་པུས་མོའི་བར་མིའི་རྣམ་པ་ལ་རྐང་པ་བྱའི་སྡེར་
མོ་ཅན། སྐུ་ལས་མེ་མདག་དང་བཅས་པའི་གནམ་ལྕགས་དང་། ཁྱུང་ནག་དུ་མ་ཕྱོགས་བཅུར་འཕྲོ་བས་ས་
བདག་ཀླུ་གཉན་ཐམས་ཅད་བརྒྱལ་ཞིང་དངངས་པར་བྱེད་པ། རང་གི་སྤྱི་བོར་ཨོཾ་དཀར་པོ། ནས། ཧཱུྃ་ལས་
འོད་འཕྲོས་བསྒོམས་པ་དང་འདྲ་བའི་རྡོ་རྗེ་མཁའ་ལྡིང་ནག་པོ་ཨོཾ་བཛྲ་ས་མཱ་ཛ༔ ཛ ཧཱུྃ་བཾ་ཧོ༔ གཉིས་སུ་མེད་
པར་གྱུར། ཨོཾ་བཛྲ་ག་རུ་ཌ་ཨགྷཾ་སོགས་ཀྱིས་མཆོད། སྟོང་གསུམ་གཡོ་བའི་གཤོག་སྒྲོ་ཡིས། ། གར་མཛད་
འབར་བའི་མཆུ་སྡེར་ཅན། ། དྲན་པ་ཙམ་གྱིས་གདོན་གསུམ་ཀུན། ། ཚར་གཅོད་མཁའ་ལྡིང་དབང་པོར་
བསྟོད། ། རང་གི་སྙིང་ཁའི་ཉི་གདན་གྱི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་གིས་བསྐོར་བ་ལས་འོད་ཟེར་
བསྐལ་བའི་མེ་དཔུང་ལྟ་བུ་འབར་ཞིང་མཆོད་པས་བརྟན་གཡོའི་སྣོད་བཅུད་ཐམས་ཅད་མེ་འབར་བའི་ཀློང་དུ་
གྱུར་ཅིང་། སྟེང་འོག་བར་གསུམ་གྱི་གདོན་བགེགས་ཐམས་ཅད་བསྲེགས་ཤིང་སྦྱངས་བར་བསམས་ལ། ཨོཾ་མ་
ཎིཁྱུང་ཁྱུང་ཐུ་བྷཾ་རྦད་རྦད་སྭཱཧཱ། ཞེས་ཞི་བའི་སྔགས་ཅུང་ཟད་བཟླས་ནས། ནག་པོ་ཀཱ་ལ་རག་རྦད་རྦད།
སོད་སོད། ཁྱུང་ཕྱུང་། སྤུ་ཧྲེ་ཟང་ཟང་། ལྕགས་ཀྱི་སྡེར་མོས་སྙིང་བྱུང་། གནོད་བྱེད་གདུག་པའི་ཤ་ལ་ཟོ།
ཨོཾ་ལྷང་ལྷང་། ཙེར་ཙེར། ། འུབ་འུབ་སོང་། ཞེས་པ་འབུམ་མམ་གང་མང་བཟླ། གདོན་སྲིན། སྐུད་པ་ནག་
121

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོས་མདུད་པ་བདུན་བྱས་ལ་སྔགས་གདབ། མདུད་པའི་ནང་དུ་ཁྱུང་རེ་རེ་བཞུགས་པར་བསམས་ལ། རང་
ཉིད་ཁྱུང་དུ་གསལ་བས་འདོགས། སེར་བ་སྲུང་ན་རང་ཁྱུང་དུ་གསལ་བས་སྔགས་བཟླས་ལ་སེར་པ་ཕྱོགས་སུ་
ཕུས་བཏབ་པས། ཁྱུང་གི་ནམ་མཁའ་གང་ཞིང་སེར་བ་བསྐྲད་པ་དང་། ཁྱུང་རྣམས་ལས་མེ་འབར་བས་སེར་བ་
ཞུ་བར་བསམས་པ་གང་རིགས་བྱས། ཡང་ཡུངས་ཀར་ཐལ་བ་བྱེ་མ་སོགས་ལ་སྔགས་བཏབ་སྟེ། སེར་བ་ཕྱོགས་
སུ་གཏོར་བར་བྱའོ། ། ད་ནི་གོང་དུ་སྨོས་པའི་སྒྲུབ་ཐབས་དེ་དག་གི་སྐབས་སུ་སྐྱབས་འགྲོ་རྒྱས་ཙམ་དང་ཚོགས་
ཞིང་བྱས་ནས་བཟླས་པའི་མཐར་གཏོར་མ་ཡང་ལ་འབུལ་བར་འདོད་ན། ཕྱོགས་བཅུ་དུས་གསུམ་གྱི་དེ་བཞིན་
གཤེགས་པ་ཐམས་ཅད་ཞེས་པ་ནས་དགེ་འདུན་ལ་སྐྱབས་སུ་མཆིའོ། ། ཡི་དམ་དེ་དང་དེའི་ལྷ་ཚོགས་འཁོར་
དང་བཅས་པ་རྣམས་ལ་སྐྱབས་སུ་མཆིའོ། ། དཔལ་མགོན་དམ་པ་ནས་སྤྱན་དང་ལྡན་པ་རྣམས་ལ་སྐྱབས་སུ་
མཆིའོ། ། ལན་གསུམ་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་འཐོབ་པར་བྱ། དེའི་
ཆེད་དུ་ལྷ་དེ་དང་དེའི་སྒོམ་བཟླས་ལ་འཇུག་པར་བགྱིའོ། ། ཞེས་ལན་གསུམ། རང་ཉིད་སྐད་ཅིག་གིས་ལྷ་དེ་
དང་དེར་གྱུར། ཚོགས་ཞིང་དང་བདག་བསྐྱེད་ཀྱི་མཆོད་པ་ཐུན་མོང་དུ་བྱིན་བརླབ་བྱ་བ་ནི། ཨ་མྲྀ་ཏས་
བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
མཆོད་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་ཀུན་ཏུ་བཟང་པོའི་
མཆོད་སྤྲིན་ས་དང་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་ཨཱཿ ཧཱུྃ། ལན་གསུམ་གྱིས་བྱིན་གྱིས་
བརླབས། རང་གི་ཐུགས་ཀའི་ས་བོན་ལས་འོད་ཟེར་འཕྲོས། ལྷ་དེ་དང་དེ་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ འཇམས་དབྱངས་ལ་མཚོན་ན། ཨོཾ་ཨཱརྱ་མཉྫ་ཤྲཱི་ས་པ་རི་ཝཱ་ར་
སོགས་ལ། ཨོཾ་སརྦ་ཏ་ཐཱ་ག་ཏཱ་ཨགྷཾ་སོགས་ཀྱིས་མཆོད་ལ་བསྟོད། སྤྲོ་ན། ཡན་ལག་བདུན་པ་ཡང་བྱ། དཀོན་
མཆོག་གསུམ་ལ་སོགས་ལན་གསུམ་དང་། ཚད་མེད་བཞི་བསྒོམས་ཏེ་དངོས་གཞི་ལ་འཇུག་གོ། བཟླས་པའི་ཚེ་
དང་གཞན་སེམས་ཅན་ཐམས་ཅད་ཀྱི་འདོད་པར་བསམས་ན་འགྱུར་ཆེ་བར་བཤད་ལ། བསྙེན་པའི་གྲངས་ནི་
ཕལ་ཆེར་ལ་སུམ་འབུམ་དང་། མ་ཐའང་འབུམ་ཕྲག་གཅིག་བྱ་དགོས་སོ། ། མཐར་གཏོར་མ་འབུལ་བར་
འདོད་ན། རྒྱས་བསྡུས་གཉིས་ལས། དང་པོ་ནི། མདུན་གྱི་ནམ་མཁར་སྒྲུབ་ཐབས་བཞིན་བསྐྱེད། དགུག་
གཞུག་དབང་བསྐུར་རྒྱས་འདེབས་རྣམས་བྱས་ལ་གཏོར་འབུལ་དང་མཆོད་བསྟོད་བྱ། འོན་ཀྱང་ཕྱི་མ་འདི་བདེ་
བས། གཏོར་མ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུྃ་ལས་རིན་པོ་ཆེའི་སྣོད་ཡངས་
ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་ཟག་པ་མེད་པའི་ཡེ་ཤེས་ཀྱི་
122

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ༔ ཧཱུྃ། ལན་གསུམ། མཆོད་པ་སྔར་བཞིན་བྱིན་གྱིས་བརླབས། རང་
གི་ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་ལྷ་དེ་དང་དེ་ལ་སངས་རྒྱས་དང་བྱང་ཆུབ་
སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ པདྨ་ཀ་མ་ལ་ཡེ་ཧཱུཾ། ལྷ་དེ་དང་དེ་འཁོར་བཅས་ཀྱི་ལྗགས་
འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། འཇམ་དབྱངས་ལྟ་བུ་ལ། ཨོཾ་
ཨཱརྱ་མརྫུ་ཤྲཱི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་རང་རང་གི་མཚན་སྦྱར་ཏེ་ལན་གསུམ་མམ་བདུན་
གྱིས་འབུལ་བའམ་ཡང་ན་ཨ་ཀཱ་རོས་ཕུལ་ནས་མཆོད་བསྟོད་བྱས་ལ་བཅོམ་ལྡན་འདས་འཁོར་དང་བཅས་པས་
བདག་ལ་མཆོག་ཐུན་གྱི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་གདབ། བཛྲ་མུ གཏོར་
མགྲོན་རྣམས་རང་གནས་སུ་གཤེགས་པར་གྱུར་ཅེས་བརྗོད་ལ་བསྔོ་སྨོན་སོགས་བྱའོ། ། གཏོར་མ་འབུལ་ཚེ།
སྒྲུབ་ཐབས་ལྟར་རམ། རྒྱལ་དབང་གིས་ཡིག་བརྒྱ་བཟླས་པའི་རྗེས་སུ། ཡེ་ཤེས་པ་མདུན་གྱི་ནམ་མཁར་བྱོན་
ནས་ཞལ་རང་ལ་ཕྱོགས་ཏེ་བཞུགས་པར་བསམས་ལ། མཆོད་བསྟོད་གསོལ་འདེབས་བྱེད་པར་གསུངས་པ་
བཞིར་བྱས་ནའང་ལེགས་སོ། ། ཆོས་སྐྱོང་གི་གཏོར་འབུལ་བསྡུས་པ་ནི། རང་ཉིད་སྐད་ཅིག་གིས་དཔལ་རྡོ་རྗེ་
འཇིགས་བྱེད་ཅེས་པ་ནས་བཞེངས་པར་གྱུར་བར་བསམས་ལ། ནང་མཆོད་དང་གཏོར་མ་སོགས་ཡོད་ན་བཅུ་
གསུམ་མ་ལྟར་བྱིན་གྱིས་བརླབས་པའམ། བསྡུ་ན། གཏོར་མ་དྷིཥི་བས་བསངས། སྭ་བྷཱ་ཝས་སྦྱངས། སྟོང་
པའི་ངང་ལས་ཡཾ་ལས་རླུང་། རཾ་ལས་མེ། ཨཱ༔ལས་མི་མགོ་སྐྱེད་པུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་
ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔའི་སྟེང་དུ་ཨོཾ་ཨཱཿ ཧཱུྃ་གིས་མཚན་པ་དེ་ལས་འོད་ཟེར་འཕྲོས། རླུང་
གཡོས་མེ་སྦར་ཐོད་པའི་རྫས་རྣམས་ཞུ་ཞིང་འཁོལ། རྡོ་རྗེ་གསུམ་གྱི་ལྷ་ཚོགས་རྣམས་བཀུག་སྟེ་ཡི་གེ་གསུམ་ལ་
ཐིམ། ཐོད་པར་ལྷུང་ནས་ཞུ་བས་རྫས་རྣམས་སྦྱངས་རྟོགས་སྦར་གསུམ་བྱས་པའི་ཟག་མེད་ཀྱི་བདུད་རྩིའི་རང་
བཞིན་དུ་གྱུར། ཨོཾ་ཨཱཿ ཧཱུཾ། ལན་གསུམ། མཆོད་པ་གཞན་རྣམས་བསངས་སྦྱངས། སྟོང་པའི་ངང་ལས་
ཨཱཿ ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་
ཞུ་བ་ལས་བྱུང་པའི་མཆོད་རྫས་རྣམས་བདེ་སྟོང་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་
པ་མེད་པའི་བདེ་བ་ཁྱད་པར་ཅན་བསྐྱེད་པས་ས་དང་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་ཨཱཿ ཧཱུྃ།
ལན་གསུམ་གཉིས་ཀ་ཐུན་མོང་དུ་བྱེད་ན་མཆོད་དང་མཆོད་རྫས་ཞེས་སྦྱོར། དེ་ལས་ཀྱང་འཇུག་པ་བདེ་བར་
འདོད་ན། རང་ཉིད་འཇིགས་མཛད་ཞལ་གཅིག་ཕྱག་གཉིས་པའི། ། གསལ་བའི་ཐུགས་ཀའི་ཧཱུྃ་ལས་འོད་
འཕྲོས་པས། ། མཆོད་གཏོར་ཀུན་གྱི་ཉེས་སྐྱོན་སྦྱངས་ཤིང་སྦྱར། ། ཟག་མེད་ཡེ་ཤེས་བདུད་རྩིའི་རྒྱ་མཚོར་
123

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱུར། ། ཨོཾ་ཨཱ༔ ཧཱུྃ་ལན་གསུམ་མམ་གཅིག་བརྗོད། རྒྱས་བསྡུས་དེ་གང་རུང་གི་འཕྲོ་ནས་འདི་ལྟར། ཛ རང་
བཞིན་ལྷུན་གྱིས་གྲུབ་པའི་གནས་མཆོག་ནས། ། རྩ་བརྒྱུད་བླ་མ་འཇམ་དཔལ་གཤིན་རྗེའི་གཤེད། ། ཡི་དམ་
བསྟན་སྲུང་རྒྱ་མཚོའི་ཚོགས་དང་བཅས། ། དད་པས་སྤྱན་དྲངས་བཛྲ་ས་མཱ་ཛ །ཤར་ལྷོ་བསིལ་བའི་ཚལ་གྱི་
དུརཁྲོད་དང་། ། ལྷོ་ཕྱོགས་མི་བཟད་ལུགས་ཀྱི་གྲོང་ཁྱེར་དང༌། ། མྱུར་མཛད་མགོན་པོ་དམ་ཅན་ཆོས་ཀྱི་
རྒྱལ། ། འཁོར་ དང་ བཅས་ པ་ གནས་ འདིར་ གཤེགས་ སུ་ གསོལ། ། བྱང་ ཤར་ མུ་ལེ་ དིང་གི་ཁྲག་ མཚོ་
དང་། ། བྱང་ཕྱོགས་ལྕང་ལོ་ཅན་གྱི་ཕོ་བྲང་ནས། ། འདོད་ཁམས་དབང་ཕྱུག་རྒྱལ་ཆེན་རྣམ་ཐོས་སྲས། །
འཁོར་ཚོགས་རྒྱ་ མཚོའི་ དཔུང་ བཅས་ གནས་ འདིར་ གཤེགས། ། འཇིགས་ རུང་ ཧ་ ཧ་ རྒོད་ པ་ ལ་ སོགས་
དང༌། ། བྱང་ཤར་མ་རུ་ཙེ་ཡི་དུར་ཁྲོད་ནས། ། དཔལ་ལྡན་བྲམ་ཟེ་མགོན་པོ་ཡུམ་ཆེན་བཞི། ། དྲེགས་པའི་
སྡེ་དཔོན་འཁོར་བཅས་གཤེགས་སུ་གསོལ། ། རྡོ་རྗེ་འཆང་དང་པདྨ་ཐོད་ཕྲེང་གི་སྤྱན་སྔར་ཐུབ་བསྟན་སྲུང་
བར་དམ་བཅས་བ། ། ཐ་འོག་ཆོས་ཀྱི་རྒྱལ་པོ་ཆེན་པོ་སོགས། ། ཆོས་སྐྱོང་འཁོར་བཅས་འདིར་གཤེགས་
བརྟན་པར་བཞུགས། ། བདེ་སྟོང་དབྱེར་མེད་ལྷ་ཡི་ལམ་ཡངས་པར། ། སྣ་ ཚོགས་མཆོད་པའི་སྤྲིན་ཕུང་
འཁྲིགས་གྱུར་པ། ། ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ། ། ཡི་དམ་ཆོས་སྐྱོང་སྲུང་མའི་ཚོགས་ལ་
འབུལ། ། ཁྱད་པར་ཟག་མེད་དམ་རྫས་གཏོར་མའི་ཚོགས། ། ཀུན་བཟང་མཆོད་སྤྲིན་རྒྱ་མཚོ་དང་བཅས་
ཏེ། ། དངོས་བཤམས་ཡིད་སྤྲུལ་ མ་ཚང་མེད་ པར་ ཡང་། ། ཡི་ དམ་བསྟན་སྲུང་ རྒྱ་ མཚོ་ འཁོར་ བཅས་
མཆོད། ། ཁྱད་པར་ལན་གསུམ་བརྗོད་ན་ཕུན་སུམ་ཚོགས་པར་འགྱུར་རོ། ། དམ་ཅན་ཆོས་སྐྱོང་སྲུང་མའི་
ཚོགས་རྣམས་ཀྱིས། ། ཕྱི་ནང་གསང་བའི་མཆོད་གཏོར་འདི་བཞེས་ལ། ། རྣལ་འབྱོར་དགོན་གནས་སྦྱིན་
བདག་འཁོར་བཅས་ཀྱི། ། མི་མཐུན་ཀུན་ཞི་མཐུན་རྐྱེན་འགྲུབ་པར་མཛོད། ། ཧཱུཾ་མཁྱེན་རབ་དབང་ཕྱུག་
འཇམ་དཔལ་གཤིན་རྗེའི་གཤེད། ། སྤྱན་རས་གཟིགས་དབང་དཔལ་ལྡན་ཡེ་ཤེས་མགོན། ། འཇམ་དཔལ་
བཀའ་ཉན་ལས་གཤིན་ཆོས་ཀྱི་རྒྱལ། ། འདོད་ཁམས་དབང་ཕྱུག་འཁོར་དང་བཅས་ ལ་ བསྟོད། ། མཐུ་
སྟོབས་བདག་པོ་རྣམ་མང་ཐོས་པའི་སྲས། ། ཧེ་རུ་ཀ་དཔལ་བྲམ་ཟེ་དཔའ་བོའི་གཟུགས། ། སྒྲོལ་གྱི་དྲག་པོ་
སྲོག་བདག་དམར་པོ་དང་། ། གནོད་སྦྱིན་ཆེན་པོ་འཁོར་བཅས་བསྟོད་པར་བགྱི། ། རྡོ་རྗེ་འཆང་སོགས་རྩ་
བརྒྱུད་བླ་མ་དང་། ། རྗེ་བཙུན་ཆོས་ཀྱི་རྒྱལ་པོ་བཙོང་ཁ་བའི། ། བསྟན་དང་བསྟན་འཛིན་བུ་བཞིན་སྐྱོང་
མཛད་པའི། ། ཆོས་སྐྱོང་སྲུང་མའི་ཚོགས་རྣམས་རྟག་ཏུ་བསྟོད། ། མཆོག་གསུམ་བསྟན་སྲུང་རྒྱ་མཚོ་འཁོར་
བཅས་ལ། ། མཆོད་ཅིང་བསྟོད་པས་རྣལ་འབྱོར་དཔོན་སློབ་ཀྱི། ། འགལ་རྐྱེན་བར་ཆད་ཐམས་ཅད་ཞི་བ་
124

༄༅། ། ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ། །
དང་། ། མཐུན་པའི་དོན་རྣམས་ཡིད་བཞིན་འགྲུབ་པར་མཛོད། ། རྟེན་ཡོད་ན། འདིར་ནི་རྟེན་དང་ལྷན་
ཅིག་ཏུ། ། ཞེས་སོགས་ཀྱིས་བརྟན་བཞུགས་ཞིང་། མེད་ན། ཉེས་ཀུན་བཟོད་བཞེས་རང་བཞིན་གནས་སུ་
གཤེགས། ། སླར་ ཡང་ བྱོན་ནས་ མཆོག་ ཐུན་ དངོས་གྲུབ་སྩོལ། ། དམ་ ཆོས་ སྒྲུབ་ པའི་ ཉེར་ འཚེ་ ཞི་བ་
དང་། ། དུས་རྣམས་ཀུན་ཏུ་དགེ་ལེགས་འཕེལ་བར་མཛོད། ། བསླབ་པ་གསུམ་ལྡན་སོགས་བརྗོད་པར་
བྱའོ། །
སྨྲས་པ། དངོས་གྲུབ་མ་ལུསའབྱུང་པའི་གནས། ། ལྷག་པའི་ལྷ་ཚོགས་ཡང་དག་གི། སྒྲུབ་ཐབས་
འདོད་རྒུའི་གཏེར་ཆེན་པོ། ། མཁས་པའི་བཞེད་སྲོལ་ཇི་བཞིན་བཀོད། ། འདི་ལ་ནོངས་པའི་ཚོགས་མཆིས་
ན། ། མཆོག་གསུམ་དམ་པའི་སྤྱན་སྔར་འཆགས། ། ལེགས་པར་བཤད་ལས་ཐོབ་པའི་དགེ། ། བླ་མེད་བྱང་
ཆུབ་ཐོབ་ཕྱིར་བསྔོ། ། ཞེས་ཡི་དམ་སྒྲུབ་སྐོར་འདོད་དགུ་འབྱུང་བའི་ཟ་མ་ཏོག་ཅེས་བྱ་བ་འདི་ནི། དཔོན་ཆེན་
གོང་མ་མི་རིགས་བརྒྱུད་དུ་འཁྲུངས་ཤིང་མདོ་སྔགས་ཀྱི་གཞུང་ལུགས་དང་རིག་གནས་དུ་མ་ལ་རྣམ་དཔྱོད་ཡངས་
པཀོའུ་ཤི་ནང་སོའི་བཀའ་བཞིན་ཅོ་ནེའི་མ་བན་ས་དང་མཚན་ཉིད་ཀྱི་བཤད་གྲྭ་ཟུང་འབྲེལ་གྱིས་སྐྱོང་ཁུལ་དུ་
གནས་པ་ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་སློབ་དཔོན་སེམས་དཔའ་ཆེན་པོ་བློ་བཟང་སྦྱིན་པ་སོགས་ཀྱི་
དྲུང་ནས་ཡི་དམ་འཁྲིད་རྣམས་ཀྱི་སྒྲུབ་ཐབས་ཀྱི་ལུང་རྗེས་གནང་དང་མན་ངག་ཅི་རིགས་ཐོབ་པར་བརྟེན་དེ་དག་
གི་ཉམས་ལེན་གྱི་གནད་ཅུང་ཟད་རིག་ཅིང་བཟླས་པ་ཕྱོགས་རེ་ཙམ་སྔོན་དུ་བཏང་ནས་གཞན་ལ་ཕན་འདོད་ཀྱི་
བསམ་པས་ཀུན་ནས་བསླངས་ཏེ། རྒྱལ་དབང་རྣམ་གཉིས་དང་། པཎ་ཆེན་གོང་མའི་གསུང་འབུམ་སོགས་
ནས་འབྱུང་བའི་སྒྲུབ་ཐབས་རེ་རེ་གཞིར་བཞག ཆོ་ག་ཚོགས་ཧ་ཅང་མང་བ་རྣམས་ཀྱི་དོན་བསྡུས་ཤིང་ཉུང་བ་
དག་ལ་ཁ་འགེངས་འོས་ཀྱིས་ཁ་བསྐང་བང་བསྐུར་རྒྱས་འདེབས་ཡོད་མེད་སོགས་ཅུང་མི་འདྲ་བ་རྣམས་བསྲེ་ལྷད་
མ་བྱས་པར་རང་རང་གི་བཞེད་སྲོལ་ལྟར་ཉམས་ལེན་དུ་འཁྱེར་བདེ་བར་པར་དུ་བཀོད་པ་སྟེ། འདི་ལ་མཁས་པ་
དག་གིས་གཟིགས་ན་ཕྱོགས་ལྷུང་གི་ཟུག་རྔུ་དོར་ནས་རྗེས་སུ་ཡི་རང་བའི་གནས་སུ་བྱའོ། ། དེ་ཡང་འཕགས་
ཡུལ་དང་བོད་དུ་དཀྱིལ་འཁོར་ཆེན་པོ་དག་ལ་བརྟེན་པའི་གྲུབ་ཆེན་མང་དུ་བྱོན་པ་ལྟར་རྒྱུད་དེའི་གནད་རྟོགས་
པའི་བློ་གྲོས་ཀྱི་ཚུལ་དང་ལྡན་ཞིང་། དམ་ཚིག་དང་སྡོམ་པ་ལ་གནས་པ་དང་། གཞན་དོན་དུ་དཀྱིལ་འཁོར་
ཆེན་པོའི་ཉམས་ལེན་ལ་འཇུག་པའི་མཁས་པས། གཙོ་བོར་དཀྱིལ་འཁོར་དེ་དག་ལ་ཚུལ་བཞིན་བརྟེན་ནས་ཆོད་
ཆེ་བར་སྣང་མོད། འོན་ཀྱང་རྒྱ་གར་ཆོས་འབྱུང་སོགས་ནས་ལྷག་པའི་ལྷ་འཇམ་དབྱངས་སྤྱན་རས་གཟིགས་སྒྲོལ་
མ་སོགས་ཡིད་རེ་རེ་ལ་བརྟེན་ནས་ཀྱང་གྲུབ་པ་ཐོབ་པ་ཤིན་ཏུ་མང་བར་བཤད་པས། ཁོ་བོ་ཅག་ལྟ་བུ་བློ་ཆུང་
125

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདག་གིས་རང་གི་བློ་དང་འཚམ་པར་སྔར་བཤད་པའི་ཡི་དམ་དེ་ལྟ་བུ་གང་ཡང་རུང་པ་ལ་དད་བརྩོན་ཤུགས་
དྲག་པོས་རིང་དུ་བརྟེན་ན་འདི་ཕྱི་ཀུན་ཏུ་ཡི་དམ་གྱི་ལྷས་རྗེས་སུ་བཟུང་སྟེ་དོན་ཐམས་ཅད་ཕུན་སུམ་ཚོགས་པར་
འགྱུར་རོ། ། འདི་ལ་སྤྱིར་ཚད་ལྡན་ཞིག་བྱེད་ན་རྒྱུད་སྡེ་བཞི་རུ་གཏོགས་པའི་དཀྱིལ་འཁོར་དང་དེར་མ་ཟད།
ཡི་དམ་གྱི་ལྷ་རེ་རེའི་རྗེས་གནང་ལེན་པ་དང་སྤྲུལ་བ་བྱེད་ནའང་། རྒྱུད་སྡེ་དེའམ་དེའི་གོང་དུ་ཡོད་པའི་དཀྱིལ་
འཁོར་དང་གང་ཡང་རུང་བར་དབང་བསྐུར་ལེགས་པར་ཐོབ་པ་ཞིག་དགོས་པར་རྗེ་ཡབ་སྲས་ཀྱིས་གསུངས་ཀྱང་།
ད་ལྟ་ནི་དབང་མ་ཐོབ་པར་རྗེས་གནང་དང་ལྷ་རེ་རེའི་སྒོམ་བཟླས་སུ་མ་ཟད་དཀྱིལ་འཁོར་ཆེན་པོའི་ཉམས་ལེན་
ལ་འཇུག་པ་ཡང་མང་དུ་སྣང་བས་མཐའ་མ་བཞག་མོད། དེ་ལྟ་ནའང་ལྷ་གང་སྒྲུབ་པས་དབང་ཐོབ་པ་དང་།
གལ་ཏེ་མིན་ཀྱང་དེའི་རྗེས་གནང་གི་རིགས་ཞིག་ཡོད་ན་ཐོབ་དགོས་པ་དང་དེ་ནའང་དཔེ་ཡོད་པ་ཙམ་ལ་ཡིད་མི་
གཏོད་པར་བླ་མ་བསྟེན་ནས། མངོན་རྟོགས་ཅི་རིགས་ཀྱི་ལུང་ནོད་པར་བྱས་ན་ལེགས་སོ་ཞེས་སྨྲའོ། །། །
འདིས་ཀྱང་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག །
སརྦ་མངྒ། བཀྲ་ཤིས་པར་གྱུར་ཅིག ། དགེའོ། །
126

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་
དོན་ཀུན་གསལ་ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། མཁའ་ལྟར་དངོས་པོ་ཀུན་ལ་ཁྱབ་པའི་ཆོས་སྐུ་དོན་དམ་སྤྲོས་བྲལ་ལས། ། རིམ་
གཉིས་རླུང་གི་ཤིང་རྟ་ཆེས་དྲངས་ཟུང་འཇུག་ལོངས་སྐུ་ཉིན་མོའི་མགོན། ། གྲངས་མེད་གདུལ་བྱའི་ཁམས་ཀྱི་
རྒྱ་མཚོར་སྤྲུལ་སྐུའི་གཟུགས་བརྙན་སྟོང་འཆར་བ། ། རིགས་བརྒྱའི་ཁྱབ་བདག་རྡོ་རྗེ་འཆང་དང་དེ་སྤྲུལ་ཙོང་
ཁ་བ་དེར་འདུད། ། ལེགས་བཤད་མཐར་ཐུག་དཔལ་ལྡན་འདུས་པའི་རྒྱུད།: ། རྒྱུད་དེར་མཐའ་དྲུག་ཚུལ་
བཞིའི་རྒྱས་བཏབ་ཚུལ། ཚུལ་བཞིན་གསལ་མཛད་ཀླུ་སྒྲུབ་སྨྲ་བའི་ཟླ། ། ཟླ་བའི་ཞབས་སོགས་བརྒྱུད་པར་
བཅས་ལ་འདུད། ། ཁྱད་པར་བདག་བློ་རིན་ཆེན་ཀཱ་ལ་ཤར། ། ལེགས་བཤད་བདུད་རྩིའི་ཆར་འབེབས་དགེ་
བའི་བཤེས། ། ཐོག་མཐའ་བར་གྱི་ཡོངས་འཛིན་རྣམ་ལྔ་ཡི། ། བཀའ་དྲིན་ལན་བརྒྱར་དྲན་པས་རྟག་ཏུ་
བསྔགས། ། སྐྱེ་ཤི་བར་དོ་རྒྱལ་བའི་སྐུ་གསུམ་དུ། ། སྒྱུར་བྱེད་འདུས་པའི་རིམ་པ་དང་པོའི་གནད། ། དམ་
པས་བསྐུལ་བས་རང་ཉིད་འདྲིས་ཕྱིར་དང་། ། སྐལ་མཉམ་གཞན་ལའང་ཕན་སྲིད་སྙམ་ནས་བྲི། །
དེ་ཡང་འདིར་དཔལ་གསང་བ་འདུས་པའི་རིམ་པ་དང་པོའི་རྣམ་གཞག་ཇི་ལྟར་འཚམས་པ་ཞིག་བཤད་
པར་བྱ་སྟེ། འདི་ལ་གསུམ། འདུས་པའི་རྒྱུད་ཀྱི་ཆེ་བ་བསྟན་པ་དང་། རྩ་བཤད་ཀྱི་རྒྱུད་དང་དགོངས་འགྲེལ་
གྱི་རིམ་པ་བྱོན་ཚུལ། བསྐྱེད་པའི་རིམ་པ་ལ་ཇི་ལྟར་སློབ་པའི་ཚུལ་ལོ། ། དང་པོ་ནི། རྩ་རྒྱུད་ལས། དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་གསང་བ་འདུས་པ་ཞེས་གསུངས་ཤིང་། རྒྱུད་
ཕྱི་མ་ལས། ཨེ་མ་ཧོ་ཤིན་ཏུ་རྙེད་པར་དཀའ། ། བྱང་ཆུབ་སྒྲུབ་པའི་ཐབས་འདི་ཡིན ། རྒྱུད་ཀྱི་ཕྱི་མའི་ཕྱི་
མར་གྱུར། ། གསང་བ་འདུས་པ་ཞེས་བྱའི་རྒྱུད། ། ཅེས་དང་། གང་ཞིག་རབ་གསང་འདུས་པའི་རྒྱུད་འདི་
ཉན་པ་དང་། ། འདོན་པར་བྱེད་དང་ཀློག་པ་དང་ནི་སེམས་པ་དང་། ། མཆོད་པར་བྱེད་པ་དང་ནི་འདྲིའམ་
འདྲིར་འཇུག་པ། ། བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། ། ཞེས་དང་། འཇམ་དཔལ་ཞལ་
ལུང་ལས་ཀྱང་། སངས་རྒྱས་ཀུན་གྱི་འདུས་པའི་རྒྱུད། ༈ གསང་ཆེན་གསང་བ་ཆེས་གསང་བ། ། གོང་ན་
127

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་པའི་ལུང་ཆེན་པོ། ། ཞེས་དང་། དམར་ནག་གི་རྒྱུད་ལས་ཀྱང་། རྒྱུད་ཀྱི་མཐར་ཐུག་འདུས་པ་སྟེ། ། མ་
བྱུང་འབྱུང་བར་མི་འགྱུར་རོ། ། ཞེས་དང་། གསང་བ་གྲུབ་པ་ལས་ཀྱང་། དཔལ་ལྡན་འདུས་ལས་མཆོག་
གཞན་མེད། ། འཇིག་རྟེན་གསུམ་གྱི་རིན་ཆེན་གྱུར། ། ཞེས་དང་། སྒྲོན་གསལ་ལས་ཀྱང་། ཐུབ་པ་ཆེན་
པོའི་ཆོས་ཕུང་པོ། ། བརྒྱུད་ཁྲི་བཞི་སྟོང་གསུངས་པ་ཡི། ། དཔལ་ལྡན་འདུས་འདི་སྣོད་ཡིན་ཏེ། ། དེ་ལས་
དེ་ནི་རྒྱུད་ཀྱི་རྩེ། ། ཅེས་གསུངས་པ་ལྟར་རོ། ། གཉིས་པ་ནི། སྤྱིར་འདུས་པའི་རྩ་རྒྱུད་ལ་ཀློཀ་ཉིས་ཁྲི་ལྔ་སྟོང་
ཡོད་པ་གཅིག་དང་། དེ་ལས་བཏུས་པའི་ད་ལྟའི་བསྡུས་རྒྱུད་ཕྱི་མ་དང་བཅས་པ་གཉིས་སོ། ། དེའི་བཤད་རྒྱུད་
ལ། རྒྱུད་ཕྱི་མ། རྡོ་རྗེ་འཕྲེང་བ། དགོངས་པ་ལུང་སྟོན། ལྷ་མོ་བཞིས་ཞུས། ཡེ་ཤེས་རྡོ་རྗེ་ཀུན་ལས་བཏུས་
པ། ལྷའི་དབང་པོས་ཞུས་པ་སྟེ་དྲུག་གོ། རྒྱུད་ཕྱི་མ་ནི། འདུས་པའི་བཤད་རྒྱུད་ཡིན་པར་མ་ཟད་དེའི་རྒྱུད་
ཀྱང་ཡིན་ལ། གཞན་ལྔ་ནི་འདུས་པའི་བཤད་རྒྱུད་ཡིན་ཀྱང་དེའི་རྒྱུད་མིན་ནོ། ། དགོངས་འགྲེལ་ལ་ནི་
འཕགས་པས་མདོར་བྱས། མདོ་བསྲེ་གཉིས་དང་། རིམ་ལྔ། བྱང་ཆུབ་སེམས་འགྲེལ་དང་བཅས་པ་མཛད།
འཕགས་པ་ལྷས་ནི་སྤྱོད་བསྡུས་སྒྲོན་མེ་དང་བདག་བྱིན་རླབས་གཉིས་མཛད། ཀླུ་བྱང་གིས་དཀྱིལ་ཆོག་ཉི་ཤུ་པ་
དང་ལས་མཐའ་རྣམ་འབྱེད།ཤཱཀྱ་བཤེས་གཉེན་གྱིས་རིམ་པ་གཉིས་པའི་མཇུག ཟླ་བས་རྩ་རྒྱུད་ཀྱི་འགྲེལ་བ་སྒྲོན་
གསལ་དང་། རྡོ་རྗེ་སེམས་དཔའི་སྒྲུབ་ཐབས་གཉིས་མཛད་ཅིང་། དེ་རྣམས་ཀྱི་རྗེས་འབྲང་རྒྱ་བོད་ཀྱི་མཁས་པ་
གཞན་གྱིས་མཛད་པ་མང་ཡང་། རྗེ་ཡབ་སྲས་ཀྱིས་བཀྲལ་བའི་དབང་དུ་བྱས་ན། རྗེ་ཉིད་ཀྱིས་རྒྱུད་འགྲེལ་གྱི་
མཆན་བུ་མཐའ་དཔྱོད་བསྡུས་དོན་གསུམ་དང་། སྔགས་རིམ། རིམ་ལྔ་སོགས་མང་དུ་མཛད་ལ། མཁས་གྲུབ་
རྗེས་ནི། འདུས་པའི་བསྐྱེད་རིམ་གྱི་རྣམ་བཤད་ཆེན་མོ་སོགས་འགའ་རེ་དང་། དེའི་རྗེས་སུ་མཁས་གྲུབ་ནོར་
བཟང་བ་དང་། པཎ་ཆེན་བསོད་ནམས་གྲགས་པ། པཎ་ཆེན་གོང་མ་སོགས་དུ་མས་ཀྱང་འདུས་པའི་རིམ་
གཉིས་ཀྱི་དོན་གཏན་ལ་འབེབས་པའི་སྒོ་ནས་དར་རྒྱས་སུ་མཛད། འདིར་ཡང་དེ་རྣམས་ཀྱིས་བཤད་པའི་རྗེས་
སུ་འབྲང་སྟེ་དེ་དག་གི་དགོངས་པ་དང་མཐུན་པར་རང་སྐལ་གྱི་དབང་དུ་བྱས་ནས་འཆད་པར་བྱའོ། ། གསུམ་
པ་ལ་ལྔ། གང་གིས་སྒྲུབ་པའི་རྟེན། གང་དུ་བསྒྲུབ་པའི་གནས། རིམ་གཉིས་ཀྱི་གོ་རིམ་ངེས་ཚུལ་ ཇི་ལྟར་
སྒྲུབ་པའི་མངོན་རྟོགས་ཀྱི་རྣམ་གཞག བསྐྱེད་རིམ་མཐར་ཕྱིན་པའི་ཚད་འཕྲོས་དང་བཅས་པ་བཤད་པའོ། །
དང་པོ་ནི། སྤྱིར་ལམ་འདིའི་སྒྲུབ་པ་པོ་ཁྱད་པར་ཅན་གྱི་དབང་དུ་བྱས་ན་ཐུན་མོང་བའི་ལམ་གྱི་རིམ་པ་ལ་བློ་
སྦྱངས་པ་ཞིག་དགོས་ལ། དེ་ཡང་ངེས་འབྱུང་བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་ནས་བྱང་སྡོམ་བཟུང་སྟེ་
སྤྱོད་པ་ཕྱིན་དྲུག་ལ་སློབ་འདོད་ཡོད་པ་ཞིག་དགོས་ཏེ། དེ་དག་སྔ་མ་སྔ་མ་ཡོད་ན་ཕྱི་མ་ཕྱི་མ་རྣམས་ཇི་ལྟ་བ་
128

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
བཞིན་འབྱུང་ཞིང་མེད་ན་མི་འབྱུང་བའི་ཕྱིར། དེ་ནས་བླ་མེད་ལྟར་ན་དབང་བཞི་རྣམ་པར་དག་པ་ཐོབ་པ་ཞིག་
དགོས་ཏེ། སྤྱིར་དབང་རྣམ་པར་དག་པ་ནི་སྔགས་ལམ་གྱི་འཇུག་སྒོ་ཡིན་ལ། བླ་མེད་ཀྱི་རིམ་པ་གཉིས་རྫོགས་
པར་བསྒོམ་པའི་སྣོད་དུ་འགྱུར་བ་ལ་དེའི་དབང་བཞི་ངེས་པར་ཐོབ་དགོས་པའི་ཕྱིར་ཏེ། རྡོ་རྗེ་འཕྲེང་བ་ལས།
ཐོག་མར་སློབ་མ་གང་གི་ཚེ། ། བློ་ལྡན་ཡང་དག་དབང་བསྐུར་ན། ། རྫོགས་པའི་རིམ་པའི་རྣལ་འབྱོར་
ལ། ། དེ་ཡི་ཚེ་ན་སྣོད་དུ་འགྱུར། ། ཡང་དག་དབང་བསྐུར་གྱིས་དབེན་ན། ། སྒྲུབ་པོས་རྒྱུད་ཀྱི་དོན་ཤེས་
ཀྱང་། ། སློབ་དཔོན་སློབ་མ་མཚུངས་པར་ནི། ། མི་བཟད་དམྱལ་བ་ཆེན་པོར་འགྲོ། ། ཞེས་གསུངས་པའི་
ཕྱིར། གཉིས་པ་ནི། རྩ་རྒྱུད་ལེའུ་བཅུ་གཉིས་པར། དགོན་པ་ཆེན་པོའི་ས་ཕྱོགས་སུ། ། མེ་ཏོག་འབྲས་བུ་
སོགས་ཀྱིས་བརྒྱན། ། རི་བོ་དབེན་པའི་ས་ཕྱོགས་སུ། ། དངོས་གྲུབ་ཐམས་ཅད་བསྡུས་པ་བསྒྲུབ། ། ཞེས་
གསུངས་པ་ལྟ་བུའི་གནས་སུ་བསྒོམ་པར་བྱ་སྟེ། དེས་ཡིད་དུ་འོང་བའི་གནས་གཞན་ཡང་མཚོན་པའི་ཕྱིར་
རོ། ། གསུམ་པ་ནི། དེ་ལྟ་བུའི་རྟེན་གྱི་གང་ཟག་དེས་རིམ་གཉིས་ཀྱི་ནང་ནས་ཐོག་མར་བསྐྱེད་རིམ་དང་དེ་
ནས་རྫོགས་རིམ་ལ་སློབ་དགོས་པ་ཡིན་ཏེ། རིམ་ལྔ་ལས། བསྐྱེད་པའི་རིམ་པ་ལེགས་གནས་ཤིང་། ། རྫོགས་
པའི་རིམ་པ་འདོད་རྣམས་ལ། ། ཐབས་འདི་རྫོགས་ པའི་ སངས་ རྒྱས་ ཀྱིས། ། སྐས་ཀྱི་རིམ་པ་ལྟ་བུར་
གསུངས། ། ཞེས་གསུངས་པའི་ཕྱིར། རིམ་གཉིས་གང་སྒོམ་ཡང་དམ་ཚིག་ལ་གནས་པ་ཞིག་དགོས་ཏེ། དམ་
ཚིག་སྤྱི་དང་ཁྱད་པར་བླ་མའི་དམ་ཚིག་གི་གཙོ་བོ་རྣམས་དང་འགལ་བ་ཕྱིར་བཅོས་ཚུལ་བཞིན་མ་བྱས་ན།
དངོས་གྲུབ་ཁྱད་པར་ཅན་མི་འཐོབ་ཅིང་ངན་འགྲོར་སྐྱེ་བར་འགྱུར་བའི་ཕྱིར་ཏེ། སྡོམ་འབྱུང་ལས། ཇི་ལྟར་ཉེ་
བར་བསྟན་པ་བཞིན། ། ཕྱི་ནས་དམ་ཚིག་སྤྱོད་ལ་བརྩོན། ། ཞེས་པ་ནས། ཡང་དག་མན་ངག་ཕུན་ཚོགས་
ཀྱིས། ། འགྲུབ་པར་གྱུར་རོ་གཞན་དུ་མིན། ། ཞེས་གསུངས་པའི་ཕྱིར། བཞི་བ་ལ་བཞི། དང་པོའི་སྦྱོར་བ།
དཀྱིལ་འཁོར་རྒྱལ་མཆོག ལས་རྒྱལ་མཆོག བསྐྱེད་རིམ་གྱི་དམིགས་པ་ཡིད་ལ་བྱེད་ཚུལ་ལོ། ། དང་པོ་ལ་
གཉིས། མངོན་རྟོགས་ཀྱི་སྦྱོར་བའི་རྣམ་གཞག་དང་།མངོན་རྟོགས་དངོས་ཀྱི་རྣམ་གཞག་གོ། དང་པོ་ལ་གསུམ།
སྔོན་དུ་ཇི་ལྟར་བྱ་བ་དང་། མཐུན་རྐྱེན་བསྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་བཟུང་བ་སོགས་དང་།
འགལ་རྐྱེན་འགོག་པའི་ཕྱིར་སྲུང་འཁོར་བསྒོམ་པའོ། ། དང་པོ་ལ་ལྔ། རྡོར་དྲིལ་བྱིན་གྱིས་བརླབ་པ། ནང་
མཆོད་བྱིན་གྱིས་བརླབ་པ། སྔོན་འགྲོའི་གཏོར་མ་བྱ་ཚུལ། བདག་བསྐྱེད་མཆོད་པ་བྱིན་གྱིས་བརླབ་པ། རྡོར་
སེམས་སྒོམ་བཟླས་བྱ་ཚུལ་ལོ། དང་པོ་ལ་གཉིས། རང་ལྷར་བསྐྱེད་པ་དང་། བྱིན་བརླབ་བྱ་ཚུལ་དངོས་
སོ། ། དང་པོ་ལ་གཉིས། དགོས་པ་དང་། ཚིག་དོན་ནོ། ། དང་པོ་ནི། རང་ཉིད་སྐད་ཅིག་གིས་ཞེ་སྡང་རྡོ་
129

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྗེ་སྐུ་མདོག་མཐིང་ནག་ཞེས་སོགས་ཀྱིས་རང་ཞེ་སྡང་རྡོ་རྗེར་བསྐྱེད་ནས་རྡོར་དྲིལ་བྱིན་གྱིས་རླབས་པ་ལ་དགོས་
པ་ཡོད་དེ། སྒྲུབ་ཐབས་བསྒོམ་པའི་ཚེ་དམ་ཚིག་གསུམ་དང་ལྡན་པ་ཞིག་དགོས་སོ་ཞེས་ཤེས་པར་བྱ་བའི་ཆེད་
ཡིན་པའི་ཕྱིར། དེ་ཡང་ཡིན་ཏེ། རང་ལྷ་ཡབ་ཡུམ་དུ་བསྐྱེད་པ་ནི་ཕྱག་རྒྱའི་དམ་ཚིག རྡོར་དྲིལ་འཛིན་པ་ནི་
རྡོར་དྲིལ་གྱི་དམ་ཚིག་དྲན་པའི་ཆེད་ཡིན་པའི་ཕྱིར། གཉིས་པ་ནི། རང་ཉིད་ཞེ་སྡང་རྡོ་རྗེ་ཞེས་སོགས་བརྗོད་པ་
དང་མཉམ་དུ། རང་གི་ཕུང་པོ་ཕྲ་རགས་མ་ཕྱེ་བར་བཏགས་ཆོས་དང་བཅས་པ་བརྟེན་ནས་བཏགས་པ་ཙམ་མ་
གཏོགས། རང་ངོས་ནས་གྲུབ་པ་མེད་དོ་སྙམ་དུ་བསམས་ཏེ། རང་ཉིད་ཕུང་པོ་དེ་ཉིད་འོད་དུ་མེར་གྱིས་ཞུ་བའི་
གོ་ས་དེར་སྟོང་པའི་ངང་ལས། རང་སེམས་བདེ་བ་ཆེན་པོའི་ཡེ་ཤེས་དེ་ཉིད་སྣ་ཚོགས་པདྨ་དང་ཉི་མའི་གདན་གྱི་
སྟེང་དུ་འོད་སྔོན་པོ་ཁྲུ་གང་བ་ཞིག་གམ། ཡང་ན་སྐད་ཅིག་གིས་ཉི་གདན་གྱི་སྟེང་དུ་ཞེ་སྡང་རྡོ་རྗེ་སྐུ་མདོག་
མཐིང་ནག་ཞེས་པ་ནས་ཤམ་ཐབས་འཕྱར་བར་གྱུར་ཞེས་པའི་བར་གྱིས་བསྐྱེད། དེ་ཡང་སྐུ་མདོག་དང་རྩ་ཞལ་
མཐིང་ནག གཡས་ཞལ་དཀར་པོ་ཞི་བ། གཡོན་ཞལ་དམར་པོ་ཆགས་པའི་ཉམས་ཅན་སོགས་འོག་ནས་སྲུང་
འཁོར་གྱི་སྐབས་སུ་འབྱུང་བ་ལྟར་བསམ། དེ་དག་ཀྱང་འདིར་མན་ངག་དང་སྦྱར་ཏེ་བཤད་ན། སྒྱུ་ལུས་འོད་
གསལ་ཟུང་འཇུག་མཚོན་པའི་ཞལ་གསུམ། ཞལ་གསུམ་ཀའི་དབུའི་རྫ་མ་དང་མགྲིན་པ་གཅིག་ཡིན་པ་ལ་ཞལ་
གསུམ་འབུར་དོད་ཀྱི་རྣམ་པ་ཅན། དབུ་སྐྲ་སྤྱི་བོར་ཐོར་ཅོག་བྱས་པའི་རྩེ་མོར་རྡོ་རྗེ་རྩེ་ལྔ་བོས་མཚན་པ། ཐོར་
ཅོག་གི་མདུན་ནམ། དབུ་སྐྲ་བཅིངས་ཐག་གི་དབུས་སུ་སྤྱི་བོའི་རྩ་འཁོར་མཚོད་པའི་རྡོ་རྗེ་རྩེ་མོ་སོ་གཉིས་པ་གྱེན་
དུ་ལངས་པའི་གཡས་གཡོན་དུ་རྡོ་རྗེ་རྩེ་ལྔ་བས་རྒྱབ་ཀྱི་བར་དུ་འཁོར་བ་ལ། ཡང་མར་གྱི་སྣེ་རྣམས་སུ་མུ་ཏིག་གི་
འཕྲེང་བས་སྦྲེལ་ཞིང་། བར་བར་དུ་མུ་ཏིག་གི་འཕྲེང་བ་ཉིས་བཤིབས་ཀྱི་ཀུ་རུ་ཁར་སྦྲེལ་བ། དབུ་རེ་རེའི་སྟེང་
དུ་འཁོར་ལོའི་རྩིབས་བརྒྱད་པ་རེ། མདུན་ངོས་ཀྱི་རྩིབས་དབུས་མའི་སྟེང་དུ་རིན་པོ་ཆེ་ལས་གྲུབ་པའི་མི་བསྐྱོད་
པ། དེའི་གཡས་གཡོན་དུ་རྣམ་སྣང་དང་རིན་འབྱུང་། དེའི་གཡས་གཡོན་དུ་འོད་དཔག་མེད་དང་དོན་གྲུབ་
རྣམས་འབུར་དུ་དོད་པའི་རྣམ་པ་ཅན། རྩིབས་རྣམས་ལ་མུ་ཏིག་གི་དྲ་བ་ཉིས་བཤིབས་དང་དབུས་མ་ལ་སུམ་
བཤིབས་ཅུང་ཟད་རིང་བ། སྙན་རྒྱན་ནི་རྒྱུ་གསེར་ལས་བྱས་ཤིང་ཟླུམ་པོ་མར་སྣར་རྡོ་རྗེ་རྩེ་ལྔ་བ་ཕྱེད་པས་མཚན་
པ་ལ་མུ་ཏིག་གི་ཛར་ཛར་ཡོད་ལ། སྙན་གོང་ཨཏྤ་ལའི་གདེངས་ཀ་ནི། ཡུ་བ་སྙན་གྱི་རྒྱབ་དང་འདབ་མ་སྙན་གྱི་
གོང་དུ་གདེངས་ཀར་ཡོད་པའི་ཡུ་བའི་ཐད་དང་གསེར་གྱི་འཁོར་ལོའི་འོག་ནས་ཚོན་སྣ་ལྔའི་དར་དཔྱངས་སྙན་
རྒྱབ་ནས་མར་འཕྱང་བ། ཨོལ་མདུད་ཀྱི་ཐད་སོར་མགྲིན་པའི་རྩ་འཁོར་མཚོན་བྱེད་རྡོ་རྗེ་རྩེ་བཅུ་དྲུག་པའི་
གཡས་གཡོན་དུ་རྡོ་རྗེ་རྩེ་ལྔ་བས་མགྲིན་པ་འཁོར་བ་ལ་ཡར་མར་གྱི་སྣེ་རྣམས་སུ་མུ་ཏིག་གི་འཕྲེང་བ་ཉིས་བཤིབས་
13

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ཀྱིས་སྦྲེལ་བ་དང་། བར་རྣམས་སུ་མུ་ཏིག་གི་འཕྲེང་བས་ཀུ་རུ་ཁར་སྦྲེལ་བའི་མགུལ་རྒྱུན། སེ་མོ་དོ་ནི། ཐུགས་
མཚོན་བྱེད་དུ་མགུལ་རྒྱན་གྱི་ཕྱི་ནས་མུ་ཏིག་གི་དྲ་བ་དྲ་ཕྱེད་ནུ་མ་གཉིས་ཀྱི་བར་དུ་སླེབ་པ་སྟེ། ཁ་ཅིག་ཏུ་གཡས་
གཡོན་དུ་སེ་རལ་ཁར་བྱ་བར་བཤད་དེ་བརྟག ག་ཤའམ་སེ་རལ་ཁ་ནི་ནུ་མ་གཉིས་ཀྱི་དབུས་ཀྱི་སྙིང་ག་དང་རྒྱབ་
ཏུ་སྙིང་ཀའི་རྩ་འཁོར་མཚོན་པའི་རྡོ་རྗེ་རྩེ་བརྒྱད་པའི་ཡར་མར་ཀྱི་རྭ་རྣམས་ལ་མུ་ཏིག་གི་འཕྲེང་བ་སུམ་བཤིབས་
ཕྲག་གོ། གཡས་གཡོན་ནས་མཆན་ཁུང་གཡས་གཡོན་དུ་ཀུ་རུ་ཁར་སྦྲེལ་བ། དོ་ཤལ་ནི། རིན་པོ་ཆེ་དཀར་
དམར་སྔོ་བ་ལྔ་བཅུ་སྤེལ་མའི་ཕྲེང་བ་བརླ་ཕྲ་སྦོམ་གྱི་མཚམས་སུ་སླེབ་པ། སྐ་རགས་སམ་འོག་པག་ནི་ལྟེ་བའི་རྩ་
འཁོར་མཚོན་པའི་རྡོ་རྗེ་རྩེ་དྲུག་ཅུ་རེ་བཞི་བ་དང་། དེའི་གཡས་གཡོན་ནས་བརྩམས་ཏེ་རྡོ་རྗེ་རྩེ་ལྔ་བས་རྒྱབ་ཀྱི་
བར་འཁོར་བ་ལ། ཡར་མར་གྱི་རྭ་རྣམས་སུ་མུ་ཏིག་གི་ཕྲེང་བ་ཉིས་གཤིབས་ཀྱི་སྦྲེལ་བའི་བར་མཚམས་སུ་མུ་ཏིག་
གི་ཕྲེང་བ་ཉིས་བཤིབས་ཀྱི་ཀུ་རུ་ཁར་བྱས་པས་སྦྲེལ་བ། འོག་རྭ་རྣམས་སུ་མུ་ཏིག་གི་དྲ་བ་དྲ་ཕྱེད་སུམ་བཤིབས་
ཀྱི་སྣེ་མོར་དྲིལ་ཆུང་གཡེར་ཁ་དང་ཕྱེད་རྔ་ཡབ་སོགས་ཀྱིས་སྤྲས་པ། དཔུང་རྒྱན་ནི་ཕྱག་དྲུག་གི་དཔུང་པའམ་
སོག་པའི་ཟླ་དཀར་ཡོལ་ཁ་རེ་རེ་ནས་སྟེང་འོག་ཏུ་འཐོན་པའི་དཔུང་མགོའི་འོག་དང་གྲུ་ཚིགས་ཀྱི་ནང་དུ་གསེར་
གྱི་པ་ཊས་རིས་སྒོར་མོ་ལ་ནོར་བུས་བརྒྱན་པ་དང༌། ཕྱག་གི་འཁྲིག་མ་དང་ཞབས་ཀྱི་ལོང་བུ་རྣམས་སུའང་དེ་འདྲ་
བའི་རྒྱན་རྣམས་ལ་མུ་ཏིག་གི་དྲ་བ་དྲ་ཕྱེད་དང་བཅས་པའི་ཕྱག་ཞབས་ཀྱི་གདུ་བུ་སྟེ། རིགས་དྲུག་རྒྱན་གྱི་རྣམ་
པར་ཤར་པའོ། ། ཕྱག་གཡས་ཀྱི་དང་པོས་མི་བསྐྱོད་པའི་ངོ་བོ་གསེར་གྱི་རྡོ་རྗེ་རྩེ་ལྔ་བ། གཡོན་གྱི་དང་པོས་རྡོ་
རྗེ་འཆང་གི་ངོ་བོ་རྡོ་རྗེ་རྩེ་ལྔ་བ་ཕྱེད་པས་ཡུ་བ་བྱས་པའི་དྲིལ་བུ་བཟུང་ནས་ཡུམ་གྱི་མཆན་ཁུང་ནས་འཁྱུད་པ།
གཡས་ཀྱི་གཉིས་པས་རྣམ་སྣང་གི་ངོ་བོ་རྡོ་རྗེ་རྩེ་ལྔ་པ་ཕྱེད་པས་ཡུ་བ་བྱས་པའི་འཁོར་ལོ་དཀར་པོ་རྩིབས་བཅུ་
གཉིས་པ། གསུམ་པས་འོད་དཔག་མེད་ཀྱི་ངོ་བོ་པདྨ་དམར་པོ་འདབ་མ་བརྒྱད་པའི་ཡུ་བ་ནས་འཛིན་པ།
གཡོན་གྱི་གཉིས་པས་རིན་འབྱུང་གི་ངོ་བོ་རྡོ་རྗེ་ཕྱེད་པས་ཡུ་བ་བྱས་པའི་རིན་པོ་ཆེ་སེར་པོ་ཆ་དགུ་བ། གསུམ་
པས་དོན་གྲུབ་ཀྱི་ངོ་བོ་རྡོ་རྗེ་རྩེ་ལྔ་པ་ཕྱེད་པའི་སྟེང་དུ་པདྨ་དེའི་སྟེང་དུ་ཉི་མ་ལ་རལ་གྲི་སོ་གཉིས་པ་རྩེ་མོར་ཡེ་ཤེས་
ཀྱི་མེ་འབར་བ་འཛིན་པ། དེའི་པང་ན་ཡུམ་རེག་བྱ་རྡོ་རྗེ་མ་སྐུ་མདོག་སྔོན་པོ་རྒྱན་ཆ་ལུགས་ཐམས་ཅད་ཡབ་དང་
འདྲ་བ་ལ་སྐུ་བོང་ཡབ་ལས་ཅུང་ཟད་ཆུང་བ། དབུ་སྐྲ་ཕྱེད་ཐོར་ཅོག་དང་ལྷག་མ་ལན་བུར་འཕྱང་བས་སྐུ་སྟོད་
ཁེབས་པ་ཕྱག་དང་པོ་གཉིས་ཀྱིས་རྡོར་དྲིལ་བཟུང་ནས་ཡབ་ཀྱི་མགུལ་པ་ནས་འཁྱུད་པ། གཟུགས་མཛེས་པ།
ངག་སྙན་པ། དྲི་ཞིམ་པ། ལྗགས་དང་མ་མཆུའི་རོ་མངར་བ། ལུས་ཀྱི་རེག་བྱ་འཇམ་པ་སོགས་འདོད་ཡོན་
ལྔའི་དགའ་བས་རོལ་བ། ཞབས་པདྨའི་སྐྱིལ་ཀྲུང་གིས་བཞུགས་པ། གཉིས་ཀའི་གོས་ཀྱི་ག་ཤལ་ནི་རིན་པོ་ཆེ་སྣ་
131

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚོགས་པས་སྤྲས་པའི་ལྷ་རྫས་ཀྱི་གོས་སྟོད་ཅུང་ཟད་ལེབ་ཆགས་པ་མཆན་ཁུང་གཡས་གཡོན་དུ་ག་ཤལ་བྱས་ཤིང་།
མདུན་རྒྱབ་ལེབ་ཆགས་པ་ལ་སྟེ་ཟུར་རྣམས་སུ་མང་པོ་ཡོད་པའི་ཤམ་ཐབས་ ཕན་ཚུན་རྒྱབ་ཏུ་འཕྱང་བ་སྟེ་
བཤུགས་པའོ། ། རྒྱན་དང་ཕྱག་མཚན་འདི་རྣམས་ཀྱི་མཚོན་དོན་དང་ངོ་བོ་ནི་ལྷ་ལྷག་མ་འཆད་འགྱུར་རྣམས་
ལའང་ཅི་རིགས་ཤེས་པར་བྱའོ། ། གཉིས་པ་ནི་རྡོ་རྗེ་ནི་ཐབས་དང་ཞེས་སོགས་བརྗོད་པའི་ཚེ་རྡོར་དྲིལ་བྱིན་
གྱིས་བརླབ་པ་དང་མཚོན་དོན་དྲན་པར་བྱ་སྟེ། དེ་ཡང་སྤྱིར་བྱིན་གྱིས་བརླབ་པ་ལ་བསང་སྦྱངས་བསྐྱེད་ནས་
བྱིན་གྱིས་བརླབ་པ་དང་། མཚོན་དོན་དྲན་པ་ཙམ་གྱིས་བྱིན་གྱིས་བརླབ་པའི་ཚུལ་གཉིས་ལས་འདིར་ཕྱི་མ་ལྟར་
ཡིན་ནོ། ། རྡོར་དྲིལ་དེ་ལ་སྒྲས་བརྗོད་ཀྱིས་དབྱེ་ན་གཉིས་ཏེ། མཚོན་བྱ་དོན་གྱི་རྡོར་དྲིལ་དང་། མཚོན་བྱེད་
དཔེའི་རྡོར་དྲིལ་ལོ། ། མཚོན་བྱེད་ཀྱི་རྡོ་རྗེ་དེ་ལ་རྩེ་གཅིག་པ་གསུམ་པ་ལྔ་པ་དགུ་པ་སྣ་ཚོགས་རྡོ་རྗེ་རྒྱུན་གྱི་རྡོ་རྗེ་
རྣམས་སུ་ཡོད་ཅིང་། རྩེ་གཅིག་པ་ནས་སྟོང་གི་བར་ཡོད་པར་བཤད་དེ། དྲིལ་བུ་ལའང་དེ་ལྟར་རོ། ། རྡོ་རྗེས་
ཐབས་སྒྲུབ་པ་པོ་དང་། དེའི་གསང་གནས་ཀྱི་རྡོ་རྗེ། ཐབས་བདེ་བ་ཆེན་པོའི་ཡེ་ཤེས་སོགས་ཐབས་ཀྱི་རིགས་
རྣམས་མཚོན། དྲིལ་བུས་ཤེས་རབ་ཕྱག་རྒྱུ་མ་དང་། དེའི་གསང་གནས། ཤེས་རབ་སྟོང་པ་ཉིད་དང་དེ་རྟོགས་
པའི་ཤེས་རབ་སོགས་ཤེས་རབ་ཀྱི་ཆ་རྣམས་མཚོན། ཡང་རྡོ་རྗེའི་ལྟེ་བས་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་རྡོ་
རྗེ་སེམས་དཔལ། སྟེང་རྭ་ལྔས་ཡེ་ཤེས་ལྔ་རིགས་ལྔ། སྟེང་གི་པད་འདབ་བརྒྱད་ཀྱིས་འཕགས་ལམ་ཡན་ལག་
བརྒྱད། འོག་རྭ་ལྔས་མཁའ་འགྲོ་ལྔ། འོག་གི་པད་འདབ་ཀྱིས་སྐུལ་བྱེད་མ་སོགས་བཞི་དང་སྒོ་མ་བཞི། དྲིལ་
བུའི་ཞལ་གྱིས་སྟོང་ཉིད་རྟོགས་པའི་ཤེས་རབ་རྡོ་རྗེ་དབྱིངས་ཕྱུག་མ། སྟེང་རྭས་གཤེགས་པ་ལྔ། བུམ་པས་ཡེ་
ཤེས་ཀྱི་བདུད་རྩི་དབྱུག་གུས་ལྷས་སྐྱེས། ཆ་གསུམ་གྱིས་ཁམས་གསུམ་ ཁོག་པས་སྟོང་ཉིད། ས་བོན་བརྒྱད་
ཀྱིས་སྤྱན་སོགས་ཡུམ་བཞི་དང་ནོར་རྒྱུད་མ་སོགས་བཞི། ཡང་རྡོ་རྗེས་ལོངས་སྐུ། དྲིལ་བུས་སྤྲུལ་སྐུ། རྡོར་དྲིལ་
མཉམ་པར་སྦྱོར་བས་ཟུང་འཇུག དྲིལ་བུའི་སྒྲས་ཆོས་ཕུང་སྒྲོགས་པ། ཡང་རྡོ་རྗེའི་ལྟེ་བས་ཡབ་ཀྱི་དྷུ་ཏིའི་མར་
སྣ། དྲིལ་བུའི་ལྕེས་ཡུམ་གྱི་དྷུ་ཏིའི་མར་སྣ་མཚོན་པ་སོགས་རྫོགས་རིམ་དང་སྦྱར་ནས་འཆད་ཚུལ་ཡང་ཤེས་པར་
བྱའོ། ། མདོར་ན་རྡོ་རྗེས་ཟུང་འཇུག་གི་བར་གྱི་ཐབས་ཀྱི་ཆ་ཐམས་ཅད་དང་། དྲིལ་བུས་དེའི་བར་གྱི་ཤེས་
རབ་ཀྱི་ཆ་ཐམས་ཅད་མཚོན་པའི་ཚུལ་དྲན་པར་བྱའོ། ། རྡོར་དྲིལ་གཉིས་ཀའང་བདེ་སྟོང་དབྱེར་མེད་ཀྱི་དོན་
དམ་པའི་བྱང་ཆུབ་ཀྱི་སེམས་ཀྱི་རང་བཞིན་ཡིན་ནོ་སྙམ་པ་དང་། རང་གི་ལུས་ལྷ་ཡབ་ཡུམ་དང་། སེམས་བདེ་
སྟོང་དབྱེར་མེད་ཀྱི་ཡེ་ཤེས་དང་། ངག་གིས་བདེ་སྟོང་དབྱེར་མེད་ཀྱི་སྒྲ་སྒྲོགས་པར་བསམ་མོ། ། ཨོཾ་སརྦ་ཏ་ཐཱ་
ག་ཏ་ཞེས་སོགས་ཀྱི་དོན་ཡོད་དེ། ཨོཾ་ནི་རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། ། མཆོག་དང་
132

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ནོར་སྟེར་དཔལ་དང་གཡང་། ། སྐལ་བཟང་རྣམ་པ་དང་ལྡན་དང་། ། དམ་བཅའ་བ་དང་བཀྲ་ཤིས་དོན། །
ནོར་བུ་འཛིན་པའི་སྔགས་སུ་བརྗོད། ། ཅེས་གསུངས་པ་ལྟར་དོན་བདུན་ལ་འཇུག་པའི་མཚོན་དོན་དྲན་པའི་
སྒོ་ནས་བརྗོད་ན་ཕན་ཡོན་ཆེན་པོར་འགྱུར་བའི་ཕྱིར་རོ། ། ཨོ་ལ་ཨ་དང་ཨུ་དང་མ་གསུམ་ཡོད་དེ། ཨ་ལ་ཨུ་
བྱིན་པས་ཨོར་སོང་། མ་ཡིག་ཀླད་ཀོར་དུ་བྱིན་པས་ཨོཾ་གཅིག་ཏུ་གྱུར་པའི་ཡི་གེ་སོ་སོ་བས་སྐུ་གསུང་ཐུགས་སོ་
སོར་མཚོན་ཞིང་། ཨོཾ་གཅིག་གིས་ནི་དེ་གསུམ་དབྱེར་མེད་པ་དེ་མཚོན་པའི་ཕྱིར་རོ། ། སནྡྷ་ཏ་ཐཱ་ག་ཏ་ནི་དེ་
བཞིན་གཤེགས་པ་ཐམས་ཅད། སིདྷི་ནི་གྲུབ་པ། བཛྲ་ནི་རྡོ་རྗེ། ས་མ་ཡ་ནི་དམ་ཚིག ཏིཥྛ་ནི་མནོས་པའམ་
བརྟན་པ། ཨེ་ཥ་སྟི་དྷ་ར་ཡཱ་མི་ནི་འདི་བདག་གིས་གཟུང་བར་བགྱིའོ། ། བཛྲ་སཏཱ་ནི་རྡོ་རྗེ་སེམས་དཔའ། ཧི་
ལྔས་ཡེ་ཤེས་ལྔ་དང་། ཧཱུྃ་གསུམ་གྱིས་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་བདེ་མཚོན། ཕཊ་ནི་དོན་
དེ་གསལ་བར་བྱེད་པ་དང་། སཱཧཱས་ནི་སྡིག་པ་འཇོམས་ཤིང་དགེ་བ་འཕེལ་བ་སོགས་དང་དབུགས་འབྱིན་པ་སྟེ།
རྩེ་མོ་ལས། སྭཱ་ཧཱ་ཞེས་ནི་ཅི་ཡིན་བརྗོད། ། སྡིག་པ་ཐམས་ཅད་ཞི་བྱེད་ཅིང་། ། དགེ་བའི་ཚོགས་ནི་རྣམ་པར་
འཕེལ། ། ཉེས་པ་ཐམས་ཅད་འཕྲོག་བྱེད་ཅིང་། ། སྡུག་བསྔལ་ཐམས་ ཅད་འཇོམས་པའི་མཆོག། ཞེས་
གསུངས་པ་ལྟར་དོན་དྲན་པའི་སྒོ་ནས་རྡོ་རྗེ་འཛིན་ནོ། ། དེ་ནས་བཛྲ་གྷཎྚ་ཧཱུྃ་ཞེས་བརྗོད་ཅིང་། དོན་ནི་རྡོ་རྗེ་
དྲིལ་བུ་ཞེས་པ་སྟེ། ཆོས་ཐམས་ཅད་བདེན་སྟོང་མཉམ་པ་ཉིད་དུ་དྲིལ་ནས་རྟོགས་པའི་ཤེས་རབ་ནི་ངེས་དོན་གྱི་
དྲིལ་བུ་ཡིན་ལ། མཚོན་དོན་དེ་དྲན་པའི་སྒོ་ནས་དྲིལ་བུ་འཛིན་ཅིང་། དེའི་སྒྲས་ཀྱང་སྟོང་པ་ཉིད་ཀྱི་སྒྲ་སྒྲོགས་
པར་སེམས་པའོ། ། ཧཱུྃ་གིས་ནི་ཡེ་ཤེས་ལྔ་མཚོན་ཞིང་། འདི་ལ་འང་ཧ་ཨུ་མ་གསུམ་ཡོད་ཅིང་། གསུམ་སོ་སོས་
རྡོ་རྗེ་གསུམ་སོ་སོ་དང་། ཧཱུྃ་གཅིག་ཏུ་གྱུར་པས་དེ་གསུམ་དབྱེར་མི་ཕྱེད་པ་དེ་མཚོན་ནོ། ། ངེས་དོན་གྱི་རྡོར་
དྲིལ་རང་རྒྱུད་ལ་བསྐྱེད་དེ། རྡོ་རྗེ་སེམས་དཔའ་ལ་སོགས་པའི་སངས་རྒྱས་ཐམས་ཅད་མཉེས་པར་བྱའོ་སྙམ་དུ་
སེམས་ཤིང་བརྗོད་ནས་ཧཱུྃ་གླུར་བླང་བར་བྱའོ། ། དྲང་དོན་གྱི་རྡོ་རྗེ་ལག་གིས་གསོར་ཞིང་། ངེས་དོན་གྱི་རྡོ་རྗེ་
རང་རྒྱུད་ལ་བསྐྱེད་པའི་ཚུལ་གྱིས་གསོར་བ་ཡིན་ལ། དེའི་དགོས་པ་ནི། སེམས་ཅན་རྨོངས་དང་འགྲེལ་བ་
ཡི། ། ཞེས་སོགས་ཀྱིས་སྟོན་ཅིང་། འདིའི་དོན་ནི། ངེས་དོན་གྱི་རྡོ་རྗེ་རང་རྒྱུད་ལ་བསྐྱེད་པ་ནི་མཛེས་པའམ་
འགོས་པ་ཡིན་ཏེ། དེས་སེམས་ཅན་རྣམས་ཀྱི་སྡུག་བསྔལ་གྱི་རྒྱུ་མ་རིག་པ་སྤོང་པའི་ཚུལ་གྱིས་སེམས་ཅན་ཐམས་
ཅད་རྨོངས་པ་མ་རིག་པ་དང་འགྲེལ་བ་སྟེ་བྲལ་བར་བྱས་པའི་སྒོ་ནས་སྡུག་བསྔལ་ཐམས་ཅད་ལས་རྣམ་པར་ཐར་
པའི་བྱ་བ་བྱེད་པའི་ཕྱིར། དེ་ལྟར་བྱེད་ནུས་པའང་ཡིན་ཏེ། དེས་ཆོས་ཀྱི་དེ་ཁོ་ན་ཉིད་རྟོགས་པའི་ཕྱིར་རོ། །
དེས་ན་དྲང་ངེས་ཀྱི་རྡོ་རྗེ་སྤྲོ་བ་དང་བཅས་ཏེ་གཟུང་བར་བྱའོ། ། ཧཱུྃ་གསུམ་གྱིས་རྡོ་རྗེ་གསུམ་དབྱེར་མི་ཕྱེད་པ་
133

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། ཧོ་གསུམ་གྱིས་ཆུང་འབྲིང་ཆེ་གསུམ་གྱི་སེམས་ཅན་འཁོར་བ་ལ་གྲོལ་བར་བྱེད་པ་དེ་མཚོན་ནོ། ། ཡང་
དྲིལ་བུ་དཀྲོག་ཚུལ་དགོས་པ་དང་བཅས་པ་ནི། ཨོཾ་བཛྲ་དྷརྨཱར་ཎི་ཏ་ཞེས་སོགས་ཀྱིས་བསྟན་ཅིང་། དོན་ནི།
ཨོཾ་ནི་སྔར་བཞིན། བཛྲ་ནི་རྡོ་རྗེ་སྟེ་མི་ཕྱེད་པ། དྷམྨ ནི་ཆོས། ར་ཎི་ཏ་ནི་སྒྲོགས་པ། པྲ་ར་ཎི་ཏ་རབ་ཏུ་སྒྲོག་
པ། སཾ་པྲ་ར་ཎི་ཏ་ནི་ཀུན་ཏུ་རབ་ཏུ་སྒྲོག་པ། སཊྚ་བུདྷཱ་ནི་སངས་རྒྱས་ཐམས་ཅད། གློ་ཊ་ནི་ཞིང་། པྲ་ཙ་ལི་ནི་
གཡོ་བ།པྲ་ཛྙཱ་པ་ར་མི་ཏ་ནི་ཤེས་རབ་ཀྱི་ཕ་རོལ་ཏུ་ཕྱིན་པ། ནཱ་ད་ནི་སྒྲ། སྭ་བྷཱ་ཝ་ནི་རང་བཞིན། བཛྲ་སཏྭཱ་ནི་རྡོ་
རྗེ་སེམས་དཔའ། ཧྲི་ད་ཡ་ནི་ཐུགས་སནྟོཥ་ནི་ཀུན་ཏུ་དགྱེས་པ། ཧཱུྃ་གསུམ་དང་ཧོ་གསུམ་དང་སཱ་ཧཱ་ནི་སྔར་
བཞིན་ཏེ། དགོས་དོན་དེ་ལྟར་དྲན་པར་བྱའོ། ། གཉིས་པ་ནང་མཆོད་བྱིན་གྱིས་བརླབ་པ་ལ་བཞི། བསང་བ།
སྦྱང་བ། བསྐྱེད་ཅིང་བྱིན་གྱིས་བརླབ་པ། དེའི་དགོས་པ་བཤད་པའོ། ། དང་པོ་ནི། ཨོཾ་ཨཱཿ བི་གྷཱནྟ་ཀྲི་ཏ་ཧཱུཾ་
ཅེས་བརྗོད་པ་དང་མཉམ་དུ་རང་གི་ཐུགས་ཀ་ནས་བགེགས་མཐར་བྱེད་ཀྱི་ཚོགས་དཔག་ཏུ་མེད་པ་སྤྲོས་ཏེ་ནང་
མཆོད་ཀྱི་སྒྲུབ་གཞི་རྫས་ལ་གནས་པའི་བགེགས་ཐམས་ཅད་བསྐྲད་པར་བསམ་མོ། ། ཨོཾ་ཨཱ་ཧཱུྃ་ནི་སྐུ་གསུང་
ཐུགས་ཀྱི་ས་བོན་དང་། བིགྷཱནྟ་ཀྲིཏ་ཅེས་པ་ནི་བགེགས་མཐར་བྱེད་ཅེས་པའི་དོན་ནོ། ། གཉིས་པ་ནི། བྷཱུ་
ནྱཏཱའི་སྔགས་བརྗོད་ཅིང་དོན་དྲན་པའི་སྒོ་ནས་སྦྱོང་བ་ཡིན་ལ། ཤུ་ནྱཏཱ་ནི་སྟོང་པ་ཉིད། ཛྙཱ་ན་ནི་ཡེ་ཤེས།
བཛྲ་ནི་རྡོ་རྗེ་སྟེ་མི་ཕྱེད་པ། སྭ་བྷཱ་ཝ་ནི་རང་བཞིན། ཨཱཏྨ་ཀཾ་ནི་བདག་ཉིད། ཨ་ཧཾ་ནི་ངའོ་སྟེ། ཡུལ་སྟོང་པ་
ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་དབྱེར་མི་ཕྱེད་པའི་བདག་ཉིད་དེ་ངའོ་སྙམ་དུ་ང་རྒྱལ་འཇོག་པ་ཡིན་
ཞིང་། དེའི་ཚེ་སྒྲུབ་གཞི་སོགས་རང་བཞིན་གྱིས་སྟོང་པར་བསམས་ཏེ་ཐ་མལ་གྱི་སྣང་ཞེན་དགག་པར་བྱའོ། །
གསུམ་པ་ནི། དེ་ལྟར་སྟོང་པར་སྦྱངས་པའི་བདེ་སྟོང་དབྱེར་མེད་ཀྱི་ངང་ལས། ཧཱུཾ་ཡཾ་ཧཱུཾ་ཞེས་སོགས་ཀྱི་དོན་
བསམས་པའི་སྒོ་ནས་བསྐྱེད་པར་བྱའོ། དེ་ཡང་སྟེང་འོག་ཏུ་ཉལ་སྟབས་ཀྱི་ཧུ་རེ་རེ་དང་བར་དུ་ས་བོན་རེ་རེ་གྱེན་
འགྲེང་དུ་རིམ་པར་བསྐྱེད་ཅིང་། འདིར་ཧཱུཾ་གཉིས་པོའི་ཞབས་ཀྱུ་ཕར་བསྟན་པ་སྟེ། དེ་དག་རིམ་པར་ཡོངས་སུ་
གྱུར་པ་ལས། རླུང་དཀྱིལ་བཅད་ཁ་དང་མེ་དཀྱིལ་ཟུར་གཅིག་ཚུར་བསྟན་པའི་སྟེང་འོག་གི་རྡོ་རྗེ་རྩེ་ལྔ་པ་ཉལ་
སྟབས་སུ་བསམ། མེའི་ཟུར་གསུམ་གྱི་སྟེང་དུ་མདུན་ནས་གཡས་སྐོར་དུ་ཡི་གེ་གསུམ་དཀར་དམར་སྔོ་བ་ལས།
ལྟག་པ་དབུས་སུ་བསྟན་པའི་མི་མགོའི་སྒྱེད་པུ་གསུམ། དེ་གསུམ་གྱི་དབུས་སུ་ཨཱཿ དཀར་པོ་ལས་ཐོད་པ་ཕྱི་
དཀར་ལ་ནང་དམར་བ། དེའི་ནང་དུ་ཨཱཿ ལས་པདྨ་དམར་པོ་ཨ ས་མཚན་པ། དེའི་དབུས་དང་ཤར་ནས་
གཡས་སྐོར་དུ་ཧཱུྃ་ཧཱུྃ་ཨོཾ་ཛཾ་ཁཾ་རྣམས་ལས་རིམ་པ་བཞིན་དུ་མིའི་ཤ་གླང་པོ་ཆེ་རྟ་བ་ལང་ཁྱིའི་ཤ་སྟེ་ཤ་ལྔ་བསྐྱོད་པའི་
སྟེང་དུ་ཡི་གེ་སོ་སོས་མཚན་པ། སླར་ཡང་དབུས་དང་ཤར་ནས་ཕྱོགས་བཞིར་ཧཱུྃསོགས་ལྔ་ལས་རིམ་བཞིན་དྲི་ཆུ་
134

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
དྲི་ཆེན་རཀྟ་བྱང་སེམས་ཤ་ཆེན་ཏེ་བདུད་རྩི་ལྔ་བ་སྐྱེད་པ་ལ་ཡི་གེ་སོ་སོས་མཚན་པ། ཡི་གེ་རྣམས་རིམ་པ་བཞིན་
སྔོ་དཀར་སེར་དམར་ལྗང་ཁུ་གྱེན་བསྒྲེང་། ཤ་ལྔ་བོ་ཤ་པགས་རུས་གསུམ་དུམ་བུར་བཏུབས་པའམ་ཚང་མ།
བདུད་རྩི་ལྔ་མར་ཁུ་ལྟ་བུ་ལ་ཕན་ཚུན་གོ་ས་མི་བསྒྲིབས་པའམ། ཡང་ན་མར་ཁུར་ཤ་བཅུག་པ་བཞིན་བསམ།
བདུད་རྩི་ལྔ་ལ་ཐུན་མོང་དུ་ཧཱུཾ་ཡིག་གི་ནཱ་ད་ལ་མ་རེག་ཙམ་དུ་ཨོཾ་དཀར་པོ། དེའི་འོག་ཟུར་ནས་འོད་ཟེར་ཁ་
དོག་ལྔ་འཕྲོཔ། སྟེང་གི་བར་སྣང་ལ་ཉི་མའི་དཀྱིལ་འཁོར་དམར་འཁྱིལ་ལེ་བ་དེའི་སྟེང་དུ་ཧཱུྃ་དཀར་པོ་ལས་རྡོ་རྗེ་
དཀར་པོ་རྩེ་ལྔ་པ་གྱེན་འགྲེང་ལྟེ་བ་ལ་ཧཱུཾ་གིས་མཚན་པ། ཧཱུྃ་ཡིག་དེ་ལས་འོད་ཟེར་འོག་ཏུ་འཕྲོས་པས། འོག་གི་
རླུང་གཡོས། དེའི་སྟེང་གི་མེ་སྦར་པས་ཐོད་པའི་ནང་གི་རྫས་རྣམས་མར་ཁུ་ལྟར་ཞུ་ཞིང་ཁོལ་བའི་ནང་དུ། སྟེང་
གི་རྡོ་རྗེ་ཉི་གདན་དང་བཅས་པ་ལྷུང་ནས་གཡས་བསྐོར་དུ་ལན་གསུམ་དཀྲུགས་པས་རྡོ་རྗེ་དང་རྫས་རྣམས་རོ་
མཉམ་དུ་གྱུར་པས་རྫས་ཀྱི་ཁ་དོག་དྲི་རོ་ནུས་པའི་སྐྱོན་ཐམས་ཅད་སྦྱངས་ནས་ཤེལ་ལྟར་དག་པར་གྱུར་པར་
བསམས་ཤིང་། རྫས་ཀྱི་འོག་གི་པདྨ་ཨཱ དང་བཅས་པ་ཞུ་བ་བདུད་རྩི་དང་འདྲེས་པ་ཉི་མ་འཆར་ཁའི་མདོག་
ལྟར་དམར་སེར་གྱི་རྣམ་པ་ཅན་གྱི་ཟག་མེད་ཀྱི་བདུད་རྩིར་བྱས། ཡབ་ཡུམ་གྱི་སྦྱོར་འཚམས་དང་ཨོཾ་ཡིག་ལས་
འོད་ཟེར་འཕྲོས་སངས་རྒྱས་ཐམས་ཅད་ཀྱི་ཡེ་ཤེས་ཀྱི་བདུད་རྩི་བཀུག་ནས། ཐོད་པའི་བདུད་རྩི་ལ་བསྟིམ་པས་
བདུད་རྩི་མང་པོར་སྦར་ཞིང་སྤེལ་བར་བསམ་མོ། ། དེ་ནས་ཡི་གེ་གསུམ་ལན་བདུན་ནམ་གསུམ་བརྗོད་ཅིང་
བྱིན་གྱིས་བརླབ། དེའི་ཚེ་རང་གཞན་གྱི་སྒོ་གསུམ་གྱི་ལས་སྒྲིབ་རྣམས་བྲལ་ནས་བདུད་རྩི་ལ་བསྟིམ་པར་མཁས་
པ་དུ་མས་བཤད་ཀྱང་། ད་ལྟའི་ཁ་ཅིག་དེ་ལྟ་བུ་ལ་སྐྱོན་འཚོལ་བར་སྣང་ངོ༌། ༣ མཚོན་ཚུལ་ནི། ཨོཾ་བྷུནྱ་ཏ་
སོགས་སྔགས་ཚན་དྲུག་གིས་ཁྱབ་བྱེད་ལ་སོགས་པའི་རླུང་དྲུག་དང་། སྔགས་ཚན་ཟུང་རེས་ལྡང་འཇུག་ནས་
གསུམ་གྱི་རྡོར་བཟླས། པདྨས་ནང་གི་རྩ་བརྒྱད། ཟེའུ་འབྲུའི་ཨཱ༔ ས་ཡུམ་གྱི་རྒྱུ་ཏིའི་མར་སྣ། རྡོ་རྗེ་པདྨར་ལྷུང་
བས་རྡོ་རྗེ་དང་པདྨ་སྦྱོར་བ། རླུང་གིས་ཕྱག་རྒྱ། མེས་གཏུམ་མོ། སྒྱེད་པུའི་ས་བོན་གྱིས་སྣང་མཆེད་ཐོབ་
གསུམ་སྒྱེད་པུས་སྐུ་གསུང་ཐུགས་གསུམ་ལྡན་གྱི་སྒྱུ་ལུས། ཐོད་པ་ཕྱི་དཀར་བས་བདེ་བ། ནང་དམར་པས་སྟོང་
པ། - ཁ་ཅིག་དེ་ལས་ལྡོག་སྟེ་མཚོན་པར་ཡང་བཤད། དཀར་དམར་གྱི་བདེ་སྟོང་དབྱེར་མེད་ཀྱི་འོད་གསལ་ཞེས་
ཟུང་འཇུག ཤ་ལྔར་ཕྱེ་བས་ཟུང་འཇུག་རིགས་ལྔ་། བཤད་པས་ཟུང་འཇུག་ས་མ་ཡུལ་དྲུག་འོད་གསལ་དུ་སྡུད་
པ། དྲི་ཆུས་མིག་ཤེས་སོགས་དང་མིག་དབང་སོགས་འོད་གསལ་སྡུད་པ།ཁྲག་གིས་ཇི་ལྟ་བ་ཐམས་ཅད་མཁྱེན་
པའི་འོད་གསལ། ཁུ་བས་ཆོས་ཉིད་རྟོགས་པའི་འོད་གསལ། རྡོ་རྗེ་ཧཱུྃ་དང་བཅས་པས་འབྲས་དུས་ཀྱི་ཐུགས་རྡོ་
རྗེ། པདྨ་ཨཱ༔ དང་བཅས་གསུང་། ཨོ་ཡིག་གིས་སྐུ་རྡོ་རྗེ་མཚོན། གཞན་ཡང་ཧཱུཾ་གཉིས་དང་རྡོ་རྗེ་གཉིས་ཀྱིས་
135

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། -
ཡེ་ཤེས་ལྔ། མི་མགོས་ལུས་ངག་ཡིད་གསུམ༔ ཐོད་པའི་ས་བོན་ཨཱ༔ ས་སྟོང་ཉིད། ཐོད་པས་བདེ་སྟོང་དབྱེར་
མེད་མཚོན་པ་སོགས་མང་ངོ༌། ། སྤྱིར་ཤ་ལྔ་གཤེགས་པ་ལྔ་དང་བདུད་རྩི་ལྔ་གཤེགས་མ་ལྔའི་ངོ་བོར་མོས་པ་ཡོད་
ཀྱང་། འདིར་གཉིས་ཀ་ཕྱོགས་སུ་འགོད་པ་དང་གཤེགས་པ་ལྔའི་ངོ་བོར་བསྐྱེད་པའོ། ། བསྟན་ཚུལ་གྱི་དབང་
དུ་བྱས་ན། ལས་སྔགས་བརྗོད་པའི་ཚེ་བསངས། ཤུནྱ་ཏས་སྟོང་པར་སྦྱངས། ཧཱུཾ་ཡཾ་ཧཱུཾ་ཡཾ་ཞེས་པ་ནས། ཨོཾ་
ཡིག་གིས་མཚོན་པའི་བར་གྱིས་བསྐྱེད། དེ་དག་གི་སྟེང་གི་ཞེས་པ་ནས་ཤེལ་ལྟར་དག་པར་གྱུར་པའི་བར་གྱིས་
སྦྱང་བ། པདྨ་ཨཱདང་ནས་རྟོགས་པར་བྱས་ཞེས་པའི་བར་གྱིས་རྟོགས་པ་ཨོ་ཡིག་གི་ནས། སྤེལ་བར་གྱུར་པའི་
བར་གྱིས་སྤེལ་བར་བྱ་སྟེ། སྦྱངས་རྟོགས་སྦྱར་གསུམ་གྱི་སྒོ་ནས་བྱིན་གྱིས་བརླབ་པའོ། ། དམ་ཚིག་པའི་རྫས་ལ་
ཡེ་ཤེས་ཀྱི་བདུད་རྩི་འཇུག་པ་ནི་བྱིན་གྱིས་བརླབ་པ་དང་མང་པོར་སྦར་པའི་ཆེད་ཡིན་ཞིང་། ཡི་གེ་གསུམ་བརྗོད་
པ་ནི་བྱིན་གྱིས་བརླབས་པའི་ཚེ་གཙོ་བོ་ཡིན་ནོ། ཤ་ལྔ་ལ་ལྕགས་ཀྱུ་དང་སྒྲོན་མ་ལྔ་ཞེས་བཤད་པ་ནི། དེ་ལྔ་ལྷ་ལ་
ཕུལ་ཞིང་རང་གིས་ཚུལ་བཞིན་ལོངས་སྤྱད་པས་དངོས་གྲུབ་མྱུར་དུ་འགུག་པ་དང་གསལ་བར་བྱེད་པས་དེ་ལྟར་
བརྗོད་དོ། ། བཞི་བ་ནི། དེ་ལྟར་ནང་མཆོད་བྱིན་གྱིས་བརླབས་པ་ལ་དགོས་པ་ཡོད་དེ། བླ་མ་དང་ལྷག་པའི་
ལྷ་མཉེས་པ་དང་། བཟའ་བའི་དམ་ཚིག་བསྟེན་པ། མཆོད་གཏོར་བྱིན་གྱིས་བརླབ་པའི་ཚེ་གསང་བར་བྱ་བའི་
ཆེད་ཡིན་པའི་ཕྱིར། གསུམ་པ་གཏོར་མ་ལ་སྤྱིར་འདས་མ་འདས་ཀྱི་གཏོར་མ་གཉིས་ཡོད་ཀྱང་འདིར་སྔོན་འགྲོ་
འཇིག་རྟེན་པའི་གཏོར་མ་བྱ་བ་ཡིན་ལ། དེ་ཡང་འཕགས་སྐོར་ནས་དངོས་སུ་མ་བཤད་ཀྱང་མཁའ་འགྲོ་རྒྱ་མཚོ་
སོགས་ནས་བཤད་པ་ལྟར་མཛད་པ་ཡིན་ཞིང་།འདི་ལ་གཉིས།མཆོད་གཏོར་བྱིན་བརླབ་བྱ་བ་དང་། མགྲོན་སྤྱན་
དྲངས་ནས་འབུལ་བའི་ཚུལ་ལོ། ། དང་པོ་ནི་འོག་ནས་འབྱུང་བ་ལྟར་བྱ་ལ། གཏོར་མ་ནི་གོང་དུ་བཤད་པ་
ལྟར་བྱིན་གྱིས་བརླབ་བོ། ། གཉིས་པ་ལ་གཉིས། མགྲོན་སྤྱན་འདྲེན་པ་དང་། མཆོད་གཏོར་འབུལ་ལོ། །
དང་པོ་ནི། སྤྱིར་ཕྱོགས་སྐྱོང་ས་བོན་ལས་བསྐྱེད་པའི་ལུགས་ཡོད་ཀྱང་། འདིར་རང་གི་ཐུགས་ཀའི་ཧཱུྃ་གི་འོད་
ཟེར་གྱིས་དབང་པོ་ལ་སོགས་པའི་ཕྱོགས་སྐྱོང་རྣམས་བཀུག་ནས་རང་གི་ཕྱོགས་མཚམས་སུ་འཁོད་པར་བསམ་པ་
ཡིན་ལ། དེ་ཡང་དཀར་ཕྱོགས་ནག་ཕྱོགས་པ་གཉིས་ལས་དཀར་ཕྱོགས་པའོ། ། དེ་རྣམས་ཀྱི་ཕྱག་མཚན་
སོགས་མངོན་རྟོགས་ལྟར་ཡིན་ལ། རྡོ་རྗེ་མཚོན་ཆ་ནི་བརྒྱ་བྱིན། སྒྱུ་མ་རྡོ་རྗེ་ནི་ཁྱབ་འཇུག རྡོ་རྗེ་མེ་ནི་མེ་ལྷ།
རྡོ་རྗེ་དུས་ནི་གཤིན་རྗེ། རྡོ་རྗེ་གཏུན་ཤིང་ནི་སྲིན་པོ། རྡོ་རྗེ་ཀླུ་ནི་རང་མིང་ལྟར། རྡོ་རྗེ་རླུང་ནི་རླུང་ལྷ། རྡོ་རྗེ་
འཇིགས་བྱེད་ནི་གནོད་སྦྱིན། རྡོ་རྗེ་སྣ་རིང་ནི་ཚོགས་བདག རྡོ་རྗེ་ཁྲོ་བོ་ནི་དབང་ཕྱུག་ཆེན་པོ། རྡོ་རྗེ་འཁྱིལ་
བ་ནི་ཉི་མ། རྡོ་རྗེ་འོད་ནི་ཟླ་བ། མི་སྨྲ་རྡོ་རྗེ་ནི་ཚངས་པ། ཐག་བཟང་རིས་དང་སའི་ལྷ་མོ་ནི་རང་མིང་གིས་
136

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
བསྟན་པ་ལྟར་རོ། ། དེ་རྣམས་སྐད་ཅིག་གིས་སྟོང་པར་བསམས་ཏེ་ཐ་མལ་གྱི་སྣང་ཞེན་སྦྱངས། སྟོང་པའི་ངང་
ལས་སྐད་ཅིག་གི་འདུས་པའི་ལྷ་རྡོ་རྗེ་ཡུམ་བཅས་སུ་བསྐྱེད་དོ། ། གཉིས་པ་ལ། དང་པོ་ཆུ་བཞི་འབུལ་བ་ནི།
ཐོག་མཐའི་ཨོ་ཨཱ༔ ཧཱུྃ་རྣམས་ནི་རྡོ་རྗེ་གསུམ་གྱི་ས་བོན་དང་། ཧི ས་ནི་ཤེར་ཕྱིན་མཚོན། སྲ་ནི་རབ། ཝ་ར་ནི་
མཆོག་ཏུ། སང་ཀཱ་རོ་ནི་བསྙེན་བཀུར་པ། ཨརྒྱུ་ནི་མཆོད་ཡོན། པྲཏི་ཙྪ་ནི་སོ་སོར་བཞེས། སྣ་ཧཱ་ནི་དབུགས་
འབྱིན་པའོ། ། གཞན་སྔར་ལྟར་ལ་པཱཏྱཱ་ནི་ཞབས་བསིལ། ཨཱཉྩ་མ་ནམ་ནི་ཞལ་བསིལ། སྲོག་ཎ?་ ནི་གསང་
གཏོར་རོ། ། དེ་ནས་ༀ ཨཱ་དུས་གསུམ་སྐྱེས་པ་ཀུན་དང་ཕྱོགས་བཅུ་ཡི། ཞེས་སོགས་ཀྱིས་གཏོར་མ་འབུལ་
བར་བྱ་སྟེ། དོན་བསྡུ་ནས། དུས་གསུམ་སྐྱེས་པ་སྟེ་དངོས་པོ་ཀུན་དང་ཕྱོགས་བཅུའི་འཇིག་རྟེན་གྱི་ཁམས་ནམ་
མཁའི་མཐར་ཐུག་པ་རྒྱ་མཚོ་སྤྲིན་གྱི་བཀོད་པའི་རབ་འབྱམས་མ་ལུས་པའི་འཇིག་རྟེན་ཐམས་ཅད་ཕན་ཚུན་
གཅིག་ལ་གཅིག་བལྟོས་པའི་རྟེན་འབྲེལ་སྣང་སྟོང་ཟུང་དུ་འཇུག་པ་དང་ཐམས་ཅད་ཀྱང་ཐ་སྙད་དུ་སོ་སོར་སྣང་
ཡང་དོན་དམ་པར་མེད་པའི་ཆོས་ཀྱི་དབྱིངས་སུ་གཏོགས་ཤིང་འདུའོ། ། ཡང་ནམ་མཁའི་མཐར་ཐུག་པའི་དུས་
གསུམ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་ཡོད་པའི་འཇིག་རྟེན་སྐྱོང་བ་དང་དེར་མ་ཟད་སེམས་
ཅན་ཀུན་ཀྱང་ཕྱོགས་སྐྱོང་གི་རྣམ་པར་བལྟ་བ་ནི། རྡོ་རྗེ་མཚོན་ཆ་ཞེས་སོགས་ཀྱིས་གཏོར་མ་འབུལ་བའི་ཡུལ་
ངོས་བཟུང་བ་སྟེ་དོན་ནི་སྔར་ལྟར་རམ་སྣོད་ཕྱི་མ་བཅུད་ཀྱི་དབང་དུ་བྱས་པའོ། ། མེ་ཏོག་དག་དང་ཞེས་སོགས་
རྐང་བ་བཞིས་མཆོད་གཏོར་འབུལ་བ་དང་། བདག་གི་དབྱིག་གསེར་ཞེས་པ་ནས་འཇིག་པར་མཛོད་ཅེས་པའི་
བར་གྱིས་འགལ་རྐྱེན་སེལ་བ་དང་། བདག་ལ་དབྱིག་གསེར་ཞེས་པ་ནས་མཛད་དུ་གསོལ་ཧཱུྃ་སྭཱ་ཧཱའི་བར་གྱིས་
མཐུན་རྐྱེན་སྒྲུབ་པའི་འཕྲིན་ལས་བཅོལ་བའོ། ། འགོར་ཨོཾ་ཨཱ དང་མཇུག་ཏུ་ཧཱུྃ་སྭཱཧཱ་འབྱུང་བ་ནི་རྒྱ་གཞུང་
ལས་གཏོར་སྔགས་སུ་ཡོད་པ་བོད་སྐད་དུ་བསྒྱུར་བའི་འགོ་མཇུག་རང་སོར་བཞག་པའོ། ། དེ་ནས་ཆུ་གཉིས་
དང་སོ་རྩི་འབུལ་བ་ནི། རྒྱ་གར་དུ་ཟས་ལ་ལོངས་སྤྱོད་པའི་མཇུག་ཏུ་ཁྲུས་བྱེད་ཅིང་སོ་རྩི་སྡུད་པ་དང་སྒོ་བསྟུན་
པའོ། ། དེ་ནས་ཕྱི་ནང་གི་མཆོད་པས་མཆོད་པར་བྱ་སྟེ་གོ་སླའོ། ། དེ་ནས་ཡིག་བརྒྱ་དང་མ་རྙེད་ཅེས་སོགས་
ཀྱིས་བཟོད་གསོལ་དང་། ཨོཾ་ཨཱ༔ ཧཱུྃ་བཛྲ་མུ་ཞེས་སོགས་ཀྱིས་གཤེགས་གསོལ་བྱའོ། ། དེ་ལྟར་སྔོན་འགྲོ་གཏོར་
མ་ཕུལ་བ་ལ་དགོས་པ་ཡོད་དེ། སྒྲུབ་ཐབས་དངོས་གཞི་བསྒོམ་པ་ལ་བགེགས་ཀྱི་བར་ཆད་སྲུང་བ་དང་མཐུན་
རྐྱེན་སྒྲུབ་པའི་འཕྲིན་ལས་བཅོལ་བའི་ཆེད་ཡིན་པའི་ཕྱིར། བཞི་བ་བདག་བསྐྱེད་མཆོད་པ་བྱིན་གྱིས་བརླབ་པ་
ལ་གཉིས། བྱིན་གྱིས་བརླབ་པའི་ཚུལ་དང་། དུས་ནམ་གྱི་ཚེ་འབུལ་བའོ། ། དང་པོ་ནི། རང་ཉིད་ཞེ་སྡང་རྡོ་
རྗེའི་ང་རྒྱལ་དང་ལྡན་པའི་སྒོ་ནས་ལས་སྔགས་ཀྱིས་བསང་། ཤཱནྟའི་སྔགས་བརྗོད་ཅིང་དོན་དྲན་པའི་སྒོ་ནས་
137

༄༅ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེ་སྟོང་དབྱེར་མེད་ཀྱི་འོད་གསལ་དུ་སྦྱངས་པའི་སྟོང་པའི་ངང་ལས། མཆོད་པའི་གྲངས་དང་མཉམ་པའི་
ཨཱཿ རེ་རེ་ཐོལ་གྱིས་བྱུང་། དེ་རྣམས་འོད་དུ་ཞུ་བ་ལས་ཐོད་པ་ཕྱི་དཀར་ལ་ནང་དམར་བ་རེ་རེ། རང་གི་གཡས་
ནས་བརྩམས་ཏེ་དེ་རྣམས་ཀྱི་ནང་དུ་རིམ་པར་མཆོད་ཡོན་ལ་སོགས་པ་རྣམས་རང་རང་གི་མིང་ཡིག་དང་པོ། ཨ་
པཱ་པུ་དྷཱ་ཨཱ་ག་ནི་ཤ་རྣམས་དང་རུ་ཤ་ག་ར་སྤ་རྣམས་ལ་ཐིག་ལེས་བརྒྱན་པས་ཡཾ་པཾ་བུ་ནས་ཤོ་རྣམས་དང་ཆུ་ནས་
སྦེ་རྣམས་རེ་རེ། དེ་རྣམས་ཡོངས་སུ་གྱུར་བ་ལས་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ། རྣམ་པ་
མཆོད་ཡོན་ལ་སོགས་པ་སོ་སོའི་རྣམ་པ་ཅན། བྱེད་ལས་མགྲོན་རྣམས་ཀྱི་དབང་པོ་དྲུག་གི་སྤྱོད་ཡུལ་དུ་ཟག་མེད་
ཀྱི་བདེ་བ་ཁྱད་པར་ཅན་བསྐྱེད་པའི་ནུས་ལྡན་དུ་བསམ། མཆོད་པ་རྣམས་ལས་སྔགས་ཀྱིས་བསང་པ་ནི། དཔུང་
བཟང་ལས་བཤད་པ་ལྟར་མཆོད་ཡོན་ལ་ཆུ་ལྟར་གཡོ་བ། མེ་ཏོག་ལ་འཇིག་རྟེན་མེ་ཏོག བདུག་སྤོས་ལ་ནག་པོ།
མར་མེ་ལ་གཙུག་ཕུད་གཅིག་པ། དྲི་ལ་དྲི་ཟ་བ། ཞལ་ཟས་ལ་གཏོར་མ་ཟ་བ། རོལ་མོ་ལ་ཟློས་གར་མཁན་ཞེས་
བྱ་བའི་བགེགས་ཞུགས་ནས་བར་ཆད་བྱེད་པས་དེ་རྣམས་བསྐྲད་པའི་ཆེད་དང་། སྟོང་པར་སྦྱང་བ་ནི་ཐ་མལ་གྱི་
སྣང་ཞེན་སྦྱོང་བ་དང་། ས་བོན་རྣམས་རང་ནི་མིང་ཡིག་དང་པོ་བསྐྱེད་པ་ནི་མཆོད་རྫས་རྣམས་མིང་རྐྱང་
བཏགས་ཡོད་ཙམ་དུ་གོ་བའི་ཆེད་ཡིན་ལ། དེ་བདེ་སྟོང་གི་རྣམ་པར་ལྟ་བ་ནི༔ མཆོད་རྫས་ལ་ལོངས་སྤྱོད་པ་དང་
སྤྱད་བྱ་དང་ཇི་ལྟར་སྤྱོད་པ་རྣམས་ཀྱང་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་རོལ་ཏུ་འཆར་བའི་ཆེད་དོ། །
མཆོད་རྫས་རྣམས་ཀྱི་རྣམ་པ་རིམ་བཞིན་མཆོད་ཡོན་ཡན་ལག་བརྒྱད་ལྡན། ལྷའི་མེ་ཏོག ཙན་དན་སོགས་ཀྱི་
སྤོས། ཉི་ཟླའམ་མར་དཀར་གྱི་མར་མེ་ག་བུར་སོགས་ཀྱིས་བསྒོས་པའི་དྲི་ཆབ། རོ་བརྒྱའི་ཞལ་ཟས། ལྷའི་རོལ་
མོ་སོགས་དང་། གནས་གང་དུ་འབུལ་བ་ནི། རིམ་བཞིན། ཞལ། ཞབས། དབུ། ཤངས། སྤྱན། ཐུགས་
ཀ ལྔགས། སྙན་རྣམས་ལ་འབུལ་ཞིང་། འདོད་ཡོན་ལྔ་ནི། མིག་སོགས་དབང་པོ་ལྔ་ལ་འབུལ་ལོ། ། ཐོད་
པའི་ས་བོན་ཨཱ༔ ས་སྟོང་ཉིད། གཏུམ་མོ། སྲོག་འཛིན་ཕྲ་བ། ལྷན་སྐྱེས་ཀྱི་བདེ་ཆེན་རྣམས་མཚོན། ཐོད་པས་
ཁམས་དཀར་དམར་གྱི་འདུ་འཕྲོད་ལ་བརྟེན་པའི་བདེ་ཆེན་བཞོན་པ་རླུང་དང་བཅས་པ་སོགས་མཚོན་ཞིང་ཡི་གེ་
གསུམ་གྱིས་རྡོ་རྗེ་གསུམ་གྱི་བདག་ཉིད་དུ་བྱིན་གྱིས་རླབས་པ་དང་དགོས་པ་ནི། འདོད་ཡོན་གྱི་རང་བཞིན་ཤེས་
པའི་སྒོ་ནས་ལོངས་སྤྱོད་པ། ཐ་མལ་གྱི་སྣང་ཞེན་སྦྱོང་བ། བླ་མ་དང་དཀྱིལ་འཁོར་མཉེས་པ་དང་། འབྲས་དུས་
ཀྱི་བདེ་སྟོང་ལ་བློ་སྦྱོང་བ་སོགས་ཀྱི་ཆེད་དོ། ། གཉིས་པ་དུས་ནི། བདག་བསྐྱེད་ཟིན་པའི་བསྟོད་པའི་དེ་མ་ཐག་
འབུལ་བ་སྟེ། སྐབས་དེར་བྱིན་གྱིས་རླབས་པས་ཀྱང་ཆོག་གོ། ལྔ་ང་རྡོ་རྗེ་སེམས་དཔའི་སྒོམ་བཟླས་ནི། ཐུན་
མཚམས་སུ་ནི་སྤྱད་པར་བྱ། ཞེས་གསུངས་པ་ལྟར་ཐུན་མཚམས་སུའང་རུང་མོད། བླ་མ་སྔ་མའི་ཕྱག་ལེན་ལ་
138

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
མཚམས་འདིར་བྱེད་ཅིང་། དེ་ཡང་རང་རྡོར་སེམས་སུ་བསྐྱེད་པས་ཀྱང་ཆོག་ལ། ཆོ་ག་ནས་འབྱུང་བ་ལྟར་རང་
གི་སྤྱི་བོར་པཾ་ལས་པདྨ་དང་ཨ་ལས་ཟླ་བ་དེའི་སྟེང་དུ་ཧཱུྃ་དཀར་པོ་ལས་རྡོ་རྗེ་སེམས་དཔའ་དཀར་པོ་བསྐྱེད་པ་
སོགས་ཆོ་གའི་ཚིག་རིས་ལྟར་ཏེ་གོ་སླའོ། ། སྔགས་དོན་ལ། ཨོཾ་ནི་སྐུ་རྡོ་རྗེའི་ས་བོན་དང་། བཛྲ་སཏྭཱ་ནི་རྡོ་རྗེ་
སེམས་དཔའ། ས་མ་ཡ་ནི་དམ་ཚིག མ་ནུ་པཱ་ལ་ཡ་ནི་རྗེས་སུ་སྐྱོངས། བཛྲ་སཏཱ་ཏེ་ནོ་བ་ནི་རྡོ་རྗེ་སེམས་དཔའ་
ཉིད་ཀྱིས་ཉེ་བར། ཏི་་ནི་གནས་པར་མཛོད། ཊི་ལྕནི་བརྟན་པ། མེ་ནི་བདག བྷ་ཝ་ནི་རང་བཞིན་དུ་
མཛོད། སུ་ཏོ་ཁྱོ་ནི་ཤིན་ཏུ་དགྱེས་པ། སུ་པོ་ཁྱོ་ནི་ཤིན་ཏུ་རྒྱས་པ། ཨ་ནུ་རཀྟ་ནི་རྗེས་སུ་ཆགས་པ། མེ་བྷ་ཝ་
གསུམ་ནི་སྔར་བཞིན་ནོ། ། སརྦ་སིདྡྷི་ནི་དངོས་གྲུབ་ཐམས་ཅད། མེ་པྲ་ཡ་ཙྪ་ནི་བདག་ལ་སྩལ་དུ་གསོལ། སརྦ་
ཀརྨ་སུ་ཙ་མེ་ནི་བདག་ལ་ལས་ཐམས་ཅད་སྩལ་དུ་གསོལ། ཙིཏྟཾ་ཤྲཱི་ཡཾ ནི་སེམས་སམ་སྙིང་གི་དཔལ་དུ། ཀུ་རུ་ནི་
མཛོད་ཅིག ཧཱུྃ་ནི་ཐུགས་རྡོ་རྗེའི་ས་བོན་དང་། ཧ་བཞི་དང་ཧོ་དང་ལྔ་ནི་ཡེ་ཤེས་ལྔ། བྷ་ག་ཝན་ནི་བཅོམ་ལྡན་
འདས། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། བཛྲ་མ་མེ་མུཉྩ་ནི་རྡོ་རྗེ་བདག་མ་འདོར་ཅིག
བཛཱི་བྷ་ཝ་ནི་རྡོ་རྗེ་ཅན་གྱི་རང་བཞིན། མཧཱ་ས་མ་ཡ་སཏྭཱ་ནི་དམ་ཚིག་སེམས་དཔའ་ཆེན་པོ། ཨ ནི་གསུང་རྡོ་
རྗེའི་ས་བོན་དང་སྐྱེ་མེད་མཚོན། ཧཱུྃ་གིས་བདེ་ཆེན་དང་། ཕཊ་ཀྱིས་དོན་དེ་གསལ་བར་བྱེད་པའོ། ། རྡོ་རྗེ་
སེམས་དཔའི་སྒོམ་བཟླས་འདི་ལ་སྟོབས་བཞི་ཚང་བ་ཡིན་ཏེ། སྐྱབས་འགྲོ་སེམས་བསྐྱེད་ནི་རྟེན་གྱི་སྟོབས་སྒོམ་
བཟློས་ཀྱིས་གཉེན་པོ་ཀུན་ཏུ་སྤྱོད་པ། བདག་ནི་མི་ཤེས་ཞེས་སོགས་ཀྱིས་སུན་འབྱིན་པའི་སྟོབས་བསྟན་ནས་
ཤུགས་ལ་སླར་ལྡོག་པའི་སྟོབས་བསྟན་ཏོ། ། རྡོར་སེམས་ཀྱི་སྒོམ་བཟླས་འདིའི་སྔོན་དུ་མཎྜལ་འབྱུང་བ་ནི་དཀྱིལ་
འཁོར་བ་མཆོད་ཀྱི་ཚེ་བླ་མ་ལ་འཕུལ་བ་ཡིན་པས་མངོན་རྟོགས་རྐྱང་པའི་དུས་སུ་མི་དགོས་ལ། སྐྱབས་སེམས་
བྱེད་པའི་ཚིག་དོན་ནི་འོག་ཏུ་འཆད་པར་བྱའོ། །
གཉིས་པ་མཐུན་རྐྱེན་བསྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་བཟུང་བ་ནི། རྗེས་མཛད་པའི་
འདུས་པའི་སྨོན་ལམ་ལས། ཞིང་གི་ཕུལ་བྱུང་ཐུགས་ཀྱི་དཀྱིལ་འཁོར་ལ། ཞེས་སོགས་རྐང་པ་བཞིས་སྟོན་ཏེ།
འདི་ལ་གཉིས། ཚོགས་ཞིང་སྤྱན་དྲངས་ནས་མཆོད་པ་སོགས་དང་། སྡོམ་པ་བཟུང་བའོ། ། དང་པོ་ལ་སྤྱན་
འདྲེན་པ་སོགས་དྲུག་ལས། དང་པོ་ནི། རང་མི་བསྐྱོད་པ་ཞི་བར་གསལ་པའི་ཐུགས་ཀའི་ཧཱུཾ་སྔོན་པོའི་འོད་ཟེར་
ལྕགས་ཀྱུའི་རྣམ་པ་ཅན་གྱིས། བླ་མ་དང་མི་བསྐྱོད་པའི་དཀྱིལ་འཁོར་ཚོགས་ཞིང་དུ་མདུན་གྱི་ནམ་མཁར་སྤྱན་
དྲངས། བླ་མ་གཙོ་བོའི་རིགས་བདག་ཏུ་མོས་ནས་སྤྱན་འདྲེན་པ་ཡོད་ཀྱང་། འདིར་གཙོ་བོ་དང་བླ་མ་ཐ་མི་དད་
དུ་མོས་ནས་སྤྱན་འདྲེན་པ་ཡིན་ལ། གང་ནས་སྤྱན་འདྲེན་ལའང་གཉིས་ཡོད་ཀྱང་འདིར་རང་བཞིན་གྱི་གནས་
139

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་ཡིན་ལ། དེ་ལའང་ཆོས་སྐུ་ལ་རང་བཞིན་གྱི་གནས་སུ་བྱས་ནས་ལོངས་སྐུའི་རྣམ་པར་དང་། ལོངས་སྐུ་ལ་
རང་བཞིན་གྱི་གནས་སུ་བྱས་ནས་སྤྲུལ་སྐུའི་རྣམ་པར་སྤྱན་འདྲེན་པ་གཉིས་ཏེ་གང་བྱས་ཀྱང་རུང་ངོ་། ། འབུལ་
བ་ལ། མེ་ཏོག་སོགས་རེ་རེ་ལའང་རྫས་སྔགས། ཕྱག་རྒྱུ། ཏིང་ངེ་འཛིན། སྒྲུབ་པའི་མཆོད་པ་སྟེ་ཁྱད་པར་ལྔ་
ལྡན་དུ་སྐྱེད་དགོས་ཤིང། སྔགས་དོན་ནི། ཨོཾ་ནི་བཤད་ཟིན་སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད།
པུཊྚེ་མེ་ཏོག པུ་ཛ་ནི་མཆོད་པ། མེ་གྷ་ནི་སྤྲིན། ས་མུ་དྲ་ནི་རྒྱ་མཚོ། སྤར་ཎ་ནི་འཕྲོ་བ། ས་མ་ཡ་ནི་ད་མ་ཚིག་
ཤྲཱི་ཡེ་ནི་བཞིན་དུ་བཞེས། ཨཱ དང་ཧཱུྃ་ནི་གསུང་དང་ཐུགས་ཀྱི་ས་བོན་ནོ། ། དམིགས་པ་ནི། ཨོཾ་ཞེས་པའི་
སྐབས་སུ་མཆོད་ལྷའི་ཚོགས་སྙིང་ཁ་ནས་མཆོད་རྫས་དེ་དག་ཐོགས་བཞིན་པ་དཔག་ཏུ་མེད་པ་སྤྲོས་ཏེ། མཆོད་
པསཡུལ་རྣམས་ཀྱི་ཐུགས་རྒྱུད་ལ་བདེ་བ་ཁྱད་པར་ཅན་སྐྱེས་པར་བསམ་ཞིང་། ཧཱུྃ་ཞེས་པ་དང་རྡོ་རྗེ་བསྡུ་བའི་
ཕྱག་རྒྱ་བྱས་ནས་མཆོད་པའི་ལྷ་མོ་རྣམས་རིམ་གྱིས་སྙིང་གའི་ཧཱུྃ་ཡིག་ལ་སྡུད་དོ། ། དེའི་ཚེ་མཆོད་མཁན་མཆོད་
ཡུལ་མཆོད་རྫས་ཐམས་ཅད་བདེ་སྟོང་གི་རྣམ་རོལ་ཏུ་བལྟའོ། ། གཉིས་པ་ཕྱག་འཚལ་བ་ནི། གང་ཞིག་གཟུགས་
དང་ཚོར་བ་འདུ་ཤེས་འདུ་བྱེད་དང་། ཞེས་སོགས་ཏེ། འདིའི་དོན་ནི། སྒྲུབ་པོས་ཡུལ་ལྷ་གང་ཞིག་ལ་ཕྱག་
འཚལ་ཚུལ་ཡོད་དེ། གཟུགས་ཕུང་རྣམ་པར་དག་པའི་ངོ་བོ་རྣམ་སྣང་དང་། དེ་བཞིན་དུ་སྦྱར་ཏེ་ཚོར་བ་རིན་
འབྱུང་འདུ་ཤེས་འོད་དཔག་མེད། འདུ་བྱེད་དོན་གྲུབ། རྣམ་ཤེས་རྣམ་པར་དག་པའི་ངོ་བོ་མི་བསྐྱོད་པ་དང་།
གཟུགས་སྒྲ་དྲི་རོ་རེག་བྱ་ཆོས་ཀྱི་སྐྱེད་མཆེད་དེ་སྐྱེ་མཆེད་དྲུག་རྣམ་པར་དག་པ་གཟུགས་རྡོ་རྗེ་མ་སོགས་ལྔ་དང་
ཀུན་བཟང་། མིག་རྣ་བ་སྣ་ལྕེ་ལུས་ཡིད་ཀྱི་དབང་པོ་སྟེ་དབང་པོ་དྲུག་རྣམ་པར་དག་པ་ས་སྙིང་ཕྱག་རྡོར་ནམ་སྙིང་
འཇིག་རྟེན་དབང་ཕྱུག་སྒྲིབ་སེལ་བྱམས་པ། ས་ཆུ་མེ་རླུང་ནམ་མཁའི་ཁམས་ཏེ་ཁམས་ལྔ་རྣམ་པར་དག་པ་ཡུམ་
བཞིདང་འཇམ་དཔལ་གྱི་གཏི་མུག་དང་ཉེས་པ་ང་རྒྱལ་དང་འདོད་ཆགས་གསུམ་དག་པ་རྣམ་སྣང་རིན་འབྱུང་
འོད་དཔག་མེད།རྡོ་རྗེ་དོན་གྲུབ་ཀྱི་རིགས་ཀྱི་ཁྲོ་བོ་རིམ་བཞིན་གཤིན་རྗེ་གཤེད་ཤེས་རབ་མཐར་བྱེད་རྟ་མགྲིན་
བགེགསམཐར་བྱེད་བཞི། སྡུད་པ་འདོད་རྒྱལ། དགའ་བ་དབྱུག་སྔོན་ཅན། རྣམ་པ་སྟོབས་པོ་ཆེ། མི་འགྱུར་
མི་གཡོ་བ། རྒྱུ་གནོད་མཛེས། འབྲས་བུ་གཙུག་ཏོར་འཁོར་སྒྱུར་ཏེ་དྲུག་རྣམས་ལ་ཕྱག་འཚལ་བ་ཡིན་པའི་ཕྱིར།
དེ་ཐམས་ཅད་ཀྱང་སྤངས་རྟོགས་བྱང་ཆུབ་ཀྱི་སེམས་རྡོ་རྗེ་སྟེ་རྡོ་རྗེ་འཆང་དང་འདྲ་བ་བདེ་སྟོང་དབྱེར་མེད་ཀྱི་ཡེ་
ཤེས་ལྷའི་རྣམ་པར་ཤར་བའོ། ། ཚིགས་བཅད་གཉིས་པའི་རྐང་བ་བར་བ་གཉིས་ཀྱི་དོན་ནི། རིག་པ་སྟེ་ཕྱག་རྒྱ་
དང་སྦྱོར་བ་ལས་བྱུང་པའི་ལྷན་སྐྱེས་ཀྱི་བདེ་བ་དང་རྟག་ཏུ་རབ་ཏུ་འབྲེལ་པས་རྣམ་པ་སྣ་ཚོགས་པའི་སྣང་པ་
ཐམས་ཅད་ཀྱང་བདེ་སྟོང་གི་དགའ་བས་མྱོས་པའི་དངོས་པོ་སྟེ་བདག་ཉིད་དུ་གྱུར་བའི་དོན་ནོ། ། གསུམ་པའི་
140

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
རྨོངས་དང་ཞེས་སོགས་ཀྱིས་མི་གཡོ་བ་སོགས་དྲུག་གི་རིགས་ངོས་འཛིན་པ་ཡིན་ཏེ། རྨོངས་དང་ཞེས་པས་རྣམ་
སྣང་གི་རིགས་མི་གཡོ་བ་དང་། ཞེ་སྡང་ཞེས་པས་མི་བསྐྱོད་པའི་རིགས་ཀྱི་ཁྲོ་བོ་གནོད་མཛེས་དང་གཙུག་ཏོར་
འཁོར་སྒྱུར་གཉིས། འདོད་ཆགས་རྣམ་དག་འོད་དཔག་མེད་ཀྱི་རིགས་དབྱུག་སྔོན་ཅན། སྒྲིབ་པ་སེར་སྣ་རྣམ་
དག་རིན་འབྱུང་གི་རིགས་འདོད་རྒྱལ་དང་། རྡོ་རྗེ་དོན་གྲུབ་ཀྱི་རིགས་སྟོབས་པོ་ཆེ་ཡིན་པར་བསྟན་ཏེ། ཚིགས་
བཅད་འདི་ནི་རྒྱུད་ཕྱི་མའི་སྨད་ཆ་ནས་འབྱུང་ངོ་། གསུམ་པ་ནི། གང་ཞིག་ཐོག་མེད་ཅེས་སོགས་ཚིགས་
བཅད་གཅིག་གིས་སྟོན་ཏེ། བཤགས་པར་བྱ་བ་གང་ཞིག་དུས་ཐོག་མ་མེད་པ་ནས་གནས་སྲིད་པའི་ཆུ་ཀླུང་དུ་
ཀུན་སློང་དུས་གསུམ་མ་ལུས་པའི་ཀུན་རྟོག་གིས་ཀུན་ནས་བསླངས་ཏེ་བསགས་པའི་ངོ་བོ་ཁ་ན་མ་ཐོ་བའི་རྙོག་པ་
རྣམས། བཤགས་ཡུལ་ཐུགས་རྗེ་ཆེ་ལྡན་བླ་མ་དང་དཀྱིལ་འཁོར་བའི་ལྷ་ཚོགས་རྣམས་ཀྱི་སྤྱན་སྔར། བཤགས་
ཚུལ་རྒྱལ་བས་གསུངས་པའི་ཆོ་ག་བཞིན་ཏེ་སྟོབས་བཞི་ཚང་ཞིང་འཁོར་གསུམ་མི་དམིགས་པར་རྟོགས་པའི་ཤེས་
རབ་ཀྱིས་ཟིན་པའི་སྒོ་ནས་བཤགས་པར་བགྱིའོ། ། བཞི་པ། རྫོགས་སངས་རྒྱས་དང་བྱང་ཆུབ་སེམས་དཔའ་
དང་། །ཞེས་སོགས་རྐང་བ་བཞི་སྟོན་ཏེ། རྫོགས་པའི་སངས་རྒྱས་དང་བྱང་ཆུབ་སེམས་དཔའ་དང་ཉན་རང་
འཕགས་པ་དང་དེ་ལས་གཞན་སོ་སོ་སྐྱེ་བོ་ཀུན་གྱིས་དགེ་བ་གང་མཛད་པ་དེ་དག་ཀུན་ལ་ཡང་དག་པར་དགའ་
བས་ཡི་རང་ཞིང་། རང་གིས་དུས་གསུམ་དུ་བསགས་པའི་དགེ་བ་ཀུན་ཀྱང་བླ་མེད་བྱང་ཆུབ་ཏུ་ཡོངས་སུ་བསྔོ་
བར་བགྱི་རིགས་ཏེ། དགེ་བ་གོང་འཕེལ་དུ་འགྲོ་བ་དང་། མི་འཛད་པའི་ཐབས་མཆོག་ཏུ་གྱུར་བས་སོ། ། ལྔ་
པ་སྐྱབས་འགྲོ་ནི། ཡིད་ཀྱི་རོལ་པ་སོགས་ཤློ་ཀ་གསུམ་གྱིས་སྟོན་ཏེ་འདི་ལ་གསུམ་གྱི་དང་པོ་སངས་རྒྱས་ལ་སྐྱབས་
སུ་འགྲོ་བ་ནི། ཡིད་ཀྱི་རོལ་པས་ཏེ་བཀོད་པ་ཞེས་པ་ཡིན་ལ། དེ་ཡང་ལམ་དུས་ཀྱི་སྟོང་ཉིད་རྟོགས་པའི་ཡེ་ཤེས་
གཉིས་སྣང་གྱི་དྲི་མ་མེད་པ་ཟླ་བ་དང་འདྲ་བར་གོང་ནས་གོང་དུ་འཕེལ་བར་བསྒྲུབས་པའི་གཉིས་སུ་མེད་པའི་ཡེ་
ཤེས་དང་། སྙིང་རྗེ་དམ་པ་དང་། སྦྱིན་སོགས་མཐའ་ཡས་པའི་ཐབས་རྣམས་མཐར་ཕྱིན་པས་འབྲས་བུའི་ཐབས་
ཤེས་ཀྱི་ཡོན་ཏན་མཐར་ཐུག་པ་ཐམས་ཅད་དུས་གཅིག་ཏུ་རང་གི་ཡིད་ལ་སྟེ་རྒྱུད་ལ་རྟག་ཏུ་གནས་པའི་བདེ་བར་
གཤེགས་པ་རྣམས་ལ་སྐྱབས་སྟོན་པ་པོར་ཁས་ལེན་པའི་སྒོ་ནས་སྐྱབས་སུ་མཆི་བའོ། ། གཉིས་པ་ཆོས་ལ་ནི་རགས་
པའི་གཉིས་སྣང་གི་རྟོག་པ་མ་ལུས་པ་ལས་རང་དུས་ནས་ངེས་པར་གྲོལ་ཞིང་། བྱང་ཆུབ་སེམས་དཔའ་དམ་པ་
འཕགས་པ་རྣམས་ཀྱི་སྤངས་རྟོགས་ཀྱི་ཡོན་ཏན། ཕུན་སུམ་ཚོགས་པ་ཐམས་ཅད་འབྱུང་བའི་གཞི་མཉམ་གཞག་
ཡེ་ཤེས་ལམ་གྱི་བདེན་པ་དང་། ཆོས་ཅན་གྱི་དངོས་པོ་ཐམས་ཅད་གནས་ལུགས་ཀྱི་ངང་དུ་རོ་གཅིག་པའི་ཆོས་
ཉིད་དེ་བཞིན་ཉིད་ཀྱི་ངོ་བོ་འགོག་པའི་བདེན་པ་སྟེ། དེ་ལྟ་བུའི་དམ་པའི་ཆོས་དེ་རང་རྒྱུད་ལ་རྟག་ཏུ་ཐོབ་བྱར་
141

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁས་བླངས་པའི་སྒོ་ནས་སྐྱབས་སུ་འགྲོ་བའོ། ། གསུམ་པ་དགེ་འདུན་ལ་ནི། ས་རང་གི་ངོ་སྐལ་གྱི་འཆིང་བ་ཀུན་
ལས་ཡང་དག་པར་གྲོལ་བར་གྱུར་ཅིང་། སྙིང་རྗེ་མཆོག་གི་མ་མས་བསྐྲུན་པའི་བྱང་ཆུབ་ཀྱི་སེམས་ཀྱི་དཔལ་དང་
ལྡན་པ། རབ་ཏུ་དགའ་བ་སོགས་པའི་ས་ལ་རབ་ཏུ་བཞུགས་པའི་སྒོ་ནས་ཐེག་པ་ཆེན་པོའི་བརྟུལ་ཞུགས་ཅན་གྱི་
སོ་སྐྱེའི་བྱང་སེམས་ལས་དབང་པོ་མཆོག་ཏུ་གྱུར་བའི་ཚོགས་རྣམས་ལ་ལམ་སྒྲུབ་པའི་ཟླ་གྲོགས་སུ་ཁས་ལེན་པའི་སྒོ་
ནས་སྐྱབས་སུ་འགྲོ་བས་སོ། ། དྲུག་པ་སེམས་བསྐྱེད་ཅིང་ལམ་ལ་བརྟེན་པ་ནི། བསམ་དང་རྣམ་པར་སྨིན་པ་
ཞེས་སོགས་གློ་ཀ་གཉིས་ཀྱིས་སྟོན་ཏེ། བསམ་པ་སྨོན་པའི་སེམས་དང་། དེའི་རྣམ་པར་སྨིན་པའི་འབྲས་བུ་སྦྱོར་
བ་རྣམ་པར་དག་པར་གྱུར་པས་སྒྲིབ་པ་ཀུན་གྱི་བག་ཆགས་ཡང་དག་པར་འབྱིན་ཅིང་། གཞན་དོན་ལ་ལྷག་པར་
མོས་པས་རྣམ་པར་བརྒྱན་པའི་འཇུག་སེམས་ནི་ཐོབ་བྱ་བྱང་ཆུབ་དམ་པ་ལ་དམིགས་ཏེ་བསྐྱེད་པར་བགྱིའོ། །
ལམ་ལ་བརྟེན་པནི། བདེ་བར་གཤེགས་པ་སྲས་དང་བཅས་པ་རྣམས་ཀྱི་བགྲོད་པའི་ལམ་གཅིག་པུ་ཐེག་ཆེན་གྱི་
ལམ་གྱི་གཞུང་ཤིང་སོགས་ཕྱིན་དྲུག་དང་། དཀར་པོའི་དགེ་བ་བཅུའི་ལས་ལམ་གྱི་ཚུལ་ཁྲིམས་ལ་ད་ལྟ་ཉིད་ནས་
རྫོགས་པའི་སངས་རྒྱས་མ་ལུས་པའི་བདག་ཉིད་ཀྱི་ངོ་བོར་འབྲས་བུ་ལམ་བྱེད་དུ་མོས་པའི་བློས་གནང་པར་
བགྱིའོ། ། བཤགས་པ་ནས་འདིའི་ བར་འཇམ་རྡོར་གྱི་སྒྲུབ་ཐབས་ཀུན་བཟང་ནས་འབྱུང་བ་ལྟར་བཀོད་
པའོ། ། གཉིས་པ་ཐུན་མོང་མ་ཡིན་པའི་སྡོམ་པ་བཟུང་བ་ནི། སངས་རྒྱས་བྱང་ཆུབ་སེམས་དཔའ་ཀུན། །
ཞེས་པ་ནས།སེམས་ཅན་མྱ་ངན་འདས་ལ་འགོད། ། ཅེས་པའི་བར་གྱིས་སྟོན་ཏེ། འདི་ལ་ཡན་ལག་སེམས་
བསྐྱེད་པ་དང་། ཐུན་མོང་མ་ཡིན་པའི་སྡོམ་པ་གཟུང་བ་དངོས་དང་། དོན་བསྡུས་ཏེ་དམ་བཅའ་བའོ། ། དང་
པོནི། སངས་རྒྱས་བྱང་ཆུབ་སེམས་དཔའ་ཀུན་སོགས་རྐང་པ་གཉིས་ཀྱིས་སྙན་གསན་ཕབ་ནས། བྱང་ཆུབ་
སེམས་ནི་བླ་ན་མེད། ། ཅེས་སོགས་གཉིས་ཀྱིས་དམ་བཅའ་བ་ཙམ་ཞིག་བསྟན་ཏོ། ། རྟེན་གང་གིས་ན་བདག་
མི་བསྐྱོད་རྡོ་རྗེ་ཞེས་བགྱི་བས་སོ། ། དུས་ཇི་སྲིད་དུ་ན། སྔགས་ལ་ཞུགས་པའི་དུས་འདི་ནས་བཟུང་ནས་ནི།
བྱང་ཆུབ་སྙིང་པོ་ལ་མཆིས་ཀྱི་བར་དུའོ། ། ཚུལ་ཇི་ལྟར་བསྐྱེད་ན། ཇི་ལྟར་ཏེ་དཔེར་ན། དུས་གསུམ་གྱི་མགོན་
པོརྣམས་ཀྱིས་སྔོན་སློབ་པ་ལམ་གྱི་གནས་སྐབས་སུ་བྱང་ཆུབ་ཏུ་ངེས་པར་སེམས་བསྐྱེད་པའི་ཚུལ་ལྟར་སེམས་
བསྐྱེད་པར་བགྱིའོ། ། གཉིས་པ་ལ་ལྔ་ལས། དང་པོ་རྣམ་སྣང་གི་དམ་ཚིག་དང་སྡོམ་པ་གཟུང་བ་ནི། ཚུལ་
ཁྲིམས་ཀྱི་ནི་བསླབ་པ་དང་། ། ནས་སྡོམ་པ་དེང་ནས་བདག་གིས་གཟུང་། ། ཞེས་པའི་བར་གྱིས་སྟོན་ཏེ།
དོན་བསྡུས་ན། ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད། སེམས་ཅན་དོན་བྱེད་ཀྱི་ཚུལ་ཁྲིམས་
གསུམ་དང་། སངས་རྒྱས་ཆོས་དང་དགེ་འདུན་ཏེ་དཀོན་མཆོག་གསུམ་ལ་སྐྱབས་སུ་འགྲོ་བ་ལ་ཉིན་མཚན་ཐུན་
142

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
དྲུག་ཏུ་སློབ་འདོད་སྤྱོད་པའོ། ། གཉིས་པ་མི་བསྐྱོད་པའི་སྡོམ་པ་ནི་རྡོ་རྗེ་རིགས་མཆོག་ཆེན་པོ་ཡི། །
(སོགས་)རྐང་བ་བཞིས་སྟོན་ཏེ། ངེས་དོན་གྱི་རྡོ་རྗེ་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་མཚོན་པའི་ཕྱིར་
དུ་ཆ་ཚད་དང་ལྡན་པའི་རྡོ་རྗེ་འཛིན་པ་རྡོ་རྗེའི་དམ་ཚིག་དང་། ཆོས་ཐམས་ཅད་རང་བཞིན་མེད་པའི་སྟོང་པ་
ཉིད་དང་རྣལ་འབྱོར་པ་རང་གི་སེམས་གཉིས་སུ་མེད་པའི་ཤེས་རབ་ནི་ངེས་དོན་གྱི་དྲིལ་བུ་དང་། དེ་དྲན་པའི་
ཕྱིར་དུ་ཆ་ཚད་དང་ལྡན་པའི་དྲིལ་བུ་འཛིན་པ་དྲིལ་བུའི་དམ་ཚིག རང་ལྷའི་སྐུ་ཕྱག་རྒྱ་ཆེན་པོར་བསྐྱེད་དེ་ཕྱག་
རྒྱ་གཉིས་གང་རུང་དང་སྙོམས་པ་ཞུགས་པ་ལས་བྱུང་པའི་བདེ་བ་དང་སྟོང་པ་དབྱེར་མེད་དུ་སྦྱོར་བ་ནི་ཕྱག་རྒྱའི་
དམ་ཚིག རང་ལ་སྔགས་ཀྱི་ཆོས་སྟོན་པའི་བླ་མ་བསྙེན་བཀུར་བའི་ཞིང་མཆོག་ཏུ་འཛིན་པ་ནི་སློབ་དཔོན་གྱི་དམ་
ཚིག་སྟེ་སྔར་བཞིན་སློབ་པའོ། ། གསུམ་པ་རིན་འབྱུང་གི་སྡོམ་གཟུང་ནི། རིན་ཆེན་རིགས་མཆོག་སོགས་རྐང་པ་
བཞིས་སྟོན་ཏེ། ཟང་ཟིང་གི་སྦྱིན་པ་དང་། དངོས་སུའམ་རང་གི་དགེ་རྩ་གཞན་ལ་གཏོང་བ་ཆོས་ཀྱི་སྦྱིན་པ།
བྱམས་པ་ཚད་མེད་བསྒོམ་པ་བྱམས་པའི་སྦྱིན་པ། བཏང་སྙོམས་ཚད་མེད་བསྒོམ་པ་མི་འཇིགས་པ་སྐྱབས་ཀྱི་སྦྱིན་
པ་སྟེ་དེ་ལ་སྔར་ལྟར་སློབ་པོ། བཞི་བ་འོད་དཔག་མེད་ཀྱི་སྡོམ་གཟུང་ནི། བྱང་ཆུབ་ཆེན་པོ་ལས་བྱུང་བའི། །
སོགས་རྐང་བ་བཞིས་སྟོན་ཏེ། ཕྱི་བྱ་སྤྱོད་གཉིས་དང་། གསང་བ་རྣལ་འབྱོར་དང་རྣལ་འབྱོར་བླ་མེད་གཉིས།
གཞན་ཕར་ཕྱིན་ཐེག་པའི་དམ་པའི་ཆོས་མ་ལུས་པ་ལ་སློབ་འདོད་སྔར་བཞིན་སྦྱོང་བའོ། ། ལྔ་བ་དོན་གྲུབ་ཀྱི་
སྡོམ་གཟུང་ནི། མེ་ཏོག་སོགས་ཕྱིའི་མཆོད་པ། ནང་མཆོད་བྱིན་གྱིས་རླབས་ནས་འབུལ་བ་ནང་གི་མཆོད་པ།
ཕྱག་རྒྱུ་དང་སྦྱར་བའི་བདེ་བས་དཀྱིལ་འཁོར་བའི་ལྷ་རྣམས་ཚིམ་པར་བྱེད་པ་གསང་བའི་མཆོད་པ། བདེ་བ་དེས་
སྟོང་ཉིད་རྟོགས་པ་དེ་ཁོ་ན་ཉིད་ཀྱི་མཆོད་པ་སྟེ་སྔར་བཞིན་སློབ་པའོ། ། གསུམ་པ་ལ་གསུམ་གྱི་དང་པོ་སེམས་
བསྐྱེད་ཀྱི་དོན་བསྡུ་བ་ནི།བྱང་ཆུབ་སེམས་ནི་བླ་ན་མེད། ། ཅེས་སོགས་རྐང་པ་གཉིས་གསུང་། གཉིས་པ་སྡོམ་
གཟུང་གི་དོན་བསྡུ་བ་ནི། སེམས་ཅན་ཀུན་གྱི་དོན་གྱི་ཕྱིར། ། ཞེས་སོགས་རྐང་པ་གཉིས་གསུང་། གསུམ་པ་
མཇུག་བསྡུ་བ་སོགས་ནི་ཉོན་མོངས་པ་འཆིང་བ་ལས་མ་བསྒྲལ་བ་ཚངས་པ་སོགས་བདག་གིས་བསྒྲལ་བར་བྱ་བ་
དང་། ཤེས་སྒྲིབ་ལས་མ་གྲོལ་བའི་ཉན་རང་སོགས་བདག་གིས་སྒྲོལ་བ་དང་། དབུགས་མ་ཕྱིན་པའི་ངན་སོང་བ་
རྣམས་བདག་གིས་སྡུག་བསྔལ་ལས་དབུགས་ཕྱུང་སྟེ་མི་གནས་པའི་མྱང་འདས་ལ་འགོད་པར་བགྱིའོ། ། སྐབས་
འདིར་སྡོམ་པ་འཛིན་པ་ནི་ཐོབ་ཟིན་བརྟན་པ་དང་། མཆོད་པའི་ཡན་ལག་ཡིན་གྱི། སྡོམ་པ་སྔར་མེད་གསར་དུ་
སྐྱེལ་དང་། ཉམས་པ་སོར་ཆུད་པ་ནི་མིན་ཏེ། དེ་ལ་དབང་བསྐུར་བ་དང་འབྲེལ་དགོས་པའི་ཕྱིར་རོ། །
རིགས་ལྔའི་སྡོམ་གཟུང་གི་དོན་དྲིལ་ན་འདི་ལྟར་འགྱུར་ཏེ། དང་པོར་དཀོན་མཆོག་གསུམ་ལ་སྐྱབས་སུ་སོང་སྟེ་
143

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་གི་ལྷ་གང་བསྒྲུབ་པ་དེའི་སྐུར་བསྒོམས་ནས། རང་ལྷར་གསལ་བ་དང་བླ་མ་ལ་མཆོད་ཅིང་མདོ་སྔགས་ཐམས་
ཅད་ལ་མཁས་པར་བྱ་བ་དང་། སྒོ་གསུམ་གྱི་ཉེས་སྤྱོད་ལས་ལྡོག་ཅིང་དགེ་བ་མཐའ་དག་སྒྲུབ་པར་བྱེད་པ་དང་།
སྦྱིན་པ་བཞིས་སེམས་ཅན་གྱི་དོན་བྱ་དགོས་སོ་ཞེས་པའི་དོན་ནོ། ། དམ་ཚིག་སྡོམ་པའི་གྲངས་ནི། རྣམ་སྣང་གི་
དྲུག མི་བསྐྱོད་པའི་བཞི། རིན་འབྱུང་གི་བཞི། འོད་དཔག་མེད་ཀྱི་གསུམ། དོན་གྲུབ་ཀྱི་གཅིག་གམ་གཉིས་
རྣམས་སོ། ། འདའ་བར་མི་བྱ་བས་ན་དམ་ཚིག་དང་། ཉེས་སྤྱོད་ལས་སྡོམ་པས་ན་སྡོམ་པ་སྟེ། འགལ་བ་མིན་
ཡང་སྐབས་འདིར་ཐུན་དྲུག་ཏུ་བསྔོ་བགྲང་བྱ་རྒྱུར་བཤད་པ་རྣམས་ནི་དམ་ཚིག་གི་དབང་དུ་བྱས་པའོ། ། འོན་
ཀྱང་སྡོམ་པ་ཐམས་ཅད་ལྡན་པར་ནི། ཞེས་པའི་དོན་གོང་གི་དམ་ཚིག་རྣམས་ལ་བྱེད་པ་དང་། མཆོད་པའི་དམ་
ཚིག་ལ་བྱེད་པ་མི་འདྲ་བའི་ཚུལ་གཉིས་ཡོད་དོ། ། མཇུག་ཏུ་ཚོགས་ཞིང་རྣམས་རང་བཞིན་གྱིས་སྟོང་པར་བསམ་
པ་དང་། རང་ལ་བསྟིམ་པ་དང་། རང་གནས་སུ་གཤེགས་པ་སོགས་དུ་མ་ཡོད་པ་ལས་འདིར་སྔར་སྤྱན་དྲངས་
པའི་རང་གནས་སུ་གཤེགས་པར་བསམ་པའོ། ། ཚོགས་ཞིང་མཆོད་པའི་དགོས་པ་ནི། སྒྲུབ་ཐབས་དངོས་གཞི་
སྒོམ་པ་ལ་མཐུན་རྐྱེན་ཚོགས་རྫོགས་པའི་ཆེད་དོ། ། གསུམ་པ་འགལ་རྐྱེན་འགོག་པའི་ཕྱིར་སྲུང་འཁོར་བསྒོམ་
ཚུལ་ནི། སྨོན་ལམ་ལས། དཔལ་ལྡན་ཞེ་སྡང་རྡོ་རྗེ་ཁྲོ་བོ་བཅུའི། ། ཞེས་སོགས་རྐང་བ་བཞིས་སྟོན་ཏེ། འདི་
ལ་གསུམ། སྲུང་བའི་འཁོར་ལོ་རྩིབས་བཅུ་པ་སྒོམ་ཚུལ་དང་། ཕུར་གདབ་བྱ་ཚུལ་ར་གུར་སོགས་བསྒོམ་ཚུལ་
ལོ། ། དང་པོ་ནི། སྐབས་འདིར་སྟོང་པའི་ངང་ལས་སྲུང་འཁོར་འཆད་འགྱུར་ལྟར་བསྒོམ་པ་རྩ་རྒྱུད་དང་
འཕགས་པ་ཡབ་སྲས་ཀྱིས་གསལ་བར་དངོས་སུ་མ་བཤད་ཀྱང་། འདུས་པའི་རྒྱུད་ཕྱི་མ་ལས། ཀུན་ནས་སེར་
བའི་འཁོར་ལོ་ནི། ། ཞེས་གསུངས་པའི་དོན་ཨ་བྱུས་བཤད་པ་བཞིན་བསྒོམ་པར་བྱ་སྟེ། དེའི་ཚུལ་ནི། སྭབྷཱ་
ཝའི་སྔགས་བརྗོད་ཅིང་དོན་དྲན་པའི་སྒོ་ནས་ཆོས་རྣམས་ཀྱི་ངོ་བོ་དང་སྒྱུ་དང་འབྲས་བུ་གསུམ་རང་གི་མཚན་ཉིད་
ཀྱིས་མ་གྲུབ་པའི་སྟོང་ཉིད་དུ་བསྒོམ་པར་བྱ་ཞིང་། སྔགས་དོན་ནི། སྭབྷཱ་ཝ་རང་བཞིན། ཤུརཿ དག་པ། སརྦ་
དྷརྨཱ་ཆོས་ཐམས་ཅད། སྭབྷཱ་ཝ་ཤུདྡྷཱ་ནི་རང་བཞིན་གྱིས་དག་པ། ཨ་ཧཾ་ནི་ངའོ་སྟེ། མདོར་ན་གཟུང་འཛིན་གྱིས་
བསྡུས་པའི་ཆོས་ཐམས་ཅད་རང་བཞིན་གྱིས་དག་པའི་བདག་ཉིད་དེ་ངའོ་ཞེས་པའོ། ། དེ་ལྟར་ཆོས་ཐམས་ཅད་
རང་བཞིན་གྱིས་མ་གྲུབ་པའི་སྟོང་པའི་ངང་ལས། པཾ་ལྗང་ཁུ་ཞིག་བྱུང་། དེ་ཡོངས་སུ་གྱུར་པ་ལས་སྣ་ཚོགས་པདྨ་
དེའི་ལྟེ་བར་ཨཱ༔ དམར་པོ་ལས་ཉི་མའི་དཀྱིལ་འཁོར་དམར་འཁྱིལ་ལེ་བ། དེའི་སྟེང་དུ་ཧཱུཾ་སེར་པོ་ལས་འཁོར་ལོ་
སེར་པོ་རྩིབས་བཅུ་པ་གཡས་བསྐོར་དུ་མགྱོགས་པར་འཁོར་བ། དབྱིབས་མདུང་སོ་གཉིས་མཇུག་སྤྲད་པ་ལྟ་བུའི་
སྦྱར་མཚམས་ནས་ཕྱོགས་མཚམས་ཀྱི་རྩིབས་རྣམས་རལ་གྲི་སོ་གཉིས་པ་ལྟ་བུ་ཧ་ཅང་རིང་པ་མིན་པ་ལྟེ་བའི་རྒྱུའི་
144

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ཕྱེདཙམ་པ། ལྟེ་བའི་དབུས་སུ་པད་ཟླའི་གདན་དང་། ཕྱོགས་མཚམས་ཀྱི་རྩིབས་ཀྱི་རྩེ་མོ་ལ་ཅུང་ཟད་མ་རེག་
པའི་གནས་རྣམས་སུ་སྣ་ཚོགས་པད་ཉིའི་གདན་ཟུང་བརྒྱད་དང་། གཙོ་བོ་འོང་སའི་སྟེང་གི་སྦུགས་སྟོང་གི་བར་
སྣང་དང་འོག་ཏུ་པད་ཉིའི་གདན་ཟུང་རེ་རེ། དབུས་ཀྱི་གདན་ལ་གཙོ་བོ་རྡོ་རྗེ་འཆང་དཀར་པོ་ཞལ་གསུམ་ཕྱག་
དྲུག་པ་ལ་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དཀར་པོ་ཞལ་གསུམ་ཕྱག་དྲུག་པས་འཁྱུད་པ། ཡབ་ཡུམ་གཉིས་
ཀའང་རྒྱན་དང་ཕྱག་མཚན་རྣམས་འདྲའོ། ། ཡབ་ཀྱི་ཐུགས་ཁར་སྣ་ཚོགས་པདྨ་དང་ཟླ་བའི་གདན་ལ་ཡེ་ཤེས་
སེམས་དཔའ་དམར་པོ་ཞལ་གཅིག་ཕྱག་གཉིས་པ་དང་། དེའི་ཐུགས་ཁར་ཟླ་གདན་ལ་རྡོ་རྗེ་སྔོན་པོ་རྩེ་ལྔ་པའི་ལྟེ་
བར་ཏིང་ངེ་འཛིན་སེམས་དཔའ་ཧཱུཾ་ཡིག་སྔོན་པོ་སྟེ་སེམས་དཔའ་སུམ་བརྩེགས་བྱ། དེ་ནས་གནས་གསུམ་དུ་ཡི་གེ་
གསུམ་བཀོད་དེ། ཧཱུཾ་གི་འོད་ཟེར་གྱིས་ཕྱོགས་བཅུའི་སངས་རྒྱས་ཐམས་ཅད་མི་བསྐྱོད་པ་ལ་ཁྲོ་བོ་བཅུས་བསྐོར་
བའི་རྣམ་པར་སྤྱན་དྲངས། རང་གི་སྤྱི་བོའམ་ཞལ་ནས་ཞུགས། སྐུའི་དབྱིབས་རྒྱུད་རྡོ་རྗེའི་ལམ་ནས་ཡུམ་གྱི་
པདྨར་ཕྱུང་། ཡུམ་གྱི་ཐུགས་ཁར་སླེབ་པ་ན་ཐིག་ལེ་བཅུ་གཅིག་ཏུ་གྱུར། དེ་རྣམས་རེ་རེ་ནས་ཧཱུྃ་རིང་པོ་རེ་རེར་
གྱུར། དེ་རྣམས་ལས་མི་བསྐྱོད་པ་དང་ཁྲོ་བོ་བཅུར་གྱུར་བའི་དབུས་སུ་མི་བསྐྱོད་པ་སྔོ་ནག་ཞལ་གསུམ་ཕྱག་དྲུག་
པ་བསམ་པ་རང་གི་རྡོ་རྗེའི་ལམ་ནས་ཐུགས་ཁར་དྲངས། བཛྲ་དྷིག་ཅེས་པའི་མཚན་སྔགས་བརྗོད་པས་ཐུགས་ཁ་
ནས་ཕྱིར་ཕྱུང་སྟེ། དུ་མ་ཕྱོགས་བཅུར་འཕྲོས། མཛད་པ་ཀུན་མཛད་ནས་སྤྲུལ་པ་རྣམས་གཅིག་ཏུ་འདུས།
རང་གི་ཡེ་ཤེས་པ་དང་འདྲེས་ནས་ཚུར་བྱོན་རང་ལ་ཞུགས་པས། སྔར་བསྐྱེད་པའི་ཟླ་གདན་དེ་ཉི་གདན་དུ་གྱུར་
པའི་སྟེང་དུ་རང་ཞེ་སྡང་རྡོ་རྗེ་སེམས་དཔའ་སུམ་བརྩེགས་ཅན་དུ་བསྐྱེད་པར་བྱ་སྟེ་མངོན་རྟོགས་ལྟར་རོ། ། དེ་
དང་མཉམ་དུ་ཡུམ་སྔ་མ་རེག་བྱ་རྡོ་རྗེ་མར་བསྒྱུར་བར་བྱ་དགོས་ཏེ། སྐབས་སྟོབས་ཀྱིས་སོ། ། དེ་ནས་ཁྲོ་བོ་
རྣམས་རེ་རེ་ནས་མཚན་སྔགས་བརྗོད་ཅིང་ཐུགས་ཁ་ནས་ཕྱུང་སྟེ། རང་རང་གི་གདན་ལ་དགོད་པར་བྱ་ཞིང་།
ཁྲོ་བོ་རྣམས་ཕྱིར་ཕྱུང་པའི་ཚེ་བརྒྱད་སྲུང་འཁོར་ལ་ཐོགས་མེད་ཐལ་བྱུང་དུ་སོང་སྟེ་རང་རང་གི་གདན་ལ་ཁ་ལྟ་
ཕྱོགས་ནི་ཕྱོགས་མཚམས་ཀྱི་ཁྲོ་བོ་རྣམས་ནང་དུ་ལྟ་བ་དང་། སྟེང་གི་འཁོར་བསྒྱུར་ནི་ཅུང་ཟད་མདུན་ངོས་ན་
ཞལ་ནུབ་དང་། འོག་གི་གནོད་མཛེས་ནི་ཅུང་ཟད་རྒྱབ་ངོས་ནས་ཞལ་ཤར་དུ་ལྟའོ། །དེའི་ཚེ་འཁོར་ལོ་འཁོར་
ཡང་ཁྲོ་བོ་རྣམས་མི་འཁོར་ཏེ། བགེགས་དུམ་བུར་གཅོད་པ་དང་ཕྱོགས་མཚམས་བསྲུང་དགོས་པའི་ཕྱིར། ཁྲོ་བོ་
རྣམས་ཀྱི་སྐུ་མདོག་ཕྱག་མཚན་རྒྱུན་ཉམས་རྣམས་སྒྲུབ་ཐབས་ལྟར་ཏེ་འདིར་བརྗོད་མི་དགོས་སོ། །
གཉིས་པ་ཕུར་གདབ་བྱ་ཚུལ་ནི། རང་ཞེ་སྡང་རྡོ་རྗེས་འོག་གི་གནོད་མཛེས་ལ་སྤྱན་ཧུར་ཏེ་བལྟས་པས་
གནོད་མཛེས་དེའི་སྤྲུལ་པ་རང་འདྲ་གཉིས་པ་ཞིག་འོངས་ནས་གཙོ་བོའི་མདུན་དུ་འདུག་སྟེ་བཀའ་ནོད་པ་ལ།
145

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཙོ་བོས་སུམ་བྷ་ནིས་བཀའ་བསྒོས་ས། གནོད་མཛེས་ཕྱག་གཡས་གཡོན་ལྕགས་ཀྱུ་དང་ཞགས་པ་ཐོགས་པ་
བཅུར་གྱུར་ཏེ་ཕྱོགས་བཅུར་སོང་། ནག་ཕྱོགས་པའི་ཕྱོགས་སྐྱོང་བཅུ་བཟུང་ཞིང་བཅིངས་ནས་བཀུག་སྟེ་ཁྲོ་བོ་
བཅུ་ལ་གཏད་པའི་ཚེ་ཁྲོ་བོ་རྣམས་ཞལ་ཕྱིར་གཟིགས། དེ་མ་ཐག་ཁྲོ་བོ་རྣམས་ཀྱི་ཕྱི་རོལ་གྱི་ཐད་དུ་ཧཱུཾ་རིང་པོ་ལས་
བྱུང་པའི་ཁྲོན་པ་འབྲུབ་ཁུང་གི་རྣམ་པ་ཅན་བཅུ་བྱུང་བ་རྣམས་ཀྱི་ནང་དུ་བགེགས་རྣམས་ཁ་ཕྱིར་བསྟན་ཏེ་སོ་སོར་
བཅུག་པར་བསམ། སྔགས་དོན་ནི། སུམྦྷ་ནི་ངེས་པར་འདུལ་བ། སུམྦྷ་ནི་མ་ལུས་པ་ངེས་པར་འདུལ་བ། ཧཱུྃ་
ནི་དོན་དེ་གསལ་བར་བྱེད་པ། གྲི་ཧ་ན་གཉིས་ནི་ཟུངས་ཟུངས། གྲི་ཧ་ན་པཱཡ་གཉིས་ནི་འཛིན་དུ་ཆུག་གཉིསཏུཾ་
ནི་དེར་བསྐུལ་བ། ཨཱ་ནཱ་ཡ་ཧོ་ནི་ཀྱེ་ཁུ་གཅིག བྷ་ག་ཝན་ནི་བཅོམ་ལྡན་འདས། བི་ཡ་ར་ཛ་ནི་རིག་པའི་རྒྱལ་པོ་
ཞེས་འབོད་པ། ཧཱུྃ་ཕཊ་ནི་གསོད་པའི་ཕྱིར་བསྐུལ་བའོ། ། གཙོ་བོས་བྱུང་གི་བདུད་རྩི་འཁྱིལ་བ་ལ་གཟིགས་
པས། དེས་བདུད་རྩི་འཁྱིལ་བ་གཉིས་པ་ཞིག་སྤྲུལ་ཏེ་བྱུང་བ་དེ་ཡོངས་སུ་གྱུར་པ་ལས་སྟོད་ཁྲོ་བོ་བདུད་རྩི་འཁྱིལ་
བ་ལ་སྨད་ཕུར་བུའི་རྣམ་པ་ཅན་བཅུར་གྱུར་ཏེ་བགེགས་ཀྱི་གཙོ་བོ་དེ་རྣམས་ཀྱི་མགོར་ཞལ་ཕྱིར་བསྟན་ནས་ཟུག
སྤྲུལ་པའི་གནོད་མཛེས་རྣམས་གཅིག་ཏུ་གྱུར་པ་ལ། གཙོ་བོས་ཕུར་བུ་རྡུངས་ཤིག་ཅེས་བསྐུལ་བས། ཕྱག་མཚན་
རྡོ་རྗེ་ལྕགས་ཀྱུ་དེ་རྡོ་རྗེ་ཐོ་བ་མེ་རབ་ཏུ་འབར་བ་གཅིག་ཏུ་གྱུར་ཏེ། ཕུར་བུའི་མགོར་བརྡུང་པའི་སྟངས་ཀ་ཙམ་
བྱས་པས་བགེགས་རྣམས་ཀྱི་མགོ་བོ་ནས་རྐང་མཐིལ་ཀྱི་བར་དུ་ནུན་ནུན་མར་ཟུག དེ་ཡང་ཐོག་མར་ཕྱོགས་དང་།
དེ་ནས་མཚམས་དང་། དེ་ནས་སྟེང་འོག་གི་བར་རིམ་གྱིས་བརྡུང་པའོ། ། སྔགས་དོན་ནི། གྷ་གྷ་ཞེས་ནི་གསོད་
བྱེད་གཉིསཀྵ་ཏ་ཡ་གཉིས་ནི་ཆོམས་ཤིག་གཉིས། སརྦ་དུཏྟཾ་ནི་མ་རུངས་པ། ཕཊ་ཕཊ་ནི་གསལ་བར་བྱེད་པ།
ཀཱ་ལ་ཡ་གཉིས་ནི་ཕུར་བུ་ཐོབ་ཤིག་གཉིས། སརྦ་པཱ་པཾ་ནི་སྡིག་པའི་བསམ་པ་ཅན་ཐམས་ཅད། ཕཊ་ནི་དགས་
པའོ། ། ཧཱུཾ་གསུམ་ནི་སྐུ་གསུང་ཐུགས་བསྐུལ་བའོ། ། བཛྲ་ཀྲི་ལ་ནི་རྡོ་རྗེ་ཕུར་བུ་ཞེས་འབོད་པའོ། ། བཛྲ་དྷཱ་
ར་ཨཱ་ཛྷཱ་པ་ཡ་ཏི་ནི་རྡོ་རྗེ་འཆང་གི་བཀའ་ཉོན་ཅིག་པའོ། ། སརྦ་བི་གྷཱན་ནི་བགེགས་ཐམས་ཅད། ཀཱ་ཡ་ཝ་ཀ་
ཙིཏྟ་ནི་ལུས་ངག་ཡིད་གསུམ། ཧཱུྃ་གསུམ་ནི་གསལ་བ། ཕཊ་ནི་བསྐུལ་བའོ། ། སྒྲུབ་ཐབས་ནས་དམིགས་སྐོར་
རྣམས་སྔགས་ཀྱི་མཇུག་ཏུ་འབྱུང་ཡང་། སྒོམ་དོན་ལ་སྔགས་བརྗོད་པའི་སྐབས་སུ་བྱ་དགོས་སོ། ། དེ་ལྟར་ཕུར་
བུ་བཏབ་པས་བགེགས་རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག སླར་ཡང་ཁྲོ་བོ་དང་ཕུར་བུ་ལས་
རྡོ་རྗེའི་མེ་འོད་འཕྲོས་པས་འཁོར་གྱི་བགེགས་རྣམས་འཚིག་ནས་ཕྱོགས་ཕྱོགས་སུ་བྲོས་པར་བསམ་མོ། ། གསུམ་
པ་ར་གུར་ནི། ཊཀྐི་ཧཱུཾ་ཛ་ནས་ལན་བཞི་བརྗོད་པ་དང་རིམ་པ་བཞིན་དུ་དང་པོའི་སྐབས་སུ་ལྕགས་ཀྱི་རྡོ་རྗེའི་ར་
བ་དང་། དེ་ནས་ཆུ་དང༌། མེ་དང༌། རླུང་གི་ར་བ་རྣམས་བསྒོམ་པར་བྱ་སྟེ། རྡོ་རྗེའི་ར་བ་ནི་རྡོ་རྗེ་ཆེ་བ་རྣམས་
146

༄༅། །འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ཀྱི་ཁོངས་སེར་དུ་རྡོ་རྗེ་ཆུང་བའི་རྡུལ་ཕྲ་རབ་ཀྱིས་གཏམ་པ། ཆུ་ནི་ཁྲོ་ཆུའི་ཟེག་མ་ཕྱིར་འཕྲོ་བ། མེ་ནི་གཡས་
བསྐོར་དུ་འཁྱིལ་ཞིང་འབར་བ་འོད་ཟེར་ཁ་དོག་ལྔ་འཕྲོ་བ། རླུང་ནི་དྲག་ཅིང་རྩུབ་པའི་སྒྲ་དང་བཅས་པར་
གཡས་སུ་འཁོར་བ་ནག་པོའོ། ། ལྕགས་ཀྱི་ར་བའི་སྟེང་དུ་རྡོ་རྗེའི་གུར་མཆོད་རྟེན་ལྟ་བུ་སྟེ་ཚ་ཚའི་སོག་གུར་གྱི་
སྟོད་ལྟ་བུ། གུར་གྱི་འོག་ར་བའི་བར་དུ་རྡོ་རྗེའི་བླ་རེ། འོག་ཏུ་ཧཱུྃ་ལས་རྡོ་རྗེའི་ས་གཞི། ཕྱི་རོལ་ཏུ་མདའི་དྲ་བ་
རྡོ་རྗེ་རྩེ་ལྔའི་མདེའུ་ཅན་ཕྱོགས་མཚམས་ཀུན་ཏུ་བསྣོལ་མར་རྒྱུགས་ཅིང་མེ་འབར་བ། ར་བའི་དབྱིབས་ཟླུམ་པོ།
དཔངས་སྟེང་ཚངས་པའི་འཇིག་རྟེན་ལས་འོག་གསེར་གྱི་ས་གཞི་ལ་ཐུག་པར་ལྭ་བ་པ་དང་། སྟེང་འོག་མིན་ནས་
འོག་རླུང་གྱི་དཀྱིལ་འཁོར་ལ་ཐུག་པར་ཨ་སྦྱས་བཤད་ལ། རྒྱ་ལྕགས་རིར་ཐུག་པར་ནག་པོ་པ་དང་། བློས་ཅི་
ཙམ་འདོད་པར་ལྭ་ཝ་པས་བཤད་པས་སྒོམ་དོན་ལ་དེ་གང་རུང་ངོ༌། ། ལྷ་རྣམས་ཀྱི་གནས་གསུམ་དུ་ཡི་གེ་གསུམ་
འགོད་པ་ནི། རང་གི་ལུས་ངག་ཡིད་གསུམ་སྲུང་པའི་གོ་ཆ་མཛད་པའོ། ། དེ་ཡང་སྔོན་དུ་སྟོང་ཉིད་བསྒོམས་པ་
ནི་དོམ་དམ་པའི་སྲུང་འཁོར་ཡིན་ལ། འདིར་འབྱུང་བའི་ཐུན་མོང་མ་ཡིན་པའི་སྲུང་འཁོར་དང་འོག་ཏུ་འཆད་
པའི་ཐུན་མོང་པའི་སྲུང་འཁོར་གཉིས་ནི་ཀུན་རྫོབ་པའི་སྲུང་བའོ། ། སྲུང་འཁོར་བསྒོམས་པའི་དགོས་པའི་གཙོ་
བོ་ནི་བགེགས་ཀྱི་བར་གཅོད་ཟློག་པའི་ཆེད་ཡིན་ཀྱང་། སྔར་བཤད་པའི་སྲུང་འཁོར་ནི་སྐྱེ་འཆི་བར་དོ་གསུམ་
དང་རྣམ་པ་མཐུན་པ་དང་། ཆོས་ལོངས་སྤྲུལ་སྐུ་གསུམ་དང་ཡང་རྣམ་པ་མཐུན་པ་ཡིན་ཏེ། སྟོང་ཉིད་བསྒོམས་
པ་ནི་ཆོས་སྐུ་དང་། རྡོར་སེམས་ནི་ལོངས་སྐུ་དང༌། ཞེ་སྡང་རྡོ་རྗེར་བསྒྱུར་བ་ནི་སྤྲུལ་སྐུ་དང་རྣམ་པ་མཐུན་ཞིང་།
དེའི་སྨིན་བྱེད་དུ་འགྱུར་བའི་ཕྱིར་རོ། ། །
གཉིས་པ་མངོན་རྟོགས་དངོས་གཞི་བསྒོམ་ཚུལ་ནི། སྨོན་ལམ་ལས། གང་དུ་འཚང་རྒྱའི་ཞིང་ཀུན་དག་
བྱས་ནས། ཞེས་སོགས་ཀྱིས་སྟོན་ཏེ། འདི་ལ་བཞི། འཆི་བ་ཆོས་སྐུར་འཁྱེར་བའི་རྣལ་འབྱོར་དང་། བར་རྡོ་
ལོངས་སྐུར་འཁྱེར་བའི་རྣལ་འབྱོར་དང་། སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་གསུམ་དང་། མྱུར་ལམ་བདེ་
བ་ཆེན་པོ་བཤད་པའོ། ། དང་པོ་ལ་གསུམ། གང་དུ་འཚང་རྒྱ་བའི་གནས། དེར་འཚང་རྒྱ་བའི་རྟེན། ཇི་
ལྟར་འཚང་རྒྱ་བའི་ཚུལ་ལོ། ། དང་པོ་ལ་གཉིས། སྣོད་སྔ་མ་ཞིག་ནས་སྟོང་པའི་རིམ་པ་དང་ཆོས་མཐུན་པར་
བསྒོམ་ཚུལ། ཕྱི་མའི་ཆགས་པའི་རིམ་པ་དང་མཐུན་པར་བསྒོམ་ཚུལ་ལོ། ། དང་པོ་ལ་གཉིས། མཐུན་ཡུལ་
དང་། མཐུན་ཚུལ་བཤད་པའོ། ། དང་པོ་ནི། སྣོད་སྟོངས་པ་ལ་བཅུད་སྟོངས་པ་སྔོན་དུ་འགྲོ་དགོས་པས།
དེའི་ཚུལ་བསྡུས་ཏེ་བཤད་ན། བཅུད་དུ་སེམས་ཅན་གསར་སྐྱེ་མེད་ཅིང་། སྐྱེས་ཟིན་ལས་མནར་མེད་སྟོང་པའི་
རྗེས་སུ་ཚ་དམྱལ་གཞན་བདུན་སྟོང་དེ་ནས་གྲང་དམྱལ་བརྒྱུད། ཡི་དྭགས་དང༌། དུད་འགྲོ་ལས་ཟད་པ་རྣམས་
147

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེ་འགྲོར་ཚེ་འཕོས་པའི་ཚུལ་གྱིས་སྟོང་ཞིང་། མ་ཟད་པ་རྣམས་གླིང་གཞན་གྱི་ངན་སོང་དག་ཏུ་ཚེ་འཕོས་པའི་
ཚུལ་གྱིས་སྟོང་། དེའི་རྗེས་སུ་འཛམ་གླིང་གི་མི་ཞིག་གི་རྒྱུད་ལ་བསམ་གཏན་དང་པོའི་ཏིང་ངེ་འཛིན་སྐྱེས་ཏེ་
བསམ་གཏན་དང་པོར་ཚེ་འཕོས་པའི་ཚུལ་གྱིས་སྟོང་། དེ་བཞིན་དུ་ཤར་དང་ནུབ་ཀྱང་སྟོང་། སྒྲ་མི་སྙན་པ་ནི་
འདོད་ལྷར་ཚེ་འཕོས་པའི་ཚུལ་གྱིས་སྟོང་། རྒྱལ་ཆེན་བཞི་ནས་གཞན་འཕྲུལ་དབང་བྱེད་ཀྱི་བར་གྱི་ལྷ་རྣམས་ཀྱི་
རྒྱུད་ལ་ཆོས་ཉིད་ཀྱི་སྟོབས་ཀྱིས་བསམ་གཏན་དང་པོའི་དངོས་གཞི་སྐྱེས་ཏེ་རིམ་བཞིན་བསམ་གཏན་དང་པོར་ཚེ་
འཕོས་པའི་ཚུལ་གྱིས་སྟོང་། དེའི་རྗེས་སུ་བསམ་གཏན་དང་པོའི་ལྷ་རྣམས་ཀྱི་རྒྱུད་ལ་བསམ་གཏན་གཉིས་པའི་
ཏིང་ངེ་འཛིན་རིམ་གྱིས་སྐྱེས་ནས་བསམ་གཏན་གཉིས་པར་ཚེ་འཕོས་པའི་ཚུལ་གྱིས་སྟོང་། དེའི་ཡུན་ལ་བར་
བསྐལ་བཅུ་དགུ་ཡོད། དེ་ནས་སྣོད་སྟོང་ཚུལ་ནི། ཉི་མ་བདུན་རིམ་གྱིས་གང་སྟེ་རིམ་གྱིས་ལྗོན་ཤིང་ཆུ་ཕྲན་ཆུ་
བོ་ཆེན་པོ་རྒྱ་མཚོ་གླིང་རྣམས་དང་རི་བདུན་རི་རབ་རྣམས་དང་། བསམ་གཏན་དང་པོའི་གཞལ་མེད་ཁང་མན་
ཆད་བསྲེགས་ནས་ཐམས་ཅད་ཀྱང་ནམ་མཁའི་རང་བཞིན་དུ་བྱེད་དོ། ། དེ་ལ་བར་བསྐལ་གཅིག་གི་ཡུན་ཡོད་
དོ། ། གཉིས་པ་ལ་གཉིས། སྟོང་ཉིད་བསྒོམ་ཚུལ་དང་། བསྒོམས་པའི་དགོས་པའོ། ། དང་པོ་ནི། རྩ་རྒྱུད་
ལེའུ་གཉིས་པ་ནས་འབྱུང་པའི་དངོས་པོ་མེད་པས་བསྒོམ་པ་མེད། ཅེས་པའི་ཚིགས་སུ་བཅད་པ་བརྗོད་ནས་
ཆོས་རྣམས་རང་བཞིན་གྱིས་སྟོང་པར་བསྒོམ་པར་བྱ་བ་ཡིན་ལ། འདིའི་དོན་ཚུལ་བཞིའི་ནང་ནས་ཡིག་དོན་
དང་སྤྱི་དོན་གཉིས་ཀྱིས་འཆད་ཅིང་། ཐོག་མར་ཡིག་དོན་དུ་བཤད་ན། སྣོད་བཅུད་ཀྱི་དངོས་པོ་རྣམས་ལ་
རིགས་པས་དཔྱད་པ་ན་སྣོད་བཅུད་མ་རྙེད་པའི་ཚེ། སྣོད་བཅུད་མེད་དོ་སྙམ་དུ་བཟུང་ནས་དེ་ལྟར་སྒོམ་པ་ལ་དེ་
ཁོ་ན་ཉིད་ཀྱི་དོན་སྒོམ་པ་མེད་དེ། དེ་ལྟར་ན་སྒོམ་པ་པོ་དང་བསྒོམ་པར་བྱ་བ་སོགས་གཏན་མེད་དུ་འགྱུར་བའི་
ཕྱིར་རོ། ། བསྒོམ་བྱ་རང་བཞིན་གྱིས་གྲུབ་པར་བཟུང་ནས་སྒོམ་པ་དེ་ཡང་དེ་ཁོ་ན་ཉིད་སྒོམ་པ་མ་ཡིན་ཏེ།
རང་བཞིན་གྱིས་གྲུབ་པའི་བསྒོམ་པར་བྱ་བ་ཅུང་ཟད་ཀྱང་མེད་པའི་ཕྱིར་རོ། ། དེ་ལྟར་ན་བསྒོམ་བྱ་སྒོམ་བྱེད་
སྒོམ་པ་པོ་གསུམ་གའང་རང་བཞིན་གྱིས་དམིགས་སུ་མེད་དེ། སྣོད་བཅུད་ཀྱི་དངོས་པོ་ཐམས་ཅད་གཏན་ནས་
མེད་པ་དང་རང་བཞིན་གྱིས་གྲུབ་པ་དང་དེ་གཉིས་ཡིན་པ་དང་། གཉིས་ཀ་མ་ཡིན་པར་རང་བཞིན་གྱིས་གྲུབ་
པའི་མཐའ་བཞི་དང་བྲལ་བའི་ཕྱིར། མདོར་ན་རྐང་པ་དང་པོས་ཆད་མཐའ་བཀག རྐང་བ་གཉིས་པས་རྟག་
མཐའ་བཀག རྐང་པ་གསུམ་པས་གཉིས་ཀ་ཡིན་པ་བཀག་ནས་སྔ་མའི་དོན་བསྡུས་ཏེ་མཐའ་བཞི་བ་ཤུགས་ལ་
བཀག་གོ། སྤྱི་དོན་དུ་བཤད་ན། གཟུགས་ཅན་རྣམས་ལ་ཕྱོགས་ཀྱི་ཆ་དུ་མ་ཡོད་པ་དང་། གཞན་ཤེས་པ་ལྟ་བུ་
ལ་རང་རང་གི་སྐད་ཅིག་སྔ་ཕྱིའི་ཆ་དུ་མ་དང་། འདུས་མ་བྱས་རྣམས་ལའང་རང་རང་གི་གདགས་གཞི་ཆོས་ཅན་
148

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
དང་འབྲེལ་བ་དང་ཡུལ་དུས་སོགས་ཀྱི་ཆ་དུ་མ་འབྱེད་ནུས་པས། དེའི་ཚེ་དེ་རྣམས་ཆ་བཅས་ཡིན་ཞིང་། ཆ་
དངབཅས་པའི་ཕྱིར་རྟེན་འབྲེལ་ཡིན་ལ་དེའི་ཕྱིར་བདེན་པར་གྲུབ་པ་མེད་དོ་སྙམ་དུ་བསྒོམ་པར་བྱ་བ་ཡིན་
ནོ། ། དེ་ལྟར་དཔྱད་པའི་ཚེ་ཆོས་རྣམས་ཀྱི་ངོ་བོ་བདེན་པར་གྲུབ་པ་མེད་པར་བསམ་པ་ནི་རྣམ་པར་ཐར་པའི་སྒོ་
སྟོང་པ་ཉིད་སྒོམ་ཚུལ་དང་། སྐྱེད་བྱེད་ཀྱི་རྒྱུ་བདེན་པར་མེད་པར་བསམ་པ་ནི་རྣམ་པར་ཐར་པའི་སྒོ་མཚན་མེད་
སྒོམ་ཚུལ་དང་། སྐྱེད་བྱ་དང་ཐོབ་བྱའི་འབྲས་བུ་བདེན་མེད་དུ་སྒོམ་པ་དེ་རྣམ་པར་ཐར་བའི་སྒོ་སྨོན་མེད་སྒོམ་
ཚུལ་ལོ། ། དེ་ལྟར་ན་བསྒོམ་བྱ་དང་སྒོམ་ཚུལ་དང་སྒོམ་པ་པོ་གསུམ་རང་བཞིན་གྱིས་མ་གྲུབ་སྟེ། དེ་ཐམས་
ཅད་སེམས་སམ་རྟོག་པས་བཏགས་པ་ཙམ་ཡིན་པའི་ཕྱིར། སྔ་མ་ཡིག་དོན་ནི་ཚིག་གི་ཐོབ་ཚུལ་ཙམ་བཤད་པ་
ཡིན་ལ། འདིར་སྤྱི་དོན་ནི་མདོ་སྔགས་གཉིས་ཀའི་ཐུན་མོང་དུ་ཉམས་སུ་བླང་བྱ་ཡིན་པའི་དོན་ནོ། ། བསྒོམ་
ཚུལ་བསྡུ་ན། དེ་ལྟར་དོན་དམ་དཔྱོད་བྱེད་ཀྱི་རིགས་པས་ལེགས་པར་དཔྱད་པ་ནི། དགག་བྱ་བཀག་པའི་སྟོང་
ཉིད་ཀྱི་རྣམ་པ་བློ་ལ་འཆར་ལ། དེའི་ཚེ་སྟོང་ཉིད་ཀྱི་རྣམ་པ་མ་གཏོགས་ཀུན་རྫོབ་ཀྱི་རྣམ་པ་བློ་ལ་མི་འཆར་ཞིང་
ཤར་ཡང་རྗེས་སུ་མི་འབྲང་བར་བཀག་སྟེ་མེད་དགག་གི་རྣམ་པ་འབའ་ཞིག་བློ་ལ་འཆར་དུ་འཇུག་གོ། དེ་ལ་བློ་
བྱང་ན་ནི་སྣང་བ་སྡུད་ཚུལ་ཟུར་བ་མི་དགོས་ཀྱང་། མ་བྱང་བས་ནི། སྣོད་བཅུད་ཐམས་ཅད་འོད་ཀྱི་གོང་བུར་
མོས་ནས་རིམ་གྱིས་ཡལ་ཏེ་མཐར་རང་ལ་ཐིམ། རང་ཡང་རིམ་གྱིས་མི་སྣང་བར་བྱས་ཏེ་དེ་གའི་ངང་ལ་ལྟ་བ་དྲན་
པར་བྱས་ནས་ལྟ་ཐོག་ཏུ་འཇོག་གོ། དེ་ལྟར་སྒོམ་པ་ལ་ཡེ་ཤེས་ཀྱི་ས་སྒོམ་པ་ཞེས་ཀྱང་བྱ་སྟེ། སྣོད་སྔ་མ་སྟོངས་
པའི་ནམ་མཁས་ཕྱི་མ་འཆགས་པའི་རྟེན་བྱེད་པ་དེ་བཞིན་དུ། དེ་ལྟར་བསྒོམ་པའི་ཡེ་ཤེས་དེས་ལྷག་མོས་ཀྱི་རྟེན་
བརྟེན་པ་བསྒོམ་པའི་རྟེན་གཞི་བྱེད་པའི་ཕྱིར་རོ། ། གཉིས་པ་ནི། སྐབས་འདིར་སྟོང་ཉིད་བསྒོམས་པ་ལ་
དགོས་པ་ཡོད་དེ། སྟོང་ཉིད་སྔར་མ་རྟོགས་པ་གསར་དུ་རྟོགས་པ་དང་། རྟོགས་ཟིན་བརྟན་པ་དང་། ཐ་མལ་
གྱི་སྣང་ཞེན་སྦྱོང་བ་དང་། ཡེ་ཤེས་ཀྱི་ཚོགས་གསོག་པ་དང་། རྟེན་བརྟེན་པ་ཐམས་ཅད་བདེ་སྟོང་གི་རྣམ་རོལ་
ཏུ་འཆར་བའི་ཆེད་ཡིན་པའི་ཕྱིར་རོ། ། སྒོམ་ཚུལ་འདི་ནི་སྣོད་སྔ་མ་ཞིག་ནས་སྟོང་པ་དང་ཆོས་མཐུན་པ་ཡིན་
ནོ། ། གཉིས་པ་ལ་གཉིས། ཆོས་མཐུན་ཡུལ་དང་། ཆོས་མཐུན་སྦྱར་བའོ། ། དང་པོ་ནི། སྟོང་བསྐལ་བར་
གྱི་བསྐལ་བ་ཉི་ཤུར་གནས་པ་ལས། སླར་ཡང་འཆགས་པའི་འགོ་རྩོམ་པའི་ཚེ། མེས་ཞིག་པ་ཡིན་ན། བསམ་
གཏན་གཉིས་པ་ནས་རླུང་འོག་ཏུ་ཅུང་ཟད་བབས་པས་བསམ་གཏན་དང་པོའི་གཞལ་ མེད་ ཁང་འཚོགས།
བསམ་གཏན་དང་པོ། གཞན་འཕྲུལ་དབང་བྱེད་སོགས་སྔ་མ་སྔ་མ་འཆགས་པ་ནས་རླུང་རིམ་གྱིས་བབས་པས་
ས་དང་མ་འབྲེལ་བའི་གནས་རྣམས་ཡས་རིམ་གྱིས་འཆགས། དེ་ནས་རླུང་བབས་པས་རླུང་དཀྱིལ།དེ་སྟེང་ཆུ་
149

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཀྱིལ། དེ་སྟེང་ས་དཀྱིལ་རི་རབ་རི་མཚོ་གླིང་ལྗོན་ཤིང་རྣམས་འཆགས་སོ། ། འདིར་བསྒོམ་བྱ་ལ་མེ་དཀྱིལ་
ཡོད་ཀྱང་། གཞི་ལ་འབྱུང་བ་གཞན་གསུམ་གྱི་གོ་ས་ན་མེའི་རྡུལ་ཙམ་ཡོད་ཀྱི། མེ་དཀྱིལ་དངོས་སུ་མེད། འོན་
ཀྱང་མེ་རྡུལ་དང་བྱེད་ལས་ཡོད་པས་མཐུན་ཡུལ་ཆད་པའི་སྐྱོན་མེད་དོ། ། གཉིས་པ་ནི། སྐད་ཅིག་གིས་རྡོ་རྗེའི་
ས་གཞི་རྭ་བ་ཞེས་སོགས་ལྟར་སྲུང་འཁོར་ཐུན་མོང་པ་སྐད་ཅིག་གིས་བསྐྱེད། རྗེ་ནོར་བཟང་རྒྱ་མཚོ་ནི། སྐབས་
འདིར་ཐུན་མོང་བ་དང་ཐུན་མོང་མ་ཡིན་པའི་སྲུང་འཁོར་བསྒོམ་པ་འདམ་ང་ཅན་དུ་བཞེད། ཁ་ཅིག་ཐུན་མོང་
མ་ཡིན་པའི་སྲུང་འཁོར་བསྒོམ་པ་མི་འཐད་ཅེས་གསུང་། རྒྱ་དཔངས་ཀྱི་ཚད་ནི་གོང་དུ་བཤད་པ་ལྟར་རུང་ཞིང་།
མེ་རི་ནི་བྲི་བྱ་ལ་ཞེང་སྒོ་ཚད་གཅིག་ཙམ་ཡིན་ཀྱང་བསྒོམ་དོན་ལ་མེ་ལྕེ་ཕྱིར་འགྲོ་བ་སྟེ། ཁ་དོག་སྣ་ཚོགས་པ་
ཕྱོགས་ཀུན་ཏུ་འཁྱིལ་ཞིང་འབར་བས་གདུག་པ་ཅན་རྣམས་ཀྱིས་བལྟར་ཡང་མི་བཟོད་པའོ། ། རྡོར་ར་ནི་བྲི་བྱ་
ལ་ཞེང་ཆ་ཆུང་གཉིས་ཡིན་ཀྱང་བསྒོམ་དོན་ལ་ནི་དེར་མ་ངེས་ཏེ་སྔར་བཞིན་ནོ། རྡོར་ར་བསྒོམས་པའི་དགོས་པ་
ནི་སྒྲུབ་ཐབས་དངོས་གཞི་བསྒོམ་པ་ལ་བགེགས་ཀྱི་བར་ཆད་སྲུང་པའི་ཆེད་ཡིན་ལ། མཚོན་དོན་ཡང་བགེགས་
ཀྱིས་མི་ཕྱེད་པ་དེ་མཚོན་ནོ། ། དེའི་ནང་དུ་ཆོས་འབྱུང་ཁ་དོག་དཀར་པོ་དང་། ཕྱི་དཀར་ལ་ནང་དམར་བ་
དང༌། དཀར་དམར་འདྲེས་པ་གསུམ་གང་རུང་། དབྱིབས་ཟུར་གསུམ་པ་རྩེ་མོ་ཕྲ་བ་འོག་ཏུ་ཟུག་ཅིང་གདེངས་
ཀ་ཆེ་བ་གྱེན་དུ་ཕྱོགས་པ་ཁོག་པ་སྟོང་པ། ཕྱག་རྒྱའི་སྐྱེས་གནས་ལྟ་བུའམ། དམར་གཏོར་གྲུ་གསུམ་གྱི་ནང་བྲུས་
པ་ལྟ་བུ་དང་། དེ་ལས་ཅུང་མི་འདྲ་བ་ཞིག་དང་གསུམ་གསུངས་པས་གང་རུང་གིས་ཆོག་གོ། ཟུར་གསུམ་གྱིས་
ནི་རྣམ་ཐར་སྒོ་གསུམ། རྩེ་མོ་ཕྲ་བས་ལས་དང་པོའི་སྐབས་སུ་ཡོན་ཏན་ཆུང་ཞིང་། གདེངས་ཀ་ཆེ་བས་མོས་
སྤྱོད་ནས་བཟུང་སྟེ་ཡར་ཡོན་ཏན་ཇེ་རྒྱས་སུ་སོང་བ། བྷ་གའི་རྣམ་པས་བདེ་བ་ཆེན་པོ། དཀར་བས་རང་བཞིན་
རྣམ་དག་དང་ཁམས་དཀར་པོ། དམར་བས་ཁམས་དམར་པོ། དཀར་དམར་ཐུན་མོང་བས་བདེ་སྟོང་དབྱེར་
མེད། ནང་དུ་རྟེན་བརྟེན་པའི་དཀྱིལ་འཁོར་བསྒོམས་པས་འབྲས་དུས་ཀྱི་རྟེན་བརྟེན་པ་འབྱུང་བ་དེ་མཚོན་
ནོ། ། བྲི་བྱ་ལ་པདྨའི་འདབ་མ་ཆ་ཕྲན་གཉིས་ཡིན་ཞིང་གཉིས་ཀ་གསལ་བར་སྣང་ཡང་། བསྒོམ་དོན་ལ་ཆོས་
འབྱུང་གི་དབུས་དཀྱིལ་དུ་ཆུད་པར་ཁ་ཅིག་བཞེད། ཁ་ཅིག་ལྟེ་བ་ནང་དང་འདབ་མ་ཆོས་འབྱུང་གི་ཁ་དང་
མཉམ་པར་འདོད། ཡང་ཁ་ཅིག་འདབ་མ་རྫོགས་པར་ཆོས་འབྱུང་གི་ཁར་འཕགས་ཤིང་། ཡུ་བ་ཆོས་འབྱུང་གི་
མར་རྩེ་ནས་འཐོན་ཅེས་གསུངས་པས་གང་བདེ། པདྨས་འཁོར་བའི་སྐྱོན་གྱིས་མ་གོས་པ་མཚོན། པདྨའི་ལྟེ་
བར་ཉལ་སྟབས་ཀྱི་ཧུ་མགོ་བོ་ཕར་བསྟན་པ་གཉིས་རེའི་བར་དུ་ཡཾ་རཾ་ཁཾ་ལོ་བཞི་རིམ་གྱིས་ཆུད་པ་ལས་ལྷ་མོ་བཞིའི་
ངོ་བོར་གྱུར་པའི་འབྱུང་བཞི་སྟེང་འོག་གཉིས་སུ་རྡོ་རྗེས་མཚན་པ་བསྐྱེད་དེ། སྣ་ཚོགས་རྡོ་རྗེར་བསྒྱུར། རྡོ་རྗེའི་
150

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ལྟེ་བ་གྲུ་བཞི་པ་སྔོན་པོ། དཔངས་རྭ་མར་སྒོ་ཚད་ལྔའམ་ཕྱེད་ལྔ། རཱའི་སྲིད་ལ་སྒོ་བཞི་བཞི། རྭ་ལྔ་མའི་དབུས་
རཱའི་སྦོམ་ལ་ཆ་ཆེན་གཅིག་དང་རྩ་བར་ཆ་ཕྲན་གསུམ། ཕྱོགས་རྭའི་སྦོམ་ལ་ཆ་ཕྲན་གསུམ་དང་རྩ་བར་གཉིས།
རྭ་རྩེ་རྣམས་ཆ་ཕྲན་རེ་རེ། གྲངས་ཕྱོགས་རེ་རེར་ལྔ་ལྔའམ་གསུམ་མ་གང་རུང་དང་། ཁ་དོག་ཁྲའམ་ཕྱོགས་
མདོག་གང་རུང་ངོ་། ། མཚོན་དོན་རླུང་དཀྱིལ་གྱིས་མཉམ་གནས། མེས་གྱེན་རྒྱུ། ཆུས་སྲོག་འཛིན། སས་
ཐུར་སེལ། ཡང་བཞིས་ཕྱག་རྒྱ་རིགས་བཞི། བཞི་འདྲེས་པས་དཔེ་དོན་གྱི་འོད་གསལ། རྭ་ལྔས་ཡེ་ཤེས་ལྔ།
ཉི་ཤུས་འཇིག་ལྟ་ཉི་ཤུ་དང་བཅུ་གཉིས་ཀྱིས་རྟེན་འབྲེལ་བཅུ་གཉིས་དག་པ། ཆུ་སྲིན་གྱི་ཁ་ནས་འཐོན་པས་
སེམས་ཅན་སྙིང་རྗེས་མི་གཏོང་བ། སྟེང་དུ་རྟེན་བརྟེན་པ་བསྐྱེད་པས་འོད་གསལ་ལས་སྒྱུ་ལུས་འགྲུབ་པ་སོགས་
ཏེ། འདི་དག་གཞི་ལ་རྟེན་དཀྱིལ་འཁོར་འཆགས་པ་དང་ཆོས་མཐུན་ནོ། ། རྡོ་རྗེའི་ལྟེ་བར་ཧཱུྃ་དཀར་པོ་རྣམ་
སྣང་གི་ཚོགས་ར་བའི་ནང་ཐམས་ཅད་དུ་འཕྲོ་བའམ་རིགས་ལྔའི་ཚོགས་འཕྲོ་བ་གང་རུང་། དེ་ཡོངས་སུ་གྱུར་པ་
ལས་གཞལ་ཡས་ཁང་མཚན་ཉིད་ཡོངས་རྫོགས་ཅིག་ཅར་བསྐྱེད་ལ་རིམ་གྱིས་བསལ་གདབ། གཞལ་ཡས་ཁང་གི་
ནང་མཐའ་ནས་ནང་མཐའི་བར་སྒོ་ཚད་བརྒྱད། ཕོ་བྲང་ནང་མའི་མཐའ་ནས་མཐའི་བར་སྒོ་ཚད་བཞི། སྣ་
ཚོགས་རྡོ་རྗེའི་ལྟེ་བའི་མཐའ་ནས་མཐའི་བར་སྒོ་ཚད་བཅུ་གཉིས། རྡོ་རྗེའི་རྭ་རྩེ་དང་པདྨའི་ལྟེ་བའི་མཐའ་ནས་
མཐའི་བར་སྒོ་ཚད་ཉི་ཤུ། པདྨ་ནས་པདྨའི་མཐའི་བར་སྒོ་ཚད་ཉེར་གཅིག རྡོར་རྭ་ནས་རྡོར་རའི་མཐའི་བར་
སྒོ་ཚད་ཉེར་གཉིས། འོད་འཕྲེང་གི་མཐའ་ནས་མཐའི་བར་སྒོ་ཚད་ཉེར་བཞི་སྟེ། ཐམས་ཅད་ཀྱི་རྒྱུ་ཚད་ཡིན་ལ།
བྲི་བྱའི་དབང་དུ་བྱས་ནས་ཕྱོགས་གཅིག་ཏུ་གོ་བདེ་བར་བརྗོད་པའོ། ། གཞལ་ཡས་ཁང་གི་རྩིག་པ་རིམ་པ་ལྔ་པོ་
ཕྱི་ནང་ལྔ་སྦྲགས་ཏུ་ཡོད་ཅིང་། ལྔ་ཀ་བསྡོམས་པའི་ཞེང་ཆ་ཕྲན་གཅིག དཔངས་ཆ་ཕྲན་བཅུ་གསུམ། ཕ་གུའི་
ཞེང་ཆུང་ཕྱེད་གཉིས་ལས་ཕྱེད་ཕྱིར་འཕགས་པ་དབངས་ཆ་ཆུང་གཅིག རྡོའི་སྙིང་པོའི་ཀ་བ། མུ་ཏིག་དམར་
པོའི་བྲི། སྤུག་གི་གཞུ། ཤེལ་གྱི་ཀ་ཆུང་། བཻཌཱུརྱའི་བྲེ་ དངུལ་གྱི་གཞུ་རྣམས་བརྩེགས་པའི་སྟེང་དུ་གསེར་གྱི་
སྐ་རགས་ལེབ་མོ་ཞེང་ཆ་ཕྲན་གཅིག་པ་བཞི་སྟེང་ནས་སྟེང་དུ་བརྩེགས་པ་བཞི་ག་བསྡོམས་པའི་དཔངས་ཆ་ཕྲན་
གཉིས། དེའི་སྟེང་དུ་ཕོ་བྲང་ཁྱམས་ཀྱི་ལྕམ་སྣེ་ཕྱི་མ་བཀལ་བ་ཕྱིར་ཐལ་བའི་སྣེ་ལ་རིན་པོ་ཆེའི་དྲ་བ་དྲ་ཕྱེད། སྐུ་
རགས་ཀྱི་སྟེང་དུ་བྱ་འདབ་ཞེང་ཆ་ཕྲན་གཉིས་ཕྱིར་འཕགས་པའི་སྣེ་ལས་ཤར་བུ་དཀར་པོ་འཕྱང་བ། བྱ་འདབ་
དེའི་མཐའི་སྟེང་དུ་མདའ་ཡབ་དཀར་པོ་ཆ་ཕྲན་གཅིག་པ་པད་འདབ་ཕྱེད་པ་ལྟ་བུ་ལངས་པ། མདའ་ཡབ་ཀྱི་
སྟེང་དུ་ཕྱོགས་བཞིར་རྒྱལ་མཚན་གཉིས་དང་བ་དན་གཉིས་རེ་སྟེ་བསྡོམས་པས་བཅུ་དྲུག མདའ་ཡབ་དང་
བཅས་པའི་གཞལ་ཡས་ཁང་གི་དཔངས་ཆ་ཕྲན་བཅུ་བདུན་པར་བཞེད་ཀྱང་། ཐོག་བཀབ་པའི་ཚད་གང་དུ་
151

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཏོགས་དཔྱད་དགོས་སོ། ། གཞལ་ཡས་ཁང་གི་རྩ་ཐིག་དང་ཚངས་ཐིག་འཕྲད་མཚམས་ནས་གཡས་གཡོན་དུ་
ཆ་ཕྲན་གཉིས་གཉིས་དོར་བས་སྒོ། དེ་ནས་སྒོ་ཚད་རེ་ཕྱིར་དོར་བས་སྒོ་འཁྱུད༔ དེ་ནས་གཡས་གཡོན་དུ་སྒོ་ཚད་
རེ་སོང་བ་སྒོ་འགྲམ། དེ་ནས་ཕྱིར་སྒོ་ཚད་རེ་སོང་བ་སྒོ་ལོགས་ཏེ། འགྲམ་ལོགས་སྒོ་དང་མཉམ་པ་འདི་ལ་རྩིག་
གདོང་ཉིད་རྡོ་རྗེའི་ལྟེ་བ་དང་མཉམ་མོ། ། རྩིག་པའི་ཕྱི་རོལ་ཏུ་འོག་མཐའ་ནས་འདོད་སྣམ་དམར་པོ་དཔངས་
ཞེང་ཆ་ཕྲན་གཉིས་པ་ལ་མཆོད་པའི་ལྷ་མོ་བཅུ་དྲུག་གོ༔ ཐོག་འབུབས་ཚུལ་ནི། སྒོ་བཞི་སོ་སོའི་རྩ་ཐིག་དང་
ཚངས་ཐིག་འཕྲད་མཚམས་ནས་ནང་དུ་སྒོ་ཚད་གཅིག་སོང་བའི་གཡས་གཡོན་དུ་ཆ་ཆུང་ལྔ་ལྔ་སོང་བའི་སར་ཞེང་
ཆ་ཕྲན་གཅིག་དང༌། དཔངས་བྲེ་ཕུལ་དང་བཅས་པའི་ཀ་བ་ཆ་ཕྲན་བཅུ་དྲུག་གི་ཕྱོགས་མདོག ཕྱོགས་རེ་རེར་
གཉིས་གཉིས་ཏེ་བརྒྱད་བཙུགས་པའི་སྟེང་དུ་ཕྱོགས་བཞིར་གདུང་མིག་མངས་རིས་སུ་རྒྱུགས་པ་ལ་ལྕམ་སྣེ་ནང་མ་
དང་། ཕྱི་མ་གསེར་གྱི་སྐ་རགས་ལ་བཀལ་ཏེ་ཕྱི་ཁྱམས་འབུབས་པ་ཡིན་ནོ། ། དབུས་སུ་གར་བུ་དབྱིབས་མཎྜལ་
ལྟ་བུ། དཔངས་སྒོ་ཚད་གཅིག་ལྷག་ཙམ་དང་། ཐད་ཀར་སྒོ་བཞི་པའི་སྟེང་གི་མཐར་རྡོ་རྗེ་རྩེ་གསུམ་པ་དཔངས་
ཆ་ཕྲན་གཅིག་པས་ཟླུམ་པོར་བསྐོར་བའི་རྭའི་འཕྲད་མཚམས་ནས་ཕྱོགས་རེ་རེར་ཀ་བ་སྔར་བཞིན་བཙུགས་པའི་
སྟེང་དུ་གཞུ་འཁྱོགས་དང་གདུང་ཟླུམ་གྱིས་འཁོར་མར་བསྐོར་བའི་སྟེང་དུ་གདུང་བཞི་མིག་མངས་རིས་སུ་བྱས་པ།
ལྷོ་བྱང་དུ་རྒྱུགས་པའི་གདུང་གི་ལྷོ་བྱང་མཚམས་སུ་རྩ་བ་ཟུག་པའི་ཀ་བ་བསེགས་ཁ་ཡོད་པ་བཙུགས་པའི་སྟེང་དུ་
རྡོ་རྗེའི་གདུང་ལྷོ་བྱང་དུ་རྒྱུགས་པ་ལ་ལྕམ་སྣེ་ནང་དང་། ཕྱི་མ་ཕྱི་ཁྱམས་ཀྱི་སྟེང་དུ་ཀ་ཆུང་བྲེ་ཕུལ་དང་བཅས་པ་
བཙུགས་པའི་སྟེང་དུ་གདུང་བཏང་བ་ལ་བཀལ། རྒྱ་ཕིབས་ཀྱི་གུང་གི་དབུས་སུ་རྩ་རྒྱུད་བཞུགས་པའི་ཁང་བུ་རྡོ་
རྗེ་ནོར་བུའི་ཏོག་གིས་སྤྲས་པའོ། ། སྒོ་བཞིའི་མདུན་དུ་རྩིག་གདོང་དང་རྡོ་རྗེའི་ལྟེ་བ་ནས་ཆ་ཕྲན་གཅིག་སོང་
བའི་མར་རྡོ་རྗེའི་རྭ་རྩ་བའི་སྟེང་དུ་སྟེགས་བུ་གྲུ་བཞི་བུམ་པ་དང་བཅས་པ་ལ་གནས་པའི་ཀ་བ་ཞིང་ཆ་ཕྲན་གཅིག
དཔངས་ཆ་ཕྲན་ལྔ། གཡས་གཡོན་དུ་གཉིས་ཕྱེ་སྟེ་བཞི་བཞི་བཙུགས་པའི་སྟེང་དུ་སྣམ་བུ་བཅུ་གཅིག་སྣམ་བུ་ལྔ་
པ་དང་བདུན་པའི་དཔངས་ལ་ཆ་ཕྲན་ཕྱེད་དང་གཉིས་རེ་དང་། གཞན་རྣམས་ཀྱི་དཔངས་སུ་ཆ་ཕྲན་རེ་རེ་བར་
མཉམ་མོ། ཞེང་ནི་ཐམས་ཅད་ཀྱང་ཆ་ཕྲན་ལ་སུམ་གསུམ་བྱས་ན་ལེགས། སྤྱིར་རྟ་བབས་ལ་སྒོ་ཚད་གསུམ་མ་
དང་སྒོ་ཚད་གཅིག་མ་གཉིས་ཡོད་པའི་སྔ་མ་ལ་གཉིས་མཉམ་དགུ་མཉམ་དང་ལྔ་མཉམ་གསུམ་གསུམ་མཉམ་པ་
གཉིས་ཡོད་ལ། ཕྱི་མ་ལ་ལྔ་མཉམ་གསུམ་གཉིས་མཉམ་པ་ཁོ་ནར་ངེས་སོ། ། གཞན་ཡང་རྟ་བབས་སྒོ་ཚད་
གསུམ་མ་ལ་འགྲམ་ལོགས་སྒོ་དང་མཉམ་མི་མཉམ་གཉིས་ཡོད་ཅིང་གཅིག་མ་ནི་མི་མཉམ་པའོ། ། གཞལ་ཡས་
ཁང་གི་མཚན་ཉིད་གཞན་ཇི་ལྟ་བུ་ཡིན་ཚུལ་རྒྱས་པར་གཞན་དུ་ཤེས་པར་བྱའོ། ། མཚོན་དོན་ནི། གཞལ་ཡས་
152

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ཁང་གིས་རྣམ་སྣང་དག་པ་མཚོན། ངོས་བཞིས་བདེན་པ་བཞི། གྲྭ་བཞིས་ཚངས་པའི་གནས་བཞི། སྒོ་བཞིས་
བསྡུ་བའི་དངོས་པོ་བཞི། སྒོ་འཁྱུད་བཞིས་རྫུ་འཕྲུལ་གྱི་རྐང་བ་བཞི་མཚོན་པ་སོགས་ཡིན་ཏེ། དབང་ཆོག་ཏུ།
འཕགས་པའི་བདེན་བཞི་ངོས་བཞིར་འགྱུར། ཞེས་སོགས་ཀྱིས་མཚོན་ཚུལ་རྒྱས་པར་བཤད་པ་ལྟར་རོ། །
གཞལ་ཡས་ཁང་ནི་གཞི་ལ་གསེར་དཀྱིལ་གྱི་སྟེང་དུ་རི་གླིང་སོགས་ཆགས་པ་དང་ཆོས་མཐུན་ཞིང་མ་དག་པའི་
སྣོད་སྦྱོང་བ་དང་། འབྲས་དུས་ཀྱི་གཞལ་ཡས་ཁང་འགྲུབ་པ་སོགས་ཀྱི་ཆེད་དོ ། ། གཞལ་ཡས་ཁང་ཧཱུཾ་ལས་
བསྐྱེད་པ་ནི་ཧྥུ་རྣམ་སྣང་གི་ས་བོན་ཡིན་ཞིང་། རྣམ་སྣང་གཟུགས་ཕུང་རྣམ་པར་དག་པའི་ལྷ་ཡིན་པས། གཞལ་
ཡས་ཁང་དེའི་ངོ་བོར་མོས་དགོས་པའི་དབང་དུ་བྱས་པའོ། ། གཉིས་པ་ལ་གསུམ། ལྷག་མོས་ཀྱི་ལྷ་བསྐྱེད་པ།
དེའི་མཛད་པ། དེ་ལུས་ལ་བསྡུ་བའོ ། ། དང་པོ་ལ་གཉིས། མཐུན་ཡུལ་དང་། དེ་དང་མཐུན་པར་
བསྒོམ་པའོ། ། དང་པོ་མཐུན་ཡུལ་བཅུད་ཆགས་ཚུལ་བསྡུས་ཏེ་བཤད་ན། བསམ་གཏན་གཉིས་པ་ནས་ལྷ་
ཞིག་ཤི་འཕོས་ནས་བསམ་གཏན་དང་པོར་སྐྱེས་ཏེ་དེ་རྣམས་འཆགས། དེ་ནས་ཤི་འཕོས་ཏེ་གཞན་འཕྲུལ་དབང་
བྱེད་སོགས་འདོད་ལྷ་རིགས་དྲུག་དང་། གླིང་བཞིའི་མི། ཡི་དྭགས། དུད་འགྲོ། གྲང་དམྱལ། ཚ་དམྱལ་
རྣམས་ཀྱང་རིམ་གྱིས་འཆགས་པ་ཡིན་ལ། མནར་མེད་དུ་སེམས་ཅན་གཅིག་སྐྱེས་པའི་ཚེ་འཆགས་པའི་མཇུག་
རྫོགས་ཤིང་གནས་བསྐལ་གྱི་འགོ་རྩོམ། བསྐལ་པ་དང་པོའི་མི་རྣམས་རྫུས་སྐྱེས་ཚེ་དཔག་མེད་ཐུབ་པ་སོགས་
ཁྱད་ཆོས་བདུན་དང་ལྡན་ལ། དེའི་ཚེ་ཁམ་ཟས་མི་ཟ་ཞིང་དགའ་བའི་ཟས་ཙམ་ཟ་བ་ཡིན་པ་ལ། ལས་ཀྱི་
དབང་གིས་སའི་ཞག་དང་བཅུད་དང་མྱུ་གུའི་ཚལ་དང་འབྲས་ས་ལུ་རྣམས་རིམ་གྱིས་བྱུང་བ་ཟོས་པས་ཕོ་མོའི་
དབང་པོ་དང་ལྡན་པར་གྱུར་ཏེ། ཉི་མ་དང་དུས་ཚིགས་དང་མང་པོས་བཀུར་བའི་རྒྱལ་པོ་དང་བཅས་བྱུང་
ངོ། ། གཉིས་པ་ནི། སྐད་ཅིག་གིས་ལྷག་པར་མོས་པ་ཙམ་གྱིས་ལྷ་སུམ་ཅུ་རྩ་གཉིས་དུས་གཅིག་ཏུ་ཡོངས་སུ་
གྱུར་པ་ནི་ཞེས་ སོགས་གསུངས་པ་ལྟར། དུས་གཅིག་ཏུ་སྐད་ཅིག་གིས་བསྐྱེད་ནས་རྣམ་པ་རྣམས་རིམ་གྱིས་
གསལ་འདེབས་པ་ཡིན་ལ། ལྷག་མོས་ཀྱི་ལྷ་ཕོ་མོའི་རྣམ་པར་སྒོམ་པ་ནི། བསྐལ་པ་དང་པོའི་འཛམ་བུ་གླིང་པའི་
མི་རིམ་གྱིས་ཕོ་མོར་སོང་བ་དང་ཆོས་མཐུན་ཞིང་། སྐད་ཅིག་གིས་བསྐྱེད་པ་ནི་བསྐལ་བ་དང་པོའི་མི་རྫུས་ཏེ་སྐྱེས་
པ་དང་ཆོས་མཐུན། སེམས་ཅན་གྱི་རྣམ་ཤེས་འཁོར་སེམས་བྱུང་དང་བཅས་པ་ལ་བརྟེན་ནས་སྣོད་ཀྱི་འཇིག་
རྟེན་འཆགས་པའི་རྗེས་སུ་བཅུད་ཀྱི་སེམས་ཅན་འཆགས་པ་དང༌། རྡོ་རྗེ་འཆང་གིས་ལྷག་མོས་ཀྱི་རྟེན་གཞལ་
ཡས་ཁང་སྤྲུལ་བའི་རྗེས་སུ་བརྟེན་པ་ལྷ་སོ་གཉིས་སྤྲུལ་བ་གཉིས་ཆོས་མཐུན་ནོ། ། དབུས་ཀྱི་གང་བུའི་སྟེང་དུ་
གཙོ་བོ་དང་། གདུང་ཟླུམ་གྱི་སྟེང་གདུང་བཞི་མིག་མངས་རིས་སུ་རྒྱུགས་པའི་སྟེང་དུ་རེའུ་མིག་དབུས་མ་དང་
153

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤར་མའི་བར་གྱི་སྟེང་དུ་འཁོར་བསྒྱུར་ཞལ་ནུབ་གཟིགས། གང་བུའི་ནང་དུ་གནོད་མཛེས་ཞལ་ཤར་གཟིགས།
བྱམས་པ་སོགས་བརྒྱད་ཁ་ནང་ལྟ་བའི་དབང་དུ་བྱས་པའི་སྒོའི་གཡས་གཡོན། རྡོ་རྗེ་མ་བཞི་བཞུགས་པ་ནི་ལྷ་
སྣམ་ཕྱི་མ་ལས་ཅུང་ཟད་མཐོ་བ། ལྷགཞན་བཞུགས་པ་ནི་གོ་སླ་ཞིང་། གཤེགས་པ་བཞི་དང་སེམས་དཔའ་
བརྒྱད་ཞི་བའི་ཉམས་ཅན། ལྷ་མོ་དགུ་ཞི་ཁྲོ་ཕྱེད་མ། ལྷའི་ཞལ་ཕྱག་ཕྱག་མཚན་རྒྱན་སོགས་སྒྲུབ་ཐབས་སུ་
གསལ་བ་ལྟར་དང༌། འགའ་ཞིག་གོང་དུ་བཤད་པ་རྣམས་འདིར་སྦྱོར། གདན་རྣམས་ནི་ཧ་ཅང་མཐོ་བ་མིན་
པར་ཅུང་ཟད་འབུར་བའི་རྣམ་པ་ཅན་ནོ། ། གཉིས་པ་ལྷག་མོས་ཀྱི་མཛད་པ་ནི། རང་གི་ཐུགས་ཀའི་ཧཱུྃ་ལས་
འོད་ཟེར་དཔག་ཏུ་མེད་པ་སྤྲོས་ཏེ། སེམས་ཅན་ཐམས་ཅད་བཀུག་ནས་དཀྱིལ་འཁོར་གྱི་ཕྱོགས་བཞི་ནས་ཐོགས་
པ་མེད་པར་ནང་དུ་ཞུགས་ཏེ། ནང་འཁྲིགས་པར་གང་བར་བསམ། ནང་དུ་སླེབ་པའི་ཚེ་ལྷའམ་སེམས་ཅན་
གང་གི་རྣམ་པར་བསམ་པ་ནི་གསལ་བར་བཤད་པ་མ་མཐོང་ཡང་། ཕལ་ཆེར་ལྟར་ན་སེམས་ཅན་གྱི་རྣམ་པར་
བྱེད་པར་གསལ། འོན་ཀྱང་ངན་སོང་བ་ཐམས་ཅད་ཀྱི་རྣམ་པར་མོས་པ་མི་བདེ་ན་མིའི་རྣམ་པའམ། ཡང་ན་སྤྱི་
ཙམ་གྱི་རྣམ་པར་མོས་ཆོག་གམ་སྙམ་མོ། ། དེ་ནས་རང་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་ངོ་
བོ་བྱང་ཆུབ་སེམས་ཡིན་པ་ལ་རྣམ་པ་འོད་ཟེར་སེམས་ཅན་གྱི་གྲངས་དང་མཉམ་པ་སྤྲོས།གཞུང་ཆེ་བ་ཕལ་ཆེར་
ལས་མི་གསལ་ཡང་། འཁྲིད་རྒྱུན་ལས་འོད་ཟེར་འཕྲོས་པའི་སྣེ་ལས་རྡོ་རྗེ་འཆང་ཡབ་ཡུམ་ཟུང་སེམས་ཅན་གྱི་
གྲངས་དང་མཉམ་པ་སྤྲོས་ཏེ། སེམས་ཅན་ཐམས་ཅད་ཀྱི་སྤྱི་བོ་ནས་སྙོམས་པར་ཞུགས་པའི་བྱང་ཆུབ་ཀྱི་སེམས་
ཀྱིས་དབང་བསྐུར་ལུས་གང་དྲི་མ་དག་བདེ་བ་ཆེན་པོ་མྱོང་སྟེ་ཐམས་ཅད་ཀྱང་རྡོ་རྗེ་འཆང་དུ་གྱུར། དེ་ནས་རང་
གི་སངས་རྒྱས་ཀྱི་ཞིང་དུ་གཤེགས་པའི་དོན་གཞུང་ཆེ་བ་དུ་མ་ལས་སྤྱིར་བཤད་པ་ཙམ་མ་གཏོགས་མི་གསལ་ཡང་།
ཤར་ཕྱོགས་པ་རྣམས་ཤར་ཕྱོགས་སུ་རྣམ་སྣང་གི་ཞིང་དུ་གཤེགས་པར་མོས་པ་འདྲ་སྟེ། དེ་བཞིན་དུ་ཕྱོགས་
གཞན་གསུམ་རིམ་བཞིན་རིན་འབྱུང་འོད་དཔག་མེད་དོན་གྲུབ་ཀྱི་ཞིང་དུ་གཤེགས་པར་བསམ། འཁྲིད་རྒྱུན་
འགའ་ཞིག་ལས། རང་ཕྱོགས་ཀྱི་དེ་བཞིན་གཤེགས་པའི་ཐུགས་ཀར་ཐིམ་པར་བསམ་པ་ནི་གཤེགས་པའི་དོན་དུ་
མཛད་ཀྱང་། སྔ་མ་དང་འདྲ་པར་སེམས་དགོས་པ་ནི། སེམས་ཅན་གྱི་དོན་བྱེད་པའི་སྙིང་རྗེ་ཆེན་པོ་གོང་འཕེལ་
དུ་བྱེད་པ་དང༌། འབྲས་བུ་སངས་རྒྱས་ཀྱི་མཛད་པ་དང་མཐུན་པར་བྱ་བའི་ཆེད་དོ། ། གསུམ་པ་ལྷག་མོས་
ལུས་ལ་བསྡུ་བ་ནི། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཞེས་སོགས་གསུངས་
པ་ལྟར་ཡིན་ལ། དེ་ཡང་རང་གཙོ་བོར་གསལ་བའི་ཧཱུཾ་ཡིག་གི་ནཱ་ད་ལས་འོད་ཟེར་ལྷ་གྲངས་དང་མཉམ་པ་འདིར་
སོ་གཅིག་སྤྲོས་ཏེ། རྣམ་སྣང་སོགས་རིམ་གྱིས་སྤྱན་དྲངས་ནས་རང་གི་སྤྱི་བོ་ལ་སོགས་པ་ལུས་ཀྱི་ཆ་དེ་དང་དེར་མེ་
154

༄༅, ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ལོང་ལ་གཟུགས་བརྙན་ཤར་བ་ལྟར་གཟུགས་ཕུང་སོགས་དང་ངོ་བོ་དབྱེར་མེད་དུ་མོས། རྣམ་སྣང་རང་གི་སྤྱི་
བོར་ཞལ་ཤར་དུ་གཟིགས་པ། དེ་བཞིན་དུ་མགྲིན་པ། སྙིང་ག། ལྟེ་བ། གསང་གནས་རྣམས་སུ་འོད་དཔག་
མེད་སོགས་འོག་མ་སྟེང་མ་ལ་མ་རེག་ཙམ། མཱ་མ་ཀི་སྙིང་གར་ཞལ་གཙོ་བོའི་སྐུ་རྒྱབ་ལ་ཕྱོགས་པ་དང་། གཞན་
གསུམ་རིམ་བཞིན་རིན་འབྱུང་འོད་དཔག་མེད་རྣམ་སྣང་ལ་འཁྱུད་པར་བསམ་པ་ལ་ཁྲིད་ཡིག་འགའ་ཞིག་ལས་
བཤད་ཅིང་། དེ་ལྟར་ན་སྤྱན་མ་དང་སྒྲོལ་མའི་ཡབ་སྤྱི་དང་མི་འདྲ་ལ། གཞུང་ཕལ་ཆེར་ལས་འཁྱུད་པའི་གསལ་
ཁ་མི་སྣང་ངོ་། ། ས་སྙིང་རྩ་ཞལ་གྱི་ཐད་དུ་སླེབ་པའི་ཚེ་གཉིས་སུ་གྱུར་ནས་ཞལ་མིག་གི་སྒོ་ལ་ཕྱིར་གཟིགས་པ།
ཕྱག་རྡོར་གཉིས་སུ་གྱུར་ནས་རྣ་བ་གཉིས་ཀྱི་ནང་ནས་སྔར་བཞིན། ནམ་སྙིང་སྣའི་སུམ་མདོའམ་སྣ་བུག་གཉིས་
འཇིག་རྟེན་དབང་ཕྱུག་ལྕེ་ཆུང་གི་དབུས་དང་། འཇམ་དཔལ་སྙིང་ཁར་མཱ་མ་ཀི་ར་ཕྱོགས་པ། སྒྲིབ་སེལ་ནོར་
བུའི་དབུས་ནས་ཞལ་ཕྱིར་ཕྱོགས་པ་ཀུན་བཟང་གཅིག་སྙིང་ཁའི་རུས་པ་གྲུ་བཞི་པའི་དབུས་དང་ཚིག་གསུམ་བརྒྱ་
དྲུག་ཅུའི་གྲངས་དང་མཉམ་པའི་ཀུན་བཟང་རེ་རེ། བྱམས་པ་རྣམ་སྣང་གི་རྒྱབ་ནས་ཞལ་རྣམ་སྣང་ལ་གཟིགས་
པ། གཟུགས་རྡོ་རྗེ་མ་དང་། སྒྲ་རྡོ་རྗེ་མ་གཉིས་རེར་གྱུར་ནས་ས་སྙིང་དང་ཕྱག་རྡོར་ལ་འཁྱུད་པ། དྲི་རྡོ་རྗེ་མས་
ནམ་སྙིང་དང་རོ་རྡོ་རྗེ་མས་འཇིག་རྟེན་དབང་ཕྱུག་ལ་འཁྱུད་ཅིང་། གཙོ་བོའི་ཡུམ་རེག་བྱ་རྡོ་རྗེ་མ་སྤྱན་དྲངས་
ནས་སྒྲིབ་སེལ་ལ་འཁྱུད་པའི་ཚེ་གཙོ་བོ་ཡབ་རྐྱང་ཡིན་ནོ། ། གཤིན་རྗེ་གཤེད་ཀྱི་དབུ་ལག་པ་གཡས་ཀྱི་མཐེ་བོང་
དང་ཞལ་ནང་དུ་ཕྱོགས་པར་གསུངས་པའི་ནང་ནི་ལག་མཐིལ་ཕྱོགས་ལ་བལྟ་བའི་དོན་དུ་སེམས། དེ་བཞིན་དུ་
གཞན་གྱིས་མི་ཐུབ་པ་ལག་པ་གཡོན། འདི་གཉིས་ལ་རྗེ་ནོར་བཟང་རྒྱ་མཚོས་མི་འདྲ་བ་ཞིག་བཤད། ལྕེ་དང་སོ་
བར་དུ་རྟ་མགྲིན་དང་འཁྱིལ་པ་སྒྲིབ་སེལ་གྱི་རྒྱབ་ཏུ་ཞལ་ཕྱེད་བལྟ་བ། དཔུང་པ་གཡས་གཡོན་གྱི་རྩ་བར་མི་གཡོ་
བ་དང་འདོད་རྒྱལ་གཉིས་དབུ་དཔུང་མགོ་དང་ཞལ་བདུན། དབྱུག་སྔོན་ཅན་དང་སྟོབས་པོ་ཆེ་གཉིས་པུས་མོའི་
ལྷ་ངའི་ནང་། སྤྱི་བོའི་སྒྲོལ་མའི་སྟེང་གཙུག་ཏོར་འཁོར་ལོས་བསྒྱུར་བ་ཞལ་ནུབ་ཏུ་ཕྱོགས་པར་གནམ་དུ་
གཟིགས་པ། གནོད་མཛེས་གཉིས་སུ་གྱུར་ནས་རྐང་མཐིལ་གཉིས་སུ་དབུ་ལོང་བུ་ཕྱོགས་ལ་བསྟན་ནས་གནས་དེ་
དང་དེར་མེ་ལོང་ལ་གཟུགས་བརྙན་ཤར་བ་བཞིན་དུ་བསྒོམ་མོ། ། དགོས་པ་ནི། རང་ཉིད་ལ་འབྱུང་འགྱུར་གྱི་
མ་དག་པའི་ཕུང་སོགས་དེ་དང་དེ་རྣམས་སྤྱོད། དཔེ་དོན་གྱི་འོད་གསལ་གྱི་རྒྱུད་སྨིན་བྱེད་ལྷག་མོས་འོད་གསལ་
དུ་སྡུད་པའི་གཞི་འདིང་བ་དང་། འབྲས་བུའི་ལྷ་དེ་རྣམས་འགྲུབ་པའི་ཆེད་དོ། ། གསུམ་པ་ནི། བདག་ཉིད་
ཀྱི་ལུས་ཀྱི་ལྷ་རྣམ་སྣང་སྤྱན་མ་ཞེས་སོབ།ས་འབྱུང་བ་ལྟར་བསྒོམ་པ་ཡིན་ལ། གཞི་ལ་མི་མངལ་སྐྱེས་ཁམས་དྲུག་
ལྡན་རིམ་གྱིས་འཆི་བ་ན། གཟུགས་ཕུང་སོགས་ཕུང་པོ་ལྔ། ས་སོགས་ཁམས་བཞི། མིག་སོགས་སྐྱེ་མཆེད་དྲུག
155

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཟུགས་སོགས་ཡུལ་ལྔ། གཞི་དུས་ཀྱི་ཡེ་ཤེས་ལྔ་སྟེ་རགས་པ་ཉེར་ལྔའི་ཐིམ་རིམ་དང་མཐུན་པར་འོད་གསལ་དུ་
སྡུད་པ་ཡིན་ལ་དེ་ཡང་རྣམ་སྣང་ནས་མི་གཡོ་བའི་བར་འོད་གསལ་དུ་ཐིམ་པ་ནི། གཟུགས་ཕུང་། གཞི་དུས་ཀྱི་
མེ་ལོང་ཡེ་ཤེས། ས་ཁམས། མིག་གི་དབང་པོ། རང་རྒྱུད་ཀྱིས་བསྡུས་པའི་གཟུགས། ལག་པ་གཡས་དང་
དཔུང་བ་གཡས་པའི་ཚིགས་ལ་གནས་པའི་རླུང་རྣམས་རིམ་གྱིས་འོད་གསལ་དུ་ཐིམ་པ་དང་ཆོས་མཐུན། དེ་
ནས་རིན་འབྱུང་ནས་འདོད་རྒྱལ་གྱི་བར་ཐིམ་པ་ནི། ཚོར་བ། མཉམ་ཉིད་ཡེ་ཤེས། ཆུ་ཁམས། རྣ་བའི་
དབང་པོ། སྒྲ་ལག་པ་གཡོན་དང་དཔུང་བ་གཡོན་པའི་ཚིགས་ཀྱི་རླུང་ཐིམ་གྱིས་རིམ་པ་དང་མཚུངས། འོད་
དཔག་མེད་སོགས་ཐིམ་པ་ནི། འདུ་ཤེས་སོ་སོར་རྟོག་པའི་ཡེ་ཤེས། མེ་ཁམས་སྣ་དབང་དྲི་ཁ་པུས་མོ་གཡས་པའི་
ཚིགས་ཀྱི་རླུང་རྣམས་ཐིམ་པ་དང་མཚུངས། དོན་གྲུབ་སོགས་ཐིམ་པ་ནི། འདུ་བྱེད་བྱ་གྲུབ་ཡེ་ཤེས་རླུང་ཁམས་
ལྕེ་དབང་པོ་གསང་གནས་པུས་མོ་གཡོན་པའི་ཚིགས་ཀྱི་རླུང་རྣམས་ཐིམ་པ་དང་མཚུངས། གཙུག་ཏོར་འཁོར་
སྒྱུར་སོགས་ཐིམ་པ་ནི། རླུང་སྣང་བ། སྣང་བ་མཆེད་པ། དེ་ཉེར་ཐོབ། དེ་འོད་གསལ་དུ་ཐིམ་པ་དང་ཆོས་
མཐུན་ནོ། ། རིམ་གྱིས་ཐིམ་པའི་དོན་ནི་ལྷ་རྣམས་ཀྱི་སྟོད་སྨད་ནས་རིམ་གྱིས་ཞུ་བའི་དོན་ནོ། ། འཁྲིད་ཡིག་
ཁ་ཅིག་ལས་ལྷ་སྡེ་ཚན་རིམ་གྱིས་སྤྱན་དྲངས་ཏེ་རིམ་གྱིས་ཞུ་བའི་མཐར་ཧཱུཾ་གི་ནཱ་ད་ལ་ཐིམ་པར་བཤད་ཀྱང་གཞུང་
ཆེ་བ་འགའ་ཞིག་ནས་གནས་དེ་དང་དེ་རྣམས་སུ་འོད་གསལ་དུ་ཐིམ་པར་བཤད་པས་གང་རུང་གིས་ཆོག་གོ།
གཙོ་བོ་འོད་གསལ་དུ་ཐིམ་པ་ན་སྔར་བཞིན་ལྟ་བ་དྲན་པར་བྱས་ལ། སྟོང་པ་ཉིད་དང་ལྷན་སྐྱེས་ཀྱི་བདེ་བ་ཆེན་
པོ་དབྱེར་མི་ཕྱེད་པའི་ཆོས་སྐུའི་བདག་ཉིད་དེ་ངའོ་སྙམ་དུ་ང་རྒྱལ་འཇོག་ཅིང་། དེ་བརྟན་པར་བྱ་བའི་ཆེད་དུ་
ཤུནྱ་ཏའི་སྔགས་བརྗོད་པར་བྱའོ། ། འདི་ལ་འཆི་བ་ཆོས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། གཞིའི་འཆི་
རིམ་དང་རྣམ་པ་ལེགས་པར་མཐུན་ཞིང་སྒྲུབ་པ་པོ་རང་ཉིད་ལ་འབྱུང་འགྱུར་གྱི་འཆི་བ་སྦྱོང་བར་བྱེད་པ་དང་།
ལམ་འབྲས་ཀྱི་དཔེ་དོན་གྱི་འོད་གསལ་དངོས་གནས་ལ་འགྲུབ་པའི་རྒྱུད་སྨིན་པ་སོགས་ཀྱི་ཁྱད་ཆོས་དུ་མ་དང་
ལྡན་པའི་ཕྱིར་རོ། ། གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་ནི། གདན་དབུས་མའི་སྟེང་དུ་ཧཱུྃ་
ལས་བྱུང་བའི་ཉི་མའི་དཀྱིལ་འཁོར་ཞེས་སོགས་གསུངས་པ་ལྟར་བསྒོམ་པ་ཡིན་ལ། དེ་ཡང་མཐུན་ཡུལ་གཞི་ལ་
འཆི་བ་འོད་གསལ་ལས་བར་དོ་འགྲུབ་པའི་རིམ་པ་དང་མཐུན་པར་བསྒོམ་པར་ཡིན་མོད། གཞི་དུས་ཀྱི་བར་དོ་
བ་ནི་རྫུས་སྐྱེས་ཡིན་ཞིང་། འོད་གསལ་ལས་གཞན་གྱིས་བར་ཆོད་པ་མེད་པར་ལུས་རྫོགས་པར་འགྲུབ་པ་ཡིན་
ནོ། ། དེ་ལྟར་ཡིན་ཀྱང་འདིར་མཚོན་དོན་ཁྱད་པར་ཅན་བསྒྲིག་པའི་ཆེད་དུ་མངོན་བྱང་ལྔའི་སྒོ་ནས་བསྐྱེད་པ་
ཡིན་པས་སྔར་གྱི་གདན་དབུས་མ་ཉི་གདན་གྱི་སྟེང་དུ་འོད་གསལ་ལས་རང་གི་སེམས་བདེ་བ་ཆེན་པོའི་ཡེ་ཤེས་དེ་
156

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ཉིད། ཡི་གེ་ཧཱུྃ་སྔོན་པོའི་རྣམ་པར་ཐོལ་གྱིས་བྱུང་། དེ་ཡོངས་སུ་གྱུར་པ་ལས་ཉི་མའི་དཀྱིལ་འཁོར། དེའི་
དབུས་སུ་ཨོཾ་དཀར་པོ། དེ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར། དེའི་སྟེང་དུ་ཨཱུ དམར་པོ། དེ་ཡོངས་
སུ་གྱུར་པ་ལས་པདྨ་དམར་པོ་འདབ་མ་བརྒྱད་པ། དེའི་ལྟེ་བའི་དབུས་སུ་ཐོག་མར་ཨོཾ། དེའི་སྟེང་དུ་ཨཱཿ དེའི་
སྟེང་དུ་ཧཱུཾ་རྣམས་སྟེང་ནས་སྟེང་དུ་བརྩེགས་པར་མཁས་གྲུབ་ནོར་བཟང་བས་བཤད། ཁ་ཅིག་ཨོཾ་སྟེང་དུ་ཡོད་
པར་ཡང་བཞེད། ཡི་གེ་གསུམ་མར་ཞུ་སྟེ་པདྨ་དང་ཟླ་བར་ཐིམ། ཉི་མ་ནས་ཡར་ཞུ་སྟེ་ཟླ་བ་ལ་ཐིམ་ནས་ཐམས་
ཅད་འདྲེས་པ་ལས་ཟླ་བའི་དཀྱིལ་འཁོར་ཡོངས་རྫོགས་ཞིག་ཏུ་གྱུར་བ་ནི་ཟླ་བ་ལས་བྱང་ཆུབ་པ་ཡིན་ལ། ལྷག་
མོས་འོད་གསལ་དུ་བསྡུས་པ་ནི་དང་པོ་དེ་བཞིན་ཉིད་ལས་བྱང་ཆུབ་པའོ། ། ཟླ་བ་དེ་ལས་འོད་ཟེར་འཕྲོས་སྣོད་
བཅུད་ཐམས་ཅད་ལ་ཕོག དེ་ཐམས་ཅད་མེ་ལོང་ལ་ཧོས་བཏབ་པའམ། ཁ་བའི་གོང་དུ་ཉི་མས་ཞུ་བ་ལྟར་
མཐའ་ནས་རིམ་གྱིས་ཞུ་སྟེ། ཟླ་བ་ལ་ཐིམ་པར་བསམ་ཞིང་། སྣོད་བཅུད་ཀྱིས་བསྡུས་པའི་ཆོས་ཐམས་ཅད་ཀྱི་རྩ་
བ་རླུང་སེམས་ཙམ་ཟླ་བའི་རྣམ་པར་སྣང་བ་དེ་ངའོ་སྙམ་དུ་ང་རྒྱལ་བཞག་སྟེ། སྔགས་བརྗོད། སྔགས་དོན་ནི་
དྷརྨནི་ཆོས། དྷཱ་ཏུ་ནི་དབྱིངས་སམ་ཁམས་སྭ་བྷཱ་ཝ་ནི་རང་བཞིན། ཨཱཏྨ་ཀོ་ཧི་ནི་བདག་ཉིད་དེ་ངའོ་ཞེས་པའི་
དོན་ཏེ། ངོས་དོན་ནི་ང་རྒྱལ་འཇོག་པ་ལྟར་རོ། ། དེ་ནས་ཟླ་བའི་དབུས་ཀྱི་གཡས་སུ་ཨོཾ་དཀར་པོ། གཡོན་དུ་
ཨཱུ དམར་པོ། དབུས་སུ་ཧཱུཾ་སྔོན་པོ་གསུམ་ཐོལ་གྱིས་བྱུང་བ་འདི་ལ་འགོད་ཚུལ་མི་འདྲ་བའང་ཡོད་དོ། ། དེ་
རྣམས་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་རིགས་ལྔ་འཁོར་བཅས་དཔག་ཏུ་མེད་པ་སྤྱན་དྲངས་
སྐུའི་རིགས་རྣམས་ཨོཾ་དང་། གསུང་གི་རིགས་རྣམས་ཨཱཿ ཐུགས་ཀྱི་རིགས་རྣམས་ཧཱུཾ་ལ་ཐིམ་པ་ནི་ས་བོན་ལས་
བྱང་ཆུབ་པའོ། ། དེ་གསུམ་འོད་དུ་ཞུ་བ་ལས་རྡོ་རྗེ་དཀར་པོ་ལྟེ་བ་ལ་འབྲུ་གསུམ་གྱིས་སྔར་བཞིན་མཚན་པར་
བསྒོམ་པ་ནི་ཕྱག་མཚན་ལས་བྱང་ཆུབ་པ་སྟེ། དེ་བརྟན་བྱེད་དུ་སྔགས་བརྗོད། དོན་ནི། རྡོ་རྗེའི་བདག་ཉིད་
ངའོ་ཞེས་པའོ། ། རྡོ་རྗེ་ཡི་གེ་དང་བཅས་པ་ཡོངས་སུ་གྱུར་པ་ལས་རང་ཉིད་དང་པོའི་མགོན་པོ་སྒྲུབ་ཐབས་ལྟར་
གསལ་གདབ་པ་ནི་སྐུ་ཡོངས་རྫོགས་ལས་བྱང་ཆུབ་པ་སྟེ་བར་དོ་ལོངས་སྐུའི་ལམ་ཁྱེར་གྱི་རྣལ་འབྱོར་དངོས་
སོ། ། འདི་ལ་བར་དོ་ལོངས་སྐུའི་རྣལ་འབྱོར་ཞེས་བྱ་སྟེ། གཞི་ལ་འཛམ་བུ་གླིང་པའི་བར་དོ་དང་ཆོས་མཐུན་
ཞིང་རང་ཉིད་ལ་འབྱུང་འགྱུར་གྱི་བར་དོ་སྦྱོང་བར་བྱེད། ལམ་དང་འབྲས་བུའི་སྒྱུ་ལུས་དང་རྣམ་པ་མཐུན་ཞིང་
དེ་འགྲུབ་པའི་དགེ་རྩ་སྨིན་པར་བྱེད་ཅིང་ལམ་དུ་བྱེད་པའི་ཕྱིར། དང་པོ་དེ་ལྟར་ཡིན་ཏེ། སྟོང་པའི་ངང་ལས་
ཟླ་ཉི་པད་གསུམ་སྒོམ་པ་ནི། གཞིའི་འཆི་བ་འོད་གསལ་ལས་ལུགས་ལྡོག་ཏུ་ལྡང་པའི་སྣང་མཆེད་ཐོབ་གསུམ་
དང་ཆོས་མཐུན། ཡི་གེ་གསུམ་སྔ་ཕྱི་རྣམས་ཀྱིས་རྣམ་ཤེས་གསུམ་པོ་དེའི་སྐྱེད་བྱེད་དང་རང་དུས་ཀྱི་བཞོན་པའི་
157

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རླུང་དང་ཆོས་མཐུན་དེ་ཐམས་ཅད་གཅིག་ཏུ་འདྲེས་པ་ནི་གཞི་དུས་ཀྱི་རླུང་སེམས་ངོ་བོར་དབྱེར་མེད་དང་ཆོས་
མཐུན། ཟླ་བར་གྱུར་ཏེ་སྣོད་བཅུད་དེ་ལ་ཐིམ་པ་ནི་རླུང་སེམས་ཕྲ་བ་དེ་སྣོད་བཅུད་ཀྱི་རྩ་བར་མཚོན། ཡི་གེ་
གསུམ་གྱིས་ངག་དང་། རྡོ་རྗེས་ཡིད་དང་། དང་པོའི་མགོན་པོས་ནི་ལུས་འགྲུབ་པ་མཚོན་ཞིང་ཆོས་མཐུན་
ནོ། ། རྟགས་གཉིས་པ་ལྟར་ཡིན་ཏེ། ཟླ་ཉི་པདྨ་གསུམ་ནི་དཔེ་དོན་གྱི་འོད་གསལ་ལས་ལངས་པའི་ལུགས་ལྡོག་
གི་སྣང་བ་དང་ཆོས་མཐུན། ཡི་གེ་སྔ་ཕྱི་རྣམས་ཀྱིས་ཡེ་ཤེས་དེ་རྣམས་སྐྱེད་བྱེད་དང་བཞོན་པའི་རླུང་མཚོན། ཟླ་
བས་ནི་དག་མ་དག་གི་སྒྱུ་ལུས་པ་གཉིས་ཀྱི་རྒྱུད་ཀྱི་རླུང་སེམས་ངོ་བོ་དབྱེར་མེད་མཚོན། ཟླ་བའི་སྟེང་གི་ཡི་གེ་རྡོ་
རྗེ་དང་པོའི་མགོན་པོ་གསུམ་གྱིས་སྒྱུ་ལུས་པའི་གསུང་ཐུགས་སྐུ་རྣམས་མཚོན་ཞིང་དེ་རྣམས་དང་ཆོས་མཐུན་ལ།
འབྲས་བུ་སངས་རྒྱས་ཀྱི་སྐུ་གསུང་ཐུགས་སོགས་མཚོན་པ་དང་དེ་རྣམས་འགྲུབ་པའི་རྒྱུད་སྨིན་བྱེད་དུ་འགྱུར་བའི་
ཕྱིར། །
གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་བཤད་པ་ལ་བཞི། སྦྱང་གཞི་སྐྱེ་བ་ལེན་ཚུལ། སྦྱོང་བྱེད་
ཆོས་མཐུན་སྦྱོར་ཚུལ། ལུས་དཀྱིལ་བསྒོམ་ཚུལ། སྐུ་གསུང་ཐུགས་བྱིན་བརློབ་དང་སེམས་དཔའ་སུམ་བརྩེགས་
སྒོམ་ཚུལ་ལོ། ། དང་པོ་ནི། བར་དོ་བ་དེས་རང་གི་ཕ་མར་འགྱུར་པའི་གང་ཟག་སྒྱུ་མ་ལྟ་བུར་མཐོང་ནས་ཕའི་
ཁའམ་སྤྱི་བོ་དང་མའི་མངལ་གྱི་སྒོ་གསུམ་པོ་གང་རུང་ནས་ཞུགས་ཏེ། བྱང་སེམས་དཀར་དམར་གྱི་དབུས་སུ་
ཉིང་མཚམས་སྦྱོར་བ་ཡིན་ཏེ། རྒྱས་པར་འདིར་མི་འཆད་དོ། གཉིས་པ་ནི། རང་བཞིན་གྱི་གནས་ནས་དེ་
བཞིན་གཤེགས་པ་ཡབ་ཡུམ་ཞེས་སོགས་གསུངས་པ་ལྟར་བསྒོམ་པ་ཡིན་ལ། དེ་ཡང་རང་བཞིན་གྱི་གནས་ནས་
ཞེས་པའི་དོན་གཞུང་ཆེ་བ་ནས་འབྱུང་བ་ལྟར་སྤྱིར་དེ་བཞིན་གཤེགས་པ་རང་རང་གི་བཞུགས་གནས་སྤྲུལ་སྐུའི་
ཞིང་ཁམས་མངོན་དགའ་ལྟ་བུ་སོགས་ལ་བྱེད་དགོས་པར་མངོན་ལ། འཁྲིད་རྒྱུན་འགའ་ཞིག་ལྟར་ན་རང་བཞིན་
གྱི་གནས་སྟེང་གི་རེའུ་མིག་དབུས་མའི་བར་སྣང་དེར་བྱས་ནས་དེ་ནས་སྟོང་པའི་ངང་ལས་མི་བསྐྱོད་པ་ཡབ་ཡུམ་
སྙོམས་པར་ཞུགས་པའི་བྱང་ཆུབ་ཀྱི་སེམས་ལས་མི་བསྐྱོད་པ་ཡབ་ཡུམ་དཔག་ཏུ་མེད་པར་གྱུར་ཏེ། དེས་སེམས་
ཅན་ཐམས་ཅད་ལ་དབང་བསྐུར་བས་དེ་ཐམས་ཅད་མི་བསྐྱོད་པར་གྱུར་སྙམ་དུ་བསམ་པར་བཤད། ཁ་ཅིག་ཏུ།
རང་དང་པོའི་མགོན་པོར་གསལ་བའི་ཐུགས་ཀའི་ཧཱུྃ་གི་འོད་ཟེར་གྱི་སྣེ་ལས་ཡབ་ཡུམ་སྤྲོས་ཏེ་གདུང་ཟླུམ་གྱི་སྟེང་
དུ་བཞུགས་པ་དང་། དེའི་ཐུགས་ཀ་ནས་འོད་ཟེར་འཕྲོས་ཕྱོགས་བཅུའི་དེ་བཞིན་གཤེགས་པ་ཐམས་ཅད་མི་
བསྐྱོད་པ་ཡབ་ཡུམ་གྱི་རྣམ་པར་སྟེང་གི་རེའུ་མིག་གི་ནམ་མཁའ་གང་བར་བཤད། ཚིག་ཟིན་ལྟ་བུ་ཕྱོགས་བཅུའི་
རང་བཞིན་གྱི་གནས་ན་བཞུགས་བཞིན་པའི་དེ་བཞིན་གཤེགས་པ་རྣམས་ཡབ་ཡུམ་གྱི་རྣམ་པར་བསམས་ཏེ། དེ་
158

༄༅༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ཐམས་ཅད་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་རྡུལ་ལས་གྲུབ་པའི་མི་བསྐྱོད་པ་ཡབ་ཡུམ་གྱིས་ནམ་
མཁའི་ཁམས་ཐམས་ཅད་ཁྱབ་པར་བྱས་ཏེ། སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱིས་སེམས་ཅན་རྣམས་
ལ་དབང་བསྐུར། བདེ་བ་དང་ཡིད་བདེ་ཐོབ་པའི་ཚུལ་གྱིས་བྱིན་གྱིས་རླབས་ནས་སངས་རྒྱས་པར་བསམ་དགོས་
པར་མངོན་ནོ། ། གང་ལྟར་ཡང་མི་བསྐྱོད་པ་ཐམས་ཅད་མི་བསྐྱོད་པ་གཅིག་ཏུ་གྱུར་ནས། རང་དང་པོའི་
མགོན་པོ་སྟེང་དུ་འཕགས་པ་ནི། དེའི་གདན་ལ་མི་བསྐྱོད་པ་དེ་བཞུགས་པའི་སྤྱི་བོ་ནས་ཞུགས་ཏེ་སྤྲུལ་སྐུ་རྡོར་
སེམས་སུ་བསྒྱུར་བ་ཁྲིད་ཡིག་ཁ་ཅིག་ལས་བཤད། གཞུང་ཆེ་བ་འགའ་ཞིག་ནས་མི་བསྐྱོད་པ་རང་གི་མདུན་དུ་
སླེབ་པ་ན། རང་ཕར་མི་བསྐྱོད་པའི་སྙིང་ཁར་འཇུག་པ་དང༌། ཁ་ཅིག་ཏུ་དང་པོའི་མགོན་པོའང་གནས་ནས་མ་
གཡོས་བཞིན་དུ་མི་བསྐྱོད་པ་ལ་འཇུག་པར་བཤད་པ་རྣམས་གང་བྱས་ཀྱང་མི་འགལ་བར་མངོན་ལ། འོན་ཀྱང་
མི་བསྐྱོད་པ་ལ་ཕར་འཇུག་པ་ཡིན་གྱི། མི་བསྐྱོད་པ་ཚུར་འཇུག་པ་མིན་ཏེ། མི་བསྐྱོད་པ་ཕ་མའི་ཁུ་ཁྲག་གི་དོད་
དང་དང་པོའི་མགོན་པོ་བར་དོའི་དོད་ཡིན་པས། བར་དོ་བ་ཁུ་ཁྲག་ལ་འཇུག་གི། ཁུ་ཁྲག་བར་དོ་ལ་མི་འཇུག་
པའི་ཕྱིར་རོ། ། འདི་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་བ་སྟེ།གཞི་ལ་འཛམ་བུའི་གླིང་པའི་མི་
མངལ་དུ་སྐྱེ་བ་ལེན་པ་དང་ཆོས་མཐུན་ཞིང་རང་ལ་འབྱུང་འགྱུར་གྱི་སྐྱེ་བ་སྦྱོང་། ལམ་འབྲས་ཀྱི་སྒྱུ་ལུས་པ་གཉིས་
ཀྱིས་རགས་པའི་སྤྲུལ་སྐུ་འཛིན་པ་དང་རྣམ་པ་མཐུན་ཞིང་དེའི་དགེ་རྩ་སྨིན་བྱེད་དུ་འགྱུར་བ་དང་། ད་ལྟ་ནས་
འབྲས་བུ་ལམ་དུ་བྱེད་པའི་ཚུལ་གྱིས་བསྒོམས་པས་དེ་མྱུར་དུ་འགྲུབ་པར་འགྱུར་པའི་ཕྱིར་རོ། ། དང་པོ་ལྟར་
ཡིན་ཏེ། དེ་བཞིན་གཤེགས་པ་ཡབ་ཡུམ་སྙོམས་པར་ཞུགས་པ་ནི་གཞི་ལ་ཕོ་མོ་སྙོམས་པར་འཇུག་པ་དང་ཆོས་
མཐུན། མི་བསྐྱོད་པས་ནམ་མཁའ་ཁྱབ་པ་ནི་གཞི་ལ་ཕ་མའི་ཁུ་ཁྲག་གིས་རྩ་སྟོང་ཕྲག་དོན་གཉིས་ཀྱི་ནང་གང་བ་དེ་
མཚོན། དེས་སེམས་ཅན་ཐམས་ཅད་ལ་བྱིན་གྱིས་རླབས་པས་བདེ་བ་ཐོབ་པ་ནི་ཕ་མ་གཉིས་བདེ་བས་བརྒྱལ་བ་
དང་ཆོས་མཐུན། མི་བསྐྱོད་པ་ཐམས་ཅད་གཅིག་ཏུ་འདྲེས་པ་ནི་ཁུ་ཁྲག་མངལ་དུ་འདྲེས་པ་དང་ཆོས་མཐུན།
མི་བསྐྱོད་པ་དེ་ལ་དང་པོའི་མགོན་པོ་ཞུགས་པ་ནི། བར་དོ་སྐྱེ་གནས་སུ་ཉིང་འཚམས་སྦྱར་བ་དང་ཆོས་མཐུན་
ཞིང་། རིགས་ལྔས་སེམས་ཅན་དེའི་ཕུང་པོ། ཡུམ་བཞིས་ཁམས་བཞི། སེམས་དཔའ་དྲུག་གིས་མིག་སོགས།
རྡོ་རྗེ་མ་ལྔས་ཡུལ་ལྔ་མཚོན་པ་སོགས་ལྷག་མ་རྣམས་ལའང་སྦྱོར་བའི་ཕྱིར་རོ། ། རྟགས་ཕྱི་མ་སྔར་བཞིན་རིགས་
འགྲེའོ། ། གསུམ་པ་ལུས་ཀྱི་དཀྱིལ་འཁོར་ནི། རང་གི་ལུས་ཀྱི་མདུན་རྒྱབ་དང་གཡས་གཡོན་ཞེས་སོགས་
བཤད་པ་ལྟར་བསྒོམ་པ་ཡིན་ལ། དེ་ཡང་ལུས་ཀྱི་ཆ་དེ་དང་དེ་རྣམས་ལས་རིགས་འདྲ་རེ་ཆད་དེ་འོད་ཀྱི་རྣམ་པར་
གྱུར་ཏེ་ཕྱི་དཀྱིལ་གྱི་ཆ་དེ་དང་དེ་ལ་ཐིམ་པས་རང་གི་ལུས་ཀྱི་ཆ་དེ་དང་དེས་ཉེར་ལེན་དང་ཕྱི་དཀྱིལ་གྱི་ཆ་དེ་དང་
159

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེས་ལྷན་ཅིག་བྱེད་རྐྱེན་བྱས་ནས་ལུས་དཀྱིལ་གཞལ་ཡས་ཁང་དེ་དང་དེར་གྱུར་བར་བསམ། འདིར་ཕྱི་དཀྱིལ་
གྱི་ཆས་ཉེར་ལེན་བྱེད་པའི་ལུགས་ཀྱང་སྣང་བས་བརྟག དེའི་ཚེ་ལུས་དཀྱིལ་དེ་ལ་ཕྱི་དཀྱིལ་གྱི་སྒྲ་འཇུག་མི་
མཇུག་དང་། དཀྱིལ་འཁོར་རྒྱལ་མཆོག་གི་སྐབས་སུ་ལྷ་ བཀོད་ཟིན་པའི་ཚེ་ལུས་རྟེན་གྱི་དཀྱིལ་འཁོར་དུ་གྱུར་
པའི་ཆ་མ་བསྡུས་པས་དེ་ལ་ལུས་དཀྱིལ་གྱི་ཐ་སྙད་བྱེད་མི་བྱེད་ཀྱི་བརྒལ་བརྟག་མང་ཡང་མི་བརྗོད་དོ། ། སྔགས་
ཀྱི་སྐབས་སུ་ནི་ཚིག་གཙོ་བོར་མི་བྱེད་པས་སོ། ། དཀྱིལ་འཁོར་གྱི་ཟུར་བཞི་ཞེས་པའི་དོན་གཞུང་ཆེ་བ་ཕལ་ཆེར་
ནས་མི་གསལ་ལ། འཁྲིད་ཡིག་འགའ་ཞིག་ནས་རང་གི་ལུས་ཀྱི་དབང་ནས་བགོས་པའི་ཆ་བཞི། དཀྱིལ་འཁོར་
གྱི་སྒོ་བཞི་པོ་སོ་སོ་ནས་གཡས་གཡོན་དུ་ཕྱེ་བའི་ཟུར་རམ་གྲུ་བཞིར་འགྱུར་བར་བཤད་པ་ལྟར་བྱའི། གྲྭ་ཙམ་ལ་མི་
བྱེད་དོ། ལུས་དཀྱིལ་འགོད་པའི་ཚེ་ཤེས་པ་རྣམས་ལ་གཟུགས་མེད་ཀྱང་གཟུགས་ཅན་འོད་དུ་མོས་པ་ནི་དགོས་
པའི་དབང་ཡིན་པས་མི་འགལ་ཞིང་། ལུས་དཀྱིལ་གྱི་གཙོ་བོ་ནི་བཀོད་པའི་བརྟེན་པའི་དཀྱིལ་འཁོར་ལ་བྱེད་
ཀྱང་། རྟེན་ཡང་ལུས་ཀྱི་ཆ་ལས་གྲུབ་པར་བསྒོམ་དགོས་པས། ལུས་དཀྱིལ་དུ་རུང་སྙམ་སྟེ་བརྟག ལུས་ཀྱི་ཆ་
དེ་དང་དེ་རྣམས་གཞལ་ཡས་ཁང་གི་ཆ་དེ་དང་དེར་གྱུར་བ་ན་ལྷག་མ་ལུས་པ་མི་འགྱུར་རམ་སྙམ་དུ་དོགས་མི་
དགོས་སོ། ། ལུས་དཀྱིལ་གྱི་ལྷ་བསྒོམ་ཚུལ་ནི། རང་གི་སྤྱི་གཙུག་ནས་སྐྲ་མཚམས་ཀྱི་བར་དུ་གཟུགས་ཀྱི་ཕུང་
པོའི་ངོ་བོ་ཨོཾ་དཀར་པོ་ཞིག་ཏུ་བསམ། དེ་ཡོངས་སུ་གྱུར་བ་ལས་རྣམ་སྣང་སྒྲུབ་ཐབས་ལྟར་བསྐྱེད། དེའི་ཚེ་
གཟུགས་ཕུང་ཡོངས་སུ་གྱུར་བ་ལས་ཨོཾ། དེ་ལས་རྣམ་སྣང་བསྐྱེད་པ་ལྟ་བུ་ཞིག་མཁས་གྲུབ་རྗེས་བཤད་ཀྱང་སྒྲུབ་
ཐབས་ཀྱི་ཚིག་ཟིན་ལྟར་གཟུགས་ཕུང་གི་ངོ་བོ་རང་ཉིད་ཨོཾ་གྱི་རྣམ་པར་བསམ་པ་གཞན་མང་པོས་བཤད་པས་དེ་
ལྟར་བྱ། དེ་བཞིན་དུ་གཞན་རྣམས་ལའང་སྦྱར་བར་བྱ་ཞིང་། གནས་གང་དུ་གང་བཞུགས་པ་ནི་ཆོ་གར་གསལ་
ཞིང་། ཞལ་གང་དུ་བལྟ་བ་སོགས་ཀྱི་ཁྱད་པར་ནི་གོང་དུ་བཤད་པ་དེས་ཤེས་པར་བྱའོ། ། གཟུགས་ཕུང་སྤྱིར་
ལུས་ཀྱི་ཆ་ལ་ཁྱབ་ཀྱང་། སྤྱི་བོ་ན་གཟུགས་ཕུང་གི་རྒྱུའི་གཙོ་བོ་བྱང་སེམས་ཡོད་པ་དང་། འདུ་ཤེས་སྙིང་བ།ར་
ཡོད་ཀྱང་ངག་སྨྲ་བའི་འདུ་ཤེས་ཀྱི་ཆ་གཅིག་མགྲིན་པ་ནས་འབྱུང་བ་དང་། མིག་གི་རྣམ་ཤེས་སོགས་ཡོད་ཀྱང་
རྣམ་ཤེས་ཀྱི་གཙོ་བོ་སྙིང་ཁ་ནས་ཡོད་པ་དང་། ཚོར་བ་ལུས་སེམས་ཀྱི་ཆ་རྣམས་ལ་ཡོད་ཀྱང་ཚོར་བའི་རྟེན་གཏུམ་
མོ་ལྟེ་བར་ཡོད་པ་དང་། འདུ་བྱེད་ལུས་ཀྱི་ཆ་གཞན་དང་སེམས་བྱུང་ལ་ཡོད་ཀྱང་འདུ་བྱེད་ཀྱི་རྟེན་རླུང་ལྟེ་བ་
མན་ཆད་དུ་ཡོད་པས་དེ་དང་དེར་རིགས་ལྔ་དེ་དང་དེ་བསྐྱེད་པ་དང་། གཞན་ལའང་ཕྱོགས་ཙམ་མཚོན།
དགོས་པ་ཡང་སྔར་ལྟར་རོ། ། བཞི་བ་ལ་གཉིས། སྒོ་གསུམ་བྱིན་གྱིས་བརློབ་པ་དང་། སེམས་དཔའ་སུམ་
བརྩེགས་བསྒོམ་ཚུལ་ལོ། ། དང་པོ་ནི། རང་གི་སྤྱི་བོར་ཨོཾ་ལས་བྱུང་བའི་ཟླ་བའི་དཀྱིལ་འཁོར་ཞེས་སོགས་
160

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
གསུངས་པ་ལྟར་བསྒོམ་པ་ཡིན་ལ། དེ་ཡང་རང་གི་སྤྱི་བོར་ཨོཾ་ལས་བྱུང་བ་དང་ལྕེའི་དབུས་སུ་ཨཱ་ལས་བྱུང་བའི་
ཞེས་པ་ཙམ་ལས་མི་གསལ་ཡང་། འཁྲིད་ཡིག་འགའ་ཞིག་ལས། སྤྱི་བོའི་རྣམ་སྣང་། མགྲིན་པའི་འོད་དཔག་
མེད། སྙིང་ཁའི་མི་བསྐྱོད་པ་གསུམ་གྱི་ཐུགས་ཀར་རིམ་བཞིན་ཨོཾ་ཨཱཿ ཧཱུྃ་གསུམ་འགོད་པར་བཤད་པ་ལྟར་ན།
ཡི་གེ་གསུམ་ལས་རིམ་པ་བཞིན་དུ་འཁོར་ལོ་པདྨ་ཉི་མ་རེ་རེ་བསྐྱོད་པའི་སྟེང་རིམ་པ་བཞིན་དུ་ཨོཾ་ཨཱཿ ཧཱུཾ་བཀོད་དེ།
དེ་རྣམས་ལ་འོད་ཟེར་འཕྲོས་པའི་སྣེ་མོ་ལས་སྤྱན་སོགས་དཔག་ཏུ་མེད་པ་སྤྲོས། རྣམ་སྣང་འོད་དཔག་མེད་མི་
བསྐྱོད་པ་རྣམས་རིམ་གྱིས་སྤྱན་དྲངས་ཏེ། མདུན་གྱི་ནམ་མཁར་བཞུགས་ལ་གསོལ་བ་གདབ་པ་སོགས་ཡིན་ལ།
འོན་ཀྱང་སྒྲུབ་ཐབས་ཀྱི་ཚིག་ཟིན་ལྟར་ན། སྤྱི་བོར་ཨོཾ་དང་ལྕེའི་དབུས་ཀྱི་ཨཱ༔ སོགས་ལས་སྔར་བཞིན་སྤྲོས་ཏེ།
སྤྱན་འདྲེན་པ་ལྟར་གཞུང་ཆེ་བ་ཕལ་ཆེར་ནས་སྒྲས་ཟིན་ལྟར་བཤད། དེ་ཡང་རྣམ་སྣང་ལྟ་བུ་ཆེ་བ་རེ་རེ་དབུས་ན་
ཡོད་པའི་མཐར་རྣམ་སྣང་ཡབ་ཡུམ་དཔག་ཏུ་མེད་པས་བསྐོར་བར་བསམ་པ་ཡིན་ལ། ཡང་འཁྲིད་ཡིག་འགའ་
ཞིག་ལས་འཆར་བདེ་བའི་དབང་དུ་བྱས་ནས་ལྷ་མོ་བཅུ་གཅིག་རེ་སྤྲོས་སངས་རྒྱས་ཐམས་ཅད་རྣམ་སྣང་སོགས་
བཅུ་གཅིག་རེའི་རྣམ་པར་སྤྱན་དྲངས་ནས། གདུང་འཁོར་གྱི་བར་སྣང་དུ་དབུས་སུ་སུམ་བརྩེགས་དང་ཕྱོགས་
མཚམས་རྣམས་སུ་བརྒྱུད་བཀོད་དེ་གསོལ་བ་འདེབས་པ་སོགས་བྱེད་ཀྱང་། སྔ་མ་ནི་ཆོ་གའི་གཞུང་ཚིག་དང་
མཐུན་ཞིང་བདེ། མན་ངག་འགའ་ཞིག་ལས་འབྱུང་བ་ལྟར་གསོལ་གདབ་བྱ་བའི་ཚེ་རྡོར་སེམས་རང་ཉིད་
བཞུགས་བཞིན་པའི་སྤྲུལ་བ་གཉིས་པ་ཞིག་སྤྲོས་ནས། གཙོ་བོ་ཡབ་ཡུམ་གྱི་མདུན་དུ་འདུག་སྟེ་གསོལ་འདེབས་
བྱེད་པའམ། རྡོར་སེམས་ཉིད་སྟེང་དུ་འཕགས་ནས་སམ་འཕགས་པར་མོས་ནས་འདུག་བཞིན་པར་གསོལ་
འདེབས་བྱེད་པའི་མོས་པ་བྱས་ཀྱང་རུང་བར་སེམས། དཔལ་ལྡན་སངས་རྒྱས་སྐུ་འཆང་བ། ཞེས་སོགས་ཀྱིས་
གཙོ་བོ་དང་། ཕྱོགས་བཅུར་བཞུགས་པའི་ཞེས་སོགས་ཀྱིས་འཁོར་རྣམས་ལ་གསོལ་གདབ་བྱ། གཞན་སླ་ཞིང་
དཔལ་དང་ལྡན་པའི་དོན་ནི་རང་གི་ཡུམ་སྤྱན་སོགས་དང་ལྡན་པ་དང་། སྐུ་འཆང་བ་ནི་སངས་རྒྱས་ཐམས་ཅད་
ཀྱི་སྐུ་རང་གི་བདག་ཉིད་དུ་འཛིན་པ་དང་། རྡོ་རྗེ་མི་ཕྱེད་གསུམ་བསྒོམས་པ་ནི། དེ་གསུམ་དབྱེར་མེད་པའི་རྡོ་
རྗེ་འཆང་བསྒོམས་པའི་སྒྲུབ་པ་པོ་སྟེ་དེ་ཉིད་དུ་རྡོ་རྗེ་གསུམ་དང་འདྲ་བར་བྱིན་གྱིས་བརློབ་པར་གསོལ་བའོ། །
དེའི་ཚེ་རྣམ་སྣང་ཡབ་ཡུམ་རྣམས་ཆགས་པ་ཆེན་པོའི་མེས་ཐིག་ལེའི་རྣམ་པར་རམ་འོད་ཟེར་གྱི་རྣམ་པར་ཞུ་སྟེ་
གདུང་འོག་ཏུ་སླེབ་པའི་ཚེ་གཅིག་ཏུ་འདུས། རྡོར་སེམས་ཀྱི་སྤྱི་བོར་སླེབ་པ་ན་ཆ་གཉིས་སུ་སོང་། ཆ་གཅིག་
རྣམ་སྣང་དང་ཆ་གཞན་རྣམས་ལུས་དཀྱིལ་གྱི་ལྷ་སོ་སོའི་སྤྱི་གཙུག་ནས་ཞུགས་ཏེ་ལུས་གང་། ལྷག་པ་ཕྱིར་འཐོན་
པས་གཞིའི་རྡོར་སེམས་ཀྱི་སྐུའི་ཆ་ཐམས་ཅད་གང་ནས་བདེ་ཆེན་གྱི་ཡེ་ཤེས་སྐྱེས། སྤྲུལ་སྐུ་གྲངས་མེད་སྟོན་ནུས་
161

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་སྐུའི་དབང་ཕྱུག་ཐོབ་པར་བསམ། གསུང་གི་སྐབས་སུ་རང་གི་མགྲིན་པར་སླེབ་པ་ན་གཉིས་སུ་གྱུར་ཏེ་ཆ་
གཅིག་འོད་དཔག་མེད་དང་། ཐུགས་ཀྱི་ཚེ་སྙིང་ཁར་སླེབ་པ་ན་ཆ་གཉིས་སུ་གྱུར་ཏེ་གཅིག་མི་བསྐྱོད་པ་དང་ཆ་
གཅིག་ལུས་དཀྱིལ་གྱི་ལྷ་སོ་སོའི་མགྲིན་པ་ད་ང་སྙིང་ཁར་ཐིམ་པས། འགྲོ་བ་མཐའ་དག་གི་སྐད་དང་མཐུན་པར་
ཆོས་མ་ལུས་པར་སྟོན་ནུས་པའི་གསུང་དང་། ཤེས་བྱ་ཐམས་ཅད་གཅིག་ཆར་དུ་མངོན་སུམ་གཟིགས་ པའི་
ཐུགས་ཀྱི་དབང་ཕྱུག་ཐོབ་པར་བསམ་པ་ནི་འཁྲིད་ཡིག་འགའ་ཞིག་ལས་བཤད། སྒྲུབ་ཐབས་ཀྱི་ཚིག་ཟིན་ལྟར་
གཞུང་ཆེ་བ་ཕལ་ཆེར་ལས་དང་པོའི་ཚེ་རང་གི་སྤྱི་བོ་དང་། གཉིས་པའི་ཚེ་ལྕེ་སྟེང་དང་། གསུམ་པའི་ཚེ་སྙིང་ག་
ནས་ཞུགས་ཏེ་བྱིན་གྱིས་བརླབས་པ་ལས་གཞན་མི་གསལ་ཡང་། དམིགས་པ་རྒྱས་བསྡུས་སུ་མངོན་ནོ། ། དེ་
གསུམ་སོ་སོའི་མཐར་ཨོཾ་སརྦ་ཏ་ཐཱ་ག་ཏ་ཀཱ་ཡ་དང་། དེ་བཞིན་དུ་ཝཱ་ཀ་དང༌། ཙིཏྟ་བཛྲ་སྭ་བྷཱ་ཝ་ཨཏྨ་ཀོཉཧཾ་
གསུམ་སོ་སོར་བརྗོད་ནས། དེ་བཞིན་གཤེགས་པ་ཐམས་ཅད་ཀྱི་སྐུའི་བདག་ཉིད་དང་གསུང་དང་ཐུགས་ཀྱི་
བདག་ཉིད་དེ་ངའོ་སྙམ་དུ་སོ་སོའི་ང་རྒྱལ་དང་། མཐར་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་
རྡོ་རྗེ་གསུམ་གྱི་བདག་ཉིད་དེ་ངའོ་སྙམ་དུ་ཟུང་འཇུག་གི་ང་རྒྱལ་བྱའོ། ། ཐུན་མོང་དུ་བྱིན་བརླབ་བྱ་བའི་ཚེ།
གཞུང་ཆེ་བ་ཕལ་ཆེར་དང་ཆོ་གའི་ཚིག་ཟིན་ལ་མི་གསལ་ཡང་། འཁྲིད་ཡིག་འགའ་ཞིག་ལས་འོད་ཟེར་འཕྲོས་
པས་ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་ཡིད་ཀྱིས་གསོལ་བ་བཏབ་པས་ལྷ་ཡབ་ཡུམ་སྙོམས་པར་
ཞུགས་པས་རང་དང་ལུས་དཀྱིལ་གྱི་ལྷ་སོ་སོ་ལ་བྱིན་གྱིས་བརློབ་པའི་ཚུལ་གྱིས་ཞིག་ཀྱང་བཤད་དོ། ། རྩ་རྒྱུད་
ལེའུགཉིས་པ་ལས་ཁྱེད་ཀྱིས་སེམས་ལུས་ལྟ་བུ་དང་ཞེས་སོགས་ཀྱི་དོན་བསྐྱེད་རིམ་གྱི་སྐབས་སུ་འདི་ལ་སྦྱར་
དགོས་སོ། ། དགོས་པ་ནི། སྒོ་གསུམ་བྱིན་གྱིས་བརློབ་པ་དང་། འབྲས་བུའི་སྐུ་གསུམ་མྱུར་དུ་འགྲུབ་པའི་
ཆེད་དོ། ། གཉིས་པ་ནི། རང་དམ་ཚིག་སེམས་དཔའ་རྡོ་རྗེ་འཆང་སྔོན་པོར་གསལ་བའི་ཞེས་གསུངས་པ་ལྟར་
བྱ་བ་ཡིན་ཏེ། དེ་ཡང་། རང་དམ་ཚིག་པ་རྡོ་རྗེ་འཆང་གི་ཐུགས་ཁར་སྣ་ཚོགས་པདྨའི་གདན་ལ་ཡེ་ཤེས་སེམས་
དཔའ་དམར་པོ་རང་འདྲའི་ཡུམ་ལ་འཁྱུད་པ་དང་དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་སྔོན་པོ་དེ་ཡང་
རྡོ་རྗེའི་ལྟེ་བའི་ནང་དུ་མེ་ལོང་ངོས་གཟུགས་བརྙན་ཤར་བ་ལྟ་བུ་འོད་དང་ལྡན་པར་བསམ་པའོ། ། ཡེ་ཤེས་
སེམས་དཔའ་དེ་ནི་སྙིང་ཁའི་མི་བསྐྱོད་པའི་ཐུགས་ཀར་རམ་མདུན་དུ་གང་བ་དེ། སྤྱིར་གཞིའི་སེམས་དཔའ་
གསུམ། ལམ་གྱི་ སེམས་དཔའ་གསུམ། འབྲས་བུའི་སེམས་དཔའ་གསུམ་ སྟེ་དགུ། དང་པོ་ལ་གསུམ་ནི།
རགས་པ་གནས་སྐབས་པའི་ལུས། ཕྲ་བ་གཉུག་མའི་ལུས་ཏེ་ཤིན་ཏུ་ཕྲ་བའི་རླུང་སེམས་དབྱེར་མེད་དུ་གནས་
པའི་རླུང་ཕྲ་བ། ཤིན་ཏུ་ཕྲ་བའི་སེམས་སོ། ། ཕྱི་མ་གསུམ་ཚན་གཉིས་ཀྱང་དེས་གོ་ནུས་བསྒོམ་པའི་དགོས་པ་
162

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ནི། གཞིའི་ སེམས་ དཔའ་གསུམ་སྦྱངས་ ཏེ་ ལམ་འབྲས་ ཀྱི་ སེམས་ དཔའ་ གསུམ་ མངོན་ དུ་ བྱེད་ པའི་ ཆེད་
དུའོ། ། རིགས་བདག་གིས་རྒྱས་གདབ་པའི་ཚེ། སྒྲུབ་ཐབས་སུ་རང་གི་སྤྱི་བོར་རྡོ་རྗེ་འཆང་བསྒོམས་པའི་སྦྱོར་
མཚམས་ནས་བྱང་ཆུབ་ཀྱི་སེམས་ཀྱི་བདུད་རྩི་བབས་ཏེ་རང་གི་ལུས་ཐམས་ཅད་ཚིམ་པར་བྱེད་པ་ཙམ་བཤད་པ་
ལྟར་གཞུང་ཆེ་བ་དག་ལས་ཀྱང་དེ་དང་མཐུན། འཁྲིད་ཡིག་ཁ་ཅིག་ལས། རང་གི་སྤྱི་བོའི་ཨོཾ་ལས་འོད་ཟེར་
འཕྲོས་ཕྱོགས་བཅུའི་སངས་རྒྱས་ཐམས་ཅད་རྣམ་སྣང་ཡབ་ཡུམ་གྱི་རྣམ་པར་སྤྱན་དྲངས་རང་གི་སྤྱི་བོར་སླེབ་པ་ན་
རྣམ་སྣང་ཡབ་ཡུམ་ཟུང་གཅིག་ཏུ་གྱུར། དམ་ཚིག་པའི་སྤྱི་བོ་ནས་ཞུགས་ཏེ་ཡེ་ཤེས་སེམས་དཔའི་སྤྱི་བོར་སྙོམས་
པར་ཞུགས་ནས་ཐིམ་པས་སྐུ་གང་། ཕྱིར་ཐོན་དམ་ཚིག་སེམས་དཔའི་སྐུ་གང་སྟེ་ཡར་ལུད་པ་ལས་གཙུག་ཏོར་ཏུ་
རིགས་བདག་རྡོ་རྗེ་འཆང་དཀར་པོ་ཞིག་ཏུ་གྱུར་བ་དང་། ཡང་མགྲིན་པ་དང་སྙིང་ཁ་ནས་འོད་ཟེར་འཕྲོས་
ཕྱོགས་བཅུའི་སངས་རྒྱས་ཐམས་ཅད་འོད་དཔག་མེད་དང་མི་བསྐྱོད་པ་ཡབ་ཡུམ་གྱི་རྣམ་པར་སྤྱན་འདྲེན་པ་
སོགས་འགའ་རེ་བཤད་དེ་མ་བྲིས། དེ་ཡང་དམིགས་སྐོར་རྒྱུས་བསྡུས་སུ་སྣང་གི། ངེས་པར་དགོས་པའི་ཡན་
ལག་ཏུ་མི་སྣང་ངོ། །
བཞི་བ་ནི། སྨོན་ལམ་ལས། རང་དོན་ཕུན་ཚོགས་དེ་ཡི་མྱུར་བའི་ལམ། ཞེས་སོགས་ཀྱི་རྐང་བ་བཞིས་
སྟོན་ཏེ། དེ་ནི་རང་གི་སྙིང་ག་ནས་རང་རིགས་ཀྱི་རིག་མ་བྱུང་ཞེས་སོགས་ལྟར་བྱ་བ་ཡིན་ལ། དེ་ཡང་སྐུ་གསུམ་
གོ་འཕང་བདེ་ཆེན་གྱི་ལམ་གྱིས་ཐོབ་པར་བསྟན་པའི་ཕྱིར་སྔོན་རྡོ་རྗེ་འཆང་གིས་ལྷ་མོ་སྤྲུལ་ཏེ་སྙོམས་པར་འཇུག་
པའི་ཚུལ་བསྟན་པ་ལྟར། འདིར་ཡང་དེ་དང་ཆོས་མཐུན་པར་ལས་དང་ཡེ་ཤེས་ཀྱི་ཕྱག་རྒྱུ་གང་རུང་སྙོམས་
འཇུག་བྱེད་དགོས་པ་ཡིན་ཡང་། ལས་ཀྱི་ཕྱག་རྒྱ་དང་སྒྲུབ་པ་པོ་མཚན་ཉིད་ཚང་དཀའ་བས། ཡེ་ཤེས་ཀྱི་ཕྱག་
རྒྱུའི་དབང་དུ་བྱས་ན། རང་གི་སྙིང་ག་ནས་རང་རིགས་ཀྱི་རིག་མ་རྨེ་ཤ་ཅན་གྱི་བུ་མོ་ཐ་མལ་པའི་རྣམ་པ་ཅན་
ཞིག་ཕྱུང་སྟེ། ཐ་མལ་གྱི་སྣང་ཞེན་དགག་པའི་ཕྱིར་དུ་ཝཱུནྱ་ཏའི་སྔགས་ཀྱིས་སྟོང་པར་སྦྱངས། སྟོང་པའི་ངང་
ལས་ཁཾ་སྔོན་པོ་ཞིག་བྱུང་། དེ་ཞུ་བ་ལས་རྡོ་རྗེ་ཁཾ་གྱིས་མཚན་པ་དང་། དེ་ཡོངས་སུ་གྱུར་བ་ལས་རེག་བྱ་རྡོ་རྗེ་
མར་སྒྲུབ་ཐབས་ལྟར་བསྐྱེད་དེ་གནས་རྣམས་སུ་རིགས་ལྔ་སོགས་སོ་སོར་འགོད། གང་དུ་ཇི་ལྟར་བཞུགས་པ་ནི་
གོང་གི་དེས་ཤེས། འོན་ཀྱང་རལ་གཅིག་མ་ནི་ཡུམ་གྱི་བྱ་རོག་གདོང་གི་བུ་གའི་ནང་ཙམ་རྩ་འཁོར་ཡོད་པ་དེར་
འགོད། ཡུམ་དངོས་མིན་པར་བསྒོམ་པ་ཙམ་ལ་ལུས་དཀྱིལ་མཚན་ཉིད་པ་མི་འོང་སྟེ། ལུས་ཀྱི་ཆ་དེ་དང་དེར་
འགྱུར་བའི་སྒྲུབ་གཞི་མེད་པའི་ཕྱིར། དེས་ན་ས་བོན་ལས་བསྐྱེད་པ་ཙམ་ཡིན་ནོ་གསུང་། ཁྲོ་བོའི་ཡུམ་རྣམས་ཇི་
ལྟ་བུ་ཡིན་པ་གཞན་ལས་མ་མཐོང་ཡང་། མཁས་གྲུབ་ནོར་བཟང་བས་རང་རང་གི་ཡབ་ཁྲོ་བོ་རྣམས་དང་འདྲ་
163

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བར་བཤད། འདིར་ཡུམ་གྱི་པང་ནས་ཡབ་ཀྱིས་འཁྱུད་པར་བྱ་དགོས་ཏེ། ཡུམ་གཙོ་ཆེ་བའི་ཕྱིར་རོ། ། ཡབ་
ཀྱི་རྡོ་རྗེ་ནི་ཕྱི་ཡོངས་གྲགས་ལྟར་ལ། རྡོ་རྗེ་རྩེ་ལྔ་པ་གཟུགས་བརྙན་ཤར་བ་ལྟར་བསྒོམ་པར་བཤད། རིན་འབྱུང་
གི་ང་རྒྱལ་གྱིས་ཨོཾ་སརྦ་ཏ་ཐཱ་ག་ཏ་སོགས་བརྗོད་དེ་སྟོམས་འཇུག་གི་སྦྱོར་བ་བརྩམས་ཤིང་། དེ་བཞིན་གཤེགས་པ་
ཐམས་ཅད་ཀྱི་རྗེས་སུ་ཆགས་པའི་བདག་ཉིད་ངའོ་སྙམ་དུ་ང་རྒྱལ་བྱ། སྙོམས་འཇུག་དངོས་གཞིའི་ཚེ་རྡོ་རྗེ་
འཆང་གི་ང་རྒྱལ་དུ་འཕོ། དེ་ནས་དོན་གྲུབ་ཀྱི་ང་རྒྱལ་གྱིས་ཕཊ་བརྗོད་དེ། བྱང་སེམས་ནོར་བུའི་རྩེའི་བར་དུ་
བབ་པས་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་སྐྱེས་པར་བསམས་ལ། ལུས་ཀྱི་ལྷ་རྣམས་མཆོད་པའི་དུས་སུ་སྐུ་རྡོ་
རྗེ་འཆང་དུ་གནས་པ་ལས་ང་རྒྱལ་སྔ་ཕྱི་གཉིས་ཀྱིས་བྱས་ཆོག་པར་མངོན་ཏེ་བརྟག བྱང་སེམས་འབབས་པའི་
ཚེ། རྗེའི་སྨོན་ལམ་ལྟར་ན་ཨ་ཝ་དྷུ་ཏིའི་ནང་ནས་འབབ་པར་བསམ་དགོས་པར་སྣང་ཞིང་། འཁྲིད་ཡིག་དག་
ལས་ལྷ་རྣམས་བདེ་བས་ཚིམ་ནས་སྐུ་ལས་བྱང་ཆུབ་ཀྱི་སེམས་རྔུལ་ཆུ་ལྟར་འབྱུང་བ་བསམ་པར་བཤད་ཅིང་།
སྐབས་འདིར་ལྷ་རྣམས་ཡེ་མེད་དུ་ཞུ་བ་མིན་གསུང་། གང་དུ་ཞུ་ན་བདག་བསྐྱེད་གཅིག་པུའི་ཚེ་གསང་མཆོད་ཀྱི་
སྐབས་དང་། བདག་མདུན་གཉིས་ཀའི་ཚེ་མདུན་བསྐྱེད་ཀྱི་གསང་མཆོད་ཀྱི་སྐབས་དང༌། བདག་འཇུག་བྱེད་
ཚེ་གསང་དབང་གི་སྐབས་སུ་ཞུ་བ་མན་ངག་ཡིན་གསུང་། འོན་ཀྱང་ཚིག་ཟིན་ལྟར་ན་ལྷ་ཐམས་ཅད་ཞུ་བལྟར་
སྣང་བ་དང་ཁགཞུང་ཆེ་བ་ཕལ་ཆེར་ལས་གོང་ལྟར་ཞིབ་ཆ་མེད་པར་ཞུ་བ་ལྟ་བུར་བཤད་དེ་བརྟག་གོ། དེ་ལྟར་
བསྒོམས་པའི་དགོས་པ་ནི། རྟེན་བརྟེན་པ་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་དང་། རྫོགས་རིམ་གྱི་
བདེ་ཆེན་འདྲེན་པ་སོགས་ཀྱི་ཆེད་དོ། །འདི་ཡན་ཆད་ནི་དང་པོ་སྦྱོར་བ་སྟེ། སྒྲུབ་ཐབས་བསྡུས་པ་བསྒོམས་ན་
འདི་ནས་བསྙེན་པ་ལ་འཇུག་པ་ཡིན་ནོ། ། དཀྱིལ་འཁོར་རྒྱལ་མཆོག་མི་བསྒོམས་པ་བྱང་སེམས་ཕྱིར་འབྱིན་
པའི་དམིགས་པ་ནི་མི་བྱེད་དོ། །
གཉིས་པ་དཀྱིལ་འཁོར་རྒྱལ་མཆོག་ནི། སྨོན་ལམ་ལས། མཁའ་དབྱིངས་རྡོ་རྗེ་སྦྱང་བས་སྦྱར་བ་ཡིས།
ཞེས་སོགས་ཚིགས་བཅད་གཉིས་ཀྱིས་སྟོན་ཏེ། དེ་ཡང་ཞུ་བའི་ཐིག་ལེ་ཡུམ་གྱི་པདྨ་ཕབ་ཞེས་འབྱུང་བ་ལྟར་བྱ་བ་
ཡིན་ལ། དེ་ཡང་ཡུམ་གྱི་པདྨར་ཐིག་ལེ་ཕབ་པ་དེ་ཆ་གཉིས་སུ་གྱུར་ཏེ། ཆ་གཅིག་སྒྱུ་དང་དེ་ཡོངས་སུ་གྱུར་པ་
ལས་གཞལ་ཡས་ཁང་གདན་དང་བཅས་པར་གྱུར་པར་བསམས་སྟེ། འདི་ལ་རྡོར་ར་སོགས་མི་དགོས་གསུང་།
ཆ་གཅིག་གདན་དེ་རྣམས་ཀྱི་སྟེང་དུ་རེ་མིག་གི་དབུས་ནས་གཟུང་སྟེ་ཐིག་ལེ་སོ་གཉིས་སུ་གྱུར། དེ་རྣམས་ཡོངས་
སུ་གྱུར་པ་ལས་ཡི་གེ་གསུམ་དང་སྤེལ་ཏེ་དབུས་སུ་ཧཱུཾ་དང་ཁཾ་སྔོན་པོ། ཤར་དུ་ཨོཾ་དཀར་པོ། ལྷོར་སྭ་སེར་པོ།
ནུབ་ཏུ་ཨཱ༔ དམར་པོ། བྱང་དུ་ཧ་ལྗང་ཁུ། ཤར་ལྷོའི་ལོ་དཀར་པོ། ནས། ཁྲོ་བོ་བཅུའི་གནས་སུ་ཧཱུྃ་རེ་རེར་
164

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
གྱུར་བར་བསམ་ཞིང་། ས་བོན་རྣམས་ཀྱང་ལྷའི་མདོག་དང་མཐུན་པའོ། ། དེ་རྣམས་ཡོངས་སུ་གྱུར་པ་ལས་
དབུས་སུ་རྡོ་རྗེ་རྩེ་ལྔ་བ་ཧཱུྃ་དང་ཁཾ་གིས་མཚན་པ་གཉིས། དེ་བཞིན་དུ་ལྷ་རང་རང་གི་ས་བོན་གྱི་ཕྱག་མཚན་རེ་རེ།
དེ་རྣམས་ལས་ལྷ་སོ་གཉིས་གཅིག་ཆར་དུ་བསྐྱེད་ནས་རྣམ་པ་རྣམས་རིམ་གྱིས་གསལ་འདེབས་པ་ནི། རང་ཉིད་
མི་བསྐྱོད་པ་ཞི་བ་མཐིང་ནག་སོགས་སྒྲུབ་ཐབས་ལྟར་རོ། ། བསྐྱེད་སྔགས་རྣམས་འཕྲེང་བསྒྲིགས་བྱ་ཞིང་།
ཕྱག་མཚན་ཡི་གེ་དང་བཅས་པ་ཐམས་ཅད་གྱེན་བསྒྲེང་ངོ་། ། འདིར་མངལ་ཞེས་པ་ནི་འདིར་ཡུམ་གྱི་ཁོང་པའི་
ནང་ཡིན་གྱི་མངལ་སྒོ་མིན་ནོ། ། ལྷ་སྤྲོ་བའི་ཚེ། མི་བསྐྱོད་པ་རང་གི་ཐུགས་ཁར་དྲངས། བཛྲ་དྷཱི་ཀ་ཐུགས་ག་
ནས་ཕྱིར་བྱུང་ཞེས སོགས་རང་རང་གི་མཚན་སྔགས་བརྗོད་དེ་བོས་ པ་ལྟར་རེ་རེ་ནས་ཐུགས་གར་དྲངས།
ཕྱོགས་བཅུར་སྤྲོས་ཞེས་པའི་དོན་གཞུང་ཆེ་བ་མཐོང་བ་ཕལ་ཆེར་ལས་ལྷ་རང་རང་དཔག་ཏུ་མེད་པ་ཕྱོགས་བཅུར་
འཕྲོ་བར་བཤད་ལ། འཁྲིད་ཡིག་འགའ་ཞིག་ལས་ལྷ་དེ་དང་དེས་གཙོ་བོ་བྱས་པའི་དཀྱིལ་འཁོར་ཡང་དཔག་ཏུ་
མེད་པ་སྤྲོ་བར་བཤད་དེ། དམིགས་སྐོར་རྒྱས་བསྡུས་སུ་མངོན་ནོ། ། དེའི་ཚེ་ལྷ་ཐམས་ཅད་ཀྱང་ཡུམ་གྱི་པདྨ་
ནས་ཡབ་ཀྱི་རྡོ་རྗེ་བརྒྱུད་དེ་ཐུགས་ཁར་བྱས་ཏེ་ཕྱིར་འབྱིན་པ་ནི་འདྲའོ། ། སྤྱི་དང་སྒོས་ཀྱི་མཛད་པ་སོ་སོར་
མཛད། སོ་སོའི་སྤྲུལ་པ་རྣམས་གཅིག་ཏུ་འདུས་པ་ལ། རང་འདྲའི་ཡེ་ཤེས་པ་དཔག་ཏུ་མེད་པ་བྱུང་སྟེ་ཐིམ་ནས་
དབྱེར་མེད་དུ་གྱུར་རང་གི་རིགས་བདག་ལྷ་གང་ཡིན་ཡབ་ཡུམ་ཏེ་སྤྱི་བོར་བཞུགས་པའི་སྦྱོར་མཚམས་ནས་བྱུང་
ཆུབ་ཀྱི་སེམས་ཀྱི་དབང་བསྐུར། མི་བསྐྱོད་པ་རང་གི་སྙིང་ཁར་ཞུགས་ནས་རང་དང་འདྲེས་ཏེ་ཞེ་སྡང་རྡོ་རྗེར་
གྱུར། སྔར་གྱི་མངོན་བྱང་ལྔའི་སྐབས་ཀྱི་ཟླ་བའི་རྒྱུན་གྱི་ཟླ་བ་དེ་ཉིད་རང་གི་འོག་གི་ཉི་གདན་ལ་ཐིམ། རེག་བྱ་
རྡོ་རྗེ་མ་བྱོན་ནས་རང་གི་ཡུམ་རེག་བྱ་རྡོ་རྗེ་མ་ལ་ཐིམ་པས་དབྱེར་མེད་དུ་གྱུར། མི་བསྐྱོད་པ་གཙོ་བོར་སོང་བའི་
ཚེ་དེ་ལྟར་ཡིན་གྱི། གཞན་རེག་བྱ་རྡོ་རྗེ་མ་གཙོ་བོར་སོང་བའི་ཚེ། མི་བསྐྱོད་པས་རེག་བྱ་རྡོ་རྗེ་མ་ལ་འཁྱུད་པ་
དང་། རྣམ་སྣང་སོགས་བཞི་གཙོ་བོར་སོང་བའི་ཚེ་སྤྱན་སོགས་བཞིས་འཁྱུད་པ་དང་། ཡུམ་བཞི་གཙོ་བོར་སོང་
བའི་ཚེ་ཡབ་བཞིས་འཁྱུད་པ་དང་། ལྷག་མ་རྣམས་ལའང་གཙོ་བོ་འཕོ་བའི་ཚུལ་ཤེས་པར་བྱའོ། ། འབྱིན་
སྔགས་རྣམས་ལས་བཛྲ་དྷཱིཀ་ནི་རྡོ་རྗེ་འཆང་ངམ་རྡོ་རྗེ་འཛིན། ཛི་ན་ཛིཀ་ནི་རྒྱལ་བས་རྒྱལ་ཏེ་རྣམ་སྣང་།། རན་
དྷཱཀ་ནི་རིན་ཆེན་འཆང་ངམ་འཛིན། ཨ་རོ་ལི་ཀ་འཁོར་བ་འཇིག་ཅེས་པ་སྟེ་པདྨ་འཆང་། པྲཛྙཱ་དྷཱིཀ་ནི་ཤེས་
རབ་འཛིན། མོ་ཧ་ར་ཏི་སོགས་བཞི་ནི་གཏི་མུག་དགའ་མ་ཞེ་སྡང་དགའ་མ་འོད་དཔག་མེད་དམ་འདོད་ཆགས་
དགའ་མ་རྡོ་རྗེ་དོན་གྲུབ་དགའ་མ་སྟེ་རིགས་བཞིའི་ཡུམ་ཡིན་པའི་དོན་ནོ། ། རཱུ་པ་བཛྲ་ནི་གཟུགས་རྡོ་རྗེ་མ་ཞེས་
པ་སྟེ་གཞན་རྣམས་རང་རང་གི་མཚན་སྔགས་ཡིན་ལ། དེ་བརྗོད་ཅིང་ལྷ་རེ་རེ་ནས་ཕྱུང་སྟེ་རང་རང་གི་གདན་ལ་
165

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགོད་དོ། ། མཚན་རྣམས་ལ་ངེས་དོན་གྱི་བཤད་པ་རེའང་ཡོད། མཐར་གཞལ་ཡས་ཁང་ཕྱུང་སྟེ་བསྟིམ་པར་
བྱའོ། ། ཞལ་གསུམ་གྱི་གཡས་གཡོན་གཉིས་ཀྱིས་སྒྱུ་ལུས་དང་འོད་གསལ་དབུས་མས་ཟུང་འཇུག ཕྱག་དྲུག་
གིས་ལུགས་འབྱུང་ལུགས་ཟློག་གི་སྣང་བ་གསུམ་བཞོན་པའི་རླུང་དང་བཅས་པ་མཚོན་ནོ། ། དགོས་པ་ནི་
རྫོགས་རིམ་གྱི་མཐོན་པོའི་སྐབས་གཞན་དང་འབྲས་བུའི་ཚེ་རྟེན་བརྟེན་པའི་དཀྱིལ་འཁོར་སྦྲེལ་ཏེ་གཞན་དོན་
བྱེད་པའི་དགེ་རྩ་སྨིན་པ་སོགས་ཀྱི་ཆེད་དོ། །
གསུམ་པ་ལས་རྒྱལ་མཆོག་ནི། སྨོན་ལམ་ལས། སྲོག་འཛིན་ཐུར་སེར་ལམ་གྱི་སྣ་རྩེར་ནི། ། ཞེས་
སོགས་ཚིགས་བཅད་གཉིས་ཀྱིས་སྟོན་ཏེ། འདི་ལ་གཉིས། ཐུན་དངོས་དང་འབྲེལ་བའི་རྣལ་འབྱོར་དང་།ཐུན་
མཚམས་དང་འབྲེལ་བའི་རྣལ་འབྱོར་རོ། ། དང་པོ་ལ་ཕྲ་ཐིག བཟླས་པ། ཞུ་བ་ཀླུས་བསྐུལ་ཏེ་བཞེང་བ།
མཆོད་བསྟོད་བདུད་རྩི་མྱང་བ། ཉེར་བསྡུ་ལྔ་ལས། དང་པོ་ནི། སྟེང་སྒོར་ཕྱག་མཚན་ཕྲ་མོ་བསྒོམ་པ་ཡིན་ཏེ།
དེ་ནི་རིགས་པའི་རྣལ་འབྱོར་ལ་བརྟན་པ་ཐོབ་ནས་བྱེད་པ་ཡིན་པས། འདིར་རྒྱས་པར་འདིར་མི་འཆད་དོ། །
གཉིས་པ་བཟླས་པ་ལ་སྤྱིར་དམ་ཚིག་གི་བཟླས་པ། ཁྱོགས་ཀྱི་བཟླས་པ། ཁྲོས་པ། ཁྲོ་བོ། གོང་བུའི་བཟླས་པ་
རྣམས་སུ་ཡོད་ཀྱང་དམ་ཚིག་གི་བཟླས་པ་ནི་བཟླས་བྱའི་སྔགས་ཀྱིས་བསྐོར་བའི་ཞེས་སོགས་དཀྱུས་ལྟར་ཡིན་ལ།
ཐོག་མར་བསྐྱེད་རིམ་པའི་རྡོར་བཟླས་བྱེད་ན་ཡིད་ཀྱིས་ཡི་གེ་གསུམ་གྱི་རྡོར་བཟླས་ཉིད་བྱའོ། ། གཙོ་བོའི་
སྔགས་ཟླ་བའི་ཚེ། ཏིང་ངེ་འཛིན་སེམས་དཔའི་མཐར་ཉེ་སྙིང་། སྙིང་པོ། རྩ་སྔགས་རྣམས་གྱེན་འགྲེང་འོད་
ཟེར་ལྔ་འཕྲོ་བས་བསྐོར་ནས་བཟླ་སྟེ། འོན་ཀྱང་གཙོ་བོའི་སྔགས་རྡོ་རྗེའི་ལྟེ་བའམ། གདན་གྱི་སྟེང་གང་ལ་
འགོད་པ་མི་གསལ་ཡང་གང་རུང་གིས་ཆོག་པར་མངོན་ནོ། ། དེ་ཡང་བཛྲ་དྷིཀ་ཅེས་པའམ་ཨོཾ་བཛྲ་དྷི་ཀཧཱུྃ་ཞེས་
པ་ཉེ་སྙིང་། མཚན་སྔགས་འབྲུ་གསུམ་དང་སྤེལ་བའི་སྙིང་པོ། ཀཾ་ཀ་ནིའི་སྔགས་རྩ་སྔགས་སུ་བཤད་པ་ལྟར་
རོ། ། དེའི་ཚེ་ཡུམ་གྱི་ལུས་ལ་བཀོད་པའི་མི་བསྐྱོད་པའི་ཐུགས་ཁར་ཉི་གདན་གྱི་སྟེང་དུ་ས་བོན་སྔགས་འཕྲེང་
དང་བཅས་པ་བསམ་དགོས་པར་བཤད། ལྷ་གང་དང་གང་གི་སྔགས་བཟླ་བའི་ཚེ་གཙོ་བོ་ཡབ་ཡུམ་གྱི་ལུས་ལ་
བཀོད་པའི་རང་འདྲའི་ལྷ་རྣམས་ཀྱི་ཐུགས་ཁར། ཞི་དྲག་གི་ཁྱད་པར་གྱིས་ཟླ་ཉིའི་གདན་ནམ། ཟླ་གདན་གྱི་
སྟེང་གི་ས་བོན་གྱི་མཐར་རང་རང་གི་སྔགས་ཀྱིས་བསྐོར་བར་བསམས་ནས་བཟླ་དགོས་སོ། ། རིགས་ལྔའི་རྩ་
སྔགས་རྣམས་རྩ་རྒྱུད་ལས་མི་གསལ་ཡང་སྤྱི་འགྲོ་ལྟར་རོ། ། དམིགས་པ་ནི་ལྷ་རང་རང་གི་ས་བོན་ལས་ལྷ་རང་
རང་གིས་གཙོ་བོ་བྱས་པའི་དཀྱིལ་འཁོར་རྫོགས་པའམ་རང་འདྲ་དཔག་མེད་སྤྲོ་བསྡུའི་དམིགས་པ་བྱ། ལྷའི་རྣམ་
པ་གསལ་ཞིང་ང་རྒྱལ་བརྟན་པ་ཉིས་ཚོགས་དགོས་ཀྱང་ད་ལྟའི་གང་ཟག་བློ་དམན་པས་དམིགས་པ་མི་གསལ་བའི་
166

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
ཚེའང་ང་རྒྱལ་བརྟན་པོ་ནི་ཅིས་ཀྱང་བྱ་དགོས་སོ། ། གཙོ་འཁོར་ཐམས་ཅད་རྒྱུད་གཅིག་ཅིང་བདེ་སྟོང་གི་ངོ་
བོར་བལྟ་ཞིང་། སྔགས་གང་བཟླ་ཡང་ལྷ་ཐམས་ཅད་ཀྱི་ཞལ་ནས་འདོན་པར་བསམས་ན་འགྱུར་ཚེ། འཕྲེང་
རྡོག་འདྲེན་པའི་ཚེ་དཀྱིལ་འཁོར་པའམ་ལྷ་རེ་རེ་ཆད་ནས་རང་གི་སྙིང་གའི་ས་བོན་ལ་ཐིམ་པར་བསམ། གྲངས་
ཀྱི་བསྙེན་པ་ནི་གཙོ་བོ་ལ་འབུམ། འཁོར་རྣམས་ལ་ཁྲི། ཀླུ་བྱང་གིས་བཤད་པ་ལྟར་དེ་ཉིད་རབ་གསལ་གྱི་
དགོངས་པས། བགེགས་མཐར་བྱེད་ཀྱི་འཕྲེང་སྔགས་ཁྲི། ཡེ་ཤེས་འབེབས་སྔགས་འབུམ། དེའི་བཅུ་ཆའི་
སྦྱིན་བསྲེག་བྱ་བ་ནི་རབ་ཡིན་ལ།སྔགས་རིམ་ལྟར་སྤྱི་འགྲོའི་དབང་དུ་བྱས་ཚེ་གཞན་སྔ་མ་ལྟར་ལ། བགེགས་
མཐར་བྱེད་ཀྱི་སྔགས་གཉིས་གང་རུང་དང་ཡེ་ཤེས་འབེབས་སྔགས་གཉིས་ཁྲི། བསྙེན་པའི་ཁ་སྐོང་གི་སྦྱིན་སྲེག་
ཅི་འགྲུབ་ཀྱིས་ཀྱང་རུང་བར་མངོན། གསུམ་པ་ནི། ཡབ་ཡུམ་སྙོམས་པར་ཞུགས་པའི་རྐྱེན་གྱིས་ཞེས་སོགས་
ལྟར་བྱ་བ་ཡིན་ལ། དེས་ཡབ་ཡུམ་ཕན་ཚུན་སྙོམས་པར་ཞུགས་པས་དེས་རྐྱེན་བྱས་ཏེ་ཡུམ་ནས་རིམ་གྱིས་འོད་
གསལ་དུ་སྡུད་པ་ཡིན་ལ། འདིར་ལྷ་ཐམས་ཅད་སྡུད་པ་མིན་གྱི་གཙོ་བོ་ཡབ་ཡུམ་གྱི་སྣང་བ་ཙམ་བསྡུས་ནས་སྟོང་
པར་བསམ་པ་ལ་འོད་གསལ་དུ་བཏགས་པའོ། ། དེའི་ཚེ་གཟུགས་སྐུའི་སྣང་བ་བསྡུས་ནས་ཆོས་སྐུ་འབའ་ཞིག་
གི་ངང་དུ་ཆུ་ལ་ཆུ་བཞག་པའི་ཚུལ་གྱིས་མི་སྣང་བ་ལྟར་བཞུགས་པར་བསམ་པ་ནི། སྒྱུ་ལུས་འོད་གསལ་དུ་འཇུག་
པའི་དགེ་རྩ་སྨིན་བྱེད་དང་། མཆོག་གི་སྤྲུལ་བའི་སྐུ་ནི་གདུལ་བྱའི་དབང་གིས་སྐུའི་སྣང་བ་བསྡུས་ཏེ་མྱ་ངན་ལས་
འདའ་བའི་ཚུལ་སྟོན་པ་དང་མཐུན་པ་སོགས་ཀྱི་ཆེད་དོ། ། དེ་ནས་ལྷ་མོ་བཞིས་སེམས་ཅན་གྱི་དོན་དུ་གཙོ་བོ་
འོད་གསལ་ལས་བཞེངས་པར་བསྐུལ་བ་ནི། འོད་གསལ་ལས་སྒྱུ་ལུས་འགྲུབ་པའི་དགེ་རྩ་སྨིན་བྱེད་དང༌།
མཆོག་གི་སྤྲུལ་སྐུས་སླར་ཞིང་གཞན་དུ་སེམས་ཅན་གྱི་དོན་དུ་འཚང་རྒྱ་བའི་ཚུལ་སྟོན་པ་དང་ཆོས་མཐུན་པ་དང་།
དེའི་རྒྱུད་སྨིན་བྱེད་ཀྱི་ཆེད་དོ། ། བསྐུལ་ཚིག་གི་དོན་ནི་གཞན་དུ་ཤེས་པར་བྱ་ལ། སྤྱན་མས། སེམས་ཅན་
ཁམས་ན་གནས་ཀྱི་དབང་ཕྱུག་ཞེས་སོགས་ཚིགས་བཅད་གཅིག་དང་། མཱ་མ་ཀཱིས། རྡོ་རྗེའི་སྐུ་ཁྱོད་ཞེས་སོགས་
དང་། གོས་དཀར་མོས། ཁྱོད་ནི་རྡོ་རྗེ་གསུང་སྟེ་ཞེས་སོགས་དང་། སྒྲོལ་མས་ཁྱོད་ནི་རྡོ་རྗེ་འདོད་པ་ཞེས་
སོགས་ཀྱིས་བསྐུལ་བ་སྟེ། རིམ་བཞིན་བྱམས་དང་སྙིང་རྗེ་དང་དགའ་བ་དང་བཏང་སྙོམས་ཚད་མེད་ཀྱི་ངོ་བོ།
གསོན་པར་མཆི་བཞེད་ན་ཞེས་པ་ནི། ཁྱོད་འོད་གསལ་མ་ལས་བཞེངས་ན་ལྷ་མོ་བདག་གསོན་བར་མི་འགྱུར་
པས་བདག་གསོན་པོར་གནས་པར་བཞེད་ན་ཞེས་པའོ། ། འདི་དག་གི་དོན་ནི། སྒྲོན་གསལ་ལས་བཤད་ཅིང་།
ནོར་བཟང་རྒྱ་མཚོའི་བསྐྱེད་རིམ་ཊིཀ་ལས་གསལ་བར་འབྱུང་ངོ༌། ། བཞི་པ་ནི། མི་བསྐྱོད་རྡོ་རྗེ་ཡེ་ཤེས་ཆེ།
ཞེས་སོགས་ཤོ་ལོ་ཀ་ལྔས་བསྟོད་པ་ཡིན་ལ། ཚིག་དོན་ནི་བཤད་མ་ཐག་པའི་གཞུང་གཉིས་ན་གསལ་བས་དེར་
167

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བལྟའོ། ། ཚིགས་བཅད་ལྔས་རིམ་པ་བཞིན་དུ་མི་བསྐྱོད་པ་རྣམ་སྣང་རིན་འབྱུང་འོད་དཔག་མེད་དོན་གྲུབ་སྟེ་
རིགས་ལྔའི་སྒོ་ནས་བསྟོད་པ་ཡིན་ལ། དེ་གང་གིས་བསྟོད་པ་ནི། རྗེ་ནོར་བཟང་བ་དང་། བསོད་གྲགས་པས་
འཁོར་ཐམས་ཅད་ཀྱིས་མགྲིན་གཅིག་ཏུ་གཙོ་བོ་ལ་རིགས་ལྔའི་ཡོན་ཏན་ཚང་བའི་སྒོ་ནས་བསྟོད་པར་བཤད་དེ།
གཙོ་འཁོར་རྒྱུད་གཅིག་པའི་དབང་དུ་མཛད་པའོ༔ ། འཁྲིད་ཡིག་ལས་མཆོད་པ་འབུལ་བའི་ཚེ་ལྷ་མོ་སྤྲོས་ཏེ་
མཆོད་དགོས་པར་བཤད་པ་ལྟར་ན། ལྷ་མོ་སྤྲོས་ནས་བསྟོད་པས་ཀྱང་རུང་སྙམ་སྟེ། དང་པོ་སྦྱོར་བ་ཙམ་ལ་ནི་
འཁོར་མི་འདུག་ཀྱང་། བསྟོད་པ་ཡོད་པའི་ཕྱིར་རོ། ། དེ་ནས་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་
མཆོད་པར་བྱ་བ་ཡིན་པས། ཕྱི་མཆོད་ནི་མཆོད་ལྷ་མགྲོན་གྲངས་དང་མཉམ་པ་སྤྲོས་ཏེ་མཆོད་པའམ། ནམ་
མཁའ་གང་བས་མཆོད་པར་བསམས་ནས་ཨོཾ་སརྦ་སོགས་བརྗོད། དེའི་ཚེ་དཀྱིལ་འཁོར་གྱི་ལྷ་གཞན་དང་ལུས་
དཀྱིལ་མ་བཞུས་པར་ཡོད་ན་ཐམས་ཅད་ཚིམ་པར་བསམ་མོ། ། ནང་མཆོད་ནི། བདག་ཉིད་ཀྱི་ལག་པ་གཡོན་
པའི་མཐེ་བོང་ཡི་གེ་དེ་ཡོངས་སུ་གྱུར་པ་ལས་ས་གཞི་དང༌། མིང་མེད་སུམ། དེ་ཞུ་བ་ལས་རི་རབ་ཏུ་བསམས་
ལ་རྒྱ་མཚོ་བསྲུབས་པའི་དབུས་ནས་བདུད་རྩི་བླངས་ཏེ་མཆོད་པའི་མོས་པ་བྱ། དེའི་ཚེ་རེ་མིག་དགུ་པའི་གདུང་
ཟླུམ་གྱི་སྟེང་ངམ། ཕྱི་འཁྱམས་གྲུ་བཞི་བའི་ཁ་གདངས་ལ་སེང་གེའི་ཁྲིའི་སྟེང་དུ་དབུས་སུ་རང་གི་བླམ་དང་།
དེའི་གཡས་སུ་དབང་བརྒྱུད་གཡོན་དུ་བཤད་བརྒྱུད་ཀྱི་བླ་མ་རྣམས་བཞུགས་པར་དམིགས་པའམ། མི་གསལ་ན་
རང་གི་བླ་མ་དེ་ཐམས་ཅད་ཀྱིས་བསྐོར་ནས་བཞུགས་པའི་མོས་པ་བྱས་ཏེ། ལྷ་མོ་སྤྲོས་ནས་མཆོད་པར་བསམས་
ལ་མཚན་གྱི་མཐར་འབྲུ་གསུམ་བཏགས་ནས་རིམ་གྱིས་འབུལ། དེ་ནས་བསྒོམ་པའི་དཀྱིལ་འཁོར་བའི་ལྷ་ཚོགས་
ལ་སྔགས་ཀྱི་མཐར་འབྲུ་གསུམ་བཏགས་ནས་འབུལ་ཞིང་། བླ་མ་ལ་དཔྲལ་བའི་ཐད་དང་། དཀྱིལ་འཁོར་པ་
དང་ཡི་དམ་ལ་སྙིང་གའི་ཐད་ནས་དང་མགྲོན་གཞན་ལ་ལྟེ་བ་མན་ནས་གཏོར་ཏེ་མཆོད། འདིའི་ཚེ་ནང་མཆོད་
འབུལ་ཡུལ་གྱི་དཀྱིལ་འཁོར་བཟུང་དུ་བྱས་ཀྱང་མི་འགལ་ཞིང་། དེ་མ་བྱས་པར་བསྒོམ་པ་ཉིད་ལ་འབུལ་བའང་
འཐད་ཅིང་བདེའོ། ། དེ་ནས་གསང་མཆོད་ནི། མཁའ་གསང་བྱིན་གྱིས་བརླབས་ཏེ། ཡབ་ཡུམ་སྙོམས་པར་
ཞུགས་པའི་བྱང་ཆུབ་ཀྱི་སེམས་ཞུ་བའི་བདེ་བས་ལྷ་ཐམས་ཅད་ཚིམ་པར་བསམས་པའི་སྒོ་ནས་མཆོད་ཅིང་།
བདེ་བས་སྟོང་པ་ངེས་པར་བསམ་པ་ནི་དེ་ཁོ་ན་ཉིད་ཀྱི་མཆོད་པར་འགྱུར་རོ། ། སྒྲུབ་ཐབས་ལ་ལའི་ཚིག་ཟིན་ལ་
དེ་ཁོ་ན་ཉིད་ཀྱི་མཆོད་པ་མི་གསལ་ཡང་མན་ངག་གིས་བྱེད་པ་ཡིན་ནོ། ། ལྔ་པ་ཉེར་བསྡུ་ནི། རང་གི་ཐུགས་
ཀའི་ཞེས་སོགས་ལྟར་བྱ་བ་ཡིན་ལ། དེ་ཡང་དཀྱིལ་འཁོར་རྒྱལ་མཆོག་བསྒོམས་པ་ཡིན་ན། ལྷག་མོས་ཀྱི་སྐབས་
བཞིན་ལྷ་རྣམས་སྤྱན་དྲངས་ནས་གནས་རྣམས་སུ་འགོད་པ་ཡིན་ལ། འོན་ཀྱང་འདིར་ཡུམ་ལུས་ལ་མི་འགོད་
168

༄༅། ། འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། ༈ །
པས་རེག་བྱ་རྡོ་རྗེ་མ་ཞེས་མི་བརྗོད་པའི་རྒྱུ་མཚན་དེ་ཡིན་ནོ། ། དང་པོ་སྦྱོར་བ་ཙམ་ལ་ནི་ལྷ་ཉེར་བསྡུ་མི་དགོས་
ཤིང་། གང་བྱས་ཀྱང་གཞལ་ཡས་ཁང་གི་ཆ་རྣམས་འོད་ཀྱི་རྣམ་པར་ལུས་ལ་བསྡུ་དགོས། དབང་བསྐུར་བའི་ཚེ་
ལུས་དཀྱིལ་གྱི་ལྷ་མི་ཞུ་བར་བཤད་པ་ལྟར་ན། ལྷ་སྔ་ཕྱི་གཉིས་དབྱེར་མེད་དུ་མོས་དགོས་པར་མངོན། རང་ཡབ་
ཡུམ་སྙོམས་པར་ཞུགས་པའི་སྦྱོར་མཚམས་ནས་བྱང་ཆུབ་སེམས་ཀྱི་འོད་ཟེར་འཕྲོས་ཏེ་སེམས་ཅན་ཐམས་ཅད་ལ་
དབང་བསྐུར་བ་ནས་རྡོ་རྗེ་འཆང་དུ་གྱུར་པ་རྣམས་རང་གི་འོད་ཟེར་གྱིས་དྲངས་ནས་རང་ཉིད་ལ་ཐིམ་པར་
བསམས་ཏེ། མོ་ཡོ་ག་ཤུདྷ་སོགས་ཀྱི་སྔགས་བརྗོད། ཡོ་ག་ནི་རྣལ་འབྱོར། ཤུདྡྷ་ནི་དག་པ། སརྦ་དྷརྨཱ་ནི་ཆོས་
ཐམས་ཅད། ཡོག་ཤུདྷོ་ཧཾ་ནི། རྣལ་འབྱོར་དག་པའི་བདག་ཉིད་ངའོ་ཞེས་པའོ། །
གཉིས་པ་ཐུན་མཚམས་སུ་གཏོར་མ་དང་ཡུས་བརྟས་པར་བྱེད་པའི་རྣལ་འབྱོར་སོགས་འགའ་ཞིག་གཞན་
དུ་ཤེས་པར་བྱ་ཞིང་། གཏོར་སྔགས་ཀྱི་མཇུག་གི་སརྦ་དུཥི་སོགས་ཀྱི་དོན་ནི། སརྦ་དུ་ནི་གནོད་བྱེད་ཐམས་
ཅད། ས་མ་ཡ་ནི་དཾ་ཚིག་མུ་དྲ་ནི་ཕྱག་རྒྱ་པྲ་བྷཉྫ་ཀ་ནི་རབ་ཏུ་འཇོམས་པ། མཱ་མ་ནི་བདག ཤནྟི་ནི་ཞི་བ།
རཀྵ་ཙ་ནི་སྲུང་བ། ཀུ་རུ་ནི་མཛོད་ཅིག་ཅེས་པའོ། ། སྨོན་ལམ་ལས། དེས་ནི་རྫས་སྔགས་འཁྲུལ་འཁོར་
བསམ་གཏན་ལ། ། ཞེས་སོགས་རྐང་བ་བཞིས་ལས་རྒྱལ་མཆོག་ཀྱང་སྟོན་ཏེ་འདིར་མི་འཆད་དོ། ། བཞི་བ་ནི།
ལུགས་འདིར་སྒྲུབ་ཐབས་རྒྱས་བསྡུས་གཉིས་སུ་ངེས་ཤིང་། ཐུན་བཞིར་བྱེད་པའི་ཚེ། ཐོག་མཐའ་གཉིས་རྒྱས་
ཤིང་བར་པ་གཉིས་བསྡུས་པ་དང་། ཐོག་མ་རྒྱས་ཤིང་གཞན་གསུམ་བསྡུ་པ་སོགས་བྱེད་ཚུལ་མི་འདྲ་བ་དུ་མ་ཡོད་
པ་ལས་འདིར་རྒྱས་པ་ནི་སྒྲུབ་ཐབས་རྒྱས་པར་བཤད་པ་ལྟར་དང་བསྡུས་པ་ནི་དང་པོ་སྦྱོར་བ་ཙམ་བསྒོམ་པ་དང་
སྔགས་བཟླ་བའི་ཚེ་ལུས་དཀྱིལ་གྱི་ཐུགས་ཁར་སྔགས་བཀོད་ནས་བཟླས་པ་བྱེད་པ་ཡིན་ལ། དེ་གཉིས་ཀ་ལ་
མངོན་རྟོགས་ཀྱི་ཚིག་ཉུང་དུར་བྱས་ཏེ་འདོན་ཚུལ་ཁོ་བོས་རྗེ་ཡབ་སྲས་དང་པཎ་ཆེན་གོང་མའི་མན་ངག་ལ་
བརྟེན་ནས་འཆད་ནུས་མོད། འདིར་མི་འཆད་དེ། ལོགས་སུ་བཤད་ཟིན་པའི་ཕྱིར་རོ། ། རྒྱས་བསྡུས་གང་
བསྒོམས་ཀྱང་དམིགས་པ་ཡིད་ལ་བྱ་ཚུལ་མདོར་བསྡུས་ནི། བསྐྱེད་རིམ་གྱི་སྦྱང་བྱའི་གཙོ་བོ་ཐ་མལ་གྱི་སྣང་ཞེན་
གཉིས་ཡིན་ལ། ཐ་མལ་གྱི་སྣང་བའི་གཉེན་པོར་གསལ་སྣང་ལ་སློབ་པ་དང་། ཞེན་པའི་གཉེན་པོར་ང་རྒྱལ་ལ་
སློབ་པ་ཡིན་ནོ། ། སློབ་ཚུལ་ནི། བདེན་སྟོང་སྒྱུ་མ་ལྟ་བུའི་ངང་ནས་འབྲས་དུས་ཀྱི་རྟེན་བརྟེན་པ་དེ་དང་དེའོ་
སྙམ་དུ་བསྒོམ་པ་ཡིན་ནོ། ། ལྔ་པ་ནི། རྟེན་བརྟེན་པའི་དཀྱིལ་འཁོར་ཐམས་ཅད་ལ་གསལ་སྣང་ཤིན་ཏུ་བརྟན་
པོ་གཞུང་ནས་བཤད་པ་ལྟར་ཐོབ་ཅིང་། རང་གི་ངང་གིས་མཉམ་པར་འཇོག་པ་ཡོངས་སུ་རྫོགས་པ་དེའི་ཚེ་ཕྲ་
རགས་མཐར་ཕྱིན་པའོ། ། འཕྲོས་དོན་སྒྲུབ་ཐབས་ཀྱི་ཆིངས་བསྡུས་ཏེ་བཤད་ན། བསྐྱེད་རིམ་ལ། བསྙེན་
169

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒྲུབ་བཞི། རྣལ་འབྱོར་བཞི། ཏིང་ངེ་འཛིན་གསུམ། དེ་ཉིད་ཞེ་དགུ། རྡོ་རྗེ་བཞིའི་ཆིངས་རྣམས་ལས་དང་
པོ་ནི། ཡེ་ཤེས་ཀྱི་ས་བསྒོམ་པ་ནས་ལྷག་མོས་འོད་གསལ་དུ་སྡུད་པའི་བར་བསྙེན་པ་དེ་ནས་ལུས་དཀྱིལ་གྱི་བར་ཉེ་
སྒྲུབ། ། སྒོ་གསུམ་བྱིན་བརླབ་ནས་རིགས་བདག་གི་རྒྱས་འདེབས་ཀྱི་བར་སྒྲུབ་པ། དཀྱིལ་འཁོར་རྒྱལ་མཆོག་
མན་སྒྲུབ་ཆེན་ནོ། ། གཉིས་པ་ནི། ཡེ་ཤེས་ཀྱི་ས་ནས་ཟླ་བ་ལས་བྱང་ཆུབ་པའི་བར་རྣལ་འབྱོར། མངོན་བྱུང་
ལྷག་མ་གསུམ་རྗེས་སུ་རྣལ་འབྱོར། ལུས་དཀྱིལ་ཤིན་ཏུ་རྣལ་འབྱོར། སྒོ་གསུམ་བྱིན་བརླབ་ནས་རིག་མ་འདུ་བྱ་
བའི་བར་རྣལ་འབྱོར་ཆེན་པོའོ། ། གསུམ་པ་ནི་དང་པོ་སྦྱོར་བའི་ཏིང་ངེ་འཛིན་སོགས་གསུམ་མོ། ། བཞི་པ་ནི།
གནས་ཀྱི་དེ་ཉིད་ནས་དངོས་གྲུབ་འབྲིང་སྒྲུབ་པའི་དེ་ཉིད་ཀྱི་བར་ཞེ་དགུའོ། ། ལྔ་པ་ནི། རྒྱུད་ཕྱི་མ་ལས་དང་
པོ་སྟོང་ཉིད་བྱང་ཆུབ་སྟེ། གཉིས་པ་ས་བོན་བསྡུས་པའོ། ། གསུམ་པ་གཟུགས་ནི་རྫོགས་པ་སྟེ། བཞི་པ་ཡི་གེ་
དགོད་པའོ། ། ཞེས་གསུངས་པ་ལྟར། གནས་སམ་ཡེ་ཤེས་ཀྱི་ས་ནས་ལྷག་མོས་འོད་གསལ་དུ་བསྡུས་པའི་བར་
དང་པོ་དང་། དེ་ནས་ཕྱག་མཚན་རྡོ་རྗེ་ལས་བྱང་ཆུབ་པའི་བར་གཉིས་པ་དང་། དང་པོའི་མགོན་པོ་ནས་ལུས་
དཀྱིལ་རྫོགས་པའི་བར་གསུམ་པ་དང་། སྐུ་གསུང་ཐུགས་བྱིན་གྱིས་བརློབ་པ་ནས་མཆོད་པའི་བར་རམ་དངོས་
གྲུབ་འབྲིང་སྒྲུབ་པའི་བར་བཞི་པའོ། ། སྤྱིར་བསྐྱེད་རིམ་པའི་དངོས་གྲུབ་དེ་ལ་གསུམ་ཡོད་དེ། སྒྲོན་གསལ་
ལས། ཞི་སོགས་བྱ་བའི་ཆོ་ག་དང༌། ། དེ་བཞིན་གྲུབ་པ་བརྒྱད་དང་ནི། ། སངས་རྒྱས་ཀྱང་ནི་མཆོག་ཡིན་
ནོ། ། ཞེས་གསུངས་པའི་ཕྱིར་རོ། ། དེ་ལྟར་ཚུལ་བཞིན་ཉམས་སུ་བླངས་ན་གྲུབ་ཆེན་བརྒྱད་དང་སངས་རྒྱས་
ཀྱི་གོ་འཕང་ཡང་ཚེ་འདིར་ཐོབ་པར་གསུངས་པ་བཞིན་ཡིན་ནའང་ད་ལྟའི་དུས་ཀྱི་གང་ཟག་གིས་ནི་དེ་ལྟར་མ་
གྲུབ་ཀྱང་སྐྱེ་བ་ཕྱི་མ་གཞན་དང་གཞན་དུ་སྔགས་སྒྲུབ་པའི་སྐལ་ལྡན་དུ་གྱུར་ཏེ། ལམ་རིམ་གྱིས་བགྲོད་ནས་
འཚང་རྒྱ་བའི་བག་ཆགས་བཟང་པོ་འཇོག་པ་ལ་ནི་གཞན་དང་མི་འདྲ་བའི་ཕན་ཡོན་ཆེན་པོ་ཡོད་ཚུལ་གྱི་ཁུངས་
གོང་དུ་སྨོས་ཟིན་པ་རྣམས་དང་གཞན་ཡོད་པས། རང་ནུས་དང་བསྟུན་པའི་བག་ཆགས་བརྟན་པོ་རེ་རང་རྒྱུད་
ལ་ལེགས་པར་བཞག་པར་བྱའོ། །
སྨྲས་པ། ཐུབ་པའི་གསུང་རབ་ཀུན་གྱི་ རབ་དང་ཕུལ། ། དཔལ་ལྡན་རྣལ་འབྱོར་བླ་ན་མེད་པའི་
རྒྱུད། དེ་ཡི་ནང་ནས་ཤིན་ཏུ་ཆེས་ཟབ་པ། ། དཔལ་ལྡན་གསང་བ་འདུས་པའི་རྒྱུད་དུ་གྲགས། ། རྒྱུད་
འདི་མཐོང་ཐོས་དྲན་དང་རེག་རྣམས་ཀྱང༌། ། བྱང་ཆུབ་རྡོ་རྗེ་དང་འདྲ་ཕྱག་ཡུལ་དུ། ། རྒྱལ་བ་ཉིད་ཀྱིས་
དངོས་སུ་གསུངས་གྱུར་ན། ། གང་འདི་འཆད་ཉན་ཐོས་བསམ་སྒོམ་པ་ཀུན། ། རྡོ་རྗེ་འཆང་དང་འདྲ་བར་
ཅིས་མི་བལྟ། ། སྔོན་བསགས་ལེགས་སྤྱད་སྨོན་ལམ་མཐུ་བརྟན་པས། ། ཕྱོགས་འདིར་མདོ་སྔགས་བསྟན་
17)

༄༅། །འདུས་པའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ། །
པའི་སྲོལ་ཆེན་པོ། ། སྔོན་མེད་བཟུང་ནས་སྤེལ་བའི་སྐྱེས་བུ་མཆོག།།བསྟན་པའི་གདུགས་དཀར་འཛིན་པ་ཞིག་
ཀྱང་བྱོན། ། དེ་ཡི་མཐུ་ལས་རྒྱུད་གྲྭ་གསར་བཙུགས་ཀྱི། ། ཐོག་མའི་གོ་སར་གྱུར་བའི་མཁས་རློམ་ཞིག།དངོས་
གྲུབ་གཉིས་ཀྱི་གཏེར་གྱུར་གཞུང་བཟང་འདིར། ། འཇུག་པའི་བརྩོན་པས་རང་ཉིད་ངལ་བ་བྱས། ། ཚུལ་
འདིར་འབད་ལས་བྱུང་བའི་དགེ་དེས་ བདག། རྟག་ ཏུ་ལམ་བཟང་འདི་དང་མི་འབྲལ་ཞིང་། ། མདོ་ རྒྱུད་
དགོངས་འགྲེལ་བཅས་པའི་དམ་ཆོས་ཀུན། ། ཐུབ་པའི་དགོངས་པ་ཇི་བཞིན་འཛིན་གྱུར་ཅིག།ཅེས་པ་འདི་
ཡང་། བསྟན་པའི་མངའ་བདག་ཅོ་ནེའི་གོའུ་ཐི་ནང་སོས་ཕྱོགས་འདིར་རྒྱུད་ཀྱི་འཆད་ཉན་གསར་དུ་བཙུགས་
པའི་ཚེ། འདི་ལྟ་བུ་ཞིག་གྱིས་ཞེས་གསུང་གིས་བསྐུལ་བ་དང་། རང་གི་སློབ་མ་དད་ལྡན་འགའ་ཞིག་གིས་ཀྱང་
བསྐུལ་བས་རྐྱེན་བྱས་ཏེ། ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་སློབ་དཔོན་རྡོ་རྗེ་འཆང་བློ་གྲོས་རྒྱ་མཚོ་
སོགས་ཡོངས་འཛིན་དུ་མའི་བཀའ་དྲིན་ལ་བརྟེན་ནས་འདི་སྐོར་གྱི་དབང་ལུང་མན་ངག་རྣམས་ཐོབ་པའི་མཐུ་
ལས། ཚུལ་འདི་ཁུངས་དང་བཅས་ཏེ་རྒྱས་པར་འཆད་ནུས་ཡང་མང་དུ་དོགས་ཏེ་གོ་དོན་གཙོ་བོར་བྱས་ནས་
ཅུང་ཟད་བསྡུས་པའི་ཚུལ་དུ་ལེགས་པར་སྦྱར་བ་སྟེ། ཕྱིས་དད་དང་རྣམ་དཔྱོད་ལྡན་པའི་གནས་བརྟན་ཀུན་
དགའ་ཆོས་གྲགས་ཞེས་བགྱི་བ་རྒྱུད་གྲྭར་ཞུགས་ནས་སྔགས་རམ་པའི་མཚན་གསོལ་བའི་ཚེ། གཞན་ལ་ཕན་པར་
བསམས་ཏེ་དད་པས་པར་དུ་བརྐོས་པའོ། །། ། བཀྲ་ཤིས། །། །
171

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་
གསལ་བའི་སྒྲོན་མེའི་སྙིང་པོ་བསྡུས་པ་སྐལ་ལྡན་
དགྱེས་བྱེད་ཅེས་བྱ་བ་བཞུགས་སོ། །
ན་མོ་ཨཱརྱ་མལྷུཤི་གྷོ་ཥཱ་ཡེ། མཚན་དཔེའི་དཔལ་འབར་ལོངས་སྤྱོད་རྫོགས་པའི་སྐུ། ། ཁ་སྦྱོར་བདེ་སྟོང་
མཆོག་ལ་རྟག་རོལ་ཞིང་། ། སྙིང་རྗེས་ཡོངས་གང་རྒྱུན་མི་ཆད་པ་ཡི། ། ཡན་ལག་བདུན་ལྡན་རྡོ་རྗེ་འཆང་
དེར་འདུད། ། གསང་བ་ཀུན་གྱི་མཛོད་འཛིན་རྡོ་རྗེ་ཅན། ། ཨིནྡྲ་བྷཱུ་ཏི་བློ་གྲོས་རིན་པོ་ཆེ། ། ས་ར་ཧ་དང་ཀླུ་
སྒྲུབ་འཕགས་པ་ལྷ། ། ཟླ་བའི་ཞབས་དང་བཅས་ལ་གུས་ཕྱག་འཚལ། ། རྒྱལ་བ་ཀུན་གྱི་ཡབ་གཅིག་འཇམ་
པའི་དབྱངས། ། རྒྱལ་སྲས་གཞོན་ནུའི་ཚུལ་གྱིས་འཛམ་གླིང་འདིར། ། རྒྱལ་བའི་མདོ་སྔགས་ བསྟན་ པ་
གསལ་མཛད་པ། ། རྒྱལ་བ་གཉིས་པ་ཙོང་ཁ་པ་དེར་འདུད། ། མགོན་དེའི་སྲས་མཆོག་མཁས་གྲུབ་ཆེན་པོ་
དང་། ། ཤེར་སེང་ཀུན་དགའ་དོན་གྲུབ་པཎ་ཆེན་རྗེ། ། བསོད་གྲགས་ཡོངས་འཛིན་བློ་བཟང་སྦྱིན་པ་
དང་། ། བློ་གྲོས་རྒྱ་མཚོའི་མཁས་ལའང་གུས་ཕྱག་འཚལ། ། རྡོ་རྗེ་འཆང་ཆེན་རྗེ་བཙུན་ཙོང་ཁ་པའི། །
ལེགས་བཤད་མཐར་ཐུག་འདུས་པའི་རིམ་གཉིས་སྲོལ། ། ཕྱོགས་ཀུན་དར་ཞིང་རྒྱས་མོད་རང་སྐལ་དང་། །
གཞན་ཕན་ཆེད་ཕྱིར་རྫོགས་རིམ་མདོར་བསྡུས་བཤད། །
འདིར་རྒྱུད་ཐམས་ཅད་ཀྱི་གཙོ་བོར་གྱུར་བ་དང་ལ་གསང་བ་འདུས་པའི་རྫོགས་རིམ་འཆད་པ་ལ་གཉིས།
ལམ་སྤྱི་ལ་བསླབ་ཚུལ་དང་། འདུས་པའི་ལམ་ལ་བསླབ་ཚུལ་ལོ། ། དང་པོ་ནི། ཐར་འདོད་ཀྱི་སྐྱེས་བུས་ལས་
གང་ལ་ཇི་ལྟར་བསླབ་པར་བྱ་བའི་ཚུལ་ཡོད་དེ། ཐོག་མར་དཀོན་མཆོག་གསུམ་ལ་སྐྱབས་སུ་སོང་བའི་སྒོ་ནས་
ངན་སོང་གསུམ་ལས་ཐར་བར་འདོད་པའི་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་བསླབ་དགོས། དེ་ནས་
འཁོར་བ་སྤྱི་ལས་ཐར་འདོད་ཀྱི་ངེས་འབྱུང་བསྐྱེད་དེ་སྐྱེས་བུ་འབྲིང་དང་ཐུན་མོང་བའི་ལམ་ལ་བསླབ་དགོས།
དེ་ནས་གཞན་དོན་དུ་དམིགས་ནས་བྱང་ཆུབ་མཆོག་ཏུ་སེམས་བསྐྱེད་དེ་སྤྱོད་པ་ཕྱིན་དྲུག་ལ་འཇུག་འདོད་ཀྱི་སྒོ་
ནས་སྐྱེས་བུ་ཆེན་པོའི་ལམ་ལ་བསླབ་དགོས་པའི་ཕྱིར། དེ་ལྟར་ལམ་ཐུན་མོང་བས་རྒྱུད་སྦྱངས་ནས་སྔགས་ལམ་
172

༄༅། ། དཔལ་གསང་བ་འདུས་པ་འི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
ལ་འཇུག་དགོས་པ་ཡིན་ཏེ། དེར་མི་འཇུག་ན་སྐལ་པ་དམན་པའི་དབང་རྟུལ་ཡིན་པའི་ཕྱིར་ཏེ། རྗེས། ཐུན་
མོང་ལམ་སྦྱངས་སྣོད་དུ་གྱུར་བ་ན། ། ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག།སྐལ་བཟང་སྐྱེ་བོའི་འཇུག་ངོགས་
དམ་པ་དེར། ། བདེ་བླག་ཉིད་དུ་འཇུག ཅེས་གསུངས་ཤིང་། རྟོགས་བརྗོད་ལས་ཀྱང་། འདི་ན་རྫོགས་
སངས་རྒྱས་སུ་བགྲོད་པ་ལ། ཟབ་མོ་རྡོ་རྗེ་ཐེག་དང་ཕར་ཕྱིན་ཐེག།རྣམ་པ་གཉིས་ཡོད་གསང་སྔགས་ཕར་ཕྱིན་
ལས། ། ཤིན་ཏུ་ཁྱད་པར་འཕགས་པ་ཡིན་ནོ་ཞེས། ། ཉི་མ་ཟླ་བ་ལྟ་བུར་ཀུན་ཏུ་གྲགས། ། ཚིག་དེ་བདེན་
པའི་ཚིག་ཏུ་འདོད་བཞིན་དུ། ། ཟབ་མོའི་ཐེག་དེ་ཇི་ལྟ་བུ་ཞིག་ཅེས། ། འཚོལ་བར་མི་བྱེད་མཁས་པའི་ཁུར་
འཛིན་པ། དེ་འདྲ་དེ་ཡང་ཤེས་རབ་ཅན་ཡིན་ན། ། དེ་ལས་གཞན་པའི་དབང་བོ་རྟུལ་པོ་གང་། ། ཤིན་ཏུ་
འཕྲད་དཀའ་གོང་ན་མེད་པའི་ལམ། ། འདི་འདྲ་ཡལ་བར་འདོར་བ་ཀྱེ་མའོ་མཚར། ། དེ་ཉིད་ཕྱིར་ན་རྒྱལ་
བའི་ཐེག་པ་མཆོག།སངས་རྒྱས་ལས་ཀྱང་དཀོན་པའི་རྡོ་རྗེ་ ཐེག། དངོས་གྲུབ་གཉིས་ཀྱི་གཏེར་གྱུར་ཟབ་མོ་
དེར། ། ཞུགས་ནས་འབད་པ་མང་པོས་རིང་དུ་སྦྱངས། ། ཞེས་གསུངས་པའི་ཕྱིར་རོ། ། སྔགས་ལམ་ལ་
འཇུག་པའི་སྒོ་དངོས་ནི་དབང་ཡིན་ཏེ། ཇི་སྐད་དུ། སངས་རྒྱས་ལས་ཀྱང་དཀོན་པའི་རྡོ་རྗེའི་ཐེག། སྨིན་བྱེད་
དབང་གི་ཆུ་བོའི་འཇུག་ངོགས་དེར། ། ཞུགས་ནས་ཞེས་གསུངས་པ་ལྟར་གཞུང་དུ་མ་ལས་འབྱུང་བའི་ཕྱིར་
རོ། ། དབང་ཐོབ་ནས་དམ་ཚིག་བསྲུང་དགོས་པ་ཡིན་ཏེ། དམ་ཚིག་ནི་དངོས་གྲུབ་ཐམས་ཅད་ཀྱི་རྩ་བ་ཡིན་
པའི་ཕྱིར་ཏེ། རྗེས། དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། ། རྣམ་དག་དམ་ཚིག་སྡོམ་པར་གསུངས་
པ་ལ། ། ཞེས་གསུངས་པའི་ཕྱིར། ཁྱད་པར་དུ་བླ་མེད་ཀྱི་རིམ་གཉིས་སྒོམ་པ་ལ་དབང་བཞི་ཐོབ་དགོས་ཏེ།
བསྐྱེད་རིམ་སྒོམ་པ་ལ་བུམ་དབང་ཐོབ་དགོས་ཤིང་། རྫོགས་རིམ་རྫོགས་པར་སྒོམ་པ་ལ་དབང་ཕྱི་མ་གསུམ་ཐོབ་
དགོས་པའི་ཕྱིར་ཏེ། བུམ་དབང་གིས་བསྐྱེད་རིམ་སྒོམ་པར་བྱེད་པའི་སྣོད་རུང་དུ་སྒྲུབ་ཅིང་། གསང་དབང་
གིས་སྒྱུ་ལུས། ཤེར་དབང་གིས་འོད་གསལ། དབང་བཞི་པས་ཟུང་འཇུག་ སྒོམ་པའི་སྣོད་རུང་དུ་བྱེད་པས།
རིམ་པ་བཞིན་དུ་སྤྲུལ་སྐུ། ལོངས་སྐུ། ཆོས་སྐུ། ཟུང་འཇུག་གི་སྐུ་འགྲུབ་པའི་ནུས་པ་ཁྱད་པར་ཅན་འཇོག་
པའི་ཕྱིར་ཏེ། རྗེས། དབང་བཞི་བསྐུར་བས་སྐུ་བཞི་འགྲུབ་ངེས་ཀྱི། ། ནུས་པ་འཇོག་བྱེད་དྲི་མ་རྣམ་པ་
བཞི། ། འཁྲུད་ཅིང་རིམ་གཉིས་སྒོམ་ལ་དབང་པར་ཤོག། ཅེས་གསུངས་པའི་ཕྱིར། བསྐྱེད་རིམ་གྱིས་རྒྱུད་
སྨིན་པར་བྱས་ནས་རྫོགས་རིམ་བསྒོམ་པ་ལ་འཇུག་དགོས་པ་ཡིན་ཏེ། རིམ་ལྔ་ལས། བསྐྱེད་པའི་རིམ་ལ་ལེགས་
གནས་ཤིང་། ། རྫོགས་པའི་རིམ་པ་འདོད་རྣམས་ལ། ། ཐབས་འདི་རྫོགས་པའི་སངས་རྒྱས་ཀྱིས། ། སྐས་ཀྱི་
རིམ་པ་ལྟ་བུར་གསུངས། ། ཞེས་གསུངས་པའི་ཕྱིར་རོ། །
173

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་འདུས་པའི་ལམ་ལ་བསླབ་ཚུལ་ལ་གཉིས། གཞི་དངོས་པོའི་གནས་ཚུལ་དང་། ལམ་བགྲོད་
པའི་རིམ་པའོ། ། དང་པོ་ལ་གཉིས། སྤྱིར་བཤད་པ་དང་། བྱེ་བྲག་ཏུ་བཤད་པའོ། ། དང་པོ་ལ་གསུམ།
ལུས་ཀྱི་གནས་ཚུལ། སེམས་ཀྱི་གནས་ཚུལ། ལུས་སེམས་ཐུན་མོང་པའི་གནས་ཚུལ་ལོ། ། དང་པོ་ལ་རགས་པ།
ཕྲ་བ། ཤིན་ཏུ་ཕྲ་བ་གསུམ་ཡོད་དེ། རྣམ་སྨིན་གྱི་འབྱུང་ལུས་རགས་པ་འདི་དང་པོ་དང་། རྩ་རླུང་ཐིག་ལེ་
གསུམ་ནི་གཉིས་པ་དང་། སྣང་མཆེད་ཐོབ་གསུམ་འོད་གསལ་དང་བཞི་ཀའི་བཞོན་པར་གྱུར་པའི་རླུང་གསུམ་
པ་ཡིན་པའི་ཕྱིར། གཉིས་པ་སེམས་ལའང་གསུམ་ཡོད་དེ། དབང་པོའི་རྣམ་ཤེས་ལྔ་ནི་རགས་པ། རྩ་ཉོན་དྲུག
ཉེ་ཉོན་ཉི་ཤུ། རང་བཞིན་བརྒྱད་ཅུའི་ཀུན་རྟོག་རྣམས་ཕྲབ། སྟོང་པ་བཞི་ཀའི་ངོ་བོར་གྱུར་པའི་སེམས་ནི་ཤིན་
ཏུ་ཕྲ་བ་ཡིན་པའི་ཕྱིར། གསུམ་པ་ལུས་སེམས་ཐུན་མོང་པའི་གནས་ཚུལ་ལ་གཉིས་ཡོད་དེ། ད་ལྟ་ཀུན་ལ་མངོན་
དུ་གྱུར་པའི་ལུས་སེམས་འདི་རགས་པ་དང་། ཤིན་ཏུ་ཕྲ་བའི་རླུང་སེམས་དངོས་པོ་གཅིག་པ་ནི་ཕྲ་བ་ཡིན་པའི་
ཕྱིར་རོ། ། གཉིས་པ་ལ་གསུམ། རྩ་དང་། རླུང་དང་། ཐིག་ལེ་འཆགས་པའི་ཚུལ་ལོ། ། དང་པོ་ནི།
མངལ་དུ་འཇུག་པའི་མདོ་ལས་ལུས་ལ་རྩ་བརྒྱད་ཁྲི་ཡོད་པར་བཤད་དེ། ལུས་ཀྱི་མདུན་རྒྱབ་དང་། གཡས་
གཡོན་རེ་རེར་ཉིས་ཁྲི་ཉིས་ཁྲི་འཆགས་པར་བཤད་པའི་ཕྱིརབླ་མེད་ནས་བདུན་ཁྲི་ཉིས་སྟོང་འཆགས་པར་བཤད་
ཅིང་། དེའི་ནང་ནས་རྩ་བརྒྱ་ཉི་ཤུ་གཙོ་བོ་དང་། དེའི་ནང་ནས་གནས་ཉེར་བཞིའི་རྩ་ཉེར་བཞི་པོ་གཙོ་བོ་དང་།
དེའི་ནང་ནས་རོ་རྐྱང་དབུ་མ་གསུམ་གཙོ་བོ་ཡིན་ཏེ། དེ་གསུམ་གྱིས་སྲོག་གི་རླུང་དང་རྣམ་པར་ཤེས་པའི་རྟེན་
བྱེད་ཅིང་། རྩ་གཞན་རྣམས་ཀྱང་དེ་གསུམ་ལ་བརྟེན་ནས་འབྱུང་པའི་ཕྱིར་རོ། ། རྩ་ཇི་ལྟར་འཚོགས་པའི་ཚུལ་
ཡོད་དེ། ཐོག་མར་སྙིང་གའི་རོ་རྐྱང་དབུ་མ་གསུམ། ཤར་གྱི་སུམ་སྐོར་མ། ལྷོའི་འདོད་མ་སྟེ་ལྔ་འཆགས། དེ་
རྗེས་ནུབ་ཀྱི་ཁྱིམ་མ། བྱང་གི་གཏུམ་མོ། དབུ་མ་དང་ལྷན་ཅིག་གནས་པའི་བདུད་དྲ་ལ་མ་སྟེ་བརྒྱད་འཆགས།
དེ་བརྒྱད་ལ་ནི་སྙིང་གར་ཐོག་མར་འཆགས་པའི་རྩ་བརྒྱད་ཅེས་བྱ་ཞིང་། དེ་ནས་སུམ་སྐོར་མ་ལས་ཤར་ལྷོའི་རྩ་
འདབ། འདོད་མ་ལས་ལྷོ་ནུབ། ཁྱིམ་མ་ལས་ནུབ་བྱང་། གཏུམ་མོ་ལས་བྱང་ཤར་གྱི་རྩ་འདབ་གྱེས་ནས་སྙིང་
གའི་རྩ་འདབ་བརྒྱད་འཆགས་པའི་ཕྱིར། དེ་ལྟར་ན་སྙིང་གའི་རྩ་འདབ་བརྒྱད་དང༌། སྙིང་གར་ཐོག་མར་
འཆགས་པའི་རྩ་འདབ་བརྒྱད་དོན་མི་གཅིག་སྟེ། རོ་རྐྱང་དབུ་མ་གསུམ་དང་བདུད་དྲལ་མ་ནི་སྙིང་གར་ཐོག་
མར་འཆགས་པའི་རྩ་ཡིན་ཀྱང་སྙིང་གའི་རྩ་བརྒྱད་ཀྱི་ནང་ཚན་མ་ཡིན་པའི་ཕྱིར། ཕྱོགས་ཀྱི་རྩ་བཞི་ལ་འབྱུང་
བའི་རྩ་དང་། མཚམས་ཀྱི་རྩ་བཞི་ལ་མཆོད་པའི་རྩ་ཞེས་བྱ་སྟེ། སྔ་མ་བཞི་ལས་འབྱུང་བ་བཞི་འབབ་ཅིང་། ཕྱི་
མ་བཞི་ལས་གཟུགས་དྲི་རོ་རེག་བྱ་བཞི་འབབ་པའི་ཕྱིར། རྩ་བརྒྱད་པོ་དེ་ལས་རླུང་ཁྲག་ཁུ་བ་གསུམ་གཙོ་བོར་
174

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
འབབ་པའི་ཆ་ནས་གསུམ་གསུམ་དུ་གྱེས་ཏེ་སྤྱི་བོ་ལ་སོགས་པའི་གནས་ཉེར་བཞིར་གནས་པའི་རྩ་དེ་རྣམས་ལ་ནི་
གནས་ཉེར་བཞིའི་རྩ་ཞེས་བྱ་སྟེ། དེ་གང་ཞེ་ན། སྐྲ་མཚམས་སུ་མི་ཕྱེད་མ་ལ་སོགས་པའི་རླུང་འབབ་པའི་རྩ་
བརྒྱད་དང་། མཆན་ཁུང་གཉིས་སུ་སྐྱོན་ལྡན་མ་ལ་སོགས་པའི་ཁྲག་འབབ་པའི་རྩ་བརྒྱད་དང་། རྟགས་ཀྱི་རྩེར་
ཤིན་ཏུ་བཟང་མོ་ལ་སོགས་པའི་ཁུ་བ་འབབ་པའི་རྩ་བརྒྱད་དེ་བརྒྱད་ཚན་གསུམ་ལ་རིམ་པ་བཞིན་དུ་ཐུགས་དང་
གསུང་དང་སྐུའི་རྩ་ ཞེས་ཀྱང་བྱ་བའི་ཕྱིར། གནས་ཉེར་བཞིའི་རྩ་དེ་རྣམས་ཀྱི་སྟེང་དུ་སྙིང་གར་ཐོག་མར་
འཆགས་པའི་རྩ་བརྒྱད་བསྣན་པའི་རྩ་སོ་གཉིས་པོ་དེ་ལ་རླུང་དང་བྱང་སེམས་འབབ་པའི་རྩ་ཞེས་བྱ་སྟེ། མཉམ་
སྦྱོར་ལས་བྱང་ཆུབ་སེམས་ཀྱི་རང་བཞིན་རྩ་། ། སུམ་ཅུ་རྩ་གཉིས་དམ་པ་ཡིན། ། ཞེས་གསུངས་པའི་ཕྱིར།
བདུད་དྲལ་མ་ནས་དེ་འབབ་པར་གསུངས་པ་ནི་འཆི་བའི་ཚེ་དང་ལམ་དུས་ལ་དགོངས་ཀྱི། གཞི་ལ་དེའི་ནང་
ནས་རླུང་དང་བྱང་སེམས་གང་ཡང་མི་འབབ་སྟེ། དེ་ལ་བདུད་དྲལ་མ་དང་། དུས་ཀྱི་རྩ་དང་རྣལ་འབྱོར་མ་
རྣམས་ཀྱི་འགོག་པའི་རྩྭ་ཞེས་བརྗོད་པའི་རྒྱུ་མཚན་ཡོད་པའི་ཕྱིར། གནས་ཉེར་བཞིའི་རྩ་ཉེར་བཞི་པོ་རེ་རེ་ལས་
གསུམ་གསུམ་དུ་གྱེས་པས་བདུན་ཅུ་རྩ་གཉིས་སུ་འགྱུར་ལ། དེ་རེ་རེ་ལས་སྟོང་སྟོང་དུ་གྱེས་པས་སྟོང་ཕྲག་བདུན་
ཅུ་རྩ་གཉིས་ཏེ་བདུན་ཁྲི་ཉིས་སྟོང་། དེ་ལས་སྟོང་ཕྲག་ཉེར་བཞི་པ་ཚན་པ་གསུམ་དུ་ཕྱེ་བའི་ཚན་པ་གཅིག་ནས་
གཙོ་བོར་ཁུ་བ། ཚན་པ་གཅིག་ནས་གཙོ་བོར་ཁྲག ཚན་པ་གཅིག་ནས་གཙོ་བོར་རླུང་འབབ་པ་གསུམ་ལ་རིམ་
པ་བཞིན་དུ་སྐུ་གསུང་ཐུགས་ཀྱི་རྩ་དང་། འཁོར་ལོ་གསུམ་གྱི་རྩ་ཞེས་བྱ་སྟེ། རྡོ་རྗེ་འཕྲེང་བ་ལས། གསུམ་པོ་ཉི་
ཤུ་རྩ་བཞིར་འགྲོ། ། དེ་ལས་འཁོར་ལོ་གསུམ་ཕྱེ་བས། ། རྩ་ནི་བརྒྱད་ཀྱི་དབྱེ་བ་ལས། ། སྐུ་གསུང་ཐུགས་ཀྱི་
སྔགས་ཀྱིས་ནི། ། གསུམ་ཕྱེ་བདུན་ཅུ་རྩ་གཉིས་གསལ། ། དེ་ལས་སྟོང་དུ་རབ་ཕྱེ་བས། ། སོ་སོར་སྤྲོ་བའི་
བདག་ཉིད་ཀྱིས། ། སྟོང་ཕྲག་བདུན་ཅུ་རྩ་གཉིས་ཀྱི། ། རྩ་རྣམས་ཀྱི་ནི་གྲངས་ཞེས་བྱ། ། ཞེས་གསུངས་
པའི་ཕྱིར། བསྡུ་ན་རྩ་དེ་ཐམས་ཅད་སྐུ་གསུང་ཐུགས་ཀྱི་རྩ་གསུམ་དུ་འདུ་བ་ཡིན་ཏེ། བྱང་སེམས་དཀར་པོ་གཙོ་
བོར་འབབ་པའི་རྩ་རྣམས་སྐུའི་རྩ་དང་། དམར་པོ་འབབ་པའི་རྩ་རྣམས་གསུང་གི་རྩ་དང་། རླུང་གཙོ་བོར་
འབབ་པའི་རྩ་རྣམས་ཐུགས་ཀྱི་རྩར་འདུ་བའི་ཕྱིར། རོ་རྐྱང་དབུ་མ་གསུམ་གྱི་མིང་གི་རྣམ་གྲངས་ཡོད་དེ། དྷུ་ཏི།
ཐུགས་ཀྱི་རྩ། མུན་པའི་རྩ། སྒྲ་གཅན་གྱི་རྩ། གཉིས་སྤངས་ཀྱི་རྩ་རྣམས་དབུ་མའི་མིང་དང་། གསུང་གི་རྩ།
འཛིན་པའི་ཚེ། ཉི་མའི་རྩ། ཤེས་རབ་ཀྱི་རྩ། ལོངས་སྤྱོད་ཀྱི་རྩ། ར་ས་ནཱ། རྡུལ་གྱི་རྩ་རྣམས་རོ་མའི་མིང་
དང་། སྐུའི་རྩ། ཟླ་བའི་རྩ། ལ་ལཱ་ན། ཐབས་ཀྱི་རྩ།སྙིང་སྟོབས་ཀྱི་རྩ་ཞེས་པ་རྣམས་རྐྱང་མའི་མིང་གི་རྣམ་
གྲངས་ཡིན་པའི་ཕྱིར། གཞན་ཡང་དབུ་མ་ལ་དབུས་ཀྱི་རྩ་དང་། རོ་མ་ལ་གཡས་ཀྱི་རྩ་དང་། རྐྱང་མ་ལ་གཡོན་
175

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་རྩ་ཞེས་བྱ་སྟེ། གནས་ཚུལ་དེ་ལྟར་དུ་གནས་པའི་ཕྱིར། རོ་མ་གཡས་ཀྱི་རྩ་ཡིན་ཡང་པ་མས་དམར་པོ་འབབ་
པས་ཤེས་རབ་ཀྱི་རྩར་བརྗོད་པ་དང་། རྐྱང་མ་གཡོན་གྱི་རྩ་ཡིན་ཡང་ཁམས་དཀར་པོ་འབབ་པས་ཐབས་ཀྱི་རྩེར་
བརྗོད་པ་ཡིན་གྱི་དེ་ལས་ལྡོག་སྟེ་གསུངས་པ་ཡང་ཡོད་དེ། གཡས་གཡོན་གྱི་དབང་དུ་མཛད་པ་ཡིན་པའི་ཕྱིར།
རོ་རྐྱང་གཉིས་ཀྱིས་དབུ་མ་ལ་འཁྱུད་པའི་མདུད་པ་གང་ན་ཡོད་ས་དེར་རྩ་འཁོར་རེ་ཡོད་དེ། དེ་གཉིས་རེ་རེས་
སྙིང་གར་མདུད་པ་སུམ་བརྩེགས་དང་། གཞན་རྣམས་ན་མདུད་པ་རེ་རེ་ཡོད་པའི་ཕྱིར། མདུད་མཚམས་ནས་
གྱེས་པའི་རྩ་འཁོར་ཆེ་བ་དེ་ལ་ལྔ་ཡོད་དེ། སྤྱི་བོར་བདེ་ཆེན་གྱི་འཁོར་ལོར་རྩ་འདབ་སོ་གཉིས། མགྲིན་པར་
ལོངས་ཀྱི་འཁོར་ལོར་རྩ་འདབ་བཅུ་དྲུག སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད། ལྟེ་བ་སྤྲུལ་པའི་འཁོར་
ལོར་རྩ་འདབ་རེ་བཞི། གསང་གནས་བདེ་སྐྱོང་གི་འཁོར་ལོར་རྩ་འདབ་སོ་གཉིས་རྣམས་སུ་ཡོད་པའི་ཕྱིར།
འཁོར་ལོ་དང་པོ་བཞིའི་རྩ་འདབ་རྣམས་སོ་སོར་ཕྱེ་ན་བརྒྱ་ཉི་ཤུ་ཡོད་ཅིང་། རྩ་རྣམས་ཀྱི་གཙོ་བོ་ཡིན་ནོ། ། རྩ་
འཁོར་ཆུད་པ་ལ་གསུམ་ཡོད་དེ། སྨིན་མཚམས་སུ་རླུང་འཁོར་རྩ་འདབ་དྲུག་པ། མགྲིན་པ་དང་སྙིང་གའི་བར་
ན་མེ་འཁོར་རྩ་འདབ་གསུམ་པ། ནོར་བུའི་དབུས་ན་རྩ་འདབ་བརྒྱུད་པ་རྣམས་སུ་ཡོད་པའི་ཕྱིར། བདེ་ཆེན་གྱི་
འཁོར་ལོ་དང་། ལོངས་སྤྱོད་ཀྱི་འཁོར་ལོ་དང་། ཆོས་ཀྱི་འཁོར་ལོ་དང་། སྤྲུལ་པའི་འཁོར་ལོ་དང་། བདེ་སྐྱོང་
གི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། རིམ་པ་བཞིན་དུ་བདེ་བའི་རྟེན་བྱང་སེམས་དཀར་པོ་སྤྱི་བོར་
གནས་པ་དང་། རོ་དྲུག་ལ་ལོངས་སྤྱོད་པའི་གནས་མགྲིན་པ་ཡིན་པ་དང༌། ཆོས་ཀྱི་རྩ་བ་ཤིན་ཏུ་ཕྲ་བའི་རླུང་
སེམས་ཀྱི་རྟེན་མི་ཤིགས་པའི་ཐིག་ལེ་སྙིང་གར་གནས་པ་དང་། བདེ་ཆེན་སྤྲུལ་བྱེད་ཀྱི་གཏུམ་མོ་ལྟེ་བར་གནས་པ་
དང་། ལྷན་སྐྱེས་ཀྱི་བདེ་བ་གཙོ་བོར་གསང་གནས་ནས་སྐྱོང་བའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། རྩ་
དེ་རྣམས་ཡིན་བསྡུས་ཀྱི་ཚུལ་གྱིས་རོ་རྐྱང་དབུ་མ་གསུམ་ལ་འདུ་བ་མིན་ཡང་། རྩ་བའི་དབང་དུ་བྱས་ན་དེ་གསུམ་
དུ་འདུ་བ་ཡིན་ལ། རྩེ་གསུམ་གྱི་ནང་ནས་དབུ་མ་གཙོ་བོ་ཡིན་ཏེ། རོ་རྐྱང་གཉིས་ཀྱི་རླུང་དབུ་མར་ཞུགས་
གནས་ཐིམ་གསུམ་བྱས་པ་ལ་བརྟེན་ནས་ལྷན་སྐྱེས་ཀྱི་ཡེ་ཤེས་འཆར་བ་སོགས་ཡིན་པའི་ཕྱིར། དབུ་མའི་ཡན་
མན་གཉིས་ལས་སྙིང་གའི་དབུ་མའི་རྩ་འཁོར་གཙོ་བོ་ཡིན་ཏེ། གཞི་ལ་རྣམ་ཤེས་དང་པོར་འཇུག་པ་དང་པར་དུ་
གནས་པ་དང་མཐར་འཕོ་བ་གསུམ་སྙིང་ག་ནས་བྱེད་ཅིང་། ལམ་དུས་སུ་དཔེ་དོན་གྱི་འོད་གསལ་འཆར་བའི་
གནས་ཀྱང་སྙིང་གའི་དཔུ་མའི་ནང་ཡིན་པའི་ཕྱིར་ཏེ། རྗེས། འོད་གསལ་ཉི་མ་སྙིང་དབུས་འཆར་བར་ཤོག།
ཞེས་གསུངས་པའི་ཕྱིར་རོ། ། གཞི་ལ་འཆི་དུས་མ་གཏོགས་རླུང་དབུ་མའི་ནང་ནས་ཡས་མན་ཐལ་བྱུང་དུ་རྒྱུ་བ་
མེད་དེ། དེར་རོ་རྐྱང་གི་མདུད་པ་དམ་པོས་བཅིངས་པའི་ཕྱིར། འོན་ཀྱང་དབུ་མའི་སྦུབས་སྟོང་ན་རླུང་གནས་
176

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
པ་ཙམ་ནི་འདོད་དགོས་ཏེ། རྣམ་ཤེས་ཀྱི་བཞོན་པའི་རླུང་དང་སྲོག་ཐུར་གཉིས་ཡོད་པའི་ཕྱིར། གཞི་ལ་འཆི་
བའི་དུས་སུ་དབུ་མའི་ནང་ནས་རླུང་རྒྱུ་སྟེ་ལས་ཉོན་གྱི་དབང་གིས་རྩ་མདུད་རྣམས་རྫོགས་པར་གྲོལ་བར་འགྱུར་
པའི་ཕྱིར། རྩ་གཉིས་ནས་རླུང་བཞི་རྒྱུ་ཚུལ་ཡོད་དེ། རོ་མའི་ནང་ནས་མེ་རླུང་གྱེན་རྒྱུ་དང༌། རྐྱང་མའི་ནང་
ནས་རླུང་གི་རླུང་མཉམ་གནས་གཉིས་གཙོ་བོར་རྒྱུ་ལ། སྲོག་ཐུར་གཉིས་རོ་རྐྱང་གཉིས་ནས་མཉམ་རྒྱུ་བྱེད་པའི་
ཕྱིར་རོ། ། གཉིས་པ་རླུང་འཆགས་ཚུལ་ཡོད་དེ། མངལ་དུ་ཉིང་མཚམས་སྦྱར་མ་ཐག་པའི་ཚེ་ལྷན་སྐྱེས་ཀྱི་རླུང་
གི་རྒྱུན་ཕྱི་མ་ཞིག་གསར་དུ་སྐྱེ་ལ། དེ་ནས་དེ་ལས་སྲོག་འཛིན་གྱི་རླུང་རགས་པ་སྐྱེ། དེའི་ཚེ་སེམས་ཅན་དེའི་
ལུས་ཉའི་རྣམ་པ་ལྟ་བུར་ཡོད། དེ་ནི་ཟླ་བ་དང་པོའི་སྐབས་སུ་འབྱུང་། ཟླ་བ་གཉིས་པ་ལ་སྲོག་འཛིན་རགས་པ་
ལས་ཐུར་སེལ་གྱི་རླུང་སྐྱེ། དེའི་ཚེ་སེམས་ཅན་དེའི་ལུས་འབུར་པོ་ལྔ་དོད་པ་རུས་སྦལ་ལྟ་བུ། ཟླ་བ་གསུམ་པ་ལ་
ཐུར་སེལ་ལས་མཉམ་གནས་སྐྱེ།དེའི་ཚེ་སེམས་ཅན་དེའི་ལུས་ཅུང་ཟད་སྒྱུར་བ་ཕག་རྒོད་ལྟ་བུ། ཟླ་བ་བཞི་བ་ལ་
མཉམ་གནས་ལས་གྱེན་རྒྱུ་སྐྱེ། དེའི་ཚེ་སེམས་ཅན་དེའི་ལུས་སྟོད་ཅུང་ཟད་རྒྱས་པ་སེང་གེའི་རྣམ་པ་ལྟ་བུ། ཟླ་
བ་ལྔ་པ་ལ་གྱེན་རྒྱུ་ལས་ཁྱབ་བྱེད་སྐྱེ། དེའི་ཚེ་སེམས་ཅན་དེའི་ལུས་མིའུ་ཐུང་ལྟ་བུར་ཡོད། ཟླ་བ་དྲུག་པ་བདུན་
པ་བརྒྱད་པ་དགུ་པ་བཅུ་པ་རྣམས་ལ་རིམ་པ་བཞིན་དུ། མིག་གི་སྒོར་རྒྱུ་བའི་རླུང་དང་ས་རྣ་བའི་སྒོར་རྒྱུ་བའི་
རླུང་དང་ཆུ། སྣའི་སྒོར་རྒྱུ་བའི་རླུང་དང་མེ། ལྕེའི་སྒོར་རྒྱུ་བའི་རླུང་དང་འབྱུང་བ་རླུང་། ལུས་ཀྱི་སྒོར་རྒྱུ་བའི་
རླུང་དང་འབྱུང་བ་ནམ་མཁའི་ཁམས་བུ་ག་རྣམས་རྫོགས་པར་སྐྱེ་བའི་ཕྱིར། དེ་ལྔ་ནི་ཡན་ལག་གི་རླུང་ལྔ་དང་
དོན་གཅིག་ཏུ་གསུངས་ཤིང་། ཀླུ་དང་རུས་སྦལ་དང་ཚངས་པ་དང་ལྷས་སྦྱིན་དང་གཞུ་ལས་རྒྱལ་ཞེས་པའི་ཐ་
སྙད་ཀྱང་མཛད་དོ། ། གསུམ་པ་ཐིག་ལེ་འཆགས་ཚུལ་ཡོད་དེ། བར་དོའི་འཆི་བ་འོད་གསལ་གྱི་རིགས་འདྲ་ཕྱི་
མ་དེ་ཕ་མ་གཉིས་ཀྱི་ཁམས་དཀར་དམར་གྱི་དངས་མ་དང་གཅིག་ཏུ་འདྲེས་ནས་གོང་བུའི་གཟུགས་ཅན་དུ་གྱུར་
ཏེ། རིམ་གྱིས་སྙིང་ག་འཆགས་པའི་དྷཱུ་ཏིའི་སྦུབས་སྟོང་གི་ནང་དུ་གནས་པ་དེ་ལས་ཁམས་དཀར་པོ་ལས་ཆ་
གཅིག་ཆད་ནས་སྤྱི་བོར་གནས་པ་ལ་སྤྱི་བོའི་ཧཾ་ཡིག་ཅེས་བྱ་ལ། ཁམས་དམར་པོ་ལས་ཆ་གཅིག་ཆད་ནས་ལྟེ་བར་
གནས་པ་ལ་ལྟེ་བའི་ཨོཾ་ཡིག་ཅེས་བྱ་ཞིང་། ཁམས་དཀར་པོ་ལས་རང་གི་རིགས་རྒྱུན་ཁམས་དང་རྐང་རུས་ཚིལ་
རྣམས་སྐྱེ། ཁམས་དམར་པོ་ལས་རང་གི་རིགས་རྒྱུན་ཁམས་དང་ཁྲག་ཤ་ལྤགས་པ་རྣམས་འབྱུང་བའི་ཕྱིར་
རོ། ། ཐིག་ལེ་དེ་ལ་ངོ་བོའི་སྒོ་ནས་གཉིས་ཡོད་ཀྱང་གནས་སྐབས་སམ་གནས་དང་བྱེད་ལས་ཀྱིས་དབྱེ་ན་བཞི་
ཡོད་དེ། སྙིང་ག་དང་ནོར་བུའི་དབུས་ན་གཉིད་ཐུག་བསྐྱེད་པའི་གནས་སྐབས་ཀྱི་ཐིག་ལེ། མགྲིན་པ་དང་
གསང་གནས་སུ་རྨི་ལམ་བསྐྱེད་པའི་ཐིག་ལེ། ལྟེ་བ་དང་སྤྱི་བོ་ན་སད་པ་བསྐྱེད་པའི་ཐིག་ལེ། ལྟེ་བ་དང་གསང་
177

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་སུ་བཞི་པ་སྟེ་སྙོམས་འཇུག་གི་གནས་སྐབས་བསྐྱེད་པའི་ཐིག་ལེ་རྣམས་སུ་ཡོད་པའི་ཕྱིར། བསྐྱེད་ཚུལ་
ཡོད་དེ། རླུང་དེ་དང་དེར་འདུས་པའི་དབང་གིས་བསྐྱེད་པའི་ཕྱིར་རོ། ། དེ་ལྟར་གཞིའི་གནས་ཚུལ་སྤྱི་དང་བྱེ་
བྲག་གི་སྒོ་ནས་བསྟན་པ་ལ་དགོས་པ་ཡོད་དེ། རྫོགས་རིམ་གྱི་རྟོགས་པ་སྐྱེ་བ་ལ་རྡོ་རྗེའི་ལུས་ལ་གནད་དུ་བསྣུན་
དགོས་ཤིང་། དེ་ལ་ནི་རྡོ་རྗེའི་ལུས་ཀྱི་གནས་ཚུལ་སྤྱི་དང་བྱེ་བྲག་རྣམས་ལེགས་པར་ཤེས་དགོས་པའི་ཕྱིར་
རོ། ། །
གཉིས་པ་ལམ་བགྲོད་པའི་རིམ་པ་བཤད་པ་ལ་ལྔ། རྫོགས་རིམ་གྱི་སྙིང་པོ་ཨེ་ཝཾ་གཉིས་ཀྱི་དོན་བཤད་པ།
རྫོགས་རིམ་གྱི་དབྱེ་བ། གྲངས་ངེས། གོ་རིམ། ཕྱེ་བ་སོ་སོའི་དོན་ནོ། ། དང་པོ་ལ་གཉིས། ཐུན་མོང་དུ་
བཤད་པ་དང་། སོ་སོར་བཤད་པའོ། ། དང་པོ་ནི། བླ་མེད་ཀྱི་རྒྱུད་ཐམས་ཅད་ཀྱི་དོན་རྣམས་ཨེ་ཝཾ་ལ་སོགས་
པའི་ཡི་གེ་བཞི་བཅུའི་དོན་དུ་འདུ་ཞིང་། ཁྱད་པར་དུ་ཐོག་མའི་ཡི་གེ་ཨེ་ཝཾ་ཀྱི་དོན་དུ་འདུ་བ་ཡིན་ལ། ཨེ་ཝ་ལ་
དབྱེ་ན་གསུམ་ཡོད་དེ། ཐོབ་བྱ་འབྲས་བུའི་ཨེ་ཝཾ། ཐོབ་བྱེད་ལམ་གྱི་ཨེ་ཝཾ། འདྲེན་བྱེད་རྟགས་ཀྱི་ཨེ་ཝཾ་རྣམས་
སུ་ཡོད་པའི་ཕྱིར། དང་པོ་ལ་གྲངས་ངེས་ཀྱི་བཤད་པ་གཉིས་ཡོད་དེ། དྲང་དོན་གྱི་དབང་དུ་བྱས་ན་ཨེས་སྟོན་
པ་བཞུགས་པའི་གནས་རྣམས་མཚོན། ཝས་གནས་དེ་རྣམས་སུ་བཞུགས་ནས་རྒྱུད་གསུངས་པའི་སྟོན་པ་མཚོན།
ཐིག་ལེས་ཆོས་སྟོན་པ་དེ་མཚོན་ལ། ངེས་དོན་གྱི་དབང་དུ་བྱས་ན་ཨེས་འབྲས་དུས་ཀྱི་སྟོང་ཉིད་རྟོགས་པའི་ཤེས་
རབ་དང་། ལས་འབྲས་དུས་ཀྱི་བདེ་བ་ཆེན་པོ་དང་། ཐིག་ལེས་བདེ་སྟོང་དབྱེར་མེད་དུ་སྦྱོར་བ་དེ་མཚོན་པའི་
ཕྱིར། དེ་ལ་འབྲས་བུའི་བདེ་སྟོང་དབྱེར་མེད་ཀྱི་ཨེ་ཝཾ་ཞེས་བྱ་ལ། བདེན་གཉིས་དབྱེར་མེད་ཀྱི་ཨེ་ཝཾ་གྱི་དབང་
དུ་བྱས་ནས་མཚོན་ཚུལ་ཡོད་དེ། འབྲས་དུས་ཀྱི་བདེ་སྟོང་དབྱེར་མེད་ཀྱི་ཡེ་ཤེས་ནི་ཨེ་ཡིག་གི་མཚོན་དོན་དང་།
དེའི་གཟུགས་སྐུ་ནི་ཝཾ་ཡིག་གི་མཚོན་དོན་དང་། དེ་གཉིས་སྐུ་ཐུགས་སུ་དངོས་པོ་གཅིག་ཏུ་སྦྱོར་བ་ནི་ཐིག་ལེའི་
མཚོན་དོན་ཡིན་པའི་ཕྱིར། གཉིས་པ་ལམ་དུས་ཀྱི་དབང་དུ་བྱས་ནས་མཚོན་ཚུལ་ཡོད་དེ། ལམ་དུས་ཀྱི་སྟོང་
ཉིད་རྟོགས་པའི་ཤེས་རབ་ཨེ་ཡིག་གི་མཚོན་དོན་དང་། དེའི་བདེ་བ་ཆེན་པོའི་ཡེ་ཤེས་ཝི་ཡིག་གི་མཚོན་དོན་དང་།
དེ་གཉིས་ངོ་བོ་དབྱེར་མེད་དུ་སྦྱོར་བ་ནི་ཐིག་ལེའི་མཚོན་དོན་ཡིན་པའི་ཕྱིར། གསུམ་པ་འདྲེན་བྱེད་རྟགས་ཀྱི་ཚེ་
ཝཾ་གྱི་མཚོན་དོན་ཡོད་དེ། ཕྱིའི་དབང་དུ་བྱས་ན་ཕྱག་རྒྱུའི་པདྨ་ནི་ཨེ་ཡིག་གི་མཚོན་དོན་དང་། ཡབ་ཀྱི་རྡོ་རྗེ་ནི་
ཝཾ་ཡིག་གི་མཚོན་དོན་དང་། དེ་གཉིས་མཉམ་པར་སྦྱོར་བ་ནི་ཐིག་ལེའི་མཚོན་དོན་ཡིན་ལ། ནང་ལ་སྤྱི་བོ་དང་
ལྟེ་བའི་རྩ་འཁོར་གྲུ་གསུམ་ཨེ་ཡིག་གི་མཚོན་དོན་དང་། སྙིང་ག་དང་མགྲིན་པའི་རྩ་འཁོར་ཟླུམ་པོ་ལ་ཡིག་གི་
མཚོན་དོན་དང་། རྩ་འཁོར་དེ་དག་ཐབས་ཤེས་སུ་ཕྱོགས་པ་ཐིག་ལེའི་མཚོན་དོན་ཡིན་པའི་ཕྱིར་རོ། ། གཉིས་
178

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
པ་སོ་སོར་བཤད་པ་ལ་གསུམ། སྟོང་པ་བཤད་པ། བདེ་བ་བཤད་པ། བདེ་སྟོང་དབྱེར་མེད་དུ་སྦྱོར་ཚུལ་
བཤད་པའོ། ། དང་པོ་ནི། ཨེ་ཡིག་གིས་རྣམ་ཐར་སྒོ་གསུམ་མཚོན་པས། སྟོང་ཉིད་རྟོགས་པའི་ལྟ་བུ་ཕུ་ཐག་
ཆོད་པ་མེད་ན་ཨེ་ཡིག་གི་དོན་མ་ཚང་བས་ཆོས་རྣམས་རང་བཞིན་གྱིས་གྲུབ་པས་སྟོང་པར་རྟོགས་པའི་ལྟ་བ་རྣམ་
དག་འཚོལ་དགོས་སོ། ། ལྟ་བ་དེ་མདོ་སྔགས་ཀྱི་གཞུང་དུ་མ་དང་ཁྱད་པར་རྩ་རྒྱུད་ཀྱི་ལེའུ་གཉིས་པ་དང་དགུ་པ་
དང་བཅོ་ལྔ་པ་ནས་རྒྱས་པར་བཤད་ཅིང་། སྟོང་པ་དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་བཞི་ཡོད་དེ།
གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་དང༌། གཟུང་འཛིན་རྫས་གཞན་གྱིས་སྟོང་པའི་
སྟོང་ཉིད་དང་། བློའི་དབང་གིས་བཞག་ཙམ་མ་ཡིན་པའི་ཡོད་པ་བཞག་པའི་སྟོང་ཉིད་དང་། གདོད་མ་ནས་
རང་བཞིན་གྱིས་གྲུབ་པས་སྟོང་པའི་སྟོང་ཉིད་དང་བཞི་ཡོད་པའི་ཕྱིར། དེའི་དང་པོ་ནི་རང་གྲུབ་མཐའ་སྨྲ་བ་
ཐམས་ཅད་ཀྱིས་འདོད་པའི་ཐུན་མོང་བ་དང་། གཉིས་པ་སེམས་ཙམ་པ། གསུམ་པ་རང་རྒྱུད་པ། བཞི་པ་ནི་
ཐལ་འགྱུར་པས་འདོད་པའི་སྟོང་ཉིད་ཡིན་ལ། འདིར་གཙོ་བོ་ནི་ཕྱི་མའི་དབང་དུ་བྱས་ཏེ་བདེ་སྟོང་སྦྱར་ནས་
བསྒོམ་དགོས་པ་ཡིན་ཏེ། རྩ་རྒྱུད་ཀྱི་ལེའུ་གཉིས་པ་ལས། རང་སེམས་གདོད་ནས་མ་སྐྱེས་པ། ། སྟོང་པ་ཉིད་
ཀྱི་རང་བཞིན་ནོ། ། ཞེས་དང་། ཆོས་རྣམས་རང་བཞིན་འོད་གསལ་བ། ། གདོད་ནས་དག་ལ་ནམ་མཁའ་
བཞིན། ། ཞེས་གསུངས་པའི་ཕྱིར། འདིར་བདེ་སྟོང་སྦྱོར་རྒྱུའི་སྟོང་བ་དེ་ལ་ཡུལ་གྱི་དབང་དུ་བྱས་པ་དང་ཡུལ་
ཅན་གྱི་དབང་དུ་བྱས་པ་གཉིས་ཡོད་དེ། སྦྱོར་ཚུལ་ལ་ནི་ཡུལ་ཡུལ་ཅན་གཉིས་རོ་མཉམ་དབྱེར་མེད་དུ་སྦྱོར་བ་
དང་། ཡུལ་ཅན་ཡེ་ཤེས་དང་བདེ་བ་གཉིས་ངོ་བོ་དབྱེར་མེད་དུ་སྦྱོར་ཚུལ་གཉིས་ཡོད་པའི་ཕྱིར་རོ། ། གཉིས་
པ་བདེ་བ་བཤད་པ་ནི། ཨེ་ཝཾ་གྱི་ཝ་ཡིག་གིས་ལྷན་སྐྱེས་ཀྱི་བདེ་བ་ཆེན་པོ་མཚོན་པས་བདེ་བ་དེ་མེད་ན་ཝ་ཡིག་གི་
དོན་མ་ཚང་བས་དེ་བསྐྱེད་དགོས་སོ། ། དེ་ཡང་ཞི་གནས་ལ་བརྟེན་པའི་ལུས་སེམས་ཤིན་སྦྱངས་ཀྱི་བདེ་བ་དེ་
འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ལ། དེ་བཞིན་དུ་བསམ་གཏན་གྱི་ཉེར་བསྡོགས་དང་དངོས་གཞི་
ཐོབ་པའི་བདེ་བ་དང་སྟོང་ཉིད་རྟོགས་པ་ལ་བརྟེན་ནས་ཐོབ་པའི་ཟག་མེད་ཀྱི་བདེ་བ་དང་དབུགས་འབྱུང་རྔུབ་
བཀག་ནས་ལྷའི་རྣལ་འབྱོར་བསྒོམས་པ་ལས་བྱུང་བའི་བདེ་བ་དང་། བསྒོམ་པའི་ལྷ་མོ་ལ་བལྟས་པ་དང་བགད་
པ་དང་ལག་པ་བཅངས་པ་ཙམ་ལས་བྱུང་པའི་བདེ་བ་དང་། རླུང་དབུ་མའི་ནང་དུ་ཐིམ་པ་མིན་པར་ལས་དང་ཡེ་
ཤེས་ཀྱི་ཕྱག་རྒྱུ་མཉམ་པར་སྦྱར་བ་ལས་བྱུང་པའི་བདེ་བ་དང་། ཐ་མལ་པའི་དབང་པོ་གཉིས་སྦྱོར་ལས་བྱུང་པའི་
བདེ་བ་རྣམས་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མིན་གྱི། འོ་ན་ཇི་ལྟ་བུ་ཡིན་ཞེ་ན། ཡོད་དེ།
བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་བ་ཉིད།
179

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐབས་འདིའི་བདེ་སྟོང་སྦྱོར་རྒྱུའི་བདེ་བར་འཇོག་དགོས་པའི་ཕྱིར་རོ། ། གསུམ་པ་ལ་གཉིས། དངོས་ཀྱི་དོན་
དང༌། བདེན་གཉིས་དབྱེར་མེད་ཀྱི་ཨེ་ཝཾ་གྱི་དོན་བཤད་པའོ། དང་པོ་ནི། ཨེ་ཝཾ་གྱི་ཐིག་ལེས་བདེ་སྟོང་དབྱེར་
མེད་དུ་སྦྱོར་བ་མཚོན་པ་ཡིན་ཏེ། དེ་མེད་ན་ཐིག་ལེའི་དོན་མ་ཚང་བའི་ཕྱིར་རོ། ། བདེ་སྟོང་དབྱེར་མེད་དུ་
སྦྱོར་ཚུལ་ཡོད་དེ། ལྷན་སྐྱེས་ཀྱི་བདེ་བ་དང་དེའི་ཆོས་ཉིད་ངོ་བོ་གཅིག་ཏུ་སྦྱོར་བ་ལྟ་བུ་དང་ལྷན་སྐྱེས་ཀྱི་བདེ་བ་
དང་སྟོང་ཉིད་རྟོགས་པའི་བློ་གཉིས་ཟིན་བྱ་ཟིན་བྱེད་དུ་སོང་བ་ལྟ་བུ་ཙམ་ནི་འདིར་བདེ་སྟོང་སྦྱོར་བའི་དོན་མིན་
གྱི། རླུང་དབུ་མར་ཞུགས་གནས་ཐིམ་གསུམ་བྱས་པའི་མཐུས་ཡིད་ཀྱི་ཤེས་པ་ལྷན་སྐྱེས་ཀྱི་བདེ་བའི་ངོ་བོར་སྐྱེས་
པ་དེས། ཡུལ་སྟོང་པ་ཉིད་ཕྱིན་ཅི་ལོག་པར་རྟོགས་པའི་ཡུལ་ཡུལ་ཅན་རོ་མཉམ་དུ་སྦྱོར་བ་དེ་སྐབས་འདིར་བདེ་
སྟོང་སྦྱོར་བའི་ཚུལ་དང་། ཡང་སྟོང་ཉིད་རྟོགས་པའི་བློ་དང་ལྷན་སྐྱེས་ཀྱི་བདེ་བ་ངོ་བོ་དབྱེར་མེད་དུ་སྦྱོར་བ་ཉིད་
སྐབས་འདིར་བདེ་སྟོང་སྦྱོར་བའི་དོན་དུ་འདོད་པ་ཡིན་པའི་ཕྱིར་ཏེ། ཐབས་ཤེས་གྲུབ་པ་ལས། ཆུ་དང་འོ་མ་
འདྲེས་པ་བཞིན། ། གཉིས་མེད་རྣམ་པའི་སྦྱོར་བ་ཡིས། ། གཉིས་པོ་འདུས་པ་གང་ཡིན་པ། ། ཤེས་རབ་
ཐབས་ཞེས་བྱ་བར་གྲགས། ། ཞེས་གསུངས་པའི་ཕྱིར། གཉིས་པ་ལ་གཉིས། བདེན་གཉིས་དབྱེར་མེད་དུ་
སྦྱོར་ཚུལ་དང་། དེ་སྒྲུབ་བྱེད་ཀྱི་རིགས་པ་བསྟན་པའོ། ། དང་པོ་ནི། གསུང་རབ་གཞན་ནས་གྲགས་པའི་
བདེན་གཉིས་དང་། སྐབས་འདིའི་བདེན་གཉིས་མིང་འདྲ་ཡང་དོན་མི་གཅིག་སྟེ། འདིར་བདེན་པ་གཉིས་ཀྱི་
ཐ་སྙད་དེ་རྫོགས་རིམ་པའི་ལམ་དང་འབྲས་བུའི་དབང་དུ་བྱས་པ་ཡིན་པའི་ཕྱིར་ཏེ། དེ་ཡང་རླུང་དང་དབུ་མར་
ཞུགས་གནས་ཐིམ་གསུམ་བྱས་པ་ལས་བྱུང་བའི་སྟོང་ཉིད་རྟོགས་པའི་དོན་གྱི་འོད་གསལ་དེ་འདིར་དོན་དམ་དང་།
དག་པའི་སྒྱུ་མའི་སྐུ་དེ་འདིར་ཀུན་རྫོབ་བདེན་པ་དང་། དེ་གཉིས་ངོ་བོ་དབྱེར་མེད་དུ་སྦྱོར་བ་དེ་འདིར་བདེན་
གཉིས་ཟུང་དུ་འཇུག་པའི་དོན་ཡིན་པའི་ཕྱིར་རོ། ། གཉིས་པ་དེ་སྒྲུབ་བྱེད་ཀྱི་རིགས་པ་གང་ཞེ་ན་འདི་ལ་བཞི་
ཡོད་དེ། གཟུགས་སྐུའི་རྒྱུ་ལ་བརྟེན་ནས་སྒྲུབ་པ། སྦྱང་གཞི་ལ་བརྟེན་ནས་སྒྲུབ་པ། ལྷ་བསྐྱེད་ཚུལ་ལ་བརྟེན་
ནས་སྒྲུབ་པ། ཐབས་ཤེས་སྦྱོར་ཚུལ་གྱི་གནད་ལ་བརྟེན་ནས་སྒྲུབ་པ་རྣམས་སུ་ཡོད་པའི་ཕྱིར་ཏེ། དང་པོའི་
དབང་དུ་བྱས་ན་ཕར་ཕྱིན་ཐེག་པ་དང་རྒྱུད་སྡེ་འོག་མ་གསུམ་དང་བསྐྱེད་རིམ་དང་རྫོགས་རིམ་གྱི་རིམ་པ་གསུམ་
པ་མན་ཆད་དུ་གཟུགས་སྐུའི་རྒྱུ་ཙམ་ཡོད་ཀྱང་། གཟུགས་སྐུ་དང་རྣམ་པ་ཤིན་ཏུ་མཐུན་པའི་རིགས་འདྲའི་རྒྱུ་
ཁྱད་པར་ཅན་མེད་ལ། རིམ་པ་བཞི་པའི་དོན་གྱི་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་
ལེན་དང་། དེའི་འོད་གསལ་གྱི་སེམས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་བྱུང་བའི་དག་པའི་སྒྱུ་ལུས་
དེ་རྡོ་རྗེའི་སྐུ་དངོས་ཡིན་ཞིང་། དེའི་རིགས་འདྲ་ཕྱི་མ་ཞིག་གིས་ནི་གཟུགས་སྐུའི་དངོས་ཀྱི་ཉེར་ལེན་ཁྱད་པར་
180

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
ཅན་བྱེད་པ་ཡིན་ལ། གཉིས་པའི་དབང་དུ་བྱས་ན་སྦྱར་གཞི་ལ་འཆི་བ་འོད་གསལ་གྱི་རླུང་སེམས་ལས་བར་དོ་
འགྲུབ་རུང་གི་རླུང་སེམས་དེ་ཉིད། འདིར་རྣལ་འབྱོར་པ་ལ་སྒྱུ་མའི་སྐུར་སྒྱུར་བར་བྱེད་པའི་ཕྱིར་ཏེ། རིམ་ལྔ་
ལས། ཀུན་རྫོབ་བདེན་པ་སྒྱུ་མ་ཉིད། } ལོངས་སྤྱོད་རྫོགས་པའི་སྐུ་ཡང་དེ། ། དེ་ཉིད་དྲི་ཟའི་སེམས་ཅན་
འགྱུར། ། རྡོ་རྗེའི་སྐུ་ཡང་དེ་ཉིད་དོ། ། ཞེས་ གསུངས་པའི་ཕྱིར་དང་། གསུམ་པའི་དབང་དུ་བྱས་ན།
བསྐྱེད་རིམ་མན་ཆད་དུ་ལྷ་བསྐྱེད་པའི་ཚེ་སྟོང་ཉིད་ཀྱི་ལྟ་བ་སྔོན་དུ་བཏང་ནས། སྟོང་པའི་ངང་ལས་ལྷར་ལྡང་བ་
ཞིག་བཤད་ཀྱང་སྐབས་དེར་མོས་བློ་ཙམ་མ་གཏོགས། ལྷའི་སྐུ་དངོས་གནས་སུ་ལྡང་བ་མེད་ལ། རྫོགས་རིམ་གྱི་
སྐབས་སུ་ནི་སྟོང་པར་ཞུགས་པའི་མཐར་ལྷའི་སྐུ་དངོས་གནས་སུ་ལྡང་བ་ཅིག་ཡོད་ཅིང་། དེ་མེད་ན་སྔར་དེ་ལྟར་
བྱས་པ་ཐམས་ཅད་ཀྱི་དགོས་པའི་གཙོ་བོ་མི་འབྱུང་བས། དཔེ་དོན་གྱི་འོད་གསལ་ལས་དག་མ་དག་གི་ལྷའི་སྐུར་
ལྡང་བར་ཡོད་པར་གྲུབ་ལ། བཞི་པའི་དབང་དུ་བྱས་ན་བསྐྱེད་རིམ་མན་ཆད་དུ་ཐབས་ཤེས་ངོ་བོ་དབྱེར་མེད་དུ་
སྦྱོར་བའི་ལྷ་སྐུ་ཐོབ་པར་མི་ནུས་ལ། རྫོགས་རིམ་གྱི་ལྷན་སྐྱེས་འོད་གསལ་གྱི་རླུང་སེམས་དངོས་པོ་གཅིག་པ་ལ་
རང་འབྲས་ཆོས་གཟུགས་ཀྱི་སྐུའི་ཉེར་ལེན་ཁྱད་པར་ཅན་ཡོད་པས། དེ་ལས་ཐབས་ཤེས་ངོ་བོ་དབྱེར་མེད་དུ་
གྱུར་པའི་གཟུགས་ཀྱི་སྐུ་དངོས་སུ་འགྲུབ་པར་འགྱུར་བའི་ཕྱིར་རོ། ། དེ་ལྟ་བུའི་སྐུ་དེ་ནི་ལུས་ལ་གནད་དུ་བསྣུན་
པ་མེད་ན་མི་སྐྱེ་བ་ལ་དགོངས་ནས་གནད་དུ་བསྣུན་པའི་ཐབས་གཉིས་དགོས་ཏེ། ཕྱི་ཕྱག་རྒྱ་ལ་བརྟེན་པ་དང་།
ནང་རྩ་རླུང་ཐིག་ལེ་ལ་གནད་དུ་བསྣུན་པའི་ཐབས་གཉིས་གསུངས་པའི་ཕྱིར་ཏེ། བསྐྱེད་རིམ་གྱི་སྐབས་སུ་སྦྱང་
གཞི་སྐྱེ་ཤི་བར་དོའི་རིམ་པ་གསུམ་དང་མཐུན་པའི་ལམ་བསྒོམ་པ་ཡོད་ཀྱང་། གཙོ་བོར་རྫོགས་རིམ་གྱི་སྐབས་སུ་
དེ་གསུམ་དང་རྣམ་པ་ཤིན་ཏུ་མཐུན་པའི་ལམ་བསྒོམ་པར་བྱེད་པ་ཡིན་ལ། དེ་ཡང་གནད་དུ་བསྣུན་པའི་ཐབས་
གཉིས་ལ་བརྟེན་ནས་རོ་རྐྱང་གི་རླུང་དྷུ་ཏིར་ཐིམ་པ་ལས་སྐྱེ་འཆི་བར་དོ་གསུམ་དང་རྣམ་པ་ཤིན་ཏུ་མཐུན་པའི་
ལམ་དུས་ཀྱི་སྐུ་གསུམ་ལས་འབྲས་དུས་ཀྱི་སྐུ་གསུམ་སྒྲུབ་པར་བྱེད་པ་ཡིན་པའི་ཕྱིར། དེའི་ཚུལ་འཆི་བའི་ཚེ་རླུང་
གཞན་རྣམས་སྲོག་འཛིན་ཕྲ་བ་ལ་ཐིམ་ནས་འཆི་ཞིང་། འཆི་བ་འོད་གསལ་ལས་ལས་ཀྱི་རླུང་ཤར་ཏེ་དེ་དང་རྣམ་
ཤེས་གཉིས་ལྷན་ཅིག་འཁོར་བར་སྐྱེ་བ་ཡིན་ཏེ། ལས་ཀྱི་རླུང་དེ་ལས་ཆགས་སོགས་ཀྱི་ཉོན་མོངས་རྣམས་སྐྱེ་ལ།
དེས་ལས་དཀར་ནག་གཉིས་བསགས་ནས་ཡང་སྐྱེ་ཞིང་ཡང་འཆི་བ་སོགས་འཁོར་ལོ་བསྐོར་བ་བཞིན་འཁོར་བར་
འཇུག་ཅིང་། དེའི་གཉེན་པོར་རིམ་ལྔ་བསྒོམས་པས་འཁོར་བ་ལས་ལྡོག་པར་འགྱུར་བའི་ཕྱིར་ཏེ། རྡོ་རྗེ་འཕྲེང་
བ་ལས། ཇི་ལྟར་མེས་བསྲེག་དངོས་པོ་མེད། ། རྒྱུ་མེད་པར་ནི་ཐིམ་ནས་འགྲོ་ ། སླར་ཡང་སྲོག་གི་རླུང་ཤ་
ཞེས། ། ལས་ཀྱི་རླུང་ནི་སྣ་ཚོགས་པ། ། དེ་ནི་ལྷན་ཅིག་རྣམ་ཤེས་དང༌། ། སླར་ཡང་འཇིག་རྟེན་གསུམ་དུ་
181

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས། ། དེ་ལས་ལས་དང་དེ་ལས་སྐྱེ། ། དེ་ལས་ཆགས་སོགས་བག་ཆགས་དང་། ། དེ་ལས་སླར་ཡང་འཆི་
དང་སྐྱེ། ། དེ་ལྟར་འཁོར་ལོ་བསྐོར་བ་འདྲ། ། སྔོན་བཞིན་རྡོ་རྗེ་བཟླས་པ་སོགས། ། རིམ་གྱིས་དེ་ཡི་དབྱེ་
བར་གྱུར། ། ཞེས་གསུངས་པའི་ཕྱིར།གནད་དུ་བསྣུན་པ་ནི་གོན་དུ་བཤད་པའི་རྩ་འཁོར་དེ་རྣམས་ཀྱི་དབུས་
དང་། ཁྱད་པར་དུ་དྷཱུ་ཏཱི་ཡར་སྣ་མར་སྣ་གཉིས་དང་ལྟེ་བ་དང་སྙིང་གའི་རྩ་འཁོར་གྱི་བྷུ་ཏི་ནང་དུ་ཡིན་ལ། དེ་
ཡང་རྒྱུད་ཐ་དད་ནས་བཤད་པའི་རྗེས་སུ་འབྲང་སྟེ་གྲུབ་ཆེན་གྱི་བཞེད་ཚུལ་ཅུང་ཟད་མི་འདྲ་བ་ཡོད་དེ། དུས་
འཁོར་བ་ནི་དྷུ་ཏཱི་ཡར་སྣེར་སོར་སྡུད་དང་ལྟེ་བར་བུམ་པ་ཅན་བསྒོམས་པ་ལ་བརྟེན་ནས་རླུང་དབུས་མའི་ནང་དུ་
འཇུག་པར་བྱེད་དོ། ། གླབྷི་པ་སོགས་ཀྱིས་ནི་ལྟེ་བར་གཏུམ་མོ་བསྒོམས་ནས་འཇུག དྲིལ་བུ་པས་ནི་སྙིང་ག་
དང་དྷུ་ཏི་ཡར་སྣ་མར་སྣ་གསུམ་ལ་དམིགས་ནས་འཇུག ལྟུ་ཧི་བས་ནི་གཙོ་བོར་ལྟེ་བའི་ཧཱུྃ་ཡིག་ལ་དམིགས་ནས་
འཇུག གསང་འདུས་ཡེ་ཤེས་ཞབས་ལུགས་པ་ནི། དང་པོ་སྙིང་ཁ། དེ་ནས་དྷུ་ཏི་མར་སྣ། སླར་ཡང་སྙིང་
གར་གནད་དུ་བསྣུན་ནས་འཇུག འདུས་པ་འཕགས་ལུགས་པའི་སྐབས་འདིར་དང་པོར་དྷཱུ་ཏཱི་མར་སྣ། དེ་
ནས་སྙིང་ཁར་གནད་དུ་བསྣུན་པ་ལ་བརྟེན་ནས་དབུ་མའི་ནང་དུ་འཇུག་པར་བྱེད་པའི་ཕྱིར། དེ་ཐམས་ཅད་
ཀྱིས་ཀྱང་རླུང་དབུ་མར་བཅུག་ནས་བདེ་སྟོང་གི་ཡེ་ཤེས་བསྐྱེད་པ་ལ་ཁྱད་པར་མེད་དེ། དེ་ལྟར་བསྒོམས་པས་ལྟེ་
གསང་གི་གཏུམ་མོ་སྦྱར་ཏེ་སྤྱི་བོ་ནས་བྱང་སེམས་ཞུ་ནས་དགའ་བཞི་འདྲེན་ནུས་པ་ཁྱད་པར་མེད་པའི་ཕྱིར་
རོ། ། ལུགས་དེ་ཐམས་ཅད་ཅིག་ཅར་དུ་བྱེད་དགོས་པ་མིན་ཡང་། རྒྱུད་དང་གྲུབ་ཆེན་སོ་སོའི་བཞེད་པ་མི་
འདྲ་བ་རྣམས་ཀྱི་ཁྱད་པར་ཤེས་ན་ནི་གནད་ཆེ་བ་ཡིན་ནོ། །
གཉིས་པ་དབྱེ་བ་བཤད་པ་ལ་གཉིས། དངོས་དང་། སྦྱོར་དྲུག་རིམ་ལྔར་སྡུད་ཚུལ་ལོ། ། དང་པོ་ལ་ཇི་
ལྟར་གསུངས་ཚུལ་ཡོད་དེ། རྩ་རྒྱུད་ལེའུ་དྲུག་པའི་སྔགས་ལ་ངེས་རྟོགས་ལུས་ཀྱི་ནི། ། ཞེས་སོགས་གསུངས་
པའི་རྗེས་སུ་འབྲང་ནས་སྤྱོད་བསྡུས་ལས། ལུས་དབེན། ངག་དབེན། སེམས་དབེན། སྒྱུ་ལུས། འོད་གསལ།
ཟུང་འཇུག་གི་རིམ་པ་དང་དྲུག་ཏུ་མཛད། བཤད་རྒྱུད་རྡོ་རྗེཕྲེང་བའི་རྡོ་རྗེ་བཟླས་པ་རབ་སྦྱོར་བས། ། ཞེས་
སོགས་ཀྱི་རྗེས་སུ་འབྲང་ནས་འཕགས་པའི་རིམ་ལྔ་དང་ཀླུ་བྱང་གི་རྣམ་གཞག་གཉིས་ལས་རྡོར་བཟླས་སམ་ངག་
དབེན་དང་པོར་བྱས་པའི་རིམ་པ་ལྔར་བཤད། ཟླ་བས་ལེའུ་དྲུག་པའི་འགྲེལ་པར་རིམ་པ་དྲུག་ཏུ་བཤད་ཅིང་།
ལེའུ་དང་པོའི་འགྲེལ་པར་བསྐྱེད་རིམ་དང་པོར་བྱས་པའི་རིམ་པ་ལྔར་བཤད། རྡོ་རྗེའི་འཕྲེང་བའི་གླིང་གཞིར་
ལུས་དབེན་དང་ངག་དབེན་གཉིས་སེམས་དབེན་གྱི་སྔོན་འགྲོར་བྱས་ནས་རིམ་པ་བཞིར་ཡང་བཤད་ཅིང་། དེ་
ལྟར་བཤད་ཚུལ་ཐ་དད་པ་དེ་དག་གི་དགོངས་པ་ནི་མི་འགལ་ཏེ། དབྱེ་བསྡུ་མཛད་པ་ཙམ་ཡིན་པའི་ཕྱིར་
182

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསའ་་བའི་སྒྲོན་མེའི་སྙིང་པོ་བསྡུས་པ། །
རོ། ། གཉིས་པ་ནི། སྨོན་ལམ་ལས། སོ་སོར་སྡུད་དང་བསམ་གཏན་སྲོག་རྩོལ་དང་། ། འཛིན་པ་རྗེས་དྲན་
ཏིང་འཛིན་ཡན་ལག་དྲུག། ཡོངས་སུ་སྡུད་པའི་ཟབ་ལམ་རིམ་པ་ལྔ། ཞེས་གསུངས་པ་ལྟར་ཡིན་ལ། སྤྱིར་སྦྱོར་
དྲུག་ལ་དུས་འཁོར་ནས་བཤད་པའི་སྦྱོར་བ་ཡན་ལག་དྲུག་སོགས་དུ་མ་ཡོད་ཀྱང་འདིར་རྒྱུད་ཕྱི་མ་ལས་གསུངས་
པའི་སྦྱོར་དྲུག་རིམ་ལྔར་སྡུད་ཚུལ་སྟོན་པས། དེའི་ཚུལ་ཡོད་དེ། ལུས་དབེན་རྗེས་ཐོབ་ཏུ་གང་སྣང་བདེ་སྟོང་གི་
རྣམ་རོལ་ཏུ་བལྟ་བ་ལ་སོར་སྡུད་དང་། དེའི་གཟུང་རྣམ་ལྷར་ཤར་བ་ལ་དམིགས་པ་བསམ་གཏན་དུ་བཤད་པས།
དེ་གཉིས་ལུས་དབེན་གྱི་ནང་དུ་འདུས། སྲོག་རྩོལ་གྱི་གཙོ་བོ་རྡོར་བཟླས་ངག་དབེན་གྱིས་བསྡུས། འཛིན་པ་ནི་
དོན་གྱི་འོད་གསལ་དུ་འདུ། རྗེས་དྲན་ནི་དོན་གྱི་འོད་གསལ་ལས་ལུགས་ལྡོག་ཏུ་བྱུང་བའི་ཉེར་ཐོབ་ནས་སྨིག་
རྒྱུའི་བར་ལ་བཤད་ཅིང་། ཏིང་ངེ་འཛིན་ནི་དག་པའི་སྒྱུ་ལུས་ལ་བཤད་པས་དེ་གཉིས་ཟུང་འཇུག་གིས་བསྡུས།
སེམས་དབེན་དང་རིམ་པ་གསུམ་པའི་སྒྱུ་ལུས་ནི་སྦྱོར་དྲུག་གི་ཚིག་ཟིན་ལ་མེད་ཀྱང་། དོན་གྱི་འོད་གསལ་གྱི་སྔོན་
འགྲོའི་སྣང་བ་གསུམ་དང་སེམས་དབེན་གནད་མཚུངས་ཤིང་། དག་པའི་སྒྱུ་མའི་སྐུ་དང་རིམ་པ་གསུམ་པའི་སྒྱུ་
ལུས་གཉིས་ཀྱང་མཚན་ཉིད་མཚུངས་པའི་ཚུལ་གྱིས་བསྡུས་པའི་ཕྱིར་རོ། ། སྤྱིར་རིགས་ལྔ་དང་སྐུ་གསུམ་ལ་
སྒྲས་བརྗོད་རུང་གི་སྒོ་ནས་དབྱེ་ན་དུ་མ་ཡོད་དེ། གཞི་དང་ལམ་གྱི་རིམ་ལྔ་གཉིས་དང་། གཞི་ལམ་འབྲས་
གསུམ་གྱི་སྐུ་གསུམ་གྱི་རྣམ་གཞག་ཀྱང་མཛད་པའི་ཕྱིར། འོ་ན། དེའི་ཚུལ་ཇི་ལྟར་ཡིན་ཞེ་ན། ཡོད་དེ། སྐྱེས་
ནས་མ་ཤིའི་བར་དུ་རླུང་འབྱུང་འཇུག་བྱེད་པ་ནི་གཞིའི་རྡོར་བཟླས། འཆི་བ་འོད་གསལ་དུ་འཇུག་པའི་སྣང་
མཆེད་ཐོབ་གསུམ་ནི་གཞིའི་སེམས་དབེན། འཆི་བ་འོད་གསལ་ནི་གཞིའི་འོད་གསལ། བར་དོའི་ལུས་ནི་
གཞིའི་སྒྱུ་མའི་སྐུ་གཉིས་ཀྱི་རིམ་པ་དང་། འཆི་བ་འོད་གསལ་ནི་གཞིའི་ཆོས་སྐུ། བར་དོ་ནི་ལོངས་སྐུ། སྐྱེ་བ་ནི་
སྤྲུལ་སྐུ་དང་། ཡང་། ཞག་གཅིག་གི་དབང་དུ་བྱས་ན་སད་དུས་ཀྱི་དབུགས་འབྱུང་འཇུག་ནི་ཞག་གཅིག་གི་རྡོར་
བཟླས་ཀྱི་རིམ་པ། གཉིད་ལ་ཕྱོགས་པའི་སྣང་བ་གསུམ་ནི་དེའི་སེམས་དམིགས། གཉིད་ཀྱི་འོད་གསལ་ནི་དེའི་
འོད་གསལ། རྨི་ལམ་གྱི་ལུས་ཁྱད་པར་ཅན་ནི་དེའི་སྒྱུ་ལུས། ལུས་ཁྱད་པར་ཅན་ཕུང་པོ་རྙིང་པ་ལ་ཞུགས་པ་ནི་
ཞག་གཅིག་གི་སྤྲུལ་སྐུ་དང་། གཉིད་ཀྱི་འོད་གསལ་ནི་ཞག་གཅིག་གི་ཆོས་སྐུ། རྨི་ལམ་གྱི་ལུས་ཁྱད་པར་ཅན་ནི་
དེའི་ལོངས་སྐུ། ལུས་དེ་ཕུང་པོ་རྙིང་པ་ལ་ཞུགས་ནས་སད་པ་ནི་དེའི་སྤྲུལ་སྐུར་འཇོག་པ་ཡིན་པའི་ཕྱིར་རོ། །
གསུམ་པ་གྲངས་ངེས་ཚུལ་ནི། འདིར་རྫོགས་རིམ་གྱི་ལམ་ལ་རིམ་པ་ལྔར་གྲངས་ངེས་པ་ཡིན་ཏེ། མཐར་ཐུག་གི་
འབྲས་བུ་བསྒྲུབ་པ་ལ་བལྟོས་ནས་ལྔ་བོ་དེ་དགོས་ཤིང་། དེ་ལས་མང་མི་དགོས་ལ། ཉུང་ན་མི་ནུས་པའི་ཕྱིར་
རོ། ། བཞི་པ་གོ་རིམ་ངེས་ཚུལ་ནི། གོ་རིམ་འཆད་པ་ལྟར་ངེས་པ་ཡིན་ཏེ། སྔ་མ་སྔ་མ་སྔོན་དུ་མ་སོང་ན་ཕྱི་མ་
183

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱི་མ་རྣམས་མི་འབྱུང་ཞིང་སོང་ན་འབྱུང་བའི་རྗེས་སུ་འགྲོ་ལྡོག་གྲུབ་པའི་ཕྱིར། དེ་ཡང་མི་སློབ་པའི་ཟུང་འཇུག་
གི་སྔོན་དུ་སློབ་པའི་ཟུང་འཇུག་འགྲོ་དགོས་ཏེ། དེ་ཐོབ་པ་ལ་སྔོན་དུ་རིགས་འདྲའི་རྒྱུ་ཐབས་ཤེས་ངོ་བོ་དབྱེར་
མེད་དུ་སྦྱོར་བའི་ཟུང་འཇུག་གཞན་འགྲོ་དགོས་པའི་ཕྱིར། སློབ་པའི་ཟུང་འཇུག་གི་སྔོན་དུ་དོན་གྱི་འོད་གསལ་
འགྲོ་དགོས་ཤིང་། དེའི་སྔོན་དུ་རིམ་པ་གསུམ་པའི་སྒྱུ་ལུས་འགྲོ་དགོས་ཏེ། ཟུང་འཇུག་ནི་རིགས་འདྲའི་རྒྱུད་དེ་
འདྲ་བ་ལས་གྲུབ་པའི་སྐུ་ཅན་ཡིན་པའི་ཕྱིར་དང་། དེ་འདྲ་བའི་སྒྱུ་ལུས་དེ་བར་དོ་དང་རྣམ་པ་ཤིན་ཏུ་མཐུན་
ཞིང་དེའི་སྔོན་དུ་འཆི་བ་དང་རྣམ་པ་ཤིན་ཏུ་མཐུན་པའི་སེམས་དབེན་གྱི་རྟོགས་པ་ཐོབ་དགོས། དེའི་སྔོན་དུ་
ངག་དབེན་གྱིས་སྙིང་གའི་རྩ་མདུད་རྫོགས་པར་གྲོལ་དགོས། དེའི་སྔོན་དུ་དྷུ་ཏཱི་མར་ལྟ་བུ་ལ་གནད་དུ་བསྣུན་
པའི་སྒོ་ནས་བདེ་ཆེན་ལྟར་ཤར་བའི་ལུས་དབེན་ཁྱད་པར་ཅན་ཐོབ་དགོས་པའི་ཕྱིར། དེ་དག་གི་ཁྱད་པར་འོག་
ཏུ་འཆད་པར་འགྱུར་རོ། ། །
ལྔ་པ་ཕྱེ་བ་སོ་སོའི་དོན་བཤད་པ་ལ་གཉིས། དབེན་པ་གསུམ་གྱི་རྫོགས་རིམ་དང་། བདེན་པ་གཉིས་ཀྱི་
རྫོགས་རིམ་མོ། ། དང་པོ་ལ་གསུམ། ལུས་དབེན་སྐུ་རྡོ་རྗེ། ངག་དབེན་གསུང་རྡོ་རྗེ། སེམས་དབེན་ཐུགས་
རྡོ་རྗེའི་ཏིང་ངེ་འཛིན་ལ་བསླབ་ཚུལ་ལོ། ། དང་པོ་ལ་དྲུག ལུས་དབེན་རིམ་གཉིས་གང་ཡིན། བསྐྱེད་རིམ་
དང་ལུས་དབེན་ཁྱད་པར་ཅན་གྱི་གོ་རིམ། ལུས་དབེན་གྱི་ངོས་འཛིན། དེའི་རབ་དབྱེ། དེ་སོར་བསམ་གྱི་ཡན་
ལག་ཏུ་འགྱུར་ཚུལ། དེ་ཇི་ལྟར་ཉམས་སུ་ལེན་པའི་ཚུལ་ལོ། ། དང་པོ་ནི། སྔ་མ་ཁ་ཅིག་ལུས་དབེན་རིལ་པོ་
བསྐྱེད་རིམ་ཁོ་ན་དང་། ཡང་རྫོགས་རིམ་ཁོ་ནར་འདོད་པ་སོགས་ཡོད་ཀྱང་། རང་ལུགས་ནི་ལུས་དབེན་ལ་
བསྐྱེད་རྫོགས་གཉིས་ཀའི་ཆ་ཡོད་དེ། ལུས་དབེན་ལ་སྤྱིར་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་མ་
ཤར་གཉིས་ཡོད་པའི་དང་པོ་ལ་ཞུ་བདེ་བ་སྟོང་ཉིད་རྟོགས་མ་རྟོགས་གཉིས་རྟོགས་པ་ལའང་རླུང་དབུ་མའི་ནང་
དུ་ཐིམ་མ་ཐིམ་གཉིས་ཡོད་པ་ལས། སྤྱིར་སྟོང་ཉིད་རྟོགས་པ་དང་། ཞུ་བདེ་ཙམ་གྱིས་སྟོང་ཉིད་རྟོགས་པའི་བློའི་
གཟུང་རྣམ་ལྷར་ཤར་བ་ནི་བསྐྱེད་རིམ་ལའང་ཡོད་ཅིང་། དེ་ཡང་ལྷག་མོས་ལུས་ལ་བསྡུ་བ་དང་། ལུས་དཀྱིལ་
དང་། ཉེར་བསྡུ་དང་། ཡུལ་སྣང་རྡོ་རྗེ་འཆང་བསྒོམ་པའི་སྐབས་སུ་ཡོད་ལ། རླུང་དབུ་མར་ཐིམ་པའི་སྒོ་ནས་
ཞུ་བདེས་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་བའི་ཚུལ་གྱིས་ཕུང་སོགས་ལྷར་བསྒོམ་པའི་ལུས་དབེན་
ནི་རྫོགས་རིམ་གྱི་ལུས་དབེན་དུ་འཇོག་པའི་ཕྱིར། དེའི་ཚུལ་ཡང་། ཚོན་རྩི་གཅིག་ཉིད་རི་མོ་མཁན་གྱི་དབང་
གིས་རི་མོ་སྣ་ཚོགས་སུ་སྣང་བ་དང་། གར་མཁན་གཅིག་ཉིད་འབག་ཆས་ཀྱི་དབང་གིས་གཟུངས་སྣ་ཚོགས་སུ་
འགྱུར་བ་ལྟར། བདེ་ཆེན་གྱི་གཟུང་རྣམ་གཅིག་ཉིད་རིགས་ལྔ་ལ་ སོགས་པའི་ལྷའི་སྐུ་སྣ་ཚོགས་སུ་སྣང་བར་
184

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
འགྱུར་ཏེ། ཇི་སྐད་དུ། འགྲོ་བ་འདི་ཀུན་སངས་རྒྱས་ལ་བདག་ཉིད། ། གར་མཁན་དག་དང་རི་མོ་བཟང་
ལྟར་སྣང་། ། གང་དུ་བདེ་ཆེན་ཞེས་བྱ་གཅིག་བུ་ཉིད། ། གཅིག་བུ་ཉམས་ནི་དུ་མའི་གར་མཛད་དོ། ། ཞེས་
གསུངས་པའི་ཕྱིར། ། དེ་ལྟ་བུ་དེ་ཉིད་འབྲས་དུས་སུ་དངོས་གནས་སུ་ཡོད་ལ། ལམ་དུས་སུ་ནི་བསྒོམས་སྟོབས་
ཀྱིས་འབྱུང་ངོ༌། །
གཉིས་པ་བསྐྱེད་རིམ་དང་ལུས་དབེན་ཁྱད་པར་ཅན་གྱི་གོ་རིམ་ངེས་ཏེ། བསྐྱེད་རིམ་གྱི་སྐབས་སུ་ལུས་
དབེན་ཡོད་ཀྱང་ཕལ་པའི་ཚུལ་གྱིས་འབྱུང་ལ། རླུང་དབུ་མར་ཐིམ་པ་ལས་བྱུང་བའི་ལུས་དབེན་རྫོགས་རིམ་
ནས་འབྱུང་བ་ཡིན་པའི་ཕྱིར་ཏེ། སྤྱིར་བསྐྱེད་རིམ་རྫོགས་རིམ་གྱི་རྒྱུད་སྨིན་བྱེད་ཡིན་ཞིང་། བྱེ་བྲག་ཏུ་བསྐྱེད་
རིམ་པའི་འོག་སྒོར་ཕྲ་ཐིག་བསྒོམས་པ་ནི་རྫོགས་རིམ་གྱི་ཕྲ་མོའི་རྣལ་འབྱོར་གྱི་རྒྱུད་སྨིན་བྱེད་ཁྱད་པར་ཅན་ཡིན་
པའི་ཕྱིར་ཏེ། བསྐྱེད་རིམ་གྱི་སྐབས་སུ་དྷུ་ཏཱི་མར་སྣར་ཐིག་ལེ་སྔོན་པོ་ལ་དམིགས་པ་རྩེ་གཅིག་ཏུ་གཏད་ནས་
བསྒོམས་པས། རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་པའི་བདེ་ཆེན་གྱི་ཡེ་ཤེས་ནམ་སྐྱེས་
པའི་ཚེ། ལུས་དབེན་རྫོགས་རིམ་དུ་འཕོས་པར་འཇོག་པའི་ཕྱིར་རོ། ། གསུམ་པ་ལུས་དབེན་ངོས་འཛིན་ལ།
སྔ་མ་ཁ་ཅིག རང་གི་ལུས་རགས་པ་ཉེར་ལྔའི་ངོ་བོར་ལྟ་བ་དེ་གཟུགས་ཀྱི་ལུས་དབེན་དང་། ལུས་མི་གཙང་
བའི་རྫས་སོ་དྲུག་གི་ངོ་བོར་ལྟ་བ་དེ་གཟུགས་ཀྱི་ལུས་དབེན། ལུས་སེམས་ཙམ་གྱི་བདག་ཉིད་དུ་ལྟ་བ་དེ་རྣམ་ཤེས་
ཀྱི་ལུས་དབེན། ལུས་ལྷར་བསྒོམས་པ་དེ་ཏིང་ངེ་འཛིན་གྱི་ལུས་དབེན་དུ་འདོད་ཀྱང་དང་པོ་གསུམ་མི་འཐད་
ཅིང་། ཕྱི་མའི་དབང་དུ་བྱས་ན། དབེན་གཞི་དང་། དབེན་བྱེད་དང་། དབེན་ཚུལ་གསུམ་ལས་དང་པོ།
རྣམ་སྨིན་གྱི་འབྱུང་ལུས་རགས་པ་སྤྱི་དང་། བྱེ་བྲག་ཕུང་པོ་ལྔ། ཁམས་ལྔ། དབང་པོ་ལྔ། ཡུལ་ལྔ། གཞིའི་
ཡེ་ཤེས་ལྔ་སྟེ་ཉེར་ལྔ་བོ་དེ་ཡིན། དེ་རྣམས་ལ་ཅིའི་ཕྱིར་ལུས་ཞེས་བརྗོད་ཅེ་ན་ཡོད་དེ། ལུས་ཀྱི་སྐད་དོད་ཀཱ་ཡ་
ཞེས་པ་ནི་ཚོགས་པ་དང་སྤུངས་པ་ལ་འཇུག་པས། ཤ་རུས་བརྡོས་བཅས་ཀྱི་ཕུང་པོ་ནི་ཤའི་ཁམ་ཚད་བསགས་
པའམ་སྤུངས་པ་དང་། རགས་པ་ཉེར་ལྔའི་གཟུགས་ཅན་རྣམས་ཚོགས་པའམ་སྤུངས་པ་དང་། སེམས་སེམས་
བྱུང་རྣམས་སྐད་ཅིག་སྔ་ཕྱིའི་ཚོགས་རྒྱུན་དུ་མ་དང་ལྡན་པས་ན་ལུས་ཞེས་བརྗོད་པ་ཡིན་པའི་ཕྱིར། དབེན་བྱེད་
ནི་ལྷར་མོས་པ་ཡིན་ལ། ཇི་ལྟར་དབེན་པ་ནི། ཐ་མལ་གྱི་སྣང་ཞེན་འགག་པའི་ཚུལ་གྱིས་ཡིན་ནོ། ། བཞི་པ་ལ་
བཞི། དམ་པ་རིགས་བརྒྱའི་ལུས་དབེན། དེ་ཉིད་རིགས་ལྔའི་ལུས་དབེན། གསང་བ་རིགས་གསུམ་གྱི་ལུས་
དབེན། གསང་ཆེན་རིགས་གཅིག་གི་ལུས་དབེན་ནོ། ། དང་པོ་ནི། རྩ་རྒྱུད་ལས། མདོར་ན་ཕུང་པོ་ལྔ་
རྣམས་ནི། ། སངས་རྒྱས་ལྔར་ནི་རབ་ཏུ་བསྒྲགས། ། ཞེས་གསུངས་པ་ལྟར་གཟུགས་སོགས་ཀྱི་ཕུང་པོ་ལྔ་པོ་རེ་
185

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རེ་ལའང་ཆ་ཤས་ལྔ་ལྔར་ཕྱེ་ནས། རིགས་ལྔ་རེ་རེ་ལའང་ལྔ་ལྔར་ཕྱེ་བའི་ཚུལ་གྱིས་སྒོམ་པར་བྱེད་པ་ནི་ཕུང་པོ་ལྔ་
རིགས་ལྔར་སྒོམ་པའི་ལུས་དབེན་ཡིན་ཏེ། དེ་ཡང་དབྱིབས་ཀྱི་གཟུགས་དང་རྣམ་པའི་གཟུགས་དང་ཁ་དོག་གི་
གཟུགས་དང་སྣང་བའི་གཟུགས་དང་རིག་བྱེད་མ་ཡིན་པའི་གཟུགས་ལྔ་ནི་རྣམ་སྣང་གི་རྣམ་སྣང་ནས་རྣམ་སྣང་གི་
མི་བསྐྱོད་པའི་བར་དུ་སྒོམ་པར་བྱེད་པ་ཡིན་ལ། དེ་བཞིན་དུ་བཏང་སྙོམས་ཀྱི་ཚོར་བ། བདེ་བ། སྡུག་བསྔལ།
པད་རླུང་ལས་བྱུང་བ། འདུས་མཁྲིས་ལས་བྱུང་པའི་ཚོར་བ་ལྔ་ནི་རིན་འབྱུང་གི་རྣམ་སྣང་སོགས་ལྔ་དང་། མི་
གཡོ་བའི་འདུ་ཤེས་དང་རྐང་བཞི་རྐང་མེད་རྐང་མང་རྐང་གཉིས་ཀྱི་འདུ་ཤེས་ལྔ་ནི་འོད་དཔག་མེད་ཀྱི་རྣམ་སྣང་
སོགས་ལྔ་དང་། ལུས་ཀྱི་འདུ་བྱེད་ཁམས་གསུམ་ངག་ཐར་པ་ཡིད་ཀྱི་འདུ་བྱེད་ལྔ་ནི་དོན་གྲུབ་ཀྱི་རྣམ་སྣང་སོགས་
ལྔ་དང་། མིག་གི་རྣམ་ཤེས་སྣ་བ་སྣ་ལྕེ་ལུས་ཀྱི་རྣམ་ཤེས་ལྔ་ནི་རིམ་པ་བཞིན་དུ་མི་བསྐྱོད་པའི་རྣམ་སྣང་ནས་མི་
བསྐྱོད་པའི་མི་བསྐྱོད་པའི་བར་དུ་སྒོམ་པར་བྱེད་པ་ཡིན་པའི་ཕྱིར། གཉིས་པ་ནི་རྒྱུད་ལས། ས་ནི་སྤྱན་ཞེས་བྱ་
བ་ཡིན། ཞེས་སོགས་གསུངས་པ་ལྟར་ས་ལ་སོགས་པའི་ཁམས་བཞི་ཡུམ་བཞིར་སྒོམ་པར་བྱེད་པ་ནི་ཁམས་ཀྱི་
ལུས་དབེན་ཡིན་ཏེ། ས་ཁམས་ལ་ཕྱི་ནང་གཉིས་ལས། ནང་ལ་སྐུ་རུས་པ་སོགས་དང་། ཕྱི་ལ་རི་རབ་གླིང་བཞི་
སྟེ་ཕྱི་ནང་ཚན་པ་ལྔ་ནི་རིམ་པ་བཞིན་དུ་སྤྱན་མའི་རྣམ་སྣང་སོགས་དང་། ཆུ་ལ་ཕྱི་ནང་གཉིས་ལས་ནང་ལ་བད་
ཀན་མཆི་མ་སོགས་ལྔ་དང་། ཕྱི་ལ་འབབ་ཆུ་སོགས་ལྔ་ནི་མ་མཱ་ཀིའི་རྣམ་སྣང་སོགས་དང་། མེ་ལ་གཉིས་ལས་
ནང་ལ་མགོ་བོའི་དྲོད་སོགས་ལྔ་དང་། ཕྱི་ལ་རྡོ་ལས་བྱུང་བའི་མེ་སོགས་ལྔ་ནི་གོས་དཀར་མོའི་རྣམ་སྣང་སོགས་
དང་། རླུང་ལ་གཉིས་ལས་ནང་ལ་ཁྱབ་བྱེད་སོགས་ལྔ་དང༌། ཕྱི་ལ་སྟེང་རླུང་སོགས་ལྔ་ནི་སྒྲོལ་མའི་རྣམ་སྣང་
སོགས་ལྔར་སྒོམ་པར་བྱེད་པ་ཡིན་པའི་ཕྱིར། གསུམ་པ་ནི་རྒྱུད་ལས། རྡོ་རྗེའི་སྐྱེ་མཆེད་བདག་ཉིད་ཀྱང་། །
བྱང་ཆུབ་སེམས་དཔའི་དཀྱིལ་འཁོར་མཆོག ཅེས་གསུངས་པ་ལྟར་དབང་པོ་དྲུག་སེམས་དཔའ་དྲུག་ཏུ་སྒོམ་པ་
ནི་དབང་པོའི་ལུས་དབེན་ཡིན་ཏེ། དེ་ཡང་མིག་གིས་གཟུགས་གསུམ་འཛིན་པ་སོགས་ལྔ་ནི་ས་སྙིང་གི་རྣམ་སྣང་
སོགས་དང་། རྣ་བའི་རང་བཞིན་སོགས་ལྔ་ནི་ཕྱག་རྡོར་གྱི་རྣམ་སྣང་སོགས་དང་། སྣའི་རང་བཞིན་སོགས་ལྔ་ནི་
ནམ་སྙིང་གི་རྣམ་སྣང་སོགས་དང་། ལྕེའི་རང་བཞིན་སོགས་ལྔ་ནི་འཇིག་རྟེན་དབང་ཕྱུག་གི་རྣམ་སྣང་སོགས་
དང༌། ལུས་ཀྱི་དབང་པོ་སོགས་ལྔ་ནི་སྒྲིབ་སེལ་གྱི་རྣམ་སྣང་སོགས་ལྔར་སྒོམ་པ་ཡིན་ལ། གཞི་དུས་ཀྱི་མེ་ལོང་ལྟ་
བུའི་ཡེ་ཤེས་སོགས་ལྔ་ནི་འཇམ་དཔལ་གྱི་རྣམ་སྣང་ནས་དེའི་མི་བསྐྱོད་པའི་བར་དུ་སྒོམ་པར་བྱེད་པ་ཡིན་པའི་
ཕྱིར། བཞི་པ་ནི་རྒྱུད་ལས། གཟུགས་སྒྲ་ལ་སོགས་སྔགས་པ་ཡིས། ། ལྷ་ཉིད་དུ་ནི་རྟག་ཏུ་བསྒོམ། ཞེས་
གསུངས་པ་ལྟར་གཟུགས་སོགས་ཡུལ་ལྔ་རྡོ་རྗེ་མ་ལྔར་སྒོམ་པར་བྱེད་པ་ནི་ཡུལ་གྱི་ལུས་དབེན་ཡིན་ཏེ། དེ་ཡང་
186

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
གཟུགས་སྤྱི་ཙམ་པ་སོགས་ལྔ་ནི་གཟུགས་རྡོ་རྗེ་མའི་རྣམ་སྣང་སོགས་དང་། རྣ་བའི་ནང་གི་སྒྲ་སོགས་ལྔ་ནི་སྒྲ་རྡོ་
རྗེ་མའི་རྣམ་སྣང་སོགས་དང་། དྲི་སྤྱི་ཙམ་པ་སོགས་ལྔ་ནི་དྲི་རྡོ་རྗེ་མའི་རྣམ་སྣང་སོགས་དང་། མངར་བའི་རོ་
སོགས་ལྔ་ནི་རོ་རྡོ་རྗེ་མའི་རྣམ་སྣང་སོགས་ལྔ་དང་། ཕྱག་རྒྱ་དང་ལིན་གཅིག་པའི་རེག་བྱ་སོགས་ལྔ་ནི་རེག་བྱ་རྡོ་
རྗེ་མའི་རྣམ་སྣང་སོགས་ལྔར་སྒོམ་པར་བྱེད་དགོས་པ་ཡིན་པའི་ཕྱིར། རིགས་བརྒྱའི་ལྷ་རྣམས་ཀྱི་རྣམ་སྣང་གི་
རྣམ་སྣང་དཀར་པོ་དང་དེའི་རིན་འབྱུང་སེར་པོ་ཡིན་པ་སོགས་སྐུ་མདོག་མི་འགྱུར་ཞིང་། ཕྱག་མཚན་ནི་རྣམ་
སྣང་གི་རིགས་ལྔ་ཐམས་ཅད་གཡས་འཁོར་ལོ་རྡོ་རྗེ་པདྨ་དཀར་པོ། གཡོན་དྲིལ་བུ་རིན་ཆེན་རལ་གྲི་འཛིན་པ་
ཡིན་ལ། དེས་གཞན་ལའང་གོ་ནུས་སོ། ། འདིར་རིགས་བརྒྱ་བཤད་པ་ནི་རྒྱུད་ཀྱི་དངོས་ཟིན་གྱི་དབང་དུ་བྱས་
པ་ཡིན་གྱི་ སྤྱིར་ཁྲོ་བོ་རྣམས་དང་བྱམས་པ་ཀུན་བཟང་ལའང་ལྔ་ལྔར་དབྱེར་རུང་བ་ཡིན་ཏེ། ལྷ་གཞན་ལ་
རིགས་ལྔ་ལྔར་དབྱེར་རུང་ལ། དེ་བཅུ་གཉིས་ལ་ལྔ་ལྔར་འབྱེད་མི་རུང་བའི་ཁྱད་པར་མི་འཐད་པའི་ཕྱིར་རོ། །
གཉིས་པ་རིགས་བརྒྱ་བོ་དེ་བསྡུ་ན་རིགས་ལྔར་འདུ་བ་ཡིན་ཏེ། རྣམ་སྣང་ཉི་ཤུ་བོ་རྣམ་སྣང་གཅིག་ཏུ་སྡུད་པ་ནས་
མི་བསྐྱོད་པ་ཉི་ཤུ་པོ་མི་བསྐྱོད་པ་གཅིག་ཏུ་བསྡུས་ཏེ་སྒོམ་པར་བྱེད་པའི་ཕྱིར་རོ། ། གསུམ་པ་ནི་ལྔ་པོ་དེ་ཡང་
རིགས་གསུམ་དུ་འདུ་བ་ཡིན་ཏེ། རིན་འབྱུང་སྐུ་རྡོ་རྗེ་རྣམ་སྣང་། དོན་གྲུབ་གསུང་རྡོ་རྗེ་འོད་དཔག་མེད། རྡོ་
རྗེ་འཆང་ཐུགས་རྡོ་རྗེ་མི་བསྐྱོད་པར་བསྡུས་ནས་སྒོམ་པར་བྱེད་པ་ཡིན་པའི་ཕྱིར་ཏེ། དེ་རྣམས་དབེན་གཞི་ལུས་
ངག་ཡིད་གསུམ་རྣམ་པར་དག་པ་རྡོ་རྗེ་གསུམ་གྱི་རང་བཞིན་དུ་འདུ་བའི་ཕྱིར་རོ། ། བཞི་པ་ཡོད་དེ། རིགས་
གསུམ་པོ་དེ་ཡང་རྡོ་རྗེ་འཆང་གཅིག་ཏུ་བསྡུས་ནས་སྒོམ་པར་བྱེད་པ་ཡིན་པའི་ཕྱིར་རོ། ༈ མདོར་ན་སྔར་ཇི་ལྟར་
བཤད་པ་དེ་རྣམས་ནི་རིགས་བརྒྱ་དང་ལྔ་དང་གསུམ་དང་གཅིག་གི་ལུས་དབེན་ཡིན་ཏེ། རྒྱུད་ཕྱི་མ་ལས། དེ་
ཉིད་རྣམ་པ་ལྔ་རུ་བཤད། ། གསང་བ་རྣམ་པ་གསུམ་དུ་བཤད། ། ལྷག་པའི་ལྷ་ནི་གསང་ཆེན་ཏེ། ། དམ་
པའི་རིགས་ནི་རྣམ་པ་བརྒྱ། ། ཞེས་གསུངས་པའི་ཕྱིར་རོ། ། ལྔ་བ་ནི། ལུས་དབེན་མཉམ་གཞག་ལས་ལངས་
པའི་རྗེས་ཐོབ་ཀྱི་སྐབས་སུ་མིག་སོགས་དབང་པོ་ལྔ་གཟུགས་སོགས་ཡུལ་ལྔ་ལ་འཇུག་པའི་ཚེ། ཡུལ་རྣམས་བདེ་
སྟོང་གི་རྣམ་རོལ་ཏུ་ལྟ་ཞིང་ཡང་ཡང་ལོངས་སྤྱོད་པ་ནི་སོར་སྡུད་ཡིན་ཏེ། རྒྱུད་ཕྱི་མ་ལས། དབང་པོ་བཅུ་བོ་
རྣམས་ཀྱི་ཡང་། ། རང་གི་འཇུག་གནས་ཐམས་ཅད་དུ། ། འདོད་པ་སོ་སོར་སྡུད་པས་ན། ། སོ་སོར་སྡུད་པ་
ཞེས་བཤད་དོ། ། ཞེས་གསུངས་པའི་ཕྱིར། དབང་པོ་བཅུ་བོ་ཞེས་གསུངས་པ་ནི་དབང་པོ་ལྔ་དང་དེའི་ཡུལ་ལྔ་
ལ་ཡང་དབང་པོའི་སྒྲས་བརྗོད་པ་ཡིན་ལ། འདོད་པ་ནི་འདིར་འདོད་བྱ་ཡུལ་ལྔ་དང་། སོ་སོར་ནི་ཡང་ཡང་གི་
དོན་ཡིན་གྱི། ཐ་དད་པའི་སོ་སོ་བའི་དོན་མིན་ནོ། ། སོར་སྡུད་ལ་བརྟེན་ནས་ཡུལ་ལྔ་ལྷར་སྒོམ་པའི་རྣལ་
187

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱོར་ནི་བསམ་གཏན་ཡིན་ཏེ། རྒྱུད་ཕྱི་མ་ལས་འདོད་པ་ལྔ་ནི་མདོར་བསྡུས་ན། ། སངས་རྒྱས་ལྔ་རུ་སྦྱོར་བ་
ཡིས། ། བརྟག་པ་བསམ་གཏན་ཞེས་བཤད་དོ། ། ཞེས་གསུངས་པའི་ཕྱིར། བསམ་གཏན་དེ་ལ་ནི་ཡན་ལག་
ལྔ་ཡོད་དེ། དེའི་ཚེ་ལྷའི་ངོ་བོ་ལ་རྟོགས་པ་ནི་རྟོག་པའི་ཡན་ལག་དང་། ཞིབ་ཏུ་དཔྱོད་པ་ནི་སྤྱོད་པའི་ཡན་ལག
རྟོག་དཔྱོད་གཉིས་ཀྱིས་དྲངས་པའི་སྟོང་ཉིད་རྟོགས་པའི་བདེ་ཆེན་གྱི་ཡིད་བདེ་ནི་དགའ་བའི་ཡན་ལག དེ་དང་
མཚུངས་ལྡན་གྱི་ཤིན་སྦྱངས་ཀྱི་བདེ་བ་ནི་བདེ་བའི་ཡན་ལག དགའ་བདེ་དེ་གཉིས་དང་འབྲེལ་བའི་སྟོང་པ་
གསུམ་དང་། ཐམས་ཅད་སྟོང་པ་འོད་གསལ་ནི་ སེམས་རྩེ་གཅིག་པའི་ཡན་ལག་ཡིན་ཏེ། རྒྱུད་ཕྱི་མ་ལས།
གསང་བ་གསུམ་བྱུང་རྟོག་པ་སྟེ། ། དེ་ཡི་ལོངས་སྤྱོད་དཔྱོད་པའོ། ། དགའ་ལ་རེག་པ་གསུམ་པ་སྟེ། ། བདེ་
བས་བསྡུས་པ་བཞི་པའོ། ། ཤེས་དང་ཤེས་བྱ་བྱུང་ཟད་པའི། ། རང་སེམས་ལྔ་བར་ཤེས་པར་བྱ། ། སངས་
རྒྱས་ཀུན་གྱི་རང་བཞིན་ནི། ། ཐམས་ཅད་ནམ་མཁའ་ལ་རབ་གནས། ། ཞེས་གསུངས་པའི་ཕྱིར། ཤེས་པ་
དང་ཤེས་བྱ་བྱུང་བ་ཟད་པའི་དོན་ཡོད་དེ། ཤེས་པ་ནི་མིག་གི་རྣམ་ཤེས་སོགས་ཡུལ་ཅན་རྣམས་དང་ཤེས་བྱ་
གཟུགས་སོགས་ཡུལ་རྣམས་ཏེ། དེ་ཟད་པ་ནི་གཟུང་འཛིན་རྒྱངས་ཆད་དུ་སྣང་བ་བཀག་ནས་སྟོང་པའི་འོད་
གསལ་བསྒོམ་པར་བྱ་བའི་དོན་ཡིན་པའི་ཕྱིར་རོ། །
དྲུག་པ་ཇི་ལྟར་ཉམས་སུ་ལེན་ཚུལ་བཤད་པ་ལ་གསུམ། འོག་སྒོར་ཕྲ་མོ་བསྒོམས་པས་རླུང་འདུ་ཚུལ། ཞུ་
བདེ་སྐྱེ་ཚུལ། སྐྱེས་པའི་ཚེ་མཉམ་རྗེས་སུ་སྐྱོང་ཚུལ་ལོ། ། དང་པོ་ནི། རྫོགས་རིམ་སྒོམ་པའི་རྣལ་འབྱོར་པ་
དེས། ལུས་དང་དུས་དང་ཡུལ་དང་རླུང་གི་གནད་བཞི་ལྡན་གྱིས་བསྒོམ་པར་བྱ་སྟེ། ལུས་གནད་ནི་རྣམ་སྣང་གི་
ཆོས་བདུན་ལྡན་དང༌། དུས་ནི་སྤྱིར་རྒྱུན་དང་ཁྱད་པར་ཐོ་རངས་རིག་པ་དངས་པའི་དུས་དང་ཕྱི་དྲོ་མེའི་རླུང་
དུས་དང་། རླུང་ནི་འབྱུང་འཇུག་རན་པར་བྱེད་པ་དང་། ཡུལ་ནི་སྤྱིར་བྷུ་ཏི་ནང་དང་སྐབས་འདིར་དེའི་མར་
སྣེའི་ནོར་བུའི་ནང་དུ་ཐིག་ལེ་ཕྲ་མོ་ལ་དམིགས་རྟེན་བྱས་ནས་སེམས་ཞུགས་པ་བཞིན་དུ་དམིགས་ནས་སྒོམ་པར་
བྱེད་པ་ཡིན་པའི་ཕྱིར་ཏེ། རྩ་རྒྱུད་ལེའུ་གསུམ་པ་ལས། རིན་ཆེན་ཆེན་པོ་ཁ་དོག་ལྔ། ། ཡུངས་ཀར་གྱི་ནི་འབྲུ་
ཚད་ཙམ། ། སྣ་ཡི་རྩེ་མོར་ནན་ཏན་དུ། ། རྣལ་འབྱོར་ཅན་གྱིས་རྟག་ཏུ་བསྒོམ། ། ཞེས་དང་། ལེའུ་དྲུག་
པར་ཡང་། ཨུཏྤལ་མཐིང་གའི་མདོག་འདྲ་བ། ། རྩེ་མོ་ལྔ་ཁྱད་པར་དུ། ། ནས་ཀྱི་འབྲུ་ཙམ་ནན་ཏན་
གྱིས། ། སྣ་ཡི་རྩེ་མོར་རྣམ་པར་བསམ། ། ཞེས་པ་གཉིས་ཀྱིས་བསྟན་ཅིང་། དེའི་དོན་རྗེའི་འདུས་པའི་སྨོན་
ལམ་ལས། ནོར་བུར་ཐིག་ལེ་ཕྲ་མོར་སེམས་བརྟན་པས། ། ཉི་མས་ཟླ་བ་བཞུས་པའི་བདུད་རྩིའི་རྒྱུན། །
ལུགས་འབྱུང་ལུགས་ལྡོག་རིམ་པས་དྲངས་པ་ཡི། ། ཡས་བབས་མས་བརྟན་དགའ་བཞི་སྐྱེ་བར་ཤོག། ཅེས་
188

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
གསུངས་པ་ལྟར་ཡིན་པའི་ཕྱིར། དེ་ལྟར་བསྒོམས་པས་རླུང་སེམས་འཇུག་པ་གཅིག་པའི་གནད་ཀྱིས་གང་དུ་
སེམས་བཟུང་བ་དེར་རླུང་ཡང་རིམ་གྱིས་འདུས་ཏེ་རླུང་དབུ་མར་ཞུགས་གནས་ཐིམ་གསུམ་བྱེད་པ་དེ་འབྱུང་ཞིང་།
དེ་ལ་བརྟེན་ནས་འོད་གསལ་ཡང་འཆར་ལ། དེའི་རྟགས་ཇི་ལྟར་འབྱུང་བའི་ཚུལ་ཡོད་དེ། རླུང་ཞུགས་པའི་
རྟགས་ལ་སྣ་བུག་གཉིས་ནས་མཉམ་རྒྱུ་ཤེད་མཚུངས་སུ་འབྱུང་། གནས་པ་ན་སྣ་བུག་གི་རྒྱུ་བ་ཆད། ཐིམ་པ་ལ།
ས་ཁམས་ཐིམ་པས་སྨིག་རྒྱུ་ལྟ་བུ། ཆུ་ཐིམ་པས་དུ་བ། མེ་ཐིམ་པས་མེ་འཁྱེར། རླུང་ཐིམ་པས་མར་མེ་ལྟ་བུའི་
སྣང་བ་འཆར་བའི་ཕྱིར་ཏེ། ཞལ་ལུང་ལས། དེ་ནས་གསང་བའི་ཐིག་ལེ་ཆེ། ། རབ་ ཏུ་ ཕྲ་ ཐ་གོང་མ་
བཞིན། ། རང་སེམས་དལ་བུ་དལ་བུས་བཟུང་། ། དངོས་པོ་མེད་པའི་གནས་སུ་འགྱུར། ། དེ་ཡང་བཟུང་
བ་གོམས་པ་ཡིས། ། ཕྱིན་ལོག་པ་ནི་རྣམ་པར་ལྡོག། སྨིག་རྒྱུ་ལྟ་བུར་སྣང་བ་ནི། ། རྟགས་ནི་དང་པོར་ཤེས་
པར་བྱ། ། ཞེས་སོགས་དང་། རྒྱུད་ཕྱི་མ་ལས་ཀྱང་། མཚན་མའི་ཁམས་ནི་རྣམ་པ་ལྔར། ། བྱང་ཆུབ་རྡོ་རྗེས་
གསུངས་པ་ཡི། ། སྨིག་རྒྱུ་འདྲ་བ་དང་པོ་སྟེ། ། དུ་བ་ལྟ་བུ་གཉིས་པ་ཡིན། ། མཁའ་སྣང་འདྲ་བ་གསུམ་པ་
སྟེ། ། མར་མེ་ལྟར་འབར་བཞི་བའོ། ། སྤྲིན་མེད་ནམ་མཁའ་ལྟ་བུར་ནི། ། རྟག་ཏུ་སྣང་བ་ལྔ་པའོ། ། ཞེས་
གསུངས་པའི་ཕྱིར། གཉིས་པ་ནི། སྤྱིར་གཏུམ་མོ་སྦྱར་ནས་བྱང་སེམས་སྤྱི་བོ་ནས་ཞུ་བ་ལ་ནི་ལམ་བསྒོམ་མི་
དགོས།དེ་ནི་ལམ་མི་སྒོམ་པ་ལའང་འབྱུང་བའི་ཕྱིར་རོ། ། ལམ་བསྒོམས་ནས་གཏུམ་མོ་སྦྱར་ཏེ་བྱང་སེམས་
བཞུས་པའི་དགོས་པ་ནི། བདེ་བ་འབྱུང་བ་ཙམ་གྱི་ཆེད་མིན་གྱི། ལྷན་སྐྱེས་ཀྱི་བདེ་ཆེན་བསྐྱེད་པའི་ཆེད་དུ་ཡིན་
ལ། དེ་རྫོགས་པར་སྐྱེ་བ་ལ་ནི་བྱང་སེམས་ལྟེ་བ་མན་ཆད་དང་། ཁྱད་པར་དུ་ནོར་བུའི་རྩེར་སླེབས་པ་རེ་ཞིག་
འཛིན་ནུས་པ་ཅིག་དགོས་ཏེ། དེ་མེད་ན་ལྷན་སྐྱེས་མཚན་ཉིད་ཚང་བ་མི་སྐྱེ་བའི་ཕྱིར། རླུང་ཐིམ་པའི་དབང་
གིས་བྱང་སེམས་ཞུ་བ་ནི། ལྷན་སྐྱེས་མ་སྐྱེས་བར་དུ་ཕྱིར་མི་འཕོ་སྟེ། དེ་ཕྱིར་བསྐྱོད་པའི་རླུང་གི་འཇུག་པ་ཞི་
ནས་སྐབས་དེར་མ་སྐྱེས་པའི་ཕྱིར་རོ། ། བྱང་སེམས་སྤྱི་བོ་ནས་མགྲིན་པ། དེ་ནས་སྙིང་ག དེ་ནས་ལྟེ་བ། དེ་
ནས་གསང་གནས་རྣམས་སུ་སླེབས་པ་ན་རིམ་པ་བཞིན་དུ་དགའ་བ།མཆོག་དགའ། ཁྱད་པར་གྱི་དགའ་བ།
ལྷན་སྐྱེས་ཀྱི་དགའ་བ་སྟེ་ལུགས་འབྱུང་དང་། དེ་ལས་ལྡོག་པའི་ལུགས་ལྡོག་གི་དགའ་བ་བཞི་སྐྱེ་བ་ཡིན་ཏེ། རྡོ་
རྗེ་འཕྲེང་བ་ལས། དེ་རྗེས་ལུགས་འབྱུང་བཤད་བྱ་སྟེ། ། བདེ་ཆེན་འཁོར་ལོ་སྤྱི་བོ་ལ། ། དེ་ནི་དགའ་བར་
བཤད་པ་ཡིན། ། ལོངས་སྤྱོད་འཁོར་ལོ་མཆོག་དགའ་དང༌། ། དགའ་བྲལ་ཆོས་ཀྱི་འཁོར་ལོར་གནས། །
སྤྲུལ་པའི་འཁོར་ལོར་ལྷན་ཅིག་སྐྱེས། ། དགའ་བ་ཉམས་སུ་མྱོང་བར་བྱེད། ། ཅེས་དང་། སྤྲུལ་པའི་འཁོར་
ལོར་དགའ་ བ་ དང་། ། མཆོག་དགའ་ཆོས་ཀྱི་འཁོར་ ལོར་ གནས། ། ལོངས་ སྤྱོད་ བྲལ་ བའི་ དགའ་ བ་
189

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། ། ལྷན་ཅིག་སྐྱེས་དང་བདེ་བ་ཆེ། ། ལུགས་ལྡོག་རིམ་པ་ཞེས་ནི་གསུངས། ། ཞེས་གསུངས་པའི་ཕྱིར།
ཡར་མར་གྱི་དགའ་བ་རེ་རེ་ལ་བཞི་བཞིར་ཕྱེ་ནས་བཅུ་དྲུག་དང་། གསུམ་གསུམ་དུ་ཕྱེ་ནས་བཅུ་གཉིས་སུ་འགྱུར་
བ་ཡིན་ཏེ། བྱང་སེམས་དཀར་པོ་འབབ་པའི་ལྡོག་ཆ་ནས་བཅུ་དྲུག་དང་། དམར་པོ་འབབ་པའི་ལྡོག་ཆ་ནས་
བཅུ་གཉིས་སུ་འཇོག་པའི་ཕྱིར་ཏེ། ཕྱག་ཆེན་ཐིག་ལེ་ལས། རི་བོང་མཚན་མའི་ཆ་འདི་རྣམས། ། དགའ་བའི་
ཐིག་ལེ་བཅུ་དྲུག་སྟེ། ། ཨཱ་ལིའི་ངོ་བོར་ཤེས་པར་བྱ། ། འཁོར་ལོ་བཞི་རུ་རིམ་པ་ལས། ། ཇི་སྐད་བཤད་
རྣམས་དེ་ལྟ་ནའང་། ཉི་མ་བཅུ་གཉིས་རྣམས་སུ་བཤད། ། ཅེས་གསུངས་པའི་ཕྱིར། དེའི་ཚུལ་ཡོད་དེ། སྤྱི་
བོ་ནས་མགྲིན་པའི་བར་ཆ་མཉམ་བཞིར་ཕྱེ་བའི་ཆ་མཉམ་དང་པོར་བྱུང་སེམས་སླེབས་པ་ན་དགའ་བ། གཉིས་
པར་མཆོག་དགའ། གསུམ་པར་ཁྱད་དགའ། བཞི་པར་ལྷན་སྐྱེས་ཀྱི་དགའ་བ་མྱོང་བ་ཡིན་ལ་དེ་བཞིན་དུ་
གནས་གཞན་ལའང་རིགས་འགྲེ་བ་དང་། སྤྱི་བོ་ནས་མགྲིན་པའི་བར་ཆ་མཉམ་གསུམ་དུ་ཕྱེ་ནས་དང་པོར་
དགའ་བ་ཆུང་ངུ་། བར་བར་འབྲིང་། གསུམ་པར་དགའ་བ་ཆེན་པོ་མྱོང་བར་འཇོག་ཅིང་དེས་གཞན་གསུམ་
ལའང་སྦྱོར་པ་ཡིན་པའི་ཕྱིར། ལུགས་ལྡོག་གི་ཚེ་བྱང་སེམས་དམིགས་པས་གྱེན་དུ་ཟློག་དགོས་ཏེ། རྡོར་འཕྲེང་
ལས། དེ་ཉིད་སྟེང་དུ་རྒྱུ་བ་ནི། ། རྣལ་འབྱོར་པས་ནི་སྒྲུབ་པར་བྱེད། ། ཅེས་གསུངས་པའི་ཕྱིར། ཡས་
བབས་ཀྱི་དགའ་བ་ལས་མས་བརྟན་གྱི་དགའ་བ་ཁྱད་པར་དུ་འཕགས་པ་ཡིན་ཏེ། མས་བརྟན་གྱི་དགའ་བཞི་
གང་རུང་ལ་ལྷན་སྐྱེས་ཀྱིས་ཁྱབ་པའི་ཕྱིར་ཏེ། ཡས་བབས་ཀྱི་འོད་གསལ་གྱི་མཉམ་གཞག་གི་རྒྱུན་ལས་མ་ལངས་
པར་མས་བརྟན་གྱི་དགའ་བཞི་འདྲེན་པར་བཤད་པའི་ཕྱིར་རོ། ། མས་བརྟན་རྫོགས་པར་འདྲེན་པ་ལ་སྙིང་
གའི་རྩ་མདུད་ལྷོད་དུ་འགྲོ་དགོས་ཏེ། དེ་མ་སོང་ན་མས་བརྟན་གྱི་ལྷན་སྐྱེས་རྫོགས་པར་འདྲེན་མི་ནུས་པའི་ཕྱིར་
རོ། ། གསུམ་པ་མཉམ་རྗེས་སུ་སྐྱོང་ཚུལ་ནི། ཕྲ་མོའི་རྣལ་འབྱོར་བཤད་པ་ལྟར་བསྒོམས་པས་རླུང་དབུ་མར་
ཞུགས་གནས་ཐིམ་གསུམ་བྱས་སྟོབས་ཀྱིས། བྱང་སེམས་དཀར་པོ་སྤྱི་བོ་ནས་དབུ་མའི་ནང་དུ་བབས་པས་རེག་
བྱ་ཁྱད་པར་ཅན་སྐྱེ། དེས་གཟུང་དོན་དང་ལུས་དབང་ཁྱད་པར་ཅན་གྱིས་བདག་རྐྱེན་བྱས་ནས་དབང་ཤེས་ཀྱི་
ངོ་བོར་གྱུར་པའི་ཚོར་བ་བདེ་བ་སྐྱེ། དེས་དེ་མ་ཐག་རྐྱེན་བྱས་ནས་ཡིད་ཤེས་ཀྱི་འཁོར་གྱི་ཚོར་བ་བདེ་བ་སྐྱེ།
བདེ་བ་དེ་ཉིད་ཀྱིས་སྟོང་ཉིད་རྟོགས་པའི་བདེ་སྟོང་དབྱེར་མེད་དུ་སྦྱར་ནས་མཉམ་པར་འཇོག་ཅིང་། རྗེས་ཐོབ་
ཏུ་ཆོས་ཐམས་ཅད་རྟོག་པས་བཏགས་ཙམ་མ་གཏོགས། རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་སྣང་
སྟོང་ཚོགས་པའི་སྒྱུ་མ་ལྟ་བུར་ལྟ་བ་དང་། ཆོས་ཐམས་ཅད་རང་བཞིན་གྱིས་སྟོང་ཡང་ཆོས་ཅན་སྣ་ཚོགས་སུ་
འཆར་བ་ནི་རོ་གཅིག་ཏུ་མར་འཆར་ཚུལ་དང་། སྣ་ཚོགས་པའི་ཆོས་ཅན་རྣམས་ཀྱང་སྟོང་པའི་ངང་དུ་རོ་གཅིག་
190

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
ཏུ་ལྟ་བ་ནི་དུ་མ་རོ་གཅིག་དུ་འཆར་བའི་ཚུལ་ཡིན་པར་ཤེས་ནས་གང་ཤར་སྟོང་པའི་རྣམ་རོལ་ཡིན་པ་དེ་བཞིན་དུ།
སྟོང་ཉིད་རྟོགས་པའི་བདེ་བའི་རྣམ་རོལ་ཡང་ཡིན་པར་ཤེས་ཤིང་། དེ་ལྟ་བུའི་བདེ་སྟོང་དབྱེར་མེད་ཀྱི་ཡེ་ཤེས་ཀྱི་
གཟུང་རྣམ་རིགས་བརྒྱ་ལ་སོགས་པའི་ལྷར་འཆར་པ་ལ་སློབ་པ་ཡིན་ཏེ། ས་ར་ཧས། བདེ་བ་ཆེན་པོའི་མཆོག་
བདེ་ལ། ། བདག་དང་གཞན་དུ་ཡོད་མ་ཡིན། ། མདུན་དང་རྒྱབ་དང་ཕྱོགས་བཅུ་རུ། ། གང་གང་མཐོང་
བ་དེ་དེ་ཉིད། ། དེ་རིང་ཉིད་དུ་མགོན་པོར་ལྟ་འཁྲུལ་འཆར། ཞེས་དང་། རྗེའི་སྨོན་ལམ་ལས། དེ་ལས་
ལངས་ཚེ་གང་ཤར་སྣང་བ་ཀུན། ། རིགས་བརྒྱ་རིགས་ལྔ་རིགས་གསུམ་རིགས་གཅིག་ཏུ། ། འཆར་བའི་སྐུ་ཡི་
རྡོ་རྗེའི་ཏིང་འཛིན་གྱིས། ། ལུས་དབེན་སོར་སྡུད་བསམ་གཏན་རྫོགས་པར་ཤོག ཞེས་གསུངས་པའི་ཕྱིར།
གཉིས་པ་ངག་དབེན་ལ་དྲུག ལུས་དབེན་དང་ངག་དབེན་གྱི་གོ་རིམ། ངག་དབེན་བསྐྱེད་རིམ་དུ་འདོད་པ་
དགག་པ། ངག་དབེན་གྱི་ཤེས་བྱ་རླུང་གི་དེ་ཉིད། སྔགས་ཀྱི་དེ་ཉིད་ངག་དབེན་སྲོག་རྩོལ་གྱི་ཡན་ལག་ཏུ་འབྱུང་
ཚུལ། ངག་དབེན་ཇི་ལྟར་ཉམས་སུ་ལེན་པའི་ཚུལ་ལོ། ། དང་པོ་ནི། ལུས་དབེན་དང་ང་ག་དབེན་གྱི་གོ་རིམ་
ངེས་ཏེ། ངག་དབེན་གསུང་རྡོ་རྗེའི་རྣལ་འབྱོར་གྱི་སྔོན་དུ་ལུས་དབེན་སྐུ་རྡོ་རྗེའི་རྣལ་འབྱོར་འགྲོ་དགོས་པའི་
ཕྱིར་ཏེ། ངག་དབེན་གྱི་རྡོར་བཟླས་མཚན་ཉིད་པ་བྱེད་པ་པོ་ལ་ལུས་དབེན་སྐུ་རྡོ་རྗེའི་རྣལ་འབྱོར་ཐོབ་པ་ཅིག་
དགོས་པའི་ཕྱིར་ངག་རྡོར་བཟླས་ཀྱིས་སྙིང་གའི་རྩ་མདུད་རྫོགས་པར་གྲོལ་པར་བྱེད་པ་ལ། དེའི་སྔོན་དུ་ཏཱ་ཏི་
མར་སྣ་སོགས་ཀྱི་རྩ་མདུད་གཞན་གྲོལ་དགོས་པའི་ཕྱིར། ཕྱི་མ་གྲུབ་སྟེ། གཞན་གྲོལ་ན་སྙིང་གའི་རྩ་མདུད་གྲོལ་
སླལ། མ་གྲོལ་ན་ནི་དེ་གྲོལ་དཀའ་བའི་ཕྱིར་རོ། ། གཉིས་པ་ལ་ཁ་ཅིག་ངག་དབེན་བསྐྱེད་རིམ་དུ་འདོད་པ་ནི་
མི་འཐད་དེ། སྤྱོད་བསྡུས་ལས། ངག་དབེན་བསྐྱེད་རིམ་པའི་མངོན་སུམ་གྱི་ཡུལ་མ་ཡིན་པར་དེ་ལས་འདས་
པར་བཤད་པའི་ཕྱིར་དང་། རིམ་ལྔར་རྫོགས་རིམ་གྱི་རིམ་པ་ལྔ་བཤད་པའི་གོ་རིམ་གྱིས་ཀྱང་གནོད་པའི་ཕྱིར་
རོ། ། གསུམ་པ་ལ་བདུན། རླུང་ངག་རྡོར་བཟླས་གསུམ་ལ་རིམ་གྱིས་བསླབ་པའི་དོན། རླུང་ངག་དེ་ཉིད་ཤེས་
པ་དང་མི་ཤེས་པའི་སྐྱོན་ཡོན་རླུང་གི་དབྱེ་བ། ཕྱེ་བ་སོ་སོའི་དོན། རླུང་རྣམས་ཇི་ལྟར་འཕོ་ཚུལ། རླུང་གི་བྱེད་
ལས། དེ་ལ་བརྟེན་ནས་ཉམས་ལེན་གྱི་གནད་ཤེས་ཚུལ་ལོ། ། དང་པོ་ནི། ཐོག་མར་རླུང་གི་དེ་ཉིད་དང་། དེ་
ནས་སྔགས་ཀྱི་དེ་ཉིད་གཉིས་ཐོས་བསམ་གྱིས་ཤེས་པར་བྱས་ནས། དེ་རྗེས་རླུང་ངག་དབྱེར་མེད་ཀྱི་རྡོར་བཟླས་
ལ་འཇུག་དགོས་པ་ཡིན་ཏེ། རིམ་ལྔ་ལས། རླུང་གི་དེ་ཉིད་རིམ་གྱིས་ནི། ། སྔགས་ཀྱི་དེ་ཉིད་ཡང་དག་འཇུག།
སྔགས་ཀྱི་བསྐྱེད་པ་རྟོགས་ནས་ནི། ། རྡོ་རྗེ་བཟླས་པ་ལ་ནི་སློབ། ། ཅེས་གསུངས་པའི་ཕྱིར། གཉིས་པ་ནི།
རླུང་གི་དེ་ཉིད་ཤེས་ནས་བསྒོམས་པས་ཕན་ཡོན་ཆེན་པོ་དང་། མ་ཤེས་ཤིང་མ་བསྒོམ་ན་ཉེས་དམིགས་ཆེ་བ་ཡིན་
191

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཏེ། རྣལ་འབྱོར་པས་ནི་རླུང་བསྒོམས་ན། ། མྱུར་དུ་དངོས་གྲུབ་ཐོབ་པར་འགྱུར། ཞེས་དང་། སྡོམ་འབྱུང་
ལས། རླུང་གི་རྣལ་འབྱོར་མི་ཤེས་དང་། ། གང་ཞིག་ཤེས་ཀྱང་མི་སྒོམ་པ། ། དེ་ནི་སྡུག་བསྔལ་སྣ་ཚོགས་
ཀྱིས། ། ཉེར་འཚེ་འཁོར་བའི་སྲིན་བུར་འགྱུར། ། ཞེས་གསུངས་པའི་ཕྱིར། གསུམ་པ་ནི། རླུང་བཅུ་མིང་
གི་རྣམ་གྲངས་ཀྱི་སྒོ་ནས་བསྟན་ཚུལ་ཡོད་དེ། ཡེ་ཤེས་རྡོ་རྗེ་ཀུན་ལས་བཏུས་ལས། རླུང་བཅུ་ལ་ཀོ་ཊ་ཁྱུ་ལ་
སོགས་པ་སྒྲ་ཇི་བཞིན་པ་མ་ཡིན་པར་གསུངས་ལ། རྡོ་རྗེའི་སྒོའི་རྒྱུད་ལས། སྲོག་འཛིན། ཐུར་སེལ། མཉམ་
གནས། གྱེན་རྒྱུ། ཁྱབ་བྱེད་དེ་རྩ་བའི་རླུང་ལྔ་དང་། རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་
རྒྱུ་བ། ངེས་པར་རྒྱུ་བ་སྟེ་ཡན་ལག་གི་རླུང་ལྔ་སྒྲ་ཇི་བཞིན་པར་གསུངས་ཤིང་། རྒྱུད་རྡོར་འཕྲེང་དང་ལུང་སྟོན་
གཉིས་ལས། རྩ་བའི་རླུང་ལྔ་སྒྲ་ཇི་བཞིན་པ་དང༌། ཕྱི་མ་ལྔ་ལ། ཀླུ་དང་རུས་སྦལ་རྩངས་པ་དང་། ། ལྷས་
སྦྱིན་དང་ནི་གཞུ་ལས་རྒྱལ། ། ཞེས་སྒྲ་ཇི་བཞིན་པ་མ་ཡིན་པར་བཤད་པའི་ཕྱིར་རོ། ། བཞི་པ་ལ་གསུམ། རྩ་
བའི་རླུང་གི་དོན། ཡན་ལག་གི་རླུང་གི་དོན། རླུང་གཉིས་ཐུན་མོང་བའི་དོན་བཤད་པའོ། ། དང་པོ་ལ། །
སྔར་བཤད་པ་ལྟར་རྩ་བའི་རླུང་ལྔ་ནི་རིམ་པ་བཞིན་མགོན་པོ་ལྔའི་རླུང་དུ་འཇོག་ཚུལ་ཡོད་དེ། མི་བསྐྱོད་པ།
རིན་འབྱུང་། དོན་གྲུབ། འོད་དཔག་མེད། རྣམ་སྣང་གི་རླུང་དུ་འཇོག་པའི་ཕྱིར། དེ་ལྷ་མོའི་དབང་དུ་བྱས་
ནས་སྦྱོར་ཚུལ་ཡོད་དེ། མ་མཱ་ཀི སྤྱན་མ། སྒྲོལ་མ། གོས་དཀར། སྤྱན་མའི་རླུང་དུའང་འགྱུར་བའི་ཕྱིར།
འབྱུང་བའི་དབང་དུ་བྱས་ནས་འཇོག་ཚུལ་ཡོད་དེ། ཆུ་ས་རླུང་མེ་ནམ་མཁའི་རླུང་ཡིན་པའི་ཕྱིར། ཁ་དོག་གི་
རིམ་པར་འཇོག་ཚུལ་ཡོད་དེ་དཀར་སེར་ལྗང་དམར་སྔོན་པོ་ཡིན་པའི་ཕྱིར། གནས་ཀྱི་ཁྱད་པར་ཡོད་དེ། སྙིང་
ཁ་གསང་གནས་ལྟེ་བ་མགྲིན་པ་ལུས་ཀྱི་ཚིགས་རྣམས་ལ་གནས་པའི་ཕྱིར། སྲོག་འཛིན་ལ་ཕྲ་རགས་གཉིས་ལས།
ཤིན་ཏུ་ཕྲ་བ་ནི་སྙིང་གའི་དྷཱུ་ཏཱི་དབུས་ན་ཡོད་དེ། རྡོ་རྗེ་སྙིང་པོ་རྒྱན་ལས། སྙིང་གའི་ཤིགས་པ། གསལ་ཤིང་
མར་མེ་དག་དང་མཚུངས། ། མི་འགྱུར་མཆོག་ཏུ་ཕྲ་བ་སྟེ། ། ཨ་ནི་གཙོ་བོ་དམ་པའོ། ། ཞེས་གསུངས་པའི་
ཕྱིར། དེ་ནི་རླུང་མི་ཤིགས་པ་ཡིན་ལ། སྤྱིར་མི་ཤིགས་པ་དེ་ལ་དུ་མ་ཡོད་དེ། བྱང་སེམས་མི་ཤིགས་པ་དང་།
གཞིའི་འོད་གསལ་དང་། སྲོག་འཛིན་ཕྲ་བ་རྣམས་སུ་ཡོད་པའི་ཕྱིར་རོ། ། རྒྱུ་ཚུལ་གྱི་ཁྱད་པར་ཡོད་དེ། སྲོག་
འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད་རྣམས་རིམ་པ་བཞིན་དུ་སྣ་བུག་གཉིས་གནས་དལ་
བར་རྒྱུ་བ་དང་གཉིས་ཀ་ནས་དྲག་ཏུ་རྒྱུ་བ་དང་། གཡོན་རྐྱང་ནས་དལ་བར་རྒྱུ་བ་དང་། གཡས་རྐྱང་ནས་དྲག་
ཏུ་རྒྱུ་བ་དང་། གཞིལ་འཆི་དུས་མི་གཏོགས་མི་རྒྱུ་བའི་ཕྱིར། དེ་ནི་རེ་རེས་གཙོ་བྱས་ནས་རྒྱུ་བའི་ཚུལ་ཡིན་གྱི།
གཅིག་གཙོ་བོ་དང་གཞན་གསུམ་འཁོར་དུ་བྱས་ནས་རྒྱུ་ཚུལ་ཡོད་དེ། གྱེན་རྒྱུ་ལྟ་བུ་གཅིག་ལ་མཚོན་ན། གྱེན་
192

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
རྒྱུའི་ཁ་དོག་དམར་པོ་ཡིན་པས་དེའི་ཤན་གྱིས་སྲོག་འཛིན་ལ་དཀར་ལ་དམར་བའི་མདངས་ཆགས། ཐུར་སེལ་
ལ་དམར། མཉམ་གནས་ལྗང་ལ་དམར་བ་སྟེ། འཇའ་ཚོན་བཞིན་དུ་བྱས་ནས་རྒྱུ་བའི་ཕྱིར་ཏེ། རྩ་རྒྱུད་ལེའུ་
དྲུག་པ་ལས། འཁོར་ཡང་ཁྱད་པར་དག་ཏུ་སྤྲོ། ཞེས་གསུངས་པའི་ཕྱིར། དེ་ལྟར་འཇུག་ལྡང་བྱེད་པའི་རྩ་བའི་
གནས་ཡོད་དེ། རྡོར་འཕྲེང་ལས། ལྐོག་མ་སྙིང་ག་ལྟེ་བ་དང་། ། གསང་བའི་པདྨར་འགྲོ་འོང་སྟོན། ། ཞེས་
གསུངས་པ་ལྟར་ཡིན་པའི་ཕྱིར། མགོན་པོ་བཞིའི་རླུང་བཞི་གང་རུང་རེས་གཙོ་བྱས་ནས་སྔར་ལྟར་དགུ་བརྒྱ་བ་
ཕྲག་རེ་རྒྱུ་བ་དེ་ལ། ལྷ་མོ་བཞིས་བགོས་པའི་ཚེ་ཉིས་བརྒྱ་ཉེར་ལྔ་རེ་ཐོབ་ལ། དེའི་དབང་དུ་བྱས་པའི་རྒྱུ་ཚུལ་
ཡོད་དེ། དེའི་ཚེ་མགོན་པོ་གང་གི་རླུང་ཡིན་པའི་མགོན་པོ་དེའི་ཡུམ་གྱི་རླུང་གིས་གཙོ་བོར་བྱས་ནས་ལྷ་མོ་བཞིའི་
རླུང་རིམ་པར་རྒྱུ་བའི་ཕྱིར་ཏེ། གྱེན་རྒྱུས་གཙོ་བོ་བྱས་ནས་རྒྱུ་བའི་ཚེ་ཉིས་བརྒྱ་ཉེར་ལྔ་པ་དང་པོ་གོས་དཀར་མོའི་
རླུང་སྣ་བུའི་སྟེང་ལ་བརྡར་ནས་རྒྱུ་བ་དང༌། དེ་ནས་ཉིས་བརྒྱ་ཉེར་ལྔ་བ་གཅིག་སྒྲོལ་མའི་རླུང་སྣ་བུག་གི་ལོགས་
སུ་བརྡར་ནས་རྒྱུ་བ་དང་། དེ་ནས་ཉིས་བརྒྱ་ཉེར་ལྔ་བ་གཅིག་སྤྱན་མའི་རླུང་སྣ་བུག་གི་དབུས་ཐད་ནས་རྒྱུ་བ་
དང་། དེ་ནས་ཉིས་བརྒྱ་ཉེར་ལྔ་པ་གཅིག་མ་མཱ་ཀིའི་རླུང་སྣ་བུག་གི་འོག་ངོས་སུ་བརྡར་ནས་རྒྱུ་ཞིང་། དེ་ཡང་
འབྱུང་བ་ཆུང་བའི་དབང་དུ་བྱས་པ་ཡིན་པའི་ཕྱིར་ཏེ། ལུང་སྟོན་ལས། གོས་དཀར་ལ་སོགས་རིམ་བཞིན་
དུ། ། སྟེང་དང་གསེག་དང་ཐད་ཀ་འོག།མེ་དང་རླུང་དང་དབང་ཆེན་དང་། ། ཆུ་སྟེ་སོ་སོའི་དཀྱིལ་འཁོར་
རོ། ། ཞེས་གསུངས་པའི་ཕྱིར། དེ་ལྟར་ནི་འབྱུང་ཆེན་གྱི་དབང་དུ་བྱས་པའི་མགོན་པོ་བཞིའི་རླུང་དུས་མཉམ་
དུ་རྒྱུ་ཡང་། འབྱུང་ཆུང་གི་དབང་དུ་བྱས་པའི་ལྷ་མོ་བཞིའི་རླུང་རིམ་ཅན་ཁོ་ནར་རྒྱུ་སྟེ། གཅིག་རྗེས་སུ་གཅིག་
རྒྱུ་བ་བཤད་མ་ཐག་པ་ལྟར་ཡིན་པའི་ཕྱིར་རོ། ། གཉིས་པ་ཡན་ལག་གི་རླུང་ལ་རྒྱུ་བ་ལ་སོགས་པའི་ལྔ་པོ་དེ་
མགོན་པོ་ལྔའི་རླུང་དུ་འཇོག་ཚུལ་ཡོད་དེ། རྒྱུ་བ་རྣམ་སྣང་། རྣམ་པར་རྒྱུ་བ་རིན་འབྱུང་། ཡང་དག་པར་རྒྱུ་བ་
འོད་དཔག་མེད། ། རབ་ཏུ་རྒྱུ་བ་དོན་གྲུབ། ངེས་པར་རྒྱུ་བ་མི་བསྐྱོད་པའི་རླུང་ཡིན་པའི་ཕྱིར། ལྷ་མོའི་
དབང་དུ་བྱས་ནས་བསྐྱོད་ཚུལ་ཡོད་དེ། རིམ་པ་བཞིན་གཟུགས་སྒྲ་དྲི་རོ་རེག་བྱ་རྡོ་རྗེའི་རླུང་དང་། འབྱུང་བའི་
དབང་དུ་བྱས་ན་ཆུ་མེ་རླུང་ནམ་མཁའི་རླུང་། ཁ་དོག་ནི་དམར་སྔོ་སེར་དཀར་ལྗང་། གནས་ནི་སྙིང་གའི་སུམ་
སྒོར་མ་ལ་སོགས་པའི་རྩ་འདབ་ལྔ་ནས་རིམ་གྱིས་བརྒྱུད་དེ། མིག་རྣ་བ་ལྕེ་ལུས་དབང་གི་ཆ་རྣམས་སུ་རྒྱུ་བའི་ཕྱིར།
ཡན་ལག་གི་རླུང་ལྔ་པོ་དེ་རྣམས་དང་སྲོག་འཛིན་རགས་པ་སྟེ་དྲུག་གི་སྟེང་ནས་གཟུང་འཛིན་གྱི་རྣམ་རྟོག་བསྐྱེད་
པའི་ལྡོག་ཆ་ནས་རླུང་བཅུ་གཉིས་སུ་འགྱུར་བ་ཡིན་ཏེ། རླུང་རང་རང་ལ་བརྟེན་པའི་རྣམ་ཤེས་དྲུག་པོ་ཡུལ་དྲུག་
ལ་གཡོ་ཞིང་འཛིན་པའི་ཆ་ནས་འཛིན་པའི་རླུང་དྲུག་དང་། ཡུལ་དྲུག་གསལ་བར་སྣང་བ་དང་བཟུང་བའི་ཆ་
193

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་གཟུང་བའི་རླུང་དྲུག་ཏུ་འཇོག་པའི་ཕྱིར། སྨོན་ལམ་ལས། གཟུང་དང་འཛིན་པའི་རྣམ་རྟོག་བསྐྱེད་པའི་
རླུང་། ། བཅུ་གཉིས་མི་ཤིགས་ཐིག་ལེར་སྡུད་པར་ཤོག། ཅེས་གསུངས་པ་ནི་འདི་བཅུ་གཉིས་ལ་དགོངས་པ་
ཡིན་ནོ། ། གསུམ་པ་རླུང་རྣམས་ཀྱིས་ཐུན་མོང་དུ་ཇི་ལྟར་བྱེད་པའི་ཚུལ་ཡོད་དེ། སྤྱིར་རླུང་བཅུ་མངལ་དུ་
འཆགས་པར་བཤད་ཀྱང་ཕྱིར་མ་བཙས་བར་དུ་དབང་པོའི་སྒོར་འབྱུང་འཇུག་མི་བྱེད་ཅིང་། བཙས་ནས་ཨ་
ཐུང་གི་གཞིར་གྱུར་ཏེ་ངག་སྨྲ་བརྗོད་ཀྱི་བྱ་བ་བྱེད་ལ། ཁྱད་པར་དུ་རྩ་བའི་རླུང་གིས་ནི་ལུས་གཡོ་འགུལ་གྱི་བྱ་བ་
བྱེད། ཡན་ལག་གི་རླུང་གིས་ནི་དབང་ཤེས་ཡུལ་ལ་འཇུག་པའི་བྱ་བ་བྱེད་ཅིང་། རྣལ་འབྱོར་བ་ལ་ཡི་གེ་གསུམ་
གྱི་གཞིར་གྱུར་ནས་རྡོར་བཟླས་ཀྱི་བྱ་བ་བྱེད་པ་དང་། སྙིང་གའི་མི་ཤིགས་པ་ལ་ཐིམ་ནས་གཞི་ལམ་གྱི་འོད་གསལ་
འཆར་བ་སོགས་ཀྱི་བྱ་བ་བྱེད་པའི་ཕྱིར། རྣམ་ཤེས་ཡུལ་ལ་གཡོ་བ་རླུང་གིས་བྱེད་པས། རྣམ་ཤེས་ཀྱི་བཞོན་པ་
ནི་འདིར་རླུང་ཡིན་ཏེ། རིམ་ལྔ་ལས། འདི་ནི་རྣམ་ཤེས་བཞོན་པ་སྟེ། ཞེས་དང་། ལུང་སྟོན་ལས། འགྲོ་བ་
ཡུལ་སོགས་ལས་བྱེད་པ། ། འདིར་ནི་དེ་ལ་བརྟེན་པ་ཡིན། ། ཞེས་གསུངས་པའི་ཕྱིར། རྣམ་ཤེས་རླུང་གིས་
གཡོ་བའི་དོན་ནི་རླུང་གྲོགས་སུ་ཡོད་པའི་སྒོ་ནས་རྣམ་ཤེས་ཡུལ་ལ་འཇུག་པའི་རྒྱུ་མཚན་གྱིས་ཡིན་གྱི། གཟུགས་
གཡོ་བ་བཞིན་དུ་རྣམ་ཤེས་ལ་གཡོ་འགུལ་བྱར་མེད་ལ། རྣམ་ཤེས་ཀྱི་བཞོན་པ་ཡིན་པའི་དོན་ནི། རླུང་དང་རྣམ་
ཤེས་གཉིས་མི་རྟ་བཞིན་དུ་ངོ་བོ་ཐ་དད་པའི་ཚུལ་དུ་ཡོད་པས་མིན་གྱི། ངོ་བོ་གཅིག་ལ་ལྡོག་པ་ཐ་དད་པའི་ཚུལ་
གྱིས་རྟེན་དང་བརྟེན་པ་དཔེར་ན། མར་མེ་དང་དེའི་འོད་བཞིན་དུ་འགྲོགས་ནས་ཡུལ་ལ་འཇུག་པས་ཡིན་
ནོ། ། ཡང་ཞ་བོ་མིག་ཅན་དང་ལོང་པ་རྐང་ཅན་གྱི་དཔེ་ལྟར་ཕན་ཚུན་བརྟེན་ནས་ཡུལ་བགྲོད་པ་ཡིན་ཡང་ངོ་བོ་
ཐ་དད་མིན་ཞིང་། ཡུལ་གསལ་བར་འཆར་མི་འཆར་གཉིས་ཡོད་དོ། །
ལྔ་བ་ལ་གསུམ། སྣ་བུག་གི་འཕོ་བ། དཀྱིལ་འཁོར་གྱི་འཕོ་བ། རྩ་འདབ་ཀྱི་འཕོ་བའོ། ། དང་པོ་ནི།
འདིར་ཞག་གཅིག་ལ་དབུགས་འབྱུང་འཇུག་གཉིས་ལ་གཅིག་ཏུ་བྱས་པའི་ཉི་ཁྲི་ཆིག་སྟོང་དྲུག་བརྒྱུར་རྒྱུ་བའི་
དབང་དུ་བྱས་ཏེ་སྣ་བུག་གི་རྒྱུ་ཚུལ་ཡོད་དེ། སྲོག་ཐུར་གཉིས་ཀྱིས་གཙོ་བོ་བྱས་ནས་དགུ་བརྒྱ་བ་ཕྲག་བཅུ་གཉིས་
རྒྱུ་བའི་ཚེ། སྣ་བུག་གཉིས་ག་ནས་དུས་མཉམ་དུ་རྒྱུ་བས་སྣ་བུག་མི་འཕོ་ལ། མི་མཉམ་གཉིས་ཀྱིས་གཙོ་བྱས་
ནས་དགུ་བརྒྱ་པ་ཕྲག་བཅུ་གཉིས་རྒྱུ་བའི་ཚེ་རེ་རེ་ལ་འཕོ་བ་དྲུག་དྲུག་སྟེ་བཅུ་གཉིས་སུ་འགྱུར་བའི་ཕྱིར། གཉིས་
པ་ཡོད་དེ། དཀྱིལ་འཁོར་ཆེ་བའི་དབང་དུ་བྱས་ན་བཞི་པོ་རེ་རེ་ལ་འཕོ་བ་དྲུག་དྲུག་སྟེ་ཉེར་བཞིར་ངེས་ལ།
ཆུང་བའི་དབང་དུ་བྱས་ན། ཆེ་བའི་འཕོ་བ་རེ་རེ་ལའང་ཆུང་བའི་འཕོ་བ་བཞི་བཞི་སྟེ་འཕོ་ཆུང་གོ་དྲུག་ཏུ་འགྱུར་
བའི་ཕྱིར། མ་རྒྱུད་སྡོམ་འབྱུང་དང་བརྟག་གཉིས་ལས་ཅུང་ཟད་མི་འདྲ་བ་ཞིག་བཤད་དེ། ཉིན་ཞག་གཅིག་ལ་
194

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
དཀྱིལ་འཁོར་ཆེ་བའི་འཕོ་བ་བཅུ་དྲུག་དང་། དེ་ལ་ལྷ་མོ་གཉིས་བསྒྱུར་བས་འཕོ་ཆུང་རེ་བཞིར་བཤད་ཅིང་།
དེ་ཡང་སྣ་བུག་གི་འཕོ་བ་བརྒྱད་དང་། སྣ་བུག་མི་འཕོ་ཡང་དཀྱིལ་འཁོར་གྱི་འཕོ་བ་བརྒྱད་དུ་འགྱུར་བའི་ཕྱིར།
གསུམ་པ་ནི་མ་རྒྱུད་ནས་འབྱུང་བ་ལྟར་ཡིན་ཏེ། དེ་ཡང་ཕྱི་ལ་དབྱུག་གུ་དྲུག་རྩ་བཞི་ཡོད་པ་ལྟར། ནང་ལ་ཞག་
གཅིག་གི་ནང་དུ་ལྟེ་བའི་རྩ་འདབ་རེ་བཞི་ནས་དབྱུག་གུ་རེ་བཞིའི་རླུང་རྒྱུ། ཕྱི་ལ་ཆུ་ཚོད་སོ་གཉིས་ཡོད་པ་ལྟར།
ནང་ལ་སྤྱི་བོའི་རྩ་འདབ་སོ་གཉིས་ནས་ཆུ་ཚོད་སོ་གཉིས་ཀྱི་རླུང་རྒྱུ། ཕྱི་ལ་འཕོ་བ་བཅུ་དྲུག་ཡོད་པ་ལྟར། ནང་
ལ་མགྲིན་པའི་རྩ་འདབ་བཅུ་དྲུག་ནས་འཕོ་བ་བཅུ་དྲུག་གི་རླུང་རྒྱུ། ཕྱི་མ་ཐུན་ཚོད་བརྒྱད་ཡོད་པ་ལྟར་ནང་དུ་
སྙིང་གའི་རྩ་འདབ་བརྒྱད་ནས་ཐུན་ཚོད་བརྒྱད་ཀྱི་རླུང་རྒྱུ་ཞིང་། དེ་ཡང་ལྟེ་བ། སྤྱི་བོ། མགྲིན་པ། སྙིང་གའི་
རྩ་འདབ་རྣམས་ལས་ཕྱི་མ་ལས་སྔ་མ་ཉིས་འགྱུར་ཡིན་པས། ལྟེ་བའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་སྤྱི་བོའི་
རྩ་འདབ་གཅིག་ནས་གཉིས་པར་འཕོ་བ་དང་། སྤྱི་བོའི་རྩ་འདབ་གཉིས་རྫོགས་པ་དང་མགྲིན་པའི་རྩ་འདབ་
གཅིག་ནས་གཉིས་པར་འཕོ་བ་དང་། མགྲིན་པའི་རྩ་འདབ་གཉིས་རྫོགས་པ་དང་། སྙིང་གའི་རྩ་འདབ་གཅིག་
ནས་གཉིས་པར་འཕོ་བ་དུས་མཉམ་པའི་ཕྱིར་རོ། ། འོ་ན་རླུང་བཞི་པོ་སྣ་བུག་གི་འཕོ་ཚུལ་སོགས་དེ་ལྟར་ཡིན་ན།
རོ་རྐྱང་དབུ་མ་གསུམ་པོ་གང་ལས་རླུང་གང་རྒྱུ་བ་ཡིན་ཞེ་ན་ཡོད་དེ། གྱེན་རྒྱུ་གཙོ་བོར་རོ་མ་དང་། མཉམ་
གནས་གཙོ་བོར་རྐྱང་མ་ནས་རྒྱུ་ཞིང་། སྲོག་ཐུར་གཉིས་རོ་རྐྱང་ནས་མཚུངས་པར་རྒྱུ་བའི་ཕྱིར། དེས་ན་རོ་རྐྱང་
ནས་རླུང་རྒྱུ་བ་ལ་རེས་འཇོག་དང་དུས་མཉམ་དུ་རྒྱུ་བ་གཉིས་ཡོད་དེ། མེ་མཉམ་གཉིས་གང་རུང་གིས་གཙོ་བྱས་
ནས་རྒྱུ་བའི་ཚེ་རེས་འཇོག་ཏུ་རྒྱུ་ལ། སྲོག་ཐུར་གཉིས་གང་རུང་གིས་གཙོ་བྱས་ནས་རྒྱུ་བའི་ཚེ་དུས་མཉམ་དུ་རྒྱུ་
བའི་ཕྱིར། ཞག་རྣམས་ཀྱི་ཐོག་མར་རླུང་གང་རྒྱུ་ཚུལ་ཡོད་དེ། རླུང་ལྟས་མ་ལོག་པ་དང་ཁམས་སྙོམས་པའི་
དབང་དུ་བྱས་ཏེ་དཀར་ཕྱོགས་ཀྱི་ཚེས་གཅིག་གཉིས་གསུམ་གྱི་སྔ་དྲོ་དང་པོ་མཉམ་གནས་ཀྱིས་གཙོ་བྱས་ནས་དགུ་
བརྒྱུ་བ་ཕྲག་གཅིག་སྣ་བུག་གཡོན་རྐྱང་དང་། བཞི་ལྔ་དྲུག་གི་སྔ་དྲོ་གྱེན་རྒྱུ་གཙོ་བྱས་ནས་གཡས་རྐྱང་ནས་རྒྱུ་བ་
དང་། ཡང་ནག་ཕྱོགས་ཀྱི་གཅིག་གཉིས་གསུམ་གྱི་སྔ་དྲོ་དང་པོ་གྱེན་རྒྱུས་གཙོ་བྱས་ནས་གཡས་རྐྱང་ནས་དང་།
བཞི་ལྔ་དྲུག་གི་སྔ་དྲོ་མཉམ་གནས་ཀྱིས་གཙོ་བྱས་ནས་དགུ་བརྒྱ་པ་ཕྲག་གཅིག་གཡོན་རྐྱང་ནས་རྒྱུ་བ་དང༌། དེ་
བཞིན་དུ་དཀར་ནག་གི་ཕྱོགས་ལ་རེ་མོས་སུ་རྒྱུ་བའི་ཕྱིར་ཏེ། སྡོམ་འབྱུང་ལས། དཀར་པོ་རྣམས་ཀྱི་ཚེས་གཅིག་
ནས། ། ཡང་དག་བརྩམས་ཏེ་ཉིན་གསུམ་རླུང་། ། ཟླ་བ་ལ་རྒྱུ་ཐུན་ཕྱེད་ལ། ། དེ་ནས་ཉིན་གསུམ་ཉི་མ་
ལ། ། ཡོངས་རྒྱུའི་ཚུལ་གྱིས་ཇི་སྲིད་རླུང་། ། དཀར་པོའི་ཚེས་ནི་བཅོ་ལྔའི་བར། ། ཞེས་དང་། ནག་པོའི་
ཕྱོགས་ཀྱི་ཚེས་གཅིག་ནས། ། བརྩམས་ཏེ་ཉི་མ་གསུམ་དུ་རླུང་། ། ཉི་མ་བརྗོད་ལ་སྔ་དྲོ་རྒྱུ། ། ཇི་སྲིད་ཚེས་ནི་
195

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅོ་ལྔའི་བར། ། ཞེས་གསུངས་པའི་ཕྱིར། དེ་ལྟ་བུའི་རླུང་ལྟས་དེ་ལོག་ན་སྐྱོན་ཇི་ལྟར་འབྱུང་བའི་ཚུལ་ཡོད་དེ།
དེ་ཉིད་ལས། ཉི་མ་དྲུག་ཏུ་ལོག་པ་ལས། གལ་ཏེ་རླུང་ནི་རྒྱུ་བ་ན། དེ་ཚེ་རྩོད་པ་ཆེན་པོ་འབྱུང༌། ། ཕྱོགས་
གཅིག་ཕྱིན་ཅི་ལོག་པ་ལས། ། ནད་ནི་ཆེན་པོ་ཀུན་ཏུ་འབྱུང་། ། ཕྱོགས་གཉིས་ཕྱིན་ཅི་ལོག་པ་ལས། ། སྙིང་
སྡུག་གཉེན་རྣམས་རྒུད་པར་འགྱུར། ། ཕྱོགས་གསུམ་ཕྱིན་ཅི་ལོག་པ་ལས། ། ཟླ་དྲུག་རྣམས་ཀྱིས་འཆི་བར་
འགྱུར། ། ཞེས་གསུངས་པའི་ཕྱིར། འདིར་ཕྱོགས་ཞེས་པ་ནི་ཟླ་བ་གཅིག་གི་ཕྱེད་ལ་བྱེད་པ་ཡིན་ནོ། ། རླུང་
གོང་རྒྱུ་བའི་ཚེ་བྱ་བ་གང་འགྲུབ་མི་འགྲུབ་ཡོད་དེ། ས་ཆུའི་རླུང་རྒྱུ་བའི་ཚེ་བྱ་བ་བཟང་པོ་ལ་ཞུགས་ན་འགྲུབ་ལ།
མེ་རླུང་གཉིས་རྒྱུ་བའི་ཚེ་དྲག་པོའི་བྱ་བ་འགྲུབ་ཀྱི། ཞི་རྒྱས་ལྟ་བུ་མི་འགྲུབ་པའི་ཕྱིར། དྲི་བ་འདྲི་བའི་ཚེ་འགྲུབ་
མི་འགྲུབ་ཀྱི་ཁྱད་པར་ཡོད་དེ། འདྲི་ཡུལ་དང་དྲི་བ་པོ་གཉིས་ཀའི་རླུང་རྒྱུ་ཚུལ་མཐུན་ན་དྲིས་པའི་དོན་དེ་འགྲུབ་
ཀྱི། མི་མཐུན་ན་མི་འགྲུབ་པ་དང་། ཡང་རང་གི་དོན་ལ་རླུང་ནང་དུ་འཇུག་པའི་ཚེ་འདྲི་ན་འགྲུབ་ཅིང་། ཕྱིར་
འབྱུང་བའི་ཚེ་མི་འགྲུབ་པ་དང་། གཞན་དོན་ལ་དེ་ལས་ལྡོག་པ་དང་། རླུང་ནང་དུ་གནས་པའི་དུས་སུ་འདྲི་ན་
འགྲུབ་མི་འགྲུབ་མ་ངེས་པར་བཤད་པའི་ཕྱིར། དྲུག་པ་རླུང་གི་བྱེད་ལས་ལ་གཉིས་ཡོད་དེ། སྤྱི་དང་བྱེ་བྲག་
གཉིས་ཡོད་པའི་ཕྱིར། དང་པོ་རླུང་གིས་འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་ཡོད་དེ། སྐྱེ་འཆི་བར་དོ་
གསུམ་པོ་དེ་རང་རྒྱུ་རླུང་གིས་བྱེད་པའི་ཕྱིར་ཏེ། ས་ཆུ་ལ་ཐིམ་པ་ནས། ཉེར་ཐོབ་འོད་གསལ་ལ་ཐིམ་པའི་འཆི་
རིམ་རྣམས་རླུང་གི་གཡོ་བ་ཇེ་ཞན་དུ་སོང་བའི་སྒོ་ནས་འབྱུང་ལ། འཆི་བ་འོད་གསལ་ལས་བར་དོ་དང་ཉེར་ཐོབ་
གྲུབ་པ་ཡང་རླུང་གིས་བྱེད་ཅིང་། དེ་ལས་མཆེད་པ། དེ་ལས་སྣང་བ། དེ་ལས་རང་བཞིན་བརྒྱད་ཅུའི་རྟོག་པ་
རྣམས་སྐྱེ་བ་ཡང་རླུང་གི་གཡོ་བ་ཇེ་ཆེ་ཇེ་ཆེར་གྱུར་པའི་སྒོ་ནས་འབྱུང་བ་དང་། སྐྱེ་སྲིད་དུ་ཉིད་མཚམས་སྦྱོར་བ་
དང་། ཉིད་མཚམས་སྦྱར་བའི་ཚེ་སྣང་བ་རྣམས་ཀྱི་ཐིམ་རིམ་དང་སྐྱེ་བའི་རིམ་པ་དང་། ལུས་འཕེལ་བའི་རིམ་
པ་ཐམས་ཅད་རླུང་གིས་བྱེད་པའི་ཕྱིར་རོ། ། དེ་ལྟར་ཀུན་རྟོག་བཞོན་པའི་རླུང་དང་བཅས་པ་ལས་ཉོན་མོངས་
སྐྱེ་ཞིང་། དེས་ལས་དཀར་ནག་གཉིས་བསགས་ནས་འཁོར་བར་སྐྱེ་བས་འཁོར་བའི་འཇུག་རིམ་ནི་རླུང་གིས་
བྱེད་དོ། ། དེ་ནི་ཐུན་མོང་གི་བྱེད་ལས་ཡིན་ལ། སོ་སོའི་བྱེད་ལས་ཡོད་དེ། སྲོག་འཛིན་གྱིས་ཚེ་གནས་པ་དང་།
རླུང་གཞན་དབང་པོའི་སྒོར་འདྲེན། ཐུར་སེལ་གྱིས་བཤང་གཅི་ཁུ་ཁྲག་སོགས་འཕེན་འཛིན་བྱེད། མཉམ་
གནས་ཀྱིས་བཟའ་བཏུང་འཇུ་བ་དང་དངས་སྙིགས་འབྱེད་ཅིང་དངས་མ་ལུས་ལ་འགྲེམ་པར་བྱེད། གྱེན་རྒྱུས་
རླུང་སྟོད་དུ་འདྲེན་པ་དང་ནང་དུ་སྡུད་པ་དང་ངག་སྨྲ་བ་དང་བཟའ་བ་དང་བཏུང་བའི་བྱ་བ་བྱེད། ཁྱབ་བྱེད་ཀྱི་
ལུས་གཡོ་བ་དང་འགྲོ་འོང་སོགས་ཀྱི་བྱ་བ་བྱེད། ཡན་ལག་གི་རླུང་ལྔས་ནི་རིམ་པ་བཞིན་དུ་གཟུགས་མཐོང་།།
196

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
སྒྲ་ཐོས། དྲི་སྣོམ། རོ་མྱོང་། རེག་བྱ་མྱོང་བའི་བྱ་བ་བྱེད་པའི་ཕྱིར། གཉིས་པ་རྣལ་འབྱོར་པ་ལ་བྱ་བ་ལྷག་པ་
བྱེད་ཚུལ་ཡོད་དེ། རྡོར་བཟླས་བྱས་པས་དངོས་གྲུབ་རྣམ་པ་གཉིས་དང་། ཁྱད་པར་དུ་ཤིན་ཏུ་ཕྲ་བའི་རླུང་
སེམས་སྒྱུ་མའི་སྐུ་འགྲུབ་པར་འགྱུར་བའི་ཕྱིར་རོ། ། བདུན་པ་དེ་ལ་བརྟེན་ནས་ཉམས་ལེན་གྱི་གནད་ཤེས་ཚུལ་
ཡོད་དེ། ཟུང་འཇུག་གི་སྐུ་འགྲུབ་པ་ལ་སྔོན་དུ་སྒྱུ་ལུས་ཐོབ་དགོས་ཤིང་། དེ་འགྲུབ་པའི་ཆེད་ལུས་ལ་གནད་དུ་
བསྣུན་ཚུལ་སྤྱི་དང་ཁྱད་པར་དུ་རྡོར་བཟླས་བྱས་པ་ལ་བརྟེན་ནས་སྙིང་གའི་རྩ་མདུད་གྲོལ་ཏེ་དགའ་བཞི་སྤྱི་དང་
འོད་གསལ་ལྷན་སྐྱེས་ཀྱི་བདེ་བས་སྟོང་ཉིད་རྟོགས་དགོས། དེ་ལ་ནི་རླུང་དངོས་དང་བརྒྱུད་པའི་སྒོ་ནས་བསྒོམ་
པ་སྔོན་དུ་འགྲོ་དགོས་པའི་ཕྱིར་རོ། ། བཞི་པ་ལ་ལྔ། སྔགས་བཏུ་བ། སྔགས་ཀྱི་བརྡ། སྔགས་ཀྱི་དོན།
སྔགས་ཀྱི་དོན་དམ་པ། སྔགས་ཀྱི་རྩ་བ་ཨ་ཐུང་བཤད་པའོ། ། དང་པོ་ནི། དྲང་དོན་གྱི་སྔགས་བཏུ་བའི་གཞི་
ནི་དབྱངས་གསལ་རྣམས་ཡིན་ཏེ། རྟོག་གསུམ་ལས། ཨ་ལི་ཀཱ་ལིའི་གྲོང་ཁྱེར་ནི། ། གསང་སྔགས་འབྱུང་བའི་
རྩ་བ་སྟེ། ཞེས་གསུངས་པའི་ཕྱིར། བཏུས་པའི་སྔགས་ལ་སྤྱིར་སྙིང་པོ་ཉེ་སྙིང་རྩ་སྔགས་མང་ཡང་འདིར་ནི་ཡི་གེ་
གསུམ་བཏུ་བ་ཡིན་ལ། བཏུ་ཚུལ་ཡོད་དེ། ཨ་ཨུ་མ་གསུམ་ལས་ནི་མོ་དང་། ཨ་ཨ་དང་རྣམ་བཅད་གསུམ་ལས་
ཨ ཧཨུ་མ་གསུམ་ལས་ནི་ཧཱུྃ་བཏུ་བ་ཡིན་ལ། དེ་རྣམས་འགྱུར་པ་ལས་ཡི་གེ་གསུམ་འབྱུང་པའི་ཕྱིར་དང་།
སྔགས་པོ་ཞན་བཏུ་ཚུལ་རྒྱུད་སོ་སོ་ནས་བཤད་པ་ལྟར་ཡིན་པའི་ཕྱིར། བཏུ་གཞི་དང་བཏུས་པའི་སྔགས་རྣམས་
རིགས་གསུམ་དུ་འདུ་བ་ཡིན་ཏེ། གསལ་བྱེད་དང་། ལྷ་ཕོའི་སྔགས་དང་། ཨོ་ཡིག་རྣམས་སྐྱེས་པ་དང་།
དབྱངས་དང་ལྷ་མོའི་སྔགས་དང་ཨཱུ རྣམས་ནི་བུད་མེད་དང་། རི་ལི་བཞི་དང་ལྷ་མོ་ཕོ་མོ་ཕོ་ཐུན་མོང་བའི་
སྔགས་རྣམས་དང་། ཧཱུྃ་ནི་མ་ནིང་གི་ཡི་གེར་འཇོག་པའི་ཕྱིར། བཏུས་པའི་སྔགས་ཐམས་ཅད་ལས་ཡི་གེ་གསུམ་
གཙོ་བོ་ཡིན་ཏེ། དེ་གསུམ་རྡོ་རྗེ་གསུམ་གྱི་ས་བོན་ཡིན་པ་དང་། སྔགས་ཀྱི་ལྷ་རྣམས་ཀྱང་རྡོ་རྗེ་གསུམ་དུ་འདུ་
བའི་ཕྱིར། དེས་ན་ཡི་གེ་གསུམ་དུ་སྔགས་ཐམས་ཅད་འདུ་བར་གསུངས་པ་ཡིན་ཏེ། དེ་ཡང་ཡིན་བསྡུས་ཀྱིས་
བསྡུས་པ་མིན་གྱི། སྔགས་ཐམས་ཅད་ཀྱི་དངོས་གྲུབ་འགྲུབ་པའི་བྱེད་པའམ་ནུས་པ་ཡི་གེ་གསུམ་གྱི་རྡོར་བཟླས་
བྱས་པའི་ནུས་པ་ལ་ཡོད་པར་ཤེས་པའི་ཆེད་ཡིན་པའི་ཕྱིར། ངེས་དོན་གྱི་སྔགས་བཏུ་གཞི་དང་བཏུ་ཚུལ་ཡོད་དེ།
རྩ་ནང་སོ་སོ་ནས་དབྱངས་གསལ་གྱི་གདངས་མི་གསལ་བར་སྒྲོགས་པའི་རླུང་རྣམས་ནི་བཏུ་གཞི། རླུང་རྣམས་
ལྡང་འཇུག་གནས་གསུམ་བྱེད་པ་སྤྱི་དང་དེ་གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཤར་བའི་རྡོར་
བཟླས་ནི་བཏུས་པའི་ངེས་དོན་དང་བཏུ་ཚུལ་ཡིན་པའི་ཕྱིར། གཉིས་པ་སྔགས་ཀྱི་བརྡ་ནི་སྔགས་ཀྱི་མིང་སྟེ། དེ་
ལ་ཡང་སྤྲུལ་དང་མཐའ་མེད་དང་མགོ་མེད་དང་བཏུས་པ་བཞི་དང་། སྙིང་པོ་དང་ཉེ་སྙིང་དང་འཕྲེང་སྔགས་
197

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་དུ་མ་ཡོད་ཀྱང་། འདིར་ལྡང་འཇུག་གནས་གསུམ་གྱི་རང་གདངས་ཡི་གེ་གསུམ་གྱི་གདངས་སུ་སྦྱར་པ་ནི་
སྔགས་ཀྱི་བརྡ་ཡིན་ཏེ། ལུང་སྟོན་པ་ལས། བརྡ་ཡི་དེ་ཉིད་གསུམ་གནས་པ། ། རང་བཞིན་བཟླས་པའི་མཚན་
ཉིད་དོ། ། ཞེས་གསུངས་པའི་ཕྱིར། གསུམ་པ་ནི། སྤྱིར་སྔགས་ཀྱི་དོན་ལ་དུ་མ་ཞིག་ཡོད་ཀྱང་། འདིར་ཡི་གེ་
གསུམ་གྱི་སྔགས་དོན་འཆད་པ་ཡིན་ལ། དེ་ལ་ནི་མཚོན་དོན་དང་། དགོས་དོན་གཉིས་ལས། དགོས་དོན་ཡོད་
དེ། རླུང་སྔགས་དབྱེར་མེད་ཀྱི་རྡོར་བཟླས་བྱས་པས། མི་ཤིགས་པའི་ཐིག་ལེ་ལ་རླུང་ཐིམ་པ་ལས་བྱུང་པའི་འོད་
གསལ་གྱི་རླུང་སེམས་དེ་ཉིད་ཡོངས་སུ་གྱུར་པ་ལས་སྒྱུ་མའི་སྐུར་བཞེངས་པ་ནི་སྔགས་ཀྱི་དོན་ཡིན་པའི་ཕྱིར་ཏེ།
ལུང་སྟོན་ལས། དེ་ནི་ཡོངས་སུ་གྱུར་པའི་གཟུགས། ། ལྷ་རུ་ཉེ་བར་དམིགས་པའོ། ། ཞེས་གསུངས་པའི་ཕྱིར།
མཚོན་དོན་ལ་མང་དུ་ཡོད་དེ། སྐུ་གསུང་ཐུགས་མཚོན་པ་དང་། ལུས་ངག་ཡིད་གསུམ་མཚོན་པ་སོགས་དུ་མ་
ཡོད་པའི་ཕྱིར། བཞི་བ་ནི། རྟག་ཆད་དང་བྲལ་བའི་དེ་བཞིན་ཉིད་ནམ་མཁའ་ལྟ་བུ་དང་ལྷན་སྐྱེས་ཀྱི་བདེ་བ་
ཆེན་པོའི་ཡེ་ཤེས་གཉིས་རོ་མཉམ་ངོ་བོ་དབྱེར་མེད་དུ་གྱུར་བའི་ཚུལ་གྱིས་རྟོགས་པ་དེ་སྔགས་ཀྱི་དོན་དམ་པ་ཡིན་
ཏེ། དེ་ཉིད་ལས། འགག་མེད་རབ་ཏུ་ཞི་བ་སྟེ། ། རྟག་དང་ཆད་པ་རྣམ་སྤངས་པ། ། དུས་གསུམ་མཁྱེན་
པས་མ་བྱས་པ། ། རྟོག་པ་ནམ་མཁའ་དབྱེར་མེད་མཚན། ། འདི་ཉིད་ཁོ་ན་དོན་དམ་སྟེ། ། སོ་སོ་རང་གི་
མཚན་ཉིད་དོ། ། ཞེས་གསུངས་པའི་ཕྱིར། ལྔ་པ་ནི། སྔགས་ཐམས་ཅད་ཀྱི་རྩ་བ་ཨ་ཐུང་གི་དྲང་ངེས་ཤེས་
དགོས་ཏེ། དེ་ཤེས་ན་སྔགས་ཐམས་ཅད་ཀྱི་ངེས་དོན་ཤེས་པར་འགྱུར་བའི་ཕྱིར། དྲང་དོན་གྱི་སྔགས་ཐམས་
ཅད་ཀྱི་རྩ་བ་དྲང་དོན་གྱི་ཨ་ཐུང་ཡིན་ལ། ངེས་དོན་གྱི་སྔགས་ཐམས་ཅད་ཀྱི་རྩ་བ་ངེས་དོན་གྱི་ཨ་ཐུང་ཡིན་ཏེ།
དེ་ཉིད་ལས། ཐུང་ངུ་མ་ལུས་ངག་ ཏུ་འགྱུར། ། གཅིག་མིན་དུ་མ་མ་ཡིན་ནོ། ། ཞེས་གསུངས་པའི་ཕྱིར།
དེའི་དོན་སྤྱོད་བསྡུས་ལས་གསུངས་པ་ལྟར་བཤད་ན་གཉིས། དྲང་དོན་དང་། ངེས་དོན་ནོ། ། དང་པོ་ནི།
གང་ཞིག་གང་ལ་ཅི་ཕྱིར་ཅི་ལྟར་འཇུག་པའི་ཚུལ་བཞི་ཡོད་དེ། གང་འཇུག་ན་དབྱངས་གསལ་གྱི་ཡི་གེས་བསྡུས་
པའི་ངག་ཚིག་རྣམས་སོ། ། གང་ལ་འཇུག་ན་རང་གི་བརྗོད་བྱའི་དོན་ལ་འཇུག ཅིའི་ཕྱིར་འཇུག་ན་བརྗོད་བྱ་
གོ་བའི་ཆེད་དང་ཨ་ཐུང་སྲོག་ཏུ་ཞུགས་པའི་ཚུལ་གྱིས་འཇུག ཚུལ་ཇི་ལྟར་འཇུག་ན། ལྷར་ཞུགས་པ་ལ་བརྟེན་
ནས་མིང་ཚིག་ཤོ་ལོ་ཀ་ལ་སོགས་པའི་འཇིག་རྟེན་དང་འཇིག་རྟེན་ལས་འདས་པའི་གང་ཟག་གི་ངག་གི་ཕུང་པོ་
རྣམས་འགྲུབ་པའི་ཚུལ་གྱིས་འཇུག་གོ། ཞེས་བྱ་ལ། གཉིས་པ་ངེས་དོན་ནི། གང་འཇུག་ན་དབྱངས་གསལ་གྱི་
མཚོན་དོན་རྩ་བ་དང་ཡན་ལག་གི་རླུང་རྣམས་སོ། ། གང་ལ་འཇུག་ན་ངེས་དོན་གྱི་ཨ་ཐུང་མི་ཤིགས་པའི་ཐིག་ལེ་
ལའོ། ། དགོས་པ་ཅིའི་ཕྱིར་འཇུག་ན་དོན་གྱི་འོད་གསལ་འདྲེན་པའི་ཕྱིར་དུའོ། ། ཚུལ་ཇི་ལྟར་འཇུག་ནས་ཆུ་
198

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
ལ་ཐིམ་པ་སོགས་འབྱུང་བའི་ཐིམ་རིམ་གྱིས་འཇུག་ཅེས་བྱ་བའི་ཕྱིར་རོ། ། སངས་རྒྱས་བཅོམ་ལྡན་འདས་
རྣམས་ཀྱང་གཞི་ལམ་གྱི་ངེས་དོན་གྱི་ཨ་ཐུང་ལས་བྱུང་བ་ཡིན་ཏེ། མཚན་བརྗོད་ལས། ཨ་ནི་ཡིག་འབྲུ་ཀུན་གྱི་
མཆོགདོན་ཆེན་ཡི་གེ་དམ་པ་ཡིན། ། ཞེས་པ་ནས། བརྗོད་པ་ཀུན་གྱི་རྒྱུ་ཡི་མཆོག།ཚིག་ཀུན་རབ་ཏུ་གསལ་
བར་བྱེད། ། ཞེས་དང་། སྤྱོད་བསྡུས་ལས་ཀྱང་། དེ་ལྟར་ན་དེ་བཞིན་གཤེགས་པ་ཐམས་ཅད་ཨའི་རིགས་སུ་
གྱུར་པ་དང་། ཨ་རྒྱུར་གྱུར་པ་དང་། ཨ་ལས་ངེས་པར་འབྱུང་བའོ། ། ཞེས་གསུངས་པའི་ཕྱིར། རྡོ་རྗེ་སྙིང་པོ་
རྒྱན་ལས། སྙིང་གིས་དབུས་ན་མི་ཤིགས་ལ། ཞེས་སོགས་སྔར་དྲངས་པའི་ལུང་དེས་ཀྱང་ངེས་དོན་གྱི་ཨ་ཐུང་
སྙིང་གའི་མི་ཤིགས་པའི་རླུང་བསྟན་པ་ཡིན་ཏེ། ཨ་ནི་གཙོ་བོ་དམ་པའོ། ། ཞེས་གསུངས་པའི་ཕྱིར། མི་
ཤིགས་པ་ཕྲ་བའི་རླུང་ནི་རིགས་འདྲ་ནམ་ཡང་རྒྱུན་མི་ཆད་པའི་མི་ཤིགས་པ་ཡིན་ལ། ཐིག་ལེ་མི་ཤིགས་པ་ནི་འཆི་
དུས་སུ་འཕོ་འཕྱུགས་བྱེད་དོ། ། གཞུང་གཞན་དུ་མ་ལས། ཨ་ཀཱ་རོ་མུ་ཀཾ་སརྦ་དྷརྨཱ ཞེས་སོགས་འབྱུང་བའི་
སྔགས་དོན་ནི། ཨ་ནི་སྐྱེ་བ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་པའི་དོན་ཡིན་ལ། སྤྱོད་བསྡུས་སུ་ཡང་
དེ་ཁུངས་སུ་མཛད་ཅིང་། དེའི་ངེས་དོན་ནི་སྤྱིར་འདུས་བྱས་རང་བཞིན་གྱིས་སྐྱེ་མེད་རྟོགས་པའི་ཤེས་རབ་དང་
འདིར་བསྒོམས་སྟོབས་ཀྱིས་རླུང་ཐམས་ཅད་མི་ཤིགས་པའི་རླུང་ཕྲ་བ་ལ་ཐིམ་པ་ལས་རང་བཞིན་གྱིས་སྐྱེ་བ་མེད་
པའི་སྟོང་པ་ཉིད་དང་དེ་རྟོགས་པའི་ལྷན་སྐྱེས་ཀྱི་ཡེ་ཤེས་རོ་མཉམ་ངོ་བོ་དབྱེར་མེད་དུ་སོང་བ་ནི། སངས་རྒྱས་ཀྱི་
ཆོས་ཁྱད་པར་ཅན་ཐམས་ཅད་དང་ཟུང་འཇུག་གི་སྐུ་འབྱུང་བའི་སྒོ་ཡིན་པའི་དོན་ཏེ། མཚན་བརྗོད་ཀྱི་ལུང་
དོན་ཡང་དེ་ལྟར་རོ། ། ངེས་དོན་གྱི་ཨ་ཐུང་རླུང་ཕྲབ་ནི་འོད་གསལ་འཆར་བའི་གཞི་ཡིན་པས་ཡིག་འབྲུའི་
མཆོག་དང་། རྒྱུ་མཚན་དེས་དོན་ཆེ་བ་དང་དམ་པ་ཡིན་པ་དང་། ལུས་ཀྱི་ཁོང་ནས་འབྱུང་ཡང་དོན་དམ་པར་
སྐྱེ་བ་མེད་པ་དང་། རྗོད་བྱེད་ཀྱི་ཚིག་རྒྱུ་མེད་པའོ། ། འོན་ཀྱང་བརྗོད་པ་ཀུན་གྱི་རྒྱུ་ཡི་མཆོག ཞེས་སོགས་
རྐང་བ་གཉིས་ཀྱིས་ངེས་དོན་གྱི་ཨ་ཐུང་མི་ཤིགས་པའི་རླུང་ལས་རླུང་འགའ་ཞིག་དབྱངས་གསལ་གྱི་ངོ་བོར་གྱུར་
ནས་མགྲིན་པར་སླེབས་པ་ན་སྒྲ་གསལ་བོར་སྨྲ་བར་འགྱུར་བས། དྲང་དོན་གྱི་ཨ་ཐུང་ཡང་ངག་ཚིག་གཞན་མ་
ལུས་པའི་རྩ་བར་བསྟན་པ་ཡིན་ནོ། ། འོ་ན་ལུང་སྟོན་གྱི་ཐུང་ངུ་མ་ལུས་ང་ག་ཏུ་འགྱུར། ཞེས་པའི་དོན་ཨ་ཐུང་
ངག་ཚིག་མ་ལུས་པའི་རྩ་བར་བསྟན་ཚུལ་དེ་ལྟར་ཡིན་ན། གཅིག་མིན་དུ་མ་མ་ཡིན་ནོ། ། ཞེས་པའི་དོན་གང་
ཡིན་ཞེ་ན་ཡོད་དེ། ངེས་དོན་གྱི་ཨ་ཐུང་དེ་རིམ་གྱིས་ངག་ཚིག་ཐམས་ཅད་ཀྱི་རྩ་བར་འགྱུར་བས་སྐྱེ་རིམ་གྱི་ཚེག་
གཅིག་མ་ཡིན་ལ། ངོ་བོའི་སྒོ་ནས་སམ་ཐིམ་རིམ་གྱི་མཐར་དུ་མ་མ་ཡིན་ནོ། ། ཞེས་པ་ཡིན་པའི་ཕྱིར་རོ། ། ལྔ་
པ་ངག་དབེན་ སྲོག་ རྩོལ་ གྱི་ ཡན་ ལག་ ཏུ་ འགྱུར་ཚུལ་ ནི། རྒྱུད་ཕྱི་ མ་ ལས། ཡེ་ ཤེས་ ལྔ་ ཡི་ རང་ བཞིན་
199

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབུགས ། འབྱུང་བ་ལྔ་ཡི་ངོ་བོ་ཉིད། ། གོང་བུའི་གཟུགས་ཀྱིས་ཕྱུང་ནས་ནི། ། སྣ་ཡི་རྩེ་མོར་རབ་ཏུ་
བརྟག།རིན་ཆེན་ཁ་དོག་སྣ་ལྔ་པ། ། སྲོག་དང་རྩོལ་བ་ཞེས་བྱར་བཤད། ། རང་སྔགས་སྙིང་གར་བསམས་ནས་
ནི། ། སྲོག་ནི་ཐིག་ལེར་གྱུར་པ་བཞག།ཅེས་པས་སྲོག་རྩོལ་གསུམ་བསྒོམ་ཚུལ་བསྟན་ཏེ།རྐང་པ་དང་པོ་བཞིས་
གསང་པའི་སྣ་རྩེར་རྫས་ཀྱི་ཐིག་ལེ་དང་། དེ་ནས་རྐང་བ་གཉིས་ཀྱིས་གདོང་གི་སྣ་རྩེར་འོད་ཀྱི་ཐིག་ལེ་དང་།
སྙིང་གར་ཞེས་པ་མན་གྱིས་སྙིང་གའི་སྣ་རྩེར་སྔགས་ཀྱི་ཐིག་ལེ་བསྒོམ་ཚུལ་བསྟན་པའི་ཕྱིར་ཏེ། གཞི་དུས་ཀྱི་ཡེ་
ཤེས་ལྔ་དང་། འབྱུང་བ་ལྔའི་ངོ་བོར་གྱུར་པའི་རླུང་ཐིག་ལེའི་གཟུགས་རང་དང་ཕྱག་རྒྱའི་དྷཱུ་ཏཱིའི་མར་སྣ་འཕྲད་
མཚམས་སུ་བསྒོམ་པ་དང་། རླུང་ཐིག་དེ་ཉིད་ཡི་གེ་གསུམ་གྱི་གདངས་དང་སྦྱར་ཏེ་སྟེང་སྒོར་རྡོར་བཟླས་བྱེད་པ་
དང་། སྙིང་གའི་རྩ་འཁོར་གྱི་དྷཱུ་ཏཱིའི་ནང་དུ་ཐིག་ལེ་ཨ་ཐུང་དང་བཅས་པ་བསྒོམ་པར་བྱ་བའི་སྲོག་རྩོལ་གསུམ་
རིམ་པར་བསྟན་པའི་ཕྱིར། དེ་ལྟར་བསྒོམས་པའི་རྣལ་འབྱོར་གསུམ་ལ་སྲོག་རྩོལ་ཞེས་བྱ་སྟེ། སྲོག་ནི་འདིར་ཚེ་
གནས་པའི་རླུང་དང་། རྩོལ་བ་ནི་རིང་དུ་བསྲིང་བ་ལ་འཇུག་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འོ་
ན། སྔགས་རྫས་ཀྱི་ཐིག་ལེ་སྒོམ་པ་ན་རླུང་ལ་དངོས་སུ་དམིགས་པ་མི་འདུག་པས་སྲོག་རྩོལ་དུ་ཇི་ལྟར་འགྱུར་ཞེ་ན།
སྐྱོན་མེད་དེ། རླུང་དབུ་མར་འཇུག་པའི་ཐབས་དངོས་ཡིན་པས་སྲོག་རྩོལ་དུ་འགྲོ་བའི་ཕྱིར་རོ། ། དྲུག་པ་ལ་
གསུམ། སྲོག་རྩོལ་གསུམ་སྒོམ་པའི་རིམ་པ། རྡོར་བཟླས་ཀྱི་ཐུན་མོང་མ་ཡིན་པའི་བྱེད་ལས། དེ་ལྟར་བསྒོམས་
པས་ཉམས་མྱོང་སྐྱེ་ཚུལ་ལོ། དང་པོ་ལ་གསུམ། སྙིང་གའི་སྣ་རྩེར་སྔགས་ཀྱི་ཐིག་ལེ། གདོང་གི་སྣ་རྩེར་འོད་ཀྱི་
ཐིག་ལེ། གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པའི་ཚུལ་ལོ། ། དང་པོ་ནི། སྨོན་ལམ་ལས། ཐིག་ལེའི་
རྒྱལ་པོ་སྔགས་ཀྱི་ཐིག་ལེ་མཆོག ཞེས་སོགས་ཀྱི་རྐང་བ་བཞིས་བསྟན་པ་ལྟར་ཏེ། འདི་ལ་གཉིས། སྔགས་ཐིག་
ཉིཚེ་བ་དང༌། སྔགས་འཁོར་སྒོམ་པའི་ཚུལ་ལོ། ། དང་པོ་ནི་རྩ་རྒྱུད་ལས། རིན་ཆེན་ཆེན་པོ་ཁ་དོག་ལྔ།
ཞེས་སོགས་གསུངས་པའི་ལུང་ནི་གོང་དུ་དྲངས་ཟིན་ལ། དེའི་འགྲེལ་པ་ལས།རིན་པོ་ཆེ་ནི་མི་ཤིགས་པར་གྲགས་
པ་སྟེ། སངས་རྒྱས་རིན་པོ་ཆེ་བསྐྱེད་པས་སོ། ། ཞེས་སོགས་བཤད་པ་ལྟར་ཏེ། འདི་སྒོམ་པར་བྱེད་པ་ལ།
གནས་གང་དུ། རྟེན་གང་གིས། ཚུལ་ཇི་ལྟར་དུ། དབྱིབས་དང་ཁ་དོག་གི་ཁྱད་པར། དེ་བསྒོམས་པའི་ཕན་
ཡོན་དང་ལྔའི། དང་པོ་ནི། རྩ་རྒྱུད་ལས། དགོན་པ་ཆེན་པོའི་ ས་ཕྱོགས་སུ། ཞེས་སོགས་ཀྱིས་བསྟན།
གཉིས་པ་ནི་ལུས་དབེན་གྱི་གསང་ཆེན་རྡོ་རྗེ་འཆང་གི་རྣལ་འབྱོར་ལ་གནས་པས་སྒོམ། གསུམ་པ་ནི་ལུས་དང་
དུས་དང་ཡུལ་དང་རླུང་གི་གནད་བཞི་དང་ལྡན་པས་སྒོམ། བཞི་པ་ནི་ཀུ་ཀུ་རི་པས་ཐིག་ལེ་དཀར་དམར་གའུ་ཁ་
སྦྱོར་བ་ལྟ་བུ་དང་། ཞལ་ལུང་ལས་དཀར་ལ་དམར་བའི་མདངས་ཅན་དང་། སྤྱོད་བསྡུས་དང་རིམ་ལྔར་ཨ་ཐུང་
200

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
དང་བཅས་ཏེ་བསྒོམ་པར་བྱ་བར་བཤད་ཅིང་། རྡོ་རྗེ་འཕྲེང་བར་ཧཱུྃ་དང་བཅས་པར་བཤད་པས་རྒྱུས་བསྡུས་
སམ་གང་རུང་གིས་ཆོག་པའོ། ། ལྔ་པ་ནི། དེ་བསྒོམས་པ་ལ་བརྟེན་ནས་ལྷན་སྐྱེས་ཀྱི་བདེ་ཆེན་སྐྱེ་བར་མངོན་
བརྗོད་དང་། དྲིལ་བུ་པས་ཀྱང་བཤད་དོ། ། གཉིས་པ་སྔགས་ཀྱི་འཁོར་ལོ་སྒོམ་པ་རྒྱུད་དང་འཕགས་པ་ཡབ་
སྲས་ཀྱིས་གསལ་བར་མ་བཤད་ཀྱང་། ནཱ་རོ་པས་བཤད་པ་ལྟར་ལེགས་པས། དེའི་ཚུལ་ནི་སྙིང་གར་རྩ་འདབ་
བརྒྱུད་པ་སུམ་རིམ་མམ། རྩ་འདབ་བརྒྱད་ཀྱི་ངོ་བོར་མོས་པའི་པདྨ་དམར་པོ་འདབ་མ་བརྒྱད་པ་སུམ་རིམ་གང་
རུང་གི་ཕྱིའི་འདབ་མ་ལ་དབྱངས་ཡིག་བཅུ་གཉིས་སྣང་བ་མཚོན་བྱེད་ཁ་དོག་དཀར་པོ། བར་པ་ལ་མ་ཡིག་དང་
ཥ་ཡིག་དོར་བའི་གསལ་བྱེད་མཆེད་པ་མཚོན་བྱེད་དམར་པོ། ནང་གི་ཕྱོགས་བཞིའི་འདབ་མ་ལ་ཉེར་ཐོབ་
མཚོན་བྱེད་རོ་ལི་བཞི་ནག་པོ། ཡི་གེ་ཐམས་ཅད་ཐིག་ལེས་བརྒྱན་པ། རྩའི་བསྒོམས་ན་ནང་དུ་ཕྱི་ནང་དང་།
པད་འདབ་ལ་འཕྲེང་བསྒྲིགས་ཀྱི་རྣམ་པར་གསལ་གདབ་ཅིང་། དབུས་སུ་མི་ཤིགས་པའི་ཐིག་ལེ་ཨ་ཐུང་དང་
བཅས་པ་ལ་སེམས་འཛིན་པ་སྟེ། དེ་ཡང་དྷུ་ཏིར་སྡུད་སླ་བའི་ཆེད་དུ་སྒོམ་པར་བྱེད་པ་ཡིན་གྱི། ངེས་པར་
བསྒོམ་དགོས་པའི་ཡན་ལག་ནི་མིན་ཏེ། རྒྱུད་དང་འཕགས་པ་ཡབ་སྲས་ཀྱིས་མ་བཤད་ ཅིང་མར་ལུགས་ཀྱི་
གདམས་པ་གཅིག་ནས་སྔགས་འཁོར་མེད་པར་ཐིག་ལེ་ཨ་ཐུང་དང་བཅས་པ་ཙམ་ཞིག་བསྒོམ་པར་གསུངས་པའི་
ཕྱིར་རོ། ། གཉིས་པ་འོད་ཀྱི་ཐིག་ལེ་ནི། སྨོན་ལམ་ལས། གདོང་གི་སྣ་རྩེར་འོད་ཀྱི་ཐིག་ལེའི་གདངས། ཞེས་
སོགས་ཚིགས་བཅད་གཅིག་གིས་སྟོན་ཏེ། འདི་ལ་བཞི། དགོས་པ་གང་གི་ཕྱིར་རླུང་གང་ལ་རྡོར་བཟླས་བྱ་བ།
གནས་གང་ནས། རླུང་ངག་དབྱེར་མེད་དུ་སྦྱོར་ཚུལ། རྡོར་བཟླས་ཀྱི་དབྱེ་བའོ། ། དང་པོ་ནི། ཞི་རྒྱས་ཀྱི་
དངོས་གྲུབ་ཀྱི་ཆེད་དུ་རྩ་བའི་རླུང་ལ་བྱེད་པ། མངོན་ཤེས་ཀྱི་ཆེད་དུ་ཡན་ལག་གི་རླུང་ལ་བྱེད་པ། སེམས་
དབེན་གྱི་སྟོང་པ་རྣམས་བསྐྱེད་པའི་ཆེད་དུ་རླུང་དགུ་ལ་རྡོར་བཟླས་བྱེད་པ་གསུམ་ལས། འདིར་ཕྱི་མ་ཉིད་ཡིན་
ནོ། ། གཉིས་པ་དང་གསུམ་པ་ནི་སྙིང་གའི་མི་ཤིགས་པའི་ཐིག་ལེ་ལ་དམིགས་ནས་རླུང་འཇུག་ལྡང་གནས་
གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཤར་བའི་སྒོ་ནས་བྱེད་པ་ཡིན་གྱི། རླུང་སྔགས་ངོ་བོ་ཐ་དད་དུ་
བྱས་པའི་ཚུལ་གྱིས་མིན་ཏེ། ཐ་དད་དུ་ཞེན་པ་ནི་རྡོར་བཟླས་ཀྱི་མི་མཐུན་ཕྱོགས་ཡིན་པའི་ཕྱིར་ཏེ། རྩ་རྒྱུད་
ལས། སློངས་མོ་ཟ་ཞིང་མི་བཟླ་སྟེ། ཞེས་དང་། དེའི་དོན་ལུང་དོན་ལས། ཐ་དད་ཡི་གེ་སློངས་མོ་ཡིན། །
དེ་འདོན་པ་ནི་ཟ་བ་སྟེ། ཞེས་གསུངས་པའི་ཕྱིར། འདིར་རླུང་ལྡང་འཇུག་གནས་གསུམ་ཡི་གེ་གསུམ་དང་སྦྱོར་
ཚུལ་ཡོད་དེ། རླུང་ནང་དུ་འཇུག་པའི་རང་གདངས་ཨོཾ་གྱི་གདངས་དང་། གནས་པའི་རང་གདངས་ཨཱའི་
གདངས་དང་། ཕྱིར་འབྱུང་བའི་རང་གདངས་ཧཱུྃ་གི་གདངས་སུ་ཤར་བར་མོས་ནས་སྙིང་གའི་མི་ཤིགས་པའི་
201

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐིག་ལེ་ལ་འཇུག་ལྡང་གནས་གསུམ་བྱེད་པ་ཡིན་པའི་ཕྱིར་རོ། ། བཞི་པ་དབྱེ་བ་ལ་གསུམ་སྟེ། ཡུལ་དང་སྔགས་
དང་གནས་ཀྱི་སྒོ་ནས་གསུམ་ཡོད་པའི་ཕྱིར། དང་པོ་ལ་གཉིས་ཏེ། རྩ་བ་དང་ཡན་ལག་གི་རླུང་གི་རྡོར་བཟླས་
གཉིས་ཡོད་པའི་ཕྱིར། དང་པོ་ལ་རྩ་བའི་རླུང་བཞི་དང་། གཉིས་པ་ལ་ཡན་ལག་གི་རླུང་ལྔར་ཡང་དབྱེའོ། །
གཉིས་པ་ལ་གཉིས་ཏེ། ཧཱུཾ་ཧོ་སྟེ་ཡི་གེ་གཉིས་ཀྱི་རྡོར་བཟླས་དང་། ཨོཾ་ཨཱཿ ཧཱུཾ་སྟེ་ཡི་གེ་གསུམ་གྱི་རྡོར་བཟླས་
གཉིས་ཡོད་པའི་ཕྱིར། འདི་ལ་ཡི་གེ་གཉིས་ཀྱི་རྡོར་བཟླས་བྱེད་པའི་ཚེ་རླུང་འཇུག་ལྡང་གཉིས་དང་སྦྱོར་བ་ཡིན་
ལ། ཡི་གེ་གསུམ་གྱི་རྡོར་བཟླས་ལ་འཇུག་ལྡང་གནས་གསུམ་དང་སྦྱོར་བ་ནི་བཤད་པ་ལྟར་རོ། ། གལ་ཏེ་གཞི་
ལ་རླུང་འཇུག་ལྡང་གཉིས་ལ་མ་གཏོགས་པའི་གནས་པ་ཟུར་དུ་མེད་པས་ཇི་ལྟར་བྱ་སྙམ་ན། སྐྱོན་མེད་དེ།
འཇུག་ལྡང་གང་རུང་གི་ཡུན་ཚད་དང་མཉམ་པའི་གནས་པ་རེ་ཆེད་དུ་བྱ་དགོས་པའི་ཕྱིར་རོ། ། གཞན་ཡང་
རྟེན་གྱི་སྒོ་ནས་གཉིས་ཏེ། བསྐྱེད་རིམ་པ་དང་། རྫོགས་རིམ་པའི་རྡོར་བཟླས་གཉིས་ཡོད་ཅིང་། ཕྱི་མ་ལ་ངག་
དབེན། སེམས་དབེན། སྒྱུ་ལུས། ཟུང་འཇུག་གི་བཟླས་པ་དང་བཞི་ཡོད་པའི་ཕྱིར་རོ། ། གསུམ་པ་རྫས་ཀྱི་
ཐིག་ལེ་ནི། སྨོན་ལམ་ལས། ཐབས་ཤེས་གསང་བའི་རྩ་མཆོག་གཉིས་ཀྱི་ཚེར། ཞེས་སོགས་རྐང་པ་བཞིས་སྟོན་
ཏེ། འདི་ལ་གཉིས། རང་དང་ལས་རྒྱ་གཉིས་དང་། རང་དང་ཡེ་རྒྱ་གཉིས་སྙོམས་པར་ཞུགས་པའི་བྱང་སེམས་
དྷུ་ཏཱིའི་མར་སྣ་འཕྲད་མཚམས་སུ་ཐིག་ལེ་དམིགས་རྟེན་དུ་བྱས་ནས་སྒོམ་པའི་ཚུལ་གཉིས་ཡོད་པའི་ཕྱིར། དེ་
ལྟར་སྒོམ་པར་བྱེད་པ་དེ་ནི་རླུང་དྷུ་ཏིར་སྡུད་པ་ཙམ་གྱི་ཕྱིར་མ་ཡིན་ཏེ། ལུས་དབེན་གྱི་སྐབས་སུ་རླུང་དྷུ་ཏིར་
སྡུད་པའི་ནུས་པ་ཐོབ་པའི་ཕྱིར། དེས་ན་དེ་ལྟར་སྒོམ་པ་ལ་དགོས་པ་ཡོད་དེ། སྲོག་རྩོལ་སྔ་མ་གཉིས་ཀྱིས་རླུང་
བསྡུས་པའི་བོགས་འདོན་དུ་སོང་ནས་སྙིང་གའི་རྩ་མདུད་རྫོགས་པར་འགྲོལ་བའི་ཐབས་ཁྱད་པར་ཅན་དུ་འགྱུར་
བའི་ཕྱིར། དེའི་ཚུལ་ཡོད་དེ། དེ་ལྟར་བསྒོམས་པས་བྱང་སེམས་ཞུ་བས་བདེ་བ་སྟོང་པ་བཞི་སྔར་ལས་ཀྱང་ལྷག་
པ་ཁྱད་པར་ཅན་འདྲེན་ནུས་པའི་ཕྱིར་རོ། ། གཉིས་པ་ལ་གཉིས། རྡོར་བཟླས་ཀྱིས་སྙིང་གའི་རྩ་མདུད་དགྲོལ་
ནུས་པར་བསྟན་པ་དང་། དེ་དགྲོལ་བ་དེ་རྩ་མདུད་གཞན་དགྲོལ་བའི་གཙོ་བོར་བསྟན་པའོ། ། དང་པོ་ནི།
རྡོར་བཟླས་ཀྱིས་སྙིང་གའི་རྩ་མདུད་འགྲོལ་བར་བྱེད་དགོས་ཏེ། རྡོར་འཕྲེང་ལས། སྔགས་ཀྱི་དེ་ཉིད་ཀྱིས་དེ་
འབྱེད། ། རྣལ་འབྱོར་མདུད་པ་བཀྲོལ་ནས་ནི། ། རླུང་གི་དེ་ཉིད་དག་པ་སྟེ། ། ཁྱད་པར་དབྱེ་བའི་སྦྱོར་བ་
ཡིས། ། ཞེས་གསུངས་པའི་ཕྱིར། དགྲོལ་ཚུལ་ཡོད་དེ། དཔེར་ན། སྙིགས་མའི་སྦུབས་འགགས་པ་ཐུར་མས་
སེལ་བ་ལྟར། རྡོར་བཟླས་ཀྱིས་རིམ་གྱིས་སྙིང་གའི་རྩ་མདུད་ལྷོད་པོར་བྱས་ནས་རྫོགས་པར་འགྲོལ་བར་བྱེད་
ནུས་པའི་ཕྱིར། རྫོགས་པར་གྲོལ་བའི་ཚེ་སྙིང་གའི་པདྨ་དེ་ཉིད་གྱེན་དུ་ལོག་དགོས་པ་ཡིན་ཏེ། རྡོར་འཕྲེང་ལས།
202

༄༅། ། དཔལ་གསང་བ་འདུས་པ་འི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
སྙིང་གའི་པདྨ་སྟེང་བལྟས་འཇིག ཞེས་དང་། ཕྱག་ཆེན་ ཐིག་ལེ་ལས་ཀྱང༌། གང་ཞིག་པདྨ་ཁ་སྦུབས་
འདི། ། སྐད་ཅིག་གིས་ནི་གྱེན་དུ་འགྱུར། ། ཞེས་གསུངས་པའི་ཕྱིར། གཞན་ཡང་སྙིང་གའི་རྩ་མདུད་ནི་རྡོར་
བཟླས་ཀྱིས་རྫོགས་པར་འགྲོལ་དགོས་ཏེ། རྩ་མདུད་གཞན་ལས་སྙིང་གའི་རྩ་མདུད་དགྲོལ་དཀའ་ཞིང་། དེ་མ་
གྲོལ་ན་སེམས་དབེན་མཐར་ཐུག་མི་སྐྱེ་ལ། དེ་སྐྱེ་བ་ལ་སྲོག་ཐུར་བསྲེ་དགོས། དེ་ལ་སྙིང་གའི་རྩ་མདུད་རྫོགས་
པར་གྲོལ་དགོས་ཞིང་། དེ་ནི་རྡོར་བཟླས་ཀྱིས་བྱེད་དགོས་པའི་ཕྱིར། དང་པོ་གྲུབ་སྟེ། རྩ་མདུད་གཞན་ལ་རོ་
རྐྱང་གི་མདུད་པ་རེ་རེ་ལས་མེད། སྙིང་གའི་ཧཱུ་ཏི་ལ་རོ་རྐྱང་གིས་མདུད་པ་གསུམ་གསུམ་གྱིས་དཀྲིས་པའི་ཕྱིར་ཏེ།
རྡོར་འཕྲེང་ལས། དེ་ཡང་དབྱེ་བར་དཀའ་བ་ཡི། ། དབུས་སུ་མདུད་པ་གསུམ་གྱིས་དཀྲིས། ། ཞེས་གསུངས་
པའི་ཕྱིར། གཉིས་པ་གྲུབ་སྟེ། དེ་ཉིད་ལས། སྦྱོར་བ་དེ་ཡང་མི་ཤེས་པར། ། རླུང་འཛིན་པ་ལ་རྣལ་འབྱོར་
གྱིས། ། ཐོབ་པར་དཀའ།ཞེས་དང་། དབུས་ཀྱི་མདུད་པ་དེ་ཡང་ནི། ། དེ་ཕྱེ་ན་ནི་དངོས་གྲུབ་འགྱུར། །
ཞེས་གསུངས་པའི་ཕྱིར། རྡོར་བཟླས་ཞེས་བརྗོད་པའི་རྒྱུ་མཚན་ཡོད་དེ། རྡོ་རྗེའི་སྐད་དོད་བཛྲ་ཞེས་པ་ནི་མི་
ཕྱེད་པའི་དོན་ཡིན་པས། རླུང་སྔགས་དབྱེར་མི་ཕྱེད་པའི་ཚུལ་གྱིས་བཟླ་བར་བྱ་དགོས་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར། གཉིས་པ་ལ། ཡི་གེ་གསུམ་གྱི་དྲང་ངེས་ཀྱི་སྔགས་བཏུ་ཤེས་དགོས་པས་འདི་ལ་གསུམ་སྟེ།
དྲང་དོན་གྱི་ཨོ་ནི་ཨ་ཨུ་མ་གསུམ་ལས་བྱུང་བ་དེ་བཞིན་དུ་སྙིང་གའི་སྲོག་འཛིན། མགྲིན་པའི་གྱེན་རྒྱུ། སྤྱི་བོའི་
བྱང་སེམས་གསུམ་ནི་རིམ་པ་བཞིན་དུ་ཨ་ཨུ་མ་གསུམ་གྱི་ངེས་དོན་རླུང་གཉིས་དང་ཐིག་ལེ་གསུམ། སྤྱི་བོའི་རྩ་
འཁོར་གྱི་དབུ་མའི་ནང་དུ་སྡུད་པ་ནི། ཨོཾ་ཡིག་སྤྱི་བོར་འགོད་པའི་ངེས་དོན། ཨཱ ནི་ཨ་ཨ་ཧ་གསུམ་ལས་བྱུང་
བ་དེ་བཞིན་དུ་སྙིང་གའི་སྲོག་འཛིན། མགྲིན་པའི་གྱེན་རྒྱུ། གསང་གནས་ཀྱི་ཐུར་སེལ་གསུམ་རིམ་པ་བཞིན་དུ་
ཨ་ཨ་ཧ་གསུམ་གྱི་ངེས་དོན། རླུང་གསུམ་པོ་མགྲིན་པའི་རྩ་འཁོར་གྱི་དབུ་མའི་ནང་དུ་སྡུད་པ་ནི། ཨཱ ཡིག་
མགྲིན་པར་འགོད་པའི་ངེས་དོན། ཧཱུྃ་ནི་ཧ་ཨུ་མ་གསུམ་ལས་བྱུང་བ་དེ་བཞིན་དུ་ཐུར་སེལ། གྱེན་རྒྱུ། སྲོག་
འཛིན་གསུམ་པོ་རིམ་པ་བཞིན་དུ་ཧ་ཨུ་མ་གསུམ་གྱིས་ངེས་དོན། རླུང་གསུམ་པོ་སྙིང་གའི་རྩ་འཁོར་གྱི་དབུ་མའི་
ནང་དུ་སྡུད་པ་ནི། ཧཱུྃ་ཡིག་སྙིང་གར་འགོད་པའི་ངེས་དོན་ཡིན་པས་སོ། ། དྲང་དོན་གྱི་བཏུ་གཞིའི་ཡི་གེ་དེ་
རྣམས་ལས་ཡི་གེ་གསུམ་ཇི་ལྟར་འབྱུང་བའི་ཚུལ་ཡོད་དེ། ཨས་ཨུ་མཐོང་ནས་མོར་སོང་། དེ་ལ་མ་ཡིག་ཐིག་
ལེར་བྱིན་པས་ཨོཾ་དུ་སོང་། ཨས་ཨ་མཐོང་བས་འདྲ་བའི་ཡི་གེ་ལས་སྤུ་རིང་པོར་སོང་། ཧ་དང་ས་དང་ར་སྲོག་
མེད་རྣམ་བཅད་དུ་འགྲོ་བས་འདིར་ཧ་རྣམ་བཅད་དུ་སོང་བས་ཨཱ༔ ཧ་སྲོག་མེད་ཨུ་རིང་པོ་ལ་བཅུག་པས་ཧཱུྃ་ཡིག་
ཏུ་སོང་། དེ་ལ་མ་ཡིག་ཐིག་ལེར་བྱིན་པས་ཧཱུྃ་ཡིག་ཏུ་སོང་བ་ཡིན་པའི་ཕྱིར། གསུམ་པ་ཉམས་མྱོང་ཇི་ལྟར་སྐྱེ་
203

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚུལ་ལ་གཉིས། སྙིང་པ།ར་མི་ཤིགས་པ་བསྒོམས་པའི་ཉམས་མྱོང་དང་། སྲོག་རྩོལ་ལྷག་མ་བསྒོམས་པའི་ཉམས་
མྱོང་སྐྱེ་ཚུལ་ལོ། ། དང་པོ་ནི་སྙིང་གར་མི་ཤིགས་པ་བསྒོམས་པ་ལས་མཚན་མ་ལྡའམ་བརྒྱད་འབྱུང་བ་ཡིན་ཏེ།
ཞལ་ལུང་ལས་གསུངས་པ་ལྟར། ས་ཆུ་ལ་ཐིམ་པ་སོགས་ཀྱི་རྟགས་ལྔ་དང་། ཀུ་ཀུ་རི་པས་བཤད་པ་ལྟར་དེའི་
སྟེང་དུ་སྣང་བ་གསུམ་དང་བཅས་པ་བརྒྱད་འབྱུང་བའི་ཕྱིར། གཉིས་པ་ལ་གསུམ། རྡོར་བཟླས་བྱས་པས་ཟླ་བ་
སོ་སོའི་ཉམས་མྱོང་དང༌། རྡོར་བཟླས་ཀྱིས་རླུང་དྷུ་ཏིར་ཐིམ་པར་བྱེད་ཚུལ། གཏུམ་མོ་སྦྱོར་ཚུལ་ལོ། ། དང་
པོ་ཡོད་དེ། རྡོར་བཟླས་བཤད་པ་བཞིན་ཟླ་བ་དྲུག་བྱེད་པའི་ཟླ་བ་དང་པོ་ལ། ཉིན་ཞག་གཅིག་གི་རླུང་ཉིས་ཁྲི་
ཆིག་སྟོང་དྲུག་བརྒྱ་པོ་ལྷག་ཆད་མེད་པ་སྙོམས་པར་བྱེད།ཟླ་བ་གཉིས་པ་ལ་རླུང་དེ་རྣམས་ཐུན་ཚོད་བརྒྱད་དུ་
སྙོམས་པར་བྱེད། གསུམ་པ་ལ་རྩ་འཁོར་རྣམས་གསལ་བོར་མཐོང་། བཞི་པ་ལ་རླུང་གི་རྒྱུ་ལུགས་དང་ཁ་དོག་
གསལ་བར་མཐོང་། ལྔ་པ་ལ་རླུང་རྣམས་དབུ་མར་ཞུགས་ནས་ཐིམ་པར་རྩོམ། དྲུག་པ་ལ་སྙིང་གའི་རྩ་མདུད་
རྫོགས་པར་གྲོལ་ནས་སེམས་དབེན་གྱི་རྟོག་པ་སྐྱེ་བར་འགྱུར་བའི་ཕྱིར་རོ། ། གཉིས་པ་ཡོད་དེ། རྡོར་བཟླས་
བྱེད་པའི་ཚེ་དང་པོར་འཇུག་ལྡང་གནས་གསུམ་ཡི་གེ་གསུམ་གྱི་གདངས་སུ་མོས་པ་ཙམ་དང་། དབུ་མའི་ནང་
ནས་བྱེད་པ་ཡང་མོས་པ་ཙམ་ཡིན་ཡང་། དེ་ལྟར་མོས་པས་གོམས་པ་ན་མཚམས་ཞིག་ནས་གནས་པ་རིང་དུ་འགྲོ་
ཞིང་འབྱུང་འཇུག་ཐུང་དུ་འགྲོ་བས། མཐར་གནས་པ་འབའ་ཞིག་ཏུ་འགྱུར་བའི་ཕྱིར་ཏེ། ལུང་སྟོན་ལས།
གསུམ་པོ་དེ་ཉིད་གཅིག་གྱུར་པ། ། འགྲོ་བ་མེད་ཅིང་འོང་བ་མེད། ། ཅེས་གསུངས་པའི་ཕྱིར་རོ། ། གསུམ་
པ་ནི། རྡོར་བཟླས་བྱས་པས་རླུང་ཐིམ་ནུས་ཀྱང་། དེས་གཏུམ་མོ་ཇི་ལྟར་སྦྱོར་ཞེ་ན། ཡོད་དེ། ཐུར་སེལ་ལ་
རྡོར་བཟླས་བྱས་པས་གཏུམ་མོ་སྦྱར་ནས་བྱང་སེམས་འཇུ་ཞིང་བདེ་ཆེན་བསྐྱེད་པར་བྱེད་པའི་ཕྱིར་ཏེ། ཞལ་
ལུང་ལས། སུམ་མདོར་ཡེ་ཤེས་མེ་འབར་བས། ། ཁམས་ཞུ་ནས་ནི། ཞེས་གསུངས་པའི་ཕྱིར་རོ། ། སྲོག་
རྩོལ་གསུམ་བསྒོམས་པའི་དགོས་པའི་སྐབས་དོན་ཡོད་དེ། སེམས་དབེན་སྐྱེ་བའི་ཆེད་ཡིན་པའི་ཕྱིར་ཏེ། སྨོན་
ལམ་ལས། སྣ་རྩེ་གསུམ་དུ་ཐིག་ལེ་རྣམ་གསུམ་གྱི། ཞེས་སོགས་རྐང་བ་བཞིས་དེ་ལྟར་བསྟན་པའི་ཕྱིར་རོ། །
གསུམ་པ་སེམས་དབེན་ལ་ལྔ། སེམས་ཀྱི་ཆོས་ཉིད་རྟོགས་དགོས་ཚུལ། སེམས་ཀྱི་རང་བཞིན་གསུང་རབ་ལས་
བསྟན་ཚུལ། དེ་རྟོགས་པའི་ཐབས་ཁྱད་པར་ཅན་བླ་མེད་ཀྱི་རྒྱུད་ཡིན་ཚུལ། རྒྱུད་ཀྱི་དོན་སྣང་བ་དང་རང་
བཞིན་བཤད་པ། དེ་ཤེས་པའི་ཕན་ཡོན་དང་མ་ཤེས་པའི་ཉེས་དམིགས་བཤད་པའོ། ། དང་པོ་ནི། རྡོར་
བཟླསལ་ལོབས་ནས་ཚེ་འདིར་འཚང་རྒྱ་བར་འདོད་པས། སེམས་ཀྱི་ཆོས་ཉིད་རྟོགས་པའི་སེམས་དབེན་ལ་
བསླབ་པར་བྱ་དགོས་ཏེ། དེ་དགོས་པར་ཚད་ལྡན་གྱི་གཞུང་དུ་མ་ལས་གསུངས་པའི་ཕྱིར། གལ་ཏེ་སེམས་
2j4

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
དབེན་གྱིས་སེམས་ཀྱི་རང་བཞིན་ཆོས་ཉིད་རྟོགས་ན། དོན་གྱི་འོད་གསལ་དང་ཁྱད་མེད་དུ་འགྱུར་ཞེ་ན། སྐྱོན་
མེད་དེ། མངོན་སུམ་དུ་རྟོགས་མ་རྟོགས་ཀྱི་ཁྱད་པར་ཡོད་པའི་ཕྱིར་ཏེ། དོན་གྱི་འོད་གསལ་གྱིས་དེ་མངོན་སུམ་
དུ་རྟོགས་ཅིང་། སེམས་དབེན་གྱིས་དོན་སྤྱིའི་ཚུལ་གྱིས་རྟོགས་པའི་ཕྱིར། གཉིས་པ་སེམས་ཀྱི་ངང་ཚུལ་གསུང་
རབ་ནས་བཤད་ཚུལ་ཡོད་དེ། ལང་ཀར་གཤེགས་པ་དང་། བཟང་སྐྱོང་གིས་ཞུས་པའི་མདོ་དང་། རྒྱུད་སྡེ་དུ་
མ་ལས་ཀྱང་བཤད་པའི་ཕྱིར། མདོའི་དབང་དུ་བྱས་ན་བཟང་སྐྱོང་གིས་ཞུས་པ་དེར་སེམས་ཀྱི་ངོ་བོ་དང་སྐྱེ་བ་
འཛིན་ཚུལ་ནི་ཤིན་ཏུ་རྒྱས་ལ་ཟབ་པ་ཞིག་སྣང་ངོ་། ། གསུམ་པ་ནི། སེམས་ཀྱི་རང་བཞིན་རྟོགས་པའི་ཐབས་
ཁྱད་པར་ཅན་ནི་བླ་མེད་ཀྱི་རྒྱུད་ཡིན་ཏེ། འདུས་པ་ལ་སོགས་པའི་བླ་མེད་ཀྱི་རྒྱུད་དང་། དེའི་དགོངས་འགྲེལ་
རྣམས་ལས་ནི་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་ཚུལ་རྒྱས་པར་བསྟན་གྱི། རྒྱུད་སྡེ་འོག་མ་དང་མདོ་སྡེ་
ལས་ནི་དེ་མི་སྟོན་པའི་ཕྱིར་རོ། ། བཞི་པ་ལ་བཞི། སྣང་བ་གསུམ་བཤད་པ། རང་བཞིན་གྱི་རྟོག་པ་བཤད་པ།
ཕྱི་ནང་གི་ཐབས་ཀྱིས་ཡེ་ཤེས་སྐྱེ་ཚུལ་བཤད་པ། བདེ་སྟོང་སྦྱོར་ཚུལ་བཤད་པའོ། ། དང་པོ་ལ་གཉིས། སྣང་
བ་གསུམ་གྱི་མིང་གི་རྣམ་གྲངས། སྣང་བ་གསུམ་སོ་སོའི་མཚན་ཉིད་བཤད་པའོ། ། དང་པོ་ཡོད་དེ། རིམ་པ་
བཞིན་དུ་ཤེས་རབ། ཐབས། ཐབས་ཤེས་འདྲེས་མ་དང་། སེམས་ཡིད་རྣམ་ཤེས་གསུམ་དང་། གཞན་དབང་
ཀུན་བཏགས་ཡོངས་གྲུབ་གསུམ་དང༌། ཞེ་སྡང་འདོད་ཆགས་གཏི་མུག་གསུམ་གྱི་མིང་གིས་སྣང་བ་མཆེད་པ་
ཉེར་ཐོབ་གསུམ་བསྟན་པའི་ཕྱིར་རོ། ། གཉིས་པ་དེ་གསུམ་གྱི་མཚན་ཉིད་ཡོད་དེ། འདི་གསུམ་ལའང་ལུགས་
འབྱུང་ལུགས་ལྡོག་གི་སྣང་བ་གསུམ་གསུམ་ཡོད་ཀྱང་། ཐུན་མོང་དུ་སྟོན་གནམ་གཡའ་དག་པ་ལ་མཚན་མོ་ཟླ་
འོད་ཀྱིས་ཁྱབ་པ་ལྟ་བུའི་སྟོང་སངས་དཀར་ལམ་པའི་སྣང་བ་འཆར་གྱི། གཞན་མི་འཆར་བས་རབ་ཏུ་ཕྱེ་བའི་
ཡིད་ཀྱི་ཤེས་པ་དེ། སྣང་བ་དང་པོའི་མཚན་ཉིད། སྟོན་གནམ་གཡའ་དག་ལ་ཉི་འོད་ཀྱིས་ཁྱབ་པ་ལྟ་བུའི་སྟོང་
སངས་དམར་ལམ་པའི་སྣང་བ་འཆར་གྱི། གཞན་མི་འཆར་བས་རབ་ཏུ་ཕྱེ་བའི་ཡིད་ཀྱི་ཤེས་པ་དེ། མཆེད་པའི་
མཚན་ཉིད། སྟོན་གནམ་གཡའ་དག་ལ་སྲོག་གི་སྨག་འཐུག་པོས་ཁྱབ་པ་ལྟ་བུའི་སྟོང་སངས་ནག་ལམ་པའི་སྣང་
བ་འཆར་གྱི། གཞན་མི་འཆར་བས་རབ་ཏུ་ཕྱེ་བའི་ཡིད་ཀྱི་ཤེས་པ་དེ། ཉེར་ཐོབ་ཀྱི་མཚན་ཉིད་དུ་རིགས་པའི་
ཕྱིར། དེ་ལྟ་བུའི་སྟོང་པ་གསུམ་ཀྱི་སྣང་བ་འཆར་ཚུལ་ལ་དངོས་དང་། ཆ་འདྲ་གཉིས་ཡོད་དེ། གཞི་ལ་འཆི་
དུས་སུ་མཚན་ཉིད་པ་དང་། གཉིད་དུས་སུ་ཆ་འདྲ་འཆར་ལ། ལམ་དུས་སུ་སེམས་དབེན་གྱི་སྐབས་ལྟ་བུ་ལ་
མཚན་ཉིད་པ་འཆར་ཞིང་། དེའི་སྔོན་དུ་རྗེས་མཐུན་ཙམ་འཆར་བའི་ཕྱིར། སྣང་བ་དང་སྟོང་པའི་ཁྱད་པར་ཅི་
ལྟར་ཡིན་ཞེ་ན། ཡོད་དེ། སྣང་བ་གསུམ་ནི་སྣང་བ་འཆར་ཚུལ་གྱི་སྒོ་ནས་བཏགས་ལ། སྟོང་པ་ནི་ཀུན་རྟོག་
205

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞོན་པའི་རླུང་དང་བཅས་པ་དེ་དང་དེས་སྟོང་པའི་སྒོ་ནས་བརྗོད་པའི་ཕྱིར། གཉིས་པ་ནི། སྣང་བའི་རང་
བཞིན་གྱི་རྟོག་པ་སོ་གསུམ་ཡོད་དེ། རིམ་ལྔ་ལས། ཆགས་བྲལ་དང་ནི་བར་མ་ཉིད། ། དེ་བཞིན་དུ་ནི་ཆེན་པོ་
དག། ཡིད་ལ་འགྲོ་ཞིང་འོང་བ་དང་། མྱ་ངན་ལ་སོགས་གསུམ་དེ་བཞིན། ། ཞི་དང་རྣམ་རྟོག་འཇིགས་པ་
དང་། ། འཇིགས་པ་བར་མ་ཤིན་ཏུ་འཇིགས། ། སྲིད་དང་སྲིད་པ་བར་མ་དང་། ། ཤིན་ཏུ་སྲེད་དང་ཉེར་
ལེན་པ། ། མི་དགེ་བཀྲེས་དང་སྒོམ་ཉིད་དང༌། ། ཚོར་དང་ཚོར་བ་བར་མ་དང་། ། ཤིན་ཏུ་ཚོར་བའི་སྐད་
ཅིག་དང་། ། རིག་པ་པོ་དང་རིག་འཛིན་བཞི། ༈ སོ་སོར་རྟོགས་དང་ངོ་ཚ་ཤེས། ། སྙིང་རྗེ་དང་ནི་བརྩེ་བ་
གསུམ། ། དོགས་དང་བསགས་པ་ཉིད་དང་ནི། ། ཕྲག་དོག་ཅེས་ནི་བྱ་བར་གྲགས། ། རང་བཞིན་སུམ་ཅུ་
རྩ་གསུམ་གང་། ། ལུས་ཅན་རྣམས་ཀྱི་རང་རིག་སྟེ། ། ཞེས་གསུངས་པའི་ཕྱིར། མཆེད་པའི་རང་བཞིན་བཞི་
བཅུ་ཡོད་དེ། དེ་ཉིད་ལས། ཆགས་དང་ཞེན་དང་དེ་བཞིན་དགའ། ། དགའ་བ་བར་མ་ཤིན་ཏུ་དགའ། །
རངས་དང་ཤིན་ ཏུ་ མ་གུའི་ དང་། ། ངོ་མཚར་དེ་བཞིན་རྒོད་པ་དང་། ། ཚིམ་ དང་དེ་བཞིན་ འཁྱུད་པ་
དང་། ། འོ་བྱེད་དེ་བཞིན་འཇིབ་པ་དང་། ། བརྟན་དང་བརྩོན་དང་ང་རྒྱལ་དང་། ། བྱ་དང་འབྲོག་དང་
སྟོབས་དང་ནི། ། སྤྲོ་དང་ལྷན་ཅིག་སྐྱེས་ཉིད་དང་། ། དེ་བཞིན་ལྷན་ཅིག་སྐྱེས་བར་མ། ། ཤིན་ཏུ་ལྷན་ཅིག་
སྐྱེས་དང་དྲེག། རྣམ་པར་སྒེག་དར་ཞེ་འགྲས་ཉིད། ། དགེ་དང་ཚིག་གསལ་བདེན་པ་དང་། ། མི་བདེན་པ་
དང་དེ་བཞིན་ངེས། ། ཉེ་བར་མི་ལེན་སྦྱིན་པ་པོ། ། བསྐུལ་དང་དེ་བཞིན་དཔའ་བོ་དང་། ། ངོ་ཚ་མེད་དང་
སྒྱུ་དང་གདུག། མི་བསྲུན་པ་དང་གྱ་གྱུ་ཉིད། ། མཚན་ཉིད་བཞི་བཅུ་གང་ཡིན་པ། ། ཞེས་གསུངས་པ་ལྟར་
ཡིན་པའི་ཕྱིར། ཉེར་ཐོབ་ཀྱི་རང་བཞིན་བདུན་ཡོད་དེ། ཆགས་པ་བར་མའི་སྐད་ཅིག་དང་། ། བརྗེད་ངས་
པ་དང་འཕྲུལ་པ་དང་། ། མི་སྨྲར་གྱུར་དང་སྐྱོ་བ་དང་། ། ལེ་ལོ་དེ་བཞིན་ཐེ་ཚོམ་སྟེ། ། ཞེས་གསུངས་པ་
ལྟར་ཡོད་པའི་ཕྱིར། ། ཁ་ཅིག་སྣང་བ་གསུམ་དང་དེ་དག་གི་རང་བཞིན་རྣམས་སྤེལ་ནས་སྐྱེ་བར་འདོད་པ་ནི་མི་
འཐད་དེ། སྐྱེ་བའི་ཚེ་སྣང་བ་རྣམས་སྐྱེས་པའི་རྗེས་སུ་རང་བཞིན་གྱི་རྟོག་པ་སྐྱེ་ལ་ཐིམ་པའི་ཚེ་རང་བཞིན་རྣམས་
ཐིམ་པའི་རྗེས་སུ་སྣང་བ་རྣམས་རིམ་གྱིས་ཐིམ་པ་ཡིན་པའི་ཕྱིར་རོ། ། སྣང་བ་གསུམ་ལ་རང་བཞིན་དེ་ལྟར་
འཇོག་པའི་རྒྱུ་མཚན་ཡོད་དེ། རང་བཞིན་དེ་རྣམས་རང་རྒྱུ་སྣང་བ་གསུམ་སོ་སོ་ལས་བྱུང་བའི་ལག་རྗེས་ཀྱི་
འབྲས་བུ་ཡིན་པའི་ཕྱིར་རོ། ། གསུམ་པ་ཡོད་དེ། ཕྱི་ནང་གི་རྒྱུ་གཉིས་ལས། ནང་རྐྱེན་རྡོར་བཟླས་དང་།
སྡུད་རིམ་གཉིས་དགོས་ཤིང་། ཕྱི་རྐྱེན་ཚེ་འདིར་འཚང་རྒྱ་བ་ལ་སེམས་དབེན་གྱི་རྟོགས་པ་མཐར་ཐུག་བསྐྱེད་
དགོས། དེ་ལ་ལས་རྒྱ་དང་མཉམ་པར་སྦྱོར་དགོས་པའི་ཕྱིར། དང་པོ་གྲུབ་སྟེ། རྡོར་བཟླས་ཀྱིས་ལས་རླུང་གི་
206

༄༅ ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
རྒྱུ་བ་བཀག་ནས་སྟོང་པ་རྣམས་འདྲེན་པའི་ཕྱིར་ཏེ། རྡོ་རྗེ་འཕྲེང་བ་ལས། རྡོ་རྗེ་བཟླས་པ་རབ་སྦྱོར་བས། །
རླུང་གི་མཚན་ཉིད་ཤེས་ནས་ནི། ། རྣམ་རྟོག་རླུང་རྣམས་རྣམ་པར་གཅོད། ། སེམས་ལ་དམིགས་པ་ཐོབ་པར་
འགྱུར། ། ཞེས་གསུངས་པའི་ཕྱིར། ཕྱི་མ་གྲུབ་སྟེ། ལས་རྒྱུ་ལ་མ་བརྟེན་ན་སེམས་དབེན་མཐར་ཐུག་བསྐྱེད་མི་
ནུས་པའི་ཕྱིར་ཏེ། ཡེ་ཤེས་རྡོ་རྗེ་ཀུན་ལས་གཏུས་ལས། རྡོ་རྗེ་རང་པདྨ་ཡང་དག་པར་སྦྱོར་བ་ནི། སེམས་དང་
སེམས་ལས་བྱུང་བ་དག་གི་ཐབས་སུ་གྱུར་བའོ། ། ཞེས་སོགས་དང་། བྷ་ག་དང་ལིངྒ་ཡང་དག་པར་སྦྱོར་བར་
མི་ནུས་པ་དེས་ནི་བདེ་བ་ཆེན་པོའི་ཏིང་ངེ་འཛིན་མི་རྙེད་དོ། ། ཞེས་དང་རིམ་ལྔ་ལས། སྒྱུ་མ་དག་ནི་ཐམས་
ཅད་ལས། ། བུད་མེད་སྒྱུ་མ་ཁྱད་པར་འཕགས། ། ཡེ་ཤེས་གསུམ་གྱི་དབྱེ་བ་ནི། ། གསལ་བར་འདི་ལས་
མཚོན་པར་འགྱུར། ། ཞེས་གསུངས་པའི་ཕྱིར། གལ་ཏེ་སེམས་དབེན་མཐར་ཐུག་འདྲེན་པ་ལས་རྒྱ་ལ་བལྟོས་
ན། ལས་རྒྱ་ཡང་ཡང་བསྟེན་དགོས་སམ་ཞེ་ན། ཡང་ཡང་བསྟེན་པ་ངེས་པར་དགོས་པ་ནི་མ་ཡིན་ཏེ། རིམ་ལྔ་
ལས། ལན་གཅིག་ཙམ་ཞིག་མྱོང་ནས་ཀྱང་། ། རྣལ་འབྱོར་སྟོབས་ཀྱིས་འགྲུབ་པར་འགྱུར། ། ཞེས་པ་ལྟར་
ལན་གཅིག་མཚོན་པ་སྔོན་དུ་སོང་ནས་ཤིན་ཏུ་སྤྲོས་མེད་ཀྱི་སྤྱོད་པ་ལ་བརྟེན་ནས་སེམས་དབེན་མཐར་ཐུག་གི་
རྣལ་འབྱོར་བསྐྱེད་ནུས་པའི་ཕྱིར། འོན་ཀྱང་མཁས་གྲུབ་ནོར་བཟང་རྒྱ་མཚོ་ནི་ལས་རྒྱ་ལ་རག་མ་ལས་པར་ཚེ་
གཅིག་ལ་འཚང་རྒྱ་ནུས་པ་ཞིག་བཞེད་པར་སྣང་ངོ་། ། བཞི་པ་ནི། ཐབས་དེ་ལྟ་བུ་ལ་བརྟེན་ནས་སྔར་བཤད་
པ་ལྟར་བདེ་སྟོང་སྦྱར་ནས་བསྒོམ་པར་བྱ་ཞིང་། དེ་ཡང་སྟོང་པ་གསུམ་དང་འོད་གསལ་གྱི་སྐབས་སུ་བདེ་སྟོང་
སྦྱར་ནས་སྒོམ་པར་བྱེད་ལ། སྟོང་པ་དང་པོ་གསུམ་གྱི་སྐབས་སུ་སྣང་ངོ་དཀར་དམར་ནག་ལམ་པའི་རྣམ་པ་
འཆར་ཡང་། ངེས་ངོར་སྣང་བ་དེ་བཀག་ནས་སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་སྒོམ་པར་བྱེད་པ་ཡིན་
ནོ། ། གལ་ཏེ་འདིར་འོད་གསལ་གྱི་སྟོང་པ་བསྒོམས་པ་ཡོད་ན། རྗེའི་སྨོན་ལམ་ལས། སྟོང་པ་གསུམ་གྱི་
སེམས་དབེན་སྐྱེ་བར་ཤོག། ཅེས་གསུངས་པ་ཇི་ལྟར་ཡིན་ཞེ་ན། སྐྱོན་མེད་དེ། སྟོང་པ་བཞི་པ་ཉེར་ཐོབ་ཏུ་
བསྡུས་ནས་བཤད་པ་ཡིན་པའི་ཕྱིར་ཏེ། འདི་ལྟར་ཉེར་ཐོབ་ལ་དང་པོ་དྲན་པ་རྙེད་པ་ཅིག་དང༌། བར་དུ་དྲན་
མེད་ཅིག་དང་། མཐར་དྲན་མེད་སངས་པ་ཅིག་དང་གསུམ་ཡོད་པ་ལས་སྟོང་པ་བཞིར་ཕྱེ་བའི་ཚེ་དང་པོ་གཉིས་
ཉེར་ཐོབ་དང་། ཕྱི་མ་འོད་གསལ་དུ་སྡུད་ལ། གསུམ་དུ་ཕྱེ་བའི་ཚེ་གསུམ་པོ་སྟོང་ཆེན་དུ་སྡུད་པར་བཤད་པའི་
ཕྱིར་རོ། ། ལྔ་པ་ནི། སྣང་བ་གསུམ་ལམ་གྱི་ངོ་བོར་བསྐྱེད་ཚུལ་ཤེས་མ་ཤེས་ཀྱི་ཕན་ཡོན་དང་ཉེས་དམིགས་
ཡོད་དེ། དེ་ཤེས་ཏེ་རྒྱུད་ལ་བསྐྱེད་ན་དཔེ་དོན་གྱི་འོད་གསལ་འཆར་བ་དང༌། སྒྱུ་མའི་སྐུ་འགྲུབ་པར་འགྱུར་བ་
སོགས་ཀྱི་ཕན་ཡོན་དང་། མ་ཤེས་ན་སྣང་བ་གསུམ་ལས་རང་བཞིན་གྱི་རྟོག་པ་རྣམས་སྐྱེ་ཞིང་། དེས་ལས་
207

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསགས་ནས་འཁོར་བར་སྐྱེ་བ་ལེན་པར་འགྱུར་བ་ཡིན་པའི་ཕྱིར་རོ། ། གཉིས་པ་བདེན་པ་གཉིས་ཀྱི་རྫོགས་
རིམ་བཤད་པ་ལ་གཉིས། བདེན་གཉིས་སོ་སོའི་རྫོགས་རིམ་དང་། བདེན་གཉིས་དབྱེར་མེད་ཀྱི་རྫོགས་རིམ་
མོ། ། དང་པོ་ལ་གཉིས། ཀུན་རྫོབ་སྒྱུ་ལུས་དང་། དོན་དམ་འོད་གསལ་ལོ། ། དང་པོ་ལ་གཉིས། དངོས་
དང་། དེ་དང་འབྲེལ་བའི་གདམས་པའོ། ། དང་པོ་ལ་གཉིས། ཉན་པ་པོས་ཇི་ལྟར་བྱ་བ་དང་། འཆད་པ་
པོས་བཤད་པའི་རིམ་པའོ། ། དང་པོ་ནི། འདིར་བསྟན་སྒྱུ་ལུས་ཀྱི་གདམས་ངག་ཉན་པའི་སློབ་མའི་གཙོ་
བོའམ་ཁྱད་པར་ཅན་ནི་ཁྱད་ཆོས་བཞི་དང་ལྡན་པ་ཞིག་དགོས་ཏེ། དབང་སྐུར་ཐོབ་ཅིང་བསྐྱེད་རིམ་མཐར་
ཕྱིན་པ། རྒྱུད་སྡེའི་དོན་ལ་མཁས་པ། དབེན་པ་གསུམ་གྱི་རྫོགས་རིམ་ལ་མོས་པ། ཟུང་འཇུག་གི་རྫོགས་རིམ་
ལ་མོས་པ་ཞིག་དགོས་པའི་ཕྱིར། དེས་དེ་ཉན་པའི་ཕྱིར་ཇི་ལྟར་བྱ་བའི་ཚུལ་ཡོད་དེ། བླ་མ་ལ་ཕྱི་ནང་གསང་
བའི་མཆོད་པ་ཕུལ་ཏེ་ཁོང་སྟོང་ཁྱོད་ཀྱི་སྐུ་ལ་མེད། ཅེས་སོགས་ཀྱིས་བསྟོད་ཅིང་གསོལ་བ་འདེབས་དགོས་པའི་
ཕྱིར། དེ་ཡང་བསྐྱེད་རིམ་ནས་དབེན་པ་གསུམ་གྱི་བར་ལྷ་སྐུ་མཚན་ཉིད་པ་མེད་འདུག་པས། ལྷ་སྐུ་མཚན་ཉིད་
པ་ཇི་ལྟར་བསྐྱེད་ཅེས་འདྲི་བ་ཡིན་ནོ། ། གཉིས་པ་ལ་གཉིས། སྒྱུ་ལུས་ཀྱི་སྔོན་དུ་ཇི་ལྟར་བྱ་བ་དང་། སྒྱུ་ལུས་
ཀྱི་རིམ་པ་ཉིད་བཤད་པའོ། དང་པོ་ནི། སློབ་དཔོན་གྱིས་དེ་ལྟ་བུའི་ལྷ་སྐུ་ཁྱད་པར་ཅན་ཇི་ལྟར་བསྐྱེད་པའི་
ཚུལ་བཤད་པར་བྱའི་ཉོན་ཅིག་ཅེས་པ་སྔོན་དུ་བཏང་ནས། དེའི་ཚུལ་ནི། བདག་བྱིན་རླབས་ལས། བསྐལ་བ་
དཔག་ཏུ་མེད་པར་ནི། ། ཐོས་པའི་ཕ་རོལ་ཕྱིན་པས་ཀྱང་། ། བླ་མའི་བཀའ་མེད་སྒྱུ་མ་ནི། ། འཛིན་དུ་བྱ་
པར་མི་ནུས་སོ། ། ཞེས་གསུངས་པ་ལྟ་བུའི་རྙེད་དཀའ་བའི་སྒྱུ་མའི་སྐུ་དེ་རྙེད་མ་རྙེད་པའི་སྐྱོན་ཡོན་ནི། རིམ་
ལྔ་ལས་བདག་ལ་བྱིན་གྱིས་བརླབ་པའི་རིམ། ། གང་གིས་རྙེད་པར་མ་གྱུར་པ། ། མདོ་སྡེ་རྒྱུད་དང་རྟོགས་པ་
ལ། ། དེ་ཡི་དལ་བ་དོན་མེད་འགྱུར། ། བདག་ལ་བྱིན་བརླབ་རིམ་ཐོབ་པ། ། གཙོ་བོ་སངས་རྒྱས་ཀུན་
བདག་ཉིད། ། ཚེ་འདི་ཉིད་དུ་སངས་རྒྱས་ནི། ། ཐེ་ཚོམ་མེད་པར་འཐོབ་པར་འགྱུར། ཞེས་གསུངས་པ་
ལྟར་རོ། ། གཉིས་པ་ལ་གཉིས། མན་ངག་གི་གཞི་འདིང་བ་དང་། སྒྱུ་ལུས་བསྒྲུབ་ཚུལ་བཤད་པའོ། ། དང་
པོ་ནི། གཞི་དུས་སུ་རང་ཆས་སུ་ཡོད་པའི་ཤིན་ཏུ་ཕྲ་བའི་རླུང་སེམས་དངོས་པོ་གཅིག་པོ་དེ་སྒྱུ་ལུས་ཀྱི་སྒྲུབ་གཞི་
ཡིན་ཏེ། གཞིའི་སེམས་ཅན་འཆི་བའི་དུས་བྱས་ནས་ཕྱི་མ་གློ་བུར་དུ་རང་དབང་གིས་མི་འབྱུང་གི རང་རྒྱུ་འཆི་
བ་འོད་གསལ་གྱི་རླུང་སེམས་ཚོགས་པ་ལས་བར་དོར་སྐྱེ་ཞིང་། དེ་ནས་སྐྱེ་སྲིད་དུ་འཇུག་པ་ཡིན་ལ། དེ་ཉིད་
ཐབས་མཁས་ཀྱིས་ལམ་དུ་བསྒྱུར་ནུས་ན་རྣལ་འབྱོར་པ་ལ་སྒྱུ་མའི་སྐུར་ཤར་ནས་འཚང་རྒྱ་བའི་ཕྱིར་ཏེ། རིམ་ལྔ་
ལས། འགྲོ་ཀུན་རང་དབང་མེད་པ་སྟེ། ། རང་དབང་དུ་ནི་འབྱུང་མ་ཡིན། ། དེ་ཡི་རྒྱུ་ནི་འོད་གསལ་བ། །
208

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
འོད་གསལ་ཐམས་ཅད་སྟོང་པའོ། ། སེམས་གང་གིས་ནི་བྱིས་པ་རྣམས། ། འཁོར་བའི་འཆིང་བས་བཅིངས་
གྱུར་བ། ། སེམས་དེ་ཉིད་ཀྱིས་རྣལ་འབྱོར་པ། ། བདེ་གཤེགས་གནས་སུ་འགྲོ་བར་འགྱུར། ། ཞེས་གསུངས་
པའི་ཕྱིར། ཡང་འགྲོ་པའི་སྐྱེ་འཆི་བར་དོ་སོགས་རང་རྒྱུ་ཤིན་ཏུ་ཕྲ་བའི་རླུང་སེམས་ཀྱི་རྣམ་འཕྲུལ་དང་། རླུང་
སེམས་ཕྲ་མོ་དེ་འགྲོ་བ་སྣ་ཚོགས་སུ་སྐྱེ་བ་དེ་ཡིན་ཏེ། རྡོར་འཕྲེང་ལས། སྙིང་པོར་གྱུར་བ་རང་སྲོག་ལས། །
ཁམས་གསུམ་ན་ནི་གཞན་མེད་དེ། ། སྒྱུ་མ་རླུང་གིས་ཁམས་གསུམ་པ། ། རྨི་ལམ་རྨི་པ་བཞིན་དུ་མཐོང་། །
ཞེས་དང་། སྐྱེ་དང་གནས་དང་འཇིགས་པ་དང༌། ། སྲིད་པ་བར་མར་གནས་པ་སྟེ། ། ཇི་ལྟར་འཇིག་རྟེན་
གྱིས་བཏགས་པ། ། སེམས་ཀྱི་རླུང་གི་རྣམ་འཕྲུལ་ལོ། ། ཞེས་དང་། ལུང་སྟོན་ལས་ཀྱང༌། འདུ་ཤེས་ཅན་
དང་འདུ་ཤེས་མེད། ། སེམས་ཅན་དུ་བཏགས་འདིར་གནས་པ། ། དེ་རྣམས་རླུང་ལས་བྱུང་བ་སྟེ། ། སླར་
ཡང་རླུང་ལས་འགག་ པ་ ཡིན། ། རྣམ་ པ་ རྟོག་ པའི་ སེམས་དེ་ ནི། ། འཁོར་ བའི་ རྒྱ་ མཚོར་ གནས་གྱུར་
ཀྱང་། ། དེ་ནི་ཕྱིན་ཅི་ལོག་སོང་བས། ། ཁྱི་དང་ཅེ་སྤྱང་གླང་པོ་དང་། ། སེམས་དེ་རྟར་ཡང་འགྲོ་བར་
འགྱུར། ། ཞེས་གསུངས་པའི་ཕྱིར། གཞིའི་སེམས་ཅན་གྱི་ཤིན་ཏུ་ཕྲ་བའི་རླུང་སེམས་གཉིས་ཚོགས་པ་དེ་སྒྱུ་
མའི་སྐུའི་སྒྲུབ་གཞི་ཡིན་ཏེ། སེམས་ཅན་གྱི་ལུས་སེམས་ལ་རགས་པ་གནས་སྐབས་པའི་ལུས་སེམས་དང་། ཕྲ་བ་
གཉུག་མའི་ལུས་སེམས་གཉིས་ཡོད་པར་ངེས་ཤིང་།རགས་པའི་ལུས་སེམས་འདོར་ཡང་། ཕྲ་བའི་ལུས་སེམས་
གཉིས་ཀྱི་རྒྱུན་ལས་སྒྱུ་མའི་སྐུ་སྒྲུབ་པར་བྱེད་པའི་ཕྱིར། དང་པོ་གྲུབ་སྟེ། སེམས་ཅན་གྱི་ལུས་ལ་རྣམ་སྨིན་གྱི་
འབྱུང་ལུས་རགས་པ་དང་། དེ་དང་འབྲེལ་བའི་སེམས་དང་། ཤིན་ཏུ་ཕྲ་བའི་རླུང་དང་དེ་དང་འབྲེལ་བའི་
སེམས་ཕྲ་བ་གཉིས་ཡོད་པའི་ཕྱིར། གཉིས་པ་གྲུབ་སྟེ། རིགས་པའི་ལུས་སེམས་གཉིས་ནི་ཆུ་ལ་ཚ་བ་ལྟར་གནས་
པས་འདོར་རུང་ཡང་། ཕྲབའི་ལུས་སེམས་གཉིས་ནི་ཆུ་ལ་གཤེར་བ་བཞིན་གནས་ཏེ་འབྲལ་དུ་མི་རུང་བའི་ཕྱིར།
གང་ཟག་གཅིག་ལ་ལུས་སེམས་ཕྲརགས་གཉིས་གཉིས་ཡོད་ཀྱང་རྒྱུད་ཐ་དད་པར་ནི་མི་འགྱུར་ཏེ། ཕྲ་རགས་
གཉིས་སྤྱིར་རྟེན་བརྟེན་པ་ཡིན་ཞིང་། དེ་གཉིས་ལས་གང་གིས་བྱ་བ་གཙོ་བོར་བྱེད་པའི་ཚེ། ཅིག་ཤོས་བག་ལ་
ཞ་བའི་ཚུལ་དུ་འབྱུང་བའི་ཕྱིར་དང་། དུས་ཐ་དད་པའི་དབང་གིས་ནི། ང་དུ་མ་སྲིད་ཀྱང་རྒྱུད་ཐ་དད་པར་མི་
འགྱུར་བ་བཞིན་ཡིན་པའི་ཕྱིར། སྤྱིར་ཤིན་ཏུ་ཕྲ་བའི་རླུང་སེམས་གཉིས་སྒྱུ་མའི་སྐུར་འགྱུར་ཞེས་པ་དང་། རླུང་
སྒྱུ་མའི་སྐུར་འགྱུར་ཞེས་བཤད་པ་ཡོད་ཀྱང་སྦོམ་ཐོག་ནས་ཡིན་པས། ཞིབ་ཏུ་ན་ཤིན་ཏུ་བྲབའི་རླུང་སྒྱུ་མའི་སྐུའི་
ལུས་དང་། ཤིན་ཏུ་ཕྲ་བའི་སེམས་སྒྱུ་ལུས་པའི་སེམས་སུ་འགྱུར་ཞེས་ཁྱད་པར་ཕྱེ་ནས་སྨྲ་བར་བྱའི། སྒྱུ་ལུས་
པའི་གདགས་གཞིའི་རླུང་སེམས་གཉིས་སྒྱུ་ལུས་པར་ཁས་བླང་བར་མི་བྱ་སྟེ། རླུང་དང་ཤེས་པ་ཙམ་གང་ཟག་ཏུ་
209

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱུར་མི་སྲིད་པས་སྒྱུ་ལུས་པར་མི་འཐད་པའི་ཕྱིར་རོ། ། དེས་ན་གདགས་གཞི་རླུང་སེམས་ཕྲ་བ་གཉིས་ཚོགས་
པའི་སྟེང་གི་ང་ཞིག་སྒྱུ་ལུས་པར་འདོད་རིགས་ཏེ། སྤྱིར་ལུས་སེམས་གཉིས་སམ་ཕུང་པོ་ལྔ་ཚོགས་པའི་སྟེང་ནས་
ངའམགང་ཟག་ཏུ་འཇོག་པ་བཞིན་ནོ། ། འོ་ན་རྗེའི་གསལ་སྒྲོན་ལས། གང་ཟག་ཏུ་ཐ་སྙད་འདོགས་པའི་
གཞིའི་གཙོ་བོ་རླུང་སེམས་གཉིས་ཡིན་མོད། ཅེས་གསུངས་པ་འདིས་ཕྲ་བའི་རླུང་སེམས་གཉིས་གང་ཟག་ཏུ་
བཤད་པ་མིན་ནམ་ཞེ་ན་མིན་ཏེ། དེས་དེ་གཉིས་པོ་གང་ཟག་གི་གདགས་གཞིར་བསྟན་པས་གདགས་གཞི་
བཏགས་ཆོས་སུ་མི་འཐད་པའི་ཕྱིར་རོ། ། གཉིས་པ་ལ་གཉིས་གཞུང་ནས་བཤད་ཚུལ་དང་། སྒྲུབ་ཚུལ་ཡོན་
ཏན་དང་བཅས་པའོ། ། དང་པོ་ནི། རིམ་ལྔ་ལས། དེ་ཉིད་རླུང་དང་ཡང་དག་ལྡན། ། རྣམ་ཤེས་གསུམ་པོ་
སླར་ཡང་ནི། ། རྣལ་འབྱོར་པ་ཡི་ལུས་སུ་འགྱུར། ། སྒྱུ་མའི་ལུས་ཞེས་དེ་ལ་བཤད། ། ཅེས་སྒྱུ་ལུས་དེ་རླུང་
སེམས་ཙམ་ལས་བསྒྲུབ་པར་བཤད་པ་ལྟར་རོ། ། ཙམ་སྒྲས་ནི་འབྱུང་ལུས་རགས་པ་དང་ཀུན་རྟོག་ལྟ་བུ་གཅོད་
ཀྱི། སྒྲུབ་གཞི་གཞན་གཅོད་པ་མིན་ནོ། ། སྣང་བ་གསུམ་རྣལ་འབྱོར་བའི་སྒྱུ་ལུས་སུ་འགྱུར་བར་བཤད་པ་ནི་དེ་
གསུམ་གྱི་བཞོན་པའི་རླུང་དང་བཅས་པ་ལ་དགོངས་སོ། ། གཉིས་པ་ནི། སྒྱུ་ལུས་འགྲུབ་པ་ལ་བསྒོམས་སྟོབས་
ཀྱིས་ལུས་ཕྲ་རགས་གཉིས་སོ་སོར་འབྱེད་ནུས་པ་ཞིག་དགོས་ཏེ། གཞི་ལ་བར་དོ་འགྲུབ་པ་ལ་ལུས་ཕྲ་རགས་
གཉིས་སོ་སོར་ཕྱེ་བ་སྔོན་དུ་འགྲོ་དགོས་པའི་ཕྱིར། ལུས་དེ་གཉིས་སོ་སོར་འབྱེད་པའི་ཐབས་ལ་འཕོ་བ་དང་།
གྲོང་འཇུག་དང་། རྡོར་བཟླས་གསུམ་ཡོད་པ་ལས་འདིར་ཕྱི་མས་འབྱེད་དགོས་ཏེ། དང་པོ་གཉིས་ཀྱིས་ལྷ་སྐུ་
འགྲུབ་མི་ནུས་པའི་ཕྱིར། རིམ་པ་གསུམ་པའི་སྒྱུ་ལུས་འདི་ལ་ཁྱད་པར་གྱི་ཆོས་དུ་མ་ཡོད་དེ། རྒྱུའི་ཁྱད་པར།
དུས་ཀྱི་ཁྱད་པར། གནས་ཀྱི་ཁྱད་པར། ངོ་བོ། ཁ་དོག དབྱིབས། མཐོང་ཚུལ། ཡོན་ཏན། མཚོན་བྱེད།
མཚན་གྱི་རྣམ་གྲངས། ཕན་ཡོན་གྱི་ཁྱད་པར་རྣམས་སུ་ཡོད་པའི་ཕྱིར། རྒྱུའི་ཁྱད་པར་ཡོད་དེ། རང་རྒྱུ་སེམས་
དབེན་མཐར་ཐུག་གི་དཔེའི་འོད་གསལ་གྱི་རླུང་སེམས་ཙམ་གྱི་དངོས་ཀྱི་ཉེར་ལེན་ལས་བྱུང་བའི་ཕྱིར། དུས་ཀྱི་
ཁྱད་པར་ཡོད་དེ། སེམས་དབེན་མཐར་ཐུག་གི་ལུགས་ལྡོག་གི་ཉེར་ཐོབ་དང་དུས་མཉམ་དུ་འབྱུང་བའི་ཕྱིར།
གནས་ཀྱི་ཁྱད་པར་ཡོད་དེ། དྷུ་ཏིའི་དབུས་ཀྱི་ནང་ང་མ་ཕྱི་རོལ་ཅི་རིགས་པར་ལྡང་བ་ཡིན་པའི་ཕྱིར། འདིར་
མཁས་པ་ཁ་ཅིག་ནང་ལྡང་ཁོ་ན་དང་། འགའ་ཞིག་ནི་ཕྱི་ལྡང་ཁོ་ན་བཞེད་པའང་ཡོད་དོ། ། ངོ་བོའི་ཁྱད་པར་
ཡོད་དེ། ཤ་རུས་སོགས་དང་བྲལ་ཞིང་རླུང་སེམས་ཙམ་ལས་གྲུབ་པ་དང་དངས་ཤིང་ཐོགས་མེད་ཀྱི་སྐུ་ཅན་ཡིན་
པའི་ཕྱིར། ཁ་དོག་གི་ཁྱད་པར་ཡོད་དེ། སྒྲུབ་གཞི་སྲོག་འཛིན་དང་མཐུན་པའི་དཀར་པོར་བཤད་པའི་ཕྱིར།
དབྱིབས་ཀྱི་ཁྱད་པར་ཡོད་དེ། འདིར་རྡོ་རྗེ་འཆང་ཡབ་ཡུམ་གྱི་རྣམ་པ་ཅན་དུ་འགྱུར་བའི་ཕྱིར། མཐོང་ཚུལ་གྱི་
210

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
ཁྱད་པར་ཡོད་དེ། སྒྱུ་ལུས་ཐོབ་པས་མངོན་སུམ་དུ་མཐོང་གི། དེ་མ་ཐོབ་པའི་སོ་སྐྱེས་མངོན་སུམ་དུ་མི་མཐོང་
བའི་ཕྱིར། ཡོན་ཏན་གྱི་ཁྱད་པར་ཡོད་དེ། མཚན་དཔེས་བརྒྱན་ཅིང་། ནམ་མཁའ་མཛོད་ལ་མངའ་བརྙེས་པ་
དང་། ཚེ་དེ་ལ་འཚང་རྒྱ་ནུས་པའི་ཡོན་ཏན་དང་ལྡན་པའི་ཕྱིར། མཚོན་བྱེད་ཀྱི་ཁྱད་པར་ཡོད་དེ། སྒྱུ་མ། ཆུ་
ཟླ། མིག་ཡོར། སྨིག་རྒྱུ། རྨི་ལམ། བྲག་ཆ། དྲི་ཟའི་གྲོང་ཁྱེར། མི་འཕྲུལ། འཇའ་ཚོན། གློག ཆུ་བུར།
གཟུགས་བརྙན་ཏེ་དཔེ་བཅུ་གཉིས་ཀྱིས་མཚོན་པའི་ཕྱིར། མཚན་གྱི་ཁྱད་པར་ཡོད་དེ། ཀུན་རྫོབ་བདེན་པ།
སྒྱུ་མའི་སྐུ། བདག་བྱིན་རླབས། ལོངས་སྤྱོད་རྫོགས་སྐུ། རྡོ་རྗེའི་སྐུ། དྲི་ཟའི་སྒྲས་ཀྱང་བརྗོད་པའི་ཕྱིར།
ཕན་ཡོན་གྱི་ཁྱད་པར་ཡོད་དེ། ཕན་ཡོན་གྱི་གཙོ་བོ་ནི་དེ་ཐོབ་ན་ཚེ་དེ་ལ་འཚང་རྒྱ་ནུས་པ་སོགས་ཡིན་ལ། དེར་
མ་ཟད། སྒྱུ་ལུས་མ་ཐོབ་ཀྱང་དེའི་ཁྱད་པར་ཇི་ལྟ་བུ་ཡིན་ལེགས་པར་ཤེས་ཤིང་མོས་པ་ཙམ་ལ་ཡང་བསྐྱེད་རིམ་ཕྲ་
རགས་མཐར་ཕྱིན་པ་དང་འདྲ་བའི་ཕན་ཡོན་དང་། སྟོང་ཉིད་མངོན་སུམ་དུ་རྟོགས་པ་དང་འདྲ་བའི་ཕན་ཡོན་
འབྱུང་བར་སྤྱོད་བསྡུས་དང་ཡེ་ཤེས་རྡོ་རྗེ་ཀུན་ལས་བཏུས་དང་། དེའི་འགྲེལ་པར་རྗེ་ཉིད་ཀྱིས་གསལ་བར་
བཤད་པའི་ཕྱིར་རོ། ། གཉིས་པ་ནི། སྨོན་ལམ་ལས། སྒྱུ་མ་ལོངས་སྐུ་འོད་གསལ་ཆོས་སྐུ་དང་། ། སྣ་ཚོགས་
སྤྲུལ་སྐུ་གསུམ་ལ་རེ་རེ་ཞིང་། ། རྣམ་པ་གསུམ་གསུམ་བསྲེ་བ་རྣམ་པ་དགུ། ཡོངས་རྫོགས་མན་ངག་གནད་ལ་
མཁས་གྱུར་ཏེ།ཞེས་གསུངས་པ་ལྟར་འཆད་པ་ལ་གཉིས། གནས་སྐབས་གང་དུ་བསྲེ་བ་གང་སྒོམ་པ་དང་།
བསྒོམ་ཚུལ་དངོས་སོ། དང་པོ་ནི། རླུང་དྷུ་ཏིར་ཐིམ་པའི་སྟོང་བ་བཞི་འདྲེན་ནུས་པ་ནས་ཟུང་འཇུག་གི་བར་
གཉིད་ཀྱི་འོད་གསལ་དང་བསྲེ་བ་དང་རྨི་ལམ་དང་བསྲེ་བ་དང་། ཡང་སེམས་དབེན་མན་ཆད་དུ་འཆི་བ་དང་
བསྲེ་བ་དང་བར་དོ་དང་བསྲེ་བ་ཡིན་ཏེ། སྒྱུ་ལུས་ཐོབ་ན་འཆི་བ་དང་བར་དོའི་བསྲེ་བ་མི་དགོས་པའི་ཕྱིར་
རོ། ། གཉིས་པ་ལ་གཉིས། དབྱེ་བསྡུ་དང་། བསྲེ་བ་སོ་སོའི་རང་བཞིན་བཤད་པའོ། ། དང་པོ་ལ་རྒྱས་པར་
དབྱེ་ན། སད་དུས་ཀྱི་སྐུ་གསུམ་གྱི་བསྲེ་བ་དང་། གཉིད་དུས་ཀྱི་སྐུ་གསུམ་དང་། འཆི་དུས་ཀྱི་སྐུ་གསུམ་དང་
བསྲེ་བ་སྟེ་དགུ་ཡིན་ལ། དེ་རྣམས་བསྡུ་ན་གསུམ་དུའང་འགྱུར་ཏེ། ཆོས་སྐུ་ལོངས་སྐུ་སྤྲུལ་སྐུའི་བསྲེ་བ་གསུམ་དུ་
འགྱུར་བའི་ཕྱིར། གཉིས་པ་ལ་གསུམ་གྱི་དང་པོ་སད་དུས་ཀྱི་སྐུ་གསུམ་དང་བསྲེ་ཚུལ་ཡོད་དེ། གཉིད་དུ་མ་སོང་
བའི་སྐབས་སུ་དགའ་བཞི་དང་སྟོང་བཞི་དྲངས་ནས་བདེ་སྟོང་སྦྱར་ནས་སྒོམ་པ་ནི་ཆོས་སྐུ་དང་བསྲེ་བ། འོད་
གསལ་ལས་ཡིད་ངོར་རམ། དངོས་གནས་ལ་སྒྱུ་མའི་སྐུར་ལངས་པ་རྡོ་རྗེ་འཆང་དུ་སྒོམ་པ་ནི་ལོངས་སྐུ་དང་བསྲེ་
བ། དེ་ཉིད་ཕུང་པོ་རྙིང་པ་ལྟར་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་འཇུག་པ་ནི་སྤྲུལ་སྐུ་
དང་བསྲེ་བ་ཡིན་པའི་ཕྱིར། གཉིས་པ་གཉིད་དུས་ཀྱི་བསྲེ་བ་གསུམ་ཡོད་དེ། དེ་ཡང་སད་དུས་ཀྱི་བསྲེ་བ་བྱེད་
211

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནུས་པ་ཞིག་གིས་གཉིད་ཀྱི་འོད་གསལ་གྱི་དུས་སུ་བདེ་སྟོང་སྦྱོར་བ་ནི་ཆོས་སྐུ་དང་བསྲེ་བ། འོད་གསལ་ལས་རྨི་
ལམ་གྱི་ལུས་སྒྱུ་ལུས་སུ་ལངས་པ་རྡོ་རྗེ་འཆང་དུ་སྒོམ་པ་ནི་ལོངས་སྐུ་དང་བསྲེ་བ། དེ་ཕུང་པོ་རྙིང་པ་ལ་ཞུགས་
ནས་སད་པ་ནི་སྤྲུལ་སྐུ་དང་བསྲེ་པ་ཡིན་པའི་ཕྱིར། གསུམ་པ་འཆི་དུས་ཀྱི་བསྲེ་པ་གསུམ་ཡོད་དེ། འཆི་དུས་ཀྱི་
འཆི་བ་འོད་གསལ་ཆོས་སྐུ་དང་བསྲེ་བ། བར་དོར་སྒྱུ་མའི་སྐུར་ལངས་པར་མོས་པའམ། དངོས་གནས་སུ་
ལངས་པ་ལོངས་སྐུ་དང་བསྲེ་བ། དེ་ཉིད་ཀྱི་སྐྱེ་གནས་གཞན་དུ་སྐྱེ་བ་འཛིན་པ་སྤྲུལ་སྐུ་དང་བསྲེ་བ་ཡིན་པའི་ཕྱིར།
བསྲེ་བ་ཕྱི་མ་གསུམ་ནི་ཚེ་འདིར་མཆོག་མི་འགྲུབ་ཀྱང་། བར་དོའམ་སྐྱེ་བ་བརྒྱུད་ནས་འཚང་རྒྱ་བ་གཉིས་ཀ་དང་
སྦྱར་བར་བྱ་སྟེ། སྨོན་ལམ་ལས། གལ་ཏེ་འདི་དང་བར་དོར་མཆོག་འགྲུབ་པའི། ཞེས་པ་ནས། འཆི་ཚེ་ཡིད་
ལ་དགའ་བ་རྒྱས་པར་ཤོག ཞེས་གསུངས་པའི་ཕྱིར། འོན་ཀྱང་སྐྱེ་བ་བརྒྱུད་ནས་འཚང་རྒྱ་བའི་བསྲེ་བ་ལ་ནི་
མོས་པ་ཡིད་བྱེད་ཙམ་གྱི་བསྲེ་བ་བྱེད་ཚུལ་ཡང་ཡོད་དོ། །
གཉིས་པ་དོན་དམ་འོད་གསལ་གྱི་རྫོགས་རིམ་ལ་གཉིས། རིམ་ལྔ་དང་སྤྱོད་བསྡུས་ལས་བཤད་པའི་དོན་
དང་། རྒྱུད་ཕྱི་མར་འཛིན་པའི་ཡན་ལག་ཏུ་གསུངས་པའི་དོན་ནོ། ། དང་པོ་ལ་གསུམ་གོ་རིམ་ངེས་ཚུལ་སྣོད་
རུང་དུ་བྱ་བ་དང་བཅས་པ། འོད་གསལ་གྱི་གདམས་ངག རིམ་པ་དེ་ལམ་གཞན་གྱི་མཐར་འོང་ཚུལ་ལོ། །
དང་པོ་ནི། སྟོང་ཉིད་མངོན་སུམ་དུ་རྟོགས་པ་ཙམ་ནི་རིམ་པ་བཞི་པའི་འོད་གསལ་དུ་མི་འགྱུར་ཏེ། དེ་ནི་ཕར་
ཕྱིན་ཐེག་པའི་བྱང་སེམས་དང་། ཉན་རང་འཕགས་པ་ལའང་ཡོད་པའི་ཕྱིར། དེས་ན་སྤྱིར་དོན་དམ་བདེན་པ་
མངོན་སུམ་དུ་རྟོགས་པ་ལ་རིམ་པ་གསུམ་པའི་སྒྱུ་ལུས་སྔོན་དུ་འགྲོ་དགོས་པ་ནི་མིན་ནོ། ། འོ་ན་ཇི་ལྟར་ཞེ་ན།
རིམ་པ་བཞི་པའི་དོན་གྱི་འོད་གསལ་གྱིས་ཉོན་སྒྲིབ་དངོས་སུ་སྤོང་ནུས་ཤིང་། ཤེས་སྒྲིབ་སྤོང་བའི་ནུས་པ་ཁྱད་
པར་ཅན་ཐོབ་པ་ལ་སྒྱུ་ལུས་སྔོན་དུ་འགྲོ་དགོས་ཏེ། རིམ་པ་གསུམ་པའི་སྒྱུ་ལུས་དེ་ཐེག་པ་གཞན་གྱི་གྲངས་མེད་
གསུམ་གྱི་བསོད་ནམས་ཀྱི་ཚོགས་ཀྱི་དོད་ཐུབ་ཡིན་ལ། སྒྱུ་ལུས་དེ་འོད་གསལ་དུ་སྦྱངས་པའི་མཐུས་རིམ་པ་བཞི་
པའི་འོད་གསལ་དེ་སྒྲིབ་གཉིས་སྦྱོང་བའི་ནུས་པ་ཤིན་ཏུ་མཐུ་ཆེན་དུ་འགྱུར་པས། སྐུ་གཉིས་འགྲུབ་པའི་རིགས་
འདྲའི་རྒྱུ་ངོ་བོ་དབྱེར་མེད་དུ་སྦྱོར་བ་ཡང་ཆེས་སྟོབས་ལྡན་དུ་འགྱུར་པའི་ཕྱིར་རོ། ། གཉིས་པ་ནི། སྐབས་
འདིར་འོད་གསལ་གྱི་གདམས་ངག་ཉན་པའི་སློབ་མས་ཇི་ལྟར་བྱ་བའི་ཚུལ་ཡོད་དེ། རིམ་ལྔར། བླ་མ་དེ་ནི་
མཉེསབྱས་ལ། ། ཅི་ནུས་པས་ནི་མཆོད་པར་བྱ། ། ཞེས་འབྱུང་བ་ལྟར། ཕྱི་ནང་གསང་བའི་མཆོད་པ་
རྣམས་ཀྱིས་མཆོད་ནས་ག་སོལ་བ་གདབ་ཅིང་། དབང་གསུམ་པ་དངོས་དབང་དུ་བསྐུར་ནས་འོད་གསལ་གྱི་
གདམས་ངག་འབོག་པ་ཡིན་པའི་ཕྱིར། འོད་གསལ་གྱི་གདམས་ངག་སྔར་ཐོབ་ཀྱང་འདིར་དོན་གྱི་འོད་གསལ་གྱི་
212

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
ཆེད་ཡིན་ཏེ། གསལ་སྒྲོན་ལས། སྔར་འོད་གསལ་གྱི་གདམས་ངག་བཤད་ཀྱང་འདིར་བཤད་མི་དགོས་པ་ག་ལ་
ཡིན། ཞེས་གསུངས་པའི་ཕྱིར། འདིར་ཕྱི་ནང་གི་མངོན་བྱུང་གཉིས་ཡོད་དེ། རིམ་པ་བཞི་པའི་དོན་གྱི་འོད་
གསལ་དེ། སྣང་མཆེད་ཐོབ་གསུམ་འདས་པའི་མཐར་མངོན་དུ་བྱས་པའི་ཆ་ནས་ནང་གི་མངོན་བྱང་དང་། ཐོ་
རངས་ཀྱི་དུས་སུ་མངོན་དུ་བྱས་པའི་སྒོ་ནས་ཕྱིའི་མངོན་བྱང་དུ་འཇོག་པའི་ཕྱིར་ཏེ། རྩ་རྒྱུད་ལས། སྐྱ་རེངས་
འཆར་བའི་དུས་སུ་ནི། ། བསྒོམ་པའི་མཆོག་ནི་འགྲུབ་པར་འགྱུར། ། ཞེས་གསུངས་པའི་ཕྱིར། དེའི་ཚེ་
བསམ་གཏན་གཉིས་ཀྱི་སྡུད་རིམ་བ།ཙོ་བོར་བྱེད་པ་ཡིན་ཏེ། རང་གི་ལུས་ཀྱི་སྟོད་སྨད་ནས་སྙིང་གར་སྡུད་པའི་
རིལ་འཛིན་དང་། སྣོད་བཅུད་སྡུད་པ་སྔོན་དུ་བཏང་ནས་རང་ཉིད་སྡུད་པའི་རྗེས་གཞིག་གི་བསམ་གཏན་
གཉིས་གཙོ་བོར་སྒོམ་དགོས་པའི་ཕྱིར། བསམ་གཏན་གཉིས་སྒོམ་པ་ལ་སེམས་དཔའ་སུམ་བརྩེགས་བྱེད་མི་བྱེད་
གཉིས་ཡོད་ཀྱང༌། བྱ་དགོས་པ་ཡིན་ཏེ། རང་དང་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་དབྱེར་མེད་
དུ་བྱས་ཏེ། རྣམ་སྣང་འོད་དཔག་མེད་མི་བསྐྱོད་པ་གསུམ་དུ་རིམ་པ་བཞིན་དུ་སྦྱར་ནས་སྒོམ་པར་བྱེད་པ་ནི།
སྐུ་གསུང་ཐུགས་ཀྱི་དམ་ཚིག་སེམས་དཔའ་དང༌། དེ་གསུམ་གྱི་ཐུགས་ཀར་ཡི་གེ་གསུམ་སྒོམ་པ་ནི་ཡེ་ཤེས་སེམས་
དཔའ་དང་། དེ་གསུམ་གྱི་ཐིག་ལེའི་ནང་དུ་ཨ་ཐུང་སྒོམ་པ་ནི་ཏིང་ངེ་འཛིན་སེམས་དཔའ་ཡིན་པའི་ཕྱིར་ཏེ།
རྩ་རྒྱུད་ལས། སངས་རྒྱས་དཀྱིལ་འཁོར་དབུས་གནས་པར། ། བདག་གི་ལུས་ལ་སྣང་མཛད་བཞག།སྙིང་གར་
ཡི་གེ་ཨོཾ་བསམས་ལ། ། སྔགས་ལ་རྣམ་པར་ཤེས་པ་བསྒོམ། ། ཞེས་དང་། དེ་བཞིན་དུ་འོད་དཔག་མེད་མི་
བསྐྱོད་པ་གཉིས་ལའང་གསུང་ཐུགས་དང་སྦྱར་ནས་གསུངས་པའི་ཕྱིར། དེ་ལྟར་བསྒོམས་པས་དོན་གྱི་འོད་
གསལ་སྐྱེས་པའི་ཚེ། མ་དག་པའི་སྒྱུ་ལུས་འཇའ་ཡལ་བ་ལྟར་དག་ནས་འགྲོ་ཞིང་། དེའི་ཚེ་ལྷན་སྐྱེས་ཀྱི་བདེ་
བས་སྟོང་ཉིད་མངོན་སུམ་དུ་རྟོགས་པ། བླ་མེད་ཀྱི་མཐོང་ལམ་ཐོབ་པ། དེའི་ས་དང་པོ་ཐོབ་པ། བདེན་
འཛིན་ནམ་ཉོན་སྒྲིབ་ཀུན་བཏགས་ལྷན་སྐྱེས་གཉིས་ཀའི་དངོས་གཉེན་ཐོབ་པ་རྣམས་དུས་མཉམ་པའི་ཚུལ་གྱིས་
འབྱུང་ངོ་། ། སྤྱིར་འོད་གསལ་དེ་ལ་སྒྲས་བརྗོད་རིགས་པ་ཙམ་གྱི་དབང་དུ་བྱས་ན། ཡུལ་གྱི་འོད་གསལ་དང་།
ཡུལ་ཅན་གྱི་འོད་གསལ་གཉིས་ཡོད་པའི་དང་པོ་དང་སྟོང་ཉིད་དོན་གཅིག གཉིས་པ་ལའང་སྤྱི་དོན། སྦས་
དོན། མཐར་ཐུག་གི་འོད་གསལ་དང་གསུམ། དེར་མ་ཟད། གཞིའི་འོད་གསལ་དང་། ལམ་གྱི་འོད་གསལ་
དང་། འབྲས་བའི་འོད་གསལ་ཞེས་པའི་ཐ་སྙད་ཀྱང་ཡོད་དོ། ། གསུམ་པ་ནི། ཁ་ཅིག་ཕར་ཕྱིན་ཐེག་པ་
སྔགས་བླ་མེད་ཀྱི་ལམ་དུ་འཇུག་དགོས་ན། ལམ་གྱི་སྐབས་གང་ནས་འཇུག་སྙམ་ན། འདི་ལ་མཁས་པ་ཁ་ཅིག་
ས་དང་པོ་ནས་བཅུ་བའི་བར་གྱི་བྱང་སེམས་སྔགས་ལམ་དུ་འཇུག་པར་ཡོད་དོ་ཞེས་བཞེད་མཁས་པ་ཁ་ཅིག་ནི་
213

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚོགས་ལམ་ནས་འཇུག་པ་ཡོད་ལ། བྱང་འཕགས་རྣམས་ནི། ས་བཅུ་བ་ཁོ་ན་ནས་འཇུག་ཅིང་། དེ་ཡང་སྲིད་
པ་ཐ་མ་ནས་འཇུག་གོ་གསུང་། སྦྱོར་ལམ་ཐོབ་ནས་བླ་མེད་ཀྱི་ལམ་འོག་མ་ནས་མི་འཇུག་པའི་རྒྱུ་མཚན་དུ་སྦྱོར་
ལམ་ཆོས་མཆོག་གི་བར་གྱི་བྱང་སེམས་རྣམས་ཀྱིས་བསམ་གཏན་གྱི་དངོས་གཞི་ཐོབ་པས་འདོད་པ་ལ་འདོད་
ཆགས་དང་བྲལ་བ་འདོད་ཀྱང་། དེ་ནི་མི་འཐད་དེ། དེ་ལྟ་ན་དེ་རྣམས་སྔགས་ལམ་དུ་གཏན་མི་འཇུག་པ་ཐལ་
བའི་ཕྱིར་ཏེ། ས་བཅུ་བའི་མཐར་འཇུག་ན་ནི་དོན་གྱི་འོད་གསལ་ནས་འཇུག་དགོས་པས་དབང་གསུམ་པ་
དངོས་དབང་དུ་བསྐུར་བ་ཡང་མི་འཐད་པའི་ཕྱིར་རོ། ། དེར་མ་ཟད། སློབ་པའི་ཟུང་འཇུག་པས་ལས་རྒྱ་ལ་
བརྟེན་པར་བཤད་པ་ཡང་མི་འཐད་པར་ཐལ་ཏེ། དེས་ཉོན་མོངས་སྤངས་ཟིན་པས་ཆགས་པ་དང་གཏན་ནས་
བྲལ་ཟིན་པའི་ཕྱིར་རོ། ། དེས་ན་ལུགས་སྔ་མ་ཉིད་འཐད་པར་སེམས་སོ། ། ཕར་ཕྱིན་ཐེག་པ་པར་མ་ཟད།
རྒྱུད་སྡེ་འོག་མ་པ་གསུམ་ཡང་བླ་མེད་དུ་འཇུག་དགོས་ཏེ། འདི་རྣམས་ལ་རང་རང་གི་རིགས་ངེས་མ་ངེས་གཉིས་
སུ་དབྱེ་དགོས་པས་སོ། ། སྔོན་སྟོན་པས་ལྷའི་བུ་མོ་ཐིག་ལེ་མཆོག་མར་བརྟེན་ནས་འོད་གསལ་མངོན་དུ་བྱས་ཏེ་
བྱང་ཆུབ་ཐོབ་པའི་ཚུལ་བསྟན་པ་ནི་གཞན་དུ་ཤེས་པར་བྱའོ། ། འོན་ཀྱང་མཐར་སྔགས་ལ་ཞུགས་པ་ནི་རང་
ལམ་དོར་ནས་སྔགས་ལ་ཞུགས་པ་མ་ཡིན་ཏེ། རང་ལམ་གྱི་སྟེང་དུ་སྔགས་ལམ་གྱི་བསྣོན་མ་བྱས་པ་ཙམ་ཡིན་པའི་
ཕྱིར་རོ། ། བསྐྱེད་རིམ་དང་། རིམ་པ་དང་པོ་གསུམ་སྔོན་དུ་མ་སོང་བར་རིམ་པ་བཞི་པ་མངོན་དུ་བྱེད་པ་ནི་
འདི་ལ་དམིགས་བསལ་ཡིན་ནོ། ། གཉིས་པ་ནི། རིམ་པ་བཞི་བའི་འོད་གསལ་དེ་ཡན་ལག་དྲུག་གི་ནང་ནས་
གང་ཡིན་ཞེ་ན། འཛིན་པའི་ཡན་ལག་ཡིན་ཏེ། རྒྱུད་ཕྱི་མ་ལས། རང་དབང་རིན་ཆེན་དགག་པ་ཡི། །
གཟུང་བ་འཛིན་པ་ཡིན་པར་བཤད། ། ཅེས་གསུངས་པའི་ཕྱིར་རོ། ། གཉིས་པ་བདེན་གཉིས་དབྱེར་མེད་ཀྱི་
རྫོགས་རིམ་ནི། རིམ་ལྔ་དང་སྤྱོད་བསྡུས་ལས་གསུངས་པ་ལྟར་ཟུང་འཇུག་འགྲུབ་ལུགས་སྟེ། འདི་ལ་གསུམ།
དོན་གྱི་འོད་གསལ་ལས་ལྡང་ཚུལ་དང་། མཉམ་རྗེས་ཀྱི་བྱ་བ་དང་ཟུང་འཇུག་ངང་རྗེས་རྩེས་དྲན་དང་ཏིང་ངེ་
འཛིན་གྱི་ཡན་ལག་གང་ན་འཇོག་ཚུལ་དང་བཅས་པ་དང་སྤྱོད་པ་དང་ས་ལམ་གྱི་རྣམ་བཞག་གོ། ། དང་པོ་ནི།
རིམ་ལྔ་ལས། རང་བཞིན་བཅས་འོད་དེ་དང་དེ། ། རྣམ་ཤེས་རླུང་དང་ལྡན་པ་ཡི། ། བདག་བྱིན་རླབས་
པའི་རིམ་གྱིས་ཀྱང་། ། སེམས་ཅན་དོན་དུ་ལན་འགའ་བྱུང་། ། ཇི་ལྟར་དངས་པའི་ཆུ་ཀླུང་ལས། ། ཉ་དག་
མྱུར་དུ་ལྡང་བ་ལྟར། ། དེ་བཞིན་ཐམས་ཅད་སྟོང་གསལ་ལས། ། སྒྱུ་འཕྲུལ་དྲ་བ་འབྱུང་བར་བཤད། །།
ཅེས་གསུངས་པ་ལྟར།དོན་གྱི་འོད་གསལ་ལས་ལངས་མ་ཐག་ཉེར་ཐོབ་གྲུབ་པ་དང་དུས་མཉམ་དུ་དག་པའི་སྒྱུ་
མའི་སྐུ་སློབ་པའི་ཟུང་འཇུག་འགྲུབ་པར་འགྱུར་བ་ཡིན་ཏེ། སྤྱོད་བསྡུས་ལས་གཉིད་མྱུར་དུ་སང་བའི་དཔེས་
214

་༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
གསུངས་པ་དང་། གཞི་ལ་འཆི་བ་འོད་གསལ་ལས་ལངས་མ་ཐག་བར་དོ་འགྲུབ་པ་དང་ཤིན་ཏུ་མཐུན་ཞིང་།
རྒྱུད་ཕྱི་མ་ལས་ཀྱང་། ཡུད་ཀྱིས་ཡེ་ཤེས་རྫོགས་བྱེད་པ། ། ཏིང་ངེ་འཛིན་ ཅེས་བྱ་བར་བཤད། ། ཅེས་
གསུངས་པའི་ཕྱིར། དེའི་དུས་སུ་ཐོབ་པའི་ཟུང་འཇུག་དེ་སྤངས་པ་ཟུང་འཇུག་ཡིན་ཏེ། རིམ་ལྔ་ལས། འཁོར་
བ་དང་ནི་མྱ་ངན་འདས། ། རྟོག་པ་གཉིས་པོ་སྤངས་པས་ན། ། གང་དུ་དངོས་པོ་གཅིག་གྱུར་པ། ། ཟུང་དུ་
འཇུག་ཅེས་དེ་ལ་བཤད། ། ཅེས་པའི་སྐབས་ནས་བརྟེན་པའི་ཟུང་འཇུག་དེའི་ཚེ་གསར་དུ་ཐོབ་པའི་ཕྱིར།
དེའི་རྗེས་སུ་དོན་གྱི་འོད་གསལ་གཞན་མངོན་དུ་མཛད་པ་ན་ཟུང་འཇུག་གི་གཙོ་བོ་རྟོགས་པ་ཟུང་འཇུག་དེ་ཐོབ་
པ་ཡིན་ཏེ། དེ་ཉིད་ལས། ཀུན་རྫོབ་དང་ནི་དོན་དམ་གྱི། ། རྣམ་དབྱེ་སོ་སོར་ཤེས་ནས་ནི། ། གང་དུ་ཡང་
དག་འདྲེས་གྱུར་པ། ། ཟུང་དུ་འཇུག་པ་དེ་བཤད་དོ། ། ཅེས་གསུངས་པ་ལྟར་གྱི་ཟུང་འཇུག་དེ་ཐོབ་པ་ཡིན་
པའི་ཕྱིར། འོ་ན་སྔགས་རིམ་སོགས་ལས། ལུགས་ལྡོག་གི་སྣང་བའི་མཐར་ཟུང་འཇུག་ཐོབ་པར་བཤད་པ་དང་
འགལ་ལོ་ཞེ་ན། མི་འགལ་ཏེ། དེ་ནི་སྔོན་གྱི་མཁས་གྲུབ་འགའ་རེའི་བཞེད་ཚུལ་བཀོད་པ་ཡིན་གྱི། རང་
ལུགས་ཀྱི་བཞེད་པ་མཐར་ཐུག་མིན་པའི་ཕྱིར་ཏེ། བཞེད་པ་མཐར་ཐུག་ནི་གསལ་སྒྲོན་མཐའ་དཔྱོད། དངོས་
གྲུབ་སྙེ་མ་སོགས་ནས་བཤད་པ་ལྟར་བྱ་བ་ཡིན་པའི་ཕྱིར་རོ། ། གཉིས་པ་ནི། རིམ་པ་བཞི་པའི་འོད་གསལ་གྱི་
བཞོན་པར་གྱུར་པའི་ཟག་མེད་ཀྱི་རླུང་འོད་ཟེར་ལྔ་པས་ཉེར་ལེན་དང་། སེམས་ཀྱིས་ལྷན་ཅིག་བྱེད་རྐྱེན་བྱས་པ་
ལ་བརྟེན་ནས་བྱུང་བའི་སྒྱུ་མའི་སྐུ་ཅན་རང་གི་རྣམ་སྨིན་གྱི་ཕུང་པོ་རྙེད་པ་ལས་གོ་ས་ལོགས་སུ་ཕྱེ་ནས་བཞེངས་
པའི་སྤངས་པ་ཟུང་འཇུག་པ་དེས་སླར་ཡང་མཉམ་གཞག་ཏུ་ཞུགས་ནས་རྟོགས་པ་ཟུང་འཇུག་མངོན་དུ་བྱེད་ཅིང་།
རྗེས་ཐོབ་ཀྱི་ཚེ་རྣམ་སྨིན་གྱི་ཕུང་པོ་རྙིང་པ་ལ་ཞུགས་ནས། སྤྲུལ་སྐུ་འཛིན་པ་ཡིན་ཏེ། ཀླུ་བྱང་གིས། ཡང་དག་
མགོན་པོ་དེ་ཉིད་ནི། ། འབད་པས་སྦས་ནས་ཕུང་པོ་ཡི། ། རིན་ཆེན་ཟ་མ་ཏོག་ཏུ་བཞག། ཅེས་གསུངས་
པའི་ཕྱིར། སྤངས་པ་ཟུང་འཇུག་དེ་རྗེས་དྲན་དང་ཏིང་ངེ་འཛིན་གཉིས་ཀྱི་ནང་ནས་རྗེས་དྲན་གྱིས་བསྡུས་པ་
ཡིན་ཏེ། དེའི་ཚེ་བྱུང་བའི་ལུགས་ལྡོག་གི་སྣང་བ་གསུམ་པོ་རྗེས་དྲན་གྱིས་བསྡུས་པའི་ཕྱིར་ཏེ། སྨོན་ལམ་ལས།
ལུགས་ལྡོག་རྗེས་དྲན་ཟུང་འཇུག་ཏིང་འཛིན་དང་། ཞེས་གསུངས་པའི་ཕྱིར། འོན་ཀྱང་གསུང་འདི་ལྟ་བུ་ལ་
བརྟེན་ནས་སློབ་པའི་ཟུང་འཇུག་ཐམས་ཅད་ཏིང་ངེ་འཛིན་གྱི་ཡན་ལག་ཏུ་བཞེད་པ་ཡང་སྣང་ངོ༌། ། རྟོགས་པ་
ཟུང་འཇུག་ནི་ཏིང་ངེ་འཛིན་གྱི་ཡན་ལག་ཏུ་འཇོག་སྟེ། རྒྱུད་ཕྱི་མའི་ལུང་དང་། སྔར་གྱི་སྨོན་ལམ་གྱི་ལུང་དེས་
བསྒྲུབ་པའི་ཕྱིར་རོ། །
གསུམ་པ་ལ་གཉིས། སྤྱོད་པ་དང་། ས་ལམ་གྱི་རྣམ་གཞག་གོ། དང་པོ་ལ་གཉིས། སྤྱོད་པ་སྤྱི་དང་།
215

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྲེ་བྲག་གོ། དང་པོ་ནི། སྤྱིར་སྤྱོད་པ་ལ་གསུམ་ཡོད་དེ། དམན་པ་ལ་མོས་པ་ལ་ཆགས་བྲལ་གྱི་སྤྱོད་པ་དང་།
རྒྱ་ཆེན་པོ་ལ་མོས་པ་ལ་ས་དང་ཕ་རོལ་ཏུ་ཕྱིན་པའི་སྤྱོད་པ་དང་། ཟབ་མོ་ལ་མོས་པ་ལ་འདོད་ཆགས་ཀྱི་སྤྱོད་པ་
གསུམ་བསྟན་པའི་ཕྱིར། ཕྱི་མ་ནི་རྒྱུད་སྡེ་བཞི་ཀའི་གདུལ་བྱའི་དབང་དུ་བྱས་ཤིང༌། ཁྱད་པར་དུ་བླ་མེད་ཀྱི་
དབང་དུ་མཛད་པ་ཡིན་ཏེ། དེས་ནི་འདོད་ཡོན་སྤྱི་དང་བྱེ་བྲག་ལས་དང་ཡེ་ཤེས་ཀྱི་ཕྱག་རྒྱུ་གཉིས་ཀ་ལ་ལོངས་
སྤྱོད་དགོས་པའི་ཕྱིར། དེ་ཡང་གཙོ་བོའི་དབང་དུ་བྱས་ཀྱི། བླ་མེད་ཀྱི་གདུལ་བྱས་ཆགས་བྲལ་གྱི་སྤྱོད་པ་བསྟེན་
མི་རུང་བ་ཡང་མ་ཡིན་ཏེ། བླ་མེད་ཀྱི་ལམ་ཉམས་སུ་ལེན་པའི་རབ་བྱུང་གི་རྟེན་ཁྱད་པར་ཅན་ཡོད་པའི་ཕྱིར་ཏེ།
ཇི་སྐད་དུ། ཕྱི་རུ་ཉན་ཐོས་སྤྱོད་པ་སྤྱོད། ། ནང་དུ་གསང་བ་འདུས་ལ་དགའ། ། ཞེས་གསུངས་པའི་ཕྱིར།
གཉིས་པ་ནི། བླ་མེད་ཀྱི་སྤྱོད་པ་ལ་དབྱེ་ན་གསུམ་ཡོད་དེ། སྤྲོས་བཅས། སྤྲོས་མེད། ཤིན་ཏུ་སྤྲོས་མེད་ཀྱི་སྤྱོད་
པ་གསུམ་ཡོད་པའི་ཕྱིར་ཏེ། སྨོན་ལམ་ལས། སྤྲོས་བཅས་སྤྲོས་མེད་ཤིན་ཏུ་སྤྲོས་མེད་ཀྱི། ། སྤྱོད་མཆོག་རྣམ་
གསུམ་ཡོངས་སུ་རྫོགས་པར་ཤོག།ཅེས་གསུངས་པའི་ཕྱིར། ཡང་རྟེན་གྱི་སྒོ་ནས་བསྐྱེད་རྫོགས་གཉིས་ཀྱི་སྤྱོད་པ་
དང་། དུས་ཀྱི་སྒོ་ནས་དབྱེ་བ་དང་། འབྲས་བུའི་སྒོ་ནས་དབྱེ་བ་དང་། བོགས་འབྱིན་པའི་སྤྱོད་པ་སོགས་ཡོད་
དོ། ། སྤྱོད་པ་གསུམ་གྱི་ཁྱད་པར་ཡོད་དེ། ལས་རྒྱུ་དང་འདྲ་འབག་ཆས་གོས་སོགས་ཡོད་ཅིང་། བརྡ་དང་
བརྡའི་ལན་སོགས་བྱ་བའི་སྤྱོད་པ་དེ་སྤྲོས་བཅས་ཀྱི་སྤྱོད་པ་དང་། ལས་རྒྱ་དང་འདྲ་འབག་སོགས་ཡོད་ཅིང་།
བརྡ་དང་དེའི་ལན་སོགས་བྱ་བ་མེད་པའི་སྤྱོད་པ་དེ་སྤྲོས་མེད་ཀྱི་སྤྱོད་པ་དང་། བརྡའི་སྤྱོད་པ་དེ་ཐམས་ཅད་
སྤངས་ནས་ཡེ་རྒྱ་དང་སྙོམས་པར་འཇུག་ཅིང་། གཉིད་ཀྱི་འོད་གསལ་ཆིག་བསྒྲིལ་དུ་སྐྱོང་བའི་སྒོ་ནས་བདེ་སྟོང་
གི་ཡེ་ཤེས་གཙོ་བོར་སྒོམ་པར་བྱེད་པའི་སྤྱོད་པ་དེ་ཤིན་ཏུ་སྤྲོས་མེད་ཀྱི་སྤྱོད་པ་ཡིན་པའི་ཕྱིར་རོ། ། གསུམ་པ་ལ་
གཉིས། དོད་ཐུབ་ཀྱི་སྒོ་ནས་བཤད་པ་དང་། ངོ་བོའི་སྒོ་ནས་བཤད་པའོ། ། དང་པོ་ནི་བླ་མེད་ཀྱི་རྒྱུད་དག་
ལས་སའི་དབྱེ་བ་དུ་མ་བཤད་དེ། ས་བཅུ་དང་། བཅུ་གཅིག་དང༌། བཅུ་གཉིས་དང་། བཅུ་གསུམ་དང་།
བཅུ་བཞིར་བཤད་པ་ཡང་ཡོད་པའི་ཕྱིར། དེ་དག་ནི་དབྱེ་བསྡུ་མཛད་པ་ཙམ་ཡིན་གྱི། འགལ་བ་ནི་མེད་དེ།
དེ་ཡང་ཡོངས་གྲགས་ཀྱི་ས་དང་པོ་ནས་ས་བཅུ་བའི་བར་དང་། དེའི་སྟེང་དུ་སངས་རྒྱས་ཀྱི་ས་ཀུན་ཏུ་འོད་བསྣན་
པས་བཅུ་གཅིག དེའི་སྟེང་དུ་མོས་སྤྱོད་ཀྱི་ས་བསྣན་པས་བཅུ་གཉིས། སློབ་པའི་ས་དགུ་དང་། བཅུ་བ་ལ་
བཅུ་བ་ཙམ་དང་། དེའི་ཁྱད་པར་གྱི་ལམ་དང་། བར་ཆད་མེད་པའི་ལམ་གསུམ་དང༌། དེའི་སྟེང་དུ་ཀུན་ཏུ་
འོད་བསྣན་པས་བཅུ་གསུམ། དེ་རྣམས་ཀྱི་སྟེང་དུ་མོས་སྤྱོད་ཀྱི་ས་བསྣན་པས་བཅུ་བཞིར་འཇོག་པའི་ཕྱིར།
སྤྱོད་བསྡུས་འགྲེལ་བར་མི་འདྲ་བ་ཞིག་ཀྱང་ཡོད་དེ། སྦྱོར་ལམ་དྲོད་སོགས་བཞི་པོ་རེ་རེ་ལ་ཆུང་འབྲིང་ཆེན་པོ་
216

༄༅། ། དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ། །
གསུམ་དུ་ཕྱེ་ནས་བཅུ་གཉིས་དང་། དེའི་སྟེང་དུ་དོན་གྱི་འོད་གསལ་བསྣན་པས་བཅུ་གསུམ་བཤད་པའི་ཕྱིར།
རིམས་གཉིས་ཀྱི་སྐབས་དང་སའི་དོད་ཐུབ་སྦྱོར་ཚུལ་ཡོད་དེ། བསྐྱེད་རིམ་མཐར་ཕྱིན་པ་ས་བརྒྱད་པའི་དོད་
ཐུབ། ངག་དབེན་ས་དགུ་པ། སེམས་དབེན་དང་སྒྱུ་ལུས་གཉིས་ས་བཅུ་བའི་དཀྱིལ་སྟོད། དོན་གྱི་འོད་གསལ་
དང་ཟུང་འཇུག་ས་བཅུ་པའི་དཀྱིལ་སྨད་དང་དོད་ཐུབ་སྦྱོར་བ་ཡིན་པའི་ཕྱིར། དེ་ཡང་བསྐྱེད་རིམ་ས་བརྒྱད་པ་
དང་སྦྱོར་ཏེ། སྣོད་བཅུད་ལ་དག་པའི་རྟེན་དང་བརྟེན་པར་འཆར་བའི་གསལ་སྣང་བརྟན་པོ་ཐོབ་པ་ནི། ས་
བརྒྱད་པར་ཞིང་དག་སྦྱོར་ཐོབ་པ་དང་ཆོས་མཐུན་པའི་ཕྱིར། རྫོགས་རིམ་གྱི་ལུས་དབེན་དང་ངག་དབེན་གཉིས་
ས་དགུ་པར་འཇོག་སྟེ། ངག་གི་རྩ་བ་རླུང་ལ་དབང་ཐོབ་པ་ནི། ས་དགུ་པར་ཆོས་སྟོན་པ་ལ་དབང་བསྒྱུར་བ་
དང་ཆོས་མཐུན་པའི་ཕྱིར། སེམས་དབེན་དང་རིམ་པ་གསུམ་པའི་སྒྱུ་ལུས་ནི་ས་བཅུ་པར་འཇོག་སྟེ། ཤིན་ཏུ་ཕྲ་
བའི་རླུང་སེམས་ལྷར་དངོས་སུ་བསྒྱུར་ནུས་པ་དང་བསྒྱུར་བ་ནི་ས་བཅུ་པར་ལུས་དམན་པའི་རྒྱུར་འགྱུར་བ་ཡང་
ལུས་ཕུན་སུམ་ཚོགས་པ་འགྲུབ་པའི་རྒྱུར་བསྒྱུར་ནུས་པ་དང་། སངས་རྒྱས་རྣམས་ཀྱི་འོད་ཟེར་ཆེན་པོའི་དབང་
བསྐུར་ཐོབ་པ་དང་ཆོས་མཐུན་པའི་ཕྱིར། རིམ་པ་ཕྱི་མ་གཉིས་རིམ་པ་བཞིན་དུ་ས་བཅུ་པའི་སྨད་དང་དོད་ཐུབ་
སྦྱོར་ཏེ། བསོད་ནམས་དང་ཡེ་ཤེས་ཀྱི་ཚོགས་གཉིས་ཀྱི་ནུས་པ་མཐུ་ཆེན་དུ་སོང་བ་ནི་ས་བཅུ་པའི་སྨད་ནས་
ཚོགས་གཉིས་རྫོགས་པ་དང་ཆོས་མཐུན་ཞིང་། ཟུང་འཇུག་ཐོབ་ནས་ལམ་གཞན་ལ་གསར་དུ་བསླབ་མི་དགོས་
པ་ནི་རྒྱུན་མཐའ་དང་ཆོས་མཐུན་པའི་ཕྱིར་རོ། །
གཉིས་པ་ངོ་བོའི་སྒོ་ནས་འཇོག་ཚུལ་ཡོད་དེ། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་
གསུམ་བྱས་ཏེ་དགའ་བཞི་འདྲེན་མི་ནུས་པ་ཚུན་ཆད་ཚོགས་ལམ། དེ་ནུས་པ་ནས་སྒྱུ་ལུས་བར་ཚུན་ཆད་སྦྱོར་
ལམ། རིམ་པ་བཞི་པའི་དོན་གྱི་འོད་གསལ་མཐོང་ལམ། སློབ་པའི་ཟུང་འཇུག་སྒོམ་ལམ་དུ་འཇོག་ཅིང་། དེ་
ལའང་ཤེས་སྒྲིབ་སྤོང་ཚུལ་གྱི་སྒོ་ནས་སྒོམ་ལམ་སྐོར་དགུར་འབྱེད་པ་ཡིན་པའི་ཕྱིར། མདོར་ན་སློབ་པའི་ཟུང་
འཇུག་གི་གོ་འཕང་མཆོག་མངོན་དུ་བྱེད་པར་འགྱུར་བ་ཡིན་ཏེ། རྒྱས་པར་ནི་གཞན་དུ་ཤེས་པར་བྱའོ། ། དེ་ལྟ་
བུའི་གོ་འཕང་ཚེ་འདིར་མངོན་དུ་བྱེད་མི་ནུས་པ་ད་ལྟའི་གང་ཟག་གིས་ཀྱང་དེར་བགྲོད་པའི་ལམ་གྱི་རིམ་པ་སྤྱི་
དང་བསྲེ་པའི་སྐོར་རྣམས་ལེགས་པར་ཤེས་པར་བྱས་ནས་ཡང་ཡང་ཡིད་ལ་གོམས་པར་བྱས་ནའང་ཁྱད་ཆེ་སྟེ།
རྗེའི་གསལ་སྒྲོན་ལས། བསྲེ་བའི་གདམས་ངག་ལ་མཁས་པར་བྱ་སྟེ། དེ་ལེགས་པར་ཤེས་ན་དེ་ཙམ་མི་ནུས་པས་
ཀྱང་ཡང་ཡང་ཡིད་ལ་བྱས་ནས། རྨད་དུ་བྱུང་བའི་བག་ཆགས་བརྟན་པོ་འཇོག་པའི་ཕྱིར་རོ། ། ཞེས་དང་
དེ་ཙམ་གྱི་ནུས་པ་མ་ཐོབ་པས་ནི་འཆི་བའི་དུས་སུ་འོང་བའི་རིམ་པ་རྣམས་ད་ལྟ་ནས་ཡང་ཡང་ཡིད་ལ་དྲན་ཏེ་རྒྱུན་
217

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྡན་དུ་གོམས་ན། གོམས་པའི་ཤུགས་ཀྱིས་འཆི་ཁར་དྲན་ཐུབ་ནས་འཆི་བའི་སྟོང་པ་རྣམས་ངོས་ཟིན་པ་འབྱུང་
བར་མངོན་ཏེ། ། ཞེས་དང་། རྗེའི་གསུང་འབུམ་ཐོར་བུ་ལས་ཀྱང་། དེ་ལྟ་བུ་མ་ཐོབ་ནའང་ད་ལྟར་གྱི་དུས་སུ་
འཆི་བའི་ཚེ་རྟགས་བཞི་དང་སྟོང་བ་བཞི་འཆར་བ་ཡིད་ལ་དྲན་པར་བྱས་ཏེ། ཞེས་པ་ནས། ད་གཟོད་འཆི་བའི་
དུས་ཀྱི་ཚེ་རྟགས་བཞི་དང་སྟོང་པ་བཞི་འཆར་བ་རྣམས་ངོས་ཟིན་པ་དང་། བར་དོའི་དུས་སུ་བར་དོ་ངོས་ཟིན་པ་
སོགས་ལ་ཁྱད་པར་ཤིན་ཏུ་ཆེ་བར་མངོན་ནོ། ། ཞེས་གསུངས་པའི་ཕྱིར་རོ། །
སྨྲས་པ། རྒྱལ་བའི་གསུང་རབ་མ་ལུས་པའི། ། ངེས་དོན་མཐར་ཐུག་བླ་མེད་རྒྱུད། ། དེ་ཡི་ནང་ནས་
ཆེས་ཟབ་པ། ། དཔལ་ལྡན་འདུས་པའི་རྒྱུད་དུ་གྲགས། ། དོན་ཟབ་རིན་ཆེན་འོད་དཀར་ཅན། ། ཀླུ་སྒྲུབ་
ཡབ་སྲས་ལ་སོགས་པ། ། མཁས་གྲུབ་གདེངས་ཅན་དབང་རྣམས་ཀྱིས། ། ལེགས་བཤད་གདེངས་ཀ་མཆོག་
གིས་བཟུང་། ། འོན་ཏེ་དུས་ཀྱི་ཆུ་འཛིན་གྱིས། ། ཉེ་བར་སྒྲིབ་ལ་མངོན་ཕྱོགས་ཚེ། ། རྒྱལ་བ་གཉིས་པར་
གྲགས་པ་དེའི། ། ལེགས་བཤད་ཉི་མའི་དཀྱིལ་འཁོར་ཤར། ། མགོན་དེའི་ཐུགས་བཅུད་མཐར་ཐུག་པ། །
རིམ་ལྔ་གསར་བར་བྱེད་པའི་སྒྲོན། ། དོན་འགྲེལ་མཁས་པའི་ལེགས་བཤད་ཀྱང་། ། རྒྱུ་སྐར་བཞིན་དུ་རྣམ་
པར་བཀྲ། ། དེ་ལྟ་ན་ཡང་རང་སྐལ་དང་། ། མགོན་དེའི་བསྟན་དང་གཞན་ལ་ཡང་། ། ཕན་སྲིད་སྙམ་ནས་
ཟབ་མོའི་དོན། ། ཅུང་ཟད་བརྗོད་པ་ཉིད་དུ་ཐལ། ། ཚུལ་འདིར་མ་རྟོག་ལོཔ་རྟོགས་གིས། ། ནོངས་པར་
གྱུར་རྣམས་རབ་འཆགས་ཤིང་། ། ལེགས་པར་བཤད་ལས་ཐོབ་པའི་དགེ། ། མདོ་སྔགས་བསྟན་པ་རྒྱས་ཕྱིར་
བསྔོ། ། ཅེས་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ་ཞེས་བྱ་བ་འདི་ནི། ཅོ་ནེའི་
ཀོའུ་ཤྲི་ཡེས་ཀྱིས་རང་དགོན་དུ་རྒྱུད་ཀྱི་འཆད་ཉན་གསར་དུ་བཙུགས་པའི་ཚེ། དེའི་བླ་མའི་གོ་སའི་ཐོག་མར་
གྱུར་པ་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་རྗེ་ཡབ་སྲས་སོགས་མཁས་པ་དུ་མའི་མན་ངག་ལ་བརྟེན་ནས་
སྦྱར་བ་སྟེ། ཕྱིས་དད་དང་རྣམ་དཔྱོད་ཕུན་སུམ་ཚོགས་པའི་གནས་བརྟན་ཆོས་རིན་ཆེན་ཞེས་བགྱི་བ་རྒྱུད་གྲྭར་
ཞུགས་ནས་སྔགས་རམ་པའི་མཚན་གདགས་མཛད་པའི་ཚེ། གཞན་ལ་ཕན་པར་འགྱུར་སྲིད་སྙམ་ནས་དད་པས་
པར་དུ་བསྒྲུབས་སོ། ། བཀྲ་ཤིས། ། ། ། །
218

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་
པ་རབ་གསལ་ཞེས་བྱ་བ་བཞུགས་སོ། །
ན་མོ་མ་ྗབཱི་གྷོ་ཥཱ་ཡ། སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཉིད། ། རབ་མཛེས་ཨིནྡྲ་ནི་ལའི་ལྷུན་པོ་
བཞིན། ། ཀུན་ནས་ རབ་བརྗིད་ཟུང་འཇུག་སྒྱུ་མའི་སྐུར། ། རྣམ་ རོལ་དཔལ་ལྡན་འཁོར་ལོ་སྡོམ་ པར་
འདུད། ། ཉི་འོད་འབུམ་གྱི་རྩེ་དགའ་དང་འགྲོགས་པའི། ། རབ་དམར་བྱུ་རུའི་མདངས་ལྡན་ཆགས་པའི་
ཉམས། ། མཛེས་སྡུག་ལང་ཚོའི་དཔལ་མངའ་བཅོམ་ ལྡན་མ། ། རྡོ་རྗེ་ཕག་མོས་ བདེ་ཆེན་དངོས་གྲུབ་
སྩོལ། ། དུས་ཀྱི་མཐའ་འདིར་ཧེ་རུ་ཀ་དཔལ་ཉིད། ། ངུར་སྨྲིག་ གར་ རོལ་གསང་ཆེན་རྒྱུད་སྡེ་ཡི། །
དགོངས་པ་འགྲེལ་མཛད་རྒྱལ་བ་གཉིས་པར་གྲགས། ། ཡབ་སྲས་བརྒྱུད་པར་བཅས་ལ་གུས་བཏུད་ནས། །
གྲུབ་ཆེན་ལཱུ་ཧི་པ་ཡིས་བཤད་པའི་སྲོལ། ། འཁོར་ལོ་སྡོམ་པའི་རིམ་པ་དང་པོའི་གནད། ། རྗེ་བཙུན་བླ་མའི་
མན་ངག་ཇི་ལྟར་བར། ། འཆད་པར་འདོད་དོ་མཁའ་འགྲོས་བརྩེ་བས་སྐྱོངས། །
འདིརདཔལ་འཁོར་ལོ་བདེ་མཆོག་གི་བསྐྱེད་རིམ་སྒྲུབ་ཐབས་ཀྱི་གོ་རིམ་དང་མཐུན་པར་འཆད་པ་ལ་
གསུ།སྔོན་དུ་འགྲོ་བ་སྤྱིའི་རྣམ་གཞག་མདོར་བསྡུས་བཤད་པ་དང་། སྒྲུབ་ཐབས་ཀྱི་གཞུང་དོན་སོ་སོར་བཤད་པ་
དང་། འཕྲོས་དོན་བཤད་པའོ། ། དང་པོ་ལ་གཉིས། རྩ་བཤད་ཀྱི་རྒྱུད་ངོས་བཟུང་པ་དང་། དགོངས་
འགྲེལ་གྱི་རིམ་པ་བྱོན་ཚུལ་ལོ། ། དང་པོ་ནི། བཅོམ་ལྡན་འདས་ཀྱིས་གདུལ་བྱའི་དོན་དུ་མདོ་སྔགས་ཀྱི་ཕྱོགས་
གཉིས་གསུངས་པའི་ནང་ནས་བརྗོད་བྱའི་ངོས་ནས་ཆེས་ཟབ་པ་ནི་བླ་མེད་ཀྱི་རྒྱུད་སྡེ་རྣམས་ཡིན་ལ། དེའི་ནང་
ནས་ཀྱང་ཕ་རྒྱུད་ཐམས་ཅད་ཀྱི་གཙོ་བོ་ནི་དཔལ་གསང་བ་འདུས་པ་དང་། མ་རྒྱུད་ཐམས་ཅད་ཀྱི་གཙོ་བོ་ནི་
དཔལ་འཁོར་ལོ་བདེ་མཆོག་གི་རྒྱུད་རྣམས་ཡིན་ནོ། ། འདིའི་རྩ་རྒྱུད་ལ་ནི་རྒྱས་པ་ཤོ་ལོ་ཀ་འབུམ་ཕྲག་གསུམ་པ་
དང་། འབྲིང་པོ་ཤོ་ལོ་ཀ་འབུམ་ཕྲག་གཅིག་པ། བསྡུས་པ་ལེའུར་གཅིག་པ་གསུམ་ཡོད་དེ། ཧེ་རུ་ཀ་མངོན་
འབྱུང་ལས། འབུམ་ཕྲག་འབུམ་ཕྲག་གསུམ་ལས་བྱུང་། ། རྒྱུད་ཀྱི་སྙིང་པོ་བསྡུས་པ་ཡིན། ། ཞེས་དང་།
མཁའ་འགྲོ་རྒྱ་མཚོ་ལས། དེ་ལྟར་ངེས་བརྗོད་འབུམ་གསུམ་ལས། ། བྱུང་བ་བདེ་མཆོག་ཉུང་ངུ་སྟེ། ། ཞེས་
219

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པའི་ཕྱིར། བཤད་རྒྱུད་ལ་ལྔ་ཡོད་དེ། རྡོ་རྗེ་མཁའ་འགྲོ། ཀུན་སྤྱོད། སྡོམ་འབྱུང་དང་ཕག་མོའི་
མངོན་འབྱུང་གཉིས་གཅིག་ཏུ་བྱས་པ་དང་། མངོན་བརྗོད། ཁ་སྦྱོར་གྱི་རྒྱུད་དང་བཅས་པ་རྣམས་སུ་ཡོད་པའི་
ཕྱིར། ཕྱོགས་མཐུན་གྱི་རྒྱུད་ཀྱང་ཡོད་དེ། ཧེ་རུ་ཀ་མངོན་འབྱུང་། རྣལ་འབྱོར་མ་བཞི་ཞལ་སྦྱོར། མཁའ་
འགྲོ་རྒྱ་མཚོ་རྣམས་སུ་ཡོད་པའི་ཕྱིར། གཉིས་པ་དགོངས་འགྲེལ་གྱི་རིམ་པ་ཡོད་དེ། ལྦ་ནག་དྲིལ་གསུམ་གྱིས་
མཛད་པའི་འདིའི་སྐོར་གྱི་གཞུང་ཐམས་ཅད་དང་ཁྱད་པར་ལྟ་ཧི་བས་མཛད་པའི་མངོན་རྟོགས་དང་བཅས་པ་
རྣམས་སུ་ཡོད་པའི་ཕྱིར། ཕྱི་མ་འདི་ལ་འགྲེལ་པ་དུ་མ་ཡོད་དེ། ལྭ་བ་པ། པྲ་ཛྷ་རཀི་ཏ། བི་བྷུ་ཏི། ཨ་ཧྥུ།
ཇོ་བོས་མཛད་པའི་འགྲེལ་བ་སོགས་རྒྱ་འགྲེལ་རྣམས་དང་། རྗེས་མཛད་པའི་འདོད་འཇོ་རྣམས་སུ་ཡོད་པའི་
ཕྱིར། གཉིས་པ་ལ་གཉིས། སྒྲུབ་ཐབས་ཀྱི་ཆིངས་མདོར་བསྟན་པ་དང་། ཉམས་སུ་ལེན་པའི་རིམ་པ་ཉིད་
བཤད་པའོ། ། དང་པོ་ནི། རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། ། ཤེས་རབ་ཡན་ལག་ཕུར་བུ་
གུར། ། ཨཱ་ལི་ཀཱ་ལི་ཞེས་བརྗོད་ནས། ། རྒྱུ་ སོགས་ སྟོང་བ་ སྔོན་འགྲོ་བ། ། འཇུག་ པ་ སྒྲ་ལ་ སོགས་ པ་
ནས། ། ཇི་སྲིད་བསྡུས་པའི་སྦྱོར་ལྡན་པ། ། བདུད་རྩི་ཚིམ་བྱེད་མྱ་ངན་འདས། ། ལག་པའི་མཆོད་པ་
དབང་བསྐུར་བས། ། གོ་ཆ་ཆེན་པོས་ཡང་དག་བསྲུང་། ། སྔགས་རྣམས་ཀུན་གྱིས་མཆོད་པར་བྱ། ། དེ་
ལྟར་དེ་ཉིད་བཅུ་བཞི་ནི། ། མདོར་བསྡུས་ནས་ནི་བཤད་པ་ཡིན། ། ཞེས་གསུངས་པ་ལྟར་དེ་ཉིད་བཅུ་བཞི་
ཡོད་དེ། འདི་ནི་བསྐྱེད་རྫོགས་གཉིས་ཀ་ལ་སྦྱར་བ་ཡོད་ཀྱང་། འདིར་བསྐྱེད་རིམ་གྱི་དབང་དུ་བྱས་ན། གོས་
སམ་གནས་ཀྱི་དེ་ཉིད།ཕྱག་རྒྱུའི་དེ་ཉིད། སྒྲུབ་གྲོགས་ཀྱི་དེ་ཉིད། སྲུང་འཁོར་གྱི་དེ་ཉིད། ཨཱལའི་དེ་ཉིད། ཀླུ་
ལའི་དེ་ཉིད། སྟོང་ཉིད་བསྒོམ་པ་རྒྱུ་སོགས་སྟོང་པ་སྔོན་དུ་འགྲོ་བའི་དེ་ཉིད། བར་དོ་མཚོན་བྱེད་སོགས་འཇུག་
པ་སྒྲའི་དེ་ཉིད། དམ་ཡེ་གཉིས་གཅིག་ཏུ་བསྲེ་བ་སྦྱོར་བའི་དེ་ཉིད། མཆོད་པ་བཞིས་མཆོད་པ་བདུད་རྩིས་ཚིམ་
པར་བྱེད་པའི་དེ་ཉིད། ཉེར་བསྡུ་བྱེད་པ་མྱང་འདས་ཀྱི་དེ་ཉིད། ལག་མཆོད་ཀྱི་དེ་ཉིད། དབང་བསྐུར་བའི་
དེ་ཉིད། ཡབ་ཡུམ་གཉིས་ལ་གོ་ཆ་བགོ་བའི་དེ་ཉིད། བཟླས་པ་དང་སྔགས་མཆོད་ཀྱི་དེ་ཉིད་རྣམས་སུ་ཡོད་པའི་
ཕྱིར། དེ་ཉིད་བཅུ་བཞིར་བཤད་ལ་དགོས་པ་ཡོད་དེ། རྒྱུད་དོན་ཐམས་ཅད་དེ་ཉིད་བཅུ་བཞིར་འདུ་བར་ཤེས་
པའི་ཆེད་ཡིན་པའི་ཕྱིར་རོ། ། གཉིས་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་
ལྟར་བྱ་བའོ། ། དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ་དང་། དངོས་གཞི་ལ་ཇི་ལྟར་བྱ་བ་དང་།
མཇུག་ཏུ་ཇི་ལྟར་བྱ་བའོ། ། དང་པོ་ལ་གཉིས། ཐོག་མར་བྱ་བའི་རིམ་པ་བཤད་པ་དང་། སྒྲུབ་ཐབས་ཀྱི་ཡན་
ལག་དངོས་བཤད་པའོ། ། དང་པོ་ལ་བཞི། རྡོར་དྲིལ་དང་ནང་མཆོད་བྱིན་བརླབ། སྔོན་འགྲོའི་མཆོད་
220

༄༅། ། ལཱུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
གཏོར་བྱིན་བརླབ་སོགས་དང་། བདག་བསྐྱེད་མཆོད་པ་བྱིན་བརླབ་དང་། རྡོར་སེམས་ཀྱི་སྒོམ་བཟླས་བྱ་ཚུལ་
ལོ། ། དང་པོ་ལ་བཞི། རྡོར་དྲིལ་བྱིན་བརླབ་དང་། ནང་མཆོད་བསང་བ། སྦྱང་བ། བསྐྱེད་ཅིང་བྱིན་གྱིས་
བརླབ་པའོ། ། དང་པོ་ནི། ཐོག་མར་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞེས་སོགས་ཀྱིས། ཐ་མལ་གྱི་
ཕུང་པོ་རང་བཞིན་གྱིས་སྟོང་པར་སྦྱངས་པའི་སྟོང་པའི་ངང་ལས། སྣ་ཚོགས་པདྨ་དང་ཉི་མའི་གདན་ལ་སྐད་
ཅིག་གིས་རང་ཉིད་ཧེ་རུ་ཀ་ཡབ་ཡུམ་ཞལ་གཅིག་ཕྱག་གཉིས་པར་བསྒོམ་པར་བྱ་སྟེ། འཆད་པར་འགྱུར་བའི་
མཆོད་གཏོར་སོགས་བསང་སྦྱངས་བསྐྱེད་དེ་བྱིན་གྱིས་བརླབ་པའི་ཐ་མལ་གྱི་སྣང་ཞེན་གྱིས་མི་ནུས་པས་ལྷའི་ང་
རྒྱལ་དང་ལྡན་པའི་སྒོ་ནས་བྱེད་དགོས་པའི་ཕྱིར། དེ་ནས་རྡོར་དྲིལ་བྱིན་བརླབ་བྱ་བ་ནི་འདིའི་བཤད་པ་ཕལ་
ཆེར་ན་མི་གསལ་ཡང་། ཆོ་གའི་གཞུང་ལས་འབྱུང་བ་ལྟར་ཅུང་ཟད་བརྗོད་ན་སྤྱི་ལ་གོ་དོན་གྱི་ཁྱད་ཆེ་བས། དེ་
ཇི་ལྟར་བྱ་བའི་ཚུལ་ཡོད་དེ། ལམ་དང་འབྲས་བུའི་སྐབས་ཀྱི་བདེ་བ་ཆེན་པོའི་ཡེ་ཤེས་སོགས་ཐབས་ཀྱི་ཆ་ཐམས་
ཅད་རྡོ་རྗེ་དང་། སྟོང་ཉིད་རྟོགས་པའི་ཤེས་རབ་སོགས་ཤེས་རབ་ཀྱི་ཆ་ཐམས་ཅད་དྲིལ་བུའི་རྣམ་པར་ཤར་བའི་
སྒོ་ནས་དྲིལ་བུ་འཛིན་ཅིང་། དེ་གཉིས་ཀའང་བདེ་སྟོང་དབྱེར་མི་ཕྱེད་པའི་དོན་དམ་བྱང་ཆུབ་ཀྱི་སེམས་ཀྱི་རང་
བཞིན་ཡིན་ནོ་སྙམ་དུ་བསམས་ལ། ཨོཾ་ཞེས་ སོགས་བརྗོད་པའི་སྒོ་ནས་བྱིན་གྱིས་བརླབ་པ་ ཡིན་པའི་ཕྱིར།
སྔགས་དང་པོ་འདིའི་དོན་ཡོད་དེ། ཨོ་ནི་བཀྲ་ཤིས་པ་སོགས་དོན་བདུན་ལ་འཇུག་པ་དྲན་པའི་སྒོ་ནས་བརྗོད་ན་
ཕན་ཡོན་ཆེ་བ་དང་། སརྦ་ཏ་ཐཱ་ག་ཏ་སིདྷི་བཛྲ་ནི། དེ་བཞིན་གཤེགས་པ་ཐམས་ཅད་ཀྱི་གྲུབ་པའི་རྡོ་རྗེ། ས་མ་
ཡ་ཏིཥྛ་ཨེ་ཥ་ཧཱུཾ་དྷཱ་ར་ཡ་མི་ནི་ཚིག་མནོས་ཏེ་འདི་བདག་གིས་བཟུང་བར་བགྱིའོ། ། བཛྲ་ས་ཏྭ་ནི་རྡོ་རྗེ་སེམས་
དཔའ། ཧི་ལྔས་ཡེ་ཤེས་ལྔ་དང་། ཧཱུྃ་གསུམ་གྱིས་ནི་སྐུ་གསུང་ཐུགས་རྡོ་རྗེ་གསུམ་དབྱེར་མི་ཕྱེད་པ་དེ་མཚོན་
ཞིང་ཕཊ་ནི་གསལ་བ་དང་། སཱ་ཧཱ་ནི་གཞི་ཚུགས་པའི་དོན་ཡིན་པའི་ཕྱིར། དེ་ནས་བཛྲ་གྷ་ཧཱུྃ་ཞེས་བརྗོད་
ཅིང་འདིའི་དོན་ཡོད་དེ། དྲང་དོན་དུ་རྡོ་རྗེ་དྲིལ་བུ་ཞེས་པ་ཡིན་ལ། ངེས་དོན་གྱི་ཧཱུྃ་གིས་ཡེ་ཤེས་ལྔ་དང་ཆོས་
ཐམས་ཅད་བདེན་སྟོང་དུ་དྲིལ་ནས་རྟོགས་དགོས་པར་མཚོན་ཞིང་། དྲིལ་བུའི་སྒྲས་ཀྱང་དོན་དེ་སྒྲོག་པར་
བསམ་པར་བྱ་དགོས་པའི་ཕྱིར། དེ་ནས་རྡོ་རྗེ་སེམས་དཔའ་ལ་སོགས་པའི་སངས་རྒྱས་ཐམས་ཅད་མཉེས་པར་
བྱའོ་སྙམ་ཞིང་། སེམས་ཅན་རྨོངས་དང་ཞེས་སོགས་ཀྱི་དོན་ལྟར་བསམ་དགོས་ཏེ། དོན་ནི་དྲང་དོན་དུ་མཚོན་
བྱེད་དཔེའི་རྡོ་རྗེ་ལག་གིས་གསོར་ཞིང་། ངེས་དོན་མཚོན་བྱ་དོན་གྱི་རྡོ་རྗེ་བདེ་སྟོང་དབྱེར་མེད་ཀྱིས་ཡེ་ཤེས་དེ་
རང་རྒྱུད་ལ་གསོར་བའམ་བསྐྱེད་པ་ནི་མཛེས་པའི་ཕྱིར་ཏེ། དེས་སེམས་ཅན་རྨོངས་པ་མ་རིག་པ་དང་བྲལ་བར་
བྱས་པའི་སྒོ་ནས་འཁོར་བའི་སྡུག་བསྔལ་ཐམས་ཅད་ལས་རྣམ་པར་ཐར་པར་འགྱུར་པའི་བྱ་བ་བྱེད་པའི་ཕྱིར།
221

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་ལྟར་བྱེད་པའི་རྒྱུ་མཚན་ཡོད་དེ། ཡེ་ཤེས་དེས་ཆོས་ཀྱིས་མཆོག་དེ་ཁོ་ན་ཉིད་རྟོགས་པའི་ཕྱིར་རོ། ། དེའི་
ཕྱིར་སྤྲོ་བ་དང་བཅས་ཏེ་ཕྱི་ནང་གི་རྡོར་དྲིལ་བཟུང་བར་བྱའོ། ། ཧཱུྃ་གསུམ་དང་ཧོ་གསུམ་གྱི་མཚོན་དོན་ཡང་
ཡོད་དེ། ཧཱུྃ་གསུམ་གྱིས་རྡོ་རྗེ་གསུམ་དབྱེར་མི་ཕྱེད་པ་དང་། ཧོ་གསུམ་གྱིས་ནི་སེམས་ཅན་ཆུང་འབྲིང་ཆེན་པོ་
གསུམ་འཁོར་བ་ལས་ཐར་བར་བྱེད་པ་དེ་མཚོན་པའི་ཕྱིར། ཨོཾ་བཛྲ་དྷརྨཱ་ར་ཎི་ཞེས་སོགས་ཀྱི་དོན་ཡང་ཡོད་དེ།
བཛྲ་དྷརྨཱ་ར་ཎི་ཏ་པྲ་ར་ཎི་ཏ་སམ་པྲ་ར་ཎི་ཏ་ནི། རྡོ་རྗེ་སྟེ་སྟོང་པ་ཉིད་ཀྱིས་ཆོས་སྒྲ་སྒྲོག་རབ་ཏུ་སྒྲོག་ཀུན་ཏུ་རབ་
ཏུ་སྒྲོག སརྦ་བུདྡྷ་ཀྵེ་ཊ་པྲ་ཙ་ལེ་ནེ་ནི་སངས་རྒྱས་ཀྱི་ཞིང་ཐམས་ཅད་རབ་ཏུ་གཡོ་བ། པྲ་ཛྙཱ་པཱ་ར་མི་ཏ་ནཱ་ད་སྭཱ་
བྷཱ་ཝ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་རང་བཞིན། བཛྲ་ས་ཏཱ་ཧྲི་ད་ཡ་སནྟོ་ཥ་ཎི་ཞེས་པ་ནི་རྡོ་རྗེ་སེམས་
དཔའི་ཐུགས་ཀུན་དུ་དགྱེས་པ། ཧཱུཾ་དང་ཧོ་ནི་སྔར་བཞིན་དང་། སཱ་ཧཱ་ནི་ལེགས་པ་སྦྱིན་པ་སོགས་ཀྱི་དོན་ཡིན་
པའི་ཕྱིར། གཉིས་པ་ནི། རང་གི་སྙིང་ཁ་ནས་དུམ་སྐྱེས་མ་དཔག་ཏུ་མེད་པ་སྤྲོས་ཏེ་རྫས་ལ་གནས་པའི་བགེགས་
ཐམས་ཅད་བསྐྲད་པར་བསམ་པ་ཡིན་ཏེ། ཁཎྜ་རོ་ཧི་ནི་དུམ་སྐྱེས་མ་ཞེས་པའི་དོན་ཡིན་པའི་ཕྱིར། གསུམ་པ་ནི།
སྭ་བྷ་ཝའི་སྔགས་བརྗོད་ཅིང་ནང་མཆོད་ཀྱི་རྫས་སྣོད་དང་བཅས་པ་སྟོང་པར་སྦྱངས་པའི་ཚུལ་གྱིས་བདེ་སྟོང་
དབྱེར་མེད་ཀྱི་འོད་གསལ་དུ་འཇུག་དགོས་པ་ཡིན་ཏེ། དེ་རྣམས་ལ་ཐ་མལ་གྱི་སྣང་ཞེན་བསལ་ནས་བདེ་སྟོང་
དབྱེར་མེད་ཀྱི་རྣམ་རོལ་ཏུ་བལྟ་དགོས་པའི་ཕྱིར། སྭ་བྷཱ་ཝའི་སྔགས་དོན་ཀྱང་ཡོད་དེ། དངོས་ཟིན་ལྟར་ན་རང་
བཞིན་གྱིས་དག་པའི་ཆོས་ཐམས་ཅད་རང་བཞིན་གྱིས་དག་པ་དེ་ངའོ་ཞེས་པ་ཡིན་ཞིང་། དོན་ལ་ནི་དག་པ་སྔ་ཕྱི་
གཉིས་རིམ་པ་བཞིན་གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་སྟོང་པའི་བདག་
ཉིད་དུ་བལྟ་ དགོས་པའི་དོན་ཡིན་པའི་ཕྱིར་རོ། ། བཞི་པ་ལ་གཉིས། བསྐྱེད་པ་དང་བྱིན་གྱིས་བརླབ་
པའོ། ། དང་པོ་བསྐྱེད་ཚུལ་ཡོད་དེ། སྟོང་པའི་ངང་ལས་ཡཾ་དང་རཾ་ལས་རླུང་དང་མེའི་དཀྱིལ་འཁོར་གྱི་སྟེང་དུ་
ཡི་གེ་གསུམ་དང་། དེ་ལས་མི་མགོའི་སྒྱེད་པུ་ལྟག་པ་དབུས་སུ་བསྟན་པ་གསུམ་གྱི་བར་དུ་ཨཱ་ལས་ཐོད་པ་དུམ་བུ་
གཅིག་པ་ཕྱི་དཀར་ལ་ནང་དམར་བའི་ནང་དུ་ཤ་ལྔ་དང་བདུད་རྩི་ལྔ་མོ་ལ་སོགས་པ་རང་རང་གི་ས་བོན་ལས་
བསྐྱེད་པ་ཡིན་པའི་ཕྱིར། དེ་ལྟར་བྱས་པའི་མཚོན་དོན་དང་དགོས་པ་ཡོད་དེ། སྟོང་པའི་ངང་ལས་བྱུང་བ་ནི་དེ་
རྣམས་རང་བཞིན་གྱིས་སྟོང་པའི་རྣམ་འཕྲུལ་དུ་བལྟ་བ་དང༌། རླུང་མེ་གཉིས་རང་གི་ས་བོན་ལས་བསྐྱེད་པ་ནི་
མིང་རྐྱང་བཏགས་ཡོད་ཙམ་དུ་ཤེས་པ་དང་། སྒྱེད་པུ་གསུམ་གྱིས་ནི་བདེ་བའི་རྟེན་སྒྲུབ་པ་པོའི་སྒོ་གསུམ་མཚོན་
ཞིང་། ཐོད་པ་བདེ་སྐྱོང་གི་སྣོད་ཡིན་པས་ཕྱི་དཀར་བས་བདེ་བ་དང་ནང་དམར་བས་སྟོང་པ་དང་། དུམ་བུ་
གཅིག་པས་བདེ་སྟོང་དབྱེར་མེད་པ་དེ་མཚོན་པའི་ཕྱིར། ཤ་ལྔ་བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ།
222

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
བྱིན་གྱིས་བརླབས་ནས་རང་གིས་ལོངས་སྤྱོད་ཅིང་ལྷ་ལ་ཕུལ་བས་དངོས་གྲུབ་མྱུར་དུ་འགུགས་པས་ལྕགས་ཀྱུ་དང་
གསལ་བར་བྱེད་པས་སྒྲོན་མ་ལྔ་ཞེས་བཤད་པའི་ཕྱིར། དྲི་ཆེན་སོགས་དེའི་རྫས་སུ་འཇོག་པའི་རྒྱུ་མཚན་ཡོད་དེ།
ཚུལ་བཞིན་ལོངས་སྤྱོད་ཅིང་ཕུལ་བས་འཆི་མེད་འགྲུབ་པར་འགྱུར་བའི་སྒོ་ནས་ཡིན་པའི་ཕྱིར། སྤྱིར་ཤ་ལྔ་
གཤེགས་པ་ལྔ་དང་བདུད་རྩི་ལྔ་གཤེགས་མ་ལྔའི་ས་བོན་ལས་བསྐྱེད་པ་ཡོད་ཀྱང་འདིར་དེ་ལས་ལྡོག་སྟེ་བསྐྱེད་
ཅིང་ཡི་གེ་དེ་རྣམས་ཀྱིས་མཚོན་པར་བྱས་པ་ལ་དགོས་པ་ཡོད་དེ། ཤ་ལྔ་གཤེགས་མ་ལྔའི་ངོ་བོ་དང་། བདུད་རྩི་
ལྔ་གཤེགས་པ་ལྔའི་ངོ་བོར་བྱིན་གྱིས་བརླབ་པའི་ཆེད་ཡིན་པའི་ཕྱིར། ས་བོན་གྱི་ཡི་གེ་རྣམས་གཡས་སྐོར་དུ་
འགོད་པའི་ཚུལ་ཡོད་ཀྱང་འདིར་དེ་དང་མི་འདྲ་སྟེ། ཕྱོགས་ཀྱི་ཡི་གེ་རྣམས་གཡོན་སྐོར་དང་མཚམས་ཀྱི་ཡི་གེ་
གཡས་སྐོར་དུ་བྱས་ནས་འགོད་པ་ཡིན་པའི་ཕྱིར། རྫས་དེ་རྣམས་ཀྱི་དབྱིབས་དང་སྡོད་ལུགས་ཇི་ལྟར་བྱ་བའི་
ཚུལ་ཡོད་དེ། ཤ་རྣམས་ཚང་མའམ་དུམ་བུ་བཏུབ་པ་ལྟ་བུ་དང་། ཤ་དང་བདུད་རྩི་ཕན་ཚུན་གོ་ས་སོ་སོ་བའམ་
གོ་ས་མི་འགོག་པ་དང་ཤ་རྣམས་བདུད་རྩིའི་ནང་དུ་བཅུག་པ་རིགས་སུ་བསམ་པར་བྱ་བ་ཡིན་པའི་ཕྱིར། རླུང་མེ་
སོགས་ཀྱི་མཚོན་དོན་ཁྱད་པར་བ་ཡོད་དེ། རླུང་གིས་མེ་སྦར་ཏེ་ཐོད་པའི་རྫས་ཞུ་བ་སོགས་ཀྱིས་ནི་རང་རྒྱུད་ཀྱི་
རླུང་གིས་གཏུམ་མོ་བསྐུལ་ནས་བྱང་སེམས་ཞུ་སྟེ་བདེ་སྟོང་དབྱེར་མེད་ཀྱི་ཡེ་ཤེས་སྐྱེ་བ་དེ་མཚོན་པའི་ཕྱིར་རོ། །
འདི་ནི་གསང་འདུས་དང་གཤིན་རྗེ་གཤེད་ཀྱི་སྒོ་ནས་ནང་མཆོད་སོགས་བྱིན་བརླབ་བྱ་བའི་ཚུལ་དང་ཡང་ཆོས་
མཐུན་ནོ། ། གཉིས་པ་བྱིན་གྱིས་བརླབ་པའི་ཚུལ་ཡོད་དེ། རྫས་ཀྱི་སྟེང་དུ་ཧཱུྃ་ལས་ཐུགས་རྡོ་རྗེ་མཚོན་བྱེད་ཀྱི་
ཁ་ཊཾ་ག་བསྐྱེད་པ་ཐོད་པར་ལྟུང་ནས་ཞུ་བས་རྫས་རྣམས་དངུལ་ཆུའི་མདོག་ཅན་དུ་བསྒྱུར་ཞིང་། སྟེང་དུ་འཁོར་
ལོ་གསུམ་གྱི་ལྷའི་ངོ་བོར་གྱུར་པའི་དབྱངས་གསལ་རྣམས་བཀོད་དེ་ཡི་གེ་གསུམ་གྱི་ངོ་བོར་བསྒྱུར་ནས། དེ་ལས་
འོད་ཟེར་འཕྲོས་པས་རྒྱ་མཚོ་ན་གནས་པའི་བདུད་རྩི་དང་། སངས་རྒྱས་བྱང་སེམས་སོགསཀྱི་ཐུགས་ཀ་ནས་ཡེ་
ཤེས་ཀྱི་བདུད་རྩི་བཀུག་སྟེ་ཡི་གེ་གསུམ་ལ་ཐིམ་པས་ཞུ་ནས་ཐོད་པའི་རྫས་རྣམས་བྱིན་གྱིས་བརླབ་པར་བསམ་པ་
ཡིན་པའི་ཕྱིར། དེ་ཡང་དམར་སེར་དུ་གྱུར་ཞེས་པ་ཡན་གྱིས་དམ་ཚིག་པའི་རྫས་བསྐྱེད་བ་དང་དེ་མན་གྱིས་ཡེ་
ཤེས་པའི་རྫས་འཇུག་པ་ཡིན་ཏེ།ལྷ་དམ་ཚིག་པ་ལ་ཡེ་ཤེས་འཇུག་པ་དང་ཆོས་མཐུན་ཞིང་ཡི་ཤེས་རྫས་ཀྱིས་དམ་
ཚིག་པའི་རྫས་རྣམས་བྱིན་གྱིས་རློབ་པར་བྱེད་པ་ཡིན་པའི་ཕྱིར། མཇུག་ཏུ་ཡི་གེ་གསུམ་ལན་གསུམ་སོགས་
བརྗོད་དགོས་པ་ཡིན་ཏེ། རྫས་རྣམས་རྡོ་རྗེ་གསུམ་གྱི་བདག་ཉིད་དུ་བྱིན་གྱིས་བརླབ་པའི་ཆེད་ཡིན་པའི་ཕྱིར་
རོ། ། གཉིས་པ་ལ་གཉིས། མཆོད་གཏོར་བྱིན་གྱིས་བརླབ་པ་དང་། མགྲོན་སྤྱན་དྲངས་ནས་འབུལ་བའི་ཚུལ་
ལོ། ། དང་པོ་ཡོད་དེ། མཆོད་པ་བྱིན་བརླབ་ནི་འཆད་པར་འགྱུར་ཞིང་། གཏོར་མ་བྱིན་བརླབ་ནི་ནང་
223

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཆོད་ལྟར་བྱ་བ་ཡིན་པའི་ཕྱིར། ། གཉིས་པ་ལའང་གཉིས།སྤྱན་དྲངས་ནས་འབུལ་བ་དང་། འཕྲིན་ལས་
བཅོལ་ཏེ་གཤེགས་སུ་གསོལ་བའོ། ། དང་པོ་ཡོད་དེ། འབར་བའི་ཕྱག་རྒྱ་བྱས་ནས་ངག་ཏུ་ཕོ་ཞེས་བརྗོད་ཅིང་
འོད་ཟེར་གྱིས་ཕྱོགས་སྐྱོང་སོགས་སྤྱན་དྲངས་པ་ཐ་མལ་གྱི་སྣང་ཞེན་སྦྱོང་བའི་ཆེད་དུ། འོད་གསལ་དུ་བཅུག་
ནས་ཧེ་རུ་ཀ་ཡུམ་བཅས་སུ་བསྐྱེད་དེ་ལྗགས་བྱིན་གྱིས་བརླབས་ནས་སྔགས་ཀྱིས་འབུལ་བ་ཡིན་པའི་ཕྱིར།
སྔགས་ལན་གཉིས་ཀྱིས་འབུལ་བའི་རྒྱུ་མཚན་ཡོད་དེ། ཕྱོགས་དང་མཚམས་ཀྱི་འཇིག་རྟེན་པ་རྣམས་སོ་སོར་
འབུལ་བའི་ཆེད་ཡིན་པའི་ཕྱིར། སྔགས་དོན་ཡོད་དེ། ཁ་ཁ་ཁཱ་ཧི་ཁཱ་ཧི་ནི་ཟོ་ཟོ་ཟོ་ཤིག་ཟོ་ཤིག སརྦ་ཡཀྵ་རཀ་
ནས་ཨ་པ་སྨཱ་རའི་བར་ནི་གནོད་སྦྱིན་ཐམས་ཅད་སྲིན་པོ་དང་འབྱུང་པོ་དང་ཡི་དྭགས་དང་ཤ་ཟ་སྨྱོ་བྱེད་བརྗེད་
བྱེད། བཛྲ་ཌཱ་ཀ་ནས་ཡཙྪ་དྷུའི་བར་ནི་རྡོ་རྗེ་མཁའ་འགྲོ་མཁའ་འགྲོ་རྣམས་ལ་སྟེར་བས་གཏོར་མ་འདི་བཟུང་དུ་
གསོལ་དམ་ཚིག་བསྲུང་བར་གྱིས། བདག་ལ་དངོས་གྲུབ་སྩོལ། ཡ་ཐེ་ནས་ཛི་གྲུ་ཐའི་བར་ནི་ཇི་ལྟར་འདོད་པ་དེ་
ལྟར་བཟའ་བ་བཏུང་བ་མྱང་བར་གྱིས། མ་ཏི་ཀྲ་མ་ནས་བྷ་ཝནྟུ་བར་ནི་རིམ་པ་ལས་མི་འདའ་བར་བདག་གི་
དགོས་པ་ཐམས་ཅད་བདེ་བ་དམ་པས་རྣམ་པར་དག་མའི་གྲོགས་མཛད་དུ་གསོལ་ཞེས་པའི་དོན་ཡིན་པའི་ཕྱིར།
དེ་ནས་མཆོད་པ་དང་ནང་མཆོད་ཀྱང་འབུལ་ལོ། ། གཉིས་པ་ཡོད་དེ། ལྷ་ཡི་ཚོགས་རྣམས་མ་ལུས་དང་། །
ཞེས་སོབ།ས་བརྗོད་ཅིང་འཕྲིན་ལས་བཅོལ་ནས་བཛྲ་མུ ཞེས་པས་སེ་གོལ་གདབ་ཅིང་གཤེགས་པར་བསམ་པ་
ཡིན་པའི་ཕྱིར། འདིར་ཕྱོགས་སྐྱོང་སོགས་ལ་མཆོད་གཏོར་ཕུལ་བ་ལ་དགོས་པ་ཡོད་དེ། སྒྲུབ་ཐབས་ཀྱི་དངོས་
གཞི་བསྒོམ་པ་ལ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། ། གསུམ་པ་བདག་བསྐྱེད་ཀྱི་མཆོད་པ་བྱིན་
བརླབ་ནི་འོག་ཏུ་ཡང་རུང་མོད་འདིར་བྱེད་པ་ལ་གཉིས། བསང་སྦྱང་དང་། བསྐྱེད་ཅིང་བྱིན་གྱིས་བརླབ་
པའོ། ། དང་པོ་ནང་མཆོད་ཀྱི་སྐབས་ལྟར་བྱའོ། ། གཉིས་པ་ཇི་ལྟར་བྱ་བའི་ཚུལ་ཡོད་དེ། སྟོང་པའི་ངང་
ལས་ཐོད་པའི་མིང་ཡིག་དང་པོ་ཀ་ལ་ཀླད་ཀོར་བྱིན་པའི་ཀཾ་ང་ཨ་ལས་ཐོད་པ་རྣམས་ཀྱི་ནང་དུ་འདིར་བདག་
བསྐྱེད་ལ་མཆོད་འགོ་རང་གི་གཡོན་དང་མདུན་བསྐྱེད་ལྟ་བུ་དེ་ཉིད་ཀྱི་གཡོན་ནས་འགོ་བརྩམས་ཏེ་ཧཱུྃ་རེ་རེ། དེ་
ཡོངས་སུ་གྱུར་པ་ལས་མཆོད་རྫས་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ། རྣམ་པ་མཆོད་རྫས་སོ་
སོའི་རྣམ་པ་ཅན་དང་། བྱེད་ལས་སམ་ནུས་པ་མགྲོན་རྣམས་ཀྱི་མིག་ལ་སོགས་པའི་དབང་པོ་དྲུག་གི་སྤྱོད་ཡུལ་དུ་
ཟག་མེད་ཀྱི་བདེ་བ་སྟེར་བའི་ཁྱད་ཆོས་གསུམ་ལྡན་དུ་མོས་ནས། ཨགྷཾ་སོགས་རང་རང་གི་མིང་ཡི་གེ་གསུམ་དང་
སྤེལ་ཏེ་བྱིན་གྱིས་བརླབ་པར་བྱ་བ་ཡིན་པའི་ཕྱིར། མཆོད་པ་རྣམས་ཧཱུཾ་གི་ས་བོན་ལས་སྐྱེད་པའི་རྒྱུ་མཚན་ཡོད་དེ།
ཧཱུྃ་ནི་སྤྱིར་ཐུགས་རྡོ་རྗེ་མཚོན་བྱེད་ཡིན་ལ་འདིར་ཧེ་རུ་ཀའི་ཐུགས་བདེ་སྟོང་དབྱེར་མེད་ཀྱི་ཡེ་ཤེས་མཚོན་བྱེད་
224

༄༅། ། ལཱུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
ཡིན་པས། དེ་ཉིད་མཆོད་རྫས་སོ་སོའི་རྣམ་པར་ཤར་བར་ཤེས་དགོས་པའི་ཆེད་ཡིན་པའི་ཕྱིར། མཆོད་པ་ཡེ་
ཤེས་ཀྱི་བདག་ཉིད་དུ་མོས་པ་ལ་དགོས་པ་ཁྱད་པར་ཅན་ཡོད་དེ། དེ་ལ་ལོངས་སྤྱད་པས་རང་རྒྱུད་ལ་ཡེ་ཤེས་དེ་
ལྟ་བུ་སྐྱེ་བའི་བག་ཆགས་ཁྱད་པར་ཅན་འཇོག་པའི་ཆེད་ཡིན་པའི་ཕྱིར། ཡི་གེ་གསུམ་དང་སྤེལ་བའི་རྒྱུ་མཚན་
ཡོད་དེ། མཆོད་པ་རྣམས་རྡོ་རྗེ་གསུམ་གྱི་སྒོ་ནས་བྱིན་གྱིས་བརླབ་པའི་ཆེད་ཡིན་པའི་ཕྱིར་རོ། ། བཞི་པ་ལ་
གཉིས། བསྐྱེད་པ་དང་། བཟླས་པ་བྱ་བའོ། ༑ དང་པོ་ནི། སྤྱིར་རང་ཉིད་རྡོར་སེམས་སུ་བསྐྱེད་ནས་ཡིག་
བརྒྱ་བཟླས་ཀྱང་རུང་མོད། ཕྱག་ལེན་ལ་རང་གི་སྤྱི་བོར་བསྒོམས་ནས་བྱེད་པ་ལྟར་བྱ་བ་ཡིན་ཏེ། དེ་ཡང་འདིའི་
སྔོན་དུ་སངས་རྒྱས་ཆོས་དང་དགེ་འདུན་ལ། ། ཞེས་སོགས་འབྱུང་བ་ལྟར་སྐྱབས་སེམས་བྱེད་པའམ། གཞན་
གྱིས་ཀྱང་རུང་ལ། དེ་ནས་རང་གི་སྤྱི་བོར་པཾ་ལས་པདྨ་ཞེས་སོགས་ལྟར་སྐྱེད་ཅིང་ཡེ་ཤེས་པ་བཅུག་ནས་བཟླས་པ་
ལ་འཇུག་པ་ཡིན་པའི་ཕྱིར། གཉིས་པ་ནི། ཡིག་བརྒྱ་སྤྱི་འགྲོ་ལྟ་ཡང་རུང་ལ། འདིར་ས་ཏའི་དོད་ལ་ཧེ་རུ་ཀ་
ཞེས་འབྱུང་བ་ལྟར་ཡིན་ཏེ། བཛྲ་ནི་རྡོ་རྗེ་ཧེ་རུ་ཀ་ཞེས་པ་རྣམས་དོན་འགྱུར་ལ་ཁྲག་འཐུང་ཡིན་ཟིང་། ས་མ་ཡ་
ནི་དམ་ཚིག མ་ནུ་ནི་རྗེས་སུ། པཱ་ལ་ཡཱ་ནི་སྐྱོང་བ། ཏེ་ནོ་པ་ཏིཥྛ་ནི་ཉེ་བར་གནས་པར་མཛོད། ཌི་དྷ་ནི་
བརྟན་པ། སུ་ཏོ་ཁྱོ་ནི་ཤིན་ཏུ་དགྱེས་པ། སུ་བོ་ཁྱོ་ནི་ཤིན་ཏུ་རྒྱས་པ། ཨ་ནུ་ར་ཏོ་ནི་རྗེས་སུ་ཆགས་པ། མེ་ནི་
བདག་དང་བྷ་ཝ་རྣམས་ནི་རང་བཞིན་དུ་མཛོད་ཅིག་ཅེས་པའམ། དངོས་པོར་མཛོད་ཅིག སརྦ་སིདྡྷི་མེ་པྲ་
ཡཙྪནི་དངོས་གྲུབ་ཐམས་ཅད་བདག་ལ་སྩོལ་ཅིག སརྦ་ཀརྨུ་ནས་ཀུ་རུའི་བར་ནི་ལས་ཀུན་ལ་བདག་གི་སེམས་
ཀྱི་དཔལ་དུ་མཛོད་ཅིག ཧཱུྃ་ནི་ཐུགས་དང་། ཧ་བཞི་ཧོ་དང་ལྔ་ནི་ཡེ་ཤེས་ལྔ། བྷ་ག་ཝཱན་ནི་བཅོམ་ལྡན་འདས།
མ་མེ་མུཉྩ་ནི་བདག་ལ་གྲོལ་བར་མཛོད་ཅེས་པའམ། མ་འདོར་ཅིག་ཅེས་པ། མ་ཧཱ་ས་མ་ཡ་ས་ཏཱ་ནི་དམ་ཚིག་
སེམས་དཔའ་ཆེན་པོ། ཨ ་ནི་གསུང་རྡོ་རྗེའི་ས་བོན་ཡིན་པའི་ཕྱིར། ཧཱུཾ་དང་ཕཊ་ནི་ཡི་གེ་བརྒྱ་བར་མི་ཐེ་ཡང་
མཇུག་ཏུ་སྦྱར་བ་ཡིན་ལ། ཡི་གེ་བརྒྱ་པ་ཞེས་བ་ནི་སྲོག་ལྡན་གྱི་ཡི་གེའི་དབང་དུ་བྱས་པ་ཡིན་ཏེ། གཞན་དུ་ནི་དེ་
ལས་མང་བའི་ཕྱིར་རོ། ། མཐར་གསོལ་བ་བཏབ་ནས་རང་ལ་བསྟིམ་པས་རང་དང་དབྱེར་མེད་དུ་གྱུར་པར་
བསམ་མོ། ། འདི་ལ་སྟོབས་བཞི་ཚང་བ་ཡིན་ཏེ། སྐྱབས་སེམས་ནི་རྟེན་གྱི་སྟོབས། བཟླས་པ་ནི་གཉེན་པོ་
ཀུན་ཏུ་སྤྱོད་པའི་སྟོབས། བདག་ནི་མི་ཤེས་སོགས་ནི་སུན་འབྱིན་པའི་སྟོབས་ཡིན་ལ། སླར་ལྡོག་པའི་སྟོབས་ནི་
ཤུགས་ཀྱིས་བསྟན་པའི་ཕྱིར། རྡོར་སེམས་ཀྱི་སྒོམ་བཟླས་བྱས་པ་ལ་དགོས་པ་ཡོད་དེ། དམ་ཚིག་ཉམས་པ་
སོགས་ཀྱི་ཉེས་ལྟུང་སྦྱོང་ཞིང་འཕེལ་ཁ་ཆད་པར་འགྱུར་བའི་ཕྱིར་ཏེ། དེ་སྐད་དུ་ཡང་སྙིང་པོ་རྒྱན་ལས། ཡི་གེ་
བརྒྱ་པ་ཆོ་ག་བཞིན། ། ཉི་ཤུ་རྩ་ནི་རེ་རེ་བཟླས། ། ལྟུང་སོགས་བྱིན་གྱིས་བརླབས་གྱུར་ནས། ། འཕེལ་བར་
225

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་ནི་མི་འགྱུར་ཞེས། ། གྲུབ་པ་མཆོག་རྣམས་ཀྱིས་བཤད་པ། ཞེས་སོགས་གསུངས་པའི་ཕྱིར་རོ། ། གཉིས་
པ་ལ་བཞི། སྒོ་གསུམ་དག་པར་བྱས་ནས་ཚད་མེད་བཞི་བསྒོམ་པ། ཕུང་ཁམས་སྐྱེས་མཆེད་བྱིན་གྱིས་བརླབ་པ།
སྲུང་འཁོར་བསྒོམ་པ། ཚོགས་གསོག་པའོ། ། དང་པོ་ནི། ཀུན་སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ། །
ཧེ་ནི་རྒྱུ་སོགས་སྟོང་པ་ཉིད། ། རུ་ནི་བཀོད་དང་བྲལ་བ་སྟེ། ། ཀ་ནི་གང་དུའང་མི་གནས་པའོ། ། ཞེས་
འབྱུང་བ་ལྟར་བསྒོམ་པར་བྱ་བ་ཡིན་ཏེ། དེ་ཡང་ཤྲཱི་ཧེ་རུ་ཀ་ཞེས་བརྗོད་ཅིང་དེའི་དོན་བསམས་པའི་སྒོ་ནས་དག་
པ་གསུམ་གྱི་རྣལ་འབྱོར་ལ་འཇུག་པ་ཡིན་པའི་ཕྱིར། ཡི་གེ་བཞི་པོ་དེས་བརྗོད་བྱའི་དོན་མཚོན་ཚུལ་ཡོད་དེ། ཧེ་
ཡིག་གིས་ནི་ཕུང་སོགས་ཀྱིས་བསྡུས་པའི་ཆོས་རྣམས་རང་བཞིན་གྱིས་གྲུབ་པས་སྟོང་བའི་ཆོས་ཀྱི་བདག་མེད་པ་
དང་། རུ་ཡིག་གིས་གང་ཟག་རང་བཞིན་གྱིས་གྲུབ་པས་སྟོང་པའི་གང་ཟག་གི་བདག་མེད་པ་མཚོན་པས་གཉིས་
ཀས་ཀྱང་ཡུལ་གྱི་བདག་མེད་མཚོན་པ་ཡིན་ལ། ཀ་ཡིག་གིས་ནི་ཡུལ་ཅན་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་
མཚོན་ཞིང་། ཤཱི་ཡིག་གིས་ནི་ཡུལ་ཡུལ་ཅན་གཉིས་ཆུ་ལ་ཆུ་བཞག་པ་བཞིན་དུ་གཉིས་སུ་མེད་པར་སྦྱོར་བའི་བདེ་
སྟོང་དབྱེར་མི་ཕྱེད་པའི་བདག་ཉིད་ཅན་གྱི་ཆོས་སྐུ་དེ་ངའོ་སྙམ་དུ་ང་རྒྱལ་བཞག་ནས་ཨེ་ཝཾ་གྱི་དོན་བསྒོམ་དགོས་
པར་མཚོན་པའི་ཕྱིར་རོ། ། དེ་ལྟར་བསྒོམས་པ་དེ་ལ་ཡིད་དག་པར་བྱེད་པའི་རྣལ་འབྱོར་དང་། དེ་ལས་ལྷའི་
སྐུར་ལྡང་ནས་ཡི་གེ་དེ་དག་བརྗོད་པ་ལ་ལུས་དག་པར་བྱེད་པའི་རྣལ་འབྱོར་དང་། དེ་ནས་འགོར་ཨོཾ་དང་།
མཐར་ཧཱུཾ་ཧཱུཾ་ཕཊ་སྦྱར་བའི་དབྱངས་གསལ་ལན་གསུམ་བརྗོད་ཅིང་རང་གི་ལྟེ་བའི་ཕྱོགས་སུ་གཡོན་དུ་ལན་གསུམ་
བསྐོར་བ་ལས་ལྷའི་ཚོགས་སྤྲོ་བསྡུ་བྱེད་པ་ལ་ངག་དག་པར་བྱེད་པའི་རྣལ་འབྱོར་ཞེས་བྱ་སྟེ། རང་གི་སྒོ་གསུམ་གྱི་
དྲི་མ་སོ་སོར་དག་པར་བྱེད་པའི་རྣལ་འབྱོར་ཡིན་པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་
པོའི་སྒོ་གསུམ་གྱི་བྱ་བ་ཐམས་ཅད་དག་པ་གསུམ་གྱི་རྣལ་འབྱོར་གྱིས་ཟིན་དགོས་པར་ཤེས་པའི་ཆེད་ཡིན་པའི་
ཕྱིར་རོ། ། དེ་ནས་སེམས་ཅན་ཐམས་ཅད་སྡུག་བསྔལ་དང་བྲལ་བ་དང་། བདེ་བ་དང་ལྡན་པ་དང་། ཐོབ་
ཟིན་པའི་བདེ་བ་བརྟན་པ་དང༌། ཡིད་དེ་བཞིན་ཉིད་ལ་གནས་པར་གྱུར་ཅིག། གནས་པར་བྱའོ་སྙམ་པའི་སྒོ་
ནས་ཚངས་པའི་གནས་བསྒོམ་དགོས་པ་ཡིན་ཏེ། འཆད་པར་འགྱུར་པའི་ལམ་ཐམས་ཅད་ཐེག་ཆེན་གྱི་ཉམས་
ལན་དུ་འགྱུར་བར་བྱ་བའི་ཆེད་ཡིན་པའི་ཕྱིར་རོ། ། གཉིས་པ་ལ་གསུམ། ཕུང་པོ་དང་། སྐྱེ་མཆེད་དང་།
ཁམས་བྱིན་གྱིས་བརླབས་པའི་ཚུལ་ལོ། ། དང་པོ་ནི། རང་གི་དཔྲལ་བའི་དབུས་སུ་ཧཱུྃ་དཀར་པོ་ཞེས་སོགས་
འབྱུང་བ་ལྟར་བྱ་བ་ཡིན་ཞིང་། དེ་ཡང་རྣམ་སྣང་འདིར་འགོད་པའི་རྒྱུ་མཚན་ཡོད་དེ། རྣམ་སྣང་ལུས་དག་བྱེད་
ཀྱི་ལྷ་ཡིན་ལ། ལུས་སམ་གཟུགས་ཕུང་གི་རྟེན་ཁམས་དཀར་པོ་ནི་དཔྲལ་བ་ན་གནས་པའི་ཕྱིར། རྡོ་རྗེ་ཉི་མ་ལྟེ་
226

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
བར་འགོད་པ་ཡིན་ཏེ། དེ་ནི་ཚོར་ཕུང་དག་བྱེད་ཡིན་ལ། ཚོར་ཕུང་ནི་གཙོ་བོར་དྲོད་ལ་བརྟེན་ནས་འབྱུང་ལ་
དྲོད་ཀྱི་གཙོ་བོ་གཏུམ་མོ་ལྟེ་བ་ན་གནས་པའི་ཕྱིར། པདྨ་གར་དབང་ནི་མགྲིན་པར་འགོད་པ་ཡིན་ཏེ། དེ་ནི་
འདུ་ཤེས་ཀྱི་ཕུང་པོ་དག་བྱེད་ཡིན་ལ་འདུ་ཤེས་ནི་གཙོ་བོར་མགྲིན་པ་ནས་བྱུང་སྟེ་དབང་པོའི་སྒོར་འཇུག་པའི་
ཕྱིར། རྡོ་རྗེ་རྒྱལ་པོ་རྐང་པའི་ལོང་བུའི་འོག་ཏུ་འགོད་པ་ཡིན་ཏེ། དེ་ནི་འདུ་བྱེད་ཀྱི་ཕུང་པོ་དག་བྱེད་ཡིན་ལ་
མཚུངས་ལྡན་འདུ་བྱེད་རྩ་ཉོན་དང་ཉེ་ཉོན་རྣམས་གཡོ་བྱེད་ཀྱི་རླུང་གི་གཙོ་བོ་ནི་རྐང་བའི་ལོང་བུའི་ཕྱོགས་ན་
གནས་པའི་ཕྱིར། རྡོར་སེམས་སྙིང་ཀར་འགོད་པ་ཡིན་ཏེ། དེ་ནི་རྣམ་ཤེས་ཀྱི་ཕུང་པོ་དག་བྱེད་ཡིན་པ། རྣམ་
ཤེས་ཀྱི་གཙོ་བོ་ཡིད་ཀྱི་རྣམ་ཤེས་སྲོག་འཛིན་དང་བཅས་པ་ནི་སྙིང་ཁ་ན་གནས་པའི་ཕྱིར། ཧེ་རུ་ཀ་སྤྱི་བོར་འགོད་
པ་ཡིན་ཏེ། དེ་ནི་ཕུང་པོ་ལྔའི་དེ་བཞིན་ཉིད་དག་བྱེད་ཡིན་པ་དང་། ཕུང་པོ་གཞན་བཞི་གཟུགས་ཕུང་ལ་
བརྟེན་ཅིང་གཟུགས་ཕུང་གི་གཙོ་བོ་བྱང་སེམས་ནི་སྤྱི་བོ་ན་གནས་པའི་ཕྱིར་རོ། ། ཇི་ལྟར་བསྐྱེད་པའི་ཚུལ་ཡོད་
དེ། གནས་དེ་རྣམས་སུ་ཧཱུྃ་དཀར་པོ་སོགས་རང་རང་གི་མདོག་དང་མཐུན་པའི་ས་བོན་ཡི་གེ་དྲུག་ལས་བསྐྱེད་པ་
ཡིན་པའི་ཕྱིར། ལྷ་དེ་རྣམས་ནི་རིགས་དྲུག་གི་ངོ་བོ་ཡིན་ཏེ། རིམ་པ་བཞིན་རྣམ་སྣང་རིན་འབྱུང་འོད་དཔག་
དོན་གྲུབ་རྡོ་རྗེ་སེམས་དཔའ་མི་བསྐྱོད་པའི་ངོ་བོ་ཡིན་པའི་ཕྱིར། གལ་ཏེ་ཧེ་རུ་ཀ་མི་བསྐྱོད་པའི་ངོ་བོ་ཡིན་ན་མི་
འཐད་དེ། རིགས་ཉི་ཚེ་བར་འགྱུར་བའི་ཕྱིར་ཞེ་ན། སྐྱོན་མེད་དེ། མི་བསྐྱོད་པའི་རིགས་དང་རིགས་དྲུག་པ་
མི་འགལ་བའི་ཕྱིར་རོ། ། འོན་ཀྱང་སྐབས་འདིར་རྡོ་རྗེ་སེམས་དཔའ་ཉིད་རིགས་དྲུག་པར་བྱའོ། ། གཉིས་པ་
སྐྱེ་མཆེད་བྱིན་གྱིས་བརླབ་པ་ནི། མིག་གཉིས་སུ་ཨོཾ་དཀར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ།དེ་ཡང་
གནས་དེ་དང་དེར་ས་བོན་ཨོཾ་དཀར་པོ་སོགས་དྲུག་ལས་གཏི་མུག་རྡོ་རྗེ་སོགས་དྲུག་བསྐྱེད་པར་བྱ་བ་ཡིན་པའི་
ཕྱིར། ལྷ་དྲུག་པོ་དེ་སེམས་དཔའ་དྲུག་གི་ངོ་བོ་ཡིན་ཏེ། རིམ་པ་བཞིན་ས་སྙིང་ཕྱག་རྡོར་ནམ་སྙིང་འཇིག་རྟེན་
དབང་ཕྱུག་སྒྲིབ་སེལ་ཀུང་བཟང་རྣམས་ཀྱི་ངོ་བོ་ཡིན་པའི་ཕྱིར། དེ་དྲུག་གནས་དེ་རྣམས་སུ་འགོད་པའི་རྒྱུ་
མཚན་ཡོད་དེ། རང་གི་སྦྱང་གཞིའི་གཙོ་བོ་སྐྱེད་ཆེད་རྣམས་གནས་དེ་དག་ཏུ་ཡོད་པའི་ཕྱིར་རོ། ། གསུམ་པ་
ཁམས་བྱིན་གྱིས་བརླབ་པ་ནི། ལྟེ་བ་ས་ལ་ལོ་སེར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ། གནས་དེ་རྣམས་
སུ་ལོ་སེར་པོ་སོགས་ས་བོན་ལྔ་ལས་རང་རང་གི་མདོག་དང་མཐུན་པའི་ལྟུང་བྱེད་མ་སོགས་ལྷ་ལྔ་བོ་དེར་བསྐྱེད་
པར་བྱ་བའི་ཕྱིར། དེ་ལྔ་བོ་གང་གི་ངོ་བོ་ཡིན་པ་ཡོད་དེ། ལྟུང་བྱེད་མ་སྤུན་མའི་ངོ་བོ་ཡིན་པ་ནས་པདྨའི་དྲ་བ་
ཅན་ཆོས་དབྱིངས་རྡོ་རྗེ་མའི་ངོ་བོ་ཡིན་པའི་ཕྱིར། ལྷ་དེ་རྣམས་གནས་དེ་དང་དེར་སྒོམ་པའི་རྒྱུ་མཚན་ཡོད་དེ།
སྦྱོང་བྱེད་ལྷ་རྣམས་ཀྱི་སྦྱང་གཞིའི་གཙོ་བོ་ཁམས་རྣམས་དེ་དང་དེར་གནས་པའི་ཕྱིར། གོང་དུ་བཤད་པ་དེ་
227

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམས་ཇི་ལྟར་བསྒོམ་པའི་ཚུལ་ཡོད་དེ། ལྷ་དེ་དག་རང་གི་ཕུང་པོ་དང་སྐྱེ་མཆེད་དང་ཁམས་རྣམས་དང་ངོ་བོ་
དབྱེར་མེད་དུ་བལྟ་ཞིང་གནས་དེ་དང་དེར་གཟུགས་བརྙན་ཤར་བ་བཞིན་དུ་བསམ་པ་དང་བདེ་སྟོང་དབྱེར་མེད་
ཀྱི་ཡེ་ཤེས་ལྷ་དེ་དང་དེ་དག་ཏུ་ཤར་བའི་ང་རྒྱལ་དང་གསལ་སྣང་ལ་སློབ་པ་ཡིན་པའི་ཕྱིར། དེ་ནས་པྲ་ཀྲི་ཏ་ཞེས་
སོགས་བརྗོད་ནས་ང་རྒྱལ་འཛིན་པ་ཡིན་ཏེ། སྔགས་དོན་ནི་རང་བཞིན་གྱིས་ཡོངས་སུ་དག་པའི་ཆོས་ཐམས་
ཅད་རང་བཞིན་གྱིས་ཡོངས་སུ་དག་པ་དེ་ངའོ་སྙམ་དུ་ང་རྒྱལ་བཟུང་བའི་དོན་ཡིན་པའི་ཕྱིར་རོ། ། གསུམ་པ་
སྲུང་འཁོར་བསྒོམ་ཚུལ་ ལ་ གཉིས། བདེ་ མཆོག་ གི་ སྐོར་ནས་ གསུངས་ཚུལ་མདོར་བསྡུས་ དགོས་ པ་ དང་།
སྐབས་འདིར་ཇི་ལྟར་བསྒོམ་པའི་ཚུལ་ལོ། ། དང་པོ་ནི་ཡོད་དེ། རྩ་རྒྱུད་ལས། ར་བ་རྣམས་ནི་ཕྱོགས་སུ་
དགོད། ། ཞེས་སོགས་གསུངས་པའི་དོན་མངོན་བརྗོད་སོགས་ཀྱིས་སྲུང་འཁོར་རྒྱས་འབྲིང་བསྡུས་པ་གསུམ་གྱི་
བསྒོམ་ཚུལ་དུ་མཛད་ལ། དེ་ཡང་རྒྱས་པ་ནི་ར་གུར་གྱི་ནང་དུ་འཁོར་ལོ་རྩིབས་བཅུ་བའི་དབུས་སུ་རྡོར་སེམས་
དང་ཕྱོགས་མཚམས་རྣམས་སུ་ཁྲོ་བོ་བཅུ་བསྒོམས་ནས་བཟླས་པ་བྱ་ཞིང་འཕྲིན་ལས་མཛད་པ་དང་། འབྲིང་པོ་
ནི་འདིར་བསྒོམས་པ་ལྟར་དང་། བསྡུས་པ་ནི་དྲིལ་བུའི་ལུགས་སུ་བསྒོམ་པ་ལྟར་རྡོ་རྗེའི་ས་གཞི་ར་གུར་བླ་རེ་
མདའི་དྲ་བ་མེ་རི་དང་བཅས་པ་བསྐྱེད་ནས་སྔགས་དྲུག་གིས་བྱིན་རླབས་པ་ཡིན་པའི་ཕྱིར་རོ། ། གཉིས་པ་ལ་
གཉིས། ར་གུར་སོགས་ཇི་ལྟར་བྱ་བ་དང་། ཁྲོ་མོ་རྣམས་བསྐྱེད་ནས་བགེགས་ལ་ཕུར་བུས་གདབ་པའི་ཚུལ་
ལོ། ། དང་པོ་ཇི་ལྟར་བྱ་བའི་ཚུལ་ཡོད་དེ། རང་ཉིད་ཧེ་རུ་ཀའི་ང་རྒྱལ་གྱིས་གཡོན་པའི་མཐེབ་མཛུབ་ཀྱིས་སེ་
གོལ་ཕྱོགས་བཞིར་གདབ་ཅིང་། ཨོཾ་སུམ་བྷ་ནི་ཞེས་སོགས་ཞལ་བཞི་པའི་སྔགས་བརྗོད་པའི་ཚེ་སྔགས་འོད་ཟེར་
དང་བཅས་པ་ལས་ཕྱོགས་མདོག་ཅན་གྱི་སྣ་ཚོགས་རྡོ་རྗེའི་རྭ་བ་གྲུ་བཞི་པ་དང་འོག་གི་སྣ་ཚོགས་རྡོ་རྗེའི་ལྟེ་བའི་ཧཱུཾ་
གི་འོད་ཟེར་ལས་སྤྲོས་པའི་རྡོ་རྗེའི་ས་གཞི་དང་། ར་བའི་མཐར་རྡོ་རྗེ་རྩེ་ལྔ་བའི་རྣམ་པ་ཅན་གྱི་མདའི་དྲ་བ་མེ་
རབ་ཏུ་འབར་བ་ཕན་ཚུན་དུ་རྒྱུགས་པ་དང་སྟེང་དུ་རྭ་བའི་རྒྱ་དང་མཉམ་པའི་དབྱིབས་གྲུ་བཞི་པ་རྩེ་མོ་རིམ་གྱིས་
ཕྲ་བའི་རྡོ་རྗེའི་གུར་དང་། དེའི་འོག་ཏུ་རྡོ་རྗེའི་བླ་རེ་སྟེ། རྡོ་རྗེ་ཆེ་བ་རྣམས་ཀྱི་ཁོང་སེང་དུ་རྡོ་རྗེ་ཆུང་བའི་རྡུལ་
ཕྲ་རབ་ཀྱིས་བར་མཚམས་མེད་པར་གཏམས་པ། ཐམས་ཅད་ཀྱང་ཕྱི་རོལ་དུམ་བུ་གཅིག་ཏུ་གྱུར་པ་དང་། དེའི་
ཕྱི་རོལ་ཏུ་རྡོ་རྗེའི་མེ་རབ་ཏུ་འབར་བས་བསྐོར་བར་བསམ་པ་ཡིན་པའི་ཕྱིར་རོ། ། དེ་ནས་ཨོ་མེ་དེ་ནི་ཞེས་
སོགས་ཀྱི་སྔགས་བརྗོད་ནས་བྱིན་གྱིས་བརླབ་པར་བྱ་བ་ཡིན་ཏེ། སྔགས་དང་པོའི་དོན་ནི་ས་གཞི་རྡོ་རྗེའི་རང་
བཞིན་དུ་འཆིང་བ་དང་། གཉིས་པ་ནི་རྡོ་རྗེའི་དྲ་བ། གསུམ་པ་ནི་རྡོ་རྗེའི་གུར། བཞི་པ་ནི་རྡོ་རྗེ་བླ་རེ། ལྔ་པ་
ནི་རྡོ་རྗེའི་མདའི་དྲ་བ། དྲུག་པ་ནི་རྡོ་རྗེའི་ཉི་མ་མེ་འབར་བ་སྟེ་ཧཱུྃ་དང་བཅས་པས་དེ་རྣམས་བྱིན་གྱིས་རློབ་པ་
228

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
ཡིན་པའི་ཕྱིར། པཾ་གཉིས་དང་སཾ་དང་ཁཾ་རྣམས་འབྱུང་བའི་རྒྱུ་མཚན་ཡོད་དེ་རིམ་པ་བཞིན་ར་བ་གུར་མདའ་
དང་བླ་རེ་རྣམས་ཀྱི་མིང་ཡིག་དང་པོ་དང་ས་བོན་ཡིན་པའི་ཕྱིར་རོ། ། གཉིས་པ་ཇི་ལྟར་བྱ་བའི་ཚུལ་ཡོད་དེ།
སུམ་བྷ་ནི་སོགས་སྔགས་ཚན་བཞི་བརྗོད་དེ་ར་བའི་ཕྱོགས་བཞིར་བཀོད་ནས་དེ་ལས་སྒོ་མ་བཞི་དང་། ཡང་
སྔགས་ཚན་གཉིས་གཉིས་མཚམས་བཞིར་བཀོད་པ་ལས་མཚམས་མ་བཞི་སྟེ་བརྒྱད་དང་། ཤར་ནུབ་ཀྱི་སྔགས་
གཉིས་ལས་སྟེང་འོག་ཏུ་བཱ་གདོང་མ་དང་ཁྱི་གདོང་མ་གཉིས་པ་རེ་སྟེ་བཅུ་སྨད་ཕུར་བུའི་རྣམ་པར་བསྐྱེད་ཅིང་།
དེའི་འོད་ཟེར་ལས་སྤྲོས་པའི་ཁྲོ་མོ་རྣམས་ཀྱིས་བགེགས་འགུག་པ་དང་ཕུར་གདབ་བྱ་བ་སོགས་ཡིན་པའི་ཕྱིར།
ཧཱུྃ་བཅུ་ལས་ཁྲོན་པ་བཅུ་བསྐྱེད་པའི་ཚེ་སྟེང་འོག་གཉིས་གང་དུ་བྱ་བའི་ཚུལ་ཡོད་དེ། སྟེང་གི་དོད་ཤར་གྱི་ཤར་
དང་འོག་གི་དོད་ནུབ་ཀྱི་ནུབ་ཏུ་བསྐྱེད་པ་ཡིན་པའི་ཕྱིར་རོ། ། ཕུར་གདབ་ཀྱི་སྔགས་དོན་ཡོན་ཏེ། གྷ་གྷ་ནི་གྷ་
ཏ་གྷ་ཏ་སྟེ་གསོད་བྱེད་ལ་འབོད་པ་དང་། གྷ་ཏ་ཡ་གཉིས་ནི་ཆོམས་ཤིག་གཉིས། སརྦ་དཏྟཾ་ནི་མ་རུངས་པ་
ཐམས་ཅད། ཕཊ་ནི་གསལ་བར་བྱེད་པ། ཀཱི་ལ་ལ་གཉིས་ནི་ཕུར་བུས་ཐོབ་པ་མི་འགུལ་བར་གྱིས། སརྦ་བཱཔཾ་
ནི་སྡིག་པའི་བསམ་པ་ཅན་ཐམས་ཅད། ཕཊ་ནི་དགས་པ་དང་ཧཱུཾ་གསུམ་ནི་བསྐུལ་བ། བཛྲ་ཀཱི་ལ་ཡཱ་ནི་རྡོ་རྗེ་
ཕུར་བུ་ཞེས་འབོད་པ། བཛྲ་དྷཱ་ར་ཨཱ་ཛྷཱ་པ་ཡ་ཏི་ནི་རྡོ་རྗེ་འཆང་གི་བཀའ་ཉོན་ཅིག སརྦ་དུཥྚ་པི་གྷ་ན་ཀཱ་ཡ་
ཁཱཉྩཏྟ་བཛྲ་ཀཱི་ལ་ཡ་ནི་བགེགས་གདུག་པ་ཅན་རྣམས་ཀྱི་ལུས་ངག་ཡིད་གསུམ་ལ་ཕུར་བུས་ཐོབ་ཅིག ཧཱུཾ་དང་
ཕཊ་ནི་བསྐུལ་བ་དང་གསལ་པོའི་དོན་ཡིན་པའི་ཕྱིར་རོ། ། བཛྲ་མུངྒ་སོགས་ཀྱི་དོན་ཡང་ཡོད་དེ། རྡོ་རྗེ་ཐོ་
བས་ཕུར་བུ་རྡུངས་ཤིག་ཅེས་པའི་དོན་ཡིན་པའི་ཕྱིར་རོ། ། དེ་ནས་ཕུར་གདབ་སོགས་བྱ་བའི་ཚུལ་ཡོད་དེ།
ཕྱོགས་གཡོན་སྐོར་དང་མཚམས་གཡས་སྐོར་དང་སྟེང་འོག་གི་བགེགས་ཀྱི་གཙོ་བོ་རྣམས་ཀྱི་སྤྱི་བོ་ནས་ཕུར་བུ་ཟུག་
པ་ལ་ཁྲོ་མོ་རྣམས་ཀྱིས་ཐོ་བས་བརྡུང་བས། བགེགས་ཐམས་ཅད་བདེ་སྟོང་དབྱེར་མེད་ཀྱི་ངོ་བོར་གྱུར། ཁཱ་
གདོང་མ་སོགས་ཀྱིས་བགེགས་ལྷག་མ་རྣམས་རྒྱང་རིང་དུ་བསྐྲད་ནས། རང་ཕྱོགས་ཀྱི་རྡོ་རྗེའི་ར་བ་ལ་ཐིམ་པས་
ཆུ་ལས་ཆུ་བརྡབས་པས་ཟེགས་མ་ཕྱིར་འཐོར་བ་བཞིན་དུ། ར་བ་ལས་འོད་ཟེར་ཕྱིར་འཕྲོས་པས་རྡོ་རྗེ་དང་པདྨ་
དང་འཁོར་ལོའི་ར་བ་ཟླུམ་པོ་གསུམ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་གཡོན་སྐོར་དུ་འཁྱིལ་ཞིང་
འབར་བས་ཕྱོགས་ཐམས་ཅད་དུ་ཁྱབ་པས་འགྲོ་བ་ཐམས་ཅད་དུ་ཁྱབ་པས་འགྲོ་བ་ཐམས་ཅད་ཀྱང་བགེགས་དང་
བྲལ་བར་བསམ་པ་ཡིན་པའི་ཕྱིར། འདིར་འདོད་འཇོ་ལས། ར་བ་ཟླུམ་པོ་གསུམ་སྔར་གྱི་ར་བ་གྲུ་བཞི་དེར་བར་
མཚམས་མེད་པར་འགྱུར་བར་གསུངས་པ་ལྟར་ན། དེའི་ཚེ་ཐམས་ཅད་ཀྱང་ཟླུམ་པོར་བྱ་དགོས་པར་སེམས་ཏེ།
གཞན་དུ་ན་བར་མཚམས་མེད་པར་འོང་དཀའ་བའི་ཕྱིར་རོ། ། འཁོར་ལོ་དང་པད་ར་དང་ཡང་དཔངས་མཐོ་
229

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟེ། རྡོར་ར་དང་མཉམ་དགོས་པའི་ཕྱིར་རོ། ། བགེགས་རྣམས་བདེ་སྟོང་དབྱེར་མེད་དུ་བསྒོམ་པ་ལ་དགོས་པ་
ཡོད་དེ། དེ་རྣམས་ལ་ཕན་གདགས་པའི་ཆེད་ཡིན་པའི་ཕྱིར། འདིའི་སྲུང་འཁོར་རྒྱས་པའི་སྐབས་དང་གཞུང་
གཞན་ནས་ཕུར་གདབ་བྱེད་མཁན་དང་ཕུར་བུ་ཁྲོ་བོར་བསྐྱེད་པར་གསུངས་ཀྱང་། འདིར་ཁྲོ་མོས་དེ་བྱེད་པ་
བཤད་པའི་དགོས་པ་ཡོད་དེ། བུད་མེད་ཀྱི་རྣམ་པས་འདུལ་དགོས་པ་ལ་ཁྲོ་བོ་རྣམས་ལྷ་མོའི་རྣམ་པར་བསྟན་
ནས་སྣ་ཚོགས་པའི་ཐབས་ཀྱིས་སེམས་ཅན་གྱི་དོན་མཛད་པར་བཤད་པ་བཞིན་ཡིན་པའི་ཕྱིར། སྲུང་འཁོར་
བསྒོམ་པ་ལ་དགོས་པ་ཡོད་དེ། འགལ་རྐྱེན་བར་ཆད་ཀྱིས་མི་ཚུགས་པའི་ཆེད་ཡིན་པའི་ཕྱིར། སེམས་ཅན་
ཐམས་ཅད་བགེགས་དང་བྲལ་བར་བསམ་པ་ལ་དགོས་པ་ཡོད་དེ། ཐེག་ཆེན་ཐུན་མོང་མ་ཡིན་པའི་སྲུང་འཁོར་
དུ་འགྱུར་བའི་ཆེད་ཡིན་པའི་ཕྱིར། འོ་ན་འདིར་བཤད་པའི་འབྲིང་བོ་དེ་ཁོ་ན་ལྟར་སྒོམ་པར་བྱའམ་ཞེ་ན། དེར་
མ་ངེས་ཏེ་སྲུང་འཁོར་རྒྱས་འབྲིང་བསྡུས་གསུམ་གྱི་རྣམ་གཞག་ཤེས་ནས་ལཱུ་དྲིལ་ནག་གསུམ་གྱི་སྐབས་སུའང་།
རྒྱས་འབྲིང་བསྡུས་གསུམ་གང་བསྒོམས་ཀྱང་མི་འགལ་བར་བཤད་པ་ལྟར་ཡིན་པའི་ཕྱིར་རོ། ། བཞི་པ་ཚོགས་
གསོག་པ་ལ་གཉིས། སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་སྐྱེས་
ནས་མྱོང་འགྱུར་གྱི་ལས་གསོག་པ་དང་ཆོས་མཐུན་པར་བསོད་ནམས་ཀྱི་ཚོགས་བསགས་པ་དང་། དེའི་འོག་ཏུ་
འཆི་བ་འོད་གསལ་མངོན་དུ་བྱས་པ་དང་ཆོས་མཐུན་པར་འཆི་བ་ཆོས་སྐུར་འཁྱེར་བའི་ལམ་འཁྱེར་ཡེ་ཤེས་ཀྱི་
ཚོགས་བསགས་པའོ། ། དང་པོ་ལ་གཉིས། ལྷ་སྤྱན་འདྲེན་པ་དང་། མཆོད་པའོ། ། དང་པོ་ཇི་ལྟར་བྱ་བའི་
ཚུལ་ཡོད་དེ། སྲུང་འཁོར་གྱི་དབུས་སུ་རང་ཉིད་ཧེ་རུ་ཀར་གསལ་བའི་ཐུགས་ཀར་པཾ་སེར་པོ་ལས་བྱུང་བའི་སྣ་
ཚོགས་པདྨའི་ལྟེ་བར་ལྭ་བ་པ་སོགས་ཀྱིས་བཤད་པ་ལྟར་ཨཾ་ལས་བྱུང་བའི་ཟླ་བའི་སྟེང་དུ་ཧཱུྃ་ཡིག་དངུལ་ཆུའི་
མདོག་ཅན་ཡེ་ཤེས་ལྔའི་རང་བཞིན་ཅན་གྱི་འོད་ཟེར་གྱི་སྒོ་གསུམ་གྱི་དྲི་མ་དག་པར་བྱས་ཏེ་ཕྱིར་འཕྲོས་པའི་འོད་
ཟེར་གྱིས་ཚོགས་ཞིང་རྣམས་སྤྱན་འདྲེན་པ་ཡིན་པའི་ཕྱིར། ཧཱུྃ་གིས་ཡེ་ཤེས་ལྔ་མཚོན་ཚུལ་ཡོད་དེ། ཨ་བྷུས།
ཨུས་དོན་གྲུབ། ཧས་སྣང་མཐའ། མགོ་བོས་རིན་འབྱུང་། ཟླ་ཚེས་ཀྱིས་རྣམ་སྣང་། ཐིག་ལེ་ནཱ་ད་དང་བཅས་
པས་མི་བསྐྱོད་པ་མཚོན་པར་བཤད་པའི་ཤུགས་ཀྱིས་ཡེ་ཤེས་པ་མཚོན་ཚུལ་ཡང་གོ་བའི་ཕྱིར་རོ། ། ཚོགས་ཞིང་
གནས་གང་ནས་སྤྱན་འདྲེན་པའི་ཚུལ་ཡོད་དེ། བདེ་སྟོང་དབྱེར་མེད་ཀྱི་ཆོས་སྐུ་ལ་རང་བཞིན་གྱི་གནས་སུ་བྱས་
ནས་གཟུགས་སྐུའི་རྣམ་པར་སྤྱན་འདྲེན་པ་དང་། དང་པོར་ལོངས་སྐུར་སངས་རྒྱས་པའི་རང་བཞིན་གྱིས་གནས་
ནས་སྤྲུལ་སྐུའི་རྣམ་པ་སྤྱན་འདྲེན་པ་དང་འོག་མིན་ནས་སྤྱན་འདྲེན་པ་རྣམས་ལས་འདིར་ཕྱི་མ་གཉིས་ལྟར་བྱ་བ་
ཡིན་པའི་ཕྱིར། གང་གི་རྣམ་པར་སྤྱན་འདྲེན་པའི་ཚུལ་ཡོད་དེ། སངས་རྒྱས་བྱང་སེམས་སྤྱིའི་དབང་དུ་མཛད་
230

༄༅། ། ལུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
པ་དང་། བླ་མ་དང་དཀྱིལ་འཁོར་གྱི་གཙོ་བོར་ཐ་མི་དད་པ་དང་གཙོ་བོའི་རིགས་བདག་གི་ཚུལ་དང་། དཀྱིལ་
འཁོར་བའི་ལྷ་ཚོགས་རྣམས་དང་དབྱེར་མེད་ཀྱི་ཚུལ་དང་། བླ་མ་དུར་ཁྲོད་ན་བཞུགས་པའི་རྣམ་པར་སྤུན་
འདྲེན་པ་སོགས་དུ་མ་ཡོད་པ་ལས་འདིར་བླ་མ་དང་དཀྱིལ་འཁོར་བའི་ལྷ་ཚོགས་ཐ་དད་པའི་ཚུལ་གྱིས་སྤྱན་
འདྲེན་ཞིང་། དེ་ཡང་བླ་མ་རྡོ་རྗེ་འཆང་གི་རྣམ་པ་ཅན་དང་། ཚོགས་ཞིང་གཞན་རྣམས་བསྒོམ་པར་འགྱུར་བའི་
འཁོར་ལོ་སྡོམ་པའི་ལྷ་ཚོགས་འཁོར་བཅས་ཀྱི་རྣམ་པར་སྤྱན་འདྲེན་པ་ཡིན་པའི་ཕྱིར། སྤྱིར་བ།ནས་གང་ནས་
དང་རྣམ་པ་གང་གིས་སྤྱན་འདྲེན་པ་ནི། གོང་དུ་བཤད་པ་དེ་རྣམས་གང་བྱས་ཀྱང་ཁྱད་པར་ཤེས་ན་མི་འགལ་ཏེ།
ཚད་ལྡན་དུ་མས་བཤད་པའི་ཕྱིར་རོ། གཉིས་པ་ལ་གསུམ་གྱི་དང་པོ་ཕྱག་འཚལ་བའི་ཚུལ་ཡོད་དེ། གང་གི་དྲིན་
གྱིས་ཞེས་སོགས་ཀྱིས་བླ་མ་དང་། ཧེ་རུ་ཀ་དང་ལ་ཞེས་སོགས་ཀྱིས་གཙོ་བོ་ཡབ་ཡུམ་དང་། གནས་དང་ཉེ་བའི་
ཞེས་སོགས་ཀྱིས་འཁོར་རྣམས་ལ་ཕྱག་འཚལ་བ་ཡིན་པའི་ཕྱིར་རོ། ། གཉིས་པ་ཡོད་དེ། ཐུགས་ཀ་ནས་མཆོད་
པའི་ལྷ་མོ་རྣམས་སྤྲུལ་ཏེ་ཤྲཱི་ཧེ་རུ་ཀ་ཨགྷོ་སོགས་ཀྱིས་སྔགས་བརྗོད་དེ་མཆོད་ནས་སླར་བསྡུ་བ་ཡིན་པའི་ཕྱིར།
ཨནྡྷཾ་ནས་ཤཔྟའི་བར་གྱི་སྔགས་དོན་ཡོད་དེ། མཆོད་ཡོན་ནས་རོལ་མོའི་བར་གྱི་མིང་ཡིན་པའི་ཕྱིར། བཛྲ་ཝི་ནི་
ཞེས་སོགས་ཀྱི་དོན་ཡོད་དེ། རྡོ་རྗེ་པི་ཝང་མ་གླིང་བུ་མ་རྔ་ཟླུམ་མ་རྫ་རྔ་མ་དང་། རྡོ་རྗེ་བཞེད་མ་སྒེག་མོ་གླུ་མ་
གར་མ་དང་། རྡོ་རྗེ་མེ་ཏོག་བདུག་སྤོས་མར་མེ་དྲི་ཆབ་མ་དང་། གཟུགས་རོ་རེག་བྱ་ཆོས་དབྱིངས་རྡོ་རྗེ་མ་ཞེས་
པའི་དོན་ཡིན་པའི་ཕྱིར། གསུམ་པ་ཡོད་དེ། བཅོམ་ལྡན་དཔའ་བོ་དབང་ཕྱུག་ཞེས་སོགས་རྐང་བརྒྱད་ཀྱིས་
བསྟོད་ཅིང་། དཀོན་མཆོག་གསུམ་ལ་ཞེས་སོགས་ཀྱིས་སྐྱབས་འགྲོ་སྡིག་བཤགས་ཡི་རང་སེམས་བསྐྱེད་ཅིང་ལམ་
ལ་བརྟེན་པར་དམ་འཆའ་བ་ལུས་འབུལ་དང་བཅས་པ་རྣམས་བྱ་བ་ཡིན་པའི་ཕྱིར། རྐང་བརྒྱད་ཀྱི་འགོར་ཨོཾ་
དང་མཐར་ཧཱུཾ་ཧཱུཾ་ཕཊ་འབྱུང་བའི་རྒྱུ་མཚན་ཡོད་དེ། དེ་རྒྱ་སྐད་ལ་ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧཱུྃ་ཧཱུྃ་ཕཊ་ཞེས་
སོགས་འབྱུང་བའི་འགོ་མཇུག་གཉིས་རང་སོར་བཞག་པ་ཡིན་པའི་ཕྱིར། མཐར་ཚོགས་ཞིང་རྣམས་ཇི་ལྟར་བྱ་
བའི་ཚུལ་ཡོད་དེ། རང་གནས་སུ་གཤེགས་པ་དང་མི་དམིགས་པར་བསམ་པ་དང་། རང་ལ་སྡུད་པ་རྣམས་ལས།
འདིར་ཡིག་བརྒྱ་བརྗོད་པའི་རྗེས་སུ་ཕྱི་མ་ལྟར་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ་བྱིན་གྱིས་
བརླབ་པའི་ཆེད་ཡིན་པའི་ཕྱིར། གང་དུ་ཐིམ་པར་བསམ་པའི་ཚུལ་ཡོད་དེ། སྨིན་མཚམས་སམ་སྙིང་ཀར་ཐིམ་
པར་བསམ་པ་ཡིན་པའི་ཕྱིར། ཚོགས་ཞིང་མཆོད་པ་ལ་དགོས་པ་ཡོད་དེ། བསོད་ནམས་ཀྱི་ཚོགས་རྫོགས་པར་
འགྱུར་བའི་ཆེད་ཡིན་པའི་ཕྱིར་རོ། ། དག་པ་གསུམ་གྱི་རྣལ་འབྱོར་ནས་འདིའི་བར་རྗེའི་སྨོན་ལམ་ནས་བསྟན་
ཚུལ་ཡོད་དེ། ། སྒོ་གསུམ་སྤྱོད་པ་དཔལ་ལྡན་ཧེ་རུ་ཀའི། ། སྐུ་གསུང་ཐུགས་ཀྱི་དག་བྱེད་ལྷ་རྣམས་ཀྱིས། །
231

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱིན་གྱིས་རློབས་པས་བགེགས་ཀུན་བཟློག་པ་དང་། ། རླབས་ཆེན་བསོད་ནམས་ཚོགས་ནི་རྫོགས་པར་ཤོག
ཅེས་པས་བསྟན་པའི་ཕྱིར་རོ། ༣ གཉིས་པ་ཡེ་ཤེས་ཀྱི་ཚོགས་གསོག་པ་ལ་གཉིས། དངོས་དང་ཆོས་མཐུན་སྦྱོར་
ཚུལ་བཤད་པའོ། ། དང་པོ་ཇི་ལྟར་བསྒོམ་པའི་ཚུལ་ཡོད་དེ། སྔར་བཤད་པའི་མཆོད་ཡུལ་ལྷ་དང༌། མཆོད་
མཁན་རང་དང་། མཆོད་བྱ་རྫས་ཀྱི་འཁོར་གསུམ་དོན་དམ་པར་མ་གྲུབ་པས། རྣམ་པར་རིག་པའི་སེམས་སམ་
རྟོག་པས་བཏགས་པ་ཙམ་དུ་བལྟ་ཞིང་། རང་གི་གནས་གསུམ་དུ་ཧེ་རུ་ཀ་ཞེས་པའི་ཡི་གེ་གསུམ་རིམ་པ་བཀོད་
ནས་དེས་མཚོན་པའི་ཆོས་ཐམས་ཅད་རང་བཞིན་གྱིས་མེད་ཀྱང་ཐ་སྙད་ཙམ་དུ་བྱ་བྱེད་འཐད་པའི་སྣང་སྟོང་ཟུང་
དུ་འཇུག་པ་སྒྱུ་མ་ལྟ་བུའོ་སྙམ་དུ་བསྒོམ་པར་བྱ་བ་སོགས་ཡིན་པའི་ཕྱིར། དེ་ལྟར་ཡིན་ཀྱང་དེ་མ་རྟོགས་པའི་
སེམས་ཅན་རྣམས་འཁོར་བའི་སྡུག་བསྔལ་ལས་བདག་གིས་ཐར་བར་བྱའོ་སྙམ་དུ་ཆོས་ལ་དམིགས་པའི་སྙིང་རྗེ་
ཆེན་པོ་བསྒོམས་ནས་རྟེན་འབྲེལ་གྱི་སྣང་བ་ཙམ་དེ་ཡང་སྡུད་པ་ཡིན་ཏེ། ཨོཾ་སྭ་བྷཱ་ཞེས་སོགས་ཀྱི་དོན་བསམ་པའི་
སྒོནས་ཁམས་གསུམ་པོ་རང་བཞིན་གྱིས་སྟོང་པར་བསྒོམ་དགོས་པའི་ཕྱིར། སྔགས་འདིའི་ཚིག་དོན་ནི་སྔར་
བཤད་ཟིན་པ་ལྟར་ཡིན་ཏེ། གཟུང་འཛིན་གྱིས་བསྡུས་པར་ཆོས་ཐམས་ཅད་རང་བཞིན་གྱིས་རྣམ་པར་དག་པའི་
ཚུལ་དེ་ཉིད་བསྒོམ་པར་སྟོན་པའི་སྐབས་ཡིན་པའི་ཕྱིར། དེ་ནས་ཇི་ལྟར་བྱ་བའི་ཚུལ་ཡོད་དེ་ཧེ་རུ་ཀ་ཞེས་པའི་ཡི་
གེ་གསུམ་ཡོངས་སུ་གྱུར་པ་ལས། སྨོན་ལམ་གྱི་དབང་གིས་ཨོཾ་ཨཱཿ ཧཱུྃ་གསུམ་སྟེང་ནས་སྟེང་དུ་བརྩེགས་པ་ལས་སྐུ་
གསུང་ཐུགས་ཀྱི་ལྷ་ཚོགས་རྣམས་སྤྲོས་ཏེ། མཐོ་རིས་སོགས་འཁོར་ལོ་གསུམ་གྱི་ལྷའི་ངོ་བོར་བྱས་ནས་དེ་རྣམས་
སྙོམས་པར་འཇུག་པ་སྔོན་དུ་འགྲོ་བས་ཡི་གེ་གསུམ་ལ་ཐིམ། ཡི་གེ་གསུམ་རིམ་གྱིས་ཐིམ་པའི་མཐར་ཧཱུཾ་གི་ནཱ་ད་
ཡང་སྐྲའི་རྩེ་མོ་བརྒྱ་སྟོང་བཤག་པའི་ཚད་ཙམ་དུ་གནས་པར་བསམས་ལ། སེམས་ཅན་ཐམས་ཅད་ཀྱིས་ཆོས་
ཉིད་མ་རྟོགས་པས་བདག་གིས་དེ་རྟོགས་པར་བྱས་ནས་སེམས་ཅན་ཐམས་ཅད་འཁོར་པའི་སྡུག་བསྔལ་ལས་ཐར་
བར་བྱའོ་སྙམ་དུ་དམིགས་མེད་ཀྱི་སྙིང་རྗེ་ཆེན་པོ་བསྒོམས་ནས་ཤུ་ནྱ་ཏའི་སྔགས་བརྗོད་དེ་ནཱ་ད་ཡང་འོད་གསལ་
དུ་ཞུགས་པར་བསྒོམ་པ་ཡིན་པའི་ཕྱིར། ཤུ་ནྱ་ཏའི་སྔགས་དོན་ཡང་ཡོད་དེ། ཤུ་ཅུ་ཏ་ནི་སྟོང་པ་ཉིད། ཛྙཱ་ན་ནི་
ཡེ་ཤེས། བཛྲ་ནི་རྡོ་རྗེ་སྟེ་མི་ཕྱེད་པ། སྭ་བྷཱ་ཝ་ནི་རང་བཞིན། ཨཏྨ་ཀ་ནི་བདག་ཉིད། ཨ་ཧོ་ནི་ངའོ་ཞེས་པ་
ཡིན་ལ། མདོར་ན་ལུས་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་དབྱེར་མེད་མི་ཕྱེད་པའི་བདག་ཉིད་
དེ་ངའོ་སྙམ་དུ་རྒྱལ་བའི་ཐུགས་ཆོས་སྐུ་ལ་ང་རྒྱལ་བཞག་ནས་བསྒོམ་པར་བྱ་བའི་དོན་ཡིན་པའི་ཕྱིར་རོ། ། ལས་
དང་པོ་པའི་སྐབས་སུ་སྣང་ངོར་གཉིས་སྣ་ཕྲ་མོ་ཁེགས་པ་མི་འོང་ཡང་མོས་པ་ཡིད་བྱེད་ཀྱིས་ཁེགས་པར་བསམ་
དགོས་པ་ཡིན་ཏེ། ནཱ་ད་ཕྲ་མོའི་སྣང་བ་སྡུད་པའི་རྒྱུ་མཚན་ནི་ཀུན་རྫོབ་ཀྱི་སྣང་བ་ཕྲ་མོ་ཡང་སྡུད་པའི་དོན་ཡིན་
232

༄༅། ། ལཱུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
པའི་ཕྱིར་རོ། ། འདིར་དམིགས་མེད་ཀྱི་སྙིང་རྗེ་བསྒོམ་པར་གསུངས་པ་ནི་སྤྱི་དོན་གྱི་སྙིང་རྗེ་ཡིན་ཏེ། སྤྱིར་སྙིང་
རྗེ་ལ་ཐུན་མོང་བ་དང་ཐུན་མོང་མ་ཡིན་པ་གཉིས་ཡོད་ཀྱང་། འདིར་སྔ་མ་ཡིན་ལ། མོས་པ་ཙམ་གྱིས་སྦྱོང་བ་ལ་
ནི་སྦས་དོན་དང་མཐར་ཐུག་གི་སྙིང་རྗེ་ཡང་ཡོད་པར་འདོད་འཇོ་ལས་བཤད་པའི་ཕྱིར། ཐུན་མོང་མ་ཡིན་པའི་
སྙིང་རྗེ་ཡང་ཡོད་དེ། བླ་མེད་ཀྱི་སྐབས་སུ་བདེ་ཆེན་གྱི་ཡེ་ཤེས་ལ་སྙིང་རྗེར་བཤད་པ་ཡོད་པའི་ཕྱིར་རོ། །
གཉིས་པ་ལ་གཉིས། དགོས་པ་དང་། ཆོས་མཐུན་སྦྱོར་ཚུལ་དངོས་སོ། ། དང་པོ་ནི། འདིར་སྟོང་ཉིད་
བསྒོམ་པ་ལ་དགོས་པ་ཡོད་དེ། སྟོང་ཉིད་གསར་དུ་རྟོགས་པ་དང་། དྲན་པ་གསོ་བ་དང་། རྟོགས་ཟིན་བརྟན་
པ་དང་། ཡེ་ཤེས་ཀྱི་ཚོགས་བསག་པ་དང་། ཐ་མལ་གྱི་སྣང་ཞེན་སྦྱོང་བ་དང་། བསྒོམ་བྱའི་རྟེན་བརྟེན་པ་
རྣམས་སྟོང་ཉིད་རྟོགས་པའི་ཡེ་ཤེས་ཀྱི་རྣམ་རོལ་ཏུ་འཆར་བ་དང་། བདེན་འཛིན་སྤོང་བ་དང་། སྲུང་བའི་
མཆོག་ཏུ་འགྱུར་བ་སོགས་ཀྱི་དགོས་པ་ཡོད་པའི་ཕྱིར། གཉིས་པ་ཤུ་ནྱ་ཏའི་སྔགས་དོན་ལྟར་སྟོང་ཉིད་བསྒོམ་
ཚུལ་འདི་ལ་འཆི་བ་ཆོས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་འཛམ་བུའི་གླིང་པའི་མི་མངལ་སྐྱེས་
ཁམས་དྲུག་ལྡན་ཞིག་ཕུང་སོགས་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱེད་པ་དང་རྣམ་པའམ་ཆོས་
མཐུན་ཞིང་། རྣལ་འབྱོར་པ་རང་ཉིད་ལ་འབྱུང་འགྱུར་གྱི་འཆི་བ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ་
དཔེ་དང་དོན་གྱི་འོད་གསལ་དང་རྣམ་པ་མཐུན་ཞིང་། དེ་འདྲ་བའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་
ཁྱད་པར་ཅན་དུ་འགྱུར། འབྲས་བུའི་སྐབས་སུ་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང་། ད་ལྟ་ནས་
ཀྱང་འབྲས་བུ་ལམ་བྱེད་ཀྱི་ཚུལ་དུ་ང་རྒྱལ་བཞག་ནས་བསྒོམས་པས། དེ་མངོན་དུ་འགྱུར་བའི་ནུས་པ་ཁྱད་པར་
ཅན་འཇོག་པའི་ཕྱིར་རོ། ། དེ་ལྟར་བསྒོམ་པ་དེ་སྦྱང་གཞི་ལ་འཆི་བ་འོད་གསལ་མངོན་དུ་བྱས་པ་དང་ཆོས་
མཐུན་པ་ཡང་ཡིན་ཏེ། ཨོཾ་དཀར་པོ་ནི་འཆི་བ་འོད་གསལ་དུ་འཇུག་པའི་སྣང་བ་དཀར་ལམ་པ་དང་ཆོས་མཐུན།
དེ་ཨཱ་དམར་པོ་ལ་ཐིམ་པ་ནི་སྣང་པ་དེ་མཆེད་པ་དམར་ལམ་པ་ལ་ཐིམ་པ་དང་ཆོས་མཐུན། དེ་ཧཱུྃ་སྔོན་པོ་ལ་ཐིམ་
པ་ནི་མཆེད་པ་དེ་ཉེར་ཐོབ་ནག་ལམ་པར་ཐིམ་པ་དང་ཆོས་མཐུན། ཧཱུྃ་ཡིག་ནཱ་ད་དང་བཅས་པ་སྟོང་པར་ཐིམ་པ་
ནི་ཉེར་ཐོབ་འོད་གསལ་དུ་ཐིམ་པ་དང་ཆོས་སམ་རྣམ་པ་མཐུན་པའི་ཕྱིར་རོ། ། གཉིས་པ་ཐུན་གྱི་དངོས་གཞི་ལ་
ཇི་ལྟར་བྱ་བ་ལ་གསུམ། བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པ། གཞལ་ཡས་ཁང་གང་ལ་གནས་
པའི་རྟེན་བསྐྱེད་པ། རྣལ་འབྱོར་བཞི་བསྒོམ་པའི་ཚུལ་ལོ། ། དང་པོ་ལ་གཉིས། དངོས་དང་ཆོས་མཐུན་སྦྱོར་
ཚུལ་ལོ། ། དང་པོ་ཇི་ལྟར་བྱ་བའི་ཚུལ་ཡོད་དེ། དེ་ལྟར་སྣང་བ་ཐམས་ཅད་བསྡུས་པའི་སྟོང་ཉིད་ཀྱི་ངང་ལས་
རང་གི་སེམས་གཉིས་སུ་མེད་པའི་ཡེ་ཤེས་དེ་ཉིད་ནམ་མཁར་ནཱ་དའི་གཟུགས་གྱེན་དུ་བགྲེང་བ་ཤིན་ཏུ་ཕྲ་བ་
233

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཀར་ལ་དམར་བའི་མདངས་ཆགས་པའི་རྣམ་པར་བཞག་པར་བྱ་བ་ཡིན་པའི་ཕྱིར་རོ། ། གཉིས་པ་ལ། དེ་
ལྟར་བསྒོམ་པའི་ཚུལ་འདི་ལ་བར་དོ་ལོངས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་འཆི་བ་འོད་
གསལ་ལས་བར་དོའི་ལུས་འགྲུབ་པ་དང་རྣམ་པ་མཐུན་ཞིང་དེ་སྦྱོར་བར་བྱེད། རིམ་པ་གཉིས་པའི་སྐབས་སུ་
དག་མ་དག་གི་སྒྱུ་མའི་སྐུ་གཉིས་དང་རྣམ་པ་མཐུན་ཞིང་དེ་འདྲ་བའི་རྫོགས་རིམ་གྱི་རྟོགས་པ་རྒྱུད་ལ་སྐྱེ་བའི་དགེ་
རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུ་དང་རྣམ་པ་མཐུན་ཞིང་།
ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་ལོངས་སྐུ་དེ་མྱུར་དུ་འགྲུབ་པར་བྱེད་པའི་
བག་ཆགས་ཁྱད་པར་ཅན་འཇོག་པའི་ཕྱིར་རོ། ། སྟོང་ཉིད་ལས་ལངས་མ་ཐག་ཏུ་ནཱ་ད་ནམ་མཁར་བཞག་
དགོས་པ་ཡིན་ཏེ། གཞི་ལ་འཆི་བ་འོད་གསལ་ལས་ལངས་མ་ཐག་བར་དོ་འགྲུབ་པ་དང་། ལམ་དུས་སུ་དཔེ་
དོན་གྱི་འོད་གསལ་ལས་ལངས་མ་ཐག་དག་མ་དག་གི་སྒྱུ་མའི་སྐུ་གཉིས་འགྲུབ་པ་དང་ཆོས་མཐུན་པར་བསྒོམ་པ་
ཡིན་པའི་ཕྱིར་རོ། ནཱ་ད་དཀར་བའི་མདངས་ཅན་དུ་བྱས་པ་ལ་དགོས་པ་ཡོད་དེ། བར་དོ་དང་ལམ་དང་
འབྲས་བུའི་སྒྱུ་ལུས་ཀྱི་སྒྲུབ་གཞི་སྲོག་འཛིན་གྱི་རླུང་ཁ་དོག་དཀར་པོ་ཡིན་པ་དེ་མཚོན་པའི་ཕྱིར། དམར་པའི་
མདངས་ཅན་དུ་བྱས་པ་ལ་དགོས་པ་ཡོད་དེ། གཞི་ལ་བར་དོ་དེ་ཉིད་ཆགས་པས་བཅིངས་པ་དང་། ལམ་དུས་
ཀྱི་སྒྱུ་ལུས་པའི་ཐུགས་བདེ་ཆེན་གྱིས་བཅིངས་པ་དེ་མཚོན་པའི་ཕྱིར། འདུས་པ་དང་འཇིགས་བྱེད་སོགས་ལ་
བར་དོའི་མཚོན་བྱེད་ལྷའི་རྣམ་པ་ཅན་དུ་བསྒོམ་པ་ཡོད་ཀྱང་འདིར་དེའི་མཚོན་བྱེད་ནཱ་དའི་གཟུགས་སུ་བསྒོམ་
པའི་རྒྱུ་མཚན་ཡོད་དེ། སྦྱང་གཞི་བར་དོའི་སེམས་ཅན་ལུས་ཀྱི་དབྱིབས་ཚད་སོགས་མི་འདྲ་བ་དུ་མ་འབྱུང་བས་
དེ་མཚོན་པའི་ཆེད་དུ་དེ་ལྟར་དུ་བསམ་པ་ཡིན་པའི་ཕྱིར་རོ། ནཱ་ད་སུམ་འཁྱོག་ཏུ་བསྒོམ་པར་བཤད་པ་ལྟར་ན་
མཚོན་ཚུལ་ཡོད་དེ། བར་དོའི་ལུས་ངག་ཡིད་གསུམ་མཚོན་པའི་ཕྱིར། མདོར་ན་འདིར་ནཱ་ད་ནམ་མཁར་
འཇོག་པའི་རྒྱུ་མཚན་ཡོད་དེ། སྦྱང་གཞི་ཐ་མལ་གྱི་བར་དོ་མཚོན་པའི་སྒོ་ནས་དེ་སྦྱོང་ཞིང་ལམ་འབྲས་ཀྱི་སྒྱུ་མའི་
སྐུ་འགྲུབ་པའི་རྒྱུ་བྱེད་པའི་ཕྱིར་རོ། ། གཉིས་པ་ལ་གཉིས། འབྱུང་བ་རིམ་བརྩེགས་དང་རི་རབ་བསྐྱེད་ཚུལ།
སྣ་ཚོགས་པདྨ་རྡོ་རྗེ་དང་བཅས་པ་བསྐྱེད་ཚུལ་ལོ། ། དང་པོ་ལ་འབྱུང་བཞི་ཇི་ལྟར་བསྐྱེད་པའི་ཚུལ་ཡོད་དེ།
རྩ་རྒྱུད་ལས། གསང་བ་མཆོག་གི་དགྱེས་པ་ན། ། ཐམས་ཅད་བདག་ཉིད་རྟག་ཏུ་བཞུགས། ཞེས་དང་། བ་
ལང་གནས་དང་སྟེང་ལྡིང་བ། ། ལྷག་མར་རྩ་བསྐམས་དེ་ནས་ནི། ། དུང་ཆེན་པོ་ཡི་རང་བཞིན་བྱ། ། ཡང་
ན་རུས་སྦལ་དག་གིའོ། ། ཞེས་གསུངས་པའི་ཕྱི་མས་སོ་སོར་བསྟན་པ་ལྟར་བསྐྱེད་པ་ཡིན་པའི་ཕྱིར། དེའི་དོན་
ཡང་ཡོད་དེ། བ་ལང་གནས་ནི་ས་དཀྱིལ་དང་། སྟེང་ལྡིང་ནི་ཆུ་དཀྱིལ་དང་། ལྷག་མ་བསྐམས་ནི་མེ་དཀྱིལ་
234

༄༅། ། ཝུ་ཧི་པའི་བསྐྱེད་རིམ་འདོད་འཇོའི་དགོངས་པ་རབ་གསལ། །
དང༌། རྩ་ཞེས་པ་ནི་རླུང་དཀྱིལ་དང་། རུས་སྦལ་ཞེས་པས་ནི་རི་རབ་བསྒོམ་པར་བསྟན་པ་ཡིན་པའི་ཕྱིར། དེ་
ཡང་རླུང་དཀྱིལ་ནས་རིམ་བརྩེགས་སུ་བསྐྱེད་པ་ཡིན་ཏེ། སྟོང་པའི་ངང་ལས་ས་བོན་ཡཾ་རཾ་ཁཾ་ལཾ་སུ་རྣམས་ལས་
འབྱུང་བཞི་དང་རི་རབ་རྣམས་སྒྲུབ་ཐབས་སུ་བཤད་པ་ལྟར་རིམ་གྱིས་བསྐྱེད་པ་ཡིན་པའི་ཕྱིར། འབྱུང་བཞིའི་
ཁ་དོག་ནི་གསལ་བ་ལྟར་ཡིན་ལ། རི་རབ་ཀྱི་ཁ་དོག་ཇི་ལྟར་བསྒོམ་པའི་ཚུལ་ཡོད་དེ། ཤར་ཤེལ། ལྷོ་བཻ་ཌཱུརྱ།
ནུབ་པདྨ་རཱ་ག བྱང་གསེར་གྱི་མདོག་ཏུ་བྱ་བ་སྡོམ་འབྱུང་སོགས་ལས་བཤད་པ་ལྟར་ཡིན་པའི་ཕྱིར། ལྕོག་
བརྒྱད་བསྒོམ་ཚུལ་ཡོད་དེ། སྟེང་གི་ཕྱོགས་མཚམས་བརྒྱད་དུ་རི་གྲུ་བཞི་པའི་རྣམ་པ་ཅན་ཇི་ལྟར་འཚམ་པ་
བརྒྱད་བསྒོམ་པ་ཡིན་པའི་ཕྱིར། དེ་རྣམས་བསྒོམ་པ་ལ་དགོས་པ་ཡོད་དེ། ཕྱི་དཀྱིལ་དང་ལུས་དཀྱིལ་གྱི་རྟེན་གྱི་
དོན་དུ་དང་། རྫོགས་རིམ་གྱི་སྐབས་སུ་རྡོ་རྗེའི་ལུས་ཀྱི་གནས་ལུགས་རྟོགས་པའི་ཆེད་ཡིན་པའི་ཕྱིར་རོ། །
གཉིསཔ་ཇི་ལྟར་བསྒོམ་པའི་ཚུལ་ཡོད་དེ། རི་རབ་ཀྱི་སྟེང་གི་དབུས་སུ་པཾ་སེར་པོ་ལས་སྣ་ཚོགས་པདྨ་དང་།
དེའི་ལྟེ་བར་ཧཱུྃ་ལས་སྣ་ཚོགས་རྡོ་རྗེ། དེའི་སྟེང་དུ་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་
ཞིག་ཀྱང་བསྒོམ་པར་བྱ་བ་ཡིན་པའི་ཕྱིར་རོ། །
གསུམ་པ་རྣལ་འབྱོར་བཞི་བསྒོམ་པའི་ཚུལ་ལ་གཉིས། སྤྱིའི་རྣམ་གཞག་དང་། བསྒོམ་ཚུལ་དངོས་
སོ། ། དང་པོ་ནི། སྤྱིར་བདེ་མཆོག་གི་སྐབས་འདིར་རྟེན་བརྟེན་པའི་དཀྱིལ་འཁོར་བསྐྱེད་པའི་ཚུལ་ལ་མི་འདྲ་
བ་དུ་མ་ཞིག་འབྱུང་བ་ཡིན་ཏེ། སྡོམ་འབྱུང་ལམ་རྟེན་བརྟེན་པ་གཉིས་ཅིག་ཅར་བསྐྱེད་པའི་རྣམ་གཞག་དང་།
བཤད་རྒྱུད་མངོན་བརྗོད་དང་སཾ་བྷུ་ཊི་ནས་རིམ་ཅན་དུ་བསྐྱེད་པར་བཤད་པ་ལྟར། གྲུབ་ཆེན་ནག་པོ་སྤྱོད་པས་
ཕྱི་མ་གཉིས་ཀྱི་རྗེས་སུ་འབྲང་ནས་རིམ་ཅན་དུ་བསྐྱེད་ལ། ལྟ་ཧི་བས་ནི་སྔ་མའི་རྗེས་སུ་འབྲང་ནས་ཅིག་ཅར་དུ་
བསྐྱེད་པའི་ཚུལ་གཉིས་ལས། སྤྱིར་དེ་གང་བྱས་ཀྱང་མི་འགལ་ཡང་འདིར་ལུ་ཧི་པའི་ལུགས་ལྟར་བྱ་བ་ཡིན་པའི་
ཕྱིར།ལྷུ་ཧི་པའི་ལུགས་འདི་སྒོང་སྐྱེས་སྦྱོང་བ་ལ་ཆོས་མཐུན་སྦྱར་དུ་ཡོད་ཀྱང་གཙོ་བོ་མངལ་སྐྱེས་སྦྱོང་བ་ལ་སྦྱར་
དགོས་ཏེ། སྡོམ་འབྱུང་ལས་དེ་ལྟར་བཤད་པའི་ཕྱིར་རོ། ། གཉིས་པ་ལ་བཞི། བར་དོ་གང་དུ་སྐྱེ་བ་ལེན་པའི་
ཁུ་ཁྲག་གི་ཐིག་ལེ་དང་རྣམ་པ་མཐུན་པར་བསྒོམ་པ་རྣལ་འབྱོར་དང་། ཁུ་ཁྲག་གི་དབུས་སུ་ཉིང་མཚམས་སྦྱར་
ནསལུས་འཕེལ་བ་དང་རྣམ་པ་མཐུན་པར་བསྒོམ་པ་རྗེས་སུ་རྣལ་འབྱོར་དང་། ཕྱིར་བཙས་པ་དང་རྣམ་པ་
མཐུན་པར་བསྒོམ་པ་སྐྱེ་བ་སྤྲུལ་སྐུའི་ལམ་འཁྱེར་ཤིན་ཏུ་རྣལ་འབྱོར་དང་། རྫོགས་རིམ་རྣལ་འབྱོར་ཆེན་པོ་
བསྒོམ་པའི་ཚུལ་ཅུང་ཟད་བཤད་པའོ། ། དང་པོ་ཇི་ལྟར་བསྒོམ་ཚུལ་ཡོད་དེ། རྒྱུད་དང་རྒྱ་གཞུང་གཞན་ནས་
ཟླ་བ་དང་ཉི་མ་གཉིས་ཀ་བསྒོམ་པ་སོགས་བཤད་པ་ཡོད་ཀྱང་། འདིར་ལྟུ་ཧི་པའི་སྒྲུབ་ཐབས་ཀྱི་ལུགས་ལྟར་
235

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པདྨའི་ལྟེ་བར་དབྱངས་གསལ་ལུགས་འབྱུང་ལུགས་ལྡོག་ཏུ་བཀོད་པ་ཡོངས་སུ་གྱུར་པ་ལས། དབྱངས་གསལ་གྱི་
གཟུགས་བརྙན་དང་ལྡན་པའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་དུ་བསྒོམ་པ་ཡིན་པའི་
ཕྱིར། དབྱངས་གསལ་གྱི་མཚོན་དོན་ཡོད་དེ་དབྱངས་སོ་གཉིས་ཀྱིས་མཚན་སོ་གཉིས་དང་། གསལ་བྱེད་
བརྒྱད་ཅུས་དཔེ་བྱད་བརྒྱད་ཅུ་མཚོན་པའི་ཕྱིར། དབྱངས་སོ་གཉིས་སུ་འབྱེད་པའི་རྒྱུ་མཚན་ཡོད་དེ། སྡོམ་
འབྱུང་ལས། དཀར་པོའི་ཚེས་གཅིག་ནས་བརྩམས་ཏེ། ། ཇི་སྲིད་ཟླ་བ་རྫོགས་པའི་བར། ། དཀར་པོའི་ཚེས་
གཅིག་ལ་ཨ་གཅིག་རྐང་བའི་སོར་མོར་ཡི་གེ་ལ། ། ཞེས་པ་ནས། ནག་པོའི་ཚེས་གཅིག་ནས་བརྩམས་ཏེ། །
ཇི་སྲིད་གཞན་ནམ་དེ་སྲིད་ལ། ། འཕོ་བ་དེ་བཞིན་ཉིད་དུ་འགྱུར། ། ཞེས་པའི་བར་གྱིས་བསྟན་པ་ལྟར། ཟླ་
བ་ཡར་ངོ་མར་ངོའི་དབྱེ་བས་ལུས་ཀྱི་ཐིག་ལེ་དཀར་པོ་རྐང་བ་ནས་ཡར་བརྩེགས་པ་དང་སྤྱི་བོ་ནས་མར་འབབ་
པའི་ཆ་སོ་གཉིས་དང་སྦྱོར་བའི་ཆེད་ཡིན་པའི་ཕྱིར། གསལ་བྱེད་བརྒྱད་ཅུར་འབྱེད་པའི་རྒྱུ་མཚན་ཡོད་དེ།
གསལ་བྱེད་རྣམས་ས་སོགས་ཁམས་ལྔར་བསྡུས་ནས་དགའ་བ་བཞི་བཞི་སྟེ་ཉི་ཤུ།དེ་རེ་རེར་ཡང་ཁམས་དམར་པོའི་
རྡུལ་རེ་རེ་གནས་པས་བཞི་བཅུ། དེ་ལའང་ཐབས་ཤེས་གཉིས་གཉིས་སུ་ཕྱེ་བས་བརྒྱད་ཅུར་བཞག་པའི་ཕྱིར་
རོ། ། ཟླ་བ་དང་དབྱངས་གསལ་གཉིས་ཀྱིས་ཡེ་ཤེས་གང་མཚོན་པ་ཡང་ཡོད་དེ། ཨཱ་ལི་དང་ཟླ་བའི་དཀར་ཆས་
མེ་ལོང་ལྟ་བུའི་ཡེ་ཤེས་མཚོན་ཞིང་དེ་ལས་བྱང་ཆུབ་པ་དང་། ཀཱ་ལི་དང་ཟླ་བའི་དམར་ཆས་མཉམ་པ་ཉིད་ཀྱི་ཡེ་
ཤེས་མཚོན་ཞིང་དེ་ལས་བྱང་ཆུབ་པ་ཡིན་པའི་ཕྱིར་རོ། ། གསལ་བྱེད་ཀྱི་ཡི་གེ་ལ་ལྷག་པ་བསྣོན་ཚུལ་ཡོད་དེ།
ཌ་ཌྷ་ད་དྷ་ཡ་ལ་སྟེ་དྲུག་བསྣོན་པར་བྱ་བའི་ཕྱིར་རོ། ། དེ་ལྟར་བསྒོམ་པ་ལ་རྣལ་འབྱོར་ཞེས་བརྗོད་པའི་རྒྱུ་
མཚན་ཡོད་དེ། དབྱངས་གསལ་གཉིས་ཟླ་བ་གཅིག་གི་ངོ་བོར་སྦྱོར་བ་དང༌། ཟླ་བ་གཅིག་ཉིད་ཡེ་ཤེས་གཉིས་ཀྱི་
ངོ་བོར་སྦྱོར་བའི་རྣལ་འབྱོར་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། ། གཉིས་པ་ཇི་ལྟར་བསྒོམ་པའི་ཚུལ་
ཡོད་དེ། རང་ནམ་མཁའི་ནཱ་དས་ཟླ་བ་དཀར་ལ་དམར་བའི་མདངས་ཅན་མཐོང་བ་ན། སངས་རྒྱས་ཡབ་ཡུམ་
གྱི་བྱང་སེམས་དཀར་དམར་གྱི་དབུས་སུ་སྐྱེ་བ་བླང་བར་བྱའོ་སྙམ་པ་སོགས་ཀྱི་འཕེན་པས་དེ་ལ་ཞུགས་པ་ལས།
རྒྱུ་རྡོ་རྗེ་འཛིན་པའི་ངོ་བོ་ཧཱུཾ་ཡིག་དཀར་ལ་དམར་བའི་མདངས་ཅན་ཞིག་ཏུ་རིམ་གྱིས་རྫོགས་པར་གྱུར་པ་ནི་སོར་
རྟོགས་ཡེ་ཤེས་ལས་བྱང་ཆུབ་པ་ཡིན་ལ། དེ་ལས་འཁོར་ལོ་ལྔའི་ལྷ་ཚོགས་ཀྱི་སྤྲོ་བསྡུ་བྱེད་པ་ནི་བྱ་གྲུབ་ཡེ་ཤེས་
ལས་བྱང་ཆུབ་པ་ཡིན་པའི་ཕྱིར་རོ། ། ཡེ་ཤེས་དེ་གཉིས་ལ་རྗེས་སུ་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ།
སྔར་བཤད་པའི་ཟླ་བ་དེ་བདེ་བ་ཆེན་པོའི་རྒྱུ་ཡིན་པ་དེ་བཞིན་དུ་ཧཱུྃ་ཡིག་འདིའང་དེའི་རྗེས་སུ་མཐུན་པའི་རྒྱུ་ཡིན་
པས་ན་དེ་ལྟར་དུ་བརྗོད་པའི་ཕྱིར་རོ། ། དེ་ལྟ་བུའི་རིམ་པ་འདི་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་
236

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
བྱ་སྟེ། སྦྱང་གཞི་ལ་བར་དོའི་རྣམ་ཤེས་ཕ་མའི་ཁུ་ཁྲག་གི་དབུས་སུ་སྐྱེ་བ་བླངས་པ་དང་ཆོས་མཐུན་ཞིང་སྒྲུབ་པ་
པོ་རང་ཉིད་ཀྱི་སྐྱེ་བ་སྦྱོང་བར་བྱེད། ལམ་རྫོགས་རིམ་གྱིས་སྐབས་སུ་དག་མ་དག་པའི་སྒྱུ་མའི་སྐུས་རགས་པའི་
སྤྲུལ་སྐུ་བཟུང་བ་དང་ཆོས་མཐུན་ཞིང་དེ་ལྟ་བུའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པ་ཅན་དུ་འགྱུར།
འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུས་མཛད་པ་བཅུ་གཉིས་སོགས་མཛད་པའི་སྤྲུལ་སྐུའི་རྣམ་པ་
བསྟན་པ་དང་ཆོས་མཐུན་ཞིང་། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པའི་སྤྲུལ་སྐུ་དེ་
མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། དེ་ལྟ་བུ་དེ་སྦྱང་གཞི་དང་ཡང་ཆོས་མཐུན་པ་ཡིན་
ཏེ། འབྱུང་བཞི་རི་རབ་དང་བཅས་པ་ནི་ཕ་མ་གཉིས་ཀྱི་ལུས་སྤྱི་དང་ཆོས་མཐུན། སྣ་ཚོགས་པདྨ་ཆུང་ངུ་ནི་དེ་
གཉིས་ཀྱི་རྩ་འཁོར་དང་ཆོས་མཐུན། དབྱངས་གསལ་དཀར་དམར་པ་ནི་དེ་གཉིས་ཀྱི་ཁམས་དཀར་དམར་དང་
ཆོས་མཐུན། དབྱངས་གསལ་གཉིས་འདྲེས་ནས་ཟླ་བ་དཀར་ལ་དམར་བའི་མདངས་ཅན་དུ་སོང་བ་ནི་ཁམས་
དཀར་དམར་གཉིས་མའི་མངལ་དུ་འདྲེས་པ་དང་ཆོས་མཐུན། ཟླ་བའི་དབུས་སུ་ནཱ་ད་ཞུགས་པ་ནི་ཐིག་ལེའི་
དབུས་སུ་བར་དོའི་རྣམ་ཤེས་ཞུགས་པ་དང་ཆོས་མཐུན། དེ་ནས་ཧཱུྃ་ཡིག་ཏུ་རིམ་གྱིས་རྫོགས་པ་ནི། མངལ་དུ་
ལུས་རིམ་གྱིས་འཕེལ་བ་དང་ཆོས་མཐུན། དེ་ལས་འབྲས་བུ་ཧེ་རུ་ཀའི་སྐུ་རྫོགས་པར་བསྐྱེད་པ་ནི་མངལ་ནས་ཕྱི་
རོལ་ཏུ་བཙས་པ་དང་ཆོས་མཐུན་པའི་ཕྱིར་རོ། ། ལམ་རྫོགས་རིམ་གྱི་སྐབས་དང་སྦྱར་བའི་མཚོན་དོན་ཁྱད་
པར་ཅན་ཡོད་དེ། སྣ་ཚོགས་པདྨས་ནི་རྫོགས་རིམ་པའི་ཕོ་མོ་གཉིས་ཀྱི་རྩ་འཁོར་དེ་མཚོན། དབྱངས་གསལ་
གྱིས་དེ་གཉིས་ཀྱི་ཁམས་དཀར་དམར་དེ་མཚོན། ཟླ་བ་དཀར་དམར་གྱི་ཁམས་དཀར་དམར་གྱི་འདུ་འཕྲོད་དེ་
མཚོན། དེར་ནཱ་ད་ཞུགས་ཏེ་ཧཱུྃ་ཡིག་ཏུ་གྱུར་པས་ནི་འདུ་འཕྲོད་ལས་བྱུང་བའི་བདེ་སྟོང་གི་ཡེ་ཤེས་ཁྱད་པར་ཅན་
མཚོན་པའི་ཕྱིར་རོ། ། རྫོགས་རིམ་པས་རྡོ་རྗེའི་ལུས་ལ་གནད་དུ་བསྣུན་པས་བདེ་ཆེན་འདྲེན་ཚུལ་ཡང་མཚོན་
པ་ཡིན་ཏེ། པདྨས་སྒྲུབ་པ་པོའི་རྩ་འཁོར་དང་། གསལ་བྱེད་ཀྱིས་ལྟེ་བར་གནད་དུ་བསྣུན་པས་གཏུམ་མོ་སྦར་བ་
དང་། དབྱངས་ཀྱིས་ཁམས་ཞུ་བ་དང་། དེ་ཉིད་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་མདངས་ཅན་
དུ་བསྐྱེད་པས་ནི་ཁམས་དཀར་དམར་གྱི་འདུ་འཕྲོད་དང་། ཟླ་བའི་དབུས་སུ་ནཱ་ད་ཞུགས་པ་ལས་ཧཱུྃ་ཡིག་ཏུ་གྱུར་
པས་ནི། འདུ་འཕྲོད་བྱས་པ་ལས་བྱུང་བའི་ཡས་བབ་མས་བརྟན་གྱི་ལྷན་སྐྱེས་ཁྱད་པར་ཅན་མཚོན་པའི་ཕྱིར་
རོ། ། དེ་ནས་སྐད་ཅིག་མའི་སྔགས་བརྗོད་ཅིང་དེའི་དོན་བསྒོམ་ཚུལ་ཡོད་དེ། ཆོས་ཐམས་ཅད་རང་བཞིན་
གྱིས་རྣམ་པར་དག་པའི་སྟོང་བ་ཉིད་དང་དབྱེར་མི་ཕྱེད་པའི་ཆོས་ཀྱི་སྐུའི་བདག་ཉིད་དེ་ངའོ་སྙམ་དུ་ང་རྒྱལ་
བཟུང་ནས་བསྒོམ་པ་ཡིན་པའི་ཕྱིར་རོ། ། དམིགས་མེད་ཀྱི་སྙིང་རྗེ་བསྒོམ་པ་ནས་འདིའི་བར་རྗེས་སྨོན་ལམ་
237

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་བསྟན་ཚུལ་ཡོད་དེ། སྤྲོས་ཀུན་འོད་གསལ་གནས་སུ་སྡུད་པ་དང་། ཞེས་པ་ནས། དེ་འདྲའི་རྫོགས་རིམ་
སྐྱེ་བའི་སྣོད་གྱུར་ཅིག ཅེས་པའི་བར་གྱིས་བསྟན་པའི་ཕྱིར་རོ། ། གསུམ་པ་ལ་ལྔ། རྟེན་བརྟེན་པ་བསྐྱེད་ཚུལ་
མདོར་བསྟན་པ། གསལ་གདབ་པ་རྒྱས་པར་བཤད་པ། ཕྱོགས་མཐུན་གྱི་དག་པ་དང་ལུས་དཀྱིལ་བསྒོམ་ཚུལ།
གོ་བགོས་ཏེ་ཡེ་ཤེས་པ་བཅུག་ནས་དབང་བསྐུར་བ། མཆོད་བསྟོད་དང་དག་པ་དྲན་ཚུལ་ལོ། ། དང་པོ་ཇི་ལྟར་
བྱ་བའི་ཚུལ་ཡོད་དེ། ཟླ་བ་དབྱངས་གསལ་ཧཱུྃ་དང་བཅས་པ་ཡོངས་སུ་གྱུར་པ་ལས་རྟེན་བརྟེན་པའི་དཀྱིལ་
འཁོར་ཐམས་ཅད་དུས་གཅིག་ཏུ་གྲུབ་པའི་ཚུལ་གྱིས་ཆོས་དབྱིངས་ཡེ་ཤེས་ལས་བྱང་ཆུབ་པ་ཡིན་པའི་ཕྱིར་
རོ། ། ཁ་ཅིག་ཚུལ་འདི་སྐྱེ་བ་སྤྲུལ་སྐུའི་ལམ་འཁྱེར་ཡིན་ན་སྦྱང་གཞི་ལ་སྣོད་བཅུད་རིམ་གྱིས་གྲུབ་ཅིང་འདིར་
རྟེན་བརྟེན་པ་ཅིག་ཅར་དུ་གྲུབ་པས་ཆོས་མི་མཐུན་པས་ཇི་ལྟར་བྱ་ཞེ་ན། སྐྱོན་མེད་དེ། དེ་དང་གོ་རིམ་ཆོས་
མཐུན་ཇི་ལྟ་བ་བཞིན་མི་སྦྱོར་ཡང་རྟེན་གཞལ་ཡས་ཁང་བསྒོམ་པ་ནི་གང་དུ་སྐྱེ་བའི་གནས་དང་ཆོས་མཐུན་ཞིང་།
བརྟེན་པའི་ལྷ་ནི་སེམས་ཅན་མངལ་དུ་སྐྱེ་བ་བླངས་ནས་ཕྱི་རོལ་ཏུ་བཙས་པ་དང་འདྲ་བས་སྐྱེ་བ་སྤྲུལ་སྐུར་འཁྱེར་
བའི་ལམ་འཁྱེར་དུ་འཇོག་པ་ཡིན་པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ། ལམ་དང་འབྲས་བུའི་
སྐབས་སུ་རྟེན་བརྟེན་པའི་དཀྱིལ་འཁོར་དུས་མཉམ་དུ་གྲུབ་པ་དང་རྣམ་པ་མཐུན་ཞིང་། དེ་འགྲུབ་པའི་དགེ་རྩ་
སྨིན་བྱེད་དུ་འགྱུར་བའི་ཕྱིར་རོ། ། གཉིས་པ་ལ་གཉིས། རྟེན་གསལ་གདབ་པ་དང་། བརྟེན་པ་གསལ་གདབ་
པའོ། ། དང་པོ་ལ་གཉིས། དུར་ཁྲོད་དང་། གཞལ་ཡས་ཁང་བསྒོམ་པའི་ཚུལ་ལོ། ། དང་པོ་ནི། སྒྲུབ་
ཐབས་ལས་གཞལ་ཡས་ཁང་གི་རྩིག་པ་སོགས་དུར་ཁྲོད་ཀྱི་སྔོན་དུ་བྱུང་ཡང་འདིར་དུར་ཁྲོད་སྔོན་དུ་འཆད་པ་
ཡིན་ཏེ། གཞལ་ཡས་ཁང་གི་རྣམ་གཞག་རྣམས་ལྷན་ཅིག་འཆད་པར་འགྱུར་བའི་ཕྱིར་རོ། ། དེ་ལྟར་ན་དུར་
ཁྲོད་བསྒོམ་པའི་ཚུལ་ཡོད་དེ། ཤར་དུ་གཏུམ་དྲག་ཞེས་སོགས་སྒྲུབ་ཐབས་སུ་ཤིན་ཏུ་གསལ་བ་ལྟར་བསྒོམ་པའི་
ཕྱིར་རོ། ། དུར་ཁྲོད་བསྒོམ་ཚུལ་འདི་རྒྱས་པའི་དབང་དུ་བྱས་པ་ཡིན་གྱི། བསྡུས་ཏེ་བསྒོམ་པར་འདོད་ནའང་
རུང་སྟེ། ལྷ་ལྔ་དང་གཤིན་རྗེ་གཤེད་ཀྱི་དུར་ཁྲོད་ལྟར་ཡིན་པའི་ཕྱིར་རོ། ། དུར་ཁྲོད་ཀྱི་མཚོན་དོན་ཡོད་དེ།
དེར་རོ་བདག་མེད་པ་ལྟར་མི་རྟག་པ་དང་བདག་མེད་པ་དང་ཡིད་འབྱུང་བ་མཚོན་པའི་ཕྱིར་རོ། ། གཉིས་པ་ལ།
དུར་ཁྲོད་ཀྱི་ནང་དུ་རྡོར་ར་མེ་རི་དང་བཅས་པ་བསྒོམ་དགོས་ཏེ། སྒྲུབ་ཐབས་དངོས་གཞི་བསྒོམ་པ་ལ་བར་ཆད་
མི་འབྱུང་བའི་ཆེད་ཡིན་པའི་ཕྱིར་རོ། ། འོ་ན་འདིར་བསྒོམ་པའི་རྡོར་ར་སོགས་སྔར་སྲུང་འཁོར་གྱི་སྐབས་སུ་
བསྒོམ་པ་དེ་ཡིན་ནམ། གསར་དུ་བསྐྱེད་པ་ཡིན་ཞེ་ན། གཞན་ནས་དེ་ཙམ་དུ་མི་གསལ་ཡང་། སྔ་མ་འོད་
གསལ་དུ་བསྡུས་ནས་ཕྱི་མ་གསར་དུ་བསྐྱེད་པ་ཡིན་ཏེ། རྗེའི་འདོད་འཇོ་ལས། དེ་རྣམས་འོད་གསལ་དུ་བསྡུས་
238

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
ཏེ་གཞལ་ཡས་ཁང་གྲུབ་པའི་དུས་སུ་སླར་ཡང་རྡོ་རྗེའི་ར་བ་གྲུབ་པར་བཤད་ཀྱི། གཞན་གཉིས་མ་བྱུང་ཡང་མོད་
ཀྱང་ཆོག་གོ། ཞེས་གསུངས་པའི་ཕྱིར། འདིར་སྔ་མ་འོད་གསལ་དུ་བསྡུས་ནས་ཕྱི་མ་བསྐྱེད་པ་ཡང་མི་འགལ་ཏེ།
འཕགས་ལུགས་ཀྱི་སྲུང་འཁོར་ཐུན་མོང་མ་ཡིན་པ་འོད་གསལ་དུ་བསྡུས་ནས་ཕྱི་མ་བསྐྱེད་པ་ལྟ་བུ་ཡིན་པའི་ཕྱིར་
རོ། ། དེའི་ནང་དུ་སྣ་ཚོགས་པདྨའི་ལྟེ་བར་སྣ་ཚོགས་རྡོ་རྗེ་བསྒོམ་དགོས་པ་ཡིན་ཏེ། སྔ་མ་ཕྱི་མའི་རྟེན་གཞི་
ཡིན་ཞིང་། གཉིས་ཀའང་གཞལ་ཡས་ཁང་གི་རྟེན་གཞི་ཡིན་པའི་ཕྱིར། སྣ་ཚོགས་རྡོ་རྗེའི་དབྱིབས་སོགས་ཇི་
ལྟར་བྱ་བའི་ཚུལ་ཡོད་དེ། ལྟེ་བའི་དབྱིབས་གྲུ་བཞི་པ་བྲེ་ལེབ་ཀྱི་རྣམ་ པ་ ཅན། རྒྱུར་སྒོ་ཚད་བཅུ་གཉིས།
དཔངས་སུ་སྒོ་ཚད་ལྔའམ་ཕྱེད་ལྔ། རཱའི་གྲངས་ནི་ཕྱོགས་རེ་རེར་ལྔ་ལྔ་སྟེ་ཉི་ཤུ་པའམ་གསུམ་གསུམ་སྟེ་བཅུ་
གཉིས། སྲིད་རྟ་བབས་སྒོ་ཚད་གསུམ་མ་ལ་རྭ་སྒོ་ཚད་བཞི་དང་། རྟ་བབས་སྒོ་ཚད་གཅིག་མ་ལ་རྭ་སྒོ་ཚད་
གཉིས་ཡིན་ཞིང་། མདོག་ནི་རྭ་ཁྲའམ་ཕྱོགས་མདོག་གང་བྱས་ཀྱང་མི་འགལ་བའི་ཕྱིར། གཞལ་ཡས་ཁང་གི་
རྩིག་པ་སོགས་ཇི་ལྟར་བྱ་བའི་ཚུལ་ཡོད་དེ། ཕྱོགས་སོ་སོའི་ལྟེ་བའི་བར་མཚམས་ནས་ནང་དུ་སྒོ་ཚད་གཉིས་
གཉིས་དོར་བའི་མཚམས་ཀྱི་མཐའ་ནས་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་པ་ལྔ་ཀ་བསྡོམས་པའི་
ཞེང་ཆ་ཕྲན་གཅིག དཔངས་ཆ་ཕྲན་བཅུ་གསུམ། དེའི་སྟེང་དུ་ཕ་གུ་དཔངས་ཆ་ཕྲན་གཅིག་དང་ཞེང་ཆ་ཕྲན་
ཕྱེད་གཉིས་ཡོད་པའི་ཕྱེད་ཕྱིར་འཕགས་པ། དེའི་ཕྱི་ངོས་སུ་རིན་པོ་ཆེ་དབྱིབས་དང་ཁ་དོག་སྣ་ཚོགས་པས་སྤྲས་
པ། དེའི་སྟེང་དུ་གསེར་གྱི་སྐ་རགས་སྣམ་བུ་ལེབ་མོར་བརྐྱང་པ་ལྟ་བུ་བཞི་སོ་སོའི་འོག་གི་བར་བར་དུ་ཀ་ཆུང་བྲེ་
ཕུལ་དང་བཅས་པ་བཙུགས་པའི་བཞི་ཀ་བསྡོམས་པའི་དཔང་ས་ཆ་ཕྲན་གཉིས་དང་ཞེང་ཆ་ཕྲན་གཅིག་པས་ཁོར་
ཡུག་ཏུ་བསྐོར། དེའི་ཕྱི་ངོས་སུ་དྲ་བ་དང་དྲ་ཕྱེད་རྔ་ཡབ་དང་བཅས་པ། དེའི་སྟེང་ངོས་སུ་གཞལ་ཡས་ཁང་གི་
ཐོག་གི་ཕྱི་སྣེ་བྱ་འདབ་འོག་གི་འདོད་སྣམ་དང་མཉམ་པར་ཆ་ཕྲན་གཉིས་ཕྱིར་འཕགས་པའི་ཕྱི་ངོས་སུ་རིན་པོ་
ཆེའི་ཤར་བུ་ཐུར་དུ་ཕྱུང་བ། དེའི་ཐད་ཀྱི་སྟེང་ཕྱོགས་སུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་གྱུར་
ཆ་ཕྲན་གཅིག་དང་དཔངས་ཆ་ཕྲན་གཅིག་གམ་ཕྱེད་པ་དེའི་སྟེང་དུ་རྒྱལ་མཚན་དང་བ་དན་སོགས་ཀྱིས་མཛེས་
པར་བྱས་པ་ཡིན་པའི་ཕྱིར། དཔངས་ཚད་ཀྱང་ཡོད་དེ་གཞལ་ཡས་ཁང་གི་ནང་གི་དཔངས་སུ་ཆ་ཕྲན་བཅུ་དྲུག་
ཡོད་པའི་ཕྱིར་རོ། ། སྒོ་དང་སྒོ་འཁྱུད་སོགས་ཀྱི་ཁྱད་པར་ཡོད་དེ། རྩ་ཐིག་དང་ཚངས་ཐིག་འཕྲད་མཚམས་
ནས་བརྒྱུས་ཆ་ཕྱིའི་སྒོ། དེ་ནས་ཆ་ཕྲན་བཞི་ཕྱིར་སོང་བས་སྒོ་འཁྱུད། དེ་ནས་ཆ་ཕྲན་གཉིས་རེ་གཡས་གཡོན་དུ་
སོང་བས་སྒོ་འགྲམ། དེ་ནས་ཆ་ཕྲན་གཉིས་རེ་ཐད་ཀར་སོང་བས་སྒོ་ལོཔ་།ས་སུ་འགྱུར་བའི་ཕྱིར་རོ། ། འགྲམ་
ལོགས་གཉིས་སྒོ་དང་མི་མཉམ་པའི་ཕྱོགས་འདི་ལ་སྒོ་ལོགས་ཀྱི་གདོང་དང་སྣ་ཚོགས་རྡོ་རྗེའི་ལྟེ་བའི་ཐད་མཚམས་
239

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་བར་ལ་ཆ་ཕྲན་གཅིག་ཡོད་པར་བཤད་ཀྱང་། འགྲམ་ལོགས་སྒོ་དང་མཉམ་པ་ལ་ནི་སྔ་མ་དང་མི་འདྲ་སྟེ། དེ་
ལ་ནི་རྡོ་རྗེའི་ལྟེ་བའི་ཟད་མཚམས་དང་ཚིག་གདོང་གཉིས་ཁ་ད་ཆད་དུ་ཡོད་པའི་ཕྱིར་རོ། ། ནང་གི་འཁོར་ལོ་
ཐོག་དང་བཅས་པ་ཇི་ལྟར་བྱ་བའི་ཚུལ་ཡོད་དེ། སྐུ་འཁོར་གྱི་རྩིབས་རྣམས་ཀྱི་བར་སྟོང་ནི་དམ་ཚིག་གི་འཁོར་
ལོའི་ལྟེ་བ་ཡིན་པས་ཕྱོགས་མདོག་དང་། དེ་བཞིན་དུ་གསུང་དང་ཐུགས་ཀྱི་འཁོར་ལོའི་རྩིབས་རྣམས་ཀྱི་བར་གྱི་
གཞི་ནི་རང་རང་གི་འོག་མའི་ལྟེ་བའི་མདོག་ཡིན་ཞིང་། བདེ་ཆེན་གྱི་འཁོར་ལོ་ཡང་ཐུགས་ཀྱི་འཁོར་ལོའི་ལྟེ་བ་ན་
ཡོད་པས་སྔ་མ་དང་མཚུངས་པའི་ཕྱིར། དམ་ཚིག་གི་འཁོར་ལོ་ནི་འོག་གཞི་དང་མཉམ་ཞིང་སྐུ་འཁོར་ནས་རིམ་
གྱིས་མཐོ་བ་ཡིན་ཏེ། འཁོར་ལོ་བཞི་ནི་རིམ་པ་བཞིན་ཆ་ཕྲན་གཉིས་དང་། གཅིག་དང་། ཕྱེད་དང་། ཆ་ཕྲན་
གཅིག་གི་བཞི་ཆས་ཕྱི་མ་ཕྱི་མ་མཐོ་བའི་ཕྱིར། འཁོར་ལོའི་ཞེང་ཚད་ཀྱི་ཁྱད་པར་ཡོད་དེ། བདེ་ཆེན་གྱི་འཁོར་
ལོའི་ལྟེ་བ་ལ་སྒོ་ཚད་གཅིག་དང་། འདབ་མ་དང་འཁོར་ལོའི་རྩིབས་རྣམས་ལ་ཆ་ཕྲན་གསུམ་གསུམ། མུ་ཁྱུད་
རྣམས་ལ་ཆ་ཕྲན་ཕྱེ་རེ་ཡིན་པའི་ཕྱིར། ལྷའི་དབང་དུ་བྱས་ན་མཐོ་དམན་དུ་འགྱུར་ཚུལ་ཡོད་དེ། ལྷ་ཐམས་ཅད་
ཀྱི་སྐུའི་དཔངས་ལ་སྒོ་ཚད་རེ་རེ་ཡིན་ཡང་འཁོར་ལོའི་དཔངས་ཀྱི་དམ་ཚིག་སྐུ་གསུང་ཐུགས་བདེ་ཆེན་གྱི་འཁོར་
ལོའི་ལྷ་རྣམས་རིམ་པ་བཞིན་གཙོ་བོའི་ཞབས་དང་། ལྟེ་བ་དང་། ཐུགས་ཀ་དང་། མགྲིན་པ་དང་། མཛོད་
སྤུའི་ཐད་ཀར་སླེབ་ཙམ་གྱི་ཚུལ་དུ་ཡོད་པའི་ཕྱིར་རོ། ། དེ་ལྟར་ན་སྐུ་འཁོར་གྱི་ལྷའི་ཞབས་བཙུགས་ས་ནས་ཆ་
ཕྲན་གཅིག་གིས་མཐོ་བའི་ས་ནས་གསུང་འཁོར་གྱི་ལྷ་རྣམས་ཀྱི་ཞབས་བཞག་པ་ཡིན་ཏེ། རིགས་པ་སྔ་མ་དེ་ཉིད་
ཀྱིས་འགྲུབ་པའི་ཕྱིར་རོ། ། འོ་ན། འཁོར་རྣམས་ལ་དེ་ལྟར་མཐོ་ཁྱད་བྱུང་བ་དེ་ནི་འཁོར་ལོ་རྣམས་གནས་པའི་
གཞི་དང་བཅས་པ་ཡིན་ནམ། འཁོར་ལོ་གཅིག་པུ་ཡིན་ཞེ་ན། མཁས་པ་ཕལ་ཆེར་ཁྱད་པར་མི་འབྱེད་པར་
འཁོར་ལོ་ཉིད་ཡིན་པ་ལ་བྱེད་ཀྱང་ཁྱད་པར་འབྱེད་དགོས་ཏེ། རྗེའི་འདོད་འཇོ་ལས། དེ་ལྟར་འོག་མ་འོག་མ་
ལས་གོང་མ་གོང་མ་ཡར་འཕགས་པའང་འཁོར་ལོ་གང་ལ་གནས་པའི་གཞི་ལ་བྱ་དགོས་ལ། འཁོར་ལོའི་རྩིབས་
རྣམས་དང་མུ་ཁྱུད་རྣམས་ནི་ཚད་དེ་ལས་མཐོ་བ་མིན་པས་ངོ་མཐོང་ཙམ་དུ་བྱའོ། ། ཞེས་གསལ་བར་བཤད་
པའི་ཕྱིར་རོ། ། ཐོག་གི་རིམ་པ་ཇི་ལྟར་བྱ་བའི་ཚུལ་ཡོད་དེ། དམ་ཚིག་གི་འཁོར་ལོའི་ཟུར་གྱི་ཐོག་ནི་གདུང་གྲུ་
ཆོད་དུ་བཏང་བའི་ཚུལ་གྱིས་འབུལ་བ་ཡིན་ལ། སྐུ་འཁོར་གྱི་རྩིབས་དང་ལྟེ་བའི་ཟད་མཚམས་ནས་ཀ་བ་
དཔངས་ཆ་ཕྲན་བཅུ་གསུམ་བྲེ་ཕུལ་དང་བཅས་པ་དང་། ཞེང་ཆ་ཕྲན་གཅིག་པ་ཕྱོགས་རེ་རེར་གཉིས་གཉིས་ཏེ་
བརྒྱད་བཙུགས་པའི་སྟེང་དུ། གདུང་ཟླུམ་འཁོར་མང་བཏང་བ་ལ་ལྕམ་སྣེ་ནང་མ་དང་། ཕྱི་མ་དམ་ཚིག་གི་
འཁོར་ལོའི་ཐོག་ཅུང་ཟད་ཡོད་པའི་ཁ་གདངས་ལ་ཀ་ཆུང་བྲེ་ཕུལ་དང་བཅས་པ་བཙུགས་པའི་སྟེང་དུ་གདུང་ཟླུམ་
240

༄༅། ། ལུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
འཁོར་མང་བྱས་པ་ལ་བཀལ་ནས་འབུབས་པ་ཡིན་པའི་ཕྱིར། དེ་བཞིན་དུ་གསུང་དང་ཐུགས་ཀྱི་འཁོར་ལོ་
གཉིས་ལའང་སྦྱར་བར་བྱ་སྟེ། ཀ་བ་སྔར་ལྟར་བཙུགས་པའི་སྟེང་དུ་གདུང་བཏང་བ་ལ་ལྕམ་སྣེ་ནང་མ་དང་།
ཕྱི་མ་རང་རང་གི་འོག་ཐོག་གི་མཐའི་སྟེང་དུ་ཀ་ཆུང་སོགས་བྱས་པ་ལ་བཀལ་བའི་ཚུལ་གྱིས་འབུབས་པ་དང་།
བདེ་ཆེན་གྱི་འཁོར་ལོའི་ཕྱོགས་མཚམས་ཀྱི་པདྨའི་འདབ་མའི་བར་མཚམས་ཀྱི་ཐད་ཕྱིའི་མུ་ཁྱུད་ཀྱི་ཕྱོགས་རེ་རེར་
ཀ་བ་གཉིས་གཉིས་ཏེ་བརྒྱད་ཀྱི་སྟེང་དུ་གདུང་འཁོར་བཏང་པ་ལ་ཕྱོགས་བཞིར་གདུང་བཞི་མིག་མངས་རིས་སུ་
བྲེས་ཤིང་ཐོག་བྱ་ལ། དབུས་ཀྱི་རེ་མིག་གི་སྟེང་དུ་རྡོ་རྗེ་ནོར་བུའི་ཏོག་གིས་སྤྲས་པའི་རྒྱ་ཡིག་གུར་རས་མཆོད་རྟེན་
ལྟར་བྱ་བ་ཡིན་པའི་ཕྱིར་རོ། ། ཀ་བ་རྣམས་བསྡོམས་པའི་གྲངས་ཀྱང་ཡོད་དེ། རྟ་བབས་ཀྱི་ཀ་བ་བཅུ་དྲུག་
སྒོ་ལོགས་ཀྱི་ཀ་བ་བརྒྱད། འཁོར་ལོ་བཞིའི་ཀ་བ་སོ་གཉིས་ཏེ་ང་དྲུག་ཡོད་པའི་ཕྱིར་རོ། ། རྟ་བབས་གང་ན་
གནས་པ་དང་སྣམ་བུའི་གྲངས་ཀྱང་ཡོད་དེ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་ཞེས་སོགས་
སྒྲུབ་ཐབས་ནས་འབྱུང་བ་ལྟར་ཡོད་པའི་ཕྱིར། སྣམ་བུ་རྣམས་ཀྱི་ཚད་དབྱིབས་དང་ལྷག་མ་གཞན་རྣམས་འདིར་
རེ་ཞིག་མི་འཆད་དེ། མང་དུ་དོགས་པས་གཞན་དུ་ཤེས་པར་བྱ་དགོས་པའི་ཕྱིར་རོ། ། དེ་ལྟ་བུའི་གཞལ་ཡས་
ཁང་བསྒོམ་པ་ལ་དགོས་པ་ཡོད་དེ། སྦྱང་གཞི་རང་ཉིད་ལ་འབྱུང་འགྱུར་གྱི་མ་དག་པའི་སྣོད་ཀྱི་འཇིག་རྟེན་ལ་
ལོངས་སྤྱོད་དགོས་པའི་ལས་ཀྱི་ནུས་པ་སྦྱོང་། ལམ་རྫོགས་རིམ་གྱི་སྐབས་སུ་དག་མ་དག་སྒྱུ་ལུས་པའི་རྟེན་ཞལ་
ཡས་ཁང་དངོས་གནས་ལ་འགྲུབ་པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་
ཡེ་ཤེས་རང་སྣང་ལས་གྲུབ་པའི་གཞལ་ཡས་ཁང་དང་རྣམ་པ་འཐུན་ཞིང་། ད་ལྟ་ནས་ཀྱང་འབྲས་བུ་ལམ་བྱེད་ཀྱི་
ཚུལ་དུ་བྱས་ནས་བསྒོམས་པས་དེ་འདྲ་བ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །
གཉིས་པ་ལ་གཉིས། གཙོ་བོ་ཡབ་ཡུམ་གསལ་གདབ་པ་དང་། འཁོར་རྣམས་གསལ་གདབ་པའོ། །
དང་པོ་ནི། དབུས་ཀྱི་པདྨའི་ལྟེ་བར་ཞེས་སོགས་འབྱུང་བ་ལྟར་ཡིན་ལ། འདི་ལ་གཉིས། བཤད་ཚུལ་སྤྱིར་
བསྟན་པ་དང་། བྱེ་བྲག་ཏུ་བཤད་པའོ། ། དང་པོ་ནི། བཤད་རྒྱུད་མངོན་བརྗོད་སོགས་ནས་བདེ་མཆོག་ལ་
ཞལ་ཕྱག་ཕྱག་མཚན་སོགས་མི་འདྲ་བ་དུ་མ་ཞིག་བཤད་པ་ཡོད་དེ། ཞལ་བཞི་ཕྱག་བཅུ་གཉིས་པ་འདི་ལྟ་བུ་དང་།
ཞལ་གསུམ་ཕྱག་དྲུག་པ། ཞལ་དྲུག་ཕྱག་བཅུ་གཉིས་པ། ཞལ་བརྒྱད་ཕྱག་བཅུ་དྲུག་པ། ཞལ་བཅུ་གཉིས་ཕྱག་
ཉེར་བཞི་པ་དང༌། དེ་ལས་ཀྱང་ཆེས་མང་བ་སོགས་བཤད་པའི་ཕྱིར། འོན་ཀྱང་དེ་ཐམས་ཅད་ངོ་བོའམ་རྒྱུད་ཐ་
དད་པ་ནི་མ་ཡིན་ཏེ། ཆེད་དུ་བྱ་བའི་གདུལ་བྱའི་དབང་གིས་སྐུའི་རྣམ་པ་མི་འདྲ་བར་བསྟན་པ་ཙམ་ཡིན་པའི་
ཕྱིར་རོ། ། གཉིས་པ་ནི་ལུགས་འདིར་དང་པོ་ལྟར་ཡིན་ཏེ། རྩ་བརྒྱུད་ཀྱི་དགོངས་པ་འགྲེལ་བའི་བཤད་རྒྱུད་
241

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མངོན་བརྗོད་ཀུན་སྤྱོད་སོགས་ནས་གསུངས་པ་ལྟར། ལྕེ་དྲིལ་ནག་གསུམ་རྗེས་འབྲང་དང་བཅས་པའི་གྲུབ་ཆེན་
གྱིས་ཀྱང་དེ་ལྟར་དུ་བཞེད་པའི་ཕྱིར་རོ། ། ཡབ་ཡུམ་གཉིས་ཀྱི་སྐུ་མདོག་ཕྱག་མཚན་སོགས་སྒྲུབ་ཐབས་ལས་
གསལ་བ་ལྟར་ཡིན་ལ། དེ་དག་གིས་མཚོན་ཚུལ་གྱི་ཁྱད་པར་ཡོད་དེ། དེ་ཡང་ཕྱག་དང་པོ་གཉིས་ཀྱིས་རྡོར་དྲིལ་
བཟུང་ནས་ཡུམ་ལ་འཁྱུད་པས་ནི་ཤེས་རབ་སྟོང་པ་ཉིད་ཀྱིས་ཐབས་བདེ་བ་ཆེན་པོ་ལ་འཁྱུད་པ་མཚོན་ཞིང་། རྡོ་
རྗེས་བདེ་བ་ཆེན་པོ་དང་། རྭ་ལྔས་ནི་ཡེ་ཤེས་ལྔ་མཚོན་ལ། དྲིལ་བུས་སྟོང་ཕྱོགས་ཀྱི་ཤེས་རབ་མཚོན། དེ་
གཉིས་བཟུང་ནས་ཡབ་ཡུམ་མཉམ་པར་སྦྱོར་བས་ནི་བདེ་སྟོང་དབྱེར་མེད་དུ་སྦྱོར་བ་དེ་མཚོན། ཟླ་བ་དབུའི་
གཡོན་དུ་ཅུང་ཟད་ཡོ་བས་ནི་སྤྱི་བོ་ནས་བྱང་སེམས་འབབ་པ་དེ་མཚོན། མི་རུས་ཀྱི་ཐལ་བས་ལུས་ལ་བྱུགས་པས་
ནི་བྱང་སེམས་ཀྱིས་ལུས་ཀྱི་གནས་རྣམས་ཁྱབ་པ་དེ་མཚོན། ཁ་ཙཱ་ཀས་ནི་སེམས་ལྷན་སྐྱེས་ཀྱི་བདེ་བའི་ངོ་བོར་
སྐྱེས་པ་དེ་མཚོན། ཞལ་བཞིས་ནི་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་དང་མངོན་པར་འདུ་བྱ་
བ་མེད་པའི་རྣམ་ཐར་སྒོ་བཞི་མཚོན། དེ་བཞིན་དུ་གླང་པོ་ཆེའི་པགས་པ་བཤུས་ཏེ་གྱོན་པས་ནི་གཏི་མུག་སྤངས་
པ་དང་། ཌ་མ་རུས་ནི་སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ་བ་དང་དགྲ་སྟས་ནི་སྒོ་གསུམ་གྱི་སྐྱོན་གཅོད་
པ་དང་། གྲི་གུག་གིས་ནི་མཐར་འཛིན་གཅོད་པ་དང༌། མདུན་རྩེས་ནི་ཁམས་གསུམ་གྱི་ཉོན་མོངས་པ་རྣམས་
འབིགས་པ་དང་། ཐོད་པས་ནི་བདེ་བ་ཆེན་པོ་དང་། ཞགས་པས་ནི་བདེ་བ་ཆེན་པོས་རང་རྒྱུད་འཆིང་བ་དང་།
ཚངས་པའི་མགོས་མྱ་ངན་ལས་འདས་པའི་གོ་འཕང་མངོན་དུ་བྱས་པ་དང་། རྡོ་རྗེ་རྩེ་ལྔ་པས་ནི་ཡེ་ཤེས་ལྔ་དང་།
མགོ་རློན་ལྔ་བཅུས་ནི་བདེ་ཆེན་གྱི་ཡེ་ཤེས་ཐབས་ཤེས་ཀྱི་བདག་ཉིད་ཙམ་དུ་སྦྱོར་བ་དང༌། སྤྱན་གསུམ་གྱིས་ནི་
དུས་གསུམ་གྱི་ཆོས་ཐམས་ཅད་གཟིགས་པ་དང་། སྟག་ལྤགས་ཀྱིས་འདོད་ཆགས་དང་བྲལ་བ་དང་། ཞལ་
འགྱུར་བས་ལོག་ལྟ་སྤངས་པ་དང་། མཆེ་བ་བཞི་གཙིགས་པས་བདུད་བཞི་འཇོམས་པ་དང་། ཕྱག་བཅུ་གཉིས་
ཀྱིས་རྟེན་འབྲེལ་བཅུ་གཉིས་སྦྱངས་པ་དང་། ཐོད་བསྐམ་གྱིས་འོད་གསལ་ལས་གཟུགས་སྐུར་བཞེངས་པ་དང་།
སྤྱི་བོའི་སྣ་ཚོགས་རྡོ་རྗེས་ནི་འཕྲིན་ལས་བཞིས་སེམས་ཅན་གྱི་དོན་མཛད་པ་དང་། མགུལ་རྒྱན་གདུ་བུ་རྣ་རྒྱན་
ནོར་བུ་ཐལ་ཆེན་མཆོད་ཕྱིར་ཐོགས་ཏེ། ཕྱག་རྒྱ་དྲུག་གིས་ནི་ཕྱིན་དྲུག་དང་། ཉམས་དགུས་ནི་བདེ་བ་ཆེན་པོའི་
ཡེ་ཤེས་ཀྱི་ངོ་བོར་གྱུར་པའི་ཞི་ལྷག་གཉིས་དག་པ་དང་། རལ་པ་གྱེན་དུ་བརྗེས་པས་ནི་ཡོན་ཏན་གོང་དུ་འཕེལ་
བ་དང་། དྲག་པོ་ཡུམ་བཅས་མནན་པས་ནི་རྟག་ཆད་གཉིས་མནན་པ་དང་། ཚུལ་དེ་ལས་མི་འདའ་བས་ནི་
འགྲོ་བ་ཀུན་ཟིལ་གྱིས་མནན་པ་དེ་མཚོན་པའི་ཕྱིར་རོ། ། དེ་ལྟར་གཙོ་བོ་ཡབ་ཡུམ་གསལ་བཏབ་སྟེ་གསང་
གནས་བྱིན་གྱིས་བརླབས་ནས་གནས་བཞི་བྱིན་གྱིས་བརླབ་པའི་ཚུལ་ཡོད་དེ། ཡབ་ཡུམ་གཉིས་ཀྱི་ལྟེ་བ་ལ་
242

༄༅། ། ལཱུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
སོགས་པའི་གནས་བཞིར་ཟླ་ཉིའི་དཀྱིལ་འཁོར་མེ་ལོང་གྱེན་དུ་བསླང་བ་ལྟ་བུ་རེ་རེ་བཀོད་ནས་དེ་ངོས་སུ་ཉི་
གདན་ལ་ཡབ་ཀྱི་སྔགས་དང་། ཟླ་གདན་ལ་ཡུམ་གྱི་སྔགས་རྣམས་འགོད་པར་བཤད་པ་ལྟར་བྱས་ནས་བྱིན་གྱིས་
བརླབ་པ་ཡིན་པའི་ཕྱིར། དེ་ནས་དགའ་བཞི་མོས་པ་ཡིད་བྱེད་ཚུན་ཆད་ཀྱིས་དྲངས་པ་ལ་དགོས་པ་ཡོད་དེ།
རིམ་པ་དང་པོའི་སྐབས་སུ་དགའ་བཞི་དངོས་གནས་ལ་འགྲུབ་པ་དང་རྟེན་བརྟེན་པ་རྣམས་བདེ་སྟོང་གི་རྣམ་
རོལ་ཏུ་འཆར་བ་དང་། རྫོགས་རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་སྐྱེ་བའི་རྒྱུད་སྨིན་བྱེད་དུ་
འགྱུར་བ་དང་། རྩ་རླུང་ཐིག་ལེ་རྣམས་བྱིན་གྱིས་བརླབ་པ་དང་། ཕོ་ཉ་ཁྱད་པར་ཅན་དང་འདུ་བ་རྙེད་པའི་
ཆེད་ཡིན་པའི་ཕྱིར་རོ། ། གཉིས་པ་འཁོར་གྱི་ལྷ་གསལ་གདབ་པ་ལ། ཐོག་མར་བདེ་ཆེན་གྱི་འཁོར་ལོར་ལྷ་མོ་
བཞི་ཐོད་པ་དང་བཅས་པ་འགོད་པ་ཡིན་ཏེ། ཕྱོགས་བཞིར་སྤྱན་སོགས་ལྷ་མོ་བཞིའི་ངོ་བོར་གྱུར་པའི་མཁའ་
འགྲོ་མ་སོགས་བཞི་དང་མཚམས་བཞིར་བདུད་རྩི་ལྔས་གང་བའི་ཐོད་པ་བཞི་དགོད་པ་ཡིན་པའི་ཕྱིར། སྤྱན་
སོགས་སྐུའི་རྣམ་པ་དེ་ལྟར་བསྟན་པའི་རྒྱུ་མཚན་ཡོད་དེ། སྔོན་དྲག་པོའི་ཆུང་མ་བཞི་འདུལ་བའི་ཚེ་ཚུལ་དེ་ལྟར་
བསྟན་ཅིང་དེའི་རྣམ་པས་སྒྲུབ་པ་པོ་ལ་དངོས་གྲུབ་སྟེར་བའི་ཆེད་ཡིན་པའི་ཕྱིར། དེ་ནས་འཁོར་ལོ་གསུམ་གྱི་ལྷ་
རྣམས་བསྐྱེད་ཚུལ་ཡོད་དེ། ཐུགས་ཀྱི་འཁོར་ལོའི་ཤར་རྩིབས་པུ་ལླི་ར་མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ་
གཉིས་འགོད་པ་ནས། དབང་ལྡན་གྱི་རྩིབས་མཱ་ལ་ཝར་རྡོ་རྗེ་སྐུ་དང་ཤིང་གྲིབ་མ་ཡབ་ཡུམ་འགོད་པ་དང་།
གསུང་གི་འཁོར་ལོའི་ཤར་རྩིབས་ཀ་མ་རཱུ་བར་སྨྱུ་གུ་ཅན་དང་ས་སྲུང་མ་ཡབ་ཡུམ་འགོད་པ་ནས། དབང་ལྡན་གྱི་
རྩིབས་ལ་མིག་མི་བཟང་དང་བྱ་གདོང་མ་ཡབ་ཡུམ་འགོད་པ་དང༌། སྐུའི་འཁོར་ལོའི་ཤར་རྩིབས་སྲེ་ཏ་པུ་རིར་
སྟོབས་པོ་ཆེ་དང་འཁོར་ལོའི་ཤུགས་ཅན་མ་ཡབ་ཡུམ་འགོད་པ་ནས། དབང་ལྡན་གྱི་རྩིབས་ལ་རྡོ་རྗེ་མེ་མས་
དཔའ་དང་བརྩོན་འགྲུས་ཆེན་མོ་ཡབ་ཡུམ་འགོད་པ་ཡིན་པའི་ཕྱིར། དེ་ནས་དམ་ཚིག་གི་འཁོར་ལོར་ལྷ་མོ་
བརྒྱུད་འགོད་པའི་ཚུལ་ཡོད་དེ། ཤར་ལ་སོགས་པའི་སྒོ་བཞིར་ཞྭ་གདོང་མ་སོགས་བཞི་དང་། མེ་ལ་སོགས་པའི་
མཚམས་བཞིར་གཤིན་རྗེ་བརྟན་མ་སོགས་བཞི་སྒྲུབ་ཐབས་ནས་འབྱུང་བ་བཞིན་འགོད་པ་ཡིན་པའི་ཕྱིར། འོ་ན་
སྒོ་མཚམས་མ་བརྒྱད་ལ་ཡབ་མེད་པ་ཅི་ཡིན་ཞེ་ན། དངོས་སུ་མེད་ཀྱང་དོན་གྱིས་ཡོད་པ་ཡིན་ཏེ། སྒོམ་བཞིས་
ཡབ་རྣམས་གདོང་བརྙན་གྱི་ཚུལ་དུ་སྦས། མཚམས་མ་བཞིས་ཡབ་རྣམས་ཕྱེད་གཟུགས་ཀྱི་ཚུལ་དུ་སྦས་པའི་ཕྱིར་
རོ། ། སྐུ་གསུང་ཐུགས་ཀྱི་འཁོར་ལོ་གསུམ་ལ་གནས་གསུམ་གྱི་མིང་གིས་འདོགས་པའི་རྒྱུ་མཚན་ཡོད་དེ། སྔོན་
ཁཎྜ་ཀ་པཱ་ལ་ལ་སོགས་པའི་མིང་ཅན་གྱི་ལྷ་བཞི་དང་དྲི་ཟ་བཞི་ནམ་མཁའ་ནས་འོངས་ཏེ། པཱུ་ལླི་ར་མ་ལ་སོགས་
པའི་ཡུལ་བརྒྱད་བཟུང་བ་དང་། མྱུ་གུ་ཅན་ལ་སོགས་པའི་མིང་ཅན་གྱི་གནོད་སྦྱིན་བཞི་དང་སྲིན་པོ་བཞི་ས་སྟེང་
243

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་འོངས་ཏེ་ཀཱ་མ་རཱུ་པ་ལ་སོགས་པའི་ཡུལ་བརྒྱད་བཟུང་བ་དང་། སྟོབས་པོ་ཆེ་ལ་སོགས་པའི་མིང་ཅན་གྱི་ཀླུ་
བཞི་དང་ལྷ་མ་ཡིན་བཞི་ས་འོག་ནས་འོངས་ཏེ་སྲེ་ཏ་པུ་རི་ལ་སོགས་པའི་ཡུལ་བརྒྱུད་བཟུང་ནས་སྤྱོད་པའི་ཚེ། དེ་
རྣམས་རིམ་པ་བཞིན་འཁོར་ལོ་གསུམ་གྱི་ལྷ་ཡབ་ཡུམ་རྣམས་ཀྱིས་བཏུལ་ནས་མིང་ཆ་ལུགས་འདྲ་བར་མཛད་པས་
འདུལ་བྱེད་ཀྱི་ལྷ་ལ་གདུལ་བྱའི་མིང་དུ་བཏགས་པ་ཡིན་པའི་ཕྱིར། དམ་ཚིག་གི་འཁོར་ལོའི་ལྷ་ལ་མིང་དེ་ལྟར་
འདོགས་པའི་རྒྱུ་མཚན་ཡོད་དེ། དེ་དག་གི་མིང་ཅན་གྱི་མིའམ་ཅི་བཞི་དང་ཕྲ་མེན་མ་བཞིས་དུར་ཁྲོད་བརྒྱད་
དམ། འཐུང་གཅོད་སོགས་བཟུང་ནས་གནས་པའི་ཚེ་སྒོ་མཚམས་མ་བརྒྱད་ཀྱི་བཏུལ་ཏེ་རྒྱན་མིང་ཆ་ལུགས་དེ་
རྣམས་དང་འདྲ་བར་མཛད་པས་དེ་ལྟར་དུ་བཏགས་པའི་ཕྱིར་རོ། ། གདུལ་བྱ་དེ་རྣམས་སྔོན་གང་གི་འཁོར་
ཡིན་པ་ཡོད་དེ། དྲག་པོ་དབང་ཕྱུག་ཆུང་མ་དང་བཅས་པའི་འཁོར་ཡིན་པའི་ཕྱིར། དེ་རྣམས་ཇི་ལྟར་བཏུལ་
བའི་ཚུལ་ཡོད་དེ། སྔོན་སྟོན་པ་རྡོ་རྗེ་འཆང་ཉིད་བཅོམ་ལྡན་འདས་འཁོར་ལོ་བདེ་མཆོག་གི་སྐུར་བཞེངས་ནས་
དྲག་པོ་ཆུང་མ་དང་བཅོས་པ་ཞབས་འོག་ཏུ་མནན་ནས་བཏུལ་བའི་ཚེ། བྱང་ཆུབ་སེམས་དཔའ་ཀུན་ཏུ་བཟང་
པོ་དང༌། འཇམ་དཔལ་ དང་། འཇིག་རྟེན་དབང་ཕྱུག་དང༌། སའི་སྙིང་པོ་དང༌། ཕྱག་ན་རྡོ་རྗེ་དང་།
བྱམས་པ་དང་། ནམ་མཁའི་སྙིང་པོ་དང་། ནམ་མཁའ་མཛོད་རྣམས་དང༌། སྒྲིབ་སེལ་དང་། སྤོས་ཀྱི་གླང་པོ་
དང་། བློ་གྲོས་མི་ཟད་པ། ཡེ་ཤེས་ཏོག་དང་། སྤོབས་པ་བརྩེགས་པ་དང་། མྱ་ངན་དང་མུན་པ་ཐམས་ཅད་
ངེས་པར་སེལ་བ་དང་། ངན་སོང་ཀུན་འདྲེན་དང་། དྲ་བ་ཅན་གྱི་འོད་རྣམས་དང་། ཟླ་བའི་འོད་དང༌།
རིན་ཆེན་འོད་དང་། ཉི་མའི་འོད་དང་། རྡོ་རྗེའི་འོད་དང་། ནོར་བཟང་དང་། མཐུ་ཆེན་ཐོབ་དང་། བློ་
གྲོས་རྒྱ་མཚོ་དང་། བཟང་སྐྱོང་རྣམས་ནི་རིམ་པ་བཞིན་དུ་ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་དང་།
རྡོ་རྗེ་ཕོ་ཉ་མོ་དང་། སྐུལ་བྱེད་མ་དང་། རིན་ཆེན་སྒྲོལ་མ་དང་། རྡོ་རྗེ་འོད་བྱེད་མ་དང་། རོ་ལངས་མ་དང་།
རྡོ་རྗེ་གཞོན་ནུ་དང་། ཀསྨྲོ་རྫི་དང་། དབང་ཕྱུག་མ་རྣམས་དང་། ཡེ་ཤེས་སྒྲོལ་མ་དང༌། རྡོ་རྗེ་འཇིགས་མ་
དང༌། གནྡྷ་རི་དང༌། རྒྱལ་བ་ཅན་དང་། གཟུགས་རྡོ་རྗེ་མ་ལ་སོགས་པ་རྣམས་དང་། རྒྱལ་མཚན་རྩེ་མོའི་
དཔུང་རྒྱན་དང་། སོ་སོར་འབྲང་མ་དང་། རྨ་བྱ་ཆེན་མོ་དང་། རི་ཁྲོད་ལོ་མ་ཅན་དང་། རྡོ་རྗེ་ལྕགས་སྒྲོགས་
མ་དང་། ཕྱིར་ཟློག་མ་དང་། གཙུག་ཏོར་མ་དང་། འཇིགས་བྱེད་མ་རྣམས་ནི་རིམ་པ་བཞིན་རབ་གཏུམ་མ་ལ་
སོགས་པའི་དཔའ་མོ་ཉེར་བཞིར་སྤྲུལ་པ་དང་ཁྲོ་བོ་འཇིག་རྟེན་གསུམ་རྒྱལ་སོགས་སྒོ་མཚམས་བརྒྱད་དུ་སྤྲུལ་ནས་
གདུལ་བྱ་དེ་དག་བཏུལ་བའི་ཕྱིར་རོ། ། ཕྱིའི་ཡུལ་ཉེར་བཞི་པོ་རྣམས་ནི་འཛམ་བུའི་གླིང་དུ་ཡོད་ཀྱང་འཕགས་
ཡུལ་ཁོ་ནར་མ་ངེས་ཏེ། དྲག་པོ་འཇིགས་བྱེད་ཡབ་ཡུམ་མ་ག་དྷ་ན་གནས་ཤིང་། གཞན་རྣམས་འཕགས་ཡུལ་
244

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
དང་བོད་སོགས་ཀྱི་ཡུལ་མ་ག་དྷ་ན་གནས་ཤིང་། གཞན་རྣམས་འཕགས་ཡུལ་དང་བོད་སོགས་ཀྱི་ཡུལ་གཞན་
དག་ནའང་ཡོད་པར་བཤད་པའི་ཕྱིར་རོ། ། འོ་ན་ཁྭ་གདོང་མ་ལ་སོགས་པའི་གདོང་བརྙན་བཞི་པོ་དེ་དབུ་རིལ་
པོ་ཡིན་ནམ། མིན་ཞེ་ན། ཕྱི་མ་ལྟར་བྱ་སྟེ། འདིའི་དོགས་གཅོད་ལ་རྗེས་འདོད་འཇོ་ལས། བྱ་རོག་གདོང་ལ་
སོགས་པ་ནི་དབུ་རིལ་པོ་མིན་གྱི། གདོང་གི་ཕྱོགས་ཙམ་ཞིག་དེ་རྣམས་ཀྱི་གདོང་ཡིན་ཏེ། དེ་ལྟ་མ་ཡིན་ན་རྣ་
རྒྱན་སོགས་གདགས་སུ་མི་རུང་ངོ་ཞེས་བོད་ཀྱི་བླ་མ་ད་ག་གསུང་ངོ། ། ཞེས་སྔ་མའི་བཤད་པ་བཀོད་པ་ལྟར་བྱས་
ཆོག་པའི་ཕྱིར་རོ། ། དེ་ལྟ་བུའི་དཔའ་བོ་དང་མཁའ་འགྲོ་རྣམས་ཀྱི་ངོ་བོ་གང་ཡིན་ཤེས་པར་བྱས་ནས་དེ་ལྟར་
བསྒོམས་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་ལ་བྱིན་གྱིས་རློབ་པ་དང་དངོས་གྲུབ་སྟེར་བར་འགྱུར་བའི་
ཆེད་ཡིན་པའི་ཕྱིར་རོ། ། དེ་ལྟ་བུའི་ལྷ་རེ་གཉིས་པའི་སྒྲུབ་ཐབས་འདི་ནི་བདེ་མཆོག་གི་སྒྲུབ་ཐབས་གཞན་
ཐམས་ཅད་ཀྱི་ནང་ནས་གཙོ་བོ་ཡིན་ཏེ། དཀྱིལ་འཁོར་འདི་ནི་བདེ་མཆོག་གི་རྩ་བའི་དཀྱིལ་འཁོར་དུ་གསུངས་
ཤིང༌། རིགས་དྲུག་པའི་དབང་དུ་བྱས་པར་མ་ཟད། རིགས་ཐམས་ཅད་བསྡུས་པའི་དབང་དུ་བྱས་པའི་ཕྱིར་ཏེ།
འཁོར་གྱི་ལྷ་ཐམས་ཅད་ཀྱང་དཔྲལ་པར་རྡོ་རྗེའི་འཕྲེང་བ་འཛིན་པ་ལ་མཚོན་དོན་ཁྱད་པར་ཅན་ཡོད་པའི་ཕྱིར་
རོ། ། །
གསུམ་པ་ཕྱོགས་མཐུན་གྱི་དག་པ་བརྗོད་པ་དང་ལུས་དཀྱིལ་བསྒོམ་ཚུལ་ལ་གཉིས། དག་པ་བསྒོམ་ཚུལ་
དང་། ལུས་དཀྱིལ་བསྒོམ་ཚུལ་ལོ། ། དང་པོ་ལ་སྤྱིར་དག་ པ་ བསྒོམ་པ་ནི་སྐབས་འདི་ཁོ་ནར་མ་ངེས་ཏེ།
བཟླས་པའི་མཇུག་ཏུ་བསྒོམ་པ་དང་། ལུས་དཀྱིལ་གྱི་དེ་མ་ཐག་བསྒོམ་པ་དང་། མཆོད་བསྟོད་ཀྱི་མཇུག་ཏུའང་
བསྒོམ་པར་བཤད་པ་ལྟར་ཡིན་པའི་ཕྱིར་རོ། ། བྱང་ཕྱོགས་སོ་བདུན་པོ་འདི་ལ་ཐུན་མོང་བ་དང་ཐུན་མོང་མ་
ཡིན་པ་གཉིས་འབྱུང་བའི་དང་པོ་ཡོད་དེ། སྤྱི་འགྲོ་ལྟར་དྲན་པ་ཉེར་གཞག་བཞི། ཡང་དག་སྤོང་བ་བཞི། རྫུ་
འཕྲུལ་གྱི་རྐང་བ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་
བརྒྱད་དང་བཅས་པ་རྣམས་ཡིན་པའི་ཕྱིར། གཉིས་པ་ཡོད་དེ། བྱང་ཕྱོགས་སོ་བདུན་གྱི་བྱེད་ལས་དང་ལྡན་
པའི་བདེ་ཆེན་གྱི་ཡེ་ཤེས་ལ་ལྡོག་པའི་སྒོ་ནས་སྔར་ལྟར་འབྱེད་པ་ཡིན་པའི་ཕྱིར། སྒྲུབ་པ་པོ་དབང་པོ་རྣོ་རྟུལ་གྱི་
སྒོ་ནས་བསྒོམ་ཚུལ་ཡོད་དེ། དབང་པོ་རྟུལ་པོས་སོ་བདུན་ལྷར་ཤར་བ་ཙམ་བསྒོམ་པ་དང་། རྣོན་པོས་ནི་སོ་
བདུན་པོ་རང་བཞིན་མེད་པར་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་ལྷ་རེ་གཉིས་སུ་ཤར་བའི་ཚུལ་གྱིས་སྒོམ་པ་
ཡིན་པའི་ཕྱིར། གལ་ཏེ་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་ཡོད་ཅིང་། ལྷ་ལ་རེ་གཉིས་ཡོད་པས་གྲངས་མི་
མཐུན་ནོ་སྙམ་ན། དེའི་སྐྱོན་མེད་དེ། དཔའ་བོ་དང་དཔའ་མོ་ཉེར་བཞི་ཡབ་ཡུམ་ཟུང་རེ་གྲངས་གཅིག་ཏུ་བྱས་
245

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ཡིན་པའི་ཕྱིར། དག་པ་དཔའ་མོ་ཉེར་བཞི་དང་སྦྱར་ནས་དཔའ་བོ་ཉེར་བཞི་དང་དངོས་སུ་མ་སྦྱར་ཡང་ཉེས་
པ་མེད་དེ། ཡུམ་གྱི་དག་པས་ཡབ་རྣམས་ཀྱང་དོན་གྱིས་གོ་བར་བྱ་བ་ཡིན་པའི་ཕྱིར་རོ། ། སོ་སོར་སྦྱོར་ཚུལ་
ཡོད་དེ། སྒྲུབ་ཐབས་ལས་གསལ་བ་ལྟར་ཡིན་པའི་ཕྱིར་རོ། ། དག་པ་འདི་ལྟར་དྲན་པ་ནི་རྒྱས་པའི་དབང་དུ་
བྱས་པ་ཡིན་གྱི་བསྡུས་ནས་དྲན་པར་བྱས་ཀྱང་རུང་སྟེ། འདོད་འཇོ་ལས། ལྷ་རྣམས་རེ་རེ་ནས་སམ། སྤྱིར་
བསྡུས་ནས་བལྟ་བར་བྱ་སྟེ། ཆོས་སོ་བདུན་གྱི་ངོ་བོར་ལྟ་བའི་གཙོ་བོའི་དོན་དེ་ཡིན་པའི་ཕྱིར་དང་། ཞེས་
གསུངས་པའི་ཕྱིར་རོ། ། དེ་ལྟར་བསྒོམ་པར་བསྟན་པ་ལ་དགོས་པ་ཡོད་དེ། ལམ་འདིའི་གདུལ་བྱས་ཕར་ཕྱིན་
ཐེག་པའི་ལམ་རྣམས་ཤེས་དགོས་པར་བསྟན་པ་དང་། ཐེག་པ་གསུམ་གྱི་ལམ་གྱི་གནད་ཐམས་ཅད་བྱེད་ལས་ཀྱི་
སྒོ་ནས་ལམ་འདིར་འདུས་པར་ཤེས་པ་དང༌། རིམ་པ་དང་པོའི་སྐབས་སུ་གཟུགས་ཅན་གྱི་ལྷ་སྣང་བ་ཙམ་ལ་ཞེན་
པ་སྤོངས་ནས་བདེ་ཆེན་གྱི་ཡེ་ཤེས་ཀྱི་གཟུང་རྣམ་ལྷའི་རྣམ་པར་ཤར་བ་ཤེས་པ་དང་། རྫོགས་རིམ་དང་འབྲས་
བུའི་སྐབས་སུ་བྱང་ཕྱོགས་སོ་བདུན་རང་བཞིན་མེད་པར་མངོན་སུམ་དུ་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་
ལྷ་གཉིས་ཀྱི་སྐུར་བཞེངས་པའི་དགེ་རྩ་སྨིན་བྱེད་དུ་འགྱུར་བར་ཤེས་པའི་ཆེད་ཡིན་པའི་ཕྱིར་རོ། ། གཉིས་པ་ལ་
གཉིས། ལུས་དཀྱིལ་སྤྱིའི་རྣམ་གཞག་མདོར་བསྟན་པ་དང་། བསྒོམ་ཚུལ་དངོས་སོ། ། དང་པོ་ནི། སྤྱིར་
ལུས་དཀྱིལ་བསྒོམ་ཚུལ་ལ་གོ་རིམ་མི་འདྲ་བ་ཡོད་དེ། མངོན་བརྗོད་ལས་གསུངས་པའི་རྗེས་སུ་འབྲང་ནས་ལུས་
དཀྱིལ་སྔོན་ལ་བསྒོམས་ནས་ཕྱི་དཀྱིལ་རྗེས་སུ་སྒོམ་པ་དང་། ལུས་དཀྱིལ་དང་ཕྱི་དཀྱིལ་དུས་མཉམ་དུ་སྒོམ་པ་
དང༌། ཕྱི་དཀྱིལ་ཀྱི་རྗེས་སུ་ལུས་དཀྱིལ་སྒོམ་པར་བྱེད་པའི་ཚུལ་གསུམ་ལས་འདིར་ཕྱི་མ་ལྟར་བྱ་བ་ཡིན་པའི་ཕྱིར།
དེར་མ་ཟད་ཕྱི་དཀྱིལ་ལོགས་སུ་མི་སྒོམ་པར་ལུས་དཀྱིལ་ཙམ་བསྒོམ་པའི་ཚུལ་ཡོད་དེ། དྲིལ་བུ་པས་དེ་ལྟར་དུ་
བཤད་པའི་ཕྱིར་རོ། ། གཉིས་པ་ལ་གཉིས། ལུས་རྟེན་གྱི་དཀྱིལ་འཁོར་དུ་བསྒོམ་པ་དང་། བརྟེན་པའི་དཀྱིལ་
འཁོར་དུ་བསྒོམ་པའི་ཚུལ་ལོ། ། དང་པོ་ལ། རྗེ་ས་སྐྱ་པ་དག་ན་རེ། སྒྲུབ་པ་པོའི་ལུས་འདི་ལ་བདེ་མཆོག་གི་
རྟེན་བརྟེན་པ་གདོད་ནས་གྲུབ་པ་གསལ་འདེབས་པ་ཡིན་ནོ་གསུང་། དེ་ནི་འཐད་པ་མ་ཡིན་ཏེ། ལུས་ཅན་
རྣམས་སངས་རྒྱས་སུ་ཐལ་བ་དང་། གསར་དུ་བསྐྱེད་མི་དགོས་པ་སོགས་སུ་འགྱུར་བའི་ཕྱིར་རོ། བསྒོམ་པའི་
ཚུལ་ཡོད་དེ། རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཞེས་སོགས་འབྱུང་བ་ལྟར་ཡིན་ལ། དེ་ཡང་
དཔེར་ན། སྣམ་བུ་སྐད་ཅིག་སྔ་མས་ཉེར་ལེན་དང་རྒྱ་སྐྱེགས་སྐད་ཅིག་སྔ་མས་ལྷན་ཅིག་བྱེད་རྐྱེན་བྱེད་པ་ལ་
བརྟེན་ནས་སྣམ་བུ་སྐད་ཅིག་ཕྱི་མ་ཚོན་ཅན་དུ་འགྱུར་བ་དེ་བཞིན་དུ། ཕྱི་དཀྱིལ་གྱི་རླུང་དཀྱིལ་བསྒོམས་པའི་
རྒྱུན་དང་རང་གི་རྐང་པ་གཉིས་བགྲད་པ་མཉམ་དུ་ཚོགས་པས་ཉེར་ལེན་དང་བྱེད་རྐྱེན་བྱས་ནས་ཕྱི་དཀྱིལ་གྱི་
246

༄༅། ། ལྟུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
རླུང་དཀྱིལ་སྐད་ཅིག་ཕྱི་མ་ལུས་དཀྱིལ་གྱི་རླུང་དཀྱིལ་དུ་འགྱུར་བ་ཡིན་ལ། དེ་བཞིན་དུ་ཕྱི་དཀྱིལ་གྱི་མེ་སོགས་
དང་སུམ་མདོ་སོགས་ལུས་ཀྱི་ཆ་དེ་དང་དེ་འཕྲད་པ་ལས་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་འགྱུར་
པ་སྒོམ་པ་ཡིན་པའི་ཕྱིར། ལུས་ཀྱི་ཆ་དེ་དང་དེ་རྟེན་དང་བརྟེན་པ་དེ་དང་དེར་གྱུར་པར་བསྒོམས་པའི་ཚུལ་གྱིས་
ལུས་དཀྱིལ་དུ་འགྲོ་བ་ཡིན་གྱི། ལུས་ལ་བཀོད་པ་ཙམ་གྱིས་ནི་ལུས་དཀྱིལ་དུ་མི་འགྲོ་སྟེ། དེ་ནི་རྒྱུད་སྡེ་འོག་མ་ལ་
ཡང་ཡོད་པའི་ཕྱིར་རོ། ། དེས་ན་གཞལ་ཡས་ཁང་གཉིས་བྲེ་ནང་དུ་བྲེ་བཅུག་པའི་ཚུལ་གྱིས་གནས་པ་ནི་མ་ཡིན་
ཏེ། ཕྱི་དཀྱིལ་གྱིས་རིགས་རྒྱུན་ཉིད་ལུས་དཀྱིལ་གྱི་རྟེན་གཞལ་ཡས་ཁང་དུ་འགྱུར་བའི་ཕྱིར། དཔེར་ན།
འདུས་པའི་ལུས་དཀྱིལ་གྱི་གཞལ་ཡས་ཁང་བཞིན་ནོ། ། དེ་ལྟར་བསྒོམས་པ་ལ་དགོས་པ་ཡོད་དེ། འབྲས་བུའི་
སྐབས་སུ་ལུས་ཀྱི་ཆ་དེ་དང་དེ་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་དངོས་གནས་སུ་འགྱུར་བའི་ཆེད་
ཡིན་པའི་ཕྱིར་རོ། ། དེ་བཞིན་དུ་པཱུ་ཛ་ལ་སོགས་པ་ཡུལ་ཉེར་བཞིའི་མིང་ཡིག་དང་པོ་ཐིག་ལེས་བརྒྱན་པ་རྣམས་
ཡོངས་སུ་གྱུར་བ་ལས། རྩིབས་ཁོང་སྟོང་རྩིབས་ཤུན་གྱི་རྣམ་པ་ཅན་དུ་བསྐྱེད་ནས་ཕྱིའི་ཡུལ་ཉེར་བཞིའི་ངོ་བོར་
བསྒོམས་པ་ལ་དགོས་པ་ཡོད་དེ། ཡུལ་ཉེར་བཞིའི་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོའི་རྩ་རླུང་
ཐིག་ལེ་རྣམས་བྱིན་གྱིས་རློབ་པར་འགྱུར་བའི་ཆེད་ཡིན་པའི་ཕྱིར་རོ། ། གཉིས་པ་ལ་ལུས་དཀྱིལ་འགོད་པའི་
གཞི་ལ་མི་འདྲ་བ་ཡོད་དེ། ནག་པོ་སྤྱོད་པས་རྒྱུ་རྡོ་རྗེ་འཛིན་ཡབ་ཡུམ་བསྐྱེད་པ་ཞུ་བ་ལས་བྱུང་བའི་འབྲས་བུ་རྡོ་
རྗེ་འཛིན་པའི་ལུས་ལ་འགོད་པ་དང་། དྲིལ་བུ་བས་ཕྱི་དཀྱིལ་སྔར་མི་སྒོམ་བའི་གཞིའི་ཧེ་རུ་ཀའི་ལུས་ལ་འགོད་པ་
ཡིན་ལ། ལྟ་ཧི་བས་ནི་ཕྱི་དཀྱིལ་གྱི་རྟེན་བརྟེན་པ་རྣམས་ཅིག་ཅར་དུ་བསྐྱེད་པའི་ཧེ་རུ་ཀའི་ལུས་ལ་འགོད་པ་ཡིན་
པའི་ཕྱིར་རོ། ། ཇི་ལྟར་འགོད་པའི་ཚུལ་ཡོད་དེ། སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་
སེམས་བ་མོ་འཛག་པ་ཉུངས་ཀར་སྦོམ་པོའི་ཚད་ཀྱི་དཔྱིད་ཧཱུྃ་ཡིག་ཡོངས་སུ་གྱུར་པ་ཙམ་གཙོ་བོ་དང་། ལྟེ་བའི་
དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་ཡུམ་བསྐྱེད་དེ། དཔྱིད་དང་ཐིག་ལེ་གཉིས་
སྙིང་གར་འཕྲད་ནས་སྙོམས་པར་འཇུག་པར་མོས་པ་ཡིན་པའི་ཕྱིར་རོ། ། ཡབ་ཀྱི་སྙིང་གའི་མི་ཤིགས་པར་ཐིག་
ལེ་དེ་ལ་དཔྱིད་ཅེས་བརྗོད་པའི་རྒྱུ་མཚན་ཡོད་དེ། དཔྱིད་དུས་དེས་རྩི་ཤིང་སོགས་རྒྱས་པར་བྱེད་ཅིང་། གཞན་
ཡིད་དགའ་བར་བྱེད་པ་ལྟར། ཐིག་ལེ་དེས་ཀྱང་བདེ་སྟོང་གི་ཡེ་ཤེས་བསྐྱེད་ཅིང་རྒྱས་པར་བྱེད་པའི་སྒོ་ནས་སྒྲུབ་
པ་པོའི་ཡིད་དགའ་བར་བྱེད་པས་ན་དེ་ལྟར་དུ་བརྗོད་པའི་ཕྱིར་རོ། ། དེ་ནས་འཁོར་རྣམས་བསྐྱེད་ཚུལ་ཡོད་དེ།
སྙིང་གའི་ཕྱོགས་ཀྱི་རྩ་འདབ་བཞི་ལས་མཁའ་འགྲོ་མ་སོགས་བཞི་དང་།. མཚམས་ཀྱི་རྩ་འདབ་བཞི་ལ་ཐོད་པ་
བཞི་དང་། སྐྲ་མཚམས་སོགས་ལུས་ཀྱི་གནས་ཉེར་བཞིའི་རྩ་ཁམས་རྣམས་ལས་དཔའ་བོ་དཔའ་མོ་རྣམས་དང་།
247

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྕེའི་རྩ་བར་གནས་པའི་རྩ་སོགས་ལས་སྒོ་མཚམས་མ་རྣམས་བསྐྱེད་པ་ཡིན་པའི་ཕྱིར། རྩ་ཁམས་ཐུན་མོང་དུ་
ལྷར་བསྐྱེད་པའམ། ཁམས་ ལས་ དཔའ་བོ་རྣམས་དང་ རྩ་ ལས་ དཔའ་ མོ་ རྣམས་ བསྐྱེད་ པར་ཡང་རུང་ སྟེ།
མཁའ་འགྲོ་རྒྱ་མཚོར། ཉི་ཤུ་རྩ་བཞིར་དབྱེ་བ་ཡིས། ། སྐུ་གསུང་ཐུགས་ཀྱི་འཁོར་ལོ་ཡིན། ། གནས་རྣམས་
དག་ནི་ཐམས་ཅད་དུ། ། རྩ་རྣམས་ཀུན་ནི་ཡང་དག་བཤད། ། ཡུལ་འདི་རྣམས་ཀྱི་བུ་མོ་གང་། ། རྩ་ཡི་
གཟུགས་ཀྱི་གནས་སོ་ཞེས། ། ཞེས་དང་། དྲིལ་བུ་ཞབས་ཀྱིས་ཀྱང་། འདི་དག་གནས་སུ་རྣལ་འབྱོར་མ། །
རྩྭ་ཡིན་དཔའ་བོ་ཉི་ ཤུ་བཞི། ། ལུས་ཀྱི་ཁམས་སུ་བརྟག་པར་བྱ། ། ཞེས་གསུངས་པའི་ཕྱིར་རོ། ། འཁོར་
ལོའི་རྣམ་པ་ཅན་གྱི་རྩིབས་རྣམས་ཕྱིའི་ཡུལ་ཉེར་བཞི་དངོས་དང་བསྐྱེད་པའི་ལྷ་རྣམས་ཡུལ་དེ་ནས་བཞུགས་པའི་
དཔའ་བོ་རྣལ་འབྱོར་མ་རྣམས་དངོས་གནས་སུ་མོས་ནས་བསྒོམ་དགོས་པ་ཡིན་ལ། དེ་ལྟར་བསྒོམས་པ་ལ་
དགོས་པ་ཡོད་དེ། གནས་དེ་དག་གི་རྩ་རླུང་ཐིག་ལེ་རྣམས་དཔའ་བོ་རྣལ་འབྱོར་རྣམས་ཀྱིས་བྱིན་གྱིས་བརླབས་
པ་ལ་བརྟེན་ནས་ལུས་ཀྱི་རྩ་བདུན་ཁྲི་ཉིས་སྟོང་གི་རླུང་དང་ཐིག་ལེ་རྣམས་གནས་ཉེར་བཞིའི་རྩ་ནས་བརྒྱུད་དེ་ཧུ་
ཏཱིའི་ནང་དུ་འཇུག་པའི་རྒྱུད་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ། ། དབང་པོའི་སྒོ་བརྒྱད་ཀྱི་རྩ་
རྣམས་སྒོ་མཚམས་མ་བརྒྱད་དུ་བསྒོམས་པ་ལ་དགོས་པ་ཡོད་དེ། གནས་དེ་དག་གི་རྩ་རླུང་ཐིག་ལེ་རྣམས་དེ་
རྣམས་ཀྱིས་བྱིན་གྱིས་རླབས་ཏེ། དབང་པོའི་སྒོ་ནས་རྒྱུ་བའི་ལས་རླུང་རྣམས་དྷུ་ཏཱིའི་འཇུག་པའི་རྒྱུད་སྨིན་བྱེད་
དུ་འགྱུར་བའི་ཆེད་ཡིན་པའི་ཕྱིར། དེ་ལྟར་ཡིན་ཏེ། རྗེའི་སྐབས་འདིའི་སྨོན་ལམ་ལས། སྒོ་མཚམས་མ་རྣམས་
དབང་པོའི་སྐོར་བསྒོམས་པས། ། ལས་རླུང་དབང་པོའི་སྒོ་ནས་ལྡོག་པར་ཤོག། ཉེར་བཞིའི་ཡུལ་དུ་དཔའ་བོ་
དཔའ་མོ་རྣམས། ། བསྒོམས་པས་རླུང་རྣམས་ཉེར་བཞིའི་རྩེར་འདུས་ཤོག། ཞེས་གསུངས་པའི་པའི་ཕྱིར་
རོ། ། སྙིང་གའི་ཕྱོགས་མཚམས་སུ་ལྷ་མོ་བཞི་དང་ཐོད་པ་བཞི་བསྒོམས་པ་ཡང་ཚུལ་དེ་ལྟར་ཡིན་ཏེ། དེ་ཉིད་
ལས། ཆོས་ཀྱི་འཁོར་ལོའི་འདབ་མར་བདེ་ཆེན་གྱི། ། ལྷ་རྣམས་བསྒོམས་པས་སླར་ཡང་རླུང་རྣམས་ནི། །
སྙིང་གའི་ཕྱོགས་དང་མཚམས་ཀྱི་ རྩི་ བརྒྱད་དུ། ། འདུས་ནས་དབུས་ཀྱི་དྷཱུ་ཏིར་འཇུག་པར་ཤོག། ཞེས་
གསུངས་པའི་ཕྱིར་རོ། ། སྙིང་གར་གཙོ་བོ་ཡབ་ཡུམ་བསྒོམས་པའི་གནད་ཀྱང་དེ་ལྟར་ཡིན་ཏེ། མཐར་རླུང་
ཐམས་ཅད་སྙིང་གའི་ཧཱུ་ཏཱིར་ཐིམ་ནས་རྫོགས་རིམ་གྱི་ལམ་ཐམས་ཅད་རྫོགས་པར་སྐྱེ་བའི་དགེ་རྩ་སྨིན་བྱེད་དུ་
འགྱུར་བའི་ཆེད་ཡིན་པའི་ཕྱིར་ཏེ། དེ་ཉིད་ལས། ནང་གི་རྗེ་བཙུན་ཡབ་ཡུམ་བསྒོམས་པ་ལས། ། དཔྱིད་དང་
ཐིག་ལེ་ཕན་ཚུན་སྙོམས་ཞུགས་ནས། ། རྫོགས་པའི་རིམ་པ་མཆོག་རྣམས་སྐྱེ་བ་ཡི། ། དགེ་བའི་རྩ་བ་ཡོངས་སུ་
སྨིན་པར་ཤོག། ཅེས་གསུངས་པའི་ཕྱིར་རོ། ། མདོར་ན་འདི་ལྟ་བུའི་ལུས་དཀྱིལ་བསྒོམས་པ་ནི་གནད་ཤིན་ཏུ་
248

༄༅། ། ལཱ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
ཆེ་བ་ཡིན་ཏེ། དེ་ནི་ལུགས་འདིའི་ཐུན་མོང་མ་ཡིན་པའི་ཁྱད་ཆོས་སུ་འགྱུར་བའི་ཕྱིར་ཏེ། དེ་ནི་ལུགས་འདིའི་
ཐུན་མོང་མ་ཡིན་པའི་ཁྱད་ཆོས་སུ་འགྱུར་བའི་ཕྱིར་ཏེ། དེ་ལྟར་བསྒོམས་པས་ཕྱིའི་ཡུལ་ཉེར་བཞི་ན་བཞུགས་
པའི་དཔའ་བོ་དང་རྣལ་འབྱོར་མ་རྣམས་ཡིད་ལྟར་མགྱོགས་པའི་ཤུགས་ཀྱིས་བྱོན་ནས། གཟིགས་པ་ཙམ་གྱིས་
རྒྱུད་བྱིན་གྱིས་བརླབས་ཏེ་རླུང་ཐིམ་ནས་ལྷན་སྐྱེས་ཀྱི་ཡེ་ཤེས་སྐྱེ་བའི་ནུས་པ་ཁྱད་པར་ཅན་འཇོག་པར་འགྱུར་
བའི་ཕྱིར་ཏེ། རྩ་རྒྱུད་ལས། དེ་རྣམས་འདོད་ པའི་གཟུགས་ ཅན་ཏེ། ། ཡིད་ཀྱི་ཤུགས་ཀྱིས་འཇུག་ པ་
ཡིན། ། ཞེས་དང་། མངོན་བརྗོད་ལས་ཀྱང་། དེ་རྣམས་དགྱེས་ནས་དངོས་གྲུབ་མཆོག། ཇི་ལྟར་འདོད་
བཞིན་སྩོལ་བར་མཛད། ཞེས་གསུངས་པའི་ཕྱིར། དེ་ལྟར་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོ་
ལ་བྱིན་གྱིས་བརླབས་པ་ལ་བརྟེན་ནས་ཕོ་ཉ་གསུམ་པོ་གང་རུང་དང་འདུ་བ་རྙེད་ནས་ལྷན་སྐྱེས་ཀྱི་ཡེ་ཤེས་ཁྱད་
པར་ཅན་མངོན་དུ་བྱེད་པར་འགྱུར་བའི་ཚུལ་ཡོད་དེ། དང་པོར་སྔགས་སྐྱེས་ཀྱི་རྣལ་འབྱོར་མ་རྣམས་དང་འདུ་
བ་རྙེད། དེ་ནས་ཞིང་སྐྱེས་ཀྱི་རྣལ་འབྱོར་མ་རྣམས་དང་འདུ་བ་རྙེད། དེ་ནས་ལྷན་སྐྱེས་ཀྱི་རྣལ་འབྱོར་མ་རྣམས་
དང་འདུ་བ་རྙེད་ཅིང་། དེ་རྣམས་ཀྱིས་ལམ་བགྲོད་པའི་གྲོགས་མཛད་པ་ལ་བརྟེན་ནས་ལྷན་སྐྱེས་ཀྱི་བདེ་བ་སྐྱེ་
ཞིང་བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་བསྒོམས་པ་ལ་བརྟེན་ནས་ཟུང་འཇུག་གི་གོ་འཕང་ཡང་
མྱུར་དུ་འཐོབ་པར་འགྱུར་བའི་ཕྱིར་ཏེ། མངོན་བརྗོད་ལས། དཔལ་ལྡན་རྡོ་རྗེ་རྣལ་འབྱོར་མ། ། རྣམ་དག་ཡེ་
ཤེས་ཅན་རྣམས་ཀྱིས། ། རྣལ་འབྱོར་རྡོ་རྗེ་ཅན་རྣམས་གཟིགས། ། ཞེས་པ་ནས། དཔལ་ལྡན་རྡོ་རྗེ་འཛིན་
དངོས་སུ། ། འགྱུར་བ་འདི་ལ་ཐེ་ཚོམ་མེད། ། ཅེས་དང་། རྗེའི་ལཱུ་ཧི་བའི་ཤིས་བརྗོད་ལས།ཐུགས་ཀྱི་རིགས་
ཀྱི་སྔགས་སྐྱེས་ཞིང་སྐྱེས་སོགས། ། ཕོ་ཉའི་གྲོགས་དང་མྱུར་དུ་འདུས་པ་ལས། ། བདེ་བའི་དགའ་སྟོན་འབར་
བའི་བཀྲ་ཤིས་ཤོག། ཅེས་དང་། དེ་བཞིན་དུ་གསུང་དང་སྐུ་ལའང་སྦྱར་ནས་གསུངས་ཤིང་། རྗེའི་རྒྱུད་འགྲེལ་
སྦས་དོན་ཀུན་གསལ་ལས་ཀྱང་། ཁྱད་པར་བདེ་མཆོག་གི་ལམ་ལེགས་པར་ཤེས་ནས་སྒྲུབ་པ་བྱེད་པ་རྣམས་ལ་
མཁའ་འགྲོ་མའི་ཕོ་ཉ་ཅན་རྣམས་ཀྱིས་བྱིན་གྱིས་རློབ་པ་དང་། ལམ་གྱི་གྲོགས་མཛད་པས་ཆེས་མྱུར་བ་ཡིན།
ཞེས་དང་། འདི་རྣམས་བསྒོམས་པས་ཡུལ་ཁྱད་པར་ཅན་དེ་རྣམས་ན་གནས་པའི་དཔའ་མོ་རྣམས་དང་མྱུར་དུ་
འཕྲད་ལ། དེ་ལ་བརྟེན་ནས་ཚེགས་མེད་པར་ཆེས་ཤིན་ཏུ་མྱུར་བར་འགྱུར་རོ། ། ཞེས་གསུངས་པའི་ཕྱིར་རོ།
འོ་ན་ཕོ་ཉ་དེ་གསུམ་གྱིས་ངོས་འཛིན་དང༌། ནང་གསེས་མཆོག་དམན་གྱི་ཁྱད་པར་ཇི་ལྟ་བུ་ཡིན་ཞེ་ན། ངོས་
འཛིན་ཚུལ་ལ་འདོད་པ་མི་འདྲ་བ་ཡོད་ཀྱང་རྗེའི་བཞེད་པ་ནི་འདི་ལྟར་ཡིན་ཏེ། ལྷན་སྐྱེས་ཀྱི་ཕོ་ཉ་ནི་རྫོགས་རིམ་
གྱི་དོན་གྱི་ལྷན་སྐྱེས་རང་རྒྱུད་ལ་སྐྱེས་པའི་འཇིག་རྟེན་ལས་འདས་པའི་རྣལ་འབྱོར་མ་རྣམས་ཡིན་ལ། ཞིང་སྐྱེས་
249

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི་ཞིང་ཁྱད་པར་ཅན་དུ་སྐྱེས་སྟོབས་ཀྱིས་རྣལ་འབྱོར་མར་སོང་བ་དང་། སྔགས་སྐྱེས་ནི་བསྐྱེད་རིམ་ལ་གནས་
པའི་རྣལ་འབྱོར་མ་སྟེ། མཆོག་དམན་ཡང་དེ་གསུམ་གྱི་སྔ་མ་སྔ་མ་མཆོག་ཡིན་པའི་ཕྱིར་ཏེ། རྒྱུད་འགྲེལ་དེ་ཉིད་
ལས། ཕོ་ཉ་གསུམ་ངོས་འཛིན་ལ་མི་འདྲ་བ་མང་དུ་འདུག་ནའང་། དང་པོ་ནི། དོན་གྱི་ལྷན་སྐྱེས་ཐོབ་པ་ཡན་
ཆད་དེ་འཇིག་རྟེན་ལས་འདས་པའི་མཁའ་འགྲོ་མའོ། ། གཉིས་པ་ནི་གནས་སོ་གཉིས་ལ་སོགས་པར་སྐྱེས་པ་
རྣལ་འབྱོར་མས་རྗེས་སུ་བཟུང་བས་རྣལ་འབྱོར་མར་གྱུར་བའོ། ། གསུམ་པ་ནི་དབང་ལ་སོགས་པས་རྒྱུད་
ལེགས་པར་སྦྱངས་པ་རིམ་པ་དང་པོའི་རྣལ་འབྱོར་ལ་བྱང་བ་སྟེ། དེ་གཉིས་ནི་འཇིག་རྟེན་པའི་རྣལ་འབྱོར་
མའོ། ། ཞེས་བཤད་པ་ལྟར་ཡིན་པའི་ཕྱིར་རོ། ། ཕྱི་དཀྱིལ་ནས་ལུས་དཀྱིལ་གྱི་བར་སྒོམ་པ་འདི་ལ་ནི་སྐུ་
གསུམ་གྱི་སྒྲུབ་ཐབས་སུ་གསུངས་པའི་རྒྱུ་མཚན་ཡོད་དེ། ཕྱི་དཀྱིལ་སྒོམ་པ་སྤྲུལ་སྐུའི་རྣལ་འབྱོར། བྱང་ཕྱོགས་
སོ་བདུན་གྱི་དག་པ་སྒོམ་པ་ཆོས་སྐུའི་རྣལ་འབྱོར། ལུས་དཀྱིལ་སྒོམ་པ་ལོངས་སྐུའི་རྣལ་འབྱོར་དུ་འགྱུར་བའི་རྒྱུ་
མཚན་གྱིས་དེ་ལྟར་དུ་གསུངས་པའི་ཕྱིར་རོ། ། དེ་ནི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་ཕྱོགས་
མཐུན་སྔར་བཤད་པའི་ལམ་འཁྱེར་གསུམ་པོ་ཡང་དེ་ལྟར་ཡིན་ཏེ། བྷཱུ་ནྱ་ཏའི་སྔགས་དོན་སྒོམ་པ་ནི་ཆོས་སྐུའི་
རྣལ་འབྱོར། ནཱ་ད་འཇོག་པ་ནི་ལོངས་སྐུའི་རྣལ་འབྱོར་དེ་ལས་རྒྱུ་འབྲས་ཀྱི་རྡོ་རྗེ་འཛིན་བསྐྱེད་པ་ནི་སྤྲུལ་སྐུའི་
རྣལ་འབྱོར་དུ་འགྱུར་བའི་ཕྱིར་རོ། ། བཞི་པ་གོ་བགོས་ཤིང་ཡེ་ཤེས་པ་བཅུག་ནས་དབང་བསྐུར་བ་ལ་གཉིས།
གོ་ཆ་བྱ་ཞིང་ཡེ་ཤེས་པ་གཞུག་པ་དང་། དབང་བསྐུར་ནས་རྒྱས་གདབ་པའི་ཚུལ་ལོ། ། དང་པོ་ལ་གཉིས། གོ་
ཆ་བཅིང་བ་དང་། ཡེ་ཤེས་པ་གཞུག་པའོ། ། དང་པོ་ནི། སྤྱིར་གོ་ཆ་འགོད་པའི་གཞི་དེ་ལ་བཞེད་ཚུལ་མི་འདྲ་
བ་དུ་མ་ཡོད་དེ། དཀྱིལ་འཁོར་པའི་ལྷ་ཐམས་ཅད་ལ་འགོད་པ་དང་། ཡབ་ཡུམ་རེ་རེ་ཁོ་ནར་འགོད་པ་དང་།
ཡབ་ཡུམ་གཉིས་ལ་འགོད་པའི་ཚུལ་གསུམ་ཡོད་པའི་ཕྱིར་རོ། ། འདིར་གཙོ་བོ་ཡབ་ཡུམ་གཉིས་ཀ་ལ་དགོད་ཀྱི་
གཞན་ལ་ནི་མ་ཡིན་ཏེ། ལཱུ་ནག་དྲིལ་གསུམ་གྱི་གྲུབ་ཆེན་གྱི་གཞུང་ལས་དེ་ལྟར་དུ་འབྱུང་ཞིང་། བཤད་རྒྱུད་
མངོན་བརྗོད་ལས་ཀྱང་། གོ་ཆ་གཉིས་པོ་བགོ་བར་བྱ། ཞེས་ཡབ་ཡུམ་གཉིས་ཀྱི་གོ་ཆ་དགོད་པ་ལས་གཞན་མ་
བཤད་པའི་ཕྱིར་རོ། ། ཇི་ལྟར་བསྒོམ་པའི་ཚུལ་ཡོད་དེ། རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་
ལས་ཞེས་སོགས་འབྱུང་བ་ལྟར་ཡབ་ཀྱི་གོ་ཆ་དྲུག་དང་། གཙོ་མོའི་ལྟེ་བར་ཨོཾ་བི་དམར་པོ་ཞེས་སོགས་འབྱུང་བ་
ལྟར་ཡུམ་གྱི་གོ་ཆ་དྲུག་འགོད་པར་བྱ་བ་ཡིན་པའི་ཕྱིར། དེ་ཡང་ས་བོན་དྲུག་ཚན་གཉིས་ལས་ལྷ་དེ་རྣམས་ཡུམ་
བཅས་སུ་བསྐྱེད་པ་ཡིན་ཀྱང་ཁྱད་པར་ཡོད་དེ། ཡབ་ཀྱི་གོ་ཆ་དྲུག་ནི་ཡུམ་གྱིས་ཡབ་ལ་འཁྱུད་པ་ཡིན་ལ། ཡུམ་
གྱི་གོ་ཆ་དྲུག་ནི་ཡབ་ཡུམ་གྱི་པང་ནས་ཚུར་འཁྱུད་པའི་ཚུལ་དུ་བྱེད་དགོས་པའི་ཕྱིར་རོ། ། ལུས་ཀྱི་གནས་དེ་
250

༄༅། ། ལྟ་ཧི་པའི་བསྐྱེད་རིམ་འདོད་འཇོའི་དགོངས་པ་རབ་གསལ། །
རྣམས་སུ་དེ་དང་དེར་ངོ་བོ་དབྱེར་མེད་དུ་བྱས་ནས་བསྒོམ་དགོས་པ་ཡིན་ཏེ། བདེ་སྟོང་དབྱེར་མེད་ཀྱི་ཡེ་ཤེས་ཀྱི་
ཆ་དེ་ཉིད་གནས་དེ་དང་དེའི་ངོ་བོར་མེ་ལོང་ལ་གཟུགས་བརྙན་ཤར་བ་བཞིན་དུ་བལྟ་དགོས་པའི་ཕྱིར་རོ། ། དེ་
ལྟར་བསྒོམ་པ་ནི་རྒྱས་པའི་དབང་དུ་བྱས་པ་ཡིན་གྱི། ངག་ན་ཨོཾ་ཧ་སོགས་ཀྱི་ཡི་གེ་ཙམ་བཀོད་ནས་ལྷ་དེ་རྣམས་
དང་ངོ་བོར་དབྱེར་མེད་དུ་མོས་པས་ཀྱང་ཆོག་པ་ཡིན་ཏེ། རྩ་རྒྱུད་ལས། ཡ་སོགས་བརྒྱུད་པའི་ས་བོན་
དང་། ། དེ་བཞིན་གུག་སྐྱེད་བཅུ་གཉིས་ཀྱི། ། ཡི་གེ་བར་མ་དོར་བྱས་པ། ། ཡན་ལག་དྲུག་ཧེ་རུ་ཀར་
བརྗོད། ། དཔའ་བོ་དྲུག་དང་མཉམ་སྦྱོར་བ། ། ཡི་གེ་གཅིག་ཏུ་ཡང་དག་གནས། ། ཨོཾ་ན་མ་སྭཱ་ཧཱ་བོ་
ཥཊ། ཧཱུཾ་ཧཱུཾ་ཕཊ་དང་ཡང་དག་ལྡན་ཞེས་དང་། འདོད་འཇོ་ལས་ཀྱང་། ཨོཾ་ཧ་སྙིང་གར་དགོད་ལ། རྡོ་རྗེ་
སེམས་དཔའ་དང་ངོ་བོ་དབྱེར་མེད་དུ་བྱ་བའམ། ཡང་ན་སྔགས་དེ་ཡོངས་སུ་གྱུར་པ་ལས་རྡོར་སེམས་སུ་སྔར་
བཤད་པ་ལྟར་བསྐྱེད་དེ། ཞེས་གསུངས་པའི་ཕྱིར་རོ། ། ལུས་དང་ལུས་ཀྱི་ཆ་ཐམས་ཅད་ལ་ཁྱབ་པས་དེའི་ངོ་བོ་
ནི་དེ་ཐམས་ཅད་དུ་སྒོམ་རིགས་ཀྱི། དཔྲལ་བར་སྒོམ་པ་མི་འཐད་དོ་ཞེ་ན། སྐྱོན་མེད་དེ། ལུས་དབང་གི་གཙོ་
བོ་དཔྲལ་བའི་ཕྱོགས་ན་གནས་པའི་རྒྱུ་མཚན་གྱིས་ཡིན་པའི་ཕྱིར་རོ། ། གོ་ཆ་ཞེས་བརྗོད་པའི་རྒྱུ་མཚན་ཡོད་དེ།
གོ་ཆ་བཙན་པོ་དང་འདྲ་བའི་སྲུང་བ་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། ། གོ་ཆ་བསྒོམས་པ་ལ་དགོས་
པ་ཡོད་དེ། བགེགས་ཀྱིས་མི་ཚུགས་པའི་ཆེད་ཡིན་པའི་ཕྱིར་རོ། ། གཉིས་པ་ཡེ་ཤེས་པ་ནི། འབར་བའི་ཕྱག་
རྒྱ་དང་སྔགས་ཀྱིས་སྤྱན་འདྲེན་པ་ཡིན་ཏེ། དེ་ཡང་མཛུབ་མོ་གཉིས་མདུད་ཅིང་གུང་མོ་གཉིས་རྩེ་མོ་སྦྱར་ཞིང་
མཐེ་བོང་གཉིས་བརྟན་པོར་སྦྱར་ནས་ཐུར་དུ་བསྟན་ལ། མིང་མེད་དང་མཐེའུ་ཆུང་རྣམས་བརྐྱང་པ་དཔྲལ་བར་
བཞལ་ནས་གཡས་གཡོན་དུ་བསྐོར་ཞིང་། ངག་ཏུ་ཕོ་ཞེས་བརྗོད་དེ་ཧཱུྃ་གི་འོད་ཟེར་གྱིས་ཕྱོགས་བཅུའི་འཇིག་
རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ལ་སོགས་པ་ཐམས་ཅད་མདུན་གྱི་ནམ་
མཁར་སྤྱན་དྲངས་ལ། འོད་ཟེར་རང་གི་སྙིང་ཁར་ཐིམ་པར་བསམ་པར་བྱ་བ་ཡིན་པའི་ཕྱིར།ཕོ་ཞེས་བརྗོད་པའི་
རྒྱུ་མཚན་ཡོད་དེ། དེ་མཁའ་འགྲོ་བསྐུལ་བའི་སྙིང་པོ་ཡིན་པའི་ཕྱིར་རོ། ། དེ་ནས་མཆོད་པ་སོགས་བྱ་དགོས་པ་
ཡིན་ཏེ། ཨོཾ་བཛྲ་ཝཱི་ཎི་ཞེས་སོགས་བརྗོད་ནས་རིག་མ་བཅུ་དྲུག་གིས་མཆོད་དང་། སྒོ་བ་བཞིའི་སྔགས་ཀྱིས་
དགུག་གཞུག་བཅིང་བ་མཉེས་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། རང་དང་ཡེ་ཤེས་པ་
ཐ་དད་དུ་འཛིན་པ་འགོག་པ་དང་། ཡེ་ཤེས་པ་དང་དབྱེར་མེད་དུ་བལྟ་བ་དང་། ཡེ་ཤེས་པས་བྱིན་གྱིས་རློབ་པ་
སོགས་ཀྱི་ཆེད་ཡིན་པའི་ཕྱིར་རོ། ། དེའི་བརྟན་བྱེད་ཨི་ཡོ་ག་ཞེས་སོགས་ཀྱི་སྔགས་བརྗོད་དགོས་ཤིང་དེའི་དོན་
ཡང་ཡོད་དེ། ཡོ་ག་ནི་རྣལ་འབྱོར། ཤུདྷ་ནི་དག་པ། སརྦ་དྷམ་ནི་ཆོས་ཐམས་ཅད། ཡོ་ག་ཤུདྷོ་ཧི་ནི་རྣལ་
251

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱོར་དག་པ་དེ་ངའོ་ཞེས་པ་ཡིན་པའི་ཕྱིར། དེ་ཚིག་གི་དོན་ཙམ་ཡིན་ལ། ངེས་དོན་ཡོད་དེ། ཆོས་ཐམས་
ཅད་རང་བཞིན་གྱིས་ཡོངས་སུ་དག་པའི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་དབྱེར་མེད་པའི་བདག་ཉིད་
དེ་ངའོ་ཞེས་པའི་དོན་ཡིན་ཞིང་། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་ཞེས་སོགས་ཀྱི་དོན་
ཡང་དེ་ཡིན་པའི་ཕྱིར་རོ། ། བརྟན་བྱེད་དུ་སརྦ་པའི་ར་ཞེས་སོགས་ཀྱི་སྔགས་བརྗོད་ཅིང་དེའི་དོན་ཡང་ཡོད་དེ།
སརྦ་ནི་ཐམས་ཅད། བཱི་ར་ནི་དཔའ་བོ། ཡོ་གི་ནཱི་ནི་རྣལ་འབྱོར་མ། ཀཱ་ཡ་ཝཱ་ག་ཙིཏྟ་ནི་སྐུ་གསུང་ཐུགས། སུ་
བྷཱ་ཝ་སོགས་ནི་རང་བཞིན་གྱི་བདག་ཉིད་དེ་ངའོ་ཞེས་ང་རྒྱལ་འཛིན་པའི་དོན་ཡིན་པའི་ཕྱིར་རོ། དེའི་ང་རྒྱལ་
དྲིལ་ནས་འཛིན་ཚུལ་ཡོད་དེ། དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་རང་བཞིན་
གྱི་བདག་ཉིད་དེ་ངའོ་སྙམ་དུ་ང་རྒྱལ་འཛིན་དགོས་པའི་ཕྱིར། འདི་ལྟ་བུ་ལ་ང་རྒྱལ་ཞེས་བརྗོད་པའི་རྒྱུ་མཚན་
ཡོད་དེ། ང་རྒྱལ་དངོས་མིན་ཀྱང་ང་རྒྱལ་དེ་ནི་སེམས་ཁེངས་པའི་རྣམ་པ་ཅན་ཡིན་པས་དེ་དང་རྣམ་པ་ཕྱོགས་
འདྲ་བས་ན་དེ་ལྟར་དུ་བརྗོད་པའི་ཕྱིར་རོ། ། གཉིས་པ་ནི། སྔར་ཡེ་ཤེས་པ་དང་མཉམ་དུ་སྤྱན་དྲངས་པའི་
དབང་ལྷ་རྣམས་ལ་རིག་མ་བཅུ་དྲུག་གིས་མཆོད་དགོས་པ་ཡིན་ཏེ། འདིར་མཆོད་པ་དེ་དབང་ལྷ་ལ་ཡིན་པར་
རྗེའི་འདོད་འཇོ་ལས་བཤད་པའི་ཕྱིར་རོ། ། དབང་ལྷ་ཡང་ཡེ་ཤེས་པའི་འཁོར་ལོ་དང་ལྷན་ཅིག་སྤྱན་འདྲེན་པ་
ནི་མན་ངག་ཡིན་པར་ལཱ་ཝ་བས་བཤད་ཅིང་། དྲིལ་བུ་པ་ཡང་དེ་དང་འདྲ་སྟེ། སྙིང་གའི་ཧཱུཾ་གི་ས་བོན་གྱིས། །
ཡེ་ཤེས་དཀྱིལ་འཁོར་དབང་བསྐུར་ལྷ། ། སྤྱན་དྲངས། ཞེས་གསུངས་པའི་ཕྱིར་རོ། ། དེ་ནས་དེ་བཞིན་
གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་སོགས་འབྱུང་བ་ལྟར་དབང་བཞི་
བསྐུར་བ་ཡིན་ཏེ། ཆུ་དབང་བསྐུར་བ་ལས་བུམ་པའི་དབང་ཧེ་རུ་ཀ་ཡབ་ཡུམ་སྙོམས་པར་ཞུགས་པའི་བྱང་
སེམས་ལྕེ་ལ་བཞག་པ་ལས་གསང་དབང་། ཧེ་རུ་ཀས་ཕག་མོ་ཕྱག་རྒྱུར་གནང་བ་དང་སྙོམས་པར་ཞུགས་པས་
རླུང་ཐིམ་པའི་མོས་པ་བྱས་པ་ལས་ཤེར་དབང་། ཧེ་རུ་ཀས་དོན་གྱི་དབང་བཞི་པ་དེ་ཉིད་ཚིག་གིས་བསྟེན་པའི་
དོན་གོ་བ་ལས་དབང་བཞི་པར་འཇོག་པ་ཡིན་པའི་ཕྱིར། དབང་བཞི་པའི་སྐབས་སུ་འབྲས་དུས་ཀྱི་ཟུང་འཇུག་
གི་སྐུ་ལ་ངོ་སྤྲོད་པ་ཡིན་ཏེ། འོད་གསལ་མཐོང་བ་ཡིན་ནོ་ཞེས་པ་ཡན་ཆད་ཀྱིས་དོན་དམ་འོད་གསལ་དང་།
ཀུན་རྫོབ་ཏུ་རླུང་སེམས་ཙམ་ལས་གྲུབ་པའི་ཞེས་པ་མན་ཆད་སྒྱུ་མའི་སྐུ་དང་ཟུང་འཇུག་ལ་བརྡ་སྤྲོད་པ་ཡིན་པའི་
ཕྱིར་རོ། ། འདི་དག་གིས་དབང་སྔར་མ་ཐོབ་པ་གསར་དུ་ཐོབ་པ་བྱེད་པ་མིན་ཀྱང་དགོས་པ་ཡོད་དེ། ཐོབ་
ཟིན་བརྟན་པ་དང་། དེ་དང་དེའི་ནུས་པ་ཁྱད་པར་ཅན་རེ་འཇོག་པའི་ཆེད་ཡིན་པའི་ཕྱིར་རོ། ། ལྷ་རྣམས་ལ་
རྒྱས་འདེབས་དེ་ལྟར་བྱེད་པའི་རྒྱུ་མཚན་ཡོད་དེ་གཙོ་བོ་ལ་མི་བསྐྱོད་པས་རྒྱས་འདེབས་པ་དེ་རྒྱུ་ལ་འབྲས་བུའི་
252

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
རྒྱས་གདབ་པ་ཡིན་ནོ། ཡུམ་ལ་རྣམ་སྣང་གིས་རྒྱས་གདབ་པ་ནི་ཆོས་སྐུ་ལ་གཟུགས་སྐུའི་རྒྱས་གདབ་པ་དང་།
གཞན་རྣམས་ནི་རིགས་ཅན་ལ་རིགས་ཀྱིས་རྒྱས་གདབ་པ་ཡིན་པའི་ཕྱིར་ཏེ། མཁའ་འགྲོ་མ་སོགས་བཞི་ནི་རིན་
འབྱུང་གི་རིགས་དང་། འཁོར་ལོ་བཞིའི་ལྷ་རྣམས་རིམ་པ་བཞིན་མི་བསྐྱོད་པ་དང་། སྣང་མཐའ་དང༌། རྣམ་
སྣང་དང་། དོན་གྲུབ་ཀྱི་རིགས་སུ་འཇོག་པའི་ཕྱིར་རོ། ། དེ་ནས་དབང་ལྷ་རྣམས་རང་ལ་བསྟིམ་ཞིང་། དེ་
ལྟར་དབང་བསྐུར་བ་ལ་དགོས་པ་ཁྱད་པར་ཅན་ཡོད་དེ། བགེགས་ཀྱིས་མི་ཚུགས་པ་དང༌། སྒྲིབ་པ་ཀུན་སྦྱོང་བ་
དང་། སྒོམ་བཟླས་ཀྱི་སྣོད་རུང་བ་དང་། ཞི་སོགས་ཀྱི་ལས་འགྲུབ་སླ་བ་དང་། བྱང་སེམས་ཉམས་པ་གསོ་བ་
དང་། དམ་ཚིག་དང་སྡོམ་པ་ཉམས་པ་གསོ་བ་དང་། མ་འོངས་པ་ན་སངས་རྒྱས་ཀྱིས་དབང་བསྐུར་པར་འགྱུར་
བའི་དགོས་པ་དང་བཅས་པ་ཇོ་བོ་ཆེན་པོས་བཤད་པ་ལྟར་ཡོད་པའི་ཕྱིར་རོ། ། ལྔ་པ་མཆོད་བསྟོད་དང་བསྒོམ་
ཞིང་དག་པ་དྲན་ཚུལ་སོགས་ནི་སྔར་མཆོད་པ་བྱིན་རླབས་མ་བྱས་ན་འདིར་བྱ་བ་ཡིན་ཏེ། སྐབས་དེ་གཉིས་གང་
དུ་བྱས་ཀྱང་མི་འགལ་བའི་ཕྱིར་རོ། ། མཆོད་པ་ལ་ཆུ་བཞི་དང་གསུམ་དང་གཉིས་གང་བྱས་ཀྱང་མི་འགལ་ཏེ།
སྡོམ་འབྱུང་ལས་ཆུ་བཞི་བཤད་ཅིང་། སྒྲུབ་ཐབས་ཚད་ལྡན་འགའ་ལས་གསུམ་དང་གཉིས་ཀྱང་བཤད་པའི་ཕྱིར་
དང་། ལྷུ་ཧི་པ་རང་གི་སྒྲུབ་ཐབས་ལས་ནི་སྐབས་འདིར་སྔགས་མཆོད་ཙམ་ལས་མ་བྱུང་བའི་ཕྱིར་རོ། ། དེ་
ནས་ཆུ་བཞི་སོགས་སྔོན་དུ་འགྲོ་བའི་ཉེར་སྤྱོད་རོལ་མོ་འདོད་ཡོན་རིག་མ་བཅུ་དྲུག་དང་བཅས་པའི་ཕྱིའི་མཆོད་
པ་རྣམས་བྱ་བ་ཡིན་ཏེ། ལྷ་མོ་སྤྲོས་ཏེ་མཆོད་བྱེད་ཀྱི་སྔགས་ནི་གཞན་ནམ་ཨོཾ་ཨཱཿ གུ་རུ་བཛྲ་བྷི་ཧེ་རུ་ཀ་ཨབྷཾ་པྲ་ཏི་
ཙྪ་སོགས་ཀྱིས་མཆོད་པ་ཡིན་པའི་ཕྱིར། མཆོད་པའི་ལྷ་མོ་རྣམས་ཀྱི་སྐུ་མདོག་སོགས་ཇི་ལྟར་བྱ་བའི་ཚུལ་ཡོད་དེ།
མེ་ཏོག་མ་སོགས་ཀྱི་སྐུ་མདོག་ཕྱག་མཚན་སོགས་རྒྱས་པར་འདོད་འཇོ་ལས་འབྱུང་བ་ལྟར་ཡིན་པའི་ཕྱིར།
མཆོད་པ་འདི་རྣམས་དབང་བཞི་གང་དང་འབྲེལ་བའི་ཚུལ་ཡོད་དེ། བུམ་པའི་དབང་ནི། ཕྱི་བུམ་དབང་དང་
འབྲེལ་བའི་མཆོད་པ་ནང་མཆོད་མྱུང་བ་ནི་ནང་གསང་དབང་དང་འབྲེལ་བའི་མཆོད་པ། ཡབ་ཡུམ་སྙོམས་
ཞུགས་ཏེ་དགའ་བཞི་དྲངས་པ་ནི་དབང་གསུམ་པ་དང་འབྲེལ་བའི་མཆོད་པ། ལྷན་སྐྱེས་ཀྱི་དགའ་བས་སྟོང་
ཉིད་རྟོགས་པར་མོས་པའམ་རྟོགས་པའི་དེ་ཁོ་ན་ཉིད་ཀྱི་མཆོད་པ་ནི་དབང་བཞི་པ་དང་འབྲེལ་བའི་མཆོད་པ་
ཡིན་པའི་ཕྱིར་རོ། ། དེ་ནས་ནང་མཆོད་ཇི་ལྟར་འབུལ་བའི་ཚུལ་ཡོད་དེ། མགྲོན་རྣམས་ཀྱི་ལྗགས་བྱིན་གྱིས་
བརླབས་ནས་ཨ་སྲི་ཏའི་སྔགས་དང་། ཨོཾ་ཨཱཿ ཧཱུྃ་གསུམ་གྱིས་བྱིན་གྱིས་བརླབས་ལ། དངོས་བརྒྱུད་ཀྱི་བླ་མ་
རྣམས་ཀྱི་མཚན་སྔགས་ཀྱི་མཐར་ཡི་གེ་གསུམ་བཏགས་ནས་ཕུལ་བའི་རྗེས་སུ། དཀྱིལ་འཁོར་བའི་ལྷ་ཐམས་ཅད་
ལ་རང་རང་གི་སྔགས་ཀྱི་མཐར་འབྲུ་གསུམ་བཏབས་ནས་འབུལ་ཞིང་། དེ་ནས་ཕྱོགས་སྐྱོང་སོགས་འཇིག་རྟེན་
253

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་རྣམས་ལ་འབུལ་བ་ཡིན་པའི་ཕྱིར་རོ། ། དེའི་ཚེ་ཐུགས་ཀ་ནས་ལྷ་མོ་རོ་རྡོ་རྗེ་མ་སྤྲོས་ནས་འབུལ་བ་ཡིན་ཏེ།
དེས་ཐོད་པ་བཟུང་ནས་བདུད་རྩི་བཅུས་ཏེ་མགྲོན་རྣམས་ལ་སྟབས་པས་གསོལ་བས་ཚིམ་པར་བསམ་དགོས་པའི་
ཕྱིར་རོ། ། མཐར་ཨོཾ་ཨ་མྲྀ་ཏ་ཞེས་སོགས་བརྗོད་དེ་མཆོད་པའི་ང་རྒྱལ་འཛིན་དགོས་པ་ཡིན་ཏེ། ཨ་མྲི་ཏ་ནི་
འཆི་མེད་དམ་བདུད་རྩི། སཱ་ད་ནི་མཉེས་པ། སྭ་བྷཱ་ཝ་ནི་རང་བཞིན། ཨཱཏྨ་ཀ་ནི་བདག་ཉིད། ཨ་ཧི་ནི་ངའོ་
ཞེས་པའི་དོན་ཡིན་པའི་ཕྱིར་རོ། ། དེ་ནས་བསང་མཆོད་དང་དེ་ཁོ་ན་ཉིད་ཀྱི་མཆོད་པ་ཇི་ལྟར་བྱ་བའི་ཚུལ་ཡང་
ཡོད་དེ། རང་གི་སྙིང་གའི་ཧཱུྃ་ལས་བྱུང་བའི་རྣལ་འབྱོར་མ་བཞི་དང་། སྒོ་མཚམས་མ་བརྒྱད་ཀྱིས་ཐོད་པ་ན་
གནས་པའི་བདུད་རྩི་ལྔས་མཆོད་ལ། ཨོཾ་སརྦ་བཛྲ་ཀཱ་མི་ནི་ཞེས་སོགས་མཇུག་ཏུ་ཡི་གེ་གསུམ་བརྗོད་ཅིང་ཕུལ་
བའི་རྗེས་སུ། གནས་བཞི་དང་གསང་གནས་སྔར་བྱིན་གྱིས་བརླབས་པ་དྲན་པར་བྱས་ནས་དགའ་བཞི་དྲངས་པ་
ནི་གསང་མཆོད་དང་། ལྷན་སྐྱེས་ཀྱི་དགའ་བས་དེ་ཁོ་ན་ཉིད་དངོས་སུ་རྟོགས་པའམ་རྟོགས་པར་མོས་པ་ནི། དེ་
ཁོ་ན་ཉིད་ཀྱི་མཆོད་པ་ཡིན་པའི་ཕྱིར། རང་གཙོ་བོ་ཡབ་ཡུམ་གཉིས་ཀྱིས་དགའ་བ་མྱོང་བའི་ཚེ་ཕྱི་དཀྱིལ་དང་
ལུས་དཀྱིལ་གྱི་ལྷ་རྣམས་ཀྱིས་ཀྱང་ཅིག་ཅར་དུ་བདེ་བ་ཆེན་པོ་ཉམས་སུ་མྱོང་བར་བསམ་དགོས་པ་ཡིན་ ཏེ།
འདིར་འཁོར་ཐམས་ཅད་ཀྱང་གཙོ་བོ་དང་རྒྱུད་གཅིག་ཅིང་དེའི་ཆ་ཤས་ཙམ་དུ་ཟད་དོ་སྙམ་དུ་བལྟ་དགོས་པའི་
ཕྱིར་རོ། ། སྤྱིར་སྔགས་ཀྱི་སྐབས་སུ་ཟབ་གསལ་གཉིས་མེད་སྒོམ་པ་ལ་ལྟ་བ་དགོས་ཤིང་། ཁྱད་པར་ཆོས་སྐུའི་
ལམ་འཁྱེར་དང་། དེ་ཁོ་ན་ཉིད་ཀྱི་མཆོད་པ་དང༌། བདེ་སྟོང་དབྱེར་མེད་སྒོམ་པ་ལ་བདག་མེད་རྟོགས་པའི་ལྟ་
བ་དྲན་པ་ནི་མེད་མི་རུང་གི་ཡན་ལག་ཡིན་ཏེ། དེ་ལ་ཐོས་བསམ་ཙམ་ཡང་མེད་ན་ནི་དགོས་དོན་ཇི་ལྟ་བ་བཞིན་
འགྲུབ་པར་དཀའ་བའི་ཕྱིར་རོ། ། དེ་ནས་སྔགས་མཆོད་ཇི་ལྟར་བྱ་བའི་ཚུལ་ཡང་དེ། ཡབ་ཡུམ་གྱི་སྙིང་པོ་དང་
ཉེ་སྙིང་། སྙིང་པོའི་རྣལ་འབྱོར་མ་བཞིའི་སྔགས། འཁོར་ལོ་གསུམ་གྱི་དཔའ་བོ་དང་དཔའ་མོ་རྣམས་ཀྱི་སྔགས།
སྒོ་མཚམས་མ་བརྒྱུད་དང་ཡབ་ཡུམ་གྱི་རྐང་བརྒྱད་ཀྱི་སྔགས་མཆོད་རྣམས་སྒྲུབ་ཐབས་ནས་འབྱུང་བ་བཞིན་རིམ་
པར་བྱ་བ་ཡིན་པའི་ཕྱིར། སྔགས་དེ་རྣམས་བརྗོད་པ་ནི་མཆོད་པར་འགྱུར་བའི་ཚུལ་ཡོད་དེ། འདོད་འཇོ་ལས།
རྩ་རྒྱུད་ལས། སྔགས་རྣམས་ཀུན་གྱིས་ཡང་དག་མཆོད། ཅེས་གསུངས་པས་བསྟོད་པའི་མཆོད་པའི་སྔགས་
སོ། ། ཞེས་བཤད་པ་ལྟར་བསྟོད་ཅིང་བསྐུལ་བའི་སྒོ་ནས་ལྷ་མཉེས་པར་བྱེད་པས་ན་མཆོད་པར་བཞག་པའི་
ཕྱིར་རོ། ། མཆོད་པའི་འཁོར་གསུམ་ཐམས་ཅད་རང་བཞིན་མེད་པར་རྟོགས་པའི་བདེ་སྟོང་དབྱེར་མེད་ཀྱི་ངོ་
བོར་མོས་པ་ནི་ཤིན་ཏུ་གལ་ཆེ་བ་ཡིན་ཏེ། དེས་ཚོགས་གཉིས་བདེ་བླག་ཏུ་རྫོགས་པར་འགྱུར་བར་བཤད་པའི་
ཕྱིར་རོ། ། དེ་ནས་ལྷའི་འཁོར་ལོ་བསྒོམ་ཞིང་དག་པ་དྲན་པར་བྱ་བ་ཡིན་ལ། བསྒོམ་པའི་ཚུལ་ཡོད་དེ། རིམ་
254

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
པ་དང་པོའི་སྦྱང་བྱའི་གཙོ་བོ་ནི་ཐ་མལ་གྱི་སྣང་ཞེན་གཉིས་ཡིན་ལ། དེ་ལ་ཐ་མལ་གྱི་སྣང་བའི་གཉེན་པོར་ལྷའི་
རྣམ་པ་ལ་སློབ་པ་དང་། ཐ་མལ་གྱི་ཞེན་པའི་གཉེན་པོར་ལྷའི་ང་རྒྱལ་ལ་སློབ་པ་ཡིན་ཞིང་། དེ་དག་གི་ཚེ་རྣམ་
པ་ལྷར་གསལ་བ་ལ་དམིགས་ནས་བསྒོམས་པས་ཡིད་ངོར་ཐ་མལ་གྱི་སྣང་བ་འཆར་བ་རེ་ཞིག་བཀག་པའི་ཚུལ་
གྱིས་དེའི་གཉེན་པོར་འགྱུར་ལ། དངོས་པོ་ལ་ལྷར་མ་སོང་ཡང་ལྷའི་ང་རྒྱལ་བཅོས་མིན་དུ་བྱས་པས་ཡིད་ངོར་ཐ་
མལ་གྱི་ཞེན་པའི་རེ་ཞིག་བཀག་པའི་ཚུལ་གྱིས་དེའི་གཉེན་པོར་འགྲོ་བ་ཡིན་པའི་ཕྱིར་རོ། ། དེའི་ཚེ་ཟབ་གསལ་
གཉིས་སུ་མེད་པའི་ཚུལ་གྱིས་སྒོམ་པར་བྱེད་པ་ཡིན་ཏེ། དམིགས་པ་ལྷ་ལ་དམིགས་ནས་རྣམ་པར་རང་བཞིན་མེད་
པར་དྲན་པ་གཉིས་ཟུང་འབྲེལ་དུ་སྐྱོང་བའི་ཟབ་གསལ་གཉིས་མེད་ཀྱི་རྣལ་འབྱོར་ནི་སྐབས་འདིར་ཉམས་ལེན་གྱི་
གཙོ་བོ་ཡིན་པའི་ཕྱིར་རོ། ། དེ་ནས་དག་པ་དྲན་ཚུལ་ཡོད་དེ། ལྷའི་དག་པ་ནི་སྔར་ཕྱི་དཀྱིལ་དང་ལུས་དཀྱིལ་
ཀྱི་སྐབས་སུ་བཤད་ཟིན་ཅིང་། རྒྱན་གྱི་དག་པ་དྲན་ཚུལ་ཡང་ཡོད། སྔགས་རྣམས་དང་རྒྱན་དེ་རྣམས་ཚོགས་པ་
ལས་བྱུང་བའི་ཕྱག་རྒྱ་དྲུག་དང་ཐོད་སྐམ་ལ་སོགས་པ་ཡོད་ན་དངོས་སུ་བརྒྱན་པའམ། མེད་ནའང་རྒྱན་དེ་
རྣམས་ཀྱིས་བརྒྱན་པར་བསམ་པ་ཡིན་ཞིང་། དག་པའི་དོན་ནོ་སྔགས་དེ་རྣམས་ལས་རྒྱུན་དེ་དག་བྱུང་བར་སྒོམ་
པ་ཉིད་ཡིན་པའི་ཕྱིར་རོ། ། དེ་ནས་ཁ་ཀ་ནི་ལྷ་ཡི་སྐུ། ། ཞེས་སོགས་ཀྱི་དོན་ཡང་ཡོད་དེ། ཁ་ཊཾ་ཀ་ནི་ཧེ་རུ་
ཀའི་སྐུ་བདེ་བ་ཆེན་པོའི་ངོ་བོ་དང་། ཌ་མ་རུ་ནི་རྣལ་འབྱོར་མ་སྟེ་ཤེས་རབ་སྟོང་པ་ཉིད་ཀྱི་སྒྲ་སྒྲོག་པ་དང་། ཧེ་
རུ་ཀ་ནི་ཉིན་མོའི་སྒྲས་བརྗོད་པའི་དག་པ་སྒྱུ་མའི་སྐུའི་རང་བཞིན་དང༌། ཕག་མོ་ནི་མཚན་མོའི་སྒྲས་བསྟན་པའི་
ཤེས་རབ་དོན་དམ་འོད་གསལ་གྱི་རང་བཞིན་དུ་བསྒོམ་པར་བྱ་བ་ཡིན་ལ། དེ་འདྲ་བའི་ཧེ་རུ་ཀ་ནི་འཁོར་བ་བག་
ཆགས་དང་བཅས་པ་སྤངས་པ་ལས་བྱུང་བས་ན། མྱ་ངན་འདས་བྱུང་དཔའ་བོ་སྟེ། ། ཞེས་གསུངས་ཤིང་།
དེ་ཉིད་ཀྱང་སྒྲུབ་པ་པོ་རང་ཉིད་ཀྱི་རླུང་སེམས་ཙམ་གྱི་ཉེར་ལེན་ལས་སྤྲུལ་བའི་རིགས་དྲུག་པ་རྡོ་རྗེ་འཆང་ཆེན་པོ་
ཉིད་ཡིན་པས་ན། དྲུག་པ་སེམས་ཀྱི་སྤྲུལ་བ་སྟེ། ཞེས་འབྱུང་བ་དང་། རྡོ་རྗེ་ཕག་མོ་ནི་རང་བཞིན་གྱིས་རྣམ་
པར་དག་པའི་ཆོས་ཀྱི་དབྱིངས་ལས་སྤྲུལ་བའི་ལྷ་མོའི་གཟུགས་སུ་བསྟན་པར་བསམ་པ་ནི། དག་པ་ཆོས་ཀྱི་སྤྲུལ་
པ་ནི། ཕག་མོའི་གཟུགས་སུ་བསྟན་པ་ཡིན། ཞེས་པའི་དོན་ཡིན་ལ། ལྷག་མའི་དོན་ནི་གོང་དུ་བཤད་ཟིན་པ་
ལྟར་དྲན་པར་བྱ་དགོས་པའི་ཕྱིར་རོ། ། ཕྱི་དཀྱིལ་གྱི་དག་པ་དྲན་པ་ནས་འདིའི་བར་གྱི་ཉམས་ལེན་རྣམས་ཀྱིས་
ཕར་ཕྱིན་ཐེག་པའི་མཁྱེན་གསུམ་གྱི་ལམ་གྱི་གནད་ཐམས་ཅད་བསྡུས་པ་ཡིན་ཏེ། གཞི་ཕུང་ཁམས་སྐྱེ་མཆེད་ཀྱི་
ཆོས་རྣམས་རང་བཞིན་མེད་པར་རྟོགས་པའི་བདེ་བ་ཆེན་པོའི་ཡེ་ཤེས་ཀྱིས་བསྡུས་པའི་ཆོས་སོ་བདུན་ལྷ་སོ་བདུན་
དུ་ཤར་པར་བསྒོམས་པས་གཞི་ཤེས་ཀྱི་ལམ་གྱི་གནད་དང་། ཡེ་ཤེས་དེ་ཉིད་ས་བཅུར་བཞག་པ་ལ་ལུས་ཀྱི་གནས་
255

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་ཉེ་བའི་གནས་ལ་སོགས་པར་མོས་པའི་ལུས་དཀྱིལ་བསྒོམས་པས་ནི་ལམ་ཤེས་ཀྱི་གནད་དང༌། རྣལ་འབྱོར་
པ་རང་གི་གཞི་ལམ་ཁྱད་གཞིར་བྱས་པའི་སྟེང་ནས་ཁྱད་ཆོས་གོ་ཆ་འཆིང་བ་སོགས་བསྒོམས་པས་ནི་རྣམ་མཁྱེན་
གྱི་ལམ་གྱི་གནད་བསྡུས་པར་འདིའི་རྒྱ་འགྲེལ་དུ་མ་དང་རྗེ་ཉིད་ཀྱིས་ཀྱང་བཤད་པའི་ཕྱིར་རོ། ། བཞི་པ་རྫོགས་
རིམ་རྣལ་འབྱོར་ཆེན་པོ་ཅུང་ཟད་བསྒོམ་པའི་ཚུལ་ཡོད་དེ། དེ་ཡང་གཙོ་བོར་བསྐྱེད་རིམ་བསྒོམ་པའི་ཞར་བྱུང་
གི་ཚུལ་དུ་བྱེད་པ་ཡིན་པས། དབྱངས་གསལ་ངག་ཏུ་བརྗོད་པ་ལས། དབྱངས་གསལ་གྱི་འཕྲེང་བ་འོད་ཟེར་ལྔ་
ལྡན་འོད་ཟེར་གྱི་སྣེ་ལས། འཁོར་ལོ་གསུམ་གྱི་ལྷ་ཚོགས་སྣ་བུག་གཡས་པའི་རླུང་དང་འགྲོགས་ནས་སྤྲོས་པས།
འགྲོ་བ་རྣམས་འཁོར་ལོ་གསུམ་གྱི་གོ་འཕང་ལ་བཀོད་པ་སོགས་བྱས་ནས། རང་གི་སྣ་བུག་གཡོན་ནས་ཞུགས་ཏེ་
ལྟེ་བར་གནས་པ་ཡོངས་སུ་གྱུར་པ་ལས་རིམ་གྱིས་ཧེ་རུ་ཀ་དཀར་པོ་ཡུམ་ཕག་མོ་དང་བཅས་པར་བསྐྱེད་པའི་
གསང་གནས་བསྐྱོད་པའི་དགའ་བའི་སྒྲས་འགྲོ་བ་རྣམས་བཀུག་སྟེ་དུར་ཁྲོད་ལ་རིམ་པ་སོགས་ཀྱི་སྡུད་རིམ་བཤད་
པ་ལྟར་བྱས་པའི་མཐར་ནཱ་ད་ཕྲ་མོ་ལ་སེམས་འཛིན་དེ་ནས་ནཱ་ད་ཡང་མི་དམིགས་པར་བསམས་ཏེ་བདེ་སྟོང་གི་
རྣལ་འབྱོར་སྒོམ་པར་བྱེད་པ་ཡིན་པའི་ཕྱིར་རོ། གསུམ་པ་ཐུན་གྱི་མཇུག་ཏུ་ཇི་ལྟར་བྱ་བའི་ཚུལ་ལ་གཉིས།
བཟླས་པ་དང་། གཏོར་མ་སོགས་ཀྱི་རིམ་པའོ། ། དང་པོ་ལ་གཉིས། རྡོར་བཟླས་དང་། ངག་བཟླས་སོ། །
དང་པོ་འདིར་བསྐྱེད་རིམ་པའི་རྡོར་བཟླས་ཇི་ལྟར་བྱ་བའི་ཚུལ་ཡོད་དེ། དེ་ནས་སླར་རྟེན་བརྟེན་པའི་དཀྱིལ་
འཁོར་དུ་སྐད་ཅིག་གིས་ལྡང་ནས་རང་གི་ལྟེ་བར་ཟླ་བ་ལ་གནས་པའི་ཧཱུཾ་ངམ། ནཱ་ད་དཀར་ལ་དམར་པའི་
མདངས་ཅན་ལས་རླུང་ཕྱིར་འབྱུང་བ་ཧཱུྃ་གི་གདངས་ཀྱིས་འཁོར་ལོ་ལྔའི་ལྷ་ཚོགས་སྤྲོས་ཏེ་འགྲོ་བའི་དོན་བྱས།
ཨོ་གྱི་གདངས་ཀྱིས་ནང་དུ་ཞུགས་ནས་ཧཱུཾ་ངམ་ནཱ་ད་ལ་ཐིམ། མྦུའི་གདངས་ཀྱིས་གནས་པར་བསམས་ཏེ་རླུང་
ཅུང་ཟད་འཛིན་པ་ཉིད་ཡིན་པའི་ཕྱིར་རོ། ། གཉིས་པ་ངག་བཟླས་ལ་སྤྱིར་བྱ་ཚུལ་ལྔ་ཡོད། དམ་ཚིག་གི་བཟླས་
པ། དོ་ལིའི་བཟླས་པ། ཁྱོགས་ཀྱི་བཟླས་པ། གོང་བུའི་བཟླས་པ། ཁྲོ་བོའི་བཟླས་པ་རྣམས་སུ་ཡོད་པའི་ཕྱིར་
རོ། ། དེ་རྣམས་གང་བྱེད་ཀྱང་འཕྲེང་བ་བསྐྱེད་ཆོག་རྒྱུས་པ་སྔགས་རིམ་ནས་འབྱུང་བ་ལྟར་རམ། བསྡུས་པ་
སྐབས་འདིར་མངོན་རྟོགས་ལས་འབྱུང་བ་བཞིན་པདྨ་གར་དབང་དུ་བསྐྱེད་པ་ལ་ཡེ་ཤེས་པ་བསྟིམ་མཆོད་ནས་
འཕྲེང་བར་གྱུར་པར་བསམས་ཏེ་བཟླས་པ་བྱེད་པ་ཡིན་ལ། དེའི་ཚེ་གཙོ་འཁོར་དུ་ཡོད་ཀྱི་ཞལ་ནས་འདོན་པར་
མོས་དགོས་པ་ཡིན་ཏེ། དེ་ལྟར་བཟླས་ན་དེ་སྙེད་ཀྱི་གྲངས་ཀྱི་འགྱུར་ཁྱད་འབྱུང་བ་དྲིལ་བུ་པ་སོགས་ཀྱིས་བཤད་
པའི་ཕྱིར་རོ། ། དེ་ཡང་ཐུན་གྱི་ངོ་བོ་ལ་ལྷའི་ང་རྒྱལ་གྱིས་སེམས་མ་གཡེང་བར་བཟླས་པ་རྣམས་དེའི་གྲངས་སུ་
གཞུག་པར་བྱའི། ཐུན་མཚམས་སུ་བཟླས་པ་རྣམས་བཟླས་པའི་གྲངས་སུ་མི་འདྲེན་ཡང་བཟླ་དགོས་པ་ཡིན་ཏེ།
256

༄༅། ། ལྟ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
ལས་སྒྲིབ་སྦྱོང་བ་དང་བར་ཆད་ཞི་བ་སོགས་ཀྱི་ཆེད་དུ་སྤྱོད་ལམ་ཐམས་ཅད་ཀྱི་ཚེ་བཟླས་ཆོག་པར་འདིའི་རྒྱ་
འགྲེལ་སོགས་དུ་མ་ཞིག་ལས་བཤད་པའི་ཕྱིར་རོ། ། བཟླས་བྱའི་སྔགས་ནི་གོང་དུ་བརྗོད་པའི་སྔགས་རྣམས་
ཡིན་ཀྱང་། གྲངས་དང་བཟླ་ཚུལ་གྱི་དབང་དུ་བྱས་ན་ཁྱད་པར་ཡོད་དེ། རང་ཉིད་བདག་འཇུག་ཏུ་བྱེད་པ་
དང༌། གཞན་ལ་དབང་བསྐུར་བ་སོགས་ཀྱི་ལས་རུང་དུ་བྱེད་པ་ལ། འདིའི་བསྙེན་པ་རྒྱས་པའི་དབང་དུ་བྱས་ན།
དཱ་རི་ཀ་པ་དང་ནག་པོ་པས་བཤད་པ་ལྟར། གཙོ་བོ་ཡབ་ཡུམ་ལ་ཁྲི་ཕྲག་གསུམ་གསུམ་དང་། འཁོར་ལོ་གསུམ་
གྱི་ལྷ་རེ་རེ་ལ་ཁྲི་ཕྲག་གཉིས་གཉིས། ལྷ་མོ་གཞན་བཅུ་གཉིས་པོ་རེ་རེ་ལ་སྟོང་ཕྲག་ཕྱེད་དྲུག་རེ་བཟླ་ཞིང་།
འབྲིང་དང་། བསྡུས་པ་གཉིས་ལ་ནི་གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ། རྒྱས་བསྡུས་གཉིས་ཀ་ལ་
ཡེ་ཤེས་འབེན་སྔགས་ཁྲི་ཕྲག་གཅིག་བཟླ་དགོས་པའི་ཕྱིར་རོ། ། ཡབ་ཀྱི་བཟླས་བྱའི་སྔགས་ནི་རྩ་སྔགས་རབ་
ཡིན་ལ། དེ་མིན་སྙིང་པོའི་སྔགས་སུ་གསུངས་པས་ཡུམ་ལའང་མཚོན་ཞིང་། ཡབ་ཡུམ་གྱི་རྩ་སྔགས་གོང་དུ་
བླངས་ནས་འདོན་པ་ཡོད་ཀྱང་དེ་གཙོ་བོར་མི་འདོན་ན་འཁོར་ལོ་ལྔའི་ལྷ་རྣམས་ཀྱི་སྔགས་བཟླས་པའི་མཇུག་ཏུ་
ཅི་འགྲུབ་བཟླས་ཀྱང་ཆོག་སྟེ། ཚད་ལྡན་གྱི་གཞུང་འགའ་ལས་དེ་ལྟར་དུ་འབྱུང་ཞིང་། རིགས་པ་གཞན་གྱིས་
ཀྱང་གྲུབ་པའི་ཕྱིར་རོ། ། གོ་ཆའི་སྔགས་བཟླ་བ་ཁ་ཅིག་ནས་མི་འབྱུང་ཡང་རྩ་སྔགས་ཀྱི་མཐར་བཟླ་པར་བྱ་སྟེ།
རྩ་རྒྱུད་ལས། ས་སྟེང་འདི་ན་རིན་ཆེན་བཞི། ཞེས་བཤད་པའི་བཞིའི་ཡ་གྱལ་ཡིན་པའི་ཕྱིར་རོ། ། འོན་ཀྱང་
བསྙེན་པའི་གྲངས་སུ་ངེས་པར་འདྲེན་མི་དགོས་པར་སེམས་ཏེ་བརྟག་ལ། རྐང་བརྒྱད་ཀྱི་སྔགས་ནི་བཟླས་པའི་
གྲངས་སུ་བྱས་ནས་ཏོན་ཀྱང་མི་འགལ་ཞིང་། དེ་མ་བྱས་པར་ཇི་ལྟར་འཚམ་པ་ཞིག་བཟླ་བའམ་མིན་ཀྱང་ཆོག་སྟེ།
འདི་བསྟོད་སྔགས་ཡིན་པས་གདམ་ང་ཅན་དུ་བཤད་པའི་ཕྱིར་རོ། ། བཟླས་པ་འབྲིང་བྱ་ཚུལ་ནི་བཤད་རྒྱུད་
མངོན་བརྗོད་ལས་བཤད་དེ། དེ་ཉིད་ལས། སྔོན་དུ་བསྙེན་པ་བྱ་བ་ནི། ། ཆོ་ག་བཞིན་དུ་འབུམ་དུ་བཟླ། །
འཁོར་ལོའི་གསང་སྔགས་འབུམ་བཟླ་ཞིང་། ། རང་གི་ལྷ་ཡིའང་འབུམ་དུ་བཟླ། ། གཞན་ནི་ཁྲི་རུ་བཟླ་བར་
བྱ། ། ཞེས་དང་། སྔགས་རྣམས་སྔོན་མའི་དབང་དུ་བྱས་ནས།ལྭ་ཝ་པས་ཀྱང་གཙོ་བོ་ལ་འབུམ་འཁོར་ལ་ཁྲི་
ཕྲག་རེ་བཟླ་བར་བཤད་ལ། ཡང་དཱ་ར་ཀ་པས་འབྲིང་པོའི་དབང་དུ་མཛད་ནས་དེ་ཁོ་ན་ལྟར་བཤད་ཅིང་།
ཐུན་མོང་དུ་ཡེ་ཤེས་འབེབས་སྔགས་ཁྲི་དང་། བཟླས་པའི་ཁ་སྐོང་གི་སྦྱིན་བསྲེག་ཀྱང་བྱ་བར་བཤད་པར་ཡིན་
པའི་ཕྱིར་རོ། །འཁོར་གྱི་ལྷ་དྲུག་ཅུའི་སྔགས་བསྡུས་པ་བྱེད་པ་ལ་ཚུལ་གཉིས་ཡོད་ཀྱང་། འདིར་བཤད་རྒྱུད་
མངོན་བརྗོད་ལས་གསུངས་པ་བཞིན་བྱ་ན་འདི་ལྟར་ཡིན་ཏེ། གཙོ་བོ་ཡབ་ཡུམ་གཉིས་འབྲིང་བོ་ལྟར་ཡིན་ཞིང་
འཁོར་རྣམས་ལ་ནི་རི་ལི་བཞི་དང་། མ་ཡིག་དོར་བའི་ཀ་ཙ་ཊ་ཏ་པའི་སྡེ་ཚན་གྱི་ཡི་གེ་ཉེར་བཞི་དང་། ཡ་ར་ལ་
257

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཝ་བཞི་དང་། ཤ་ཥ་ས་ཧ་བཞིའི་མགོར་ཐིག་ལེ་བྱིན་ནས་རེ་རེའི་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་
རྣམས་རིམ་པ་བཞིན་སྙིང་པོའི་རྣལ་འབྱོར་མ་བཞི་དང་། འཁོར་ལོ་གསུམ་གྱི་ལྷ་ཟུང་ཉེར་བཞི་དང་། སྒོམ་བཞི་
དང་མཚམས་མ་བཞིའི་སྔགས་སུ་བཤད་པ་ལྟར་རམ་རི་སོགས་ས་བོན་སོ་དྲུག་པོ་སྦྲེལ་ནས་ཐོག་མཐར་སྔར་བཞིན་
སྦྱར་ཏེ་བཟླས་པས་ཀྱང་ཆོག་པར་རྗེ་ཡབ་སྲས་རྗེས་འབྲང་དང་བཅས་པ་དུ་མས་བཤད་པ་ལྟར་ཡིན་པའི་ཕྱིར་
རོ། ། བཟླ་བྱའི་སྔགས་རྣམས་ཀྱི་ནང་ནས་ཡབ་ཀྱི་སྙིང་པོའི་སྔགས་དོན་ཡོད་དེ། ཨོཾ་ནི་སྔགས་ཀྱི་འགོ་འདྲེན་
ཡིན་ཞིང་དེའི་ཨ་ཨུ་མ་གསུམ་གྱིས་ནི་སྐུ་གསུང་ཐུགས་མཚོན་པ་དང་སྔར་བཤད་པ་ལྟར་བཀྲ་ཤིས་པ་སོགས་ལ་
འཇུག་པ་ཡིན་ལ། ཤྲཱི་ནི་དཔལ་བཛྲ་ནི་རྡོ་རྗེ། ཧེ་རུ་ཀ་ནི་ངེས་ཚིག་གིས་བཤད་ན་ཐོད་ཁྲག་ལ་རོལ་པའམ་ཁྲག་
འཐུང་། ཌཱ་ཀི་ནཱི་ནི་མཁའ་འགྲོ་མ།སརྦ་རི་ནི་སྡོམ་པའམ་བདེ་མཆོག སྣ་ཧཱ་ནི་གཞི་ཚུགས་ཞེས་པའི་དོན་ཡིན་
པའི་ཕྱིར་རོ། ། ཉེ་སྙིང་ལ་བསྒྱུར་རྒྱུ་མེད་ཀྱང་མཚོན་དོན་ཡོད་དེ། བཱིལ་སོགས་པའི་ཡི་གེ་ལྔས་ཡེ་ཤེས་ལྔ་
མཚོན་པ་ཡིན་པའི་ཕྱིར། ཡུམ་གྱི་སྙིང་པོ་དང་ཉེ་སྙིང་གི་དོན་ཡང་ཡོད་དེ། དང་པོ་ནི་རྡོ་རྗེ་རྣམ་པར་སྣང་
མཛད་ཅེས་པ་ཡིན་ལ། ཕྱི་མ་ནི་སངས་རྒྱས་ཐམས་ཅད་ཀྱི་རྡོ་རྗེ་མཁའ་འགྲོ་མ་ཞེས་པར་འགྱུར་བའི་ཕྱིར་
རོ། ། ཀཱི་ནཱི་ཞེས་སོགས་བཞིའི་དོན་ཡོད་དེ། གཞན་གསུམ་བསྒྱུར་བ་ལྟར་ཡིན་ལ། ལཱ་མ་ནི་མཛེས་མ་ཞེས་
པར་འགྱུར་བའི་ཕྱིར་རོ། ། ཀ་ར་ཀ་ར་སོགས་ཀྱི་དོན་ལ་དྲང་ངེས་གཉིས་ཡོད་པའི་དྲང་དོན་བཤད་ན་དཔའ་
བོའི་སྔགས་ཀྱི་དོན་ཀྱང་ཤེས་པར་འགྱུར་བས་བསྡུས་ཏེ་བཤད་ན་དེ་ལྟར་དུ་འགྱུར་ཏེ། ཀ་ར་གཉིས་ནི་གྱིས་ཤིག་
གཉིས། ཀུ་རུ་གཉིས་ནི་མཛོད་གཉིས། དེ་བཞིན་དུ་སྦྱར་ཏེ། བྷནྡྷ་འཆིང་། ཏྲཱ་ས་ཡ་སྐྲག་པར་གྱིས། གོ་བྷ་
ཡ་བསྐྱོད་པར་གྱིས། ད་ཧ་སྲེགས། པ་ཙ་ཚེས། བྷ་ག་ཟོ། པ་ས་ཞག རུ་དྷི་ར་ཁྲག, ཨ་་རྒྱུ་མ། མཱ་ལཱ་པ་
ཕྲེང་བ། ལོ་བི་ནི་འཕྱར་པ། སརྟ་བདུན། པཱ་ཏ་ལ་ས་འོག ག་ཏ་གནས་པ། བྷུ་ཛི་ཁོ་ལག་འགྲོ། སར་བ་པཱ་
སྤྲུལ་རྣམས། ཏརྫ་ཡ་བསྡིགས། ཨ་ཀ་ཊ་ཀླུ་སུ་གཅེས་པ་ཡིན་ལ། སོགས་ལ་བསྒྱུར་བ་མེད་ཀྱང་མཚོན་དོན་
ཁྱད་པར་ཅན་ཡོད་ཚུལ་ནི་འོག་ཏུ་འཆད་པར་འགྱུར་བའི་ཕྱིར་རོ། ། རྩ་སྔགས་ཀྱི་ངེས་དོན་ཤེས་པ་གལ་ཆེ་སྟེ།
རྩ་རྒྱུད་ལེའུ་དགུ་པ་ལས་དེ་མང་ཤེས་ན་རྩ་སྔགས་ཀྱི་དེ་ཉིད་མི་ཤེས་པས་དངོས་གྲུབ་འགྲུབ་དཀའ་བར་གསུངས་
པའི་ཕྱིར་རོ། ། དེས་ན་འདིའི་ངོས་དོན་ཅུང་ཟད་ཅིག་བཤད་ན་འདི་ལྟར་ཡིན་ཏེ། དེ་ཡང་རྒྱུད་འགྲེལ་ནས་
འབྱུང་བ་ལྟར་རྩ་སྔགས་བཏུ་བའི་ངེས་དོན་དང་། བཏུས་པའི་རྩ་སྔགས་ཀྱི་ངེས་དོན་གཉིས་ཡོད་པའི་ནང་ནས་
ཕྱི་མ་འཆད་པ་ལ། ཀ་ར་གཉིས་ནི་ལས་སྒྲིབ་ཡང་ཡང་ཟད་པར་བྱེད་པ། ཀུ་རུ་ནི་ཉོན་མོངས་ཡང་ཡང་ཟད་
པར་བྱེད་པ། བནྡྷ་ནི་ལྷའི་འཁོར་ལོ་རྣམས་རང་བཞིན་མེད་པར་རྟོགས་པའམ་འཆིང་བ། ཏཱ་ས་ཡ་ནི་ཀུན་རྫོབ་
258

༄༅། ། ལྟེ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
ཀྱི་ཆོས་ཐམས་ཅད་སྒྱུ་མ་ལྟ་བུར་རྟོགས་ནས་མི་སྐྲག་པ། ཀོ་བྷ་ཡ་ནི་ཆོས་རྣམས་ལ་དོན་དམ་དཔྱོད་བྱེད་ཀྱི་རིགས་
པས་དཔྱད་ནས་ཅུང་ཟད་ཀྱང་མ་རྙེད་པའི་སྟོང་ཉིད་སྒོམ་པ། རྡོ་ལ་ནི་ཆ་དུ་མ་ཡོད་པའི་ནང་ནས་རང་སྒྲུབ་པ་
པོའི་རྡོ་རྗེ་དེར་བསྟར་བྱས་པས་ནི་ཕྱག་རྒྱུའི་པདྨ། ཧས་ནི་སྒྲུབ་པ་པོའི་བྱང་སེམས། དེའི་སྲོག་གྱི་ཨུའམ་ན་རོས་
ནི་ཕུང་ཁམས་སྐྱེ་མཆེད་འོད་གསལ་དུ་སྡུད་པ། ཟླ་ཚེས་ཀྱིས་ནི་སྤྱི་བོ་ནས་བྱང་སེམས་འབབ་པ། ཐིག་ལེས་ནི་
བདེ་སྟོང་དབྱེར་མེད་མཚོན། ཧྲིའི་ཧས་ནི་སྒྲུབ་པ་པོའི་བྱང་སེམས། ར་སྟས་ནི་ཕྱག་རྒྱུའི་ཁམས་དམར་པོ།
རྣམ་བཅད་ཀྱིས་ནི་ཐིག་ལེ་གཉིས་ཡུམ་གྱི་པདྨར་འདྲེས་པ་དེ་མཚོན། ཕོ་གྱི་ཕས་ནི་ཟུང་འཇུག ཟླ་ཚེས་ཀྱིས་ནི་
དོན་དམ་འོད་གསལ། ཐིག་ལེས་ནི་དེ་གཉིས་དབྱེར་མེད་དུ་སྦྱོར་བ་དེ་མཚོན། ཕཊ་ཀྱིས་ནི་འོད་གསལ་གྱི་ཡེ་
ཤེས། ད་ཧས་ནི་ཡེ་ཤེས་དེས་མཚན་འཛིན་སྲེག་པ། པ་ཙས་ནི་ཟག་བཅས་ཀྱི་ཕུང་པོ་ཆོས་པ། བྷ་གས་ནི་རྣམ་
རྟོག་དེ་ཟད་པར་བྱེད་པ། བ་སུ་ནས་ལསྙིའི་བར་ནི་ལྷ་ལ་བསྟོད་ཅིང་འབོད་པ། བོས་ནས་གྲིཉྩ་དང་ཏརྫ་ཡས་
ནི་བསྡིགས་ལ་ཚར་ཆོད་ཅིག་སྟེ་ས་བྷ་ནས་སརྦ་པཱའི་བར་གྱིས་སྦྲུལ་གདུག་དང་འདྲ་བའི་བདེན་འཛིན་གྱི་རྣམ་
རྟོག་དེ་ཉིད་ཚར་ཆོད་ཅིག ཨ་ཀཟླུས་ནི་རྣམ་ཐར་སྒོ་གསུམ་གྱི་རིགས་པས་མཚན་འཛིན་ཐམས་ཅད་ཆོད། ཧྲི་
ལ་ཡི་གེའི་ཆ་བཞི་ཡོད་པའི་ཧ་ས་ཐབས། ར་སྟས་ཤེས་རབ། ཨིས་ཡེ་ཤེས་བཞི་ཐིག་ལེས་དེ་རྣམས་ངོ་བོ་དབྱེར་
མེད་དུ་སྦྱོར་བ་དེ་མཚོན། རྫོལ་ཆ་དུ་མ་ཡོད་པའི་རྫུས་ནི་ཕུང་ཁམས་སོགས་བདེ་སྟོང་དབྱེར་མེད་ཀྱི་ངོ་བོར་
འཆིང་བ། ན་རོ་གཉིས་ཀྱིས་ནི་དབང་པོ་དང་ཡུལ་ལྔ། ཟླ་ཚེས་ཀྱིས་ཁམས། ཐིག་ལེས་ནི་བདེ་སྟོང་དབྱེར་
མེད་དུ་བྱེད་པ་དེ་མཚོན།ཀླམཾ་གྱིས་ནི་གཟུང་འཛིན་གཉིས་ཀྱིས་སྣང་བ་ཐམས་ཅད་འོད་གསལ་དུ་བསྡུས་ནས་
ཉམས་སུ་མྱོང་བ། ཧཾ་གིས་ནི་བདེ་སྟོང་གི་ངང་དུ་རོ་གཅིག་པ། ཧཾ་གིས་ནི་སོར་རྟོག་ཡེ་ཤེས། ཧཱུྃ་གིས་ནི་ཆོས་
དབྱིངས་ཡེ་ཤེས། ཀི་ལིའི་ཀ་ལ་ཐིག་ལེ་བྱིན་པའི་ཀི་གིས་ནི་ལྷན་སྐྱེས་ཀྱི་བདེ་བ་དང༌། སི་ལིའི་ས་དང་ཨིས་ནི་
བདེ་སྟོང་དབྱེར་མེད་དུ་བསྡོམས་པ། དྷི་ལིས་ནི་ཡེ་ཤེས་དེ་ལ་ལོངས་སྤྱོད་པ་མཚོན་ཞིང་དེའི་ངེས་དོན་ཡིན་ལ།
སྔགས་ཕལ་ཆེར་ལ་ལན་གཉིས་རེ་ཟློས་ཏེ་བྱུང་བ་ནི་ཡང་ཡང་གི་དོན་དུ་བཤད་པ་ལྟར་ཡིན་པའི་ཕྱིར་རོ། །
དཔའ་བོའི་མཚན་གཞན་བོད་སྐད་དུ་བསྒྱུར་བ་ལྟར་ཡིན་ལ། མ་བསྒྱུར་བ་ཁཎྜ་ཀ་པཱ་ལ་དང་། མ་ཧཱ་ཀངྐལ་
དང༌། ཀངྐ་ཀ་ལ་དང་། སུ་ར་པི་ཎཱ་ཞེས་པ་རྣམས་ཀྱི་དོན་ཡང་ཡོད་དེ། རིམ་པ་བཞིན་དུ་ཐོད་པའི་དུམ་བུ།
ཀེང་རུས་ཆེན་མོ། ཀེང་རུས། ཆང་དགྲ་ཞེས་པར་འགྱུར་བའི་ཕྱིར་རོ། ། འཁོར་ལོ་གསུམ་གྱི་དཔའ་མོ་རྣམས་
ཀྱི་སྔགས་དོན་ཡོད་དེ། པྲ་ཙཎྜི་ནི་རབ་གཏུམ་མ་ཡིན་པ་ནས་མ་ཧཱ་བཱིརྱ་ནི་བརྩོན་འགྲུས་ཆེན་མོའི་བར་ཡིན་པའི་
ཕྱིར། སྒོ་མཚམས་མ་བརྒྱད་ཀྱི་སྔགས་དོན་ཡང་ཡོད་དེ། ཀཱ་ཀ་སྱ་ནི་ཁ་པ།དོང་མ་ཡིན་པ་ནས། ཡ་མ་མ་ཐ་ནཱི་
259

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཤིན་རྗེ་འཇོམས་མའི་བར་ཡིན་པའི་ཕྱིར་རོ། ། ཡབ་དང་ཡུམ་གྱི་རྐང་བརྒྱད་ཀྱི་སྔགས་དོན་ཡང་ཡོད་དེ།
དང་པོ་ནི་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ལོ། ། ཞེས་སོགས་ལྟར་ཡིན་ལ། ཕྱི་མ་ནི་བཅོམ་
ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ལོ། ། ཞེས་སོགས་འབྱུང་བ་ལྟར་ཡིན་པའི་ཕྱིར་རོ། ། གཉིས་པ་
གཏོར་མ་སོགས་ཇི་ལྟར་བྱ་བའི་ཚུལ་ལ་གཉིས། གཏོར་མ་དང་། ཐུན་གྱི་སྔ་ཕྱིའི་བར་སོགས་ལ་ཇི་ལྟར་བྱ་
བའོ། ། དང་པོ་ནི། བྱིན་རླབས་སྔོན་འགྲོའི་སྐབས་བཞིན་བྱས་ནས་ཇི་ལྟར་སྤྱན་འདྲེན་པའི་ཚུལ་ཡོད་དེ།
རང་གི་ཐུགས་ཀའི་ཧཱུཾ་གི་འོད་ཟེར་གྱིས་འདས་མ་འདས་ཀྱི་གཏོར་འགྲོན་རྣམས་ལྷན་ཅིག་སྤྱན་འདྲེན་པ་ཡིན་པའི་
ཕྱིར། དེ་ནས་ལག་པ་བྱིན་རློབ་བྱ་བའི་ཚུལ་ཡོད་དེ། དབྱངས་གསལ་ལས་ལག་པ་གཉིས་ཟླ་ཉི་ཧཾ་དང་བཅས་
པར་བསྐྱེད་ནས་ༀ་ཨ་ཧཱུྃ་རྒྱ་ཞེས་སོགས་ཀྱི་སྔགས་བརྗོད་པའི་སྒོ་ནས་ལག་པ་གཉིས་རྡོ་རྗེ་ཐལ་མོར་བསྒྱུར་ནས་
བདེན་པ་བརྗོད་ཅིང་བྱིན་གྱིས་བརླབ་པ་ཡིན་པའི་ཕྱིར། སྔགས་དེའི་དོན་ཡོད་དེ། ཨ་སྐྱོ་ནྱ་སརྦ་དྷ ནི།
ཕན་ཚུན་རྗེས་སུ་རབ་ཏུ་ཞུགས་པའི་ཆོས་ཐམས་ཅད༑ པ་ར་སྤར་ནས་སརྦ་དྷ་རྨ ནི། མཆོག་ཏུ་ཤིན་ཏུ་རབ་ཏུ་
ཞུགས་པའི་ཆོས་ཐམས་ཅད། ཨནྣན་ནས་སརྦ་དྷམྨེ ནི། དང་པོར་རབ་ཏུ་རྗེས་སུ་གནས་པའི་ཆོས་ཐམས་
ཅད་ཅེས་པ་ཡིན་ཞིང་། དེ་ཡང་ལག་པ་གཉིས་ཐབས་ཤེས་དབྱེར་མེད་པའི་རྡོ་རྗེའི་ཐལ་མོར་བྱིན་གྱིས་རློབ་པར་
བྱེད་པའི་དོན་ཡིན་པའི་ཕྱིར་རོ། ། ལྷ་མོ་ཚད་མ་དམ་ཚིག་ཚད་མ་དང་། ། ཞེས་སོགས་ཀྱི་དོན་ཡང་ཡོད་དེ།
དཀྱིལ་འཁོར་པའི་ལྷ་རྣམས་ནི་མི་བསླུ་བའི་ཡེ་ཤེས་དང་ལྡན་པའི་ཚད་མའི་སྐྱེས་བུ་ཡིན་པས། དེའི་ཡེ་ཤེས་དང་
དམ་ཚིག་ཀྱང་མི་བསླུ་པས་ན་ཚད་མ་ཡིན་ལ། དེ་དག་སྟོན་པའི་གསུང་ངག་ཀྱང་མི་བསླུ་བའི་ཚད་མ་ཡིན་པའི་
བདེན་པ་དེས། ཁྱེད་རྣམས་ལ་གཏོར་མ་ཕུལ་བ་ནི་བདག་ཅག་རྗེས་སུ་འཛིན་པའི་རྒྱུར་གྱུར་ཅིག་ཅེས་པ་ཡིན་
པའི་ཕྱིར་རོ། ། འདས་པའི་མགྲོན་ལ་འབུལ་བའི་ཚུལ་ཡོད་དེ། ལྗགས་བྱིན་གྱིས་བརླབས་ནས་ཨོ་ཨཱ༔ བཛྲ་ཨ་
ར་ལི་ཞེས་སོགས་ཀྱི་སྔགས་བརྗོད་དེ་ཕུལ་ནས་མཆོད་བསྟོད་བྱ་བ་ཡིན་པའི་ཕྱིར། སྔགས་དེའི་དོན་ཡང་ཡོད་དེ།
བཛྲ་ཨ་ར་ལི་ཧོ་ནི་རྡོ་རྗེ་རོལ་པ། བཛྲ་ཌཱ་ཀི་ནྱ་ནི་རྡོ་རྗེ་མཁའ་འགྲོ། སརྦ་པ་སྟི་ནི་དམ་ཚིག་ལྡན་པ་ཁྱོད། ཏྲི་ཤུ་
ཧོ༔ ནི་ཀྱེ་གཟིགས་ཤིག་ཅེས་པ་ཡིན་པའི་ཕྱིར་རོ། ། འཇིག་རྟེན་པ་རྣམས་ལ་འབུལ་བའི་ཚུལ་ཡོད་དེ། སྔོན་
འགྲོའི་སྐབས་ལྟར་འབུལ་བ་སོགས་ཡིན་པའི་ཕྱིར་རོ། ། མཐར་གཤགས་གསོལ་བྱ་བའི་ཚུལ་ཡོད་དེ། ཡིག་རྒྱ་
བཟླས་ནས་མོ་ཡོ་ག་ཤུཎྜ་སརྦ་དྷམྨ ཞེས་སོགས་ཀྱི་མཐར་ཨོཾ་བཛྲ་མུ ཞེས་བརྗོད་ཅིང་། འཇིག་རྟེན་པ་རྣམས་
རང་གནས་སུ་གཤེགས་ཤིང་། དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་ནས་བྱིན་གྱིས་བརླབས་པར་བསམ་
ཞིང་སྨོན་ལམ་གདབ་པ་ཡིན་པའི་ཕྱིར་ཡོ་ག་ཞེས་སོགས་ཀྱི་དོན་ནི་སྔར་བཤད་ཟིན་ལ། བཛྲ་མུ ཞེས་པའི་དོན་
260

༄༅། ། ལཱ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། ། །
ཡོད་དེ། ངེས་ཚིག་གིས་བཤད་ན་མཱུ་ལ་ནི་རྩ་བའི་དོན་ཡིན་པས།རྩ་བའམ་རང་གནས་སུ་གཤེགས་པའི་དོན་ཡིན་
པའི་ཕྱིར་རོ། ། དེ་ནས་ཉེར་བསྡུ་སོགས་ཇི་ལྟར་བྱ་བའི་ཚུལ་ཡོད་དེ། ཡེ་ཤེས་སེམས་དཔའ་ཡབ་ཡུམ་སྙོམས་
པར་ཞུགས་པའི་རྐྱེན་གྱིས་ནཱ་དའི་བར་སྡུད་རིམ་བྱས་ཏེ་སླར་ཡང་ལྷའི་སྐུར་སྐད་ཅིག་གིས་ནི་ལྡང་ནས་གོ་ཆ་བགོ་
ཞིང་། པཱུ་ཛ་ལ་སོགས་པའི་གནས་ཉེར་བཞིའི་མིང་ཡིག་དང་པོ་ལ་ཐིག་ལེས་བརྒྱན་པ་ལུས་ལ་བཀོད་ནས་ཞུགས་
བཞི་པའི་སྔགས་བརྗོད་དེ་བགེགས་ཐམས་ཅད་བསྐྲད་པར་བྱ་བ་སོགས་ཡིན་པའི་ཕྱིར་རོ། །
གཉིས་པ་ལ་གཉིས། ཐུན་སྔ་ཕྱིའི་བར། ཐུན་བཞི་ལ་རྒྱས་བསྡུས་ཇི་ལྟར་བྱ་བའི་ཚུལ་ལོ། ། དང་པོ་ལ་
གཉིས། སྤྱི་དང་། ཁ་ཟས་ཀྱི་རྣལ་འབྱོར་རོ། ། དང་པོ་ནི། ཧེ་རུ་ཀའི་རྣལ་འབྱོར་ལ་གནས་པའི་སྒོ་ནས་
འདོད་ཡོན་སོགས་ལ་འཇུག་དགོས་པ་ཡིན་ཏེ། ལྷའི་རྣལ་འབྱོར་དང་མ་བྲལ་ན་ལུས་ཀྱི་སྒུལ་བསྐྱོད་དང་ངག་གི་
སྨྲ་བརྗོད་བཏང་སྙོམས་པ་རྣམས་ཀྱང་ཚོགས་རྫོགས་པའི་ཡན་ལག་ཏུ་འགྱུར་བའི་ཕྱིར་ཏེ། ཀུན་སྤྱོད་ལས། ཉེ་
རུ་ཀ་ཡི་གོ་འཕང་གནས། ། ཡན་ལག་གི་ནི་བསྐྱོད་པ་དང་། ། ཚིག་གི་རབ་འབྱམས་ཇི་སྙེད་པ། ། དེ་སྙེད་
ཕྱག་རྒྱ་གསང་སྔགས་ཡིན། ། ཞེས་གསུངས་པའི་ཕྱིར་རོ། ། གཉིས་པ་ཁ་ཟས་ཀྱི་རྣལ་འབྱོར་ཇི་ལྟར་བྱ་བའི་
ཚུལ་ཡོད་དེ། བཟའ་བཏུང་གཏོར་མ་ལྟར་བྱིན་གྱིས་བརླབ་པའམ། ཡང་ན་སྡོམ་འབྱུང་ལས་བཤད་པ་ལྟར།
ཡི་གེ་གསུམ་དང་ཧ་ཧོ་ཧྲི འི་སྒོ་ནས་བྱིན་གྱིས་བརླབས་པའི་ཕུང་ལྷ་དང་བླ་མ་ལ་ཕུལ་བའི་རྗེས་སུ། ལུས་དཀྱིལ་
སྐད་ཅིག་གིས་གསལ་བཏབ་ནས་ནང་གི་སྦྱིན་བསྲེག་གི་ཚུལ་དུ་ལོངས་སྤྱད་ན་ཉེས་པ་སྦྱོང་ཞིང་བསོད་ནམས་ཀྱང་
འཕེལ་བར་འགྱུར་བའི་ཕྱིར་ཏེ། གདན་བཞི་ལས། གང་ཞིག་ཅུང་ཟད་བཟའ་བཏུང་རྣམས། ། བསྔོ་བ་བྱས་
ཏེ་བཟའ་བྱས་ན། ། འདི་ལྟར་སྤྱོད་པའི་རྣལ་འབྱོར་བ། ། བུ་ལོན་དུ་ཡང་མི་འགྱུར་རོ། ། ཞེས་གསུངས་
པའི་ཕྱིར། དེ་ལྟར་མ་བྱས་པར་སྲིད་པ་དང་བཅས་པས་སྤྱད་ན་ཉེས་པར་འགྱུར་བ་ཡིན་ཏེ། སྡོམ་འབྱུང་ལས།
གལ་ཏེ་སྲེད་ལྡན་འཐུང་གྱུར་ན། ། དེ་ནི་དུག་ཏུ་འགྱུར་བ་ཡིན། ། ཞེས་གསུངས་པའི་ཕྱིར་རོ། ། གཉིས་པ་
ཐུན་བཞིའི་སྐབས་སུ་རྒྱུས་བསྡུས་ཇི་ལྟར་བྱ་བའི་ཚུལ་ཡོད་དེ། ཐུན་དང་པོ་ལ་བཟའ་བཏུང་གི་བར་བྱས་ནས།
ཐུན་གཞན་གསུམ་གྱི་ཚེ་རྒྱས་པར་ན་དག་པ་གསུམ་ནས་བརྩམས་ཏེ་སྔ་མ་དང་འདྲ་ལ། ཅུང་ཟད་བསྡུ་ན་ནི་
འདོད་འཇོ་ལས། སྐད་ཅིག་མའི་སྔགས་གསུམ་བརྗོད་ནས་རྟེན་བརྟེན་པའི་དཀྱིལ་འཁོར་སྐད་ཅིག་གིས་བསྐྱེད་
ནས་གསལ་འདེབས་པ་མན་གཞན་སྔར་དང་འདྲ་བ་ལ། ཆོས་སོ་བདུན་གྱི་དག་པ་རྒྱས་བསྡུས་ཅི་རིགས་བྱ་བར་
བཤད་པ་ལྟར་བྱ་བ་ཡིན་པའི་ཕྱིར། དེས་ན་ཐུན་ཕྱི་མ་གསུམ་ལ་དག་པ་གསུམ་ནས་ཚོགས་བསག་པའི་བར་ནི་
བསྡུ་བའི་ཚེ་སྤྱིར་མ་བྱས་ཀྱང་མི་འགལ་ཏེ། འདིའི་རྒྱ་གཞུང་རྣམས་ནས་དེ་ལྟར་བྱ་བ་མ་བཤད་དེ། རྗེ་ཉིད་
261

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱིས་ཀྱང་ལས་དང་པོ་བས་བྱས་ན་ཕུན་སུམ་ཚོགས་པའི་ཡན་ལག་ཏུ་འགྱུར་བར་བཤད་ཀྱི། ངེས་པར་བྱ་དགོས་
པར་མི་བཞེད་པའི་ཕྱིར་རོ། ། འདིར་འདོད་འཇོ་ལས་སྔགས་གསུམ་བརྗོད་ནས་རྟེན་བརྟེན་པ་སྐད་ཅིག་གིས་
བསྐྱེད་པ་འདི་ལ་མངོན་བྱང་སྔོན་མ་རྣམས་མ་མཛད་པར་སེམས་ཏེ། འདི་ལྟར་མཛད་པ་ནི་ལཱ་ཝ་བ་དང་དྲིལ་བུ་
ཞབས་ཀྱི་བཞེད་པ་དང་བསྟུན་པར་སྣང་བས། དེ་གཉིས་ཀྱིས་ཐུན་བར་བ་གཉིས་ཀྱི་སྐབས་སུ་ཧཱུཾ་ལས་སྐད་ཅིག་
གིས་རྟེན་བརྟེན་པ་བསྐྱེད་པའི་ཚུལ་སྔགས་རིམ་ནས་བཤད་པ་ལྟར་ཡིན་པའི་ཕྱིར། གཞན་ཡང་སྔགས་རིམ་ལས་
བསྡུ་ཚུལ་མི་འདྲ་བ་འགའ་ཞིག་བཀོད་པའི་རྗེས་སུ་དེ་དག་གི་དོན་བསྡུ་བ་ན། དེ་ལྟར་ན་ཐུན་ཐོག་མཐའ་གཉིས་
རྒྱས་ལ། བར་པ་གཉིས་བསྡུས་པའི་ལུགས་གཅིག་དང་། དང་པོ་རྒྱུས་ལ་གཞན་གསུམ་བསྡུས་པ་ནི་དལ་བྲེལ་
གྱིས་མིན་གྱི། རྒྱུན་པའི་བྱེད་ལུགས་སོ། ། བྲེལ་བས་ཀྱང་དང་པོ་རྒྱུས་ལ་ཐ་མ་གསུམ་བསྡུས་ཏེ་བྱེད་པ་དང་།
ཐུན་དང་པོ་ལའང་དལ་བྲེལ་གཉིས་ཀྱི་དབང་གིས་རྒྱུས་བསྡུས་གཉིས་བྱེད་ལ། གཞན་གསུམ་བསྡུས་ཏེ་བྱེད་པ་
མན་སྙེའི་ལུགས་རྣམས་གང་རུང་བྱ་ལ། ཞེས་གསུངས་པ་ལྟར་བྱར་རུང་བ་ཡིན་ཏེ། བྱེད་ཤེས་ན་ནི་མཁས་གྲུབ་
ཚད་ལྡན་གྱི་ལུགས་ཡིན་པ་ཤིན་ཏུ་ཡང་མི་འགལ་བའི་ཕྱིར་རོ། ། དེར་མ་ཟད་མན་ངག་གིས་རྒྱས་བསྡུས་བྱེད་
ལུགས་གཞན་སྣང་ཡང་འདིར་མི་འཆད་དེ། སླ་ཆོས་བྱེད་པར་འགྱུར་བའི་སྐྱོན་འོང་བའི་ཕྱིར་རོ། ། ཐུན་གྱི་
མཐར་ཉལ་བ་དང་ལྡང་བའི་རྣལ་འབྱོར་ཇི་ལྟར་བྱ་བའི་ཚུལ་ཡོད་དེ། ཉལ་བའི་ཚེ་དབྱངས་གསལ་ཚར་གཅིག་
བརྗོད་དེ་སྡུད་རིམ་བྱས་ནས་གཉིད་ཀྱི་འོད་གསལ་དུ་འཇུག་ལ། ལྡང་བའི་ཚེ་འོད་གསལ་ལས་ལུས་དཀྱིལ་དང་
བཅས་པའི་ཧེ་རུ་ཀའི་སྐུར་ལྡང་བར་བྱེད་པའི་ཕྱིར་རོ། ། གསུམ་པ་ནི། དེ་ལྟར་ཉམས་སུ་བླངས་ན་ཕན་ཡོན་
རྒྱུ་ཆེན་པོ་འཐོབ་པར་འགྱུར་བ་ཡིན་ཏེ། རྩ་རྒྱུད་ལས། མི་མཆོག་གང་ཞིག་ཀུན་སྤྱོད་པ། ། སྡིག་པ་ཐམས་
ཅད་རྣམ་དག་བདག། དེ་བཞིན་གཤེགས་པའི་ས་འཐོབ་ཅིང་། ། སྐྱེ་དང་སྐྱེ་བར་བདེ་གཤེགས་ཀྱི། ། རིགས་
ཀྱི་རྒྱལ་པོ་ཆོས་ལྡན་འགྱུར། ། ཞེས་པ་ནས། དེ་བཞིན་ཤྲཱི་ཧེ་རུ་ཀ་ཡི། ། མཚན་གྱིས་སྡིག་པ་འཇིག་པར་
འགྱུར། ། བསམ་གཏན་བསམ་པ་ཙམ་གྱིས་སམ། ། ཀློག་ཅིང་ཁ་ཏོན་བྲིས་པ་ཡིས། ། མཐོ་རིའི་ལོངས་སྤྱོད་
འཐོབ་འགྱུར་པའམ། ། ཡང་ན་འཁོར་ལོས་བསྒྱུར་བ་འཐོབ། ། ཅེས་པའི་བར་གསུངས་པའི་ཕྱིར་རོ། །
ཚུལ་འདི་ལ་ཤར་སྒོམ་བྱས་པ་ཙམ་གྱིས་ཀྱང་ཕན་ཡོན་གཞན་དང་མི་འདྲ་བ་འཐོབ་པར་འགྱུར་ཏེ། རྗེའི་གསུང་
འབུམ་ཐོར་བུ་ལས། འདི་དག་གི་ཤར་སྒོམ་ཙམ་རེ་བྱེད་པ་ལ་ཡང་། ལམ་གྱི་ལུས་ཡོངས་སུ་རྫོགས་པའི་ཉམས་
ལེན་གྱི་གནད་ཚང་བ་ཡིན་པས། ས་ཆོད་དང་དགེ་སྦྱོར་གྱི་བྱེད་ཚུལ་གཏན་མི་འདྲའོ། ། ཞེས་གསུངས་པའི་
ཕྱིར་རོ། ། ཁྱད་པར་དུ་འདི་སྐོར་ལ་ལེགས་པར་སྦྱངས་པའི་སྒོ་ནས་ཉམས་ལེན་བྱས་ན་ཕན་ཡོན་ལྷག་པར་ཆེ་
262

༄༅། ། ལྷུ་ཧི་བའི་བསྐྱེད་རིམ་འདོད་འཇོའི་དགོངས་པ་རབ་གསལ། །
བར་ངེས་ཏེ། དེ་ཉིད་ལས། དེས་ན་དཔལ་འཁོར་ལོ་བདེ་མཆོག་གི་སྐོར་ལ་མཁས་པར་བྱས་ཤིང་རྒྱུད་ལ་སྐྱེ་
དགོས་ཏེ། ཞེས་པ་ནས། དེ་ཡང་ལྷུན་པོའི་རྩེ་ལ་དངོས་སུ་བཞུགས་ཏེ་བྱིན་རླབས་མྱུར་པའོ། ། ཞེས་གསུངས་
པའི་ཕྱིར་རོ། ། གལ་ཏེ། སྦྱངས་མ་སྦྱངས་ལ་མ་བལྟོས་པ་འདོན་པའི་བརྩོན་འགྲུས་བྱས་ན་འདྲའོ་སྙམ་ན་དེ་ནི་
མི་འདྲ་སྟེ། དོན་ཤེས་མི་ཤེས་པའི་དབང་གིས་དཀྱིལ་འཁོར་སྒྲུབ་ཅིང་མཆོད་པ་ལྟ་བུ་ལའང་མཆོག་དམན་གྱི་
ཁྱད་པར་ཡོད་པའི་ཕྱིར་ཏེ།འདོད་འཇོ་ལས། དཀྱིལ་འཁོར་སར་ལྟར་བསྒྲུབས་ནས་མཆོད་ན་ནི། དེ་འདྲ་བའི་
གོ་བ་མེད་པར་དཀྱིལ་འཁོར་མཆོད་པ་ལས་ཆེས་མཆོག་ཏུ་འགྱུར་པ་ཡིན། ཞེས་གསུངས་པའི་ཕྱིར་རོ། །
འདིར་སྨྲས་པ། རྣལ་འབྱོར་མ་རྒྱུད་དུང་འཕྱུར་གཅིག་དང་ནི། ། བྱེ་བ་དྲུག་གསུངས་དེ་ཡི་ནང་ནས་
ཀྱང་། ། རབ་དང་ཕུལ་བྱུང་འཁོར་ལོ་ སྡོམ་ པའི་རྒྱུད། ། ཇི་བཞིན་འགྲེལ་ མཛད་ཀུན་མཁྱེན་ བཙོང་ཁ་
བ། ། གང་དེའི་བཞེད་གཞུང་དགོངས་དོན་ཀུན་དའི་ཚལ། ། སྔོན་བྱོན་མཁས་པའི་ལེགས་བཤད་འོད་
དཀར་གྱིས། ། གསལ་བར་ཕྱེ་མོད་ལམ་འདིའི་འཆད་ཉན་རྒྱུན། ། ཡུན་རིང་གནས་པ་འཕེལ་ཕྱིར་འདི་ཉིད་
བགྱིས། ། དེ་ཡང་རྒྱལ་བའི་བསྟན་པ་སྤྱི་དང་ནི། ། རྗེ་བཙུན་བླ་མའི་མདོ་སྔགས་དམ་པའི་ཆོས། ། དུས་
མཐར་ཕྱོགས་འདིར་འཛིན་པའི་སྨོན་འགྲུབ་པ། ། དེ་ཡི་བསྐུལ་ལས་ཡིན་གྱི་གཞན་མ་ཡིན། ། རྗེ་བཙུན་བླ་
མའི་དགོངས་ཟབ་དཔག་དཀའ་བས། ། ཚུལ་འདིར་མ་རྟོགས་ལོག་བཤད་ཉེས་པ་གང་། ། སྙིང་ནས་ཆགས་
སོ་ལེགས་པར་བཤད་པའི་དགེ། ། འཁོར་ལོ་སྡོམ་པའི་བསྟན་པ་རྒྱས་ཕྱིར་བསྔོ། ། ཅེས་དཔལ་འཁོར་ལོ་བདེ་
མཆོག་ལཱུ་ཧི་པའི་བསྐྱེད་རིམ་འདོད་འཇོའི་དགོངས་པ་རབ་གསལ་ཞེས་བྱ་བ་འདི་ཡང་།བསྟན་པའི་མངའ་བདག་
ཅོ་ནེའི་ཀོའུ་ཤི་ནང་སོས་སྨོན་ལམ་དང་ཐུགས་བསྐྱེད་ཟུང་དུ་འབྲེལ་བའི་རྣམ་དཔྱོད་ཀྱིས་ཕྱོགས་འདིར་རྒྱུད་ཀྱི་
བཤད་གྲྭ་གསར་དུ་བཙུགས་ཤིང་། ཁྱད་པར་དུ་འཁོར་ལོ་བདེ་མཆོག་གི་འཆད་ཉན་འཇུག་པའི་ཚེ་དེའི་རྒྱུད་ལ་
ཕན་པར་དགོངས་ནས་གནང་སྦྱིན་དང་བཅས་འདིའི་བསྐྱེད་རིམ་ཞིག་གྱིས་ཤིག་ཅེས་བསྐུལ་བ་ལ་བརྟེན་ནས།
སློབ་དཔོན་རྡོ་རྗེ་འཆང་བློ་གྲོས་རྒྱ་མཚོ་ལ་སོགས་པའི་བཤེས་གཉེན་དུ་མའི་བཀའ་དྲིན་གྱིས་ལམ་འདི་ལ་ཐོས་
བསམ་ཅུང་ཟད་བྱས་ཤིང་མོས་པའི་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བ་འདི་སྐོར་གྱི་གཞུང་དུ་མ་ལ་
རིང་དུ་འདྲིས་པར་བྱས་ནས། ཅོ་ནེའི་མཁན་ས་དང་། རྒྱུད་པའི་འཆད་ཉན་གྱི་བླ་མའི་གོ་སར་གནས་པའི་ཚེ་
སྦྱར་བ་སྟེ། འདིས་ཀྱང་རྒྱལ་བའི་བསྟན་པ་ལ་ཕན་ཐོགས་པར་གྱུར་ཅིག། བཀྲ་ཤིས། ། ། ། །
263

༄༅། ། གྲུབ་ཆེན་ལཱུཧི་བའི་ལུགས་ཀྱི་རྫོགས་རིམ་རྣལ་
འབྱོར་ཆེན་པོའི་རྣམ་བཤད་དངོས་གྲུབ་སྙེ་མའི་
གནད་དོན་སྙིང་པོ་གསལ་བར་བྱེད་པའི་
སྒྲོན་མེ་ཞེས་བྱ་བ་བཞུགས་སོ། །
ན་མོ་གུ་རུ་མསྨྱུ་གྷོ་ཥཱ་ཡ། བརྟན་གཡོའི་ཤེས་བྱའི་དཀྱིལ་འཁོར་མ་ལུས་པ། ། སྒྲིབ་བྲལ་ལྷན་སྐྱེས་བདེ་
བ་ཆེན་པོའི་ངོར། ། སྡོམ་མཛད་དཔའ་བོ་མཁའ་འགྲོ་ཡོངས་ཀྱི་གཙོ། ། ཧེ་རུ་ཀ་དཔལ་ཡབ་ཡུམ་ཞབས་ལ་
འདུད། ། གྲུབ་ པ་ མཆོག་ བརྙེས་ དྲིལ་ ནག་ པོའི་ ཞབས། ། རྒྱལ་ བ་ གཉིས་ པ་ བརྒྱུད་ པར་ བཅས་ པ་
དང་། ། གནས་ གསུམ་ དཔའ་བོ་ དཔའ་ མོ་ ཐམས་ ཅད་ ལ། ། འདུད་ཀྱིས་ དངོས་ གྲུབ་ རྒྱ་ མཚོ་འདུ་ བ་
མཛོད། ། རྩ་བཤད་རྒྱུད་ལས་རྫོགས་རིམ་འཆད་པའི་ཚུལ། ། གྲུབ་ཆེན་བཙོང་ཁ་པ་ཡིས་ཕྱེ་པའི་སྲོལ། །
སྔོན་ཆད་ཕྱོགས་འདིར་གསལ་བར་མ་གྱུར་པ། ། བླ་མའི་དྲིན་ལས་བདག་གིས་བཤད་པར་བྱ། །
དེ་ལ་འདིར་རྣལ་འབྱོར་གྱི་དབང་ཕྱུག་ལཱུ་ཧི་པའི་ལུགས་ཀྱི་རྫོགས་པ་ཅུང་ཟད་ཕྱེ་སྟེ་འཆད་པ་ལ་གཉིས།
སྔོན་དུ་འགྲོ་བ་རྒྱུད་གཉིས་ཀྱི་རྣམ་གཞག་མདོར་བསྟན་པ་དང་།སྐབས་སུ་བབས་པའི་རྫོགས་རིམ་གྱི་རྣམ་གཞག་
རྣམས་སོ་སོས་བཤད་པའོ། ། དང་པོ་ནི། རྒྱལ་བས་ཆོས་ཚུལ་ཇི་སྙེད་ཅིག་གསུངས་པ་རྣམས་གྱི་ནང་ནས་
བརྗོད་བྱའི་ངོས་ནས་རབ་དང་ཕུལ་དུ་གྱུར་པ་ནི་བླ་མེད་ཀྱི་རྒྱུད་སྡེ་རིན་པོ་ཆེ་རྣམས་ཡིན་ལ། བླ་མེད་ཀྱི་རྒྱུད་དེ་
ལ་སྡེ་ཚན་གྱི་སྒོ་ནས་གཉིས་སུ་ཡོད་དེ། ཕ་རྒྱུད། ཐབས་རྒྱུད། རྣལ་འབྱོར་རྒྱུད་ཅེས་གྲགས་པའི་སྡེ་ཚན་
གཅིག་དང་། མ་རྒྱུད།ཤེས་རབ་ཀྱི་རྒྱུད། རྣལ་འབྱོར་མའི་རྒྱུད་ཅེས་གྲགས་པའི་སྡེ་ཚན་གཉིས་ཡོད་པའི་ཕྱིར།
ནང་ཚན་གྱིས་ཕྱེ་ན་དུ་མ་ཡོད་དེ། ཕ་རྒྱུད་ལ་བྱེ་བ་དྲུག་དང་། མ་རྒྱུད་ལ་བྱེ་བ་བཅུ་དྲུག་ཡོད་པའི་ཕྱིར་ཏེ།
སྡོམ་འབྱུང་ལས། རྣལ་འབྱོར་རྒྱུད་རྣམས་ཀྱི་ནི་ཚད། ། བྱེ་བ་ཕྲག་ནི་དྲུག་ཏུ་ངེས། ། དེ་བཞིན་རྣལ་འབྱོར་
མ་རྒྱུད་གྲངས། ། བྱེ་བ་ཕྲག་ནི་བཅུ་དྲུག་གྲགས། ། ཞེས་གསུངས་པའི་ཕྱིར། རྒྱུད་གཉིས་པོ་དེ་ལ་ཕ་མའི་
རྒྱུད་དུ་འཇོག་ཚུལ་གཉིས་ཡོད་དེ། ཕལ་པ་བསྐྱེད་རིམ་གྱི་སྒོ་ནས་འཇོག་པ་དང་།གཙོ་བོ་རྫོགས་རིམ་གྱི་སྒོ་ནས་
264

༄༅། ། ལུ་ཧི་བའི་ལུགས་ཀྱི་རྫོགས་རིམ། །
འཇོག་ཚུལ་གཉིས་ཡོད་པའི་ཕྱིར། དང་པོ་ཡོད་དེ། རྫོགས་རིམ་གྱི་ལུགས་འབྱུང་ལུགས་ལྡོག་གི་དགའ་བཞི་
འདྲེན་པའི་རྒྱུད་སྨིན་བྱེད་ཀྱི་རིམ་པ་དང་པོའིརྣལ་འབྱོར་གཙོ་བོར་སྟོན་པས་རབ་ཏུ་ཕྱེ་བའི་རིགས་གནས་ཀྱི་རྒྱུད་
དེ་མ་རྒྱུད་དང་། སྒྱུ་མའི་སྐུ་འགྲུབ་པའི་རྒྱུད་སྨིན་བྱེད་ཀྱི་རིམ་པ་དང་པོའི་རྣལ་འབྱོར་གཙོ་བོར་སྟོན་པས་རབ་ཏུ་
ཕྱེ་བའི་རིགས་གནས་ཀྱི་རྒྱུད་དེ་ཕ་རྒྱུད་དུ་འཇོག་པའི་ཕྱིར། གཉིས་པ་ཡོད་དེ། དེ་ལྟ་བུའི་དགའ་བཞི་འདྲེན་
པའི་ཐབས་ཀྱི་རིམ་པ་གཉིས་པའི་རྣལ་འབྱོར་གཙོ་བོར་སྟོན་པའི་རྒྱུད་དེ་མ་རྒྱུད་དང་། སྒྱུ་མའི་སྐུ་སྒྲུབ་པའི་
ཐབས་ཀྱི་རིམ་པ་གཉིས་པའི་རྣལ་འབྱོར་གཙོ་བོར་སྟོན་པའི་རྒྱུད་དེ་ཕ་རྒྱུད་དུ་འཇོག་པའི་ཕྱིར། ཕྱིར་མའི་
དབང་དུ་བྱས་ན། དེ་གཉིས་སོ་སོའི་འཇོག་བྱེད་ཀྱི་ཁྱད་པར་ཡོད་དེ། བསྒོམས་སྟོབས་ཀྱིས་རླུང་དབུ་མར་
ཞུགས་གནས་ཐིམ་གསུམ་བྱས་པ་ལས་བྱུང་བའི་སྟོང་ཉིད་རྟོགས་པའི་བདེ་ཆེན་གྱི་ཡེ་ཤེས་རྩལ་དུ་བཏོན་ནས་
འཆད་ཅིང་། སྒྱུ་མའི་སྐུ་སྒྲུབ་ཚུལ་དེ་ལྟར་དུ་མི་འཆད་པའི་རྒྱུད་དངོས་སམ་དེའི་སྡེར་གཏོགས་གང་རུང་གི་རྒྱུད་
དེ། མ་རྒྱུད་ཀྱི་མཚན་ཉིད་དང་། སྟོང་པ་བཞིའི་རླུང་སེམས་ལས་སྒྱུ་མའི་སྐུ་སྒྲུབ་ཚུལ་རྩལ་དུ་བཏོན་ནས་འཆད་
པའི་རྒྱུད་དངོས་སམ་དེའི་སྡེར་གཏོགས་གང་རུང་གི་རྒྱུད་དེ། ཕ་རྒྱུད་ཀྱི་མཚན་ཉིད་དུ་འཇོག་རིགས་པའི་ཕྱིར་
ཏེ། རྡོ་རྗེ་གུར་ལས། ཤེས་རབ་ཕ་རོལ་ཕྱིན་པའི་ཚུལ། ། དེ་ནི་རྣལ་འབྱོར་མར་བརྗོད་དོ། ། ཞེས་དང་།
མཁའ་འགྲོ་རྒྱ་མཚོ་ལས།རྣལ་འབྱོར་རྣམས་ལ་རྒྱུད་རྒྱལ་དུ། ། དེ་དང་དེ་ཡི་ཆོ་ག་ཤེས། ། འོད་གསལ་སྒྱུ་མ་
བདག་གིས་ནི། ། སྒྱུ་མ་འཇིག་རྟེན་པ་བཤད་དོ། ། ཞེས་གསུངས་པའི་ཕྱིར། ཐབས་ཤེས་གཉིས་མེད་ཀྱི་རྒྱུད་
དུ་འཇོག་པའི་ཤེས་རབ་དང་། ཐབས་ཤེས་རེ་རེ་བའི་རྒྱུད་དུ་འཇོག་པའི་ཤེས་རབ་གཉིས་མིང་འདྲ་ཡང་དོན་མི་
གཅིག་སྟེ། སྔ་མ་སྟོང་ཉིད་རྟོགས་པའི་ཤེས་རབ་དང་། ཕྱི་མ་བདེ་སྟོང་དབྱེར་མེད་ཀྱི་ཡེ་ཤེས་ལ་བྱེད་པའི་ཕྱིར།
དེ་བཞིན་དུ་དེ་གཉིས་ཀྱི་ཐབས་ཀྱང་དོན་མི་གཅིག་སྟེ། སྔ་མ་བདེ་སྟོང་དབྱེར་མེད་ཀྱི་ཡེ་ཤེས་ལ་བྱེད་ཅིང་། ཕྱི་
མ་ནི་སྒྱུ་མའི་སྐུ་ལ་བྱེད་པའི་ཕྱིར། རྒྱུད་གཉིས་པོ་དེ་ལ་ཕ་རྒྱུད་དང་མ་རྒྱུད་ཅེས་བརྗོད་པའི་རྒྱུ་མཚན་ཡོད་དེ།
མ་རྒྱུད་ཀྱི་བརྗོད་བྱའི་གཙོ་བོར་གྱུར་པའི་བདེ་སྟོང་དབྱེར་མེད་ཀྱི་ཡེ་ཤེས་དེ་འདིར་ཐབས་ཤེས་གཉིས་སུ་ཕྱེ་བའི་
ཤེས་རབ་ཀྱི་ཕྱོགས་མ་ལྟ་བུ་དང་། ཕ་རྒྱུད་ཀྱི་བརྗོད་བྱའི་གཙོ་བོར་གྱུར་པའི་སྒྱུ་མའི་སྐུ་དེ་ཐབས་ཤེས་གཉིས་སུ་
ཕྱེ་བའི་ཐབས་ཀྱི་ཕྱོགས་ཕ་ལྟ་བུ་ཡིན་པར་མ་ཟད། སྔ་མ་སྟོང་ཕྱོགས་ཆོས་སྐུ་སྒྲུབ་བྱེད་དང་། ཕྱི་མ་སྣང་ཕྱོགས་
གཟུགས་སྐུ་སྒྲུབ་བྱེད་ཡིན་པས་ན་དེ་ལྟར་དུ་བརྗོད་པའི་ཕྱིར། དེ་ནི་ལག་རྗེས་འཇོག་ཚུལ་གཙོ་བོའི་དབང་དུ་
བྱས་པ་ཡིན་གྱི། སྤྱིར་སྐུ་དེ་གཉིས་ཀྱི་སྒྲུབ་བྱེད་མི་འགལ་ཏེ། ཐབས་ཤེས་དེ་གཉིས་སོ་སོ་ནས་ཀྱང་སྐུ་གཉིས་ཀྱི་
སྒྲུབ་བྱེད་དུ་འགྱུར་བའི་ཕྱིར། སངས་རྒྱས་སྒྲུབ་པའི་ཐབས་ཡིན་པ་ཙམ་གྱིས་ནི་ཐབས་ཤེས་གཉིས་སུ་ཕྱེ་བའི་
265

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐབས་ཡིན་མི་དགོས་ཏེ། སློབ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ལྟ་བུ་སངས་རྒྱས་སྒྲུབ་པའི་ཐབས་
ཡིན་ཡང་། ཐབས་ཤེས་གཉིས་སུ་ཕྱེ་བའི་ཤེས་རབ་ཡིན་པའི་ཕྱིར། གཞི་གཅིག་ལ་ལྟོས་པའི་ཐབས་ཤེས་གཉིས་
འགལ་མི་འགལ་ཇི་ལྟར་ཡང་། གཞི་སོ་སོ་ལ་ལྟོས་པའི་དེ་གཉིས་མི་འགལ་ཏེ། བདེ་སྟོང་དབྱེར་མེད་ཀྱི་ཡེ་ཤེས་
དེ་ཉིད་འདིར་ཐབས་ཤེས་གཉིས་མེད་ཀྱི་ཐབས་ཡིན་ཡང་། ཐབས་ཤེས་རེ་རེ་བའི་ཤེས་རབ་ཏུ་འགྱུར་པའི་ཕྱིར།
དེས་ན་བླ་མེད་ཀྱི་རྒྱུད་ཐམས་ཅད་ཀྱིས་ཀྱང་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་རྩལ་དུ་བཏོན་ནས་འཆད་པ་
ལ་འདྲ་བས། དེའི་སྒོ་ནས་ཐམས་ཅད་ཀྱང་གཉིས་མེད་ཀྱི་རྒྱུད་དུ་འཇོག་པ་ལ་འདྲ་བ་ཡིན་ཏེ། འདུས་པ་ཕྱི་མ་
ལས། ཐབས་དང་ཤེས་རབ་སྙོམས་འཇུག་པས། ། རྣལ་འབྱོར་ཞེས་ནི་མངོན་པར་བརྗོད། ། ཅེས་གསུངས་
པའི་ཕྱིར། གཉིས་པ་ལ་བཞི། འདིའི་རྫོགས་རིམ་རྩ་བཤད་ཀྱི་རྒྱུད་ཀྱི་གཞུང་གང་གིས་བསྟན་པ། གཞུང་དེ་
རྣམས་ཀྱིས་དོན་དེ་ཇི་ལྟར་བསྟན་ཚུལ་ཡན་ལག་དང་བཅས་པ། བསྟན་པའི་དོན་ཉམས་སུ་ལེན་ཚུལ་གྱི་རིམ་པ།
མཐར་འབྲས་བུ་མངོན་དུ་བྱེད་པའི་ཚུལ་ལོ། ། དང་པོ་ནི། སྐབས་འདིར་རྗེའི་རྣམ་བཤད་དངོས་གྲུབ་སྙེ་མར་
བཤད་རྒྱུད་ཀྱི་ལུང་མང་དུ་དྲངས་ནས་དོན་བཤད་འདུག་ནའང་། འདིར་འཇུག་པ་བདེ་ཆེད་ཚིག་དོན་བསྡུས་
ཏེ་འཆད་པ་ལ་གཉིས། རྩ་རྒྱུད་ཀྱི་ཆ་གང་གིས་རྫོགས་རིམ་བསྟན་ཚུལ་དང་། བཤད་རྒྱུད་ཀྱི་ཆ་གང་གིས་རྫོགས་
རིམ་བསྟན་ཚུལ་ལོ། ། དང་པོ་ཡོད་དེ། རྩ་རྒྱུད་ཀྱི་ལེའུ་དང་པོར། ཤྲཱི་ཧེ་རུ་ཀར་ཡང་དག་སྦྱོར། ཞེས་སོགས་
ཀྱི་རྐང་བ་བཞི་དང་། གཞུང་གི་ཆ་གཞན་མང་པོས་རྫོགས་རིམ་བསྟན་ཀྱང་། བསྐྱེད་རིམ་སྟོན་པའི་ཆས་རྫོགས་
རིམ་སྦས་ནས་སྟོན་པའི་གཞུང་གི་གཙོ་བོ་ནི། རྒྱུད་ཀྱི་འགྲེལ་བ་སྦས་དོན་ཀུན་གསལ་ལས། རྩ་རྒྱུད་དུ་རྫོགས་
རིམ་སྦས་པའི་སྐབས་མང་དུ་ཡོད་ཀྱང་འགངས་ཆེ་བ་ནི། བསྐྱེད་རིམ་ཀྱི་སྐབས་སུ་གསང་བ་ཞེས་སོགས་ཀྱི་
ཚིགས་བཞི་དང་།བ་ལང་གནས་ཞེས་སོགས་ཀྱི་ཚིག་བཞིས་འབྱུང་བ་རིམ་བརྩེགས་སྒོམ་པ་དང་། རི་སྟེང་སྣ་
ཚོགས་པདྨ་ཡི། ། ལྟེ་བར་ཨཱ་ལི་ཀཱ་ལི་སྐྱེས། ། ཞེས་པས་སྟེང་དུ་རི་རབ་སྒོམ་པ་དང་། དེའི་སྟེང་དུ་པདྨ་དང་།
དེའི་ལྟེ་བར་དབྱངས་གསལ་ལས་ཧེ་རུ་ཀ་བསྐྱེད་པར་བཤད་པ་འདི་ཡིན་ནོ། ། ཞེས་གསུངས་པ་ལྟར་ཡིན་པའི་
ཕྱིར། གཉིས་པ་ནི། རྩ་རྒྱུད་ཀྱི་གཞུང་དེ་དག་གི་དོན་འགྲེལ་པའི་དབང་དུ་མཛད་ནས། བཤད་རྒྱུད་ཀུན་སྤྱོད་
ལས། ཨཱ་ལི་ཀཱ་ལི་མདུན་བསམས་ནས། ། རྣལ་འབྱོར་ཆེན་པོ་ངལ་གསོ་བྱ། ། ཟླ་བའི་དཀྱིལ་འཁོར་རྫོགས་
པར་ནི། ། ལྟེ་བའི་རྩ་བར་གནས་པར་བསྒོམ། ། ཞེས་པ་ནས། དེ་ཡང་བསམས་ཀྱིས་མི་ཁྱབ་བསམ། །
སེམས་པ་ཉིད་དུ་མཚོན་པ་མིན། ། བསམ་གྱིས་མི་ཁྱབ་དེ་བསམས་ན། ། དེ་ལས་གཟུངས་ནི་འཐོབ་པར་
འགྱུར། ། ཞེས་པའི་བར་དང་། ། ཁ་ཊཱི་ཀ་ནི་ལྷ་ཡི་སྐུ། ། ཤེས་རབ་ཌ་མ་རུ་ཡི་སྒྲ། ། ཞེས་པ་ནས། ཤྲཱི་ནི་
266

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
གཉིས་མེད་ཡེ་ཤེས་ཏེ། ། ཧེ་ནི་རྒྱུ་སོགས་སྟོང་པ་ཉིད། ། རུ་ནི་བཀོད་དང་བྲལ་པ་སྟེ། ། ཀ་ནི་གང་དུའང་མི་
གནས་པའོ། ། ཞེས་པའི་བར་གྱིས་ལྷུ་ཧི་པའི་ལུགས་ཀྱི་རྫོགས་རིམ་རྣལ་འབྱོར་ཆེན་པོ་བསྒོམ་ཚུལ་བསྟན་པ་
ཡིན་ཏེ། ལྟུ་ཧི་པའི་སྒྲུབ་ཐབས་སུ་འདི་རྣམས་བཀོད་ཅིང་། འགྲེལ་པས་དེའི་བཤད་པ་མཛད་པའི་ཕྱིར།
བཤད་རྒྱུད་གཞན་གྱིས་རྩ་རྒྱུད་ཀྱི་གཞུང་དེའི་དོན་འགྲེལ་ཚུལ་ཡོད་དེ། བཤད་རྒྱུད་མངོན་བརྗོད་ལས་དེའི་དོན་
འཆད་པའི་དབང་དུ་མཛད་ནས། ཐམས་ཅད་བདག་ཉིད་རྟག་བཞུགས་པར། ། གང་ཞིག་སྦར་ནི་བཤད་པ་
ཉིད། ། དཀྱིལ་འཁོར་ལུས་ནི་ཡིན་པར་བཤད། ། དེ་ནི་སྒོ་དགུ་དག་ཏུ་གྱུར། ། དེ་ལ་ལྟེ་བའི་འཁོར་ལོ་
ཆེ། ། ཞེས་སོགས་དང་། གསང་བ་མཆོག་གི་དགྱེས་པ་ན། ། ཐམས་ཅད་བདག་ཉིད་རྟག་ཏུ་བཞུགས། །
ཐམས་ཅད་མཁྱེན་པས་འདི་བཤད་པའམ། ཞེས་སོགས་དང་། ཧེ་རུ་ཀ་མངོན་འབྱུང་ལས་ཀྱང་། གང་གིས་ཇི་
ལྟར་སྔོན་གསུངས་པ། ། ཐམས་ཅད་བདག་ཉིད་རྟག་ཏུ་གནས། ། ལུས་ཀྱི་དཀྱིལ་འཁོར་ཞེས་སུ་བརྗོད། །
ཞེས་སོགས་དང་། ཁྱོད་ཀྱིས་སྔར་བཤད་གསང་བ་དང་། ། ཐམས་ཅད་བདག་ཉིད་རྟག་ཏུ་བཞུགས། ། ཞེས་
སོགས་རྣམས་ཀྱིས་ཀྱང་རྩ་རྒྱུད་ཀྱི་ལེའུ་དང་པོ་དང་ཐ་མས་བསྟན་པའི་རྫོགས་རིམ་དེ་ཉིད་འཆད་པ་ཡིན་པའི་
ཕྱིར། གཉིས་པ་ལ་གསུམ། དེ་རྣམས་ཀྱིས་རྫོགས་རིམ་ཇི་ལྟར་བསྟན་པ་དང་། རིམ་གཉིས་ཀྱི་ངོ་བོ་གོ་རིམ་
སྦྱང་གཞི་སྦྱོང་ཚུལ་ལམ་སྙིང་པོ་དང་བཅས་པ་དང་སྙིང་པོ་དེ་བ་སྐྱེད་པའི་ཐབས་ཇི་ལྟར་བསྟན་པའོ། ། དང་པོ་
ནི། རྩ་རྒྱུད་ཀྱི་གཞུང་དེའི་དོན་ལ་དྲང་ངེས་ཀྱི་བཤད་པ་གཉིས་ཡོད་དེ། ཕྱི་བསྐྱེད་རིམ་དང་ནང་རྫོགས་རིམ་ལ་
སྦྱོར་ཚུལ་གཉིས་ཡོད་པའི་ཕྱིར་ཏེ། གསང་བ་ཞེས་སོགས་ཀྱིས་བསྐྱེད་རིམ་ལ་སྦྱར་ན་གསང་བ་ས་དང་མཆོག་ཚུ་
དང་དགྱེས་པ་མེ་དང་ཐམས་ཅད་བདག་ཉིད་རླུང་དང་རྟག་ཏུ་བཞུགས་ཀྱིས་ནམ་མཁའ་རི་རབ་དང་བཅས་པ་
སྟོན་པ་ཡིན་ལ། རྫོགས་རིམ་ལ་སྦྱར་ན་ལུས་ཀྱི་རྐང་པ་ནས་མགོའི་བར་གྱི་གནས་ཚུལ་སྟོན་ཅིང་། དེ་ལའང་
རྫོགས་རིམ་པས་གང་ལ་གནད་དུ་བསྣུན་པའི་རྡོ་རྗེའི་ལུས་ཀྱི་གནས་ཚུལ་སྟོན་པ་དང་། ངེས་དོན་གྱི་ལྷན་སྐྱེས་
བསྐྱེད་ཚུལ་དང་སྦྱར་བ་གཉིས་ཡོད་པའི་ཕྱིར་ཏེ། དེའི་དང་པོ་ནི་འཆད་པར་འགྱུར་ལ། ཕྱི་མ་ནི། དངོས་
གྲུབ་སྙེ་མ་ལས། གསང་བ་ནི་སྟོང་པ་ཉིད་ཡིན་ལ།དེར་བཞུགས་པ་ནི་ལྷན་སྐྱེས་ཀྱི་བདེ་བའི་ཡེ་ཤེས་སོ། །
གསང་བ་དེ་ཡང་ཡེ་ཤེས་མཆོག་སྟེ་དམ་པའི་ཡུལ་དང་། དེ་ཡུལ་དུ་བྱས་ནས་དགྱེས་པ་སྟེ་བདེ་བ་ཆེན་པོ་བསྐྱེད་
པ་དང་། གསང་པ་དེ་ཡང་ཐམས་ཅད་ཁྱབ་པའི་བདག་ཉིད་དང་དེར་རྟག་ཏུ་བཞུགས་པ་ནི་དེ་དོར་ནས་གང་དུ་
ཡང་མ་བཞུད་པའོ། ། འདི་ལ་བཤད་ཚུལ་མང་ཡང་འདིར་ལྷན་སྐྱེས་ཀྱི་ངེས་དོན་བཤད་པ་སྐབས་སུ་བབ་པ་
ལྟར་རོ། ། ཞེས་གསུངས་པ་བཞིན་ཡིན་པའི་ཕྱིར། གོང་དུ་དྲངས་པ་དང་མ་དྲངས་པའི་བཤད་རྒྱུད་ཀྱི་དོན་
267

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕལ་ཆེར་ནི་དངོས་གྲུབ་སྙེ་མར་ཤེས་པར་བྱ་ཞིང་། ཀུན་སྤྱོད་ཀྱི་ཨཱ་ལི་ཀཱ་ལི་མདུན་བསམ་ནས། ཞེས་སོགས་ཀྱི་
དོན་ཡོད་དེ། ཨཱ་ལི་ཀཱ་ལི་མདུན་ཏེ་ངག་ཏུ་བརྗོད་པ་སྔོན་དུ་འགྲོ་བའི་རྗེས་གཞིག་གི་སྡུད་རིམ་གྱིས་རྫོགས་རིམ་
རྣལ་འབྱོར་ཆེན་པོ་བསྒོམ་པའི་ཚུལ་འཆད་པར་འགྱུར་བ་ལྟར་བསྟན་པའི་ཕྱིར། མདོར་བསྟན་དེ་ཐམས་ཅད་
ཀྱིས་ཀྱང་ལྟེ་བར་རྩ་འཁོར་བསྒོམ་པ་སོགས་ཀྱི་རྫོགས་རིམ་རྣལ་འབྱོར་ཆེན་པོ་བསྟན་པ་ཡིན་ཏེ། དངོས་གྲུབ་སྟེ་
མ་ལས། དེ་ལྟར་ན་ཟླ་བའི་དཀྱིལ་འཁོར་བསྒོམ་པ་སོགས་ཀྱི་རྫོགས་རིམ་རྣལ་འབྱོར་ཆེན་པོ་ནི་རྩ་རྒྱུད་ཀྱི་གང་
གིས་གསུངས་པ་ཀུན་སྤྱོད་མི་གསལ་ཡང་མངོན་བརྗོད་ལས་གསལ་བར་བཤད་ལ། ཐམས་ཅད་བདག་ཉིད་རྟག་
ཏུ་བཞུགས། ཞེས་སོགས་ཀྱིས་ལྟེ་བའི་རྩ་འཁོར་ལ་བརྟེན་ནས་རྫོགས་རིམ་བསྒོམ་པ་དང་། དེ་ཡང་ཀུན་སྤྱོད་
དང་མཐུན་པར་མངོན་བརྗོད་ལས་གསུངས་ཤིང་ཧེ་རུ་ཀ་མངོན་འབྱུང་ཡང་མངོན་བརྗོད་དང་བསྟུན་དགོས་
པར་སྔར་གྱི་ལུང་དྲངས་པ་རྣམས་ཀྱིས་ཤེས། ཞེས་གསུངས་པའི་ཕྱིར། གཉིས་པ་ལ་གསུམ། རིམ་གཉིས་ཀྱི་ངོ་
བོ་དང་གོ་རིམ་ངེས་ཚུལ། དེ་གཉིས་ཀྱི་སྦྱང་གཞི་སྦྱོང་ཚུལ། ལམ་གྱི་སྙིང་པོ་ཐབས་ཤེས་ཀྱི་ཁྱད་པར་བཤད་
པའོ། ། དང་པོ་ལ། རིམ་གཉིས་ཀྱི་ངོ་བོ་ཡོད་དེ། རླུང་དབུ་མར་ཞུགས་གནས་ཐིམ་གསུམ་བྱས་སྟོབས་ཀྱིས་
མ་བྱུང་ཞིང་། སྐྱེ་ཤི་བར་དོ་གསུམ་ཅི་རིགས་དང་རྣམ་པ་མཐུན་པར་བསྒོམ་དགོས་པའི་རིགས་སུ་གནས་པའི་སྒོ་
ནས་རང་ལས་རྫོགས་རིམ་གྱི་རྒྱུད་སྨིན་བྱེད་ཀྱི་རིམ་པ་དང་པོའི་རྣལ་འབྱོར་དེ། བསྐྱེད་རིམ་གྱི་ངོ་བོའམ་མཚན་
ཉིད་དང་། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་ཞིང་། རང་རྒྱུ་
བསྐྱེད་རིམ་བསྒོམས་ སྟོབས་ ཀྱིས་ ཐོབ་དགོས་ པའི་ རིགས་ སུ་ གནས་ པའི་རིམ་པ་གཉིས་པའི་རྣལ་ འབྱོར་དེ།
རྫོགས་རིམ་གྱི་ངོ་བོའམ་མཚན་ཉིད་དུ་རིགས་པའི་ཕྱིར། དེ་གཉིས་ཀྱི་མིང་གི་རྣམ་གྲངས་ཀྱི་ཁྱད་པར་ཡོད་དེ།
བསྐྱེད་རིམ། རིམ་པ་དང་པོ། བཏགས་པའི་རྣལ་འབྱོར། བཅོས་མའི་རྣལ་འབྱོར་རྣམས་མིང་གི་རྣམ་གྲངས་
དང་། རྫོགས་རིམ་རིམ་པ་གཉིས་པ། མ་བཏགས་པའི་རྣལ་འབྱོར། མ་བཅོས་པའི་རྣལ་འབྱོར་རྣམས་མིང་གི་
རྣམ་གྲངས་ཡིན་པའི་ཕྱིར།བསྐྱེད་རིམ་ནས་རྫོགས་རིམས་དུ་འཕོས་པའི་དུས་མཚམས་ཡོད་དེ། བསྒོམས་སྟོབས་
ཀྱིས་རླུང་དབུ་མར་ཞུགས་གནས་ཐིམ་གསུམ་བྱེད་ནུས་པའི་མཚམས་ནས་རྫོགས་རིམ་གྱི་རྟོགས་པ་རྒྱུད་ལ་སྐྱེས་
པར་འཇོག་པའི་ཕྱིར་རྫོགས་རིམ་གྱི་རྟོགས་པ་རྣམས་རྫོགས་པར་རྒྱུད་ལ་སྐྱེ་བ་ལ་བསྐྱེད་རིམ་མཐར་ཕྱིན་དགོས་
ཀྱང་ཆ་ཤས་འགའ་རེ་སྐྱེ་བ་ལ་ནི་ངེས་པ་མེད་དེ། དབང་རྣོན་ལ་དབང་གི་སྐབས་སུ་ཡང་དེ་སྐྱེ་བ་ཡོད་པའི་ཕྱིར།
བསྐྱེད་རིམ་གྱིས་རྒྱུད་སྨིན་པར་བྱས་པའི་འོག་ཏུ་རྫོགས་རིམ་བསྒོམ་དགོས་པ་ཡིན་ཏེ། རིམ་ལྔ་ལས། བསྐྱེད་
པའི་རིམ་ལ་ལེགས་གནས་ཤིང་། ། རྫོགས་པའི་རིམ་པ་འདོད་རྣམས་ལ། ། ཐབས་འདི་རྫོགས་པའི་སངས་
268

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
རྒྱས་ཀྱི། ། སྐས་ཀྱི་རིམ་པ་ལྟ་བུར་གསུངས། ། ཞེས་གསུངས་པའི་ཕྱིར། དེ་ཡང་བསྐྱེད་རིམ་མཐར་ཕྱིན་
པའམ། ཅུང་ཟད་ལས་རུང་དུ་བྱས་ནས་ཀྱང་འཇུག་ཏུ་རུང་བ་ཡིན་ཏེ། འཕགས་པ་ཡབ་སྲས་རྗེས་འབྲང་དང་
བཅས་པས་ནི་བསྐྱེད་རིམ་ལ་བརྟན་པ་ཐོབ་པའི་འོག་ཏུ་རྫོགས་རིམ་སྒོམ་པར་བཞེད་ལ། ལཱུ་ཧི་པ་ལ་སོགས་པས་
ནི་སྔར་ལྟར་རམ། བསྐྱེད་རིམ་ལ་ལས་རུང་ཙམ་བྱས་ནས་ཀྱང་རྫོགས་རིམ་ལ་འཇུག་པར་བཤད་པའི་ཕྱིར་ཏེ།
ལཱུ་ཧི་པའི་ལུགས་ཀྱི་སྒྲུབ་ཐབས་སུ་བསྐྱེད་རིམ་གྱི་མཇུག་ཏུ་རྫོགས་རིམ་རྣལ་འབྱོར་ཆེན་པོ་བསྒོམ་ཚུལ་བཤད་པ་
ལྟར་ཡིན་པའི་ཕྱིར་རོ། །
གཉིས་པ་ལ། རྫོགས་རིམ་གྱི་སྦྱང་གཞི་དང་དེ་སྦྱོང་བའི་ཚུལ་སོགས་ཇི་ལྟར་ཡིན་ཞེ་ན། འདི་ལ་གཉིས།
སྦྱང་གཞི་ངོས་བཟུང་ནས་སྦྱོང་ཚུལ་དང༌། ཆོས་མཐུན་སྦྱོར་བའི་ཚུལ་ལོ། ། དང་པོ་ནི། རྫོགས་རིམ་ཙམ་དུ་
མ་ཟད། རིམ་གཉིས་ཀྱི་སྦྱང་གཞིའི་གཙོ་བོ་ཡོད་དེ། རྣལ་འབྱོར་པ་རང་ཉིད་ལ་འབྱུང་རྒྱུའི་སྐྱེ་ཤི་བར་དོ་གསུམ་
པོ་དེ་རིམ་གཉིས་ཀྱི་སྦྱང་གཞིའི་གཙོ་བོ་ཡིན་པའི་ཕྱིར། ཇི་ལྟར་སྦྱོང་བའི་ཚུལ་ཡོད་དེ། དེ་ཡང་འདིར་མདོ་
སྔགས་གཉིས་ཀྱི་སྐབས་སུ་སེམས་སྔ་མ་དྲི་མ་དང་བཅས་པ་ལམ་བསྒོམས་སྟོབས་ཀྱིས་དྲི་བྲལ་དུ་བྱས་པའི་ཚུལ་
གྱིས་སྦྱོང་བ་དང་། ཆོས་ཉིད་མངོན་དུ་འགྱུར་པས་བ་གེགས་བྱེད་ཀྱི་དྲི་མ་བསལ་བའི་ཚུལ་གྱིས་སྦྱོང་བ་དང་།
བདག་མེད་རྟོགས་པའི་ཤེས་རབ་ཀྱིས་བདག་འཛིན་དང་འཛིན་སྟངས་འགལ་བའི་སྒོ་ནས་དེ་རྒྱུན་གཅོད་པའི་
ཚུལ་གྱིས་སྦྱོང་བ་ལྟ་བུ་མ་ཡིན་གྱི། སྐྱེ་འཆི་བར་དོ་གསུམ་དང་རྣམ་པ་ཇི་ལྟ་བ་བཞིན་དུ་མཐུན་པའི་ལམ་བསྒོམས་
པའི་སྟོབས་ཀྱིས་དེ་གསུམ་སྦྱོང་བ་ཡིན་པའི་ཕྱིར། རིམ་གཉིས་ཀྱི་སྐབས་སུ་དེ་གསུམ་སྦྱོང་བ་ཙམ་འདྲ་ཡང་ཁྱད་
པར་ཡོད་དེ། རིམ་པ་དང་པོའི་སྐབས་སུ་སྦྱང་གཞི་གསུམ་པོ་དེ་མངོན་གྱུར་མགོ་མནོན་པའི་ཚུལ་དང་མོས་པ་
ཡིད་བྱེད་ཀྱིས་སྦྱོང་། རིམ་པ་གཉིས་པའི་སྐབས་སུ་ས་བོན་སྤོང་བའི་སྒོ་ནས་དངོས་གནས་ལ་སྦྱོང་ཞིང་། སྦྱང་
གཞི་གསུམ་པོ་དེ་དང་རྣམ་པ་ཇི་ལྟ་བ་བཞིན་མཐུན་པའི་ལམ་དང་འབྲས་བུའི་སྐུ་གསུམ་དངོས་གནས་ལ་འགྲུབ་
པར་བྱེད་པའི་ཕྱིར། གཉིས་པ་ཆོས་མཐུན་སྦྱོར་ཚུལ་ཡོད་དེ། འཛམ་བུའི་གླིང་པའི་མི་མངལ་སྐྱེས་ཁམས་དྲུག་
ལྡན་ཞིག་ས་ཆུ་མེ་རླུང་སྣང་མཆེད་ཐོབ་གསུམ་དང་བཅས་པ་རིམ་གྱིས་ཐིམ་ནས་འཆི་བ་འོད་གསལ་ཤར་བ་ནི་
ལམ་འབྲས་ཀྱི་ཆོས་སྐུ་དང་ཆོས་མཐུན། འཆི་བ་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་
ལེན་དང་། སེམས་ཀྱི་ལྷན་ཅིག་བྱེད་རྐྱེན་བྱས་པ་ལས་གང་དུ་སྐྱེ་འགྱུར་གྱི་བཞིན་ལག་གི་རྣམ་པ་ཅན་གྱི་བར་དོ་
རླུང་གི་ལུས་ཅན་རྣམ་སྨིན་གྱི་ཕུང་པོ་རྙིང་པ་ལས་གོ་ས་ལོགས་སུ་ཕྱེ་ནས་གྲུབ་པ་ནི་ལམ་འབྲས་ཀྱི་ལོངས་སྐུ་དང་
ཆོས་མཐུན་པར་བར་དོ་བ་དེ་ཕ་མའི་ཁུ་ཁྲག་གི་དབུས་སུ་ཞུགས་ཏེ་སྐྱེ་བ་བླངས་པ་ནི་ལམ་འབྲས་ཀྱི་སྤྲུལ་སྐུ་དང་
269

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
ཆོས་མཐུན་ལ། དེར་མ་ཟད་གཞི་ལམ་འབྲས་གསུམ་གྱི་ཆོས་སྐུ་གསུམ་ཕན་ཚུན་ཆོས་མཐུན་ཞིང་། དེ་བཞིན་དུ་
ལོངས་སྐུ་གསུམ་དང་སྤྲུལ་སྐུ་གསུམ་ཡང་ཕན་ཚུན་ཆོས་མཐུན་པའི་ཕྱིར། དེས་ན་སྦྱང་གཞི་གསུམ་པོ་དེ་ལ་
གཞིའི་སྐུ་གསུམ་གྱི་ཐ་སྙད་མཛད་པ་ཡིན་ཏེ། མཐུན་ཡུལ་ལམ་དང་འབྲས་བུའི་སྐུ་གསུམ་དང་ཆོས་མཐུན་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར། འདིར་འདུས་པ་འཕགས་ལུགས་ལྟར་གཞིའི་རིམ་ལྔའི་ཐ་སྙད་དངོས་སུ་
མ་བཤད་ཀྱང་བྱས་ནའང་མི་འགལ་བར་སེམས་ཏེ། འདུས་པ་ལྟར་ལམ་གྱི་རིམ་ལྔ་དང་སྐུ་གསུམ་པོ་དེ་གཞིའི་
རིམ་ལྔ་དང་སྐུ་གསུམ་དང་རྣམ་པ་མཐུན་པར་བསྐྱེད་པ་ནི། ལུགས་འདིར་ཡང་ཤིན་ཏུ་རུང་བར་བསྲེ་བའི་
སྐབས་སོགས་ལས་ཤེས་པའི་ཕྱིར། དེ་ལྟར་ན་གཞིའི་རིམ་ལྔ་འཇོག་ཚུལ་ཡོད་དེ། སྐྱེས་ནས་མ་ཤིའི་བར་སྣ་བུག་
ཏུ་རླུང་འབྱུང་འཇུག་བྱེད་པ་ནི་གཞིའི་རིམ་པ་དང་པོ་རྡོར་བཟླས། འཆི་དུས་ཀྱི་སྣང་མཆེད་ཐོབ་གསུམ་ནི་
གཞིའི་རིམ་པ་གཉིས་པ་སེམས་དབེན། འཆི་བ་འོད་གསལ་ནི་གཞིའི་རིམ་པ་བཞི་པ་འོད་གསལ། སྲིད་པ་བར་
དོ་ནི་གཞིའི་རིམ་པ་གསུམ་པ་དང་ལྔ་བའི་སྒྱུ་མའི་སྐུར་འཇོག་པའི་ཕྱིར། ཞག་གཅིག་གི་རིམ་ལྔ་དང་སྐུ་གསུམ་
ཡང་འཇོག་ཚུལ་ཡོད་དེ། ཞག་གཅིག་ལ་རླུང་སྣ་སྒོར་འབྱུང་འཇུག་བྱེད་པ་ནི་ཞག་ གཅིག་གི་རྡོར་བཟླས།
གཉིད་དུས་ཀྱི་སྣང་མཆེད་ཐོབ་གསུམ་ནི་ཞག་གཅིག་གི་སེམས་དབེན། གཉིད་ཀྱི་འོད་གསལ་ནི་ཞག་གཅིག་གི་
འོད་གསལ། རྨི་ལམ་གྱི་ལུས་ཁྱད་པར་ཅན་ནི་ཞག་གཅིག་གི་སྒྱུ་མའི་སྐུ་གཉིས་སུ་འཇོག་ཅིང་། ཕྱི་མ་འོད་
གསལ་དང་སྒྱུ་ལུས་གཉིས་ནི་རིམ་པ་བཞིན་དུ་ཞག་གཅིག་གི་ཆོས་སྐུ་དང་ལོངས་སྐུ། རྨི་ལམ་གྱི་ལུས་ཁྱད་པར་
ཅན་རྣམ་སྨིན་གྱི་ཕུང་པོ་རྙིང་པ་ལ་ཞུགས་ནས་སད་པ་ནི་དེའི་སྤྲུལ་སྐུར་འཇོག་པའི་ཕྱིར། བླ་མེད་ཀྱི་རྒྱུད་ཀུན་གྱི་
དགོངས་པས། རིམ་པ་དང་པོར་རྟེན་བརྟེན་པའི་དཀྱིལ་འཁོར་སྒོམ་པ་དེ་སྦྱང་གཞི་སྲིད་པ་སྐྱེ་འཇིག་གི་རིམ་པ་
དང་མཐུན་པར་མཛད་ཅིང་། དེ་ལྟར་མཛད་པ་ལ་དགོས་པ་ཡོད་དེ། བསྐྱེད་རིམ་ནི་རྫོགས་རིམ་གྱི་རྒྱུད་སྨིན་
བྱེད་དུ་འགྱུར་བའི་ཆེད་ཡིན་ལ། གཙོ་བོ་རྫོགས་རིམ་གྱི་ལམ་རྣམས་སྦྱང་གཞི་དེ་རྣམས་དང་རྣམ་པ་མཐུན་པར་
བསྒོམ་དགོས་པར་ཤེས་པར་བྱ་བའི་ཆེད་ཡིན་པའི་ཕྱིར་ཏེ། སྔགས་རིམ་ལས། སྦྱང་གཞི་དང་བསྒྲིགས་ནས་
རིམ་གཉིས་ཀྱི་གནད་རྣམས་ཤེས་པར་བྱས་ཏེ། རིམ་པ་དང་པོས་གཉིས་པའི་རྒྱུ་བྱེད་ཚུལ་ལ་ངེས་པ་བརྟན་པོ་
བསྐྱེད་པར་བྱའོ། ། ཞེས་གསུངས་པའི་ཕྱིར། སྦྱང་གཞི་དང་ཆོས་མཐུན་གྱི་ཁྱད་པར་ཡོད་དེ། རྣལ་འབྱོར་པ་
རང་ཉིད་ལ་འབྱུང་འགྱུར་གྱི་སྣོད་དང་སྐྱེ་ཤི་བར་དོ་གསུམ་ནི་སྦྱང་གཞི་དང་ཆོས་མཐུན་གཉིས་ཀར་རུང་ཞིང་།
གཞན་ལ་བྱུང་བ་དང་འབྱུང་འགྱུར་གྱི་དེ་རྣམས་ནི་ཆོས་མཐུན་ཡིན་ཡང་སྦྱང་གཞིའི་གཙོ་བོ་མ་ཡིན་པའི་ཕྱིར་
རོ། །
270

༄༅། } ལུ་ཧི་བའི་ལུགས་ཀྱི་རྫོགས་རིམ། །
གསུམ་པ་ལ་གཉིས། ཐབས་ཤེས་ཀྱི་ཁྱད་པར་དང་། དེ་རྣམས་ཨེ་ཝ་གཉིས་ཀྱི་དོན་དུ་འགྱུར་བའི་ཚུལ་
ལོ། ། དང་པོ་ལ་བཞི། ཤེས་རབ་སྟོང་པའི་ཕྱོགས་བཤད་པ། ཐབས་བདེ་པའི་ཕྱོགས་བཤད་པ། ཐབས་
ཤེས་གཉིས་སྦྱོར་ཚུལ་བཤད་པ། བདེན་གཉིས་དབྱེར་མེད་ཀྱི་དོན་བཤད་པའོ། ། དང་པོ་ལ། སྟོང་ཕྱོགས་
ཤེས་རབ་དེ་འདིའི་རྒྱུད་གང་ལས་བསྟན་པའི་ཚུལ་ཡོད་དེ། རྩ་རྒྱུད་ལས། རྒྱུ་སོགས་སྟོང་པ་སྔོན་འགྲོ་བས།
ཞེས་དང་། བཤད་རྒྱུད་ཀུན་སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ། ཞེས་སོགས་དང་། མཁའ་འགྲོ་རྒྱ་མཚོ་
ལས་ཀྱང་། ཨེ་ཝཾ་ལ་སོགས་གཉིས་མེད་པའང་། ། ཤྲཱི་ཞེས་བྱ་བའི་ཡིག་ངེས་བརྗོད། ། ཞེས་སོགས་དང་།
བདེ་མཆོག་འབྱུང་བ་སོགས་པའི་གཞུང་དུ་མས་ཀྱང་བསྟན་པའི་ཕྱིར།དེ་རྣམས་ཀྱིས་ཀྱང་སྟོང་ཉིད་ཀྱི་ལྟ་བ་ཁྱད་
པར་ཅན་སྟོན་པ་ཡིན་པས་སྟོང་ཉིད་ཀྱི་ལྟ་བ་དེ་ཐོས་བསམ་གྱིས་ངེས་པར་བཙལ་དགོས་ཏེ། དེ་ནི་ཐར་པར་
བགྲོད་པའི་ལམ་གྱི་སྲོག་ལྟ་བུ་མེད་དུ་མི་རུང་བ་ཡིན་པའི་ཕྱིར་ཏེ། ཏིང་ངེ་འཛིན་རྒྱལ་པོ་ལས། གལ་ཏེ་བདག་
མེད་ཆོས་ལས་སོ་སོར་རྟོག། སོ་སོར་དེར་བརྟགས་གང་ཞིག་སྒོམ་བྱེད་པ། ། དེ་ནི་མྱ་ངན་འདས་འཐོབ་འབྲས་
བུའི་རྒྱུ། ། རྒྱུ་གཞན་གང་ཡིན་དེས་ནི་ཞིར་མི་འགྱུར། ། ཞེས་དང་། མགོན་པོ་ཀླུ་སྒྲུབ་ཀྱིས་ཀྱང་། གང་དག་
སྟོང་ཉིད་མི་ཤེས་པ། ། དེ་དག་ཐར་པ་རྟེན་མ་ཡིན། ། འགྲོ་དྲུག་སྲིད་པའི་བཙོན་རར་ནི། ། རྨོངས་པ་དེ་
དག་འཁོར་བར་འགྱུར། ། ཞེས་གསུངས་པའི་ཕྱིར། སྟོང་ཉིད་ཀྱི་ལྟ་བ་རྣམ་དག་རྙེད་པ་ལྟ་ཅི། ཚུལ་དེ་ལ་
དོན་འགྱུར་གྱི་ཐེ་ཚོམ་ཙམ་སྐྱེས་པས་ཀྱང་ཐར་བའི་ས་བོན་འཇོག་ཅིང་། སྲིད་པ་ཧྲུལ་པོར་བྱེད་ནུས་པ་ཡིན་ཏེ།
འཕགས་པ་ལྷས། བསོད་ནམས་ཆུང་ངུས་ཆོས་འདི་ལ། ། ཐེ་ཚོམ་ཟ་བར་ཡང་མི་འགྱུར། ། ཐེ་ཚོམ་ཟོས་པ་
ཙམ་གྱིས་ཀྱང་། ། སྲིད་པ་ཧྲུལ་པོར་བྱེད་པར་འགྱུར། ། ཞེས་གསུངས་པའི་ཕྱིར། ཁྱད་པར་དུ་བདེ་སྟོང་
སྦྱོར་བ་ལ་སྟོང་ཉིད་ཀྱི་ལྟ་བ་རྙེད་དགོས་ཏེ།མ་རྙེད་ན་བདེ་སྟོང་སྦྱོར་བར་འདོད་ཀྱང་མི་ནུས་པའི་ཕྱིར་རོ། །
སྟོང་ཉིད་ཀྱི་ལྟ་བ་གཏན་ལ་འབེབ་ཚུལ་རྒྱས་པར་ནི་དབུ་མའི་གཞུང་ལས་བྱུང་བ་ལྟར་ཤེས་དགོས་པ་ཡིན་ཡང་།
བསྡུ་ན། ཕྱི་ནང་གི་དངོས་པོ་རྣམས་ཆོས་ཅན། རང་བཞིན་གྱིས་མེད་དེ། རང་གི་རྒྱུ་རྐྱེན་ལས་བྱུང་བའི་རྟེན་
འབྲེལ་ཡིན་པའི་ཕྱིར་དཔེར་ན་གཟུགས་བརྙན་བཞིན་ཞེས་པའི་རྟེན་འབྲེལ་གྱི་རིགས་པའམ། དེ་རྣམས་ཆོས་
ཅན། བདེན་པར་མེད་དེ། གཅིག་དང་དུ་མ་གང་དུའང་བདེན་པར་མེད་པའི་ཕྱིར། དཔེར་ན། སྒྱུ་མ་
བཞིན་ཞེས་པའི་གཅིག་དུ་བྲལ་གྱི་རིགས་པ་ལྟ་བུས་བདག་མེད་པའི་དོན་གཏན་ལ་དབབ་པར་བྱའོ། ། དེ་
གཉིས་ཀྱི་ཕྱོགས་ཆོས་སྒྲུབ་ཚུལ་ཅུང་ཟད་བཤད་ན་འདི་ལྟར་བྱ་སྟེ་སྔ་མ་ཕྱི་ནང་གི་དངོས་པོ་རྣམས་རང་གི་རྒྱུ་རྐྱེན་
དང་ཆ་ཤས་ལ་བལྟོས་ཤིང་། ཆ་ཤས་རྣམས་ཀྱང་རང་རང་གི་ཆ་ཤས་ཚོགས་པ་ལ་བརྟེན་ནས་བཞག་པས་ན་དེ་ལ་
271

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རག་ལས་པའི་ཕྱིར་རང་དབང་ངམ་རང་བཞིན་གྱིས་གྲུབ་པ་མེད་དོ་ཞེས་སོགས་ཀྱིས་འགྲུབ་ལ། ཕྱི་མ་ནི་དངོས་
པོ་རྣམས་རང་གི་ཆ་ཤས་དུ་མ་ཚོགས་པའི་དབང་གིས་བྱུང་བ་ཡིན་པས་ཆ་མེད་ཀྱི་གཅིག་ཏུ་བདེན་པར་མ་གྲུབ་
ཅིང་། གཅིག་ཏུ་བདེན་པར་གྲུབ་པ་མེད་པའི་ཕྱིར་དུ་མར་ཡང་བདེན་པར་གྲུབ་པ་མེད་དོ་ཞེས་བྱ་བ་ལ་སོགས་ཀྱི་
རིགས་པས་འགྲུབ་པའི་ཕྱིར། དེ་བཞིན་དུ་ཆོས་ཐམས་ཅད་ལའང་སྦྱར་བར་བྱ་སྟེ། རྡོ་རྗེ་མཁའ་འགྲོ་ལས།
ཐམས་ཅད་ནམ་མཁའི་མཚན་ཉིད་དེ། ། ནམ་མཁའ་ལ་ཡང་མཚན་ཉིད་མེད། ། ཁམས་གསུམ་པ་ནི་མ་ལུས་
པའི། །འགྲོ་ཀུན་སྒྱུ་མ་ལྟ་བུ་ཡིན། ། བརྟན་པ་དང་ནི་གཡོ་བ་ཡི། །འགྲོ་བ་དམིགས་སུ་མེད་པ་སྟེ། །
ཞེས་གསུངས་ཤིང་། དེའི་དོན་འཆད་པ་ན་རྗེ་དངོས་གྲུབ་སྙེ་མ་ལས། དེ་ལ་ནམ་མཁའ་ནི་ཐོགས་པའི་རེག་བྱ་
བཀག་ཙམ་གྱི་མིང་ཙམ་ཡིན་པས་མཚན་ཉིད་གཞན་མེད་པ་བཞིན་དུ། ཕུང་པོ་ལ་སོགས་པའི་ཆོས་ཐམས་ཅད་
ཀྱང་ནམ་མཁའི་མཚན་ཉིད་དེ་མིང་ཙམ་པ་ཡིན་ནོ། ། འོན་ཀྱང་ནམ་མཁའ་ནི་དོན་བྱེད་ནུས་པས་སྟོང་པ་དང་
མི་འདྲ་བས་ཁམས་གསུམ་མ་ལུས་པའི་འགྲོ་བ་ནི་རྫུན་པ་ཡིན་ཀྱང་། དོན་བྱེད་པའི་ནུས་པ་དང་ལྡན་པའི་སྒྱུ་མ་
ལྟ་བུ་ཡིན་ཏེ། སྣོད་བཅུད་ཀྱི་འགྲོ་བ་རྣམས་ལ་དེ་ཁོ་ན་ཉིད་ལ་དཔྱོད་པའི་རིགས་པས་དཔྱད་ན་འགའ་ཡང་
དམིགས་སུ་མེད་ལ། ཞེས་གསུངས་པའི་ཕྱིར། སྐབས་འདིར་ཡང་རྟེན་འབྲེལ་དང་གཅིག་དུ་བྲལ་ལ་སོགས་
པའི་རིགས་པས་ཆོས་ཐམས་ཅད་རང་བཞིན་གྱིས་མེད་པར་གཏན་ལ་འབེབས་དགོས་པ་ཡིན་ཏེ། དེ་ཉིད་ལས།
དངོས་པོ་རྣམས་བདེན་པར་མ་གྲུབ་པ་གཟུགས་བརྙན་དང་སྒྱུ་མ་ལ་སོགས་པ་དང་འདྲའོ་སྙམ་པ་ཙམ་མ་གཏོགས་
པ་སྒྲུབ་བྱེད་ཀྱི་རིགས་པ་མེད་ན་ཚིག་ཙམ་དུ་ཟད་པས་ཡང་དག་པའི་ལྟ་བ་མི་རྙེད་པས། སྒྲུབ་བྱེད་ཀྱི་རིགས་པས་
ལུང་གི་དོན་པ།ཏན་ལ་ཕབ་པའི་ངེས་པ་བསྐྱེད་དགོས་སོ། ། དེ་ཡང་རྡོ་རྗེ་མཁའ་འགྲོའི་འགྲེལ་བར་གཅིག་དང་
དུ་བྲལ་གྱི་རིགས་པས་གཏན་ལ་ཕབ་པས། གཅིག་དུ་བྲལ་ལམ་རྟེན་འབྲེལ་ལ་སོགས་པའི་རིགས་པས་གཏན་ལ་
ཕབ་པ་སྟེ། རྒྱས་པར་གཞན་དུ་བཤད་ཟིན་ཏོ། ། ཞེས་དང་། དེ་ལྟར་ན་བདེ་མཆོག་གི་རྩ་བ་དང་བཤད་པའི་
རྒྱུད་ཀུན་ལས་རང་བཞིན་མེད་པ་སྟེ་བདག་མེད་པའི་སྟོང་པ་ཉིད་བསྒོམ་པར་གསུངས་པས། བདེ་སྟོང་སྦྱོར་
བའི་ལམ་བསྒོམ་པར་འདོད་པས་བདག་མེད་པའི་ལྟ་བ་ཕུ་ཐག་ཆོད་པ་བཙལ་བར་བྱའོ། ། བླ་མེད་ཀྱི་ཐེག་པ་
འདིར་དེ་འདྲ་བའི་ལྟ་བའི་གོ་བ་བཙལ་མི་དགོས་སམ་སྙམ་པའི་ལོག་རྟོག་སྔགས་ཀྱི་གཞུང་ལ་བརྟེན་ནས་འགོས་
པ་རྒྱས་པར་ནི་གཞན་དུ་བཤད་ཟིན་པ་ལས་ཤེས་པར་བྱའོ། ། ཞེས་དང་། སྟོང་ཉིད་ཀྱི་གོ་བའི་ཕུ་ཐག་གཅོད་
ལུགས་དབུ་མ་ལས་ལྷག་པོ་མེད་པས་ཐེག་པ་འདི་དང་ཕར་ཕྱིན་གྱི་ཐེག་པ་གཉིས་སྟོང་ཉིད་ཀྱི་ལྟ་བ་མཆོག་དམན་
མེད་དོ། ། ཞེས་གསུངས་པའི་ཕྱིར་རོ། ། གཞན་ཡང་། བདག་མེད་རྟོགས་པའི་ལྟ་བ་ངེས་པར་དགོས་ཏེ།
272

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
འདིར་གཡོན་པའི་ཀུན་སྤྱོད་གཙོ་ཆེ་བར་གསུངས་ཤིང་། དེའི་ངེས་དོན་ནི། རང་བཞིན་གྱིས་སྟོང་བ་དང་དེ་ ་
རྟོགས་པའི་ཤེས་རབ་ལ་གྱོན་དུ་བྱས་ནས།དང་པོ་ནི།རང་བཞིན་གྱིས་སྟོང་པ་ལས་བརྟན་གཡོ་སྣོད་བཅུད་ཐམས་
ཅད་འབྱུང་ཞིང་བྱ་བྱེད་ཐམས་ཅད་འཐད་པའི་དབང་གིས་དང་། ཕྱི་མ་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་
ཀྱིས་དག་པའི་སྣོད་བཅུད་གཉིས་སྤྲོ་བ་དང་བསྡུ་བའི་གཞི་བྱེད་པས་ན་དེ་ལྟར་དུ་གསུངས་པའི་ཕྱིར་ཏེ། རྡོ་རྗེ་
མཁའ་འགྲོ་ལས། བརྟན་པ་དང་ནི་གཡོ་བ་ཡི། ། འགྲོ་ཀུན་གཡོན་ལས་བྱུང་བས་ན། ། ཞེས་དང་། མངོན་
བརྗོད་ལས་ཀྱང་། གཡོན་པའི་སྤྱོད་པ་ཤེས་རབ་སྟེ། ། ཞེས་གསུངས་པའི་ཕྱིར་རོ། ། སྤྱིར་ཡུལ་གྱི་སྟོང་པ་དེ་
ལ་བཞི་ཡོད་དེ། རང་རྒྱུད་པ་མན་ཆད་ཀྱིས་འདོད་པའི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་
ཉིད་དང་། སེམས་ཙམ་པས་འདོད་པའི་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་དང་། རང་རྒྱུད་
པས་འདོད་པ་ལྟར་ཆོས་རྣམས་བློ་གནོད་མེད་ལ་སྣང་བའི་དབང་གིས་བཞག་ཙམ་མ་ཡིན་པར་ཡུལ་རང་གི་ཐུན་
མོང་མ་ཡིན་པའི་སྟོང་ལུགས་ཀྱི་ངོས་ནས་གྲུབ་པས་སྟོང་པའི་སྟོང་ཉིད་དང་། ཐལ་འགྱུར་པས་འདོད་པ་ལྟར་
ཆོས་ཐམས་ཅད་རྟོག་པས་བཏགས་པ་ཙམ་མ་གཏོགས། རང་བཞིན་གྱིས་གྲུབ་པས་སྟོང་པའི་སྟོང་ཉིད་དང་བཞི་
ཡོད་པའི་ཕྱིར། དེ་ཡང་སྐབས་འདིར་སྟོང་པ་དང་པོའི་དབང་དུ་བྱས་ཏེ་བདེ་སྟོང་སྦྱོར་བ་ནི་སུས་ཀྱང་མ་བཤད་
ལ། གང་ཟག་དམན་པ་བཞེས་བར་བ་གཉིས་ཀྱི་དབང་དུ་བྱས་ནས་བདེ་སྟོང་སྦྱོར་བ་ཡོད་ཀྱང་རིན་པོ་ཆེ་ལྟ་བུའི་
གང་ཟག་གིས་བདེ་སྟོང་གཙོ་བོར་སྦྱོར་རྒྱུའི་སྟོང་པ་དང་ལྟ་བ་ཡིན། བཞི་བ་དེ་ཡིན་དགོས་ཏེ། ཕར་ཕྱིན་ཐེག་
པའི་གདུལ་བྱ་དབང་རྣོན་གྱིས་བསྒོམ་བྱའི་གཙོ་བོར་གྱུར་པའི་སྟོང་ཉིད་ཡིན་ན་བཞི་པ་དེ་ཡིན་དགོས་ཞིང་།
དེའི་གདུལ་བྱ་དབང་རྣོན་ལས་རིན་པོ་ཆེ་ལྟ་བུའི་གང་ཟག་ནི་ཆེས་དབང་པོ་ཤིན་ཏུ་རྣོ་བ་ཡིན་པའི་ཕྱིར། གཉིས་
པ་ནི། བདེ་སྟོང་སྦྱོར་རྒྱུའི་བདེ་བ་དེ་ཅི་ལྟ་བུ་ཡིན་ཞེ་ན། དེ་ཡང་། སེམས་རྩེ་གཅིག་པའི་ཏིང་ངེ་འཛིན་ཙམ་
ཞིག་བསྒོམས་པས་སེམས་ཤིན་སྦྱངས་སྐྱེས་པ་ན། དེའི་མཐུས་ལུས་ཀྱི་རླུང་རྣམས་ལས་རུང་དུ་སོང་ནས་ནང་དུ་
ཕན་འདོགས་པའི་རྣམ་པ་ཅན་གྱི་ལུས་ཤིན་སྦྱངས་སྐྱེ། དེ་ལ་བརྟེན་ནས་ལུས་ལ་བདེ་བ་དང་སེམས་ལ་དགའ་བ་
ཆེན་པོ་སྐྱེ་བའི་བདེ་བ་དེ། སྐབས་འདིར་སྟོང་པ་དང་སྦྱོར་རྒྱུའི་བདེ་བ་མིན་ཏེ། དེ་ནི་ཕྱི་ནང་གཉིས་དང་།
ཐེག་པ་ཆེ་ཆུང་གཉིས་དང་། མདོ་སྔགས་གཉིས་དང་། རྒྱུད་སྡེ་བཞི་ཀ་དང་། བསྐྱེད་རྫོགས་གཉིས་ཀ་དང་
ཡང་ཐུན་མོང་བ་ཡིན་པའི་ཕྱིར། བསམ་གཏན་དང་པོའི་དངོས་གཞི་དང་ཉེར་བསྡོགས་བསྒོམས་པ་ལ་བརྟེན་
ནས་བྱུང་བའི་བདེ་བ་དེ་ཡང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ཏེ། དེ་ནི་ཕྱི་རོལ་པ་དང་
གཟུགས་ཁམས་པའི་སོ་སྐྱེ་རང་ག་བ་ལ་ཡང་ཡོད་པའི་ཕྱིར། སྟོང་ཉིད་མངོན་སུམ་དུ་རྟོགས་པ་ལ་བརྟེན་ནས་
273

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐོབ་པའི་བདེ་བ་དེ་ཡང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ཏེ། དེ་ནི་ཐེག་པ་གསུམ་གྱི་འཕགས་
པ་ལ་ཡང་ཡོད་པའི་ཕྱིར། ཉན་ས་དང་མངོན་པར་མཛོད་སོགས་ནས་གསུང་པའི་རླུང་འབྱུང་རྔུབ་བསྒོམ་པ་
དང༌། བྱ་རྒྱུད་བསམ་གཏན་ཕྱི་མ་དང་། སྤྱོད་རྒྱུད་རྣམ་སྣང་མངོན་བྱང་སོགས་ནས་གསུངས་པའི་རླུང་ཕྱིར་རྒྱུ་
བ་བཀག་ནས་ནང་དུ་བཟུང་སྟེ་ལྷའི་རྣལ་འབྱོར་དང་འབྲེལ་བའི་སྲོག་རྩོལ་བསྒོམ་པའི་བདེ་བ་དེ་ཡང་སྐབས་
འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ཏེ། དེ་ནི་ལུས་ཀྱི་རྩ་འཁོར་སོགས་ལ་གནད་དུ་བསྣུན་པ་དང་བྲལ་
བའི་ཕྱིར། བསྒོམས་པའི་ལྷ་མོ་ལ་བལྟས་པ་དང་བགད་པ་དང་ལག་པ་བཅངས་པ་ལས་བྱུང་བའི་བདེ་བ་དེ་ཡང་
སྐབས་འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ཏེ། དེ་ནི་རྣལ་འབྱོར་རྒྱུད་མན་ཆད་ལ་ཡང་ཡོད་པའི་ཕྱིར།
ལས་དང་ཡེ་ཤེས་ཀྱི་ཕྱག་རྒྱ་གཉིས་དང་སྙོམས་པར་ཞུགས་པ་ཙམ་ལས་བྱུང་བའི་བདེ་བ་དེ་ཡང་སྐབས་འདིར་
སྟོང་པ་དང་སྦྱོར་རྒྱུའི་བདེ་བ་མིན་ཏེ། དེ་ནི་བསྐྱེད་རིམ་ཙམ་ལ་གནས་པ་ལ་ཡང་ཡོད་པའི་ཕྱིར། མདོར་ན་
གཏུམ་མོ་ཕལ་པ་འབར་བའི་བདེ་བ་སོགས་རླུང་དབུ་མའི་ནང་དུ་ཆུད་པ་མ་ཡིན་པའི་ཟག་མེད་ཀྱི་བདེ་བ་ཐམས་
ཅད་ཀྱང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་ནི་མིན་ཏེ།འདིར་སྟོང་པ་དང་སྦྱོར་རྒྱུའི་བདེ་བ་ལ་ནི་
བསྒོམས་སྟོབས་ཀྱིས་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱས་པ་ལ་བརྟེན་ནས་བྱུང་བའི་རྫོགས་རིམ་
པའི་ལྷན་སྐྱེས་ཀྱི་བདེ་ཆེན་ཞིག་དགོས་པའི་ཕྱིར་རོ། ། གསུམ་པ་བདེ་སྟོང་དབྱེར་མེད་དུ་སྦྱོར་ཚུལ་ལ། ལྷན་
སྐྱེས་ཀྱི་བདེ་བ་དང་དེའི་ཆོས་ཉིད་གཉིས་ཆོས་དང་ཆོས་ཅན་དུ་ངོ་བོ་གཅིག་ཏུ་སྦྱོར་བ་ནི་སྐབས་འདིར་བདེ་སྟོང་
སྦྱོར་བའི་དོན་མ་ཡིན་ཏེ། བདེ་བ་ནམ་གྲུབ་ཙམ་ནས་རང་གི་ཆོས་ཉིད་དང་ངོ་བོ་གཅིག་ཏུ་གྲུབ་པའི་ཕྱིར་ཏེ།
ཆོས་ཐམས་ཅད་རང་གྲུབ་ཙམ་ཉིད་ནས་རང་གི་ཆོས་ཉིད་དང་ངོ་བོ་གཅིག་ཏུ་གྲུབ་པའི་ཕྱིར་ཏེ། ཆོས་ཐམས་
ཅད་རང་བཞིན་གྱིས་སྟོང་པ་ནི་དེ་རྣམས་ཀྱི་ཆོས་ཉིད་ཡིན་ལ། གཟུགས་སོགས་ཀྱི་ཆོས་ཐམས་ཅད་གདོད་མ་
ནས་རང་བཞིན་གྱིས་སྟོང་ཞིང་། རང་བཞིན་གྱིས་སྟོང་བཞིན་དུ་ཐ་སྙད་དུ་དེར་སྣང་བས། དེ་རྣམས་ནི་རང་གི་
རང་བཞིན་སྟོང་པ་ཉིད་ལས་ངོ་བོ་གཞན་མ་ཡིན་པ་དང་། དེ་རྣམས་ཀྱི་རང་བཞིན་སྟོང་པ་ཉིད་དེ་ཡང་དེ་རྣམས་
ལས་ངོ་བོ་གཞན་ཏེ་ཐ་དད་མ་ཡིན་ཏེ། མདོ་ལས། གཟུགས་སྟོང་པའོ། ། སྟོང་པ་ཉིད་གཟུགས་སོ། །
གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། ། ཞེས་ཆོས་
ཐམས་ཅད་དེ་བཞིན་དུ་སྦྱོར་བར་གསུངས་པའི་ཕྱིར། ཡང་ལྷན་སྐྱེས་ཀྱི་བདེ་བ་ལ་སྟོང་ཉིད་ཀྱི་ལྟ་བ་གཞན་ཞིག་
གིས་རྒྱས་འདེབས་པ་དང་། སྟོང་ཉིད་ཀྱི་ལྟ་བ་ལ་ལྷན་སྐྱེས་ཀྱི་བདེ་བ་གཞན་ཞིག་གིས་རྒྱས་འདེབས་པ་དེ་ཡང་
སྐབས་འདིར་བདེ་སྟོང་སྦྱོར་བའི་དོན་མ་ཡིན་ཏེ། དེ་ལ་ནི་ལྷན་སྐྱེས་ཀྱི་བདེ་བ་སྟོང་ཉིད་རྟོགས་པའི་ཤེས་རབ་
274

༄༅} ། ལཱུ་ཧི་བའི་ལུགས་ཀྱི་རྫོགས་རིམ། །
ཀྱིས་ཟིན་པ་ཡོད་ཀྱང་། ལྷན་སྐྱེས་ཀྱི་བདེ་བ་ཉིད་སྟོང་ཉིད་རྟོགས་པའི་བློའི་ངོ་བོར་སོང་བ་མེད་པའི་ཕྱིར།
དཔེར་ན། སྦྱིན་སོགས་སྟོང་ཉིད་རྟོགས་པའི་ཤེས་རབ་ཀྱིས་ཟིན་ཡང་དེའི་ངོ་བོར་མ་སོང་བ་བཞིན་ནོ། ། འོ་ན།
ཇི་ལྟར་བྱ་སྙམ་ན་དེའི་ཚུལ་ཡོད་དེ། བསྒོམས་སྟོབས་ཀྱིས་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱས་
པའི་ཡིད་ཀྱི་ཤེས་པ་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་དེ་ཉིད་ཀྱིས་ཡུལ་སྟོང་པ་ཉིད་ཕྱིན་ཅི་ལོག་པར་རྟོགས་
པའི་ཡུལ་ཡུལ་ཅན་སྦྱོར་བ་ཉིད་སྐབས་འདིར་བདེ་སྟོང་དབྱེར་མེད་དུ་སྦྱོར་བའི་དོན་དང་། སྟོང་ཉིད་རྟོགས་
པའི་བློ་དང་ལྷན་སྐྱེས་ཀྱི་བདེ་བ་གཉིས་གྲུབ་སྟེ་ངོ་བོ་དབྱེར་མེད་དུ་སྦྱོར་བ་ཡང་སྐབས་འདིར་བདེ་སྟོང་དབྱེར་
མེད་དུ་སྦྱོར་བའི་དོན་ཡིན་པའི་ཕྱིར་ཏེ། སཾ་བྷུ་ཊི་ལས། ཆུ་དང་འོ་མ་འདྲེས་པ་བཞིན། ། གཉིས་མེད་རྣམ་
པའི་སྦྱོར་བ་ཡིས། ། གཉིས་པོ་འདུས་པ་གང་ཡིན་པ། ། ཤེས་རབ་ཐབས་ཞེས་བྱ་བར་གྲགས། ། ཞེས་དང་།
བདེ་མཆོག་ སྡོམ་ འབྱུང་ལས་ཀྱང་། གཉིས་ པོ་ རོ་ གཅིག་ དབྱེར་མེད་པ། ། དགའ་བའི་བདེ་ བ་ ཆེན་ པོ་
ཉིད། ། ཤེས་རབ་སྙིང་རྗེའི་དབྱེ་བ་ནི། ། སྒྲོན་མ་དང་ནི་འོད་ཟེར་བཞིན། ། ཞེས་གསུངས་པའི་ཕྱིར། དེ་
ཡང་དོན་གྱི་འོད་གསལ་སྐྱེས་པའི་ཚེ་ཆུ་ལ་ཆུ་ཞུགས་པ་བཞིན་དུ་རོ་མཉམ་ངོ་བོ་དབྱེར་མེད་དུ་སྦྱོར་བ་དངོས་སུ་
ཡོད་ལ། དེའི་སྔོན་དུ་ནི་མོས་པ་ཡིད་བྱེད་ཀྱི་ཚུལ་ལམ་དོན་སྤྱིའི་ཚུལ་དུ་དེ་ལྟར་སྦྱོར་བ་ཡིན་ཏེ། དངོས་གྲུབ་སྟེ་
མ་ལས། དེ་ཡང་དོན་གྱི་འོད་གསལ་སྐྱེས་པའི་དུས་སུ་ཡུལ་ཡུལ་ཅན་གཉིས་འོ་མ་ཆུ་ལ་ཞུགས་པ་བཞིན་དུ་རོ་
གཅིག་ཏུ་གྱུར་ནས་གཉིས་སྣང་ཕྲ་མོ་ཡང་དག་པ་ཡིན་ལ། དོན་གྱི་ལྷན་སྐྱེས་མ་སྐྱེས་གོང་དུ་ནི་དེ་ཁོ་ན་ཉིད་
མངོན་རེ་རེས་མི་ཆོག་གི གཉིས་པ་དགོས་པ་ཡིན་ཏེ།ས་ར་ཧས།སྙིང་རྗེ་དང་བྲལ་སྟོང་བ་ཉིད་ཞུགས་པས། །
དེས་ནི་ལམ་མཆོག་རྙེད་མ་ཡིན་ནོ། ། འོན་ཏེ་སྙིང་རྗེ་འབའ་ཞིག་བསྒོམས་ན་ཡང་། ། འཁོར་བ་འདིར་གནས་
ཐར་བ་འཐོབ་མི་འགྱུར། ། གང་ཡང་གཉིས་པོ་སྦྱོར་བར་ནུས་པ་དེ། ། འཁོར་བར་མི་གནས་མྱ་ངན་འདས་མི་
གནས། ། ཞེས་གསུངས་པའི་ཕྱིར།འདིར་བསྟན་སྙིང་རྗེ་ནི་སྟོང་ཉིད་རྟོགས་པའི་ལྷན་སྐྱེས་ཀྱི་བདེ་བ་ཡིན་ལ།
མདོ་སྔགས་གཉིས་ཀའི་དེས་རྒྱུའི་སྟོང་ཉིད་ཕྲ་མོ་ལ་ཁྱད་པར་མེད་ཀྱང་།ཉིད་ཕྲ་མོ་ལ་ཁྱད་པར་མེད་ཀྱང་། ངེས་
བྱེད་ཀྱི་བློ་ལ་ལྷན་སྐྱེས་ཀྱི་བདེ་བས་སྟོང་ཉིད་ངེས་པའི་ནུས་པ་འདྲ་བ་ཡུལ་ཅན་གཞན་གང་ལ་ཡང་མེད་པས།
སྔགས་ཀྱི་ལམ་ཁྱད་པར་དུ་འཕགས་པ་ཡིན་ཏེ། དངོས་གྲུབ་སྙེ་མ་ལས། ངེས་རྒྱུའི་དོན་གཅིག་ཡིན་ཀྱང་ངེས་
བྱེད་ཀྱི་བློ་ལ་ལྷན་སྐྱེས་ཀྱི་བདེ་བས་སྟོང་ཉིད་ངེས་པའི་སྟོབས་འདྲ་བ་ཡུལ་ཅན་གཞན་གང་གིས་ངེས་པ་ལ་མེད་
པས། སྟོང་པ་ལ་ཁྱད་པར་མེད་ཀྱང་ཐབས་བདེ་བས་ཁྱད་པར་དུ་འཕགས་པར་གསུངས་སོ། ། ཞེས་གསུངས་
པའི་ཕྱིར། སྤྱིར་སྔགས་བླ་མེད་ཀྱི་ལམ་མྱུར་བའི་རྒྱུ་མཚན་གྱི་གཙོ་བོ་ལ་གཉིས་ཡོད་དེ། གཅིག་ནི་སྒྱུ་མའི་སྐུས་
275

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕར་ཕྱིན་ཐེག་པའི་བསྐལ་བ་གྲངས་མེད་གསུམ་དུ་བསོད་ནམས་ཀྱི་ཚོགས་གསོག་པའི་དོད་དུ་འགྱུར་བས་ཡིན་ལ།
གཅིག་ནི་བདེ་སྟོང་དབྱེར་མེད་ཀྱི་ཡེ་ཤེས་ཀྱིས་ཚོགས་གཉིས་དང་དེའི་ནང་ནས་གཙོ་བོར་ཡེ་ཤེས་ཀྱི་ཚོགས་ཐམས་
ཅད་སྡུད་པའི་རྒྱུ་མཚན་གྱིས་སྦྱར་པ་ཡིན་པའི་ཕྱིར། བདེ་སྟོང་དབྱེར་མེད་ཀྱི་གཏམ་ནི་གྲགས་ཆེ་ཡང་བདེ་སྟོང་
སོ་སོའི་ཁྱད་པར་དང་དེ་གཉིས་ཀྱི་སྦྱོར་ཚུལ་ནི་ཇི་ལྟ་བ་བཞིན་ཤེས་དཀའ་བ་ཡིན་ཏེ། སར་ཧས། ཁྱིམ་དང་
ཁྱིམ་ན་དེ་ཡི་གཏམ་སྨྲ་ཡང་། ། བདེ་ཆེན་གནས་ནི་ཡོངས་སུ་ཤེས་པ་མེད། ། ཅེས་གསུངས་པའི་ཕྱིར། དོན་
འདི་ནི་ཆེས་གསང་བའི་གནས་ཡིན་ཞིང་། འདི་ཤེས་པ་ལ་འབད་དགོས་པ་ཡིན་ཏེ། དངོས་གྲུབ་སྙེ་མར་ལུང་
སྔར་ལྟར་དྲངས་པའི་མཇུག་ཏུ། གསང་བ་ལས་ཀྱང་ཆེས་གསང་བའི་དོན་འདི་རྟོགས་པར་ཡུན་རིང་དུ་འབད་
པར་བྱའོ། ། ཞེས་གསུངས་པའི་ཕྱིར། བཞི་བ་ནི། སྔར་བཤད་པའི་བདེ་སྟོང་དབྱེར་མེད་དེ་ལ་རྣལ་འབྱོར་མ་
རྒྱུད་ཀྱི་གཞུང་མང་པོར་བདེ་སྟོང་ཟུང་འཇུག་དང་བདེན་གཉིས་ཟུང་འཇུག་ཅེས་པའི་ཐ་སྙད་མཛད་པ་ཡང་ཡོད་
མོད། བདེན་གཉིས་ཟུང་འཇུག་གི་གཙོ་བོ་ནི་དེ་ཙམ་མ་ཡིན་ཏེ། འཕགས་ལུགས་དང་མཐུན་པར་ཤེས་རབ་
དོན་དམ་བདེན་པ་དོན་གྱི་འོད་གསལ་དང་། ཐབས་ཀུན་རྫོབ་བདེན་པ་དག་པ་སྒྱུ་མའི་སྐུ་གཉིས་སྐུ་ཐུགས་སུ་
དངོས་པོ་གཅིག་པའམ་ཐབས་ཤེས་ངོ་བོ་དབྱེར་མེད་དུ་སྦྱོར་བ་ནི། སྐབས་འདིར་བདེན་བགཉིས་ཟུང་འཇུག་གམ།
བདེན་གཉིས་དབྱེར་མེད་དུ་སྦྱོར་བའི་དོན་ཡིན་པའི་ཕྱིར་ཏེ། ཀུན་སྦྱོང་ལས།ཁ་ཊཾ་ཀ་ནི་ལྷ་ཡི་སྐུ། ། ཤེས་རབ་
ཌ་མ་རུ་ཡི་སྒྲ། ། ཞེས་དང་། ཤཱི་ནི་གཉིས་མེད་ཡེ་ཤེས་ཏེ། ། ཞེས་པའི་གཞུང་གཉིས་ཀྱིས་ཀྱང་དོན་དེ་སྟོན་
པའི་ཕྱིར་རོ། ། འོ་ན། ལམ་དུས་སུ་དག་མ་དག་གི་སྒྱུ་མའི་སྐུ་དེ་ལྟ་བུ་འབྱུང་ན། དེ་ལ་སྒྲུབ་བྱེད་ཀྱི་རིགས་ཇི་
ལྟར་ཡོད་ཅེ་ན། འདི་ལ་རིགས་པ་བཞི་སྟེ། གཟུགས་སྐུའི་རྒྱུ་ཐུན་མོང་མ་ཡིན་པའི་གནད་ལ་བརྟེན་ནས་གྲུབ་པ།
སྦྱང་གཞིའི་གནད་ལ་བརྟེན་ནས་སྒྲུབ་པ། ལྷ་བསྐྱེད་ཚུལ་གྱི་གནད་ལ་བརྟེན་ནས་སྒྲུབ་པ། ཐབས་ཤེས་ངོ་བོ་
དབྱེར་མེད་ཀྱི་གནད་ལ་བརྟེན་ནས་སྒྲུབ་པ་རྣམས་སུ་ཡོད་པའི་ཕྱིར། དང་པོ་ནི། གཟུགས་སྐུའི་ཉེར་ལེན་གྱི་
རིགས་འདྲའི་རྒྱུའི་གཙོ་བོ་ནི་སྒྱུ་ལུས་སུ་ངེས་ཏེ། གདུལ་བྱ་ཐེག་ཆེན་གྱི་རིགས་ཅན་རྣམས་ཀྱིས་གཟུགས་སྐུ་ལ་
བརྟེན་ནས་གཞན་དོན་བྱེད་དགོས་པ་ཡིན་ཞིང་། གཟུགས་སྐུའི་རིགས་འདྲའི་རྒྱུའི་གཙོ་བོ་ནི་རང་གི་ཉེར་ལེན་
དུ་གྱུར་པའི་སྒྱུ་མའི་སྐུ་ལས་གཞན་དུ་མི་འཐད་པའི་ཕྱིར་ཏེ། གཟུགས་སྐུ་དེ་རང་དང་རྣམ་པ་ཤིན་ཏུ་མཐུན་པའི་
རང་གི་རིགས་འདྲའི་རྒྱུ་ཁྱད་པར་ཅན་ལ་བརྟེན་ནས་སྒྲུབ་དགོས་པ་ཡིན་ལ། དེ་ནི་ཕར་ཕྱིན་ཐེག་པ་དང་རྒྱུད་སྡེ་
འོག་མ་གསུམ་དང་རིམ་པ་དང་པོའི་སྐབས་སུའང་མེད་པའི་ཕྱིར། ཕར་ཕྱིན་ཐེག་པ་ལ་མེད་དེ་ཕར་ཕྱིན་ཐེག་
པར་བླ་མ་སྐྱེལ་བསུ་སོགས་བྱས་པ་ལ་བརྟེན་ནས་ཕྱག་ཞབས་འཁོར་ལོས་མཚན་པ་ལ་སོགས་པ་འབྱུང་བར་འདོད་
276

༄༅། ། ལཱུ་ཧི་པའི་ལུགས་ཀྱི་རྫོགས་རིམ། །
ཀྱི། གཟུགས་སྐུ་དེ་རང་དང་རྣམ་པ་མཐུན་པའི་ལམ་གྱིས་སྒྲུབ་པར་མི་འདོད་པའི་ཕྱིར། གལ་ཏེ་རྒྱུན་མཐའི་
ལུས་དེ་མཚན་དཔེས་སྤྲས་པའི་ཡིད་ལུས་ཡིན་པས་གཟུགས་སྐུའི་དངོས་ཀྱི་ཉེར་ལེན་དུ་གྱུར་པའི་རིགས་འདྲའི་
རྒྱུའོ་སྙམ་ན། མི་འཐད་དེ། དེའི་ལུས་དེ་ཡིད་ལྟར་ཐོགས་པ་མེད་པས་ཡིད་ཀྱི་རང་བཞིན་གྱི་ལས་ཞེས་བརྗོད་པ་
ཡིན་གྱི། ཡིད་ཤེས་དང་ངོ་བོ་གཅིག་པའི་ལུས་མ་ཡིན་པའི་ཕྱིར། ཕྱི་མ་གྲུབ་སྟེ། མ་རིག་བག་ཆགས་ཀྱིས་དང་
ཟབག་མེད་ཀྱི་ལས་སྟོབས་ཀྱིས་ཐོབ་པའི་ལུས་ཡིན་པའི་ཕྱིར། རྒྱུད་སྡེ་འོག་མ་གསུམ་གྱི་སྐབས་སུ་མེད་དེ། དེ་
གསུམ་གྱི་སྐབས་སུ་གཟུགས་སྐུ་དང་རྣམ་པ་མཐུན་པའི་ལམ་བསྒོམ་པ་ཙམ་ཡོད་ཀྱང་། དེ་ཙམ་གྱིས་མཐར་
གཟུགས་སྐུ་ལ་གཏུགས་པར་མི་ནུས་པའི་ཕྱིར། བསྐྱེད་རིམ་གྱི་སྐབས་སུ་ཡང་མེད་དེ། དེའི་སྐབས་སུ་རྟེན་དང་
བརྟེན་པའི་དཀྱིལ་འཁོར་ལ་གསལ་སྣང་མཐར་ཕྱིན་པ་ཡོད་ཀྱང་། དེའི་ཚེ་རང་གི་ལུས་ཕྲ་རགས་གང་ཡང་
དངོས་གནས་ལ་ལྷ་སྐུར་སོང་བ་མེད་པའི་ཕྱིར་ཏེ། ཇི་སྲིད་ལྷར་བསྒོམས་པའི་ཀུན་སློང་ཡོད་པ་དེ་སྲིད་དུ་དེའི་ང་
རྒྱལ་དང་གསལ་སྣང་ཡོད་ལ། ཀུན་སློང་རྒྱུན་ཆད་པ་ན། ལྷའི་ང་རྒྱལ་དང་གསལ་སྣང་ཡང་རྒྱུན་ཆད་པར་
འགྱུར་བའི་ཕྱིར། རྫོགས་རིམ་གྱི་རིམ་པ་གསུམ་པའི་སྐབས་སུ་ཡང་གཟུགས་སྐུའི་དངོས་ཀྱི་ཉེར་ལེན་མེད་དེ།
རིམ་པ་གསུམ་པའི་སྒྱུ་ལུས་དེ་དོན་གྱི་འོད་གསལ་མངོན་དུ་གྱུར་པའི་ཚེ་འཇའ་ཡལ་བ་ལྟར་དག་འགྲོ་བའི་ཕྱིར།
དེ་ལྟར་ན། ལམ་བསྒོམས་སྟོབས་ཀྱིས་བྱུང་བའི་རླུང་སེམས་ཙམ་ལས་གྲུབ་པའི་མཚན་དཔེས་སྤྲས་པའི་དག་པའི་
སྒྱུ་མའི་སྐུ་དེ་གཟུགས་སྐུ་དང་རྣམ་པ་ཤིན་ཏུ་མཐུན་ཞིང་རང་འབྲས་གཟུགས་སྐུའི་ཉེར་ལེན་གྱི་གཙོ་བོ་ཡིན་ཏེ།
སེམས་ཅན་གྱི་ལུས་སེམས་ལ་རོགས་པ་གནས་སྐབས་པའི་ལུས་སེམས་དང་ཕྲ་བ་གཉུག་མའི་ལུས་སེམས་གཉིས་
ཡོད་པ་ལས། གཉུག་མའི་ལུས་དེས་གཞི་དུས་སུ་བར་དོ་བཟུང་ནས་འཁོར་བར་སྐྱེ་བའི་རྒྱུ་བྱེད། ལམ་དུས་སུ་སྒྱུ་
ལུས་ཀྱི་རྒྱུ་བྱེད། འབྲས་དུས་ཀྱི་གཟུགས་སྐུའི་རྒྱུའི་གཙོ་བོ་བྱེད་པའི་ཕྱིར་རོ། ། གཉིས་པ་ནི། སྦྱང་གཞིའི་
གནད་ལ་བརྟེན་ནས་ལམ་དུས་སུ་སྒྱུ་ལུས་ཡོད་པར་འགྲུབ་སྟེ། སྦྱང་གཞི་སྐྱེ་ཤི་བར་དོ་གསུམ་དང་རྣམ་པ་མཐུན་
པར་རིམ་གཉིས་བསྒོམས་པ་ལ་བརྟེན་ནས་རང་ལ་འབྱུང་རྒྱུའི་སྦྱང་གཞི་གསུམ་པོ་དེ་སྦྱངས་ནས་སྐུ་གསུམ་འགྲུབ་
པར་འགྱུར་བ་ཡིན་ཞིང་། དེ་ཡང་གཞི་ལ་བར་དོར་འགྱུར་རང་གི་ཕྲ་བའི་རླུང་སེམས་དངོས་པོ་གཅིག་པ་དེ་ལམ་
དུས་སུ་རྣལ་འབྱོར་བ་ལ་སྒྱུ་མའི་སྐུ་དང་འབྲས་དུས་སུ་ཟུང་འཇུག་གི་སྐུར་འགྱུར་བའི་ཕྱིར་ཏེ། རིམ་ལྔ་ལས།
ཀུན་རྫོབ་བདེན་ པ་སྒྱུ་ མ་ ཉིད། ། ལོངས་ སྤྱོད་ རྫོགས་ པའི་ སྐུ་ཡང་ དེ། ། དེ་ ཉིད་དྲི་ཟའི་ སེམས་ ཅན་
འགྱུར། ། རྡོ་རྗེའི་སྐུ་ཡང་དེ་ཉིད་དོ། ། ཞེས་གསུངས་པའི་ཕྱིར། གསུམ་པ་ནི། ལྷའི་བསྐྱེད་ཆོག་གི་གནད་
ལ་བརྟེན་ནས་ཀྱང་ལམ་དུས་སུ་སྒྱུ་ལུས་ཡོད་པར་འགྲུབ་སྟེ། རྒྱུད་སྡེ་བཞི་གའི་སྐབས་སུ་སྟོང་ཉིད་བསྒོམས་པའི་
277 ,

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཐར་ལྷའི་སྐུར་ལྡང་བ་ཞིག་བཤད་ཅིང་། བསྐྱེད་རིམ་མན་ལ་ནི་ལྷའི་སྐུར་བསྐྱེད་པ་ཙམ་ཡོད་ཀྱང་ལྷ་སྐུར་
དངོས་གནས་སུ་སོང་བ་མེད་ལ། དེས་ན་རྫོགས་རིམ་གྱི་སྐབས་སུ་སྟོང་པར་ཞུགས་པའི་མཐར་ལྷའི་སྐུར་དངོས་
གནས་ལ་ལྡང་བ་ཞིག་དགོས་པས། དེ་ནི་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུར་ལྡང་ཚུལ་ཤེས་
ན་འབྱུང་ཞིང་། དེ་ལས་གཞན་དུ་ཇི་ལྟ་བ་བཞིན་མི་ཤེས་པའི་ཕྱིར། བཞི་པ་ནི། ཐབས་ཤེས་དབྱེར་མེད་ཀྱི་
གནད་ལ་བརྟེན་ནས་ཀྱང་ལམ་དུས་སུ་སྒྱུ་མའི་སྐུ་ཡོད་པར་འགྲུབ་སྟེ། སློབ་པའི་ཟུང་འཇུག་གི་སྐུ་དེ་ཐབས་ཤེས་
ངོ་བོ་དབྱེར་མེད་དུ་སྦྱོར་བའི་ལྷ་སྐུ་ཡིན་ཞིང་དེ་ཐོབ་པའི་ཚེ་གཟུགས་སྐུའི་རིགས་འདྲའི་བསོད་ནམས་ཀྱི་ཚོགས་
རྫོགས་པ་ཡིན་པས། རྗེས་ཐོབ་ཏུ་བླ་མ་མ་གཏོགས་བྲིས་འབུར་གྱི་སྐུ་གསུང་ཐུགས་རྟེན་ལ་ཕྱག་མི་བྱ་བར་བཤད་
ཅིང་། ཕར་ཕྱིན་ཐེག་པར་ས་བརྒྱད་པ་ཐོབ་ནས་སྟོང་ཉིད་གཙོ་བོར་བསྒོམས་པ་ནི་སངས་རྒྱས་ཀྱིས་དེ་ལས་
བསླངས་ནས་རྗེས་ཐོབ་ཏུ་བསོད་ནམས་ཀྱི་ཚོགས་གསོག་པ་ལ་བསྐུལ་དགོས་ལ། བླ་མེད་ཀྱི་ལམ་མཐོན་པོར་
སླེབས་པ་ན་རྗེས་ཐོབ་ཏུ་བསོད་ནམས་ཀྱི་ཚོགས་སྒོས་སུ་གསོག་པ་ལ་མི་ལྟོས་པར་མཉམ་གཞག་ཉིད་ལ་གཅིག་
དྲིལ་དུ་བྱས་ནས་བསྐྱངས་ཆོག་པའི་ཕྱིར་ཏེ། དེའི་རྒྱུ་མཚན་ཡང་ཕར་ཕྱིན་ཐེག་པའི་མཉམ་གཞག་ཡེ་ཤེས་ལ་
གཟུགས་སྐུའི་རིགས་འདྲའི་རྒྱུའི་གཙོ་བོ་ཐབས་ཤེས་གཉིས་ངོ་བོ་དབྱེར་མེད་དུ་སྦྱོར་བ་མེད་ལ། བླ་མེད་ཀྱི་
མཉམ་གཞག་བདེ་ཆེན་གྱི་ཡེ་ཤེས་བསྒོམས་པའི་སྟེང་ནས་ཆོས་སྐུའི་རིགས་འདྲའི་རྒྱུར་མ་ཟད། གཟུགས་སྐུའི་
ཉེར་ལེན་གྱི་ཐབས་ཀྱི་ཆ་ཡང་ཚང་བ་ཤིན་ཏུ་གསལ་ཞིང་། ཡང་འོད་གསལ་གྱི་རླུང་ལས་དག་མ་དག་གི་སྒྱུ་ལུས་
སྒྲུབ་ཤེས་ན་འབྱུང་བ་ཡིན་པའི་ཕྱིར། དེ་ལྟ་བུའི་བདེ་སྟོང་དབྱེར་མེད་ཀྱི་ལྷན་སྐྱེས་དང་། བདེན་གཉིས་དབྱེར་
མེད་ཀྱི་ཟུང་འཇུག་བསྐྱེད་པ་ལ་ལུས་ལ་གནད་དུ་བསྣུན་དགོས་ཤིང་། དེ་ལ་ཡང་ཕྱི་ཕྱག་རྒྱ་ལ་བརྟེན་པ་དང་།
ནང་རྩ་རླུང་ཐིག་ལེ་ལ་གནད་དུ་བསྣུན་པའི་ཐབས་གཉིས་གསུངས་པའི་སྔ་མ་ལ་ལས་དང་ཡེ་ཤེས་ཀྱི་ཕྱག་རྒྱ་ལ་
བརྟེན་པའི་ཚུལ་གཉིས་ལས། ལས་རྒྱ་ལ་བརྟེན་ནས་བདེ་སྟོང་སྦྱོར་བ་ནི་ཡུལ་རྟེན་གཉིས་ཀ་རྒྱུད་ནས་བཤད་པ་
ལྟར་གྱི་མཚན་ཉིད་ཚང་དགོས་པས་ད་ལྟའི་གང་ཟག་གིས་ཡེ་རྒྱ་ལ་བརྟེན་དགོས་པ་ཡིན་ཏེ། འཆད་པར་འགྱུར་
རོ། ། མདོར་ན་ཕྱི་ཕྱག་རྒྱ་དང་ནང་རྩ་རླུང་ཐིག་ལེ་ལ་གནད་དུ་བསྣུན་པའི་ཐབས་གཉིས་ལ་བརྟེན་ནས་རོ་རྐྱང་
གི་རླུང་དྷུ་ཏིར་ཞུགས་གནས་ཐིམ་གསུམ་བྱས་པའི་བདེ་སྟོང་སྦྱོར་བ་ནི་སངས་རྒྱས་སྒྲུབ་པའི་ཐབས་བླ་ན་མེད་པ་
གདམས་ངག་ཐམས་ཅད་ཀྱི་གནད་བསྡུས་པ་ཡིན་ཏེ། བདེ་མཆོག་འབྱུང་བ་ལས། ཐབས་ཤེས་གཉིས་ནི་
མཉམ་སྦྱོར་བས། ། རྫོགས་པའི་བྱང་ཆུབ་སྒྲུབ་བྱེད་པ། ། དེ་ཉིད་ལ་ནི་བླ་མེད་པའི། ། སངས་རྒྱས་ཀུན་
རྣམས་རབ་ཏུ་གཞུག། ཞེས་དང་། ས་ར་ཧས། ཟ་ཞིང་འཐུར་ལ་གཉིས་སྤྲོད་གྱིས་དགའ་ཞིང་། ། རྟག་ཏུ་
278

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
ཡང་དང་ཡང་དུ་འཁོར་ལོ་འགེངས། ། ཆོས་འདི་ལྟ་བུས་འཇིག་རྟེན་ཕ་རོལ་འགྲུབ་འགྱུར་ཏེ། ། རྨོངས་པའི་
འཇིག་རྟེན་མགོ་བོ་རྡོག་པས་མནན་ནས་སོད། ། གང་དུ་རླུང་དང་སེམས་ནི་མི་རྒྱུ་ཞིང་། ། ཉི་མ་ཟླ་བ་འཇུག་
པ་མེད་གྱུར་པ། ། མི་ཤེས་པ་དག་གནས་དེར་སེམས་ནི་དབུགས་ཕྱུངས་ཞིག། མདའ་བསྣུན་གྱིས་ནི་མན་ངག་
མཐའ་དག་བསྟེན་ནས་སོང་། ། ཞེས་གསུངས་པའི་ཕྱིར། ། གཉིས་པ་ནི། སྤྱིར་བླ་མེད་ཀྱི་རྒྱུད་ཀུན་གྱི་དོན་
གྱི་གནད་ཐམས་ཅད་ཨེ་ཝཾ་ནས་བི་ཛ་ཧ་རའི་བར་གྱི་ཡི་གེ་བཞི་བཅུའི་གླེང་གཞིའི་དོན་དུ་འདུས་ལ། དེའི་དོན་གྱི་
གཙོ་བོ་ཐབས་ཤེས་གཉིས་ནི་ཐོག་མའི་ཨེ་ཝཾ་གཉིས་ཀྱི་དོན་དུ་འདུ་བ་ཡིན་ཏེ། རྒྱུད་རྡོ་རྗེ་འཕྲེང་བ་ལས། རྒྱུད་
དུ་ཐོག་མར་གསུངས་པ་ཡི། ། འདི་སྐད་བདག་སོགས་ཇི་ལྟ་བུ། འདི་སྐད་ཅེས་སོགས་དང་པོའི་ངག།དོན་རྒྱུས་
པར་ནི་ཇི་ལྟར་འགྱུར། ། ཞེས་རྐང་བ་དང་པོ་གཉིས་ཀྱིས་གསང་བ་དེ་གཉིས་ལ་སོགས་པའི་རྒྱུད་དུ་ཐོག་མར་
ཡང་འབྱུང་བའི་གླེང་གཞིའི་དོན་ཨེ་ཝཾ་གཉིས་ཀྱི་དོན་དུ་འབྱུང་ཚུལ་དང་། ཕྱི་མ་གཉིས་ཀྱིས་ཨེ་ཝཾ་ཞེས་སོགས་རེ་
རེའིདོན་རྒྱས་པར་བཤད་ན་ཇི་ལྟར་འགྱུར་ཞེས་གཉིས་དྲིས་པའི་ཕྱི་མའི་ལན་དུ་ཡི་གེ་རེ་ཚིགས་བཅད་རེས་
བཤད་ཅིང་། དང་པོའི་ལན་ལ་ཐོབ་བྱ་འབྲས་བུའི་ཨེ་ཝཾ། ཐོབ་བྱེད་ལམ་གྱིས་ཨེ་ཝཾ། འདྲེན་བྱེད་རྟགས་ཀྱི་ཨེ་
ཝཾ་དང་གསུམ་གསུངས་པའི་ཕྱིར། དེ་ཡང་དང་པོ་ལ་དྲང་དོན་དང་ངེས་དོན་དུ་བཤད་པ་གཉིས་ཀྱི་དང་པོ་ལ་ཡི་
གེ་གཉིས་ཀྱིས་དོན་མཚོན་ཚུལ་ཡོད་དེ། ཨེ་ས་སྟོན་པ་གང་དུ་བཞུགས་པས་རྒྱུད་གསུངས་པའི་གནས་ལ་ནི་བདེ་
མཆོག་གི་རྩ་རྒྱུད་སོགས་རྒྱུད་ལ་ལར་གསང་བ་ཞེས་དང་། ལ་ལར་མཁའ་དབྱིངས་དང་། དེ་བཞིན་དུ་བྷ་ག་
དང་། ཆོས་འབྱུང་དང༌། པདྨ་དང་། སེངྒེ་གདན་ཞེས་གསུངས་པ་རྣམས་མཚོན། ལས་གདན་དེ་རྣམས་ལ་
བཞུགས་ནས་རྒྱུད་གསུངས་པའི་སྟོན་པ་ལ་རྡོ་རྗེ་ཅན་དང༌། རྡོ་རྗེ་སེམས་དཔའ་དང་། རྡོ་རྗེ་འཇིགས་བྱེད་
དང་། རྡོ་རྗེ་དབང་ཕྱུག་དང་། ཧེ་རུ་ཀ་དང་། དུས་ཀྱི་འཁོར་ལོ་དང་། དང་པོའི་སངས་རྒྱས་ཞེས་གསུངས་
པ་རྣམས་མཚོན། ཐིག་ལེས་རྡོ་རྗེ་ཅན་ལ་སོགས་པ་སྟོན་པ་དེ་རྣམས་གསང་བ་ལ་སོགས་པའི་གདན་དེ་རྣམས་སུ་
བཞུགས་ནས་ཆོས་སྟོན་པ་མཚོན་པའི་ཕྱིར་ཏེ། རྒྱུད་དེ་ཉིད་ལས། ཨེས་ནི་གསང་བ་མཁའ་དབྱིངས་དང་། །
བྷ་ག་ ཆོས་ འབྱུང་པདྨ་དང་། ། རྣལ་ འབྱོར་ སེངྒེ་ གདན་ལ་བཞུགས། ། མཆོག་ ཏུ་ རྨད་བྱུང་ སྟོན་ པར་
མཛད། ། རྡོ་རྗེ་སེམས་དཔའ་ཝི་རྡོ་རྗེ། ། རྡོ་རྗེ་འཇིགས་བྱེད་དབང་ཕྱུག་དང་། ། ཧེ་རུ་ཀ་དང་དུས་འཁོར་
ལོ། ། དང་པོའི་སངས་རྒྱས་ལ་སོགས་མཚན། ། ཞེས་གསུངས་པའི་ཕྱིར། གཉིས་པ་ཡོད་དེ། ཨེས་འབྲས་
དུས་ཀྱི་ཤེས་རབ་སྟོང་པ་ཉིད་དང་། ལས་འབྲས་དུས་ཀྱི་ཐབས་བདེ་བ་ཆེན་པོ་མཚོན་ཞིང་། གཉིས་ཀས་འབྲས་
དུས་ཀྱི་འོད་གསལ་དང་སྒྱུ་མའི་སྐུ་ཟུང་དུ་འཇུག་པ་ཡང་མཚོན་པ་ཡིན་པའི་ཕྱིར་ཏེ། དེ་ཉིད་ལས། ཨེ་ཝཾ་དེ་
279

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་གཤེགས་པའི་རྒྱུ། ༣ གཉིས་སུ་མེད་པ་མཚོན་བྱེད་དང་། ། སྟོང་ཉིད་སྙིང་རྗེ་དབྱེར་མེད་པ། ། གང་
ལ་དེ་ཉིད་མངོན་པར་བརྗོད། ། དེ་ལ་དེ་བཞིན་གཤེགས་པའི་རྒྱུ། ། གཉིས་མེད་ཡེ་ཤེས་མཚོན་པ་ན། །
རྒྱུད་རྣམས་ཀུན་གྱི་གླེང་གཞིར་གསུངས། ། ཞེས་གསུངས་པའི་ཕྱིར། གཉིས་པ་ལམ་གྱི་དབང་དུ་བྱས་ན་ཨེ་ཝཾ་
གཉིས་ཀྱི་མཚོན་དོན་ཤེས་དགོས་པ་ཡིན་ཏེ། ཨེས་བདག་མེད་པའི་དེ་ཁོ་ན་ཉིད་མཚོན་པས་སྟོང་ཉིད་ཀྱི་ལྟ་བ་ཕུ་
ཐག་ཆོད་པ་ཞིག་མེད་ན་ཨེ་ཡིག་གི་དོན་མ་ཚང་། དེ་ཡོད་ཀྱང་ཕྱི་ནང་གི་ལུས་ལ་གནད་དུ་བསྣུན་པ་ལས་བྱུང་
བའི་བདེ་བ་ཆེན་པོ་གཅིག་མེད་ན་ཝ་ཡིག་གི་དོན་མ་ཚང་། དེ་གཉིས་ཡོད་ཀྱང་སྟོང་ཉིད་རྟོགས་པའི་ལྟ་བ་ཞུ་
བདེའི་ངོ་བོར་བསྐྱེད་པའི་བདེ་སྟོང་སྦྱོར་ཚུལ་མི་ཤེས་ན་ཐིག་ལེའི་དོན་མ་ཚང་བའི་ཕྱིར་རོ། ། དེ་ལྟར་ཤེས་པའི་
སྒོ་ནས་བདེ་སྟོང་སྦྱོར་དགོས་ཤིང་དེ་ཉིད་ཆོས་ཕུང་བརྒྱད་ཁྲི་བཞི་སྟོང་ལ་ཁྱབ་པའི་དོན་གྱི་གཙོ་བོ་མདོར་བསྡུས་
པའི་ཆོས་ཀྱི་རྒྱལ་པོ་ཆེན་པོའི་རྒྱས་འདེབས་ཀྱི་ཕྱག་རྒྱུར་གསུངས་པ་ཡིན་ཏེ། དེ་ཉིད་ལས། ཨེ་ནི་སྟོང་པ་ཉིད་
དུ་གསུངས། ། དེ་བཞིན་ཝ་ནི་ཐུགས་རྗེ་དང་། ། ཐིག་ལེ་དེ་གཉིས་སྦྱོར་ལས་བྱུང་། ། དེ་སྦྱོར་བ་ཡི་རྨད་
མཆོག་གོ། ཆོས་ཕུང་བརྒྱད་ཁྲི་བཞི་སྟོང་ཁྱབ། ། མདོར་བསྡུས་ཆོས་ཀྱི་ཕྱག་རྒྱའོ། ། རྒྱལ་པོ་ཆེན་པོ་ཕྱག་རྒྱ་
ཉིད། ། རྒྱུད་རྣམས་ཀུན་གྱི་ཐོག་མར་གསུངས། ། ཞེས་གསུངས་པའི་ཕྱིར། དེ་འདྲ་བའི་བདེ་སྟོང་གི་ཡེ་ཤེས་
དེ་རྒྱུད་གང་ལས་སྟོན་པ་དེ་ལ་དངོས་གྲུབ་མཆོག་ཡོད་ལ་དེ་མི་སྟོན་ན་ནི་མེད་པ་ཡིན་ཏེ། དེ་ཉིད་ལས། རྒྱུད་
ཀུན་གྱི་ནི་དོན་བསྡུས་པ། ༣ སྟོང་ཉིད་སྙིང་རྗེ་མི་ཕྱེད་པ། ། གང་ལ་དེ་ཉིད་མངོན་པར་བརྗོད། ། དེ་ཉིད་དེ་
བཞིན་གཤེགས་པའི་རྒྱ། ། ཨེ་ཝཾ་ཞེས་བྱའི་ཡི་གེ་གཉིས། ། གང་ལ་འདི་གཉིས་མེད་པ་ནི། ། དེ་ལ་དེ་ཁོ་ན་
ཉིད་མེད། ། ཅེས་གསུངས་པའི་ཕྱིར། གསུམ་པ་འདྲེན་བྱེད་རྟགས་ཀྱི་ཨེ་ཝཾ་གྱི་དོན་ལ་ཕྱི་ནང་གཉིས་ལས་ཕྱི་ལ་
སྦྱོར་བའི་མཚོན་ཚུལ་ཡོད་དེ། ཨེས་རྟེན་ཕྱག་རྒྱའི་པདྨ་དེ་མཚོན། ཝས་བརྟེན་པ་ཡབ་ཀྱི་རྡོ་རྗེ་ནོར་བུ་དེ་མཚོན།
ཐིག་ལེས་དེ་གཉིས་ཕན་ཚུན་སྦྱོར་བ་དེ་མཚོན། རྡོ་རྗེ་ལ་གནས་པའི་ཐིག་ལེས་ནི་སྣ་ཚོགས་པའི་སྤྲུལ་བ་སྟོན་པར་
བྱེད་པའི་རྡོ་རྗེ་སེམས་དཔའ་ལ་སོགས་པའི་བདེ་བ་ཀུན་གྱི་གཞི་བྱེད་པའི་ཕྱིར་ཏེ། དེ་ཉིད་ལས། ཨེ་ནི་བྷ་གའི་
མཚན་ཉིད་དེ། ། པདྨ་རྟེན་དུ་ཤེས་པར་བྱ། ། བརྟེན་པ་རྡོ་རྗེ་ཞེས་ནི་གསུངས། ། བརྟེན་པ་རྡོ་རྗེ་འཆང་བ་
ཡིས། ། དེ་ལ་གནས་པ་ཐིག་ལེའི་གཟུགས། ། སྣ་ཚོགས་སྤྲུལ་བ་སྟོན་པར་བྱེད། ། བདེ་བ་ཀུན་གྱི་གཞི་ཡི་
གནས། ། རྡོ་རྗེ་སེམས་དཔའ་བདེ་བ་ཆེ། ། ཞེས་གསུངས་པའི་ཕྱིར། ནང་ལ་སྦྱོར་བའི་མཚོན་ཚུལ་ཡོད་དེ།
ཨེས་སྤྱི་བོ་དང་ལྟེ་བའི་རྩ་འཁོར་གྱི་ལྟེ་བ་གྲུ་གསུམ་པ་རྣམ་པ་ཅན་དུ་ཡོད་པ་དེ་མཚོན། ཝས་མགྲིན་པ་དང་སྙིང་
གའི་རྩ་འཁོར་གྱི་ལྟེ་བ་ཟླུམ་པོའི་རྣམ་པ་ཅན་དུ་ཡོད་པ་དེ་མཚོན། ཐིག་ལེས་མགྲིན་པ་དང་སྤྱི་བོའི་རྩ་འཁོར་
280

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
ཐབས་ཤེས་སུ་ཕྱོགས་པ་དང་། སྙིང་ག་དང་ལྟེ་བའི་རྩ་འཁོར་ཐབས་ཤེས་སུ་ཕྱོགས་པ་དེ་མཚོན་པའི་ཕྱིར་ཏེ།
སཾ་བྷུ་ཊི་ལས། སྤྱི་བོ་ལྟེ་བར་ཡོན་འཁོར་ལོ། ། ཨེ་ཡིག་རྣམ་པར་ཡང་དག་གནས། ། སྙིང་ག་མགྲིན་པར་ཡང་
དག་གནས། ། ཝཾ་གྱི་ཡི་གེ་འདྲ་བར་འདོད། ། ཅེས་གསུངས་པའི་ཕྱིར་རོ། ། གསུམ་པ་ནི། དེ་ལྟ་བུའི་དྲང་
ངེས་གཉིས་ལས་ལམ་གྱི་སྙིང་པོ་ངེས་དོན་གྱི་ཨེ་ཝཾ་བསྐྱོད་པའི་ཐབས་གཞུང་གང་གིས་ཇི་ལྟར་བསྟན་པ་ཡིན་ཞེ་ན།
འདི་ལ་གསུམ། ཕྱག་རྒྱ་ལ་བརྟེན་ནས་བདེ་ཆེན་འདྲེན་ཚུལ་ཇི་ལྟར་བསྟན་པ་དང་། རང་གི་ལུས་ལ་གནད་དུ་
བསྣུན་པ་ལ་བརྟེན་ནས་བདེ་ཆེན་འདྲེན་ཚུལ་ཇི་ལྟར་བསྟན་པ་དང༌། འཕྲོས་དོན་རྩ་རླུང་ཐིག་ལེའི་རྣམ་གཞག་
བཤད་པའོ། ། དང་པོ་ནི། སྤྱིར་བླ་མེད་ཀྱི་རིམ་གཉིས་ཀྱི་སྐབས་སུ་ཕྱག་རྒྱ་ལ་བརྟེན་དགོས་ཚུལ་ནི་གཞུང་
གཞན་དུ་མ་དང་། ཁྱད་པར་འདུས་པའི་སྐབས་སུ་དེ་ལ་བརྟེན་དགོས་པ་འདུས་པའི་རྩ་བཤད་ཀྱི་རྒྱུད་སོགས་
ལས་གསལ་བར་བཤད་པ་ཡོད་མོད། འདིར་བདེ་མཆོག་རང་གི་སྐོར་ནས་གསུངས་པའི་དབང་དུ་བྱས་ན་རིམ་
གཉིས་ཀྱི་རྟོགས་པ་མཐོན་པོར་རང་རྒྱུད་ལ་བསྐྱེད་པ་ལ་ཕྱག་རྒྱ་ལ་བརྟེན་དགོས་པ་ཡིན་ཏེ། ཆུང་ངུའི་རྩ་རྒྱུད་
ལས། ཕྱག་རྒྱ་དང་བྲལ་གསང་སྔགས་ནི། ། ལུས་ཅན་རྣམས་ལ་འགྲུབ་མི་འགྱུར། ། ཞེས་གསུངས་པའི་ཕྱིར་
དང་། ཕྱག་རྒྱ་མཚན་ཉིད་པ་ལ་བརྟེན་ཚུལ་རྒྱུད་ནས་བཤད་པ་བཞིན་བྱས་ན་ལམ་འགྲུབ་པ་ཙམ་དུ་མ་ཟད།
མྱུར་བ་ཡང་ཡིན་ཏེ། དེ་ཉིད་ལས། དེ་བཞིན་ཕོ་ཉ་ལེགས་འགྲོགས་པས། ། སྒྲུབ་པ་པོ་ཡིས་དངོས་གྲུབ་
ཐོབ། ། བཟླས་ བརྗོད་བསམ་ གཏན་ མཆོད་ མེད་ པར། ། མྱུར་བ་ཉིད་དུ་འགྲུབ་པར་འགྱུར། ། ཞེས་
གསུངས་པའི་ཕྱིར་དང་། དོན་དེ་ལ་དགོངས་ནས་རྩ་རྒྱུད་ལེའུ་བཅོ་ལྔ་པ་ནས་ཉེར་བཞི་པའི་བར་གྱིས་ཀྱང་ཕོ་ཉ་
ཁྱད་པར་ཅན་དང་འདུ་བའི་སྐོར་ཉིད་རྒྱས་པར་བཤད་པ་ཡིན་པའི་ཕྱིར། འདིའི་བཤད་རྒྱུད་དུ་མ་ལས་ཀྱང་
གསུངས་ཏེ། ཧེ་རུ་ཀ་མངོན་འབྱུང་དང་། སམ་བྷུ་ཊི་དང་། རྡོ་རྗེ་མཁའ་འགྲོ་དང༌། མཁའ་འགྲོ་རྒྱ་མཚོ་
སོགས་ནས་བཤད་ཅིང་། དངོས་གྲུབ་སྙེ་མ་ལས་ཀྱང་དེ་ལྟར་བྱ་ནུས་པ་ནས་ཕྱིའི་རྐྱེན་ཕོ་ཉ་མོ་མཚན་ཉིད་ཚང་བ་
ལ་བརྟེན་ནས་ལམ་ཆེས་མྱུར་བར་འགྱུར་གྱི། གཞན་དུ་མིན་པས་ཐབས་དེ་གཙོ་བོ་ཡིན་ཏེ། ཞེས་གསུངས་པའི་
ཕྱིར། ཡུལ་རྟེན་གཉིས་ཀ་མཚན་ཉིད་མ་ཚང་ན་ཉེས་པ་ཡང་ཆེ་སྟེ། ཧེ་རུ་ཀ་མངོན་འབྱུང་ལས། རྣལ་འབྱོར་
མེད་པ་རྣལ་འབྱོར་ཆོས། ། ཕྱག་རྒྱ་ལ་ནི་བགྲོད་གྱུར་དང་། ། ཡེ་ཤེས་མེད་པར་ཡེ་ཤེས་ཚུལ། ། དམྱལ་བར་
འགྲོ་བ་ཐེ་ཚོམ་མེད། ། ཅེས་གསུངས་པའི་ཕྱིར། གཉིས་པ་ནི། རྩ་རྒྱུད་ལས། གསང་བ་མཆོག་གིས་དགྱེས་
པ་ན། ། ཞེས་སོགས་ནི་བསྐྱེད་རིམ་གྱི་སྐབས་སུ་འབྱུང་བཞི་རི་རབ་བསྒོམ་པ་ལ་སྦྱོར་ཡང་། རྫོགས་རིམ་གྱི་
སྐབས་སུ་གང་ལ་གནད་དུ་བསྣུན་པའི་རྡོ་རྗེའི་ལུས་ཀྱི་གནས་ལུགས་སྟོན་པ་དང་སྦྱོར་བར་གསུངས་ཤིང་། སྦྱོར་
281

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚུལ་ཡོད་དེ། རྐང་པ་བགྲད་པ་དང་། རླུང་སུམ་མདོ་དང་མེ། ལྟོ་བ་དང་ཆུ། སྙིང་ག་དང་ས། སྒལ་ཚིགས་
དང་རི་རབ་སྦྱོར་ཞིང་དེར་མ་ཟད། མགྲིན་པ་མགོ་བོ་དང་བཅས་པའང་དེ་དང་སྦྱོར་བར་སམ་བྷུ་ཏྲི་དང་དེ་ཉིད་
གསལ་བ་ལས་འབྱུང་བ་ལྟར་རྗེ་ཉིད་ཀྱིས་བཤད་པའི་ཕྱིར། དེ་ལྟ་བུའི་ལུས་དེ་ཉིད་ལ་གནས་ཉེར་བཞིའི་རྩ་ལ་
སོགས་པ་མང་དུ་ཡོད་ཀྱང་། གང་ལ་གནད་དུ་བསྣུན་པའི་རྩ་འཁོར་ནི་སྤྱི་བོ་མགྲིན་པ་སྙིང་ག་ལྟེ་བ་གསང་གནས་
ནོར་བུ་རྣམས་སུ་ཡོད་ཅིང་། ལཱུ་ཧི་བའི་ལུགས་ལ་ལྟེ་བའི་རྩ་འཁོར་ནི་གང་ལ་གནད་དུ་བསྣུན་པའི་གཞིའི་གཙོ་བོ་
ཡིན་ཏེ། ཀུན་སྤྱོད་ལས། ཟླ་བའི་དཀྱིལ་འཁོར་རྫོགས་པ་ནི། ། ལྟེ་བའི་རྩ་བར་གནས་པར་བསྒོམ། ། ཞེས་
དང་། མངོན་བརྗོད་ལས་ཀྱང་། དཀྱིལ་འཁོར་ལུས་ནི་ཡིན་པར་བཤད། ། དེ་ནི་སྒོ་དགུ་དག་ཏུ་འགྱུར། །
དེ་ལ་ལྟེ་བའི་རྩ་འཁོར་ཆེ། ། ཞེས་གསུངས་པའི་ཕྱིར། མདོར་ན་དངོས་གྲུབ་སྙེ་མ་ལས། པདྨ་ནང་ལ་སྦྱར་བ་
ན། སྤྱི་བོའི་རྩ་འདབ་སོ་གཉིས་སུ་སམ་བྷུ་ཊི་ལས་གསུངས་པ་ནི་མཚོན་པ་ཙམ་སྟེ། མགྲིན་པ་དང་སྙིང་ཁ་དང་
ལྟེ་བ་ལ་སོགས་པའི་རྩ་འཁོར་སོགས་ལུས་ལ་གནད་དུ་བསྣུན་པ་ཀུན་བཟུང་བར་བྱའོ། ། ཞེས་པ་ནས། དེ་ལྟར་
ན་བསྐྱེད་རིམ་ལ་ཧེ་རུ་ཀ་བསྐྱེད་པའི་གཞི་འབྱུང་བ་རིམ་བརྩེགས་རི་རབ་པདྨ་དང་བཅས་པ་བཤད་པ་དེ་ནང་
རྫོགས་རིམ་ལ་བཤད་པ་ན། གང་ལ་གནད་དུ་བསྣུན་པས་ལྷན་སྐྱེས་ཀྱི་ཧེ་རུ་ཀ་འཆར་བའི་གཞི། བུག་པའི་སྒོ་
དགུ་བ་ཅན་གྱི་རྡོ་རྗེའི་ལུས་སྤྱི་དང་བྱེ་བྲག་གི་གནད་རྣམས་སྟོན་པར་ཤེས་པར་བྱའོ། ། ཞེས་པའི་བར་དང་།
རླུང་དྷུ་ཏིར་བཙུད་པ་ལས་ལྷན་སྐྱེས་དང་སྒྱུ་མའི་སྐུ་བསྐྱེད་པ་ལཱུ་ཧི་པའི་རྫོགས་རིམ་དུ་བཤད་པ་ནི། རྒྱུད་དང་
རྣལ་འབྱོར་མ་ཀུན་སྤྱོད་དང་མངོན་བརྗོད་དང་ཧེ་རུ་ཀ་མངོན་འབྱུང་གསུམ་བསྒྲིགས་ཏེ་བཤད་པ་ལས་ཤེས་པར་
བྱའོ། ། ཞེས་གསུངས་པ་ལྟར་ཤེས་དགོས་པ་ཡིན་ཡང་འདིར་མཚོན་པ་ཙམ་ཞིག་བསྟན་པ་ཡིན་ནོ། །
གསུམ་པ་རྩ་རླུང་ཐིག་ལེའི་རྣམ་གཞག་བཤད་པ་ལ་གསུམ། རྩ་བཤད་པརླུང་བཤད་པ། ཐིག་ལེ་བཤད་
པའོ། ། དང་པོ་ནི། སྤྱིར་ཙའི་གྲངས་ཇི་ལྟར་བཤད་པའི་ཚུལ་ཡོད་དེ། མངལ་དུ་འཇུག་པའི་མདོ་ལས།
ལུསཀྱི་གཡས་གཡོན་གཉིས་མདུན་རྒྱབ་གཉིས་ཏེ་བཞིར་རྩ་ཉིས་ཁྲི་ཉིས་ཁྲི་སྟེ་ལུས་ལ་རྩ་བརྒྱད་ཁྲི་ཡོད་པར་
བཤད་ལ། སྔགས་ཀྱི་ཐེག་པ་ནས་ལུས་ལ་རྩ་བདུན་ཁྲི་ཉིས་སྟོང་ཡོད་པར་བཤད་པའི་ཕྱིར། དེ་དག་གི་ནང་ནས་
སྤྱི་བོའི་རྩ་འདབ་སོ་གཉིས། མགྲིན་པར་བཅུ་དྲུག། སྙིང་གར་བརྒྱད་ལྟེ་བའི་དྲུག་ཅུ་རྩ་བཞི་སྟེ་རྩ་བརྒྱ་ཉི་ཤུ་ནི་
གཙོ་བོ་ཡིན་ཏེ། དེ་རྣམས་ཀྱིས་རླུང་དང་བྱང་སེམས་ཀྱི་རྟེན་བྱེད་པའི་ཕྱིར། དེའི་ནང་ནས་གནས་ཉེར་བཞིའི་
རྩ་ཉེར་བཞི་པོ་དེ་གཙོ་བོ་ཡིན་ཏེ།དེ་རྣམས་ཀྱིས་སྐྲ་སྤུ་སེན་མོ་སོགས་ཀྱི་རྒྱུ་བྱེད་པའི་ཕྱིར།ཉེར་བཞི་བོ་གང་ཞེ་ན་ཡོད་
དེ། སྐྲ་མཚམས་སུ་མི་ཕྱེད་མ། སྤྱི་བོར་ཕྲ་གཟུགས་མ། རྣ་བ་གཡས་ཝ་བརྩེ་བ་མ། ལྟག་པར་གཡོན་ཕ་མ།
282

༄༅། ། ལཱུ་ཧི་བའི་ལུགས་ཀྱི་རྫོགས་རིམ། }
རྣ་བ་གཡོན་ལ་ཐུང་ངུ་མ། མིག་དབུས་སུ་རུས་སྦལ་སྐྱེས་མ། མིག་གཉིས་སྒོ་མ། ཕྲག་པ་གཉིས་ལ་དབང་མ་སྟེ་
རླུང་གཙོ་བོར་འབབ་པའི་ཐུགས་ཀྱི་རྩ་བརྒྱད་དང་། མཆན་ཁུང་གཉིས་ལ་སྐྱོན་ལྡན་མ། ནུ་མ་གཉིས་ལ་འཇུག་
མ། སྙིང་ལ་གཞོལ་མ། ལྟེ་བར་རྒྱུམ་མ། སྣ་རྩེར་མཚན་མོ་མ། བ་ལ་བསིལ་སྦྱིན་མ། མགྲིན་པར་ཚ་བ་མ།
འབྲམ་བུ་གཉིས་ལ་རངས་མ་སྟེ་ཁྲག་གཙོ་བོར་འབབ་པའི་གསུང་གི་རྩ་བརྒྱད་དང་། རྟགས་ཀྱི་རྩེར་ཤིན་ཏུ་
བཟང་མོ་བཤང་ལམ་ལ་ལྕི་བ་མ། བརླ་གཉིས་ལ་རྒྱུད་བྱིན་མ། བྱིན་པ་གཉིས་ལ་སྦྱོར་ཕྲལ་མ་ སོར་མོ་བཅུ་
དྲུག་ལ་སྡུག་གུ་མ།བོལ་གོང་གཉིས་ལ་ཁུ་བ་མ། མཐེ་བོང་བཞི་ལ་འཚེད་པ་མ། པུས་མོ་གཉིས་ལ་ཡིད་བཟུང་མ་
སྟེ་ཁུ་བ་གཙོ་བོར་འབས་པའི་སྐུའི་རྩ་བརྒྱུད་དེ་བརྒྱད་གསུམ་ཉི་ཤུ་རྩ་བཞི་རྣམས་ཡིན་པའི་ཕྱིར། ཐམས་ཅད་ཀྱི་
ནང་ནས་རོ་རྐྱང་དབུ་མ་གསུམ་གཙོ་བོ་ཡིན་ཏེ། དེ་གསུམ་གྱིས་རླུང་དང་རྣམ་ཤེས་ཀྱི་རྟེན་གཙོ་བོར་བྱེད་ཅིང་རྩ་
གཞན་རྣམས་ཀྱང་དེ་གསུམ་ལ་བརྟེན་ནས་སྐྱེ་བ་ཡིན་པའི་ཕྱིར། ཁ་ཅིག་རྩ་དང་ཐིག་ལེ་ཐོག་མར་ལྟེ་བ་ནས་
འཆགས་པར་བཞེད་ཀྱང༌། དེ་གཉིས་ཐོག་མར་སྙིང་ག་ནས་འཆགས་པ་ཡིན་ཏེ། རྣམ་ཤེས་མངལ་དུ་འཇུག་
པའི་ཚེ་ཐོག་མར་སྙིང་ག་འཆགས་ས་ནས་འཇུག་ཅིང་། མཐར་འཆི་བའི་ཚེ་ཡང་རྣམ་ཤེས་སྙིང་ག་ནས་འཕོ་བར་
གཞུང་ཆེ་བ་དུ་མ་ནས་བཤད་པའི་ཕྱིར། རྩའི་གཙོ་བོ་རྣམས་འཆགས་པའི་ཚུལ་ཡོད་དེ། ཐོག་མར་སྙིང་གའི་རོ་
རྐྱང་དབུ་མ་གསུམ། ཤར་གྱི་རྩ་འདབ་སུམ་སྐོར་མ། ལྷོའི་འདོད་མ་སྟེ་ལྔ་འཆགས། དེ་རྗེས་ནུབ་ཀྱི་ཁྱིམ་མ།
བྱང་གི་གཏུམ་མོ། དབུ་མ་དང་ལྷན་ཅིག་གནས་པའི་བདུད་བྲལ་མ་སྟེ་བརྒྱད་འཆགས་པའི་ཕྱིར། དེ་རྣམས་ལ་
ནི་སྙིང་གར་ཐོག་མར་འཆགས་པའི་རྩ་བརྒྱུད་ཞེས་བྱའོ། ། ཕྱོགས་ཀྱི་རྩ་བཞི་ནི་རོ་རྐྱང་གཉིས་ཀྱིས་དབུ་མ་ལ་ལུ་
གུ་བརྒྱུད་དུ་འཁྱུད་པའི་མདུད་མཚམས་ནས་ཁུག་པ་བརྟོལ་བའི་ཚུལ་གྱིས་རྩ་བ་ཟུག་སྟེ་གནས་ལ། རོ་རྐྱང་དབུ་
མ་གསུམ་གྱི་ཡར་སྣེ་ལུས་ཀྱི་དབུས་དྲངས་ཐད་ནས་སོང་སྟེ་རྩེ་མོ་ཅུང་ཟད་གུག་ནས་སྨིན་དབུས་ཀྱི་ནང་ཐད་དང་
གཡས་གཡོན་དུ་གནས་ཤིང་།མར་སྣ་སྐྱེས་པ་ལ་རྟགས་ཀྱི་རྩེ་དང་བུད་མེད་ལ་པདྨའི་རྩེར་ཟུག་སྟེ་གནས་ཡང་། ཆ་
ཤས་རེ་རྐང་མཐིལ་གྱི་བར་དུ་ཡོད་དོ། ། དབུ་མ་དང་ལྷན་ཅིག་པའི་བདུད་བྲལ་མའི་གནས་ཚུལ་ཡོད། མར་སྣ་
ལྟེ་བའི་རྩ་འཁོར་ལ་ཟུག་ཅིང་། ཡར་སྣ་དབུ་མ་དང་ལྷན་ཅིག་སོང་སྟེ་མགྲིན་པའི་ཐད་ནས་གུག་སྟེ་ལྕེ་རྩེ་ལ་ཟུག་
ནས་གནས་པའི་ཕྱིར། སྙིང་གའི་རྩ་ཞེས་པ་ནི་སྲོག་པ་རྩ་ཡིན་ལ། དེའི་གནས་ཚུལ་ཡོད་དེ། དེ་ནི་སྒལ་ཚིགས་
ཀྱི་ནང་ཕྱོགས་ནས་དེ་ལ་བརྟེན་ཏེ་ལུས་ཀྱི་གཞུང་ཤིང་གི་ཚུལ་དུ་གནས་ཤིང་། རོ་རྐྱང་དབུ་མ་གསུམ་ཡང་རྩ་དེ་
ལ་བརྟེན་ནས་གནས་པའི་ཕྱིར། ཕྱོགས་ཀྱི་རྩ་བཞི་ལས་ནི་མཚམས་ཀྱི་རྩ་བཞི་གྱེས་པ་ཡིན་ཏེ། ཤར་གྱི་སུམ་སྐོར་
མ་ལས་ཤར་ལྷོའི་རྩ་འདབ་དང་། ལྷོའི་འདོད་མ་ལས་ལྷོ་ནུབ་ཀྱི་རྩ་འདབ་དང་ནུབ་ཀྱི་ཁྱིམ་མ་ལས་ནུབ་བྱང་གི་
283

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྩ་འདབ་དང་། བྱང་གི་གཏུམ་མོ་ལས་བྱང་ཤར་གྱི་རྩ་འདབ་གྱེས་པའི་ཕྱིར། དེ་བརྒྱད་ལ་ནི་སྙིང་གའི་རྩ་
འདབ་བརྒྱད་དང་ཐུན་ཚོད་ཀྱི་རྩ་འདབ་བརྒྱད་ཅེས་བྱའོ། ། དེ་ལྟར་ན་སྙིང་གའི་རྩ་འདབ་བརྒྱད་དང་། སྙིང་
ཁར་ཐོག་མར་འཆགས་པའི་རྩ་བརྒྱུད་དོན་མི་གཅིག་སྟེ་རོ་རྐྱང་དབུ་མ་གསུམ་དང་བདུད་བྲལ་མ་ནི་སྙིང་གར་
ཐོག་མར་འཆགས་པའི་རྩ་བརྒྱད་ཀྱི་ནང་ཚན་ཡིན་ཀྱང་། སྙིང་གའི་རྩ་བརྒྱད་ཀྱི་ནང་ཚན་མ་ཡིན་པའི་ཕྱིར་
རོ། ། སྙིང་གའི་ཕྱོགས་ཀྱི་རྩ་འདབ་བཞི་ལས་འབྱུང་བ་བཞིའི་རླུང་རྒྱུ་བས་འབྱུང་བའི་རྩ་དང་། མཚམས་ཀྱི་རྩ་
བཞི་ལས་གཟུགས་དྲི་རོ་རེག་བྱ་བཞི་འབབ་པས་མཆོག་པའི་རྩ་ཞེས་བཤད་ཅིང་། བཤང་གཅི་ཁུ་ཁྲག་བད་ཀན་
ཏེ་བདུད་རྩི་འབབ་པར་ཡང་བཤད་དོ། ། དེ་རྣམས་ལས་རླུང་ཁྲག་ཁུ་བ་གསུམ་གཙོ་བོར་འབབ་པའི་སྒོ་ནས་
གསུམ་གསུམ་དུ་གྱེས་ཏེ་སྤྱི་བོ་ལ་སོགས་པ་གནས་ཉེར་བཞིར་གནས་པའི་རྩ་རྣམས་ལ་ནི་གནས་ཉེར་བཞིའི་རྩ་
ཞེས་བྱ་སྟེ། གནས་ཉེར་བཞི་ནི་སྐྲ་མཚམས་ནས་པུས་མོའི་བར་ལོ་བདེ་མཆོག་ནས་འབྱུང་བ་ལྟར་ཡིན་པའི་ཕྱིར།
ཙདེ་རྣམས་ཀྱི་སྟེང་དུ་སྙིང་གར་ཐོག་མར་འཆགས་པའི་རྩ་བརྒྱད་བསྣན་པས་སོ་གཉིས་པོ་དེ་ལ་བྱང་སེམས་
འབབ་པའི་རྩ་ཞེས་བྱ་སྟེ། མཉམ་སྦྱོར་ལས། བྱང་ཆུབ་སེམས་ཀྱི་རང་བཞིན་རྩ། ། སུམ་ཅུ་རྩ་གཉིས་དམ་པ་
ཡིན། ། ཞེས་གསུངས་པའི་ཕྱིར། འོན་ཀྱང་བདུད་བྲལ་མའི་ནང་ནས་དེ་འབབ་པར་གསུངས་པ་ནི་འཆི་བའི་
ཚེ་དང་ལམ་དུས་ལ་དགོངས་ནས་གསུངས་ཀྱི། གཞི་ལ་ནི་དེའི་ནང་ནས་རླུང་དང་བྱང་སེམས་གང་ཡང་མི་
འབབ་སྟེ། དེའི་ནང་ནས་མི་འབབ་པར་མ་ཟད། དེས་རྩ་གཞན་རྣམས་ཀྱི་ནང་ནས་རླུང་དང་བྱང་སེམས་
འབབ་པའི་གེགས་བྱེད་པས་ན། དེ་ལ་བདུད་བྲལ་མ་དང་། དུས་ཀྱི་རྩ་དང་། རྣལ་འབྱོར་མ་རྣམས་ཀྱིས་
འགོག་པའི་རྩ་ཞེས་བརྗོད་པ་ཡིན་པའི་ཕྱིར། གཞི་ལ་འཆི་དུས་མ་གཏོགས་དབུ་མའི་ནང་ནས་ཀྱང་རླུང་ཡས་
མན་ཏུ་རྒྱུ་བ་མེད་དེ། དེ་ལ་རོ་རྐྱང་གི་མདུད་པ་དམ་པོས་བསྡོམས་པའི་ཕྱིར་རོ། ། འཆི་དུས་སུ་ནི་རླུང་རྒྱུ་སྟེ།
ལས་དབང་གིས་རྩ་མདུད་རྣམས་གྲོལ་བར་འགྱུར་བའི་ཕྱིར་རོ། ། རྩའི་དབྱེ་བ་བདེ་གསང་ཐུན་མོང་བའི་
བཤད་རྒྱུད་རྡོ་རྗེ་འཕྲེང་བར་བཤད་པའི་དོན། འདོད་འཇོ་སོགས་ནས་འབྱུང་བ་ལྟར། གནས་ཉེར་བཞིའི་རྩ་
དེ་རྣམས་ལས་གཙོ་བོར་ཁུ་བ་འབབ་པ། གཙོ་བོར་ཁྲག་འབབ་པ། གཙོ་བོར་རླུང་འབབ་པ་གསུམ་གསུམ་དུ་ཕྱེ་
བས་བདུན་ཅུ་རྩ་གཉིས་སུ་འགྱུར་ལ།དེ་རེ་རེ་ལས་སྟོང་སྟོང་དུ་ཕྱེ་བས་སྟོང་ཕྲག་བདུན་ཅུ་རྩ་གཉིས་པོ་དེ་ལས་སྟོང་
ཕྲག་ཉེར་བཞི་པ་ཚན་པ་གསུམ་དུ་ཕྱེ་བའི་ཚན་པ་གཅིག་ནས་གཙོ་བོར་ཁུ་བ་དང་། ཚན་པ་གཅིག་ནས་གཙོ་བོར་
ཁྲག་དང་། ཚན་པ་གཅིག་ནས་གཙོ་བོར་རླུང་འབབ་པ་གསུམ་ལ་རིམ་པ་བཞིན་དུ་། སྐུ་གསུང་ཐུགས་ཀྱི་རྩ་
དང་། འཁོར་ལོ་གསུམ་གྱི་རྩ་ཞེས་བྱ་སྟེ། རྡོ་རྗེ་འཕྲེང་བ་ལས། ལ་ལ་ན་དང་ར་ས་ན ། ཨ་ཝ་དྷཱཏཱི་ཞེས་བྱའི་
284

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
མིང་། ། དེ་རྣམས་སྤྲོ་བའི་སྦྱོར་བ་ཡིས། ། རིམ་གྱིས་ཐུན་ནི་བརྒྱད་དུ་འགྱུར། ། གསུམ་པོ་ཉི་ཤུ་རྩ་བཞིར་
འགྲོ། ། དེ་ལ་འཁོར་ལོ་གསུམ་ཕྱེ་བས། ། རྩ་ནི་བརྒྱད་ཀྱི་དབྱེ་བ་ལས། ། སྐུ་གསུང་ཐུགས་ཀྱི་སྔགས་ཀྱིས་
ནི། ། གསུམ་ཕྱེ་བདུན་ཅུ་རྩ་གཉིས་གསལ། ། དེ་ལས་སྟོང་དུ་རབ་ཕྱེའོ། ། སོ་སོར་སྤྲོ་བའི་བདག་ཉིད་
ཅན། ། སྟོང་ཕྲག་བདུན་ཅུ་རྩ་གཉིས་ཀྱིས། ། རྩ་རྣམས་ཀྱི་ནི་གྲངས་ཞེས་བྱ། ། ཞེས་གསུངས་པའི་ཕྱིར།
ཡང་གནས་ཉེར་བཞིའི་རྩ་དེ་རྣམས་ལས་བརྒྱད་ཚན་གསུམ་དུ་ཕྱེ་བའི་བརྒྱད་ཚན་གཅིག་ནས་སྙིང་སྟོབས་ལས་ཁུ་
བ་འབབ། བརྒྱད་ཚན་གཅིག་ནས་རྡུལ་ངག་ཁྲག་འབབ། བརྒྱད་ཚན་གཅིག་ནས་མུན་པ་ཡིད་བཞོན་པའི་
རླུང་དང་བཅས་པ་འབབ་པ་ལ་རི་པ་བཞིན་དུ། སྐུ་གསུང་ཐུགས་ཀྱི་རྩ། ལུས་ངག་ཡིད་གསུམ་གྱི་རྩ། སྙིང་
སྟོབས་རྡུལ་མུན་གྱི་རྩ་ཞེས་བྱ་སྟེ། སཾ་བྷུ་ཊི་ལས། སྙིང་སྟོབས་རྡུལ་ཏེ་ལུས་དང་ངག།མུན་པ་སེམས་ཀྱི་རང་
བཞིན་ནོ། ། ཞེས་གསུངས་པའི་ཕྱིར། དེའི་ནང་ནས་རྩ་སོ་གཅིག་བདེ་མཆོག་གི་ལྷ་མོ་རྣམས་དང་སྦྱོར་ཚུལ་
ཡོད་དེ། རོ་རྐྱང་དབུ་མ་གསུམ་ནི་ཕག་མོ་དང་སྦྱོར་བ་ཡིན་ལ། གནས་ཉེར་བཞིའི་རྩ་རྣམས་ནི་འཁོར་ལོ་གསུམ་
གྱི་ལྷ་མོ་རྣམས་དང་སྦྱོར་ཞིང་། ཕྱོགས་ཀྱི་རྩ་བཞི་ནི་ཡུམ་བཞི་དང་སྦྱོར་བའི་ཕྱིར། སྐུ་གསུང་ཐུགས་ཀྱི་རྩའི་
ནང་ན་སྒོ་མཚམས་མ་བརྒྱད་དང་སྦྱོར་རྒྱུ་མེད་པར་བཤད་ཀྱང་སྤྱིར་རྩ་དང་སྦྱོར་རུང་བར་སེམས་ཏེ། ལྕེའི་ཙ་
བར་གནས་པའི་རྩ་སོགས་ལས་དེ་རྣམས་བསྐྱེད་པ་དང་སྦྱོར་བའི་ཕྱིར་དང་གནས་ཉེར་བཞིའི་ཚུ་ནང་གི་ཁམས་
རྣམས་དཔའ་བོ་རྣམས་དང་སྦྱོར་བར་གསུངས་ཀྱང་འགྲུབ་པའི་ཕྱིར། དེས་ན་གནས་ཉེར་བཞིའི་རྩ་དང་། སྐུ་
གསུང་ཐུགས་ཀྱི་རྩ་དང་། འཁོར་ལོ་གསུམ་གྱི་རྩ་ཞེས་པའི་ཐ་སྙད་མཛད་པ་ནི་བདེ་མཆོག་གི་སྐབས་དང་ཤིན་ཏུ་
འབྲེལ་བ་ཡིན་ནོ། ། རོ་རྐྱང་དབུ་མ་གསུམ་གྱི་མིང་གི་རྣམ་གྲངས་ཡོད་དེ། དབུ་མ། ཨ་བ་བྷཱུཏི། སྒྲ་གཅན་
གཉིས་སྤངས་ཀྱི་ཙ། མུན་པའི་རྩ། ཡིད་ཀྱི་རྩ། ཐུགས་ཀྱི་རྩ། ཐིམ་པའི་རྩ་ཞེས་བྱ་ལ། རོ་མ། ར་ས་ན།
འཛིན་པའི་རྩ། ཉི་མའི་རྩ། རྡུལ་གྱི་རྩ། ངག་གི་རྩའམ་གསུང་གི་རྩ། ཤེས་རབ་ཀྱི་རྩ།ལོངས་སྤྱོད་ཀྱི་རྩ།།
གཡསཀྱི་རྩ་ཞེས་བྱ་ཞིང་། རྐྱང་མ། ལ་ལཱ་ན། གཟུང་བྱའི་རྩྭ། ཟླ་བའི་རྩ། སྙིང་སྟོབས་ཀྱི་རྩ། སྐུའི་རྩ།
ཐབས་ཀྱི་རྩ། བདག་པོའི་རྩ། གཡོན་གྱི་རྩ་ཞེས་བྱ་བ་ཡིན་པའི་ཕྱིར། དེ་ཡང་རོ་རྐྱང་གཉིས་ཀྱིས་དབུ་མ་ལ་
འཁྱུད་པའི་མདུད་པ་གང་ཡོད་པ་དེ་ནས་རྩ་འཁོར་རེ་ཡོད་ཅིང་། སྙིང་གར་མདུད་པ་གསུམ་རེ་དང་གཞན་
རྣམས་ན་མདུད་པ་རེ་རེ་ཡོད་ལ། མདུད་མཚམས་ནས་བྱས་པའི་རྩ་འཁོར་ལ་ལྔ་ཡོད་དེ། སྤྱི་བོར་བདེ་ཆེན་གྱི་
འཁོར་ལོ། ། མགྲིན་པར་ལོངས་སྤྱོད་ཀྱི་འཁོར་ལོ། ། སྙིང་གར་ཆོས་ཀྱི་འཁོར་ལོ། ། ལྟེ་བར་སྤྲུལ་བའི་
འཁོར་ལོ། ། གསང་གནས་སུ་བདེ་སྐྱོང་གི་འཁོར་ལོ་རྣམས་སུ་ཡོད་པའི་ཕྱིར། རྩ་འདབ་གཞན་རྣམས་ཀྱི་
285

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲངས་བཤད་ཟིན་ཅིང་། གསང་གནས་ཀྱི་འཁོར་ལོ་ནི་རྩ་འདབ་སོ་གཉིས་ཡིན་ལ།རྩ་འཁོར་ཆུང་བ་གསུམ་ཡོད་
དེ། སྨིན་མཚམས་ན་རླུང་འཁོར་རྩ་འདབ་དྲུག་པ་དང༌། མགྲིན་པ་དང་སྙིང་གའི་བར་ན་མེ་འཁོར་རྩ་འདབ་
གསུམ་པ་དང་། ནོར་བུའི་དབུས་ན་རྩ་འདབ་བརྒྱད་པ་གཅིག་རྣམས་སུ་ཡོད་པའི་ཕྱིར། དེ་ཡང་སྤྱི་བོའི་རྩ་
འཁོར་ལ་བདེ་ཆེན་གྱི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། བདེ་བའི་རྟེན་ཀུན་ད་ལྟ་བུའི་བྱང་སེམས་སྤྱི་
བོར་གནས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། མགྲིན་པའི་རྩ་འཁོར་ལ་ལོངས་སྤྱོད་ཀྱི་འཁོར་ལོ་ཞེས་
བརྗོད་པའི་རྒྱུ་མཚན་ཡོད་དེ། རོ་དྲུག་ལ་ལོངས་སྤྱོད་པའི་གནས་མགྲིན་པ་ཡིན་པའི་རྒྱུ་མཚན་རྒྱལ་ཡོངས་སྲིད་
གྱིས་དེ་ལྟར་བརྗོད་པའི་ཕྱིར།སྙིང་གའི་རྩ་འཁོར་ལ་ཆོས་ཀྱི་རྩ་འཁོར་ཞེས་བརྗོད་པའི་རྒྱུ་མཚན་ཡོད་དེ། ཆོས་ཀྱི་
རྩ་བ་ཤིན་ཏུ་ཕྲ་བའི་རླུང་སེམས་ཀྱི་རྟེན་མི་ཤིགས་པའི་ཐིག་ལེ་སྙིང་གར་གནས་པའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། ལྟེ་བའི་རྩ་འཁོར་ལོ་སྤྲུལ་བའི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། བདེ་བ་ཆེན་པོ་སྤྲུལ་པ་
སྟེ་སྐྱེ་བའི་གཞི་གཏུམ་མོའི་མེ་གཙོ་བོར་ལྟེ་བར་གནས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གསང་
གནས་ཀྱི་རྩ་འཁོར་ལ་བདེ་སྐྱོང་གི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། ལུགས་འབྱུང་ལུགས་ལྡོག་གི་
ལྷན་སྐྱེས་ཀྱི་བདེ་བ་གཙོ་བོར་གསང་གནས་ནས་སྐྱོང་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། རོ་མའི་ཁ་
སྟེང་དང་རྐྱང་མའི་ཁ་འོག་ཏུ་ཕྱོགས་པར་བཤད་པའི་རྒྱུ་མཚན་ཡོད་དེ། རོ་མས་མགྲིན་པའི་ཕྱོགས་ནས་སྐྱེས་པ་
ལ་སྟེང་དུ་ཁྲག་འཕེན་འཛིན་གྱི་བྱ་བ་བྱེད་ཅིང་། རྐྱང་མས་ལྟེ་བའི་ཕྱོགས་ནས་འོག་ཏུ་ཁུ་བ་འཕེན་འཛིན་གྱི་བྱ་
བ་བྱེད་པས་དེ་ལྟར་བཤད་པ་ཡིན་གྱི། སྤྱིར་དེ་གཉིས་ཀྱི་སྟེང་འོག་གི་བུག་པ་ནས་རླུང་འབྱུང་འཇུག་བྱེད་པ་ལ་
ཁྱད་པར་མེད་པའི་ཕྱིར། རོ་རྐྱང་དབུ་མ་གསུམ་ལུས་ཀྱི་ནང་གཡས་གཡོན་གསུམ་ན་ཡོད་པར་བཤད་པ་ནི། དེ་
གསུམ་དང་པོར་འཆགས་པའི་ཚེ་དེ་ལྟར་གནས་ཀྱང་། ལུས་རིམ་གྱིས་གྲུབ་པའི་ཚེ་ལྟེ་འོག་ནས་གཡས་གཡོན་དུ་
འཁྱོག་ནས་གནས་པ་ཡིན་ཏེ། དེ་ཡང་རྐྱང་མ་ནི་ལྟེ་འོག་ནས་དབུས་སུ་འཁྱོག་སྟེ་རྟགས་ཀྱི་རྩེར་སོང་ནས་ཕོ་མོ་
གཉིས་ཀ་ལ་དྲི་ཆུ་འཕེན་འཛིན་གྱི་བྱ་བ་བྱེད་ཅིང་ཁྱད་པར་སྐྱེས་པ་ལ་ཁུ་བ་འཕེན་འཛིན་བྱེད། རོ་མ་གཡོན་དུ་
འཁྱོག་སྟེ་གསང་གནས་ཀྱི་འོག་ནས་ཆ་གཉིས་སུ་གྱེས་ཏེ་ཆ་གཅིག་རྟགས་ཀྱི་རྩེར་སོང་ནས་བུད་མེད་ལ་ཁྲག་
འཕེན་འཛིན་གྱི་བྱ་བ་བྱེད་ཅིང་ཆ་གཅིག་བཤང་ལམ་གྱི་རྩེར་སོང་སྟེ་ཕོ་མོ་གཉིས་ཀ་ལ་བཤང་བ་འཕེན་འཛིན་
བྱེད། དབུ་མ་གཡས་སུ་འཁྱོག་སྟེ་རྟགས་ཀྱི་རྩེར་སོང་ནས་སྐྱེས་པ་ལ་ཁུ་བ་འཕེན་འཛིན་གྱི་བྱ་བ་བྱེད་པ་ཡིན་པའི་
ཕྱིར་རོ། ། རོ་མའི་ནང་ནས་ཁམས་དམར་པོ་དང་། རྐྱང་མའི་ནང་ནས་ཁམས་དཀར་པོ་འབབ་པར་གསུངས་
པ་ནི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་གཉིས་ཀའི་ནང་ནས་ཁུ་ཁྲག་འབབ་པ་ཡིན་ཏེ། ཁམས་
286

༄༅། ། ལུ་ཧི་བའི་ལུགས་ཀྱི་རྫོགས་རིམ། །
ས
དཀར་པོ་ལ་ཁྲག་གི་ཆ་ཤས་འཇུག་ཅིང་། ལམ་དུས་སུ་རྩ་སྟོང་ཕྲག་དོན་གཉིས་ནས་ཀྱང་བྱང་སེམས་འབབ་པར་
བཤད་པའི་ཕྱིར་རོ། །
གཉིས་པ་རླུང་བཤད་པ་ནི། སྐྱེ་ཚུལ་གྱི་དབང་དུ་བྱས་ན་བར་དོ་མང་ལ་དུ་ཉིང་མཚམས་སྦྱར་མ་ཐག་པའི་
དུས་སུ་སྲོག་འཛིན་གྱི་རླུང་ཕྲ་བ་སྐྱེ་ལ། དེ་ནས་རིམ་གྱིས་རླུང་རགས་པ་རྣམས་སྐྱེ་བ་ཡིན་ཏེ། ཟླ་བ་དགུ་དང་ངོ་
བཅུ་མངལ་དུ་གནས་པའི་ཟླ་བ་དང་པོ་ལ་སྲོག་འཛིན་གྱི་རླུང་ཕྲ་བ་ལས་སྲོག་འཛིན་རགས་པ་སྐྱེ། དེའི་རྩ་བའི་
གནས་སྙིང་ག་ཡིན། དེའི་ཚེ་སེམས་ཅན་དེའི་ལུས་ཉའི་རྣམ་པ་ལྟ་བུར་ཡོད། ཟླ་བ་གཉིས་པ་ལ་སྲོག་འཛིན་
རགས་པ་དེ་ལས་ཐུར་སེལ་གྱི་རླུང་སྐྱེ། དེའི་རྩ་བའི་གནས་གསང་གནས་ཡིན། དེའི་ཚེ་སེམས་ཅན་དེའི་ལུས་
འབུར་པོ་ལྔ་དོད་པ་རུས་སྦལ་གྱི་དབྱིབས་སུ་ཡོད། ཟླ་བ་གསུམ་པ་ལ་ཐུར་སེལ་ལས་མཉམ་གནས་ཀྱི་རླུང་སྐྱེ།
དེའི་རྩ་བའི་གནས་ལྟེ་བ་ཡིན། དེའི་ཚེ་སེམས་ཅན་དེའི་ལུས་སྟོད་ཅུང་ཟད་སྒྱུར་བ་ཕག་རྒོད་ལྟ་བུ། ཟླ་བ་བཞི་
པ་ལ་མཉམ་གནས་དེ་ལས་གྱེན་རྒྱུའི་རླུང་སྐྱེ། དེའི་རྩ་བའི་གནས་མགྲིན་པ་ཡིན། དེའི་ཚེ་སེམས་ཅན་དེའི་ལུས་
སྟོད་ཅུང་ཟད་རྒྱས་པ་སེངྒེ་ལྟ་བུ། ཟླ་བ་ལྔ་པ་ལ་གྱེན་རྒྱུ་དེ་ལས་ཁྱབ་བྱེད་ཀྱི་རླུང་སྐྱེ། དེ་ནི་ལུས་ཐམས་ཅད་ལ་
ཁྱབ་པར་གནས། དེའི་ཚེ་སེམས་ཅན་དེའི་ལུས་མིའུ་ཐུང་གི་དབྱིབས་སུ་ཡོད། ཟླ་བ་དྲུག་པ་ལ་མིག་གི་སྒོར་རྒྱུའི་
རླུང་གླུ་དང་འབྱུང་བ་ས་སྐྱ། ཟླ་བ་བདུན་པ་ལ་རྣ་བའི་སྒོར་རྒྱུ་བའི་རླུང་ལུས་སྦལ་དང་འབྱུང་བ་ཆུ་སྐྱེ། ཟླ་བ་
བརྒྱད་པ་ལ་སྣའི་སྒོར་རྒྱུ་བའི་རླུང་ཚུངས་པ་དང་འབྱུང་བ་མེ་སྐྱེ། ཟླ་བ་དགུ་པ་ལ་ལྕེའི་སྒོར་རྒྱུ་བའི་རླུང་ལྷས་
བྱིན་དང་འབྱུང་བ་རླུང་སྐྱེ། ཟླ་བ་བཅུ་པ་ལ་ལུས་ཀྱི་སྒོར་རྒྱུ་བའི་རླུང་གཞུ་ལས་རྒྱལ་དང་འབྱུང་བ་ནམ་མཁའི་
ཁམས་རྣམས་སྐྱེ་བའི་ཕྱིར། དེའི་ཚེ་རྫོགས་པར་སྐྱེ་བ་ལ་དགོངས་ཀྱི། སྐྱེ་བའི་འགོ་རྩོམ་པ་ལ་ངེས་པ་མེད་དེ།
དཔེར་ན་ཆུ་ཟླ་བ་བཅུ་པ་ལ་འབྱུང་བ་ནམ་མཁའི་ཁམས་སྐྱེ་བར་གསུངས་ཀྱང་། ལུས་ཀྱི་སྦུབས་སྟོང་གི་ནམ་
མཁའ་ནི་དེའི་སྔོན་དུའང་ཡོད་པའི་ཕྱིར། དེས་ན་འདིའི་ནམ་མཁའ་ནི་ལུས་ཀྱི་སྦུབས་སྟོང་རྣམས་ལ་བྱེད་ཀྱི་
འདུས་མ་བྱས་ཀྱི་ནམ་མཁའ་ནི་སྐྱེ་བ་མི་སྲིད་དོ། ། ཀླུ་ལ་སོགས་པའི་རླུང་ལྔ་ནི་ཡན་ལག་གི་རླུང་ལྔའི་རྣམ་
གྲངས་ཡིན་ཏེ། དེ་ཡང་རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བའི་རླུང་
ལྔ་ཡིན་པའི་ཕྱིར་རོ། ། གསུམ་པ་ཐིག་ལེ་ནི། ཕ་མ་གཉིས་ལས་ཐོབ་པའི་ཁམས་དཀར་དམར་གྱི་དངས་མ་དང་
བར་དོའི་འཆི་བ་འོད་གསལ་གྱི་རླུང་སེམས་ཀྱི་རིགས་འདྲ་ཕྱི་མ་གཉིས་ངོ་བོ་དབྱེར་མེད་ལྟ་བུར་གོང་བུ་གཅིག་ཏུ་
གྱུར་པའི་ཐིག་ལེ་དེ་ཉིད་སྙིང་གའི་རྩ་འཁོར་གྱི་དྷཱཏཱིའི་ནང་གི་སྦུབས་སྟོང་ཅུང་ཟད་ཡོད་པའི་ནང་ན་གནས་ཤིང་།
དེའི་མིང་གི་རྣམ་གྲངས་ཡོད་དེ། མི་ཤིགས་པའི་ཐིག་ལེ། ལྷན་སྐྱེས་ཀྱི་ཐིག་ལེ། ཡེ་ཤེས་ཀྱི་ཐིག་ལེ་ཞེས་པ་
287

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམས་རྣམ་གྲངས་ཡིན་པའི་ཕྱིར། དེ་ནི་ལུས་ཟུངས་ཐམས་ཅད་ཀྱི་ནང་ནས་གཙོ་བོ་དང་། གཞན་རྣམས་དེའི་
རྣམ་འགྱུར་ཙམ་ཡིན་ནོ། ། སྤྱིར་མི་ཤིགས་པ་དེ་ལ་གཉིས་ཡོད་དེ། ཚེ་ཇི་སྲིད་འཚོའི་བར་དུ་མི་ཤིགས་པ་དང་།
དུས་ནམ་གྱི་ཚེ་ཡང་མི་ཤིགས་པ་གཉིས་ཡོད་པའི་ཕྱིར། དེའི་དང་པོ་ནི། ཐིག་ལེ་མི་ཤིགས་པ་དང་། གཉིས་པ་
ནི་རླུང་སེམས་མི་ཤིགས་པ་ཡིན། ཕྱི་མ་སོ་སོར་ཕྱེ་ན་གཉིས་ཡིན་ཏེ། རླུང་མི་ཤིགས་པ་དང་སེམས་མི་ཤིགས་པ་
གཉིས་སུ་འགྱུར་པའི་ཕྱིར། དུས་ནམ་གྱི་ཚེ་མི་ཤིགས་ཅེས་པ་ནི་རླུང་སེམས་ཕྲ་མོ་དེ་ཉིད་རིགས་འདྲ་རྒྱུན་མི་ཆད་
པ་འཇུག་པའི་དོན་ཡིན་གྱི། ངོ་བོ་གཏན་དུ་འགྱུར་མེད་ནི་མ་ཡིན་ཏེ། རང་གྲུབ་པའི་དུས་སྐད་ཅིག་གཉིས་པར་
མི་སྟོང་པའི་ཕྱིར་ཏེ། སྐད་ཅིག་མ་ཡིན་པའི་ཕྱིར། ཐིག་ལེ་དཀར་དམར་གཉིས་རིམ་གྱིས་གྱེས་པའི་ཚུལ་ཡོད་དེ།
རྩ་འཆགས་ནས་སྙིང་གའི་ཐིག་ལེ་དཀར་པོ་དེ་ལས་ཐིག་ལེ་དཀར་པོ་ཆ་གཅིག་སྤྱི་བོའི་རྩ་འཁོར་གྱི་ནང་དུ་སོང་
ནས་ཐོག་མར་སྤྱི་བོའི་ཁམས་དཀར་པོ་འཕེལ་ཞིང་། དེ་ནས་རིམ་གྱིས་ལུས་ཀྱི་གནས་གཞན་གྱི་ཐིག་ལེ་དཀར་པོ་
རྣམས་དངོས་དང་བརྒྱུད་པ་ཅི་རིགས་ཀྱི་སྒོ་ནས་འཕེལ་བར་བྱེད་ལ། སྙིང་གའི་ཐིག་ལེ་དམར་པོ་དེ་ལས་ཐིག་ལེ་
དམར་པོ་ཆ་གཅིག་ལྟེ་བའི་རྩ་འཁོར་གྱི་ནང་དུ་སོང་སྟེ་ཐོག་མར་ལྟེ་བའི་ཁམས་དམར་པོ་འཕེལ་ཞིང་། དེ་ནས་
རིམ་གྱིས་ལུས་ཀྱི་གནས་གཞན་གྱི་ཐིག་ལེ་དམར་པོ་རྣམས་དངོས་དང་བརྒྱུད་པ་ཅི་རིགས་ཀྱི་སྒོ་ནས་འཕེལ་པར་
བྱེད་པའི་ཕྱིར། རྩ་འཁོར་གང་ཁམས་དཀར་དམར་གང་འཕེལ་བའི་གནས་ཀྱི་གཙོ་བོ་ཡིན་པ་ཡོད་དེ། སྤྱི་བོ།
དཔྲལ་བདྷུ་ཏཱིའི་མར་སྣ།ནོར་བུའི་དབུས་ཀྱི་རྩ་འཁོར་རྣམས་ཁམས་དཀར་པོ་འཕེལ་བའི་གནས་དང་། དེའི་
ནང་ནས་སྤྱི་བོའི་རྩ་འཁོར་ནི་ཁམས་དཀར་པོ་འཕེལ་པའི་གནས་ཀྱི་གཙོ་བོ་དང་། མགྲིན་པ། ལྟེ་བ། གསང་
གནས་ཀྱི་རྩ་འཁོར་རྣམས་ཁམས་དམར་པོ་འཕེལ་བའི་གནས་དང་། དེའི་ནང་ནས་ལྟེ་བའི་རྩ་འཁོར་ནི་ཁམས་
དམར་པོ་འཕེལ་བའི་གནས་ཀྱི་གཙོ་བོ་ཡིན་ལ། སྙིང་གའི་རྩ་འཁོར་ནི་ཁམས་དཀར་དམར་ཆ་མཉམ་དུ་འཕེལ་
བའི་གནས་ཡིན་པའི་ཕྱིར་རོ། ། ཁམས་དཀར་པོ་དེ་ཡང་ནམ་རྐྱེན་དང་འཕྲད་པ་ན་སྐྱེ་བ་ཡིན་གྱི་དུས་རྒྱུན་དུ་
སྣོད་དུ་ཆུ་བླུགས་པ་ལྟར་ཡོད་པ་མིན་ནོ། ། འོ་ན་གློ་བུར་དུ་ཇི་ལྟར་སྐྱེ་ཞེ་ན། མི་འགལ་ཏེ། མཆི་མ་ནི་མིག་ཏུ་
ཆུ་བླུགས་པ་ལྟར་མེད་ཀྱང་ནམ་རྐྱེན་དང་འཕྲད་པ་ན་སྐྱེ་བ་བཞིན་ཡིན་པའི་ཕྱིར་རོ། ། དེས་ན་ཐིག་ལེ་དེ་ལ་
གནས་ཀྱི་སྒོ་ནས་བཞིར་ཡོད་དེ། གཉིད་འཐུག རྨི་ལམ། སད་པ།བཞི་བའི་གནས་སྐབས་བསྐྱེད་པའི་ཐིག་ལེ་
དང་བཞི་ཡོད་པའི་ཕྱིར། དེ་ཡང་ཡོད་དེ། སྙིང་ག་དང་ནོར་བུའི་དབུས་ན་གཉིད་འཐུག་གི་གནས་སྐབས་
བསྐྱེད་པའི་ཐིག་ལེ། མགྲིན་པ་དང་གསང་གནས་ན་རྨི་ལམ་གྱི་གནས་སྐབས་བསྐྱེད་པའི་ཐིག་ལེ། སྤྱི་བོ་དང་ལྟ་
བ་ན་སད་པའི་གནས་སྐབས་བསྐྱེད་པའི་ཐིག་ལེ། ལྟེ་བ་དང་གསང་གནས་ན་བཞི་བ་སྟེ་སྙོམས་འཇུག་གི་གནས་
288

༄༅། ། ལྟ་ཧི་ངའི་ལུགས་ཀྱི་རྫོགས་རིམ། །
སྐབས་བསྐྱེད་པའི་ཐིག་ལེ་རྣམས་ཡོད་པའི་ཕྱིར། བསྐྱེད་ཚུལ་ཡོད་དེ། གནས་དེ་རྣམས་སུ་རླུང་འདུས་པ་ན་
གཉིད་འཐུག་སོགས་བཞིའི་གནས་སྐབས་བསྐྱེད་པ་ཡིན་པའི་ཕྱིར། དེ་ལྟར་གཞིའི་གནས་ཚུལ་གཏན་ལ་ཕབ་པ་
ལ་དགོས་པ་ཡོད་དེ། སྤྱིར་ལུས་ཀྱི་གནས་ཚུལ་ཤེས་དགོས་ཤིང་། ཁྱད་པར་རྫོགས་རིམ་གྱི་རྟོགས་པ་སྐྱེ་བ་ལ་ནི་
རྡོ་རྗེའི་ལུས་ལ་གནད་དུ་བསྣུན་དགོས། དེ་ལ་རྡོ་རྗེའི་ལུས་ཀྱི་གནས་ཚུལ་སྤྱི་དང་། བྱེ་བྲག་རྩ་རླུང་ཐིག་ལེའི་
གནས་ཚུལ་ཤེས་དགོས་པས། དེ་ཤེས་པར་བྱ་བའི་ཆེད་ཡིན་པའི་ཕྱིར་རོ། །
གསུམ་པ་བསྟན་པའི་དོན་ཉམས་སུ་ལེན་པའི་རིམ་པ་བཤད་པ་ལ་གཉིས། ཉམས་སུ་བླང་བྱའི་གདམས་
ངག་གི་རྣམ་གཞག་བཤད་པ་དང་། ཇི་ལྟར་ལེན་ཚུལ་དངོས་སོ། དང་པོ་ནི། སྤྱིར་བདེ་མཆོག་གི་རྫོགས་
རིམ་ལ་མིང་གི་རྣམ་གྲངས་ཀྱི་སྒོ་ནས་འཇོག་ཚུལ་མི་འདྲ་བ་དུ་མ་ཡོད་དེ། སྦྱོར་དྲུག་གི་ཐ་སྙད་མཛད་པ་དང་།
རིམ་ལྔའི་ཐ་སྙད་མཛད་པ་དང་། རིམ་པ་བཞིའི་ཐ་སྙད་མཛད་པ་དང་། རྣལ་འབྱོར་ཆེན་པོའི་ཐ་སྙད་མཛད་
པ་རྣམས་སུ་ཡོད་པའི་ཕྱིར། སྦྱོར་དྲུག་དང་རིམ་ལྔ་ལའང་འཇོག་ཚུལ་གཉིས་ཡོད་དེ། དུས་འཁོར་ནས་བཤད་
པ་ལྟར་གྱི་སྦྱོར་བ་ཡན་ལག་དྲུག་དང་། འདུས་པ་ནས་བཤད་པ་ལྟར་གྱི་སྦྱོར་བ་ཡན་ལག་དྲུག་སྟེ་གཉིས་དང་།
རིམ་ལྔ་ལ་ཡང་ལཱུ་ཧི་པའི་ལུགས་སུ་མཛད་ནས་འདུས་པ་ནས་བཤད་པ་ལྟར་གྱི་རིམ་པ་ལྔ་དང་། དྲིལ་བུའི་ཞབས་
ཀྱིས་བཤད་པ་ལྟར་རིམ་པ་ལྔ་སྟེ་གཉིས་ཡོད་པའི་ཕྱིར། དྲིལ་བུ་པོ་དང་ནག་པོ་སྤྱོད་པའི་ལུགས་ཀྱི་རྫོགས་རིམ་
རྣམས་རིམ་པ་བཞིའི་ལྔར་བསྡུས་ན་བདེ་བར་བཤད་པས་དེའི་སྡུད་ཚུལ་ཡོད་དེ། རང་བྱིན་བརླབས་ཀྱི་རིམ་པ།
སྣ་ཚོགས་རྡོ་རྗེའི་རིམ་པ། ནོར་བུ་འགེངས་པའི་རིམ་པ། ཛཱ་ལན་དྷ་རིའི་རིམ་པ་སྟེ་རིམ་པ་བཞི་དང་། བསམ་
མི་ཁྱབ་པའི་རིམ་པ་དང་བཅས་ན་ལྔར་ཡང་འདུ་བའི་ཕྱིར། དེ་རྣམས་ཀྱི་ངོས་འཛིན་བསྡུ་ན་འདི་ལྟར་ཡིན་ཏེ།
དེའི་ལུགས་ཀྱི་དང་པོའི་རླུང་གི་རྣལ་འབྱོར་འགའ་ཞིག་ནི་རང་བྱིན་བརླབ་ཀྱི་རིམ་པ། རྡོ་རྗེ་དང་ཐིག་ལེའི་རྣལ་
འབྱོར་འགའ་ཞིག་ནི་སྣ་ཚོགས་རྡོ་རྗེའི་རིམ་པ། ཕྱག་རྒྱུ་ལ་བརྟེན་ནས་དགའ་བཞི་འདྲེན་པ་ནི་ནོར་བུ་འགེངས་
པའི་རིམ་པ། དེ་ནས་སྡུད་རིམ་གྱིས་རླུང་དབུ་མར་ཞུགས་པའི་དབང་གིས་གཏུམ་མོ་སྦྱར་ནས་དགའ་བཞི་
འདྲེན་པ་ཛ་ལན་དྷ་རིའི་རིམ་པ་དང་། སྟོང་ཕྱོགས་དང་སྣང་ཕྱོགས་ཀྱི་འོད་གསལ་དང་སྒྱུ་མའི་སྐུ་ནི་བསམ་མི་
ཁྱབ་པའི་རིམ་པ་ཡིན་པའི་ཕྱིར་རོ། ། དེ་དག་ཀྱང་སྔགས་རིམ་ནས་བཤད་པའི་དོན་བསྡུས་པ་སྟེ། ལྟུ་ཧི་པའི་
ལུགས་ཀྱང་དེ་ལྟར་སྡུད་ནུས་པར་སེམས་སོ། ། ཝུ་ཧི་པའི་ལུགས་ཀྱི་རྫོགས་རིམ་ལ་ཡང་སྦྱོར་དྲུག་དང་རིམ་ལྔ་
གཉིས་གསུངས་པའི་དང་པོ་ཡོད་དེ། མཁའ་འགྲོ་རྒྱ་མཚོ་ལས། སོ་སོར་སྡུད་དང་དེ་བཞིན་དུ། ། བསམ་
གཏན་སྲོག་རྩོལ་འཛིན་པ་དང་། ། རྗེས་སུ་དྲན་དང་ཏིང་ངེ་འཛིན། ། སྦྱོར་བའི་མཚན་ཉིད་རྣམ་དྲུག་གོ།
289

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞེས་གསུངས་པ་ལྟར་ཡིན་པའི་ཕྱིར། སྦྱོར་བ་ཡན་ལག་དྲུག་ཏུ་འབྱེད་ཚུལ་ཡོད་དེ། སོར་སྡུད་དང་། བསམ་
གཏན་དང་། སྲོག་རྩོལ་དང་། འཛིན་པ་དང་། རྗེས་དྲན་དང་། ཏིང་ངེ་འཛིན་ཏེ་དྲུག་ཏུ་འབྱེད་པའི་ཕྱིར།
དེ་དག་གི་ངོས་འཛིན་གྱི་ཁྱད་པར་ཡོད་དེ། དུས་འཁོར་ལྟར་ན། སོར་བསམ་གཉིས་ནི་རྩ་དབུ་མ་སྦྱོར་བྱེད་
དང་། སྲོག་རྩོལ་ནི་བུམ་པ་ཅན་སོགས་པ་རླུང་དབུ་མར་འཛུད་པའི་རླུང་གི་རྣལ་འབྱོར། འཛིན་པ་ནི་བཙུད་པ་
དེ་འཁོར་ལོ་རྣམས་ཀྱི་ལྟེ་བར་གཡོ་མེད་དུ་བྱེད་པ། རྗེས་དྲན་ནི་ཐབས་དེས་གཏུམ་མོ་སྦྱར་ནས་བྱང་སེམས་
བཞུས་པའི་དགའ་བ་མྱོང་བ། ཏིང་ངེ་འཛིན་ནི་བྱང་སེམས་འཕོ་མེད་དུ་བཟུང་པའི་འགྱུར་མེད་ཀྱི་བདེ་བ་ལ་
བྱེད་ཅིང་། འདུས་པ་ལྟར་ན། རྫོགས་རིམ་གྱི་ལུས་དབེན་རྗེས་ཐོབ་ཀྱི་སྐབས་སུ་གང་སྣང་བདེ་སྟོང་དབྱེར་མེད་
ཀྱི་རྣམ་རོལ་ཏུ་ལྟ་བ་སོར་སྡུད། ཡེ་ཤེས་དེའི་གཟུང་རྣམ་ལྷར་ཤར་བ་བསམ་གཏན། སྣ་རྩེ་གསུམ་དུ་ཐིག་ལེ་
སྒོམ་པ་སྲོག་རྩོལ། དོན་གྱི་འོད་གསལ་འཛིན་པ། དོན་གྱི་འོད་གསལ་ལས་ལུགས་ལྡོག་ཏུ་བྱུང་བའི་ཉེར་ཐོབ་
ནས་སྨིག་རྒྱུའི་བར་རྗེས་དྲན། སློབ་པའི་ཟུང་འཇུག་ནི་ཏིང་ངེ་འཛིན་དུ་འཇོག་ལ། བདེ་མཆོག་གི་སྐབས་
འདིར་སོར་བསམ་གཉིས་བསྐྱེད་རིམ་གྱིས་བསྡུས་པར་སཾ་བྷུ་ཏཱིས་བཤད་ཅིང་། སྲོག་རྩོལ་འཛིན་པ་རྗེས་དྲན་
ཏིང་འཛིན་བཞི་ནི་རྫོགས་རིམ་དུ་འཇོག་པ་དང་། རྗེས་འཛིན་ཡང་འདུས་པ་འཕགས་ལུགས་དང་ནང་གསེས་
ཀྱི་ཁྱད་པར་འགའ་ཞིག་མ་གཏོགས་འདྲ་བའི་ཕྱིར། གཉིས་པ་རིམ་ལྔ་ནི། མཁའ་འགྲོ་རྒྱ་མཚོ་ལས། རང་གི་
སྐུ་དང་སྒྱུ་མ་མཉམ། ། བདག་བྱིན་བརླབ་ནི་ཕྲ་མོ་དང་། ། རྡོ་རྗེ་བཟླས་པའི་མཚན་ཉིད་དོ། ། རྫོགས་པའི་
བྱང་ཆུབ་སེམས་ཀྱི་གཏེར། ། དེ་ལས་ལྷག་མ་ཟུང་འཇུག་གོ། ཞེས་གསུངས་པ་ལྟར་ཡིན་ལ། འདིའི་དོན་ཡང་
ཡོད་དེ། རྐང་བ་དང་པོ་གཉིས་ཀྱིས་རིམ་པ་གསུམ་པ་བདག་བྱིན་བརླབ་སྒྱུ་མའི་སྐུ་བསྟན། རྡོ་རྗེ་བཟླས་པའི་
མཚན་ཉིད་དོ། ། ཞེས་པས་རིམ་པ་དང་པོ་རྡོར་བཟླས། མངོན་པར་བྱང་ཆུབ་ཞེས་པས་རིམ་པ་བཞི་པ་དོན་གྱི་
འོད་གསལ། སེམས་ཀྱི་གཏེར་ཞེས་པས་རིམ་པ་གཉིས་པ་སེམས་དབེན། དེ་ལས་ལྷག་མ་ཟུང་འཇུག་ཅེས་པས་
རིམ་པ་ལྔ་པ་ཟུང་འཇུག་གི་རིམ་པ་བསྟན་པའི་ཕྱིར། འདི་ལའང་ཐུན་མོང་མ་ཡིན་པའི་ཁྱད་པར་འགའ་ཞིག་མ་
གཏོགས་འདུས་པ་དང་འདྲ་སྟེ། དེའི་ཚུལ་ནི་དངོས་གྲུབ་སྙེ་མ་ལས། ལུགས་འདིའི་རྫོགས་རིམ་གྱི་རྗེས་གཞིག་
གི་སྡུད་རིམ་ལ་ནུས་པ་ཐོན་པའི་མཚམས་ནས་མི་ལུས་དབེན་གྱི་སྐོར་ཅི་རིགས་འབྱུང་ལ། རྡོ་རྗེ་བཟླས་པའི་རིམ་
པ་ནི་ཤིན་ཏུ་གསལ། དེ་གཉིས་ཀྱིས་རླུང་ལ་ནུས་པ་ཐོན་ནས་ལྟེ་བའི་དབུ་མའི་མདུད་པ་ལེགས་པར་གྲོལ་བའི་
དབུས་སུ་རླུང་བསྡུས་ཏེ་ཐིམ་པར་མི་ནུས་པ་ཚུན་ཆད་ནི་རྡོར་བཟླས་ཀྱི་རིམ་པར་འདུ་ཞིག་རྩ་མདུད་ལེགས་པར་
གྲོལ་ནས་སྒྱུ་ལུས་དངོས་སུ་བསྐྱེད་མི་ནུས་ཚུན་ཆད་ནི་སེམས་དབེན་དུ་བསྡུའོ། ། སྒྱུ་ལུས་དངོས་སུ་བསྐྱེད་པ་
290

༄༅། ། ལུ་ཧི་བའི་ལུགས་ཀྱི་རྫོགས་རིམ། །
ནས་དེ་ལ་བྱང་བའི་བར་ནི་བདག་བྱིན་བརླབ་ཀྱི་རིམ་པའོ། ། དེ་ནས་དེ་ཁོ་ན་ཉིད་མངོན་དུ་གྱུར་པ་དང་དེའི་
ཐབས་ཉེ་བའི་རྒྱུ་རྣམས་ནི། འོད་གསལ་དང་མངོན་པར་བྱང་ཆུབ་པའི་རིམ་པའོ། ། ཞེས་དང༌། འོད་གསལ་
ལ་གཉིས་སུ་ཕྱེ་ནས་དོན་གྱི་འོད་གསལ་ལས་ལངས་པའི་མཚམས་སུ་ནི་སློབ་པའི་ཟུང་འཇུག་གི་སྐུ་འགྲུབ་ལ།
ཞེསགསུངས་པ་ལྟར་འཇོག་པའི་ཕྱིར་རོ། ། གཉིས་པ་ཇི་ལྟར་ཉམས་སུ་ལེན་པའི་ཚུལ་ནི། བསྐྱེད་རིམ་ལ་
བརྟན་པ་ཐོབ་མ་ཐོབ་གཉིས་ཀྱིས་བསྒོམ་ཚུལ་ལ་ཁྱད་པར་ཡོད་དེ། སྔ་མས་བསྐྱེད་རིམ་ཞར་བྱུང་དང་རྫོགས་
རིམ་གཙོ་བོར་བསྒོམ་པར་བྱ་ལ། ཕྱི་མས་ནི་ཐུན་བཞིར་བྱས་པའི་དང་པོར་བསྐྱེད་རིམ་རྒྱས་པ་དང་གཞན་
གསུམ་བསྡུས་ནས་བསྒོམ་ཞིང་། ཐུན་གྱི་མཐར་ལྷ་བསྡུས་པའི་འོག་ཏུ་ཧེ་རུ་ཀ་ཡབ་ཡུམ་གྱི་སྐུར་ལངས་ནས་
རྫོགས་རིམ་ལ་འཇུག་པ་ཡིན་པའི་ཕྱིར། འདི་ལ་གཉིས། སྲོག་དྷཱཏཱུར་འཛུད་ཚུལ་དང་། བཙུད་པ་ལས་བྱུང་
བའི་རྫོགས་རིམ་བསྒོམ་ཚུལ་ལོ། ། དང་པོ་ལ་གསུམ། ལྟེ་བའི་སྤྲིན་སྒྲ་ལ་སེམས་བརྟན་པར་བྱ་ཚུལ། དེ་ལ་
རྡོར་བཟླས་ཇི་ལྟར་བྱ་བའི་ཚུལ། རྗེས་གཞིག་གི་རིམ་པའི་བསམ་གཏན་བསྒོམ་ཚུལ་ལོ། ། འདི་མན་རྗེས་
མཛད་པའི་འཁྲིད་དང་སྨོན་ལམ་གཉིས་བསྟུན་ནས་འཆད་པར་བྱ་སྟེ། དང་པོ་ནི། སྨོན་ལམ་ལས། སྤྲུལ་པའི་
འཁོར་ལོའི་དབུས་སུ་སྤྲིན་དགྲ་ལ། ། སེམས་ནི་བརྟན་པས་ཉི་ཟླའི་འགྲོས་བཅོམ་སྟེ། ། དྷཱཏཱུར་ཙཎྜ་ལི་ནི་
འབར་བ་ཡིས། ། སྟོང་ཕྲག་དོན་གཉིས་རྩ་ནས་རབ་གཡོས་པའི། ། བྱང་ཆུབ་སེམས་རྒྱུན་འབབ་དང་འཛེག་
པ་ལས། ། ཡས་བབས་མས་བརྟན་དགའ་བཞི་སྐྱེ་བར་ཤོག། ཅེས་གསུངས་པ་ལྟར་ཏེ། འདི་ལ་གསུམ།
བསྒོམས་པའི་སྔར་ཇི་ལྟར་བྱ་བ། དུས་སུ་ཇི་ལྟར་བྱ་བ། ཉམས་མྱོང་ཇི་ལྟར་སྐྱེས་པའི་ཚུལ་ལོ། ། དང་པོ་ཇི་
ལྟར་བྱ་བའི་ཚུལ་ཡོད་དེ། ཇི་སྐད་དུ། ལུས་དང་དུས་དང་ཡུལ་རླུང་གིས། ། གནད་ནི་རྣམ་པ་བཞིར་ཤེས་
བྱ། ། ཞེས་གསུངས་པ་ལྟར། གནས་ཡིད་དང་མཐུན་པར་ལུས་སྐྱིལ་ཀྲུང་གང་བདེར་བྱས་ནས་སྒལ་ཚིགས་
དྲང་པོར་སྲང་བ་སོགས་བྱ་ཞིང་། དུས་ནི་སྤྱིར། རྒྱུན་དུ་དང་། ཁྱད་པར་ཐོ་རང་རིག་པ་དང་བ་དང་ཕྱི་དྲོ་མའི་
དུས་སུ་བསྒོམ། རླུང་ནི་འབྱུང་འཇུག་རན་པར་བྱེད་ཅིང་ཡུལ་གྱི་གནད་ནི་གང་དུ་དམིགས་པ་གཏོད་པའི་
གནས་ཏེ་འདི་ལ་སྙིང་ག་དང་། ལྟེ་བ་དང་། གསང་གནས་དང་། དུཏྟཱིའི་མར་སྣ་སོགས་དུ་མ་ཡོད་པ་ལས།
ལཱུ་ཧི་པའི་ལུགས་འདིར་ཐོག་མ་ལྟེ་བའི་གནས་སུ་བྱེད་པ་ཡིན་ཅིང་། དེ་ཡང་མདུན་གྱི་ལྟེ་བའི་ཐད་སོར་རྒྱབ་
གཞུང་ལ་ཉེ་བར། སྤྲུལ་པའི་འཁོར་ལོ་རྩ་འདབ་རིམ་པ་བཞི་པ་དང་པོ་ལ་རྩ་འདབ་བཞི། གཉིས་པ་ལ་བརྒྱད།
གསུམ་པ་ལ་བཅུ་དྲུག བཞི་བ་ལ་རྩ་འདབ་དྲུག་ཅུ་རྩ་བཞི་ཡོད་པའི་འཁོར་ལོའི་དབུས་དྲང་པོ་ན། རྩ་དབུ་མ་
ལ་གཡས་གཡོན་གྱི་མདུད་པས་དཀྲིས་པའི་ཐད་སོའི་དབུ་མའི་ནང་དུ་དམིགས་པ་གཏད་ནས་བསྒོམ་པ་ཡིན་པའི་
291

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། གཉིས་པ་ཇི་ལྟར་བྱ་བའི་ཚུལ་ཡོད་དེ། རྩ་དབུ་མའི་ནང་དེར་ཉི་ཟླ་ཁ་སྦྱོར་གྱི་ཐིག་ལེའི་དབུས་སུ་དཀར་
ལ་དམར་པའི་མདངས་ཆགས་པ་མུ་ཏིག་རྡོག་པོ་ལ་སིན་དྷུ་རས་བྱུགས་པ་ལྟ་བུའི་ཧཱུཾ་ཡིག་ཤིན་ཏུ་གསལ་ཞིང་
འཚེར་བའི་སྟེང་དུ། ནཱ་ད་དཀར་ལ་དམར་ཞིང་། ཤིན་ཏུ་གྲུབ་འོད་ཟེར་ལྔ་འབར་ལ་སེམས་ཞུགས་པ་བཞིན་
དུ་གཟུང་བར་བྱ་བ་ཡིན་པའི་ཕྱིར། གསུམ་པ་ཇི་ལྟར་འབྱུང་བའི་ཚུལ་ཡོད་དེ། དེ་ལྟར་བསྐྱངས་པས་སེམས་
བྱིང་རྒོད་དང་བྲལ་བའི་མི་རྟོག་པ་སྐྱེས་པ་ཙམ་གྱིས་མི་ཆོག་གི། རླུང་དྷུ ཏུར་ཐིམ་ནས་དགའ་བཞི་འདྲེན་ནུས་
པ་དང་ཞུགས་པའི་ཉམས་རྟོགས་ཁྱད་པར་ཅན་འབྱུང་དགོས་ལ། དེ་ཡང་གནས་དེར་དམིགས་པ་རྩེ་གཅིག་ཏུ་
གཏད་ནས་བསྒོམས་པས་རླུང་སེམས་འཇུག་པ་གཅིག་པའི་གནད་ཀྱིས་སེམས་ཟིན་པའི་དབང་གིས། སྲོག་རླུང་
རོ་རྐྱང་གི་ནང་དུ་རྒྱུ་བ་བཟློག་ནས་དབུ་མའི་ནང་དུ་འཇུག་པ་འབྱུང་ཞིང་། དེ་ལ་བརྟེན་ནས་དབུ་མའི་ནང་ནི་
གཏུམ་མོ་སྦྱར་ཏེ་སྤྱི་བོའི་ཧམ་ཡིག་ཐིག་ལེ་དཀར་པོ་ཞུ་ནས། འཁོར་ལོ་བཞིའི་དབུས་སུ་རིམ་གྱིས་བབས་པ་ལས་
དགའ་བཞི་རིམ་པར་སྐྱེ་བ་ཡིན་པའི་ཕྱིར་རླུང་དྷུཏཱིར་ཞུགས་པའི་རྟགས་མི་འཁྲུལ་བ་ཡོད་དེ། ཐུན་འཁྱོངས་
པའི་འོག་ཏུ་སྣ་བུག་རེ་རེར་རྒྱུ་བ་འཕོས་མ་ཐག་ངོས་བཟུང་སྟེ། དེ་ནས་རིང་པོར་མི་ཐོགས་པར་རླུང་མཉམ་རྒྱུར་
ངེས་ཅན་དུ་ཐེངས་ན་རླུང་དབུ་མར་ཚུད་པར་འཇོག་པ་ཡིན་པའི་ཕྱིར། ལག་ཅིག་དབུ་མར་ཚུད་ཕྱིན་གཡས་
གཡོན་གྱི་སྣ་བུག་ཏུ་མི་འཕོ་བ་ནི་མིན་ཏེ། རླུང་དབུ་མར་ཐིམ་པ་ན་དེའི་དུས་སུ་སྣ་བུག་གི་རྒྱུ་བ་ཕྲ་མོ་ཡང་ལོག་
པར་འགྱུར་མོད། མཉམ་གཞག་ལས་ལངས་པའི་ཚེ་ནི་སྣ་བུག་ཏུ་འབྱུང་འཇུག་བྱེད་པ་འོང་དགོས་པའི་ཕྱིར།
གཉིས་པ་ལ་གསུམ། རླུང་གི་རྣམ་གཞག་དང་། དེ་ལ་རྡོར་བཟླས་ཇི་ལྟར་བྱ་བ་དང་། དེ་ལྟར་བསྒོམས་པས་
ཉམས་མྱོང་སྐྱེ་བའི་ཚུལ་ལོ། ། དང་པོ་ནི། རྡོར་བཟླས་བྱ་བ་ལ་རླུང་གི་དེ་ཉིད་ཤེས་དགོས་པས་ཅུང་ཟད་
བཤད་ན། དེའི་ཚུལ་ཡང་། རྡོ་རྗེ་འཕྲེང་བ་སོགས་ལས་རླུང་གི་རྣམ་གཞག་མང་དུ་བཤད་ཀྱང་། འདིར་མ་
རྒྱུད་ནས་གསུངས་ཚུལ་ནི། དངོས་གྲུབ་སྙེམ་ལས། བདེ་མཆོག་སྡོམ་འབྱུང་ལས་ཀྱང་། པདྨ་མགོན་པོ་ལ་
སོགས་མགོན་པོ་ལྔའི་རླུང་བཤད་པ་ལྟར། རླུང་གི་དེ་ཉིད་སྔོན་འགྲོ་བས། ། སྔགས་ཀྱི་དེ་ཉིད་བསྒྲུབ་པར་
བྱ། ། སེམས་ཅན་རྣམས་ཀྱི་སྲོག་འགྱུར་ཞིང་། ། ལས་ཀུན་བྱེད་པས་རླུང་དུ་བརྗོད། ། ཞེས་བཤད་པས་
རླུང་གི་རྣམ་གཞག་ཤེས་དགོས་སོ། ། འདི་ལ་བཞི། རླུང་གི་དབྱེ་བ། རྒྱུ་ཚུལ། འཕོ་ཚུལ། བྱེད་ལས་
སོ། ། དང་པོ་ནི། རླུང་དེ་ལ་དབྱེ་ན་བཅུ་ཡོད་དེ། སྔར་བཤད་པ་ལྟར་རྩ་བ་དང་ཡན་ལག་གི་རླུང་བཅུ་ཡོད་
པའི་ཕྱིར། རྩ་བའི་རླུང་ལྔ་ནི་མགོན་པོ་ལྔའི་རླུང་ཡིན་ཏེ། སྲོག་འཛིན། ཐུར་སེལ། གྱེན་རྒྱུ། མཉམ་གནས།
ཁྱབ་བྱེད་ལྔ་ནི་རིམ་པ་བཞིན་དུ་མགོན་པོའི་དབང་དུ་བྱས་ན། མི་བསྐྱོད་པ། རིན་འབྱུང་། འོད་དཔག་མེད།
292

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
དོན་གྲུབ། རྣམ་སྣང་གི་རླུང་དུ་འཇོག་པའི་ཕྱིར། ལྷ་མོའི་དབང་དུ་བྱས་ནས་སྦྱོར་ཚུལ་ཡོད་དེ། རིམ་པ་
བཞིན་མཱ་མ་ཀི། སྤྱན་མ། གོས་དཀར་མོ། སྒྲོལ་མ། སྤྱན་མའི་རླུང་དུ་ཡང་འཇོག་པའི་ཕྱིར། འབྱུང་བའི་
དབང་དུ་བྱས་ནས་སྦྱོར་ཚུལ་ཡོད་དེ། རིམ་པ་བཞིན་ཆུ་ས་མེ་རླུང་ནམ་མཁའི་རླུང་དུ་འཇོག་པའི་ཕྱིར། ཁ་དོག་
གི་ཁྱད་པར་ཡོད་དེ། རིམ་པ་བཞིན་དཀར་སེར་དམར་ལྗང་སྔོ་བའི་ཁ་དོག་ཅན་ཡིན་པའི་ཕྱིར། གཉིས་པ་རྒྱུ་
ཚུལ་གྱི་ཁྱད་པར་ཡོད་དེ། སྲོག་འཛིན་རྒྱུ་བའི་ཚེ་དགུ་བརྒྱ་བ་ཕྲག་གཅིག་སྣ་བུག་གཉིས་ཀ་ནས་དལ་བར་རྒྱུ།
ཐུར་སེལ་རྒྱུ་བའི་ཚེ་དགུ་བརྒྱ་བ་ཕྲག་གཅིག་སྣ་བུག་པ་གཉིས་ཀ་ནས་དྲག་ཏུ་རྒྱུ། གྱེན་རྒྱུ་རྒྱུ་བའི་ཚེ་དགུ་བརྒྱ་བ་
ཕྲག་གཅིག་སྣ་བུག་གཡས་རྐྱང་ནས་དྲག་ཏུ་རྒྱུ། མཉམ་གནས་རྒྱུ་བའི་ཚེ་དགུ་བརྒྱ་ཕྲག་གཅིག་སྣ་བུག་གཡོན་
རྐྱང་ནས་དལ་བར་རྒྱུ། ཁྱབ་བྱེད་ནི་ལམ་དུས་དང་གཞི་ལ་འཆི་དུས་མ་གཏོགས་མི་རྒྱུ་བའི་ཕྱིར། རྩ་བའི་རླུང་
བཞི་པོ་རང་རང་གཙོ་བོ་བྱས་ནས་རྒྱུ་བའི་ཚེ་གཞན་གསུམ་འཁོར་དུ་བྱས་ནས་རྒྱུ་ཚུལ་ཡོད་དེ། དཔེར་ན་གྱེན་
རྒྱུས་གཙོ་བོ་བྱས་ནས་རྒྱུ་བའི་ཚེ། དེའི་ཁ་དོག་དམར་པའི་ཤན་གྱིས་རང་གི་འཁོར་དུ་འོད་པའི་སྲོག་འཛིན་
དཀར་དམར། མཉམ་གནས་ལྗང་དམར། ཐུར་སེར་དམར་སེར་གསུམ་དང་བཅས་ནས་འཇའ་ཚོན་བཞིན་དུ་
རྒྱུ་བའི་ཕྱིར། ཡང་མགོན་པོ་བཞིའི་རླུང་རེ་རེས་གཙོ་བྱས་ནས་རྒྱུ་བའི་ཚེ། རང་རང་གི་ཡུམ་གྱིས་དང་པོ་བྱས་
ནས་ལྷ་མོ་བཞིའི་རླུང་གཡས་སྐོར་གྱིས་རིམ་ཅན་དུ་རྒྱུ་བ་ཡིན་ཏེ། གྱེན་རྒྱུས་གཙོ་བྱས་ནས་དགུ་བརྒྱ་བ་ཕྲག་
གཅིག་རྒྱུ་བའི་ཚེ། དགུ་བརྒྱ་བ་ཕྲག་གཅིག་ལ་ཉིས་བརྒྱ་ཉེར་ལྔ་བ་ཕྲག་བཞིར་བགོས་པའི་ཐོག་མར་གོས་དཀར་
མོའི་རླུང་ཉིས་བརྒྱ་ཉེར་ལྔ་སྣ་བུག་གི་སྟེང་ནས་རྒྱུ། དེ་ནས་སྒྲོལ་མའི་རླུང་སྣ་བུག་གི་ལོགས་དང་། དེ་ནས་སྤྱན་
མའི་རླུང་སྣ་བུག་གི་དབུས་དང་། དེ་ནས་མཱ་མ་ཀཱིའི་རླུང་ཉིས་བརྒྱ་ཉེར་ལྔ་མཆུ་ལ་བརྡར་ནས་རིམ་པ་བཞིན་དུ་
རྒྱུ་བའི་ཕྱིར། དེ་ཡང་འབྱུང་བ་ཆུང་བའི་དབང་དུ་བྱས་པ་ཡིན་ཏེ། ལུང་སྟོན་ལས། གོས་དཀར་ལ་སོགས་
རིམ་བཞིན་དུ། ། སྟོང་དང་གསགས་དང་ཐད་ཀ་འོག། མ་དང་རླུང་དང་དབང་ཆེན་དང༌། ། ཆུ་སྟེ་སོ་སོའི་
དཀྱིལ་འཁོར་རོ། ། ཞེས་གསུངས་པའི་ཕྱིར། དེ་ལྟར་བྱས་ན་འབྱུང་ཆེན་གྱི་དབང་དུ་བྱས་པའི་ཚེ་དཀྱིལ་
འཁོར་བཞི་དུས་མཉམ་དང་། འབྱུང་ཆུང་གི་དབང་དུ་བྱས་ན་དཀྱིལ་འཁོར་བཞི་དུ་འཆར་རྒྱུ་བ་ཡིན་ཏེ།
མགོན་པོ་བཞི་རེ་རེས་གཙོ་བྱས་ནས་རྒྱུ་བའི་ཚེ་བཞི་ཀ་དུས་མཉམ་ཞིང་། ལྷ་མོ་བཞིའི་རླུང་སྔར་ལྟར་རྒྱུ་བའི་ཚེ་
རིམ་ཅན་དུ་རྒྱུ་བ་ཡིན་པའི་ཕྱིར། གསུམ་པ་ནི། འདུས་པའི་ལུགས་ལ་འཕོ་ཚུལ་ཡོད་དེ། ཞག་གཅིག་ལ་རླུང་
འབྱུང་འཇུག་གཉིས་ལ་གཅིག་ཏུ་བགྲང་བའི་ཉིས་ཁྲི་ཆིག་སྟོང་དྲུག་བརྒྱ་ལ་ཐུན་ཕྱེད་པ་ཉེར་བཞི་དང་། དེ་
བཞིན་དུ་དཀྱིལ་འཁོར་གྱི་འཕོ་བ་དང་། རྩ་འདབ་ཀྱི་འཕོ་བ་ཉེར་བཞིར་བྱེད་ཅིང་། མེ་མཉམ་གཉིས་ལ་སྣ་
293

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བུག་གི་འཕོ་བ་བཅུ་གཉིས་སུ་བྱེད་ལ། ཐུན་ཕྱེད་པ་རེ་ལ་དགུ་བརྒྱ་བ་ཕྲག་རེ་དང་། དེ་ལའང་ལྷ་མོ་བཞིའི་རིམ་
པས་ཉིས་བརྒྱ་ཉེར་ལྔ་པ་ཕྲག་བཞིར་བྱེད་དགོས་པའི་ཕྱིར། དེས་ན་ཞག་གཅིག་ལ་འབྱུང་བ་ཆེ་ཆུང་གི་འཕོ་ཚུལ་
ཡོད་དེ། འབྱུང་ཆེན་བཞི་པོ་རེ་རེ་ལན་དྲུག་དྲུག་ཏུ་འཕོ་བས་འཕོ་ཆེན་ཉེར་བཞི་དང་། དེ་རེ་རེ་ལ་བཞི་བཞིར་
བསྒྱུར་བས་འབྱུང་ཆུང་གི་འཕོ་བ་གོ་དྲུག་ཏུ་འགྱུར་པའི་ཕྱིར། བདེ་མཆོག་དང་དགྱེས་རྡོར་གྱི་ལུགས་ལ་འཕོ་
ཚུལ་ཡོད་དེ། ཐུན་ཕྱེད་དང་དཀྱིལ་འཁོར་གྱི་འཕོ་བ་དང་འཕོ་ཆེན་བཅུ་དྲུག མེ་མཉམ་གཉིས་ལ་སྣ་བུག་གི་
འཕོ་བ་བརྒྱད། སྲོག་ཐུར་གཉིས་ལ་སྣ་བུག་གི་མི་འཕོ་ཡང་དཀྱིལ་འཁོར་གྱི་འཕོ་བ་བརྒྱུད། འཕོ་ཆེན་བཅུ་དྲུག་
པོ་རེ་རེ་ལ་ལྷ་མོ་བཞིའི་རླུང་དང་བཅས་ན་འཕོ་ཆུང་དྲུག་ཅུ་རེ་བཞིར་བྱེད་པའི་ཕྱིར། ཞག་གཅིག་གི་རླུང་རྣམས་
སྙིང་ག་མགྲིན་པ་སྤྱི་བོ་ལྟེ་བའི་རྩ་འདབ་རྣམས་ལ་རྒྱུ་བའི་ཚེ་རྩ་འདབ་ཀྱི་གྲངས་དང་མཐུན་པར་སྦྱོར་ཚུལ་ཡོད་དེ།
རིམ་པ་བཞིན་ཐུན་ཚོད་བརྒྱད་དང༌། འཕོ་བ་བཅུ་དྲུག་དང་། ཆུ་ཚོད་སོ་གཉིས་དང་། དབྱུ་གུ་དྲུག་ཅུ་རྩ་
བཞིའི་རླུང་དུ་འཇོག་པའི་ཕྱིར། ཆུ་ཚོད་དང་དབྱུ་གུ་གཉིས་དོན་གཅིག་ཏུ་བྱེད་པ་དང་མི་བྱེད་པའི་ཚུལ་གཉིས་
ཡོད་ཅིང་། རིང་ཐུང་ལའང་སྐར་རྩིས་པ་དང་འདྲ་མི་འདྲ་གཉིས་ཡོད་པས་འགལ་བར་མི་བསམ་མོ། ། འོ་ན་
རྒྱུད་ཀྱི་བཤད་ཚུལ་མི་མཐུན་པས་ཇི་ལྟར་བྱ་སྙམ་ན། དེ་ཡང་མི་འགལ་ཏེ། ཆེད་དུ་བྱ་བའི་གདུལ་བྱའི་དབང་
གིས་འཇོག་ཚུལ་ཐ་དད་དུ་མཛད་པ་ཡིན་པའི་ཕྱིར་རོ། ། བཞི་པ་བྱེད་ལས་ཀྱི་ཁྱད་པར་ཡོད་དེ། རླུང་གིས་
གཞི་ལ་སྐྱེ་འཆི་བར་དོ་གསུམ་གྱི་རྒྱུ་བྱེད་ཅིང་། འཁོར་བར་འཁོར་བའི་གཞི་བྱེད་པའི་ཕྱིར་ཏེ། རླུང་གིས་རྣམ་
ཤེས་དང་བདེན་འཛིན་གྱི་བཞོན་པ་བྱས་པའི་སྒོ་ནས་འཁོར་བར་སྐྱེ་བའི་ཕྱིར། རྩ་བ་ཡན་ལག་གི་རླུང་སོ་དང་
ཐུན་མོང་དུ་བྱ་བ་བྱེད་ཚུལ་ཡོད་དེ། སྲོག་འཛིན་གྱིས་རླུང་གཞན་རྣམས་དབང་པོའི་སྒོར་འདྲེན་པ་དང་ཚེ་
གནས་པ་དང་འཚོ་བའི་བྱ་བ་བྱེད། གྱེན་རྒྱུས་རླུང་སྟོད་དུ་འདྲེན་ཞིང་ཟས་ཟ་བ་དང་མྱུང་བ་སོགས་ཀྱི་བྱ་བ་བྱེད།
མཉམ་གནས་ཀྱིས་ཟས་དངས་སྙིགས་འབྱེད་ཅིང་དངས་མ་རྣམས་ལུས་ལ་འགྲེམས་པའི་བྱ་བ་བྱེད། ཐུར་སེལ་
གྱིས་ཁུ་ཁྲག་བཤང་གཅི་སོགས་ཐུར་དུ་འདྲེན་པ་དང་འཛིན་པའི་བྱ་བ་བྱེད། ཁྱབ་བྱེད་ཀྱིས་ལུས་གཡོ་བ་དང་
འགྲོ་བ་སོགས་ཀྱི་བྱ་བ་བྱེད་ཅིང་། ཡན་ལག་གི་རླུང་ལྔས་མིག་གི་རྣམ་ཤེས་སོགས་དབང་ཤེས་ལྔ་ཡུལ་གཟུགས་
སོགས་ལ་འཇུག་པའི་བྱ་བ་བྱེད་པ་དང་། ཁྱད་པར་དུ་རྡོར་བཟླས་བྱས་པས་སྒྱུ་མའི་སྐུ་འགྲུབ་པ་དང་། དེ་ལ་
བརྟེན་ནས་འཚང་རྒྱ་བའི་བྱ་བ་བྱེད་པའི་ཕྱིར་རོ། ། སྐབས་འདིར་རྡོར་བཟླས་ཀྱི་སྔགས་ཡི་གེ་གསུམ་འཐུ་ཚུལ་
སོགས་འདུས་པ་ནས་འབྱུང་བ་ལྟར་བཤད་ཀྱང་མི་འགལ་བར་མ་ཟད། ཁྱད་ཆེ་བར་སྣང་ཡང་མང་དུ་དོགས་
པས་མི་འཆད་དེ། གཞན་ནས་ཤེས་པར་བྱས་ཆོག་པའི་ཕྱིར་རོ། ། གཉིས་པ། རྡོར་བཟླས་ཇི་ལྟར་བྱ་བའི་
294

༄༅། ། ལྟ་ཧི་བའི་ལུགས་ཀྱི་རྫོགས་རིམ། ；
ཚུལ་ཡོད་དེ། སྡོམ་འབྱུང་ནས་བཤད་པའི་དོན། སྨོན་ལམ་ལས། འཇུག་དང་གནས་དང་ལྡང་པའི་རླུང་གིས་
ནི། ། སྔགས་ཀྱི་རྒྱལ་པོ་རྡོ་རྗེ་གསུམ་གྱི་གདངས། ། ཏིའི་ལམ་ནས་ཡང་ཡང་བསྒྲགས་པ་ཡིས། ། ལྟེ་བའི་
དབུས་ཀྱི་མཆོག་གི་དབང་ཕྱུག་མ། ། ཏཾ་ཡིག་བདུད་རྩིའི་རྒྱུན་གྱིས་མཉེས་བྱས་པས། ། འོད་གསལ་ཐམས་
ཅད་སྟོང་པ་འཆར་བར་ཤོག། ཅེས་གསུངས་པ་ལྟར་བྱ་བ་ཡིན་པའི་ཕྱིར། དེའི་ཚུལ་ཡོད་དེ། ལུས་རླུང་དུས་
གསུམ་གྱི་གནད་ནི་སྔར་བཞིན་ཡིན་ལ། ཡུལ་གྱི་གནད་ནི་འདུས་པ་དང་དྲིལ་བུའི་ཞབས་ལ་སོགས་པ་མང་པོས་
རྡོར་བཟླས་སྙིང་གར་མཛད་ལ་འདིར་ལྟེ་བའི་རྩ་འཁོར་གྱི་དབུས་ཀྱི་དྷཱིཏཱིའི་ནང་དུ་ཟླ་བ་དཀར་དམར་གྱི་སྟེང་དུ་
ཧཱུྃ་ཡིག་དཀར་ལ་དམར་བའི་མདངས་ཅན་བསམས་ནས། རླུང་ནང་དུ་འཇུག་པའི་ཚེ་དྷཱིཏཱིའི་ནང་ནས་རླུང་གི་
རང་གདངས་ཨོཾ་གྱི་གདངས་སུ་མོས་ཏེ་ལྟེ་བའི་ཧཱུཾ་གི་ནཱ་ད་ལ་གཞུག དེ་ལ་རླུང་ལྡང་འཇུག་གང་རུང་གི་ཡུན་ཚད་
ཙམ་ཞིག་ཞུགས་པའི་རང་གདངས་ཨཱའི་གདངས་སུ་བསམ། དེ་ལས་རླུང་ཕྱིར་འགྲོ་བའི་ཚེ་དྷཱིཏི་ནང་ནས་རླུང་
གི་རང་གདངས་ཧཱུྃ་གི་གདངས་སུ་འབྱུང་བར་མོས་པའི་ཚུལ་གྱིས་སྒོམ་པ་ཡིན་པའི་ཕྱིར། རྡོར་བཟླས་བྱེད་པའི་
ཚེ་དབུ་མའི་ནང་ནས་རླུང་སྔགས་དབྱེར་མེད་དུ་བྱས་པའི་ཚུལ་གྱིས་ངེས་པར་བྱ་དགོས་ཀྱི། ཁོང་པའི་ནང་ཙམ་
ལ་དམིགས་ནས་བྱར་མི་རུང་སྟེ། དེ་ལྟར་བྱས་ཀྱང་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱེད་ནུས་པ་
མི་འབྱུང་ཞིང་། བསྐྱེད་རིམ་པ་ལྟར་ཡིད་བཟླས་བྱས་པས་ཀྱང་མི་ཆོག་པའི་ཕྱིར། གསུམ་པ་ཇི་ལྟར་འབྱུང་བའི་
ཚུལ་ཡོད་དེ། དེ་ལྟར་བྱས་པས་རེ་ཞིག་རླུང་གི་གདངས་ལ་སྔགས་ཀྱི་གདངས་སུ་མོས་པ་ཙམ་ལས་མི་འབྱུང་ཡང་།
གོམས་པའི་མཐར་མོས་པ་ཙམ་མ་ཡིན་པར་རླུང་གི་རང་གདངས་ཡི་གེ་གསུམ་གྱི་གདངས་སུ་འཆར་བའི་གསུང་གི་
ང་རྒྱལ་དུ་འཕོ་ནུས་པའི་ཕྱིར། རླུང་ཡང་དང་པོར་དྷཱཏཱིའི་ནང་དུ་འབྱུང་འཇུག་བྱེད་པར་མོས་པ་ཙམ་ཡིན་ཀྱང་།
གོམས་ན་དྷཱཏཱིའི་ནང་དུ་དངོས་གནས་ལ་འབྱུང་འཇུག་བྱེད་པར་འབྱུང་བར་གསུངས་ཏེ། རླུང་སེམས་འཇུག་པ་
གཅིག་པའི་གནད་ཀྱིས་དེ་ལྟར་དུ་འབྱུང་བའི་ཕྱིར་རོ། ། རྡོར་བཟླས་ཀྱི་བྱེད་ལས་ཡོད་དེ། དེ་ལ་བརྟེན་ནས་
སྙིང་གའི་རྩ་མདུད་རྫོགས་པར་གྲོལ་ནས་རོ་རྐྱང་གི་རླུང་དབུ་མའི་ནང་དུ་ཞུགས་གནས་ཐིམ་གསུམ་བདེ་བར་བྱེད་
ནུས་པསཎཱུཏཱིའི་ནང་གི་ཙཎྜ་ལི་གཏུམ་མོ་འབར་པའི་དྲོད་ཀྱིས་སྤྱི་བོའི་ཧཾ་ཡིག་བྱང་སེམས་ཞུ་བ་བབས་ཏེ་དགའ་
བ་གསུམ་དང་ཁྱད་པར་དུ་ལྷན་སྐྱེས་ཀྱི་དུས་སུ་བདེ་སྟོང་དབྱེར་མེད་དུ་སྦྱོར་བའི་ལམ་གྱི་འོད་གསལ་ཁྱད་པར་
ཅན་འཆར་བར་བྱེད་པའི་ཕྱིར་ཏེ། རྡོ་རྗེ་འཕྲེང་བ་ལས། སྒྲ་དང་ཐིག་ལེའི་མིང་དུ་བྱས། ། རླུང་གཉིས་ཀྱི་ནི་
ཕྱི་ནས་ནི། ། མ་རིག་མདུད་པ་འབྱེད་པར་བྱེད། ། ཅེས་དང་། དེའི་དོན་འཆད་པ་ན། དངོས་གྲུབ་སྙེ་མ་
ལས། རྡོར་བཟླས་བྱས་པས་སྙིང་གའི་དྷཱཏཱིའི་རོ་རྐྱང་གིས་དཀྲིས་པའི་མ་རིག་པའི་མདུད་པ་འབྱེད་པར་གསུངས་
295

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཏེ། ཞེས་དང་། སྨོན་ལམ་ནས་འབྱུང་བའི་ལུང་དེ་ཉིད་ཀྱིས་ཀྱང་འགྲུབ་པའི་ཕྱིར་རོ། ། གསུམ་པ་ནི།
དངོས་གྲུབ་སྙེ་མ་ལས་སྡུད་རིམ་སྔར་བཤད་པ་ནི། བསྐྱེད་རིམ་གྱི་སྐབས་སུ་སྡུད་རིམ་གྱི་རྫོགས་རིམ་སྒོམ་པ་དང་།
རིམ་པ་གཉིས་པའི་ སྡུད་རིམ་ སྒོམ་ པ་ཕྱོགས་གཅིག་ ཏུ་འགྲེལ་ པས་ བཤད་པའི་དབང་ དུ་ མཛད་ པ་ ཡིན་ལ།
འདིར་འཁྲིད་ཡིག་ལས་བཤད་པ་ལྟར་བསྐྱེད་རིམ་བསྒོམས་ཟིན་པའི་རྗེས་སུ་རྫོགས་རིམ་གྱི་སྡུད་རིམ་སྒོམ་པར་
བྱེད་པའི་ལུགས་ཡིན་པས་མི་འགལ་ལ། སྡུད་རིམ་དེ་ལྟར་བྱས་པས་རྫོགས་རིམ་གྱི་ཕྱོགས་བསྒོམ་པར་འགྲོ་ཡང་
ངོ་བོའི་སྒོ་ནས་ཐམས་ཅད་རྫོགས་རིམ་དངོས་གནས་སུ་འཇོག་དགོས་པའི་ངེས་པ་མེད་དེ། རྫོགས་རིམ་མཚན་
ཉིད་པ་རླུང་དྷཱཏིར་ཐིམ་པ་ནས་འཇོག་པར་གསུངས་པའི་ཕྱིར་རོ། ། སྡུད་རིམ་ཇི་ལྟར་བྱ་བའི་ཚུལ་ཡོད་དེ།
ཀུན་སྤྱོད་དང་ལུ་ཧི་པའི་གཞུང་གཉིས་ལས། ཨཱ་ལི་ཀཱ་ལི་མདུན་བསམས་ནས། ། ཞེས་སོགས་ཀྱི་དོན། སྨོན་
ལམ་ལས། མཁའ་དབྱིངས་ ཤར་བའི་དབང་པོའི་གཞུ་བཞིན་དུ། ། གསལ་ དྭངས་ འོད་ཟེར་ལྔ་ཡི་དྲ་བ་
ཅན། ། ཀུནྡ་ལྟར་དཀར་ཡེ་ཤེས་སེམས་དཔའ་ནི། ། ཤེས་རབ་ཕག་མོར་རོལ་བའི་དགའ་བའི་སྒྲས། ། སྣོད་
བཅུད་སྤྲོས་པ་ཀུན་སྡུད་བསམ་གཏན་མཆོག།རྗེས་གཞིག་རིམ་པས་འོད་གསལ་འཇོག་པར་ཤོག། ཞེས་གསུངས་
པ་ལྟར་བྱ་བ་ཡིན་པའི་ཕྱིར། དེ་ཡང་བསྐྱེད་རིམ་གྱི་སྐབས་དང་ཕྱོགས་འདྲ་བ་ཡིན་ཏེ། དབྱངས་གསལ་ཚར་
གཅིག་ངག་ཏུ་བརྗོད་པས་ཨཱ་ལི་ཀཱ་ལིའི་འཕྲེང་བ་འོད་ཟེར་ལྔ་ལྡན་འཁོར་ལོ་གསུམ་གྱི་ལྷ་ཚོགས་ཅན།སྣ་བུག་
གཡས་པའི་རླུང་དང་འགྲོགས་ནས་ཕྱིར་འཕྲོས་པས་འགྲོ་བ་རྣམས་འཁོར་ལོ་གསུམ་གྱི་བདག་ཉིད་དུ་བྱས་ཏེ།
ཐོག་མ་མེད་པ་ནས་གྲུབ་པའི་དཔའ་བོ་རྣལ་འབྱོར་མ་རྣམས་དང་རོ་མཉམ་དུ་གྱུར་པ་སྣ་བུག་གཡོན་ནས་ཞུགས་
ཏེ་ལྟེ་བར་གནས་པར་བསམས་ལ། དེ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་ཡོངས་སུ་རྫོགས་པ་དཀར་ལ་
དམར་བའི་མདངས་ཅན་དབྱངས་གསལ་གཟུགས་བརྙན་ཤར་བ་བཞིན་དུ་བསྒོམས་པའི་དབུས་སུ་ཧཱུྃ་ ཡིག་
དཀར་ལ་དམར་བའི་མདངས་ཅན་ཞིག་གནས་པར་བསམ། དེ་ནས་ཟླ་བ་ཧཱུྃ་ཡིག་དང་བཅས་པ་ཡོངས་སུ་གྱུར་
པ་ལས་ཧེ་རུ་ཀ་སྐུ་མདོག་དཀར་པོ་གཡས་བརྐྱང་གིས་བཞུགས་པ། ནམ་མཁའི་འཇའ་ཚོན་ལྟ་བུ་ཞལ་གཅིག་
ཕྱག་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་ཅིང་། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་
རྡོ་རྗེ་དང་ཐོད་པ་འཛིན་པས་འཁྱུད་པར་བསམ། སྐད་ཅིག་གིས་གསང་གནས་བྱིན་གྱིས་བརླབས་ཏེ་བདེ་མཆོག་
ཡབ་ཡུམ་དངོས་ཡིན་པའི་ང་རྒྱལ་བསྐྱེད་ལ། ཡབ་ཡུམ་སྙོམས་པར་ཞུགས་པས་གསང་གནས་བསྐྱོད་པའི་དགའ་
བའི་སྒྲ་དང་བདེ་བའི་རང་བཞིན་གྱི་འོད་ཟེར་འཕྲོས་པས་སྣོད་བཅུད་ཐམས་ཅད་ལ་ཕོག་པས་འོད་ཀྱི་རྣམ་པར་
བྱས་པར་བསམ། དེ་ནས་སྣོད་ ཐམས་ ཅད་བརུད་དང་། བཅུད་ ཐམས་ ཅད་ ལྷའི་ འཁོར་ ལོ་ རྫོགས་ པར་
296

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
བསྒོམས་པ་ཡིན་ན། བསྐྱེད་རིམ་གྱི་སྐབས་ལྟར་བྱ་བ་ཡིན་ནའང་། འདིར་གཙོ་བོ་ཡབ་ཡུམ་ཙམ་བསྒོམས་པའི་
དབང་དུ་བྱས་ན་དམ་ཚིག་སེམས་དཔའ་ཡབ་ཡུམ་ལ་བསྡུ། དེ་གཉིས་ཀྱང་སྙོམས་པར་ཞུགས་པས་ཞུ་སྟེ། ཞུ་བ་
དེ་ཡོངས་སུ་གྱུར་པ་ལས་ལྟེ་བའི་རྩ་འཁོར་གྱི་དབུས་ཀྱི་དྷཱཏཱིའི་ནང་དུ་སཱིན་དྷུ་རས་བྱུགས་པའི་མུ་ཏིག་ལྟ་བུའི་ཧཱུཾ་
ཡིག་བདེ་བ་ཆེན་པོའི་རང་བཞིན་དུ་གྱུར། དེའི་ཞབས་ཀྱུའི་ཨཱ་ནས་ནཱ་དའི་བར་རིམ་གྱིས་ཐིམ་པའི་ཚུལ་གྱིས་
བསྡུས་ཏེ་ནཱ་ད་ཡང་སྐྲའི་རྩེ་མོ་བརྒྱ་སྟོང་གི་ཚད་ཙམ་དུ་གནས་པར་བསམས་ནས་སེམས་འཛིན་པ་ཡིན་པའི་ཕྱིར།
དེ་ནས་ནཱ་ད་ཡང་མི་དམིགས་པར་བྱས་ནས་དེའི་ཐད་ཀར་སེམས་བཟུང་བས་ཀྱང་ཆོག་ཅིང་། དེ་ལྟར་བྱས་པ་ལ་
དགོས་པ་ཡོད་དེ། རླུང་དབུ་མར་མྱུར་དུ་འདུ་བའི་ཆེད་ཡིན་པའི་ཕྱིར། འདིར་དགོས་པ་དེ་ལྟར་ཡིན་གྱི།
རླུང་དབུ་མར་སྡུད་ནུས་པ་ཙམ་ལ་ནི་སྡུད་རིམ་བྱེད་དགོས་པའི་ངེས་པ་མེད་དེ། དངོས་གྲུབ་སྙེ་མ་ལས། དེ་
ཡང་སྡུད་རིམ་སྔོན་དུ་མ་བཏང་ཡང་སེམས་སྔར་ལྟར་ཟིན་པ་གོམས་པ་ལས་རླུང་དབུ་མར་སྡུད་ནུས་པ་འོང་མོད།
སྡུད་རིམ་དང་སྦྲགས་ནས་བྱས་ནས་རླུང་སྡུད་པར་སླ་པའི་དགོས་པ་ཡོད་པས་དེ་ལྟར་བྱེད་པ་ཡིན། ཞེས་
གསུངས་པའི་ཕྱིར། སྔར་བཤད་མ་ཐག་པའི་དམིགས་སྐོར་གསུམ་པོ་དེ་རོ་རྐྱང་གི་རླུང་དབུ་མའི་ནང་དུ་འཛུད་
པའི་ཐབས་སྲོག་རྩོལ་གྱི་ཁོར་དུ་གཏོགས་པ་ཡིན་ཏེ། ལྷུ་ཧི་པའི་མངོན་རྟོགས་ཀྱི་འགྲེལ་བར་དེ་བཞིན་གཤེགས་
པའི་རྡོ་རྗེས། ལུས་ཀྱི་རྩ་འཁོར་གང་ཡོད་ཀྱི་ཐད་ཀྱི་དྷཱཏཱིའི་ནང་དུ་དམིགས་རྟེན་བསྒོམས་པའི་སྐབས་ཀྱི་རྫོགས་
རིམ་རྣམས་སྲོག་རྩོལ་དུ་འགྲོ་བར་བཤད་པ་ལྟར་རྗེ་ཉིད་ཀྱང་བཞེད་པའི་ཕྱིར། འོ་ན་སྲོག་རྩོལ་ཞེས་པའི་དོན་ཇི་
ལྟར་ཡིན་ཞེ་ན། འདི་ལ་གཉིས་ཡོད་དེ། འདུས་པའི་སྐོར་ནས་སྲོག་ནི་རླུང་དང་། རྩོལ་བ་ནི་རིང་དུ་གནས་
པའི་དོན་ལ་བྱས་ནས་ཚེ་རིང་དུ་གནས་པར་བྱེད་པའི་རླུང་ལ་སྲོག་རྩོལ་དུ་བཤད་ལ། ཞོལ་ལུང་དང་བི་བྷུ་ཏིས་
རྩོལ་པ་ནི་སྐད་དོད་ཀྱི་སྟེང་ནས་འགོག་པའི་དོན་དུ་བྱས་ཏེ་སྲོག་འགོག་པ་སྲོག་རྩོལ་གྱི་དོན་དུ་བཤད་པའི་ཕྱིར།
དེ་ཡང་རོ་རྐྱང་ནས་རླུང་གི་རྒྱུ་བ་བཀག་ནས་དྷཱཏཱིར་ནང་དུ་རྒྱུ་བར་བྱེད་པའི་དོན་ཡིན་ཏེ། དངོས་གྲུབ་སྙེ་མ་ལས།
སྔར་བཤད་པའི་ལྟེ་བའི་རྩ་འཁོར་གྱི་ལྟེ་བའི་དབུས་སུ་ཧཱུཾ་ཡིག་ལ་སོགས་པ་ལ་དམིགས་ནས་བསྒོམས་པས་ནི། རོ་
རྐྱང་དུ་རླུང་བརྒྱུས་ཏེ་ཕྱིར་འཐོན་པ་བཟློག་ནས་དབུ་མར་རྒྱུ་བར་བྱེད་པས་སྲོག་རྩོལ་ཞེས་བྱ་སྟེ། སྲོག་ནི་རོ་རྐྱང་
ལ་རྒྱུ་བའི་རླུང་ཡིན་ལ། རྩོལ་ བའི་སྐད་དོད་ཀྱི་སྟེང་ནས་འགོག་པའི་དོན་དུ་བཤད་པའི་ཕྱིར་རོ། ། ཞེས་
གསུངས་པའི་ཕྱིར། སྤྱིར་རླུང་དབུ་མར་འཇུག་པའི་ཐབས་དེ་ལ་རྒྱུད་དང་གྲུབ་ཆེན་གྱི་བཞེད་པ་མི་འདྲ་བ་དུ་མ་
ཡོད་དེ། ལུ་ཧི་པས་ནི་སྔར་ལྟར་ལྟེ་བར་ཧཱུྃ་ཡིག་བསྒོམས་པ་ལ་བརྟེན་ནས་རླུང་དབུ་མའི་ནང་དུ་འཇུག་པར་བྱེད་
ལ། དུས་འཁོར་བ་ནི་ལྟེ་བར་བུམ་པ་ཅན་བསྒོམས་པ་ལ་བརྟེན་ནས་འཇུག ཊོམ་པ་པ་དང་ནག་པོ་སྤྱོད་པ་དང་
297

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནཱ་རོ་ཆོས་དྲུག་པ་ནི་ལྟེ་བར་གཏུམ་མོ་བསྒོམས་པ་ལ་བརྟེན་ནས་འཇུག དྲིལ་བུ་པ་ནི་དང་པོར་སྙིང་གར་གནད་
དུ་བསྣུན། དེ་ནས་དྷཱཏཱིའི་མར་སྣ་དང་། དེ་ནས་དྷཱཏཱིའི་ཡར་སྣ་སོགས་སུ་གནད་དུ་བསྣུན་པ་ལ་བརྟེན་ནས་
འཇུག ཀུ་ཀུ་རི་པ་ནི་སྙིང་གར་རྡོར་བཟླས་བྱས་པ་ལ་བརྟེན་ནས་འཇུག ཡེ་ཤེས་ཞབས་ལུགས་པ་ནི་དང་པོར་
སྙིངག་དང་། དེ་ནས་དྷཱཏཱིའི་མར་སྣ་དང་དེ་ནས་ཡང་སྙིང་གར་གནད་དུ་བསྣུན་པ་ལ་བརྟེན་ནས་འཇུག།
འདུས་པ་འཕགས་ལུགས་པ་ནི། དང་པོར་དྷཱཏཱིའི་མར་སྣ་དང་། དེ་ནས་སྙིང་གར་གནད་དུ་བསྣུན་པ་ལ་བརྟེན་
ནས་རོ་རྐྱང་གི་རླུང་དབུ་མའི་ནང་དུ་འཇུག་པར་བྱེད་པའི་ཕྱིར་རོ། ། སྤྱིར་རྒྱུད་དང་གྲུབ་ཆེན་སོ་སོའི་བཞེད་པ་
དེ་རྣམས་གང་བྱས་ཀྱང་རླུང་དབུ་མར་འཇུག་ཅིང་བདེ་སྟོང་གི་ཡེ་ཤེས་བསྐྱེད་ནུས་པ་ཡིན་ཏེ། དེ་ཐམས་ཅད་
ཀྱིས་ཀྱང་ལྟེ་བ་དང་གསང་གནས་ཀྱི་གཏུམ་མོ་སྦར་ནས་སྤྱི་བོ་ནས་བྱང་སེམས་ཞུ་བ་དྷཱཏཱིའི་ནང་དུ་བབས་པ་ལས་
དགའ་བཞི་ལུགས་འབྱུང་ལུགས་ལྡོག་ཏུ་དྲངས་ནས་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་ནུས་པ་ལ་ཁྱད་པར་
མེད་པའི་ཕྱིར་རོ། ། གཉིས་པ་སྲོག་དྷཱཏིའི་ཚུད་པ་ལ་བརྟེན་ནས་བྱུང་པའི་རྫོགས་རིམ་བསྒོམ་ཚུལ་བཤད་པ་ལ་
གཉིས། མཉམ་གཞག་གི་སྐོར་ལ་སྐྱོང་ཚུལ་དང་། མཉམ་རྗེས་ལ་བསྲེ་བ་བྱེད་ཚུལ་འཕྲོས་དང་བཅས་པ་བཤད་
པའོ། ། དང་པོ་ལ་གཉིས། སྟོང་ཕྱོགས་ཀྱི་རྫོགས་རིམ་སྐྱོང་ཚུལ་དང་། སྣང་ཕྱོགས་ཀྱི་རྫོགས་རིམ་སྐྱོང་ཚུལ་
ལོ། ། དང་པོ་ལ་གཉིས། དངོས་དང་རྗེས་ཐོབ་ཏུ་སྐྱོང་ཚུལ་ལོ། ། དང་པོ་ནི་ལྭ་ཝ་པས། དང་པོ་རི་དྭགས་
སྲེད་བཞིན་སྣང་བ་སྟེར། ། མཚན་མ་གཉིས་པ་དུད་ཁའི་རྣམ་པ་ཅན། ། གསུམ་པ་སྲིན་བུ་མེ་འཁྱེར་དང་འདྲ་
བ། ། བཞི་པ་སྒྲོན་མེ་འབར་བ་ལྟ་བུར་གསལ། ། མཚན་མ་ལྔ་པ་རྣམ་པར་མ་བརྟགས་པར། ། སྤྲིན་བྲལ་
ནམ་མཁའ་ལྟ་བུར་སྣང་བ་ཡིན། ། དེ་ལྟ་བུ་ཡི་མཚན་མ་ཐོབ་ནས་ནི། ། ཕྱག་རྒྱ་ཆེན་པོ་འཐོབ་པར་འགྱུར་པ་
ཡིན། ། ཞེས་ལྟེ་བར་སེམས་བཟུང་བས་རི་དྭགས་སྲེད་པ་སྟེ་སྨིག་རྒྱུ་ལྟ་བུ་ལ་སོགས་པའི་རྟགས་ལྔ་འཆར་བར་
གསུངས་ཤིང་། འདུས་པའི་རྒྱུད་ཕྱི་མ་ལས་ཀྱང་རྟགས་ལྔ་གསུངས་ཏེ། དེ་ཉིད་ལས། སྨིག་རྒྱུ་འདྲ་བ་དང་པོ་
སྟེ། ། དུ་བ་ལྟ་བུ་གཉིས་པ་ཡིན། ། མཁའ་སྣང་འདྲ་བ་གསུམ་པ་སྟེ། ། མར་མེ་ལྟར་འབར་བཞི་པའོ། །
སྤྲིན་མེད་ནམ་མཁའ་ལྟ་བུར་ནི། ། རྟག་ཏུ་སྣང་པ་ལྔ་ པའོ། ། ཞེས་དང་། ཞལ་ལུང་ལས་ཀྱང་དེ་ལྟར་
གསུངས་སོ། ། སྤྱིར་རླུང་དབུ་མར་ཞུགས་གནས་ཐིམ་གསུམ་བྱེད་པའི་སྐབས་སུ་རྟགས་འདི་རྣམས་འཆར་པ་
ཡིན་ཏེ། དངོས་གྲུབ་སྙེ་མར་ལུང་སྔ་མའི་དོན་འཆད་པ་ན། འདི་ནི་ལྟེ་བར་སྔར་ལྟར་སེམས་བཟུང་བ་ལས་
རྟགས་འདི་རྣམས་འཆར་བའི་སྐབས་ཏེ། སྲོག་ཧཱུཏིར་སྡུད་པའི་ཐབས་ཐམས་ཅད་ལ་རྟགས་འདི་རྣམས་འཆར་
རོ། ། ཞེས་གསུངས་པའི་ཕྱིར། དེ་ཡང་འདི་ལྟར་ཡིན་ཏེ། འདིའི་འཁྲིད་ཡིག་ལས། དེ་ཡང་ས་ཆུ་ལ་ཐིམ་པ་
298

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
ན་སྨིག་རྒྱུ་དང་། ཆུ་མེ་ལ་ཐིམ་པ་ན་དུ་བ་དང༌། མེ་རླུང་ལ་ཐིམ་པ་ན་མེ་འཁྱེར་དུ་སྣང་བ་དང༌། ཀུན་རྟོག་གི་
བཞོན་པའི་རླུང་སེམས་ལ་ཐིམ་པའི་དུས་སུ་རླུང་མེད་པའི་མར་མེ་འབར་བ་ལྟ་བུའི་སྣང་བ་འབྱུང་། དེའི་རྗེས་སུ་
མཚན་མ་ལྔ་པ་སྤྲིན་དང་བྲལ་པའི་ནམ་མཁའ་ལྟར་སྣང་བ་ཡིན་ཞེས་དང་། དེ་ཡང་དཔེར་ན་སྟོན་གྱི་ནམ་མཁའ་
གཡའ་དག་པ་ལ་ཉི་འོད་དམར་སེར་གྱིས་ཁྱབ་པ་དང་། སྲོད་ཀྱི་སྨག་ནག་པོའི་མུན་པས་ཁྱབ་པ་དང་། དེ་
སངས་ནས་ཟླ་བའི་འོད་ཀྱིས་ཁྱབ་པའི་སྐབས་གསུམ་དང་། ནམ་མཁའི་རང་མདོག་ཇི་བཞིན་ཐོབ་པའི་སློང་
བྱེད་གསུམ་པོ་དེ་དང་བྲལ་བའི་ཐོ་རངས་དུས་ཀྱི་ནམ་མཁའ་སྟེ་བཞི་ཡོད་དོ། ། ཞེས་ཐིམ་རིམ་བཞི་སྣང་མཆེད་
ཐོབ་གསུམ་དང་བཅས་པ་བཤད་པ་ལྟར་ཡིན་པའི་ཕྱིར། གཞི་ལམ་གྱི་སྣང་བ་གསུམ་འོད་གསལ་དང་བཅས་པ་
ལ་སྟོང་པ་བཞིའི་ཐ་སྙད་ཀྱང་མཛད་པ་ཡིན་ཏེ། དེ་ཉིད་ལས། དཔེ་དེ་བཞིན་དུ་ཡིད་ངོར་ཕྱོགས་མཚམས་རྒྱ་
ཆད་པ་མེད་པར་སྟོང་སང་ངེ་བ་ལ་འོད་ཟེར་དཀར་པོ་ཤར་བའི་རྣམ་པ་ཅན་ཡུལ་སྣང་གཞན་མི་འཆར་བ་ནི་
སེམས་སྣང་བ་དང་པོ་སྟོང་བ་ཞེས་ཀྱང་ཟེར་རོ། ། དེ་ནས་སྣང་བ་དེ་རིམ་གྱིས་བསྡུས་ནས་ཡུལ་སྣང་གཞན་གང་
ཡང་མེད་པར་སྟོང་སང་ངེ་བ་ལ་འོད་དམར་པོའམ་དམར་སེར་ཤར་བའི་རྣམ་པ་ཅན་ནི་སྣང་བ་མཆེད་པ་སྟེ་ཤིན་
ཏུ་སྟོང་བ་ཞེས་ཀྱང་ཟེར་རོ། ། དེ་ནས་སྣང་བ་དེ་ཡང་རིམ་གྱིས་བསྡུས་ནས་ཡུལ་སྣང་གཞན་མེད་པར་སྟོང་སང་
ངེ་བ་ལ་འོད་ནག་པོས་ཁྱབ་པ་འདྲ་བ་ཞིག་འཆར་བ་ནི་ཉེར་ཐོབ་ཡིན་ཏེ་སྟོང་པ་ཆེན་པོ་ཞེས་ཟེར། ཞེས་དང་།
དེ་ནས་མུན་པ་ལྟར་སྣང་བ་དང་དྲན་མེད་སངས་པ་ན་ཐོ་རངས་ཀྱི་ནམ་མཁའ་གཡའ་དག་ཁ་དོག་སློང་བྱེད་ཀྱི་
རྐྱེན་དང་བྲལ་པ་བཞིན་དུ་འོད་གསལ་མཐའ་དབུས་མེད་པའི་ཏིང་ངེ་འཛིན་སྐྱེ་སྟེ། ཐམས་ཅད་སྟོང་པ་ཞེས་
ཀྱང་ཟེར་རོ། ། ཞེས་གསུངས་ཤིང་། དངོས་གྲུབ་སྙེ་མར་ཡང་དེ་ཁོ་ན་བཞིན་དུ་བཤད་པའི་ཕྱིར། དེ་ཡང་།
སྨོན་ལམ་ལས། བསམ་གྱིས་མི་ཁྱབ་འོད་གསལ་ཕྱག་རྒྱ་ཆེ། ། ལྷན་སྐྱེས་བདེ་ཆེན་སྟོང་ཉིད་མཐར་ཐུག་
དང༌། ། ལེགས་སྦྱར་མཉམ་པར་བཞག་དུས་བསྐྱངས་པ་དང་། ། ཞེས་གསུངས་པ་ལྟར། ལམ་དུས་སུ་སྟོང་
པ་བཞི་གའི་སྐབས་དང་ཁྱད་པར་དུ་འོད་གསལ་གྱི་དུས་སུ་སྟོང་ཉིད་ཀྱི་ལྟ་བ་དྲན་པར་བྱས་ནས་བདེ་སྟོང་སྦྱར་
ནས་བསྒོམ་པར་བྱ་ཞིང་། སྟོང་བ་བཞིའི་དུས་སུ་དགའ་བ་བཞི་སྐྱེ་བ་ཡིན་ཏེ། བྱང་སེམས་ཞུ་བ་སྤྱི་བོ་ནས་
མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་ག་ནས་ལྟེ་བར་སླེབ་པ་
ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཀྱི་དགའ་བ་སྐྱེ་བའི་ཕྱིར། དགའ་བ་
བཞི་དང་སྟོང་པ་བཞི་རིམ་པ་བཞིན་དུས་མཉམ་ངོ་བོ་གཅིག་ཏུ་འབྱུང་བ་ཡིན་ཏེ། ཕྱག་ཆེན་ཐིག་ལེ་ལས། གང་
ཕྱིར་དགའ་བ་དེ་སྣང་བ། ། སྣང་བ་མཆེད་པ་མཆོག་ཏུ་བཤད། ། ཁྱོད་དགའ་ཉེ་བར་ཐོབ་པར་ཤེས། །
299

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
ལྷན་ཅིག་སྐྱེས་ཏེ་འོད་གསལ་བའོ། ། ཞེས་གསུངས་པའི་ཕྱིར། སྐབས་འདིར་བྱང་སེམས་འབབ་པའི་བདེ་བ་
ལ་བཅུ་དྲུག་དང་བཅུ་གཉིས་སུ་འབྱེད་ཚུལ་ཡོད་དེ། བྱང་སེམས་འབབ་པ་ན་ཁྲག་དང་འདྲེས་ནས་འབབ་པ་
ཡིན་ཞིང་། དེའི་ཚེ་དཀར་པོ་འབབ་པའི་བདེ་བའི་ལྡོག་ཆ་ནས་བཅུ་དྲུག་ཏུ་འབྱེད་ལ། དམར་པོ་འབབ་པའི་
བདེ་བའི་ལྡོག་ཆ་ནས་བཅུ་གཉིས་སུ་འབྱེད་པའི་ཕྱིར། དང་པོ་འབྱེད་ཚུལ་ཡོད་དེ། སྤྱི་བོ་ནས་མགྲིན་པའི་རྩ་
འཁོར་གྱི་བར་ལ་ཆ་མཉམ་བཞིར་ཕྱེ་བའི་ཆ་མཉམ་དང་པོ་ལ་བྱང་སེམས་དཀར་པོ་སླེབ་པ་ན་དགའ་བའི་དགའ་
བ་དང་། གཉིས་པར་སླེབ་པ་ན་དགའ་བའི་མཆོག་དགའ་དང་། གསུམ་པར་སླེབ་པ་ན་དགའ་བའི་ཁྱད་དགའ་
དང་། བཞི་པར་སླེབ་པ་ན་དགའ་བའི་ལྷན་སྐྱེས་ཀྱི་དགའ་བར་འཇོག་པའི་ཕྱིར། དེས་མཚོན་ནས་གཞན་
གསུམ་ལའང་ཤེས་པར་བྱའོ། ། གཉིས་པ་བཅུ་གཉིས་སུ་འཇོག་ཚུལ་ཡོད་དེ། སྤྱི་བོ་ནས་མགྲིན་པའི་རྩ་འཁོར་
གྱི་བར་ལ་ཆོ་མཉམ་གསུམ་དུ་ཕྱེ་ནས། ཆ་མཉམ་དང་པོར་བྱང་སེམས་དམར་པོ་སླེབ་པ་ན་དགའ་བ་ཆུང་ངུ་དང་།
གཉིས་པར་སླེབ་པ་ན་དགའ་བ་འབྲིང་པོ་དང་། གསུམ་པར་སླེབ་པ་ན་དགའ་བ་ཆེན་པོ་མྱོང་བར་འཇོག་པའི་
ཕྱིར། དེས་བགཞན་གསུམ་ཡང་ཤེས་པར་བྱ་བ། ཕྱག་ཆེན་ཐིག་ལེ་ལས། རི་བོ་མཚན་མའི་ཆ་འདི་རྣམས། །
དགའ་བའི་ཐིག་ལེ་བཅུ་དྲུག་སྟེ། ། ཨ་ལིའི་ངོ་བོར་ཤེས་པར་བྱ། ། འཁོར་ལོ་བཞི་རུ་རིམ་པ་ལས། ། ཇི་སྐད་
བཤད་རྣམས་དེ་ལྟ་ནའང་། ། ཉི་མ་བཅུ་གཉིས་རྣམས་སུ་བཤད། ། ཅེས་གསུངས་པའི་ཕྱིར། ལུང་འདིས་ཇི་
ལྟར་བསྟན་པའི་ཚུལ་ཡོད་དེ། རི་བོང་མཚན་མའི་ཆ་འདི་རྣམས། ། ཞེས་པས་བྱུང་སེམས་དཀར་པོ་འབབ་
པའི་ཆ་ལ་བཅུ་དྲུག་ཏུ་ཕྱེ་ནས་དེ་ཟླ་བའི་དཀར་ཆ་བཅོ་ལྔ་དང་དཀར་ནག་གི་བར་གྱི་ཆ་གཅིག་དང་བཅས་པའི་
བཅུ་དྲུག་དང་སྦྱར་བ་དང་། ཉི་མ་བཅུ་གཉིས་རྣམས་སུ་བཤད། ཅེས་པས། བྱང་སེམས་དམར་པོ་འབབ་པའི་
ཆ་ལ་བཅུ་གཉིས་སུ་ཕྱེ་ནས་དེ་ཉི་མས་ཁྱིམ་བཅུ་གཉིས་བགྲོད་པའི་རིམ་པ་དང་མཐུན་པར་སྦྱར་བ་ཡིན་པའི་ཕྱིར།
མས་བརྟན་གྱི་དགའ་བ་ལ་ཡང་བཞི་དང་བཅུ་དྲུག་ཏུ་འབྱེད་པ་ཡིན་ཞིང་མས་བརྟན་གྱི་ཚེ་བྱང་སེམས་དམིགས་
པས་ཆེད་དུ་བྱས་ནས་ཡར་ཟློག་དགོས་པ་ཡིན་གྱི། རང་ལོག་ཏུ་མི་འགྲོ་སྟེ། རྒྱུད་རྡོ་རྗེ་འཕྲེང་བ་ལས། དེ་ཉིད་
སྟེང་དུ་རྒྱུ་བ་ནི། རྣལ་འབྱོར་པས་ནི་སྒྲུབ་པར་བྱེད། ། ཅེས་གསུངས་པའི་ཕྱིར། འདིར་ཡས་བབས་ཀྱི་དགའ་
བ་བཞི་པ་ལྷན་སྐྱེས་སུ་འཇོག་ཀྱང་དང་པོ་གསུམ་ལྷན་སྐྱེས་སུ་འཇོག་པ་མིན་ལ། མས་བརྟན་གྱིས་དགའ་བ་བཞི་
ག་ལྷན་སྐྱེས་སུ་འཇོག་པ་ཡིན་ཏེ། ཡས་བབས་ལས་མས་བརྟན་གྱི་དགའ་བ་བཞིའི་དུས་སུ་བདེ་བ་ཆེ་བ་གཅིག་
འོང་དགོས་པའི་ཕྱིར་དང་། ཡས་བབས་ཀྱི་མཉམ་གཞག་ལས་མ་ལངས་པར་མས་བརྟན་གྱི་དགའ་བཞི་འདྲེན་
པར་གསུངས་པའི་ཕྱིར། མས་བརྟན་གྱི་དགའ་བཞི་སྐྱེ་ཚུལ་ཡོད་དེ། བྱང་སེམས་ནོར་བུའི་རྩེ་ནས་ལྟེ་བར་སླེབ་
300

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
པ་ན་དགའ་བ། ལྟེ་བ་ནས་སྙིང་གར་སླེབ་པ་ན་མཆོག་དགའ། སྙིང་ག་ནས་མགྲིན་པར་སླེབ་པ་ན་ཁྱད་དགའ།
མགྲིན་པ་ནས་སྤྱི་བོར་སླེབ་པ་ན་ལྷན་སྐྱེས་ཀྱི་དགའ་བ་སྐྱེ་བའི་ཕྱིར། དགའ་བ་བཅུ་དྲུག་དང་བཅུ་གཉིས་སུ་
འབྱེད་ཚུལ་དེ་ཕ་རྒྱུད་མ་རྒྱུད་གཉིས་དང་ཁྱད་པར་དུ་མ་རྒྱུད་ཀྱི་སྐབས་དང་སྦྱོར་དགོས་པ་ཡིན་ཏེ། ཕྱག་ཆེན་
ཐིག་ལེའི་ལུང་དེའི་དོན་མ་རྒྱུད་ཀྱི་སྐབས་དང་ཤིན་ཏུ་འབྲེལ་བའི་ཕྱིར་རོ། ། རྫོགས་རིམ་པའི་ལྷན་སྐྱེས་སྐྱེ་བ་ལ་
རླུང་དབུ་མར་ཞུགས་གནས་ཐིམ་གསུམ་བྱས་པ་ལ་བརྟེན་ནས་བྱང་སེམས་སྤྱི་བོ་ནས་ཞུ་བ་ཞིག་དགོས་ལ། དེའི་
ཚེ་བྱང་སེམས་ནོར་བུའི་རྩེར་སླེབ་ནས་ལྷན་སྐྱེས་མཚན་ཉིད་ཚང་བ་མ་སྐྱེས་ཀྱི་བར་དུ་ཕྱིར་མི་འཕོ་སྟེ། དེ་ལ་ནི་
བྱང་སེམས་སྤྱི་བོ་ནས་ཞུ་སྟེ་འབབ་པའི་ཚེ། རིམ་གྱིས་རིམ་གྱིས་རླུང་གི་གཡོ་བ་ཇེ་ཆུང་ཇེ་ཆུང་དུ་སོང་ནས་བྱང་
སེམས་ནོར་བུའི་རྩེར་སླེབ་པ་ན་དེ་ཕྱིར་རོལ་ཏུ་བསྐྱེད་བྱེད་ཀྱི་རླུང་གི་འཇུག་པ་ཞི་བར་འགྱུར་བའི་ཕྱིར་རོ། །
རླུང་དབུ་མའི་ནང་དུ་ཞུགས་གནས་ཐིམ་གསུམ་བྱས་པ་མ་ཡིན་པའི་བྱངས་སེམས་ཞུ་བ་ནོར་བུའི་རྩེར་སླེབ་པའི་
ཚེ་དེ་མ་ཐག་ཟློག་པའི་ཐབས་བྱ་དགོས་ཏེ། མ་བྱས་ན་ཕྱིར་འཕོ་བའམ། ལུས་ཀྱི་སྨད་དུ་འགྲམ་ནས་ནད་བསྐྱེད་
པར་འགྱུར་པའི་སྐྱོན་ཡོད་པའི་ཕྱིར། དགའ་བཞི་འདྲེན་ནུས་པའི་མཚམས་སུ་བདེ་སྟོང་སྦྱར་ནས་བསྒོམ་ཚུལ་
ཡོད་དེ། དེའི་ཚེ་རླུང་དབུ་མར་ཞུགས་གནས་ཐིམ་གསུམ་བྱས་པ་ལས། དྷཱཏཱི་ནང་གི་གཏུམ་མོ་ཁྱད་པར་ཅན་
འབར་བའི་དྲོད་ཀྱི་སྤྱི་བོ་ནས་བྱང་སེམས་ཞུ་བ་རིམ་གྱིས་བབས་པ་ལས་དྷཱཏཱིའི་ནང་དུ་རེག་བྱ་ཆེས་ཡིད་དུ་འོང་བ་
ཞིག་སྐྱེ། རེག་བྱ་དེས་གཟུང་དོན་དང་དྷཱཏཱིའི་ནང་གི་ལུས་དབང་ཁྱད་པར་ཅན་གྱི་བདག་པོའི་རྐྱེན་བྱས་པ་ལས་
ལུས་ཤེས་ཀྱི་འཁོར་གྱི་ཚོར་བ་བདེ་བ་སྐྱེ། དེས་དེ་མ་ཐག་རྐྱེན་བྱས་ནས་ཡིད་ཤེས་ཀྱི་འཁོར་གྱི་ཚོར་བ་བདེ་བ་སྐྱེ་
ཞིང་། དེའི་ཚེ་ལྷན་སྐྱེས་ཀྱི་བདེ་བ་དང་སྟོང་པ་ཉིད་གཉིས་ཡུལ་ཡུལ་ཅན་ངོ་བོ་དབྱེར་མེད་དུ་སྦྱོར་བ་དང་།
བདེ་བ་དེ་དང་སྟོང་ཉིད་རྟོགས་པའི་བློ་གཉིས་གྲུབ་སྡེ་ངོ་བོ་དབྱེར་མེད་དུ་སྦྱོར་བའི་ཚུལ་གྱིས་བདེ་སྟོང་སྦྱར་ནས་
སྒོམ་པར་བྱེད་པ་ཡིན་པའི་ཕྱིར་རོ། ། གཉིས་པ་ནི། སྨོན་ལམ་ལས། ལངས་པར་གྱུར་ཚེ་གང་ཤར་སྣང་བ་
ཀུན། ། ཆུ་དང་ཆུ་རླབས་གཉིས་པོ་ཇི་བཞིན་དུ། ། བདེ་བ་ཆེན་པོའི་རོལ་པར་ ཤར་གྱུར་ཏེ། ། གཟུང་
འཛིན་རྣམ་པར་རྟོག་པའི་བག་ཆགས་ཀུན། ། ཡོངས་སུ་སྦྱོང་ལ་ཐོགས་པ་མེད་པར་ཤོག། ཅེས་གསུངས་པ་
ལྟར་བཤད་ན། དེའི་ཚུལ་ཡོད་དེ། འཁྲིད་ཡིག་ལས། དེ་ལས་ལངས་པའི་རྗེས་ཐོབ་ཏུ་ནི་གཟུགས་ལ་སོགས་
པའི་ཡུལ་སྣང་གང་ཤར་ཐམས་ཅད་ལ། མཉམ་གཞག་ཏུ་བསྐྱངས་པའི་བདེ་སྟོང་གིས་རྒྱས་བཏབ་སྟེ། ཐམས་
ཅད་བདེ་སྟོང་དབྱེར་མེད་ཀྱི་རྣལ་རོལ་ཏུ་ལྟ་བ་ལ་ལོགས་ནས། དེ་གོམས་པ་ལ་བརྟེན་ནས་ཡུལ་སྣང་གང་ཤར་
ཐམས་ཅད་བདེ་བ་འབར་བའི་གྲོགས་སུ་འཆར་ཏེ། ཞེས་གསུངས་པ་ལྟར་ཡིན་པའི་ཕྱིར། དེའི་ཚུལ་རིམ་ལྔ་
301

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསལ་སྒྲོན་ལས་རྒྱས་པར་བཤད་པའི་དོན་བསྡུ་ན་འདི་ལྟར་ཡིན་ཏེ། ཐོག་མར་ཆོས་ཐམས་ཅད་མིང་དང་
བརྡས་བཞག་པ་ཙམ་མ་གཏོགས། རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་གཏན་ལ་ཕབ་ནས་ངེས་
པར་བྱེད། ཆོས་ཐམས་ཅད་ཀྱི་ཆོས་ཉིད་གདོད་ནས་རང་བཞིན་གྱིས་རྣམ་པར་དག་པའི་ཚུལ་དེ་ལྟར་ཡིན་
བཞིན་དུ། ཆོས་ཅན་ཐམས་ཅད་ནི་ཐ་སྙད་དུ་སྒྱུ་མ་བཞིན་དུ་སྣང་ལ་དེ་ལྟར་སྣང་བ་དེ་ནི་རང་བཞིན་མེད་པའི་
ཆོས་ཉིད་དེའི་རྣམ་འགྱུར་དུ་ལྟ། དེའི་ཚེ་བདེ་སྟོང་རོ་གཅིག་ཏུ་མོས་པའི་གནད་ཀྱིས་གང་ཤར་ཆོས་ཉིད་ཀྱི་རྣམ་
འགྱུར་ཡིན་པ་ལྟར་བདེ་བའི་རྣམ་འགྱུར་དུ་ཡང་མོས་པའི་དབང་གིས་འཇོག་པ་ཡིན་པའི་ཕྱིར། དངོས་གྲུབ་སྟེ་
མ་ལས་ཀྱང་དེ་ལྟར་དུ་གསུངས་ཏེ། ཐམས་ཅད་བདག་ཉིད་རྟག་ཏུ་བཞུགས། ཞེས་སོགས། རྩ་བཤད་ཀྱི་རྒྱུད་
ལས་ལྷན་སྐྱེས་ཀྱི་བདེ་བས་ཀུན་ལ་ཁྱབ་པར་བཤད་པའི་ངེས་དོན་འཆད་པ་ན། དེ་ཉིད་ལས། ལྷན་སྐྱེས་ཀྱི་བདེ་
བ་བསྐྱེད་དེ་མཉམ་གཞག་ཏུ་བསྐྱངས་པའི་འོག་ཏུ་སྣོད་བཅུད་གཞན་དང་ལྷན་སྐྱེས་ཀྱི་བདེ་བའི་དེ་ཁོ་ན་ཉིད་
རང་བཞིན་སྟོང་པ་གཉིས་མཚུངས་པའི་ཚུལ་དང་། ཆོས་ཐམས་ཅད་རང་རང་གི་སྟོང་པ་ཉིད་དེར་སྣང་བ་ཡིན་
པས་དེའི་རྣམ་འགྱུར་ཡིན་པ་དང་། དེ་ལྟ་ན་དེ་དག་ནི་སྟོང་བ་ཉིད་ལ་རྗེས་སུ་ཞུགས་པའི་ལྷན་སྐྱེས་ཀྱིའང་རྣམ་
རོལ་ཏུ་ ཤར་བར་མོས་ནས། རྗེས་ཀྱི་ཚེ་བསྐྱངས་པས་ཡུལ་སྣང་ཐམས་ཅད་བདེ་བར་འཆར་བའི་གྲོགས་སུ་
འཁྱེར་བའི་ཆེད་ཡིན། ཞེས་གསུངས་པའི་ཕྱིར། དོན་དེ་ལ་དགོངས་ནས་ས་ར་ཧས། བདེ་བ་ཆེན་པོ་མཆོག་
འདི་དང་། བདག་དང་གཞན་དུ་ཡོད་མ་ཡིན། ། མདུན་དང་རྒྱབ་དང་ཕྱོགས་བཅུ་རུ། ། གང་གང་མཐོང་
བ་དེ་དེ་ཉིད། ། དེ་རིང་ཉིད་དུ་མགོན་པོ་ད་ལྟ་འཁྲུལ་པ་ཆད། ། ཅེས་གསུངས་ཤིང་། མཁའ་འགྲོ་རྒྱ་མཚོ་
ལས་ཀྱང་དེ་ཡི་དུས་སུ་གང་མཐོང་པ། ། དངོས་པོ་ཀུན་ལ་སྦྱར་བར་བྱ། ། འདོད་ཆགས་ཆེན་པོའི་ཚུལ་བདག་
ཉིད། ། རྟག་ཏུ་བདག་ཉིད་ལ་འབྱུང་འགྱུར། ། ཞེས་གསུངས་སོ། ། རྗེས་ཐོབ་ལ་དེ་ལྟར་བསྐྱངས་པའི་འོག་
ཏུཡང་མཉམ་གཞག་སྐྱོང་བའི་སྤེལ་མ་བྱ་དགོས་པ་ཡིན་ཏེ། དངོས་གྲུབ་སྙེ་མ་ལས། རྗེས་ཐོབ་ཏུ་དེ་ལྟར་
བསྐྱངས་པའི་འོག་ཏུ་སླར་ཡང་ཕྱི་ནང་གི་ཐབས་གཉིས་གང་རུང་ལ་བརྟེན་ནས་དགའ་བཞི་ཚན་པ་གཉིས་བསྐྱེད་
ལ་མཉམ་པར་བཞག དེ་ལྟར་མཉམ་རྗེས་སྤེལ་བ་རྒྱུན་ལྡན་དུ་བྱའོ། ། ཞེས་གསུངས་པའི་ཕྱིར། གཉིས་པ་
སྣང་ཕྱོགས་ཀྱི་རྫོགས་རིམ་འཆད་པ་ནི། ཀུན་སྤྱོད་དང་ལཱུ་ཧི་པའི་སྒྲུབ་ཐབས་གཉིས་ལས་ཀྱང་། བསམ་གྱིས་མི་
ཁྱབ་དེ་བསམ་ན། ། དེ་ལས་གཟུགས་ནི་འཐོབ་པར་འགྱུར་ཞེས་གསུངས་ཏེ། དེའི་དོན་སྟོང་ཕྱོགས་བསམ་
གྱིས་མི་ཁྱབ་པའི་རྫོགས་རིམ་བསྒོམས་པར་བྱས་ན། གཟུངས་ཏེ་སྣང་ཕྱོགས་བསམ་གྱིས་མི་ཁྱབ་པའི་རྫོགས་རིམ་
སྒྱུ་ལུས་འགྲུབ་པར་འགྱུར་བའི་དོན་ཡིན་ལ། བསམ་གྱིས་མི་ཁྱབ་པའི་དོན་ཡང་ཆོས་རྣམས་རང་བཞིན་གྱིས་
302

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
སྟོང་པའི་སྟོང་ཉིད་དེ་ནི་ཐ་སྙད་པའི་ཤེས་པ་རྣམས་དང་མཐར་འཛིན་གྱི་བློའི་ཡུལ་ལས་འདས་པས་དེས་བསམ་
གྱིས་མི་ཁྱབ་པའི་དོན་ཡིན་གྱི། བློ་གང་གིས་བསམ་གྱིས་མི་ཁྱབ་པའི་དོན་མིན་ཏེ། གཞི་གྲུབ་ན་བློའི་བསམ་པ་
བྱ་བའི་ཡུལ་ཡིན་དགོས་པའི་ཕྱིར་རོ། ། དེས་ན་བསམ་གྱིས་མི་ཁྱབ་པའི་རྫོགས་རིམ་གྱི་གཙོ་བོ་སྟོང་ཕྱོགས་ཀྱི་
རྫོགས་རིམ་ཡིན་ཡང་སྣང་ཕྱོགས་ཀྱི་རྫོགས་རིམ་སྒྱུ་མའི་སྐུ་དེར་བསྡུ་བ་ཡིན་ནོ། ། དེ་ཡང་སྨོན་ལམ་ལས། རིམ་
པ་དེ་ཡིས་དཔེ་ཡི་ལྷན་སྐྱེས་ལས། ། ཆུ་ཀླུང་ཤིན་ཏུ་དྭངས་ལས་ཉ་བཞིན་དུ། ། སྒྱུ་འཕྲུལ་དྲ་བའི་སྐུར་ནི་
ལངས་གྱུར་ཏེ། ། སྒྱུ་མ་ལྟ་བུའི་ཏིང་འཛིན་རྫོགས་པར་ཤོག། ཅེས་གསུངས་ཏེ། སྒྱུ་ལུས་ཀྱི་སྐོར་འདིའི་རྣམ་
བཤད་ལས་རྒྱས་པར་མི་འཆད་པ་ནི། འདུས་པའི་ཕྱོགས་ནས་རྒྱས་པར་བཤད་ཟིན་པ་ལ་དགོངས་ཀྱི། སྤྱིར་
བདེ་མཆོག་ལ་ནི་སྒྱུ་ལུས་སྒྲུབ་ཚུལ་སོགས་ཤེས་པ་ཤིན་ཏུ་གལ་ཆེ་བ་ཡིན་ཏེ། དངོས་གྲུབ་སྙེ་མ་ལས། སྒྱུ་མའི་
སྐུར་ལྡང་ཚུལ་མཐའ་དག་པ་ནི་ཤིན་ཏུ་རྟོགས་དཀའ་བར་ཡོད་པས་འཕགས་སྐོར་དུ་རྒྱས་པར་གཏན་ལ་ཕབ་པ་
ལས་ཤེས་པར་བྱའོ། ། ཞེས་གསུངས་པའི་ཕྱིར་དང་། སྣང་ཕྱོགས་ཀྱི་རྫོགས་རིམ་ནི་སྒྱུ་མའི་སྐུ་གཉིས་ལ་བྱེད་
པས་དེའི་ཚུལ་ངེས་པར་ཤེས་དགོས་པའི་ཕྱིར་རོ། ། དེ་ཡང་སྔར་བཤད་པའི་ཐབས་རྣམས་དང་ཁྱད་པར་ཕྱག་
རྒྱའི་སྦྱོར་བ་ལ་བརྟེན་ནས་ལུས་ཀྱི་རླུང་མ་ལུས་པར་དྷཱཏཱིར་ཞུགས་གནས་ཐིམ་གསུམ་བྱས་པའི་རྐྱེན་གྱིས་དཔེའི་
འོད་གསལ་མཐར་ཐུག་ཐོབ་ནས་ལུགས་ལྡོག་ཏུ་ལངས་པའི་ཚེ་སྒྱུ་མའི་སྐུ་འཐོབ་པར་འགྱུར་བས། དེ་འགྲུབ་པ་
ནི་ཕྱག་རྒྱུ་ལ་ལྟོས་པ་ཡིན་ཏེ། དེ་ལ་མ་ལྟོས་པར་བཞིའི་འོད་གསལ་མཐར་ཐུག་འདྲེན་མི་ནུས་པར་བཤད་པའི་
ཕྱིར་རོ། ། ཚེ་གཅིག་ལ་འཚང་རྒྱ་བ་ནི་ཕྱག་རྒྱུ་ལ་ངེས་པར་ལྟོས་པ་ཡིན་ཏེ། རྩ་རྒྱུད་ལས། ཕྱག་རྒྱ་དང་བྲལ་
གསང་སྔགས་ནི། ། ལུས་ཅན་རྣམས་ལ་འགྲུབ་མི་འགྱུར། ། ཞེས་གསུངས་པའི་དོན་འཆད་པ་ན། སཾ་བྷུ་ཊི་
ལས། ཕྱག་རྒྱ་རེ་རེ་དང་ལྡན་པ་འདི་མ་གཏོགས་པར་དངོས་གྲུབ་སྟེར་བར་མི་འགྱུར་རོ། ། ཞེས་གསུངས་པའི་
ཕྱིར། འདིར་ལས་རྒྱུ་ལ་ལྟོས་དགོས་མི་དགོས་འདོད་པའི་ལུགས་གཉིས་ཡོད་དེ། མཁས་པ་ཕལ་ཆེར་སྒྱུ་ལུས་
བསྐྱེད་པ་ནི་ལས་རྒྱ་ལ་ངེས་པར་རག་ལས་པར་བཞེད་ཅིང་། རྗེ་ནོར་བཟང་རྒྱ་མཚོས་ནི་སྤྱིར་བཏང་དེ་ལྟར་ཡིན་
ཀྱང་། དམིགས་བསལ་ལ་ངེས་པ་མེད་དེ། གང་ཟག་གི་རིགས་འགའ་ཞིག་གིས་ཡེ་རྒྱ་ཙམ་ལ་བརྟེན་ནས་བསྐྱེད་
རིམ་ནས་བརྩམས་ཏེ་ཟུང་འཇུག་གི་བར་མངོན་དུ་བྱེད་ནུས་པ་ཡོད་པའི་ཕྱིར་ཞེས་བཞེད་དེ་བརྟག་གོ། སྒྱུ་ལུས་
སྒྲུབ་ཚུལ་སོགས་ནི་བླ་མ་བརྒྱུད་པའི་མན་ངག་ལས་ཤེས་དགོས་ཀྱི། གཞན་དུ་མ་ཡིན་ཏེ། བདག་བྱིན་རླབས་
ལས། བསྐལ་བ་དཔག་ཏུ་མེད་པར་ནི། ། ཐོས་པའི་ཕ་རོལ་ཕྱིན་པས་ཀྱང་། ། བླ་མའི་བཀའ་མེད་སྒྱུ་མ་
ནི། ། མངོན་དུ་བྱ་བར་མི་ནུས་སོ། ། ཞེས་གསུངས་པའི་ཕྱིར། དེས་ན་འདི་འཆད་པ་ལ་གཉིས། མ་དག་
303

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་སྒྱུ་ལུས་ཀྱི་རིམ་པ་ཇི་ལྟར་བྱ་བ་དང་། ཟུང་འཇུག་གི་རིམ་པ་ཇི་ལྟར་བྱ་བའི་ཚུལ་ལོ། ། དང་པོ་ལ་གཉིས།
སྒྱུ་ལུས་ཀྱི་གཞི་ཇི་ལྟར་འདིང་བ་དང་། སྒྱུ་ལུས་སྒྲུབ་པའི་ཚུལ་དངོས་སོ། ། དང་པོ་ལ་དེའི་སྒྲུབ་གཞི་ཡོད་དེ།
རང་ཅག་རྣམས་ཀྱི་རྒྱུད་ལ་ཡོད་པའི་ཤིན་ཏུ་ཕྲ་བའི་རླུང་སེམས་དངོས་པོ་གཅིག་པ་འདི་དེ་ཡིན་པའི་ཕྱིར། དེས་
ན་འཁོར་བའི་སེམས་ཅན་རྣམས་འཆི་བ་འོད་གསལ་སྔོན་དུ་མ་སོང་བར་རྒྱུ་མེད་དང་རང་དབང་དུ་མི་འབྱུང་སྟེ།
དེ་རྣམས་རང་རྒྱུ་གཞིའི་འཆི་བ་འོད་གསལ་གྱི་རླུང་སེམས་དངོས་པོ་གཅིག་པའི་རྒྱུ་རྐྱེན་ལས་བྱུང་བའི་ཕྱིར་ཏེ།
རིམ་ལྔ་ལས། འགྲོ་ཀུན་རང་དབང་མེད་པ་སྟེ། ། རང་དབང་དུ་ནི་འབྱུང་བ་མིན། ། དེ་ཡིད་རྒྱུ་ནི་འོད་
གསལ་བ། ། འོད་གསལ་ཐམས་ཅད་སྟོང་པའོ། ། ཞེས་གསུངས་པའི་ཕྱིར། དེ་ལྟབུའི་རླུང་སེམས་དེ་ཉིད་
ཐབས་མཁས་ཀྱི་མན་ངག་དང་མི་ལྡན་པའི་སོ་སྐྱེ་རྣམས་འཁོར་བར་འཁོར་བའི་རྒྱུར་འགྱུར་ལ། ཐབས་མཁས་
ཀྱི་མན་ངག་དང་ལྡན་པ་ལ་སྒྱུ་མའི་སྐུར་ཤར་ནས་འཚང་རྒྱ་བར་འགྱུར་ཏེ། དེ་ཉིད་ལས། སེམས་གང་གིས་ནི་
བྱིས་པ་རྣམས། ། འཁོར་བའི་འཆིང་བས་བཅིངས་གྱུར་པ། ། སེམས་དེ་ཉིད་ཀྱིས་རྣལ་འབྱོར་པ། ། བདེ་
གཤེགས་གནས་སུ་འགྲོ་བར་འགྱུར། ། ཞེས་གསུངས་པའི་ཕྱིར། ཤིན་ཏུ་ཕྲ་བའི་རླུང་སེམས་དེ་ཉིད་སེམས་
ཅན་རྣམས་ཀྱི་སྐྱེ་འཆི་བར་དོ་གསུམ་དང་ལུས་སྣ་ཚོགས་འཛིན་པའི་རྒྱུར་འགྱུར་བ་ཡིན་ཏེ། རྡོ་རྗེ་འཕྲེང་བ་ལས།
སྐྱེ་དང་གནས་དང་འཇིག་པ་དང་། ། སྲིད་པ་བར་མར་གནས་པ་ནི། ། ཇི་སྲིད་འཇིག་རྟེན་གྱིས་བཏགས་
པ། ། སེམས་ཀྱི་རླུང་གི་རྣམ་འཕྲུལ་ལོ། ། ཞེས་དང་། ལུང་སྟོན་ལས་ཀྱང་། འདུ་ཤེས་ཅན་དང་འདུ་ཤེས་
མེད། ། སེམས་ཅན་དུ་བཏགས་འདི་གནས་པ། ། དེ་རྣམས་རླུང་ལས་བྱུང་བ་སྟེ། ། རླུང་ལས་སླར་ཡང་
འགག་པ་ཡིན། ། ཞེས་གསུངས་པའི་ཕྱིར། དེས་ན་གཞིའི་སེམས་ཅན་ཐམས་ཅད་ཀྱི་རྒྱུད་ལ་སྒྱུ་ལུས་ཀྱི་སྒྲུབ་
གཞི་རླུང་སེམས་གཉིས་རང་བཅས་སུ་ཡོད་དེ། སེམས་ཅན་རྣམས་ཀྱི་ལུས་སེམས་ལ་རགས་པ་གནས་སྐབས་པའི་
ལུས་སེམས་གཉིས་དང་། ཕྲ་བ་གཉུག་མའི་ལུས་སེམས་གཉིས་གཉིས་ཡོད་ཅིང་། རགས་པ་གནས་སྐབས་པའི་
ལུས་སེམས་གཉིས་འདོར་ཡང་། ཕྲ་བ་གཉུག་མའི་ལུས་སེམས་གཉིས་ཀྱིས་གཞི་ལ་བར་དོ་དང་། ལམ་དུས་སུ་སྒྱུ་
ལུས་ཀྱི་ཉེར་ལེན་དང་ལྷན་ཅིག་བྱེད་རྐྱེན་བྱེད་པ་ཡིན་པའི་ཕྱིར། ཅུང་ཟད་ཕྱེ་ན་འདི་ལྟར་ཡིན་ཏེ། ཤིན་ཏུ་ཕྲ་
བའི་རླུང་གིས་ནི་རང་འབྲས་སྒྱུ་མའི་སྐུ་གཉིས་ཀྱི་ལུས་ཀྱི་ཉེར་ལེན་དང་། སེམས་ཀྱིས་ནི་དེའི་ལྷན་ཅིག་བྱེད་རྐྱེན་
བྱེད། ཤིན་ཏུ་ཕྲ་བའི་སེམས་ཀྱིས་ནི་རང་འབྲས་སྒྱུ་མའི་སྐུ་གཉིས་ཀྱི་ཐུགས་ཀྱི་ཉེར་ལེན་དང་། རླུང་གིས་ནི་
དེའི་ལྷན་ཅིག་བྱེད་རྐྱེན་བྱེད་ལ། རླུང་སེམས་གཉིས་ཚོགས་པ་ལ་བརྟེན་ནས་བཏགས་པའི་ང་ཙམ་ཞིག་གིས་ནི་
སྒྱུ་ལུས་པ་གཉིས་ཀྱི་ཉེར་ལེན་བྱེད་པ་ཡིན་པའི་ཕྱིར། གང་ཟག་གཅིག་ལའང་རགས་པ་དང་ཕྲ་བའི་ལུས་སེམས་
304

༄༅། ། ལཱ་ཧི་བའི་ལུགས་ཀྱི་རྫོགས་རིམ། །
གཉིས་གཉིས་ཡོད་ཀྱང་རྒྱུད་གཉིས་སུ་ཐལ་བའི་སྐྱོན་མེད་དེ། དེ་གཉིས་རྟེན་བརྟེན་པ་ཡིན་ཞིང་དེ་གཉིས་ལས་
གང་གིས་བྱ་བ་གཙོ་བོར་བྱེད་པའི་ཚེ་ཅིག་ཤོས་བག་ལ་ཞ་བའི་ཚུལ་དུ་གནས་པའི་ཕྱིར་དང་། སྔ་དྲོ་ཕྱི་དྲོ་སོགས་
དུས་ཐ་དད་པའི་དབང་གིས་གང་ཟག་གཅིག་ལ་ང་དུ་མ་འབྱུང་པ་ཡོད་ཀྱང་། གང་ཟག་དེ་ཉིད་རྒྱུད་ཐ་དད་པ་
དུ་མར་མི་འགྱུར་བ་བཞིན་ཡིན་པའི་ཕྱིར་རོ། ། ཤིན་ཏུ་ཕྲ་བའི་རླུང་སེམས་གཉིས་གཅིག་མིན་ཀྱང་ངོ་བོ་གཅིག་
ཡིན་ཏེ། དེ་གཉིས་ཆུ་ལ་ཆུ་ཞུགས་པའམ་མར་ལ་མར་བཅུག་པ་ལྟར་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་པའི་
ཕྱིར། དེ་ཡང་རྟ་ལྟ་བུའི་བཞོན་པ་རླུང་དང་མི་ལྟ་བུའི་ཞོན་མཁས་སེམས་ཡིན་ཏེ། རླུང་དང་ཡིད་བྱེད་ལ་བརྟེན་
ནས་སེམས་དེ་ཉིད་ཡུལ་སོ་སོ་ལ་འཇུག་པར་འགྱུར་བའི་ཕྱིར་ཏེ། སྤྱོད་བསྡུས་ལས་འདིའི་བཞོན་པ་གང་ཞེ་ན་
རླུང་ཞེས་བྱ་སྟེ། སེམས་རྡོ་རྗེ་གང་ཡིན་པ་རྟ་ལྟ་བུ་ལ་ཞོན་ནས་གང་དུ་འདོད་པ་དེར་འཕོ་བར་འགྱུར་རོ། །
ཞེས་གསུངས་པའི་ཕྱིར། གཉིས་པ་ནི། གཞི་ལ་འཆི་བ་འོད་གསལ་གྱི་རླུང་སེམས་ཙམ་ལས་བར་དོ་འགྲུབ་པ་དེ་
བཞིན་དུ་ལམ་དུས་སུ་དེ་ལས་སྒྱུ་མའི་སྐུ་འགྲུབ་པར་འགྱུར་བ་ཡིན་ཏེ། རིམ་ལྔ་ལས། དེ་ཉིད་རླུང་དང་ཡང་
དག་ལྡན། ། རྣམ་ཤེས་གསུམ་པོ་སླར་ཡང་ནི། ། རྣལ་འབྱོར་བ་ཡི་ལུས་སུ་གྱུར། ། སྒྱུ་མའི་སྐུ་ཞེས་དེ་ལ་
བཤད། ། ཞེས་གསུངས་པའི་ཕྱིར། འདིར་རིམ་པ་གསུམ་པའི་སྒྱུ་མའི་སྐུ་ལ་ནི་རྒྱུའི་ཁྱད་པར་ལ་སོགས་པ་ཁྱད་
ཆོས་བཅོ་ལྔ་ཡོད་དེ། དངོས་རྒྱུའི་ཁྱད་པར་ནི་སེམས་དབེན་མཐར་ཐུག་གི་དཔེའི་འོད་གསལ་གྱི་རླུང་སེམས་
ཙམ་ལས་བྱུང་། དུས་ཀྱི་ཁྱད་པར་ནི་སེམས་དབེན་མཐར་ཐུག་གི་ལུགས་ལྡོག་གི་ཉེར་ཐོབ་དང་དུས་མཉམ་དུ་
གྲུབ། གནས་ཀྱི་ཁྱད་པར་ནི་རྣལ་འབྱོར་བའི་བཞེད་པས་དྷཱཏཱིའི་དབུས་ཀྱི་ཐིག་ལེའི་ནང་དང་ཕྱི་རོལ་ཅི་རིགས་
པར་ལྡང་། ངོ་བོའི་ཁྱད་པར་ནི་རླུང་སེམསཀྱི་རང་བཞིན་དྭངས་ཤིང་ཐོགས་པ་མེད་པའི་ལུས་ཅན། ཁ་དོག་གི་
ཁྱད་པར་ནི་སྲོག་འཛིན་གྱི་ཁ་དོག་དང་མཐུན་པར་དཀར། དབྱིབས་ཀྱི་ཁྱད་པར་ནི་སྐབས་འདིར་བདེ་མཆོག་
ཡབ་ཡུམ་གྱི་རྣམ་པ་ཅན། མཐོང་ཚུལ་གྱི་ཁྱད་པར་ནི་སྒྱུ་ལུས་ཐོབ་པ་མ་གཏོགས་དེ་མ་ཐོབ་པའི་སོ་སྐྱེས་མངོན་
སུམ་དུ་མཐོང་བར་མི་ནུས། འོད་ཟེར་གྱི་ཁྱད་པར་ནི་སྐུའི་འོད་ཟེར་གྱིས་འཇིག་རྟེན་གྱི་ཁམས་གྲངས་མེད་པ་
སྣང་བར་བྱེད། ལོངས་སྤྱོད་ཀྱི་ཁྱད་པར་ནི་དབང་ཤེས་དང་ཡིད་ཤེས་ཀུན་ཚང་བས། རང་གི་ཡུལ་ཐམས་ཅད་
ལ་ལོངས་སྤྱོད་ནུས། འཕེན་པས་ཁྱད་པར་ནི་སྒྱུ་མའི་སྐུར་ལྡང་བར་བྱའོ་སྔོན་དུ་འཕེན་པ་བཏང་པའི་སྟོབས་
ཀྱིས་འགྲུབ། ཡོན་ཏན་གྱི་ཁྱད་པར་ནི་མཚན་དཔེས་བརྒྱན་ཅིང་ནམ་མཁའ་མཛོད་ལ་མངའ་བརྙེས་པར་མ་ཟད།
སངས་རྒྱས་ལས་དབང་བསྐུར་ཐོབ་ཅིང་ཚེ་དེ་ཉིད་ལ་འཚང་བརྒྱ། དཔེས་མཚོན་ཚུལ་གྱི་ཁྱད་པར་ནི་སྒྱུ་མ་ཆུ་ཟླ་
མིག་ཡོར་ལ་སོགས་པའི་དཔེ་བཅུ་གཉིས་ཀྱིས་མཚོན། མཚན་གྱི་ཁྱད་པར་ནི་སྒྱུ་ལུས། བདག་བྱིན་རླབས། སྒྱུ་
305

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕྲུལ་དྲ་པ་ལ་སོགས་པའི་རྣམ་གྲངས་སུ་འགྱུར། སྒྲ་བཤད་ཀྱི་ཁྱད་པར་ནི་དཔེ་སྒྱུ་མ་ལ་སོགས་པ་བཅུ་གཉིས་
ཀྱིས་མཚོན་ཞིང་། ཁྱད་པར་ཐོག་མའི་སྒྱུ་མ་དང་འདྲ་བའི་སྐུ་ཅན་ཡིན་པས་ན་དེ་ལྟར་དུ་བརྗོད། ཡུན་ཚད་ཀྱི་
ཁྱད་པར་ནི་རིམ་པ་གསུམ་པའི་སྒྱུ་མའི་སྐུ་འདི་རིམ་པ་བཞི་པའི་དོན་གྱི་འོད་གསལ་མ་སྐྱེས་བར་དུ་གནས་ལ། དེ་
སྐྱེས་པ་ན་འཇའ་ཡལ་བ་ལྟར་དག་པར་འགྱུར་པའི་ཕྱིར། གཞན་ཡང་སྒྱུ་ལུས་ཀྱི་ཁྱད་པར་ལེགས་པར་ཤེས་ཤིང་
མོས་པ་ཙམ་ལའང་སྟོང་ཉིད་མངོན་སུམ་དུ་རྟོགས་པ་དང་། བསྐྱེད་རིམ་ཕྲ་རགས་མཐར་ཕྱིན་པ་དང་འདྲ་བའི་
ཕན་ཡོན་ཆེན་པོ་རྣམས་འབྱུང་བ་ཡིན་ཏེ། དེ་ལྟར་ཡེ་ཤེས་རྡོ་རྗེ་ཀུན་ལས་བཏུས་རྩ་འགྲེལ་དང་། སྤྱོད་བསྡུས་
ལས་གསུངས་པ་ལྟར་སྒྲ་ཇི་བཞིན་པར་རྗེ་ཉིད་ཀྱང་བཞེད་པའི་ཕྱིར། སྒྱུ་ལུས་ཐོག་མར་ལྡང་བའི་གནས་ལ་
བཞེད་ཚུལ་མི་འདྲ་བ་ཡོད་དེ། མཁས་པ་ཁ་ཅིག་སྙིང་གའི་དྷཱཏཱིའི་ཕྱི་ལྡང་ནང་ལྡང་གཉིས་ཀ་ཡོད་པར་བཞེད་ལ།
ཁ་ཅིག་དེ་གཉིས་རེ་རེ་བ་ཁོ་ན་བཞེད་པའི་ཚུལ་གཉིས་ཡོད་པའི་ཕྱིར། གཉིས་པ་སློབ་པའི་ཟུང་འཇུག་གི་སྐུ་
འགྲུབ་ཚུལ་ཡོད་དེ། སྨོན་ལམ་ལས། སྒྱུ་མའི་ལུས་མཛེས་ཡང་ཡང་འོད་གསལ་དུ། ། ཀུན་ཏུ་ཞུགས་ལས་དོན་
གྱི་ལྷན་ཅིག་སྐྱེས། ། མངོན་དུ་བྱས་མཐར་དཔལ་ལྡན་རྡོ་རྗེ་འཆང་། ། སློབ་པའི་ཟུང་འཇུག་མངོན་དུ་འགྱུར་
བར་ཤོག། ཞེས་འབྱུང་བ་ལྟར། རིམ་པ་གསུམ་པའི་སྒྱུ་ལུས་དེ་རྗེས་གཞིག་གི་བསམ་གཏན་ལ་སོགས་པའི་
ཐབས་ཀྱིས་ཡང་འོད་གསལ་དུ་འཇུག་པ་ལ་གོམས་པར་བྱས་པའི་མཐར་འོད་གསལ་གྱིས་སྦྱངས་ནས་ལྷན་སྐྱེས་ཀྱི་
བདེ་བས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་རིམ་པ་བཞི་པའི་དོན་གྱི་འོད་གསལ་མངོན་དུ་བྱས་པ་དེ་
ལས་ལུགས་ལྡོག་ཏུ་ལངས་པའི་ཚེ་འགྲུབ་པའི་ཕྱིར། རིམ་པ་བཞི་པའི་དོན་གྱི་འོད་གསལ་དེ་བླ་མེད་ཀྱི་མཐོང་
ལམ་ཡིན་ཡང་བདེན་འཛིན་ཀུན་བཏགས་དང་ལྷན་སྐྱེས་ཀྱི་ས་བོན་གཉིས་ཅིག་ཅར་དུ་དངོས་སུ་སྤོང་ནུས་པ་ཡིན་
ཏེ། སྐབས་འདིར་བདེན་འཛིན་ཉོན་སྒྲིབ་ཏུ་བཞེད་པ་ཡིན་ཞིང་། འོད་གསལ་དེ་ལ་ཉོན་སྒྲིབ་དངོས་སུ་སྤོང་
ནུས་པའི་བྱེད་པ་ཚང་བས། དེས་ཉོན་སྒྲིབ་སྤངས་པ་དང་སློབ་པའི་ཟུང་འཇུག་ཐོབ་པ། བླ་མེད་ཀྱི་སྒོམ་ལམ་
ཐོབ་པ། དགྲ་བཅོམ་པར་འགྱུར་བ་རྣམས་དུས་མཉམ་པའི་ཕྱིར། དེའི་ཚེ་གསར་དུ་ཐོབ་པའི་ཟུང་འཇུག་དེ་
སྤངས་པ་ཟུང་འཇུག་ཡིན་ཏེ། ཉོན་སྒྲིབ་གསར་དུ་སྤངས་པའི་སྤངས་པ་དང་ལྷན་ཅིག་ཏུ་ཚོགས་པའི་དག་པའི་
སྒྱུ་ལུས་གསར་དུ་ཐོབ་པ་ཡིན་པའི་ཕྱིར། རྟོགས་པ་ཟུང་འཇུག་ནི་དེའི་རྗེས་སུ་མངོན་དུ་བྱེད་པ་ཡིན་ཏེ། ཟུང་
འཇུག་པ་དེས་སླར་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་མངོན་དུ་བྱས་པ་ན་རྟོགས་པ་ཟུང་
འཇུག་ཅེས་གྲགས་པའི་ཟུང་འཇུག་གི་གཙོ་བོ་དེ་ཐོབ་པ་ཡིན་པའི་ཕྱིར་ཏེ། རིམ་ལྔ་ལས། ཀུན་རྫོབ་དང་ནི་དོན་
དམ་གྱི། ། རྣམ་དབྱེ་རྣམ་པར་ཤེས་ནས་ནི། ། གང་དུ་ཡང་དག་འདྲེན་གྱུར་བ། ། ཟུང་དུ་འཇུག་པར་དེ་
306

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
བཤད་དོ། ། ཞེས་གསུངས་པའི་ཕྱིར། དེའི་ཚེ་སྤངས་རྟོགས་ཀྱི་ཟུང་འཇུག་གཉིས་ཀ་ཚང་ཡང་། མཉམ་
གཞག་དེ་ལས་ལངས་པ་ན་སྤངས་པ་ཟུང་འཇུག་པར་འགྱུར་བ་ཡིན་གྱི། རྟོགས་པ་ཟུང་འཇུག་པ་ནི་མིན་ཏེ།
རྗེས་ཐོབ་ཀྱི་ཚེ་ཀུན་རྫོབ་དངོས་ཡུལ་དུ་བྱེད་དགོས་པས། དོན་དམ་བདེན་པ་མངོན་སུམ་དུ་རྟོགས་པ་མ་ཡིན་
པའི་ཕྱིར་ཏེ། བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་སེམས་ཅན་མེད་པའི་ཕྱིར་རོ། ། སྤྱིར་
དག་མ་དག་གི་སྒྱུ་ལུས་གཉིས་གང་དུ་ལྡང་ཡང་འོད་གསལ་ལས་ལྡང་དགོས་པ་ཡིན་ཏེ། རིམ་པ་གཉིས་པའི་
དཔེའི་འོད་གསལ་ལས་ལྡང་དགོས་པ་ཡིན་ཏེ། རིམ་པ་གཉིས་པའི་དཔེའི་འོད་གསལ་མཐར་ཐུག་ལས་མ་དག་
པའི་སྒྱུ་ལུས་དང་། རིམ་པ་བཞི་པའི་དོན་གྱི་འོད་གསལ་ལས་དག་པའི་སྒྱུ་ལུས་སུ་ལྡང་དགོས་པའི་ཕྱིར། དེ་
ཡང་འོད་གསལ་གཉིས་ལས་ཆོས་གཞན་གྱིས་བར་མ་ཆོད་པར་ཆུ་ལས་ཉ་ལྡང་བའི་ཚུལ་གྱིས་འབྱུང་བ་ཡིན་ཏེ།
རིམ་ལྔ་ལས། ཇི་ལྟར་དྭངས་པའི་ཆུ་ཀླུང་ལས། ཉ་དག་མྱུར་དུ་ལྡང་བ་ལྟར། ། དེ་བཞིན་ཐམས་ཅད་སྟོང་
གསལ་ལས། ། སྒྱུ་འཕྲུལ་དྲ་བ་འབྱུང་བར་བཤད། ། ཅེས་དང་། དྲིལ་བུའི་ཞབས་ཀྱིས་ཀྱང་། གང་ཡང་
སྐད་ཅིག་སྦྱོར་བ་ཡི། ། རང་ཉིད་རྡོ་རྗེ་མཁའ་འགྲོར་འགྱུར། ། རྫུས་ཏེ་སྐྱེས་པའི་སེམས་ཅན་བཞིན། །
ཞེས་དང་། འདུས་པའི་རྒྱུད་ཕྱི་མ་ལས་ཀྱང་། ཡུད་ཀྱི་ཡེ་ཤེས་རྫོགས་བྱེད་པ། ། ཏིང་ངེ་འཛིན་ཞེས་བརྗོད་པ་
ཡིན། ། ཞེས་གསུངས་པའི་ཕྱིར། གོང་ཡང་སྐད་ཅིག་སྦྱོར་བ་ཡིས། ། ཞེས་དང་། ཡུད་ཀྱིས་ཞེས་པ་གཉིས་
ཀྱི་དོན་ནི་འོད་གསལ་ཆོས་གཞན་གྱིས་བར་མ་ཆོད་པར་སྒྱུ་མའི་སྐུར་ལྡང་བའི་དོན་ཡིན་ཏེ། དེ་ལྟར་རྗེ་ཉིད་ཀྱིས་
རིམ་ལྔ་གསལ་སྒྲོན་སོགས་དང་དངོས་གྲུབ་སྙེ་མ་ལས་ཀྱང་བཤད་པའི་ཕྱིར། དེ་ནི་དཔེས་ཀྱང་འགྲུབ་པ་ཡིན་ཏེ།
གཞི་དུས་སུ་འཆི་བ་འོད་གསལ་ལས་ལངས་མ་ཐག་བར་དོ་འགྲུབ་པ་བཞིན་ཡིན་པའི་ཕྱིར། འོ་ན། སྔགས་རིམ་
དང་རྣམ་གཞག་གི་ཊིཀྐ་དང་དབང་དོན་དེ་ཉིད་རབ་གསལ་ལས་སྒྱུ་ལུས་གཉིས་ལུགས་ལྡོག་གི་སྣང་བའི་མཐར་
འགྲུབ་པར་བཤད་པ་དང་འགལ་ལོ་ཞེ་ན། མི་འགལ་ཏེ། དེ་ནི་སྔོན་གྱི་པཎ་གྲུབ་འགའ་ཞིག་གི་བཞེད་ཚུལ་
བཀོད་པ་ཙམ་ཡིན་གྱི། རང་ལུགས་ཀྱི་བཞེད་པ་མཐའ་ཐུག་མ་ཡིན་པའི་ཕྱིར། འདིར་སྨོན་ལམ་ལས། དཔའ་
བར་འགྲོ་བའི་ཏིང་འཛིན་དེ་ཉིད་ནི། ། ཡང་ཡང་གོམས་པས་ཏིང་ངེ་འཛིན་རྒྱལ་པོ། ། རྡོ་རྗེ་ལྟ་བུའི་ཏིང་ངེ་
འཛིན་གྱིས་ནི། ། འཁྲུལ་བའི་བག་ཆགས་མ་ལུས་འཇོམས་པར་ཤོག། ཅེས་གསུངས་པའི་དཔའ་བར་འགྲོ་
བའི་ཏིང་ངེ་འཛིན་གང་ལ་བྱེད་ཅེ་ན། སྤྱིར་མདོ་སྡེ་ལས་དཔའ་བར་འགྲོ་བའི་ཏིང་ངེ་འཛིན་ཅེས་པའི་ཐ་སྙད་
མང་དུ་འབྱུང་ཞིང་། དེ་ཡང་ས་བཅུ་པའི་གནས་སྐབས་སུ་ཐོབ་པར་བཤད་ཀྱང་། འདིའི་སྐབས་ཀྱི་དཔའ་བར་
འགྲོ་བའི་ཏིང་ངེ་འཛིན་ནི་སློབ་པའི་ཟུང་འཇུག་དང་དེའི་ཡ་གྱལ་དུ་གྱུར་པའི་དོན་གྱི་འོད་གསལ་ལ་བྱེད་པར་
307

༄༅། ། རྗེ་བཙུན་གྲགས་པ་བཤུད་སྒྲུབ་ཀྱི་གསུང་འབུམ་བཞུགས་སོ། །
གསལ་ཏེ། སློབ་པའི་ཟུང་འཇུག་ནི་སྦྱོར་བ་ཡན་ལག་དྲུག་གི་ནང་ནས་ཏིང་ངེ་འཛིན་གྱི་ཡན་ལག་ཏུ་བཤད་ཅིང་།
ཟུང་འཇུག་གི་ཏིང་ངེ་འཛིན་དེ་ཡང་ཡང་གོམས་པར་བྱས་པའི་མཐར་ཏིང་ངེ་འཛིན་ཐམས་ཅད་ཀྱི་རྒྱལ་པོ་ལྟ་
བུར་གྱུར་པ་རྒྱུན་མཐའི་རྡོ་རྗེ་ལྟ་བུའི་ཏིང་ངེ་འཛིན་གྱི་སྟོབས་ཀྱིས་སྒྲིབ་གཉིས་བག་ཆགས་དང་བཅས་པ་སྤངས་
ནས་སངས་རྒྱས་སུ་འགྱུར་བར་བཤད་པའི་ཕྱིར། སློབ་པའི་ཟུང་འཇུག་ཐོབ་པའི་ཚེ་བླ་མེད་ཀྱི་སྒོམ་ལམ་ཐོབ་
པས། སྐབས་འདིར་སའི་རིམ་པའི་དབང་དུ་བྱས་ན་མང་དུ་ཡོད་དེ། ས་བཅུ་དང་། བཅུ་གཅིག་དང་། བཅུ་
གཉིས་དང་། བཅུ་གསུམ་དང་། བཅུ་བཞིར་ཡང་བཤད་པའི་ཕྱིར། དེ་རྣམས་ནི་དབྱེ་བསྡུ་བྱས་པ་ཙམ་ཡིན་
གྱི། འགལ་བ་ནི་མེད་དེ། དང་པོ་ནི་རབ་དགའ་ལ་སོགས་པའི་ས་བཅུ་དང་། དེའི་སྟེང་དུ་སངས་རྒྱས་ཀྱི་ས་
ཀུན་ཏུ་འོད་བསྣན་པས་བཅུ་གཅིག་དང་། དེའི་སྟེང་དུ་མོས་སྤྱོད་ཀྱིས་ཚོགས་སྦྱོར་གཉིས་བསྣན་པས་བཅུ་
གཉིས་དང་། ས་དགུ་དང་དེའི་སྟེང་དུ་བཅུ་པ་ལ་བཅུ་པ་ཙམ་དང་། ཁྱད་པར་གྱི་ལམ་དང་། བར་ཆད་མེད་
པའི་ལམ་གསུམ་དང་། དེའི་སྟེང་དུ་ཀུན་ཏུ་འོད་བསྣན་པས་བཅུ་གསུམ་དང་། དེའི་སྟེང་དུ་མོས་སྤྱོད་ཀྱི་ས་
བསྣན་པས་བཅུ་བཞིར་འཇོག་པ་ཡིན་པའི་ཕྱིར། བླ་མེད་ཀྱི་ལམ་དང་ས་དེ་རྣམས་དོད་ཐུབ་སྦྱོར་ཚུལ་ཡོད་དེ།
བསྐྱེད་རིམ་མཐར་ཕྱིན་པ་ས་བརྒྱད་པ་དང་དོད་ཐུབ་ཏུ་སྦྱོར། ངག་དབེན་ས་དགུ་པ་དང་དོད་ཐུབ། སེམས་
དབེན་དང་སྒྱུ་ལུས་གཉིས་ས་བཅུ་བའི་དཀྱིལ་སྟོད་དང་དོད་ཐུབ། འོད་གསལ་དང་སློབ་པའི་ཟུང་འཇུག་གཉིས་
ས་བཅུ་པའི་དཀྱིལ་སྨད་དང་དོད་ཐུབ་སྦྱོར་བ་ཡིན་པའི་ཕྱིར། ལུགས་འདིའི་ངོ་བོའི་སྒོ་ནས་འཇོག་ཚུལ་ཡོད་དེ།
བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པའི་སྟོང་བ་བཞི་འདྲེན་མི་ནུས་པ་ཚུན་ཆད་
ཚོགས་ལམ། དེ་བྱེད་ནུས་པ་ནས་དོན་གྱི་འོད་གསལ་མ་སྐྱེས་ཚུན་ཆད་སྦྱོར་ལམ། རིམ་པ་བཞི་པའི་དོན་གྱི་འོད་
གསལ་ནི་མཐོང་ལམ་ས་དང་པོ། སློབ་པའི་ཟུང་འཇུག་ཐོབ་ནས་སྒོམ་ལམ་དུ་འཇོག་པ་སྔར་དང་འདྲ་བའི་ཕྱིར།
ཕར་ཕྱིན་ཐེག་པ་པ་བླ་མེད་ཀྱི་ལམ་དུ་འཇུག་པའི་ཚེ་ལམ་དེ་དག་གང་ནས་འཇུག་པ་ཡིན་ཞེ་ན། འདི་ལ་མཁས་
པ་ཁ་ཅིག་ཕར་ཕྱིན་ཐེག་པའི་ས་བཅུ་པ་ཐོབ་ནས་འདིའི་རིམ་པ་བཞི་པ་ནས་འཇུག་པར་ངེས་ཞེས་གསུངས་ལ།
མཁས་པ་ཁ་ཅིག དེར་མ་ངེས་ཏེ། ཕར་ཕྱིན་ཐེག་པར་དང་པོ་ཉིད་ནས་རིགས་ངེས་པའི་བྱང་སེམས་ཀྱི་དབང་
དུ་བྱས་ན་འཇུག་ཚུལ་དེ་ལྟར་ཡིན་ཀྱང་། རིགས་མ་ངེས་པ་ནི་མོས་སྤྱོད་དང་ས་བཅུ་ཀ་ནས་འཇུག་སྲིད་པའི་ཕྱིར།
དཔེར་ན། ཉན་རང་གི་མཐོང་ལམ་ཐོབ་ནས་དེའི་དགྲ་བཅོམ་གྱི་རྟོགས་པ་མངོན་དུ་མ་བྱས་པར་ཐེག་ཆེན་ལམ་
དུ་འཇུག་སྲིད་པ་བཞིན་ནོ་གསུང་། །
གཉིས་པ་ལ་གཉིས། བསྲེ་བ་དངོས་དང་། སྤྱོད་པ་གསུམ་གྱི་རྣམ་གཞག་བཤད་པའོ། དང་པོ་ནི།
308

༄༅། ། ལུ་ཧི་བའི་ལུགས་ཀྱི་རྫོགས་རིམ། །
བསྲེ་བ་དེ་ལ་དབྱེ་བ་གསུམ་ཡོད་དེ། འཆི་བ་ཆོས་སྐུ་དང་བསྲེ་བ་དང་། བར་དོ་ལོངས་སྐུ་དང་བསྲེ་བ། སྐྱེ་བ་
སྤྲུལ་སྐུ་དང་བསྲེ་བ་རྣམས་སུ་ཡོད་པའི་ཕྱིར། དེ་རེ་རེ་ལའང་གསུམ་གསུམ་ཡོད་དེ། སད་དུས་ཀྱི་སྐུ་གསུམ་དང་
བསྲེ་བ། གཉིད་དུས་ཀྱི་སྐུ་གསུམ་དང་བསྲེ་བ། འཆི་དུས་ཀྱི་སྐུ་གསུམ་དང་བསྲེ་བ་རྣམས་སུ་ཡོད་པའི་ཕྱིར།
དང་པོ་ལ་གསུམ་ཡོད་དེ། རྣལ་འབྱོར་བ་དེ་གཉིད་དུ་མ་སོང་བའི་གནས་སྐབས་སུ་བདེ་སྟོང་སྦྱར་ནས་འོད་
གསལ་སྒོམ་པ་སད་དུས་ཀྱི་ཆོས་སྐུ་དང་བསྲེ་བ། དེ་ལས་ལངས་ནས་སྒྱུ་ལུས་དངོས་སམ་རྗེས་མཐུན་པ་ཧེ་རུ་ཀར་
སྒོམ་པ་སད་དུས་ཀྱི་ལོངས་སྐུ་དང་བསྲེ་བ། དེ་ཉིད་རྣམ་སྨིན་གྱི་ཕུང་པོ་རྙིང་པ་ཧེ་རུ་ཀར་བསྒོམས་པའི་ཐུགས་
ཀར་ཡེ་ཤེས་སེམས་དཔའི་ཚུལ་གྱིས་འཇུག་པ་ནི་སད་དུས་ཀྱི་སྤྲུལ་སྐུ་དང་བསྲེ་བ་ཡིན་པའི་ཕྱིར། གཉིས་པ་ལ་
གསུམ་ཡོད་དེ། སྔར་ལྟར་བསྲེ་བ་བྱེད་ནུས་པ་ཞིག་གིས་གཉིད་དུས་ཀྱི་འོད་གསལ་དེ་ཉིད་ལམ་གྱི་འོད་གསལ་དུ་
བསྒྱུར་ནས་སྒོམ་པ་ཆོས་སྐུ་དང་བསྲེ་བ། རྨི་ལམ་གྱི་ལུས་ཁྱད་པར་ཅན་ཧེ་རུ་ཀར་སྒོམ་པ་ལོངས་སྐུ་དང་བསྲེ་བ།
དེ་ཉིད་ག་ཉིད་དུས་ཀྱི་ཕུང་པོ་རྙིང་པ་ཧེ་རུ་ཀར་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་ཞུགས་
ནས་གཉིད་སད་པ་ནི་སྤྲུལ་སྐུ་དང་བསྲེ་བ་ཡིན་པའི་ཕྱིར། གསུམ་པ་འཆི་དུས་ཀྱི་བསྲེ་བ་གསུམ་ནི། ཚེ་འདིར་
མཆོག་མི་འགྲུབ་ཀྱང་བསྲེ་བ་བྱེད་ནུས་པ་ཞིག་གིས་སྒོམ་པར་བྱེད་པ་ཡིན་པ། དེའི་ཚུལ་ཡོད་དེ། རྣལ་འབྱོར་བ་
དེ་འཆི་བའི་ཚེ་ས་ཆུ་མེ་རླུང་སྟོང་པ་གསུམ་རིམ་གྱིས་ཐིམ་པའི་མཐར་གཞིའི་སྟོང་བ་བཞི་བ་ཐམས་ཅད་སྟོང་བ་
འཆི་བ་འོད་གསལ་ཤར་བ་དེ་ལམ་གྱི་འོད་གསལ་དུ་འཁྱེར་ཐུབ་པ་ནི་འཆི་བ་ཆོས་སྐུ་དང་བསྲེ་བ། འོད་གསལ་དེ་
ལས་ལངས་མ་ཐག་སྒྱུ་ལུས་སུ་དངོས་གནས་སུ་ལྡང་བའམ་བར་དོ་དངོས་གནས་ལ་གྲུབ་པ་དེ་ཉིད་སྒྱུ་མའི་སྐུར་
སྒོམ་པ་བར་དོ་ལོངས་སྐུ་དང་བསྲེ་བ། དེ་ཉིད་སྔགས་སྤྱོད་པའི་རྟེན་ཁྱད་པར་ཅན་དུ་སྐྱེ་བ་བཟུང་བ་ནི་སྐྱེ་བ་
སྤྲུལ་སྐུ་དང་བསྲེ་བ་ཡིན་པའི་ཕྱིར། ཚུལ་དེ་བར་དོ་དང་སྐྱེ་བ་བརྒྱུད་ནས་འཚང་རྒྱ་བ་གཉིས་ཀྱི་ནང་ནས་གང་གི་
དབང་དུ་བྱས་པ་ཡིན་ཞེ་ན། གཙོ་བོ་ནི་སྔ་མའི་དབང་དུ་མཛད་པ་ཡིན་ཏེ། སྤྱོད་བསྡུས་དང་སྒྲོན་གསལ་ལས་
དེ་ལྟར་བཤད་པའི་ཕྱིར་རོ། ། འོད་གསལ་མ་བུ་འཕྲོད་པ་ནི་ཇི་ལྟ་བ་བཞིན་སྐབས་འདིར་འབྱུང་བ་ཡིན་ཏེ།
གཞིའི་འཆི་བ་འོད་གསལ་ནི་མའི་འོད་གསལ་ཡིན་ལ། དེ་ཉིད་བུ་ལམ་གྱི་འོད་གསལ་གྱི་ངོ་བོར་བསྒྱུར་ནུས་པ་ན་
འོདགསལ་མ་བུ་འཕྲོད་པའི་དོན་དུ་འཇོག་པའི་ཕྱིར། བསྲེ་བ་དེ་རྣམས་ཇི་ལྟ་བ་བཞིན་བྱེད་ནུས་པ་ལ་ནི།
ལམ་བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པའི་མཐུས་དགའ་བཞི་འདྲེན་ནུས་པ་
ཞིག་དགོས་ལ། དེ་ལྟར་མི་ནུས་ཡང་རྗེས་མཐུན་གོམས་པར་བྱས་ན་འཆི་བ་དང་བར་དོའི་སྐབས་སུ་ཁྱད་ཆེ་བ་
ཡིན་ཏེ། འཁྲིད་ཡིག་ལས། དེ་ལྟར་མི་ནུས་པས་ཀྱང་ད་ལྟ་ནས་གོམས་པར་བྱས་ན་འཆི་བ་དང་བར་དོའི་སྐབས་
309

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུ་ཁྱད་ཆེ་བས་གཉིས་ཀས་སྦྱར་བར་བྱའོ། ། ཞེས་གསུངས་པའི་ཕྱིར། བསྲེ་བའི་སྐབས་འདིར་རྗེའི་འཁྲིད་
ཡིག་ལས། ཡེ་ཤེས་སེམས་དཔའ་ཡབ་ཡུམ་སྙིང་གར་བསྒོམས་པར་བཤད་པ་ལྟར་ན། ལྟ་ཧི་པའི་ལུགས་ལ་ལྟེ་
བར་གནད་དུ་བསྣུན་པ་གཙོ་བོར་མཛད་ཀྱང་མཐར་སྙིང་གར་གནད་དུ་བསྣུན་དགོས་པ་ཡིན་ཏེ། བཤད་རྒྱུད་
མངོན་བརྗོད་དང་། སྡོམ་འབྱུང་གཉིས་ལས་དེ་ལྟར་བཤད་པའི་རྗེས་སུ་འབྲང་ནས། དྲིལ་བུ་པས་ཀྱང་མཐར་
སྙིང་གར་བ།ནད་དུ་བསྣུན་པར་མཛད་ཅིང་། སྙིང་གའི་རྩ་མདུད་རྫོགས་པར་གྲོལ་དཀའ་བ་དང་། དཔེ་དོན་གྱི་
འོད་གསལ་སྙིང་ག་ནས་འཆར་བ་སོགས་ཀྱིས་ཀྱང་འགྲུབ་པའི་ཕྱིར་རོ། །
གཉིས་པ་སྤྱོད་པའི་རྣམ་གཞག་བཤད་པ་ལ་གཉིས། སྤྱོད་པ་སྤྱིའི་རྣམ་གཞག་དང་སྐབས་འདིའི་སྤྱོད་པ་
བྱེ་བྲག་ཏུ་བཤད་པའོ། ། དང་པོ་ནི། སྤྱིར་སྤྱོད་པ་དེ་ལ་གསུམ་ཡོད་དེ། རྒྱལ་བས་དམན་པ་ལ་མོས་པའི་ངོ་
བོར་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པའི་ངོ་བོར་ས་དང་ཕ་རོལ་ཏུ་ཕྱིན་པའི་སྤྱོད་པ། ཟབ་མོ་ལ་མོས་
པའི་ངོ་བོར་འདོད་ཆགས་ཀྱི་སྤྱོད་པ་གསུམ་བསྟན་པའི་ཕྱིར་ཏེ། རིམ་པ་བཞིན་དུ་ཉན་རང་གི་རིགས་ཅན་ལ་
ཆགས་བྲལ་གྱི་སྤྱོད་པ་དང་ཕར་ཕྱིན་ཐེག་པའི་གདུལ་བྱ་ལ་ས་དང་ཕ་རོལ་ཏུ་ཕྱིན་པའི་སྤྱོད་པ་དང་། སྔགས་ཀྱི་
གདུལ་བྱ་ལ་འདོད་ཆགས་ཀྱི་སྤྱོད་པ་བསྟན་པའི་ཕྱིར། ཕྱི་མ་འདི་ལ་ཆགས་བྲལ་གྱི་སྤྱོད་པ་གཙོ་བོར་མི་སྟོན་པའི་
རྒྱུ་མཚན་ཡོད་དེ། སྤྱིར་སྔགས་ཀྱི་ཐེག་པའི་སྐབས་སུ་འདོད་ཡོན་ལམ་དུ་བྱེད་དགོས་ཤིང་། ཁྱད་པར་བླ་མེད་ཀྱི་
སྐབས་འདིར་བདེ་ཆེན་གྱི་ཡེ་ཤེས་སྐྱེ་བའི་ཐབས་སུ་འདོད་ཡོན་སྤྱི་དང་བྱེ་བྲག་རིག་མའི་འདོད་ཡོན་ལ་ལོངས་
སྤྱོད་དགོས་པས་དཀའ་ཐུབ་བསྟེན་དུ་མི་རུང་བའི་ཕྱིར། དེ་ཡང་ཡིན་ཏེ། བདེ་ཆེན་གྱི་ཡེ་ཤེས་སྐྱེ་བ་ལ་ཞུ་བདེ་
འདྲེན་དགོས། དེ་ལ་བྱང་སེམས་རྒྱས་པར་བྱེད་དགོས། དེ་ལ་ནི་འདོད་ཡོན་སྤྱི་དང་བྱེ་བྲག་ཕྱག་རྒྱུའི་འདོད་
ཡོན་ལ་བསྟེན་དགོས་པས། དཀའ་ཐུབ་བསྟེན་ན་བྱང་སེམས་ཉམས་པའི་རྒྱུ་བྱས་ནས་བདེ་ཆེན་གྱི་ཡེ་ཤེས་
བསྐྱེད་མི་ནུས་པས་མཆོག་མྱུར་དུ་འགྲུབ་པ་ལ་གེགས་བྱེད་པའི་ཕྱིར་ཏེ། འདུས་པའི་རྩ་རྒྱུད་ལས། དཀའ་ཐུབ་
སྡོམ་པ་མི་བཟད་པས། ། བསྟེན་ཀྱང་འགྲུབ་པར་མི་འགྱུར་གྱི། ། འདོད་པའི་ལོངས་སྤྱོད་ཐམས་ཅད་ལ། །
བསྟེན་ན་མྱུར་དུ་འགྲུབ་པར་འགྱུར། ། ཞེས་གསུངས་པའི་ཕྱིར། གལ་ཏེ་འདོད་ཡོན་བསྟེན་པས་འདོད་
ཆགས་འཕེལ་སྟོབས་གྱིས་ཉོན་མོངས་བསྐྱེད་པས་སྐྱོན་དུ་འགྱུར་རོ། ། ཞེ་ན། སྐྱོན་མེད་དེ། བདེ་སྟོང་གི་ཡེ་
ཤེས་བསྒོམས་སྟོབས་ཀྱིས་འདོད་ཆགས་ཀྱི་རྒྱུ་བདེན་འཛིན་ཟད་པར་བྱས་པའི་སྒོ་ནས་ཆགས་སོགས་ཀྱང་ཟད་
པར་འགྱུར་བའི་ཕྱིར། འོ་ན་འདོད་ཡོན་ལམ་དུ་བྱེད་པའི་སྐབས་ཀྱི་འདོད་ཆགས་དེ་ཉོན་མོངས་མཚན་ཉིད་མ་
ཡིན་ནམ། མིན་ཞེ་ན་དེ་ཉོན་མོངས་མཚན་ཉིད་པ་ཡིན་ཡང་སྐྱོན་དུ་མི་འགྱུར་ཏེ། དེ་ཉིད་ཐབས་མཁས་ཁྱད་
310

༄༅། ། ལུ་ཧི་བའི་འུ་གས་ཀྱི་རྫོགས་རིམ། །
པར་ཅན་གྱིས་མ་ཟིན་ན་འཁོར་བའི་རྒྱུར་འགྱུར་ཡང་། དེས་ཟིན་ན་ཐར་བའི་རྒྱུར་འགྱུར་བ་མི་འགལ་བའི་ཕྱིར་
ཏེ། དཔེར་ན། སྟོང་ཉིད་རྟོགས་པའི་ཤེས་རབ་དེ་ཉིད་ཐེག་པ་གསུམ་སོ་སོའི་བསམ་པས་ཟིན་པའི་ཁྱད་པར་
ལས་རང་རང་གི་བྱང་ཆུབ་ཀྱི་རྒྱུར་འགྱུར་བ་བཞིན་དང་། ཀེ་ཏ་ཀའི་མེ་ཏོག་ནི་སྤོས་ཀྱི་གླང་པོ་ཆེས་ཟོས་ན་བྲུན་
གླ་རྩིར་འགྱུར་ཡང་། གླང་པོ་ཕལ་བས་ཟོས་ན་བྲུན་ཉུང་མར་འགྱུར་བ་ལྟ་བུ་ཡིན་པའི་ཕྱིར། གལ་ཏེ་དེ་ཉོན་
མོངས་ཡིན་ན། སྒྲིབ་པ་ཡིན་དགོས་པས། དེ་ཡིན་ན་རང་གི་ངོ་བོའི་སྒོ་ནས་བྱང་ཆུབ་སྒྲུབ་པ་ལ་བར་དུ་གཅོད་
བྱེད་ཡིན་པའི་ཕྱིར་དེའི་རྒྱུར་འགྱུར་བ་འགལ་ལོ་ཞེ་ན། སྐྱོན་མེད་དེ། རང་སྟོབས་ཀྱིས་བྱང་ཆུབ་ཀྱི་རྒྱུར་མི་
འགྱུར་ཡང་། གྲོགས་གཞན་སྟོབས་ཀྱིས་རོང་འབྲས་བྱང་ཆུབ་ཀྱི་རྒྱུར་འགྱུར་བ་མི་འགལ་བའི་ཕྱིར་ཏེ། དཔེར་
ན་ཚུ་ལུད་ནི་རང་འབྲས་མྱུ་གུའི་ཉེར་ལེན་དུ་མི་རུང་ཡང་དེའི་ལྷན་ཅིག་བྱེད་རྐྱེན་དུ་མི་འགལ་བ་ལྟ་བུ་ཡིན་པའི་
ཕྱིར། དེ་གཉིས་དཔེ་དོན་མི་མཚུངས་པ་ཡང་མིན་ཏེ། མདོ་ལས། ཇི་ལྟར་གྲོང་ཁྱེར་སེར་སྐྱའི་མི་གཙང་
ལུད། ༑ དེ་ནི་བུ་རམ་ཤིང་པའི་ཞིང་ལ་ཕན། ། དེ་བཞིན་བྱང་ཆུབ་སེམས་དཔའི་ཉོན་མོངས་ལུད། ། དེ་ནི་
སངས་རྒྱས་ཆོས་རྣམས་སྐྱེ་ལ་ཕན། ། ཞེས་གསུངས་པའི་ཕྱིར། གཉིས་པ་ནི། འདིར་སྤྱོད་པ་དེ་ལ་དབྱེ་ན་
གསུམ་ཡོད་དེ། སྤྲོས་བཅས་སྤྲོས་མེད་ཤིན་ཏུ་སྤྲོས་མེད་ཀྱི་སྤྱོད་པ་གསུམ་ཡོད་པའི་ཕྱིར་ཏེ། སྨོན་ལམ་ལས།
རྫོགས་རིམ་རྣལ་འབྱོར་ཆེན་པོ་སྤྲོས་བཅས་དང་། ། སྤྲོས་མེད་ ཤིན་ ཏུ་སྤྲོས་མེད་སྤྱོད་ པ་གསུམ། ། ཞེས་
གསུངས་པའི་ཕྱིར། དུས་དང་བསྒྲུབ་བྱའི་སྒོ་ནས་དུ་མ་ཡོད་དེ། རིམ་གཉིས་ཀྱི་སྐབས་སུ་ལམ་སྔར་མ་ཐོབ་པ་
གསར་དུ་ཐོབ་པ་དང་། ཐོབ་ཟིན་ལ་བོགས་འབྱིན་པ་དང་། ཁྱད་པར་དུ་སེམས་དབེན་པས་སྒྱུ་ལུས་དང་། སྒྱུ་
ལུས་པས་དོན་གྱི་འོད་གསལ་དང༌། སློབ་པའི་ཟུང་འཇུག་པས་མི་སློབ་པའི་ཟུང་འཇུག་འགྲུབ་པའི་ཆེད་དུ་
དམིགས་ནས་བྱེད་པའི་སྤྱོད་པ་རྣམས་སུ་ཡོད་པའི་ཕྱིར། སྤྱོད་པ་གསུམ་གྱི་མཚན་ཉིད་ཀྱི་ཁྱད་པར་ཡོད་དེ།
ལས་རྒྱ་དང་འདྲ་འབག་ཆས་གོས་སོགས་ཡོད་ཅིང་བརྡ་དང་དེའི་ལན་སོགས་བྱ་བའི་སྤྲོས་བཅས་ཀྱི་སྤྱོད་པ་དང་།
ལས་རྒྱུ་དང་འདྲ་འབག་ཆོས་གོས་སོགས་ཡོད་ཅིང་བརྡ་དང་དེའི་ལན་སོགས་བྱ་བའི་སྤྲོས་པ་དང་བྲལ་བའི་སྤྱོད་
པ་དང་། སྤྲོས་པ་དེ་ཐམས་ཅད་སྤངས་ནས་ཡེ་རྒྱ་དང་སྙོམས་པར་འཇུག་ཅིང་གཉིད་ཀྱི་འོད་གསལ་ཆིག་དྲིལ་དུ་
བྱས་ནས་སྒོམ་པའི་སྤྱོད་པ་དང་གསུམ་ཡོད་ཅིང་། དེ་གསུམ་ནི་རིམ་པ་བཞིན་དུ་སྤྱོད་པ་གསུམ་སོ་སོའི་འཇོག་
བྱེད་དུ་རིགས་པའི་ཕྱིར། ཟུར་སྔ་མ་དེ་ལྟར་ཡིན་ཏེ། སྤྲོས་བཅས་པས་ནི་དཀྱིལ་འཁོར་བའི་ལྷ་གྲངས་དང་
མཉམ་པའི་རྣལ་འབྱོར་ཕོ་མོ་ལྷ་རང་རང་གི་ཆས་སུ་ཞུགས་ནས་ལག་པའི་ཕྱག་རྒྱུ་དང་ཀླུ་དང་གར་དང་། དེ་
རྣམས་ཀྱི་ལན་གྱི་སྤྲོས་པ་རྒྱས་པ་དང་བཅས་ཤིང་ཕྱག་རྒྱ་དགུ་ལྟ་བུའི་འདོད་ཡོན་ལ་ལོངས་སྤྱོད་པའི་ཚུལ་གྱི་དེ་ཁོ་
311

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ན་ཉིད་སྒོམ་པ་དང་། སྤྲོས་མེད་པས་ནི་ལན་གྱི་སྤྲོས་པ་རྒྱས་པ་དེ་རྣམས་བཞག་ནས་རྣལ་འབྱོར་ཕོ་མོ་ལྷ་གྲངས་
དང་མཉམ་པ་དང་། ཕྱག་རྒྱ་མ་ལྔའམ་བཞི་དང་ལྷན་ཅིག་འདོད་ཡོན་ལ་ལོངས་སྤྱོད་པའི་ཚུལ་གྱིས་དེ་ཁོ་ན་ཉིད་
སྒོམ་པ་དང་། ཤིན་ཏུ་སྤྲོས་མེད་པས་ནི་ཕྱིའི་སྤྲོས་པ་དེ་ཐམས་ཅད་བཞག་ནས་རང་ནི་སྙིང་ག་ནས་བྱུང་བའི་ཡེ་
ཤེས་ཀྱི་ཕྱག་རྒྱ་ཙམ་ལ་བརྟེན་ནས་གཉིད་ཀྱི་འོད་གསལ་ཁོར་ཡུག་ཏུ་སྐྱོང་བར་བྱེད་པའི་ཚུལ་གྱིས་དེ་ཁོ་ན་ཉིད་
གཙོ་བོར་སྒོམ་པར་བྱེད་པ་ཡིན་པའི་ཕྱིར་རོ། ། ཚུལ་དེ་དག་ནི་རྩ་རྒྱུད་ལེའུ་ཉེར་བདུན་པའི་འགྲེལ་བ་སོགས་
ནས་བཤད་དོ། །
བཞི་བ་འབྲས་བུ་མངོན་དུ་བྱེད་པའི་ཚུལ་ལ་གཉིས། འབྲས་བུ་འགྲུབ་ཚུལ་དང་། དེ་མ་གྲུབ་ན་ཇི་ལྟར་
བྱ་བའི་ཚུལ་ལོ། ། དང་པོ་ཡོད་དེ། སྔར་བཤད་པའི་སློབ་པའི་ཟུང་འཇུག་གི་ཏིང་ངེ་འཛིན་དང་། རྫོགས་
རིམ་པའི་སྤྱོད་པ་གསུམ་ཅི་རིགས་ལ་གོམས་པར་བྱས་པའི་མཐར་མི་སློབ་པའི་ཟུང་འཇུག་གི་སྐུ་འགྲུབ་པར་འགྱུར་
བའི་ཕྱིར། དེ་ཡང་མཐར་ཐུག་འགྲུབ་པར་ཉེ་བ་ན་ཇི་ལྟར་བྱ་བའི་ཚུལ་ཡོད་དེ། རྡོ་རྗེ་གུར་ལས། ཉི་མ་གཅིག་
གིས་འགྲུབ་འགྱུར་རམ། ། ཆོ་གས་ཉི་མ་གཉིས་ན་འམ། ། ཉིན་གསུམ་རབ་ཏུ་སྦྱར་བས་སམ། ། དེ་བཞིན་
ཉི་མ་བཞི་ཡིས་སམ། ། ཉིན་ལྔར་རབ་ཏུ་སྦྱར་བ་ཡིས། ། འགྲུབ་འགྱུར་འདི་ལ་ཐེ་ཚོམ་མེད། ། ཅེས་པ་ནས།
རྡོ་རྗེ་ཉི་མ་ནུབ་ནས་ནི། ། སྦྱོར་བ་འདི་ནི་རབ་བརྩམས་ན། ། སྐྱ་རེངས་འཆར་བའི་དུས་སུ་ནི། ། འགྲུབ་
འགྱུར་འདི་ལ་ཐེ་ཚོམ་མེད། ། ཅེས་གསུངས་པ་ལྟར་ཡིན་པའི་ཕྱིར། དེའི་དོན་བསྡུ་ན་འདི་ལྟར་དུ་འགྱུར་ཏེ་
སློབ་པའི་ཟུང་འཇུག་པ་དེས་ཕྱག་རྒྱ་ལ་བརྟེན་ནས་དགའ་བ་བཞི་དང་ཁྱད་པར་ལྷན་སྐྱེས་ཀྱི་དུས་སུ་བདེ་སྟོང་
དབྱེར་མེད་དུ་སྦྱར་ནས་རྩེ་གཅིག་ཏུ་བསྒོམས་པས་ཐོ་རངས་ཀྱི་དུས་སུ། དོན་གྱི་འོད་གསལ་བར་ཆད་མེད་ལམ་
རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་འཁྲུལ་བའི་བག་ཆགས་མ་ལུས་པ་སྦྱངས་ནས་ཆོས་ཀྱི་སྐུ་མཐར་ཐུག་
པ་མངོན་དུ་འགྱུར་ལ། དེ་མངོན་དུ་གྱུར་པའི་ཚེ་སློབ་པའི་ཟུང་འཇུག་གི་སྐུ་དེ་མི་སློབ་པའི་ཟུང་འཇུག་གི་སྐུར་
འགྲོ་ཞིང་། དེ་ནས་འཁོར་བ་ཇི་སྲིད་པར་སྐུ་དེ་གཉིས་ལས་མི་གཡོ་བར་བཞུགས་པ་ཡིན་པའི་ཕྱིར། དེ་ལྟར་
ཐོབ་པའི་སྐུ་དེ་ལ་ངོ་བོའི་སྒོ་ནས་དབྱེ་ན་གཉིས་ཡོད་དེ། ཆོས་སྐུ་དང་གཟུགས་སྐུ་གཉིས་ཡོད་པའི་ཕྱིར། དེ་རེ་
རེ་ལའང་གཉིས་གཉིས་ཡོད་དེ། ཆོས་སྐུ་ལ་ཡུལ་གྱི་ཆོས་སྐུ་འོད་གསལ་འདུས་མ་བྱས་དང་། ། ཡུལ་ཅན་གྱི་
ཆོས་སྐུ་འོད་གསལ་གྱི་ཡེ་ཤེས་གཉིས་ཡོད་ཅིང་། དེའི་རྟེན་གྱི་གཟུགས་སྐུ་དེ་ལ་རླུང་སེམས་ཙམ་པས་གྲུབ་པའི་
ལོངས་སྐུ་དང་། དེས་སྤྲུལ་བའི་སྤྲུལ་སྐུ་གཉིས་ཡོད་པའི་ཕྱིར་རོ། ། འདིར་ཆོས་སྐུ་དང་གཟུགས་སྐུ་གཉིས་པོ་རེ་
རེ་ལ་ཡང་འདོད་ཚུལ་ཐུན་མོང་བ་དང་ཐུན་མོང་མ་ཡིན་པ་གཉིས་རེ་ཡོད་དེ། ཆོས་སྐུ་ལ་ཕར་ཕྱིན་ཐེག་པ་དང་
312

༄༅། ། ལཱུ་ཧི་བའི་ལུགས་ཀྱི་རྫོགས་རིམ། །
ཐུན་མོང་བའི་དབང་དུ་བྱས་པ་དང་། ཐུན་མོང་མ་ཡིན་པའི་དབང་དུ་བྱས་པ་གཉིས་དང་། གཟུགས་སྐུ་ལའང་
དེ་ལྟར་བྱས་པ་གཉིས་ཡོད་པའི་ཕྱིར། དང་པོ་ཡོད་དེ། སྤྱི་འཕྲོ་ལྟར་བྱས་པའི་སྤངས་པ་དང་རྟོགས་པ་ཡེ་ཤེས་
ཆོས་སྐུ་གཉིས་དང་། ཐུན་མོང་མ་ཡིན་པའི་དབང་དུ་བྱས་པའི་བདེ་སྟོང་དབྱེར་མེད་ཀྱི་ཡེ་ཤེས་མཐར་ཐུག་ལ་
ཆོས་སྐུར་བྱས་པ་ཅིག་ཡོད་པའི་ཕྱིར། གཉིས་པ་ཡོད་དེ། སྤྱིར་འགྲོ་ལྟར་ངེས་པ་ལྔ་ལྡན་གྱི་ལོངས་སྐུ་གཅིག་
དང་། རླུང་སེམས་ཙམ་ལས་གྲུབ་པའི་ཟུང་འཇུག་གི་ལོངས་སྐུ་གཅིག་སྟེ་གཉིས་ཡོད་པའི་ཕྱིར། སྔགས་ཀྱི་
སྐབས་སུ་འདིར་གསུང་མཐར་ཐུག་ལ་ལོངས་སྐུར་བཤད་པ་ཡང་ཡོད་དེ། བྱེད་པ་པོ་འདིས་ཐེག་ཆེན་གྱི་ཆོས་ལ་
རྫོགས་པར་ལོངས་སྤྱོད་པའི་བྱེད་པ་པོའི་ལོངས་སྐུ་དང་། བྱ་བའི་ཐབས་འདིས་ལོངས་སྤྱོད་པའི་གསུང་ལ་
ལོངས་སྐུར་བཤད་པ་གཉིས་ཡོད་པའི་ཕྱིར། ངོ་བོ་ཉིད་སྐུ་ལའང་ཐུན་མོང་བ་དང་ཐུན་མོང་མ་ཡིན་པའི་འཇོག་
ཚུལ་གཉིས་ཡོད་དེ། སྒྲིབ་གཉིས་སྤངས་པའི་དེ་བཞིན་ཉིད་ལ་དེར་བཞག་པ་དང་། བདེ་སྟོང་དབྱེར་མེད་ཀྱི་ཡེ་
ཤེས་མཐར་ཐུག་ལ་ངོ་བོ་ཉིད་སྐུར་བཤད་པ་ཅིག་ཡོད་པའི་ཕྱིར། ཕྱི་མ་གྲུབ་སྟེ། དྲིལ་བུའི་ཞབས་ཀྱིས། འདི་
ནི་ངོ་བོ་ཉིད་སྐུ་སྟེ། ། སྟོང་ཉིད་སྙིང་རྗེ་དབྱེར་མེད་པ། ། ཞེས་དང་། འདིའི་དོན་འཆད་པ་ན། དངོས་གྲུབ་
སྙེ་མ་ལས། ཡང་དག་པའི་འོད་གསལ་སྟོང་བ་ཉིད་ཇི་འདྲ་བ་དེ་བཞིན་དུ་ཞུགས་པའི་སྙིང་རྗེ་བདེ་ཆེན་གྱི་ཡེ་ཤེས་
ལ་ངོ་བོ་ཉིད་ཀྱི་སྐུར་བཤད་དེ། ཕར་ཕྱིན་ཐེག་པ་ནས་དྲི་བྲལ་གྱི་དེ་བཞིན་ཉིད་ལ་ངོ་བོ་ཉིད་ཀྱི་སྐུར་བཤད་པ་ལ་
ནི་ཆོས་སྐུ་ཞེས་གསུངས་སོ། ། ཞེས་གསུངས་པའི་ཕྱིར། གཉིས་པ་ཚེ་འདིར་མཆོག་མི་འགྲུབ་པས་ཇི་ལྟར་བྱ་
བའི་ཚུལ་ཡོད་དེ། རྣལ་འབྱོར་པ་དེས་སྔར་ལྟར་བསྲེ་བ་སོགས་ལ་གོམས་པར་བྱས་ཏེ་བར་དོར་སྒྱུ་ལུས་དངོས་
སམ་རྗེས་མཐུན་ཅི་རིགས་པར་ལྡང་ནས་བར་དོར་མ་སྐྱེ་བ་བརྒྱུད་ནས་འཚང་རྒྱ་བྱེད་པ་ཡིན་པའི་ཕྱིར། དེ་འཆི་
བའི་ཚེ་ཇི་ལྟར་འབྱུང་བའི་ཚུལ་ཡོད་དེ། དཔའ་བོ་དང་རྣལ་འབྱོར་མ་རྣམས་ཀྱིས་ནང་ནི་མཁའ་སྤྱོད་འཆི་བ་
འོད་གསལ་དང་། ཕྱིའི་མཁའ་སྤྱོད་ཀྱི་གནས་ཁྱད་པར་ཅན་དུ་འཁྲིད་པར་བྱེད་ཅིང་། མཆོད་པ་སྣ་ཚོགས་པ་
ཐོགས་ནས་བསུ་བར་བྱེད་པར་འགྱུར་བའི་ཕྱིར་ཏེ། རྩ་རྒྱུད་ལས། རྣལ་འབྱོར་པ་རྣམས་འཕོ་ཚེ་དཔལ། །
ཁྲག་འཐུང་ལ་སོགས་རྣལ་འབྱོར་མ། ། མེ་ཏོག་སྣ་ཚོགས་ལག་ན་ཐོགས། ། རྒྱལ་མཚན་བ་དན་སྣ་ཚོགས་
དང་། ། རོལ་མོའི་སྒྲ་ནི་སྣ་ཚོགས་དང་། ། ཀླུ་ཡི་མཆོད་པ་སྣ་ཚོགས་ཀྱིས། ། མཁའ་སྤྱོད་གནས་སུ་འཁྲིད་
པར་བྱེད། ། ཅེས་གསུངས་པའི་ཕྱིར་དང༌། སྨོན་ལམ་ལས་ཀྱང་། གོ་འཕང་མཆོག་དེ་ཚེ་འདིར་མ་ཐོབ་
ན། ། འཆི་ཚེ་རྗེ་བཙུན་ཡབ་ཡུམ་འཁོར་བཅས་ཀྱིས། ། ཡིད་འོང་མཆོད་སྤྲིན་སྙན་པའི་རོལ་མོའི་སྒྲ། ། ངོ་
མཚར་བལྟས་བཟང་མང་པོས་བསུ་བར་ཤོག། དེ་ནས་འཆི་བའི་འོད་གསལ་ཟིན་མཛད་ཅིང་། ། ལམ་མཆོག་
313

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒྲུབ་པའི་རིག་པ་འཛིན་པའི་གནས། ། རྣམ་དག་མཁའ་སྤྱོད་གནས་སུ་འཁྲིད་ནས་སུ། ། ཟབ་མོའི་ལམ་འདི་
མྱུར་དུ་མཐར་ཕྱིན་ཤོག། ཅེས་གསུངས་པའི་ཕྱིར་རོ། ། སྐྱེ་བ་བརྒྱུད་ནས་འཚང་རྒྱ་བ་ལ་ནི་ལམ་གཙོ་བོར་
བསྒོམས་པ་དང་ཆེར་མ་བསྒོམས་ཀྱང་འཚང་རྒྱ་བ་གཉིས་ཡོད་དེ། སྒྱུ་ལུས་ཐོབ་ན་ནི་ཚེ་འདིར་ངེས་པར་འཚང་
རྒྱ་བར་བཤད་ལ།དེ་མ་ཐོབ་ན་སེམས་དབེན་མན་ཆད་ལ་གནས་ཏེ་བར་དོའམ་སྐྱེ་བ་བརྒྱུད་ནས་འཚང་རྒྱ་བ་དང་།
དབང་ཐོབ་ནས་དམ་ཚིག་དང་སྡོམ་པ་ཚུལ་བཞིན་དུ་བསྲུང་བར་བྱས་ན་ལམ་ཆེར་མ་བསྒོམས་ཀྱང་སྐྱེ་བ་བཅུ་
དྲུག་ཚུན་ལ་འཚང་རྒྱ་བར་འགྱུར་བའི་ཕྱིར་ཏེ། བྷུ་ཏིས། མ་བསྒོམས་གྱུར་ཀྱང་ལྟུང་མེད་ན། ། སྐྱེ་བ་བཅུ་
དྲུག་དག་ནས་འགྲུབ། ། ཞེས་གསུངས་པའི་ཕྱིར་རོ། ། དེ་ལྟར་ན། མཆོག་འགྲུབ་པ་ལ་ནི་ལམ་སྔ་མ་སྔ་མ་
རྣམས་སྔོན་དུ་འགྲོ་དགོས་པ་ཡིན་ཏེ། མི་སློབ་པའི་ཟུང་འཇུག་ཐོབ་པ་ལ་སློབ་པའི་ཟུང་འཇུག་སྔོན་དུ་འགྲོ་
དགོས། དེ་ཐོབ་པ་ལ་རིམ་པ་བཞི་པའི་དོན་གྱི་འོད་གསལ་བསྐྱེད་པ་སྔོན་དུ་འགྲོ་དགོས། དེ་ལ་རིམ་པ་གསུམ་
པའི་སྒྱུ་ལུས་སྒྱུ་འཕྲུལ་དྲ་བ་སྔོན་དུ་འགྲོ་དགོས། དེ་ལ་རིམ་པ་གཉིས་པའི་སེམས་དབེན་དཔེའི་འོད་གསལ་སྔོན་
དུ་འགྲོ་དགོས། དེ་ལ་རིམ་པ་དང་པོའི་ངག་དབེན་རྡོར་བཟླས་དང་ལུས་དབེན་ལྟེ་བར་སྲོལ་རྩོལ་བསྒོམས་པ་ལ་
བརྟེན་ནས་བདེ་སྟོང་གི་གཟུང་རྣམ་ལྷར་འཆར་བ་སྔོན་དུ་འགྲོ་དགོས། དེ་ལ་བསྐྱེད་རིམ་ལ་བརྟན་པ་ཐོབ་པ་
སྔོན་དུ་འགྲོ་དགོས། དེ་ལ་དབང་བསྐུར་ཐོབ་ཅིང་དམ་ཚིག་དང་སྡོམ་པ་ལ་གནས་པ་སྔོན་དུ་འགྲོ་དགོས། དེ་ལ་
ལམ་ཐུན་མོང་བས་རྒྱུད་སྦྱངས་པ་སྔོན་དུ་འགྲོ་དགོས་པའི་ཕྱིར། དེ་ལྟར་དགོས་ཏེ་སྔ་མ་སྔ་མ་ཇི་ལྟ་བ་བཞིན་སྔོན་
དུ་སོང་ནས་ཕྱི་མ་ཕྱི་མ་ཡང་ཇི་ལྟ་བ་བཞིན་རྒྱུད་ལ་སྐྱེ་ཞིང་། མོས་པ་ཡིད་བྱེད་དམ་ཕྱོགས་མཐུན་ཙམ་སྔོན་དུ་
སོང་ན་ནི་དེ་དང་རྗེས་སུ་མཐུན་པར་སྐྱེ་ལ། གང་ཡང་སྔོན་དུ་མ་སོང་ན་ཕྱི་མ་རྣམས་མི་འབྱུང་བའི་རྗེས་སུ་འགྲོ་
ལོག་མི་འཁྲུལ་པའི་ཕྱིར་ཏེ། རྣམ་བཤད་དངོས་གྲུབ་སྙེ་མ་ལས། དེའི་ཕྱིར་ལམ་ཐུན་མོང་བས་རྒྱུད་ལེགས་པར་
སྦྱངས་པ་དང་། རྣམ་པར་དག་པའི་དབང་བསྐུར་བའི་དུས་སུ་ཁས་བླངས་པའི་དམ་ཚིག་དང་སྡོམ་པ་བསྲུང་བ་
གཞིར་བྱས་ལ། ལམ་རིམ་པ་དང་པོ་ཐུན་སོ་སོ་ལ་བསྐྱངས་པའི་མཐར་ཕྱི་དང་ནང་གི་བདེ་བ་བསྐྱེད་པའི་ཐབས་
ཀྱི་སྒོ་ནས་བདེ་བ་ཆེན་པོ་བསྐྱེད་ནས་བདེ་སྟོང་བསྒོམ་པ་དང་། དེའི་སྒྱུ་མའི་སྐུར་ལྡང་བ་སོགས་མོས་པ་ཡིད་བྱེད་
ཚུན་ཆད་ཀྱིས་ཀྱང་སྦྱང་ངོ་། ། འབྲས་བུའི་བར་དུ་ཡང་དེ་བཞིན་བྱ་སྟེ། ལམ་འདིའི་བག་ཆགས་བརྟན་པར་
བྱས་ན་རྙེད་དཀའ་ལ་འཇིག་སླ་བའི་དལ་འབྱོར་ལ་སྙིང་པོ་ལེན་པ་ཡིན་ནོ། ། ཞེས་གསུངས་པའི་ཕྱིར་རོ། །
འོ་ན་ལམ་མཐོན་པོར་བགྲོད་པའི་ནུས་མེད་པར་རང་ཅག་ལྟ་བུས་ཇི་ལྟར་བྱ་སྙམ་ན། དེ་མེད་ནའང་སྔར་བཤད་
པ་ལྟར་མོས་པ་ཡིད་བྱེད་དང་སྨོན་ལམ་ཡན་ཆད་ཀྱིས་ཀྱང་སྔགས་ལམ་ལ་འབད་པས་འཇུག་པར་རིགས་ཏེ།
314

༄༅། ། ལྟུ་ཧི་པའི་ལུགས་ཀྱི་རྫོགས་རིམ། །
རྗེའི་རྣམ་གཞག་རིམ་པའི་ཊིཀྐ་ལས། དེ་འདྲ་བའི་ཡོན་ཏན་མེད་པས་ཀྱང་ཐ་ན་སྨོན་ལམ་གྱི་ཡུལ་དུ་བྱས་ནས་
ཀྱང་བསྒྲུབ་པར་བྱ་སྟེ།ཞལ་ལུང་ལས། དེ་བས་རབ་ཏུ་འབད་པ་ཡིས། ། མཆོག་གི་དེ་ཉིད་རབ་གསང་
གང་། ། སྨོན་ལམ་གྱིས་ཀྱང་ཐ་ན་བསྒྲུབ། ། བསྒྲུབ་པ་ལ་ནི་ཤིན་ཏུ་འབད། ། ཅེས་གསུངས་སོ། ། ཞེས་
གསུངས་པའི་ཕྱིར། ཁྱད་པར་དུ་ལམ་འདིའི་བསྐྱེད་རྫོགས་ལ་མྱོང་བ་འཐོན་པ་ལྟ་ཞོག ཐོས་བསམ་ཅུང་ཟད་
དང་རྒྱུད་ཀྱི་གླེགས་བམ་བྲིས་པ་དང་ཀློག་པས་ཀྱང་ཕན་ཡོན་མང་དུ་འབྱུང་བ་ཡིན་ཏེ། རྩ་རྒྱུད་ལས། བསམ་
གཏན་བསམ་པ་ཙམ་གྱིས་སམ། ། ཀློབ་ ཅིང་ཁ་ཏོན་བྲིས་པ་ཡིས། ། མཐོ་རིས་ལོངས་སྤྱོད་འཐོབ་འགྱུར་
བའམ། ། ཡང་ན་འཁོར་ལོས་བསྒྱུར་བ་འཐོབ། ། ཅེས་གསུངས་པའི་ཕྱིར་རོ། ། དེ་ལྟ་བུའི་འཁོར་ལོ་བདེ་
མཆོག་གི་ལམ་འདི་ཉིད་ཉམས་སུ་ལེན་པའི་རྣལ་འབྱོར་པ་ནི་སྔོན་འཕགས་པའི་ཡུལ་དུ་གྲངས་མེད་པ་དག་ཕྱིན་
པར་མ་ཟད། བོད་ཡུལ་དབུས་སུ་ཡང་མང་དུ་བྱོན་ལ། བར་སྐབས་སུ་དུས་ཀྱི་དབང་གིས་ལམ་འདིའི་འཆད་
ཉན་ཤིན་ཏུ་ཉམས་པར་གྱུར་པ་ལས། བརྟན་པའི་འཁོར་ལོ་ངུར་སྨིག་གར་གྱིས་རྣམ་པར་རོལ་པ་རྗེ་བཙུན་
བཙོང་ཁ་པ་ཆེན་པོས་འཆད་ཉན་དང་ཉམས་སུ་ལེན་པའི་སྒོ་ནས་གསོས་ཏེ་རྒྱུས་པར་བྱས་ནས། ཕྱིས་སུ་དར་
པར་འགྱུར་པའི་སྨོན་ལམ་ཇི་ལྟར་མཛད་ཚུལ་ཡོད་དེ། རྣལ་འབྱོར་དབང་ཕྱུག་བྱེད་པས་བགྲོད་གྱུར་པ། །
བདེ་མཆོག་བཤད་སྒྲུབ་ཤིན་ཏུ་ཉམས་པ་འདི། ། ཆེས་ཆེར་རྒྱས་ཤིང་ཐར་འདོད་འཇུག་ངོགས་སུ། ། ནམ་
ཡང་མི་ནུབ་རིང་དུ་གནས་གྱུར་ཅིག། ཚུལ་འདི་སྒྲུབ་པ་ཐོགས་མེད་མཐུ་ལྡན་པ། ། འཛམ་གླིང་གནས་མཆོག་
ཉི་ཤུ་རྩ་བཞི་ཡི། ། དཔའ་པོ་རྣལ་འབྱོར་མ་རྣམས་འཁོར་བཅས་ཀྱིས། ། གཡེལ་བ་མེད་པར་རྟག་ཏུ་གྲོགས་
བྱེད་ཤོག། ཞེས་གསུངས་པའི་ཕྱིར་རོ། །
སྨྲས་པ། གསང་ཆེན་མཐར་ཐུག་བླ་མེད་རྒྱུད་ལས་ཕ་རྒྱུད་བྱེ་བ་ཕྲག་དྲུག་དང་། ། རྣལ་འབྱོར་མ་རྒྱུད་
དུང་འཕྱུར་གཅིག་དང་བྱེ་བ་ཕྲག་དྲུག་གསུངས་པའི་ནང་། ། རྒྱལ་མཚན་ཏོག་ལྟར་མངོན་པར་འཕགས་པ་
དཔལ་ལྡན་འཁོར་ལོ་སྡོམ་པ་ཡི། ། རྒྱུད་རྒྱལ་འབུམ་ཕྲག་གསུམ་དང་གཅིག་དང་ཉུང་ངུའི་རྩ་རྒྱུད་རྣམ་གསུམ་
མོ། ། རྩ་བཤད་རྒྱུད་ཀྱི་དགོངས་དོན་ཉམས་བླངས་ཏེ། ། གྲུབ་པའི་གོ་འཕང་མཐོན་པོར་གཤེགས་གྱུར་
པ། ། རྣལ་འབྱོར་དབང་ཕྱུག་ལཱུ་ཧི་པ་ཡི་གཞུང་། ། རྫོགས་པར་འགྲེལ་མཛད་ཀུན་མཁྱེན་བཙོང་ཁ་པ། །
གང་དེའི་ལེགས་བཤད་མདོ་སྔགས་དམ་པའི་ཆོས། ། ཇི་བཞིན་འཛིན་པའི་མཁས་པ་མང་བྱོན་ནས། ། དབུ་
ཕར་ཀུན་དང་ཁྱད་པར་གསང་སྔགས་ཀྱི། ། བཤད་སྲོལ་མ་ཉམས་ཚུལ་བཞིན་དར་བར་བྱས། ། འོན་ཏེ་
འཁོར་ལོ་སྡོམ་པའི་རྫོགས་རིམ་མཆོག། འགྲེལ་མཛད་རྣམ་བཤད་དངོས་གྲུབ་སྙེ་མ་ཞེས། ། ཡོངས་སུ་གྲགས་
315

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་འདི་ལ་ སྔོན་ཆད་ནི། ། བཤད་རྒྱུན་མཆིས་མོད་དེ་ཙམ་གསལ་མ་གྱུར། ། དེ་ལྟ་ན་ཡང་རྩོད་ལྡན་དུས་
མཐའ་འདིར། ། རྗེ་བཙུན་བླ་མའི་མདོ་སྔགས་བསྟན་པ་གཉིས། ། ཇི་བཞིན་འཛིན་པའི་སྨོན་ལམ་མངོན་
གྱུར་པ། ། དེ་ཡི་མཐུ་ལས་དེང་ནས་གསལ་ལམ་སྙམ། ། འདི་ལས་ཚུར་མཐོང་བློ་མིག་མི་གསལ་བས། ། མ་
བཤད་ལོག་བཤད་སྣོད་མིན་ལ་བཤད་པའི། ། ཉེས་གང་གྲུབ་པའི་དབང་ཕྱུག་མཁས་རྣམས་དང་། ། དཔའ་
བོ་མཁའ་འགྲོའི་ཚོགས་ཀྱི་སྤྱན་སྔར་འཆགས། ། ཚུལ་འདིར་བདག་གིས་སྒོ་གསུམ་རབ་འབད་ལས། ། རྣམ་
དཀར་ཇི་སྙེད་བསྐྲུན་པ་དེ་ཀུན་ཀྱང་། ། འཁོར་ལོ་སྡོམ་པའི་བསྟན་པ་རྒྱས་པ་དང་། ། རྒྱལ་བའི་དམ་ཆོས་མ་
ལུས་འཛིན་ཕྱིར་བསྔོ། ། ཞེས་དཔལ་འཁོར་ལོ་བདེ་མཆོག་ལཱུ་ཧི་པའི་ལུགས་ཀྱི་རྫོགས་རིམ་རྣལ་འབྱོར་ཆེན་
པོའི་རྣམ་བཤད་དངོས་གྲུབ་སྙེ་མའི་གནད་དོན་སྙིང་པོ་གསལ་བར་བྱེད་པའི་སྒྲོན་མ་ཞེས་བྱ་བ་འདི་ཡང་། རྣམ་
དཔྱོད་དང་ཐབས་མཁས་ཟུང་དུ་འབྲེལ་བའི་སྒོ་ནས་བསྟན་པའི་མངའ་བདག་ཏུ་གྱུར་བ་ཅོ་ནེའི་ཀོའུ་ཤི་ནང་སོས་
སྔོན་གྱི་སྨོན་ལམ་དང་ཐུགས་བསྐྱེད་བཟང་པོའི་སྟོབས་ཀྱིས། རང་ཕྱོགས་འདིར་རྒྱུད་ཀྱི་བཤད་གྲྭ་གསར་དུ་
བཙུགས་ཤིང་། ཁྱད་པར་དུ་འཁོར་ལོ་བདེ་མཆོག་གི་འཆད་ཉན་དང་ཚོགས་འདོན་སྒོས་སུ་བཙུགས་པའི་ཚེ།
དེའི་རྒྱུན་ལ་ཕན་པར་དགོངས་ནས་གནང་སྦྱིན་དང་བཅས་ཏེ། འདི་སྐོར་ལ་རྗེ་ཉིད་ཀྱིས་མཛད་པའི་རྣམ་
བཤད་ལས་མ་རྒྱུད་ཀྱི་རྫོགས་རིམ་གྱི་སྐབས་སུ་ཉེ་བར་མཁོ་བའི་ཐུན་མོང་བའི་རྣམ་གཞག་རྣམས་འདུས་པ་
འཕགས་ལུགས་ཀྱི་རིམ་ལྔ་ལ་སོགས་པར་ཡང་ཡང་བཤད་ཟིན་པའི་དབང་དུ་མཛད2་ རྒྱུད་ལ་སོགས་པའི་ལུང་
མང་པོ་དྲངས་ནས་དོན་རྒྱས་པར་བཤད་པ་སོགས་ནི་གཞན་གྱིས་ཤིན་ ཏུ་གོ་དཀའ་ བའི་གནས་སུ་སྣང་ལ།
ལུགས་འདིའི་འཁྲིད་ཡིག་ཀྱང་ཤིན་ཏུ་བསྡུས་འདུག་པས་རྗེའི་དགོངས་པ་དང་མཐུན་པར་འདིའི་རྫོགས་རིམ་གྱི་
བཤད་པ་ཅུང་ཟད་ཕྱེ་བ་འདི་ལྟ་བུ་ཞིག་གིས་ཞེས་བསྐུལ་བ་ལ་བརྟེན་ནས། རྗེས་མཛད་པའི་རྒྱུད་ཀྱི་འགྲེལ་བ་
སྦས་དོན་ཀུན་གསལ། སྒྲུབ་ཐབས་ཀྱི་འགྲེལ་བ་འདོད་འཇོ། རྫོགས་རིམ་གྱི་རྣམ་བཤད་དངོས་གྲུབ་སྙེ་མ།
སྔགས་རིམ་ཆེན་མོ་དང་རིམ་ལྔ། དྲིལ་བུ་པའི་རིམ་ལྔའི་འགྲེལ་བ་སྦས་དོན་ལྟ་བའི་མིག་འབྱེད། ནག་པོ་སྤྱོད་
པའི་རྫོགས་རིམ་དཔྱིད་ཐིག་གི་འཁྲིད། སེམས་དཔའ་ཆེན་པོ་ཀུན་བཟང་བས་མཛད་པའི་དྲིལ་བུའི་རྫོགས་རིམ་
གྱི་འཁྲིད། རྗེ་དགེ་འདུན་རྒྱ་མཚོ་དང་པཎ་ཆེན་གོང་མས་མཛད་པའི་དྲིལ་བུ་པའི་རྫོགས་རིམ་གྱི་འཁྲིད་དང་།
ཕྱི་མས་མཛད་པའི་ལཱུ་ཧི་པའི་རྫོགས་རིམ་གྱི་འཁྲིད་ཡིག་མདོར་བསྡུས་པ་ལ་སོགས་པ་འདི་སྐོར་གྱི་གཞུང་དུ་མ་
དང་། རྗེ་ཡབ་སྲས་ནས་བརྒྱུད་པའི་ཕ་རྒྱུད་ཀྱི་བསྐྱེད་རྫོགས་ཀྱི་སྐོར་རྣམས་ལའང་རིང་དུ་འདྲིས་པར་བྱས་ནས།
རྗེའི་རྣམ་བཤད་དངོས་གྲུབ་སྙེ་མ་དང་འཁྲིད་ཡིག་དང་སྨོན་ལམ་གསུམ་གྱི་དགོངས་པ་གཞིར་བཞག རྒྱུད་
316

༄༅། ། ལྟ་ཧི་བའི་ལུགས་ཀྱི་རྫོགས་རིམ། །
གཉིས་ཀྱི་ཐུན་མོང་བའི་རྣམ་གཞག་ཁ་འགེངས་འོས་པ་དུ་མས་ཁ་བསྐངས་ཏེ། འཁོར་ལོ་སྡོམ་པའི་རྣལ་འབྱོར་
པ་མཁས་གྲུབ་ཆེན་པོ་བློ་གྲོས་རྒྱ་མཚོ་ལ་སོགས་པའི་བླ་མ་དམ་པ་རྣམས་ཀྱི་བཀའ་དྲིན་ལས་ལམ་འདི་ལ་ཐོས་
བསམ་ཅུང་ཟད་བགྱིས་ཤིང་། གནད་ཕྱོགས་ཙམ་རིག་པའི་ཤཱཀྱའི་དགེ་སློང་རིགས་པ་སྨྲ་བ་གྲགས་པ་བཤད་
སྒྲུབ་ཀྱིས། ཅོ་ནེའི་མཁན་ས་དང་མདོ་སྔགས་གཉིས་ཀའི་འཆད་ཉན་གྱི་བླ་མའི་གོ་སར་གནས་པའི་ཚེ་གཟིམས་
ཁང་ཉིད་ནས་སྦྱར་བའོ། ། འདིས་ཀྱང་རྒྱལ་བའི་བསྟན་པ་ལ་ཕན་ཐོགས་པར་གྱུར་ཅིག། བཀྲ་ཤིས་པར་གྱུར་
ཅིག། དགེ་ལེགས་འཕེལ།སརྦ་དྷརྨ་ཝནྡྷ་ནི་སྭཱཧཱ། །། །
317

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་དང་པོའི་ཁྲིད་
རྒྱུན་མན་ངག་སྣང་བརྙན་ཀུན་འཆར་གསལ་
བའི་མེ་ལོང་ཞེས་བྱ་བ་བཞུགས་སོ། །
ན་མོ་གུ་རུ་བཛྲ་བྷི་ར་ཝཱ་ཡ། གྲངས་མེད་རྒྱལ་བའི་ཡེ་ཤེས་ཕུང་པོ་མ་ལུས་གཅིག་བསྡུས་འཇམ་པའི་
དབྱངས། ། ཕྱི་ནང་གསང་བའི་གཤིན་རྗེ་གདུལ་ཕྱིར་གཏུམ་དྲག་ཁྲོས་པའི་གར་མཛད་པ། ། བཅོམ་ལྡན་
དུས་དགྲའི་དབང་པོ་གང་དང་དབྱེར་མེད་ཀུན་མཁྱེན་ཙོང་ཁ་བ། ། དུས་རྣམས་ཀུན་ཏུ་བདག་སྙིང་དབུས་
རོལ་འབྲལ་མེད་རྗེས་བཟུང་བྱིན་གྱིས་རློབས། ། བློ་བཟང་རྒྱལ་བ་གཉིས་པའི་ལུང་རྟོགས་ཆོས། ། ཐུབ་
བསྟན་རྣམ་རྒྱལ་ཁང་བཟང་རྩེར་བཟུང་ནས། ། སྐལ་ལྡན་ལེགས་བྲིས་གཞོན་ནུའི་ཚོགས་རྣམས་ཀུན། །
དབུགས་འབྱིན་བཤེས་གཉེན་ལྷ་དབང་ཡོངས་ལ་འདུད། ། གསང་ཆེན་མཐར་ཐུག་བླ་མེད་རྒྱུད་ཀུན་གྱི། །
གཙོ་བོར་གྱུར་བ་གཤིན་རྗེ་གཤེད་པོ་ཡི། ། རྒྱུད་རྒྱལ་སྙིང་པོ་རིམ་པ་དང་པོའི་ལམ། ། དམ་པའི་གསུང་ལ་
བརྟེན་ནས་འདིར་བཤད་བྱ། །
དེ་ལ་དཔལ་རྡོ་རྗེ་འཇིགས་བྱེད་ཀྱི་རིམ་པ་དང་པོའི་རྣམ་གཞག་བཤད་པ་ལ་གཉིས།སྤྱིའི་རྣམ་གཞག་
མདོར་བསྟན་པ་དང་། སྐབས་དོན་བྱེ་བྲག་ཏུ་བཤད་པའོ། ། དང་པོ་ནི། སྟོང་ཉིད་ལ་རྩེ་གཅིག་ཏུ་གཉིས་
སྣང་གི་སྤྲོས་པ་ཞི་བའི་སྒོ་ནས་མཉམ་པར་བཞག་པའི་སྒྲིབ་བྲལ་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་དང་། རླུང་
སེམས་ཙམ་ལས་གྲུབ་པའི་བཞིན་ལག་གི་རྣམ་པ་ཅན་གྱི་སྐུ་གཉིས་ངོ་བོ་དབྱེར་མི་ཕྱེད་པར་ཟུང་དུ་འཇུག་པའི་
རྒྱལ་བའི་གོ་འཕང་ནི། བླ་མེད་ཀྱི་རྒྱུད་དག་གི་བརྗོད་བྱའི་གཙོ་བོ་དང་། དེའི་གདུལ་བའི་ཐོབ་བྱ་མཐར་ཐུག་
ཡིན་ཞིང་། དེ་ཡང་གཞི་དུས་ན་སེམས་ཅན་ལ་ཤིན་ཏུ་ཕྲ་བའི་གཉུག་མའི་ལུས་སེམས་གཉིས་ཡོད་པ་ལ་བརྟེན་
ནས་སྒྲུབ་པར་བྱེད་པ་ཡིན་ནོ། ། དེ་ལ་གཉུག་མའི་སེམས་དང་ལུས་ཇི་ལྟ་བུ་ཞེ་ན་བསྡུས་ཏེ་བརྗོད་ན། དང་པོ་
སེམས་དེ་ནི། རང་ཉིད་མངོན་དུ་གྱུར་བའི་ཚེ་སྤྲོས་པའི་མཐའ་དང་བྲལ་བ་སྟོང་ཉིད་མངོན་སུམ་རྟོགས་པ་ལྟ་
བུའི་ཡུལ་སྣང་ཅན། སེམས་ཅན་ཐམས་ཅད་ཀྱི་རྒྱུད་ལ་ཐོག་མ་མེད་པ་ནས་སྐད་ཅིག་ཀྱང་རྒྱུན་མ་ཆད་པར་རྗེས་
318

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན།
སུ་ཞུགས་པ། རང་གི་ངོ་བོ་དྲི་མའི་རང་བཞིན་དུ་མ་སྐྱེས་པའི་གསལ་རིག་ཤིན་ཏུ་དག་པ། རྐྱེན་ལས་དང་ཉོན་
མོངས་པའི་དབང་དུ་གྱུར་ན་ནི་ངན་འགྲོ་དང་འཁོར་བའི་གནས་སུ་སྐྱེ་ཡང་། ཐབས་མཁས་ཁྱད་པར་ཅན་དང་
ལྡན་ན་རང་འབྲས་སངས་རྒྱས་ཀྱི་ཡོན་ཏན་ཀྱང་བསྐྱེད་ནུས་པའོ། རང་གི་ངོ་བོ་དྲི་མའི་བསླད་པ་མ་ཞུགས་པ་
སོགས་ཀྱང་དཔེར་ན། གསེར་བཟང་པོ་ནི་གཡའ་སོགས་དང་བཅས་པའི་ཚེ་རང་གི་ངོ་བོ་ནི་གཡའ་སོགས་དང་
མ་འདྲེས་ཤིང་། གཞན་གྱིས་འབྱེད་ནུས་པ་དང་། དེ་བཞིན་དུ་ཆུ་ནི་རྙོག་པ་དང་བཅས་ནའང་རང་ངོས་ནས་
དེ་དང་འདྲལ་རུང་བ་དང་། ཉི་མའི་འོད་དང་རླུང་ནི་གཙང་མི་གཙང་གང་ལ་རེག་ཀྱང་རང་ངོས་ནས་དེ་དང་མ་
འདྲེས་ཤིང་འབྲལ་རུང་ཡིན་ལ། དེ་དག་གི་སྐྱོན་ཡོན་དང་རེ་ཞིག་འབྲེལ་ཡང་ངོ་བོ་ནི་དེ་དག་གི་རྐྱེན་གྱིས་བསྒྱུར་
མི་ནུས་པ་ལྟར། གཉུག་མའི་སེམས་ཕྲ་བ་ནི། དྲི་མ་དང་བཅས་པའི་ཚེ་ཡང་དྲི་མའི་རང་བཞིན་དུ་མ་སྐྱེས་ཤིང་
དྲི་མ་དང་འབྲལ་རུང་དུ་གནས་པ་ཞིག་སྟེ་འཆི་བ་འོད་གསལ་གྱི་དུས་སུ་མངོན་དུ་འགྱུར་རོ། ། གཉིས་པ་ཕྲ་བའི་
ལུས་ནི། ཤིན་ཏུ་ཕྲ་བའི་སེམས་དེ་དང་ངོ་བོ་གཅིག་ཅིང་དེའི་བཞོན་པར་གྱུར་པའི་རླུང་ཤིན་ཏུ་ཕྲ་བ་སྟེ་སེམས་དེ་
དང་འབྲལ་མི་རུང་དུ་གནས་པའོ། ། སྒྲུབ་གཞི་དེ་ལྟ་བུ་ལ་བརྟེན་ནས་ཐོབ་པའི་འབྲས་བུ་མཐར་ཐུག་ཟུང་
འཇུག་གི་གོ་འཕང་དང་། དེ་ཐོབ་བྱེད་ཀྱི་ལམ་དང་བཅས་པ་ནི། རྫོགས་པར་རྡོ་རྗེ་འཆང་གིས་བླ་མེད་ཀྱི་རྒྱུད་
ལས་གསུངས་ཀྱི། གཞན་རྒྱུད་སྡེ་འོག་མ་རྣམས་དང་། ཐུན་མོང་བའི་མདོ་སྡེ་ལས་ནི་མ་བཤད་དོ། ། སྤྱིར་བླ་
མེད་ཕ་རྒྱུད་ལའང་དབྱེ་བ་དྲུག་ཡོད་ཀྱང་། འདིར་གཤིན་རྗེ་གཤེད་ཀྱི་དབང་དུ་བྱས་ན། དེ་ལྟར་སྟོན་པའི་
དཔལ་རྡོ་རྗེ་འཇིགས་བྱེད་ཀྱི་རྩ་རྒྱུད་རྒྱས་པ་ཤོ་ལོ་ཀ་འབུམ་ཡོད་པ་ནི། ཨུ་རྒྱན་མ་བའ་འགྲོའི་ཡུལ་ན་ཡོད་ཀྱང་།
འཕགས་བོད་ཀྱི་ཡུལ་དུ་མ་འགྱུར་ལ་སློབ་དཔོན་ལཱ་ལི་ཏས་རྒྱུད་རྒྱས་པ་ལས་བྱུང་བ་ནི་ད་ལྟ་རྟོག་བདུན་དུ་གྲོགས་
པ་འདི་ཉིད་དོ། ། བཤད་རྒྱུད་ནི། རྟོག་གསུམ་དུ་གྲགས་པ་སྟེ། འདི་ཡང་རྩ་རྒྱུད་ནས་བཤད་པའི་འཁྲུལ་
འཁོར་གྱི་གནད་གསལ་བར་འཆད་པ་ཞིག་གོ། སྤྱིར་གཤིན་རྗེ་གཤེད་ལ་དམར་ནག་འཇིགས་གསུམ་ཡོད་ཅིང་།
དེ་ཡང་འཇམ་དཔལ་ཉིད་ཅུང་ཟད་ཁྲོས་པས་དགྲ་ནག ཆེས་ཁྲོས་པས་གཤེད་དམར། ཤིན་ཏུ་ཁྲོས་པས་
འཇིགས་བྱེད་དེ། དེ་དག་གི་རྒྱུད་ཀྱང་བླ་མེད་ཕ་རྒྱུད་ཀྱི་སྡེར་གཏོགས་ལ། སྒྲུབ་ཐབས་ཀྱི་སྐོར་ཡང་། དཔའ་
བོ་གཅིག་པ། རོ་ལངས་བརྒྱད་སྐོར། བཅུ་གསུམ་མ། ཞེ་དགུ་མ་སོགས་ཡོད་དོ། ། དེ་རྣམས་གང་ཉམས་སུ་
བླངས་ན་འཇམ་དབྱངས་ཀྱིས་རྗེས་སུ་འཛིན་ཡང་།ལྷག་པར་འཇིགས་བྱེད་ལ་བསྟེན་ན་དེས་རྗེས་སུ་འཛིན་པར་
གསུངས་པ་ན། འདིར་འཇིགས་བྱེད་ལྷ་བཅུ་གསུམ་མའི་དབང་དུ་བྱས་ཏེ་འཆད་པར་འགྱུར་རོ། ། གཉིས་པ་
ལ་གསུམ། ཐུན་གྱི་ཐོག་མར་ཇི་ལྟར་བྱ་བ། དངོས་གཞི་ལ་ཇི་ལྟར་བྱ་བ། མཇུག་དང་ཐུན་མཚམས་སུ་ཇི་ལྟར་
319

༄༅༔ ： རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱ་བའོ། ། དང་པོ་ལ་གསུམ། རྡོར་དྲིལ་དང་ནང་མཆོད་བྱིན་གྱིས་བརླབ་ཚུལ། སྔོན་འགྲོ་གཏོར་མ་ཇི་ལྟར་
བྱཚུལ། བདག་བསྐྱེད་མཆོད་པ་བྱིན་གྱིས་བརླབ་ཚུལ་ལོ། ། དང་པོ་ནི། ཡིད་དང་མཐུན་པའི་གནས་སུ་
མཆོད་རྫས་དང་བྲིས་སྐུ་སོགས་འཚོགས་པར་བྱས་ནས། རོ་གདན་དུ་བསམས་པའི་སྟན་བདེ་བ་ལ་ཁ་ལྷོར་
ཕྱོགས་པའམ། དེར་ཕྱོགས་པར་མོས་ཏེ། གཤིན་རྗེ་གཤེད་ཀྱི་བླ་རྒྱུད་གསོལ་འདེབས་སྔོན་དུ་བཏང་ལ། ཐོག་
མར་ལྷར་གསལ་འདེབས་པའི་ཚེ། རང་གི་ཕུང་པོ་འདི་ཕྲ་རགས་མ་ཕྱེ་བར་སྟོད་སྨད་ནས་རིམ་གྱིས་འོད་དུ་ཞུ་
བར་བསམ། དེའི་ཚེ་བདག་དང་ཕུང་པོ་སོགས་ཀྱི་ཆོས་ནི་བརྟེན་ནས་བཏགས་པ་ལས་གཞན་དུ་རང་བཞིན་
གྱིས་མེད་དེ་སྙམ་དུ་སྟོང་ཉིད་ཀྱི་ལྟ་བ་དྲན་པར་བྱེད་ཅིང་མཉམ་པར་བཞག སྟོང་པའི་ངང་ལས་རང་གི་ཕུང་པོ་
རྙིང་པའི་གོ་ས་དེར་སྣ་ཚོགས་པདྨ་ཕྱོགས་བཞིའི་འདབ་མ་དམར། མེ་རླུང་གཉིས་སེར། བདེན་བྲལ་ལྗང་།
དབང་ལྡན་ནག ལྟེ་བར་ལྗང་། ཟེའུ་འབྲུ་སེར་བ་ཞིག་ཐོལ་གྱིས་བྱུང་བར་བསམ། དེའི་སྟེང་དུ་ལྟེ་བ་དང་
མཉམ་པའི་ཉི་མའི་དཀྱིལ་འཁོར་དབྱིབས་མེ་ཤེལ་གྱི་མཎྜལ་ལྟ་བུ་དམར་འཁྱིལ་ལེ་བ་ཞིག་བྱུང་བར་བསམ། ལ་
ལར་སྣ་ཚོགས་པདྨའི་སྔོན་དུ་འོད་སྔོན་པོ་ཁྲུ་གང་བ་སོགས་ཅི་རིགས་བསམ་པར་བཤད་པ་བཞིན་བྱས་ཀྱང་རུང་
ངོ༌། ། ཉིན་དཀྱིལ་གྱི་སྟེང་དུ་ཆུ་ལས་ཆུ་བུར་རྡོལ་བའི་ཚུལ་དུ་རང་གི་སེམས་བདེ་སྟོང་དབྱེར་མེད་ཀྱི་ཡེ་ཤེས་ཀྱི་
ངོ་བོར་གནས་པ་ཡོངས་སུ་གྱུར་པ་ལས། དཔལ་རྡོ་རྗེ་འཇིགས་བྱེད་སྐུ་མདོག་མཐིང་ནག རྭ་སྔོན་པོ་རྣོན་པོ་
གཉིས་དང་ལྡན་པ། མ་ཧེ་རབ་ཏུ་ཁྲོས་པའི་གདོང་བ་ཅན་ཞལ་གཅིག་ཕྱག་གཉིས་པ། སྦོམ་ཞིང་ཐུང་བ་གསུས་
པ་འཕྱང་བ། ཞབས་གཡས་བསྐུམ་ཞིང་གཡོན་བརྐྱང་བའི་སྟོབས་ཀྱིས་བཞུགས་པ། ཞལ་རབ་ཏུ་གདངས་ཤིང་
མཆེ་བ་རྣོན་པོ་བཞི་གཙིགས་པ། ལྗགས་གློག་ལྟར་འཁྱུག་ཅིང་ཞལ་ནས་ཁྲག་རྒྱུན་འཛག་པ། ཤངས་ནས་རླུང་
ནག་འཚུབ་པ། རབ་ཏུ་བགྲད་པའི་སྤྱན་གསུམ་ཉི་མ་ལྟར་འབར་བ་སྨིན་མ་དང་རྫི་མ་དང་སྨ་ར་མེ་ལྟར་རབ་ཏུ་
འབར་བ། དབུ་སྐྲ་དམར་སེར་གྱེན་དུ་བརྫེས་ཤིང་ཕྱག་གཉིས་ཀྱི་མཐིལ་ཁྲག་རློན་གྱིས་བྱུགས་པ་ལྟ་བུ། ཕྱག་
སེན་རྣམས་ལྕགས་ཀྱུ་ལྟར་རྣོ་ཞིང་རིང་བ། ཕྱག་གཡས་གྲི་གུག་དང་གཡོན་ཐོད་ཁྲག་འཛིན་པའོ། ། ཡུམ་རོ་
ལངས་མ་སྔོན་མོ་གཅེར་བུ་ཁྲོ་མོའི་ཞལ་ ཅན། གཡོན་ཐོད་ཁྲག་འཛིན་པས་ཡབ་ཀྱི་མགུལ་ནས་བྱུང་ཅིང་།
གཡས་གྲི་གུག་འཕྱར་བ། ཞབས་གཡོན་པས་ཡབ་ཀྱི་བརླའི་སྟེང་དུ་འཁྲིལ་ཞིང་གཡས་བརྐྱང་བ། གཉིས་ཀའི་
སྐུ་ལས་འོད་ཟེར་དམར་པོ་ཕྱོགས་བཅུར་སྒོར་གྱིས་འཕྲོ་བའི་རྩེ་མོར་ཡེ་ཤེས་ཀྱི་མེ་དྲག་ཏུ་འབར་བ། ཐོད་བསྐམ་
ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་འཕྱང་བ། ཡབ་རུས་པའི་རྒྱུན་དྲུག་དང་ཡུམ་ཕྱག་རྒྱ་ལྔས་བརྒྱན་
པ་སོགས་དང་ལྡན་ཞིང་དྭངས་ཤིང་གསལ་བ་ལ་ང་རྒྱལ་བཞག་གོ། འདིར་རང་ཉིད་ལྷར་བསྐྱེད་པའི་དགོས་པ་
320

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙནི། །
ཡོད་དེ། འོག་ནས་འབྱུང་བའི་ནང་མཆོད་སོགས་བྱིན་གྱིས་བརླབ་པའི་ཆེད་ཡིན་པའི་ཕྱིར་ཏེ། དེའི་ཐ་མལ་གྱི་
སྣང་ཞེན་དང་ལྡན་པའི་སྒོ་ནས་མི་ནུས་པས། ལྷའི་ང་རྒྱལ་གྱིས་བྱེད་དགོས་པའི་ཕྱིར་རོ། ། འདིར་དོགས་པ་
ཅུང་ཟད་དཔྱད་ན། ཁ་ཅིག་འདི་སྙམ་དུ་འདིར་འཇིགས་བྱེད་དངོས་མ་ཡིན་བཞིན་དུ་དངོས་ཡིན་ནོ་སྙམ་དུ་
འཛིན་ཅིང་བསྒོམ་པར་མི་རུང་སྟེ། དེ་ལྟར་འཛིན་པའི་བློ་དེ་ལོག་ཤེས་སུ་འགྱུར་བའི་ཕྱིར་ཞེ་ན། དོགས་པ་དེ་
ནི་སྐབས་འདི་འདྲར་མ་ཟད། གཞན་དུའང་སྐྱེ་བས་ལན་འདེབས་ཤེས་ན་ཁྱད་ཆེའོ། ། དེས་ན་སྐབས་འདི་ལྟ་
བུའི་ཚེ་བློ་དེ་རྟོག་པ་ཡིན་ཡང་ལོག་ཤེས་སུ་མི་འགྱུར་ཏེ་དུས་དེར་དངོས་པོའི་གནས་ཚོད་ལ་ལྷ་དེ་དངོས་ཡིན་པར་
མི་འཛིན་གྱི་མོས་པའི་ཁྱད་པར་གྱིས་རེ་ཞིག་ལྷ་དེ་དངོས་སོ་སྙམ་དུ་ང་རྒྱལ་འཇོག་པ་ཡིན་པའི་ཕྱིར་རོ། ། དཔེར་
ན། ཡིད་ཀྱིས་སྤྲུལ་བའི་མཆོད་པ་ཙམ་ནི། མཆོད་པ་དེ་དང་དེ་དངོས་མ་ཡིན་བཞིན་དུ་དངོས་སུ་མོས་ནས་ཕུལ་
ཆོག་པ་དང་། མདུན་དུ་ཚོགས་ཞིང་དུ་བཞུགས་པའི་སྐུ་བརྙན་ནམ། དེ་ཡང་མེད་ཀྱང་སངས་རྒྱས་བྱང་སེམས་
སོགས་དངོས་སུ་བཞུགས་པའི་མོས་པ་བྱས་ཆོག་པ་ནི། མདོ་སྔགས་གཉིས་ཀ་ནས་འབྱུང་བ་བཞིན་ནོ། ། དེའི་
ཚེ་དངོས་པོའི་གནས་ཚོད་ལ་ཡང་ལྷ་དེ་དངོས་ཡིན་པར་འཛིན་ན། བློ་དེ་ལོག་ཤེས་སུ་འགྱུར་ཏེ། དེའི་ཚེ་ལྷག་
དངོས་ཡིན་མིན་ཙམ་ཡང་ལེགས་པར་མ་ཕྱེད་པའི་རྨོངས་པ་ཆེན་པོས་ལྷ་མ་ཡིན་པའང་ལྷར་ཞེན་པའི་ཕྱིར་
རོ། ། སྐབས་འདིར་མ་ཟད། བསྐྱེད་རིམ་མཐར་ཕྱིན་ནས་ལྷའི་གསལ་སྣང་བརྟན་པའི་ཚེ། ལྷའི་ང་རྒྱལ་
བཅོས་མིན་དུ་འབྱུང་ཡང་དེའི་ཚེ་ལྷ་དེ་ཉིད་དངོས་ཡིན་སྙམ་དུ་མོས་པ་ཙམ་མ་ཡིན་པར་དངོས་གནས་སུ་ལྷ་དེར་
འཛིན་ཞིང་ཁས་ལེན་རིགས་པ་ནི་མ་ཡིན་ཏེ། དྲི་མེད་འོད་ལས། བསྒོམ་པའི་དབང་གིས་ཕུང་པོ་དང་ཁམས་
དང་སྐྱེ་མཆེད་ལ་སོགས་པ་དཀྱིལ་འཁོར་འཁོར་བའི་རྣམ་པར་འགྱུར་ཏེ། དེ་ཉིད་ཀྱིས་ན་སངས་རྒྱས་ཉིད་དུ་
ཡང་དེ་བཞིན་གཤེགས་པས་གསུངས་པ་མ་ཡིན་ནམ་འགའ་ཞིག་གི་བསམ་པ་འབྱུང་བར་འགྱུར་ཏེ། ཞེས་དོགས་
པ་བཀོད་ནས། ལན་དུ། འོན་ཀྱང་ཐམས་ཅད་མཁྱེན་པའི་ལམ་ཉམས་པ་དེ་ནི་ལོག་པའི་ང་རྒྱལ་གྱིས་ཟིལ་གྱིས་
གནོན་པར་གྱུར་ན། བདག་རྡོ་རྗེ་སེམས་དཔའ་སྟོབས་བཅུ་པའོ་ཞེས་དེ་ལྟར་རློམ་པར་བྱེད་དོ། ། འདི་ནི་
སྟོབས་བཅུ་པ་མ་ཡིན་ཏེ། སྟོབས་བཅུ་པའི་འགལ་ཟླ་ཉི་ཚེ་བ་རྨོངས་པ་ཆེན་པོའོ། ། འདིར་རྣལ་འབྱོར་པ་
འདིའི་སངས་རྒྱས་ནི་སྔོན་མེད་པ་ཤིན་ཏུ་རྨད་དུ་བྱུང་བ་ཆེན་པོ་སྟེ། སྒྲིབ་པ་དང་ལྡན་པའི་ཕྱིར་རོ། ། ཞེས་
གསུངས་ཤིང་། སྔགས་རིམ་དུ་དེ་དྲངས་ནས། དེའི་དོན་འཆད་པ་ན། སྐབས་དེར་སངས་རྒྱས་ཐོབ་པར་རློམ་
པ་དེ་ནི་སངས་རྒྱས་ཀྱི་མི་མཐུན་ཕྱོགས་སུ་གྱུར་པའི་རྨོངས་པ་ཆེན་པོ་ཡིན་པས། སྒྲིབ་པ་དང་བཅས་བཞིན་དུ་
སངས་རྒྱས་སུ་འདོད་པ་ནི་སྔོན་མེད་པའོ་ཞེས་བཞད་གད་ཀྱི་གནས་སུ་མཛད། ཞེས་གསུངས་པའི་ཕྱིར་རོ། །
321

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མདོར་ན། ལྷ་དེ་དངོས་མིན་ཀྱང་དེ་ཚེ་དེ་དངོས་ཡིན་སྙམ་པའི་ང་རྒྱལ་བྱེད་པ་མི་འགལ་ཏེ། དེ་ལྟར་ཐ་མལ་གྱི་
སྣང་ཞེན་བཀག་ནས་མཆོག་གི་སྣང་ཞེན་བྱས་པས་དགོས་པ་ཁྱད་པར་ཅན་དུ་མ་འགྲུབ་པར་འགྱུར་པའི་ཕྱིར་ཏེ།
དེའི་རྒྱུ་མཚན་རྒྱས་པར་ནི་གཞན་དུ་ཤེས་དགོས། མོས་པའི་ཁྱད་པར་རམ་རྟེན་འབྲེལ་གྱི་ཆོས་ཉིད་བསམ་གྱི་མི་
ཁྱབ་ཅིང་། ཚུལ་དེར་རྟོག་གེ་ཙམ་གྱིས་རིགས་པས་གནོད་པ་མི་ནུས་པའི་ཕྱིར་རོ། ། རྡོར་དྲིལ་བྱིན་གྱིས་བརླབ་
པའི་ཚུལ་ནི་གཞུང་ལྟར་ལ། མཚོན་དོན་ནི་རྡོ་རྗེས་ཐབས་ཀྱི་ཆ་ཐམས་ཅད་དང་དྲིལ་བུས་ཤེས་རབ་ཀྱི་ཆ་ཐམས་
ཅད་མཚོན་ལ། རྡོ་དྲིལ་གཉིས་ཀས་དོན་དམ་པའི་བྱང་ཆུབ་ཀྱི་སེམས་མཚོན་ན་ཡང་རང་ལྷར་བསྐྱེད་པ་སྐུའི་
དམ་ཚིག་དང་། རྡོ་རྗེ་ཐུགས་དང་། དྲིལ་བུ་གསུང་དང་། རང་ལྷ་ཡབ་ཡུམ་དུ་བསྒོམ་པ་ཕྱག་རྒྱའི་དམ་ཚིག་སྟེ་
དེ་རྣམས་དྲན་པའི་སྒོ་ནས་རྡོར་དྲིལ་བཟུང་བར་བྱའོ། ། དེ་ནས་ནང་མཆོད་བྱིན་གྱིས་བརླབ་པའི་ཚུལ་ལ་བཞི།
བསང་བ། སྦྱང་བ། བསྐྱེད་པ། བྱིན་གྱིས་བརླབ་པ་དངོས་སོ། ། དང་པོ་ནི། ཧཱི ཀྟི བརྗོད་པ་དང་
མཉམ་དུ་རང་གི་སྙིང་ག་ནས་རང་འདྲའི་གཤིན་རྗེ་གཤེད་ཡབ་རྐྱང་དཔག་ཏུ་མེད་པ་སྤྲོས་ཏེ། ནང་མཆོད་ཀྱི་
སྒྲུབ་གཞི་ལ་གནས་པའི་བགེགས་ཀྱི་ཚོགས་རྣམས་སྤྲིན་ནག་རླུང་གིས་བདས་པ་བཞིན་དུ་རྒྱང་རིང་དུ་བསྐྲད་པར་
བསམ་མོ། ། གཉིས་པ་སྦྱང་བ་ནི། སྭ་བྷཱ་ཝའི་སྔགས་བརྗོད་པའི་སྒོ་ནས་སྔགས་དེའི་དོན་འོག་ནས་འབྱུང་བ་
ལྟར་དྲན་པར་བྱས་ཏེ་སྟོང་པར་སྦྱང་བར་བྱ་ལ། དེའི་དགོས་པ་ནི་ཐ་མལ་གྱི་སྣང་ཞེན་སྦྱོང་བ་དང་། མཆོད་
རྫས་བདེ་སྟོང་གི་རྣམ་རོལ་དུ་འཆར་བའི་ཆེད་དོ། ། གསུམ་པ་བསྐྱེད་པ་ནི། སྟོང་པའི་ངང་ལས་ཡཾ་ཡིག་སྔོན་
པོ་ཞིག་ཐོལ་གྱིས་བྱུང་བ་འོད་དུ་མེར་གྱིས་ཞུ་བ་ལས། རླུང་གི་དཀྱིལ་འཁོར་སྔོན་པོ་གཞུའི་དབྱིབས་ ཅན།
བཅད་ཁ་རང་དང་སྒོར་མོ་ཕར་བསྟན་པ། མཆོག་མ་གཉིས་སུ་བུམ་པ་ནས་འཐོན་པའི་བ་དན་གྱིས་མཚན་པ།
དེའི་སྟེང་དུ་རཾ་ལས་མེ་དཀྱིལ་དམར་པོ་ཟུར་གསུམ་པ་ཟུར་གཅིག་རང་ལ་བསྟན་པ་མེ་འབར་བཞིན་པ་དེའི་ཟུར་
གསུམ་གྱི་སྟེང་དུ་ཨཱ་དམར་པོ་འམ་དཀར་པོ་རེ་རེ། དེ་ཡོངས་སུ་གྱུར་པ་ལས་མི་མགོ་རློན་པའི་སྒྱེད་པུ་གསུམ་གྱི་
ལྟག་པ་དབུས་སུ་བསྟན་པའི་འཛོམས་སུ་ཨཱཿ དཀར་པོ་སྔ་མ་ལས་ཅུང་ཆེ་བ་ལས་ཐོད་པ་ཕྱི་དཀར་ལ་ནང་དམར་
བ་དབུས་ཡངས་ཤིང་རྒྱ་ཆེ་བ། དཔྲལ་བ་རང་ལ་བསྟན་པའི་ནང་དུ་ཤ་ལྔ་དང་བདུད་རྩི་ལྔ་འགོད་ཚུལ་མི་འདྲ་བ་
མང་ཡང་། འདིར་ནང་གི་ཤར་ལྷོ་ནུབ་བྱང་དབུས་སུ་རིམ་པ་བཞིན་དུ་མཚོན་བྱ་རྣམ་སྣང་། རིན་འབྱུང་།
འོད་དཔག་མེད། དོན་གྲུབ། མི་བསྐྱོད་པའི་ས་བོན་རིམ་པ་བཞིན་དུ། ཧཱུྃ། ཨོཾ། ཛཾ། ཁཾ། ཧཱུྃ་ལས་བྱུང་
ཞིང་། བདག་གི་བླ་མ་མཁས་པ་ཁ་ཅིག་སྦྱང་གཞིའི་དབང་དུ་མཛད་ནས་ངོ་བོར་རང་རྒྱུད་ཀྱི་ཉོན་མོངས་པ་གཏི་
མུག་ང་རྒྱལ་སེར་སྣ་འདོད་ཆགས་ཕྲག་དོག་ཞེ་སྡང་རྣམས་རིམ་བཞིན་ཡིན་པ་ལ། ཞེས་གསུངས་པ་ལྟར་རམ།
322

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
ཁ་ཅིག་འདི་ལ་ཀླན་ཀ་འཚོལ་འདུག་པས་ཡང་ན་སྤྱི་འགྲོ་ལྟར་ངོ་བོ་ཡེ་ཤེས་ཡིན་པ་ལ་རྣམ་པ་ཡང་། ཁྱི། གླང་
ཆེན། རྟ། མིའི་ཤ་རྣམས་ཚང་མའམ་གཏུབ་པ་གང་རུང༌། མཚོན་བྱེད་མིང་ཡིག་དང་པོ་རིམ་བཞིན་གོ་གུ་ད་
ཧ་ན་ཡིག་གིས་མཚན་པར་བསྐྱེད་དོ། ། ཡང་ཤར་ལྷོ། ལྷོ་ནུབ། ནུབ་བྱང་། བྱང་ཤར། དབུས་དང་ལྔར་
རིམ་བཞིན། མཚོན་བྱ་སྤྱན་མ། མ་མཱ་གི། གོས་དཀར་མོ། སྒྲོལ་མ། རོ་ལངས་མ་ལྔའི་ས་བོན་རིམ་པར་ལོ་
མོ་པོ་ཏོ་བོ་ལྔ་ལས་བྱུང་ཞིང་། ངོ་བོ་རང་རྒྱུད་ཀྱི་ས་ཆུ་མེ་རླུང་ནམ་མཁའ་དང་རྣམ་ཤེས་ཀྱི་ཁམས་རྣམས་སམ།
ཡང་ན་ངོ་བོ་ཡེ་ཤེས་ཡིན་པ་ལ་རྣམ་པ་དྲི་ཆེན་རཀྟ་བྱང་སེམས་དཀར་པོ་རྐང་མར། དྲི་ཆུ་དང་། མཚོན་བྱེད་
མིང་ཡིག་དང་པོ་བིར་ཤུ་མ་རྣམས་ཀྱིས་མཚན་པར་བསྐྱེད་དོ། ། དེ་ཡང་སྦྱང་གཞི་དང་སྦྱར་ན་རང་རྒྱུད་ཀྱི་རླུང་
ལས་ཡཾ་དང་། རང་རྒྱུད་ཀྱི་དྲོད་ལས་རོ་སྟེ་དེ་གཉིས་ལས་རླུང་དཀྱིལ་དང་མེ་དཀྱིལ་བསྐྱེད་པའམ། ཡེ་ཤེས་ལས་
བསྐྱེད་པ་གང་རུང་ངོ༌། ། མེ་རླུང་གི་ས་བོན་སྟོང་པའི་ངང་ལས་བྱུང་བས་ནི་སྟོང་ཉིད་ཀྱི་རྣམ་འཕྲུལ་དུ་བལྟ་བ་
དང༌། ས་བོན་ལས་བསྟོད་པ་ནི་མིང་རྐྱང་བཏགས་ཡོད་དུ་བསྟན་པ་ཉིད་མཚོན་ཏེ་གཞན་ལའང་འགྲེ། རླུང་
དཀྱིལ་གྱི་འོག་རླུང་ཐུར་སེར། མེས་གཏུམ་མོ། མི་མགོ་གསུམ་གྱིས་ལུས་ངག་ཡིད་གསུམ་ཐོད་པའི་རྫས་ཀྱིས་སྤྱི་
བོའི་བྱང་སེམས་རྣམས་མཚོན་ནོ། ། སྐབས་འདིར་ཐོད་པ་རྫས་ཀྱི་སྣོད་དུ་འཇོག་པའི་རྒྱུ་མཚན་ཡོད་དེ། ཐོད་
པའི་སྐད་དོད་ཀ་པཱ་ལ་ཞེས་པ་བདེ་སྐྱོང་ལ་འཇུག་པས་བདེ་སྟོང་དབྱེར་མེད་ཀྱི་ཡེ་ཤེས་མཚོན་པའི་ཆེད་ཡིན་པའི་
ཕྱིར། ཐོད་པ་བདེ་སྐྱོང་གི་སྣོད་ཡིན་ཏེ། བདེ་བ་ཆེན་པོའི་རྟེན་ཀུན་ད་ལྟ་བུའི་བྱང་ཆུབ་ཀྱི་སེམས་ནི་སྤྱི་བོའི་རྩ་
འཁོར་ན་གནས་པའི་ཕྱིར་རོ། ། ཁ་ཅིག་ཐོད་པ་ཕྱི་དཀར་བས་ཁམས་དཀར་པོ་དང་བདེ་བ། ནང་དམར་བས་
ཁམས་དམར་པོ་དང་སྟོང་བ་མཚོན་པར་འདོད་ལ་གཞན་དག་དེ་ལས་ལྡོག་སྟེ་མཚོན་པར་ཡང་བཞེད་དེ་མི་འགལ།
དཀར་དམར་གྱིས་ནི་ཁམས་དཀར་དམར་གྱི་འདུ་འཕྲོད་དང་། ཐོད་པ་དུམ་བུ་གཅིག་པ་དང་ཚང་བས་ནི་བདེ་
སྟོང་དབྱེར་མེད་མཚོན་ནོ། ། ཤ་ལྔ་བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། མཚོན་དོན་སྔར་བཞིན་
དང༌། སྦྱངས་རྟོགས་སྦྱར་གསུམ་བྱས་ནས་རང་ཉིད་ཀྱིས་ལོངས་སྤྱོད་པ་དང༌། དཀྱིལ་འཁོར་གྱི་ལྷ་ལ་ཕུལ་བས་
དངོས་གྲུབ་མྱུར་དུ་འགུགས་པས་ལྕགས་ཀྱུ་ལྔ་དང་། དངོས་གྲུབ་ཐམས་ཅད་གསལ་བར་བྱེད་པས་སྒྲོན་མ་ལྔ་
ཞེས་ཀྱང་བརྗོད་པའི་ཕྱིར། དྲི་ཆེན་སོགས་ལྔ་དེར་འཇོག་པའི་རྒྱུ་མཚན་ཡོད་དེ། དེ་ལྔ་ལུས་ཟུང་གི་དྭངས་མ་
ཡིན་པས། སྦྱངས་རྟོགས་སྦར་གསུམ་བྱས་ནས་ལོངས་སྤྱོད་ཅིང་ཕུལ་བས། རང་ཉིད་ལ་འཆི་མེད་ཀྱི་གོ་འཕང་
སྟེར་བའི་རྟེན་འབྲེལ་ཡོད་པའི་ཕྱིར་རོ། ། འདིར་ཤ་ལྔ་གཤེགས་པ་དེ་བཞིན་གཤེགས་པ་ལྔ་དང་། བདུད་རྩི་ལྔ་
གཤེགས་མ་ཡུམ་ལྔའི་ངོ་བོ་བྱིན་གྱིས་བརླབས་ནས་མོས་དགོས་ཏེ། ས་བོན་གྱི་བསྐྱེད་ཚུལ་ལས་དང་། ཕྱོགས་
323

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚམས་སུ་འགོད་ཚུལ་ལས་འགྲུབ་པའི་ཕྱིར་རོ། ། ཤ་ལྔ་དང་བདུད་རྩི་ལྔ་ལ་མཚན་པའི་ཡི་གེ་དེ་དག་ནི་བ་ལང་
སོགས་ཀྱི་མིང་ཡིག་དང་པོ་ཡིན་ཏེ། གོ་བ་ནི་བ་ལང་ ཀུ་ཀུ་ནི་ཁྱི། དཎྜི་ནི་སོ་ལྡན་ཏེ་གླང་པོ། ཧ་ཡ་ནི་རྟ།
ན་ར་ནི་མི་སྟེ་དེ་རྣམས་ཀྱི་དང་པོ་དང་། ཡང་། བི་ཊ་བཤང་བ། རཀྟ་ཁྲག ཤུ་ཏཱ་བྱང་སེམས་ཏེ་ཁུ་བ། མཛྲ་
རྐང་མར། མཱུ་ཊ་གཅིན་རྣམས་ཀྱི་མིང་ཡིག་དང་པོ་ཡིན་པའི་ཕྱིར། མིང་ཡིག་རྣམས་ནི་འགྲེང་སྟེ་གནས་ཤིང་།
དེ་དག་གི་བར་སྣང་ལ་སྟེང་དུ་ཨོཾ་དཀར་པོ། དེའི་འོག་ཏུ་ཨཱུ དམར་པོ། དེའི་འོག་ཏུ་ཧཱུྃ་སྔོན་པོའོ། ། ཁ་ཅིག་
ཡི་གེ་གསུམ་དེ་ལས་ལྡོག་སྟེ་གནས་པར་ཡང་བཤད། བཞི་པ་བྱིན་གྱིས་བརླབ་པ་ནི། རང་གི་ཐུགས་ཀའི་ཧཱུྃ་ལས་
འོད་ཟེར་འཕྲོས། རླུང་དཀྱིལ་བ་དན་དང་བཅས་པ་ལ་ཕོག་པས། བ་དན་གཡོ་བ། རླུང་གཡོས། མེ་རབ་ཏུ་
འབར་ནས་ཐོད་པ་གདུངས་ཏེ་རྫས་རྣམས་ཞུ་ཞིང་ཁོལ་བའི་རླངས་པ་ཡི་གེ་གསུམ་ལ་ཕོག་པས། དེ་གསུམ་ལས་
རིམ་པ་བཞིན་དུ་འོད་ཟེར་འཕྲོས་པས་སྐུ་གསུང་ཐུགས་རྡོ་རྗེའི་ལྷ་ཚོགས་རྣམས་བཀུག་ནས་ཡི་གེ་གསུམ་ལ་རིམ་
པར་ཐིམ་པས་སྐུ་གསུང་ཐུགས་ཀྱི་བདག་ཉིད་དུ་བསམ། ཡི་གེ་གསུམ་ཡང་མས་རིམ་ནས་ཐོད་པར་ལྷུང་སྟེ་
གཡས་སྐོར་དུ་ལན་གསུམ་གསུམ་དཀྲུགས་པའི་མཐར་ཞུ་བས། ཧཱུྃ་གིས་རྫས་ཀྱི་ཁ་དོག་ངན་པ་དྲི་མི་ཞིམ་པ་ནུས་
པ་དམན་པའི་སྐྱོན་སྦྱངས་ནས་དྭངས་ཤིང་སྔོ་བའི་རང་བཞིན་ཅན་དུ་བྱས་པར་བསམ།ཨ ས་བདུད་རྩི་ཁ་དོག་
དམར་སེར་གྱི་རྣམ་པར་རམ་སྔོ་དམར་གྱི་རྣམ་པར་བསྒྱུར། ༀ་གྱིས་བདུད་རྩི་ཟད་མི་ཤེས་པའི་རང་བཞིན་དུ་
མང་པོར་སྤེལ་ཞིང་ཁ་དོག་དཀར་དམར་དུ་བསྒྱུར་བའི་མོས་པ་བྱེད་པའམ། ཡང་ན་ཁ་དོག་དམར་སེར་ཉིད་དུ་
གནས་པར་བྱས་ཀྱང་མི་འགལ། ངག་ཏུ་ཡི་གེ་གསུམ་ལན་གསུམ་བརྗོད་ཅིང་བྱིན་གྱིས་བརླབ་པའོ། ། དེ་ལ་
བསྐྱེད་པ་ནི། དམ་ཚིག་པའི་རྫས་སམ་བདུད་རྩི་ཡིན་ལ། རྡོ་རྗེ་གསུམ་བཀུག་ནས་བསྟིམ་པ་ནི་ཡེ་ཤེས་པའི་
བདུད་རྩི་འཇུག་པའོ། ། འདིར་ཁྲིད་རྒྱུན་འགའ་ཞིག་ཏུ་ལུས་ངག་ཡིད་གསུམ་གྱི་སྡིག་སྒྲིབ་རྣམས་ཀྱང་ཐོད་
པའི་བདུད་རྩིར་ཐིམ་པར་མོས་པའི་ཚུལ་བཤད་ལ། ཁ་ཅིག་ནི་དེ་འགོག་པ་སྣང་སྟེ་བརྟག གཉིས་པ་སྔོན་
འགྲོའི་མཆོད་པ་ཇི་ལྟར་བྱ་བ་ནི། ནང་མཆོད་འཐོར་བ་དང་མཉམ་དུའམ་མིན་ཀྱང་ལས་སྔགས་བརྗོད་དེ།
བསང་བ་དང་སྦྱང་བ་ནི་ནང་མཆོད་ཀྱི་སྐབས་ལྟར་བྱས་ལ། བསྐྱེད་པ་ནི། སྟོང་པའི་ངང་ལས་རང་གི་གཡོན་
ནས་གཡས་ཕྱོགས་སུ་ཨཱཿ དཀར་པོ་བརྒྱུད་ཚར་བཅུ་དྲུག་གམ་ཚར་གཅིག་འཕྲེང་བྱས་ནས་འགྲེང་བ་འོད་དུ་ཞུ་བ་
ལས་ཐོད་པ་དཀར་པོ་ཡངས་ཤིང་རྒྱ་ཆེ་བ་དེའི་གྲངས་ལྡན། དེ་དག་གི་ནང་དུ་བདེ་སྟོང་གི་ཡེ་ཤེས་ཀྱི་ཆ་ཧཱུྃ་ཡིག་
སྔོན་པོ་རེ་རེ་འགྲེང་སྟབས་སུ་བྱུང་བར་བསམ་དེ་རྣམས་ཞུ་བ་ལས་ངོ་བོ་ཡེ་ཤེས་དེ་ཉིད་ལ་རྣམ་པ་གཡོན་ནས་
བརྩམས་ཏེ། འདིར་དྲག་པོའི་དབང་དུ་བྱས་ན། དགྲ་བགེགས་ཀྱི་སྙིང་ཁྲག་གི་མཆོད་ཡོན་དང་། ཞབས་
324

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
བསིལ། སྙིང་ཁྲག་གིས་བསྒོས་པའི་དྲི་ཆབ། དབང་བོའི་མེ་ཏོག ཤ་ཆེན་དང་ཚིལ་ཆེན་གྱི་བདུག་སྤོས། ཞུན་
ཆེན་གྱི་སྒྲོན་མེ། ཤ་རུས་ཀྱི་ཞལ་ཟས། ཐོད་རྔ་དང་རྐང་གླིང་གི་རོལ་མོ་སྟེ། མཆོད་རྫས་སོ་སོའི་རྣམ་པ་ཅན།
བྱེད་ལས་མགྲོན་རྣམས་ཀྱི་མིག་སོགས་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་
པའི་ནུས་པ་དང་ལྡན་པར་བསམ། འཁྲིད་ཡིག་ཁ་ཅིག་ཏུ་ངོ་བོ་ལྷ་དང་མིའི་ཡོ་བྱད་དེ་དང་དེ་ཕུན་སུམ་ཚོགས་པ་
ཡིན་པ་ལ་ཞེས་ཀྱང་འབྱུང་ངོ༌། ། དེ་ནས་ཨོཾ་ཨརྒྱུཨ ཧཱུྃ། ཞེས་སོགས་ཀྱིས་རྡོ་རྗེ་གསུམ་གྱི་ངོ་བོར་བྱིན་གྱིས་
བརླབ་པོ། ། སྔོན་འགྲོའི་གཏོར་མ་བྱིན་བརླབ་ནི། གཏོར་མ་ལ་དམིགས་ཏེ་བསང་སྦྱང་བསྐྱེད་པ་ནི། ནང་
མཆོད་ཀྱི་སྐབས་ལྟར་རོ། ། གཏོར་མགྲོན་ནི། རང་གི་ཐུགས་ཀ་ནས་རང་འདྲའི་ཁྲོ་བོ་གཡས་ལྕགས་ཀྱུ་དང་
གཡོན་ཞགས་པ་ཐོགས་པ་བཅུ་དྲུག་སྤྲོས་ཏེ། ཕྱོགས་སྐྱོང་གསལ་འདེབས་རྒྱས་པར་བྱེད་ན། ཨོཾ་ཧི ཋིཞེས་
སོགས་བརྗོད་ཅིང་བཀའ་བསྒོ་ལ། སྔགས་དོན་ནི། འཕྲོག་བྱེད་མཆེ་བ་རྣམ་པར་འགྱུར་བའི་ཞལ་ཅན། མ་
རུངས་པ་དབང་པོ་ལ་སོགས་པ་འདི་དག་འཁོར་དང་བཅས་པ་མྱུར་དུ་ཁུག་ཅིག་ཅེས་པའོ། ། ཧི ནི་འཕྲོག་
བྱེད། ཊཱི ནི་མཆེ་བ། ཝི་ཀྲི་ཏ་རྣམ་པར་འགྱུར་བ། ཨན་ན་གདོང་ངམ་ཞལ། ཨོཾ་ནི་མགོ་འདྲེན་དང་ཧཱུྃ་དང་
ཕཊ་ནི་བསྐུལ་བ། སརྦ་ནི་ཐམས་ཅད། དུཏྟཾ་ནི་མ་རུངས་པ། ཨིནྡ་དམར་པོ། ཨཱ་དི་ན་འདི་དག ས་པཱ་རཱི་
ཝ་ར་འཁོར་བཅས། ཨ་ཀཎ་ཡ་ཛ་ནི་མྱུར་དུ་ཁུག་ཅིག་གོ། སྤྲོས་པའི་ཁྲོ་བོ་དེ་དག་ལས་ཤར་དང་ལྷོ་དང་བྱང་
དང་འོག་ཏུ་གཉིས་གཉིས་དང་མཚམས་བཞི་དང་ནུབ་རྣམས་སུ་རེ་རེ་སྟེང་དུ་གསུམ་རྣམས་ཡོད་པས། ཕྱོགས་
སྐྱོང་རྣམས་ཀྱི་སྙིང་ཁ་ནས་ལྕགས་ཀྱུས་བཟུང་། མགྲིན་པ་ནས་ཞགས་པས་བཅིངས་ཏེ་བཀུག་ནས་རང་དང་
གཏོར་མའི་ཕྱོགས་མཚམས་རྣམས་སུ་འཁོད་པར་བསམས་ལ།དེ་ཡང་། ཤར་དུ་དབང་པོ། དེའི་གཡོན་དུ་ཉེ་བ་
དང་། ལྷོར་ཆོས་རྒྱལ་འཁོར་བཅས། དེའི་གཡོན་དུ་གཤིན་རྗེ། ནུབ་ཏུ་ཆུ་བདག བྱང་དུ་གནོད་སྦྱིན།
དེའི་གཡོན་དུ་ཚོགས་བདག བྱང་ཤར་དུ་དབང་ལྡན། ཤར་ལྷོའི་མེ་ལྷ། ལྷོ་ནུབ་ཏུ་སྲིན་པོ། ནུབ་བྱང་དུ་
རླུང་ལྷ། དབང་པོའི་གཡས་སུ་ཟླ་བ། ཉེ་དབང་གི་གཡོན་དུ་ཉི་མ། དེ་དག་གི་རྒྱབ་ཏུ་ཚངས་པ། འོག་ཏུའམ་
ཆུ་ལྷའི་གཡས་སུ་སའི་ལྷ་མོ། ། གཡོན་དུ་ཐག་བཟང་རིས་རྣམས་ཁ་ནང་དུ་ཕྱོགས་པ། མངོན་རྟོགས་ནས་
འབྱུང་བ་ལྟར་རོ། ། དེ་ནས་ཁྲོ་བོ་རྣམས་རང་གི་སྙིང་ཁར་བསྡུ། སླར་ཡང་ཁྲོ་བོ་ཕུར་བུ་ཐོགས་པ་བཅུ་དྲུག་
སྤྲོས་ཏེ། སྔགས་བརྗོད་ཅིང་སྔགས་དོན་གཞན་འདྲ་བ་ལ། ཀཱི་ལ་ཡ་ནི་ཕུར་བུ་ཐོབ་ཅིག་ཅེས་པའོ། ། ཁྲོ་བོ་དེ་
དག་གིས་ཕྱོགས་སྐྱོང་རྣམས་ཀྱི་སྤྱི་གཙུག་ནས་རྐང་མཐིལ་གྱི་བར་ཕུར་བུ་བཏབ་པས། གྲུབ་པ་བརྒྱད་ཀྱི་ནང་
ཚན་གྱི་རིལ་བུའི་བཅུད་ལེན་གྲུབ་ན། རྒས་ཁོག་གི་ལུས་ཀྱང་གཞོན་ལུས་ལྟར་འགྱུར་ཞིང་། ཁ་དོག་གསེར་ལྟར་
325

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འོང་བ་དེ་བཞིན་དུ་འདིར་ཡང་། ཕུར་བུས་རེག་པས་སྐད་ཅིག་གིས་རྡོ་རྗེ་འཇིགས་བྱེད་ཡུམ་བཅས་སུ་གྱུར་པའི་
རིགས་བདག་ ཏུའང་འཇིགས་བྱེད་ཡུམ་བཅས་རེ་བཞུགས་པར་བསམ། དེ་ནི་རྒྱས་པའི་དབང་དུ་བྱས་ལ།
ལྷར་བསྐྱེད་པ་ནི་ཐ་མལ་གྱི་སྣང་ཞེན་བཀག་ནས་ལྷའི་འཁོར་ལོར་འཆར་བའི་ཆེད་དོ། ། གཞན་འགུགས་
སྔགས་བརྗོད་ནས་བཀུག་སྟེ་གསལ་འདེབས་རྒྱས་པར་མི་བྱེད་པར་ལྷར་བསྐྱེད་པ་ནི་འབྲིང་། སྔགས་ཀྱང་མི་
བརྗེད་པར་འོད་ཟེར་ཙམ་གྱིས་བཀུག་ནས་ལྷར་བསྐྱེད་པ་ནི་བསྡུས་པ་སྟེ། རྒྱུན་པའི་མངོན་རྟོགས་ལ་ནི་གཏོར་
འབུལ་མ་བྱས་ཀྱང་མི་འགལ། མགྲོན་རྣམས་ཀྱི་ལྗགས་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་གུ་ཅན་རྣམས་སུ་
གྱུར་བར་བསམས་ལ། རང་གི་སྙིང་ཁ་ནས་ལྷ་མོ་རོ་རྡོ་རྗེ་མ་ཐོད་པ་ཐོགས་པ་བཅུ་དྲུག་སྤྲོས་ཏེ། རྩ་སྔགས་ཚར་
གཅིག་བརྗོད་པ་དེ་མཉམ་དུ་ལྷ་མོ་རྣམས་ཀྱིས་བདུད་རྩི་ནས་ཕུད་བཅུས་ཏེ། མདུན་གྱི་ནམ་མཁར་འཇིགས་
བྱེད་ཀྱི་ལྷ་ཚོགས་སྐད་ཅིག་གིས་གསལ་བ་ལ་ཕུལ་བས་བཞེས་ནས་མགྲོན་རྣམས་ཤ་ཁྲག་གི་གཏོར་མ་ལ་ལོངས་
སྤྱོད་པའི་གནང་བ་བྱིན་པར་བསམས་ལ། ལྷ་མོ་རྣམས་ཀྱིས་སླར་ཡང་བདུད་རྩི་གྲུས་བཅུས་ནས་ཞེས་མགྲོན་
རྣམས་ལ་འབུལ་བར་བསམ། གཏོར་སྔགས་ཀྱི་དོན། སྔགས་ཚན་དང་པོ་བདུན་གྱི་ༀ་ཡ་སོགས་བདུན་ནི་ཨོཾ་ཡ་
མན་ཏ་ཀ་ཧཱུྃ་ཕད་ཅེས་པ་སྟེ། ལྷག་མ་བདུན་ནི་གཤིན་རྗེ་འཁོར་བཅས་ཀྱི་མིང་དང་སྤེལ་བ་ཡིན་ལ། དགོས་པ་
ནི་དེ་དག་གི་རྒྱུད་བྱིན་གྱིས་རློབས་པའི་ཆེད་དོ། ། བྷུ་ཙ་ར་ནི། ས་ལ་སྤྱོད་པ་ཆོས་རྒྱལ་ནང་སྒྲུབ་འཁོར་བཅས།
པོ་ཏ་ལ་ཙ་ར་ནི་ས་འོག་ན་སྤྱོད་པ་སྟེ་ཙ་མུཎྜི་འཁོར་བཅས། ཁེ་ཙ་ར་ཡ་ནི་མཁའ་ལ་སྤྱོད་པ་སྟེ་དཔལ་ལྡན་ལྷ་མོ་
འཁོར་བཅས། པཱུ་ར་ཝ་ནཾ་ག་ནི་ནི་ཤར་དུ་གནས་པ་སྟེ་ཞི་བའི་གཤིན་རྗེ་དཀར་པོ་འཁོར་བཅས། ད་ན་དི་ཀ་
ཡ་ནི་ལྷོ་ཕྱོགས་པ་སྟེ་རྒྱས་པའི་གཤིན་རྗེ་སེར་པོ་འཁོར་བཅས། པཉྩི་མ་ནི་ནུབ་ཕྱོགས་པ་སྟེ་དབང་གི་གཤིན་རྗེ་
དམར་པོ་འཁོར་བཅས། ཨུཏྟ་ར་དི་ག་ཡ་ནི་བྱང་ཕྱོགས་པ་སྟེ་དྲག་པོའི་གཤིན་རྗེ་སྔོན་པོ་འཁོར་བཅས་ལ་ཕུལ་
བར་བསམ། ཨོཾ་ཨི་སོགས་ཀྱིས་བྷིཥི སོགས་བཅུ་ནི་ལས་སྔགས་ཀྱི་ཡི་གེ་དང་། ཨི་སོགས་ནི་ཕྱོགས་སྐྱོང་གི་
མིང་ཡིག་དང་པོ་སྤེལ་བ་སྟེ། དགོས་པ་ནི་སྔར་བཞིན་ནོ། ། དེ་ཡང་ཨི་ནི་ཨིནྟ་སྟེ་དབང་པོའི་མིང་ཡིག་དང་པོ།
དེ་བཞིན་དུ་ཡ་ནི་ཡ་མ་སྟེ་གཤིན་རྗེའི། ཝ་ནི་ཝ་རུ་ཎ་སྟེ་ཆུ་ལྷའི། གླེནི་ཡཀྵ་སྟེ་གནོད་སྦྱིན་གྱི་མིང་ཡིག་ཐ་མ།
ཀོ་ནི་ཀིའུ་ཤིག་སྟེ་བརྒྱ་བྱིན་གྱི།, ཨེ་ནི་ཨེ་དྷ་ནི་སྟེ་མེ་ལྷའི། ཨ་ནི་ཨ་ཤ་ས་སྟེ་ཁྲག་འཐུང་ངམ། ཨ་བྷི་ཀྱེ་སྟེ་མངོན་
པར་སྲུང་བ་སྲིན་པོའི། དེ་ནི་དེ་ཝ་བ་ཡུ་སྟེ་རླུང་ལྷའི་མིང་ཡིག་དང་པོ། བྷོ་ནི་ས་སྟེ་སའི་ལྷ་མོ། སརྦ་ཐམས་
ཅད་ཏེ་ཕྱོགས་རྣམས་ལ་སྦྱར། བྷུ་ཏེ་བྷུ་ནི། འབྱུང་པོ་རྣམས་ཏེ་དེ་དག་གི་འཁོར་དུ་འོངས་པའི་འབྱུང་པོ་རྣམས་
ལའང་འབུལ་ལོ། ། སླར་ཡང་སྤྲོས་པའི་ཙ ? ཀ་ལ་སོགས་པས་མཆོད་པར་བསམས་ལ། ཨོཾ་ད་ཤ་སོགས་
326

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
ཀྱིས་མཆོད། དེ་ཡང་། ད་ཤ་ནི་བཅུ། དིཀྐ་ནི་ཕྱོགས། ལོ་ཀ་ནི་འཇིག་རྟེན། པཱ་ལ་སྐྱོང་བ། ས་པཱ་རི་ཝཱ་ར་
འཁོར་དང་བཅས་པ། ཨགྷཾ་ནི་མཆོད་ཡོན། པྲ་ཏིཙྪ་ནི་སོ་སོར་བཞེས་ཤིག ཧཱུྃ་སྭཱ་ཧཱ་ནི་གཞི་ཚུགས་ཞེས་པ་སྟེ།
དེ་བཞིན་དུ་ཤཔྟའི་བར་ལ་རིགས་འགྲེ། དེ་ནས་ནང་མཆོད་ཀྱང་ཕུལ་ལ། བཅོམ་ལྡན་ཆོས་རྗེ་སོགས་ཀྱིས་
འཕྲིན་ལས་བཅོལ། ཕྱོགས་སྐྱོང་རྣམས་ཀྱི་སྤྱི་བོའི་རིགས་བདག་གི་ཐུགས་ཀར་གཤིན་རྗེ་གཤེད་ཀྱིས་ཡིག་བརྒྱས་
བསྐོར་བར་བསམས་ལ། དེའི་ཡིག་བརྒྱ་བརྗོད་ཅིང་ལྷག་ཆད་བསྐང་། རིགས་བདག་གི་ཐུགས་ཀའི་ཡིག་བརྒྱ་
ལས་བདུད་རྩིའི་རྒྱུན་བབས་པས་ལྷག་ཆད་ཀྱི་ཉེས་པ་ཐམས་ཅད་དག་པར་བསམ་པར་འཁྲིད་འགའ་ཞིག་ལས་
བྱུང་ཡང་། འདིར་ཡིག་བརྒྱ་བརྗོད་པ་ནི་ལྷག་ཆད་གསོ་བའི་ཆེད་དུ་ཡིན་པས། དམིགས་པ་དེ་ལྟར་བྱས་ཚེ་
མགྲོན་གྱི་ཉེས་པ་དག་པའི་ཆེད་དུ་བྱས་པར་སོང་པས་དཔྱོད། བཟོད་གསོལ་བྱས་ནས་རང་གནས་སུ་གཤེགས་
ཏེ་སྒྲུབ་པ་པོའི་འཕྲིན་ལས་བསྒྲུབ་པའི་ཆེད་དུ་རང་ཕྱོགས་སུ་འཁོད་པར་བསམ་མོ། ། འདི་ལའང་རང་དང་ཉེ་
བའི་ཕྱོགས་མཚམས་སུ་འཁོར་པར་བཞེད་པ་དང་། ཕྱོགས་སྐྱོང་རང་རང་གི་བཞུགས་གནས་སུ་འཁོར་པར་
འདོད་པའི་ཚུལ་གཉིས་སོ། ། གསུམ་པ་བདག་བསྐྱེད་མཆོད་པ་ནི། མཆོད་འགོ་རང་གི་གཡས་ཕྱོགས་ནས་
བརྩམས་པ་མ་གཏོགས་བྱིན་རློབས་ཀྱི་སྐབས་སྔར་བཞིན་དང་འོན་ཀྱང་བརྒྱད་ཚར་ནི་རྒྱས་པར་ན་ལྷ་གྲངས་དང་
མཉམ་པའོ། ། སློབ་དཔོན་ཁྲི་ཆེན་བློ་བཟང་དར་རྒྱས་ཞལ་སྔ་ནས་ནི། འདི་ལྟར། འཁྲིད་རྒྱུན་ལ་མེད་ཅིང་
སྒྲུབ་ཐབས་དང་མི་མཐུན་པའི་བདག་བསྐྱེད་འབའ་ཞིག་གི་ཚེ་འབུལ་བའི་ཡུལ་གང་ཡང་མེད་བཞིན་དུ་ཕྱི་ནང་
གསང་བ་དེ་ཁོ་ན་ཉིད་ཀྱི་མཎྜལ་འབུལ་བའི་ཁྲིད་བྱེད་པ་ནི་རྗེའི་དགོངས་པ་དང་འགལ་བར་བཤད་པས། དེ་
ལྟར་མཛད་པ་ནི་འཁྲིད་རྒྱུན་འགའ་ཞིག་ཏུ་སྣང་མོད། དཀྱིལ་འཁོར་སྒྲུབ་མཆོད་ཀྱི་སྐབས་ལྟ་བུ་ཡིན་ན་མ་
གཏོགས། བདག་བསྐྱེད་ཀྱི་མངོན་རྟོགས་རྐྱང་བའི་སྐབས་སུ་འདིར་མཎྜལ་གྱི་རྣམ་གཞག་མཛད་པ་ནི་མི་རུང་
བར་ཨེ་ཡིན་མ་ཤེས་ཀྱང་། ཆོ་གའི་རྣམ་དབྱེ་དོད་པར་བྱས་ཚན་འབུམ་མི་དགོས་པ་ཡང་བདེན་པར་མངོན་ནོ།
དེ་ལྟར་ཆོ་ག་གཞན་ལ་ཡང་འགྲེ་བས། འདིར་ནི་མི་འཆད་དོ། ། དེར་མ་ཟད། པཎ་ཆེན་དགེ་འདུན་རྒྱ་མཚོ་
དང་། པཎ་ཆེན་ཐམས་ཅད་མཁྱེན་པ་རྣམ་པ་གཉིས་ཀྱིས་མཛད་པར་བཅུ་གསུམ་མ་འདི་བདག་མདུན་ཐ་མི་
དད་འཇུག་པ་གཅིག་ཡིན་པར་རྗེའི་དགོངས་པ་ཡིན་པར་བཤད་ནས་བདག་མདུན་གྱི་མཆོད་པ་གཉིས་ཆབས་
ཅིག་ཏུ་བྱིན་བརླབ་བྱ་བར་གསུངས་ལ། རྒྱལ་དབང་ལྔ་བ་དང་། ལྕང་གྱ་ཞབས་དྲུང་སོགས་ནི། མངོན་རྟོགས་
རྐྱང་བའི་སྐབས་སུ་བདག་མདུན་འཇུག་པ་གཅིག་མི་གཅིག་པའི་ཐ་སྙད་མི་འཐོབ་པར་བཤད་པས། འདིར་དེ་
འཐད་པ་ལྟར་མཐོང་ངོ་། ། འོན་ཀྱང་ཁོང་རྣམ་གཉིས་ཀྱི་དགོངས་པ་ཡང་དཀྱིལ་འཁོར་སྒྲུབ་པ་ལྟ་བའི་སྐབས་
327

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་དགོངས་པར་མངོན་ཏེ། གཞན་དུ་ན་ཀླན་ཀ་འཇུག་ཅིང་། ཁྱད་པར་དུ་པཎ་ཆེན་རིན་པོ་ཆེས་དིང་སང་ནག་
འགྲོས་སུ་བཀོད་པའི་པར་མ་འདི་གཏོར་འབུལ་སྐབས་སླ་ཆོས་སུ་སོང་བར་བཞེད་པའི་ཕྱིར་རོ། ། རྡོ་རྗེ་སེམས་
དཔའི་བསྒོམ་བཟླས་ནི་ལོགས་སུ་ཤེས་པར་བྱ་ལ། སྐབས་འདིར་ཁ་ཅིག་ནི། རྡོར་སེམས་བསྒོམ་པའི་ཚེ་རང་
ཉིད་རྡོ་རྗེ་འཇིགས་བྱེད་ཡིན་པའི་དམིགས་པ་ངེས་པར་བྱེད་དགོས་པར་འདོད་ཀྱང་། ཁོ་བོ་ནི་དེ་མི་རུང་བ་མིན་
ཡང་ཐ་མལ་པའི་རྣམ་པ་ཅན་དུ་གསལ་བའི་སྤྱི་བོར་རྡོར་སེམས་བསྒོམས་ན་ལེགས་སམ་སྙམ། གལ་ཏེ་མངོན་
རྟོགས་སྔ་མ་སོང་ཞིང་། ཕྱི་མ་ཡང་འཇུག་དགོས་པས་ལྷའི་ང་རྒྱལ་ལས་མ་འདས་སོ་སྙམ་ན་མི་འགལ་ཏེ། ལྷའི་
ང་རྒྱལ་ཡང་བློས་གསལ་དུ་བཅོས་པ་ཡིན་གྱི། འགྱུར་མེད་མིན་ཞིང་། ཚོགས་ཞིང་གི་ཐོག་མར་ཡང་། རང་
ཉིད་འཇིགས་བྱེད་ཞལ་གཅིག་ཕྱག་གཉིས་པར་གསའ་པའི་ཞེས་པ་སླར་ཡང་ལྷར་བསྐྱེད་པར་བསྟན་པའི་ཕྱིར་
རོ། ། གཉིས་པ་ཐུན་དངོས་གཞིར་ཇི་ལྟར་བྱ་བ་ལ། སྒྲུབ་ཐབས་འདིས་ཏིང་ངེ་འཛིན་གསུམ་གྱི་ཆིངས་དང་།
རྣལ་འབྱོར་བཞིའི་ཆིངས་གཉིས་ཀ་ཐོབ་པས་ཕྱི་མ་ལ། རྣལ་འབྱོར་དང་རྗེས་སུ་རྣལ་འབྱོར་དང་ཤིན་ཏུ་རྣལ་
འབྱོར་དང་རྣལ་འབྱོར་ཆེན་པོ་བཞི་སྟེ། དང་པོ་ནི། སྟོང་ཉིད་བསྒོམས་པ་ནས་རྒྱུ་རྡོ་རྗེ་འཛིན་པའི་བར་དང་།
གཉིས་པ་ནི། འཇམ་དཔལ་གྱི་ཐུགས་གར་ཉི་མ་བསྐྱེད་པ་ནས་འབྲས་བུ་རྡོ་རྗེ་འཛིན་པའི་བར་དང་། གསུམ་པ་
ནི་མཁའ་གསང་བྱིན་རློབས་ནས་ཡེ་ཤེས་ཀྱི་གཞལ་ཡས་ཁང་བསྟིམ་པའི་བར་དང་། བཞི་བ་ནི་དེ་ནས་བཟླས་
པའི་བར་རོ། ། འདིར་དང་པོའི་དབང་དུ་བྱས་ནས་གསུམ། དང་པོ་སྦྱོར་བ། དཀྱིལ་འཁོར་རྒྱལ་མཆོག་
ལས་རྒྱལ་མཆོག་གི་ཏིང་ངེ་འཛིན་ལ་བསླབ་ཚུལ་ལོ། ། དང་པོ་ལ་བཞི། འཆི་བ་ཆོས་སྐུར་འཁྱེར་བའི་ལམ་ཁྱེར་
ཡན་ལག་དང་བཅས་པ་ལ་བསླབ་ཚུལ། གང་དུ་འཚང་རྒྱ་བའི་རྟེན་གཞལ་ཡས་ཁང་བསྐྱེད་ནས་བར་དོ་ལོངས་
སྐུར་འཁྱེར་བའི་ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་ཚུལ། སྐྱེ་བ་སྤྲུལ་སྐུར་འཁྱེར་བའི་ལམ་ཁྱེར་འབྲས་བུ་རྡོ་རྗེ་
འཛིན་པ་བསྐྱེད་ཚུལ། སྐུ་གསུམ་གྱི་གོ་འཕང་འདོད་ཆགས་ཀྱི་ཆོས་ཀྱིས་ཐོབ་པར་བསྟན་པའི་ཕྱིར་རིག་མའི་
འདོད་ཡོན་ལ་ལོངས་སྤྱོད་ཚུལ་ལོ། ། དང་པོ་ལ་གསུམ། སྔགས་སྤྱོད་པའི་རྟེན་ཁྱད་པར་ཅན་འཛམ་བུ་གླིང་
བའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་སྐྱེས་ནས་མྱོང་འགྱུར་གྱི་ལས་མངོན་པར་འདུ་བྱ་བ་
དང་མཐུན་པར་ཚོགས་ཞིང་མཆོད་ཅིང་སྡོམ་པ་འཛིན་ཚུལ། དེའི་འོག་ཏུ་འཆི་བ་འོད་གསལ་མངོན་དུ་བྱེད་པ་
དང་ཆོས་མཐུན་པར་ཡེ་ཤེས་ཀྱི་ས་བསྒོམ་ཚུལ། འབྱུང་བཞིའི་དཀྱིལ་འཁོར་བསྐྱེད་དེ་འགལ་རྐྱེན་འགོག་པའི་
ཕྱིར་སྲུང་འཁོར་བསྒོམ་ཚུལ་ལོ། ། དང་པོ་ནི། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་
བའི་ཐུགས་ཀར་སྣ་ཚོགས་པདྨ་དང་ཉི་མ་ལ་གནས་པས་ཧཱུྃ་གི་འོད་ཟེར་གྱིས་ལོངས་སྤྲུལ་གྱི་འཇིག་རྟེན་གྱི་ཁམས་
328

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙནི! །
མཐའ་ཡས་མུ་མེད་པ་རྣམས་ཀྱང་གསལ་བར་བྱས།དེ་ན་བཞུགས་པའི་ཞེས་སོགས་ཀྱི་དོན་དྲན་པའི་སྒོ་ནས་རྡོ་རྗེ་
འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས། དེའི་ཚེ་བླ་མ་ནི་སྤྱན་དྲངས་པའི་འཇིགས་
བྱེད་དེའི་སྤྱི་བོའི་རྩ་ཞལ་གྱི་སྟེང་། སྲིན་ཞལ་གྱི་སྟེང་། སྲིན་ཞལ་གྱི་མདུན་དུ་རིགས་བདག་གི་རྣམ་པར་ཡོད་
པར་བསམ། སྤྱན་འདྲེན་པའི་གནས་ལ། སྤྱིར་རང་བཞིན་གྱི་གནས་ཞེས་པ། ཆོས་སྐུ་ལ་རང་བཞིན་གྱི་གནས་
སུ་བྱས་ནས་གཟུགས་སྐུའི་རྣམ་པར་སྤྱན་འདྲེན་པ་དང་། ལོངས་སྐུ་ལ་རང་བཞིན་གྱི་གནས་སུ་བྱས་ནས་སྤྲུལ་
སྐུའི་རྣམ་པར་སྤྱན་འདྲེན་པ་དང་། གནས་བྱེ་བྲག་པ་འོག་མིན་ལྟ་བུ་དང་། རང་གི་སངས་རྒྱས་ཀྱི་ཞིང་ནས་
སྤྱན་འདྲེན་པ་སོགས་ལས་འདིར་ནི་ལོངས་སྤྲུལ་གྱི་ཞིང་ནས་སྤྱན་འདྲེན་པ་ཡིན་ནོ། ། བླ་མ་ཡང་རྩ་བའི་བླ་མ་
ཞེས་པ། དངོས་ཀྱི་བླ་མ་སྟེ་དབང་བསྐུར་རྒྱུད་བཤད་མན་ངག་གནང་བའི་བླ་མ་རྣམས་བླ་མ་གཅིག་ཏུ་འདུས་
པར་བསམ་པའམ། སོ་སོར་གང་བདེ་ཡིན་ལ། ཁྱད་པར་ཆོས་འདིའི་ཉམས་འཁྲིད་ཀྱི་བླ་མའོ། ། འོད་ཟེར་
རང་གི་སྙིང་ཁར་བསྡུ་ཞིང་དེ་ནི་སྙིང་ཁར་རྩ་འཁོར་ཡོད་པ་དོར་རོ། ། དེ་ནས་གང་གི་དྲིན་གྱིས་བདེ་ཆེན་གནས།
ཞེས་སོགས་ཀྱི་ཚིགས་བཅད་གཅིག་གིས་བླ་མ་ལ་ཕྱག་བྱ་ཞིང་། དོན་ནི། བླ་མ་གང་གི་བཀའ་དྲིན་གྱིས་མཐར་
ཐུག་གི་བདེ་བ་ཆེན་པོར་གནས་ནི། དུས་སྐད་ཅིག་སྟེ་སྙིགས་དུས་ཀྱི་ཚེ་ཐུང་གཅིག་ལ་ཐོབ་པར་འགྱུར་བར་
མཛད་པའི་བླ་མ་རིན་པོ་ཆེ་དབང་གི་རྒྱལ་པོ་དང་ཆོས་མཚུངས་པའི་འབྲས་དུས་ཀྱི་རྡོ་རྗེ་ཅན་རྡོ་རྗེ་འཆང་ནི་རྣམ་
པར་བལྟས་པའི་ཞབས་ཀྱི་པདྨོ་ལ་གུས་པས་འདུད་དོ་ཅེས་པ་སྟེ། ཞབས་ཀྱི་པདྨོ་ནི་ཞབས་ཉིད་ལ་པདྨོ་མིང་གིས་
བཏགས་པ་ཡིན་གྱི། པདྨའི་གདན་ནི་མིན་ནོ། ། དེའི་དོན་ཡང་སྐུའི་ཆ་དམའ་ཤོས་ལ་འདུད་པ་ནི་ཤིན་ཏུའང་
གུས་པའི་དོན་ཏེ། ཡོན་ཏན་ཁྱད་པར་ཅན་གཞན་ལ་འདུད་པ་ལྟ་ཅི་སྨོས་པའོ། ། གཟུགས་མཆོག་སོགས་ཀྱིས་
འཇིགས་བྱེད་ལ་ཕྱག་འཚལ་ཞིང་། དོན་ནི། འབྲས་དུས་ཀྱི་བདེ་བ་ཆེན་པོའི་ཡེ་ཤེས་གཟུགས་སྐུའི་རྣམ་པར་
ཤར་བས་ན་གཟུགས་མཆོག ཆེས་ཆེར་ཁྲོས་པས་ན་མཆོག་ཏུ་དྲག་པོ་ཆེ། མི་མཐུན་པའི་ཕྱོགས་ཀུན་ལས་རྒྱལ་
བས་ན་དཔའ་བོ། སྐུ་གསུང་ཐུགས་ཀྱི་ཕྱི་ནང་གསང་བའི་གནས་རྣམས་སངས་རྒྱས་ཁོ་ནའི་མངོན་སུམ་གྱི་སྤྱོད་
ཡུལ་ཡིན་པས་ན་མཆོག་གི་སྤྱོད་ཡུལ་ཅན། གདུལ་དཀའ་བ་ཕྱི་ནང་གསང་བའི་གཤིན་རྗེ་སོགས་འདུལ་བའི་སྒོ་
ནས་སེམས་ཅན་གྱི་དོན་མཛད་པའི་རྡོ་རྗེ་འཇིགས་བྱེད་ལ་ཕྱག་འཚལ་ལོ་ཞེས་པ་སྟེ། དེ་ལ་དྲང་ངེས་གཉིས་ཡོད་
པའི་འབྲས་དུས་ཀྱི་བདེ་སྟོང་དབྱེར་མེད་ཀྱི་ཡེ་ཤེས་དེ་ངེས་དོན་གྱི་རྡོ་རྗེ་འཇིགས་བྱེད་དང་དེ་ཉིད་གཟུགས་སྐུའི་
རྣམ་པར་རོལ་པའི་འཇིགས་བྱེད་ནི་དྲང་དོན་གྱི་རྡོ་རྗེ་འཇིགས་བྱེད་དོ། ། དེ་ནས་རང་གི་སྙིང་ཁ་ནས་ཙཙྪ་ཀ་
སོགས་མཆོད་པའི་ལྷ་མོ་བཞི་པོ་རེ་རེ་ཡང་མང་དུ་སྤྲོས་ཏེ། མཆོད་ཡོན་སོགས་ཀྱིས་མཆོད་པར་བསམ་དེ་ཡང་།
329

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཨོཾ་ཏིཥི ཧས་མཆོད་ཡོན་འབུལ་ཞིང་། སྔགས་དོན་ནི་འཕྲོག་བྱེད་མཆེ་བ་གཟིགས་པ་ལ་ཞེས་གང་ལ་འབུལ་
པ་ཡུལ་གྱི་ཁྱད་པར། ཨོཾ་ཧཱུྃ་ཧཱུྃ་ཕཊ་ཀྱིས་ཞབས་བསིལ། ཐ་མལ་གྱི་སྣང་ཞེན་བཅད་དེ་བདེ་སྟོང་གི་རྣམ་སྤྲུལ་
ཞེས་ངོ་བོའི་ཁྱད་པར། ཨོཾ་ཝི་ཀྲི་ནས་ག་ག་ཡིས་ཏྲི། རྣམ་པར་འགྱུར་བའི་ཞལ་ཅན་སེམས་ཅན་མ་རུངས་པ་
བསྒྲལ་བའི་སྙིང་ཁྲག་གི་དྲི་ཞེས་རྒྱུའི་ཁྱད་པར། ཨོཾ་ཀུ་མ་ར་རཱུ་པི་ནི་ཛཛ ཧཱུྃ་ཕཊ་ཀྱིས་མེ་ཏོག ཡིད་དུ་འོང་
བའི་གཟུགས་ཅན་ཅེས་རྣམ་པའི་ཁྱད་པར། ཨོ་ཧི ཧ་ཧེ་ཕཊ་ཀྱིས་བདུག་སྤོས། འཕྲོག་བྱེད་དགྱེས་པའི་ཆེད་
དུ་ཞེས་དགོས་པའི་ཁྱད་པར། ཨོ་དཱིབ་ནས་སྭཱ་ཧཱས་མར་མེ། དོན་ནི། སྤྱན་གྱི་དབང་པོ་དགྱེས་པའི་ཆེད་དུ་
ཞེས་ཡུལ་གྱི་གནས་གང་ལ་འབུལ་བའི་ཁྱད་པར་བསྟན།ཞལ་ཟས་དང་རོལ་མོ་གཉིས་རང་མིང་གིས་སྨོས་པ་ནི་ཐ་
མའི་གསལ་བྱེད་དེ། ཁྱད་པར་དེ་ལྟར་ཤེས་པའི་སྒོ་ནས་ཕུལ་ན་ཕུལ་དུ་བྱུང་བའི་མཆོད་པར་འགྱུར་བར་བཤད་
དེ། བཤགས་པ་ནི། སྒོ་གསུམ་དང་འབྲེལ་བའི་སྡིག་པ་ཐམས་ཅད་བཤགས་པར་བགྱིའོ། ། ཚུལ་ཇི་ལྟར་ན་
འདས་པའི་དུས་སུ་རང་རྒྱུད་ལ་སྐྱེས་ཤིང་། ད་ལྟར་གྱི་དུས་སུ་རང་རྒྱུད་ལ་བྱུང་བའི་སྡིག་པ་རྣམས་ནི་དུག་ཁོང་
དུ་སོང་བ་ལྟ་བུའི་འགྱོད་སེམས་དང་བཅས་ཏེ་བསལ་བ་སྟེ་བཤགས་པའི་སྒོ་ནས་མེད་པར་བྱ་བ་དང༌། དེར་མ་
ཟད་ཕྱིན་ཆད་མི་བྱེད་པར་ཚོགས་ཞིང་ཁྱེད་ཀྱི་སྤྱན་སྔར་ཁས་བླངས་པའི་བསྡོམ་པར་བརྗོད་དོ། ། དུས་གསུམ་
གྱི་སྡིག་པ་བཤགས་པ་དེ་བཞིན་དུ་དུས་གསུམ་གྱི་བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། ། ཚུལ་དེ་ལྟར་
བྱས་ནས་བསགས་པའི་དགེ་བ་རྣམས་བདག་གཞན་ཀུན་བླ་མེད་རྫོགས་པའི་བྱང་ཆུབ་ཏུ་བདེ་བླག་འགྲོ་བའི་རྒྱུར་
བསྔོའོ། ། ཡང་ན་བདེ་འགྲོ་བླ་མེད་བྱང་ཆུབ་ཀྱི་རྒྱུར་བསྔོ་བའོ། ། དཀོན་མཆོག་གསུམ་ལ་སྐྱབས་སུ་འགྲོ།
ཞེས་སོགས་རྐང་བ་བཞིས། སྐྱབས་སུ་འགྲོ་བ་དང༌། སེམས་ཅན་ཐམས་ཅད་འཁོར་བ་དང་ངན་སོང་ལས་སྒྲོལ་
ཞིང་སངས་རྒྱས་ལ་འགོད་པ་དང་། དེའི་ཆེད་དུ་བྱང་ཆུབ་ཏུ་སྨོན་པའི་སེམས་བསྐྱེད་པར་བསྟན་ཏོ། ། ལུས་
འབུལ་བ་ནི། ཡོན་ཏན་རྒྱ་མཚོ་ལྟར་ཚད་མེད་པའི་ཚོགས་ཞིང་ཁྱེད་རྣམས་ལ་བདག་གི་ལུས་འབུལ་ཞིང་། ལམ་
བསྟན་ནི། སངས་རྒྱས་དང་དེའི་སྲས་བྱང་སེམས་རྣམས་ཀྱི་བགྱེད་པའི་ལམ་དུ་གྱུར་བ་སྦྱིན་སོགས་ཀྱི་ཚུལ་དེ་སྐུ་
གསུམ་དང་ཡེ་ཤེས་ལྔ་ལྡན་གྱི་གོ་འཕང་ཐོབ་པའི་ཕྱིར་དུ་རབ་ཏུ་དང་བས་རང་རྒྱུད་ལ་བརྟེན་པར་བགྱིའོ་ཞེས་པ་
ནི་དོན་བསྡུས་པ་སྟེ།འདི་ནི་འཇུག་སེམས་སུ་ཡང་འགྱུར་རོ། ། རིགས་ལྔའི་སྡོམ་བཟུང་ནི། སངས་རྒྱས་བྱང་
ཆུབ་སེམས་དཔའ་ཀུན། ། ཞེས་སོགས་ཀྱིས་སྟོན་ཏེ། འདི་ཡང་དོན་བསྡུ་ན། གཞན་རྣམས་ནི་སླ་ཞིང་།
ཉེས་སྤྱོད་སྡོམ་པའི། དགེ་བ་ཆོས་སྡུད་ཀྱི། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་དང་། དཀོན་མཆོག་
གསུམ་ལ་སྐྱབས་སུ་འགྲོ་བ་ཉིན་མཚན་ཐུན་དྲུག་ཏུ་སློབ་པའམ་སློབ་འདོད་སྦྱོར་བ་ནི། རྣམ་སྣང་གི་སྡོམ་པའི་
330

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
བསླབ་བྱ་ལ་སློབ་ཚུལ་དང་། དེ་བཞིན་དུ། རྒྱལ་བའི་ཐུགས་གཉིས་སུ་མེད་པའི་ཡེ་ཤེས་མཚོན་བྱེད་ཀྱི་ཆགས་
ཚད་དང་ལྡན་པའི་རྡོ་རྗེ་དང་། སྟོང་ཉིད་ཀྱི་རང་སྒྲ་སྒྲོགས་པར་སེམས་པའི་སྒོ་ནས་ཆགས་ཚད་དང་ལྡན་པའི་
དྲིལ་བུ་འཛིན་པ་ནི་དྲིལ་བུའི་དམ་ཚིག་དང་། རང་ལྷར་བསྒོམ་ནས་ལས་དང་ཡེ་ཤེས་ཀྱི་ཕྱག་རྒྱ་ཚུལ་བཞིན་
སྙོམས་པར་འཇུག་པས་ལྷ་མཆོད་པ་ནི་ཕྱག་རྒྱའི་དམ་ཚིག་ རང་ལ་སྔགས་ཀྱི་ལམ་སྟོན་པའི་བླ་མ་མཆོད་པ་ནི་
སློབ་དཔོན་གྱི་དམ་ཚིག་སྟེ། དེ་སྔར་བཞིན་བསྟེན་པ་ནི། མི་བསྐྱོད་པའི་དང་། ཟང་ཟིང་གི་སྦྱིན་པ། ཆོས་ཀྱི་
སྦྱིན་པ། བྱམས་པའི་སྦྱིན་པ། མི་འཇིགས་པ་སྐྱབས་ཀྱི་སྦྱིན་པ་རྣམས་སྔར་བཞིན་བསྟེན་པ་ནི་རིན་འབྱུང་གི་
དང་། ཕྱི་བྱ་སྤྱོད་དང་། གསང་བ་རྣལ་འབྱོར་དང་རྣལ་འབྱོར་བླ་མེད་ཉན་རང་བྱང་སེམས་ཀྱི་ཐེག་པ་གསུམ་
གྱི་ལུང་རྟོགས་ཀྱི་ཆོས་ལ་སྔར་བཞིན་སློབ་པ་ནི་འོད་དཔག་མེད་ཀྱི་དང་། ཕྱི་ནང་གསང་བ་དེ་ཁོ་ན་ཉིད་ཀྱི་
མཆོད་པ་ལ་སློབ་པ་ནི་དོན་གྲུབ་ཀྱི་རིགས་ཀྱི་སྡོམ་པའི་བསླབ་བྱ་ལ་སློབ་ཚུལ་ལོ། ། མ་བསྒྲལ་བ་སོགས་ནི་ཉོན་
སྒྲིབ་ལས་མ་བསྒྲལ་བའི་ཚངས་པ་དང་བརྒྱ་བྱིན་སོགས་བདག་གིས་བསྒྲལ་བར་བྱ་ཞིང་། ཤེས་སྒྲིབ་ལས་མ་གྲོལ་
བའི་ཉན་རང་དགྲ་བཅོམ་རྣམས་བདག་གིས་སྒྲོལ་བ་དང་། སྡུག་བསྔལ་གྱིས་མནར་ནས་དབུགས་མ་ཕྱིན་པའི་
སེམས་ཅན་རྣམས་བདག་གིས་དབུགས་འབྱུང་སྟེ། སེམས་ཅན་ཐམས་ཅད་མི་གནས་པའི་མྱ་ངན་འདས་པའི་
དབྱིངས་ལ་འགོད་པར་བྱའོ་ཞེས་པའོ། ། ཐུན་མོང་མིན་པའི་སྡོམ་པ་འདིར་སྨོས་པ་ནི། སྡོམ་པ་སྔར་མེད་
གསར་དུ་སྐྱེ་བ་དང་། ཉམས་པ་སོར་ཆུད་པའི་ཆེད་དུ་མིན་ཀྱང་། སྡོམ་པ་སྐྱེ་ཟིན་གནས་པ་དང་ གོང་འཕེལ་
དུ་འགྱུར་བའི་དགོས་པ་ཡོད་དོ། ། འདིར་སྡོམ་པ་མ་བཟུང་ནའང་ཆོ་ག་ལ་ཆད་ལྷག་ཏུ་ནི་མི་འགྱུར་རོ། ། དེ་
ནས་ཚད་མེད་བཞི་བསྒོམ་པར་བྱ་ཞིང་། དང་པོ་གསུམ་ནི་སྤྱི་ལྟར་ལ། བཞི་བ་བཏང་སྙོམས་ནི། སེམས་ཅན་
ཐམས་ཅད་རྙེད་པ་དང༌། མ་རྙེད་པ་དང་། བདེ་བ་དང་། མི་བདེ་བ་དང་། སྙན་པ་དང་། མི་སྙན་པ་དང་།
བསྟོད་པ་དང་མི་བསྟོད་པའི་འཇིག་རྟེན་གྱི་ཆོས་བརྒྱད་མགོ་སྙོམས་ལ་འགོད་པ་དང་། གཟུང་བ་དང་འཛིན་
པའི་ཆོས་ལ་ཕྱིན་ཅི་ལོག་ཏུ་འཛིན་པའི་རྣམ་པ་རྟོག་པ་དེ་དག་ཉེ་བར་ཞི་བའི་བཏང་སྙོམས་ལ་འགོད་པར་དམ་
བཅའ་བའོ། ། ཆོས་བརྒྱུད་འདྲེན་ཚུལ་ལ་མིང་མི་འདྲ་བ་ཡོད་ཀྱང་དོན་འདྲ་བ་ཡིན་ནོ། ། ཚོགས་ཞིང་ནི།
མཐར་རང་གནས་སུ་གཤེགས་པ་དང་། དེ་ཉིད་དུ་མི་དམིགས་པར་བསྒོམ་པ་དང་། རང་ལ་བསྡུ་བ་དང༌།
སྟོང་ཉིད་དུ་བསྒོམ་པ་རྣམས་སུ་ཡོད་པ་ལས་འདིར་ཕྱི་མ་ལྟར་རོ། ། སྟོང་པ་ཉིད་དུ་བསྒོམ་པ་ལ་མི་དམིགས་པའི་
ཐ་སྙད་མཛད་ཀྱང་། རྣམ་བཤད་འདོད་འཇོ་ལས་མི་སྣང་བར་བྱས་པ་ཙམ་ལ་མི་དམིགས་པ་ཞེས་པའི་བསྒོམ་
ཚུལ་ཡོད་པར་བཤད་ཅིང་། མཁས་གྲུབ་ཀྱིས་ཀྱང་དེ་ལྟར་གསུངས་སོ། ། ཚོགས་ཞིང་ནས་འདིའི་བར་གྱི་
331

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚོན་དོན་ནི་ས་བཅད་ཀྱི་སྐབས་སུ་བཤད་ཅིང་འཆད་པར་འགྱུར་རོ། ། གཉིས་པ་འཆི་བ་འོད་གསལ་མངོན་
དུ་བྱས་པ་དང་ཆོས་མཐུན་པར་ཡེ་ཤེས་ཀྱི་སའི་སྟོང་ཉིད་བསྒོམ་ཚུལ་ལ་གཉིས། སྦྱང་གཞི་བཤད་པ་དང་། དེ་
དང་མཐུན་པ་ལ་སྟོང་ཉིད་བསྒོམ་ཚུལ་ལོ། ། དང་པོ་ནི། འཛམ་བུའི་གླིང་པའི་མི་མངལ་སྐྱེས་ཁམས་དྲུག་ལྡན་
གྱིས་འཆི་བ་འོད་གསལ་མངོན་དུ་བྱེད་པའི་ཚུལ་ཡོད་དེ། དེ་འཆི་བའི་ཚེ་ཐོག་མར་ས་ཆུ་ལ་ཐིམ་པའི་སྐབས་སུ་ཕྱི་
རྟགས་སུ་ལུས་བྱིང་བའི་ཉམས་དང་། ནང་རྟགས་སུ་སྨིག་རྒྱུ་ལྟ་བུའི་སྣང་བ་འཆར། ཆུ་མེ་ལ་ཐིམ་པའི་སྐབས་
ཕྱི་རྟགས་སུ་མཆུ་དང་ལྕེ་བསྐམས་ཤིང་སོ་ག་དྲེག་ཆགས་པ་དང་། ནང་རྟགས་སུ་དུ་བ་ལྟ་བུའི་སྣང་བ་འཆར།
རླུང་རྣམ་ཤེས་ལ་ཐིམ་པར་བརྩམས་པ་ན་ཕྱི་རྟགས་སུ་ཕྱིའི་དབུགས་ཀྱི་རྒྱུ་བ་འཆད་ཅིང་། ནང་རྟགས་སུ་མར་མེ་
འབར་བ་ལྟ་བུའི་སྣང་བ་འཆར། ཀུན་རྟོག་གཡོ་བྱེད་ཀྱི་རླུང་སྣང་བ་ལ་ཐིམ་པའི་སྣང་བ་རང་དུས་སུ་སྟོན་གནམ་
གཡའ་དག་པ་ལ་ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་པའི་སྣང་བ་འཆར། དེ་མཆེད་པ་ལ་ཐིམ་པའི་ཚེ་དེ་ལ་
ཉི་འོད་ཀྱིས་ཁྱབ་པ་ལྟ་བུ་དང་། དེ་ཉེར་ཐོབ་ལ་ཐིམ་པའི་ཚེ་སྲོད་ཀྱི་མུན་པ་འཐུག་པོའི་སྨག་གིས་ཁྱབ་པ་ལྟ་བུའི་
སྣང་བ་འཆར་ཞིང་། ཉེར་ཐོབ་དེ་འོད་གསལ་ལ་ཐིམ་པའི་ཚེ་སློང་བྱེད་ཀྱི་རྐྱེན་གསུམ་དང་བྲལ་བའི་ཐོ་རངས་ཀྱི་
ནམ་མཁའ་སྟོང་སང་ལྟ་བུའི་སྣང་བ་འཆར་བའི་སྒོ་ནས་དེ་མངོན་དུ་བྱེད་པའི་ཕྱིར་རོ། ། གཉིས་པ་ལ་གཉིས་
སྔགས་གཉིས་ཀྱི་དོན་བཤད་པའི་སྒོ་ནས་སྟོང་ཉིད་བསྒོམ་ཚུལ་དངོས་དང་། སྦྱང་གཞི་དང་ཆོས་མཐུན་སྦྱོར་
བའི་ཚུལ་ལོ། ། དང་པོ་ནི། སྔགས་གཉིས་ཀྱི་དང་པོའི་དོན་ནི། ཨོཾ་གྱི་ཨ་ཨུ་མ་གསུམ་གྱིས་སྐུ་གསུང་ཐུགས་རྡོ་
རྗེ་གསུམ་མཚོན་ཞིང་། དེ་གསུམ་གཅིག་ཏུ་གྱུར་པའི་ཨོཾ་གྱིས་རྡོ་རྗེ་གསུམ་དབྱེར་མི་ཕྱེད་པ་དེ་མཚོན། མཚོན་
དོན་དེ་འདྲ་པའི་སྒོ་ནས་ངག་ཏུ་བརྗོད་ན་བསོད་ནམས་མང་དུ་སྡུད་པས་ནོར་བུ་འཛིན་པའི་སྔགས་ཞེས་བརྗོད་
དེ། རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། ། མཆོག་དང་ནོར་དང་དཔལ་དང་གཡང་། །
སྐལ་བཟང་རྣམ་པ་དང་ལྡན་ཞིང་། ། དམ་བཅའ་བ་དང་བཀྲ་ཤིས་དོན། ། ནོར་བུ་འཛིན་པའི་སྔགས་སུ་
བརྗོད། ། ཞེས་གསུངས་པའི་ཕྱིར། སྭ་བྷཱ་ཝ་ནི་རང་བཞིན་གྱིས། ཤུདྡྷ ནི་རྣམ་པར་དག་པ། སརྦ་དྷརྨནི་
ཆོས་ཐམས་ཅད་དེ། ཡུལ་གཟུང་བས་བསྡུས་པའི་ཆོས་ཐམས་ཅད་དང་རང་བཞིན་གྱིས་རྣམ་པར་དག་པའི་དོན་
དང༌། སྭ་བྷཱ་ཝ་ཤུདྡྷ་ནི་སྔར་བཞིན་དང༌། ཨ་ཧཾ་ནི་ངའོ་སྟེ་ཡུལ་ ཅན་ང་སོགས་འཛིན་པས་བསྡུས་པའི་ཆོས་
ཐམས་ཅད་རང་བཞིན་གྱིས་རྣམ་པར་དག་པ་སྟེ། མདོར་ན། གཟུང་འཛིན་གྱིས་བསྡུས་པའི་ཆོས་ཐམས་ཅད་
རང་ཉིད་བདེན་འཛིན་གྱིས་ཇི་ལྟར་བཟུང་བ་ལྟར་མེད་པ་ནི་རང་བཞིན་གྱིས་རྣམ་པར་དག་ང་འི་དོན་ནོ། །
སྔགས་གཉིས་པའི་དོན་མོ་ནི་སྔར་བཞིན་དང༌། རྒྱ་ཏ་ནི་སྟོང་པ་ཉིད། ཙཱ་ན་ནི་ཡེ་ཤེས། བཛྲ་ནི་མི་ཕྱེད་པ་
332

༄༅། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། ：
སྭ་བྷཱ་ཝ་ནི་རང་བཞིན། ཨཏྨ་ཀོ་ནི་བདག་ཉིད། ཨ་ཧོ་ནི་ངའོ་སྟེ། ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་
པོའི་ཡེ་ཤེས་དབྱེར་མེད་པའི་ལམ་གྱི་ཆོས་སྐུ་ལ་ང་རྒྱལ་བཞག་ནས་བསྒོམ་པའི་དོན་ཏེ། ཀོཤ་ཧི་ཞེས་སུམ་འཁྱོག་
འབྱུང་བ་ནི་པ་ལཱུ་ཏ་ཡིན་པས་མིག་འཛུམ་གསུམ་ཡུན་དུ་བཀླག་དགོས་པའི་དོན་ནོ། ། འདིར་ཆོས་སྐུ་ལ་ང་རྒྱལ་
འཇོག་པ་ནི་གཞི་དུས་དང་ལམ་འབྲས་ཀྱི་ཆོས་སྐུ་གསུམ་ལས་ཕྱི་མ་གཉིས་ཡིན་ལ། འབྲས་དུས་ཀྱི་ཆོས་སྐུ་ནི་
སངས་རྒྱས་ཡིན་ཀྱང་དེ་ལ་ང་རྒྱལ་འཇོག་པར་བཤད་པ་ནི་མོས་པ་གཙོ་བོར་བྱེད་པ་སྟེ། དེ་ཡང་རྒྱལ་དབང་དགེ་
འདུན་རྒྱ་མཚོ་དང་། པཎ་ཆེན་ཐམས་ཅད་མཁྱེན་པས་འབྲས་དུས་ཀྱི་ཆོས་སྐུ་ལ་ང་རྒྱལ་གཙོ་བོར་བྱེད་པར་
བཤད་ཅིང་དེ་ལྟར་གསུངས་པ་གཞན་ཡང་ཡོད་ལ། ནམ་མཁའ་རྒྱལ་མཚན་ཞབས་ནི་ལམ་དུས་ཀྱི་ཆོས་སྐུ་ལ་
བཤད་དེ་མི་འགལ་ལོ། ། ལམ་དུས་ཀྱི་སྐབས་སུ་སྟོང་ཉིད་རྟོགས་མ་རྟོགས་ཀྱི་དབྱེ་བས་གཉིས་སུ་འགྱུར་ལ།
རྟོགས་པ་ལའང་བདེ་སྟོང་དབྱེར་མེད་ཀྱི་ཡེ་ཤེས་སུ་སོང་མ་སོང་གཉིས་ཡོད་དོ། ། སྤྱིར་བདེ་སྟོང་དབྱེར་མེད་ཀྱི་
ཡེ་ཤེས་དེ་ལ་སྤྱི་དོན་སྦས་དོན་མཐར་ཐུག་གསུམ་ཡོད་ཀྱང་འདིར་དང་པོའི་དབང་དུ་བྱས་པ་ཡིན་ལ། ལམ་དུས་
ཀྱི་ལྷན་སྐྱེས་ཀྱི་དབང་དུ་བྱས་པའི་བདེ་སྟོང་དབྱེར་མེད་ཀྱི་ཡེ་ཤེས་དངོས་ནི་བསྒོམས་སྟོབས་ཀྱིས་རླུང་དབུ་མར་
ཞུགས་པའི་དབང་གིས་གཏུམ་མོ་སྦར་བས་བྱང་སེམས་བཞུས་ནས་སྐྱེས་ཞིག་དགོས་ཏེ། རིམ་ལྔ་གསལ་སྒྲོན་ལས།
བདེ་སྟོང་སྦྱོར་བར་གསུངས་པའི་བདེ་བ་ནི་ལྷན་སྐྱེས་ཀྱི་དགའ་བ་ཡིན་ལ། དེ་ཐོག་མར་སྐྱེ་བ་ནི་རོ་རྐྱང་གི་རླུང་
ཨ་ཝ་དྷཱཏཱིར་བཙུད་པའི་དབང་གིས་གཏུམ་མོ་སྦར་ནས་བྱང་སེམས་བཞུས་པ་ལས་སྐྱེ་ལ། ཞེས་གསུངས་པའི་
ཕྱིར་རོ། ། གཞི་དུས་ཀྱི་ཆོས་སྐུ་ནི་རང་བཞིན་གྱིས་མེད་པའི་སྟོང་ཉིད་དོ། ། དེ་ལ་ཡུལ་གྱི་ཆོས་སྐུ་ཞེས་ཐ་སྙད་
བྱེད་ཀྱང་ཆོས་སྐུ་དངོས་མིན་ལ། དེ་རྟོགས་པའི་སློབ་པའི་ཡེ་ཤེས་རྣམས་ལ་སྐབས་འདིར་ཡུལ་ཅན་གྱི་ཆོས་སྐུར་
བརྗོད་པའང་བཏགས་པ་ཙམ་མོ། ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་
རང་རང་གི་གདགས་གཞི་ཆ་ཤས་སོགས་ལ་བརྟེན་ནས་མིང་དང་བརྡ་ལས་ཐ་སྙད་ཀྱིས་བཏགས་པ་ཙམ་གྱིས་
འཇོག་པའི་ཕྱིར་ན། དེ་རྣམས་ཕན་ཚུན་ལྟོས་པའི་རྟེན་འབྲེལ་ཡིན་ལ། ལྟོས་མེད་རང་བཞིན་གྱིས་གྲུབ་པའི་
རྟག་མཐའ། ཐ་སྙད་དུ་བྱ་བྱེད་མི་རུང་བའི་ཆད་མཐའ། འདི་གཉིས་སུ་རང་བཞིན་གྱིས་གྲུབ་པ་དང་དེ་གཉིས་
ཀ་མ་ཡིན་པར་ཡང་རང་བཞིན་གྱིས་གྲུབ་པའི་མཐའ་བཞི་དང་བྲལ་བར་བཤད་པ་ལྟར་རམ། ཅུང་ཟད་མི་འདྲ་
བ་རང་བཞིན་གྱིས་གྲུབ་པའི་རྟག་མཐའ། ཐ་སྙད་དུ་མེད་པའི་ཆད་མཐའ། དེ་གཉིས་སུ་གྲུབ་པའི་རྟག་མཐའ།
དེ་གཉིས་གང་རུང་དུ་ཡང་མེད་པའི་ཆད་མཐའ་སྟེ་ཆོས་ཐམས་ཅད་རྟག་ཆད་ཀྱི་མཐའ་བཞི་དང་བྲལ་བའི་བདག་
མེད་པའི་རང་བཞིན་སྟོང་པ་ཉིད་དུ་བསྒོམ་མོ། ། ཞེས་གསུངས་པ་ནི། བློ་ལ་ལྟོས་ཏེ་མཐའ་གཞན་སེལ་བའི་
333

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་ཡིན་གྱི། མཐའ་བཞི་ཀའང་རྟག་ཆད་ཀྱི་མཐའ་གཉིས་སུ་མི་འདུ་བ་མིན་ནོ། ། འདིར་རང་བཞིན་གྱིས་
སྟོང་ཅེས་པས་རྟག་མཐའ་སེལ་ཞིང་། བརྟེན་ནས་བཏགས་པའི་ཕྱིར་ཞེས་པས་ཆད་མཐའ་སེལ་ཏེ། ཐ་སྙད་དུ་
ཡོད་པ་རང་བཞིན་གྱིས་མེད་པའི་དོན་ནོ། ། དེ་ཡང་སྤྱིར་ཆོས་ཐམས་ཅད་རང་བཞིན་གྱིས་མེད་ཅིང་ཐ་སྙད་དུ་
ཡོད་པར་མཐའ་གཉིས་དང་བྲལ་ཡང་། འདིར་བློས་འཛིན་ཚུལ་ལ་ལྟོས་ནས་འགོག་པ་ཡིན་ནོ། ། འོ་ན།
སྟོང་ཉིད་བསྒོམ་རྒྱུ་ཡོད་ན་དེ་ལྟར་ཡིན་མོད། སྟོང་ཉིད་ཐོས་བྱུང་གི་ཤེས་རབ་ཙམ་གྱིས་ཀྱང་མ་ངེས་པ་དག་གིས་
ཇི་ལྟར་བྱ་སྙམ་ན། རབ་བྱུང་ན་སྟོང་ཉིད་བསྒོམས་བྱུང་གིས་རྟོགས་པའམ།མེད་ན་བསམ་བྱུང་དང་།དེ་ཡང་མེད་
ན་ཐོས་བྱུང་གི་ཤེས་རབ་ཀྱིས་རྟོགས་དགོས་པ་ནི། སྐབས་འདིར་ཡང་། སྔགས་ཀྱི་ཆེད་དུ་བྱ་བའི་གདུལ་བྱ་ལ་
དགོས་པ་ཡིན་ལ། གལ་ཏེ་དེ་དག་མེད་ན། སྟོང་ཉིད་ཀྱི་གོ་བ་མདོར་བསྡུས་པ་ཡིན་ནའང་རྣམ་དག་གི་ཕྱོགས་
གཏོགས་ཞིག་ངེས་པར་དགོས་སོ། ། གང་ཟག་འདིའམ་སྟོང་ཉིད་རྟོགས་པ་ཞིག་གིས་ཀྱང་། འདི་ལྟར་བྱས་ན་
ལེགས་པར་བཤད་དེ། རང་གི་ཐུགས་ཀ་ནས་འོད་འཕྲོས། སྣོད་བཅུད་ལ་ཕོག་པས། དེ་རྣམས་འོད་ཀྱི་རྣམ་
པར་ཞུ་ནས་རང་ལ་ཐིམ། རང་ཉིད་ཀྱང་འོད་དུ་ཞུ་ནས་མི་སྣང་ཞིང་མི་དམིགས་པར་བསམ། སྟོང་ཉིད་རྟོགས་
པ་མ་ཡིན་ནའང་། རེ་ཞིག་རང་གཞན་ཀུན་རྫོབ་པའི་ཆོས་རྣམས་བློ་ངོར་མི་སྣང་བར་བྱ་སྟེ། སྤྱིར་ཆོས་རྣམས་
མེད་པ་མིན་ཀྱང་དེ་ལྟར་མེད་པ་བཞིན་བྱེད་པ་ནི། དགོས་པའི་དབང་ཡིན་པས་མི་འགལ་བར་མ་ཟད། རྟེན་
དང་བརྟེན་པ་བསྒོམ་པའི་གྲོགས་སུ་འགྱུར་བ་ནི། རྗེའི་རྣམ་བཤད་འདོད་འཇོ་དང་། མཁས་གྲུབ་ནོར་བཟང་
རྒྱ་མཚོའི་དགོངས་པའང་ཡིན་ནོ། ། གཞན་ཡང་། ཁོ་བོ་ཅག་གིས་ཞུས་པའི་འཁྲིད་རྒྱུན་ལས། རང་ཡབ་ཡུམ་
གྱི་སྦྱོར་མཚམས་དང་ཧཱུཾ་གི་ན་དེ་ལས་འོད་ཟེར་འཕྲོས། ཚོགས་ཞིང་དང་སྣོད་བཅུད་ལ་ཕོག་པས་དེ་རྣམས་འོད་
དུ་ཞུ་ནས་རང་ལ་ཐིམ་པས་སྨིག་སྒྱུ་ལྟ་བུ་དང་། རང་གི་སྟོད་སྨད་སོགས་ནས་ཞུ་སྟེ་ཐུགས་ཁའི་ཧཱུྃ་ལ་ཐིམ་པས་དུ་
བ་ལྟ་བུ་དང་། ཧཱུྃ་གི་ཞབས་ཀྱུའི་སྤུ་ནི་ཧ་ལ་ཐིམ་པས་མེ་འཁྱེར་དང་། ཧ་མགོ་བོ་ལ་ཐིམ་པས་མར་མེ་དང་། དེ་
ཟླ་ཚེས་ལ་ཐིམ་པས་སྣང་བ་དཀར་ལམ་པ་དང་། དེ་ཐིག་ལེ་ལ་ཐིམ་པས་མཆེད་པ་དམར་ལམ་པ་དང་། དེ་ནཱ་ད་
ལ་ཐིམ་པས་ཉེར་ཐོབ་ནག་ལམ་པ་དང་། ནཱ་ད་དེ་འོད་གསལ་དུ་ཐིམ་པས་ཐོ་རངས་ནམ་མཁའི་རང་མདོག་ལྟ་
བུའི་སྣང་བ་ཤར་བྱུང་སྙམ་དུ་མོས་དགོས་པས་བཤད་པས། འདི་ལྟར་བྱེད་པ་ནི་འཆི་རིམ་དང་ཆོས་མཐུན་སྦྱོར་
བ་དང་། དེའི་ལམ་ཁྱེར་ལ་ཕན་ཆེ་བ་ཞིག་གོ། གཉིས་པ་ནི། སྔགས་གཉིས་ཀྱི་དོན་དྲན་པའི་སྒོ་ནས་སྟོང་ཉིད་
སྒོམ་ཚུལ་འདི་ལ་འཆི་བ་ཆོས་སྐུར་འཁྱེར་བའི་རྣལ་འབྱོར་དང་ལམ་ཁྱེར་ཞེས་བྱ་སྟེ། སྦྱང་གཞི་ལ་འཛམ་བུ་གླིང་
པའི་མི་མངལ་སྐྱེས་ཁམས་དྲུག་ལྡན་ཞིག རང་གི་གཟུགས་སོགས་ཕུང་པོ་ལྔ། ས་སོགས་ཁམས་ལྔ། མིག་
334

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
སོགས་དབང་པོ་ལྔ། གཟུགས་སྒྲ་སོགས་ཡུལ་ལྔ། གཞི་དུས་ཀྱི་མེ་ལོང་ལྟ་བུའི་ཡེ་ཤེས་སོགས་ཡེ་ཤེས་ལྔ་སྟེ་རགས་
པ་ཉེར་ལྔ་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱེད་པ་དང་ཆོས་མཐུན་ཞིང་། སྒྲུབ་པ་པོ་རང་ཉིད་ཀྱི་
འཆི་བ་སྦྱོང་བར་བྱེད། རྫོགས་རིམ་གྱི་སྐབས་སུ་བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་
བྱས་པ་ལས་བྱུང་བའི་དཔེ་དོན་གྱི་འོད་གསལ་དང་རྣམ་པ་མཐུན་པ་དང་། དེ་ལྟ་བུའི་རྟོགས་པ་སྐྱེ་བའི་དགེ་རྩ་
སྨིན་བྱེད་དུ་འགྱུར། འབྲས་བུའི་སྐབས་སུ་ཡུལ་དག་པ་གཉིས་ལྡན་གྱི་དབྱིངས་དང་། ཡུལ་ཅན་སྒྲིབ་བྲལ་གྱི་
བདེ་བ་ཆེན་པོའི་ཡེ་ཤེས་གཉིས་ཆུ་ལ་ཆུ་བཞག་བཞིན་དུ་རོ་གཅིག་ཏུ་ཞུགས་པའི་རྒྱལ་བའི་ཐུགས་ཡེ་ཤེས་ཆོས་སྐུ་
དང་རྣམ་པ་མཐུན་ཞིང་། དེ་ལམ་དུ་བྱས་པའི་ཚུལ་གྱིས་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་པ་
ཡིན་པའི་ཕྱིར་རོ། ། སྐབས་འདིར་སྟོང་ཉིད་བསྒོམ་པ་ལ་ཡེ་ཤེས་ཀྱི་ས་ཞེས་བརྗོད་པའི་རྒྱུ་མཚན་ཡོད་དེ། གཞི་
ལ་སྣོད་ཀྱི་འཇིག་རྟེན་སྔ་མ་ཞིག་སྟོང་ནས་ནམ་མཁའ་སྟོང་སང་དུ་གནས་པ་དེ་ཉིད་ཀྱིས་སྣོད་ཀྱི་འཇིག་རྟེན་ཕྱི་མ་
ཞིག་གི་རྟེན་བྱེད་པ་དེ་བཞིན་དུ། འདིར་བསྒོམས་པའི་སྟོང་ཉིད་ཀྱིས་འབྱུང་བཞི་དང་རྟེན་བརྟེན་པའི་དཀྱིལ་
འཁོར་དང་བཅས་པ་བསྐྱེད་པའི་གཞི་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འདིར་སྟོང་ཉིད་
བསྒོམས་པ་ལ་དགོས་པ་ཡོད་དེ། གཙོ་བོར་ནི་འཚེ་བ་ཆོས་སྐུར་འཁྱེར་བའི་ལམ་ཁྱེར་དང་། གཞན་གོང་དུ་
བསོད་ནམས་ཀྱི་ཚོགས་བསགས་ནས། འདིར་ཡེ་ཤེས་ཀྱི་ཚོགས་གསོག་པ་དང་། སྟོང་ཉིད་རྟོགས་པའི་ཡེ་ཤེས་
ཀྱི་གཟུང་རྣམ་དེ་ཉིད་རྟེན་བརྟེན་པའི་དཀྱིལ་འཁོར་གྱི་རྣམ་རོལ་ཏུ་འཆར་བའི་ཟབ་གསལ་གཉིས་མེད་ཀྱི་རྣལ་
འབྱོར་ཁྱད་པར་ཅན་འགྲུབ་པ་དང་། སྲུང་བའི་མཆོག་ཏུ་འགྱུར་བའི་དགོས་པ་ཡང་ཡོད་པའི་ཕྱིར་རོ། །
གསུམ་པ་འབྱུང་བཞིའི་དཀྱིལ་འཁོར་བསྐྱེད་ནས་འགལ་རྐྱེན་འགོག་པའི་ཆེད་དུ་སྲུང་འཁོར་བསྒོམ་པ་ལ་
གཉིས། འབྱུང་བཞི་བསྐྱེད་དེ་ཐུན་མོང་བའི་སྲུང་འཁོར་བསྒོམ་ཚུལ་དང༌། ཐུན་མོང་མ་ཡིན་པའི་སྲུང་འཁོར་
བསྒོམ་ཚུལ་ལོ། ། དང་པོ་ནི། ཆོས་སྐུ་འབའ་ཞིག་ལ་མི་གནས་པར་གཟུགས་སྐུར་ལྡང་ནས་སེམས་ཅན་གྱི་དོན་
བྱའོ་སྙམ་པའི་འཕེན་པ་དང་ལྡན་པས་ནུས་ན་བློའི་ཆ་ཕྱེ་སྟེ། སྟོང་པའི་ངང་ལས་ཡམ་སྔོན་པོ་ཞིག་ཐོལ་གྱིས་བྱུང་
བ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་གདུངས་པ་ལྟ་བུའི་མཆོག་མ་གཉིས་སུ་རྒྱལ་མཚན་དང་ལྕེ་
གསུམ་པས་མཚན་པ། བཅད་ཁ་ཕྱི་ལ་བསྟན་པ། དེའི་སྟེང་དུ་རཾ་དམར་པོ་ལས་མེ་དཀྱིལ་ཟུར་གསུམ་པ་ཟུར་
གཅིག་མདུན་དུ་བསྟན་པ། ཁ་ལ་མེ་འབར་བས་མཚན་པ། དེའི་སྟེང་དུ་ལམ་དཀར་པོ་ལས་ཆུ་དཀྱིལ་དཀར་པོ་
ཟླུམ་པོ་དབུས་སུ་བུམ་པ་ཆུས་གང་བས་མཚན་པ། དེའི་སྟེང་དུ་ལམ་སེར་པོ་ལས་ས་དཀྱིལ་གྲུ་བཞི་པ་ཟུར་བཞིར་
རྡོ་རྗེས་མཚན་པ། དེའི་སྟེང་དུ་ལམ་སེར་པོ་ལས་ས་དཀྱིལ་གྲུ་བཞི་པ་ཟུར་བཞིར་རྡོ་རྗེས་མཚན་པ། དེ་དག་གི་
335

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡི་གེ་རྣམས་ཉལ་འགྲེང་གང་བདེ་བྱའོ། ། འདིར་འབྱུང་བ་རིམ་བརྩེགས་བསྒོམ་པའི་དགོས་པ་ནི། སྦྱང་གཞི་
སྣོད་ཀྱི་འཇིག་རྟེན་སྔ་མ་ཞིག་སྟོང་ནས་ཕྱི་མ་འཆགས་པ་ན། དང་པོར་རླུང་དཀྱིལ་ནས་འཆགས་པ་སོགས་དང་
ཆོས་མཐུན་སྦྱོར་བའི་ཆེད་དོ། ། དུས་ཀྱི་འཁོར་ལོའི་ལུགས་ལ་མེ་དཀྱིལ་དངོས་གནས་པ་ཡོད་ཅིང་། མངོན་པ་
ནས་མེ་དཀྱིལ་དངོས་གནས་པ་ཡོད་པར་མ་བཤད་ཀྱང་སྐྱོན་མེད་དེ། འབྱུང་བ་གཞན་གསུམ་ལ་མེ་རྡུལ་ཡོད་
པས་ཆོས་མཐུན་དུ་སྦྱོར་བ་ཡིན་པའི་ཕྱིར་རོ། ། ས་དཀྱིལ་གྱི་དབུས་སྟེང་དུ་ཧཱུྃ་ཡིན་སྔོན་པོ་ཞིག་བྱུང་བ་ཞུ་སྟེ།
སྣ་ཚོགས་རྡོ་རྗེ་མངོན་རྟོགས་ལྟར་གྱི་རྭ་ཅན་གྱི་ལྟེ་བ་ལ་ཧཱུཾ་གིས་མཚན་པ་དབྱིབས་ཟླུམ་པོར་རུང་། དེ་ལས་འོད་
ཟེར་རླུང་དཀྱིལ་གྱི་འོག་ཏུ་འཕྲོས་པས་རྡོ་རྗེའི་ས་གཞི་སྟེ། ས་དཀྱིལ་དང་སྟེང་ངོས་མཉམ་པ་བྱས་ཀྱང་མི་འགལ་
བར་སེམས། ལོགས་སུ་འཕྲོས་པས་རྡོ་རྗེའི་རྭ་བ་ཟླུམ་པོར་རུང་། དེ་ལས་འོད་ཟེར་རླུང་དཀྱིལ་གྱི་འོག་ཏུ་འཕྲོས་
པས་རྡོ་རྗེའི་ས་གཞི་སྟེ། ས་དཀྱིལ་དང་སྟེང་ངོས་མཉམ་པ་བྱས་ཀྱང་མི་འགལ་བར་སེམས། ལོགས་སུ་འཕྲོས་
པས་རྡོ་རྗེའི་རྭ་བ་ཟླུམ་པོ་འོག་གུར་གྱི་སྨད་ལྟ་བུ། སྟེང་དུ་གདུགས་བཏེགས་པ་ལྟར་འཕྲོས་པས་ཚ་ཚའི་སྟོད་སོག་
གུར་གྱི་སྟོད་ཀྱི་རྣམ་པ་ཅན་ལྟ་བུའི་རྡོ་རྗེའི་གུར། ཡང་འཕྲོས་པས་གུར་གྱི་འོག་དང་མཐའི་སྟེང་གི་མཚམས་སུ་རྡོ་
རྗེའི་བླ་བྲེ་བྲེས་པ།རྡོ་རྗེའི་ས་གཞི་རྭ་གུར་རྣམས་ཀྱང་རྡོ་རྗེ་བསྣོལ་མའམ། ཆུ་རྒྱུག་འབུམ་བརྩིགས་གང་རུང་དུ་རྡོ་
རྗེ་ཆེ་བ་རྣམས་ཀྱི་ཁོང་སེང་དུ་ཆུང་བ་རྣམས་ཀྱིས་རྡུལ་ཕྲརབ་ཀྱི་ཚུལ་དུ་གཏམས་པ་བར་མཚམས་མེད་པ་དུམ་བུ་
གཅིག་ཏུ་གྱུར་པའི་ཕྱི་རོལ་དུ། དེ་དག་ལས་འཕྲོས་པའི་ཡེ་ཤེས་ཀྱི་མེ་རབ་ཏུ་སྦྱར་ནས་དབང་ལྡན་ནས་བརྩམས་
ཏེདཀར་སེར་དམར་ལྗང་སྔོ་པའི་ཁ་དོག་ལྔ་པོ་འཇིག་དུས་ཀྱི་མེ་ལྟར་ཕྱོགས་མཚམས་ཐམས་ཅད་ཏུ་འཕྲོ་བ།
ནག་ཕྱོགས་པ་རྣམས་ཀྱིས་འདའ་ནུས་པ་ལྟ་ཞོག་བལྟར་མི་བཟོད་པ། དཀར་ཕྱོགས་པ་རྣམས་ཀྱིས་ཡིད་དུ་འོང་
བའི་རྣམ་པ་ཅན་དུ་མཐོང་བར་བསམ་པར་བཤད་དོ། ། སྲུང་འཁོར་འདི་བསྒོམ་པ་དེ། སྒྲུབ་ཐབས་བསྒོམ་པ་
ལ་བགེགས་ཀྱི་བར་ཆད་མི་འབྱུང་བའི་ཆེད་ཡིན་ལ། དེར་མ་ཟད་ཐུན་མོང་མ་ཡིན་པའི་སྲུང་འཁོར་ཡང་
དེའོ། ། གཉིས་པ་ཐུན་མོང་མ་ཡིན་པའི་སྲུང་འཁོར་ནི། རྭ་བའི་དབུས་སུ་ཧཱུཾ་སེར་པོ་ཞིག་བྱུང་བ་ཡོངས་སུ་
གྱུར་བ་ལས། བཀའི་འཁོར་ལོ་སེར་པོ་ཡེ་ཤེས་བཅུའི་བདག་ཉིད་ལས་བྱུང་བའི་རྩིབས་བཅུ་པ་དབྱིབས་མདུང་
ལྕགས་ཀྱི་སྦུབས་ཡངས་པ་གཉིས་ཁ་སྤྲད་པ་ལྟ་བུའི་སྟེང་འོག་གི་རྩིབས་གཉིས་མདུང་རྩེ་གཅིག་པའི་རྣམ་པ་ལ།
ལྟེ་བའི་ཕྲད་མཚམས་ཀྱི་ཕྱོགས་བཞི་དང་། མཚམས་བཞིར་ཡུ་བ་ཟུག་པའི་རྩིབས་རལ་བ་སོ་གཉིས་མ་ལྟ་བུ་
བརྒྱད། ལྟེ་བའི་དབུས་དང་སྟེང་འོག་གི་སྦུབས་སྟོང་གི་བར་སྣང་དང་། ཕྱོགས་མཚམས་ཀྱི་རྩིབས་རྣམས་ཀྱི་རྩེ་
མོ་ལ་ཅུང་ཟད་མ་རེག་པའི་གནས་རྣམས་སུ་སྣ་ཚོགས་པདྨ་དང་། ཟླ་བ། ཉི་མའི་གདན་གསུམ་གསུམ་བརྩེགས་
336

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
པའི་དབུས་ཀྱི་གདན་ལ། རང་ཉིད་གནོད་མཛེས་རྒྱལ་པོ་སྐུ་མདོག་དང་རྩ་ཞལ་མཐིང་ཀ ཞལ་གསུམ་ཀའི་
དབུ་ཐོད་ཀྱི་རྫ་མ་དང་མགྲིན་པ་གཅིག་པ་ལ། སྙན་ཕན་ཆད་འབུར་པོ་གསུམ་དུ་དོད་པའི་རྣམ་པ་ཅན། ་ གཡས་
གཡོན་གྱི་སོག་པའི་དཀར་ཡོལ་བ་གཉིས་ནས་དཔུང་མགོ་གསུམ་གསུམ་ཡས་མན་དུ་གྱེས་པའི་ཕྱག་དང་པོ་གཉིས་
ཀྱི་རང་འདྲའི་ཡུམ་ལ་འཁྱུད་ཅིང༌། གཡས་འོག་མ་གཉིས་རིན་པོ་ཆེ་དང་ལྕགས་ཀྱུ། གཡོན་འོག་མ་གཉིས་ཀྱིས་
པདྨ་དང་ཞགས་པ་འཛིན་པ། ཁྲོ་བོའི་ཉམས་ཡོངས་སུ་རྫོགས་ཤིང་། གཡས་བསྐུམ་གཡོན་བརྐྱང་ནས་མེ་
དཔུང་འབར་བའི་དབུས་ན་བཞུགས་པ། ཡབ་ཡུམ་སྙོམས་པར་ཞུགས་པའི་སྦྱོར་མཚམས་དང་ཐུགས་ཀའི་ས་
བོན་གྱི་འོད་ཟེར་གྱིས། ཕྱོགས་བཅུའི་སངས་རྒྱས་ཐམས་ཅད་ཁྲོ་བོ་བཅུའི་རྣམ་པར་སྤྱན་དྲངས། རང་གི་ཞལ་
དུ་ཞུགས་ཐུགས་ཀར་ཆགས་པ་ཆེན་པོའི་མེས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་སོང་སྟེ་རང་མདོག་ཅན་གྱི་
ཐིག་ལེ་བཅུ་དང་། དེ་ལས་དེ་ལྟ་བུའི་ཧཱུྃ་རིང་པོ་བཅུར་གྱུར་པ་ཞུ་བ་ལས། ཁྲོ་བོ་བཅུར་གྱུར་ཧཱུྃ་རིང་པོ་ཞེས་པ་
ལ་ཁ་ཅིག་སྐུ་རིང་པོ་དང་ལྡན་པའི་ཧཱུྃ་ལ་འདོད་ཅིང་། ལ་ལ་ཧཱུྃ་ཡིག་ནི་ད་ཅན་ལ་འདོད་དོ། - ། དང་པོ་ལྟར་ན་
ཧཱུྃ་ཐུང་དགར་བའི་ཆེད་ཡིན་ལ། ཕྱི་མ་ལྟར་ན་དཔྱད་དགོས་སོ། ། དེ་ནས་འཁོར་གཤིན་རྗེ་གཤེད་སོགས་ནི་
སྒྲུབ་ཐབས་བཞིན་གསལ་བཏབ་སྟེ། རེ་རེ་ནས་ཧཱུྃ་ཞེས་བརྗོད་དེ་བསྐུལ་བ་ཡུམ་གྱི་པདྨ་སྟེ་མངལ་གྱི་སྒོ་ནས་ཕྱིར་
སྤྲོས། ཤར་སོགས་ཕྱོགས་མཚམས་བརྒྱད་དང་། སྟེང་འོག་གི་གདན་ལ་གཡོན་བརྐྱང་གིས་འཁོད་པར་བསམས་
ཤིང་། གཞན་བརྒྱད་ཁ་ནང་ལྟ་དང་། གཙུག་ཏོར་འཁོར་སྒྱུར་ནི། གཙོ་བོའི་སྟེང་གི་མདུན་ངོས་སུ་ཅུང་ཟད་
ཡོལ་བའི་གདན་ལ་ཞལ་ནུབ་དང་། རྡོ་རྗེས་འོག་ནི་གཙོ་བོའི་འོག་གི་རྒྱབ་ངོས་སུ་ཅུང་ཟད་ཡོལ་ནས་ཞལ་ཤར་དུ་
གཟིགས་པའོ༔ ། སྤྲོ་བའི་ཚེ་སླར་རང་གི་ཐུགས་ཀར་འདྲེན་པ་བཤད་པ་ནི། རྒྱས་པའི་དབང་དུ་བྱས་པ་ཡིན་
ཡང་། འདོན་ཆའི་ཚིག་ཟིན་དང་མི་མཐུན་པར་མངོན་ནོ། ། ཁྲོ་བོ་ཐམས་ཅད་ཀྱང་མཆེ་བ་གཙིགས་ཤིང་།
ཞལ་སོ་སོ་ཡང་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ་སོགས་སྒྲུབ་ཐབས་ལྟར་དང་། འཇིགས་སུ་
རུང་བའི་རྡོ་རྗེ་ཆེ་ཆུང་སྣ་ཚོགས་དང་། བཅུ་ཀ་ལའང་ཁྲོ་ཆུང་ཞུན་མའི་ཁུ་བ་ཕྱིར་འཐོར་བ་ལྟ་བུ་དང་། ཡེ་ཤེས་
ཀྱི་མེ་རྭ་བའི་ཕྱི་རོལ་དུའང་འཕྲོ་བས་གདུག་པ་ཅན་ཐམས་ཅད་ཚར་གཅོད་པར་བསམ། དེ་ཡང་ཁྲོ་བོ་རྣམས་
ཀྱིས་རང་ཕྱོགས་བཟུང་ནས་མི་འཁོར་ལ། འཁོར་ལོ་ནི་ས་གཞི་རྭ་གུར་ཁྲོ་བོ་རྣམས་ལ་མ་རིག་པར་གཡས་བསྐོར་
དུ་མགྱོགས་པར་འཁོར་བར་བསམ་ཞིང་། འདི་ལ་ཁྲོ་བོའི་སྔགས་བཟླ་བ་དང་། འཁོར་ལོ་འཁོར་བའི་གནད།
བསྒྲུབ་བྱ་སྦ་བའི་གནད། ཁྲོ་བོ་ཞལ་གཟིགས་པའི་གནད། འཕྲིན་ལས་མཛད་པའི་གནད་རྣམས་འདོད་ན།
གཞན་དུ་ཤེས་པར་བྱའོ། ། གཉིས་པ་གང་དུ་འཚང་རྒྱ་བའི་གནས་ཀྱི་རྟེན་གཞལ་ཡས་ཁང་བསྐྱེད་དེ་བར་དོ་
337

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལོངས་སྐུར་འཁྱེར་བའི་ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་པ་ལ་གཉིས། རྟེན་གཞལ་ཡས་ཁང་བཤད་པ་དང་།
ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་པའོ། ། དང་པོ་ལ་གཉིས། གཞལ་ཡས་ཁང་གི་དོན་དང་། གཞལ་ཡས་
ཁང་དངོས་བསྐྱེད་པའོ། ། དང་པོ་ནི། རང་ཉིད་གནོད་མཛེས་སུ་གནས་པ་དེ་ཉིད་ཡོངས་སུ་གྱུར་བ་ལས།
སྒྲུབ་ཐབས་ནས་འབྱུང་བ་བཞིན་གྱི་རྡོ་རྗེ་སེམས་དཔར་གྱུར། དེ་ཡང་ཞུ་བ་ལས་ཆོས་འབྱུང་ཕྱི་དཀར་ལ་ནང་
དམར་བ། འོག་ཏུ་ཕྲ་ཞིང་སྟོད་ཡངས་པ། དབྱིབས་ཅུང་ཟད་མི་འདྲ་བ་ཡོད་ཀྱང་དམར་གཏོར་མགོ་མཇུག་
ཟློག་པ་ལྟ་བུ། ཟུར་གཅིག་མདུན་དུ་བསྟན་པ་སྟེ། ཆོས་འབྱུང་ཕྱི་དཀར་བས་བདེ་བ་དང༌། ནང་དམར་བས་
སྟོང་པ་མཚོན་པའམ་ལྡོག་སྟེ་མཚོན་པ་གང་བྱས་ཀྱང་མི་འགལ་སྙམ། ཆོས་འབྱུང་ཉིད་ཀྱིས་བདེ་སྟོང་དབྱེར་
མེད་ཀྱི་ཡེ་ཤེས་མཚོན། ཟུར་གསུམ་གྱིས་རྣམ་ཐར་སྒོ་གསུམ་དང་། ཤེས་རབ་མའི་བྷ་གའི་དབྱིབས་ཀྱིས་ལྷན་
སྐྱེས་ཀྱི་བདེ་བ་དང་། འོག་ཕྲ་ཞིང་སྟོད་ཡངས་པས་ནི། མོས་སྤྱོད་ཀྱི་སའི་ཡོན་ཏན་ཕྲ་ཞིང་ས་གོང་མ་རྣམས་
ཡོན་ཏན་ཇེ་རྒྱས་སུ་ཡོད་པ་མཚོན་ནོ། ། ཆོས་འབྱུང་གི་འོག་ཟུར་ནས་པཾ་ཡིག་ལྗང་ཁུ་ཞིག་བྱུང་བ་ཡོངས་སུ་གྱུར་
པ་ལས། ཡུ་བ་འོག་ཟུར་ནས་འཐོན་པའི་སྣ་ཚོགས་པདྨ་ལྟེ་བ་རྒྱ་ཆེ་ཞིང་འདབ་མ་ཆུང་བ་སྟེ་འདབ་མ་དཀར་སེར་
དམར་ལྗང་བའི་ཁ་དོག་སྣ་ཚོགས་སྤེལ་བ། འདབ་མའི་གྲངས་རེ་བཞིའམ། སོ་གཉིས་སམ། བཅུ་དྲུག་ཡོད་པ་
གང་རུང་། འདབ་མའི་ཤར་གྱི་ཕྱི་མཐའ་ནས་ནུབ་ཀྱི་ཕྱི་མཐའི་བར་སྒོ་ཚད་ཉེར་གཅིག་སྟེ་ཆ་ཕྲན་གྱ་བཞི་ཡོད་པ་
དང་། ལྷོ་མཐའ་ནས་བྱང་མཐའི་བར་ཡང་དེ་ལྟར་ཡོད་པའི་ལྟེ་བ་ལྗང་གེ་སར་སེར་པོ། ལྟེ་བའི་ཕྱི་མཐའ་ནས་
ཕྱི་མཐའི་བར་གྱི་རྒྱུ་ལ་སྒོ་ཚད་ཉི་ཤུ་སྟེ་ཆ་ཕྲན་བརྒྱད་ཅུའོ། ། དེའི་ལྟེ་བར་ཧཱུྃ་སྔོན་པོ་ཉལ་འགྲེང་གང་རུང་ལ་སྣ་
ཚོགས་རྡོ་རྗེའི་རྒྱ་ནི་པདྨའི་ལྟེ་བ་དང་མཉམ་པ། རྭ་ཉི་ཤུ་བ་དང་བཅུ་གཉིས་པ་གང་རུང་། རྭ་རྣམས་ཕྱོགས་
མདོག་གམ་རྭ་ཁྲ་གང་བདེ། ལྟེ་བ་སྔོན་པོ། དབྱིབས་བྲེ་ལེབ་ཁ་སྦུབས་པ་ལྟ་བུ་གྲུ་བཞི་པ། དཔངས་ནི། ཆ་
ཕྲན་བཞི་དང་ལྔ་དང་ཆ་ཆེན་བཞི་དང་ལྔར་ཡང་བཤད་སྣང་བ་ལས་རྭ་ཉི་ཤུ་པ་ལ་ཕྱི་མ་གང་རུང་། ར་བཅུ་
གཉིས་པ་ལ་ནི་དཔང་ཆ་ཆེན་གཅིག་ཏུ་བཤད། དེ་གཉིས་ཀ་ལའང་སྟེ་བའི་རྒྱུར་སྒོ་ཚད་བཅུ་གཉིས། རྭ་དབུས་
མ་རྣམས་ཀྱི་རྩ་བ་ལ་ཆ་ཕྲན་གསུམ།དབུས་ལ་ཆ་ཕྲན་བཞི་རྩེ་མོ་ལ་ཆ་ཕྲན་གཅིག ཕྱོགས་ར་རྣམས་ཀྱི་རྩ་བ་གཉིས།
དབུས་ལ་གསུམ། རྩེར་ཆ་ཕྲན་གཅིག རྭ་ཐམས་ཅད་ཀྱི་སྲིད་ལ་ཆ་ཕྲན་བཅུ་དྲུག ཕྱོགས་རྭ་རྣམས་དབུས་
རྭའི་ཚངས་ཐིག་ནས་ཕྱོགས་ཕྱོགས་སུ་ཆ་ཕྲན་བརྒྱད་རེ་སོང་བའི་མཚམས་ནས་རྭའི་ཕྱི་དང་། དྲུག་རེ་སོང་པ་ན་
ནང་མཐའ་འཐོན་ཞིང་། དབུས་རྭའི་ཆ་ཕྲན་གཉིས་ཕྱིར་སོང་བའི་མཚམས་སུ་ཟུག་པ། ཆ་ཕྲན་གཉིས་ཕྱོགས་
སུ་མ་སླེབ་པ་ནི་གུག་པའི་ཆ་ལ་སོང་བ་དང་། དེ་རྣམས་ཆུ་སྲིན་གྱི་ཁ་ནས་འཐོན་པའོ། ། དངོས་པོ་ནི་གཞལ་
338

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
ཡས་ཁང་གི་རྟེན་གྱི་དོན་དུ་ཡིན་ལ། མཚོན་དོན་ནི་སྣ་ཚོགས་པདྨས་འཁོར་བའི་ཉེས་པས་མ་གོས་པ་དང་།
རྫོགས་རིམ་གྱི་སྐབས་གནད་དུ་བསྣུན་པའི་རྩ་འཁོར་མཚོན། སྣ་ཚོགས་རྡོ་རྗེས་ཡེ་ཤེས་ལྔ་དང་། རྟེན་བརྟེན་
པའི་དཀྱིལ་འཁོར་རྣམས་ཡེ་ཤེས་ལྔའི་རྣམ་རོལ་ཏུ་འཆར་དགོས་པ་དེ་མཚོན་ནོ། ། གཉིས་པ་གཞལ་ཡས་ཁང་
དངོས་བསྐྱེད་པ་ནི། སྣ་ཚོགས་རྡོ་རྗེའི་ལྟ་བུའི་ཧཱུྃ་དཀར་པོ་ལས་འཁོར་ལོ་དཀར་པོ་རྡོ་རྗེའི་ཡུ་བ་ཅན་གྱི་ལྟེ་བར་
ཧཱུྃ་གྱིས་མཚན་པ་ཡོངས་སུ་གྱུར་པ་ལས། རྣམ་སྣང་དཀར་པོ་མངོན་རྟོགས་བཞིན་དང་། དབུ་བ་ལས་གཞལ་
ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པར་གྱུར་པར་བསམ། གཞལ་ཡས་ཁང་གི་རྒྱ་དཔངས་ནི།
དེའི་ཤར་གྱི་ནང་མཐའ་ནས་ནུབ་ཀྱི་ནང་མཐའི་བར་གྱི་རྒྱུ་ཚད་ནི་ཆ་ཕྲན་བཞི་ལ་སྒོ་ཚད་དུ་བྱས་པའི་སྒོ་ཚད་
བརྒྱུད། རྩིག་པ་ལྔ་བསྡོམས་པའི་ཞེང་ཆ་ཕྲན་གཅིག དཔངས་ཆ་ཕྲན་བཅུ་གསུམ། དེའི་སྟེང་དུ་ཕ་གུ་དམར་
པོ་དཔངས་ཆ་ཕྲན་གཅིག ཞེང་ཆ་ཕྲན་ཕྱེད་གཉིས་ཡོད་པའི་ཕྲེད་རྩིག་པ་ལས་ཕྱིར་འཕགས་པའི་ཕྱི་ངོས་སུ་
རིན་པོ་ཆེ་ཟུར་གསུམ་དང་། ཟླུམ་པོ་དང་། གྲུ་བཞི་ལ་སོགས་པ་ཁ་དོག་སྣ་ཚོགས་པ་སྤེལ་བ་འབུར་དོད་བྱས་
པས་སྨྲས་པ། དེའི་སྟེང་གི་ཕྱོགས་བཞིར་བར་འཚམ་པར། རྡོ་སྨུག་པོ་རྡོ་རྗེའི་སྙིང་པོ་ཅན་གྱི་ཀ་ཆུང་རེ་རེ་དེའི་
སྟེང་དུ་མུ་ཏིག་དམར་པོའི་བྱེ་རེ་རེ། དེའི་སྟེང་དུ་སྤུག་གི་གཞུ་ཐུང་རེ། དེའི་མཆོག་མ་གཉིས་སུ་ཤེལ་གྱི་ཀ་ཆུང་
རེ། དེའི་སྟེང་དུ་བི་དཱརྱ་སྔོན་པོའི་བྲེ་རེ། དེའི་སྟེང་དུ་དངུལ་གྱི་གཞུ་རིང་སྟེ། ལ་ལར་གཞུ་ཐུང་དེ་ཉིད་སྐོར་རུ་
ཁར་བཏང་པའི་ཕྱོགས་བཞིར་ཤེལ་གྱི་ཀ་ཆུང་རེ་བྱེད་པར་ཡང་བཤད། དེ་དག་གི་སྟེང་དུ་གསེར་གྱི་སྐ་རགས་
ཞེང་ཆ་ཕྲན་གཅིག་པ་ལེབ་མོར་ཡོད་པ་ཕྱོགས་ཐམས་ཅད་དུ་འཁོར་མར་བཏང་བ། ཚུལ་དེ་ལྟ་བུར་བརྩེགས་
པའི་གསེར་གྱི་སྐ་རགས་བཞི་ཀ་བསྡོམས་པའི་དཔངས་ཆ་ཕྲན་གཅིག ཀ་པ་བྲེ་ཕུལ་དང་བཅས་པ་གོང་འོག་
བཞི་བསྡོམས་པའི་དཔངས་ལ་ཆ་ཕྲན་གཅིག་སྟེ་ཐམས་ཅད་བསྡོམས་པ་ལས་ཆ་ཕྲན་གཉིས་སོ། ། ཁྱད་པར་དུ་
གཞལ་ཡས་ཁང་གི་ཟུར་དུ་རྡོའི་ཀ་བ་སོགས་ཡོད་པ་བྱ་དགོས་ཤིང་། དེ་ཡང་གཞུ་གོང་འོག་ནི་ཟུར་དང་མཐུན་
པར་བྱའོ། ། ཕྱོགས་བཞིའི་རྩ་ཐིག་དང་ཚངས་ཐིག་འཕྲད་མཚམས་ནས་གཡས་གཡོན་དུ་ཆ་ཕྲན་གཉིས་སོང་བ་
ན་སྒོ་ཚད་གཅིག་ནི་སྒོ་འཁྱུད། དེ་ནས་ཀྱང་ཆ་ཕྲན་གཉིས་རེ་གཡས་གཡོན་དུ་སོང་བ་སྒོ་འགྲམ། དེ་ནས་ཆ་
ཕྲན་གཉིས་རེ་ཕྱིར་སོང་བ་སྒོ་ལོགས་ཀྱི་ནང་ངོས། དེའི་རྩིག་གདོང་གི་བར་ན་སྒོ་མེད་པ་མ་གཏོགས། ཡ་ཐེམ་
མ་ཐེམ་འགྲམ་རྣམས་སྒོ་ཇི་ལྟ་བ་བཞིན་བཙུགས་པའི་ཡ་ཐེམ་གྱི་རྩིག་པ་ནི་དཔངས་ཇི་ལྟར་རིགས་པར་སྒོ་ལོགས་
ཀྱི་རྩིག་པ་དང་མཉམ་པར་བཏང་བ། དེའི་སྟེང་དུ་ཕ་གུ་ཀ་བ་བྲེ་ཕུལ་སོགས་ཀྱང་སྔར་བཞིན་ནོ། ། ཕྱོགས་
བཞིའི་རྩ་ཐིག་འཕྲད་མཚམས་ནས་ནང་དུ་ཆ་ཕྲན་རེ་སོང་བ་ན། གསེར་གྱི་རྡོ་རྗེ་རྩེ་ལྔ་བའམ། རྩེ་གསུམ་པའི་
339

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕྲེང་བས་ཟླུམ་པོར་བསྐོར་བ་ལས་དཔངས་ཆ་ཕྲན་གཅིག་པ། དེ་དང་འབྲེལ་བར་རྡོ་རྗེའི་མིག་མངས་རིས་སུ་
རྒྱུགས་པའི་མཚམས་སུ་རྡོ་རྗེའི་འཕྲེང་བར་བརྟན་པའི་ཀ་བ་ཞེང་ཆ་ཕྲན་གཅིག དཔངས་ཚོ་ཕྲན་བཅུ་གསུམ་
ཡོད་པ་ཕྱོགས་བཞིར་གཉིས་གཉིས་ཏེ་བརྒྱད་བཙུགས། དེའི་སྲེ་བ་ཐུ་ཐུང་གཞུ་རིང་དང་བཅས་པ་ལ་ཆ་ཕྲན་
གཉིས་ཏེ་ཀ་བའི་རྩ་བ་ནས་དེའི་བར་ཆ་ཕྲན་བཅོ་ལྔ། དེའི་སྟེང་དུ་གདུང་འཁོར་དཔངས་ཆ་ཕྲན་གཅིག་པ།
གདུང་འཁོར་དང་ཤར་ནུབ་ལྷོ་བྱང་གི་ཀ་བ་འཕྲད་མཚམས་སུ་གདུང་དང་སྟེང་མཉམ་པར་བྱས་ཏེ་སྣེ་མོ་བཀལ་
པའི་གདུང་རིང་དཔངས་ཆ་ཕྲན་གཅིག་པ་ཐལ་མར་བཏང་བ། འོན་ཀྱང་གདུང་འདི་གདུང་འཁོར་འཕྲད་
མཚམས་སུ་བཀལ་བ་དང་གདུང་གི་སྟེང་དུ་རང་སོར་བཞག་པ་གཉིས་ཀྱི་ཁྱད་པར་ལས་ནང་གི་དཔངས་ཆ་ཕྲན་
བཅུ་དྲུག་དང་བཅུ་བདུན་དུའང་འགྱུར་བས་བརྟག གདུང་འོག་གི་ཀ་བ་ནི། ཚངས་ཐིག་དང་རྡོ་རྗེའི་ཕྲེང་བ་
འཕྲད་མཚམས་ནས་གཡས་གཡོན་དུ་ཆ་ཕྲན་ལྔ་ལྔ་སེང་བའི་མཚམས་ནས་བཙུགས་པ་སྟེ། འདིའང་རྡོར་འཕྲེང་
གི་བར་དང་སྟེང་དུ་གཞག་པ་ལ་ཁྱད་པར་ཡོད་པས་ཞིབ་ཆ་གྱིས། དེ་ལྟར་བྱས་པས་སྟེང་འོག་གཉིས་ཀ་ལ་རེ་མིག་
དགུ་པ་འོང་། དབུས་ཀྱི་རེ་མིག་གྲུ་བཞི་པ་མ་གཏོགས་རེ་མིག་གཞན་རྣམས་ཀྱི་འོག་ངོས་སུ་གནམ་རྒྱན། ཤར་
ལྷོ་ནུབ་བྱང་གི་ཀ་གདུང་རྣམས་རིམ་པ་བཞིན་དཀར་སེར་དམར་ལྗང་པ་ལ། རིམ་པར་འཁོར་ལོ་ནོར་བུ་པདྨ་
རལ་གྲིས་མཚན་པའོ། ། ཕྱི་ཁྱམས་གྲུ་བཞི་བའི་ལྕམ་འགེལ་བའི་ཚུལ་ནི། ཟུར་ལྕམ་ཁྲ་བོ་ལྕམ་སྣེ་ཕྱི་མ་ལ་ཆུ་
སྲིན་མ་ག་རའི་མགོ་ཡོད་པ་གསེར་གྱི་སྐ་རགས་རྣམས་ལ་བཀལ་བའི་སྣེ་མོ་གསེར་གྱི་སྐ་རགས་ལས་ཆ་ཕྲན་ཕྱེད་
གཉིས་ཕྱིར་ཐལ་བ། ནང་མ་གདུང་འཁོར་ཟླུམ་པོ་ལ་བཀལ་བ། དེ་བཞིན་དུ་ཕྱོགས་བཞིའི་སྒོ་འཁྱུད་ཀྱི་ངོས་
ནས་གདུང་ཕྲེང་ལ་བཏང་བ། སྒོ་འཁྱུད་ཕན་ཚུན་གྱི་གསེར་གྱི་སྐ་རགས་གཉིས་པ་ལ་སྣེ་མོ་བཀལ་བའི་ཞིང་ཆ་
ཕྲན་གཅིག་སྲིད་ཆ་ཕྲན་ལྔ་པ་ལ་ལྕམ་སྣེ་ཕྱི་མ་དང་། སྒོ་འཁྱུད་གཡས་གཡོན་ཀྱི་གསེར་གྱི་སྐ་རགས་རྣམས་ཀྱི་སྟེང་
དུ་ལྕམ་སྣེ་ཕྱི་མ་ཆ་ཕྲན་རེ་རེ་ཕྱིར་ཐལ་བའི་མོར་ཆུ་སྲིན་མ་ག་རའི་མགོ་ཡོད་པ་དང་། ལྕམ་སྣེ་ནང་མ་རྣམས་རྡོ་
རྗེའི་གདུང་ཟླུམ་གྱི་སྟེང་དུ་འཁོར་བར་བཀལ། ཡང་གདུང་ཟླུམ་གྱི་སྟེང་དུ་ཕྱི་མ་དང་། ནང་མ་དབུས་ཀྱི་རྒྱ་
ཐོད་གྲུ་བཞི་པའི་གདུང་པ་ཆ་ཕྲན་རེ་ནང་དུ་ཐལ་བའི་ལྕམ་འགེལ། འདིར་ཕྱི་ནང་གི་ལྕམ་རྣམས་ཅིག་ཏུ་བྱེད་
པའི་སྲོལ་ཡང་སྣང་སྟེ་མི་འགལ། སྒོ་ལོགས་གཡས་གཡོན་གྱི་གསེར་གྱི་སྐ་རགས་ཀྱི་སྟེང་དུ་ཆ་ཕྲན་རེ་རེའི་སར་ཆུ་
སྲིན་གྱི་མགོ་ཡོད་པའི་ལྕམ་ཐུང་བཙུགས། ལྕམ་གྲངས་ནི་ཕྱོགས་བཞིར་ཉེར་བརྒྱད་རེ་བྱ་བར་བཤད། རྒྱ་ཐོད་
གྲུ་བཞི་བའི་ལྕམ་སྣེ་ནང་མ་རྣམས་ཀྱི་སྟེང་དུ་གུད་དུ་བཏགས་པའི་བྲེ་ཕུལ་ལྕམ་སྣེ་སྔ་མ་རྣམས་ལས་ཆ་ཕྲན་ཕྱེད་རེ་
ནང་དུ་ཐལ་བའི་སྣེ་མོ་དང་། འོག་གི་ལྕམ་སྣེ་གཉིས་སུ་གསལ་བྱེད་ཀྱི་ནོར་བུ་དགའ་བས་འཁྱིལ་བས་མཛེས་པར་
340

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
བྱ། འགའ་ཞིག་ལས་སྟེང་དུ་བཏགས་པ་དེ་མི་སྣང་ངོ་། ། དེ་དག་ལ་གྲལ་བཏང་སྟེ་ཐོག་འགེབ། ཕྱི་ཁྱམས་ཀྱི་
ལྕམ་སྣེ་ཕྱི་མ་ལ་ཆུ་སྲིན་གྱི་མགོ་བོ་ཡོད་པ་བྱས་ཏེ་དེ་རྣམས་ཀྱི་སྟེང་དུ་གདུང་ཐུང་རེ་བཏང་བའི་ལམ་སྣེ་ནི་ཆུ་སྲིན་
གྱི་མགོ་པོ་ཡོད་པ་ལས་ཆ་ཕྲན་ཕྱེད་ཀྱིས་རིང་བའོ། ། དེའི་སྟེང་དུ་བྱ་འདབ་བཀལ་བའི་སྣེ་མོ་ལ། རིན་པོ་ཆེའི་
ཤར་བུ་དཀར་པོ་སྤྱི་བླུགས་མཆུ་མེད་མགོ་མཇུག་ཟློག་པ་ལྟ་བུ་འམ་དུས་རྒྱུན་རྙིང་བའི་ཟ་ར་ཚགས་ལྟ་བུ། བྱ་
འདབ་ཞེང་ཆ་ཕྲན་གཉིས། ཁ་ཅིག་ལྟར་བྱ་འདབ་ཀྱི་རྩ་བར་རམ། ཤར་བུའི་ཐད་ཀྱི་བྱ་འདབ་ཀྱི་སྟེང་དུ་མདའ་
ཡབ་དཀར་པོ་པདྨ་འདབ་མ་ཕྱེད་པའི་དབྱིབས་ཅན། དཔངས་ཞེང་གཉིས་ཀར་ཆ་ཕྲན་རེ་རེ་ཡོད་པ་པུ་ཤུ་ལྟར་
བསླངས་པ། ཆུ་སྲིན་གཅིག་གི་ཁ་ནས་གཅིག་གི་ཁ་ནས་གཅིག་གི་ཁར་རིན་པོ་ཆེའི་ཕྲེང་བའི་དྲ་བ་ཉིས་བཤིབས་
སུ་འཕྱང་བ། ཆུ་སྲིན་རྣམས་ཀྱི་ཁའི་དབུས་ནས་རིན་པོ་ཆེའི་བྲ་ཕྱེད་སུམ་བཤིབས་སུ་འཕྱང་བའི་སྣེ་མོར་ནོར་བུ་
སྦོམ་པོ་གསེར་གྱི་པ་ཊས་བསྡོམས་པ། དྲིལ་ཆུ་དང་། རྔ་ཡབ་རིན་པོ་ཆེའི་ཡུ་བ་ཅན་བཏགས་པ་སྤེལ་མར་
བརྒྱན་ང་། དྲ་བ་ཕྱི་མའི་ཁུག་པའི་དབུས་སུ་ནོར་བུ་པ་ཊས་བསྡོམས་པ་ཆེ་བ་རེ་རེ་དང་། དེའི་གཡས་གཡོན་དུ་
ཆུང་བ་རེ། ཆུ་སྲིན་རྣམས་ཀྱི་ཁ་འགྲམ་གཡས་གཡོན་དུ་ནོར་བུ་པ་ཊས་བསྡོམས་པ་ཆེ་བ་རེ་དང་། དེའི་འོག་ཏུ་
ཆུང་བ་རེ། དྲ་བ་ནང་མའི་སྟེང་གི་ནང་ངོས་སུ་ཁ་ཅིག་ཏུ་པདྨ་ལ་ཟླ་བ་ཕྱེད་པ་ལ་ལར་ཉི་མ་ལ་རྡོ་རྗེས་ཕྱེད་པ།
འགའ་ཞིག་ཏུ་པདྨ་ལ་རིན་པོ་ཆེ་དམར་པོ་ཆ་དགུ་བ་དང་། རྡོ་རྗེ་སྔོན་པོ་རྩེ་ལྔ་པ་གྱེན་དུ་བསྒྲེང་བ་རྣམས་ནི་སྤེལ་
མར་གནས་པ། དེ་དག་གི་གཡས་གཡོན་དུ་མེ་ལོང་ལ་བཏགས་པའི་གོས་ཁ་དོག་སྣ་ཚོགས་པ་བྱིའུ་ཁྲུག་ཁར་
བསྒྲིགས་པའི་འཕན་ཆུང་རེ་རེ། དེའི་གཡས་གཡོན་དུ་དེ་ལས་ཐུང་ཙམ་གྱི་མེ་ཏོག་སྣ་ཚོགས་པའི་འཕྲེང་བ་རེ་རེ་
སྟེ། དེ་རྣམས་ཀྱི་རྩེ་མོ་ཟླ་ཕྱེད་རྡོ་རྗེ་སོགས་ལ་མ་རིག་པའོ། ། སྟེང་གི་ཟུར་བཞིར་སྤྲེའུ་ཁ་ནང་བལྟ་མཇུག་མ་
མདའ་ཡབ་ཀྱི་སྟེང་དུ་བཀལ་བ་ལག་ཏུ་གདུགས་འཛིན་པ་རེ་རེ་འམ། ཡང་ན་གསེར་གྱི་བུམ་པ་ཆ་ཕྲན་གཅིག་པ་
བཞི་ནས་ཡུ་བ་ཆ་ཕྲན་གཉིས་འཐོན་པའི་གཡོགས་ཆ་ཕྲན་གཉིས་པའི་གདུགས་དཀར་པོ་དར་ལྕེའི་ཤམ་བུ་དང་
བཅས་པ། ཟླ་ཕྱེད་རྡོ་ རྗེ་ཏོག་གིས་མཚན་པ། གདུགས་རྟོག་དང་བཅས་པའི་དཔངས་ལ་ཆ་ཕྲན་གསུམ།
གཡོགས་ལ་ཆ་ཕྲན་ཕྱེད་གསུམ། གཡོགས་ཀྱི་སྟེང་དུ་རིན་པོ་ཆེའི་དྲ་བ་དྲ་ཕྱེད་ཉིལ་ཡེར་འཕྱང་བའོ། ། ཡོངས་
གྲགས་ཀྱི་གདུགས་ལ་ཤམ་བུ་འདུག་མོད། འདིར་གདུགས་རང་ལ་དར་གྱི་ཤམ་བུ་ཡོད་མེད་དཔྱད་དགོས་པར་
སྣང་ངོ༌། ། ཕྱོགས་བཞིར་མདའ་ཡབ་ཀྱི་སྟེང་དུ་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དན་
བརྒྱད་བརྒྱད་བྱེད་པའི་དོན་ནི། ཕྱོགས་རེ་རེར་རྒྱལ་མཚན་གཉིས་དང་བ་དན་གཉིས་རེ་སྟེ། སོ་སོར་བགྲང་ན་
བཅུ་དྲུག་འབྱུང་བའི་དོན་ཡིན་གྱི། ཕྱོགས་རེ་རེ་ན་རྒྱལ་མཚན་བརྒྱད་དང་བ་དན་བརྒྱད་ཡོད་པ་མིན་ནོ། །
341

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱལ་མཚན་དང་བ་དན་གྱི་ཁྱད་པར་ནི། ཁེབས་ཀྱི་ནང་དུ་དར་ལྕེ་གསུམ་པ་སུམ་ཁུག་འཁྱོག་ཅིང་འགྱིང་བ་ལ་ནི་
སྲོག་ཆགས་གསུམ་གྱི་མཚན་མ་སོགས་ཡོད་པ་རྒྱལ་མཚན་དང་། དེ་མེད་པ་ནི་བ་དན་ནོ། ། མཚན་མ་དེ་ལྡན་
གྱི་དར་ལྕེའི་རྩེར་རྔ་ཡབ་དང་དྲིལ་བུ་གཡེར་ཁ་སིལ་སིལ་གྱི་སྒྲ་ལྡན་ནོ། ། གཞན་ཡང་། ངང་པ་ཀླུ་ཟ་བ་དང་།
རྨ་བྱ་དང་། མིའམ་ཅི་ཕོ་མོ་རྣམས་ཀྱི་མཚན་མ་ཡོད་པ་ནི་རྒྱལ་མཚན་དུའང་བཤད། སྲོག་ཆགས་གསུམ་ནི།
སེང་གེ་རྐང་བ་བརྒྱད་ཉ་སྤུ་རྒྱས་པ། ཆུ་སྲིན་མ་ག་ར་གསུམ་མོ། ། སེང་གེ་རྐང་བ་བརྒྱད་ཅེས་པ་ནི། སེང་གེ་
དང་མཁའ་ལྡིང་འདུས་པ་ལས་བྱུང་བའི་སེང་གེ་སྟེ། སེང་གེའི་སྦར་མོ་བཞི་དང་། ཁྱུང་གཤོགས་གཉིས་སྡེར་མོ་
གཉིས་དང་བརྒྱད་ཡིན་ལ། སེང་གེའི་མགོ་བོ་ལ་ཁྱུང་གི་མཆུ་ཅན་ནོ། ། ཉ་དང་སྲམ་ལས་ཉ་སྤུ་ཅན་དེ་མགོ་
ལུས་ཉ་ལ་སྲམ་གྱི་མཆེ་བ་དང་མཇུག་མ་ཅན་ནོ། ། དུང་དང་ཆུ་སྲིན་ལས་ཆུ་སྲིན་མ་ག་ར་སྟེ། ལུས་ནི་དུང་དང་
ཆུ་སྲིན་གྱི་མགོ་ཅན་ནོ་ཞེས་བཤད། གཡོབ།ས་སོགས་ནི་སྔར་བཞིན་ནོ། ། དབུས་ཀྱི་རེ་མིག་སྟེང་དུ་གསེར་གྱི་རྒྱུ་
ཕིབ་འབུབས་ཚུལ་ནི། རྒྱ་མཐོང་གྲུ་བཞི་བའི་ཁ་གདང་གི་མཚམས་བཞི་ནས་རྩ་བ་ཟུག་པའི་ཀ་བ་མགོ་མཇུག་
བསེགས་ཁ་ཅན་ཞེང་ཆ་ཕྲན་གཅིག་དང་དཔངས་ཆ་ཆེན་གསུམ་པ་གཉིས་གཉིས་མགོ་ཤར་ནུབ་ཏུ་དུང་པའི་བར་
དུ་སྒྲོགས་ཐུང་བཏང་སྟེ། དེའི་སྟེང་དུ་རྒྱ་ཕིབ་ཀྱི་གདུང་ཞེང་ཆ་ཆེན་གཅིག་དང་སྲིད་སྒོ་ཚད་དྲུག་གམ་ལྔ་ཡོད་
པའི་གདུང་ལེབ་བཏང་། ཕྱི་ཁྱམས་གྲུ་བཞི་པའི་ཕྱོགས་མཚམས་ཀྱི་ཁ་གདངས་ལ་ཀ་བ་བྲེ་ཕུལ་སོགས་པར་
བཞིན་བྱས་ཏེ། ཆ་ཕྲན་རེ་རེའི་བར་བཙུགས་པའི་སྟེང་དུ་གདུང་ཕྱོགས་ཐམས་ཅད་དུ་ཐལ་རྒྱུགས་སུ་བཏང་བ།
ཀ་བ་ནས་གདུང་གི་བར་བསྡོམས་པའི་དཔངས་ལ་སྒོ་ཚད་གཅིག་ཡོད་པ། ལྕམ་སྣེ་ནང་མ་རྒྱ་ཕིབ་ཀྱི་གདུང་དང་
སྒྲོགས་ཐུང་གཉིས་ལ་བཀལ་ཅིང་། ཕྱི་མ་ཁ་གདངས་ཀྱི་གདུང་ལ་བཀལ་བའི་ཆ་ཕྲན་ཕྱེད་རེ་ཕྱིར་ཐལ་བ་ཕྱོགས་
བཞིའི་ལྕམ་སྣེ་ཕྱི་མ་རྣམས་ཀྱི་སྟེང་ངོས་སུ་པད་འདབ་ཕྱེད་པའི་དབྱིབས་ཅན་གྱི་ཆུ་སྐྱོར་གྱེན་དུ་ལངས་པ་བྱས་ཏེ།
རྒྱ་ཕིབ་ཀྱི་ཐོག་འགེབ། རྒྱ་ཕིབ་ཀྱི་ལྷོ་བྱང་གི་གདུང་སྣེ་གཉིས་སུ་མགྲིན་པ་དང་བཅས་པའི་ཁྱུང་མགོའི་རྭ་བར་དུ་
ཡིད་བཞིན་གྱི་ནོར་བུ་འབར་བས་མཚན་པ། ཁྱུང་གི་ཁ་ནས་སྐུད་པ་དམར་པོ་ལས་བརྒྱུས་པའི་རིན་པོ་ཆེའི་ཕྲེང་
པའི་དྲ་བ་དང་། དེའི་གཡས་གཡོན་དུ་དྲ་བ་ཕྱེད་པ་འཕྱང་བའི་སྣེ་མོ་སྒྲོགས་ཐུང་ལ་སླེབ་པ། ལྕམ་སྣེ་ཕྱི་མ་
རྣམས་ལའང་ཆུ་སྲིན་གྱི་མགོ་ཡོད་པའི་ཁ་ནས་དྲ་བ་དྲ་ཕྱེད་འཕྱང་བ། དེ་ལྟ་བུའི་རྒྱ་ཕིབ་རྟ་རྒྱུབ་ཅན་གྱི་དབུས་
སུ། གསུང་རྒྱུན་འགའ་ཞིག་ལས། གསེར་གྱི་ཁང་བུ་དཔངས་ཞེང་གཉིས་གར་ཆ་ཕྲན་གཉིས་རེ་ཡོད་པའི་ནང་
དུ་རྡོ་རྗེ་འཇིགས་བྱེད་ཀྱི་རྒྱུད་རྣམས་བཞུགས་ཅེས་གསུངས། ལ་ལར་དེ་མེད་པར། པདྨ་རཱ་གའི་པད་སྤུངས་ཆ་
ཕྲན་གཉིས་པ་བྱ་བར་བཤད། དེའི་སྟེང་དུ་རིན་པོ་ཆེ་ཆ་དགུ་པའི་ཏོག་དཔངས་ཆ་ཕྲན་གཅིག་པའི་སྟེང་དུ་རིན་
342

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་པོའི་ཁྲིད་རྒྱུན་མ་ན་ངག་སྣང་བརྙན། །
པོ་ཆེའི་རྡོ་རྗེ་རྩེ་ལྔ་པ་སྲིད་ཆ་ཕྲན་གཅིག་པ་གྱེན་དུ་བསྒྲེང་བ་བྱ་བ་དང་། ལ་ལར་ཏོག་གདུགས་ལྟར་སུམ་
བརྩེགས་ཅན་དུ་བཤད། གང་ལྟར་ཡང་གཞལ་ཡས་ཁང་གི་འོག་གི་མཐིལ་ནས་ཏོག་གི་རྩེ་མོའི་བར་སྒོ་ ཚད་
བརྒྱད་ཡོད་པ་བྱས་ཚེ། རྒྱུ་མཉམ་དཔངས་མཉམ་དང་འོག་གི་མཐིལ་ནས་བར་གྱི་གདུང་གི་བར་སྒོ་ཚད་བཞི་
ཡོད་པས་རྒྱ་ཕྱེད་དཔངས་མཉམ་མོ། ། ཕྱོགས་བཞིའི་སྒོ་འཁྱུད་ཀྱི་སྟེང་གི་ལྕམ་ནི། སྔར་བཤད་པའི་ཕྱི་ཁྱམས་
གྲུ་བཞི་པའི་ལྕམ་སྣེ་ཕྱི་མ་འཕེལ་བའི་གདུང་དང་། སྒོ་འཁྱུད་ཀྱི་ཕྱི་ངོས་སུ་གྲང་ལ་བཏང་པའི་གདུང་གཉིས་ཀྱི་
བར་དུ་ལྕམ་བཞི་ཕྲད་ལ་བཏང་། སྒོ་འཁྱུད་ཕྱི་ངོས་ཀྱི་གདུང་དང་། སྒོ་ལོགས་ཀྱི་སྟེང་གི་གསེར་གྱི་སྐ་རགས་
ཐོག་ཏུ་བཀལ་བའི་ལྕམ་སྣེ་ཕྱི་མ་གསེར་གྱི་སྐ་རགས་ལས་ཆ་ཕྲན་ཕྱེད་ཕྱིར་ཐལ་བ། སྒོ་འཁྱུད་ཕན་ཚུན་དུ་ཐལ་
བའི་ལྕམ་སྣེར་ཆུ་སྲིན་གྱི་མགོ་བྱ། སྒོ་ལོགས་གཡས་གཡོན་གྱི་སྟེང་དུ་པད་ཆོད་ཀྱི་ཕུར་བུ་བཙུགས་ཏེ་ཆུ་སྲིན་གྱི་ཁ་
བྱས་ནས་ཐོག་བཀབ། དེ་ལྟ་བུའི་ལྕམ་རྣམས་ཀྱི་དཔངས་ལ་ཆ་ཕྲན་ཕྱེད་དང་། གྲལ་མ་ཐོག་དང་བཅས་པའི་
དཔངས་ལ་ཆ་ཕྲན་ཕྱེད་ཡིན་པས་བསྡོམས་ན་ཆ་ཕྲན་གཅིག་གོ། སྒོ་འགྲམ་གཡས་གཡོན་དུ་སྒོའི་རུ་གཞི་ཞེང་ཆོ་
ཕྲན་ཕྱེད་པ། ཕན་ཚུན་གྱི་འགྲམ་གཉིས་དང་སྟེང་ངོས་སུ་པད་ཆོད་ཡོད་པ་བཙུགས་ལ་སྒོ་གླེགས་ཞེང་ཆ་ཕྲན་
ཕྱེད་གཉིས་ཡོད་པ་འབྱེད་བསྡོམས་ནས་བྱེད་ཅིང་། ཕྱེ་ཚེ་ཕྱིར་འགྲོ་བ་ཕྱོགས་མདོག སྒོའི་ཡ་ཐེམ་དང་གདུང་
གི་བར་དུ་ཤར་དུ་འཁོར་ལོ་དཀར་པོ་ཉིས་བརྩེགས་ཉིས་བཤིབས། དེ་བཞིན་དུ་ལྷོར་རིན་པོ་ཆེ། ནུབ་ཏུ་པདྨ།
བྱང་དུ་རལ་གྲི་རྣམས་ཀྱང་ངོ་། ། གཞལ་ཡས་ཁང་གྱི་འོག་གི་ཟུར་ཐིག་གིས་བཅད་པའི་སྟེང་འོག་རྣམས་ཤར་
དཀར་བ་སོགས་དང༌། འདིར་རྩིག་པའི་ནང་ཐམས་ཅད་ནི་མདོག་སྔོན་པོའོ། ། སྒོ་བཞི་ཡང་ཕྱོགས་མདོག
རྩིག་པའི་མཐའ་སྐོར་དུ་འདོར་སྣམ་དམར་པོ་དཔངས་ཆ་ཕྲན་གཅིག ཞེང་ཆ་ཕྲན་པ་ཉིས་ཡོད་པའི་སྟེང་དུ་ལྷ་
མོ་ཕྱག་ན་མཆོད་རྫས་སྣ་ཚོགས་ཐོགས་པ་གར་སྟབས་ལ་སོགས་པའི་བཞུགས་སྟངས་དང་། ཁ་དོག་སྣ་ཚོགས་པ།
གཞལ་ཡས་ཁང་ལ་ཕྱོགས་ཏེ་མཆོད་པ་བྱེད་བཞིན་པའོ། ། སྒོ་དང་སྒོ་འཁྱུད་ཀྱི་ཕྱི་མཚམས་དང་གཞལ་ཡས་
ཁང་གི་ཕྱི་ནང་གི་ཟུར་རྣམས་སུ་ཟླ་བ་ཕྱེད་པ་ལ་རིན་པོ་ཆེ་དམར་པོ་དང་རྡོ་རྗེ་རྩེ་ལྔ་པས་མཚན་པ་རེ་རེ་སྟེ་གྲངས་
ནི་ཉེར་བཞི་འབྱུང་ཡང་། མཁས་པ་ཁ་ཅིག་སོ་གཉིས་སུ་བཞེད་དེ་བརྟག རྟ་བབས་ནི། སྒོ་སོ་སོའི་མདུན་དུ་
སྣ་ཚོགས་རྡོ་རྗེའི་ལྟེ་བ་ཟད་མཚམས་སུ་བང་རིམ་ཐོག་མའི་དཔངས་དེ་དང་མཉམ་ཞིང་། བང་རིམ་བཞི་པ་རེ་
རེའི་དཔངས་སུ་སྒོ་ཚད་རེ་དང་ཞེང་ཆ་ཕྲན་གསུམ་སྲིད་ཆ་ཕྲན་བཅུ་དྲུག་ཏུ་མཉམ་པ། དབུས་རྭའི་གཡས་
གཡོན་དུ་བང་རིམ་རེ་རེ་ལའང་ཐེམ་སྐས་རིམ་པ་བཞི་བཞིའིའམ་ལྔ་ཡོད་པ་གང་རུང་། སྣ་ཚོགས་རྡོ་རྗེའི་རྭ་དང་
ཐེམ་ལ་གཅིག་གིས་གཅིག་བསྒྲིབས་པ་མེད་ཅིང་གསལ་བ། སྣ་ཚོགས་རྡོ་རྗེ་རྭ་གསུམ་མ་ལ་དཔངས་ནི་སྒོ་ཚད་
343

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག་ངེས་པར་དགོས་ཤིང་། དེ་ལས་མ་མཐེས་ཀྱང་མི་འགལ། ཐེམ་པ་གོང་མའི་གཡས་གཡོན་དུ་རྭ་ཙ་པའི་
ཐད་ལ་སྟེང་།ས་པུ་གྲུ་བཞི་པ་ཇི་ལྟར་འཚམས་པའི་སྟེང་དུ་ཕྱོགས་རེ་རེར་གཡས་གཡོན་གྱིས་ཕྱེ་བའི་བཞི་བཞི་སྟེ།
གསེར་གྱི་བུམ་པ་ནས་ཐོན་པའི་སྟེགས་ཀ་བ་བུམ་པ་དང་བཅས་པའི་དཔངས་ཆ་ཕྲན་ལྔ་རེ། རྟ་བབས་དང་སྒོ་
ལོགས་ངོས་ཀྱི་བར་ན་ཆ་ཆུང་གཅིག་སྟེ་ཀ་བ་རྣམས་ཕྱོགས་མདོག་ཡིན་ལ། ཀ་བ་ནང་མ་དང་སྒོ་ལོགས་བར་ཡང་
ཆ་ཆུང་གཅིག་གོ། འགའ་ཞིག་གཡས་གཡོན་རེ་རེ་རིག་པ་བཞི་བཞི་དང་། དེ་དག་གི་སྟེང་དུ་གདུང་བཞི་འགྲེལ་
བ་སོགས་ཅུང་ཟད་མི་འདྲ་བའི་ལུགས་ཀྱང་ཡོད། གང་ལྟར་ཡང་ཀ་བའི་སྟེང་དུ་གདུང་བཏང་ནས་དེའི་སྟེང་དུ་
སྣམ་བུ་དང་པོ་གསེར་སྣམ་སེར་པོ། སྲིད་ཆ་ཕྲན་ཕྱེད་གསུམ་རེ་ཡོད་པ། དེའི་སྟེང་དུ་སྣམ་བུ་གཉིས་པ་ཤར་བུ་
དཀར་པོ་བཞི་སྔོན་པོ་ལ་དབྱིབས་སྔ་མ་བཞིན་དུ་ཡོད་པ་སྣམ་བུ་གསུམ་པ་རིན་པོ་ཆེ་ནི། གཞི་དམར་པོ་ཟུར་
གསུམ་དང་གྲུ་བཞི་སོགས་ཀྱིས་མཛེས་པ་སྟེ། དེ་གཉིས་ཀྱི་དཔངས་ཆ་ཕྲན་རེ་རེ་དང་སྲིད་ཆ་ཕྲན་གསུམ་གསུམ།
སྣམ་བུ་བཞི་བ་རྟ་རྨིག་ནི་གཞི་ལྗང་ཁུ་ལ་རྟ་རྨིག་གི་རི་མོས་མཚན་པ། སྲིད་ཆ་ཕྲན་ལྔ་སྣམ་བུ་ལྔ་བ་མུན་སྣམ་ནི་
སྣམ་བུ་གོང་འོག་གི་བར་སྟོང་སྟེ། ཀ་བ་ཞེང་ཆ་ཕྲན་གཅིག དཔངས་ཆ་ཕྲན་ཕྱེད་གཉིས་རེ་ཕྱོགས་མདོག་ཅན་
ཕྱི་ནང་དུ་བསྒྲིགས་པ། སྣམ་བུ་དྲུག་པ་ཝ་རཎྜ་ནི་ཁ་དོག་སྣ་ཚོགས་པ། སྲིད་ཆ་ཕྲན་ལྔ། སྣམ་བུ་བདུན་པ་ཡང་
མུན་སྣམ་སྟེ་སྔར་བཞིན་ལ། ཀ་བ་དེའི་ཕྱི་མཐའ་དང་མུན་སྣམ་འོག་མའི་ཀ་བའི་ནང་མཐའ་གཉིས་ཐད་དྲང་
པོར་ཡོད་པ། བརྒྱད་པ་ཤར་བུ། དགུ་བ་རིན་པོ་ཆེ། བཅུ་བ་རྨིག་པ། བཅུ་གཅིག་པ་མདའ་ཡབ་རྣམས་
གཡས་གཡོན་དང་རྒྱབ་འབྲེལ་པར་གནས་པའི་ཁ་དོག་དང་དབྱིབས་སྔར་བཞིན་དང་། འོག་མ་གསུམ་གྱི་སྲིད་
ཆོ་ཕྲན་བཅུ་བཞི་དང་། མདའ་ཡབ་ཀྱི་སྣམ་བུའི་སྲིད་ཆ་ཕྲན་བཅུ་སྟེ། མདའ་ཡབ་དང་དེའི་སྣམ་བུ་ནི་གཅིག་
མིན་ནོ། ། མུན་སྣམ་གཉིས་མ་གཏོགས་པའི་སྣམ་བུ་རྣམས་དཔངས་ཆ་ཕྲན་རེ་རེ་དང་ཞེང་སྣམ་བུ་ཐམས་ཅད་
ལ་ཆ་ཕྲན་གསུམ་གསུམ་སྟེ། ཆ་ཕྲན་བཞི་བཞིར་ཡང་རུང་བར་བཤད། སྣམ་བུ་བཞི་བའི་སྲིད་ལ་ཆ་ཕྲན་གསུམ་
བྱེད་པའི་ལུགས་སྣང་ཡང་། རྩ་ཚིག་ལས་སྔར་བཤད་པ་དང་མི་མཐུན་ནོ། ། ཁ་ཅིག་མདའ་ཡབ་ཀྱི་སྣམ་བུའི་
སྟེང་དུ་སྣམ་བུ་དཀར་པོ་མདའ་ཡབ་དང་ཁ་མཉམ་པ་བྱ་བར་བཤད་ཅིང་། ལ་ལར་དེ་མི་འབྱུང་ངོ་། དེའི་
དབུས་སུ་པད་ཟླའམ་ཟླ་རྒྱུང་གི་སྟེང་དུ་ནི། གསེར་གྱི་འཁོར་ལོ་རྩིབས་བརྒྱད་པ། དཔངས་ཞེང་གཉིས་ཀར་ཆ་
ཕྲན་གཉིས་སམ་རེ་རེ་གྱེན་དུ་བསླངས་པ་དེའི་གཡས་གཡོན་དུ་རི་དྭགས་ཕོ་མོ་ཉལ་སྟབས་སུ་གནས་ཤིང་། མིག་
འཁོར་ལོའི་རྩེ་མོར་ལྟ་བའི་དཔངས་ལ་ཆ་ཕྲན་ཕྱེད་གཉིས་སམ་གཅིག དེ་གཉིས་ཀྱི་རྒྱབ་ཏུ་མདའ་ཡབ་ཕྱི་ནང་
གཉིས་བཙུགས་པའི་ནང་མར་སྤྲེའུ་གདུགས་འཛིན་པ་དང་། ཕྱི་མ་ལ་གསེར་བུམ་དུ་རྒྱལ་མཚན་དང་བ་དན་
344

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་ངོའི་ཁྲིད་རྒྱུན་མན་ངག་སྣང་བརྙན། །
སྤེལ་མར་བྱས་པ། ཝ་རཎྜ་སྣམ་བུའི་སྟེང་གི་མཆོག་མ་གཉིས་སུའང་དེ་ལྟ་བུ་རྟ་མིག་འོག་མའང་དེ་ལྟར་བྱེད་པར་
བཤད་ཅིང་མུན་སྣམ་གཉིས་ཀྱི་སྟེང་གི་སྣམ་བུ་འདེགས་བྱེད་ཀྱི་སེང་གེ་རྐང་བ་བརྒྱད་པ་དང་། རྨ་བྱ་དང་མིའམ་
ཅིའི་གཟུགས་བརྙན་བྱ་བར་སྔགས་རིམ་ནས་བཤད་དོ། ། དེ་ཡང་ཝ་རཎྜ་སྣམ་བུ་ནི་སྡོད་མི་ཉན་པར་སྣང་བ་དེ་
ལ་འདེགས་བྱེད་འདི་བྱས་ན་ལེགས་སམ་སྙམ། གླང་རྒྱབ་ཀྱི་སྟེང་གི་ནང་ངོས་སུ་བླ་རེ་རྣམ་པར་བཀྲ་བ་སྲིད་ཆ་
ཕྲན་དྲུག་པ་དང་དྲོ་བ་དྲ་ཕྱེད་མཛེས་པར་བྱས་པ། གསེར་སྣམ་ལ་བཏགས་པའི་གོས་ཁ་དོག་སྣ་ཚོགས་སྤེལ་མར་
འཕྱང་བ་སོགས་སོ། ། རྟ་བབས་ཀྱི་གཡས་གཡོན་དུ་རྡོ་རྗེའི་ལྟེ་བ་དྲུག་པ་ལ་གསེར་གྱི་བུམ་པ་ནས་འཐོན་པའི་
དཔག་བསམ་གྱི་ཤིང་ལ་ལྷ་རྫས་ཀྱི་རིན་པོ་ཆེའི་འཕྲེང་བ་དང་གོས་འཕྱང་བའི་ཡལ་ག་དྲུག་པ་ཅན་གྱི་དབུས་མ་ལ་
ཁྱིམ་བདག་དམར་པོ་མཛོད་ལྡན་ཁ་ནང་དུ་ཕྱོགས་པ། དེའི་མདུན་ནས་བརྩམས་ཏེ་མཐའ་སྐོར་དུ་ཡལ་ག་དྲུག་
ལ་འཁོར་ལོ་སེར་པོ་རྩིབས་བརྒྱད་པ། ནོར་བུ་སེར་པོ་རྩིབས་དྲུག་པའམ་སྔོན་པོ་རྩིབས་བརྒྱད་པ། བུད་མེད་
སྔོན་པོ། རྟ་མཆོག་ལྗང་ཁུ། གླང་ཆེན་དཀར་པོ། དམག་དཔོན་ནག་པོ་རལ་གྲི་ཅན་རྣམས་སོ། ། དེ་དག་གི་
སྟེང་གི་ནམ་མཁར་རང་ཕྱོགས་ཀྱི་དེ་བཞིན་གཤེགས་པའི་མདོག་ཅན་གྱི་གྲུབ་ཆེན་རེ། དེ་དག་གི་ནམ་མཁའི་
སྤྲིན་གསེབ་ནས་ལྷའི་བུ་ཁ་དོག་སྣ་ཚོགས་པས་མེ་ཏོག་བཟུང་སྟེ་ཆར་འབེབ་པའོ། ། རྡོར་ར་མེ་རི་དང་བཅས་
པའི་ཕྱི་རོལ་དུ་དུར་ཁྲོད་རྣམས་ཀྱིས་བསྐོར་བའི་དུར་ཁྲོད་བརྒྱད་ནི། ཤར་དུ་གཏུམ་དྲག ལྷོར་ཀེང་རུས་ཅན།
ནུབ་ཏུ་རྡོ་རྗེ་འབར་བ། བྱང་དུ་ཚང་ཚིང་ཁྲིགས་པ། བྱང་ཤར་དུ་ཧ་ཧ་རྒོད་པ། ཤར་ལྷོར་བཀྲ་ཤིས་མཆོག་
གམ་ཚལ། ལྷོ་ནུབ་ཏུ་མུན་པ་དྲག་པོ། ནུབ་བྱང་དུ་ཀི་ལི་ཀི་ལིའི་སྒྲ་སྒྲོགས་པ་རྣམས་སོ། ། དེ་ན་གནས་པའི་
ཤིང་བརྒྱད་ནི། ཤར་དུ་ནཱ་ག་གེ་སར། ལྷོར་ཀཀྐ་ལ། ནུབ་ཏུ་ཙུན་ཏ། བྱང་དུ་ཨ་ཤཱཀྵ།བྱང་ཤར་དུ་ནེ་གྲོ་དྷ།
ཤར་ལྷོར་ཀ་རཉྫ། ལྷོ་ནུབ་ཏུ་པ་ཊ་བརྡ། ནུབ་བྱང་དུ་བནི་རྣམས་སོ། ། ཤིང་དེ་དག་གི་རྩ་བར་རིམ་བཞིན་དུ་
བརྒྱ་བྱིན་དཀར་པོ། ལྷོར་གཤིན་རྗེ་སྔོན་པོ། ནུབ་ཏུ་ཆུ་ལྷ་དཀར་པོ། བྱང་དུ་གནོད་སྦྱིན་སེར་པོ། བྱང་ཤར་
དུ་དབང་ཕྱུག་དཀར་པོ། ཤར་ལྷོའི་མེ་ལྷ་དམར་པོ། ལྷོ་ནུབ་ཏུ་སྲིན་པོ་སྔོན་པོ། ནུབ་བྱང་དུ་རླུང་ལྷ་དུ་བའི་
མདོག་ཅན་རྣམས་རང་རང་གི་བཞོན་པ་ལ་ཞོན་ཏེ་ཞལ་གཅིག་ཕྱག་བཞི་པ་དང་པོ་གཉིས་ཐུགས་ཀར་ཐལ་མོ་
སྦྱར་ནས་གཡས་འོག་མ་རྣམས་ཀྱིས་རིམ་པ་བཞིན་རྡོ་རྗེ་དབྱུག་པ་སྦྲུལ་ནོར་བུ་སྐྱུགས་པའི་ནེའུ་ལེ་རྩེ་གསུམ་
བགྲང་འཕྲེང་རལ་གྲི་བ་དན་བསྣམས་པ་དང་། གཡོན་ཐམས་ཅད་ཐོད་ཁྲག་ཐུགས་ཀར་བཟུང་ནས་རང་གི་
ཡུམ་ལ་འཁྱུད་པའོ། ། ཤིང་དེ་དག་གི་རྩེ་མོར་གནས་པའི་ཕྱོགས་སྐྱོང་རྣམས་ཀྱི་བཞོན་པའི་གདོང་བརྙན་གྱི་
ཞིང་སྐྱོང་བརྒྱུད་ནི། ཤར་དུ་གླང་པོའི་གདོང་ཅན་དཀར་པོ།ལྷོར་མ་ཧེའི་གདོང་ཅན་སྔོན་པོ། ནུབ་ཏུ་སྦྲུལ་
345

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གདོང་ཅན་དཀར་པོ། བྱང་དུ་མི་གདོང་ཅན་སེར་པོ།བྱང་ཤར་དུ་གླང་གདོང་ཅན་དཀར་པོ།ཤར་ལྷོའི་ར་སྐྱེས་
གདོང་ཅན་དམར་པོ།ལྷོ་ནུབ་ཏུ་རོ་ལངས་གདོང་ཅན་སྔོན་པོ།ནུབ་བྱང་དུ་ཤ་བའི་གདོང་ཅན་དུད་ཁ་སྟེ། དེ་
ཐམས་ཅད་ཀྱང་དྲག་ཅིང་གཏུམ་ལ་རྫུ་འཕྲུལ་ཆེ་བ། ཞལ་གཅིག་ཕྱག་གཉིས་པ་ཤིང་གསེབ་ནས་ལུས་ཕྱེད་ཕྱིར་
འཐོན་པ། གཡས་ཐོད་པ་ཁྲག་གིས་གང་པ་འཛིན་ཅིང་། གཡོན་ཐམས་ཅད་གཏོར་མ་བཟུང་ནས་བྲེལ་བའི་
ཚུལ་དུ་གནས་པའོ། ། ཤིང་དེ་དག་གི་མདུན་ངོས་སུ་ཆུ་བརྒྱད་དང་། དེ་དག་ལ་གནས་པའི་ཀླུ་བརྒྱད་ནི།
ཤར་གྱི་ཆུར་ནོར་རྒྱས་དཀར་པོ། ལྷོར་པདྨ་དཀར་པོ། ནུབ་ཏུ་ཀ་ཀོ་ཊ་སྔོན་པོ། བྱང་དུ་འཇོག་པོ་དམར་པོ།
བྱང་ཤར་དུ་པདྨ་ཆེན་པོ་དཀར་པོ། ཤར་ལྷོར་དུང་སྐྱོང་སེར་པོ། ལྷོ་ནུབ་ཏུ་རིགས་ལྡན་དཀར་པོ། ནུབ་བྱང་
དུ་མཐའ་ཡས་སྔོན་པོ།དེ་ཐམས་ཅད་ཀྱང་ཞལ་གཅིག་ཕྱག་གཉིས་པ།སྟོད་ལྷའི་ལུས་དང་སྨད་སྦྲུལ་མཇུག་ཅན།
དབུ་ལ་སྦྲུལ་མགོའི་གདེངས་ཀ་བདུན་དང་ལྡན་པ།ཁྱག་ཐལ་མོ་སྦྱར་ནས་གཙོ་བོ་ལ་འདུད་པའོ། ། ཀླུ་དེ་དག་གི་
ནམ་མཁར་སྤྲིན་བརྒྱུད་ནི། ཤར་དུ་སྒྲོགས་པ། ལྷོར་གཡོ་པ། ནུབ་བུ་དྲག་པོ། བྱང་དུ་ཆེར་སྒྲོགས་པ། བྱང་
ཤར་དུ་བརྟན་པ། ཤར་ལྷོའི་གང་བ། ལྷོ་ནུབ་ཏུ་འབེབས་པ། ནུབ་བྱང་དུ་གཏུམ་པ་སྟེ་ཐམས་ཅད་ཀྱང་གློག་
འཕྲེང་འཁྱུག་ཅིང་འབྲུག་སྒྲ་སྒྲོགས་པ། སེར་བ་དང་ཆར་འབེབས་པའོ། ། དུར་ཁྲོད་དེར་གནས་པའི་རི་
བརྒྱུད་ནི། ཤར་དུ་རིན་པོ་ཆེའི་ལྷུན་པོ། ལྷོར་མ་ལ་ཡ་སེར་པོ།ནུབ་ཏུ་ཀེ་ལ་ཤར་དཀར་པོ་བྱང་དུ་མནྡ་ར་ལྗང་ཁུ།
བྱང་ཤར་དུ་དབང་ཆེན་ནག་པོ། ཤར་ལྷོར་སྤོས་ངད་ལྡན་སེར་པོ། ལྷོ་ནུབ་ཏུ་གངས་ཅན་དཀར་པོ།ནུབ་བྱང་དུ་
དཔལ་རི་སྔོན་པོའོ། ། རི་དེ་དག་ལ་གནས་པའི་མཆོད་རྟེན་བརྒྱད་ནི། ཤར་དུ་རྡོ་རྗེ་དཀར་པོ།ལྷོར་རྡོ་རྗེ་ནག་
པོ།ནུབ་ཏུ་རྡོ་རྗེ་ཆགས་པ་དཀར་པོ་བྱང་དུ་རྡོ་རྗེ་འདུས་བྱས་སེར་པོ།བྱང་ཤར་དུ་རྡོ་རྗེ་ཐུགས་དཀར་པོ།ཤར་ལྷོར་སྐུ་
རྡོ་རྗེ་དམར་པོ།ལྷོ་ནུབ་ཏུ་རིན་པོ་ཆེའི་རྡོ་རྗེ་ནག་པོ།ནུབ་བྱང་དུ་ཆོས་རྡོ་རྗེ་ལྗང་ཁུའོ་ཞེས་པ་བཞིན་ནམ། ཡང་ན་
བརྒྱད་པོ་བྱང་ཆུབ་མཆོད་རྟེན་གྱི་རྣམ་པ་ཅན་ནོ། ། གཞན་ཡང་། ཀེང་རུས་དང་། གསལ་ཤིང་གིས་ཕུག་
པའི་རོ་དང༌། ཤིང་ལ་དཔྱངས་པ་སོགས་མངོན་རྟོགས་བཞིན་ནོ། ། སྔར་བཤད་པ་དེ་དག་གི་མཚོན་དོན་
རགས་པ་ནི། དེ་ཡང་གཞལ་ཡས་ཁང་རྣམ་སྣང་ལས་བསྐྱེད་པ་ནི། གཞལ་ཡས་ཁང་གཟུགས་ཕུང་རྣམ་པར་
དག་པ་རྣམ་སྣང་ནི་ངོ་བོར་མོས་པ་དེ་མཚོན། གཞལ་ཡས་ཁང་གྲུ་བཞི་བས་ནི། སངས་རྒྱས་དང་སེམས་ཅན་གྱི་
དེ་ཁོ་ན ང་བ་ཟླུམ་པོས་ཆོས་ཀྱི་འཁོར་ལོ་བསྐོར་བ་སོགས་དང་། དུར་ཁྲོད་ཀྱིས་བདག་མེད་པ་དང་། ཀེང་
རུས་སོགས་ཀྱིས་མི་རྟག་པ་དང་འཁོར་བའི་ཉེས་དམིགས་མཚོན། ཆུ་རྣམས་ཀྱིས་བྱང་ཆུབ་ཀྱི་སེམས། ཀླུ་
རྣམས་ཀྱིས་ཕར་ཕྱིན་ཤིང་རྣམས་ཀྱིས་རྩ་མེས་གཏུམ་མོ། ༼ སྤྲིན་གྱིས་བྱང་སེམས་དཀར་པོ་མཆོད་རྟེན་རྣམས་
346

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
ཀྱིས་སྐུ་གསུམ་གྱི་གོ་འཕང་། གྲུབ་ཐོབ་ཀྱིས་དེ་མངོན་དུ་བྱེད་པའི་གང་ཟག་མཚོན་པ་སོགས་ཡིན་ནོ། །
གཉིས་པ་བར་དོ་ལོངས་སྐུར་འཁྱེར་བའི་ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་པ་ལ་གཉིས། གདན་བསྐྱེད་
པ་དང་། དངོས་སོ། ། དང་བོ་ནི། རེ་མིག་གྲུ་བཞི་པའི་དབུས་སུ་ཡཾ་སྔོན་པོ་ཞིག་ཐོལ་གྱིས་བྱུང་བ་འོད་དུ་མེར་
གྱིས་ཞུ་ནས། རླུང་གི་དཀྱིལ་འཁོར་ཁ་དོག་ནག་ལ་ཅུང་ཟད་དམར་བའི་མདངས་ཅན་དབྱིབས་ཟླུམ་པོ་དྲག་ཏུ་
གཡོ་བཞིན་པ་ཞིག་ཏུ་གྱུར། རླུང་དཀྱིལ་དེའི་སྟེང་དང་། ནང་གི་ཤར་མ་གཏོགས་པའི་ཕྱོགས་གཞན་གསུམ་
དང་། སྒོ་བཞིའི་ནང་དུ་སྣ་ཚོགས་པདྨ་དང་། དེའི་སྟེང་དུ་ཉི་མའི་གདན་བཅས་ཟུང་རེ་རེ། ནང་གི་ཤར་གྱི་རེ་
མིག་གི་ནང་དང་རེ་མིག་གི་ཕྱི་ནང་གི་གྲྭ་བཞིར་སྣ་ཚོགས་པདྨ་དང་ཟླ་བའི་གདན་ཟུང་འབྲེལ་རེ་རེ་བསམ་མོ། །
འདིར་རླུང་དཀྱིལ་དེ་ཁ་དོག་ནག་པས་ནི་མངོན་སྤྱོད་ཀྱི་ལས་སྒྲུབ་པ་མཚོན་ཞིང་། ཅུང་ཟད་དམར་བས་གཏུམ་
མོའང་མཚོན་ནོ། ། གཉིས་པ་ནི། འཕེན་པ་སྔོན་དུ་བཏང་ནས། གདན་དབུས་མ་ཉི་དཀྱིལ་ཀྱི་སྟེང་དུ་
དབྱངས་ཀྱི་ཨ་གཉིས་ཀྱི་དང་པོ་ཨ་ཐུང་སེར་པོ་ཞིག་བྱུང་དེ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་ཉ་གང་བ།
སྟེང་ངོས་སུ་འོད་ཟེར་དཀར་པོ་འཕྲོ་བ་ཞིག་ལ་ང་རྒྱལ་གཞག དེའི་སྟེང་དུ་ཆུ་ལས་ཆུ་བུར་རྡོལ་བ་ལྟར་བྱུང་བའི་
དྷཱི ཡིག་སེར་པོ་སྒྲ་ལྡན་འོད་ཟེར་འབར་བ་ལ་སེམས་བཟུང་། དྷཱི ཡོངས་སུ་གྱུར་པ་ལས་གསེར་གྱི་རྡོ་རྗེ་ཕྱེད་
པའི་ཡུ་བ་ཅན་གྱི་རལ་གྲི་སྔོན་པོ་སོ་གཉིས་མའི་རྣམ་པ་ཅན་གྱི་ཡུ་བའི་ལྟེ་བའམ། རལ་གྲིའི་རྩ་བའི་དབུས་སུ་
དྷཱི སེར་པོ་མཚན་པ། དེ་ལས་འོད་ཟེར་འཕྲོས། གཤེགས་པ་ལྔ། གཤེགས་མ་ལྔ། སེམས་དཔའ་བཅུ་དྲུག
སེམས་མ་བཞི། ཁྲོ་བོ་བཅུ་སོགས་ཀྱིས་ངོ་བོར་གྱུར་པ་ཐམས་ཅད་འཇམ་དཔལ་རིགས་ལྔའི་རྣམ་པ་ཅན། ཤར་
དང་ཤར་ལྷོ་པ་། ལྷོ་དང་ལྷོ་ནུབ་པ། ནུབ་དང་ནུབ་བྱང་བ། བྱང་དང་བྱང་ཤར་བ་སྟེང་ཕྱོགས་པ་རྣམས་རིམ་
པ་བཞིན་དུ། སྐུ་མདོག་ནི་སྔོ་སེར་དམར་ལྗང་དཀར་པ་སྟེ་ཕྱག་གཡས་རིམ་པ་བཞིན་དུ། རྡོ་རྗེ་རིན་པོ་ཆེ་པདྨ་
རལ་གྲི་འཁོར་ལོ་དང་། གཡོན་ཐམས་ཅད་ན་པོ་ཏི་འཛིན་པའི་རྣམ་པར་སྤྱན་དྲངས་རལ་གྲི་ལ་ཐིམ་པས། དེ་
ཡོངས་སུ་གྱུར་པ་ལས་རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་གཞོན་ནུ་
བཅུ་དྲུག་ལོན་པའི་ན་ཚོད་ཅན། གཡས་རལ་གྲི་འཕྱར་ཞིང་། གཡོན་སྡིགས་མཛུབ་དང་བཅས་པས་གླེགས་
བམ་ཐུགས་ཀར་འཛིན་པ་རྒྱན་ཐམས་ཅད་ཀྱིས་བརྒྱན་ཅིང་མཚན་དཔེ་གསལ་རྫོགས་ཀྱིས་སྤྲས་པ་ཤིན་ཏུ་ཕྲ་བའི་
རླུང་སེམས་ཀྱི་རང་བཞིན་ཅན་འཇའ་ཚོན་ལྟར་དྭངས་ཤིང་གསལ་བ་ཞིག་ལ་ང་རྒྱལ་འཇོག་གོ། དེ་ལྟར་བར་དོ་
ལོངས་སྐུར་འཁྱེར་བའི་རྣལ་འབྱོར་འདི་ནི། གཞི་དང་རྣམ་པ་མཐུན་ཚུལ་ཡོད་དེ། གཞི་ལ་འཛམ་བུའི་གླིང་གི་
མི་མངལ་སྐྱེས་ཁམས་དྲུག་ལྡན་ཞིག་གིས་འཆི་བ་འོད་གསལ་མངོན་དུ་བྱས་ནས། འོད་གསལ་དེ་ལས་ལངས་པ་
347

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་དུས་མཉམ་དུ་འོད་གསལ་དེའི་བཞོན་པར་གྱུར་པའི་རླུང་འོད་ཟེར་ལྔ་བས་ཉེར་ལེན་དང་སེམས་ཀྱིས་ལྷན་
ཅིག་བྱེད་རྐྱེན་བྱས་ཏེ། དངོས་གནས་ལ་རླུང་སེམས་ཙམ་ལས་དབང་པོ་ཀུན་ཚང་བའི་བར་དོའི་ལུས་འགྲུབ་པ་
དང་རྣམ་པ་མཐུན་པར་རླུང་སེམས་ཙམ་ལས་གྲུབ་པའི་རྒྱུ་རྡོ་རྗེ་འཛིན་པ་མོས་པས་བསྐྱེད་པ་ཡིན་པའི་ཕྱིར།
རྣལ་འབྱོར་འདི་ལ་བར་དོ་ལོངས་སྐུར་འཁྱེར་བའི་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། དེ་གཞི་ལ་
འཛམ་བུ་གླིང་པའི་མི་མངལ་སྐྱེས་ཞིག་གིས་འཆི་བ་འོད་གསལ་མངོན་དུ་བྱས་པའི་མཐར་བར་དོའི་ལུས་འགྲུབ་པ་
དང་ཆོས་མཐུན་པས་སྒྲུབ་པ་པོ་རང་ཉིད་ལ་འབྱུང་འགྱུར་གྱི་བར་དོ་སྦྱོང་བར་བྱེད། རྫོགས་རིམ་གྱི་སྐབས་སུ་
དཔེ་དོན་གྱི་འོད་གསལ་གཉིས་ལས་སྒྱུ་མའི་སྐུ་གཉིས་འགྲུབ་པ་དང་རྣམ་པ་མཐུན་ཞིང་། དེའི་དགེ་རྩ་སྨིན་བྱེད་
དུ་འགྱུར་པ་དང་། འབྲས་དུས་ཀྱི་ལོངས་སྐུ་དངོས་དང་རྣམ་པ་མཐུན་ཞིང་། དེ་ད་ལྟ་ནས་ལམ་བྱེད་ཀྱི་ཚུལ་དུ་
བསྒོམས་པས་སྐུ་དེ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། ། རྒྱུ་རྡོར་འཛིན་བསྐྱེད་པ་འདི་སྦྱང་
གཞི་བར་དོ་དང་ཆོས་མཐུན་པ་ཡང་ཡིན་ཏེ། རེ་མིག་དབུས་ཀྱི་རླུང་དེ། འཆི་བ་འོད་གསལ་གྱི་བཞོན་པའི་རླུང་
དང་། ཨ་ཡིག་ལས་བྱུང་བའི་ཟླ་བའི་དཀྱིལ་འཁོར་དེ་འཆི་བ་འོད་གསལ་གྱི་སེམས་དང་། དྷཱི༔ཡིག་སེར་པོ་བར་
དོའི་ངག་དང་། རལ་གྲི་དེ་ནི་བར་དོའི་ཡིད་དང་། དེ་ལས་འོད་ཟེར་འཕྲོས་ཏེ་བདེ་བར་གཤེགས་པ་སོགས་
སྤྱན་དྲངས་པ་སོགས་བར་དོའི་བྱ་བ་དང༌། དེ་རྣམས་ལས་འཇམ་དཔལ་དུ་གྱུར་པ་ནི་བར་དོའི་ལུས་ངག་ཡིག་
གསུམ་གཅིག་ཅར་དུ་གྲུབ་པ་དང་ཆོས་མཐུན་པའི་ཕྱིར་རོ། ། དེ་བསྐྱེད་པ་ནི། སྦྱོང་བྱེད་ལམ་གྱི་སྐབས་དང་
ཆོས་མཐུན་ཏེ། རེ་མིག་གི་དབུས་ཀྱི་རླུང་དེ་སྒྱུ་ལུས་གཉིས་ཀྱི་སྒྲུབ་གཞིར་གྱུར་པའི་འོད་གསལ་གཉིས་ཀྱི་བཞོན་
པའི་རླུང་དང་། ཨ་ལས་བྱུང་བའི་ཟླ་བ་དེ་འོད་གསལ་གཉིས་ཀྱི་སེམས་དང་། ཟླ་བའི་དབུས་ཀྱི་དྷཱི ནི་དག་མ་
དག་གི་སྒྱུ་མའི་སྐུ་གཉིས་ཀྱི་གསུང་དང་། རལ་གྲི་དྷཱི ས་མཚན་པ་ནི་སྐུ་དེ་གཉིས་ཀྱི་ཐུགས་དང་། དེ་ལས་འོད་
ཟེར་འཕྲོས་བདེ་བར་གཤེགས་པ་ཐམས་ཅད་སྤྱན་དྲངས་པ་ནི་སྐུ་དེ་གཉིས་ཀྱི་མཛད་པ་དང་། དེ་གཉིས་ལས་
འཇམདཔལ་དུ་གྱུར་པ་ནི་འོད་གསལ་གཉིས་ལས་སྐུ་དེ་གཉིས་འགྲུབ་པ་དང་རྣམ་པ་མཐུན་ཞིང་དེ་ལྟ་བུའི་
རྟོགས་པ་སྐྱེ་བའི་དགེ་རྩ་སྨིན་བྱེད་དུ་འགྱུར་བའི་ཕྱིར་རོ། ། དེ་བསྐྱེད་པ་ནི། འབྲས་བུའི་གནས་སྐབས་དང་
ཆོས་མཐུན་ཏེ། རེ་མིག་གི་རླུང་དེ་མི་སློབ་པའི་ཟུང་འཇུག་གི་དངོས་རྒྱུར་གྱུར་པའི་རླུང་དང་། ཨ་ཡིག་ལས་
བྱུང་བའི་ཟླ་བ་དེ་ཟུང་འཇུག་གི་དངོས་རྒྱུ་དོན་གྱི་འོད་གསལ་དང་། བློ་བའི་དྷི་ནི་ལོངས་སྐུའི་ངག་དང་། རལ་
གྲི་ནི་ལོངས་སྐུའི་ཐུགས་དང་། དེ་ལས་འོད་ཟེར་འཕྲོས་པ་སོགས་ནི་ལོངས་སྐུའི་མཛད་པ་དང་། དེ་རྣམས་ལས་
འཇམ་དཔལ་དུ་བསྐྱེད་པ་ནི་ལོངས་སྐུ་དངོས་དང་རྣམ་པ་མཐུན་ཞིང་། དེ་ལྟ་བུ་ད་ལྟ་ནས་འབྲས་བུ་ལམ་བྱེད་ཀྱི་
348

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
ཚུལ་དུ་བསྒོམས་པས། མཐར་རྒྱལ་བའི་ལོངས་སྐུ་འགྲུབ་པའི་ནུས་པ་ཁྱད་པར་ཅན་འཇོག་པ་ཡིན་པའི་ཕྱིར།
འཇམ་དཔལ་གྱི་ཐུགས་ཀའི་ཉི་མ་ནི། སྦྱང་གཞི་དང་ཆོས་མཐུན་སྦྱོར་ཚུལ་མེད་ཀྱང་མཚོན་དོན་ཡོད་དེ། ལམ་
དུས་དང་འབྲས་འདུས་ཀྱི་འོད་གསལ་གཉིས་མཚོན་པ་ཡིན་པའི་ཕྱིར་རོ། ། གསུམ་པ་སྐྱེ་བ་སྤྲུལ་སྐུར་འཁྱེར་
བའི་རྣལ་འབྱོར་ལ་གཉིས། འབྲས་བུ་རྡོ་རྗེ་འཛིན་པ་མངོན་བྱང་ལྔ་དང་མཐུན་པར་བསྐྱེད་ཚུལ། དེ་ཉིད་སྐྱེ་བ་
སྤྲུལ་སྐུར་འཁྱེར་བའི་རྣལ་འབྱོར་དུ་བསྟན་པའོ། ། དང་པོ་ནི། སྔར་བསྟན་པའི་སྐུ་ཕྲ་བ་དེ་ཐ་མལ་བའི་མིག་
གི་སྤྱོད་ཡུལ་མ་ཡིན་པས། དེ་དག་གི་ཡུལ་དུ་འགྱུར་བར་བྱའོ་སྙམ་པའི་འཕེན་པ་བཏང་ནས། འཇམ་དཔལ་གྱི་
ཐུགས་ཀར་ཨ་ཡིག་ལས་ཉི་མའི་དཀྱིལ་འཁོར་ཞིག་བྱུང་བར་བསམ། དེའི་ངང་ནས་སེམས་ཅན་ཞི་བས་གདུལ་
བར་བྱའོ་སྙམ་ནས། ཉི་མའི་དཀྱིལ་འཁོར་དེ་ལས་འོད་ཟེར་འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱང་བ་
སོགས་ཀྱི་སྒོ་ནས་དེ་རྣམས་ཀྱི་དོན་བྱས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་འཇམ་དཔལ་རིགས་
ལྔའི་རྣམ་པར་སྤྱན་དྲངས། དེ་རྣམས་འཇམ་དཔལ་དང་བཅས་པ་ཉི་མ་ལ་ཞུགས་པས་ཉི་མའི་དཀྱིལ་འཁོར་དེ་
ཡང་འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པར་བྱེད་པའི་ཉི་མའི་དཀྱིལ་འཁོར་ཆེན་པོར་གྱུར་བར་
བསམས་ང་རྒྱལ་འཇོག དེའི་དབུས་སུ་ཧཱུྃ་ཡིག་མཐིང་ག་བཟོད་པར་དཀའ་བའི་འོད་ཟེར་ཅན་ཞིག་བསམས་ཏེ།
དེའི་ངང་ནས་ཞི་བས་འདུལ་མི་ནུས་པའི་གདུག་པ་ཅན་ཆུང་ངུ་འདུལ་བར་བྱའོ་སྙམ་ནས་ཧཱུྃ་ཡིག་ལས་ཡིག་འབྲུ་
ཙམ་མ་ཡིན་པར་ཧཱུྃ་ཞེས་པའི་སྒྲ་འབྲུག་སྟོང་ལྡིར་བ་ཕྱོགས་བཅུར་སྤྲོས་པས་གདུག་པ་ཅན་དེ་རྣམས་བཏུལ།
སེམས་ཅན་ཐམས་ཅད་ཀྱི་དོན་བྱས་ནས་ཧཱུྃ་ཡིག་ལ་ཐིམ་པར་བསམ། ཧཱུྃ་ཡིག་དེ་ལས་ཁྲོ་བོའི་རྡོ་རྗེ་ཁ་དོག་ནག་པོ་
འཇིགས་སུ་རུང་བ། ཕྱོགས་རྭ་རྣམས་ཤིན་ཏུ་གདེངས་པ། ལྟེ་བའི་སྒོ་ངའི་དབུས་སུ་ཧཱུྃ་ཡིག་གིས་མཚན་པ་ཞིག་
ལ་སེམས་འཇོག་དེའི་ངང་ནས་གདུག་པ་ཅན་འབྲིང་པོ་རྣམས་འདུལ་བའི་སྒོ་ནས་སེམས་ཅན་གྱི་དོན་བྱའོ་སྙམ་
ནས། རྡོ་རྗེ་དེ་ལས་རྡོ་རྗེ་ཕྲ་མོའི་ཚོགས་སྤྲོ་ཞིང་རྡོ་རྗེ་ཕྲ་མོ་དེ་རྣམས་ལས་དང་དེ་སྤྲོ་བ་དང་དུས་མཉམ་དུ་སངས་
རྒྱས་སོགས་བཞི་དང་། རྡོ་རྗེ་འཇིགས་བྱེད་ཡུམ་བཅས་དང་ཡུམ་མེད་དཔག་ཏུ་མེད་པ་སྤྲོས། གདུག་པ་ཅན་
རྣམས་བཏུལ། སྤྲུལ་པ་ནམ་མཁའི་ཁམས་ཐམས་ཅད; དཔེར་ན། ཏིལ་གྱི་གང་བུ་ལྟར་ཕན་ཚུན་གཅིག་ལ་
གཅིག་ཅར་བའི་ཚུལ་གྱིས་བར་མཚམས་མེད་པར་གང་བ་རྣམས། རང་རང་གི་གདན་ཉི་མ་ལ་གནས་པའི་འོད་
ཟེར་དང་། ཡབ་ཡུམ་སྙོམས་པ་བཞུགས་པའི་བྱང་ཆུབ་ཀྱི་སེམས་སོགས་ཀྱིས་སེམས་ཅན་ཐམས་ཅད་ལ་དབང་
བསྐུར། སྒྲིབ་པ་སྦྱོང་བའི་སྒོ་ནས་སྨིན་པར་བྱས་ཏེ། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། དེ་དག་སྔར་
སྤྲོས་པ་རྣམས་དང་ལྷན་ཅིག་ཏུ་འདུས་ནས། རྩ་བའི་རྡོ་རྗེ་ཧཱུྃ་དང་བཅས་པ་ལ་ཐིམ་པར་བསམ་སྟེ་ང་རྒྱལ་འཇོག
349

༄༅༑ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེའི་ངང་ནས་སླར་ཡང་གདུག་པ་ཅན་ཆེན་པོ་འདུལ་བའི་སྒོ་ནས་སེམས་ ཅན་གྱི་དོན་བྱའོ་སྙམ་དུ་འཕེན་པ་
བཏང་སྟེ། དེ་ལས་ཁ་ཆད་འགྱུར་ལྟར་གྱི་འབྲས་བུ་རྡོ་རྗེ་འཛིན་པ་ཡབ་ཡུམ་གྱི་སྐུར་ལྡང་བར་བྱའོ། །
གཉིས་པ་ནི། འབྲས་བུ་རྡོ་རྗེ་འཛིན་པ་བསྐྱེད་པ་འདི་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་
སྟེ། སྦྱང་གཞི་དང་སྦྱར་ཚེ། ཕ་མའི་ཁུ་ཁྲག་གི་དབུས་སུ་བར་དོའི་རྣམ་ཤེས་ཞུགས་པ་དང་ཆོས་མཐུན་ཞིང་།
སྒྲུབ་པ་པོ་རང་ཉིད་ཀྱི་མ་དག་པའི་སྐྱེ་བ་སྦྱོང་བར་བྱེད། རྫོགས་རིམ་གྱི་སྐབས་སུ་སྒྱུ་མའི་སྐུ་གཉིས་ཀྱིས་རགས་
པའི་སྤྲུལ་སྐུ་འཛིན་པ་དང་ཆོས་མཐུན་ཞིང་དེ་ལྟར་འགྲུབ་པའི་དགེ་རྩ་སྨིན་བྱེད་དུ་འགྱུར། འབྲས་དུས་ཀྱི་
ལོངས་སྐུ་དངོས་ཀྱིས་འདོད་ཁམས་སུ་རགས་པའི་སྤྲུལ་སྐུ་སྟོན་པ་དང་རྣམ་པ་མཐུན་ཞིང་དེ་དེ་ལྟ་བུ་ད་ལྟ་ནས་
ལམ་བྱེད་ཀྱི་ཚུལ་གྱིས་བསྒོམས་པས་སྤྲུལ་སྐུ་དངོས་གནས་པ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་
རོ། ། འདི་བསྐྱེད་པ་ནི། སྦྱང་གཞི་སྐྱེ་བ་དང་ཆོས་མཐུན་པ་ཡིན་ཏེ། སྔར་གྱི་ཟླ་བའི་དཀྱིལ་འཁོར་དེ་ཕ་ལས་
ཐོབ་པའི་བྱང་སེམས་དཀར་པོ་དང་ཆོས་མཐུན། འཇམ་དཔལ་གྱི་ཐུགས་ཀའི་ཉི་མ་དེ་མ་ལས་ཐོབ་པའི་ཁམས་
དམར་པོ་དང་ཆོས་མཐུན། འཇམ་དཔལ་དང་བཅས་པ་ཉི་མ་ལ་ཞུགས་པ་ནི་ཁུ་ཁྲག་གི་དབུས་སུ་རྣམ་ཤེས་
ཞུགས་པ་དང་ཆོས་མཐུན། འོད་ཟེར་གྱིས་དཔག་ཚད་སྟོང་ཕྲག་བརྒྱུར་ཁྱབ་པའི་ཉི་མའི་དཀྱིལ་འཁོར་དུ་གྱུར་
པ་ནི་ཁུ་ཁྲག་རྣམ་ཤེས་གསུམ་འདྲེས་པ་གསུམ་དང་ཆོས་མཐུན་ཧཱུྃ་ཡིག་དེ་མངལ་གྱི་གནས་སྐབས་སུ་ངག་སྨྲ་བའི་
ནུས་པ་བྱེད་པ་ལྕེ་རྐན་གྲུབ་པ་དང་ཆོས་མཐུན། ཁྲོ་བོ་རྡོ་རྗེ་ནི་མངལ་གྱི་ཡིད་དང་ཆོས་མཐུན། དེ་ལས་རྡོ་རྗེ་ཕྲ་
མོ་སྤྲོས་པ་ནས་རྡོ་རྗེ་ལ་ཐིམ་པའི་བར་ནི། མངལ་གྱི་སྐབས་སུ་སངས་རྒྱས་ཀྱི་སྒྲས་བསྟན་པའི་ཕུང་པོ་ལྔ་དང་།
སེམས་དཔའི་སྒྲས་བསྟན་པའི་དབང་པོ་ལྔ། སེམས་མའི་སྒྲས་བསྟན་པའི་སྐྱེ་མཆེད། ཁྲོ་བོའི་སྒྲས་བསྟན་པའི་
ཡན་ལག་རྣམས་འཕེལ་བ་དང་ཆོས་མཐུན། ཟླ་བ་དང་དེའི་སྟེང་གི་ཉི་མ་རྡོ་རྗེ་ཧཱུྃ་དང་བཅས་པ་ལས་འབྲས་བུ་རྡོ་
རྗེ་འཇིགས་བྱེད་དུ་གྱུར་པ་ནི་མངལ་གྱི་ལུས་ཕྱི་རོལ་དུ་བཙས་པ་དང་ཆོས་མཐུན་དུ་ཡོད་པའི་ཕྱིར་རོ། ། སྦྱོང་
བྱེད་ལམ་གྱི་སྐབས་དང་ཡང་ཆོས་མཐུན་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པ་ནི་དག་མ་དག་གི་སྒྱུ་
མའི་སྐུ་གཉིས་རང་གི་སྔར་གྱི་ཕུང་པོ་རགས་པ་ལ་ཞུགས་ནས་ལམ་དུས་ཀྱི་སྤྲུལ་སྐུ་འཛིན་པ་དང་རྣམ་པ་མཐུན་ཧཱུཾ་
ནི་ལམ་དུས་ཀྱི་སྤྲུལ་སྐུ་དེའི་གསུང་དང༌། རྡོ་རྗེ་ནི་དེའི་ཐུགས་དང་རྣམ་པ་མཐུན། དེ་ལས་རྡོ་རྗེ་ཕྲ་མོ་སྤྲོ་བ་ནས་
རྡོ་རྗེ་ལ་ཐིམ་པའི་བར་ནི་སྤྲུལ་སྐུ་དེའི་མཛད་པ་དང་རྣམ་པ་མཐུན། དེ་རྣམས་ལས་འབྲས་བུ་རྡོ་རྗེ་འཛིན་པར་
གྱུར་པ་ནི་སྤྲུལ་སྐུ་དེའི་སྐུ་དང་རྣམ་པ་མཐུན་ཞིང་། དེ་ལྟ་བུ་འགྲུབ་པའི་དགེ་རྩ་སྨིན་བྱེད་ཁྱད་པར་ཅན་དུ་
འགྱུར་བ་ཡིན་པའི་ཕྱིར་རོ། ། སྦྱངས་པ་འབྲས་བུའི་གནས་སྐབས་དང་ཡང་ཆོས་མཐུན་ཏེ། འཇམ་དཔལ་
350

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་པོའི་ཁྲིད་རྒྱུན་མན་ངག་སྣང་བརྙན། །
དང་བཅས་པ་ཉི་མ་ལ་ཞུགས་པ་ནི་ལོངས་སྐུ་དངོས་ཀྱིས་རགས་པའི་སྤྲུལ་སྐུ་སྟོན་པ་དང་ཆོས་མཐུན། ཧཱུྃ་དང་རྡོ་
རྗེ་ནི་རིམ་བཞིན་རགས་པའི་སྤྲུལ་སྐུའི་གསུང་ཐུགས་དང་ཆོས་མཐུན། རྡོ་རྗེ་ཕྲ་མོ་སྤྲོ་བ་ནས་ཐིམ་པའི་བར་ནི་
སྤྲུལ་སྐུ་དེའི་མཛད་པ་དང་ཆོས་མཐུན། དེ་རྣམས་ལས་འབྲས་བུ་རྡོ་རྗེ་འཛིན་པར་གྱུར་པ་ནི། རགས་པའི་སྤྲུལ་
སྐུ་དངོས་དང་ཆོས་མཐུན་ཞིང་། དེ་ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བསྒོམས་པས་སྤྲུལ་སྐུ་དངོས་གནས་
པ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། ། མངོན་བྱང་ལྔའི་སྒོ་ནས་བྱང་ཆུབ་པ་དང་ཆོས་
མཐུན་ཏེཨ་ཡིག་ལས་བྱུང་པའི་ཟླ་བ་དེ། མེ་ལོང་ཡེ་ཤེས་ཀྱི་ངོ་བོ་ཟླ་བ་ལ་བྱང་ཆུབ་པ་དང་། ཛཱིབསྐྱེད་པ་ནས་
ཉི་མའི་དཀྱིལ་འཁོར་ཆེན་པོར་གྱུར་པའི་བར་ནི་མཉམ་ཉིད་ཡེ་ཤེས་ཀྱི་ངོ་བོ་ཉི་མ་ལས་བྱང་ཆུབ་པ་དང༌། ཧཱུཾ་
ཡིག་མཐིང་ག་ནས་ཧཱུྃ་ལ་ཞུགས་པའི་བར་ནི་སོར་རྟོགས་ཡེ་ཤེས་ཀྱི་ངོ་བོ་གསུང་ས་བོན་ལས་བྱང་ཆུབ་པ་དང་།
ཁྲོ་བོའི་རྡོ་རྗེ་བསྐྱེད་པ་ནས་རྡོ་རྗེ་ལ་ཐིམ་པའི་བར་ནི་བྱ་གྲུབ་ཡེ་ཤེས་ཀྱི་ངོ་བོ་ཐུགས་ཕྱག་མཚན་ལས་བྱང་ཆུབ་པ་
དང་། ཟླ་ཉི་རྡོ་རྗེ་ཧཱུྃ་དང་བཅས་པ་ལས་འབྲས་བུ་རྡོ་རྗེ་འཛིན་པར་གྱུར་པ་ནི་ཆོས་དབྱིངས་ཡེ་ཤེས་ཀྱི་ངོ་བོ་སྐུ་
ཡོངས་རྫོགས་ལས་བྱང་ཆུབ་པ་ཡིན་པའི་ཕྱིར་རོ། ། ཚོགས་ཞིང་ནས་འདིའི་བར་གྱི་ལམ་ལྔར་འཇོག་ཚུལ་ཡོད་
དེ། འགྲོ་བ་བཟང་པོར་སྐྱེ་འགྱུར་ལྟ་བུའི་ལས་བསགས་ནས་མཐར་འཆི་བའི་སྔ་རོལ་གྱི་སྨིག་རྒྱུའི་བར་ནི་གཞི་
དུས་ཀྱི་ཚོགས་ལམ། སྨིག་རྒྱུ་ནས་མངལ་དུ་འཇུག་དུས་ཀྱི་འཆི་བ་འོད་གསལ་ཚུན་ཚད་ནི་གཞི་དུས་ཀྱི་སྦྱོར་ལམ།
དེ་གཉིས་གཞི་དུས་ཀྱི་མོས་སྤྱོད་ཀྱི་ས་དང་ས་བཅུའི་དང་པོ། མངལ་དུ་ཉིང་མཚམས་སྦྱར་མ་ཐག་པའི་ལུགས་
ལྡོག་གི་ཉེར་ཐོབ་ནས་མངལ་གྱི་སེམས་ཅན་མགོ་མཇུག་མ་བསྒྱུར་གྱི་བར་ཟླ་བ་བཅུའི་སྐབས་ནི། རིམ་བཞིན་
གཞི་དུས་ཀྱི་ས་གཉིས་པ་རབ་ཏུ་དགའ་བ་ནས་གཞི་དུས་ཀྱི་ས་བཅུ་གཅིག་པ་ཆོས་ཀྱི་སྤྲིན། ཕྱི་རོལ་ཏུ་བཙས་མ་
ཐག་པ་ནི་གཞི་དུས་ཀྱི་མི་སློབ་ལམ་ཀུན་ཏུ་འོད་ཡིན་ལ། དེ་ཡང་ཕར་ཕྱིན་ཐེག་པས་ས་བཅུ་གཅིག་པ་ཀུན་ཏུ་
འོད་ཡིན་པར་འདོད་ཀྱང་། འདིར་ནི། མོས་སྤྱོད་ཀྱི་ས་ནི་ས་བཅུ་པའི་དང་པོར་བྱས་ནས། ས་བཅུ་པ་ལ་བཅུ་
པ་ཙམ་དང་། ཁྱད་པར་གྱི་ལམ་དང༌། བར་ཆད་མེད་པའི་འ་མ་གསུམ་དུ་ཕྱེ་བའི་སྟེང་དུ་ཀུན་ཏུ་འོད་བསྣན་
པས་ས་བཅུ་བཞིར་བྱེད་ཀྱང་དོན་ལ་མི་འགལ་ལོ། ། དེ་དག་སྦྱོང་བྱེད་བསྐྱེད་རིམ་དང་སྦྱར་ན། ཚོགས་ཞིང་
ནས་སྡུད་རིམ་མ་བྱས་ཀྱི་བར་ལམ་དུས་ཀྱི་ཚོགས་ལམ། སྡུད་རིམ་བྱེད་པའི་འོད་ཟེར་སྤྲོ་བསྡུའི་སྐབས་སྔགས་
གཉིས་ཀྱི་དོན་བསྒོམས་པ་ནས། འཇམ་དཔལ་གྱི་ཐུགས་ཀར་ཉི་མའི་དཀྱིལ་འཁོར་བསྐྱེད་པའི་བར་སྦྱོར་ལམ།
ཉི་མ་དེ་ལས་འོད་འཕྲོས་པ་ནས། འཇམ་དཔལ་ཉི་མའི་དཀྱིལ་འཁོར་ལ་ཞུགས་པའི་བར་ནི་མཐོང་ལམ། ཉི་
མའི་སྟེང་གི་ཁྱུ་ནས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་བར་ནི་སྒོམ་ལམ་ས་བཅུ་གཅིག རྡོ་རྗེ་དེ་ལས་འོད་འཕྲོས་
351

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ནས་ཚུར་མ་བསྡུས་པའི་བར་ནི་ས་བཅུ་གཉིས་པ་ཁྱད་པར་གྱི་ལམ་དང་འོད་ཟེར་རྣམས་ཚུར་འདུས་ཏེ་རྡོ་རྗེ་ལ་
ཐིམ་པ་ནས་རྡོ་རྗེ་འཇིགས་བྱེད་དུ་མ་གྱུར་པའི་བར་ནི་བཅུ་གསུམ་པ་བར་ཆད་མེད་པའི་ལམ་དང་། དེར་གྱུར་པ་
ནི་འདིར་ས་བཅུ་བཞི་པ་ཀུན་ཏུ་འོད་རྡོ་རྗེའི་ས་སྟེ་མི་སློབ་ལམ་མོ། ། བསྡུ་ན། སྦྱང་གཞིའི་སྐྱེ་བ་ལེན་པོ་དེ་ཉིད།
བསོད་ནམས་ཀྱི་ལས་ཀྱིས་འཕངས་པ་ལྟར་ཕུང་པོ་སྔ་མ་དོར་ནས་བར་དོར་སྐྱེས་ཏེ། དེ་ནས་འཛམ་བུའི་གླིང་གི་
དབུས་སུ་མིར་སྐྱེ་བ་བཞིན་དུ། ཚོགས་ཞིང་ལ་བརྟེན་ནས་བསོད་ནམས་ཀྱི་ཚོགས་བསགས། འཆི་རིམ་ལྟ་བུའི་
སྔགས་གཉིས་ཀྱིས་དོན་བསྒོམས་ནས། རྒྱུ་རྡོ་རྗེ་འཛིན་པར་བསྐྱེད། དེ་ལས་འབྲས་བུ་རྡོ་རྗེ་འཛིན་པ་ནི་གཞལ་
ཡས་ཁང་གི་དབུས་སུ་བསྐྱེད་པའི་ཚུལ་ཏེ་རྒྱས་པར་གོང་དུ་བརྗོད་ཟིན་ཏོ། ། འདི་ཡན་ཆད་ཡུམ་བཅས་ཙམ་ནི་
དང་པོ་སྦྱོར་བའོ། ། འབྲས་བུ་རྡོ་རྗེ་འཛིན་པ་གསལ་འདེབས་ཚུལ་ནི། མངོན་རྟོགས་ཀྱི་སྐབས་བཞིན་ཏེ། དེ་
ཡང་དོན་གྱི་གཙོ་བོ་རྣམས་བསྡུ་ན། རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཤིན་ཏུ་ཁྲོས་པ་
སྐུ་མདོག་མཐིང་ནག དབུས་ཀྱི་རྩ་ཞལ་དང་། གཡས་གཡོན་གྱི་རྭ་རྩའི་ཞལ་གསུམ་གསུམ་སྟེ་བདུན་པོ་སྙན་
ཚུལ་གྱི་དབུ་ཐོད་དང་མགྲིན་པ་གཅིག་པ་ལ་སྙན་ཕན་ཆད་འབུར་མོ་བདུན་དོད་ཀྱི་ཚུལ་ལྟ་བུ་ལ་བཞུགས་ཞལ་
དང་འཁོར་ཞལ་འདོད་ཚུལ་མི་འདྲ་བ་ཡོད་ཀྱང་འདིར་ཞལ་འཁོར་ཚུལ་ནི། རྩ་ཞལ་ནག་པོ་མ་ཧེའི་གདོང་ཅན།
དེའི་སྟེང་དུ་སྲིན་ཞལ་དམར་པོ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་
ཁྲོས་པ། རྭའི་རྩ་བའི་གཡས་ཀྱི་ཞལ་གསུམ་གྱི་དབུས་མ་སྔོན་པོ། དེའི་གཡས་ཞལ་ལྟག་པའི་ཕྱོགས་སུ་གནས་པ་
དམར་པོ། གཡོན་ཞལ་རྩ་ཞལ་ཕྱོགས་སུ་གནས་པ་སེར་པོ་རྭ་རྩའི་གཡོན་ཞལ་གསུམ་གྱི་དབུས་མ་དཀར་པོ།
གཡས་ཞལ་དུད་ཁ་རྩ་ཞལ་ཕྱོགས་སུ་ཡོད་པ་གཡོན་ཞལ་ནག་པོ་ལྟག་པའི་ཕྱོགས་སུ་ཡོད་པ་སྟེ། ཁྲོ་ཞལ་བརྒྱད་ཀྱི་
སྤྱི་བོར་རུས་པའི་འཁོར་ལོ་རྩིབས་བརྒྱད་པ་རེ་རེ། མདུན་གྱི་རྩིབས་ལྔ་བའི་མུ་འཁྱུད་ཀྱི་སྟེང་དུ་དྲག་པོའི་ཐོད་
སྐམ་ལྔ་ལྔ། དེ་རྣམས་ཀྱི་ཁ་ནས་རུས་པའི་དྲ་བ་དྲ་ཕྱེད་འཕྱང་བ་སོགས་དང་། སྙན་གཡས་གཡོན་གྱི་སྣེར་རུས་
པའི་འཁོར་ལོ་ལ་རུས་པའི་དྲ་ཕྱེད་སུམ་བཤིབས་འཕྱང་བ། འདི་མ་ཧེའི། སྙན་ལ་མི་བདེ་བས་ཞིབ་ཆ་གྱིས།
མགུལ་པའི་ཐད་དུ་རུས་པའི་འཁོར་ལོ་རྩིབས་བཅུ་དྲུག་པ། དཔུང་མགོ་གཡས་གཡོན་དུ་འཁོར་ལོ་རྩིབས་བརྒྱད་
པའི་དྲུག་པ། རྒྱབ་དུ་དེ་ལྟ་བུ། འཁོར་ལོ་རྣམས་ཀྱི་མཚམས་སུ་རུས་པའི་དྲ་བ་ལྔ་བཤིབས་སམ་བདུན་སྐོར་ཁར་
བཏང་ནས་སྦྲེལ་བ། འཁོར་ལོ་རྣམས་ལ་རུས་པའི་དྲ་ཕྱེད་སུམ་བཤིབས་སུ་འཕྱང་བ། སྙིང་ཁའི་ཐད་ཀྱི་མདུན་
རྒྱབ་ཏུ་འཁོར་ལོ་རྩིབས་བརྒྱད་པ་རེ་དང་། རུས་ཕྲེང་ཉིས་བཤིབས་ཕྲག་གོང་གཡས་ནས་མཆན་ཁུང་གཡོན་
དང་ཕྲག་གོང་གཡོན་ནས་མཆན་ཁུང་གཡས་སུ་བཏང་བའི་མདུན་རྒྱབ་ཀྱི་འཁོར་ལོར་སྦྲེལ་བ་དང་འཁོར་ལོ་དེར་
352

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་པོའི་ཁྲིད་རྒྱུན་མན་ངག་སྣང་བརྙན། །
རུས་པའི་དྲ་བ་དྲ་ཕྱེད་སུམ་བཤིབས་སུ་འཕྱང་བ་ནི་ཉི་གདན་ལ་མ་སླེབ་ཙམ་མོ། ། ཕྱག་ཞབས་ཀྱི་མཁྲིག་མའི་
མདུན་དུ་འཁོར་ལོ་རེ། དེ་རྣམས་ཀྱི་བར་རུས་པའི་དྲ་བ་ཉིས་བཤིབས་ཀྱིས་སྔར་བཞིན་སྦྲེལ་བ་དང་། རུས་པའི་
དྲ་ཕྱེ་སུམ་བཤིབས་ཁ་ཡར་བལྟ་བ། དབུར་དཔུང་རྒྱན་དང་། གྲུ་མོའི་རྒྱན་དང་། ཞབས་ཀྱི་པུས་མོའི་རྒྱུན་
སོགས་ཀྱང་ཤེས་པར་བྱ། སྦྲུལ་གྱི་མཆོད་ཕྱིར་ཐོགས་ནི་གཡས་གཡོན་དུ་སེ་རལ་ཁར་བྱས་པའོ། ། འཇམ་
དཔལ་གྱི་ཞལ་ཅུང་ཟད་ཁྲོས་ཤིང༌། དབུ་སྐྲ་ལྷས་མར་བསླབས་པའི་སྣེ་མོ་ནང་དུ་བཀུག་པའི་རྩེ་མོར་ནོར་བུ་ཡུ་བ་
ཅན་གྱིས་རལ་པའི་ཐོར་ཅོག་གི་སྲོག་ཤིང་བྱས་པ། རལ་པ་བསྒྱུར་ཐག་ལེན་གཉིས་དཀྲིས་པའི་སྟེང་གི་ཁུགས་
དང་། གཡས་གཡོན་གྱི་ཁུག་པ་གཉིས་ཏེ་ཟུར་ཕུད་ལྔ་ལྡན་ཅེས་གསུང་ལ། ཡང་ཐོར་ཚུགས་སྟེང་ངོས་སུ་ཁུག་པ་
གཅིག་དང་ཟུར་བཞིར་ཁུག་པ་རེ་རེར་ཡང་བཤད་པ་ལྟ་བུ་དང་། མེ་ཏོག་གིས་ཐོད་བརྒྱན་ཅིང་། རིན་པོ་ཆེའི་
དབུ་རྒྱན་སྙན་རྒྱུན་དང་བཅས་པའོ། ། ཕྱག་རྒྱའི་ཚུལ་ནི། དཔུང་མགོ་གཡས་གཡོན་གྱི་སོག་པའི་དཀར་ཡོལ་
གྱི་ཁ་རེ་རེའི་ནང་དུ་གཡས་གཡོན་གྱི་ཕྱག་བཅུ་བདུན་བཅུ་བདུན་གྱི་ཚིག་མགོ་རྣམས་ཚུད་པ། དེ་ཡང་མདུན་
ཕྱག་བརྒྱད་དང་རྒྱབ་ཕྱག་བརྒྱད་རྣམས་སྟེང་འོག་ཏུ་བསྒྲིགས་པ། རྒྱབ་མདུན་གྱི་ཕྱག་རིམ་པ་གཉིས་སུ་བསྒྲིགས་
པའི་གྱིས་མཚམས་ནས་འཐོན་པའི་ཕྱག་གཉིས་ཀྱིས་གླང་ལྤགས་འཛིན་པ་དང་། མདུན་ཕྱག་བརྒྱད་གཉིས་ཀྱི་
གཡས་དང་པོས་གྲི་གུག་དང་། གཡོན་དང་ཡོས་ཐོད་པ་བཟུང་ནས་སུམ་གྱི་མཆན་འོག་ནས་འཁྱུད་པ། ཡུམ་རོ་
ལངས་མ་སྔོན་མོ་ཞལ་གཅིག་ཕྱག་གཉིས་ཀྱིས་གྲི་ཐོད་བཟུང་ནས་སྔར་བཞིན་ཡབ་ལ་འཁྱུད་པའོ། ། ཕྱག་གི་
སོག་པའི་དཀར་ཡོལ་ཞེས་བཤད་པ་ནི། ཡེ་ཤེས་ཀྱི་སྐུ་འཇའ་ཚོན་ལྟ་བུ་ལ་དེ་ཁོ་ན་ལྟར་ཡོད་པའི་ངེས་པ་མེད་
མོད། འོན་ཀྱང་དཔེ་ཙམ་ལ་མི་འགལ་ལོ། ། ཕྱག་མཚན་གཞན་གོ་སླ་ཞིང་། བྷི་བྷི་པ་ལ་ནི། ལྕགས་ཀྱི་མདུང་
ཐུང་གི་རྣམ་པ་ཅན་གྱི་ལྕགས་དབྱུག་སྣེ་ཕྲ་བའི་རྩེར་རྨ་བྱའི་སྒྲོའི་ཆུན་པོ་བྱས་པ། གཏུན་ཤིང་ནི་དཀྱིལ་ཕྲ་ལ་སྣེ་
མོ་སྦོམ་པ། ཆུ་གྲ་ནི་དཔུང་མགོ་ནས་ཅུང་ཟད་འོང་བའི་དཔུང་མགོ་རྒྱས་ཤིང་སྐེད་མན་ཕྲ་བ། ཀ་ན་ཡ་ནི་
མདུང་ལ་ཞགས་པ་བཏགས་པ། ཁཊཾ་ཀ་ནི་བདེ་མཆོག་གི་ཕྱག་མཚན་ལྟ་བུ། འཁོར་ལོ་ནི་རལ་གྲི་སོ་གཉིས་
མའི་རྣམ་པ་ཅན་གྱི་གཅོད་པའི་འཁོར་ལོ།རྡོ་རྗེ་ཐོ་བ་ནི་རྭ་ཉི་ཤུ་པ་ཡང་བཤད་ཅིང་། ཡུ་བའི་རྩེ་དང་ཐོ་བའི་མགོ་
ལ་རྡོ་རྗེ་རྩེ་ལྔ་བ་ཕྱེད་པ་ཅན་ནོ། ། མེ་ཐབ་ནི་གྲུ་གསུམ་ལ་མེ་སྒོ་རེ་ཡོད་པ་ཁ་ལ་མེ་འབར་བའོ། ། ཐོད་ཚལ་ནི་
མི་མགོ་རློན་པའི་ཡ་ཐོད་སྐྲ་དང་བཅས་པའོ། ། སྡིགས་མཛུབ་ནི། སྡིགས་མཛུབ་བྱས་པའི་ལག་པ་འཛིན་
པའོ། ། འཕན་རྩེ་གསུམ་པ་ནི། མདུང་རྩེ་གསུམ་པ་ལ་བཏགས་པའི་དར་ལྕེ་གསུམ་པའི་འཕན་ནོ། ། རླུང་
རས་ནི་ཟུར་གསུམ་པའི་དར་ཁྲའོ། ། ཞབས་ཀྱི་གྱེས་ཚུལ་ཡང་གཡས་གཡོན་གྱི་ཞབས་བརྒྱད་པོ་རེ་རེ་ནས་
353

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མདུན་རྒྱབ་ཏུ་བསྒྲིགས་པའི་འོག་གི་སྲོག་ཆགས་རྣམས་ནི་ཞབས་དང་མགོ་སྟོན་ཕྱོགས་མཐུན་པར་རྒྱབ་ཏུ་མནན་
པའོ། ། སྲོག་ཆགས་གཞན་ནི་སླ་ཞིང་། བྱ་ཆེན་པོ་ནི་ལུས་ནག་ལ་ མགོ་དང་མཆུ་དཀར་བའི་འོལ་བ་སྟེ།
ཡོངས་གྲགས་ནི་ནེ་ལེའོ་གསུང་། ཁྱིམ་བྱ་ནི་ལུས་ནག་ལ་ཤའི་སྐེད་སྐོར་ཅན་མི་སྐད་སྨྲ་བའི་བྱ་ཞིག་གོ། བཞད་
ནི་ལུས་དཀར་ལ་མཆུ་སེར་བ་མགུལ་པ་ཁྲ་བོ་ཅན་གྱི་བྱ་ཞིག འཁོར་ཞལ་ཅན་གྱི་ཚངས་པ་གདོང་བཞི་པ་དང་།
དབང་པོ་དཀར་པོ། ཁྱབ་འཇུག་ནག་པོ། མགྲིན་སྔོན་ཅན་རྣམས་གཡས་ཀྱི་ཞབས་འོག་ཏུ་དང་། གདོང་དྲུག་
དམར་པོ། ལོག་འདྲེན་གླང་གདོང་ཅན་དཀར་པོ། ཟླ་བ་དཀར་པོ། ཉི་མ་དམར་པོ་རྣམས་གཡོན་གྱི་ཞབས་
འོག་ཏུ་མནན་པའོ། ། ཕྱག་གཡས་རྣམས་ཀྱིས་ཕྱག་མཚན་དང་བཅས་པའི་སྡིགས་མཛུབ་ཅུང་ཟད་ཁ་འོག་ཏུ་
བསྟན་ནས་གདེངས་པ་དང་། གཡོན་རྣམས་ཀྱིས་ཕྱག་མཚན་དང་བཅས་པའི་སྡིགས་མཛུབ་ཅུང་ཟད་ཁ་གྱེན་དུ་
བསྟན་ནས་གདེངས་པའོ། ། ལྷ་དེའི་རྒྱན་ཕྱག་མཚན་རྣམས་ནི་ཡེ་ཤེས་ཀྱི་རང་བཞིན་དུ་མོས་དགོས་པར་མ་
ཟད། ཞབས་འོག་གི་འཇིག་རྟེན་པ་དང་སྲོག་ཆགས་རྣམས་ཀྱང་ཡེ་ཤེས་ཀྱི་ངོ་བོར་མོས་དགོས་པ་ཡིན་ལ་འཇིག་
རྟེན་པ་དེ་རྣམས་ཞབས་འོག་ཏུ་མནན་པར་བསྒོམ་པ་ནི་དེ་དག་ཟིལ་གྱིས་གནོན་པའི་མཚོན་བྱེད་དོ། ། རང་
ཉིད་དམ་ཚིག་སེམས་དཔའི་ཐུགས་ཀའི་ཟླ་གདན་ལ། ཤིན་ཏུ་ཕྲ་བའི་རླུང་སེམས་ཀྱི་རང་བཞིན་ཅན་གྱི་ཡེ་ཤེས་
སེམས་དཔའ་འཇམ་དཔལ་ སྔར་བཞིན་དང་། དེའི་ཐུགས་ ཀའི་གནས་སུ་ ཨཱ་ལས་ ཉི་ དཀྱིལ་གྱི་དབུས་སུ།
པ་ཉུག་མའི་སེམས་ཀྱི་ངོ་བོ་ཏིང་ངེ་འཛིན་སེམས་དཔའ་ཧཱུྃ་ཡིག་མཐིང་ག་འོད་ཟེར་ལྔ་འཕྲོབ། ཡུམ་ནི་བཤད་
ཟིན་པ་ལྟར་ཏེ། ཕྱག་རྒྱ་ལྔ་ནི་དབུའི་འཁོར་ལོ་སྙན་རྒྱན་མགུལ་རྒྱན་གདུ་བུ་སྐེ་རགས་རྣམས་སུ་བཤད། དམ་
ཚིག་པ་ནི་ཡེ་ཤེས་པ་འགྲོ་བ་དང་འདུ་བའི་གཞི་ཡིན་པས་དེ་ལྟར་བཤད་ཅིང་། ཡེ་ཤེས་ སེམས་དཔའ་ནི།
འདིར་བདེ་སྟོང་དབྱེར་མེད་ཀྱི་ཡེ་ཤེས་བཞོན་པའི་རླུང་དང་བཅས་པ་ལྷ་སྐུའི་རྣམ་པར་ཤར་བས་ན་དེར་བརྗོད་
ལ། ཏིང་ངེ་འཛིན་སེམས་དཔའ་ནི། གང་ལ་དམིགས་ནས་བསྒོམས་པས་ཏིང་ངེ་འཛིན་ཁྱད་པར་ཅན་སྐྱེ་བའི་
རྒྱུ་བྱེད་པས་ན་དེ་ལྟར་བཤད་དོ། སེམས་དཔའ་སུམ་བརྩེགས་བྱས་པ་སྦྱང་གཞི་དང་སྦྱོར་ཚུལ་ཡོད་དེ། དམ་
ཚིག་སེམས་དཔའ་ནི་རང་གི་རྣམ་སྨིན་གྱི་ལུས་རགས་པ་དང་ཆོས་མཐུན། ཡེ་ཤེས་སེམས་དཔའ་ནི་གཉུག་མའི་
རླུང་སེམས་གཉིས་ཀྱི་ནང་མར་རླུང་དང་ཆོས་མཐུན་ཏིང་ངེ་འཛིན་སེམས་དཔའ་ནི་དེ་གཉིས་ཀྱི་ནང་ནས་སེམས་
དང་ཆོས་མཐུན་པའི་ཕྱིར་རོ། ། དེ་ནི་ལམ་གྱི་སྐབས་དང་མཐུན་ཏེ། དམ་ཚིག་སེམས་དཔའ་ནི་དག་མ་དག་གི་
སྒྱུ་མའི་སྐུ་གཉིས་ཕུང་པོ་རགས་པ་ལ་ཞུགས་ནས་རགས་པའི་སྤྲུལ་སྐུ་འཛིན་པ་དང་ཆོས་མཐུན། ཡེ་ཤེས་སེམས་
དཔའ་ནི་རགས་པའི་སྤྲུལ་སྐུ་གཉིས་ཀྱི་ཐུགས་ཀའི་སྒྱུ་མའི་སྐུ་གཉིས་དང་ཆོས་མཐུན། ཏིང་ངེ་འཛིན་སེམས་
354

@{ ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་པོའི་ཁྲིད་རྒྱུན་མན་ངག་སྣང་བརྙན། །
དཔའ་ནི་སྒྱུ་མའི་སྐུ་གཉིས་ཀྱི་རྒྱུད་ཀྱི་ཡེ་ཤེས་དང་ཆོས་མཐུན་པའི་ཕྱིར། དེ་ནི་འབྲས་བུ་དང་ཡང་མཐུན་ཏེ།
རིམ་པ་བཞིན་དུ་སྤྲུལ་སྐུ་ལོངས་སྐུ་ཆོས་སྐུ་དང་རྣམ་པ་དང་མཐུན་པའི་ཕྱིར་རོ། ། བཞི་པ་རིག་མ་དང་སྦྱོར་ཚུལ་
ནི། ཡབ་ཀྱི་གསང་གནས་ཧཱུྃ་སྔོན་པོ་ཞིག་ཏུ་གྱུར་པ་དེ་ཞུ་བ་ལས་རྡོ་རྗེ་སྔོན་པོ་རྩེ་ལྔ་པ་རྭ་དབུས་མ་སྦུགས་སྟོང་གི་
རྣམ་པ་ཅན་གྱི་བུ་གར་ཕཊ་ཡིག་སེར་པོ་མགོ་ནང་དུ་བསྟན་པས་བར་མཚམས་མེད་པས་བཀག་པ། འདི་ལ་ཕྱི་
ཡོངས་གྲགས་ལྟར་ལ་རྡོ་རྗེ་གཟུགས་བརྙན་ཤར་བ་བཞིན་དུའང་བཤད། ཡུམ་གྱི་གསང་གནས་ཧཱུྃ་ལས་པདྨ་
དམར་པོ་འདབ་བརྒྱད་སྒྲུབ་སྒྲུབ་པ་ཟེའུ་འབྲུ་སེར་པོ་དང་བཅས་པའི་ལྟེ་བར་སྦུག་གུ་ཁོང་སེང་དུ་ཕཊ་ཀྱིས་
བཀག་པར་བསམ། དེ་ལྟར་བསམ་པ་ལ་དགོས་པ་ཡོད་དེ། ཡབ་ཀྱི་གསང་གནས་ཀྱི་རྩ་འདབ་བཞི་པའི་རྩ་
འཁོར་དྷཱུ་ཏཱི་དང་བཅས་པ་རྡོ་རྗེ་རྩེ་ལྔ་བས་མཚོན་ཡུམ་གྱི་གསང་གནས་ཀྱི་རྩ་འཁོར་བརྒྱད་ཡོད་པ་ནི། པདྨ་
འདབ་མ་བརྒྱད་པས་མཚོན། མོ་དང་ཨཱ༔ གཉིས་ཀྱིས་ཡབ་ཡུམ་གྱི་བྱང་སེམས་དཀར་དམར་གཉིས་མཚོན་པའི་
ཕྱིར་རོ། ། འདིར་རང་དང་རིག་མའི་ལུས་ལྷར་བསྒོམ་པ་ལྷའི་འདུ་ཤེས། མཁའ་གསང་བྱིན་གྱིས་རླབས་ཏེ་ཡི་
གེ་བཀོད་པ་སྔགས་ཀྱི་འདུ་ཤེས། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་པ་ཆོས་ཀྱི་
འདུ་ཤེས་ཏེ། འདུ་ཤེས་གསུམ་དང་ལྡན་དགོས་ལ་དེ་ལྟར་དྲན་བཞིན་པས་སྙོམས་པར་འཇུག་ཅིང་། ཨོཾ་སརྦ་ཏ་
ཐཱ་ག་ཏེ་སོགས་བརྗོད་པའི་སྒོ་ནས་རྗེས་ཆགས་ཀྱི་ང་རྒྱལ་འཛིན་པ་ཡིན་ཏེ། དོན་ནི། ཨོཾ་ནི་སྔར་བཞིན་དང་།
སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། ཨ་ནུ་རཱ་གུ་ནི་རྗེས་སུ་ཆགས་པ།བཛྲ་ནི་རྡོ་རྗེ། སྭ་བྷཱ་ཝ་ནི་
རང་བཞིན་གྱི་ཨཱཏྨ་ཀ་ནི་བདག་ཉིད། ཨ་ཧཾ་ནི་ངའོ་སྟེ། དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པའི་
རང་བཞིན་གྱི་བདག་ཉིད་ངའོ་སྙམ་དུ་ང་རྒྱལ་བྱ་བ་ཡིན་པའི་ཕྱིར། དེ་ལྟར་ཕྱག་རྒྱ་དང་སྦྱར་བ་ལ་དགོས་པ་ཡོད་
དེ། ཆགས་པ་ལམ་དུ་བྱས་པ་ལ་བརྟེན་ནས་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་པ་དང་། རྟེན་དང་བརྟེན་
པའི་དཀྱིལ་འཁོར་ཡེ་ཤེས་དེའི་རྣམ་རོལ་ཏུ་འཆར་བ་དང་། རྫོགས་རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་
པར་ཅན་སྐྱེ་བའི་དགེ་རྩ་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ། །
གཉིས་པ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་འཆད་པ་ལ་གསུམ། དཀྱིལ་འཁོར་བའི་ལྷ་སྤྲོས་ཏེ་
མཛད་པ་མཛད་ནས་དཀྱིལ་འཁོར་ལ་འགོད་པའི་བསྐྱེད་མཆེད་སོགས་བྱིན་གྱིས་རློབ་པ། ཡེ་ཤེས་པ་དགུག་
གཞུག་དབང་བསྐུར་རྒྱས་འདེབས་པའོ། ། དང་པོ་ལ་གཉིས། ལྷ་བསྐྱེད་པ་དང་། སྤྲོས་ཏེ་འཕྲིན་ལས་མཛད་
ནས་དཀྱིལ་འཁོར་ལ་འགོད་པའོ། ། དང་པོ་ནི། གོང་དུ་བཤད་པ་ལྟར་ང་རྒྱལ་བཟུང་སྟེ། རང་གི་ཐུགས་
ཀའི་ཧཱུཾ་ལས་འོད་ཟེར་ལྕགས་ཀྱུ་ལྟ་བུ་ཕྱོགས་བཅུར་སྤྲོས་པས་མཁའ་ཁྱབ་ཀྱི་སངས་རྒྱས་ཐམས་ཅད་འཇིགས་བྱེད་
355

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞེ་དགུ་མའམ་འཇིགས་བྱེད་ཡབ་ཡུམ་གྱི་རྣམ་པར་སྤྱན་དྲངས། རང་གི་རྩ་ཞལ་དུ་བཅུག་ཐུགས་ཀར་སླེབ་པ་ན་
ཆགས་པ་ཆེན་པོའི་མེས་ཞུ་ནས་ཐིག་ལེ་ཆེན་པོ་གཅིག་ཏུ་གྱུར། སྐུའི་དབྱིབས་རྒྱུད་རྡོ་རྗེའི་ལམ་ནས་ཡུམ་གྱི་
པདྨར་སོང་སྟེ་ཐུགས་ཁར་སླེབས་པ་ན་ཐིག་ལེ་ཆ་གཉིས་སུ་གྱུར། དེའི་ཚེ་ཕཊ་ཡིག་གཉིས་ཀྱི་ཟུར་ཅུང་ཟད་ཕྱེ་
བར་མོས་དགོས་སོ། ། ཆ་གཅིག་འོད་དུ་ཞུ་ནས་ཧཱུྃ་དཀར་པོ་ཞིག་ཏུ་གྱུར་པ་ལས་རྡོར་རྭ་སོགས་མེད་པའི་གཞལ་
ཡས་ཁང་གསར་བཅས་དང༌། ཐིག་ལེ་ཆ་གཅིག་གདན་དེ་རྣམས་ཀྱི་སྟེང་དུ་ཆ་བཅུ་བདུན་དུ་གྱུར་པར་བསམ།
དེ་རྣམས་ཡོངས་སུ་གྱུར་པ་ལས་དབུས་སུ་ཧཱུཾ་ལས་རྡོ་རྗེ་སྔོན་པོ་རྩེ་ལྔ་བ་ལྟེ་བ་ལ་ཧཱུཾ་གིས་མཚན་པ་སོགས་རང་གི་ས་
བོན་ལས་ཕྱག་མཚན་བསྐྱེད་པ་སྒྲུབ་ཐབས་བཞིན་དང༌། དེ་རྣམས་ལས་ལྷའི་ཚོགས་སྤྲོས་འགྲོ་བའི་དོན་བྱས་
ནས་ཕྱག་མཚན་དང་ས་བོན་ལ་ཐིམ་པ་ལན་ ཅི་ནུས་བྱས་པའི་མཐར། ཕྱག་མཚན་རྣམས་འོད་དུ་ཞུ་ནས།
དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་སོགས་ལྷ་བཅུ་གསུམ་ཐོད་པ་བཞི་དང་བཅས་པ་བཅུ་བདུན་དུ་གྱུར་
པར་བསམ་མོ། ། སྤྱིར་ཡབ་ཀྱི་པང་ནས་ཡུམ་གྱི་མ་ཙ་ཙིག་ཀ་སོགས་བཞིའི་པང་ནས་ཡབ་བཞིས་འཁྱུད་པར་བྱ་
དགོས་སོ། ། གཉིས་པ་ལྷ་སྤྲོས་ནས་མཛད་པ་མཛད་དེ་བསྡུས་ནས་དཀྱིལ་འཁོར་ལ་འགོད་པའི་ཚུལ་ནི། ལྷ་དེ་
དང་དེའི་སྒོ་ནས་ཞེ་སྡང་སོགས་འདི་དང་འདི་སྦྱང་བར་བྱའོ་སྙམ་དུ་འཕེན་པ་བཏང་ནས། ཨོཾ་ཧིདཏྟི སོགས་
བརྗོད་དེ་དང་པོར་གཙོ་བོ་ཡབ་ཡུམ་བསྐུལ་བས། ཡབ་ཡུམ་གྲངས་མེད་པར་གྱུར་ནས་ཡུམ་གྱི་བ་སྤུའི་སྒོ་ནས་
སམ་མངལ་སྒོ་ནས་ཕྱིར་སྤྲོས་ཏེ། ཕྱོགས་བཅུར་སོང་། སེམས་ཅན་ཐམས་ཅད་ཀྱི་ཞེ་སྡང་སྦྱངས། དེ་རྣམས་
ཆོས་ཀྱི་དབྱིངས་ཀྱི་ཡེ་ཤེས་ལ་བཀོད། སྤྲུལ་པ་རྣམས་ཡབ་ཡུམ་ཟུང་གཅིག་ཏུ་འདུས་ནས། རང་ཉིད་ཡབ་ཡུམ་
གཉིས་སོ་སོ་ལ་ཐིམ་པར་བསམས་ཤིང་། འདིར་ལྷ་རྣམས་ཡུམ་གྱི་ཐུགས་ཀ་ནས་ཕབས་ཏེ་ཡབ་ཀྱི་རྡོ་རྗེའི་ལམ་
ནས་ཐུགས་ཀར་དྲངས། ཡབ་ཉིད་ཀྱི་ཐུགས་ཀ་ནས་ཕྱིར་སྤྲོ་བའི་ཁྲིད་རྒྱུན་ཡོད་ཀྱང་། གསང་འདུས་དང་སྦྱར་
ཚེ་མི་འཐད་པ་མི་སྣང་ཡང་། འདོན་ཆའི་ཚིག་ཟིན་དང་མི་མཐུན་སྙམ། དེ་བཞིན་དུ་ཨོ་ཛི་ན་རྫིག་སོགས་རེ་རེ་
ནས་བརྗོད་པས་གཏི་མུག་གཤིན་རྗེ་གཤེད་སོགས་རེ་རེ་ནས་གྲངས་མེད་པར་གྱུར་པ་ཕྱིར་སྤྲོས་ཏེ། སོ་སོ་ནས་
མཛད་པ་མཛད་ཟིན་པ་ན་བསྡུས་ཏེ་ལྷ་སོ་སོ་དང་ཐོད་པ་བཞི་རྣམས་རང་གི་གདན་ལ་འཁོད་པ་དང་གཞལ་ཡས་
ཁང་དམ་ཚིག་པའི་གཞལ་ཡས་ཁང་ལ་ཐིམ་པར་བསམ། ཡབ་ཡུམ་ཟུང་རེ་རེ་སེམས་ཅན་རེ་རེའི་སྤྱི་བོར་འཁོད་
དེ་སྦྱོང་མཚམས་ནས་སྤྲོས་པའི་འོད་ཀྱིས་སེམས་ཅན་དེ་དང་དེ་དག་གི་ཉེས་སྐྱོན་སྦྱོང་པ་དང་། ཐུགས་ཀ་སོགས་
ནས་སྤྲོས་པའི་འོད་ཟེར་གྱིས་སྦྱོང་བ་ཅི་རིགས་བྱའོ། ། འདིར་འགོད་རྒྱུའི་ལྷ་ཡབ་ཡུམ་རྣམས་སོ་སོར་ཕྱེ་ན་ཉེར་
དྲུག་ཡོད་ཀྱང་། ཡབ་ཡུམ་ཟུང་རེ་རེ་གཅིག་ཏུ་བགྲང་བའམ། དེ་བཞིན་གཤེགས་པ་བཞིའི་ཡུམ་རྣམས་ཙ་རྩི་ཀ་
356

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
སོགས་བཞིར་འདུ་བ་དང་། ཡུམ་བཞིའི་ཡབ་རྣམས་དེ་བཞིན་གཤེགས་པ་བཞིར་འདུ་བའི་ཚུལ་གྱིས་ལྷ་བཅུ་
གསུམ་དང་། ཐོད་པ་བཞི་སྟེ་བཅུ་བདུན་ནོ། ། དེ་བཞིན་གཤེགས་པ་ལྔ་ནི། དཀྱིལ་འཁོར་གཞན་གྱི་མི་
བསྐྱོད་པ་སོགས་ལྔ་དང༌། རོ་ལངས་མ་ནི་རྡོ་རྗེ་དབྱིངས་ཀྱི་དབང་ཕྱུག་མའམ་མཱ་མ་ཀི་དང་། ཙ་རྩི་ཀ་སོགས་
སྤྱན་སོགས་བཞི། ཐོ་བ་གཤིན་རྗེ་གཤེད་སོགས་ནི་གཤིན་རྗེ་སོགས་བཞི། ཤར་ལྷོ་སོགས་བཞིའི་ཐོད་པ་བཞི་ནི།
རིམ་པ་བཞིན་དུ་གཟུགས་དང་དྲི་རྡོ་རྗེ་མའི་ངོ་བོ་དང་། སྒྲ་རྡོ་རྗེ་མ་རོ་རྡོ་རྗེ་རྗེ་མ་རེག་བྱ་རྡོ་རྗེ་མའི་ངོ་བོ་དང་།
བཞི་ཀའང་ཆོས་དབྱིངས་རྡོ་རྗེ་མའི་ངོ་བོ་ཡིན་ནོ། ། སྦྱང་གཞི་ཉོན་མོངས་པ་ལྔ་དང་ཁམས་བཞི་ནི་གོ་སླ་ཡང་།
བདུད་བཞི་ལས་ཕུང་པོའི་བདུད་ནི་ཉེར་ལེན་གྱི་ཕུང་པོ་ལྔ་དང་། ཉོན་མོངས་པའི་བདུད་ནི་རྩ་ཉོན་དང་ཉེ་བའི་
ཉོན་མོངས་པ་རྣམས་དང་། འཆི་བདག་གི་བདུད་ནི་ལས་ཉོན་གྱི་དབང་གིས་སྲོག་དབང་འགག་པའི་ཆ་དང་།
ལྷའི་བུའི་བདུད་ནི་དགེ་བའི་ཆོས་ལ་བར་དུ་གཅོད་པའི་ཆ་དང་དགའ་རབ་དབང་ཕྱུག་ལྟ་བུ་སྟེ། འོན་ཀྱང་བརྒྱ་
བཞིའི་ཆོ་ག་ལས་བདུད་བཞི་ཀ་ལ་གང་ཟག་ཞིག་ཀྱང་བཤད་དེ་བརྟག་གོ༔ དཀྱིལ་འཁོར་རྒྱལ་མཆོག་གི་ལྷ་
བསྐྱེད་པ་འདི། སྦྱང་གཞི་དང་ཆོས་མཐུན་མི་སྦྱོར་ཡང་། སྒྱུ་ལུས་དང༌། ཟུང་འཇུག་གི་སྐབས་སུ་མ་དག་པའི་
སྣོད་བཅུད་སྦྱོར་བར་ཆོས་མཐུན་ཞིང་། འབྲས་བུ་ལོངས་སྤྱོད་རྫོགས་སྐུས་རྟེན་བརྟེན་པའི་དཀྱིལ་འཁོར་བྱེ་བ་
སྤྲུལ་ནས་སྣོད་བཅུད་སྦྱོང་བའི་སྒོ་ནས་སེམས་ཅན་གྱི་དོན་མཛད་པ་དང་ཆོས་མཐུན་ནོ། ། འགའ་ཞིག་འདིར་
ཕྱོགས་སྐྱོང་དགུག་བསྐྱེད་བྱེད་ཀྱང་། དེ་ནི་དཀྱིལ་འཁོར་སྒྲུབ་པ་དང་འཇུག་པ་བདག་ཏུ་བྱེད་པའི་སྐབས་ཡིན་
ན་མ་གཏོགས། མངོན་རྟོགས་རྐྱང་བའི་སྐབས་འདིར་མི་འཐད་པར་བཤད་པ་བཞིན་མཐོང་ངོ་། ། འོན་ཀྱང་
དེང་སང་གི་པར་མ་དེར་སྐབས་འདིར་ཕྱོགས་སྐྱོང་དགུགས་བསྐྱེད་བྱས་སྣང་ཡང་། ཆོ་གའི་རྣམ་དབྱེ་ལེགས་
པར་ཕྱེ་བ་ཞིག་མ་ཡིན་པར་གསལ་ལོ། ། མངོན་རྟོགས་འདི་རྗེས་མཛད་པར་བྲིས་སྣང་ཡང་། རྗེ་ཉིད་ཀྱིས་
མཛད་པའི་མངོན་རྟོགས་ཁ་བསྐང་བ་ཞིག་ཡིན་ཀྱང་། རྗེས་མཛད་པ་ནི་མ་ཡིན་པར་ངེས་སོ། ། གཉིས་པ་སྐྱེ་
མཆེད་སོགས་བྱིན་གྱིས་བརླབ་པ་ལ་གཉིས། སྐྱེ་མཆེད་བྱིན་གྱི་བརླབ་པ་དང་། སྐུ་གསུང་ཐུགས་བྱིན་གྱིས་
བརླབ་པའོ། ། དང་པོ་ནི། གཙོ་འཁོར་ཐམས་ཅད་ཀྱི་རྩ་ཞལ་གྱི་སྤྱན་གཉིས་གཉིས་སུ་རྡོ་རྗེ་མིག་སོགས་ཀྱི་ངོ་
བོ་ཀིཾ་དཀར་པོ་སོགས་ཀྱི་ངོ་བོར་བསྒོམ་པའམ། ཡང་ན། མིག་འབྲས་དང་ངོ་བོ་དབྱེར་མེད་པའི་གྲི་སོགས་རེ་རེ་
བྱུང་བ་ཡོངས་སུ་གྱུར་བ་ལས་འཁོར་ལོ་དཀར་པོ་སོགས་དང་། དེ་ལས་རྡོ་རྗེ་མིག་དཀར་པོ་སོགས་མངོན་རྟོགས་
བཞིན་བསྐྱེད་པ་ཞལ་ཕྱིར་བལྟ་བ་ཡབ་རྐྱང་མེ་ལོང་ནང་དུ་གཟུགས་བརྙན་ཤར་བ་ལྟ་བུའམ་ཡུམ་བཅས་ཀྱང་རུང་
བར་བཤད་ལ། རྡོ་རྗེ་མིག་ནས་རྡོ་རྗེ་ཡིད་ཀྱི་བར་ནི་རིམ་པ་བཞིན་དུ། ས་སྙིང་ཕྱག་རྡོར་ནམ་སྙིང་འཇིག་རྟེན་
357

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབང་ཕྱུག་སྒྲིབ་སེལ་ཀུན་བཟང་རྣམས་དང་དོན་གཅིག་གོ། དེས་ན་བླ་མ་ཁ་ཅིག་རྡོ་རྗེ་ཡིད་འཇམ་དབྱངས་ལ་
བཞེད་པ་ནི་འཐད་སྙམ་པ་མེད་དོ། ། གཉིས་པ་སྐུ་གསུང་ཐུགས་བྱིན་གྱིས་བརླབ་པ་ལ་གཉིས། རྡོ་རྗེ་གསུམ་
བསྐྱེད་དེ་ཡེ་ཤེས་པ་སྤྱན་དྲངས་ནས་མཆོད་པའི་ཚུལ་དང་། བྱིན་གྱིས་བརླབས་ནས་ང་རྒྱལ་འཛིན་པའི་ཚུལ་
ལོ། ། དང་པོ་ནི། ལྷ་ཐམས་ཅད་ཀྱི་ཐུགས་ཀར་ཧཱུཾ་སྔོན་པོ་ལས་རྡོ་རྗེ་སྔོན་པོ་རྩེ་ལྔ་བའི་ལྟེ་བའི་ནང་དུ་ཧཱུྃ་ལས་
རྡོ་རྗེ་སྔོན་པོ་དང་། དེ་ལས་ཐུགས་རྡོ་རྗེ་སྒྲུབ་ཐབས་ལྟར་བསྐྱེད། མགྲིན་པའི་རྩ་འཁོར་ཡོད་པར་ཨཱ༔ ལས་པདྨ་
དམར་པོ་ཨཱ༔ ས་མཚན་པ་དང་། དེ་ལས་གསུང་རྡོ་རྗེ། སྤྱི་བོའི་རྩ་འཁོར་ཡོད་པར་ཨོཾ་ལས་འཁོར་ལོ་དཀར་པོ་
ཨོཾ་གྱིས་མཚན་པ་ལས་སྐུ་རྡོ་རྗེ་དང་། དེ་རྣམས་ཀྱི་ཐུགས་ཀར་རང་རང་གི་ཕྱག་མཚན་གྱི་ལྟེ་བར་ས་བོན་གྱིས་
མཚན་པ་ཅན་དུ་བསྐྱེད། དེ་ནས་རང་དང་རྡོ་རྗེ་གསུམ་གྱི་ལྷའི་ཐུགས་ཀའི་ས་བོན་གྱི་འོད་ཟེར་གྱིས་ཕྱོགས་
བཅུའི་སངས་རྒྱས་ཐམས་ཅད་རྡོ་རྗེ་གསུམ་གྱི་རྣམ་པར་ནམ་མཁའི་ཁམས་གང་བ་སྤྱན་དྲངས་ཏེ། ཨོཾ་བྷིཥི ཧ་
སོགས་ཀྱིས་མཆོད་ཅིང་། དེའི་ཚེ་མཆོད་པའི་ལྷ་མོ་རིམ་བཞིན་སྤྲོ་ཞིང་བསྡུའོ། ། གཉིས་པ་བྱིན་གྱིས་བརླབས་
ནས་ང་རྒྱལ་འཛིན་པ་ནི། རང་གི་ཐུགས་ཀའི་ཧཱུྃ་གི་འོད་ཟེར་གྱིས་ཐུགས་རྡོ་རྗེ། གསུང་རྡོ་རྗེ་སྐུ་ཐུག་རྡོ་རྗེ་
རྣམས་རིམ་པར་བཀུག་ནས་ལྷ་རྣམས་ཀྱི་རྡོ་རྗེ་གསུམ་ལ་རིམ་པར་བསྟིམས་པོ་དང་ང་རྒྱལ་ཡང་དེ་ལྟར་བྱ། ཁ་
ཅིག་རང་འདྲ་གཉིས་པ་རེ་ཆད་ནས་ཐིམ་པར་བསམ་པ་ཡང་ལུགས་གཅིག་སྟེ་དེ་མ་བྱས་ཀྱང་ཆོག ང་རྒྱལ་
འཛིན་པའི་སྔགས་ཀྱི་དོན་ཨོཾ་སརྦ་ཏ་ཐཱ་ག་ཏའི་དོན་ནི་སྔར་བཞིན་དང༌། ཙིཏྟ་ནི་ཐུགས། ཝཱཀྐ་ནི་གསུང་། ཀཱ་
ཡ་ནི་སྐུ་སྟེ། ལྷག་མ་ནི་སྔར་ལྟར་ཏེ། དོན་བསྡུ་ན། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་
ཐུགས་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་པའི་ང་རྒྱལ་བྱ་བའོ། འདིར་ཐུགས་བྱིན་རླབས་སྔོན་དུ་
འབྱུང་བ་ནི་འཇམ་དབྱངས་ཤེས་རབ་བམ་ཐུགས་ཀྱི་ལྷ་ཡིན་པ་དང་། དེས་རྗེས་སུ་འཛིན་པའི་ཚེ་སྔོན་དུ་སྒྲུབ་པ་
པོའི་ཡིད་བྱིན་གྱིས་རློབ་པར་བྱེད་པ་སོགས་ཀྱི་སྒོ་ནས་ཡིན་ནོ་གསུང་། གསུམ་པ་ཡེ་ཤེས་པ་འགུག་གཞུག་དབང་
བསྐུར་རྒྱས་འདེབས་ལ་གཉིས། ཡེ་ཤེས་པ་བཀུག་ནས་གཞུག་པ་དང་། དབང་བསྐུར་ནས་རྒྱས་འདེབས་
པའོ། ། དང་པོ་ནི། འཇམ་དཔལ་རང་བཞིན་མས་སྤྱན་འདྲེན་པ་སྣང་བ་ལ། ཁ་ཅིག་བདག་བསྐྱེད་ཁོ་ན་ལ་
དེ་མི་དགོས་པར་གསུང་པ་ལྟར་རམ། གལ་ཏེ་འདིས་སྤྱན་འདྲེན་ན། ལས་བྱེད་སྤྲུལ་པ་གཤིན་རྗེ་འཁོར་དང་
བཅས། ཞེས་པ་ནི། དཔའ་གཅིག་གི་དབང་དུ་བྱས་ལ། འདིར་གཏི་མུག་གཤིན་རྗེ་གཤེད་སོགས་འཁོར་དང་
བཅས། ཞེས་བསྒྱུར་བར་མཛད་པ་ལྟར་འཐད་སྙམ་མོ། ། འཇམ་དཔལ་རང་བཞིན་མའི་དོན་བསྡུ་ན་ཆོས་
སྐུའི་དབང་དུ་བྱས་ཚེ་འཇམ་དབྱངས་ཀྱི་རང་བཞིན་སྟོང་བའི་ཆོས་སྐུ་ནི་ཆོས་ཀུན་ལ་ནམ་མཁའ་ལྟར་ཁྱབ་པས་
358

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
གནས་བྱེ་བྲག་པའི་ངེས་བཟུང་མེད་དོ། ། དེའི་ཕྱིར་སྔར་མ་སླེབ་པའི་གནས་སུ་གསར་དུ་འགྲོ་འོང་གི་བྱེད་པ་
དང་བྲལ་བའོ། ། ཡང་དབྱར་སོགས་དུས་བཞི་ནི་གཞན་ཞིག་ནས་ཚུར་འོང་བ་ལྟ་བུ་མ་ཡིན་པར་ཉི་མའི་བགྲོད་
པའི་དབང་གིས་དེ་དང་དེར་བྱུང་བ་ལྟར། ཐུགས་རྗེ་ཆེན་པོ་ཡང་སེམས་ཅན་རྗེས་སུ་འཛིན་མི་འཛིན་གྱི་འགྲོ་
འོང་ལྟར་སྣང་ཡང་ཕྱོགས་རིས་ཀྱི་འགྲོ་འོང་མེད་པས་ཐམས་ཅད་ལ་ཁྱབ་པོ། ཡང་ཟླ་བའི་གཟུགས་བརྙན་ནི་ཆུ་
ནང་དུ་འཆར་ཡང་དེར་མི་འཕོ་བ་ལྟར་སྤྲུལ་པ་ཡང་དེ་དང་དེར་འཕོ་བ་མེད་ཀྱང་། ཆུ་གར་ཡོད་སར་ཟླ་བའི་
གཟུགས་བརྙན་འཆར་བ་ལྟར་གདུལ་བྱ་གར་ཡོད་དེར་སྤྲུལ་པ་སྣང་བས་ན། དེས་འདིར་བདག་གིས་སྤྱན་འདྲེན་
ཞེས་སོགས་ནི་གོ་སླའོ། ། དེས་ན་སྔགས་ཙམ་གྱིས་སྤྱན་འདྲེན་པའི་དབང་དུ་བྱས་ན། ཨོཾ་ཧཱི ཧ་བྷོ་སོགས་ཀྱི་
དོན་ཡོད་དེ། ཨོ་ནི་བཤད་ཟིན། ཧིའཕྲོག་བྱེད། ཧ་བཤད་པའམ་རྨད་བྱུང་། བྷོ་ཀྱི། མ་ཧཱ་ཆེན་པོ། ཀྲོ་
བྷ་ཁྲོ་བོ། ཨཱགཙྪ་ཨཱགཙྪ་ནི་ཚུར་བྱོན་གཉིས། ཨཏྨ་ཀ་བདག་ཉིད། པཱུཙྪ་མཆོད་པ། པྲ་ཏི་སོ་སོ། གྲ་ཧ་ཞེས་
ཤིག པྲ་ར་སྭཱ་ད་དང་བའམ་བཀའ་དྲིན། ད་མེ་བདག དྷཱི་མན་བློ། ཀུ་རུ་མཛོད་ཅིག སཱ་ཧཱ་ནི་གཞི་ཚུགས་
ཤིག་པ་སྟེ། བསྡུ་ན། ཨོཾ་འཕྲོག་བྱེད་རྨད་བྱུང་ཀྱི་ཁྲོ་ཆེན།ཚུར་བྱོན་ཚུར་བྱོན་བདག་གི་ན།རབ་དང་མཆོད་པ་སོ་
སོར་བཞེས། ། བདག་ ལ་ བློ་ ལྡན་ བཀའ་ དྲིན་ མཛོད། ། སྭཱ་ ཧཱ་ ཞེས་ བརྗོད་ ཅིང་ བསམ། དེ་ ནས་
ཧཱིཙྪི བརྗོད་ཅིང་ཁྲོ་བོ་སྤྲོས་ནས་ཕྱི་ནང་གི་བགེགས་བསྐྲད། ཧིཊཱི ཧ་སོགས་ཀྱིས་མཆོད་ལྷ་སྤྲོས་ཏེ་མཆོད་
པ་འབུལ། མུངྒ་ར་ཛ་ཞེས་བརྗོད་ཅིང་ཕྱག་རྒྱ་བྱ། དེའི་ཚེ་ཤར་གྱི་སྒོ་བས་ཕྱག་མཚན་འཕྱར་ཙམ་གྱི་བརྡའ་བྱས་
པས། ཡེ་ཤེས་པ་རྣམས་དམ་ཚིག་པའི་སྟེང་དུ་ཁ་ལྟ་ཕྱོགས་དང་མཐུན་པར་བཀུག་ནས་བརྩེགས་པ་ལྟར་བྱ།དཎྜ་
ཧཱུྃ་ཞེས་པས། ལྷོ་སྒོ་ནས་བརྡ་བྱས་པས་ཡེ་ཤེས་པ་རྣམས་དམ་ཚིག་པ་སོ་སོ་ལ་ཐིམ་ནས་འདྲེས་པར་བསམ།
པདྨས་ཁཾ་གྱིས། ཡེ་ཤེས་པ་རྣམས་རང་རང་གི་དམ་ཚིག་པ་སོ་སོ་དང་དབྱེར་མེད་སོང་ནས་དགྱེས་བཞིན་
བཞུགས་པར་བསམ། ཁངྒ་ཧོས་ལྷ་རྣམས་སྒྲུབ་པ་པོའི་དབང་དུ་བྱས་པར་བསམ་ཞིང་། དེ་གཉིས་ཀྱི་ཚེ་ཡང་སྒོ་
པ་གཉིས་ཀྱི་ཕྱག་མཚན་གྱི་བརྡ་བྱས་པར་བསམ་མོ། ། གཉིས་པ་དབང་ལྷ་སྤྱན་དྲངས་ནས་མཆོད་པ་སོགས་ནི།
སླར་ཡང་ཨོཾ་ཧི ཧ་སོགས་བརྗོད་ཅིང་ཐུགས་ཀ་ནས་འོད་ཟེར་འཕྲོས། ཕྱོགས་བཅུའི་སངས་རྒྱས་ཐམས་ཅད་
སྤྱན་དྲངས་ཏེ། སྔགས་ཙམ་གྱིས་མཆོད། སངས་རྒྱས་རྣམས་ནི་ཞེས་སོགས་ཀྱི་དོན། ཇི་ལྟར་བལྟམས་པ་
སོགས་དང་འདྲ་སྟེ། དེ་ཡང་ཤཱཀྱ་ཐུབ་པ་སོགས་སྐུ་བལྟམས་མ་ཐག་པའི་ཚེ། ལྷ་ཀླུ་སོགས་ཁྲུས་གསོལ་བ་ལྟར།
དག་པའི་ལྷའི་ཆུ་སྟེ་ཡེ་ཤེས་ཀྱི་བདུད་རྩིའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག་པ་སོགས་ཡིན་
ལ། གཙོ་བོའི་རྩ་ཞལ་གྱི་ཚངས་བུག་གི་སྟེང་དུ་མི་བསྐྱོད་པ་ཞལ་གཅིག་ཕྱག་གཉིས་རྡོར་དྲིལ་འཛིན་པ་ཡུམ་
359

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅས་སམ། ཡབ་རྐྱང་ས་གནོན་མཉམ་བཞག་གི་ཕྱག་རྒྱུ་ཅན་རྡོ་རྗེ་སྐྱིལ་མོ་ཀྲུང་གིས་བཞུགས་པ། ཤར་དང་
ཤར་ལྷོ་བ་སོགས་ཀྱང་ཤེས་པར་བྱ་ཞིང་། ཡབ་རྐྱང་ཡིན་ན་སྤྱི་འགྲོ་ལྟར་རོ། ། འདིར་བདག་མདུན་ཐ་མི་དད་
མིན་པས་གཙོ་བོ་ལས་ཕྱེ་མི་དགོས་ཏེ་མཆོད་པ་རྣམས་ཐུགས་ག་ནས་སྤྲོས་པའི་ལྷ་མོ་རྣམས་ཀྱིས་མཆོད་པར་
བསམ་དགོས་པས་སོ། ། དཀྱིལ་འཁོར་སྒྲུབ་པའི་བདག་མདུན་ཐ་མི་དད་ཡིན་ན་གཙོ་བོ་ལས་གཉིས་སུ་ཕྱེ་སྟེ་
མཆོད་ཅིང་། དབང་ལྷ་རང་ཉིད་ལ་བསྡུ། རྒྱས་བཏབ་པ་ནི། ལྷ་དེ་དང་དེ་རྣམས་རིགས་དེ་དང་དེར་ཤེས་
པའི་ཆེད་དོ། །
གསུམ་པ་ལས་རྒྱལ་མཆོག་གི་ཏིང་ངེ་འཛིན་ལ་བཞི། མཆོད་བསྟོད་ཇི་ལྟར་བྱ་བ། བསྐྱེད་རིམ་ གྱི་
དམིགས་པ་ཇི་ལྟར་བྱ་བ། དག་པ་དྲན་ཚུལ། བཟླས་པ་བྱ་ཚུལ་ལོ། ། དང་པོ་ནི། མཆོད་པ་སྔར་བྱིན་གྱིས་མ་
བརླབས་ན། འདིར་བརླབས་ཏེ། ཨོཾ་ཡཱམནྟ་ཀ་ས་བྷ་རེ་ཝཱ་ར་ཨཱགྷཾ་པྲ་ཏི་ཙྪ་སྭཱ་ཧཱ་ནས་ཤཔྟའི་བར་མཆོད་པའམ།
ཡང་ན། ཧི ཧ་སོགས་ཀྱི་མཐར། འདོད་ཡོན་སྔར་བཞིན་སྦྱར། འདི་ལྟར་བྱེད་པ་ནི་རྗེའི་དགོངས་པར་
མངོན་ལ། འོན་ཀྱང་ཚིགས་བཅད་དང་སྦྱོར་ན་རྒྱལ་བ་རྣམས་ནི་ཞེས་སོགས་ལྟ་བུ་དང་། བདག་མདུན་ཐ་མི་
དད་ལ་ཚིགས་བཅད་སྔགས་དང་བཅས་པ་བརྗོད། ཁ་ ཅིག་ ཏུ་ རྒྱལ་སྲིད་བདུན་ཡང་འབུལ་བར་བཤད་ལ།
ཁྲིད་རྒྱུན་འགའ་ཞིག་ལས་དེ་འབུལ་བར་མི་སྣང་བས་ཅི་རིགས་སུ་བྱས་ཀྱང་མི་འགལ། དེ་དག་ནི་ཕྱེ་བུམ་དབང་
དང་འབྲེལ་བའི་མཆོད་པའོ། ། དྲི་ཆབ་སྔོན་དུ་འབྱུང་བའི་རྒྱུ་མཚན་ཡང་སྔར་ལྟར་རུང་བར་བཤད། ནང་
མཆོད་ནི། རེ་མིག་དབུས་མའི་སྟེང་གི་ནམ་མཁར་རྩ་བརྒྱུད་བླ་མ་རྣམས་ཀྱིས་གང་བར་བཞུགས་པར་མོས་
པའམ། གཙོ་བོའི་རྩ་ཞལ་གྱི་སྟེང་གི་རིགས་བདག་གི་བླ་མའི་ཐུགས་ཀའི་ཟླ་གདན་གྱི་དབུས་སུ་རྩ་བའི་བླ་མ་དང་
མཐར་བརྒྱུད་པའི་བླ་མ་རྣམས་ཀྱིས་བསྐོར་ནས་བཞུགས་པར་བསམས་ལ། གཡོན་པའི་མཐེབ་སྲིན་གྱིས་སྨིན་
མཚམས་ནས་ནང་མཆོད་གྱེན་དུ་གཏོར་བས། བླ་མ་རྣམས་ཀྱི་ལྗགས་འོད་ཟེར་གྱི་ཕྲུག་གུས་དྲངས་ནས་གསོལ་
བས་ཐུགས་རྒྱུད་ཚིམ་པར་བསམས་ཏེ། མཚན་མཐར་འབྲུ་གསུམ་བཏགས་ཏེ་འབུལ། རང་གི་སྙིང་ཁར་ཐད་
ནས་དཀྱིལ་འཁོར་བའི་ལྷ་སོ་སོའི་སྔགས་ཀྱི་མཇུག་ཏུ་འབྲུ་གསུམ་བཏགས་ལ་འབུལ་ཞིང་རྒྱུད་སྡེ་བཞིར་འབྲེལ་གྱི་
ཡི་དམ་རྣམས་དང་འཇིག་རྟེན་ལས་འདས་པའི་ཆོས་སྐྱོང་ལ་ཡང་འབུལ། ལྟེ་བའི་ཐད་ནས་དཔའ་བོ་དང་
དཔའ་མོ་རྣལ་འབྱོར་མ་རྣམས་དང་། དུར་ཁྲོད་ཀྱི་ཕྱོགས་སྐྱོང་སོགས་ལ་འབུལ། པུས་མོའི་ཐད་ནས་གཞི་
བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་ལ་འབུལ་ལོ། ། དེ་ནས་འོད་ཟེར་གྱིས་
ཕྱོགས་བཅུའི་སངས་རྒྱས་བྱང་སེམས་འཇམ་དཔལ་གཤིན་རྗེ་གཤེད་ཀྱི་རྣམ་པར་སྤྱན་དྲངས་ནས་རང་གི་ལུས་ལ་
360

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
ཐིམ་པར་བསམས་ལ། བདུད་རྩི་མྱངས་པས་བདེ་ཆེན་སྐྱེས་པར་བསམ། དེའི་ཚེ་ལྗགས་འོད་ཟེར་གྱི་སྦུ་གུས་
ནང་མཆོད་གསོལ་བར་བསམས་པ་ཐམས་ཅད་ལ་འདྲ་སྟེ། གསང་དབང་དང་འབྲེལ་བའི་མཆོད་པའོ། །
ཡབ་ཡུམ་སྙོམས་པར་ཞུགས་པའི་ལྷན་སྐྱེས་ཀྱི་བདེ་བས། དཀྱིལ་འཁོར་བ་ཐམས་ཅད་ཚིམ་པར་བསམས་པ་ནི་
ཤེར་དབང་དང་འབྲེལ་བའི་མཆོད་པའོ། ། བདེ་བ་དེས་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པ་ཚིག་
དབང་དང་འབྲེལ་བའི་དེ་ཁོ་ན་ཉིད་ཀྱི་མཆོད་པའོ། ། བསྟོད་པ་ནི། གཉིས་མེད་ཐུན་མོང་མ་ཡིན་ཞེས་སོགས་
ཀྱིས་བསྟོད་ཅིང་། དེ་ཡང་འཇིགས་བྱེད་གཤིན་རྗེ་གཤེད་ལ་ཕྱག་འཚལ་བསྟོད། ཞེས་པ་ཡན་གྱིས་འཁོར་
རྣམས་ཀྱིས་གཙོ་བོ་དང་། གཤིན་རྗེ་གཤེད་པོ་རབ་བརྗིད་པ། ནས་ཕྱག་ན་རལ་གྲི་ཕྱག་འཚལ་བསྟོད་ཅེས་པའི་
བར་གྱིས་གཙོ་བོས་འཁོར་དང༌། སླར་ཡང་སངས་རྒྱས་ཀུན་གྱི་ཞེས་སོགས་ཚིགས་བཅད་གཅིག་གིས་འཁོར་
རྣམས་ཀྱིས་གཙོ་བོ་ལ་བྲག་ཆའི་དབྱངས་བཞིན་དུ་བསྟོད། དེ་དག་གི་དོན་བསྡུས་ཏེ་བཤད་ན། ལྷན་སྐྱེས་ཀྱི་
བདེ་བ་ཆེན་པོའི་ཡེ་ཤེས་ཐུན་མོང་མ་ཡིན་པ་དེ་ནི་ཡུལ་ཤེས་བྱ་ཐམས་ཅད་ལ་ཁྱབ་པའི་སྐུ་རང་གི་ངོ་བོར་འཆང་
ཞིང་། ཐུགས་རྗེ་ཆེན་པོ་འགྲོ་བ་ཀུན་ལ་སྙོམས་པར་མཛད་པའི་ཐབས་ཀྱི་སྒོ་ནས་རྒྱལ་བ་ཐམས་ཅད་བསྐྱེད་པས་
རྒྱལ་བ་ཀུན་གྱི་ཡབ་དང་། ཆོས་དབྱིངས་དེ་བཞིན་ཉིད་ལ་རོ་གཅིག་ཏུ་གྱུར་པའི་ཤེས་རབ་ཀྱི་སྒོ་ནས་དེ་ཐམས་
ཅད་བསྐྱེད་པས། དེའི་ཡུམ་དང་། དེ་ལྟར་ཡིན་ནའང་ཡེ་ཤེས་སེམས་དཔའ་རྒྱལ་སྲས་གཞོན་ནུའི་ཚུལ་འཛིན་
པས་དེའི་སྲས་ཀྱི་ཁྱད་པར་ལྡན་པ་དང་། ཆོས་ཀྱི་སྐུ་ལས་མི་གཡོ་ཞིང་འགྲོ་བ་ལ་རིས་སུ་བཅད་པ་མེད་ཀྱང་། ས་
འོག་ས་སྟེང་ས་བླ་གསུམ་གྱི་གདུག་པ་ཅན་མ་ལུས་པ་འདུལ་བའི་ཕྱིར་དུ་ཁྲོ་བོའི་དབང་པོ་གཤིན་རྗེ་གཤེད་ཀྱི་རྣམ་
པར་བསྟན་པ་ལ་ཕྱག་འཚལ་ལ་བསྟོད་ཅེས་པ་ནི་གཙོ་བོའི་བསྟོད་པའི་དོན་སྡུད་པའོ། ། འཁོར་ལ་བསྟོད་པའི་
དང་པོ་གཏི་མུག་གཤིན་རྗེ་གཤེད་ནི། གཤིན་རྗེ་གཤེད་པོ་རབ་ཏུ་འཇིགས་པ་གཏི་མུག་འཇོམས་པར་བྱེད་པའི་
རྡོ་རྗེའི་ངོ་བོ་ཁྱོད་ནི་སྟོན་པ་སངས་རྒྱས་ཀུན་གྱི་སྐུ་རྡོ་རྗེའི་ངོ་བོར་བལྟས་ནས་ཕྱག་འཚལ་བ་དང་། གཉིས་པ་
སེར་སྣ་གཤིན་རྗེ་གཤེད་ནི། ཕྲམ་དང་ང་རྒྱལ་སེར་སྣ་སོགས་འཇོམས་པར་བྱེད་པའི་རྡོ་རྗེ་སངས་རྒྱས་ཐམས་
ཅད་ཀྱི་ཐུགས་རྡོ་རྗེ་དང་མཚུངས་པར་བལྟས་ནས་ཕྱག་འཚལ་བ་དང་། གསུམ་པ་འདོད་ཆགས་གཤིན་རྗེ་
གཤེད་ནི། འདོད་ཆགས་འཇོམས་པར་བྱེད་པའི་རྡོ་རྗེ་སངས་རྒྱས་ཐམས་ཅད་ཀྱི་གསུང་རྡོ་རྗེ་དང་མཚུངས་པར་
བལྟས་ནས་ཕྱག་འཚལ་བ་དང་། བཞི་པ་ཕྲག་དོག་གཤིན་རྗེ་གཤེད་ནི། ཕྲག་དོག་འཇོམས་པར་བྱེད་པའི་རྡོ་རྗེ་
སངས་རྒྱས་ཐམས་ཅད་ཀྱི་སྐུ་རྡོ་རྗེ་དང་མཚུངས་པར་བལྟས་ནས་ཕྱག་འཚལ་བ་དང་། སླར་ཡང་གཙོ་བོ་ནི་
སངས་རྒྱས་ཐམས་ཅད་ཀྱི་དངོས་པོ་སྟེ་ངོ་བོ་ཡིན་པ་དང་། སངས་རྒྱས་ཐམས་ཅད་གཅིག་ཏུ་འདུས་པ་དང་།
361

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སངས་རྒྱས་ཐམས་ཅད་ཀྱི་གཙོ་བོ་ཡིན་པའི་སྒོ་ནས་བསྟོད་ཅིང་ཕྱག་འཚལ་བ་ཡིན་ནོ། ། སྤྱིར་གཤིན་རྗེའི་ཐ་
སྙད་ལ་ཕྱི་ནང་གསང་བའི་གཤིན་རྗེ་གསུམ་ཡོད་པས། དེའི་གཤེད་ལའང་ཕྱི་ནང་གསང་གསུམ་ཡོད་དེ། དེ་
ཡང་ལས་ཀྱི་གཤིན་རྗེ་སོགས་གཟུགས་ཅན་གྱི་རྗེ་རྣམས་ཕྱིའི་གཤིན་རྗེ་དང་། དེའི་གཤེད་ནི་ལྷ་དྲག་པོས་ཁྲོས་
པའི་འཇིགས་བྱེད་འཁོར་བཅས་ལྟ་བུ་དང་། ལས་ཉོན་རྣམས་ནང་གི་གཤིན་རྗེ་དང་། དེའི་གཤེད་ནི་བདེ་སྟོང་
དབྱེར་མེད་ཀྱི་ཡེ་ཤེས་ལྟ་བུ་དང་། རོ་རྐྱང་དུ་རྒྱུ་བའི་ལས་རླུང་ནི་གསང་པའི་གཤིན་རྗེ་དང་། དེའི་གཤེད་ནི་རོ་
རྐྱང་གི་རྒྱུ་བ་དྷུ་ཏིར་ཞུགས་གནས་ཐིམ་གསུམ་བྱེད་པ་ལྟ་བུ་ཡིན་པའི་ཕྱིར་ཏེ། དར་པན་ཨཱ་ཙརྱས། ཕྱི་དང་
ནང་དང་གཞན་རྣམས་ཀྱི། དུས་དགྲའི་ཚུལ་དུ་ཤེས་པར་བྱ། ཞེས་གསུངས་པའི་ཕྱིར། སྐབས་འདིར་འཇམ་
དཔལ་གསེར་མདོག་མའི་བསྟོད་པ་ནི། སྤྲོས་པ་ལ་དགའ་ན་མ་གཏོགས་མི་དགོས་པར་བཤད་ཅིང་། བསྟོད་པ་
དེ་བདག་མདུན་ཐ་མི་དད་ཀྱི་སྐབས་དང་། གཏོར་འབུལ་གྱི་བསྐྱེད་ཆོག་རྒྱས་པར་བྱེད་པའི་ཚེ་འདོན་དགོས་
སོ། ། གཉིས་པ་བསྐྱེད་རིམ་ལ་དམིགས་པ་ཇི་ལྟར་བྱ་བ་ནི། འགོ་ནས་འདིའི་བར་གྱི་དམིགས་རྣམ་གྱི་སྐབས་དེ་
དང་དེར་དེ་ལས་གཞན་པའི་དམིགས་པ་མི་མཐུན་པའི་རྣམ་རྟོག་ཡིད་ལ་མི་བྱེད་ཅིང་། བྱིང་རྒོད་ཀྱི་དབང་དུ་མ་
སོང་བ་དང༌། སྦྱང་གཞི་སྦྱོང་བྱེད་ངོ་ལེགས་པར་འཕྲོད་པ་དང་། རྟེན་བརྟེན་པ་རྣམས་འཇའ་ཚོན་ལྟར་གསལ་
བ་ལ་ནུས་པ་ཅི་ཡོད་ཀྱིས་བསླབ་ཞིང་། དེ་ཡང་ཐོག་མར་འཇོག་བསྒོམ་ལ་གཙོ་བོ་ཞལ་གཅིག་ཕྱག་གཉིས་པའི་སྐུ་
སྤྱི་ནས་གསལ་ན་དེ་ལ་དང་། མི་གསལ་ན་སྐུའི་ཆ་གང་གསལ་བ་ལ་སེམས་འཛིན་ཅིང་། སྐུ་ཡང་དང་བོར་རྒྱུན་
མེད་དང་། ཅུང་ཟད་གོམས་ན་རྒྱུན་བཅས་དང་སྐུ་ཡོངས་རྫོགས་དེ་ལ་རིམ་གྱིས་ཡུམ་དང་འཁོར་བསྣན་ཏེ་
རྫོགས་པར་འཆར་བ་ལ་བསླབ། གོམས་ན་སྔ་མ་མ་དོར་བར་ཕྱི་མ་གསལ་འདེབས་དགོས་པ་དང་། རགས་པ་
བརྟན་ན་ཕྲ་མོའི་རྣལ་འབྱོར་ལ་བསླབ་པ་སོགས་རྒྱས་པར་ནི་གཞན་དུ་ཤེས་དགོས། ལྷ་གང་དང་གང་ལ་ཡང་དེ་
དང་དེ་དངོས་ཡིན་ནོ་སྙམ་དུ་ང་རྒྱལ་བྱ་དགོས་ཏེ། དེ་ནི་ལྷ་མྱུར་དུ་འགྲུབ་པ་དང་། ལས་གང་བྱེད་ཀྱང་ནུས་པ་
དང་ལྡན་པ་སོགས་དགོས་པ་ཁྱད་པར་ཅན་ཡོད་པའི་ཕྱིར་རོ། ། སྒྲུབ་ཐབས་ཐུན་བཞིར་བྱས་ནས་བསྒོམ་པའི་
ཚེ། ཐོག་མཐའ་གཉིས་རྒྱས་ཤིང་བར་པ་བསྡུས་པ་དང་། ཐོག་མ་རྒྱུས་ཤིང་གཞན་གསུམ་བསྡུས་པ་དང་།
ཡང་བཞི་ག་རྒྱས་པ་དང་། དམིགས་བསལ་བཞི་ཀའང་བསྡུས་པ་བྱེད་པའི་ལུགས་བཤད་ལ། དེའི་བྱེད་ཚུལ་
ཡང་ལེགས་པར་ཤེས་དགོས། བསྡུས་ཏེ་བྱེད་ཚུལ་ནི་བདག་གིས་གཞན་དུ་བཤད་ཟིན་པས་མི་སྤྲོའོ། །
གསུམ་པ་དག་པ་དྲན་པ་ནི། ཞལ་དགུ་ནི། མདོའི་སྡེ། ལུང་དུ་བསྟན་པའི་སྡེ། ཚིགས་སུ་བཅད་པའི་
སྡེ། དབྱངས་ཀྱིས་བསྙད་པའི་ སྡེ། ཆེད་དུ་བརྗོད་པའི་སྡེ། གླེང་གཞིའི་སྡེ། རྟོགས་པ་བརྗོད་ པའི་ སྡེ།
362

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
འདས་པ་བརྗོད་པའི་སྡེ། སྐྱེས་རབས་ཀྱི་ཤིན་ཏུ་རྒྱས་པའི་སྡེ། རྨད་དུ་བྱུང་པའི་སྡེ།གཏན་ལ་དབབ་པའི་སྡེ་སྟེ་
གསུང་རབ་ཡན་ལག་བཅུ་གཉིས་པོ་དེ་རྣམས་ཡན་ལག་དགུར་འདུས་པའི་སྒོ་ནས་ཆོས་སྟོན་པ་མཚོན་ལ། ཡན་
ལག་དགུར་བསྡུ་ཚུལ་ཡང་། ཆེད་བརྗོད་དང་རྟོགས་བརྗོད་ཀྱི་སྡེ་གཉིས་གླེང་གཞིའི་ནང་དུ་བསྡུས་ནས་གཅིག་
ཏུ་བྱ་ཞིང་། ཚིགས་སུ་བཅད་ པའི་ སྡེ་ནི་དབྱངས་ཀྱིས་བསྙད་ པའི་ སྡེར་ བསྡུས་ ནས་ གཅིག་ ཏུ་བྱས་ པས་
དགུའོ། ། དེ་ལྟར་བྱུང་བའམ་འདས་བརྗོད་ཀྱི་སྡེ་གླེང་གཞིའི་ཡན་ལག་ཏུ་བསྡུ་པའི་ལུགས་ཀྱང་སྣང་། རྭ་
གཉིས་ཀྱིས་ནི་ཐུན་མོང་བའི་དབང་དུ་བྱས་ན། ཀུན་རྫོབ་བདེན་པ་དང་། དོན་དམ་བདེན་པ་གཉིས་མཚོན་ལ།
ཐུན་མོང་མ་ཡིན་པའི་དབང་དུ་བྱས་ན་ཀུན་རྫོབ་སྒྱུ་མའི་སྐུ་དང་དོན་དམ་འོད་གསལ་གྱི་ཡེ་ཤེས་གཉིས་སོ། །
ཕྱག་སོ་བཞི་དང་དེའི་སྟེང་དུ་སྐུ་དང་གསུང་དང་ཐུགས་ཏེ་གསུམ་བསྣན་པའི་སོ་བདུན་གྱིས་ནི་ལམ་བྱང་ཆུབ་ཀྱི་
ཕྱོགས་ཀྱི་ཆོས་སོ་བདུན་མཚོན་ཏེ། དེ་ཡང་། དྲན་པ་ཉེར་གཞག་བཞི། ཡང་དག་སྤོང་པ་བཞི། རྫུ་འཕྲུལ་གྱི་
རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད་དེ་སོ་
སོར་ཕྱེ་ན་སོ་བདུན་ནོ། ། ཞབས་བཅུ་དྲུག་གིས་ནི། རྟོགས་བྱ་ནང་སྟོང་པ་ཉིད་ལ་སོགས་པ་བཅུ་དྲུག་དང་།
དེ་རྟོགས་བྱེད་ཀྱི་ལམ་བདེ་བ་ཆེན་པོ་རྒྱས་པའི་རང་བཞིན་ཅན་ཡིན་པས་ཡུམ་དང་སྦྱོར་བ། སྟོང་ཉིད་བཅུ་དྲུག་
རྟོགས་པའི་བདེ་སྟོང་དབྱེར་མེད་ཀྱི་ཡེ་ཤེས་མཚོན་བྱེད་ཞབས་བཅུ་དྲུག་གིས། ནང་གི་ཆོས་དང་། ཕྱི་དང་།
ཕྱི་ནང་གཉིས་གའི་ཆོས་སོགས་བདེན་པར་འཛིན་པའི་བདེན་འཛིན་བཅུ་དྲུག་མཚོན་བྱེད་ཀྱི་མ་ལ་སོགས་པ་བཅུ་
དྲུག་ཟིལ་གྱིས་གནོན་པར་མཚོན་པའི་ཆེད་དུ་དེ་དག་ཞབས་འོག་ཏུ་བརྫིས་པའོ། ། ཡང་། མི་ལ་སོགས་པ་
བརྒྱད་ནི། རིལ་བུའི་གྲུབ་པ་དང་། དེ་བཞིན་དུ་མིག་སྨན་དང་། རལ་གྲི་དང་། ས་འོག་ཏུ་འགྲོ་བ་དང་།
ནམ་མཁར་འཕུར་པ་དང་། ལུས་མི་སྣང་བ་དང་། འཆི་མེད་དང་། ནད་ཀུན་འཇོམས་པའི་དངོས་གྲུབ་སྟེ་
བརྒྱད་དང་། བྱ་རྒོད་སོགས་བརྒྱད་ནི། སྐུའི་དབང་ཕྱུག་དང་། དེ་བཞིན་དུ་གསུང་དང་། ཐུགས་དང་། རྫུ་
འཕྲུལ་དང་། ཀུན་འགྲོ་དང་། གནས་དང་། ཅི་འདོད་བསྐྱེད་དང་། ཡོན་ཏན་གྱི་དབང་ཕྱུག་སྟེ་བརྒྱུད་དག་
པ་མཚོན་པ་ཡིན་ལ། དེ་ལྟ་བུའི་སངས་རྒྱས་ཀྱི་གོ་འཕང་དེ་སྒྲིབ་བྱེད་ཀྱི་དྲི་མས་གཡོགས་པ་དང་བྲལ་བ་ནི་གཅེར་
བུས་མཚོན་པ་དང་། སྐྲ་གྱེན་དུ་བརྗེས་པ་ནི་མྱ་ངན་ལས་འདས་པ་སྟེ། མཐར་ཐུག་གི་ཐར་པའམ་ཆོས་སྐུ་
མཚོན་པའོ། ། དེ་དག་ནི་མདོར་བསྡུས་པ་ཡིན་ཞིང་། དག་པ་རྒྱས་པར་ནི་ལཱ་ལི་ཏའི་གཞུང་དང་། སོ་ན་བྷི་
དང་རྡོ་རྗེ་གྲུབ་པའི་འགྲེལ་པར་བཤད་ཅིང་། དེ་ཡང་ཞེ་དགུ་མ་ལས། ཞལ་དགུ་གཟའ་དགུ། སྤྱན་ཉེར་
བདུན་རྒྱུ་སྐར་ཉེར་བདུན་དང་སྦྱར་ནས་བཤད་པ་སོགས་ཡོད་ཀྱང་མ་བྲིས། བཞི་པ་བཟླས་པ་བྱ་ཚུལ་ལ། ཕྲེང་
363

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་བྱིན་རླབས་ནི་མངོན་རྟོགས་བཞིན་ནམ་གཙོ་རྐྱང་དུ་བསྐྱེད་པ་གང་རུང་བྱས་ཏེ། དེ་ཡང་ཞི་ཁྲོ་སྦྲག་སྒྲུབ་ཐུན་
མོང་མ་ཡིན་པ་འདོད་ན། ལོགས་སུ་ཤེས་པར་བྱ་ཞིང་། ཐུན་མོང་བ་ནི་ཡེ་ཤེས་སེམས་དཔའི་ཐུགས་ཀར་ཉི་
གདན་ཟླ་གདན་དང༌། དེའི་སྟེང་དུ་འཁོར་ལོ་རྩིབས་དྲུག་པ་དང་། ཧཱུྃ་ཡིག་དྷཱི ཡིག་ཏུ་བསྒྱུར་བ་ལ། མདུན་
ནས་བརྩམས་ཏེ་གཡས་བསྐོར་དུ་རྩིབས་དྲུག་ལ་ཨོཾ་ཨ་ར་པ་ཙ་ན་བཀོད། ཡིག་འབྲུ་རྣམས་འཁོར་ལོ་ལ་མ་རེག་
ཙམ་དུ་གནས་པའི་འཁོར་ལོ་གཡས་སུ་འཁོར་བའི་ཚེ་ཡིག་འབྲུ་གཡོན་དུ་འཁོར་བ་ལྟ་བུ་ལས་འོད་ཟེར་འཕྲོས་
ལུས་ཀྱི་ནང་ཐམས་ཅད་གང་སྒྲིབ་གཉིས་མི་ཤེས་པའི་མུན་པ་འཐུག་པོ་དང་བཅས་པ་ཐམས་ཅད་བསལ་ནས་ཤེས་
རབ་ཀྱི་སྣང་བ་ཐོབ། འོད་ཟེར་ཕྱིར་འཕྲོས་སེམས་ཅན་ཐམས་ཅད་ལ་ཕོག་པས་དེ་རྣམས་ཀྱི་མི་ཤེས་པའི་མུན་པ་
ཐམས་ཅད་བསལ། ཤེས་རབ་ཀྱི་སྣང་བ་ཁྱད་པར་ཅན་ལ་བཀོད་པར་བསམ་ལ་ཨ་ར་པ་ཙ་བཟླའོ། ། ཡང་ན་
ཟླ་གདན་གྱི་དབུས་སུ་དྷཱི དང་མཐའ་སྐོར་དུ་ཨ་ར་པ་ཙས་བསྐོར་ནས་བཟླས་པ་བྱའོ། ། དེ་ནས་གདན་འཁོར་
ལོ་ཡིག་འབྲུ་དང་བཅས་པ་ཉི་དཀྱིལ་དུ་གྱུར། དྷཱི ཡིག་ཀྱང་ཧཱུྃ་ཡིག་ཏུ་གྱུར་པའི་ཕྱི་རོལ་དུ་མདུན་ནས་བརྩམས་
ཏེ་གཡས་བསྐོར་དུ་ཕྱི་ནས་རིམ་པ་བཞིན་དུ་རྩ་སྔགས་ལས་སྔགས་ཡ་མཱནྟ་ཀ་རྣམས་གཡས་སྐོར་གྱིས་འཁོད་པར་
བསམ། དེའི་ཚེ་དབུས་ཀྱི་ཧཱུྃ་ཡིག་ལ་སེམས་བཟུང་ལ། ལྷ་འགུག་པའི་བསམ་པས་བགྲང་ཕྲེང་མི་མགོའི་འཕྲེང་
བར་གསལ་བའི་སྨིན་མཚམས་ནས་གཙོ་རྐྱང་ངམ་རྟེན་བརྟེན་པ་ཡོངས་རྫོགས་རེ་འབེབས་པའམ་ཧཱུྃ་ཡིག་རེ་ཆད་
དེ་སྙིང་ཁའི་ཧཱུཾ་ཡིག་ལ་ཐིམ་པར་བསམས་ལ་ཕྲེང་རྡོག་རེ་དབབ་པ་དང་། ལྷ་ཐམས་ཅད་ཀྱི་ཞལ་ནས་སྔགས་
འདོན་པ་དང་། སྔགས་འཕྲེང་ལས་འོད་ཟེར་སྤྲོ་བསྡུ་སོགས་གཞན་མངོན་རྟོགས་དང་བསྙེན་ཡིག་སོགས་ལས་
ཤེས་པར་བྱའོ། ། ཡ་མ་རཱ་ཛཱའི་སྔགས་དོན་ལ། ཡ་མ་ནི་གཤིན་རྗེ།. རཱ་ཛཱ་ནི་རྒྱལ་པོ། ས་ཏྭ་གང་དུ། མེ་ཡ་
བདག་ལ། ཡ་མེ་གཤིན་རྗེ་མོ།དོ་ཆོས། རུ་ཎ་དག་ ཡོད་མི་འབྱུང་བར། ཡད་གང་ཞིག ཡོ་སྐྱེ་གནས། ནི་
ར་ཡགཏན་ནས། གླེ་ཡཟད་པར་བྱེད་པ། ཡགེ་གནོད་སྦྱིན་མོ། ཡཙྪ་གང་ཡང་། ནི་རཱ་མ་ཡ་ནི་འགྲུལ་པར་
མཛོད་ཅིག་པ་སྟེ། འདིའི་ངེས་དོན་གྱི་བཤད་པ་དེ་དང་ཅུང་མི་འདྲའོ། ། བྷིཥྛ སོགས་ནི་འཕྲོག་བྱེད་མཆེ་
བ་རྣམ་པར་འགྱུར་བའི་ཞལ་ཅན་ནོ། ། ཡ་མཱནྟ་ཀ་ནི་གཤིན་རྗེ་མཐར་བྱེད་ཅེས་པའོ། ། བཛྲ་བེ་ར་ཡི་སོགས་
ནི་རྡོ་རྗེ་རོ་ལངས་མ་ཚུར་སྤྱོན་ཅེས་པ་སྟེ་གཞན་སླའོ། ། གཏི་མུག་གཤིན་རྗེ་གཤེད་ཀྱི་སྔགས་བཟླ་བའི་ཚེ་ཙ་རྩི་
གའི་ཡབ་ཀྱི་ཐུགས་ཁར་ཡང་སྔགས་ཕྲེང་འགོད་པ་སོགས་བྱ་བར་བཤད་ཅིང་། མཐར་ཡིག་བརྒྱ་བཟླ། གྲུབ་ན་
ཐུན་ཐམས་ཅད་དང་། མ་གྲུབ་ན་ཐུན་ཐ་མའི་མཐར་གཏོར་མ་འབུལ་ཞིང་། རྒྱུན་གྱི་རྣལ་འབྱོར་ལ་ཡོད་དམ་
མེད་ཀྱང་རུང་། གཏོར་མགྲོན་ཡང་རྒྱས་བསྡུས་ཅི་ལྟར་བྱེད་ཀྱང་ལོགས་སུ་བསྐྱེད་དགོས་ཀྱི། དེང་སང་ཕལ་
364

༄༅། ། དཔལ་རྡོ་རྗེ་འཇིག་བྱེད་ཀྱི་རིམ་པ་དང་བོའི་ཁྲིད་རྒྱུན་མན་ངག་སྣང་བརྙན། །
ཆེར་གྱིས་འདོན་པ་ལྟར་གཅིག་ཏུ་མི་བྱའོ། ། འབུལ་རྒྱུའི་གཏོར་མའི་རྫས་ནི། རྒྱུ་ཟན་དང་། སྲན་མ་དང་།
ཤ་དང་། ཉ་ཤ་དང་། ཆན་ཐུག་དང་། འཁུར་བ་དང་། ཆང་དང་། ཆུ་དང་། སྒོ་སྐྱ་དང་། འོ་མ་སོགས་
དང་། གཞན་ཡང་ཅི་རིགས་པར་བཤད་ཅིང་འབུལ་ཚུལ་ནི་སྔར་བཞིན་ནོ། ། གསུམ་པ་མཇུག་དང་ཐུན་
མཚམས་སུ་ཇི་ལྟར་བྱ་བ་ནི། དུར་ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ་པ་སོགས་ཀྱིས་ཉེར་
བསྡུ་བྱས་ནས་འདི་འོད་གསལ་ལས་སླར་ཡང་སྐད་ཅིག་གིས་ལྷའི་སྐུར་ལྡང་ངོ༌། ། འདི་ལྟར་བྱས་པའི་དགོས་པ་
ནི། རྫོགས་རིམ་གྱི་སྐབས་སུ་འཆི་རིམ་བཞིན་དུ་རླུང་རྣམས་སྙིང་ཁའི་མི་ཤིགས་པའི་ཐིག་ལེ་ལ་བསྡུས་པའི་འོད་
གསལ་ལས་སྒྱུ་མའི་སྐུར་ལྡང་བའི་དགེ་རྩ་སྨིན་བྱེད་དུ་འགྱུར་བའོ། ། ཐུན་མཚམས་སུ་ཡང་ལྷའི་ང་རྒྱལ་ལ་ཅི་
ནུས་སུ་གནས་པ་དང་། ལུས་ངག་གི་བྱ་བ་རྣམས་ཀྱང་ལྷའི་སྒོ་གསུམ་གྱི་མཛད་པར་བལྟ་ཞིང་། བཟའ་བཏུང་
གཏོར་མ་ལྟར་བྱིན་གྱིས་བརླབས་ཏེ། ཁ་ཐབ་ཁུང་། ལག་པ་གཉིས་དགང་བླུག བཟའ་བཏུང་བསྲེག་རྫས་སུ་
མོས་ནས་ལྷ་ཐམས་ཅད་འདུས་པའི་བདག་ཉིད་སྙིང་ཁའི་ཏིང་ངེ་འཛིན་སེམས་དཔའ་ལ་འབུལ། ཉལ་བའི་ཚེ་
སྣོད་བཅུད་འོད་གསལ་དུ་བསྡུས་ནས་ལྟ་བ་དྲན་བཞིན་པའི་ངང་ནས་ཉལ་བ་དང་། ལྡང་བའི་ཚེ་ཙ་རྩི་ག་སོགས་
ཀྱིས་བསྐུལ་བར་མོས་པ་དང་། ཁྲུས་ཀྱི་ཚེ་དེ་རྣམས་ཀྱིས་ཁྲུས་བྱ་བར་མོས་པ་ནི། ཁྲུས་ཀྱི་རྣལ་འབྱོར་རོ། ། དེ་
ལྟར་ཉམས་སུ་བླངས་པས་རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་རྒྱུད་སྨིན་པ་དང་། ལྷག་པའི་ལྷས་ཚེ་
རབས་ཀུན་ཏུ་རྗེས་སུ་འཛིན་པ་དང༌། ཚོགས་བདེ་བླག་ཏུ་རྫོགས་ནས་མྱུར་དུ་འཚང་རྒྱ་བ་སོགས་དོན་ཕུན་སུམ་
ཚོགས་པ་ཐམས་ཅད་འགྲུབ་པར་འགྱུར་བར་གསུངས་པ་ལ་ངེས་པ་དྲངས་ཏེ། དེ་དག་ལེགས་པར་འགྲུབ་པའི་
རྟེན་དུ་དབང་ཐོབ་ནས་དམ་ཚིག་དང་སྡོམ་པ་ཚུལ་བཞིན་དུ་སྲུང་བའི་སྒོ་ནས་ཐ་ན་ཐུན་རེ་ཙམ་ཡང་ཉམས་སུ་
ལེན་པ་ལ་འབད་པར་བྱ་ཞིང་། དལ་བ་དོན་ལྡན་དུ་བྱའོ། །། །།
སྨྲས་པ། འཇམ་དཔལ་ཞི་ཁྲོ་དུས་ཀྱི་མཐའ་འདིར་ཡང་། ། ངུར་སྨིག་གར་གྱིས་རྣལ་རོལ་བླ་མ་མཆོག།
ཀུན་མཁྱེན་ཆོས་ཀྱི་རྒྱལ་པོ་བཙོང་ཁ་པའི། ། ཐུགས་བཅུད་སྙིང་པོ་མན་ངག་འདི་ཀོ་མཚར། ། ཚུལ་འདིར་
བརྟེན་པའི་ལེགས་བཤད་མང་མོད་ཀྱི། ། དམ་པའི་གསུང་གིས་བསྐུལ་ཞིང་རང་ཉིད་ཀྱང་། ། ཆོས་ཀྱི་བགོ་
སྐལ་འདོད་པས་གཞུང་མང་ལ། ། ཇི་བཞིན་འདྲིས་པའི་ཚུལ་གྱིས་འདི་ཉིད་བགྱིས། ། གང་འདིས་མི་འདོད་
གྱགྱུས་ཡིད་དཀྲུགས་པའི། ། བློ་ངན་ཕྱོགས་ལྷུང་ཅན་ལ་དགའ་སྤྲོའི་དཔལ། ། སྟེར་བར་མི་ནུས་འོན་ཏེ་
གཟུར་གནས་འགར། ། ཅུང་ཟད་ཕན་པར་སྲིད་ཚེ་དོན་དང་བཅས། ། འདིར་འབད་ལས་བྱུང་ལེགས་སྤྱད་
ཨ་མྲྀ་ཏ། ། ཇི་སྙེད་བདག་རྒྱུད་རིན་ཆེན་ཀཱ་ལ་ཤར། ： གཅིག་ཏུ་འཁྱིལ་བ་གང་དེ་འགྲོ་བ་ཀུན། ། འཆི་མེད་
365

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟུང་འཇུག་གོ་འཕང་ཐོབ་ཕྱིར་བསྔོ། ། ཞེས་ཅེས་པ་འདི་ནི། ལུགས་གཉིས་ཀྱི་མངའ་བདག་ཆེན་པོ་ཀོའུ་ཤི་
ནང་སོ་ཡེས་ཀྱིས་དོན་གཉེར་ཅན་འགའ་ཞིག་ལ་ཕན་པའི་དོན་དུ་དགོངས་ནས། གནང་སྦྱིན་དང་བཅས་ཏེ་
གསུང་གིས་བསྐུལ་བ་ལ་བརྟེན་ནས། སློབ་དཔོན་རིན་པོ་ཆེ་རྡོ་རྗེ་འཆང་ཆེན་པོ་བློ་བཟང་སྦྱིན་པ་དང་ཁྲི་ཆེན་བློ་
བཟང་དར་རྒྱས་རྣམ་པ་གཉིས་ཀྱི་དྲུང་དུ་ཆོས་འདིའི་དབང་རྒྱུན་དང༌། ཁྱད་པར་སྔ་མའི་དྲུང་དུ་འདིའི་ཉམས་
འཁྲིད་རྫོགས་པར་བློ་འཛིན་གྱི་ཚུལ་དུ་ཐོབ་ཅིང་། གཤིན་རྗེ་གཤེད་ཀྱི་རྣལ་འབྱོར་ལ་ཉམས་ལེན་ཕྱོགས་ཙམ་
ཞིག་བགྱིད་པར་རློམ་པ་དང་། འདིར་ཅོ་ནེའི་སྔགས་དང་མཚན་ཉིད་ཀྱི་བླ་མའི་གོ་སར་གནས་པའི་ཤཱཀྱའི་དགེ་
སློང་བཤད་སྒྲུབ་མིང་ཅན་གྱིས། འདི་སྐོར་གྱི་གཞུང་མང་པོ་མཐོང་བ་ལ་བརྟེན། འདི་ལས་རྒྱས་པར་སྤྲོ་ནུས་
མོད་ཀྱང་མང་དུ་དོགས་ནས་ཅུང་ཟད་བསྡུས་པའི་ཚུལ་གྱིས་སྦྱར་བའོ། །། ། ལེགས་བཤད་དྲི་ལྡན་རྩི་མ་
གིས། ། གཟུར་གནས་སོམ་ཉིའི་ཟུག་སེལ་ཀྱང་། ། ཕྲག་དོག་གྱ་གྱུའི་དུག་འཆང་བའི། ། ལྟོ་འཕྲོའི་རིགས་
ཀྱིས་ཁ་ལ་འདོད། ། ཅེས་ཀྱང་སྨྲས་སོ། ། མངྒ་ལཾ། །
366

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་
པའི་རྣམ་བཤད་དངོས་གྲུབ་སྟེ་མ་
ཞེས་བྱ་བ་བཞུགས་སོ། ། །
ན་མོ་མཉྫ་གྷོ་ཥཱ་ཡ། རྒྱལ་བའི་ཡེ་ཤེས་གཅིག་གྱུར་འཇམ་པའི་དབྱངས། ། ཕྱི་ནང་གསང་བའི་གཤིན་རྗེ་
ཀུན་འདུལ་ཕྱིར། ། ཁྲོས་པའི་གར་མཛད་བཅོམ་ལྡན་དུས་དགྲའི་དབང་། ། དཀའ་སྡོད་ལས་ཀྱི་གཤིན་རྗེར་
བཅས་ལ་འདུད། ། འཇམ་དཔལ་ཞི་ཁྲོ་མི་ཡི་ཟློས་གར་ཅན། ། བློ་བཟང་རྒྱལ་བ་གཉིས་པར་གྲགས་པ་
དང་། ། ཐུགས་སྲས་མཁས་གྲུབ་ཆོས་རྗེ་ཡབ་སྲས་སོགས། ། ཆོས་འདིའི་བརྒྱུད་འཛིན་བླ་མ་རྣམས་ལ་
འདུད། ། གཤིན་རྗེ་གཤེད་ཀྱི་རིམ་པ་དང་པོའི་གནད། ། ཕྱེ་བ་མང་ཡང་རྫོགས་རིམ་གནད་རྣམས་ནི། །
ཁུངས་བཅས་སྔོན་ཆད་ཕྱོགས་འདིར་མ་གསལ་བ། ། བླ་མའི་དྲིན་ལས་ཅུང་ཟད་གསལ་བར་བྱ། །
འདི་ལ་གཉིས། སྔོན་དུ་འགྲོ་བ་སྤྱིའི་རྣམ་གཞག་བཤད་པ་དང་། ། སྐབས་སུ་བབས་པའི་རྫོགས་རིམ་
ཉིད་བཤད་པའོ། ། དང་པོ་ལ་བཞི། རྒྱུད་གཉིས་ཀྱི་ཁྱད་པར་ཅུང་ཟད་བཤད་པ། འདིའི་རྫོགས་རིམ་རྒྱུད་
དང་རྒྱ་གཞུང་གང་ལས་བསྟན་པ་དང་དོན་གྱིས་ཐོབ་ཚུལ། རྫོགས་རིམ་ལ་ཉེ་བར་མཁོ་བའི་རྩ་རླུང་ཐིག་ལེའི་
རྣམ་གཞག ཐབས་ཤེས་ཀྱི་ཁྱད་པར་བཤད་པའོ། །དང་པོ་ནི། སྤྱིར་རྒྱུད་དེ་ལ་བྱ་རྒྱུད། སྤྱོད་རྒྱུད། རྣལ་
འབྱོར་གྱི་རྒྱུད། བླ་མེད་ཀྱི་རྒྱུད་དང་བཞི། ཕྱི་མ་ལ་ནི་ཕ་མའི་རྒྱུད་གཉིས་ཏེ། ཕ་རྒྱུད་དང་ཐབས་རྒྱུད་གཉིས་
དོན་གཅིག་ཅིང་། མ་རྒྱུད་དང་ཤེས་རབ་ཀྱི་རྒྱུད་གཉིས་དོན་གཅིག་གོ། རྒྱུད་གཉིས་ཀྱི་གྲངས་ཚད་ཀྱང་ཡོད་དེ།
སྡོམ་འབྱུང་ལས། རྣལ་འབྱོར་རྒྱུད་རྣམས་ཀྱི་ནི་ཚད། ། བྱེ་བ་ཕྲག་ནི་དྲུག་ཏུ་ངེས། ། དེ་བཞིན་རྣལ་འབྱོར་
མ་རྒྱུད་གྲངས། ། བྱེ་བ་ཕྲག་ནི་བཅུ་དྲུག་གྲགས། ། ཞེས་གསུངས་པ་ལྟར་ཡིན་པའི་ཕྱིར། འདིར་རྣལ་འབྱོར་
རྒྱུད་ནི་རྒྱུད་སྡེ་གསུམ་པ་ལ་བྱེད་པ་མིན་གྱི། བླ་མེད་ཀྱི་རྒྱུད་ལ་རྣལ་འབྱོར་ཆེན་པོའི་རྒྱུད་ཀྱི་ཐ་སྙད་མཛད་པ་
ལྟར་ཡིན་ཏེ། རྒྱུད་གཉིས་ལས་ཕ་རྒྱུད་ནི་སྒྱུ་ལུས་རྩལ་དུ་བཏོན་ནས་འཆད་པའི་སྒོ་ནས་དེར་བཞག་ལ། མ་རྒྱུད་
ནི་ལུགས་འབྱུང་ལུགས་ལྡོག་གི་དགའ་བཞི་ཚུལ་དུ་བཏོན་ནས་འཆད་པའི་སྒོ་ནས་དེར་བཞག་པ་ཡིན་ཡང་།
367

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ཀའང་བདེ་སྟོང་དབྱེར་མེད་ཀྱི་ཡེ་ཤེས་སམ་རྣལ་འབྱོར་གཙོ་བོར་སྟོན་པ་ལ་ཁྱད་པར་མེད་པས་དེའི་སྒོ་
ནས་ནི་རྣལ་འབྱོར་རྒྱུད་དང་རྣལ་འབྱོར་མའི་རྒྱུད་ཅེས་པའི་ཐ་སྙད་མཛད་པ་ཡིན་པའི་ཕྱིར་ཏེ། འདུས་པ་ཕྱི་མ་
ལས། ཐབས་དང་ཤེས་རབ་སྙོམས་འཇུག་པས། ། རྣལ་འབྱོར་ཞེས་ནི་བཤད་པ་ཡིན། ། ཞེས་གསུངས་པའི་
ཕྱིར། ཐབས་རྒྱུད་ལ་ནི་འདོད་ཆགས་ཞེ་སྡང་གཏི་མིག་ཐབས་རྒྱུད་གསུམ་ཡོད་པ་ལས། གསང་འདུས་ལྟ་བུ་
འདོད་ཆགས་ཐབས་རྒྱུད་དང་། གཤིན་རྗེ་གཤེད་ཀྱི་སྐོར་རྣམས་དེའི་ཕྱོགས་མཐུན་གྱི་རྒྱུད་དུ་བཞག་ཀྱང་ངོ་
བོའི་སྒོ་ནས་ཞེ་སྡང་ཐབས་རྒྱུད་དང༌། རྡོ་རྗེ་ཨ་ར་ལིའི་རྒྱུད་ལྟ་བུ་གཏི་མུག་ཐབས་རྒྱུད་དུ་འཇོག་གོ། གཤིན་རྗེ་
གཤེད་ཀྱི་རྒྱུད་ནི། དམར་ནག་འཇིགས་གསུམ་གྱི་རྒྱུད་རྣམས་ཡིན་ལ། འཇིགས་བྱེད་ཀྱི་རྒྱུད་རྒྱས་པ་ཤོ་ལོ་ཀ་
འབུམ་ཡོད་པ་ནི་ཨུ་རྒྱན་གྱི་ཡུལ་ན་བཞུགས་པ་རྒྱ་བོད་དུ་མ་འགྱུར་ཞིང་། ད་ལྟ་རྟོག་བདུན་དུ་གྲགས་པའི་རྒྱུད་
ནི་རྒྱུད་རྒྱས་པ་དེ་ནས་ལོགས་སུ་ཕྱུང་བའོ། ། རྟོག་གསུམ་ནི་བཤད་རྒྱུད་དེ། འདི་ཡང་བཤད་རྒྱུད་ཀྱི་དུམ་བུ་
འཁྲུལ་འཁོར་རྒྱས་པར་འཆད་པ་ཞིག་གོ། གཉིས་པ་ནི། འདིར་འཇིགས་བྱེད་ཀྱི་བསྐྱེད་རིམ་རྒྱས་པ་མཁས་
གྲུབ་ཆོས་རྗེས་མཛད་པ་དང་། དེའི་འཕྲོ་ལུས་པ་རྗེ་དེ་ཉིད་ཀྱི་སྲས་མཁས་པ་ཆེན་པོ་ཆོས་རྗེ་བློ་གྲོས་ཆོས་སྐྱོང་
པས་མཛད་པ་ལ་བརྟེན་ནས་འཆད་པ་ཡིན་ལ། འོ་ན་འདིའི་རྫོགས་རིམ་རྒྱུད་དང་རྒྱ་གཞུང་གང་ལ་བརྟེན་ནས་
འཆད་པ་ཡིན་ཞེ་ན། དེའི་ལན་དུ་ཁུངས་རྒྱས་པར་བཀོད་ན་མང་བར་འགྱུར་བས་བསྡུས་པའི་ཚུལ་གྱིས་དགོད་
པར་བྱ་སྟེ། དེ་ཡང་འདི་ལྟར། རྟོག་བདུན་གྱི་རྟོག་པ་བདུན་པ་ལས། དེ་ནས་ཞུ་བའི་བསམ་གཏན་གྱི་རབ་ཏུ་
སྦྱོར་བ་འབྱུང་བ། ཞེས་པ་ནས། འོ་མའི་ཤིང་བཞིན་དུ་ཞུ་བར་བྱེད་པ་ཐེ་ཚོམ་མེད་དོ། ། ཞེས་པའི་བར་གྱིས་
ཕྱག་རྒྱ་ལ་བརྟེན་ནས་བྱང་སེམས་བཞུ་བའི་རྫོགས་རིམ་ཇི་ལྟར་བསྟན་པ་མི་བསྐྱོད་པའི་འགྲེལ་བར་བཤད་པ་ལྟར་
དང་། ཡང་། རྟོག་བདུན་ལས། མར་མེད་ཆེ་བ་བཟའ་ཞིར་ཞེས་གསུངས་ཏེ། དེས་ནི་རྩ་འཁོར་ལ་བརྟེན་
པའི་གཏུམ་མོའི་རྫོགས་རིམ་བསྟན་པ་ཡིན་ལ། དགྲ་ནག་ལས་ཀྱང་། འོ་མ་ལ་སེམས་གོམས་བྱས་པས། ཕྱག་
རྒྱ་ཆེན་པོ་བསྒྲུབ་པར་བྱ། ཞེས་པས་བྱང་སེམས་བཞུས་ནས་ཕྱག་ཆེན་བསྒྲུབ་ཚུལ་བསྟན་ཏོ། ། གཞན་ཡང་
གཤིན་རྗེ་གཤེད་དམར་པོའི་རྒྱུད་དང་། གྲུབ་ཆེན་བྷིར་ཝ་པས་མཛད་པའི་སྤྲོས་མེད་དང་། ཤནྟི་པས་མཛད་
པའི་འཇིགས་བྱེད་ཀྱི་ཚོགས་འཁོར་དང་། ཨ་མོ་གྷ་བཛྲ་ཆེ་བས་མཛད་པའི་རྫོགས་རིམ་མདོར་བསྡུས་པ་དང་།
དརླན་ཨ་ཙ་རུས་མཛད་པའི་འཚོ་བའི་དེ་ཉིད་རྣམས་ལས་འདིའི་རྫོགས་རིམ་བསྒོམ་ཚུལ་བསྟན་པའང་ཤེས་པར་
བྱའོ། ། འདིར་ནི་གྲུབ་ཆེན་དཔལ་འཛིན་གྱིས་མཛད་པའི་རྣལ་འབྱོར་བཞིའི་རིམ་པ་ཉིད་གཙོ་བོར་བྱ་དགོས་
པ་ཡིན་ཏེ། འདིའི་དངོས་བསྟན་གཤིན་རྗེ་གཤེད་དམར་པོའི་རྫོགས་རིམ་གཙོ་བོར་སྟོན་པའི་དབང་དུ་མཛད་
368

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
ཀྱང་། འཇིགས་བྱེད་ཀྱི་རྫོགས་རིམ་རྣམས་ཀྱང་སྟོན་པས་དམར་ནག་འཇིགས་གསུམ་གྱི་རྫོགས་རིམ་རྣམས་ཐུན་
མོང་དུ་སྟོན་པ་ཡིན་པའི་ཕྱིར་ཏེ། འདིའི་རྫོགས་རིམ་ཆོས་རྗེ་བློ་གྲོས་པས་མཁས་གྲུབ་རྗེའི་མན་ངག་ལྟར་འཆད་
པ་ན་འཇིགས་བྱེད་ཀྱི་བསྐྱེད་རིམ་ཆེན་མོ་ལས། དམར་ནག་འཇིགས་གསུམ་ལས་དམར་པོའི་རྒྱུད་དང་རྒྱ་གཞུང་
རྣམས་ཀྱི་ནང་ནས་ནི་རྣལ་འབྱོར་བཞིའི་རིམ་པ་ཉིད་ལ་བརྟེན་ནས་བཤད་ན་འདིའི་རྫོགས་རིམ་ཀྱང་རྒྱས་པར་
ཐོན་པར་འགྱུར་རོ། ། ཞེས་གསུངས་ཞེས་དང་། ཁྱད་པར་དུ་རྣལ་འབྱོར་བཞི་རིམ་འདི་ནི་དངོས་སུ་ན་དམར་
པོའི་རྫོགས་རིམ་སྟོན་བྱེད་དུ་སྦྱར་ནས་གསུངས་ཀྱང་། འདི་ཉིད་གྲུབ་ཆེན་ལ་ལི་ཏའི་མན་ངག་ལ་བརྟེན་ནས་
དམར་པོའི་རྒྱུད་དང༌། རྒྱུད་འབུམ་པ་ཞེས་གྲགས་པ་འཇིགས་བྱེད་ཀྱི་རྒྱུད་རྒྱས་པའི་རྫོགས་རིམ་གྱི་གནད་
རྣམས་བསྡུས་ནས་སྟོན་པ་ཡིན་པས། དམར་ནག་འཇིགས་གསུམ་ཐམས་ཅད་ཀྱི་རྫོགས་རིམ་ཐུན་མོང་དུ་སྟོན་
པའི་གཞུང་དུ་སྦྱར་བར་བྱའོ། ། ཞེས་པ་ནི་བླ་མའི་ཞལ་གྱི་གདམས་པ་ཡིན་ནོ། ། ཞེས་གསུངས་པའི་ཕྱིར།
གྲུབ་ཆེན་གྱི་གཞུང་དེས་རྣལ་འབྱོར་བཞི་འཆད་པའི་ཚུལ་བསྡུས་ཏེ་བཀོད་ན། དེ་ཉིད་ལས་རྣལ་འབྱོར་དམ་པ་
བཞིར་བཤད་དེ། ། དབྱིབས་དང་སྔགས་དང་དམ་ཚིག་དང་། ། རྣམ་དག་ཡེ་ཤེས་ཞེས་བྱ་བས། ། སྲིད་
པའི་འཆིང་ལས་གྲོལ་བར་འགྱུར། ། ཞེས་མདོར་བསྟན་ནས་དེ་ཉིད་ཕྱེ་སྟེ་འཆད་པ་ལ། རིམ་པའམ་ཡང་ན་
ཅིག་ཅར་དུ། ། སངས་རྒྱས་རྗེས་དྲན་བསྒོམ་པར་བྱ། ། ཞེས་སོགས་ཀྱིས་ཐོག་མར་རང་དང་གཉུག་མའི་ལུས་
ལྟར་བསྒོམ་དགོས་པར་བསྟན། འདི་ནི་བདག་ལས་ཐ་དད་མིན། ། ཞེས་སོགས་ཀྱིས་གཉུག་མའི་ལུས་ལས་སྒྱུ་
ལུས་བསྒྲུབ་ཚུལ་བསྟན།ལུས་ཅན་ཀུན་གྱིས་དེ་མཐོང་དང་།ཞེས་སོགས་ཀྱིས་སྒྱུ་ལུས་འོད་གསལ་དུ་འཇུག་ཚུལ་
བསྟན། སྒྱུ་མ་ལྟ་བུའི་ཏིང་འཛིན་གྱིས། ཞེས་སོགས་ཀྱིས་སྒྱུ་ལུས་དཔེའི་སྒོ་ནས་བསྟན་ཏེ། དེ་དག་ནི་ད་བྱིབས་
ཀྱི་རྣལ་འབྱོར་རོ། ། ཡང་། ལུས་ཅན་ཀུན་གྱི་སྲོག་གྱུར་པ། ། རླུང་ཞེས་བྱ་བས་ལས་ཀུན་བྱེད། ། ཞེས་
སོགས་ཀྱིས་སྔགས་ཀྱི་རྣལ་འབྱོར་སྟོན་ཏེ། དེ་ཡང་རླུང་གི་རྣལ་འབྱོར་དགའ་ཞིག་དང་། རྡོར་བཟླས་དང༌།
བུམ་པ་ཅན་དང་། འཕོ་བའི་རིམ་པ་རྣམས་སྟོན་ནོ། ། ཡང་། ཤེས་རབ་ཐབས་ཀྱི་ཕྱག་རྒྱུ་ལས། ཞེས་སོགས་
ཀྱིས་དམ་ཚིག་གི་རྣལ་འབྱོར་སྟོན་ཏེ། པདྨ་ཅན་ལ་སོགས་པའི་ཕྱག་རྒྱ་རིགས་བཞིའི་མཚན་ཉིད་དང་། ཕྱག་རྒྱ་
སྲོག་རྩོལ་དུ་འགྲོ་ཚུལ་རྣམས་དང་། ཕྱག་རྒྱ་ལ་བརྟེན་ནས་དགའ་བཞི་བསྐྱེད་ཚུལ་རྣམས་སྟོན་ནོ། ། ཡང་།
མཁའ་འགྲོའི་ཆུ་སྐྱེས་ཕོ་བྲང་དབུས། ཞེས་སོགས་ཀྱིས་སྡུད་རིམ་བྱས་ནས་དོན་གྱི་འོད་གསལ་དང་། དེ་ལས་
དག་པའི་སྒྱུ་ལུས་བསྐྱེད་ཚུལ་དང་། དེ་གཉིས་དབྱེར་མེད་དུ་སྦྱོར་བའི་སློབ་པའི་ཟུང་འཇུག་དང་། མཐར་མི་
སློབ་པའི་ཟུང་འཇུག་འགྲུབ་ཚུལ་རྣམས་སྟོན་པ་ཡིན་ཏེ། དེ་རྣམས་ཉམས་ལེན་དུ་འཁྱེར་ཚུལ་འོག་ཏུ་འཆད་
369

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་འགྱུར་རོ། ། དེར་མ་ཟད། འཇིགས་བྱེད་རང་གི་སྐུ་དང་ཕྱག་མཚན་གྱིས་མཚོན་ཚུལ་ལས་ཀྱང་རྫོགས་
རིམ་སྟོན་པ་ཡིན་ཏེ། རྗེའི་གསུང་འབུམ་ཐོར་བུ་ལས་འབྱུང་བའི་དོན་བསྡུས་ཏེ་བཤད་ན། རྭ་གཉིས་ཀྱིས་སྒྱུ་
ལུས་དང་འོད་གསལ་མཚོན་ཞིང་གོ་བར་བྱེད་ལ། ཁྱད་པར་དུ་ཕྱག་མཚན་རྒྱུ་མ་དང་མེ་ཐབ་གཉིས་ཀྱིས་དེ་ལྟར་
དུ་མཚོན་ཞིང་སྟོན། ཁ་རཾ? གས་ནི་བདེ་བ་འབར་འཛག་སྟོན་ཅིང་། དེ་ཡང་མ་རྒྱུད་ནས་བཤད་པའི་བདེ་
སྟོང་གི་རྣམ་གཞག་སྟོན། བསྡིགས་མཛུབ་ཀྱིས་ཕ་རྒྱུད་མ་རྒྱུད་ཀྱི་གནད་མཐར་ཐུག་པ་ང་ལ་ཡོད་ཅེས་མཚོན་པ་
དང་། སྐྱེས་བུ་གསལ་ཤིང་ལ་བསྐྱོན་པས་ནི་སྡིག་ཅན་བཙན་ཐབས་སུ་འཚང་རྒྱ་བར་མཚོན་ཞིང་སྟོན་པ་རྣམས་
ཀྱིས་ཀྱང་རྫོགས་རིམ་གྱི་ལམ་རྣམས་རང་ལ་ཡོད་པར་སྟོན་པའི་ཕྱིར་རོ། ། གཞན་ཡང་འཇིགས་བྱེད་ཀྱི་རྩ་རྒྱུད་
རྒྱས་པའི་གླེང་བཞིའི་ལུང་དུས་འཁོར་འགྲེལ་ཆེན་དུ་དྲངས་པ་ལས། རྡོ་རྗེ་མཁའ་འགྲོའི་པདྨར་གནས། ཞེས་
སོགས་གསུངས་ཤིང་། དེ་ཡང་བཤད་རྒྱུད་རྡོ་རྗེ་ཕྲེང་བ་ལས། ཨེ་ནི་གསང་བ་མཁའ་དབྱིངས་དང་། ། བྷ་ག་
ཆོས་འབྱུང་པདྨ་ལ། ། ཞེས་སོགས་དང་། རྡོ་རྗེ་སེམས་དཔའ་ཝཾ་རྡོ་རྗེ། ། རྡོ་རྗེ་འཇིགས་བྱེད་དབང་ཕྱུག་
དང་། ། ཞེས་སོགས་སྔ་ཕྱི་གཉིས་ཀྱིས་བསྟན་པའི་ཨེ་ཝཾ་གྱི་དོན་ཡིན་ལ། ཨེ་ཝཾ་གྱི་ངེས་དོན་ལ་ནི་རྫོགས་རིམ་གྱི་
གཙོ་བོའི་དོན་རྣམས་ཚང་བ་ཡིན་པས། དེས་ཀྱང་འདིའི་རྫོགས་རིམ་བསྟན་ཏོ། ། ཨེ་ཝཾ་གྱིས་མཚོན་པའི་
རྫོགས་རིམ་ནི་བླ་མེད་ཀྱི་རྒྱུད་ཀུན་གྱིས་སྟོན་པ་ཡིན་ཏེ། རྗེའི་རིམ་ལྔ་གསལ་སྒྲོན་ལས། སྤྱིར་བླ་མེད་ཀྱི་རྒྱུད་ཀྱི་
དོན་གྱི་གནད་ཐམས་ཅད་ཨེ་ཝཾ་ལ་སོགས་པ་ཡི་གེ་བཞི་བཅུའི་གླེང་གཞིའི་དོན་དུ་འདུས་ལ། དེའི་དོན་གྱི་གཙོ་བོ་
ཡང་ཐོག་མའི་ཡི་གེ་གཉིས་ཀྱི་དོན་དུ་འདུ་བ་ཡིན་ནོ། ། ཞེས་གསུངས་པའི་ཕྱིར། འདིའི་རིམ་པ་གཉིས་ཀྱིས་
རྣམ་གཞག་རང་ཉིད་ནས་གསལ་བར་མི་འབྱུང་བ་རྣམས་ནི་འདུས་པ་ནས་ཁ་སྐོང་དགོས་པ་ཡིན་ཏེ། འདིའི་
བསྐྱེད་རིམ་མཁས་གྲུབ་རིན་པོ་ཆེས་མཛད་པ་ལས། རིམ་གཉིས་ཀྱི་ལམ་གྱི་ཆ་རྒྱུད་གཞན་ནས་ཁ་འགེངས་འོས་
པ་དག་ནི། གཙོ་བོར་འདུས་པའི་སྐོར་ནས་འགེངས་པའི་རིགས་ཅེས་ཞེས་དང་། བློ་གྲོས་ཆོས་སྐྱོང་བས་མཛད་
པ་ལས་ཀྱང་། དེ་ལྟར་ན་འདིའི་རྫོགས་རིམ་གྱི་ངོ་བོ་དང་སྐྱེ་ཚུལ་སོགས་ཀྱི་རིམ་པ་རྣམས་འདུས་པ་འཕགས་
ལུགས་དང་མཐུན་ཚབས་ཤིན་ཏུ་ཆེ་བས། བླ་མ་དམ་པའི་མན་ངག་གིས་འདི་ལྟར་འཆད་ཤེས་ན། གཤིན་རྗེ་
གཤེད་སྐོར་གྱི་རྒྱུད་རྣམས་གསང་བ་འདུས་པ་དང་རྗེས་སུ་མཐུན་པའི་རྒྱུད་ཡིན་པར་གསུངས་པ་རྣམས་ཀྱི་དོན་
ཡང་ལེགས་པར་རྙེད་པར་འགྱུར་བ་ཡིན་ནོ། ། ཞེས་གསུངས་པའི་ཕྱིར། དེས་ན་འདིར་འོད་གསལ་སྒྱུ་ལུས་
གཉིས་དང་ཁྱད་པར་དུ་སྒྱུ་ལུས་ཀྱི་རྣམ་གཞག་རྣམས་རྒྱས་པར་གསང་འདུས་ནས་རྒྱུས་འགེབས་རིགས་ཏེ། བློ་
གྲོས་ཆོས་སྐྱོང་བས་མཛད་པ་དེ་ལས། སྤྱོད་པའི་རྣམ་དབྱེ་ཞེས་པ་ནས། རིམ་ལྔ་གསལ་སྒྲོན་སོགས་རྗེ་བླ་མའི་
370

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
གསུང་རབ་རྣམས་ན་ཤིན་ཏུ་གསལ་ཞིང་རྒྱས་པར་བཞུགས་པས་དེ་དག་ལས་ཤེས་པར་བྱའོ། ། ཞེས་དང་།
རིམ་ལྔ་གསལ་སྒྲོན་ལས་ཀྱང་། བདེ་སྟོང་དབྱེར་མེད་ཀྱི་ལམ་དང་། སྒྱུ་མའི་སྐུ་གཉིས་ལས་ཕྱི་མ་ཆེས་རྟོགས་
དཀའ་ལ། དེ་ཡང་ལུགས་མཆོག་ཏུ་གྱུར་པ་འདི་ནས་རྩད་བཅད་ནས་གཞན་ལ་འཁྱེར་ཤེས་དགོས་སོ། ། ཞེས་
གསུངས་པའི་ཕྱིར།
གསུམ་པ་རྩ་རླུང་ཐིག་ལེའི་རྣམ་གཞག་བཤད་པ་ལ་གཉིས། དངོས་དང་། དེ་དག་ལ་གནད་དུ་བསྣུན་
པའི་སྒོ་མི་འདྲ་བ་བསྟན་པའོ། ། དང་པོ་ལ་གསུམ། རྩ་དང་། རླུང་དང༌། ཐིག་ལེའི་རྣམ་གཞག་བཤད་
པའོ། ། དང་པོ་ནི། མངལ་དུ་འཇུག་པའི་མདོ་ལས་ལུས་ཀྱི་མདུན་རྒྱབ་དང་གཡས་གཡོན་བཞི་པོ་རེ་རེར་རྩ་
ཉིས་ཁྲི་ཉིས་ཁྲི་སྟེ་བརྒྱད་ཁྲི་འཆགས་པར་བཤད་ལ། བླ་མེད་ཀྱི་གཞུང་ནས་ལུས་ལ་རྩ་བདུན་ཁྲི་ཉིས་སྟོང་
འཆགས་པར་བཤད་དོ། ། རྩ་འཆགས་པའི་ཚེ་ཐོག་མར་སྙིང་ག་ནས་འཆགས་ཤིང་། ཐིག་ལེ་ཡང་ཐོག་མར་
སྙིང་གའི་རྩ་འཁོར་འོངས་ས་དེར་འཆགས་པ་ཡིན་ཏེ། རྣམ་ཤེས་མངལ་དུ་འཇུག་པའི་ཚེ་ཐོག་མར་སྙིང་ག་
འོངས་ས་ནས་འཇུག་ཅིང་། དེ་ནས་སྙིང་གའི་རྩ་འཁོར་སོགས་རིམ་གྱིས་གྲུབ་སྟེ་མཐར་འཆི་བའི་ཚེ་ཡང་ཐོག་
མར་རྣམ་ཤེས་སྙིང་ག་ནས་འཕོ་བ་འཕགས་པ་ཐོགས་མེད་སོགས་དུ་མས་བཤད་པའི་ཕྱིར། སྙིང་གར་ཐོག་མར་
འཆགས་པའི་རྩ་བརྒྱད་ཇི་ལྟར་འགྲུབ་ཚུལ་ཡོད་དེ། སྙིང་གའི་རོ་རྐྱང་དབུ་མ་གསུམ། ཤར་གྱི་སུམ་སྐོར་མ།
ལྷོའི་འདོད་མ་སྟེ་ལྔ་དུས་མཉམ་དུ་འཆགས། དེ་ནས་དབུ་མ་དང་ལྷན་ཅིག་ཏུ་གནས་པའི་བདུད་བྲལ་མ་དང་།
ནུབ་ཀྱི་ཁྱིམ་མ། བྱང་གི་གཏུམ་མ་གསུམ་དུས་མཉམ་དུ་འཆགས་པའི་ཕྱིར། ཕྱོགས་ཀྱི་རྩ་རྣམས་ལས་མཚམས་
ཀྱི་ཙ་རྣམས་གྱེས་པ་ཡིན་ཏེ། ཤར་གྱི་སུམ་སྐོར་མ་ལས་ཤར་ལྷོ་དང་། ལྷོའི་འདོད་མ་ལས་ལྷོ་ནུབ་དང་། ནུབ་ཀྱི་
ཁྱིམ་མ་ལས་ནུབ་བྱུང་དང་། བྱང་གི་གཏུམ་མ་ལས་བྱང་ཤར་གྱི་རྩ་འདབ་རྣམས་གྱེས་པའི་ཕྱིར། དེ་བརྒྱད་ལ་
ནི་སྙིང་གའི་རྩ་འདབ་བརྒྱད་དང་ཐུན་ཚོད་བརྒྱུད་ཀྱི་རྩ་ཞེས་བྱའོ། ། དེ་ལྟར་ན་སྙིང་གའི་རྩ་འདབ་བརྒྱད་དང་།
རྐྱང་དབུ་མ་གསུམ་དང་བདུད་ལ་མ་ནི་སྙིང་གའི་རྩ་བརྒྱད་ཀྱི་ནང་ཚན་དུ་མི་འདྲེན་པའི་ཕྱིར། ཕྱོགས་ཀྱི་རྩ་
བཞི་ལ་འབྱུང་བའི་རྩ་ཞེས་བྱ་སྟེ། དེ་ལས་ས་སོགས་འབྱུང་བ་བཞི་འབབ་པའི་ཕྱིར། མཚམས་ཀྱི་རྩ་བཞི་ལ་
མཆོད་པའི་རྩ་ཞེས་བྱ་སྟེ། གཟུགས་དྲི་རོ་རེག་བྱ་སྟེ་མཆོད་པ་བཞི་འབབ་པའི་ཕྱིར། རྩ་བརྒྱད་པོ་རེ་རེའི་ནང་
ནས་གཙོ་བོར་རླུང་འབབ་པ། གཙོ་བོར་ཁྲག་འབབ་པ། གཙོ་བོར་ཁུ་བ་འབབ་པ་གསུམ་གསུམ་དུ་གྱེས་ནས་
གནས་ཉེར་བཞིར་གནས་པའི་རྩ་དེ་རྣམས་ལ་ནི་གནས་ཉེར་བཞིའི་རྩ་ཞེས་བྱའོ། ། གནས་ཉེར་བཞི་པོ་གང་ཞེ་
ན་ཡོད་དེ། སྐྲ་མཚམས་དང་སྤྱི་བོ་དང་རྣ་བ་གཡས་དང་གཡོན་དང་ལྟག་པ་དང་མིག་དབུས་དང་མིག་གཉིས་
371

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་ཕྲག་པ་གཉིས་ཏེ་བརྒྱད་དང་། མཆན་ཁུང་གཉིས་དང་ནུ་མ་གཉིས་དང་སྙིང་དང་ལྟེ་བ་དང་སྣ་རྩེ་དང་ཁ་
དང་མགྲིན་པ་དང་འབྲས་བུ་གཉིས་ཏེ་བརྒྱད་དང་། རྟགས་ཀྱི་རྩེ་དང་བཤང་ལམ་དང་བརླ་གཉིས་དང་བྱིན་པ་
གཉིས་དང་སོར་མོ་བཅུ་དྲུག་དང་བོལ་གོང་གཉིས་དང་མཐེ་བོང་བཞི་དང་པུས་མོ་གཉིས་ཏེ་བརྒྱད་དེ། བརྒྱད་
གསུམ་ཉི་ཤུ་རྩ་བཞི་པོ་དེ་ལ་གནས་ཉེར་བཞི་ཞེས་བརྗོད་པའི་ཕྱིར། དེ་ཡང་བརྒྱད་ཚན་དང་པོའི་རྩ་རྣམས་ནས་
གཙོ་བོ་རླུང་འབབ་པས་ཐུགས་ཀྱི་རྩ་དང་། བརྒྱད་ཚན་བར་པའི་རྩ་རྣམས་ནས་གཙོ་བོར་ཁྲག་འབབ་པས་
གསུང་གི་རྩ་དང་། བརྒྱད་ཚན་ཐ་མའི་རྩ་རྣམས་ནས་གཙོ་བོར་ཁུ་བ་འབབ་པས་སྐུའི་རྩ་ཞེས་བྱའོ། ། རྩ་དེ་
རྣམས་ཀྱི་སྟེང་དུ་སྙིང་གར་ཐོག་མར་འཆགས་པའི་རྩ་བརྒྱད་བསྣན་པས་སུམ་ཅུ་རྩ་གཉིས་པོ་དེ་ལ་རླུང་དང་བྱང་
སེམས་འབབ་པའི་རྩ་ཞེས་བྱའོ། ། འོན་ཀྱང་བདུད་བྲོལ་མའི་ནང་ནས་དེ་འབབ་པར་གསུངས་པ་ནི་འཆི་བའི་
དུས་དང་ལམ་དུས་ལ་དགོངས་ཀྱི། ད་ལྟ་གཞི་ལ་དེའི་ནང་ནས་རླུང་དང་བྱང་སེམས་མི་འབབ་སྟེ། དེའི་ནང་
ནས་དེ་མི་འབབ་པར་མ་ཟད། དེས་རྩ་གཞན་གྱི་ནང་ནས་རླུང་དང་བྱང་སེམས་འབབ་པའི་གེགས་བྱེད་པས་དེ་
ལ་བདུད་བྲལ་མ་དང་། དུས་ཀྱི་རྩ་དང་། རྣལ་འབྱོར་མ་འགོག་པའི་རྩ་ཞེས་བཤད་པའི་ཕྱིར། གནས་ཉེར་
བཞིའི་རྩ་དེ་ལས་ཁུ་ཁྲག་རླུང་གསུམ་གཙོ་བོར་འབབ་པའི་དབང་གིས་གསུམ་གསུམ་དུ་ཕྱེ་བས་བདུན་ཅུ་རྩ་གཉིས།
དེ་རེ་རེ་ལས་སྟོང་སྟོང་དུ་ཕྱེ་བས་སྟོང་ཕྲག་བདུན་ཅུ་རྩ་གཉིས། དེ་རེ་རེ་ལས་སྟོང་ཕྲག་ཉེར་བཞི་པ་ཚན་པ་
གསུམ་དུ་ཕྱེ་བའི་ཚན་པ་གཅིག་ནས་གཙོ་བོར་ཁུ་བ་དང་། ཚན་པ་གཅིག་ནས་གཙོ་བོར་ཁྲག་དང་། ཚན་པ་
གཅིག་ནས་གཙོ་བོར་རླུང་འབབ་པ་གསུམ་ལ་རིམ་པ་བཞིན་དུ་སྐུ་གསུང་ཐུགས་ཀྱི་རྩ་དང་། འཁོར་ལོ་གསུམ་གྱི་
རྩ་ཞེས་བྱ་སྟེ། རྡོ་རྗེ་ཕྲེང་བ་ལས། གསུམ་པོ་ཉི་ཤུ་རྩ་བཞིར་འགྲོ། ། དེ་ལས་འཁོར་ལོ་གསུམ་ཕྱེ་བས། ། རྩ་
ནི་བརྒྱད་ཀྱི་དབྱེ་བ་ལས། ། སྐུ་གསུང་ཐུགས་ཀྱི་སྔགས་ཀྱིས་ནི། ། གསུམ་ཕྱེ་བདུན་ཅུ་རྩ་གཉིས་གསལ། །
དེ་ལས་སྟོང་དུ་རབ་ཕྱེ་བས། ། སོ་སོར་སྤྲོ་བའི་བདག་ཉིད་ཅན། ། སྟོང་ཕྲག་བདུན་ཅུ་རྩ་གཉིས་ཀྱི། ། རྩ་
རྣམས་ཀྱི་ནི་གྲངས་ཞེས་བྱ། ། ཞེས་གསུངས་པའི་ཕྱིར། རྩ་རྣམས་ཀྱི་ནང་ནས་རྩེ་བརྒྱ་ཉི་ཤུ་གཙོ་བོ་ཡིན་ཏེ།
སྤྱི་བོའི་རྩ་འདབ་སོ་གཉིས། མགྲིན་པའི་བཅུ་དྲུག སྙིང་གའི་བརྒྱད། ལྟེ་བའི་དྲུག་ཅུ་རེ་བཞི་རྣམས་གཙོ་བོ་
ཡིན་པའི་ཕྱིར་ཏེ། བརྟག་གཉིས་ལས། རྩ་ཡི་གཙོ་བོ་བརྒྱ་ཉི་ཤུ། ཞེས་གསུངས་པའི་ཕྱིར། རྩའི་ནང་ནས་
གནས་ཉེར་བཞིའི་རྩ་རྣམས་གཙོ་བོ་ཡིན་ཏེ། དེ་རྣམས་ཀྱིས་སྐྲ་སྤུ་སེན་མོ་སོགས་ཀྱི་རྒྱུ་བྱེད་པའི་ཕྱིར། དེའི་ནང་
ནས་ཀྱང་རོ་རྐྱང་དབུ་མ་གསུམ་གཙོ་བོ་ཡིན་ཏེ། དེ་གསུམ་གྱིས་རླུང་དང་རྣམ་ཤེས་ཀྱི་རྟེན་བྱེད་ཅིང་རྩ་གཞན་
རྣམས་ཀྱང་དེ་གསུམ་ལ་བརྟེན་ནས་སྐྱེ་བའི་ཕྱིར། རོ་རྐྱང་དབུ་མ་གསུམ་གྱི་མིང་གི་རྣམ་གྲངས་ཡོད་དེ། དབུ་མ་
372

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
ལ། ཨ་ཝ་དྷུ་ཏི། སྒྲ་གཅན། གཉིས་སྤངས་ཀྱི་རྩ། མུན་པའི་རྩ། ཡིད་ཀྱི་རྩ། ཐུགས་ཀྱི་རྩ་ཞེས་བྱ་ལ། རོ་
མ་ལ། ར་ས་ན། འཛིན་པའི་རྩ། ཉི་མའི་རྩ། རྡུལ་གྱི་རྩ། གསུང་གི་རྩ། ཤེས་རབ་ཀྱི་ཙ། གཡས་ཀྱི་རྩ་
ཞེས་བྱ་ཞིང༌། རྐྱང་མ་ལ། ལ་ལཱ་ན། གཟུང་བའི་རྩ། ཟླ་བའི་རྩ། སྙིང་སྟོབས་ཀྱི་རྩ། སྐུའི་རྩ། ཐབས་ཀྱི་
རྩ། གཡོན་ཀྱི་རྩ་ཞེས་བྱ་བའི་ཕྱིར། འོན་ཀྱང་རོ་མ་ལ་ཐབས་ཀྱི་རྩ་དང་། རྐྱང་མ་ལ་ཤེས་རབ་ཀྱི་རྩ་ཞེས་བཤད་
པའང་ཡོད་དེ་མི་འགལ་ལོ། ། གཉིས་པ་རླུང་འཆགས་ཚུལ་ཡོད་དེ། བར་དོ་མངལ་དུ་ཉིང་མཚམས་སྦྱར་བའི་
དུས་ཀྱི་རླུང་ནི་སྲོག་འཛིན་གྱི་རླུང་ཕྲ་བ་ཡིན་ལ། དེ་ལས་སྲོག་འཛིན་རགས་པ་སྐྱེ། དེའི་ཚེ་སེམས་ཅན་དེའི་
ལུས་ཉའི་དབྱིབས་ལྟ་བུར་ཡོད། དེ་ནི་ཟླ་བ་དང་པོའི་དབང་དུ་བྱས་པ་ཡིན། ཟླ་བ་གཉིས་པ་ལ་སྲོག་འཛིན་
རགས་པ་དེ་ལས་ཐུར་སེལ་གྱི་རླུང་སྐྱེ་ཞིང་། སེམས་ཅན་དེའི་ལུས་འབུར་པོ་ལྔ་དོད་པ་རུས་སྦལ་གྱི་དབྱིབས་སུ་
ཡོད། ཟླ་བ་གསུམ་པར་ཐུར་སེལ་ལས་མཉམ་གནས་སྐྱེ་ཞིང་། སེམས་ཅན་དེའི་ལུས་སྟོད་ཅུང་ཟད་སྒྱུར་བ་ཕག་
རྒོད་ལྟ་བུ། ཟླ་བ་བཞི་པར་མཉམ་གནས་ལས་གྱེན་རྒྱུ་སྐྱེ་ཞིང་། སེམས་ཅན་དེའི་ལུས་སྟོད་ཅུང་ཟད་རྒྱས་པ་
སེང་གེ་ལྟ་བུ། ཟླ་བ་ལྔ་པར་གྱེན་རྒྱུ་ལས་ཁྱབ་བྱེད་ཀྱི་རླུང་སྐྱེ་ཞིང་། སེམས་ཅན་དེའི་ལུས་མིའུ་ཐུང་ལྟ་བུ། ཟླ་
བ་དྲུག་པ་བདུན་པ་བརྒྱད་པ་དགུ་པ་བཅུ་པ་རྣམས་ལ་རིམ་པ་བཞིན་དུ་མིག་རྣ་བ་སྣ་ལྕེ་ལུས་ཀྱི་སྒོར་རྒྱུ་བའི་རླུང་
ཀླུ་དང་རུས་སྦལ་དང་རྩངས་པ་དང་ལྷས་བྱིན་དང་གཞུ་ལས་རྒྱལ་རྣམས་དང་། འབྱུང་བས་ས་ཆུ་མེ་རླུང་ནམ་
མཁའི་ཁམས་རྣམས་རིམ་པར་འཆགས་པའི་ཕྱིར། རླུང་གི་རྣམ་གཞག་ཅུང་ཟད་རྒྱས་པར་འོག་ཏུ་འཆད་པར་
འགྱུར་རོ། ། གསུམ་པ་ཐིག་ལེ་འཆགས་པའི་ཚུལ་ཡོད་དེ། བར་དོའི་འཆི་བ་འོད་གསལ་གྱི་རླུང་སེམས་ཀྱི་
རིགས་འདྲ་ཕྱི་མ་དང་། ཕ་མ་གཅིག་གི་ཁམས་དཀར་དམར་གྱི་དངས་མ་གཉིས་གཅིག་ཏུ་འདྲེས་ནས་གོང་བུ་
གཅིག་ཏུ་གྱུར་པའི་ཐིག་ལེ་དེ། སྙིང་གའི་རྩ་འཁོར་གྱི་དྷུ་ཏི་ནང་དུ་སྦུབས་སྟོང་ཅུང་ཟད་ཡོད་པ་དེའི་ནང་ན་
གནས་པའི་ཕྱིར། དེའི་མིང་གི་རྣམ་གྲངས་ཡོད་དེ། མི་ཤིགས་པའི་ཐིག་ལེ། ལྷན་སྐྱེས་ཀྱི་ཐིག་ལེ། ཡེ་ཤེས་ཀྱི་
ཐིག་ལེ་ཞེས་ཀྱང་བྱ་བའི་ཕྱིར། ཐིག་ལེ་དཀར་དམར་དེ་གཉིས་ལུས་ཟུང་ཐམས་ཅད་ཀྱི་གཙོ་བོ་ཡིན་ཏེ། དཀར་
པོ་དེ་ལས་ཁུ་བ་རུས་པའམ་ཚིལ་རྐང་རྣམས་འབྱུང་ཞིང་། དམར་པོ་ལས་ཤ་ཁྲག་ལྤགས་པ་རྣམས་འབྱུང་བའི་
ཕྱིར། མི་ཤིགས་པ་དེ་ལ་ཚེ་ཇི་སྲིད་འཚོའི་བར་གྱི་མི་ཤིགས་པ་དང་། དུས་ནམ་ཡང་མི་ཤིགས་པ་གཉིས་ཡོད་དེ།
ཐིག་ལེ་མི་ཤིགས་པ་དང་པོ་དང་། རླུང་སེམས་མི་ཤིགས་པ་གཉིས་པ་ཡིན་པའི་ཕྱིར། ཕྱི་མ་ལ་ཕྱེ་ན་གཉིས་སུ་
འགྱུར་ཏེ། རླུང་དང་སེམས་མི་ཤིགས་པ་གཉིས་སུ་འགྱུར་བའི་ཕྱིར། རྩ་འཁོར་གྱིས་ཁམས་དཀར་དམར་གང་
འཕེལ་བའི་གནས་སུ་འགྱུར་ཚུལ་ཡོད་དེ། སྤྱི་བོ་དཔྲལ་བ་མགྲིན་པ་ནོར་བུའི་དབུས་རྣམས་ཁམས་དཀར་པོ་
373

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕེལ་བའི་གནས་དང་། དེའི་ནང་ནས་སྤྱི་བོའི་རྩ་འཁོར་ནི་ཁམས་དཀར་པོ་འཕེལ་བའི་གནས་ཀྱི་གཙོ་བོ་ཡིན་
ལ། མགྲིན་པ་ལྟེ་བ་དང་གསང་གནས་རྣམས་ནི་ཁམས་དམར་པོ་འཕེལ་བའི་གནས་དང་། དེའི་ནང་ནས་ལྟེ་
བའི་རྩ་འཁོར་ནི་ཁམས་དམར་པོ་འཕེལ་བའི་གནས་ཀྱི་གཙོ་བོ་ཡིན་ཞིང་། སྙིང་གའི་རྩ་འཁོར་ནི་ཁམས་དཀར་
དམར་གཉིས་ཆ་མཉམ་དུ་འཕེལ་བའི་གནས་ཡིན་པའི་ཕྱིར། གནས་སྐབས་ཀྱི་དབང་དུ་བྱས་ན་བཞི་ཡོད་དེ།
སྙིང་ག་དང་ནོར་བུའི་དབུས་ན་གཉིད་འཐུག་བསྐྱེད་པའི་ཐུགས་ཀྱི་ཐིག་ལེ། མགྲིན་པ་དང་གསང་གནས་ན་མི་
ལམ་བསྐྱེད་པའི་གསུང་གི་ཐིག་ལེ། སྤྱི་བོ་དང་ལྟེ་བ་ནས་སྲེད་པ་བསྐྱེད་པའི་སྐུའི་ཐིག་ལེ། ལྟེ་བ་དང་གསང་
གནས་སུ་ཤི་བའི་གནས་སྐབས་བསྐྱེད་པའི་ཡེ་ཤེས་ཀྱི་ཐིག་ལེ་རྣམས་སུ་ཡོད་པའི་ཕྱིར། དེ་དག་ཇི་ལྟར་བསྐྱེད་
པའི་ཚུལ་ཡོད་དེ། རྩ་འཁོར་དེ་དང་དེར་རླུང་འདུས་པ་ན་དེ་རྣམས་བསྐྱེད་པ་ཡིན་པའི་ཕྱིར། དང་པོར་
འཆགས་བར་དུ་གནས་ནས་མཐར་ཇི་ལྟར་འཇིག་པའི་ཚུལ་ཡོད་དེ། རླུང་ཐིག་གཉིས་ཐོག་མར་སྙིང་གར་
འཆགས་པ་བཞིན་དུ་མཐར་འཆི་བའི་ཚེ་ཡང་སྙིང་གར་རིམ་གྱིས་སྡུད་པ་ཡིན་པའི་ཕྱིར་ཏེ། རྡོ་རྗེ་འཕྲེང་བ་ལས།
ཇི་ལྟར་མེས་བསྲེགས་དངོས་པོ་མེད། ། རྒྱུ་མེད་པར་ནི་ཐིམ་ནས་འགྲོ། ། སླར་ཡང་སྲོག་གི་རླུང་ ཤར་
ནས། ། ལས་ཀྱི་རླུང་ནི་སྣ་ཚོགས་པ། ། དེ་ནི་རྣམ་ཤེས་ལྷན་ཅིག་དང༌། ། སླར་ཡང་འཇིག་རྟེན་གསུམ་དུ་
གནས། ། ཞེས་གསུངས་པའི་ཕྱིར། གཉིས་པ་ནི། གང་ལ་གནད་དུ་བསྣུན་པའི་གཞི་ནི་རྩ་འཁོར་རྣམས་ཡིན་
ལ། དེ་ཡང་སྤྱི་བོར་བདེ་ཆེན་གྱི་འཁོར་ལོ་ལྟེ་བ་གྲུ་གསུམ་པ་ཁ་ཐུར་དུ་ལྟ་བ། མགྲིན་པ་ལོངས་སྤྱོད་ཀྱི་འཁོར་ལོ་
ལྟེ་བ་ཟླུམ་པོ་ཁ་སྟེང་དུ་ལྟ་བ། སྙིང་ག་ཆོས་ཀྱི་འཁོར་ལོ་ལྟེ་བ་ཟླུམ་པོ་ཁ་ཐུར་དུ་ལྟ་བ། ལྟེ་བར་སྤྲུལ་པའི་འཁོར་
ལོ་ལྟེ་བ་གྲུ་གསུམ་པ་ཁ་སྟེང་དུ་ལྟ་བ་སྟེ་གྲངས་ནི་བཤད་ཟིན་ལ། གཞན་ཡང་གསང་གནས་སུ་བདེ་སྐྱོང་གི་འཁོར་
ལོ་རྩ་འདབ་སོ་གཉིས་དང་། དཔྲལ་བར་རླུང་འཁོར་རྩ་འདབ་དྲུག་པ་གཅིག་དང་། མགྲིན་པ་དང་སྙིང་གའི་
བར་ན་མེ་འཁོར་རྩ་འདབ་གསུམ་པ་གཅིག་དང་། ནོར་བུའི་དབུས་ན་རྩ་འདབ་བརྒྱད་པ་གཅིག་རྣམས་སོ། །
དེ་རྣམས་ལས་གང་གནད་དུ་བསྣུན་སའི་གཙོ་བོ་ཡིན་ཞེ་ན་ཡོད་དེ། སྤྱིར་རྩ་འཁོར་དེ་རྣམས་དང་ཁྱད་པར་དུ་
དྷཱཏཱིའི་ཡར་སྣ་མར་སྣ་གཉིས་དང་སྙིང་ཁ་རྣམས་ན་རླུང་དབུ་མར་འཇུག་པའི་སྒོ་ཁྱད་པར་བར་ཡོད་པས་གནད་
དུ་བསྣུན་སའི་གཙོ་བོ་ཡིན་པའི་ཕྱིར། སྐབས་འདིར་གང་གཙོ་བོ་ཡིན་པ་ཡོད་དེ། སྙིང་ག་དང་ལྟེ་བའི་རྩ་འཁོར་
གཉིས་གཙོ་བོ་ཡིན་པའི་ཕྱིར། རླུང་དབུ་མར་འཇུག་པའི་ཐབས་ཀྱི་གཙོ་བོ་ཡང་དུ་མ་ཡོད་དེ། རྡོར་བཟླས་དང་
བུམ་པ་ཅན་དང་ལྟེ་བ་གསང་གནས་གཉིས་སུ་གཏུམ་མོའི་རྣལ་འབྱོར་དང་། སྙིང་ག་དང་དྷཱཏཱིའི་མར་སྣར་ཐིག་
ལེའི་རྣལ་འབྱོར་བསྒོམ་པ་རྣམས་སུ་ཡོད་པའི་ཕྱིར། གཞུང་ནས་བཤད་ཚུལ་ཐ་དད་པའི་དབང་གིས་གྲུབ་ཆེན་
374

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་་ང་་གཉིས་པའི་རྣམ་བཤད་དངོས་གྲུབ་སྙེ་མ། །
རྣམས་ཀྱིས་ཀྱང་བཞེད་ཚུལ་མི་འདྲ་བ་ཡོད་དེ། ཌི་བི་བ་དང་ནག་པོ་སྤྱོད་པ་དང་། ནཱ་རོ་ཆོས་དྲུག་པ་ནི་གཙོ་
བོར་ལྟེ་བར་གཏུམ་མོ་བསྒོམས་པ་ལ་བརྟེན་ནས་རླུང་དབུ་མར་འཇུག་པར་བྱེད། ལྕེ་ཧི་པ་ནི་ལྟེ་བར་ཧཱུྃ་ཡིག་
བསྒོམས་པ་ལ་བརྟེན་ནས་བྱེད། དྲིལ་བུ་བ་ནི་ཐོག་མར་སྙིང་ག་དང་། དེ་ནས་དྷཱཏཱི་མར་སྣ་དང་། དེ་ནས་ཡར་
སྣ་སོགས་ལ་གནད་དུ་བསྣུན་ནས་བྱེད། མཚོ་སྐྱེས་དང་ཀུ་ཀུ་རི་པ་ནི་སྙིང་གར་རྡོར་བཟླས་བསྒོམས་ནས་བྱེད།
ཡེ་ཤེས་ཞབས་ལུགས་པ་ནི་དང་པོར་སྙིང་ག་དང་། དེ་ནས་དྷཱཏཱི་མར་སྣ་དང་། དེ་ནས་སྙིང་ཁར་གནད་དུ་
བསྣུན་ནས་བྱེད། འདུས་པ་འཕགས་ལུགས་པ་ནི་དང་པོར་དྷཱཏཱི་མར་སྣ་དང་། དེ་ནས་སྙིང་ཁར་གནད་དུ་
བསྣུན་ནས་བྱེད། ལུགས་འདིར་དང་པོར་ལྟེ་བ་དང་། དེ་ནས་སྙིང་ཁར་རྡོར་བཟླས་བྱས་པ་ལ་བརྟེན་ནས་རླུང་
དབུ་མར་འཇུག་པར་བྱེད་པའི་ཕྱིར། དེ་ལྟར་མི་འདྲ་བ་དེ་ཐམས་ཅད་ཀྱང་རང་གིས་གང་ལ་བརྟེན་པའི་རྒྱུད་
དེའི་དགོངས་པ་ཡིན་པས། ཐབས་དེས་ལྟེ་གསང་གི་གཏུམ་མོ་སྤར་ཏེ་སྤྱི་པོ་ནས་བྱང་སེམས་ཞུ་བ་བབས་པ་ལས་
དགའ་བཞི་དྲངས་ནས་བདེ་སྟོང་སྦྱོར་བ་ལ་ནི་འདྲ་བ་ཡིན་ལ། དེ་ལྟར་ཤེས་ན་ནི་བླ་མེད་བཞི་བ་ལ་གཉིས།
ཐབས་ཤེས་ཀྱི་ཁྱད་པར་བཤད་པ་དང་། དེ་ ཨེ་ཝཾ་ གཉིས་ཀྱི་དོན་དུ་འགྱུར་ཚུལ་ལོ། ། དང་པོ་ལ་གཉིས།
དངོས་དང་། དེ་དག་བསྐྱེད་ པ་ལ་ལུས་ལ་གནད་དུ་བསྣུན་དགོས་པར་བསྟན་པའོ། ། དང་པོ་ལ་གཉིས།
བདེ་སྟོང་དབྱེར་མེད་དང་། བདེན་གཉིས་དབྱེར་མེད་ཀྱི་དོན་བཤད་པའོ། ། དང་པོ་ལ་གསུམ། སྟོང་པ་
བཤད་པ། བདེ་བ་བཤད་པ། བདེ་སྟོང་དབྱེར་མེད་དུ་སྦྱོར་ཚུལ་བཤད་པའོ། ། དང་པོ་ལ་སྤྱིར་བྱེ་བྲག་སྨྲ་བ་
མདོསྡེ་པ་རང་རྒྱུད་པས་ཀྱང་འདོད་པའི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ནས།
ཐལ་འགྱུར་པས་འདོད་པ་ལྟར་རང་བཞིན་གྱིས་གྲུབ་པས་སྟོང་པའི་སྟོང་ཉིད་ཀྱི་བར་བཞི་ཡོད་ཀྱང་། འདིར་ནི་
ཐལ་འགྱུར་བས་འདོད་པ་ལྟར་རང་བཞིན་གྱིས་གྲུབ་པས་སྟོང་པའི་སྟོང་ཉིད་དེ། བདེ་སྟོང་སྦྱོར་རྒྱུའི་སྟོང་ཉིད་
དུ་འདོད་པ་ཡིན་ནོ། ། གཉིས་པ་བདེ་བ་ལའང་ཤིན་སྦྱངས་ཀྱི་བདེ་བ་དང་། བསམ་གཏན་གྱི་དངོས་གཞིའི་
བདེ་བ་དང་། སྟོང་ཉིད་རྟོགས་པའི་བདེ་བ་དང་། རླུང་བསྒོམས་པའི་བདེ་བ་དང་། གཏུམ་མོ་ཕལ་བ་འབར་
ནས་བྱང་སེམས་བཞུས་པའི་བདེ་བ་དང་། ཕྱག་རྒྱ་གཉིས་ལ་བརྟེན་པའི་བདེ་བ་ཙམ་ནི་སྐབས་འདིར་སྟོང་པ་
དང་སྦྱོར་རྒྱུའི་བདེ་བ་མིན་གྱི། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལ་བརྟེན་
ནས་བྱུང་བའི་རྫོགས་རིམ་པའི་ཐུན་མོང་མ་ཡིན་པའི་ལྷན་སྐྱེས་ཀྱི་བདེ་བ་དེ་ཉིད། སྐབས་འདིར་སྟོང་པ་དང་
སྦྱོར་རྒྱུའི་བདེ་བ་ཡིན་ནོ། ། གསུམ་པ་བདེ་སྟོང་སྦྱོར་ཚུལ་ཡང་ཆོས་ཅན་དང་ཆོས་ཉིད་ངོ་བོ་གཅིག་ཏུ་སྦྱོར་བ་
དང་། སྟོང་ཉིད་རྟོགས་པའི་བློ་དང་བདེ་བ་གཉིས་ངོ་བོ་ཐ་དད་པའི་ཚུལ་གྱིས་ཟིན་བྱ་ཟིན་བྱེད་དུ་སྦྱོར་བ་ཙམ་
375

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི་འདིར་བདེ་སྟོང་སྦྱོར་བའི་དོན་མིན་གྱི། སྟོང་ཉིད་རྟོགས་པའི་བློ་དེ་ཉིད་བདེ་བ་དང་ངོ་བོ་གཅིག་ཏུ་སོང་བའི་
སྒོ་ནས་ཡུལ་ཡུལ་ཅན་གཉིས་ངོ་བོ་དབྱེར་མེད་དུ་སྦྱོར་བ་ཉིད། འདིར་བདེ་སྟོང་དབྱེར་མེད་དུ་སྦྱོར་བའི་དོན་
ཡིན་ནོ། ། དེ་ལྟར་བདེ་སྟོང་དབྱེར་མེད་དུ་སྦྱོར་བ་དགོས་ཀྱི། བདེ་བ་དང་བྲལ་བའི་སྟོང་ཉིད་རྟོགས་པའི་བློ་
དང་། སྟོང་ཉིད་རྟོགས་པ་དང་བྲལ་བའི་བདེ་བ་ཙམ་གྱིས་ནི་མི་ཆོག་སྟེ། གྲུབ་ཆེན་ས་ར་ཧས། སྙིང་རྗེ་དང་
བྲལ་སྟོང་པ་ཉིད་ཞུགས་པ། ། དེས་ནི་ལམ་མཆོག་རྙེད་པ་མ་ཡིན་ནོ། ། འོན་ཏེ་སྙིང་རྗེ་འབའ་ཞིག་བསྒོམས་
ན་ཡང་། ། འཁོར་བ་འདིར་གནས་ཐར་པ་ཐོབ་མི་འགྱུར། ། གང་ཡང་གཉིས་པོ་སྦྱོར་བར་ནུས་པ་དེ། །
འཁོར་བར་མི་གནས་མྱ་ངན་འདས་མི་གནས། ། ཞེས་གསུངས་པའི་ཕྱིར། འདིའི་སྙིང་རྗེ་ནི་སྤྱི་དོན་གྱི་སྙིང་རྗེ་
ཙམ་མིན་གྱི། བདེ་ཆེན་ལ་སྙིང་རྗེའི་ཐ་སྙད་བྱས་པ་ཡིན་ལ། མྱ་ངན་འདས་མི་གནས་ཞེས་པའང་སྤྱིར་མྱང་
འདས་ལ་མི་གནས་པའི་དོན་མིན་གྱི། ཞི་མཐའ་དམན་པའི་མྱང་འདས་ལ་གནས་པར་མི་འགྱུར་བའི་དོན་
ནོ། ། གཉིས་པ་ལ་གཉིས། ངོས་བཟུང་བ་དང་། རིགས་པས་བསྒྲུབ་ཚུལ་ལོ། ། དང་པོ་ནི། སྐབས་འདིར་
ཐུན་མོང་དུ་གྲགས་པའི་བདེན་པ་གཉིས་ལ་མི་བྱེད་ཀྱི། འདིར་བདེན་གཉིས་སོ་སོའི་དབང་དུ་བྱས་ན་ཤེས་རབ་
དོན་དམ་བདེན་པ་དོན་གྱི་འོད་གསལ་དང་། ཐབས་ཀུན་རྫོབ་བདེན་པ་དག་པ་སྒྱུ་མའི་སྐུ་སྟེ། དེ་གཉིས་ངོ་བོ་
དབྱེར་མེད་དུ་སྦྱོར་བ་ནི་བདེན་གཉིས་ཟུང་འཇུག་སྟེ། དེ་ལ་ནི་སློབ་མི་སློབ་ཀྱི་ཟུང་འཇུག་གི་སྐུ་གཉིས་ཡོད་
དོ། ། གཉིས་པ་ལ་བཞི་སྟེ། གཟུགས་སྐུའི་ཐུན་མོང་མ་ཡིན་པའི་རྒྱུ་ལ་བརྟེན་ནས་སྒྲུབ་པ། སྦྱར་གཞིའི་
གནད་ལ་བརྟེན་ནས་སྒྲུབ་པ། ལྷ་བསྐྱེད་ཚུལ་གྱི་གནད་ལ་བརྟེན་ནས་སྒྲུབ་པ། ཐབས་ཤེས་དབྱེར་མེད་དུ་སྦྱོར་
ཚུལ་གྱི་གནད་ལ་བརྟེན་ནས་སྒྲུབ་པ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། གདུལ་བྱའི་དོན་དུ་གཉེར་བྱའི་
གཙོ་བོ་ནི་སངས་རྒྱས་ཀྱི་གཟུགས་སྐུ་ཡིན་ལ། དེ་ནི་རང་དང་རྣམ་པ་ཤིན་ཏུ་མཐུན་པའི་དངོས་ཀྱི་རྒྱུ་ཞིག་ལ་
བརྟེན་ནས་བསྒྲུབ་དགོས་ཤིང་། དེ་འདྲ་བ་ནི་ཕར་ཕྱིན་ཐེག་པ་དང་། རྒྱུད་སྡེ་འོག་མ་གསུམ་དང་། བསྐྱེད་
རིམ་དང་། དབེན་པ་གསུམ་དང་། རིམ་པ་གསུམ་པའི་སྐབས་སུའང་མེད་པའི་ཕྱིར། རེ་རེ་ནས་གྲུབ་སྟེ།
ཕར་ཕྱིན་ཐེག་པ་བས་གཟུགས་སྐུ་དེ་རང་དང་རྣམ་པ་མཐུན་པའི་ལམ་གྱིས་བསྒྲུབ་པར་མི་འདོད། རྒྱུད་སྡེ་འོག་
མ་གསུམ་གྱི་སྐབས་སུ་དེ་དང་རྣམ་པ་མཐུན་པའི་ལམ་བསྒོམ་པ་ཡོད་ཀྱང་དེ་ཙམ་གྱིས་གཟུགས་སྐུ་ཐོབ་པར་མི་
ནུས། བསྐྱེད་རིམ་གྱི་སྐབས་སུ་ལྷའི་གསལ་སྣང་བརྟན་པོ་ཡོད་ཀྱང་རང་གི་ལུས་སེམས་ཕྲ་རགས་གང་ཡང་ལྷ་
སྐུར་མ་སོང་། དབེན་པ་གསུམ་གྱི་སྐབས་སུ་ཡིད་ངོའི་ལྷ་སྐུ་ཙམ་ཞིག་ཏུ་ཟད། རིམ་པ་གསུམ་པའི་སྐུ་དེ་ཡང་
དོན་གྱི་འོད་གསལ་སྐྱེས་པའི་ཚེ་འཇའ་ཡལ་བ་ལྟར་འགྱུར་བའི་ཕྱིར། དེ་ལྟར་ན་རིམ་པ་བཞི་བའི་དོན་གྱི་འོད་
376

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་་པ་་གཉིས་པ་འི་རྣམ་བཤད་དངོས་གྲུབ་སྙེ་མ། །
གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་། སེམས་ཀྱིས་ལྷན་ཅིག་བྱེད་རྐྱེན་བྱས་པ་
ལས་བྱུང་པའི་དག་པ་སྒྱུ་མའི་སྐུ་དེ་གཟུགས་སྐུ་དང་རྣམ་པ་ཤིན་ཏུ་མཐུན་པའི་རྡོ་རྗེའི་སྐུ་དངོས་ཡིན་པས། དེའི་
རིགས་འདྲ་ཕྱི་མ་ཞིག་གིས་རང་འབྲས་གཟུགས་སྐུའི་དངོས་ཀྱི་ཉེར་ལེན་གྱི་རྒྱུ་བྱེད་པར་འགྲུབ་པའོ། གཉིས་པ་
གྲུབ་སྟེ། གཞི་ལ་འཆི་བ་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་། སེམས་ཀྱིས་
ལྷན་ཅིག་བྱེད་རྐྱེན་བྱས་པ་ལ་བརྟེན་ནས་བར་དོ་རླུང་གི་ལུས་ཅན་ཞིག་རྣམ་སྨིན་གྱི་ཕུང་པོ་རྙིང་པ་ལས་གོ་ས་
ལོགས་སུ་ཕྱེ་ནས་འགྲུབ་པ་དེ་བཞིན་དུ། ལམ་དུས་སུ་དཔེ་དོན་གྱི་འོད་གསལ་གྱི་བཞོན་པའི་རླུང་དང་སེམས་
གཉིས་ལ་བརྟེན་ནས་དག་མ་དག་གི་སྒྱུ་མའི་སྐུ་གཉིས་འགྲུབ་པར་འགྱུར་བ་ཡང་ཤེས་པའི་ཕྱིར། གསུམ་པ་གྲུབ་
སྟེ། རྒྱུད་སྡེ་འོག་མ་གསུམ་ནས་དབེན་པ་གསུམ་གྱི་བར་དུ་སྟོང་ཉིད་བསྒོམས་པའི་མཐར་ལྷའི་སྐུར་ལྡང་བ་ཞིག་
ཡོད་ཀྱང་ལྷར་དངོས་གནས་སུ་འགྱུར་བ་མེད་ཅིང་། རིགས་དེས་རྫོགས་རིམ་གྱི་སྐབས་སུ་ལྷ་སྐུར་དངོས་གནས་
ལ་ལྡང་བ་ཞིག་ཡོད་པར་འགྲུབ་ལ། གཞན་དུ་ན་སྔར་སྟོང་ཉིད་བསྒོམས་ནས་ལྷར་བསྐྱེད་པ་ཡང་དོན་མེད་དུ་
ཐལ་པའི་ཕྱིར། བཞི་པ་གྲུབ་སྟེ། ཕར་ཕྱིན་ཐེག་པར་སྐུ་གཉིས་ཀྱི་རྒྱུའི་གཙོ་བོ་ཁྱད་པར་ཅན་གྱི་དབང་དུ་བྱས་
པའི་ཐབས་ཤེས་གཉིས་ངོ་བོ་དབྱེར་མེད་དུ་སྦྱོར་བ་མེད་ལ། བླ་མེད་ཀྱི་འོད་གསལ་ལྷན་སྐྱེས་ཀྱི་བདེ་ཆེན་བསྒོམས་
པའི་སྟེང་ན་ཆོས་སྐུའི་ཉེར་ལེན་གྱི་རྒྱུའི་གཙོ་བོར་མ་ཟད། གཟུགས་སྐུའི་ཉེར་ལེན་གྱི་རྒྱུའི་གཙོ་བོ་ཐབས་ཀྱི་ཆ་
ཡང་ཚང་བ་ཤིན་ཏུ་གསལ་བའི་ཕྱིར། དེ་ཡང་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུ་བསྒྲུབ་ཚུལ་
ཤེས་ན་འབྱུང་བ་ཡིན་ནོ། ། གཉིས་པ་ལ་བདེ་སྟོང་དབྱེར་མེད་ཀྱི་ལྷན་སྐྱེ་བ་ལ་ལུས་ལ་གནད་དུ་བསྣུན་དགོས་ཏེ།
ལུས་ལ་གནད་དུ་བསྣུན་པ་དང་བྲལ་ན་དེ་མི་སྐྱེ་བའི་ཕྱིར། གནད་དུ་བསྣུན་པ་ལ་ནི་ཕྱི་ཕྱག་རྒྱ་ལ་བརྟེན་པ་དང་།
ནང་རྩ་རླུང་ཐིག་ལེ་ལ་བརྟེན་པ་གཉིས་གསུངས་ཤིང་། ཐབས་དེ་གཉིས་གང་རུང་ལ་བརྟེན་ནས་རོ་རྐྱང་གི་རླུང་
དྷཱཏིར་ཞུགས་གནས་ཐིམ་གསུམ་བྱས་པ་ལས། གཏུམ་མོ་སྦྱར་ནས་བྱང་སེམས་བཞུས་པའི་བདེ་བས་སྟོང་ཉིད་
རྟོགས་པའི་བདེ་སྟོང་དབྱེར་མེད་དུ་སྦྱོར་བ་ནི་གདམས་ངག་ཐམས་ཅད་ཀྱི་གནད་བསྡུས་པ་ཡིན་ཏེ། ས་ར་ཧས།
ཟ་ཞིང་འཐུང་ལ་གཉིས་སྤྲོད་ཀྱིས་དགའ་ཞིང་། ། རྟག་ཏུ་ཡང་དང་ཡང་དུ་འཁོར་ལོའི་འགེངས། ། ཆོས་འདི་
ལྟ་བུས་འཇིག་ རྟེན་ ཕ་ རོལ་འགྲུབ་འགྱུར་ཏེ། ། རྨོངས་པའི་འཇིག་ རྟེན་ མགོ་ པོར་རྡོག་པས་མནན་ནས་
སོང་། ། གང་དུ་རླུང་དང་སེམས་ནི་མི་རྒྱུ་ཞིང་། ། ཉི་མ་ཟླ་བ་འཇུག་པ་མེད་གྱུར་བ། ། མི་ཤེས་པ་དག་
གནས་དེར་སེམས་ནི་དབུགས་ཕྱུངས་ཤིག། མདའ་བསྣུན་གྱིས་ནི་མན་ངག་མཐའ་དག་བརྟེན་ནས་སོང་། །
ཞེས་གསུངས་པའི་ཕྱིར། གཉིས་པ་ནི། ཨེ་ཝཾ་གྱི་དོན་ལ་དྲང་ངེས་ཀྱི་བཤད་པ་གཉིས་ཡོད་པའི་ངེས་དོན་གྱི་
377

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབང་དུ་བྱས་ན། སྟོང་ཉིད་རྟོགས་པའི་ཤེས་རབ་དེ་ཨེ་ཡིག་གི་མཚོན་དོན་དང་། ལྷན་སྐྱེས་ཀྱི་བདེ་བ་དེ་ཝཾ་
ཡིག་གི་མཚོན་དོན་དང་། དེ་གཉིས་ངོ་བོ་དབྱེར་མེད་དུ་སྦྱོར་བ་ནི་ཐིག་ལེའི་མཚོན་དོན་ཡིན་ལ། དེ་ནི་བདེ་
སྟོང་དབྱེར་མེད་ཀྱི་ཨེ་ཝཾ་གྱི་དོན་མཚོན་ཚུལ་ཡིན་ཏེ། རྡོ་རྗེ་འཕྲེང་བ་ལས། ཨེ་ཝཾ་དེ་བཞིན་གཤེགས་པའི་
རྒྱ། ། གཉིས་སུ་མེད་པའི་མཚོན་བྱེད་དང་། ། སྟོང་ཉིད་སྙིང་རྗེ་དབྱེར་མེད་པ། ། གང་ལ་དེ་ཉིད་མངོན་
པར་བརྗོད། ། དེ་ལ་དེ་བཞིན་གཤེགས་པའི་རྒྱུ། ། གཉིས་མེད་ཡེ་ཤེས་མཚོན་པ་ནི། ། རྒྱུད་རྣམས་ཀུན་གྱི་
གླེང་གཞིར་གསུངས། ། ཞེས་གསུངས་པའི་ཕྱིར། ཡང་བདེ་སྟོང་དབྱེར་མེད་ཀྱི་ཡེ་ཤེས་དེ་ཨེ་ཡིག་གི་དོན་དང་།
སྒྱུ་མའི་སྐུ་དེ་ཝཾ་ཡིག་གི་དོན་དང་། དེ་གཉིས་ངོ་བོ་དབྱེར་མེད་དུ་སྦྱོར་བར་ཟུང་འཇུག་ནི་ཐིག་ལེའི་དོན་ཏེ།དེ་
ལའང་ལམ་དུས་དང་འབྲས་དུས་ལ་སྦྱར་བ་གཉིས་ཡོད་དོ། །དྲང་དོན་འདྲེན་བྱེད་རྟགས་ཀྱི་ཨེ་ཝཾ་གྱི་དོན་ལ་ཕྱི་
ནང་གཉིས་ལས། ཕྱི་ལ་སྦྱར་ན་ཨེས་ཕྱག་རྒྱའི་པདྨ་དང་། ཝས་ཡབ་ཀྱི་རྡོ་རྗེ་ནོར་བུ་དང་། ཐིག་ལེས་དེ་གཉིས་
ཕན་ཚུན་སྦྱོར་བ་དེ་མཚོན་ལ། ནང་ལ་སྦྱར་ན། ཨེས་སྤྱི་བོ་དང་ལྟེ་བའི་རྩ་འཁོར། ཝས་མགྲིན་པ་དང་སྙིང་
གའི་རྩ་འཁོར། ཐིག་ལེས་སྤྱི་བོ་དང་མགྲིན་པའི་རྩ་འཁོར་ཐབས་ཤེས་སུ་ཕྱོགས་པ་དང་། སྙིང་ག་དང་ལྟེ་བའི་
རྩ་འཁོར་ཐབས་ཤེས་སུ་ཕྱོགས་པ་དེ་མཚོན་ནོ། ། གཉིས་པ་སྐབས་སུ་བབས་པའི་རྫོགས་རིམ་བཤད་པ་ལ་
གསུམ། གཞི་དངོས་པོའི་གནས་ཚུལ། ལམ་བགྲོད་པའི་རིམ་པ། འབྲས་བུ་མངོན་དུ་བྱེད་པའི་ཚུལ་ལོ། །
དང་པོ་ནི་སྔར་རྩ་རླུང་ཐིག་ལེའི་རྣམ་གཞག་བཤད་པ་དེ་ཡིན་ལ། འདིར་ཡང་ཅུང་ཟད་བརྗོད་ན་གསུམ། ལུས་
ཀྱི་གནས་ཚུལ་དང་། སེམས་ཀྱི་གནས་ཚུལ་དང་། ལུས་སེམས་ཐུན་མོང་བའི་གནས་ཚུལ་ལོ། ། དང་པོ་
ལའང་གསུམ། རགས་པ། ཕྲ་བ། ཤིན་ཏུ་ཕྲ་བའོ། ། དང་པོ་ནི། རྣམ་སྨིན་གྱིས་བྱུང་ལུས་རགས་པ་འདི་ལྟ་
བུ། གཉིས་པ་ནི། རྩ་རླུང་ཐིག་ལེ་ལྟ་བུ། གསུམ་པ་ནི་སྟོང་པ་གསུམ་དང་གཞི་ལམ་གྱི་འོད་གསལ་གྱི་བཞོན་
པའི་རླུང་ཕྲ་བ་ལྟ་བུ་ཡིན། གཉིས་པ་སེམས་ཀྱི་གནས་ཚུལ་ལའང་རགས་པ་ཕྲ་བ་ཤིན་ཏུ་ཕྲ་བ་གསུམ། དང་པོ་
ནི། མིག་རྣ་བ་སྣ་ལྕེ་ལུས་ཀྱི་རྣམ་ཤེས་ལྟ་བུ། གཉིས་པ་ནི་ཀུན་རྟོག་བརྒྱད་ཅུ་དང་རྩ་ཉོན་དང་ཉེ་ཉོན་ལྟ་བུ།
གསུམ་པ་ནི་སྟོང་པ་གསུམ་དང་ཐམས་ཅད་སྟོང་པ་འོད་གསལ་གྱི་སེམས་ལྟ་བུ་ཡིན། གསུམ་པ་ལུས་སེམས་ཐུན་
མོང་པའི་གནས་ཚུལ་ནི། ཤིན་ཏུ་ཕྲ་བའི་རླུང་སེམས་གཉིས་ངོ་བོ་གཅིག་པ་སྟེ་དེ་ཡང་འཆི་བ་འོད་གསལ་གྱི་རླུང་
སེམས་དངོས་པོ་གཅིག་པ་ལྟ་བུའོ། ། གཉིས་པ་ལམ་བགྲོད་པའི་རིམ་པ་ལ་ནི། རྡོར་སེམས་ཀྱི་སྒོམ་བཟླས་དང་།
བླ་མའི་རྣལ་འབྱོར་གཉིས་འཁྲིད་ཀྱི་སྔོན་འགྲོར་བྱེད་དགོས་པས་དེ་ནི་གཞན་དུ་ཤེས་པར་བྱ་ལ། འདིར་ནི་
འཁྲིད་དམིགས་ཙམ་གཙོ་བོར་མི་བྱེད་ཀྱི། གཞུང་དོན་བཤད་པ་དང་འབྲེལ་བར་འཆད་པ་ཡིན་ནོ། ། འོན་
378

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
ཀྱང་སྔོན་འགྲོ་སྤྱོད་ལམ་ཇི་ལྟ་བུ་དང༌། རླུང་རོ་བསལ་ཚུལ་གཉིས་ལས། དང་པོ་ནི་བཤད་རྒྱུད་རྡོ་རྗེ་འཕྲེང་བ་
ལས། སྒྲུབ་པོ་བདེ་བའི་སྟན་འདུག་ནས། ། མིག་གཉིས་སྣ་རྩེར་གཏད་བྱས་ལ། ། སྣ་ནི་ལྟེ་བའི་ཚད་དུ་
བཞག། ཕྲག་གོང་མཉམ་ལ་ལྕེ་རྐན་སྦྱར། ། མཆུ་དང་སོ་ནི་བདེ་བར་བཞག། དབུགས་ཀྱི་འབྱུང་རྔུབ་གློད་
ནས་ནི། ། ཅུང་ཟད་ཅུང་ཟད་རྩོལ་བྲལ་བ། ། ཇི་ལྟ་བ་བཞིན་འབྱུང་རྔུབ་ནི། ། སེམས་དཔའི་སྐྱིལ་ཀྲུང་
ལེགས་གནས་པ། ། ཞེས་གནད་བཞིའི་ནང་ནས་ལུས་དང་རླུང་གི་གནད་གཉིས་བསྟན་པ་ལྟར་ཡིན་ལ། དེ་
ཡང་གནད་བཞི་ནི་རིམ་ལྔ་བསྡུས་པ་གསལ་བ་ལས། ལུས་དང་དུས་དང་ཡུལ་རླུང་གི་གནད་ནི་རྣམ་པ་བཞིར་
ཤེས་བྱ། ། ཞེས་འབྱུང་བ་ལྟར་ཏེ། ལུས་ཀྱི་གནད་ནི་བཤད་མ་ཐག་པའི་རྣམ་སྣང་གི་ཆོས་མདུན་ལྡན་དང་།
དུས་ནི་སྤྱིར་དུ་ཐམས་ཅད་དང་ཁྱད་པར་དུ་ཐོ་རངས་རིག་པ་དང་ས་པའི་དུས་དང་། ཕྱི་དྲོ་མེ་རླུང་རྒྱུ་བའི་དུས་
སུ་བསྒོམ། ཡུལ་ནི་སྙིང་ག་སོགས་མང་དུ་གསུངས་ཀྱང་འདིར་རང་ལྷར་གསལ་བའི་ལྟེ་བའི་རྩ་འཁོར་གྱི་དྷཱཏཱིའི་
ནང་དུ་དམིགས་ནས་བྱེད། རླུང་གི་གནད་ནི་དབུགས་ཀྱི་འབྱུང་རྔུབ་གློད་པ་སོགས་སྔར་ལྟར་རོ། ། གཉིས་པ་
རླུང་རོ་བསལ་ཚུལ་ནི། རང་འཇིགས་བྱེད་དུ་གསལ་བའི་ལུས་ཀྱི་ནང་དབུས་ཐད་ཀྱི་སྒལ་ཚིགས་ལ་ཉེ་བར་
དབུས་སུ་དབུ་མ་ཕྱི་སྔོ་ལ་ནང་དམར་བ་ཡར་སྣེ་སྨིན་མཚམས་ཀྱི་མཛོད་སྤུའི་ཐད་དང་། དེའི་གཡས་སུ་རོ་མ་
དམར་པོ།གཡོན་དུ་རྐྱང་མ་དཀར་པོ།གཉིས་ཀའི་ཡར་སྣེ་དོན་ལ་སྨིན་མཚམས་སུ་དབུ་མའི་གཡས་གཡོན་དུ་ཡོད་
ཀྱང༌། བསྒོམ་པའི་ཚེ་སྣ་བུག་གཡས་གཡོན་དུ་གནས་པར་བསམ་པ་དང་། གསུམ་ཀའི་མར་སྣ་རྟགས་ཀྱི་རྩེ་མོར་
མཉམ་མོ། ། དེ་བཞིན་དུ་སྤྱི་བོ་ལ་སོགས་པའི་རྩ་འཁོར་རྣམས་བཤད་པ་ལྟར་གསལ་གདབ། འོན་ཀྱང་དོན་ལ་
ནི་ཙ་འཁོར་གྱི་ཐད་དུ་མདུད་པ་བཅིངས་ཡོད་པ་རྣམས་ལ་ནི། འདིར་བསྒོམ་པའི་ཚེ་མདུད་པ་མ་བཅིངས་པར་
སོག་སྤུག་གི་རྣམ་པ་ཅན་དུ་བྱའོ། ། རོ་མའི་མར་སྣེ་རྐྱང་མའི་ནང་དུ་བཅུག་སྟེ། རང་གི་སྣ་བུག་གཡས་ནས་
རླུང་ནང་དུ་རྔུབ་པས་རོ་མའི་ནང་བརྒྱུད་དེ་རྐྱང་མའི་ནང་དུ་དྲངས། སྣ་བུག་གཡོན་ནས། ལན་གསུམ་ཕྱིར་
བུས་པས་རྐྱང་མའི་ནང་གི་རྩ་སྐྱོན་ཐམས་ཅད་སྦྱངས་ནས་ཕྱིར་ཐོན་པར་བསམ། ཡང་རྐྱང་མའི་མར་སྣེ་རོ་མའི་
ནང་དུ་བཅུག་པར་མོས་ཏེ། རང་གི་སྣ་བུག་གཡོན་ནས་རླུང་ནང་དུ་རྔུབ་པས་རོ་མའི་ནང་དུ་ཡར་དྲངས། སྣ་
བུག་གཡས་ནས་ལན་གསུམ་ཕྱིར་བུས་པས་རོ་མའི་ནང་གི་རྩ་སྐྱོན་ཐམས་ཅད་སྦྱངས་ནས་ཕྱིར་ཐོན་པར་བསམ།
ཡང་རོ་རྐྱང་གཉིས་ཀྱི་མར་སྣེ་དབུ་མའི་ནང་དུ་སྔར་ལྟར་བཙུད་དེ། སྣ་བུག་གཉིས་ཀ་ནས་མཉམ་དུ་རླུང་ནང་དུ་
རྡུབ་པས་དབུ་མའི་ནང་དུ་ཡར་དྲངས། སྟེང་གི་སྣ་སྒོར་སླེབས་པ་ན་སྣ་བུག་གཉིས་ནས་མཉམ་དུ་ལན་གསུམ་
ཕྱིར་བུས་པས། དབུ་མའི་ནང་དུ་རྩ་རེངས་པ། ཁུམ་པ། ཞར་པ་སོགས་ཀྱི་སྐྱོན་ཐམས་ཅད་སྦྱངས་ནས།
379

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབུ་མའི་ནང་ཐམས་ཅད་དངས་ཤིང་སྣུམ་ཕྲོམ་པ་ཞིག་ཏུ་བྱུང་བར་བསམ་མོ། ། རྒྱ་གཞུང་འགའ་ཞིག་ཏུ་རླུང་
སྦྱོར་མི་འདྲ་བ་གཞན་མང་པོ་ཞིག་ཀྱང་བཤད་དོ། ། དེ་ནས་དངོས་གཞི་བཤད་པ་ལ་བཞི། སྔགས་ཀྱི་རྣལ་
འབྱོར། དམ་ཚིག་གི་རྣལ་འབྱོར། དབྱིབས་ཀྱི་རྣལ་འབྱོར། རྣམ་དག་ཡེ་ཤེས་ཀྱི་རྣལ་འབྱོར་རོ། ། དེ་ཡང་
གྲུབ་ཆེན་གྱི་གཞུང་ལས། དབྱིབས་དང་སྔགས་དང་དམ་ཚིག་དང་། རྣམ་དག་ཡེ་ཤེས་ཞེས་བྱ་བས། ཞེས་
དབྱིབས་ཀྱི་རྣལ་འབྱོར་སྔོན་དུ་གསུངས་པ་ནི་བཤད་པའི་རིམ་པ་ཡིན་ལ། འདིར་སྔགས་ཀྱི་རྣལ་འབྱོར་སྔོན་དུ་
འཆད་པ་ནི་བསྒོམ་པའི་རིམ་པ་ཡིན་ནོ། ། རྣལ་འབྱོར་བཞིའི་ལམ་གྱིས་ནི་འདུས་པའི་ཐབས་ལམ་རིམ་པ་ལྔའི་
གནད་ཐམས་ཅད་བསྡུས་པ་ཡིན་ཏེ། རྗེ་དགེ་འདུན་རྒྱ་མཚོའི་གསུང་ལས། ཟབ་ལམ་རིམ་པ་ལྔ་ཡི་གནད་ཀྱི་
དོན། ། མ་ལུས་བསྡུས་པ་རྣལ་འབྱོར་རྣམ་པ་བཞི། ། སྤྱོད་པ་གསུམ་དང་བཅས་པའི་ལམ་བཟང་གིས། །
སྐུ་གསུམ་གོ་འཕང་ཚེ་འདིར་ཐོབ་པར་ཤོག། ཅེས་གསུངས་པའི་ཕྱིར། སྨོན་ལམ་འདི་ནི་རྗེ་ཡབ་སྲས་ཀྱི་
དགོངས་པ་ལྟར་གསུངས་འདུག་པས་འདི་དང་བསྟུན་ནས་བཤད་པར་བྱ་སྟེ། དང་པོ་སྔགས་ཀྱི་རྣལ་འབྱོར་
འཆད་པ་ལ་གཉིས། སྔོན་དུ་ལྟེ་བར་གནད་དུ་བསྣུན་ཚུལ། དེ་ནས་བུམ་པ་ཅན་དང་སྙིང་གར་རྡོར་བཟླས་བྱ་
ཚུལ་ལོ། ། དང་པོ་ནི། བསྐྱེད་རིམ་ལ་བརྟན་པ་ཐོབ་པའི་རྗེས་སུ། གྲུབ་ཆེན་གྱི་གཞུང་ལས། མཁའ་འགྲོའི་
ཕོ་བྲང་ཆུ་སྐྱེས་དབུས། ། ཞེས་སོགས་ཀྱིས་བསྟན་པ་ལྟར། སྨོན་ལམ་ལས། སྤྲུལ་པའི་འཁོར་ལོར་འདོད་ལྷ་
ཡབ་ཡུམ་ལ། ། སེམས་གཞོལ་རྗེས་གཞིག་སྡུད་རིམ་མཆོག་གིས་ནི། ། ཟླ་ཉིའི་རྒྱུ་བ་སྒྲ་གཅན་ལམ་བཀག་
པས། ། ཡས་བབས་མས་བརྟན་དགའ་བཞི་སྐྱེ་བར་ཤོག། ཅེས་གསུངས་པའི་དོན་ནི། རང་འདོད་ལྷ་
འཇིགས་བྱེད་ཞལ་ཕྱག་ཡོངས་རྫོགས་སམ་ཞལ་གཅིག་ཕྱག་གཉིས་པ་ཡུམ་བཅས་གང་རུང་བསྒོམས་པའི་རྩ་
གསུམ་འཁོར་ལོ་བཞི་དང་ཁྱད་པར་ལྟེ་བའི་རྩ་འཁོར་གསལ་བཏབ་སྟེ་རྩ་ལམ་ཇི་ལྟར་སྦྱོར་ཚུལ་ནི་འཁྲིད་ཡིག་ཏུ་
འབྱུང་བ་ལྟར་བྱས་ནས། ལྟེ་བའི་རྩ་འཁོར་གྱི་དབུས་སུ་དྷཱཏཱིའི་ནང་དུ་འཇིགས་བྱེད་ཞལ་གཅིག་ཕྱག་གཉིས་པ་
ཡབ་ཡུམ་མཚོན་གང་བ་ཞིག་གསལ་གདབ་ཅིང་། ཡབ་ཀྱི་ཐུགས་གར་ཉི་གདན་སྲན་མ་ཕྱེད་གཤགས་ཙམ་གྱི་
སྟེང་དུ་ཧཱུྃ་ཡིག་དཀར་ལ་དམར་བའི་མདངས་ཅན་འོད་འཕྲོ་བ་ཞིག་ལྷའི་ངོ་བོར་བསམ་པ་ཏེ་སེམས་ཞུགས་པ་
བཞིན་བྱས་ནས་བསྒོམ། དེ་ནས་ལྟེ་བའི་འཇིགས་བྱེད་ལ་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་
འོད་ཟེར་དམར་པོའི་ཚོགས་སྤྲོས་ཏེ། དམ་ཚིག་པའི་སྐུ་གང་བ་སྤུའི་བུ་ག་ཐམས་ཅད་ནས་ཕྱིར་ཐོན་སྣོད་ཀྱི་
འཇིག་རྟེན་ལ་འཕོག་པས་དག་པའི་ཞིང་དང་འོད་ཀྱི་རང་བཞིན་དུ་གྱུར། བཅུད་ཀྱི་སེམས་ཅན་ཐམས་ཅད་ལ་
འཕོག་པས་སྒྲིབ་པ་སྦྱངས་ནས་འཇིགས་བྱེད་དུ་བྱས། དེ་ནས་སྣོད་བཅུད་དང་བཅུད་ཐམས་ཅད་དུར་ཁྲོད་
380

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
གཞལ་ཡས་ཁང་བསྒོམས་པ་ཡིན་ན་རིམ་གྱིས་བསྡུས་ཏེ་དེ་རྣམས་འཁོར་བསྒོམས་པ་ཡོད་ན་དེར་བསྡུ་བར་ཡང་
བཤད། དེ་དམ་ཚིག་སེམས་དཔའ་ཡབ་ཡུམ། དེ་ཡང་རིམ་གྱིས་བསྡུས་ནས་འཇམ་དཔལ་བསྒོམས་པ་ཡོད་ན་
དེར་བསྡུ་བར་ཡང་གསུངས། འཁྲིད་ཡིག་ལྟར་ན་འདིར་དེ་མེད་ཀྱང་རུང་བར་སྣང་བས་དམ་ཚིག་པ་ལྟ་བའི་ཡེ་
ཤེས་སེམས་དཔའ་ཡབ་ཡུམ་ལ་བསྡུ་ཞིང་། དེ་ཡང་ལྟེ་བའི་ཧཱུྃ་ཡིག་ལ་ཐིམ་དེ་ཉིད་ཀྱང་ཞབས་ཀྱུ་ནས་ནཱ་དའི་བར་
བསྡུས་ཏེ་ནཱ་ད་ལ་སེམས་འཛིན་པའམ། ནཱ་ད་ཡང་མི་དམིགས་པར་བྱས་ནས་དེའི་ཐད་ཀ་མ་འཆུགས་པར་བྱས་
ཏེ་སེམས་བཟུངས་ཀྱང་ཆོག་སྟེ། གཞུང་དེ་ཉིད་ལས། ཇི་ལྟར་དབུགས་ཀྱི་མེ་ལོང་ལ། ཞེས་སོགས་གསུངས།
བློ་གྲོས་ཆོས་སྐྱོང་པས་ཧཱུྃ་ཡིག་དེ་ཐིག་ལེ་ཡུངས་འབྲུ་ཙམ་དཀར་ལ་དམར་བའི་མདངས་ཅན་དུ་གྱུར་པའི་ནང་
སེམས་འཛིན་པར་བཤད་དེ། གཞུང་དེ་ཉིད་ལས། ཡུངས་ཀར་ཙམ་དུ་བརྟན་བྱ་གང་། ཞེས་སོགས་ཀྱིས་
བསྟན་པས་མི་འགལ། དེ་ལྟར་ལྟེ་བར་གནད་དུ་བསྣུན་ནས་བསྒོམས་པས་ལྟེ་བའི་དབུ་མའི་ནང་དུ་རླུང་ཞུགས་
གནས་ཐིམ་གསུམ་བྱེད་པ་འབྱུང་བ་ཡིན་ཏེ། རླུང་སེམས་འཇུག་པ་གཅིག་པའི་གནད་ཀྱིས་གང་དུ་སེམས་བཟུང་
བ་དེར་རླུང་ཡང་སྡུད་ནུས་པའི་ཕྱིར་རོ། ། དེ་ཡང་དང་པོ་ཞུགས། དེ་ནས་གནས། དེ་ནས་ཐིམ་པ་འོངས་
ཤིང་། ཞུགས་པའི་རྟགས་སུ་སྣ་བུག་གཉིས་ནས་རླུང་མཉམ་རྒྱུ་ཤེད་མཚུངས་ངེས་ཅན་དུ་འཕྲེངས་པ་དེ་འབྱུང་།
གནས་པའི་རྟགས་སུ་སྣ་བུག་གཉིས་ནས་རླུང་གི་རྒྱུ་བ་ཆད་ཅིང་ལྟོ་བ་མི་འགུལ། ཐིམ་པའི་རྟགས་སུ་ས་ཆུ་ལ་ཐིམ་
པ་ན་སྨིག་རྒྱུ་ལྟ་བུའི་སྣང་བ་འཆར་ཏེ། དེ་ནི་སོས་ཀའི་དུས་སུ་རི་ཐང་མཚམས་སུ་བལྟས་པ་ནས་ཆུ་སྔོ་ཁྲེབ་ཁྲབ་
རྒྱུགས་པའི་སྣང་བ་འཆར་བ་ལྟ་བུ། ཆུ་མེ་ལ་ཐིམ་པ་ན་དུ་བ་ལྟ་བུའི་སྣང་བ་འཆར་ཏེ། དེ་ནི་དུ་བ་ཕྲ་མོ་སྔོ་
སངས་ཀྱི་རྣམ་པ་ལྟ་བུ། མེ་རླུང་ལ་ཐིམ་པ་ན་མེ་འཁྱེར་ལྟ་བུའི་སྣང་བ་འཆར་ཏེ། དེ་ནི་རྩྭ་ཕུང་མེར་བསྲེགས་
པའི་མེ་མདག་ཕྲ་མོ་ནམ་མཁར་གཏོར་བས་དམར་ཁྲེམ་ཁྲེམ་འབྱུང་བ་ལྟ་བུ། ཀུན་རྟོག་གཡོ་བྱེད་ཀྱི་རླུང་ཕལ་
ཆེར་དབུ་མའི་ནང་དུ་ཐིམ་པ་ན་མར་མེ་འབར་བ་ལྟ་བུའི་སྣང་བ་འཆར། ཀུན་རྟོག་གཡོ་བྱེད་ཀྱི་རླུང་རྣམས་སྣང་
བ་ལ་ཐིམ་པ་ན་མཚན་མོ་ཟླ་འོད་ཀྱིས་ཁྱབ་པ་ལྟར་དཀར་ལམ་པའི་སྣང་བ་འཆར། སྣང་བ་མཆེད་པ་ལ་ཐིམ་པ་
ན་སྟོན་དུས་ཀྱི་ནམ་མཁའ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུ་དམར་སྐྱའམ་དམར་ལམ་པའི་སྣང་བ་
འཆར། མཆེད་པ་ཉེར་ཐོབ་ལ་ཐིམ་པ་ན་སྟོན་དུས་ཀྱི་ནམ་མཁའ་གཡའ་དག་པ་ལ་སྲོད་ཀྱི་སྨག་འཐུག་པོས་ཁྱབ་
པ་ལྟ་བུ་ནག་ལམ་པའི་སྣང་བ་འཆར་ཏེ། འདི་ལ་ཐོག་མར་དྲན་པ་མཉམ་པ་དང་། དེ་ནས་དྲན་མེད་དུ་འགྲོ་བ་
གཉིས་ཡོད། ཉེར་ཐོབ་འོད་གསལ་ལ་ཐིམ་པའི་འོད་གསལ་རང་དུས་སུ་སྟོན་གྱི་ནམ་མཁའ་གཡའ་དག་པ་ལས་
སློད་བྱེད་གསུམ་པོ་དེ་མེད་པར་ཐོ་རངས་ཀྱི་ནམ་མཁའི་རང་མདོག་ཇི་ལྟ་བ་བཞིན་འཆར་བ་སྟེ། དེ་རྣམས་ཀྱི་
381

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུས་སུ་ཡུལ་སྣང་གཞན་གང་ཡང་ཡིད་ངོར་མི་འཆར་བར་སྣང་བ་དེ་དང་དེ་རྣམས་འཆར་པའོ། ། དེ་ལྟ་བུའི་
སྣང་བ་གསུམ་དང་ཁྱད་པར་འོད་གསལ་གྱི་དུས་སུ་སྟོང་ཉིད་ཀྱི་ལྟ་བ་དྲན་ཏེ་བདེ་སྟོང་སྦྱར་ནས་ཅི་ནུས་སུ་བསྒོམ།
འོད་གསལ་དེ་ལ་མཉམ་པར་བཞག་བཞིན་པ་དང་། ཡང་དེ་ལས་འཇིགས་བྱེད་དུ་ཕངས་ནས་འཇིགས་བྱེད་དུ་
བསྒོམས་པའི་རྩ་འཁོར་བཞི་དང་། སྤྱི་བོའི་རྩ་འཁོར་གསལ་བཏབ་སྟེ། རྟོག་བདུན་ལས་བཤད་པ་ལྟར་གཏུམ་
མོ་སྦྱར་ནས་བྱང་སེམས་བཞུས་པ་ལས་དགའ་བཞི་འདྲེན་པར་བྱ་ཚུལ་ནི། སྤྱི་བོའི་རྩ་འཁོར་ནང་དུ་ཟླ་གདན་
དང༌། དེའི་འོག་ནས་བྱང་སེམས་ཀྱི་ངོ་བོ་ཧཱུྃ་ཡིག་དཀར་པོ་མགོ་ཐུར་དུ་བལྟ་ཞིང་། རྩ་བ་ཟླ་གདན་ལ་ཟུག་པ་
དང་། མགྲིན་པའི་རྩ་འཁོར་གྱི་དྷཱཏཱིའི་ནང་དུ་གཏུམ་མོའི་ངོ་བོ་ཨ་ཡིག་དམར་པོ་དང་། ཡང་སྙིང་གའི་དྷཱཏཱིའི་
ནང་དུ་བྱང་སེམས་ཀྱི་ངོ་བོ་ཧཱུྃ་ཡིག་དཀར་པོ། ལྟེ་བའི་དྷཱཏཱིའི་མར་སྣེར་ཉི་གདན་ལ་བགཏུམ་མོའི་ངོ་བོ་ཨ་ཐུང་ཤད་
ཀྱི་རྣམ་པ་ཅན་ཟླ་ཚེས་ཐིག་ལེ་དང་བཅས་པ་ཞིག་བསྒོམས་ལ། རང་གི་རླུང་ནང་དུ་རྔུབ་པས་རོ་རྐྱང་གཉིས་ཀྱི་
ནང་བརྒྱུད་དེ་དབུ་མའི་མར་སྣེ་ནས་ཞུགས། ཡུམ་གྱི་དྷཱཏཱིའི་མར་སྣེ་ནས་ཀྱང་རླུང་བྱུང་སྟེ་རང་གི་དྷཱཏཱིའི་ནང་དུ་
དྲངས། རླུང་དེ་གཉིས་བསྡོམས་པས། ཉི་གདན་ཨ་ཐུང་དང་བཅས་པ་བུས་ཏེ་དམར་ཧོར་ཧར་གྱུར་ནས་མེ་
འབར་ལ་ཁྱད་བྱས། སླར་ཡང་བུས་པས་མེ་རྒྱ་ཁབ་ཙམ་འབར། དེ་ཉིད་ཆེར་འབར་ནས་བྱའི་སྒྲོ་རྐང་ལྟར་སོང་
སྟེ། སྙིང་ག་མགྲིན་པ་སྤྱི་བོ་རྣམས་སུ་རིམ་གྱིས་སླེབས་པ་ན། སྤྱི་བོའི་ཧཾ་ཡིག་མར་ཞུ་བ་ལྟར་རིམ་གྱིས་བཞུས་
ནས་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་ག་ནས་
ལྟེ་བར་སླེབ་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན། ལྷན་སྐྱེས་ཀྱི་དགའ་བ་འདྲེན་པ་
ནི་ཡས་བབས་ཀྱི་དགའ་བཞི་དང་། ཡང་དམིགས་པས་གྱེན་དུ་བཟློག་ནས་རྟགས་ཀྱི་རྩེ་ནས་ལྟེ་བ་དང་། དེ་
ནས་སྙིང་ག་དང་། དེ་ནས་མགྲིན་པ་དང་། དེ་ནས་སྤྱི་བོའི་བར་རིམ་པ་བཞིན་དུ་དགའ་བ་དང་མཆོག་དགའ་
དང་ཁྱད་དགའ་དང་ལྷན་སྐྱེས་ཀྱི་དགའ་བ་འདྲེན་པ་ནི་ལུགས་ལྡོག་གི་དགའ་བཞི་སྟེ། དེ་ལྟ་བུའི་དགའ་བཞི་
ཟུང་གཅིག་དྲངས་ནས་དགའ་བ་བཞི་ག་དང་། ཁྱད་པར་ལྷན་སྐྱེས་ཀྱི་དུས་སུ་བདེ་བས་སྟོང་པ་ངེས་པའི་བདེ་
སྟོང་སྦྱར་ནས་བསྒོམ་པར་བྱའོ། ། དགའ་བཞི་འདྲེན་ཚུལ་ནི་དེ་ལྟར་ཡིན་ཏེ། རྡོ་རྗེ་འཕྲེང་བ་ལས། དེ་རྗེས་
ལུགས་འབྱུང་བཤད་བྱ་སྟེ། ། བདེ་ཆེན་འཁོར་ལོ་སྤྱི་བོ་ལ། ། དེ་ནི་དགའ་བར་བཤད་པ་ཡིན། ། ལོངས་
སྤྱོད་འཁོར་ལོ་མཆོག་དགའ་དང་། དགའ་བྲལ་ཆོས་ཀྱི་འཁོར་ལོར་གནས། ། སྤྲུལ་བའི་འཁོར་ལོ་ལྷན་ཅིག་
སྐྱེས། ། དགའ་བ་ཉམས་སུ་མྱོང་བར་བྱེད། ། ཅེས་དང༌། དེ་ཉིད་ལས། སྤྲུལ་པའི་འཁོར་ལོ་དགའ་བ་
དང་། ། མཆོག་དགའ་ཆོས་ཀྱི་འཁོར་ལོར་གནས། ། ལོངས་སྤྱོད་བྲལ་བའི་དགའ་བ་དང་། ། ལྷན་ཅིག་
382

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
སྐྱེས་དང་བདེ་བ་ཆེ། ། ལུགས་ལྡོག་རིམ་པ་ཞེས་ནི་གསུངས། ། ཞེས་གསུངས་པའི་ཕྱིར། འོད་གསལ་ལས་
ལྡང་བ་ན་འཇིགས་བྱེད་ཡབ་ཡུམ་གྱི་སྐུར་ལྡང་སྙམ་པའི་འཕེན་པ་བཏང་ནས་ལྡང་ངོ་། ། འདིར་བསུ་བའི་སྐོར་
ཉམས་སུ་ལེན་པར་བཤད་ཀྱང་དེའི་ཚུལ་ནི་འོག་ཏུ་འཆད་པ་ལས་ཤེས་པར་བྱའོ། ། མཉམ་གཞུག་ཏུ་བདེ་སྟོང་
བསྒོམ་ཏེ་རྗེས་ཐོབ་ཏུ་ལངས་པའི་ཚེ་གང་སྣང་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་ལ་བསླབ་པར་བྱ་
ཞིང་། དེ་ཡང་ཆོས་ཐམས་ཅད་རང་བཞིན་གྱིས་སྟོང་བས་ན། སྟོང་དེའི་རྣམ་འཕྲུལ་དུ་བལྟ་བ་དང་། དེ་
བཞིན་དུ་གང་ཤར་ཐམས་ཅད་ཀྱང་བདེ་ཆེན་གྱི་རྣམ་རོལ་ཏུ་བལྟ་བར་བྱ་སྟེ། དེའི་ཚེ་གང་སྣང་སྟོང་པ། སྟོང་
པ་བདེ་བ། བདེ་བ་ལྷའི་སྐུར་འཆར་བ་ལ་གོམས་པར་བྱེད་པ་ཡིན་ནོ། ། འདི་ནི་འདུས་པའི་ལུགས་ཀྱི་ལུས་
དབེན་གྱི་དོད་ཐུབ་ཏུ་འགྱུར་པ་ཡིན་ཏེ། བློ་གྲོས་ཆོས་སྐྱོང་བས་འདིའི་རྫོགས་རིམ་འཆད་པའི་སྐབས་ལས།
འདི་ནི་འདུས་པ་འཕགས་ལུགས་ཀྱི་ལུས་དབེན་གྱི་རིམ་པའི་དོད་ཐུབ་ཏུ་འགྱུར་བ་ཡིན་ནོ། ། ཞེས་གསུངས་
པའི་ཕྱིར་རོ། ། གཉིས་པ་བུམ་པ་ཅན་དང་སྙིང་གར་རྡོར་བཟླས་བྱ་ཚུལ་ནི། རྒྱ་གཞུང་དེ་ཉིད་ལས། དག་
པའི་སྦྱོར་བས་དག་བྱ་སྟེ། ཞེས་སོགས་དང་། སྨོན་ལམ་ལས། ཆོས་ཀྱི་འཁོར་ལོར་སྔགས་ཀྱི་རྣལ་འབྱོར་མཆོག།
བུམ་པ་ཅན་དང་རྡོ་རྗེའི་བཟླས་པ་ཡིས། ། སྙིང་གའི་རྩ་མདུད་མ་ལུས་གྲོལ་བྱས་ནས། ། ལྷན་སྐྱེས་བདེ་བས་
ཡིད་ལ་མྱོས་ཐོབ་ཤོག། ཅེས་གསུངས་པ་ལྟར་འཆད་པ་ལ་གཉིས། བུམ་པ་ཅན་བསྒོམ་ཚུལ་དང་། སྙིང་གར་
རྡོར་བཟླས་བྱ་ཚུལ་ལོ། ། དང་པོ་ལ་གྲུབ་ཆེན་གྱི་གཞུང་དེས་རླུང་སྦྱོར་མི་འདྲ་བ་གཞན་བསྟན་པར་འདོད་པའི་
ཚུལ་ཡོད་ཀྱང་། རྗེ་ཡབ་སྲས་ཀྱི་ལུགས་ལ་བུམ་པ་ཅན་བསྒོམ་ཚུལ་བསྟན་པར་བཞེད་པས་དེ་ལྟར་ན། འདིར་
རང་ཉིད་འཇིགས་བྱེད་དུ་བསྒོམས་པའི་སྙིང་གའི་རྩ་འཁོར་གྱི་དྷཱཏཱིའི་ནང་དུ་ཐིག་ལེ་དཀར་པོ་སྲན་མ་ཕྱེད་
གཤམས་ཙམ་སྟེང་དང་། ཐིག་ལེ་དམའ་པོ་དེ་ལྟ་བུ་ཞིག་འོག་ཏུ་གའུ་ཁ་སྦྱོར་གྱི་ཚུལ་བྱས། དེའི་ལྟེ་བར་ཧཱུྃ་ཡིག་
དཀར་པོ་ཡུངས་འབྲུ་ཙམ་ཞིག་གསལ་བཏབ་ནས་སེམས་བཟུང་སྟེ། སྣ་བུག་གཉིས་ནས་རླུང་ནང་དུ་ཅུང་ཟད་
རྡུབས་རྗེས། མཆིལ་མ་སྒྲ་མེད་ཞིག་མིད་པ་དང་མཉམ་དུ་སྟེང་རླུང་སྲོག་འཛིན་མར་མནན། ཡང་འོག་སྒོ་
བཙུམས་པ་རང་མཉམ་དུ་འོག་རླུང་ཐུར་སེལ་ཡར་དྲངས། དེ་གཉིས་ག་སྙིང་གའི་ཧཱུྃ་ཡིག་ལ་ཐིམ་པར་བསམས་
ལ། ལག་པ་ལན་གསུམ་དུ་མཉེད་པ་གནས་གསུམ་དུ་རེག་པ། སེལ་གོལ་ལན་གསུམ་གདབ་པའི་ཡུན་ལ་ཐོགས་
པ་སུམ་ཅུ་རྩ་དྲུག དེ་ནས་དེ་ལ་ཉིས་འགྱུར། དེ་ནས་དེའི་སུམ་འགྱུར་ཙམ་ལ་མཉམ་པར་བཞག རླུང་མི་ཐུབ་
ན་ཁ་ནས་དལ་བུས་གཏོང་། དེ་ལྟར་བསྒོམ་པས་རླུང་དབུ་མར་ཞུགས་གནས་ཐིམ་གསུམ་འབྱུང་ཞིང་། འོག་
གསལ་གྱི་བར་འདྲེན། ཡང་སྔར་ལྟར་གཏུམ་མོ་སྦྱར་ནས་དགའ་བཞི་ལུགས་འབྱུང་ལུགས་ལྡོག་ཏུ་འདྲེན་པ་
༣83

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། བསྲེ་བའི་སྐོར་རྣམས་ཀྱང་ཉམས་སུ་ལེན་ནོ། ། གཉིས་པ་སྙིང་གར་རྡོར་བཟླས་བྱ་ཚུལ་ནི། གཞུང་དེ་
ཉིད་ལས། སྙིང་གའི་ཧཱུཾ་ཡིག་དཀར་པོ་ལས། ཞེས་དང་། སེམས་ཅན་ཀུན་གྱི་སྲོག་གྱུར་པ། ། རླུང་ཞེས་བྱ་
བས་ལས་ཀུན་བྱེད། ། འདི་ནི་རྣམ་ཤེས་བཞོན་པ་སྟེ། ། སྲིད་དང་རྣམ་གྲོལ་ ཐོབ་བྱེད་པའོ། ། ཞེས་
གསུངས་པའི་དང་པོས་རྡོར་བཟླས་དང་། ཕྱི་མས་རླུང་གི་བྱེད་ལས་སྟོན་པས་འདི་ལ་གཉིས། རླུང་གི་དབྱེ་བ་
སོགས་བཤད་པ་དང་། རྡོར་བཟླས་ཉམས་སུ་ལེན་ཚུལ་བཤད་པའོ། ། དང་པོ་ལ་ལྔ། རླུང་གི་དབྱེ་བ། ཕྱེ་བ་
སོ་སོའི་དོན། ཇི་ལྟར་འཕོ་ཚུལ། བྱེད་ལས། དེ་ལ་བརྟེན་ནས་ཉམས་ལེན་གྱི་གནད་ཤེས་པའི་ཚུལ་ལོ། །
དང་པོ་ནི། རླུང་དེ་ལ་དབྱེ་ན་བཅུ་ཡོད་དེ། རྩ་བའི་རླུང་ལྔ་དང་། ཡན་ལག་གྱི་རླུང་ལྔ་ཡོད་པའི་ཕྱིར། དང་
པོ་གྲུབ་སྟེ། སྲོག་འཛིན། ཐུར་སེལ། གཉམ་གནས། གྱེན་རྒྱུ། ཁྱབ་བྱེད་དང་ལྔ་པོ་དེ་རྩ་བའི་རླུང་དུ་འཇོག་
པའི་ཕྱིར། གཉིས་པ་གྲུབ་སྟེ། རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བ་
ལྔ་ནི་ཡན་ལག་གི་རླུང་དུ་འཇོག་པའི་ཕྱིར། ཕྱི་མ་ལྔའི་མིང་གི་རྣམ་གྲངས་ཡོད་དེ། རྡོ་རྗེ་འཕྲེང་བ་ལས། ཀླུ་
དང་རུས་སྦལ་རྩངས་པ་དང་། ། ལྷས་བྱིན་དང་ནི་གཞུ་ལས་རྒྱལ། ། ཞེས་གསུངས་པ་ལྟར་ཡིན་པའི་ཕྱིར།
གཉིས་པ་ལ་གསུམ། རྩ་བ་དང་། ཡན་ལག་གི་རླུང་སོ་སོའི་དོན་དང་། རླུང་གཉིས་ཐུན་མོང་པའི་དོན་བཤད་
པའོ། ། དང་པོ་ནི། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱོབ་བྱེད་ལྔའི་རྩ་བའི་གནས་ཀྱི་
དབང་དུ་བྱས་ན་རིམ་བཞིན། སྙིང་ཁ། གསང་གནས། ལྟེ་བ། མགྲིན་པ། ལུས་ཀྱི་ཚིགས་རྣམས་དང་།
མགོན་པོའི་དབང་དུ་བྱས་ན་མི་བསྐྱོད་པ། རིན་འབྱུང༌། དོན་གྲུབ། འོད་དཔག་མེད་རྣམ་སྣང་གི་རླུང་དང༌།
ལྷ་མོའི་དབང་དུ་བྱས་ན། མ་མཱ་ཀི། སྤྱན་མ། སྒྲོལ་མ། གོས་དཀར་མོ། ཡང་སྤྱན་མའི་རིགས་ཀྱི་རླུང་།
འབྱུང་བའི་དབང་དུ་བྱས་ན། ཆུ་ས་རླུང་མེ་ནམ་མཁའི་རླུང་ཁ་དོག་གི་དབང་དུ་བྱས་ན། དཀར་པོ། སེར་
པོ། ལྗང་ཁུ། དམར་པོ། སྔོན་པོ། རྒྱུ་ཚུལ་གྱི་དབང་དུ་བྱས་ན་སྣ་བུག་གཉིས་ཀ་ནས་དལ་བར་རྒྱུ་བ། དྲག་
ཏུ་རྒྱུ་བ་དང་། གཡོན་རྐྱང་ནས་དལ་བར་རྒྱུ་བ། གཡས་རྐྱང་ནས་དྲག་ཏུ་རྒྱུ་བ་དང་། འཆི་དུས་མ་གཏོགས་སྣ་
སྒོར་མི་རྒྱུ་བའོ། ། དེ་ལྟར་གསུངས་པ་ནི་རླུང་བཞི་པོ་རེ་རེས་གཙོ་བྱས་ནས་རྒྱུ་བའི་དབང་དུ་བྱས་ཀྱི། དེར་མ་
ངེས་ཏེ། རྩ་བའི་རླུང་བཞི་གང་རུང་རེས་གཙོ་བྱས་ནས་དགུ་བརྒྱ་པ་ཕྲག་རེ་རྒྱུ་བའི་ཚེ་གཞན་གསུམ་ཡང་འཁོར་
དུ་བྱས་ནས་རྒྱུ་བའི་ཕྱིར། དེ་ཡང་གྱེན་རྒྱུས་གཙོས་བྱས་ནས་རྒྱུ་བའི་ཚེ་གྱེན་རྒྱུ་དམར་བའི་དབང་གིས་སྲོག་
འཛིན་དཀར་ལ་དམར་བ། ཐུར་སེལ་སེར་ལ་དམར་བ། མཉམ་གནས་ལྗང་ལ་དམར་བའི་མདངས་ཅན་དུ་
བྱས་ནས་རྒྱུ་ལ། མགོན་པོ་བཞིའི་རླུང་གང་རུང་གིས་གཙོ་བྱས་ནས་དགུ་བརྒྱ་པ་ཕྲག་རེ་རྒྱུ་བ་ལ། ལྷ་མོ་བཞིས་
384

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
བགོས་པས་ཉིས་བརྒྱ་ཉེར་ལྔ་རེ་འབྱུང་ལ། དེ་ཡང་མཚོན་ན་གྱེན་རྒྱུས་གཙོ་བྱས་ནས་དགུ་བརྒྱ་རྒྱུ་བའི་ཚེ། ཉིས་
བརྒྱ་ཉེར་ལྔ་པ་དང་པོ་གོས་དཀར་མོའི་རླུང་སྣ་བུག་གི་སྟེང་ལ་བརྡར་ནས་རྒྱུ་བ་དང་། དེ་ནས་ཉིས་བརྒྱ་ཉེར་ལྔ་
སྒྲོལ་མའི་རླུང་སྣ་བུག་གི་སྟེང་ལ་བརྡར་ནས་དང་། དེ་ནས་ཉིས་བརྒྱ་ཉེར་ལྔ་མ་མཱ་ཀིའི་རླུང་སྣ་བུག་གི་འོག་ངོས་
ལ་བརྡར་ནས་རྒྱུ་བ་ཡིན་ཏེ། ལུང་སྟོན་ལས། གོས་དཀར་ལ་སོགས་རིམ་བཞིན་དུ། ། སྟེང་དང་གསེག་དང་
ཐད་ཀ་འོག། མེ་དང་རླུང་དང་དབང་ཆེན་དང་། ། ཆུ་སྟེ་སོ་སོའི་དཀྱིལ་འཁོར་རོ། ། ཞེས་གསུངས་པའི་
ཕྱིར། གཉིས་པ་ནི། རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བ་ལྔ་ནི་
མགོན་པོའི་དབང་དུ་བྱས་ན་རིམ་བཞིན་དུ་རྣམ་སྣང་། རིན་འབྱུང་། འོད་དཔག་མེད། དོན་གྲུབ། མི་
བསྐྱོད་པའི་རླུང་། ལྷ་མོའི་དབང་དུ་བྱས་ན་གཟུགས་སྒྲ་དྲི་རོ་རེག་བྱ་རྡོ་རྗེ་མའི་རླུང་། འབྱུང་བའི་དབང་དུ་
བྱས་ནས་ས་ཆུ་མེ་རླུང་ནམ་མཁའི་རླུང་། ཁ་དོག་གི་དབང་དུ་བྱས་ན་དམར་སྔོ་སེར་དཀར་ལྗང་། གནས་ཀྱི་
དབང་དུ་བྱས་ན་སྲོག་འཛིན་གྱི་ཆ་ཤས་ཡིན་པས་སྙིང་གར་གནས་ཤིང་། དེ་ཡང་སྙིང་གའི་ཟླ་བའི་ཆ་དང་།
སྣང་བ་དང་། བསྙེན་བཀུར་དང་། ལྐོག་ཤལ་དང་། མཆིན་པ་མ་སྟེ་རྩ་འདབ་ལྔ་ལས་རྒྱུ་བར་གསུངས་ཏེ། དེ་
ནི་བདུད་བྲལ་མ་སོགས་ལྔ་དང་དོན་གཅིག་གོ། སྙིང་ག་ནས་བྱུང་བའི་ཡན་ལག་གི་རླུང་ལྔ་དང་སྲོག་འཛིན་
རགས་པ་དང་དྲུག་ནི། གཟུང་འཛིན་གྱི་རླུང་བཅུ་གཉིས་སུ་འགྱུར་བ་ཡིན་ཏེ། མིག་གི་རྣམ་ཤེས་སོགས་དྲུག་པོ་
དེ་ཡུལ་གཟུགས་སོགས་དྲུག་ལ་གཡོ་བར་བྱེད་པས་འཛིན་པའི་རླུང་དྲུག་དང་། གཟུགས་སོགས་དྲུག་གསལ་བར་
བྱེད་པའི་ཆ་ནས་གཟུང་བའི་རླུང་དྲུག་སྟེ་བཅུ་གཉིས་སུ་འགྱུར་བའི་ཕྱིར་རོ། ། གསུམ་པ་ནི། རླུང་བཅུ་བོ་
མངལ་དུ་འཆགས་ཀྱང་མ་བཙས་བར་དུ་སྣ་སྒོར་འབྱུང་འཇུག་མི་བྱེད་ཅིང་། ཕྱིར་བཙས་པ་ན་འབྱུང་འཇུག་
བྱེད་ལ། བཅུ་བོ་དེ་ནི་ཨ་ཐུང་གི་གཞིར་གྱུར་ནས་ངག་སྨྲ་བའི་རྒྱུ་བྱེད་པ་དང་། ཡི་གེ་གསུམ་གྱི་གཞིར་གྱུར་ནས་
རྡོར་བཟླས་ཀྱི་རྒྱུ་བྱེད་པ་དང་། མི་ཤིགས་པ་ལ་ཐིམ་ནས་འོད་གསལ་འཆར་བའི་གཞི་བྱེད་དོ། ། ཁྱད་པར་དུ་
རླུང་གིས་རྣམ་ཤེས་ཀྱི་བཞོན་པ་བྱེད་པ་ཡིན་ཏེ། གྲུབ་ཆེན་གྱི་གཞུང་སྔར་དྲངས་པ་ལྟར་དང་། རིམ་ལྔ་ལས་
ཀྱང༌། འདི་ནི་རྣམ་ཤེས་བཞོན་པ་སྟེ། ། ཞེས་གསུངས་ པའི་ཕྱིར། བཞོན་པར་འགྱུར་པའི་ཚུལ་ཡོད་དེ།
རླུང་གྲོགས་སུ་ཡོད་པའི་དབང་གིས་རྣམ་ཤེས་ཡུལ་ལ་འཇུག་གི། དེ་མེད་ན་རྣམ་ཤེས་ཡུལ་ལ་གཡོ་མི་ནུས་པའི་
ཕྱིར་ཏེ། མེད་ན་དེའི་རྟེན་མེད་པའི་ཕྱིར་རོ། ། གསུམ་པ་ལ་གསུམ། སྣ་བུག་གི་འཕོ་བ། དཀྱིལ་འཁོར་གྱི་
འཕོ་བ། རྩ་འདབ་ཀྱི་འཕོ་བའོ། ། དང་པོ་ནི། ཉིན་ཞག་གཅིག་ལ་རླུང་དགུ་བརྒྱ་པ་ཕྲག་ཉེར་བཞི་རྒྱུ་བའི་
ཕྱེད་སྲོག་ཐུར་གཉིས་ཀྱིས་གཙོ་བྱས་ནས་དགུ་བརྒྱ་པ་བཅུ་གཉིས་རྒྱུ་བའི་ཚེ་སྣ་བུག་གཉིས་ཀ་ནས་མཉམ་རྒྱུ་བྱེད་
385

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་སྣ་ཕུག་གི་འཕོ་བ་མེད་ལ། དེའི་ཕྱེད་མེ་མཉམ་གཉིས་ཀྱིས་གཙོ་བྱས་ནས་དེ་ལྟར་རྒྱུ་བའི་ཚེ་དགུ་བརྒྱ་རེ་ལ་
འཕོ་བ་རེ་བྱས་པའི་འཕོ་བ་དྲུག་དྲུག་སྟེ་བཅུ་གཉིས་སུ་འགྱུར་རོ། ། གཉིས་པ་ནི། དཀྱིལ་འཁོར་ཆེ་བའི་དབང་
དུ་བྱས་ན་དཀྱིལ་འཁོར་བཞི་པོ་རེ་རེ་ལ་འཕོ་བ་དྲུག་དྲུག་སྟེ་དྲུག་བཞི་ཉི་ཤུ་རྩ་བཞིར་སྔར་ལྟར་འགྱུར་རོ། །
དཀྱིལ་འཁོར་ཆེ་བའི་འཕོ་བ་རེ་རེར་ཆུང་བའི་འཕོ་བ་བཞི་བཞི་སྟེ་གོ་དྲུབ། སྡོམ་འབྱུང་དང་བརྟག་གཉིས་ལས་
ཉིན་ཞག་གཅིག་ལ་དཀྱིལ་འཁོར་ཆེ་བའི་འཕོ་བ་བཅུ་དྲུག དེ་ལ་ལྷ་མོ་བཞིས་བསྒྱུར་བས་འཕོ་ཆུང་རེ་བཞིར་
བསྒྱུར་བས། བཅུ་དྲུག་ཏུ་འབྱེད་ཚུལ་ཡང་སྣ་བུག་གི་འཕོ་བ་བརྒྱད་དང་། མི་འཕོ་བ་བརྒྱད་དེ་བཅུ་དྲུག་གོ།
གསུམ་པ་ནི། ཕྱི་ལ་དབྱུག་གུ་དྲུག་ཅུ་རྩ་བཞི་ཡོད་པ་ལྟར། ནང་དུ་ཉིན་ཞག་གཅིག་ལ་ལྟེ་བའི་རྩ་འདབ་དྲུག་ཅུ་
རྩ་བཞི་ནས་དབྱུག་གུ་རེ་བཞིའི་རླུང་རྒྱུ། ཕྱི་ལ་ཆུ་ཚོད་སོ་གཉིས་ཡོད་པ་ལྟར། ནང་དུ་སྤྱི་བོའི་རྩ་འདབ་སོ་
གཉིས་ནས་ཆུ་ཚོད་སོ་གཉིས་ཀྱི་རླུང་རྒྱུ། ཕྱི་ལ་འཕོ་བ་བཅུ་དྲུག་ཡོད་པ་ལྟར། ནང་དུ་མགྲིན་པའི་རྩ་འདབ་
བཅུ་དྲུག་ནས་འཕོ་བ་བཅུ་དྲུག་གི་རླུང་རྒྱུ། ཕྱི་ལ་ཐུན་ཚོད་བརྒྱད་ཡོད་པ་ལྟར། ནང་དུ་སྙིང་གའི་རྩ་འདབ་
བརྒྱད་ནས་ཐུན་ཚོད་བརྒྱད་ཀྱི་རླུང་རྒྱུ་སྟེ། ཉིན་ཞག་གཅིག་ལ་རླུང་འབྱུང་འཇུག་གཉིས་གཅིག་ཏུ་བྱས་པའི་
ཉིས་ཁྲི་ཆིག་སྟོང་དྲུག་བརྒྱ་ལྷག་ཆད་མེད་པར་རྒྱུའོ། ། དེ་ཡང་ལྟེ་བའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་སྤྱི་
བོའི་རྩ་འདབ་གཉིས་པར་འཕོ། སྤྱི་བོའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་མགྲིན་པའི་རྩ་འདབ་གཉིས་པར་
འཕོ། མགྲིན་པའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་སྙིང་གི་རྩ་འདབ་གཅིག་ནས་གཉིས་པར་འཕོ་བ་ཡིན་
ནོ། ། བཞི་བ་བྱེད་ལས་ནི། རླུང་ཕྲ་བ་དང་རྣམ་ཤེས་འདྲེས་པ་དེས་འཇིག་རྟེན་པ་ལ་འཁོར་བའི་བྱ་བ་དང་།
རྣལ་འབྱོར་པ་ལ་ཐར་པའི་བྱ་བ་བྱེད་པ་ཡིན་ཞིང་། དེའི་དང་པོ་ཤེས་ན་འཁོར་བའི་འཇུག་རིམ་ཐུན་མོང་བ་དང་
ཐུན་མོང་མ་ཡིན་པ་དེ་ཤེས། དེ་ཤེས་ན་རྣལ་འབྱོར་པ་ལ་ཐར་པའི་བྱ་བ་བྱེད་ཚུལ་དེ་ཤེས། དེ་ཤེས་ན་འཁོར་བ་
ལས་ལྡོག་པའི་རིམ་པ་ཡང་ཤེས་པར་འགྱུར་རོ། ། འོ་ན་རླུང་གིས་འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་ཇི་
ལྟར་ཡིན་ཞེ་ན། དེ་ཡང་ལས་ཉོན་གྱི་དབང་གིས་སྐྱེ་འཆི་གཅིག་ནས་གཅིག་ཏུ་བརྒྱུད་ཅིང་འཁོར་བའི་ཆ་ནི་
འཁོར་བ་ཡིན་ལ། དེ་ནི་རླུང་གིས་བྱེད་པ་ཡིན་ཏེ། སེམས་ཅན་འཆི་བའི་ཚེ། ས་ཆུ་ལ་ཐིམ། ཆུ་མེ་ལ། མེ་
རླུང་ལ། རླུང་སྣང་བ་ལ། སྣང་བ་མཆེད་པ་ལ། མཆེད་པ་ཉེར་ཐོབ་ལ། ཉེར་ཐོབ་འོད་གསལ་ལ་ཐིམ་པའི་
འོད་གསལ་དེ་ནི་འཆི་བ་འོག་གསལ་ཡིན་ལ་དེ་ཡང་རླུང་གི་གཡོ་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་ཞན་ཇེ་ཞན་དུ་
སོང་བའི་སྒོ་ནས་འབྱུང་ངོ་། ། ས་ཆུ་ལ་ཐིམ་ཞེས་པ་ནི་ས་ཁམས་རགས་པས་རྣམ་ཤེས་ཀྱི་རྟེན་བྱེད་པའི་ནུས་པ་
ཉམས་པས་དེ་ལྟར་བརྗོད་པ་ཡིན་གྱི། དེའི་ཚེ་ས་ཁམས་མེད་པ་ནི་མིན་ཏེ། གཟུགས་ཕུང་ཡོད་པའི་ཕྱིར་དང་།
386

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
དེ་བཞིན་དུ་རླུང་ཐིམ་པའི་བར་ལ་སྦྱོར་ཞིང་། ཐིམ་པ་ཡང་ངོ་བོའི་སྒོ་ནས་དངོས་སུ་ཐིམ་པ་མིན་གྱི། སྔ་མ་ཕྱི་མ་
ལ་འཕོས་པ་འདྲ་བ་ཞིག་འབྱུང་བས་དེ་ལྟར་དུ་བརྗོད་པའི་ཕྱིར་རོ། ། སྐྱེ་བའི་ཚེ་ཡང་འཆི་བ་འོད་གསལ་ལས་
ཉེར་ཐོབ་སོགས་འབྱུང་བ་ནི་རླུང་གི་གཡོ་བ་སྔ་མ་ལས་ཕྱི་མ་ཇེ་རགས་སུ་སོང་བའི་སྒོ་ནས་འབྱུང་ངོ་། ། དེ་ལྟར་
ན་རླུང་གིས་ཀུན་རྟོག་བརྒྱད་ཅུ་དང་ཉོན་མོངས་རྣམས་བསྐྱེད་ཅིང་། དེས་ལས་བསགས་ནས་འཁོར་བར་སྐྱེ་
བར་འགྱུར་བས་ན་སྐྱེ་འཆིའི་རིམ་པ་ཡང་རླུང་གིས་བྱེད་པར་འགྲུབ་བོ། ། དེ་ནི་འཁོར་བའི་འཇུག་རིམ་ཐུན་
མོང་མ་ཡིན་པའི་དབང་དུ་བྱས་ལ། ཐུན་མོང་བ་ནི་མ་རིག་པའི་དབང་གིས་ལས་བསགས། དེའི་དབང་གིས་
འཁོར་བར་འཁོར་བ་ནི་གོང་དང་འདྲའོ། ། ལས་རླུང་འཁོར་བ་འགྲུབ་པའི་རྒྱུར་ཁས་ལེན་པའི་ཚེ་མ་རིག་པའི་
ལྷན་ཅིག་བྱེད་རྐྱེན་བྱས་པའི་སྒོ་ནས་འཁོར་བ་འགྲུབ་པར་འདོད་པ་ཡིན་གྱི། ལས་རླུང་དེ་ཉིད་འཁོར་བའི་རྩ་
བར་འདོད་མི་ནུས་ཏེ་འཁོར་བའི་རྩ་བ་ནི་མ་རིག་པ་ཁོ་ན་ཡིན་པའི་ཕྱིར་རོ། ། འཁོར་བའི་རྩ་བ་འཛིན་སྟངས་
མི་མཐུན་པ་གཉིས་མེད་པའི་ཕྱིར། བྱེད་ལས་དེ་དག་ནི་ཐུན་མོང་བའི་དབང་དུ་བྱས་ལ། སོ་སོའི་བྱེད་ལས་ཡོད་
དེ། སྲོག་འཛིན་གྱིས་ཚེ་གནས་པ་དང་། ཡན་ལག་གི་རླུང་རྣམས་དབང་པོའི་སྒོར་འདྲེན། ཐུར་སེལ་གྱིས་
བཤང་གཅི་ཁུ་ཁྲག་རྣམས་ལུས་ཀྱི་སྨད་དང་ཁྱོད་པར་དུ་འོག་སྒོར་འདྲེན། མཉམ་གནས་ཀྱིས་བཟའ་བཏུང་ལ་
ལོངས་སྤྱོད་པ་རྣམས་ལྟེ་བར་འཇུག་པ་དང་། ཟས་ཀྱི་དངས་མ་རྣམས་སྙིང་ཁར་འདྲེན། གྱེན་རྒྱུས་ལྡང་བ་དང་།
མྱོང་བ་དང་། འོག་རླུང་སྟེང་དང་ཕྱི་རླུང་ནང་དུ་སྡུད་པ་དང་། ངག་སྨྲ་བ་བརྗོད་ཀྱི་བྱ་བ་བྱེད། ཁྱབ་བྱེད་ཀྱིས་
ལུས་གཡོ་འགུལ་སྤྱི་དང་འགྲོ་འོང་སོགས་ཀྱི་བྱ་བ་བྱེད། ཡན་ལག་གི་རླུང་ལྔས་རིམ་པ་བཞིན་དུ། མིག་གིས་
གཟུགས་མཐོང་། རྣ་བས་སྒྲ་ཐོས། སྣས་དྲི་ཚོར། ལྕེས་རོ་མྱོང་། ལུས་ཀྱིས་རེག་བྱ་འཛིན་པའི་བྱ་བ་རྣམས་
བྱེད་པའི་ཕྱིར། དེ་ལྟ་བུ་ནི་འཇིག་རྟེན་པ་དང་རྣལ་འབྱོར་པ་གཉིས་ཀ་ལ་བྱེད་ཅིང་། རྣལ་འབྱོར་པ་ལ་བྱ་བ་
བྱེད་ཚུལ་ཡོད་དེ། རྩ་བའི་རླུང་བཞི་ལ་རྡོར་བཟླས་བྱས་པས་ཞི་སོགས་ཐུན་མོང་གི་དངོས་གྲུབ་འགྲུབ་པ་དང༌།
རླུང་སེམས་ཙམ་ལས་སྒྱུ་མའི་སྐུ་འབྱུང་བས་མཆོག་གི་དངོས་གྲུབ་ཀྱི་རྒྱུ་ཡང་བྱེད་པའི་ཕྱིར། ལྔ་པ་ནི། རླུང་གི་
ངོ་བོ་དང་བྱེད་ལས་ཤེས་པ་ལ་བརྟེན་ནས་ཉམས་ལེན་གྱི་གནད་ཤེས་པ་ཞིག་ཀྱང་འབྱུང་བ་ཡིན་ཏེ། དེ་ལྟར་ཤེས་
ན་བདེ་སྟོང་གི་ཡེ་ཤེས་ཁྱད་པར་ཅན་དང་། སྒྱུ་མའི་སྐུ་གཉིས་བསྐྱེད་པ་ལ་རླུང་དངོས་སམ་བརྒྱུད་པ་ཅི་རིགས་ཀྱི་
སྒོ་ནས་བསྒོམ་དགོས་པར་ཤེས་པ་དེ་འབྱུང་ཞིང་།དེ་ལ་བརྟེན་ནས་ཉམས་ལེན་གྱི་གནད་ཀྱང་མ་འཕྱུགས་པ་ཞིག་
འོང་བའི་ཕྱིར་ཏེ། དེ་ཤེས་པ་ལས་འཁོར་བའི་འཇུག་རིམ་གཉིས་ཤེས་པ་དེ་འབྱུང་ལ། འཁོར་བའི་འཇུག་རིམ་
ཐུན་མོང་བ་ཤེས་རབ་བསྐྱེད་པ་ལ་འབད་པ་ཞིག་འོང་། ཐུན་མོང་མ་ཡིན་པ་ཤེས་ན་ཀུན་རྟོག་གཡོ་བྱེད་ཀྱི་རླུང་
387

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཁོར་བ་འགྲུབ་པའི་རྐྱེན་དུ་ཤེས་ནས་དེའི་གཉེན་པོར་ལུས་ལ་གནད་དུ་བསྣུན་པའི་ཐབས་ལ་འཇུག་པ་ཅིག་འོང་
བའི་ཕྱིར་རོ། ། གཉིས་པ་སྙིང་གར་རྡོར་བཟླས་བྱ་ཚུལ་ལ། འདུས་པ་ནས་འབྱུང་བ་ལྟར་ཡི་གེ་གསུམ་འཐུ་ཚུལ་
རྒྱས་པར་བཤད་པའང་སྐབས་སུ་བབས་མོད། འདིར་ཅུང་ཟད་བཤད་ན་བཤད་རྒྱུད་རྟོག་གསུམ་ལས། ཨཱ་ལི་
ཀཱ་ལིའི་གྲོང་ཁྱེར་ནི། ། གསང་སྔགས་འབྱུང་བའི་རྩ་བ་སྟེ། ཞེས་གསུངས་པ་ལྟར། དབྱངས་བཅུ་དྲུག་དང་།
གསལ་བྱེད་སོ་གསུམ་རྣམས་སྔགས་བཏུ་བའི་གཞི་ཡིན་ལ། དེ་ལས་བཏུས་པའི་སྔགས་ལ་སྙིང་པོ་ཉེ་སྙིང་རྩ་
སྔགས་སོགས་མང་ཡང་། འདིར་ཨོཾ་ཨཱཿ ཧཱུྃ་གསུམ་འཐུ་བ་ཡིན་ཞིང་དེ་ལའང་དྲང་ངེས་གཉིས་ཡོད་ཀྱང་དྲང་
དོན་གྱི་འཐུ་ཚུལ་ཙམ་བཤད་ན་ཨོཾ་ལ་ཨ་ཨུ་མ་གསུམ་ཡོད་པའི་ཨུ་དེ་ཨ་ལ་བྱིན་པས་ཨོ་དང་། མ་ཡིག་ཐིག་ལེར་
བྱིན་པས་མི་མོ། ༑ ཨ་ལ་ཨ་ཐུང་གཉིས་དང་ཧ་སྲོག་མེད་གཅིག་སྟེ་གསུམ་ཡོད་པའི་ཨ་ཕྱི་མ་སྔ་མ་ལ་བྱིན་པས་ཨཱ་
དང་། ཧ་རྣམ་བཅད་དུ་བྱས་པས་ཨཱའོ། ། སྒྲོན་གསལ་གྱི་དགོངས་པ་རྗེས་བཀྲལ་བ་ལྟར་ན་ཧ་རྣམ་བཅད་དུ་
སོང་བ་ཡིན་ལ། མཁས་པ་ཁ་ཅིག་ས་རྣམ་བཅད་དུ་བྱས་པ་ནི་དེ་དང་མི་མཐུན་ཡང་མཚམས་སྦྱོར་ལྟ་བ་ལས་ར་
ས་དག་གིས་རྣམ་བཅད་དོ། ། ཞེས་འབྱུང་བ་དང་མཐུན་ནོ། ། ཧཱུྃ་ལ་ཧ་ཨུ་མ་གསུམ་ཡོད་པའི་ཨུ་ཧ་ལ་བྱིན་
པས་ཧཱུཾ་དང་། མ་ཡིག་ཐིག་ལེར་བརྒྱན་པས་ཧཱུྃ་མོ། ། སྔགས་ཀྱི་ལྷ་ཐམས་ཅད་རྡོ་རྗེ་གསུམ་དུ་འདུ་བས་སྔགས་
ཀྱི་ཡི་གེ་རྣམས་བྱེད་ལས་ཀྱི་སྒོ་ནས་ཡི་གེ་གསུམ་དུ་འདུ་སྟེ། ཨོཾ་ཨཱཿ ཧཱུྃ་གསུམ་རིམ་པ་བཞིན་དུ་སྐུ་གསུང་ཐུགས་རྡོ་
རྗེ་གསུམ་གྱི་ས་བོན་ཡིན་པ་དང་། ཡི་གེ་གསུམ་གྱི་རྡོར་བཟླས་གྱིས་སྔགས་ཐམས་ཅད་ཀྱི་བྱེད་ལས་བསྒྲུབ་ནུས་
པའི་ཕྱིར། མཚོན་དོན་ནི། ཨོཾ་གྱི་ཨ་ཨུ་མ་གསུམ་གྱིས་སྲོག་འཛིན་གྱེན་རྒྱུ་བྱང་སེམས་དཀར་པོ་གསུམ་རིམ་པར་
མཚོན་ལ། ཨཱའི ཨ་གཉིས་དང་ཧས་ནི་སྲོག་འཛིན་གྱེན་རྒྱུ་ཐུར་སེལ་གསུམ་དང་།ཧཱུྃ་གི་ཧ་ཨུ་མ་གསུམ་གྱིས་ཐུར་
སེལ་གྱེན་རྒྱུ་སྲོག་འཛིན་གསུམ་མཚོན་ཏེ། དེའི་དགོས་པ་ཕལ་ཆེར་ནི་གཞན་དུ་ཤེས་པར་བྱ་ཞིང་། དགོས་པའི་
གཙོ་བོ་ནི་ཡི་གེ་གསུམ་གྱི་རྡོར་བཟླས་བྱས་པས་སྒྱུ་མའི་སྐུ་འགྲུབ་པའི་ཆེད་དུ་ཡིན་ནོ། ། རྡོར་བཟླས་བྱ་ཚུལ་
དངོས་ལ་ནི། སྤྱི་འགྲོའི་ཚུལ་དུ་བྱེད་པ་དང་། མན་ངག་གིས་བྱེད་པ་གཉིས་ལས། དང་པོ་ནི། རང་ཉིད་
འཇིགས་བྱེད་དུ་གསལ་པའི་ཐུགས་ཀའི་དམིགས་རྟེན་ཧཱུྃ་དང་བཅས་པ་གསལ་བཏབ་ནས་དེ་ལ་སེམས་བཟུང་སྟེ།
རླུང་ཕྱིར་རྒྱུ་བའི་ཚེ་རླུང་གི་རང་གདངས་ཧཱུྃགི་རང་མདངས་སུ་མོས་པ་དང་། ནང་དུ་འཇུག་པའི་ཚེ་རླུང་གི་རང་
གདངས་ལ་ཨོཾ་གྱི་རང་གདངས་སུ་ཤར་བའི་སྒོ་ནས་འཇུག་པ་དང་། དེ་ནས་རླུང་ནང་དུ་ལྡང་འཇུག་གང་རུང་གི་
ཡུན་ཚད་ཅིག་བཟུང་སྟེ། གནས་པའི་རང་གདངས་ལ་ཨའི་རང་གདངས་སུ་མོས་པའི་ཚུལ་གྱིས་བྱ་བ་ཡིན་
ནོ། ། དེ་ཡང་ངག་གིས་བརྗོད་པའམ། ཡིད་ཀྱིས་འདོན་པ་ཙམ་མིན་གྱི། འཇུག་ལྡང་གནས་གསུམ་གྱི་རང་
388

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
གདངས་ཡི་གེ་གསུམ་དུ་མོས་ནས་བྱེད་པ་ཡིན་ནོ། ། དེའི་ཚེ་རླུང་སྔགས་ངོ་བོ་དབྱེར་མེད་དུ་མོས་དགོས་ཏེ།
རླུང་སྔགས་ངོ་བོ་ཐ་དད་དུ་ཞེན་པ་རྡོར་བཟླས་ཀྱི་མི་མཐུན་ཕྱོགས་ཡིན་པའི་ཕྱིར་ཏེ། འདུས་པའི་རྩ་རྒྱུད་ལས།
སློང་མོ་ཟ་ཞིང་མི་བཟླ་སྟེ། ཞེས་པའི་ངེས་དོན་འཆད་པ་ན། ལུང་སྟོན་ལས། ཐ་དད་ཡི་གེ་སློང་མོ་ཡིན། །
དེ་འདོན་པ་ནི་ཟ་བ་སྟེ། ཞེས་དེའི་ཚེ་རླུང་སྔགས་ངོ་བོ་ཐ་དད་དུ་མི་ལྟ་བར་བཤད་པའི་ཕྱིར། ཡི་གེ་གསུམ་རླུང་
ལྡང་འཇུག་གནས་གསུམ་དང་སྦྱོར་ཚུལ་སྔར་བཤད་པ་ལྟར་ཡིན་ཏེ། ཞལ་ལུང་ལས། དེ་ལས་ཧཱུྃ་གིས་དབྱུང་བ་
དང་། ། ཨོཾ་གྱིས་སྡུད་དང་ཨ་ཡིས་གནས། ཞེས་གསུངས་པའི་ཕྱིར། དེ་ཡང་དང་པོར་རླུང་འཇུག་ལྡང་གནས་
གསུམ་ཚད་མཉམ་པའི་རྡོར་བཟླས་བྱས་པས་གོམས་པ་ན་རང་ཤུགས་ཀྱིས་གནས་པ་ཞིག་འོང་ལ། དེ་ནས་
གནས་པ་ཇེ་རིང་དང་འཇུག་ལྡང་ གཉིས་ཇེ་ཐུང་དུ་སོང་ནས་མཐར་གནས་པ་འབའ་ཞིག་ ཏུ་འགྱུར་ཞིང་།
གནས་རྗེས་སུ་ཐིམ་པར་འགྱུར་པ་ཡིན་ཏེ་རྡོ་རྗེ་འཕྲེང་བ་ལས། བརྡ་ཡི་དེ་ཉིད་གསུམ་གནས་པ། ། རང་བཞིན་
བཟླས་པའི་མཚན་ཉིད་དོ། ། ཞེས་པ་ནས། གསུམ་པོ་དེ་ཉིད་གཅིག་ཕྱུང་བ། ། འགྲོ་བ་མེད་ཅིང་འོང་བ་
མེད། ། ཞེས་གསུངས་པའི་ཕྱིར། དེ་ལྟར་བྱས་པས་རྡོར་བཟླས་ཀྱིས་ཐུར་སེལ་གྱི་རླུང་གཡོས་ནས་ལྟེ་བའི་
གཏུམ་མོ་སྦྱར་ཏེ་སྤྱི་བོའི་བྱང་སེམས་བཞུས་པ་ལས་བདེ་ཆེན་སྐྱེ་བ་ཡིན་ཏེ། རྡོ་རྗེ་འཕྲེང་བ་ལས། རླུང་གི་དེ་
ཉིད་ཡང་དག་ལྡན། ། ཡི་གེ་ཧཱུཾ་གིས་བསྐུལ་ནས་ནི། ། མེ་ཡི་འཁོར་ལོ་སད་པར་བྱེད། ། ཞེས་དང་།ཞལ་ལུང་
ལས་།སྡོམ་བརྩོན་གཞུ་དབྱིབས་གཡོ་བ་ཡིས། ། སུམ་མདོར་ཡེ་ཤེས་མེ་འབར་བས། ། ཁམས་ཞུ་ནས་ནི།
ཞེས་དང་། ཕྱག་ཆེན་ཐིག་ལེ་ལས། དེ་ཡི་མེ་འབར་ ཡང་ དག་ གིས། ། བདེ་ཆེན་འཁོར་ལོ་བཞུ་པར་
འགྱུར། ། ཞེས་གསུངས་པའི་ཕྱིར། དེ་ལྟར་བྱུང་བ་ན་བདེ་སྟོང་གི་ཡེ་ཤེས་སྐྱེ་བར་འགྱུར་བ་ཡིན་ཏེ། ཞལ་
ལུང་ལས། དེ་ལ་དེ་ཉིད་རབ་བཟུང་བས། ། འཇུག་དང་གནས་དང་ལྡང་བ་ལས། ། གྲོལ་བའི་ཡེ་ཤེས་རྙེད་
འགྱུར་བ། ། སོམ་ཉི་ཡིད་གཉིས་མ་བྱེད་ཅིག། ཅེས་གསུངས་པའི་ཕྱིར། རྡོར་བཟླས་ཀྱིས་སྙིང་གའི་རྩ་མདུད་
འགྲོལ་ནུས་པ་ཡིན་ཏེ། རྡོ་རྗེ་འཕྲེང་བ་ལས། སྔགས་ཀྱི་དེ་ཉིད་ཀྱིས་དེ་འབྱེད། ། རྣལ་འབྱོར་མདུད་པ་
དཀྲོལ་ནས་ནི། ། ཞེས་གསུངས་པའི་ཕྱིར། འགྲོལ་ཚུལ་ཡོད་དེ། སྨུག་སྦུབས་སས་འགགས་པ་ཐུར་མ་རིང་
པོས་དེའི་ནང་དུ་འབྱུང་འཇུག་མང་དུ་བྱས་པས་སངས་པར་འགྱུར་བ་དེ་བཞིན་དུ། སྙིང་གའི་དྷཱཏཱིའི་ནང་དུ་
ལྡང་འཇུག་གནས་གསུམ་གྱི་དམིགས་པ་ཡང་ཡང་བྱས་སྟོབས་ཀྱིས་སྙིང་གའི་རྩ་མདུད་རིམ་གྱིས་ལྷོད་པོར་སོང་སྟེ་
མཐར་རྩ་མདུད་རྣམས་གྲོལ་བར་བྱེད་པ་ཡིན་པའི་ཕྱིར། གྲོལ་བའི་ཚེ་སྙིང་གའི་རྩ་འདབ་དེ་ཉིད་གྱེན་དུ་ལོག་
དགོས་པ་ཡིན་ཏེ། རྡོ་རྗེ་འཕྲེང་བ་ལས། གང་ཕྱིར་དེར་ནི་བཟླས་བྱས་པས། ། སྙིང་གའི་པདྨ་སྟེང་བལྟས་
389

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཇིག། ཞེས་གསུངས་པའི་ཕྱིར། རྩ་མདུད་རྣམས་ཀྱི་ནང་ནས་སྙིང་གའི་རྩ་མདུད་དེ་འབྱེད་དཀའ་བ་ཡིན་ཏེ།
རྩ་འཁོར་གཞན་གྱི་ཐད་ན་རོ་རྐྱང་གིས་གཡས་གཡོན་ནས་འཁྱུད་པའི་མདུད་པ་རེ་རེ་སྟེ་གཉིས་རེ་ལས་མེད།
སྙིང་གའི་དྷུ་ཏི་ལ་རོ་རྐྱང་གིས་གཡས་གཡོན་ནས་འཁྱུད་པའི་མདུད་པ་གསུམ་གསུམ་སྟེ་དྲུག་གིས་བསྡམས་ནས་
ཡོད་པའི་ཕྱིར་ཏེ། རྡོ་རྗེ་འཕྲེང་བ་ལས། དེ་ལ་དབྱེ་བར་དཀའ་བ་ཡི། ། དབུས་སུ་མདུད་པ་གསུམ་གྱིས་
དཀྲིས། ། ཞེས་གསུངས་པའི་ཕྱིར། གཞན་ཡང་རྡོར་བཟླས་ལ་ངོ་བོའི་སྒོ་ནས་ཧཱུྃ་ཧོ་གཉིས་ཀྱི་རྡོར་བཟླས་དང་།
ཡི་གེ་གསུམ་གྱི་རྡོར་བཟླས་གཉིས་ཡོད་ལ། རླུང་གི་དབྱེ་བས་རྩ་བ་དང་ཡན་ལག་གི་རླུང་གི་རྡོར་བཟླས་གཉིས།
གནས་ཀྱི་དབྱེ་བས་སྟེང་འགྲོ་དང་འོག་འགྲོའི་རྡོར་བཟླས་གཉིས་རྣམས་སུ་ཡོད་དོ། ། མན་ངག་གིས་ཡི་གེ་
གསུམ་གྱི་རྡོར་བཟླས་བྱེད་པའི་ཚེ། ཧཱུྃ་གི་ནཱ་ད་ལས་རླུང་སྤོས་རེང་གི་དུད་པ་ལྟ་བུ་ཕྲ་མོ་ཞིག་ཐོན་པ་ཧཱུཾ་གི་
གདངས་སུ་མོས་ནས། དེ་མོ་གྱི་གདངས་ཀྱིས་དམིགས་རྟེན་ལ་ཐིམ་པ་དང་། ཨཱའི་གདངས་ཀྱིས་གནས་པར་
བསམ་པའོ། །གཙོ་བོ་ནི་གོང་དུ་བཤད་པ་ལྟར་སྟེང་འགྲོའི་རྡོར་བཟླས་བྱས་པས་རླུང་དབུ་མར་ཞུགས་གནས་
ཐིམ་གསུམ་འབྱུང་བ་དང་། རྟགས་ནི་སྔར་ལྟར་རོ། ། དེའི་ཚེ་ལྟེ་གསང་གི་གཏུམ་མོ་སྤོར་བ་ཡང་སྔར་བཞིན་
བྱསནས་དགའ་བཞི་ལུགས་འབྱུང་ལུགས་ལྡོག་ཏུ་དྲངས་ཏེ་བདེ་སྟོང་སྦྱར་ནས་བསྒོམ་པ་དང་བསྲེ་བའི་སྐོར་
རྣམས་ཀྱང་བྱའོ། ། རྡོར་བཟླས་ཀྱི་སྐོར་འདི་འདུས་པའི་ལུགས་ལ་ངག་དབེན་གྱི་སྐབས་སུ་འབྱུང་བས་འདིར་
ཡང་དེ་དང་འདྲའོ། ། གཉིས་པ་དམ་ཚིག་གི་རྣལ་འབྱོར་ནི། རྒྱ་གཞུང་དེ་ཉིད་ལས། ཤེས་རབ་ཐབས་ཀྱི་
ཕྱག་རྒྱུ་ལས། ། བླ་མའི་མན་ངག་རིམ་པ་ཡིས། ། སྲིད་པའི་སྡུག་བསྔལ་གཞོམ་འདོད་པས། ། མི་འགྱུར་
བདེ་བ་བསྒོམ་པར་བྱ། ། ཞེས་དང་། སྨོན་ལམ་ལས། སླར་ཡང་བྱིན་གྱིས་བརླབ་པའི་རྣལ་འབྱོར་གྱིས། །
ནང་ནི་རྗེས་གཞིག་བསམ་གཏན་རིམ་པ་དང་། ། ཕྱག་རྒྱ་གཉིས་དང་སྦྱོར་བའི་ཐབས་མཁས་ལས། ། སེམས་
དབེན་མཐར་ཐུག་ཏིང་འཛིན་འདྲེན་པར་ཤོག། ཅེས་གསུངས་པ་ལྟར་ཡིན་ལ། དེ་ཡང་སྤྱིར་རྡོར་བཟླས་ཀྱིས་
སྙིང་གའི་རྩ་མདུད་གྲོལ་བར་བྱེད་ནུས་པས་སེམས་དབེན་གྱི་སྟོང་པ་གསུམ་འདྲེན་ནུས་ཀྱང་། དེ་ཙམ་གྱིས་
སེམས་དབེན་མཐར་ཐུག་འདྲེན་མི་ནུས་པས་འདིར་དེ་འདྲེན་པའི་ཆེད་དུ་ཕྱི་ནང་གི་ཐབས་ལ་བརྟེན་ནས་སྣང་
བའི་ཡེ་ཤེས་ཁྱད་པར་ཅན་བསྐྱེད་པ་ཡིན་པས་འདི་ལ་གཉིས། རྗེས་གཞིག་གི་སྡུད་རིམ་བཤད་པ་དང་། ཕྱག་རྒྱ་
ལ་བརྟེན་ནས་སྣང་བའི་ཡེ་ཤེས་ཁྱད་པར་ཅན་བསྐྱེད་ཚུལ་ལོ། ། དང་པོ་ནི་སྔར་ལྟར་རྡོར་བཟླས་བྱས་པས་རྩ་
མདུད་ལྷོད་པོར་སོང་ནས་རླུང་གཞན་བཞི་སྙིང་གའི་མི་ཤིགས་པ་ལ་སྡུད་ནུས་ཀྱང་། ཁྱབ་བྱེད་སྡུད་དཀའ་བས་
དེ་མ་བསྡུས་བར་དུ་སེམས་དབེན་གྱི་ཡེ་ཤེས་མཐར་ཐུག་མི་འཆར་བས་ན། དེ་བསྡུ་བའི་ཕྱིར་དུ་སྔ་མའི་བོགས་
390

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
འདོན་ལྟ་བུར་རང་ལྷ་ཡབ་ཡུམ་དུ་གསལ་བའི་སྙིང་གའི་ཧཱུྃ་ཡིག་ལས་འོད་ཟེར་འཕྲོས་པས་སྣོད་བཅུད་ཐམས་ཅད་
ལ་ཕོག་པས། སྣོད་ཀྱི་སྐྱོན་ཐམས་ཅད་སྦྱངས་ནས་དག་པའི་ཞིང་དང་འོད་ཀྱི་རང་བཞིན་དང་། བཅུད་ཀྱི་
སེམས་ཅན་ཐམས་ཅད་འཇིགས་བྱེད་ཡབ་ཡུམ་དུ་གྱུར་པར་བསམས་ལ། དེ་ནས་སྣོད་བཅུད་དང་བཅུད་
དང?་ ཡབ་ཡུམ་དང་། རང་སྙིང་གའི་ཧཱུྃ་ཡིག་ལ་ཐིམ་པར་མོས་ཏེ་སེམས་ཞུགས་པ་བཞིན་བྱས་ནས་བསྒོམས་
པོས། རླུང་དབུ་མར་ཞུགས་གནས་ཐིམ་གསུམ་དང་། གཏུམ་མོ་སྦྱར་ཏེ་དགའ་བཞི་ལུགས་འབྱུང་ལུགས་ལྡོག་
ཏུ་འདྲེན་ཚུལ་དང་བསྲེ་བ་སོགས་ནི་སྔར་ལྟར་རོ། ། གཉིས་པ་ལ་གཉིས། ཕྱི་ཕྱག་རྒྱ་ལ་བརྟེན་དགོས་པ་དང་།
དེ་ལས་སྣང་བའི་ཡེ་ཤེས་ཁྱད་པར་ཅན་བསྐྱེད་ཚུལ་ལོ། ། དང་པོ་ནི། རྒྱ་གཞུང་དེ་ཉིད་ལས། འདིར་ཕྱིའི་
ཕྱག་རྒྱ་ལ་རིགས་བཞིར་བཤད་ནས་ཕྱག་རྒྱ་མ་ལ་བརྟེན་པ་ནི་འདིར་མི་རུང་བའི་དམ་ཚིག་ཡིན་པས། དམ་ཚིག་
གི་རྣལ་འབྱོར་དུ་བཤད་ལ། བླ་མ་ཁ་ཅིག་དབྱིབས་ཀྱི་རྣལ་འབྱོར་བསྒོམ་པའི་རིམ་པར་བསྡུས་ནས་བཤད་དེ་
གང་བྱས་ཀྱང་མི་འགལ་ཡང་། དང་པོ་ལྟར་བྱས་ན་སེམས་དབེན་མཐར་ཐུག་བསྐྱེད་པ་ནི་ལས་རྒྱ་ལ་ལྟོས་པ་ཡིན་
ཏེ། རིམ་ལྔ་ལས། སྒྱུ་མ་དག་ནི་ཐམས་ཅད་ལས། ། བུད་མེད་སྒྱུ་མ་ཁྱད་པར་འཕགས། ། ཡེ་ཤེས་གསུམ་གྱི་
དབྱེ་བ་ནི། ། གསལ་བར་འདི་ལས་མཚོན་པར་གྱུར། ། ཞེས་དང་། སྤྱོད་བསྡུས་ལས་ཀྱང་། རྡོ་རྗེ་དང་པདྨ་
མཉམ་པར་སྦྱོར་བ་མེད་པར་རྣམ་པར་ཤེས་པ་གསུམ་ཉེ་བར་མཚོན་པར་མི་ནུས་སོ། ། བྷ་ག་དང་ལིང་ག་ཡང་
དག་པར་སྦྱོར་བར་མི་ནུས་པ་དེས་ནི་བདེ་བ་ཆེན་པོའི་ཏིང་ངེ་འཛིན་མི་རྙེད་དོ། ། ཞེས་གསུངས་པའི་ཕྱིར།
ལས་རྒྱ་ལ་དབྱེ་ན་པདྨ་ཅན། གླང་པོ་ཅན། དུང་ཅན་མ། རི་དྭགས་ཅན་པ་དང་བཞི། དེ་བཞི་ཡང་ཙ་རྩི་ཀ་
དང་། ཕག་མོ་དང་། དབྱངས་ཅན་མ་དང་། གོ་རི་དང་བཞིའི་རིགས་སུ་བཤད་ལ། སོ་སོའི་མཚན་ཉིད་ཀྱང་
རྒྱ་གཞུང་ཉིད་ལས། པདྨ་ཅན་གྱི་མཚན་ཉིད་ནི། ། བཞིན་ནི་ཀུན་ནས་ཟླུམ་པོ་སྟེ། ། ཞེས་སོགས་ཀྱིས་
བསྟན་ཅིང་། ལུས་ཐུན་མོང་བའི་མཚན་ཉིད་ནི། བཅུ་དྲུག་ལོན་མ་སྐལ་བཟང་མ། ། ཞེས་སོགས་ཀྱིས་འཆད།
རྣལ་འབྱོར་པས་ནི་ཇི་སྲིད་དུ། ། བྱང་སེམས་འབྱིན་པར་མི་བྱེད་པ། ། ཞེས་སོགས་ཀྱིས་ཕྱག་རྒྱ་སྲོལ་རྩོལ་དུ་
སོང་ནས་བྱང་སེམས་བབས་པ་ལས་ལྷན་སྐྱེས་ཀྱི་བདེ་བ་སྐྱེ་ཚུལ་བསྟན་ཏོ། ། གཉིས་པ་ལ་གཉིས། དངོས་དང་།
སྣང་བའི་རང་བཞིན་བཤད་པའོ། ། དང་པོ་ནི། དེ་ལྟར་ལས་རྒྱའི་མཚན་ཉིད་ཤེས་པར་བྱས་ནས། དེ་ལ་
རིམ་གཉིས་ཀྱི་ལམ་བསྟན་པས་ཉམས་སུ་བླངས་ཏེ་རྒྱུད་སྨིན་པ་ན་བསྟེན་དགོས་ལ། དེ་འདྲ་བའི་ཕྱག་རྒྱའི་
དྷཱཏཱིའི་མར་སྣ་རང་གི་དྷཱཏཱིའི་ནང་དུ་བཅུག་སྟེ་སྙོམས་པར་འཇུག་བཞིན་པའི་ངང་ནས། སྙིང་གའི་སྡུད་རིམ་
དང་ཁྱབ་བྱེད་ལ་དམིགས་པའི་རྡོར་བཟླས་དང་། ཁ་སྦྱོར་བུམ་པ་ཅན་བསྒོམས་པས། རླུང་དགུ་དང༌། ཁྱབ་
391

___ ༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱེད་ཀྱི་རླུང་ཕལ་ཆེར་སྙིང་གའི་དབུ་མར་ཞུགས་གནས་ཐིམ་གསུམ་བྱེད་ནུས་པ་འབྱུང་ལ། དེ་ལས་སྨིག་རྒྱུ་ནས་
འོད་གསལ་གྱི་བར་གྱི་རྟགས་རྣམས་འཆར་ཞིང་། གཏུམ་མོ་སྦྱར་ཏེ་སྟོང་བཞི་དགའ་བཞི་ཁྱད་པར་ཅན་གྱི་ངོ་
བོར་བསྐྱེད་ནུས་པ་དེ་འབྱུང་བས། དེའི་ཚེ་བཞི་ག་དང་ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་བསྒོམ། སྐབས་
འདིར་བསྲེ་བའི་སྐོར་རྣམས་ཀྱང་བྱེད་དོ། ། འོད་གསལ་ལས་ལྡང་བ་རྩོམ་པ་ན་ཕུང་པོ་རྙིང་པ་ལས་གོ་ས་ལོགས་
སུ་སྒྱུ་མའི་སྐུར་ལྡང་སྙམ་པའི་འཕེན་པ་ཡང་ཡང་བཏང་པས། འོད་གསལ་ལས་ལངས་པའི་ཚེ་རེ་ཞིག་ལྷ་སྐུར་
མོས་པ་ཡིད་བྱེད་ཀྱིས་ལྡང་བ་འབྱུང་ཡང་། དེ་ལ་གོམས་པར་བྱས་པའི་མཐར་དངོས་གནས་ལ་ལྡང་ནུས་ཏེ་
འཆད་པར་འགྱུར་རོ། ། སྣང་བ་གསུམ་གྱི་མིང་གི་རྣམ་གྲངས་ཡོད་དེ། ཡུལ་སྣང་མི་འདྲ་བ་གསུམ་འཆར་བའི་
དབང་དུ་བྱས་ནས་སྣང་བ་དང་མཆེད་པ་དང་ཉེར་ཐོབ་ཅེས་བརྗོད་ལ། དེ་ཡང་སྔར་བཤད་པ་ལྟར་ཟླ་འོད་ལྟར་
དཀར་ལམ་པའི་སྣང་བ་འཆར་བས་ན་སྣང་བ་དང་། དེ་སྔར་ལས་ཉི་འོད་བཞིན་དུ་གསལ་བར་སོང་བས་ན་
མཆེད་པ་དང་། དེ་ནས་སྲོད་ཀྱི་སྨག་བཞིན་དུ་མི་གསལ་ཞིང་འོད་གསལ་དང་ཉེ་བར་སོང་བས་ན་ཉེར་ཐོབ་དང་།
སྣང་བ་དང་པོ་དེ་ཀུན་རྟོག་བཞོན་པའི་རླུང་དང་བཅས་པས་སྟོང་བས་ན་སྟོང་པ་དང་། མཆེད་པ་དེ་སྣང་བ་
བཞོན་པའི་རླུང་དང་བཅས་པས་སྟོང་བས་ན་ཤིན་ཏུ་སྟོང་བ་དང་། ཉེར་ཐོབ་དེ་མཆེད་པ་བཞོན་པའི་རླུང་དང་
བཅས་པས་སྟོང་པས་ན་སྟོང་པ་ཆེན་པོ་ཞེས་བརྗོད་པའི་ཕྱིར། དེ་འདྲ་བའི་སྣང་བ་གསུམ་པོ་དེ་འཆི་དུས་དང་།
ལམ་དུས་སུ་ནི་སྙིང་གའི་ཧཱུཏཱིར་རླུང་ཐིམ་པ་ལས་མཚན་ཉིད་ཚང་བར་འཆར་ལ། གཉིད་དུས་དང༌། ལམ་དུས་
ཀྱི་སྐབས་གཞན་འགའ་ཞིག་གི་ཚེ་སྣ་བུག་གི་རྒྱུ་བ་ཕྲ་མོ་མི་ལྡོག་པས་རྫོགས་པར་མི་འཆར་ཡང་ཆ་འདྲ་ཙམ་འཆར་
རོ། ། གཉིས་པ་སྣང་བ་གསུམ་གྱི་རང་བཞིན་ཀུན་རྟོག་དེ་ལ་བརྒྱད་ཅུ་ཡོད་དེ། སྣང་བའི་རང་བཞིན་གྱི་རྟོག་
པ་སོ་གསུམ་དང་། མཆེད་པའི་རང་བཞིན་གྱི་རྟོག་པ་བཞི་བཅུ་དང་། ཉེར་ཐོབ་ཀྱི་རང་བཞིན་གྱི་རྟོག་པ་
བདུན་ཡོད་པའི་ཕྱིར། དང་པོ་གྲུབ་སྟེ། ཆགས་བྲལ་ཡུལ་མི་འདོད་པའི་བློ་ནས། ཕྲག་དོག་གི་བར་སུམ་ཅུ་རྩ་
གསུམ་ཡོད་པའི་ཕྱིར། གཉིས་པ་གྲུབ་སྟེ། སྔར་མ་ཐོབ་པའི་ཡུལ་ལ་ཆགས་པ་ནས། གྱ་གྱུ་མི་དྲང་པའི་བར་
བཞི་བཅུ་ཡོད་པའི་ཕྱིར། གསུམ་པ་གྲུབ་སྟེ། ཆགས་སྡང་། ཆུ་མཉམ་པའི་བློ་ནས་ཐེ་ཚོམ་གྱི་བར་བདུན་ཡོད་
པའིཕྱིར། དེ་དག་གི་ཁྱད་པར་རྒྱས་པར་ནི་གཞན་དུ་བལྟའོ། ། དེ་ཡང་སྐྱེ་བའི་ཚེ་སྣང་བའི་རྗེས་སུ་རང་
བཞིན་གྱི་རྟོག་པ་ཅི་རིགས་པར་སྐྱེ་ཡང་། འགག་པའི་ཚེ་སྣང་བ་ཐིམ་པའི་སྔོན་དུ་རང་བཞིན་རྣམས་འགག་
དགོས་ཏེ། སྣང་བ་དང་པོ་སྐྱེས་པ་ན་ཀུན་རྟོག་བརྒྱད་ཅུའི་བཞོན་པར་གྱུར་པའི་རླུང་རགས་པ་རྣམས་ཐིམ་པའི་
ཕྱིར། དེས་ན་སྣང་བ་གསུམ་དང་དེ་གསུམ་གྱི་རང་བཞིན་རྣམས་སྤེལ་ནས་སྐྱེ་བ་མིན་ནོ། ། རྟོག་པ་དེ་རྣམས་
392

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
སྣང་བ་གསུམ་གྱི་རང་བཞིན་དུ་འཇོག་པའི་རྒྱུ་མཚན་ཡོད་དེ། རྟོག་པ་ཚན་པ་གསུམ་ལ་རླུང་གི་གཡོ་བ་ཤས་ཆེ་
ཆུང་བར་མ་གསུམ་ཡོད་ལ། དེ་ཡང་སྣང་བ་གསུམ་གྱི་བཞོན་པར་གྱུར་པའི་རླུང་ལ་ཤས་ཆེ་ཆུང་བར་མ་གསུམ་
ཡོད་པའི་ལག་རྗེས་ཡིན་པས་ན་དེའི་དབང་གིས་བཞག་པ་ཡིན་པའི་ཕྱིར། དེ་རྣམས་ལ་སྣང་བ་གསུམ་གྱི་རང་
བཞིན་ནམ་མཚན་ཉིད་དུ་བརྗོད་པ་ནི་ངོ་བོ་གཅིག་པའི་སྒོ་ནས་མཚོན་བྱེད་དུ་བྱས་པ་མིན་གྱི། ངོ་བོ་ཐ་དད་པའི་
མཚོན་བྱེད་ཡིན་ཏེ། དཔེར་ན་བྱ་རོག་གིས་ཁང་བཟང་མཚོན་པ་བཞིན་ནོ། ། མདོར་ན་སེམས་དབེན་གྱི་ཡེ་
ཤེས་རྣམས་རྫོགས་པར་བསྐྱེད་པ་ལ་ནང་རྐྱེན་རྡོར་བཟླས་དང་། ཕྱི་རྐྱེན་ཕྱག་རྒྱ་ལ་བརྟེན་པ་དགོས་ཤིང་། ཕྱག་
རྒྱུ་ལའང་ལས་དང་ཡེ་ཤེས་ཀྱི་ཕྱག་རྒྱུ་གཉིས་ལས་ཡེ་རྒྱ་ལ་བརྟེན་ནས་ཀུན་རྟོག་བརྒྱད་ཅུ་བཞོན་པའི་རླུང་དང་
བཅས་པ་ཐིམ་ནས་སེམས་དབེན་ཙམ་བསྐྱེད་ནུས་ཀྱང་། སེམས་དབེན་མཐར་ཐུག་བསྐྱེད་མི་ནུས་པ་དེ་ལ་ནི་
ལས་རྒྱ་དགོས་སོ། ། དེ་ཡང་ཡུལ་རྟེན་གཉིས་ཀ་རྒྱུད་ནས་བཤད་པ་ལྟར་མཚན་ཉིད་ཚང་དགོས་ཀྱི། གང་བྱུང་
གིས་མི་ཆོག་གོ། འོན་ཀྱང་མཁས་གྲུབ་ནོར་བཟང་པས་ནི་ཡེ་རྒྱ་ཙམ་ལ་བརྟེན་ནས་སེམས་དབེན་དཔེའི་འོད་
གསལ་མཐར་ཐུག་བསྐྱེད་ནུས་པ་ཞིག་ཀྱང་བཞེད་དེ་དཔྱད་པར་བྱའོ། ། དེ་ལྟར་ཕྱི་ནང་གི་ཐབས་དེ་གཉིས་ལ་
བརྟེན་ནས་རླུང་ཐམས་ཅད་འཆི་བའི་དུས་སུ་ཐིམ་རིམ་ཇི་ལྟར་འབྱུང་བ་དེ་བཞིན་དུ་སྙིང་ཁར་བསྡུས་ནས།
དཔེའི་འོད་གསལ་སྔ་ཕྱི་རྣམས་འཆི་བ་འོད་གསལ་བཞིན་དུ་བསྐྱེད་པ་ནི་སེམས་དབེན་གྱི་རིམ་པར་འགྱུར་ཏེ་དེ་
ནི་འདུས་པ་འཕགས་ལུགས་ཀྱི་སེམས་དབེན་དང་འདྲའོ། ། གསུམ་པ་དབྱིབས་ཀྱི་རྣལ་འབྱོར་ནི། གྲུབ་ཆེན་
གྱི་གཞུང་དེ་ལས། འོད་གསལ་བ་ལ་དེ་བསམས་ནས། ། དེ་ལས་རྡོ་རྗེ་འཛིན་འདྲར་འགྱུར། ། ཞེས་དང་།
སྨོན་ལམ་ལས། འཆི་རིམ་ཇི་ བཞིན་རླུང་རྣམས་མ་ལུས་པ། ། སྙིང་ ཁར་ ཐིམ་པའི་འོད་གསལ་ དེ་ཉིད་
ལས། ། དབྱིབས་ཀྱི་རྣལ་འབྱོར་མཚན་དཔེའི་དྲ་བ་ཅན། ། སྒྱུ་མ་ལྟ་བུའི་ཏིང་འཛིན་རྫོགས་པར་ཤོག། ཅེས་
གསུངས། འདི་ལ་གཉིས། འགྲུབ་ཚུལ་དངོས་དང་། དེའི་ཡན་ལག་བཤད་པའོ། ། དང་པོ་ནི། ཕྱི་ནང་གི་
ཐབས་དེ་ལ་བརྟེན་ནས་ས་ཆུ་མེ་རླུང་དང་ཀུན་རྟོག་གཡོ་བྱེད་ཀྱི་རླུང་ཐམས་ཅད་སྣང་བ། དེ་མཆེད་པ། དེ་
ཉེར་ཐོབ། དེ་འོད་གསལ་ལ་སྔར་བཤད་པ་ལྟར་ཐིམ་ནས་དཔེའི་འོད་གསལ་མཐར་ཐུག་ཤར་བ་དང་། དཔེའི་
འོད་གསལ་གྱི་བཞོན་པ་གྱུར་པའི་རླུང་འོད་ཟེར་ལྔ་བས་ཉེར་ལེན་དང་། འོད་གསལ་གྱི་སེམས་དེས་ལྷན་ཅིག་
བྱེད་རྐྱེན་བྱས་པ་ལ་བརྟེན་ནས་ལུགས་ལྡོག་ཏུ་ལངས་པའི་ཚེ་ཉེར་ཐོབ་གྲུབ་པ་དང་མཉམ་དུ། ཕུང་པོ་རྙིང་པ་
ལས་གོ་ས་ལོགས་སུ་ཕྱེ་སྟེ་སྒྱུ་ལུས་རྡོ་རྗེ་འཇིགས་བྱེད་སྐུར་དངོས་གནས་ལ་བཞེངས་པ་དེ་འབྱུང་ལ། དེ་ནས་
མཆེད་པ། དེ་ནས་སྣང་བ། དེ་ནས་རང་བཞིན་གྱི་རྟོག་པ་རྣམས་སྐྱེ་ལ། དེ་ཡང་སྣང་བ་གསུམ་ནི་མྱུར་བའི་
393

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚུལ་གྱིས་སྐྱེའོ། ། སྒྱུ་ལུས་གྲུབ་མ་ཐག་པའི་གནས་ནི་སྙིང་གའི་རྩ་འཁོར་གྱི་དབུས་ཀྱི་དྷཱཏཱིའི་ནང་ཡིན་ཏེ།
དཔེའི་འོད་གསལ་མཐར་ཐུག་འཆར་བའི་གནས་དེ་ལྟར་ཡིན་པའི་ཕྱིར་ཏེ, རྗེས། འོད་གསལ་ཉི་མ་སྙིང་
དབུས་འཆར་བར་ཤོག། ཅེསས་གསུངས་པའི་ཕྱིར། འོན་ཀྱང་མཁས་པ་ཁ་ཅིག་སྒྱུ་ལུས་ཐོག་མར་ལུས་ཀྱི་ཕྱི་
རོལ་ཏུ་འགྲུབ་པར་བཞེད་ལ། ཁ་ཅིག་ཕྱི་ནང་གང་དུ་ལྡང་བ་འདོད་པ་དེ་བཞིན་དུ་འགྱུར་བར་འདོད་དེ་མི་
འདྲའོ། ། གང་ལྟར་ཡང་གཞིའི་བར་དོ་ཇི་ལྟར་འགྲུབ་པ་དེ་བཞིན་དུ་འབྱུང་ལ། ནང་ལྡང་འདོད་ནའང་གྲུབ་
མ་ཐག་ནས་ཕྱིར་ཐོན་པར་འགྱུར་བ་ཡིན་ནོ། ། སྒྱུ་མའི་སྐུ་དེ་ནི་འདུས་པ་ལྟར་སྒྱུ་མ། ཆུ་ཟླ། མིག་གཡོར།
མིག་འཕྲུལ། སྨིག་རྒྱུ། རྨི་ལམ། བྲག་ཅ། དྲི་ཟའི་གྲོང་ཁྱེར། འཇའ་ཚོན། གློག ཆུ་བུར། མེ་ལོང་གི་
གཟུགས་བརྙན་ཏེ་དཔེ་བཅུ་གཉིས་ཀྱིས་མཚོན་དུའང་ཡོད་མོད། འདིར་དཔེ་ལྔའི་སྒོ་ནས་མཚོན་པ་ཡིན་ཏེ།
རྨི་ལམ། སྒྱུ་མོ། ཆུ་ཟླ། ཆུ་བུར། མེ་ལོང་ནང་གི་གཟུགས་བརྙན་དང་ལྔས་མཚོན་པའི་ཕྱིར། དེ་ཡང་སྒྱུ་མའི་
སྐུ་དེ་ཕུང་པོ་རྙིང་པ་ལས་གོ་ས་ལོགས་སུ་ཕྱེ་ཡང་། སླར་དེ་ལ་འཇུག་དགོས་པ་ཞིག་ཡིན་པ་ནི། དཔེར་ན། རྨི་
ལམ་གྱི་ལུས་ཁྱད་པར་ཅན་ཕུང་པོ་རྙིང་པ་ལས་ལོགས་སུ་ཕྱེ་ནས་སླར་དེ་ལ་འཇུག་པ་བཞིན་དང་སྐུ་དེ་རླུང་སེམས་
ཀྱི་རང་བཞིན་ཅན་ཡིན་ཡང་བཞིན་ལག་གི་རྣམ་པ་ཅན་དུ་སྐྱེ་བ་ནི་སྒྱུ་མའི་མི་བཞིན་དང་། སྐུ་དེ་ངོ་བོ་གཅིག་
ཡིན་ཡང་གདུལ་བྱ་གང་དུ་ཡོད་པ་དེར་སྤྲུལ་པ་འབྱུང་བ་ནི་ཟླ་བ་གཅིག་ཡིན་ཡང་གཟུགས་བརྙན་ཆུ་དུ་མར་
འཆར་བ་བཞིན་དང་། སྐུ་དེ་རང་རྒྱུ་དཔེའི་འོད་གསལ་ལས་བྱུང་བ་ནི། ཆུ་ལས་ཆུ་བུར་འབྱུང་བ་བཞིན་དང་།
སྐུ་དེ་ཡན་ལག་ཐམས་ཅད་རྫོགས་པར་ཅིག་ཅར་དུ་གྲུབ་པ་ནི།མེ་ལོང་ནང་དུ་ལྷའི་གཟུགས་བརྙན་ཞལ་ཕྱག་
ཐམས་ཅད་ཅིག་ཅར་དུ་སྣང་བ་བཞིན་ནོ། ། སྐུ་དེ་ནི་སྒྲུབ་གཞི་རང་རྒྱུ་ཤིན་ཏུ་ཕྲ་བའི་རླུང་སེམས་ལས་གྲུབ་པ་
ཡིན་ཏེ། རིམ་ལྔ་ལས། སེམས་གང་གིས་ནི་བྱིས་པ་རྣམས། ། འཁོར་བའི་འཆིང་བས་བཅིངས་གྱུར་བ། །
སེམས་དེ་ཉིད་ཀྱིས་རྣལ་འབྱོར་བ། ། བདེ་གཤེགས་གནས་སུ་འགྲོ་བར་འགྱུར། ། ཞེས་ཐ་མལ་བ་ལ་འཁོར་
བའི་རྒྱུར་འགྱུར་བའི་ཤིན་ཏུ་ཕྲ་བའི་རླུང་སེམས་དེ། རྣལ་འབྱོར་བ་ལ་སྒྱུ་མའི་སྐུར་འགྱུར་བར་གསུངས་ཤིང་།
ཡང་དེ་ཉིད་ལས། དེ་ཉིད་རླུང་དང་ཡང་དག་ལྡན། ། རྣམ་ཤེས་གསུམ་པོ་སླར་ཡང་ནི། ། རྣལ་འབྱོར་པ་ཡི་
ལུས་སུ་འགྱུར། ། སྒྱུ་མའི་སྐུ་ཞེས་དེ་ལ་བཤད། ། ཅེས་སྣང་བ་གསུམ་རླུང་དང་བཅས་པ་ལས་སྒྱུ་མའི་སྐུ་
འགྲུབ་པར་བཤད་པའི་ཕྱིར། ཤིན་ཏུ་ཕྲ་བའི་རླུང་། སེམས་དེ་ཉིད་ཐ་མལ་བ་ལ་འཆི་བ་འོད་གསལ་གྱི་རླུང་
དང་བཅས་པ་ལས་སྒྱུ་མའི་སྐུ་འགྲུབ་པར་བཤད་པའི་ཕྱིར།ཤིན་ཏུ་ཕྲ་བའི་རླུང་སེམས་སུ་གྱུར་ནས་ལུས་སྣ་ཚོགས་
སྐྱེ་འགག་བྱེད་པའི་རྒྱུར་འགྱུར་པ་ཡིན་ཏེ། རྡོ་རྗེ་འཕྲེང་བ་ལས། སྙིང་པོར་གྱུར་པ་རང་སྲོག་ལས། ། ཁམས་
394

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
གསུམ་ན་ནི་གཞན་མེད་དེ། ། སྒྱུ་མ་རླུང་གི་ཁམས་གསུམ་ལ། ། རྨི་ལམ་རྨི་བ་བཞིན་དུ་མཐོང་། ། ཞེས་དང་།
སྐྱེ་དང་གནས་དང་འཇིག་པ་དང་། ། སྲིད་པ་བར་མར་གནས་པ་སྟེ། ། ཇི་སྙེད་འཇིག་རྟེན་གྱིས་བཏགས་
པ། ། སེམས་ཀྱི་རླུང་གི་རྣམ་འཕྲུལ་ལོ། ། ཞེས་དང་། ལུང་སྟོན་ལས་ཀྱང་། འདུ་ཤེས་ཅན་དང་འདུ་ཤེས་
མེད། ། སེམས་ཅན་དུ་བཏགས་འདིར་གནས་པ། ། དེ་རྣམས་རླུང་ལས་བྱུང་བ་སྟེ། ། རླུང་ལས་སླར་ཡང་
འགག་པ་ཡིན། ། ཞེས་དང་། རིམ་ལྔ་ལས། འགྲོ་ཀུན་རང་དབང་མེད་པ་སྟེ། ། རང་དབང་དུ་ནི་འབྱུང་མ་
ཡིན། ། དེ་ཡི་རྒྱུ་ནི་འོད་གསལ་བ། ། འོད་གསལ་ཐམས་ཅད་སྟོང་པའོ། ། ཞེས་གསུངས་པའི་ཕྱིར། སྒྱུ་
ལུས་ཀྱི་སྐོར་འདི་འདུས་པའི་ལུགས་ཀྱི་རིམ་པ་གསུམ་པའི་སྒྱུ་ལུས་སྒྲུབ་ཚུལ་དང་ཤིན་ཏུ་མཐུན་པས་རྒྱས་པར་ནི་
དེ་ལས་ཤེས་པར་བྱ་སྟེ། འདིར་མཚོན་པ་ཙམ་མོ། །
གཉིས་པ་བསྲེ་བའི་སྐོར་ཅུང་ཟད་འཆད་པ་ལ་གཉིས། དབྱེ་བ་དང༌། རང་བཞིན་ནོ། ། དང་པོ་ནི།
བསྲེ་བ་ལ་རྒྱས་པར་ཕྱེ་ན་དགུ་ཡོད་དེ། སད་དུས་ཀྱི་སྐུ་གསུམ་གྱི་བསྲེ་བ་དང་། གཉིད་དུས་ཀྱི་སྐུ་གསུམ་གྱི་བསྲེ་
བ་དང་། འཆི་དུས་ཀྱི་སྐུ་གསུམ་གྱི་བསྲེ་བ་རྣམས་སུ་ཡོད་པའི་ཕྱིར། དེ་ནི་བསྡུ་ན་གསུམ་དུ་འགྱུར་ཏེ། ཆོས་
ལོངས་སྤྲུལ་སྐུའི་བསྲེ་བ་གསུམ་དུ་འགྱུར་བའི་ཕྱིར། གཉིས་པ་ལ་གསུམ། སད་དུས་ཀྱི། གཉིད་དུས་ཀྱི།
འཆི་དུས་ཀྱི་སྐུ་གསུམ་དང་བསྲེ་བའོ། ། དང་པོ་ལ་སད་དུས་ཀྱི་ཆོས་སྐུ་དང་བསྲེ་ཚུལ་ཡོད་དེ། ལུས་དབེན་
ཐོབ་ནས་ཟུང་འཇུག་གི་བར་སད་པའི་གནས་སྐབས་སུ་དགའ་བཞི་དྲངས་ཏེ། བདེ་སྟོང་སྦྱར་ནས་བསྒོམ་པ་
ཡིན་པའི་ཕྱིར། སད་དུས་ཀྱི་ལོངས་སྐུ་དང་བསྲེ་ཚུལ་ཡོད་དེ། འོད་གསལ་དེ་ལས་ལྷའི་སྐུར་ཡིད་ངོར་རམ་
དངོས་གནས་ལ་ལྡང་བ་ཡིན་པའི་ཕྱིར། སད་དུས་ཀྱི་སྤྲུལ་སྐུ་དང་བསྲེ་ཚུལ་ཡོད་དེ། ལྡང་བའི་སྐུ་དེ་ཉིད་རྣམ་
སྨིན་གྱི་ཕུང་པོ་རྙིང་པ་འཇིགས་བྱེད་དུ་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་འཇུག་པ་ཡིན་
པའི་ཕྱིར། གཉིད་པ་གཉིད་དུས་ཀྱི་ཆོས་སྐུ་དང་བསྲེ་ཚུལ་ཡོད་དེ། གཉིད་ཀྱི་འོད་གསལ་གྱི་དུས་སུ་བདེ་སྟོང་
སྦྱར་ནས་བསྒོམ་པ་ཡིན་པའི་ཕྱིར། གཉིད་དུས་ཀྱི་ལོངས་སྐུ་དང་བསྲེ་ཚུལ་ཡོད་དེ། གཉིད་ཀྱི་འོད་གསལ་ལས་
ལྷའི་སྐུར་ཡིད་ངོར་རམ་དངོས་གནས་ལ་ལྡང་བ་ཡིན་པའི་ཕྱིར། གཉིད་སད་པ་སྤྲུལ་སྐུ་དང་བསྲེ་ཚུལ་ཡོད་དེ།
ལྡང་བའི་སྐུ་དེ་ཉིད་ཕུང་པོ་རྙིང་པ་ལྷར་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་ཞུགས་ནས་སད་
པར་བྱ་བ་ཡིན་པའི་ཕྱིར། གསུམ་པ་འཆི་དུས་ཀྱི་ཆོས་སྐུ་དང་བསྲེ་ཚུལ་ཡོད་དེ། འཆི་བ་འོད་གསལ་གྱི་དུས་སུ་
བདེ་སྟོང་སྦྱར་ནས་བསྒོམ་པ་ཡིན་པའི་ཕྱིར། བར་དོ་ལོངས་སྐུ་དང་བསྲེ་ཚུལ་ཡོད་དེ། བར་དོར་ལྷའི་སྐུར་ཡིད་
ངོར་རམ་བར་དོ་འབྱུང་བའི་དོད་དུ་ལྷའི་སྐུར་དངོས་གནས་ལ་ལྡང་པ་ཡིན་པའི་ཕྱིར། སྐྱེ་བ་སྤྲུལ་སྐུ་དང་བསྲེ་
395

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚུལ་ཡོད་དེ། བསམ་བཞིན་དུ་སྐྱེ་གནས་སུ་ཉིང་མཚམས་སྦྱོར་བ་ཡིན་པའི་ཕྱིར། རིམ་པ་གསུམ་པའི་སྒྱུ་མའི་སྐུ་
འདི་ཡེ་ཤེས་ཀྱི་སྐུ་མཚན་ཉིད་པ་ཡིན་ཀྱང་། རྡོ་རྗེའི་སྐུ་བཏགས་པ་ཙམ་ཡིན་གྱི། མཚན་ཉིད་པ་མ་ཡིན་ཏེ།
དོན་གྱི་འོད་གསལ་སྐྱེས་པའི་ཚེ་རིགས་འདྲ་རྒྱུན་ཆད་པར་འགྱུར་བའི་ཕྱིར། དོན་གྱི་འོད་གསལ་གྱི་སྔོན་དུ་སྒྱུ་
མའི་སྐུ་སྔོན་དུ་འགྲོ་དགོས་པའི་རྒྱུ་མཚན་ཡོད་དེ། དོན་གྱི་འོད་གསལ་དེ་ཤེས་སྒྲིབ་སྦྱོང་བའི་ནུས་པ་མཐུ་ཅན་དུ་
འགྱུར་པ་ལ་དེ་སྔོན་དུ་འགྲོ་དགོས་པའི་ཕྱིར་ཏེ། རིམ་པ་གསུམ་པའི་སྒྱུ་མའི་སྐུ་འདི་ཕར་ཕྱིན་ཐེག་པའི་བསྐལ་བ་
གྲངས་མེད་གསུམ་དུ་བསོད་ནམས་ཀྱི་ཚོགས་བསགས་པའི་དོད་དུ་འགྱུར་ཞིང་། འདི་སྦྱངས་པ་ལས་བྱུང་བའི་
དོན་གྱི་འོད་གསལ་དེས་ཉོན་སྒྲིབ་དངོས་སུ་སྤོང་ནུས་ཤིང་། ཤེས་སྒྲིབ་ཀྱང་སྦྱོང་བའི་ནུས་པ་ཕུལ་དུ་བྱུང་བ་ཡང་
ཐོབ་པའི་ཕྱིར་རོ། ། བཞི་པ་རྣམ་དག་ཡེ་ཤེས་ཀྱི་རྣལ་འབྱོར་བཤད་པ་ལ་གཉིས། དོན་གྱི་ལྷན་སྐྱེས་བཤད་པ་
དང༌། དེ་ལས་ཟུང་འཇུག་གི་སྐུ་འགྲུབ་ཚུལ་བཤད་པའོ། ། དང་པོ་ནི། གཞུང་དེ་ཉིད་ལས། མཁའ་འགྲོའི་
ཕོ་བྲང་ཞེས་སོགས་དང༌། ། རྣལ་འབྱོར་བཞིའི་རིམ་པ་ལས། གང་སྐྱེས་ཡེ་ཤེས་ཕྱག་རྒྱ་ཆེ། ། ཞེས་སོགས་
དང་། སྨོན་ལམ་ལས། དབང་པོའི་གཞུ་ལྟར་དངས་པའི་སྐུ་དེ་ཉིད། ། ནམ་མཁའི་དབྱིངས་སུ་ཆུ་འཛིན་ཞུ་
བ་བཞིན། ། སྦྱངས་བའི་རྣམ་དག་ཡེ་ཤེས་རྣལ་འབྱོར་གྱིས། ། བདེན་པར་འཛིན་པའི་ས་བོན་དྲུངས་འབྱིན་
ཤོག། ཅེས་གསུངས། དེ་ནི། བདག་གི་ཐུགས་ཀའི་ས་བོན་ལས། ཞེས་སོགས་ཀྱིས་བསྟན་པ་ལྟར། རྣལ་
འབྱོར་བ་དེ་ལ་དོན་གྱི་འོད་གསལ་འགྲུབ་ཏུ་ཉེ་བའི་མཚན་མ་མཐོང་བ་ན། ཕྱི་རྐྱེན་ལས་རྒྱ་དང་སྙོམས་པར་
འཇུག་ཅིང་། ནང་རྐྱེན་རང་གི་སྙིང་གའི་ཧཱུྃ་ཡིག་ལས་འོད་ཟེར་འཕྲོས་པ་སྣོད་བཅུད་ཐམས་ཅད་ལ་ཕོག་པས་
འོད་དུ་འགྱུར། དེ་ནས་སྣོད་བཅུད་དང་བཅུད་རང་ལ་ཐིམ་པ་སོགས་སྔར་བཞིན་བསྒོམ་པ་ནི་རྗེས་གཞིག་གི་
བསམ་གཏན་དང་། ཡང་སྣོད་སྔོན་དུ་མི་སྡུད་པར་རང་གི་ལུས་ཀྱི་སྟོད་སྨད་ནས་ནཱ་དའི་བར་དང་། དེ་ཡང་
འོད་གསལ་དུ་ཐིམ་པར་བསྒོམ་པ་ནི་རིལ་འཛིན་གྱི་བསམ་གཏན་ཏེ། དེ་གཉིས་ཀྱི་སྒོ་ནས་སྒྱུ་ལུས་འོད་གསལ་དུ་
འཇུག་པའི་སྡུད་རིམ་ཡང་ཡང་བྱས་པས་གོམས་པ་ན། རླུང་དབུ་མར་ཞུགས་གནས་ཐིམ་གསུམ་དང་འབྱུང་བའི་
ཐིམ་རིམ་རྣམས་ཀྱང་འཆི་རིམ་བཞིན་དུ་འབྱུང་ཞིང་། སྣང་མཆེད་ཐོབ་གསུམ་གྱི་མཐར་ལྷན་སྐྱེས་ཀྱི་བདེ་བས་
སྟོང་ཉིད་མངོན་སུམ་དུ་གསར་དུ་རྟོགས་པ་ན་རིམ་པ་བཞི་པའི་དོན་གྱི་ལྷན་སྐྱེས་སྐྱེས་པ་ཡིན་ལ། དེ་སྐྱེས་པ་དང་
མཉམ་དུ་རིམ་པ་གསུམ་པའི་སྒྱུ་མའི་ལུས་དེ་ཉིད་འཇའ་ཡལ་བ་ལྟར་དག་ནས་ཡལ་འགྲོ་བ་ཡིན་ནོ། ། དེའི་ཚེ་
འཕགས་ལམ་གསར་དུ་ཐོབ་ཅིང་། དེ་ནི་མཐོང་ལམ་ཡིན་ཀྱང་། ཉོན་སྒྲིབ་ཀུན་བཏགས་དང་ལྷན་སྐྱེས་གཉིས་
ཀའི་དངོས་གཉེན་བར་ཆད་མེད་ལམ་ཡིན་ནོ། ། གཉིས་པ་ནི། གཞུང་དེ་ཉིད་ལས། བསམ་པ་རྫོགས་མཛད་
396

༄༅། ། དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
ཟུང་འཇུག་སྐུ། ། ཞེས་དང་། སྟོང་ཉིད་སྙིང་རྗེ་དབྱེར་མེད་པ། ། ཞེས་སོགས་དང་། སྨོན་ལམ་ལས། དོན་
གྱི་ལྷན་ཅིག་སྐྱེས་པ་དེ་ཉིད་ལས། ། མཚན་དཔེས་བརྒྱན་པའི་ཡོངས་སུ་དག་པའི་སྐུ། ། དོན་དམ་འོད་གསལ་
ཐུགས་དང་མཉམ་སྦྱོར་བའི། ། ཟུང་དུ་འཇུག་པའི་རྣལ་འབྱོར་མཆོག་འགྲུབ་ཤོག། ཅེས་པས་སློབ་པའི་ཟུང་
འཇུག་གི་གཙོ་བོ་འགྲུབ་ཚུལ་བསྟན་ནས།དེའི་རྒྱུན་ལས་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་ཀྱང་
འགྲུབ་པར་འགྱུར་བ་ནི། ནམ་མཁའ་ཇི་སྲིད་སྐུ་ལྔའི་བདག་ཉིད་ཅན། ། ཁ་སྦྱོར་བདུན་ལྡན་གོ་འཕང་མངོན་
གྱུར་ནས། ། མཐའ་དག་འགྲོ་འདི་གོ་འཕང་དེ་ཉིད་ལ། ། སྐད་ཅིག་ཉིད་ལ་བདེ་བླག་འགོད་པར་ཤོག།
ཅེས་གསུངས་སོ། ། འདི་ལ་གཉིས། སློབ་པའི་ཟུང་འཇུག་འགྲུབ་ཚུལ་དང་། སྤྱོད་པའི་རྣམ་གཞག་བསྟན་
པའོ། ། དང་པོ་ནི། དོན་གྱི་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་བས་ཉེར་ལེན་དང་། འོད་
གསལ་དེའི་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས། དག་པའི་སྒྱུ་མའི་སྐུ་དེ་ཕུང་པོ་རྙིང་པ་ལས་གོ་
ས་ལོགས་སུ་ཕྱེ་བའི་ཚུལ་གྱིས་འགྲུབ་ཅིང་། དེ་ཡང་འདིར་འཇིགས་བྱེད་ཞལ་ཕྱག་ཡོངས་རྫོགས་སམ། ཞལ་
གཅིག་ཕྱག་གཉིས་པ་སྐུ་མདོག་དཀར་པོའི་རྣམ་པ་ཅན་དུ་བཞེངས་པོར་འགྱུར་བ་ཡིན་ནོ། ། འཁྲིད་ཡིག་ལས་
རྟེན་བརྟེན་པའི་དཀྱིལ་འཁོར་ཡོངས་རྫོགས་ཀྱི་རྣམ་པར་བཞེངས་པར་ཡང་བཤད།སྐུ་མདོག་དཀར་ནི་སྒྲུབ་གཞི་
སྲོག་འཛིན་ཁ་དོག་དཀར་པའི་རྒྱུ་མཚན་གྱིས་ཡིན་ནོ། ། འགྲུབ་པའི་གནས་དང་མཚོན་ཚུལ་ནི་སྔར་བཞིན་
ཡིན་ལ་སྐུ་འདི་ནི་རིགས་འདྲ་ནམ་ཡང་རྒྱུན་མི་ཆད་པའི་རྡོ་རྗེའི་སྐུ་དངོས་ཡིན་ནོ། ། དུས་ནི་སྔར་རིམ་པ་གསུམ་
པའི་སྒྱུ་ལུས་ལྟར་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་འབྱུང་ཞིང་། དེ་ནས་མཆེད་པ་སོགས་ཀྱང་རིམ་
གྱིས་འབྱུང་། དེ་ནི་ཟུང་འཇུག་ཕལ་པ་སྤངས་པ་ཟུང་འཇུག་གམ། དག་པའི་སྒྱུ་ལུས་ཐོབ་པ་ཡིན་ལ། དེའི་
གང་ཟག་དེ་ཉིད་དགྲ་བཅོམ་པར་སོང་བ་དང་། ཉོན་སྒྲིལ་སྤངས་པའི་རྣམ་གྲོལ་ལམ་ཐོབ་པ་དུས་མཉམ་མོ། །
ཟུང་འཇུག་པ་དེས་སླར་ཡང་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་ནམ་རྟོགས་པ་དེའི་ཚེ་ཟུང་འཇུག་གི་
གཙོ་བོའི་རྟོག་པ་ཟུང་འཇུག་དེ་ཉིད་ཐོབ་པ་ཡིན་ནོ། ། འོན་ཀྱང་མཉམ་བཞག་ལས་ལངས་པ་ན་སྤངས་པ་ཟུང་
འཇུག་བར་འགྱུར་བ་ཡིན་གྱི། རྟོགས་པ་ཟུང་འཇུག་པ་ནི་མ་ཡིན་ཏེ། རྗེས་ཐོབ་ཏུ་སྟོང་ཉིད་མངོན་སུམ་དུ་
རྟོགས་པའི་སློབ་པ་མེད་པའི་ཕྱིར་རོ། ། ཟུང་འཇུག་སྐོར་འདི་ནི་འདུས་པ་འཕགས་ལུགས་དང་ཤིན་ཏུ་འདྲ་
བས་རྒྱས་པར་དེ་ནས་ཤེས་པར་བྱའོ། །
གཉིས་པ་ནི་སྤྱོད་པ་ལ་དབྱེ་བས་དུས་ཆོ་ག་ཕན་ཡོན་སོགས་མང་པོ་ཞིག་ཡོད་པ་རྣམས་འདིར་འཆད་
དགོས་པར་གསུངས་ཀྱང་མང་དུ་དོགས་པས་ཅུང་ཟད་བཤད་ན། སྤྱིར་སྤྱོད་པ་དེ་ལ་གསུམ་ཡོད་དེ། ཆགས་
397

gi ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྲལ་གྱི་སྤྱོད་པ། . ས་དང་ཕ་རོལ་ཏུ་ཕྱིན་པའི་སྤྱོད་པ། འདོད་ཆགས་ཀྱི་སྤྱོད་པ་གསུམ་ཡོད་པའི་ཕྱིར། སྐབས་
འདིའི་སྤྱོད་པ་དེ་ལ་གསུམ་ཡོད། སྤྲོས་བཅས། སྤྲོས་མེད། ཤིན་ཏུ་སྤྲོས་མེད་ཀྱི་སྤྱོད་པ་རྣམས་སུ་ཡོད་པའི་
ཕྱིར་ཏེ། རིམ་པ་བཞིན་དུ་ལས་རྒྱུ་དང་འདྲ་འབག་ཆས་གོས་སོགས་ཡོད་ཅིང་། བརྡ་དང་དེའི་ལན་བྱ་བ་སོགས་
དགོས་པའི་སྤྲོས་བཅས་ཀྱི་སྤྱོད་པ་དང་། ལས་རྒྱུ་དང་འདྲ་འབག་ཆས་གོས་སོགས་ཡོད་ཀྱང་། བརྡ་དང་དེའི་
ལན་བྱ་བ་སོགས་ཀྱི་སྤྲོས་པ་དང་བྲལ་བའི་སྤྲོས་མེད་ཀྱི་སྤྱོད་པ་དང་། དེ་ཐམས་ཅད་སྤང་ནས་ཡེ་རྒྱ་དང་སྙམ་
པར་འཇུག་ཅིང་། གཉིད་ཀྱི་འོད་གསལ་ཆིག་དྲིལ་དུ་བསྒོམ་པའི་ཤིན་ཏུ་སྤྲོས་མེད་ཀྱི་སྤྱོད་པ་རྣམས་སུ་ཡོད་པའི་
ཕྱིར་རོ། ། དེ་ནས་མི་སློབ་པའི་ཟུང་འཇུག་འགྲུབ་ལུགས་ནི་འབྲས་བུ་མངོན་དུ་བྱེད་ཚུལ་གྱི་ནང་དུ་འདུ་བས་
ལོགས་སུ་འཆད་མི་དགོས་སོ། ། གསུམ་པ་འབྲས་བུ་མངོན་དུ་བྱེད་པའི་ཚུལ་ནི། སློབ་པའི་ཟུང་འཇུག་ཐོབ་མ་
ཐག་པ་སྤངས་ཟིན་པས།དེ་ནས་བཟུང་སྟེ་མི་སློབ་པའི་ཟུང་འཇུག་མ་ཐོབ་བར་དུ་ཤེས་སྒྲིབ་སྤོང་པའི་ཕྱིར་དུ་
བརྩོན་དགོས་ལ། དེའི་ཚུལ་ནི་སྤྱོད་པ་གསུམ་གང་རུང་ལ་བརྟེན་ནས་དོན་གྱི་འོད་གསལ་ཡང་ཡང་དྲངས་ཏེ།
དེ་ལ་སྒོམ་ལམ་སྐོར་དགུར་ཕྱེ་བའི་དང་པོ་བརྒྱད་ཀྱིས་ཤེས་སྒྲིབ་སྐོར་དགུར་ཕྱེ་བའི་དང་པོ་བརྒྱད་སྤངས་ཟིན་
ནས་མི་སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་མ་ཁྱད་པར་ཅན་མཐོང་བ་ན། སློབ་པའི་ཟུང་འཇུག་བ་
དེས་ཕྱིའི་ཟླ་འོད་ཉི་འོད་སྲོད་ཀྱི་སྨག་འཐུག་པོ་གསུམ་དང་བྲལ་བའི་ཐོ་རངས་ཀྱི་དུས་སུ་ནང་གི་དཀར་དམར་
ནག་ལམ་པའི་སློད་བྱེད་ཀྱི་རྐྱེན་གསུམ་དང་བྲལ་བའི་མངོན་བྱང་ཐམས་ཅད་སྟོང་པ་འོད་གསལ་རྒྱུན་མཐའི་ཡེ་
ཤེས་མངོན་བྱས་ཏེ། ཡེ་ཤེས་དེས་ཤེས་སྒྲིབ་ཆུང་ངུའི་ཆུང་ངུ་དངོས་སུ་སྤངས་པ། རྣམ་མཁྱེན་སྐད་ཅིག་དང་པོ་
ཐོབ་པ། མི་སློབ་པའི་ཟུང་འཇུག་ཐོབ་པ། སངས་རྒྱས་པ་རྣམས་དུས་མཉམ་པའི་ཚུལ་གྱིས་འབྱུང་བ་ཡིན་
ནོ། ། དེ་ལྟ་བུའི་མི་སློབ་པའི་ཟུང་འཇུག་གི་སྐུ་དེ་ཐོབ་པ་ལ། རྣམ་དག་ཡེ་ཤེས་ཀྱི་རྣལ་འབྱོར་གཉིས་སྔོན་དུ་
འགྲོ་དགོས། དེ་ལ་དབྱིབས་ཀྱི་རྣལ་འབྱོར་མ་དག་པའི་སྒྱུ་ལུས་སྔོན་དུ་འགྲོ་དགོས། དེ་ལ་དམ་ཚིག་གི་རྣལ་
འབྱོར་འཆི་རིམ་བཞིན་དུ་རླུང་རྣམས་སྙིང་གའི་མི་ཤིགས་པའི་ཐིག་ལེ་ལ་བསྡུས་ཏེ་ཐིམ་པ་ལས་བྱུང་བའི་སེམས་
དབེན་དཔེའི་འོད་གསལ་མཐར་ཐུག་སྔོན་དུ་འགྲོ་དགོས། དེ་ལ་སྔགས་ཀྱི་རྣལ་འབྱོར་རྡོར་བཟླས་དང་སྙིང་གའི་
སྡུད་རིམ་བསྒོམ་པ་སྔོན་དུ་འགྲོ་དགོས། དེ་ལ་བསྐྱེད་རིམ་མཐར་ཕྱིན་པ་སྔོན་དུ་འགྲོ་དགོས། དེ་ལ་དབང་
བསྐུར་ལེགས་པར་ཐོབ་ཅིང་དམ་ཚིག་དང་སྡོམ་པ་བསྲུང་བ་སྔོན་དུ་འགྲོ་དགོས། དེ་ལ་ལམ་ཐུན་མོང་བས་རྒྱུད་
ལེགས་པར་སྦྱངས་པ་རྣམས་སྔོན་དུ་འགྲོ་དགོས་པ་ཡིན་ཏེ། དེ་རྣམས་ལས་སྔ་མ་སྔ་མ་མེད་ན་ཕྱི་མ་ཕྱི་མ་རྣམས་
མི་འབྱུང་ལ། ཡོད་ན་ཕྱི་མ་ཕྱི་མ་རྣམས་ཀྱང་ཚུལ་བཞིན་དུ་འབྱུང་བས། ཚེ་གཅིག་ལུས་གཅིག་ལ་འཚང་རྒྱ་ནུས་
398

༄༅། །དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ། །
པའི་ཕྱིར་རོ། ། དེ་དག་ནི་ཐེག་པ་འདིའི་ཆེད་དུ་བྱ་བའི་གདུལ་བྱ་རིན་པོ་ཆེ་ལྟ་བུའི་གང་ཟག་གི་དབང་དུ་བྱས་
པ་ཡིན་ལ། ད་ལྟའི་གང་ཟག་གིས་ཀྱང་ཐ་ན་སྨོན་ལམ་ཡན་ཆད་ཀྱི་སྒོ་ནས་ལམ་འདི་ལ་བག་ཆགས་བཟང་པོ་རེ་
འཇོག་པ་ཡང་གནད་ཆེ་བར་རྗེ་ཉིད་ཀྱིས་གསུངས་སོ། །
སྨྲས་པ། གསང་ཆེན་རྣལ་འབྱོར་བླ་མེད་རྒྱུད་ཀུན་ལས། ། འཁྲུལ་འཁོར་མཐར་ཐུག་གཤིན་རྗེ་གཤེད་
ཀྱི་རྒྱུད། ། རྣམ་པ་མང་ཡང་འདི་ཡི་རྩ་བའི་རྒྱུད། ། སྐལ་པ་འབུམ་ཕྲག་གཅིག་པ་ཞེས་སུ་གྲགས། ། དེ་ལས་
ཕྱུང་བ་རྟོག་པ་མདུན་པ་དང་། ། དམར་ནག་གཉིས་ཀྱི་རྒྱུད་ལ་བརྟེན་ནས་ནི། ། གྲུབ་ཆེན་དཔལ་འཛིན་
སོགས་ཀྱིས་བཤད་པ་ལྟར། ། རྣལ་འབྱོར་བཞི་ཡི་རྣམ་གཞག་ཅུང་ཟད་ཕྱེ། ། ཚུལ་འདི་མཁས་པའི་མན་ངག་
ལ་བརྟེན་ནས། ། བླ་མ་འཇམ་དཔལ་གཤིན་རྗེ་གཤེད་པོ་ཡི། ། རིམ་གཉིས་བསྟན་པ་རྣམ་པར་རྒྱས་པའི་
ཆེད། ། གུས་པས་བགྱིས་པ་ཡིན་གྱི་གཞན་དུ་མིན། ། དེ་ལྟར་རྣལ་འབྱོར་བཞི་ཡི་རིམ་པ་འདིར། ། མ་
བཤད་ལོག་པར་བཤད་པའི་ཆ་གང་ཡིན། ། བདག་བློའི་སྐྱོན་ཏེ་ལེགས་པར་བཤད་པའི་ཆ། ། ལྷ་དང་བླ་མ་
དམ་པའི་དྲིན་ལས་ཡིན། ། འདིར་འབད་དགེ་ལེགས་ཟླ་ཟེར་འབུམ་འཁྱུད་པ། ། གངས་རིའི་ཏོག་ལྟར་གང་
ཞིག་ཐོབ་པ་དེ། ། སྐྱེ་ཀུན་འཇམ་དཔལ་ཞི་ཁྲོས་རྗེས་འཛིན་ཅིང་། །ཟུང་འཇུག་གོ་འཕང་མཆོག་དེ་ཐུབ་ཕྱིར་
བསྔོ། །། ། ཞེས་དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་གཉིས་པའི་རྣམ་པར་བཤད་པ་དངོས་གྲུབ་ཀྱི་
སྙེ་མ་ཞེས་བྱ་བ་འདི་ནི། བསྟན་པའི་མངའ་བདག་ཏུ་གྱུར་པ་ལྷ་བཙུན་གང་གིས་རང་དགོན་དུ་སྔགས་དང་
མཚན་ཉིད་ཀྱི་འཆད་ཉན་བཙུགས་པའི་ཚེ། དེ་གཉིས་ཀྱི་བླ་མའི་གོ་སར་གནས་པ་ཤཱཀྱའི་དགེ་སློང་གྲགས་པ་
བཤད་སྒྲུབ་ཅེས་བྱ་བས། སྔར་སློབ་དཔོན་རྡོ་རྗེ་འཆང་བློ་བཟང་སྦྱིན་པ་དང་། ཁྲི་ཆེན་བློ་བཟང་དར་རྒྱས་རྣམ་
པ་གཉིས་ཀྱི་དྲུང་དུ་ཆོས་འདིའི་དབང་འཁྲིད་སོགས་ལེགས་པར་མནོས་ཤིང་། དོན་ཅུང་ཟད་ཤེས་པའི་སྒོ་ནས་
ཉམས་ལེན་ཕྱོགས་ཙམ་ཞིག་བགྱིས་པའི་མཐུ་དང་། ཁྱད་པར་འདིའི་རྫོགས་རིམ་གྱི་འཁྲིད་ཙམ་ཞིག་སྣང་ཡང་།
འདིར་གཞུང་ཆེ་བ་ནས་བཤད་ཚུལ་སོགས་ཇི་ལྟར་ཡིན་པ་དང་། ཁ་སྐོང་དགོས་པ་དག་གིས་ཁ་བསྐངས་ནས་རྗེ་
དང་མཁས་གྲུབ་ཡབ་སྲས་ཀྱིས་ཕྱེ་བ་བཞིན་གསལ་བར་བཤད་པ་མི་འདུག་པས། འདིར་རྒྱུད་དོན་གྲུབ་ཆེན་
གྱིས་བཀྲལ་བའི་རྗེས་སུ་འབྲང་སྟེ་རྗེ་ཡབ་སྲས་དང་ཆོས་རྗེ་བློ་གྲོས་ཆོས་སྐྱོང་སོགས་ཀྱི་མན་ངག་ལ་བརྟེན་ནས།
གཞུང་ནས་བཤད་ཚུལ་དང་། འདུས་པ་དང་ཐུན་མོང་པའི་རྣམ་གཞག་ཁ་འགེང་འོས་པ་དག་གིས་ཁ་བསྐངས་
ནས་ཅོ་ནེའི་གཟིམས་ཁང་ཉིད་དུ་སྦྱར་བ་སྟེ། འདིས་ཀྱང་རྗེ་བླ་མའི་བསྟན་པ་ལ་ཕན་ཐོགས་པར་གྱུར་
ཅིག། ། ། བཀྲ་ཤིས། །
399

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་
ལྔའི་བསྐྱེད་རྫོགས་གཉིས་ཀྱི་འཁྲིད་དམིགས་
བདེ་ཆེན་མྱུར་འགྲུབ་ཅེས་བྱ་
བ་བཞུགས་སོ། །
ན་མོ་མསྒྱུ་ཤྲཱི་གྷོ་ཥཱ་ཡ། བརྟན་གཡོའི་ཆོས་ཀུན་བདེ་བ་ཆེན་པོའི་ངོར། ། བསྡོམས་མཛད་ཁྱབ་བདག་ཧེ་
རུ་ཀ་དཔལ་དང་། ། རྗེ་བཙུན་རྡོ་རྗེ་རྣལ་འབྱོར་མར་བཅས་ལ། གུས་པས་འདུད་དོ་མཆོག་ཐུན་དངོས་གྲུབ་
སྩོལ། ། འདིར་གྲུབ་ཆེན་དྲིལ་བུ་པའི་ལུགས་ཀྱི་འཁོར་ལོ་སྡོམ་པ་ལྷ་ལྔའི་བསྐྱེད་རྫོགས་ཀྱི་འཁྲིད་དམིགས་ཅུང་
ཟད་བཤད་པར་བྱ་སྟེ།ཐུན་གྱི་ཐོག་མར་ཇི་ལྟར་བྱ་བ་དང་།རྫུན་གྱི་ངོ་བོ་ལ་ཇི་ལྟར་བྱ་བ་དང་། འདི་ལ་གཉིས།
བསྐྱེད་རིམ་དང་། རྫོགས་རིམ་གྱི་རྣམ་གཞག་བཤད་པའོ། ། དང་པོ་ལ་གསུམ། ཐུན་གྱི་མཇུག་ཏུ་ཇི་ལྟར་བྱ་
བའི་ཚུལ་ལོ། ། དང་པོ་ལ་གཉིས། ཐོག་མར་ཇི་ལྟར་བྱ་བའི་རིམ་པ་དང་། རྣལ་འབྱོར་གྱི་ཡན་ལག་གི་རིམ་
པའོ། ། དང་པོ་ལ་བཞི། ནང་མཆོད་བྱིན་གྱིས་བརླབ་པ། སྔོན་འགྲོ་གཏོར་མའི་རིམ་པ། བདག་བསྐྱེད་
མཆོད་པ་བྱིན་གྱིས་བརླབ་ཚུལ། རྡོར་སེམས་ཀྱི་སྒོམ་བཟླས་སོ། ། དང་པོ་ནི། བྲིས་སྐུ་དང་ཡོ་བྱད་རྣམས་
ཚོགས་པར་བྱས་ནས། བླ་མ་ཧེ་རུ་ཀ་དཔལ་དང་། ཞེས་སོགས་ལྟ་བུས་སྐྱབས་སེམས་བྱས་ནས། ཐོག་མར་
རང་ཉིད་སྐད་ཅིག་གིས་པདྨ་དང་ཉི་མའི་གདན་ལ་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་བུ་འཛིན་པ།
ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འབྱུང་བར་བསྐྱེད་པར་བྱ་
ཞིང་། དེ་ལྟར་བྱས་པ་ལ་དགོས་པ་ཡོད་དེ། འོག་ནས་འབྱུང་བའི་མཆོད་གཏོར་རྣམས་བྱིན་གྱིས་བརླབ་པའི་
ཆེད་ཡིན་པའི་ཕྱིར། དེ་ནས་ནང་མཆོད་བྱིན་གྱིས་བརླབ་ཚུལ་དངོས་ལ་བཞི། བསང་བ། སྦྱང་བ། བསྐྱེད་
པ། བྱིན་གྱིས་བརླབ་པའོ། ། དང་པོ་ནི། དུམ་སྐྱེས་མའི་སྔགས་བརྗོད་པའི་སྒོ་ནས་བྱེད་པ་ཡིན་ཏེ། དེའི་ཚེ་
དམིགས་པ་ནི་ཁཎྜ་རོ་ཧིའི་སྔགས་བརྗོད་པ་དང་མཉམ་དུ་དུམ་སྐྱེས་མའི་ཚོགས་དཔག་ཏུ་མེད་པ་སྤྲོས་ནས་བདུད་
རྩིའི་རྫས་ལ་གནས་པའི་བགེགས་རྣམས་རྒྱང་རིང་དུ་བསྐྲད་པར་བསམ་པ་ཡིན་པའི་ཕྱིར། གཉིས་པ་སྦྱང་བར་
400

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་པ་ཉིས་ཀྱི་འཁྲིད་དམིགས། །
བྱ་ཚུལ་ཡོད་དེ། སྭ་བྷཱ་ཝའི་སྔགས་བརྗོད་པའི་སྒོ་ནས་རྫས་སྣོད་དང་བཅས་པ་བདེ་སྟོང་དབྱེར་མེད་ཀྱི་འོད་
གསལ་དུ་དག་པར་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། ཐ་མལ་གྱི་སྣང་ཞེན་དགག་པ་
དང་བསྐྱེད་པའི་བདུད་རྩི་རྣམས་སྟོང་པའི་རྣམ་འཕྲུལ་དུ་ཤེས་པའི་ཆེད་ཡིན་པའི་ཕྱིར། གསུམ་པ་བསྐྱེད་ཚུལ་
ཡོད་དེ། སྟོང་པའི་ངང་ལས་ཡཾ་ལས་རླུང་དང་དེའི་སྟེང་དུ་རཾ་ལས་མེའི་དཀྱིལ་འཁོར་གྱི་ཟུར་སྟེང་དུ་མདུན་ནས་
བརྐྱེན་ཏེ་ཨོཾ་ཨཱཿ ཧཱུྃ་གི་ཡི་གེ་གསུམ་ལས་བྱུང་བའི་མི་མགོ་རློན་པའི་སྒྱེད་པུ་གསུམ་གྱི་འཛོམས་སུ་ཨ་དཀར་པོ་ལས་
ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བའི་ནང་དུ་ཤར་ནས་ཕྱོགས་སུ་གཡོན་སྐོར་དུ་ཨོཾ་ཁཾ་ཨཾ་ཏྲ་དང་
དབུས་སུ་ཧཱུཾ་ལས་རིམ་བཞིན་དུ། དྲི་ཆེན་ཤ་ཆེན་བྱང་སེམས་རཀྟ་དང་དྲི་ཆུ་རྣམས་ཡི་གེ་རྣམས་ཀྱིས་མཚན་པ་
དང་། མེ་ནས་མཚམས་སུ་གཡས་སྐོར་དུ་ལཾ་མཾ་པཾ་ཏཾ་ལས་རིམ་པ་བཞིན་དུ། བ་གླང་གི་ཤ་ཁྱིའི་ཤ་གླང་པོ་ཆེའི་ཤ་
རྟའི་ཤ་རྣམས་ཡི་གེ་དེ་རྣམས་ཀྱིས་མཚན་པར་བསྐྱེད་ཅིང་། དབྱིབས་ནི་ཚང་མ་འམ་དུམ་བུར་བཏུབ་པ་གང་
རུང་ཡིན་པའི་ཕྱིར། འདིར་དབུས་སུ་མི་ཤ་མི་བསྐྱེད་པའི་རྒྱུ་མཚན་ཡོད་དེ། བྱང་གི་ཤ་ཆེན་གྱིས་རྫས་གཉིས་ཀྱི་
གོ་ཆོད་པའི་དབང་དུ་མཛད་པའི་ཕྱིར། མཚོན་དོན་ཡོད་དེ། མི་མགོའི་སྒྱེད་པུ་གསུམ་གྱིས་ནི་བདེ་ཆེན་གྱི་ཡེ་
ཤེས་ཀྱི་རྟེན་སྒྲུབ་པ་པོའི་ལུས་ངག་ཡིད་གསུམ་མཚོན། ཐོད་པ་ཕྱི་དཀར་ལ་ནང་དམར་པས་བདེ་ཆེན་གྱི་ཡེ་ཤེས་
དེ་མཚོན་པའི་ཕྱིར། ཕྱི་མ་གྲུབ་སྟེ་ཕྱི་དཀར་པས་ཁམས་དཀར་པོ་དང་། ནང་དམར་བས་ཁམས་དམར་པོ་དང་།
དེ་གཉིས་ཚོགས་པའི་ཐོད་པས་ཁམས་དཀར་དམར་གྱི་འདུ་འཕྲོད་ལས་བྱུང་བའི་ལྷན་སྐྱེས་ཀྱི་བདེ་ཆེན་མཚོན་
པའི་ཕྱིར་རོ། ། དྲི་ཆེན་སོགས་ལྔ་རིགས་ལྔའི་ས་བོན་ལས་བསྐྱེད་ཅིང་མཚན་པའི་རྒྱུ་མཚན་ཡོད་དེ། ལྔ་པོ་དེ་
རིགས་ལྔ་དང་ཡེ་ཤེས་ལྔའི་ངོ་བོར་མོས་པར་བྱ་བའི་ཆེད་ཡིན་པའི་ཕྱིར། བ་གླང་གི་ཤ་སོགས་བཞི་ཡུམ་ལྔའི་ས་
བོན་ལས་བསྐྱེད་ཅིང་མཚན་པའི་རྒྱུ་མཚན་ཡོད་དེ། དེ་རྣམས་ཡུམ་བཞི་དང་ཚད་མེད་བཞིའི་ངོ་བོར་མོས་པར་
བྱ་བའི་ཆེད་ཡིན་པའི་ཕྱིར། དྲི་ཆེན་སོགས་བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། དེ་རྣམས་སྒྲུབ་པ་
པོ་རང་ཉིད་ཀྱི་ལུས་དང་པོར་ཆགས་པའི་ལུས་ཟུངས་ཀྱི་དངས་མ་ཡིན་པས་སྦྱང་རྟོགས་སྦར་གསུམ་བྱས་ཏེ་ལྷ་ལ་
མཆོད་ཅིང་རང་ཉིད་ཀྱིས་ལོངས་སྤྱོད་པས་འཆི་མེད་ཀྱི་གོ་འཕང་འགྲུབ་པའི་ཆེད་ཡིན་པའི་ཕྱིར། ཤ་བཞི་དེའི་
རྫས་སུ་འཇོག་པའི་རྒྱུ་མཚན་ཡོད་དེ། སྦྱང་རྟོགས་སྦྱར་གསུམ་བྱས་ཏེ་ལྷ་ལ་མཆོད་ཅིང་རང་ཉིད་ཀྱིས་བསྟེན་
པས་འཕྲིན་ལས་བཞི་འགྲུབ་པའི་ཆེད་ཡིན་པའི་ཕྱིར། བཞི་པ་བྱིན་གྱིས་བརླབ་པའི་ཚུལ་ཡོད་དེ། སྦྱང་རྟོགས་
སྦྱར་གསུམ་བྱས་པའི་སྒོ་ནས་ཡིན་པའི་ཕྱིར། སྦྱང་རྟོགས་སྦྱར་གསུམ་བྱེད་ཚུལ་ཡོད་དེ། རླུང་གཡོས་པ་ནས་ཉི་
མ་འཆད་ཀའི་མདོག་ལྟར་དམར་སེར་དུ་གྱུར་པའི་བར་ནི་རྫས་ཀྱི་ཉེས་སྐྱོན་སྦྱང་བ། དེའི་སྟེང་དུ་ཧཱུྃ་དཀར་པོ་
401

༄༅: ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལས་ཁ་ཊཾ་ཀ་བསྐྱེད་པ་ཞུ་བ་ཐོད་པའི་རྫས་ལ་ཐིམ་པས་རྫས་རྣམས་དངུལ་ཆུའི་མདོག་ཅན་དུ་བསྒྱུར་བ་ནི་རྟོགས་
པ། དེ་དག་གི་སྟེང་དུ་དབྱངས་གསལ་གྱི་ཡི་གེ་བཀོད་པ་ལས་ཡི་གེ་གསུམ་དང་། དེ་ལས་འོད་ཟེར་འཕྲོས་པས་
དཔའ་བོ་དང་རྣལ་འབྱོར་མ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་བཀུག་ནས་ཡི་གེ་གསུམ་ལ་ཐིམ་
ཞིང་། དེ་གསུམ་ཡང་བདུད་རྩིར་ཐིམ་པས་མང་དུ་བསྒྱུར་བ་ནི་སྤེལ་བ་སྟེ།དེ་རྣམས་ཀྱང་བྱིན་གྱིས་བརླབ་པའི་
ཡན་ལག་ཡིན་མོད། དེ་ནས་ཡི་གེ་གསུམ་ལན་གསུམ་བརྗོད་པ་ནི་བྱིན་བརླབས་པའི་དངོས་གཞི་ཡིན་པའི་ཕྱིར་
རོ། ། གཉིས་པ་སྔོན་འགྲོ་མཆོད་གཏོར་བྱིན་གྱིས་བརླབ་པའི་ཚུལ་ཡོད་དེ། མཆོད་པ་བྱིན་བརླབ་བྱ་ཚུལ་འོག་
ནས་འབྱུང་བ་ལྟར་དང་། གཏོར་མ་བྱིན་གྱིས་བརླབ་པ་ནི་ནང་མཆོད་ལྟར་བྱ་བ་ཡིན་པའི་ཕྱིར། གཏོར་མགྲོན་
སྤྱན་འདྲེན་པའི་ཚུལ་ཡོད་དེ། འབར་བའི་ཕྱག་རྒྱ་གཡོན་སྐོར་དུ་བྱས་ལ་ངག་ཏུ་ཕོ་ཞེས་བརྗོད་པ་དང་མཉམ་དུ་
རང་གི་ཐུགས་ཀའི་ཧཱུྃ་གི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་ལ་སོགས་པ་
སྤྱན་དྲངས་ཕྱོགས་མཚམས་བརྒྱད་དུ་འཁོད་པར་བསམས་པ་ཡིན་པའི་ཕྱིར། འབུལ་ཚུལ་ཡོད་དེ། ཕྱོགས་སྐྱོང་
རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་སྟེ་ཐ་མལ་གྱི་སྣང་ཞེན་སྦྱངས་པའི་སྒོ་ནས་སྐད་ཅིག་གིས་ཉེ་
རུ་ཀ་ཡབ་ཡུམ་གྱི་སྐུར་བཞེངས་པ་རྣམས་ཀྱི་ལྗགས་ལ་ཧཱུྃ་ལས་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་
པའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་བསམས་ལ། ཨོཾ་ཁ་ཁ་ཁཱ་ཧི་ཁཱ་ཧི་ཞེས་
སོགས་ཀྱིས་ཕྱོགས་དང་མཚམས་ལ་གཡས་དང་གཡོན་སྐོར་གྱིས་ལན་རེ་རེས་འབུལ་བ་ཡིན་པའི་ཕྱིར། ཕུལ་ནས་
ཇི་ལྟར་བྱ་བའི་ཚུལ་ཡོད་དེ། ལྷ་ཡི་ཚོགས་རྣམས་ཞེས་སོགས་ཀྱིས་འཕྲིན་ལས་བཅོལ་ཏེ་ཡིག་བརྒྱུ་བརྗོད་ནས་
བཛྲ་མུ་ཞེས་པས་རང་གནས་སུ་གཤེགས་པར་བསམས་པ་ཡིན་པའི་ཕྱིར། གསུམ་པ་བདག་བསྐྱེད་མཆོད་པ་བྱིན་
གྱིས་བརླབ་པ་ལ། བསང་སྦྱང་ནི་སྔར་ལྟར་དང་། བསྐྱེད་ཅིང་བྱིན་གྱིས་བརླབ་ཚུལ་ཡོད་དེ། སྟོང་པའི་ངང་
ལས་ཐོད་པའི་མིང་ཡིག་དང་པོ་ཀ་ལ་ཐིག་ལེ་བྱིན་པའི་ཀཾ་ལས་ཐོད་པ་ཡངས་ཤིང་རྒྱུ་ཆེ་བ་མཆོད་པའི་གྲངས་དང་
མཉམ་པ་རྣམས་ཀྱི་ནང་དུ་ཧཱུྃ་རེ་རེ་དེ་རྣམས་འོད་དུ་ཞུ་བ་ལས་མཆོད་རྫས་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་
ཤེས་ཡིན་པ་ལ། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་མགྲོན་རྣམས་ཀྱི་མིག་ལ་སོགས་པའི་དབང་
པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་པ་ཁྱད་པར་ཅན་བསྐྱེད་བའི་ཁྱད་ཆོས་གསུམ་ལྡན་དུ་མོས་ནས། ཨཧཱུཾ་
སོགས་རང་རང་གི་མིང་དང་ཡི་གེ་གསུམ་སྤེལ་ནས་བྱིན་གྱིས་བརླབ་པར་བྱ་བ་ཡིན་པའི་ཕྱིར། མཚོན་དོན་ཡོད་
དེ། ཐོད་པ་ས་བོན་དང་བཅས་པས་བདེ་བ་ཆེན་པོའི་ཡེ་ཤེས་དང་། མཆོད་པ་རྣམས་ཧཱུཾ་ལས་བསྐྱེད་པའི་ཧཱུཾ་
གིས་ནི་ཧེ་རུ་ཀའི་ཐུགས་བདེ་སྟོང་དབྱེར་མེད་ཀྱི་ཡེ་ཤེས་མཚོན་ཞིང་། དེ་ཡང་ཡེ་ཤེས་དེ་ཉིད་མཆོད་རྫས་སོ་སོར་
402

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས་ །
ཤར་བར་མོས་པར་བྱ་བའི་ཆེད་ཡིན་པའི་ཕྱིར། མཆོད་རྫས་སོ་སོའི་མིང་ཡི་གེ་གསུམ་དང་སྤེལ་བའི་རྒྱུ་མཚན་
ཡོད་དེ། ཡི་གེ་གསུམ་རྡོ་རྗེ་གསུམ་གྱི་ས་བོན་ཡིན་པས་དེའི་ནུས་པས་མཆོད་རྫས་རྣམས་བྱིན་གྱིས་བརླབ་ནུས་
པའི་ཆེད་ཡིན་པའི་ཕྱིར། བཞི་པ་རྡོར་སེམས་ཀྱི་སྒོམ་བཟླས་ནི་འདོད་ན་གཞན་ནས་འབྱུང་བ་ལྟར་བྱ་ལ། དེ་
ཡང་སྤྱིར་ཐུན་སྔ་ཕྱིའི་མཚམས་དང༌། ཐུན་ཐམས་ཅད་ཀྱི་མཇུག་དང་། སྐབས་འདིར་བྱ་བ་རྣམས་གང་བྱས་
ཀྱང་མི་འགལ་ཡང་། བླ་མའི་སྔ་མའི་ཕྱག་ལེན་སྐབས་འདིར་བྱེད་པ་ཡིན་ཞིང་། དེ་ལའང་རང་རྡོར་སེམས་སུ་
བསྐྱེད་ཀྱང་ཆོག་མོད། ལག་ལེན་ནི་རང་གི་སྤྱི་བོའི་བསྐྱེད་པ་ལྟར་རོ། ། གཉིས་པ་རྣལ་འབྱོར་གྱི་ཡན་ལག་ཇི་
ལྟར་བྱ་བའི་རིམ་པ་ལ་གསུམ། སྒོ་གསུམ་དག་པར་བྱེད་པའི་རྣལ་འབྱོར། མཐུན་རྐྱེན་བསྒྲུབ་པའི་ཕྱིར་ཚོགས་
གསོག་ཚུལ། འགལ་རྐྱེན་བཟློག་པའི་ཕྱིར་སྲུང་འཁོར་བསྒོམ་པའི་ཚུལ་ལོ། ། དང་པོ་ནི། བཤད་རྒྱུད་ཀུན་
སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ། ། ཧེ་ནི་རྒྱུ་སོགས་སྟོང་པ་ཉིད། ། རུ་ནི་བཀོད་དང་བྲལ་བ་སྟེ། །
ཀ་ནི་གང་དུའང་མི་གནས་པའོ། ། ཞེས་འབྱུང་བའི་དོན་ལྟར་བསམ་པ་ཡིན་ལ། དེའི་ཚུལ་ཡོད་དེ། ཧེ་ཡིག་
གིས་ཀུན་བྱང་གི་ཆོས་ཀྱི་འབྱུང་གནས་སམ་རྒྱུ་རང་གི་སེམས་ལ་སོགས་པ་ཕུང་སོགས་ཀྱི་ཆོས་རྣམས་རང་བཞིན་
གྱིས་གྲུབ་པས་སྟོང་པའི་ཆོས་ཀྱི་བདག་མེད་པ་དང་། རུ་ཡིག་གིས་ཕུང་སོགས་ལ་བཏགས་པའི་གང་ཟག་ཉིད་ལ་
གང་ཟག་གི་བདག་འཛིན་གྱིས་བཏགས་པ་ཙམ་མ་ཡིན་པར་གང་ཟག་གི་བདག་ཏུ་བཀོད་པ་སྟེ་བཟུང་བ་ལྟར་
མེད་པའི་གང་ཟག་གི་བདག་མེད་པ་དང་། ཀ་ཡིག་གིས་ཡུལ་བདག་མེད་གཉིས་མངོན་སུམ་རྟོགས་པའི་ཡུལ་
ཅན་ལྷན་སྐྱེས་ཀྱི་ཡེ་ཤེས་ཉིད་དང་། ཤྲཱི་ཡིག་གིས་ཡུལ་བདག་མེད་དང་ཡུལ་ཅན་གྱི་ཡེ་ཤེས་གཉིས་ངོ་བོ་དབྱེར་
མེད་དུ་སྦྱོར་བ་མཚོན་ཞིང་། དེ་ལྟར་ཡུལ་ཡུལ་ཅན་གཉིས་ཆུ་ལ་ཆུ་བཞག་བཞིན་དུ་དབྱེར་མི་ཕྱེད་པའི་བདེ་བ་
ཆེན་པོའི་ཡེ་ཤེས་ཀྱི་བདག་ཉིད་དེ་ངའོ་སྙམ་དུ་ཆོས་སྐུ་ལ་ང་རྒྱལ་བཞག་ནས་བསྒོམ་པར་བྱ་བ་ཡིན་པའི་ཕྱིར།
ཚུལ་འདི་ལ་ཡིད་དག་པར་བྱེད་པའི་རྣལ་འབྱོར་ཞེས་བྱ་སྟེ། ཡིད་ལ་བདག་གཉིས་སུ་འཛིན་པའི་ཐ་མལ་གྱི་སྣང་
ཞེན་བསལ་ནས་དག་པར་བྱེད་པའི་རྣལ་འབྱོར་ཡིན་པའི་ཕྱིར། དེ་ནས་བདེ་སྟོང་དབྱེར་མེད་ཀྱི་ངང་ནས་ཧེ་རུ་
ཀ་ཡབ་ཡུམ་གྱི་སྐུར་བཞེངས་ཏེ་ངག་ཏུ་ཤྲཱི་ཧེ་རུ་ཀོ་ཉཧཾ་ཞེས་བརྗོད་ཅིང་། འདི་ལ་ལུས་དག་པར་བྱེད་པའི་རྣལ་
འབྱོར་ཞེས་བྱ་སྟེ། ལུས་ལྷ་ཡབ་ཡུམ་དུ་གསལ་བའི་སྒོ་ནས་ལུས་ལ་ཐ་མལ་གྱི་སྣང་ཞེན་དག་པར་བྱེད་པའི་རྣལ་
འབྱོར་ཡིན་པའི་ཕྱིར། དེ་ནས་ཐོག་མཐར་ཨོཾ་དང་ཧཱུྃ་ཕཊ་སྦྱར་བའི་དབྱངས་གསལ་ངག་ཏུ་ལན་གསུམ་བརྗོད་
ཅིང་། དེའི་ཚེ་སྔགས་ཕྲེང་དེ་རྣམས་འོད་ཟེར་ལྔ་དང་ལྡན་པའི་རྣམ་པ་ཅན་ལྟེ་བར་གཡོན་སྐོར་དུ་ལན་གསུམ་
གྱིས་བསྐོར་བ་ལས་ལྷ་ལྔ་འམ། འཁོར་ལོ་གསུམ་གྱི་ལྷའི་ཚོགས་སྤྲོས་ཀྱང་རུང་སྟེ། རང་གི་སྣ་བུག་གཡས་ནས་
403

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར་འཐོན། ཕྱོགས་བཅུར་འཕྲོས་པས་བགེགས་ཐམས་ཅད་ཚར་བཅད། སླར་སྣ་བུག་གཡོན་ནས་ཞུགས།
ལྟེ་བའི་སྔགས་འཕྲེང་ལ་ཐིམ་པར་བསམ་པ་འདི་ལ་ངག་དག་ པར་བྱེད་པའི་རྣལ་འབྱོར་ཞེས་བྱ་སྟེ། ངག་
དབྱངས་གསལ་གྱི་རྣམ་པར་ཤར་བའི་སྒོ་ནས་དག་པར་བྱེད་པའི་རྣལ་འབྱོར་ཡིན་པའི་ཕྱིར། དག་པ་གསུམ་གྱི་
རྣལ་འབྱོར་བསྒོམས་པ་ལ་དགོས་པ་ཡོད་དོ། ། སྒྲུབ་ཐབས་དངོས་གཞིའི་ལམ་རྣམས་འཁོར་ལོ་སྡོམ་པའི་སྐུ་
གསུང་ཐུགས་ཀྱི་རྣམ་རོལ་ཏུ་འཆར་བའི་ཆེད་ཡིན་པའི་ཕྱིར་རོ། ། གཉིས་པ་མཐུན་རྐྱེན་བསྒྲུབ་པའི་ཕྱིར་
ཚོགས་གསག་པ་ལ་གསུམ། སྦྱང་གཞི་འཛམ་བུ་གླིང་པའི་མི་མང་ལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་
སྐྱེས་ནས་མྱོང་འགྱུར་གྱི་ལས་གསོག་པ་དང་ཆོས་མཐུན་པར་བསོད་ནམས་ཀྱི་ཚོགས་གསོག་པའི་ཚུལ། དེའི་འོག་
ཏུ་ཕུང་སོགས་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་པར་འཆི་བ་ཆོས་སྐུར་
ཁྱེར་བའི་རྣལ་འབྱོར་ཡེ་ཤེས་ཀྱི་ཚོགས་གསོག་པའི་ཚུལ། འཆི་བ་འོད་གསལ་གྱི་རླུང་སེམས་ཙམ་ལས་བར་དོ་
འགྲུབ་པ་དང་ཆོས་མཐུན་པར་བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པའོ། ། དང་པོ་ལ་གཉིས།
ཚོགས་ཞིང་སྤྱན་འདྲེན་པ་དང་། དེ་ལ་མཆོད་པའི་ཚུལ་ལོ། ། དང་པོ་ཇི་ལྟར་བྱ་བའི་ཚུལ་ཡོད་དེ། རང་ཧེ་རུ་
ཀར་གསལ་བའི་ཐུགས་ཀར་པོ་སེར་པོ་ལས་སྣ་ཚོགས་པདྨའི་ལྟེ་བར་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་
དཔལ་མཆོག་དང་པོའི་ཡི་གེ་ཧཱུྃ་ཡིག་མཐིང་ག། ཆོས་དབྱིངས་ཡེ་ཤེས་སོགས་ཡེ་ཤེས་ལྔའི་རང་བཞིན་ཅན་གྱི་
འོད་ཟེར་ལྔ་དང་ལྡན་པའི་འོད་ཟེར་རང་གི་ལུས་ཀྱི་ནང་གང་སྒོ་གསུམ་གྱི་སྒྲིབ་པ་སྦྱངས་ནས་ལུས་ཤེལ་གྱི་གོང་བུ་
ལྟར་གསལ་ཞིང་དང་བ་བཞིན་དུ་རྣམ་པར་དག་པར་གྱུར་ཏེ། ཕྱིར་འཐོན་པའི་འོད་ཟེར་གྱིས་འགྲོ་བ་ཐམས་
ཅད་ཀྱི་ལུས་སྦྱངས་ནས་སྒོ་གསུམ་དག་པར་བྱས། སྤྲིན་སྒྲའི་ཡི་གེ་ཧཱུྃ་གི་འོད་ཟེར་གྱིས་ཚོགས་ཞིང་རྣམས་སྤྱན་
འདྲེན་པ་ཡིན་པའི་ཕྱིར། ཧཱུྃ་གིས་ཡེ་ཤེས་ལྔ་མཚོན་ཚུལ་ཡོད་དེ། ཨ་བྷུས་ཨུས་དོན་གྲུབ། ཧས་སྣང་མཐའ།
མགོས་རིན་འབྱུང་། ཟླ་ཚེས་ཀྱིས་རྣམ་སྣང་།ཐིག་ལེ་ནཱ་ད་དང་བཅས་པས་མི་བསྐྱོད་པ་མཚོན་པར་བཤད་པའི་
ཤུགས་ཀྱིས་རིམ་པ་བཞིན་དུ་བྱ་གྲུབ་ཡེ་ཤེས། སོར་རྟོག་ཡེ་ཤེས། མཉམ་ཉིད་ཡེ་ཤེས། མེ་ལོང་ཡེ་ཤེས། ཆོས་
དབྱིངས་ཡེ་ཤེས་རྣམས་མཚོན་པར་བསྟན་པའི་ཕྱིར། ཚོགས་ཞིང་དུ་ཡུལ་གང་སྤྱན་འདྲེན་པ་ཡོད་དེ། བླ་མ་རྡོ་
རྗེ་འཆང་གི་རྣམ་པ་ཅན་ནས། ཁྲོ་བོའི་བར་ནམ་མཁའི་ཁམས་ཐམས་ཅད་ཏིལ་གྱི་གང་བུ་ལྟར་གང་བ་མདུན་གྱི་
ནམ་མཁར་སྤྱན་འདྲེན་པ་ཡིན་པའི་ཕྱིར། གནས་གང་ནས་སྤྱན་འདྲེན་པའི་ཚུལ་ཡོད་དེ། ཆོས་སྐུ་ལ་རང་
བཞིན་གྱི་གནས་སུ་བྱས་ནས་གཟུགས་སྐུའི་རྣམ་པར་སྤྱན་འདྲེན་པ་དང་། ལོངས་སྐུ་ལ་རང་བཞིན་གྱི་གནས་སུ་
བྱས་ནས་སྤྲུལ་སྐུའི་རྣམ་པར་སྤྱན་འདྲེན་པ་དང་། གནས་བྱེ་བྲག་པ་འོག་མིན་ལྟ་བུ་ནས་སྤྱན་འདྲེན་པ་རྣམས་
404

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
ལས་འདིར་ཕྱི་མ་ལྟར་བྱ་བ་ཡིན་པའི་ཕྱིར། བླ་མ་སྤྱན་འདྲེན་པའི་ཚུལ་ཡོད་དེ། སྤྱིར་དཀྱིལ་འཁོར་གྱི་གཙོ་བོ་
དང་ཐ་དད་ཐ་མི་དད་པའི་ཚུལ་གཉིས་ཡོད་ཀྱང་འདིར་ཐ་དད་པའི་ཚུལ་དང་། རྣམ་པ་ལའང་ཐ་མལ་པ་དང་
ལྷའི་རྣམ་པ་གཉིས་ལས་རྡོ་རྗེ་འཆང་གི་རྣམ་པར་སྤྱན་འདྲེན་པ་ཡིན་པའི་ཕྱིར། སྤྱན་དྲངས་པའི་འོག་ཏུ་འོད་
ཟེར་གང་དུ་ཐིམ་པར་བསམ་པའི་ཚུལ་ཡོད་དེ། རང་གི་སྙིང་ཀར་ཐིམ་པར་བསམ་པ་ཡིན་པའི་ཕྱིར། དགོས་པ་
ཡོད་དེ། རླུང་ཐམས་ཅད་སྙིང་ཀར་བསྡུས་ནས་འོད་གསལ་འཆར་བའི་དགེ་རྩ་སྨིན་བྱེད་དུ་འགྱུར་བའི་ཆེད་
ཡིན་པའི་ཕྱིར། གཉིས་པ་ལ་གསུམ་གྱི་དང་པོ་ཕྱག་འཚལ་བའི་ཚུལ་ཡོད་དེ། གང་གི་དྲིན་གྱིས་ཞེས་སོགས་
ཚིགས་བཅད་གཅིག་གིས་བླ་མ་དང་། ཧེ་རུ་ཀ་དཔལ་སོགས་རྐང་བ་བཞིས་གཙོ་བོ་ཡབ་ཡུམ་དང་དཔལ་ལྡན་རྡོ་
རྗེ་མཁའ་འགྲོ་མ་སོགས་ཀྱིས་ཡུམ་དང་འཁོར་རྣམས་ལ་ཕྱག་འཚལ་བ་ཡིན་པའི་ཕྱིར། ཚིགས་བཅད་དང་པོའི་
དོན་ཡོད་དེ། བླ་མ་གང་གི་དྲིན་གྱིས་མཐར་ཐུག་གི་བདེ་བ་ཆེན་པོའི་གནས་སྐད་ཅིག་གིས་ཏེ་ཚེ་གཅིག་ལ་ཐོབ་
པར་འགྱུར་བ་རིན་པོ་ཆེ་དབང་གི་རྒྱལ་པོ་དང་ཆོས་མཚུངས་པ་འབྲས་དུས་ཀྱི་རྡོ་རྗེ་ཅན་ཏེ་རྡོ་རྗེ་འཆང་གི་ངོ་བོར་
བལྟསཔའི་ཞབས་ཀྱི་པདྨོ་ལ་ཕྱག་འཚལ་བ་སྟེ་འདུད་པའི་ཕྱིར། གཉིས་པའི་དོན་ཡང་ཡོད་དེ། ཧེ་རུ་ཀ་དཔལ་
ནི་སྔར་བཞིན་དང་། བདུད་བཞི་ལས་རྒྱལ་བས་ན་དཔའ་བོ་ཆེ། སྒྲིབ་གཉིས་དང་བྲལ་བས་ན་རྣམ་དག བདེ་
སྟོང་དབྱེར་མེད་ཀྱི་ཡེ་ཤེས་རང་གི་བདག་ཉིད་དུ་འཛིན་པས་ན་རྡོ་རྗེ། འདོད་རྒུར་བསྒྱུར་བས་ན་དབང་ཕྱུག་ཆེ་
སྟེ་གཙོ་བོ་ཡབ་དང༌། རྗེས་སུ་ཆགས་པའི་སྦྱོར་བས་ཡབ་དེ་ཉིད་ཀྱི་ཐུགས་རྒྱུད་ལ་ཆགས་པ་ཆེན་པོ་ལྷན་སྐྱེས་ཀྱི་
བདེ་པ་སྣ་ཚོགས་བསྐྱེད་པར་མཛད་པའི་རྡོ་རྗེ་ཕག་མོ་དེ་ལ་འདུད་པ་ཡིན་པའི་ཕྱིར། གསུམ་པའི་དོན་ཡང་ཡོད་
དེ། གནས་དང་ཉེ་བའི་ཞེས་སོགས་ཀྱིས་ཀྱང་རུང་ཞིང་། འདིར་དཔལ་ལྡན་རྡོ་རྗེ་མཁའ་འགྲོ་མ་རྡོ་རྗེ་ཕག་མོ་
དེ་ཉིད་མཁའ་འགྲོ་མ་རྣམས་ཀྱི་འཁོར་ལོ་སྒྱུར་བ་སྟེ་གཙོ་མོ་ཡིན་ལ། དེ་ཉིད་ཡེ་ཤེས་ལྔ་དང་སྐུ་གསུམ་གྱི་བདག་
ཉིད་ཅན་འགྲོ་བ་ཀུན་སྐྱོབ་པར་མཛད་པ་སྟེ་དེ་ལ་ཕྱག་འཚལ་ལོ་ཞེས་དང་། མཁའ་འགྲོ་མ་གཞན་ཇི་སྙེད་ཡོད་པ་
དེ་རྣམས་ཀྱང་ཀུན་ཏུ་རྟོག་པའི་འཆིང་བ་རྣམས་གཅོད་པར་མཛད་ཅིང་། འཇིག་རྟེན་གྱི་དོན་གྱི་བྱ་བ་ལ་འཇུག་
པ་དེ་སྙེད་ཀྱིས་མཚོན་པའི་འཁོར་བཅས་རྣམས་ལ་ཕྱག་འཚལ་བ་ཡིན་པའི་ཕྱིར། གཉིས་པ་མཆོད་པ་འབུལ་
བའི་ཚུལ་ཡོད་དེ། རང་གི་སྙིང་ག་ནས་མེ་ཏོག་མ་དཀར་མོ། བདུག་པ་མ་དུད་ཁ། མར་མེ་མ་དམར་མོ། དྲི་
ཆབ་མ་ལྗང་ཁུ། ཞལ་བསམ་ཁ་དོག་སྣ་ཚོགས་པ་ཕྱག་དང་པོ་གཉིས་ཀྱིས་རྡོར་དྲིལ་དང་། གཉིས་པ་རྣམས་ནི་
རང་རང་གི་མཆོད་པ་འཛིན་པ་དང་། གཟུགས་རྡོ་རྗེ་མ་དཀར་མོ། སྒྲ་རྡོ་རྗེ་མ་སྔོན་མོ། དྲི་རྡོ་རྗེ་མ་སེར་མོ།
རོ་རྡོ་རྗེ་མ་དམར་སེར། རེག་བྱ་རྡོ་རྗེ་མ་ལྗང་ཁུ། ཆོས་དབྱིངས་རྡོ་རྗེ་མ་དཀར་མོ་རྣམས་ཕྱག་གཡས་ཀྱི་དང་པོ་
405

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ན་མེ་ལོང་པི་ཝང་དུང་ཆོས་ སྦྲང་ཆང་ན་བཟའ་ཆོས་འབྱུང་དང་། གཡས་ཀྱི་གཉིས་པ་རྣམས་ན་ཌ་མ་རུ།
གཡོན་པ་རྣམས་ཀྱིས་གྲི་ཐོད་འཛིན་པ་དཔག་ཏུ་མེད་པ་སྤྲུལ་ཏེ་རང་རང་གི་སྔགས་བརྗོད་པ་དང་མཉམ་དུ་
མཆོད་པ་ཡིན་པའི་ཕྱིར། ཆུ་གཉིས་འབུལ་བའི་ཚེ་ལྷ་མོ་རྣམས་ཁ་དོག་སྔོན་པོར་རུང་བར་སེམས་ཏེ། འདི་ནི་
གཞུང་ཆེ་ བ་ ནས་ གསལ་བར་མ་ བཤད་ལ། ཨོཾ་ དང་ ཧཱུྃ་བརྗོད་པའི་ཚེ་ སྤྲོ་བསྡུ་བྱེད་པ་ནི་ཐམས་ ཅད་ལ་
འདྲའོ། ། དེ་ནས་མཆོད་པ་གཞན་ཇི་ལྟར་བྱ་བའི་ཚུལ་ཡོད་དེ། རང་གི་ཐུགས་ཀའི་ཧཱུྃ་ལས་བྱུང་བའི་སྙིང་པོའི་
རྣལ་འབྱོར་མ་བཞིས་ཐོད་པ་བདུད་རྩི་ལྔས་གང་བས་མཆོད་པ་ནི་ནང་གི་མཆོད་པ་དང་། ཡབ་ཡུམ་སྙོམས་པར་
ཞུགས་པ་ལས་ལྷ་ཐམས་ཅད་བདེ་བས་ཚིམ་པར་བསམ་པ་ནི་གསང་མཆོད་དང༌། བདེ་བས་སྟོང་པ་ངེས་པའི་
བདེ་སྟོང་དབྱེར་མེད་ཀྱི་ཡེ་ཤེས་རྒྱུད་ལ་སྐྱེས་པར་བསམ་པ་ནི་དེ་ཁོ་ན་ཉིད་ཀྱི་མཆོད་པ་ཡིན་པའི་ཕྱིར། ནང་གི་
མཆོད་པའི་སྐབས་སུ་ཨོཾ་སརྦ་བཛྲ་ཞེས་སོགས་ཀྱི་སྔགས་འབྱུང་བའི་དོན་གཞན་གྱིས་བཤད་པ་མ་མཐོང་ཡང་རང་
གི་གོ་ཚོད་ལྟར་ན་འདི་བཞིན་དུ་སེམས་ཏེ། སརྦ་ནི་ཐམས་ཅད། བཛྲ་ནི་རྡོ་རྗེ། ཀཱ་མི་ནི་འདོད་མ། སརྦ་བྷ་
གླུ་ནི་ཐམས་ཅད་ཟོ། ཤོ་དྷ་ཡ་ནི་སྦྱོངས་ཤིག གུ་ཧུ་བཛྲ་ནི་ནི་གསང་བའི་རྡོ་རྗེ་ཅན། སཱ་ཧཱ་ནི་གཞི་ཚུགས་ཞེས་
པར་འགྱུར་བའི་ཕྱིར་རོ། ། གསུམ་པ་སྐྱབས་འགྲོ་སོགས་ཇི་ལྟར་བྱ་བའི་ཚུལ་ཡོད་དེ། དཀོན་མཆོག་གསུམ་ལ་
ཞེས་སོགས་ཀྱིས་སྐྱབས་སུ་འགྲོ་བ་དང་། སེམས་བསྐྱེད་པ་དང་། བྱང་སེམས་ཀྱི་སྡོམ་པ་འཛིན་པ་དང༌། ཕྱིན་
དྲུག་ལ་བསླབ་པར་དམ་འཆའ་བ་དང་། དེའི་རྗེས་སུ་རྒྱལ་བ་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་
བ་དང་།མྱ་ངན་ལས་མི་འདའ་བར་བཞུགས་པར་གསོལ་བ་དང་། བགྲོད་དཀའ་སྲིད་པའི་སོགས་ཀྱིས་ལུས་
འབུལ་བ་དང་། སེམས་ཅན་ཐམས་ཅད་ཞེས་སོགས་ཀྱིས་ཚད་མེད་བཞི་བསྒོམ་པ་ཡིན་པའི་ཕྱིར་རོ། ། ཚོགས་
ཞིང་མཆོད་ཅིང་སྐྱབས་འགྲོ་སོགས་བྱས་པ་ལ་དགོས་པ་ཡོད་དེ། ཚོགས་རྫོགས་ཤིང་སྒྲུབ་པའི་མཆོད་པར་འགྱུར་
བའི་ཆེད་ཡིན་པའི་ཕྱིར། ཚོགས་ཞིང་རྣམས་མཐར་ཇི་ལྟར་བྱ་བའི་ཚུལ་ཡོད་དེ། སྤྱིར་རང་གནས་སུ་གཤེགས་
པ་དང་། མི་དམིགས་པར་བསམ་པ་དང་། རང་ལ་ཐིམ་པར་བསམ་པ་རྣམས་ལས་འདིར་ཡིག་བརྒྱའི་མཇུག་ཏུ་
རང་གི་སྨིན་མཚམས་སམ་སྙིང་གར་ཐིམ་པར་བསམ་པ་ཡིན་པའི་ཕྱིར། དགོས་པ་ཡོད་དེ། བྱིན་གྱིས་བརླབ་
པའི་ཆེད་ཡིན་པའི་ཕྱིར་རོ། ། གཉིས་པ་ནི། གཞི་ལ་འཆི་བའི་ཚེ་ལས་དབང་གིས་ཕུང་ཁམས་སྐྱེ་མཆེད་དང་
རླུང་རྣམས་རིམ་གྱིས་ཐིམ་ནས་འཆི་བ་འོད་གསལ་གྱི་རླུང་སེམས་ཕྲ་མོ་མངོན་དུ་གྱུར་པ་ལ་འཆི་བ་ཞེས་བཏགས་
པ་དང་ཆོས་མཐུན་པར་བསྒོམ་པ་ཡིན་ཏེ་འདི་ལ་གཉིས། སྔགས་ཀྱི་དོན་བཤད་པའི་སྒོ་ནས་སྟོང་ཉིད་སྒོམ་ཚུལ་
དང་། དེ་ཉིད་འཆི་བ་ཆོས་སྐུར་འཁྱེར་བའི་ལམ་ཁྱེར་དུ་བསྟན་པའོ། ། དང་པོ་ལ་སྭ་བྷཱ་ཝའི་སྔགས་དོན་དང་
406

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
མཐུན་པར་སྣང་བཅས་ཀྱི་སྟོང་ཉིད་སྒོམ་ཚུལ་ཡོད་དེ། ཆོས་ཐམས་ཅད་རང་གི་ངོ་བོས་གྲུབ་པ་མེད་ཀྱང་ཐ་སྙད་
དུ་སྒྱུ་མ་ལྟར་ཀུན་རྟོག་གིས་བཏགས་པ་ཙམ་དུ་བསྒོམ་པར་བྱ་བ་ཡིན་པའི་ཕྱིར། ཨོཾ་སྭ་བྷཱ་ཝ་ཞེས་སོགས་ཀྱི་དོན་
ཡོད་དེ། ཨོཾ་ནི་མགོ་འདྲེན་དང་། དེ་ལ་ཨ་ཨུ་མ་གསུམ་ཡོད་པའི་སོ་སོས་སྐུ་གསུང་ཐུགས་རྡོ་རྗེ་གསུམ་མཚོན་
ཞིང་། ཨོཾ་གཅིག་ཏུ་དྲིལ་བས་ནི་རྡོ་རྗེ་གསུམ་དབྱེར་མི་ཕྱེད་པ་དེ་མཚོན། སྭ་བྷཱ་ཝ་ནི་རང་བཞིན།ཤུཇུ་ནི་དག་པ།
སརྦ་དྷརྨཱ ནི་ཆོས་ཐམས་ཅད། སྭ་བྷཱ་ཝ་ནི་རང་བཞིན། ཤུདྡྷ་ནི་དག་པ། ཀོ་ཉ་ཧཾ་ནི་ངའོ་སྟེ། མདོར་ན་
གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་བདག་ཉིད་དེ་ངའོ་
ཞེས་པའི་དོན་ཡིན་པའི་ཕྱིར། དེ་ནས་རང་གི་ཐུགས་ཀའི་ཧཱུཾ་གི་འོད་ཟེར་བརྟན་པ་སྣོད་དང་གཡོ་བ་བཅུད་
ཐམས་ཅད་ལ་འཕོག་པས། དེ་ཐམས་ཅད་འོད་ཀྱི་རྣམ་པར་ཞུ་ནས་རང་གི་ལུས་ལ་ཐིམ། ལུས་ཀྱང་སྟོད་སྨད་
ནས་རིམ་གྱིས་ཞུ་ནས་ཐུགས་ཀའི་ཧཱུྃ་ལ་ཐིམ། ཧཱུྃ་གི་ཞབས་ཀྱུ་ཨཱུ་ནི་ཧ་དང་། དེ་མགོ་བོ་དང་། དེ་ཟླ་ཚེས་དང་།
དེ་ཐིག་ལེ་དང་། དེ་ནཱ་ད་ལ་རིམ་གྱིས་ཐིམ་ཞིང་ནཱ་ད་ཡང་སྟོང་པའི་འོད་གསལ་དུ་ཐིམ་ནས་མི་དམིགས་པར་
བསམས་ཤིང་། ཨོཾ་བྷུནྱ་ཏའི་སྔགས་བརྗོད་པར་བྱ་ལ། དེའི་དོན་ཡང་ཡོད་དེ། ཤཱརྱ་ཏ་ནི་སྟོང་ཉིད། ཛྙཱ་ན་ནི་
ཡེ་ཤེས། བཛྲ་ནི་མི་ཕྱེད། སཱ་བྷཱ་ཝ་ནི་རང་བཞིན། ཨཏྨ་ཀ་ནི་བདག་ཉིད། ཨ་ཧོ་ནི་ངའོ་ཞེས་པའི་དོན་ཡིན་
ཞིང་། དེའི་ཚེ་ནམ་མཁའ་ལྟར་སྟོང་སང་དུ་སོང་བའི་ཡུལ་སྟོང་པ་ཉིད་དང་ཡུལ་ཅན་བདེ་ཆེན་གྱི་ཡེ་ཤེས་གཉིས་
དབྱེར་མེད་པའི་བདག་ཉིད་དེ་ངའོ་སྙམ་དུ་གཉིས་སྣང་ཐམས་ཅད་དང་བྲལ་བའི་རྒྱལ་བའི་ཐུགས་ཆོས་སྐུའི་ང་
རྒྱལ་བཟུང་ནས་བསྒོམ་པར་བྱ་བ་ཡིན་པའི་ཕྱིར་རོ། ། གཉིས་པ་ནི། དེ་ལྟར་སྒོམ་པར་བྱེད་པའི་ཚུལ་འདི་ལ་
འཆི་བ་ཆོས་སྐུར་འཁྱེར་བའི་ལམ་ཁྱེར་ཞེས་བྱ་སྟེ། སྦྱང་གཞི་འཛམ་བུའི་གླིང་པའི་མི་མངལ་སྐྱེས་ཁམས་དྲུག་
ལྡན་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་འཆི་བ་སྦྱོང་བར་བྱེད།
ལམ་རྫོགས་རིམ་གྱི་སྐབས་སུ་རླུང་ཐམས་ཅད་སྙིང་ཀའི་མི་ཤིགས་པ་ལ་བསྡུས་ནས་ཐིམ་པའི་དཔེ་དོན་གྱི་འོད་
གསལ་མངོན་དུ་བྱས་པ་དང་ཆོས་མཐུན་ཞིང་། དེ་ལྟ་བུའི་འགྲུབ་པའི་དགེ་རྩ་སྨིན་བྱེད་དུ་འགྱུར། འབྲས་བུ་
གཉིས་སྣང་མཐའ་དག་དང་བྲལ་བའི་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང་། དེ་མངོན་དུ་འགྱུར་
བའི་ནུས་པ་ཁྱད་པར་ཅན་འཇོག་པའི་ཕྱིར་རོ། ། དེ་ལྟར་སྔགས་གཉིས་ཀྱི་དོན་དྲན་པའི་སྒོ་ནས་སྟོང་ཉིད་
བསྒོམས་པ་ལ་དགོས་པ་ཡོད་དེ། འཆི་བ་ཆོས་སྐུར་འཁྱེར་བའི་ལམ་ཁྱེར་དུ་འགྱུར་བ་དང་། དོན་དམ་པའི་སྲུང་
བར་འགྱུར་བ་དང་། སྟོང་ཉིད་ཀྱི་ལྟ་བ་སྔར་ཡོད་བརྟན་པ་དང་། སྔར་མེད་གསར་དུ་རྟོགས་པར་འགྱུར་བ་
དང་། བསྒོམས་པར་འགྱུར་བའི་རྟེན་བརྟེན་པའི་དཀྱིལ་འཁོར་རྣམས་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་
407

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རོལ་ཏུ་འཆར་བའི་ཆེད་ཡིན་པའི་ཕྱིར་རོ། ། གསུམ་པ་ཇི་ལྟར་བསྒོམ་པའི་ཚུལ་ཡོད་དེ། དེ་ལྟར་སྣང་བ་ཐམས་
ཅད་བསྡུས་པའི་སྟོང་པའི་ངང་ལས་རང་གི་སེམས་ནཱ་དའི་གཟུགས་ཤིན་ཏུ་ཕྲ་བ་དཀར་ལ་དམར་བའི་མདངས་
ཅན་གྱེན་འགྲེང་སུམ་འཁྱོག་ཞིག་ནམ་མཁར་གནས་པར་གྱུར་བར་བསམ་པ་ཡིན་པའི་ཕྱིར། དེ་ལྟར་སྒོམ་པའི་
ཚུལ་འདི་ལ་བར་དོ་ལོངས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། གཞི་ལ་འཆི་བ་འོད་གསལ་གྱི་བཞོན་པར་
གྱུར་བའི་རླུང་སེམས་ལས་བར་དོ་གྲུབ་པ་དང་ཆོས་མཐུན་ཞིང་རང་ཉིད་ལ་འབྱུང་འགྱུར་གྱི་བར་དོ་སྦྱོར་བར་
བྱེད། ལམ་རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུ་འགྲུབ་པ་དང་ཆོས་
མཐུན་ཞིང་དེ་ལྟ་བུའི་རྫོགས་རིམ་གྱི་རྟོགས་པ་ཁྱད་པར་ཅན་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར། འབྲས་
བུ་སངས་རྒྱས་ཀྱི་ལོངས་སྐུ་དང་རྣམ་པ་མཐུན་ཞིང་དེ་ལ་ང་རྒྱལ་བཞག་ནས་ད་ལྟ་ནས་འབྲས་བུ་ལམ་བྱེད་ཀྱི་ཚུལ་
དུ་བསྒོམས་པས་དེ་མངོན་ཏུ་འགྱུར་བའི་ནུས་པ་ཁྱད་པར་ཅན་འཇོག་པའི་ཕྱིར། དེ་ལྟར་ན་སྟོང་པའི་ངང་ལས་
ནཱ་ད་ནམ་མཁར་འཇོག་པའི་རྒྱུ་མཚན་ཡོད་དེ། ཚུལ་དེས་གཞི་དུས་སུ་འཆི་བ་འོད་གསལ་ལས་བར་དོ་འབྱུང་བ་
དང་། ལམ་དུས་སུ་དཔེ་དོན་གྱི་འོད་གསལ་ལས་སྒྱུ་མའི་སྐུ་གཉིས་འབྱུང་བ་མཚོན་ཞིང་དེ་དང་ཆོས་མཐུན་སྦྱོར་
བའི་ཆེད་ཡིན་པའི་ཕྱིར། ནཱ་ད་སུམ་འཁྱོག་དང་ཁ་དོག་དཀར་ལ་དམར་བའི་མདངས་ཅན་དུ་བྱས་པ་ལ་དགོས་
པ་ཡོད་དེ། རིམ་པ་བཞིན་བར་དོའི་ལུས་ངག་ཡིད་གསུམ་དང་བར་དོ་ཆགས་པས་བཅིངས་པ་དེ་མཚོན་པའི་
ཕྱིར། གཞན་དུ་ན་བར་དོའི་མཚོན་བྱེད་ལ་བཞིན་ལག་གི་རྣམ་པ་ཅན་དུ་བཤད་པ་ཡོད་ཀྱང་འདིར་ནཱ་ད་ཉིད་
ཀྱིས་དེ་མཚོན་པ་མི་འགལ་ཏེ། བར་དོའི་ལུས་ཀྱི་དབྱིབས་མི་འདྲ་བ་དུ་མ་འབྱུང་བར་ཤེས་པའི་ཆེད་ཡིན་པའི་
ཕྱིར་རོ། ། གསུམ་པ་འགལ་རྐྱེན་བཟློག་པའི་ཕྱིར་སྲུང་འཁོར་བསྒོམ་པ་ལ་རྒྱུས་འབྲིང་བསྡུས་གསུམ་ཡོད་ཀྱང་།
འདིར་བསྡུས་པའི་དབང་དུ་མཛད་པ་སྟེ་ཇི་ལྟར་བྱ་བའི་ཚུལ་ཡོད་དེ། རང་ནམ་མཁའི་ནཱ་དར་གནས་པ་ལ་ཧེ་རུ་
ཀ་ཞལ་གཅིག་ཕྱག་གཉིས་པའི་རྣམ་པར་མཆེད་དེ། དེའི་ང་རྒྱལ་གྱིས་ཨོཾ་སུཾ་བྷ་ནི་སོགས་ཞལ་བཞི་བའི་སྔགས་
ངག་ཏུ་བརྗོད་པས་ཕྱོགས་བཞིར་སྔགས་ཚན་དེ་རྣམས་འཁོད་པར་བསམ་པར་བྱ་སྟེ། དེ་ཡང་ ཤར་དུ་ནག
བྱང་དུ་ལྗང་། ནུབ་ཏུ་དམར། ལྷོར་སེར་བ་གཡོན་སྐོར་དུ་གྲུ་བཞིར་གནས་པའི་འོད་ཟེར་སྟེང་ཚངས་པའི་
འཇིག་རྟེན་ནས་འོག་དབང་ཆེན་གསེར་གྱི་ས་གཞི་ལ་ཐུག་པར་ཁྱབ་པ། དེ་རྣམས་ཡོངས་སུ་གྱུར་པ་ལས་དེ་ལྟ་
བུའི་ཁ་དོག་ཅན་གྱི་རྡོ་རྗེའི་ར་བ་ཚད་ཀྱང་སྔར་ལྟར་ལ། དེ་དང་མཉམ་དུ་འོག་ཏུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་
མཚན་པའི་ཧཱུྃགི་འོད་ཟེར་ལས་གསེར་གྱི་ས་གཞི་ལ་ཐུག་གི་བར་དུ་རྡོ་རྗེའི་ས་གཞི་དང་། སྟེང་དང་ལོགས་སུ་
འཕྲོས་པས་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང་། དེའི་འོག་ཏུ་རྡོ་རྗེའི་གུར་གྲུ་བཞི་བའི་རྣམ་པ་ཅན་
408

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
རྩེ་མོ་རིམ་གྱིས་ཕྲ་བ། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ་ཐམས་ཅད་ཀྱང་བར་མཚམས་མེད་པར་དུམ་
བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་བསྐལ་བ་འཇིག་པའི་དུས་ཀྱི་མེ་ལྟ་བུ་ཕྱོགས་སུ་འཕྲོ་བ་ཞིག་ཏུ་བསམས་
ལ། ཨོ་མེ་དེ་ནི་ཞེས་སོགས་ཀྱི་སྔགས་ཚན་དྲུག་བརྗོད་ནས་བྱིན་གྱིས་བརླབས་ཏེ། འགྲོ་བ་ཐམས་ཅད་ཀྱང་
བགེགས་དང་བྲལ་བར་བསམ་པ་ཡིན་པའི་ཕྱིར། སྲུང་འཁོར་བསྒོམས་པ་ལ་དགོས་པ་ཡོད་དེ། སྒྲུབ་ཐབས་
སྒོམ་པའི་ཚེ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། ། གཉིས་པ་ཐུན་དངོས་གཞི་ལ་ཇི་ལྟར་བྱ་བ་ལ་
གཉིས། གཞལ་ཡས་ཁང་གང་དུ་བསྒོམ་པའི་རྟེན་བསྐྱེད་པ་དང་། རྟེན་བརྟེན་པའི་རྣལ་འབྱོར་ཡན་ལག་དང་
བཅས་པ་བསྒོམ་ཚུལ་ལོ། ། དང་པོ་ཇི་ལྟར་བསྒོམ་ཚུལ་ཡོད་དེ། སྔར་བཤད་པའི་སྲུང་འཁོར་གྱི་དབུས་སུ་ཡཾ་རཾ་
པཾ་ལཾ་གྱི་ཡི་གེ་བཞི་ལས་རིམ་པར་རླུང་མེ་ཆུ་སའི་དཀྱིལ་འཁོར་བཞི་རིམ་བརྩེགས་ཀྱི་སྟེང་དུ། སུཾ་ལས་རི་རབ་ལྷུན་
པོ་རིན་པོ་ཆེ་སྣ་བཞིའི་རང་བཞིན་ཅན་གྲུ་བཞི་བ་སྟེང་གི་ཕྱོགས་མཚམས་སུ་རི་ཆུང་བའི་ལྕོག་བརྒྱད་ཀྱིས་མཛེས་
པར་བྱས་པ། དེའི་སྟེང་དུ་པཾ་ལས་སྣ་ཚོགས་པདྨའི་ལྟེ་བར་ཧཱུྃ་ལས་སྣ་ཚོགས་རྡོ་རྗེ་ལྟེ་བ་གྲུབ་བཞི་པ། དེའི་ལྟེ་
བར་སྣ་ཚོགས་པདྨ་ཆུང་ངུ་སྒྲུབ་ཐབས་ནས་འབྱུང་བ་ལྟར་བསྒོམ་པར་བྱ་བ་ཡིན་པའི་ཕྱིར་རོ། ། གཉིས་པ་ལ་ལྔ།
རྟེན་བརྟེན་པའི་དཀྱིལ་འཁོར་བསྐྱེད་ཚུལ། དེ་གསལ་གདབ་ཚུལ། ཕྱོགས་མཐུན་གྱི་དག་པ་དྲན་ཚུལ། གོ་
བགོ་ཞིང་ཡེ་ཤེས་པ་བཅུག་ནས་དབང་བསྐུར་ཚུལ། མཆོད་བསྟོད་བྱས་ནས་བསྒོམ་ཚུལ་ལོ། ། དང་པོ་ཇི་ལྟར་
བྱ་བའི་ཚུལ་ཡོད་དེ། སྣ་ཚོགས་པདྨ་ཆུང་ངུའི་དབུས་སུ་འབྲས་བུ་སངས་རྒྱས་ཀྱི་མཚན་སོ་གཉིས་ཀྱི་ངོ་བོ་ཨཱ་ཨ་
སོགས་ཨཱ་ལི་དཀར་པོ་ཕྲག་གཅིག་གཡས་བསྐོར་དང་ཕྲག་གཅིག་གཡོན་བསྐོར་དུ་རིམ་ པ་ གཅིག་གིས་དང་།
དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ་ཀ་ཁ་སོགས་ཀཱ་ལི་དམར་པོ་བཞི་བཅུ་པ་ཕྲག་གཅིག་གཡས་བསྐོར་དང་
ཕྲག་གཅིག་གཡོན་བསྐོར་དུ་གྱེན་འགྲེང་དུ་རིམ་པ་གཅིག་གིས་གནས་པ་ཡོངས་སུ་གྱུར་པ་ལས། ཟླ་བའི་དཀྱིལ་
འཁོར་དཀར་ལ་དམར་བའི་མདངས་ཅན་དབྱངས་གསལ་གྱི་ཡི་གེ་རྣམས་གཟུགས་བརྙན་ཤར་བ་བཞིན་དུ་སྣང་
བའི་དབྱངས་ཡིག་དང་ཟླ་བའི་ཁ་དོག་དཀར་བའི་ཆ་ན་མེ་ལོང་ལྟ་བུའི་ཡེ་ཤེས་ལས་བྱང་ཆུབ་པ་དང་། གསལ་
བྱེད་དང་ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས་ལས་བྱང་ཆུབ་པ་དང་། དེ་ནས་རང་ནམ་
མཁའི་ནཱ་དས་ཟླ་བ་དཀར་དམར་མཐོང་ནས་བདག་སངས་རྒྱས་ཡབ་ཡུམ་གྱི་བྱང་སེམས་དཀར་དམར་དང་འདྲ་
བའི་ཟླ་བའི་དབུས་སུ་སྐྱེ་བ་བླངས་པ་དང་འདྲ་བར་སངས་རྒྱས་ཀྱི་སྐུ་བཟུང་ནས་སེམས་ཅན་གྱི་དོན་བྱའོ་སྙམ་
པའི་འཕེན་པ་དང་ལྡན་པས། བར་དོའི་དོད་ཀྱི་ནཱ་ད་ཟླ་བའི་དབུས་སུ་ཞུགས་ཏེ་ནཱ་ད་ལས་ཐིག་ལེ་ཟླ་ཚེས་ཧའི་
ལུས་སྐུ་རིམ་གྱིས་གྲུབ་པའི་ཚུལ་གྱིས་སྐྱེ་བ་བླངས་པའི་དོད་ཧཱུཾ་ཡིག་དཀར་ལ་དམར་བའི་མདངས་ཅན་རྒྱུ་རྡོ་རྗེ་
409

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཛིན་པའི་ངོ་བོར་བསྐྱེད་པ་ནི་སོ་སོར་རྟོག་པའི་ཡེ་ཤེས་ལས་བྱང་ཆུབ་པ་དང་། ཧཱུྃ་ཡིག་དེ་ལས་ལྷ་ལྔའམ་འཁོར་
ལོ་ལྔའི་ཚོགས་སྤྲོས་ནས་འགྲོ་བ་རྣམས་དེ་དག་གི་གོ་འཕང་ལ་བཀོད་དེ། སྔོན་ནས་གྲུབ་པའི་དཔའ་བོ་དང་རྣལ་
འབྱོར་མ་རྣམས་ལྷན་ཅིག་སྤྱན་དྲངས། སྙོམས་པར་འཇུག་པ་སྔོན་དུ་འགྲོ་བས་ཞུ་བ་ཧཱུཾ་ཡིག་གི་ནཱ་ད་ལ་ཐིམ་པས་
ཧཱུྃ་ཡིག་ལྷན་སྐྱེས་ཀྱི་དགའ་བའི་རང་བཞིན་དུ་བསམ་པ་ནི་བྱ་གྲུབ་ཡེ་ཤེས་ལས་བྱང་ཆུབ་པ་ཡིན་ལ། དེ་ནས་
སྔགས་ཀྱི་དོན་བཞིན་དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་འདུས་པའི་རང་བཞིན་གྱིས་
བདག་ཉིད་དེ་ངའོ་སྙམ་དུ་བསམས་ཏེ། ཨོཾ་ཨཱ༔ ཧཱུྃ། སརྦ་བཱི་ར་ཡོ་གི་ནི་ཞེས་སོགས་ཀྱི་སྔགས་བ་ཉིས་བརྗོད་པའི་
སྒོ་ནས་ཟླ་ཉིད་དབྱངས་གསལ་ཧཱུྃ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་གཉིས་
ཅིག་ཅར་དུ་གྲུབ་པར་བསམ་པ་ནི་ཆོས་དབྱིངས་ཡེ་ཤེས་ལས་བྱང་ཆུབ་པ་ཡིན་པའི་ཕྱིར། སྔགས་སོ་སོའི་དོན་
ཡང་ཡོད་དེ། ཨོ་ཨཱ༔ ཧཱུྃ་ནི་རྡོ་རྗེ་གསུམ་དང་། ཨོཾ་ནི་བཤད་ཟིན་ལ།སྔགས་སྔ་མའི་སརྦ་ནི་ཐམས་ཅད་བཱི་ར་ནི་
དཔའ་བོ། ཡོ་གི་ནི་ནི་རྣལ་འབྱོར་མ། ཀཱ་ཡ་ཝཱ་ཀ་ཙིཏྟ་ནི་སྐུ་གསུང་ཐུགས། བཛྲ་ནི་རྡོ་རྗེ། སྭ་བྷཱ་ཝ་ནི་རང་
བཞིན། ཨཏྨ་ཀ་ནི་བདག་ཉིད། ཨ་ཧོ་ནི་ངའོ་ཞེས་པའི་དོན་དང་། ཕྱི་མའི་བཛྲ་ཤུདྷ་ནི་རྡོ་རྗེ་དག་པ། སརྦ་
དྷརྨ་ནི་ཆོས་ཐམས་ཅད། བཛྲ་ཤུདྡྷ་དང་ཨ་ཧཾ་ནི་སྔར་བཞིན་ཡིན་པའི་ཕྱིར། ཚུལ་འདི་ལ་སྐྱེ་བ་སྤྲུལ་སྐུར་འཁྱེར་
བའི་རྣལ་འབྱོར་ཞེས་བྱ་སྟེ། སྦྱང་གཞི་ཕ་མའི་ཁུ་ཁྲག་གི་དབུས་སུ་བར་དོའི་རྣམ་ཤེས་ཞུགས་ཏེ་ཉིང་མཚམས་
སྦྱར་ནས་སྐྱེ་བ་བླངས་པ་དང་ཆོས་མཐུན་ཞིང་རང་ཉིད་ཀྱི་སྐྱེ་བ་སྦྱོང་བར་བྱེད།ལམ་རྫོགས་རིམ་གྱི་སྐབས་སུ་དག་
མ་དག་པའི་སྒྱུ་མའི་སྐུས་རགས་པའི་ཕུང་པོ་བཟུང་བ་དང་ཆོས་མཐུན་ཞིང་། དེ་ལྟ་བུའི་རྫོགས་རིམ་གྱི་རྟོགས་པ་
སྐྱེ་བའི་དགེ་རྩ་སྨིན་བྱེད་དུ་འགྱུར། འབྲས་བུ་སངས་རྒྱས་ཀྱི་སར་ལོངས་སྐུས་གཞན་དོན་དུ་རགས་པའི་སྤྲུལ་སྐུ་
གཟུང་བ་དང་ཆོས་མཐུན་ཞིང་དེ་ལྟ་བའི་སྤྲུལ་སྐུ་དེ་འབྲས་བུ་ལམ་བྱེད་ཀྱི་ཚུལ་དུ་བསྒོམས་པས་དེ་མྱུར་དུ་འགྲུབ་
པའི་ནུས་པ་ཁྱད་པར་ཅན་འཇོག་པའི་ཕྱིར། ཕྱི་ལ་སྦྱར་ན་འབྱུང་བཞི་རི་རབ་སོགས་ཀྱི་མཚོན་ཚུལ་ཡོད་དེ།
འབྱུང་བཞི་རི་རབ་དང་བཅས་པས་ཕ་མའི་ལུས་ཀྱི་སྤྱི་མཚོན། པདྨ་ཆུང་ངུས་ལུས་ཀྱི་རྩ་འཁོར་རྣམས་མཚོན།
ཨཱ་ཡིས་རྐྱང་མའི་ནང་གི་ཁམས་དཀར་པོ་མཚོན། ཀཱ་ལིས་རོ་མའི་ནང་གི་ཁམས་དམར་པོ་མཚོན། དེ་གཉིས་
འདྲེས་པ་ལས་ཟླ་བ་དཀར་ལ་དམར་བའི་མདངས་ཅན་དུ་གྱུར་བས་ནི་ཕ་མའི་ཁུ་ཁྲག་མངལ་དུ་འདྲེས་པ་དེ་
མཚོན། ཟླ་བའི་དབུས་སུ་ནཱ་ད་ཞུགས་པས་ནི་ཁུ་ཁྲག་འདྲེས་པའི་དབུས་སུ་བར་དོའི་རླུང་སེམས་ཞུགས་པ་དང་
ཆོས་མཐུན། ནཱ་ད་ནས་ཧཱུྃ་ཡིག་རྫོགས་པའི་བར་ནི་མངལ་དུ་ལུས་རིམ་གྱིས་འཕེལ་བ་དང་ཆོས་མཐུན། ཧཱུྃ་ཡིག་
དེ་ལས་འབྲས་བུ་ཧེ་རུ་ཀར་གྱུར་བ་ནི་མངལ་དུ་ལུས་རྫོགས་ནས་ཕྱི་རོལ་ཏུ་བཙས་པ་དང་ཆོས་མཐུན་པའི་ཕྱིར།
410

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། ། ་
ནང་ཡ་སྦྱར་ནས་མཚོན་ཚུལ་ཡོད་དེ། འབྱུང་བཞི་རི་རབ་དང་བཅས་པས་རིམ་གཉིས་ཀྱི་སྒྲུབ་པ་པོ་ཡབ་ཡུམ་གྱི་
ལུས་སྤྱི་ཙམ་པ་དེ་མཚོན། སྣ་ཚོགས་པདྨས་དེའི་རྩ་འཁོར། ཨཱ་ལིས་དེའི་ཁམས་དཀར་པོ། ཀཱ་ལིས་ཁམས་
དམར་པོ། དེ་གཉིས་ལས་བྱུང་བའི་ཟླ་བ་དཀར་དམར་གྱིས་བདེ་ཆེན་གྱི་ཡེ་ཤེས། ཟླ་བར་ནཱ་ད་ཞུགས་ནས་ཧཱུཾ་
ཡིག་ཏུ་གྱུར་པའི་བར་གྱིས་དགའ་བཞི་དྲངས་ཏེ་བདེ་ཆེན་གྱི་ཡེ་ཤེས་རྫོགས་པར་སྐྱེ་བ་དེ་མཚོན་པའི་ཕྱིར།
གཞན་ཡང་མཚོན་ཚུལ་ཡོད་དེ། སྣ་ཚོགས་པདྨས་རྫོགས་རིམ་པས་གང་ལ་གནད་དུ་བསྣུན་པའི་ལྟེ་བའི་རྩ་
འཁོར་སོགས་མཚོན། ཀཱ་ལིས་གཏུམ་མོ། ཨཱ་ལིས་རྫོགས་རིམ་པའི་ཁམས་དཀར་པོ། དེ་གཉིས་ལས་བྱུང་བའི་
ཟླ་བས་ཁམས་དཀར་དམར་གྱི་འདུ་འཕྲོད་ལས་བྱུང་བའི་ལྷན་སྐྱེས་ཀྱི་བདེ་བ། ནཱ་ད་ཞུགས་པ་ནས་ཧཱུྃ་ཡིག་
རྫོགས་པའི་བར་གྱིས་ནི། རྡོ་རྗེ་ལུས་ལ་གནད་དུ་བསྣུན་པ་ལས་དགའ་བཞི་དྲངས་ནས་ལྷན་སྐྱེས་ཀྱི་བདེ་བས་
སྟོང་ཉིད་སྒོམ་པ་དེ་མཚོན་པའི་ཕྱིར། འབྱུང་བཞི་རི་རབ་གཞལ་ཡས་ཁང་དང་བཅས་པ་སྒོམས་པ་ལ་དགོས་པ་
ཡོད་དེ། གཞི་ལ་འབྱུང་བཞི་རི་གླིང་སོགས་ཆགས་པ་དང་ཆོས་མཐུན་ཞིང་རང་ཉིད་མ་འོངས་པ་ན་མ་དག་པའི་
སྣོད་ཀྱི་འཇིག་རྟེན་དུ་ལས་ཀྱིས་ལོངས་སྤྱོད་པའི་ནུས་པ་སྦྱོང་བ་དང་། ལམ་དང་འབྲས་བུའི་དུས་སུ་ཡེ་ཤེས་ཀྱི་
གཞལ་ཡས་ཁང་འགྲུབ་པ་དང་རྣམ་པ་མཐུན་ཞིང་དེའི་དགེ་རྩ་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་
རོ། ། གཉིས་པ་ལ་རྟེན་བརྟེན་པ་གཉིས་ལས་དང་པོ་རྟེན་གསལ་གདབ་ཚུལ་ཡོད་དེ། མཐར་དུར་ཁྲོད་ཆེན་པོ་
བརྒྱདཀྱིས་བསྐོར་ཞིང་མེ་རི་རྡོ་ར་དང་བཅས་པའི་སྲུང་བའི་འཁོར་ལོའི་ནང་དུ་སྣ་ཚོགས་པདྨའི་ལྟེ་བར་སྣ་
ཚོགས་རྡོ་རྗེ་རྭ་བཅུ་གཉིས་པའམ་ཉི་ཤུ་བ་གང་རུང་དང་། རྭ་རྣམས་ཀྱང་རྭ་ཁྲའམ་ཕྱོགས་མདོག་གང་རུང་།
རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི་རྟ་བབ་བཞི་དང་བཅས་པ། རྩིག་པ་རྣམས་ཕྱི་ནས་རིམ་པ་བཞིན་
དཀར་སེར་དམར་ལྗང་སྔོ་བ། ཕ་གུ་གསེར་གྱི་སྐ་རགས་དྲ་བ་དྲ་ཕྱེད་བྱ་འདབ་ཤར་བུ་མདའ་ཡབ་སོགས་དང་།
ནང་དུ་ཕྱོགས་རེ་རེར་ཀ་བ་གཉིས་གཉིས་ཏེ་ཀ་པ་བརྒྱད་ཀྱིས་བཏེགས་པའི་རྡོ་རྗེའི་གདུང་གིས་མཛེས་པར་ཕུབ་
པ། རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་ཤིང་། ཤར་དཀར་བ་སོགས་དང་། ཀ་བའི་འཛུགས་ས་
དང་གདུང་ལྕམ་དང་བཅས་པའི་ཐོག་དང་། རྒྱ་ཡིག་བྱ་ཚུལ་སོགས་སྒྲུབ་ཐབས་དང་དེར་མི་གསལ་བ་རྣམས་
གཞན་ནས་བྱུང་བས་ཀྱང་ཁ་བསྐང་ནས་བྱ་བ་ཡིན་པའི་ཕྱིར། གཉིས་པ་བརྟེན་པ་གསལ་གདབ་ཚུལ་ཡོད་དེ།
གཞལ་ཡས་ཁང་གི་དབུས་སུ་སྣ་ཚོགས་པདྨ་དང་ཉི་མའི་གདན་ལ་རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་
མདོག་མཐིང་ག ཞལ་བཞི་བ། ཕྱག་བཅུ་གཉིས་པ། ཡུམ་རྡོ་རྗེ་ཕག་མོ་དམར་མོ་ལ་འཁྱུད་པ། གཡས་
བརྐྱང་གིས་འཇིགས་བྱེད་དང་དུས་མཚན་མནན་ནས་བཞུགས་པ་སོགས་མངོན་རྟོགས་ལས་འབྱུང་བ་ལྟར་དང་།
411

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱོགས་བཞིའི་འདབ་མར་ཉི་མ་དང་རོའི་གདན་ལ་ཤར་ནས་གཡོན་བསྐོར་དུ་མཁའ་འགྲོ་མ་སོགས་བཞི་དང་།
མཚམས་ཞིང་ཟླ་གདན་ལ་བདུད་རྩིས་གང་པའི་སྟེང་དུ་ཀ་པཱ་ལ་བྱང་ཆུབ་ཀྱི་སེམས་ཀྱིས་གང་པ་རེ་རེ་སྒྲུབ་ཐབས་
ལྟར་བསྒོམ་པར་བྱ་བ་ཡིན་པའི་ཕྱིར། ཉམས་དགུ་འཇོག་པའི་ཚུལ་ཡོད་དེ། སྐུ་འགྱིང་བག་དང་ལྡན་པས་སྒེག་
པ། འཇིགས་བྱེད་དང་དུས་མཚན་མནན་པས་དཔའ་བ། ཁྲོ་གཉེར་བསྡུས་པ་མི་སྡུག་པ་སྟེ་སྐུའི་ཉམས་གསུམ་
དང་ཞལ་ཅུང་ཟད་བཞད་པའི་རྣམ་པ་ཅན་ཡིན་པས་རྒོད་པ། མཆེ་བ་གཙིགས་པས་དྲག་ཤུལ། ལྗགས་འདྲིལ་
བས་འཇིགས་སུ་རུང་པ་སྟེ་གསུང་གི་ཉམས་གསུམ་དང་། སྤྱན་དཀྱུས་རིང་བས་སྙིང་རྗེ། སྤྱན་གདངས་པས་
རྔམ་པ། སྤྱན་ཟུར་གྱིས་ཡུམ་ལ་གཟིགས་པས་ཞི་བ་སྟེ་ཐུགས་ཀྱི་ཉམས་གསུམ་དང་བཅས་པའི་དགུར་འཇོག་པ་
ཡིན་པའི་ཕྱིར། ཧེ་རུ་ཀ་ཡབ་ཡུམ་གྱི་སྐུའི་ཆ་ཤས་ཀྱིས་མཚོན་དོན་དང་དག་པ་དྲན་ཚུལ་ཡོད་དེ། སྐུ་མདོག་སྔོ་
བས་ནམ་ཡང་མི་གཡོ་བ། ཡུམ་དང་སྙོམས་པར་སྦྱོར་བས་བདེ་སྟོང་དབྱེར་མེད་དུ་སྦྱོར་བ། ཟླ་བ་ཕྱེད་པ་འཕུང་
བས་སྤྱི་བོའི་བྱང་སེམས་ཞུ་བ། མི་རུས་ཀྱི་ཐལ་བས་བྱུགས་པས་སྤྱི་བོའི་བྱང་སེམས་ཞུ་ནས་ལྷན་སྐྱེས་ཀྱི་བདེ་ཆེན་
འདྲེན་པ། ཞལ་བཞིས་རྣམ་པར་ཐར་པའི་སྒོ་བཞི། ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་དག་པ། ཁ་
《 གས་བྱང་ཆུབ་ཀྱི་སེམས། རྡོ་རྗེ་དྲིལ་བུ་འཛིན་པས་བདེ་སྟོང་དབྱེར་མེད། གླང་ལྤགས་ཀྱིས་གཏི་མུག་བྲལ་པ།
ཊ་མ་རུས་དགའ་བའི་སྒྲས་སངས་རྒྱས་རྣམས་བསྐུལ་བ། དགྲ་སྟ་དང་གྲི་གུག་གིས་སྒོ་གསུམ་གྱི་སྐྱོན་དང་མཐར་
འཛིན་གཅོད་པ། མདུང་རྩེས་ཁམས་གསུམ་གྱི་ཉོན་མོངས་འབིགས་པ། ཐོད་པས་ཐུགས་བདེ་ཆེན་གྱིས་གང་
བ། ཞགས་པས་བདེ་ཆེན་གྱིས་བཅིངས་པ། ཚངས་མགོས་མི་གནས་པའི་མྱང་འདས་མངོན་དུ་མཛད་པ།
ཕྱག་རྒྱ་དྲུག་གིས་ཕྱིན་དྲུག། ཐོད་སྐམ་ལྔས་འོད་གསལ་ལས་སྒྱུ་མའི་སྐུར་བཞེངས་པ། རལ་པ་གྱེན་བརྫེས་ཀྱིས་
ཡོན་ཏན་གོང་དུ་འཕེལ་བ། སྣ་ཚོགས་རྡོ་རྗེས་འཕྲིན་ལས་བཞིས་འགྲོ་དོན་མཛད་པ། ཞལ་འགྱུར་པས་ལོག་
པའི་ལྟ་བ་སྤངས་པ། མཆེ་བ་བཞི་གཙིགགས་པས་བདུད་བཞི་འཇོམས་པ། སྤྱན་གསུམ་གྱིས་དུས་གསུམ་གྱི་
ཆོས་རྣམས་གཟིགས་པ། འཇིགས་བྱེད་ཡབ་ཡུམ་མནན་པས་ནི་སྲིད་ཞིའི་མཐའ་དང་རྟག་ཆད་ཀྱི་མཐའ་གཉིས་
སྤངས་པ་མཚོན་པའི་ཕྱིར་རོ། ། གསུམ་པ་ལ་གཉིས། བདེ་ཆེན་འདྲེན་ཚུལ་དང་། ཕྱོགས་མདུན་གྱི་དག་པ་
དྲན་ཚུལ་དངོས་སོ། ། དང་པོ་ལ་གསང་གནས་བྱིན་གྱིས་བརླབ་པ་དང་མཚོན་ཚུལ་ཡོད། གསང་གནས་
གཉིས་སྟོང་པར་སྦྱངས་ནས་རྡོ་རྗེ་དང་པདྨར་བསྐྱེད་ཚུལ་ལྟར་བྱ་ཞིང་། དེ་ཡང་རྡོ་རྗེ་དཀར་པོས་ཁམས་དཀར་
པོ་དང་རྩེ་ལྔ་པས་རྩ་ལྔ་མཚོན་ལ། ནོར་བུ་དམར་པོས་ཁམས་དཀར་པོ་ལ་ཁམས་དམར་པོའི་ཆ་ཅུང་ཟད་ཡོད་པ།
པདྨ་དམར་པོ་འདབ་མ་གསུམ་གྱིས་རོ་རྐྱང་དབུས་གསུམ་དང་ཁམས་དམར་པོ། ཟེའུ་འབྲུ་དཀར་པོས་ཁམས་
412

༄༅། ། གྲུབ་ཆེན་དྲིལ་བུའི་ཞབས་འུ་གས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
དམར་པོ་ལ་ཁམས་དཀར་པོའི་ཆ་ཅུང་ཟད་ཡོད་པ། བྱཱ་དང་བྱཱས་ཐུར་སེལ་རེངས་སྟོབས་ཀྱིས་ཁམས་ཕྱིར་འཕོ་
བ་བཀག་ནས་བདེ་ཆེན་འདྲེན་པར་མཚོན་པའི་ཕྱིར། དེ་ནས་ཡབ་ཡུམ་གྱི་གནས་བཞི་བྱིན་གྱིས་བརླབས་ནས་
སྙོམས་འཇུག་བྱ་བའི་ཚུལ་ཡོད་དེ། ལྟེ་བ་ལ་སོགས་པའི་གནས་བཞིར་ཉི་མ་དང་ཟླ་བའི་གདན་ལ་སྙིང་པོ་དང་
ཉེར་སྙིང་ཁ་དོག་དམར་པོ་འོད་ཟེར་འཕྲོ་ཞིང་། འོད་ཟེར་ཕན་ཚུན་དུ་འཁྱུད་པའི་རྣམ་པ་ཅན་བསམ་ཞིང་ངག་
ཏུ་ཤྲཱི་མ་ཧཱ་སུ་ཁ་ཞེས་སོགས་ཀྱིས་སྔགས་བརྗོད་དེ་སྙོམས་པར་འཇུག་པ་ཡིན་པའི་ཕྱིར། གནས་བཞིར་ཡི་གེ་དེ་
རྣམས་འགོད་པའི་རྒྱུ་མཚན་ཡོད་དེ། དེ་བཞི་དགའ་བཞི་སྐྱེ་བའི་གནས་ཡིན་པས་སྔགས་ཀྱིས་དེ་བཞི་བྱིན་གྱིས་
བརླབས་པ་ལ་བརྟེན་ནས་དགའ་བཞི་ཁྱད་པར་ཅན་དྲངས་ནས་བདེ་སྟོང་དབྱེར་མེད་དུ་སྦྱོར་བའི་ཆེད་ཡིན་པའི་
ཕྱིར། སྔགས་དོན་ཡོད་དེ། བཱི་མ་ཧཱ་སུ་ཁ་ནི་དཔལ་བདེ་བ་ཆེན་པོ་ཞེས་ཡིན་ལ། བཛྲ་ཧེ་རུ་ཀའི་དོན་ནི་སྔར་
བཤད་ཟིན་པའི་ཕྱིར་འདིར་སྙོམས་འཇུག་བྱས་པ་ལ་དགོས་པ་ཡོད་དེ། རྫོགས་རིམ་གྱི་བདེ་ཆེན་སྐྱེ་བའི་རྒྱུད་
སྨིན་པ་དང་། རྟེན་བརྟེན་པའི་དཀྱིལ་འཁོར་བདེ་ཆེན་གྱི་ཡེ་ཤེས་ཀྱི་ངོ་བོར་འཆར་བའི་ཆེད་ཡིན་པའི་ཕྱིར་
རོ། ། གཉིས་པ་ཇི་ལྟར་བྱ་བའི་ཚུལ་ཡོད་དེ། དེ་ལྟ་བུའི་ལྷན་སྐྱེས་ཀྱི་བདེ་བས་ཆོས་ཅན་བྱང་ཕྱོགས་སོ་བདུན་
རང་བཞིན་གྱིས་སྟོང་པའི་སྟོང་ཉིད་དང་མཉམ་པར་སྦྱར་བའི་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ལྷ་ལྔའི་
རྣམ་པར་ཤར་བའི་ཚུལ་གྱིས་བསྒོམས་པ་ལ་བྱང་ཕྱོགས་སོ་བདུན་གྱི་དག་པ་ཞེས་བྱ་ལ། བསྡུ་ན་བདེ་ཆེན་གྱིས་
ཟིན་པའི་དྲན་པ་ཉེར་གཞག་བཞི་དང་། ཡང་དག་པའི་ཏིང་ངེ་འཛིན་ཏེ་ལྔ་བོ་ལྷ་ལྔའི་རྣམ་པར་ཤར་བར་བྱས་
ནས་མེ་ལོང་དུ་ཤར་བའི་གཟུགས་བརྙན་ལྟར་སྣང་ལ་རང་བཞིན་མེད་པར་བསྒོམ་པར་བྱ་བ་ཡིན་པའི་ཕྱིར་
རོ། ། བཞི་བ་ལ་གཉིས། གོ་བགོ་བ་དང་། ཡེ་ཤེས་པ་བཅུག་ནས་དབང་བསྐུར་ཞིང་རྒྱས་གདབ་པའི་ཚུལ་
ལོ། ། དང་པོ་བགོ་ཚུལ་ཡོད་དེ། ཡབ་ཀྱི་སྙིང་ག་སོགས་ཀྱི་གནས་རྣམས་སུ་ཨོཾ་ཧ་སོགས་ཡི་གེ་ཚན་པ་དྲུག་དང་།
ཡུམ་གྱི་སྙིང་ག་སོགས་ཀྱི་གནས་རྣམས་སུ་མི་པཾ་སོགས་ཡི་གེ་ཚན་པ་དྲུག་འགོད་པ་ཙམ་མམ། དེ་རྣམས་ཡོངས་སུ་
གྱུར་པ་ལས་ཡབ་ལ་རྡོ་རྗེ་སེམས་དཔའ་སོགས་ལྷ་དྲུག་དང་། ཡུམ་ལ་རྡོ་རྗེ་ཕག་མོ་སོགས་ལྷ་དྲུག་བསྒོམ་པ་གང་
རུང་བྱ་བ་ཡིན་པའི་ཕྱིར། གོ་ཆ་བསྒོམས་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་ལ་བར་ཆད་ཀྱིས་མི་
ཚུགས་པའི་ཆེད་ཡིན་པའི་ཕྱིར་རོ། ། གཉིས་པ་ལ་ཡེ་ཤེས་པ་འཇུག་པའི་ཚུལ་ཡོད་དེ། ངག་ཏུ་ཕོ་ཞེས་བརྗོད་
པ་དང་མཉམ་དུ་རང་གི་ཐུགས་ཀའི་ཉི་མ་ལ་གནས་པའི་ཧཱུྃ་ཡིག་ལས་འོད་ཟེར་འཕྲོས་ཕྱོགས་བཅུའི་དཔའ་བོ་
དཔའ་མོ་ཡེ་ཤེས་ཀྱི་འཁོར་ལོར་གྱུར་པ་དང་། དབང་གི་ལྷམཆོད་པའི་ལྷ་མོ་དང་བཅས་པ་མདུན་གྱི་ནམ་མཁར་
སྤྱན་དྲངས་ནས་འོད་ཟེར་རང་གི་སྙིང་གར་ཐིམ་པར་བསམ། ཧཱུྃ་གིས་ཕྱིར་འབྲང་གི་བགེགས་བསྐྲད་དེ། ཨ་སྒྱུ་
413

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱིས་མཆོད་ཡོན་ཕུལ། བཛྲ་ཨཾ་ཀུ་ཤ་ཛས་ཡེ་ཤེས་པ་རྣམས་དམ་ཚིག་པ་སོ་སོའི་སྤྱི་བོར་དགུག། བཛྲ་པཱ་ཤ་ཧཱུཾ་
གིས་སོ་སོ་ལ་བསྟིམ། བཛྲ་སྤོ་ཊ་པོ་གྱིས་དབྱེར་མེད་དུ་བཅིངས། བཛྲ་གྷཎྜ་ཧོ སི་དབང་དུ་བྱ་བ་ཡིན་པའི་ཕྱིར།
དེ་ལྟར་བྱས་པ་ལ་དགོས་པ་ཡོད་དེ། བྱིན་གྱིས་བརླབ་པ་དང་། ནུས་ལྡན་དུ་འགྱུར་པ་དང་། ཐ་མལ་གྱི་ཞེན་པ་
བཟློག་ནས་ལྷའི་ང་རྒྱལ་བརྟན་པ་དང་། འབྲས་བུ་ལམ་དུ་འཁྱེར་པས་འབྲས་སྐྱབས་ཀྱི་ཡེ་ཤེས་པའི་དཀྱིལ་
འཁོར་མྱུར་དུ་འགྲུབ་པའི་ཆེད་ཡིན་པའི་ཕྱིར། དེ་ནས་ལྷ་རྣམས་ཀྱི་གནས་གསུམ་ཏུ་ཡི་གེ་གསུམ་དགོས་ཅིང་མོ་
ཡོ་ག་ཤུདྷ་ཞེས་སོགས་ཀྱིས་ང་རྒྱལ་འཛིན་པ་ཡིན་ལ། སྔགས་དོན་ཡོད་དེ། ཡོ་ག་ནི་རྣལ་འབྱོར། ཤུདྷ་ནི་དག་
པ། སརྦ་དྷམཱ་ནི་ཆོས་ཐམས་ཅད། ཡོ་ག་ཤུདྷ་ནི་རྣལ་འབྱོར་དག་པ། ཨ་ཧཾ་ནི་ངའོ་ཞེས་པའི་དོན་ཡིན་པའི་
ཕྱིར། ལྷའི་དག་པ་དང་ང་རྒྱལ་འཛིན་ཚུལ་ཡོད་དེ། དམ་ཡེ་གཉིས་རོ་མཉམ་དུ་སྦྱོར་བ་ནི། ཡུལ་སྟོང་བ་ཉིད་
དང་ཡུལ་ཅན་བདེ་བ་ཆེན་པོ་གཉིས་དབྱེར་མེད་དུ་སྦྱོར་བ་དང་། ཡེ་ཤེས་དེ་ཉིད་རྟེན་བརྟེན་པའི་དཀྱིལ་འཁོར་
དུ་ཤར་བ་དང་། དེ་རྣམས་ཀྱང་གཙོ་བོ་ཡབ་ཡུམ་དུ་ཤར་བའི་ཆ་ཤས་སུ་མོས་པར་བྱས་ནས་ཨོཾ་ཨཱཿ ཧཱུྃ། སམ་ཀཱ་
ར་ཡོ་གི་སོགས་ཀྱི་སྔགས་བརྗོད་དེ་དཔའ་བོ་དང་རྣལ་འབྱོར་མ་ཐམས་ཅད་འདུས་པའི་བདག་ཉིད་དུ་ང་རྒྱལ་བྱ་
བ་ཡིན་པའི་ཕྱིར། དེ་ནས་དབང་བསྐུར་ཞིང་རྒྱས་གདབ་པའི་ཚུལ་ཡོད་དེ། ཡེ་ཤེས་པ་དང་མཉམ་དུ་སྤྱན་
དྲངས་པའི་དབང་ལྷ་རྣམས་ལ་ཨོཾ་ཨརྒྱུ་པྲ་ཏཱི་ཙྪ་སྭཱ་ཧཱ་ཞེས་མཆོད་ནས། དེ་བཞིན་གཤེགས་པ་ཐམས་ཅད་ཞེས་
སོགས་ཀྱིས་གསོལ་བ་བཏབ་པས། སྒོ་མཚམས་མ་བརྒྱད་ཀྱིས་བགེགས་བསྐྲད་པ་སོགས་སྔོན་དུ་འགྲོ་བས་དབང་
བསྐུར་པའི་ཆུའི་ལྷག་མ་སྤྱི་གཙུག་ཏུ་གནས་པས་གཙོ་བོས་ལ་རྡོར་སེམས་ཀྱིས་རྒྱས་གདབ་པ་ནི་འབྲས་བུས་རྒྱུ་ལ་
རྒྱས་གདབ་ཚུལ། ཕག་མོ་ལ་མི་བསྐྱོད་པས་རྒྱས་གདབ་པ་ནི་གཙོ་བོས་འཁོར་ལ་རྒྱས་གདབ་ཚུལ། གཞན་བཞི་
རིགས་ཀྱིས་རིགས་ཅན་ལ་རྒྱས་འདེབས་པ་ཡིན་པའི་ཕྱིར་རོ། ། ལྔ་བ་ལ་གཉིས། མཆོད་བསྟོད་བཟླས་པ་དང་།
ལྷའི་འཁོར་ལོ་སྒོམ་པའོ། ། དང་པོ་ལ་མཆོད་པ་ཇི་ལྟར་བྱ་བའི་ཚུལ་ཡོད་དེ། མོ་ཨརྒྱུ་སོགས་ཆུ་བཞི་གསུམ་
གཉིས་གང་རུང་སྔོན་དུ་འགྲོ་བའི་ཉེར་སྤྱོད་རོལ་མོ། རིག་མ་དྲུག་གམ་བཅུ་དྲུག་གིས་ཀྱང་རུང་བས་མཆོད་ཅིང་།
བླ་བརྒྱུད་རྒྱས་བསྡུས་ཅི་རིགས་དང་བཅས་པའི་ནང་མཆོད་ཕུལ་ཏེ། སྔར་གནས་བཞི་དང་སངས་གནས་བྱིན་
གྱིས་བརླབས་པ་དྲན་པར་བྱས་ནས་ཡབ་ཡུམ་སྙོམས་པར་ཞུགས་པའི་གསང་མཆོད་དང༌། དེ་ཁོ་ན་ཉིད་ཀྱི་
མཆོད་པ་དང་སྔགས་ཀྱི་མཆོད་པ་རྣམས་རིམ་པར་བྱ་བ་ཡིན་པའི་ཕྱིར། བསྟོད་པ་བྱ་བའི་ཚུལ་ཡོད་དེ། ཨོ་
བཅོམ་ལྡན་དཔའ་བོའི་དབང་ཕྱུག་ལ་ཞེས་སོགས་ཡབ་ཀྱི་རྐང་བརྒྱད་ཀྱིས་བསྟོད་པ་ཙམ་མམ། ཡུམ་གྱི་རྐང་
བརྒྱད་ཀྱི་བསྟོད་པ་དང་བཅས་པ་དང་། བསྡུ་ན་ཧེ་རུ་ཀ་དཔལ་དཔའ་བོ་ཆེ་ཞེས་སོགས་ཀྱིས་བསྟོད་པར་བྱ་བ་
414

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
ཡིན་པའི་ཕྱིར། གཉིས་པ་ལྷའི་འཁོར་ལོ་སྒོམ་ཚུལ་ཡོད་དེ། བསྐྱེད་རིམ་པའི་སྤང་བྱའི་གཙོ་བོ་ཐ་མལ་གྱི་སྣང་
ཞེན་གཉིས་ལས། སྣང་བའི་གཉེན་པོར་ལྷའི་རྣམ་པ་ལ་བསླབ་པ་དང་། ཞེན་པའི་གཉེན་པོར་ལྷའི་ང་རྒྱལ་ལ་
བསླབ་པ་ཡིན་པའི་ཕྱིར། ལྷའི་རྣམ་པ་ལ་བསླབ་ཚུལ་ཡོད་དེ། ཐོག་མར་གཙོ་བོ་ཞལ་གཅིག་ཕྱག་གཉིས་པ་ལ་
གསལ་སྣང་འདོན་ཅིང་། དེ་ནས་ཞལ་ཕྱག་ཡོངས་རྫོགས་ཡུམ་དང་བཅས་པ་དང་འཁོར་རྣམས་བསྣན་ཏེ་གསལ་
སྣང་འདོན་པའི་ཕྱིར། ང་རྒྱལ་ལ་བསླབ་ཚུལ་ཡོད་དེ། རང་ཉིད་ཧེ་རུ་ཀའོ་སྙམ་དུ་ལྷདངོས་ཀྱི་ང་རྒྱལ་བཅོས་
མིན་དུ་འབྱུང་བ་དེ་སྲིད་དུ་བསླབ་པ་ཡིན་པའི་ཕྱིར། དེ་ལྟར་བསྒོམས་པས་ཐ་མལ་གྱི་སྣང་ཞེན་གཉིས་ལྡོག་ཚུལ་
ཡོད་དེ། ལྷའི་རྣམ་པ་གསལ་པོར་ཤར་པའི་བློའི་ངོར་རེ་ཞིག་ཐ་མལ་གྱི་སྣང་བ་ཟློག་པ་དང་། ལྷའི་ང་རྒྱལ་
བཅོས་མིན་དུ་བྱུང་བའི་བློའི་ངོར་རེ་ཞིག་ཐ་མལ་གྱི་ཞེན་པ་བཟློག་པའི་ཚུལ་གྱིས་སྣང་ཞེན་གཉིས་ལྡོག་པ་ཡིན་
པའི་ཕྱིར། གསུམ་པ་ཐུན་མཇུག་ཏུ་ཇི་ལྟར་བྱ་བ་ལ་གཉིས། བཟླས་པ་དང་། གཏོར་མའི་རིམ་པའོ། ། དང་
པོ་ཇི་ལྟར་བྱ་བའི་ཚུལ་ཡོད་དེ། ཕྲེང་བ་པདྨ་གར་དབང་དུ་བསྐྱེད་པའི་སྒོ་ནས་བྱིན་གྱིས་བརླབས་པ་ནས་བཟླས་
པ་བྱ་ཞིང་། དེ་ལ་བྱ་ཚུལ་མི་འདྲ་བ་གཞན་ཡོད་ཀྱང་། དམ་ཚིག་གི་བཟླས་པ་ནི་ལྷ་རང་རང་གི་ཐུགས་ཀའི་ཉི་
གདན་ལ་གནས་པའི་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་པ་ལས་འོད་ཟེར་འཕྲོས་པའི་སྣེ་ལས་ལྷའི་
ཚོགས་སྤྲོས་འགྲོ་བའི་དོན་བྱས། སླར་འདུས་ནས་ཧཱུྃ་ཡིག་ལ་ཐིམ་པར་བསམས་ཤིང་བཟླ་བ་ཡིན་ པའི་ཕྱིར་
རོ། ། འདིར་ལྷ་དྲུག་གི་སྔགས་མ་གཏོགས་གོ་ཆའི་སྔགས་དང་རྩེ་སྔགས་མ་བཟླས་ཀྱང་རུང་བས་སྒྲུབ་ཐབས་
ཕལ་ཆེར་ལས་བཟླ་བར་མ་བཤད་ཀྱང་། ཅི་འགྲུབ་བཟླས་ཀྱང་ཕུན་སུམ་ཚོགས་པར་སེམས་ཏེ། རྩ་རྒྱུད་ལས།
ས་སྟེང་འདི་ན་རིན་ཆེན་བཞི། ། ཕྲེང་བའི་སྔགས་ནི་དམ་པ་ཡིན། ། ཞེས་གསུངས་པའི་ཕྱིར། བཟླས་པའི་
གྲངས་ཀྱི་ཁྱད་པར་ཡོད་དེ། བདག་འཇུག་ལེན་པ་དང་དབང་བསྐུར་སོགས་ཀྱི་ལས་རུང་དུ་བྱེད་པ་ལ་གཙོ་བོའི་
སྙིང་པོ་སུམ་འབུམ་མམ་འབུམ་གང་རུང་། ཡུམ་དང་ལྷ་མོ་བཞི་ལ་ཁྲི་ཕྲག་རེ། ཡེ་ཤེས་འབེབས་སྔགས་ཁྲི་ ཁ་
སྐོང་གི་སྦྱིན་བསྲེག་ཅི་འགྲུབ་བྱ་བ་ཡིན་པའི་ཕྱིར། གཉིས་པ་ལ་གཉིས། གཏོར་མའི་རིམ་པ་དང་། ཉེར་བསྡུ་
སོགས་བྱ་ཚུལ་ལོ། ། དང་པོ་ལ་གཉིས་ལས་གཏོར་མ་ཇི་ལྟར་བྱ་བའི་ཚུལ་ཡོད་དེ། གཏོར་མ་ནང་མཆོད་ལྟར་
བསང་སྦྱང་བསྐྱེད་དེ་བྱིན་གྱིས་བརླབས་ནས། ཕོ་ཞེས་བརྗོད་དེ་ཕྱག་རྒྱ་དང་བཅས་པའི་འོད་ཟེར་གྱིས་དུར་
ཁྲོད་བརྒྱད་ན་གནས་པའི་ཕྱོགས་སྐྱོང་སོགས་དང་བཅས་པའི་དཀྱིལ་འཁོར་བ་སྤྱན་དྲངས་ལ། རྡོ་རྗེ་ཐལ་མོ་ཁ་
ཕྱེ་བར་གཏོར་མ་བཞག་པར་མོས་ཏེ། མཆོད་པའི་འཁོར་གསུམ་བདེ་སྟོང་དབྱེར་མེད་ཀྱི་ངོ་བོར་བལྟས་ནས་
ལྗགས་བྱིན་གྱིས་བརླབས་པའི་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་
415

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསམས་ལ། ཨོཾ་བཛྲ་ཨ་ར་ལི་ཧོལན་གསུམ་གྱིས་རིམ་པ་བཞིན་གཙོ་བོ་ཡབ་ཡུམ་དང་རྣལ་འབྱོར་མ་བཞི་ལ་
ཕུལ་ནས་རྐང་བརྒྱད་ཀྱིས་བསྟོད་པའི་རྗེས་སུ་སྲིད་པ་དང་མཉམ་ཞེས་སོགས་ཀྱིས་གསོལ་བ་གདབ། དེ་ནས་
འཇིག་རྟེན་པ་རྣམས་ལྷར་བསྐྱེད་པའི་ལྗགས་བྱིན་བརླབས་ཏེ། ཨོཾ་ཁ་ཁ་ཁཱ་ཧི་ཁཱ་ཧི་ཞེས་སོགས་ཀྱིས་སྔོན་འགྲོའི་
སྐབས་ལྟར་ཕུལ་ནས་བསྟོད་ཅིང་འཕྲིན་ལས་བཅོལ་བའི་མཇུག་ཏུ་ཡིག་བརྒྱ་བརྗོད་དེ། ཨོཾ་ཡོ་ག་ཤུདྡྷ་སོགས་
ཀྱིས་འཇིག་རྟེན་པ་རྣམས་གཤེགས་ཤིང་། དཀྱིལ་འཁོར་གྱི་འཁོར་ལོ་རང་ཉིད་ལ་ཐིམ་པར་བསམ་པ་ཡིན་པའི་
ཕྱིར། ཁ་ཟས་ཀྱི་རྣལ་འབྱོར་ཇི་ལྟར་བྱ་བའི་ཚུལ་ཡོད་དེ། ཁ་ཟས་ཀྱི་སྐྱེད་ཆོག་རྒྱས་པའམ། མ་གྲུབ་ན་ཨོ་
ཨཱཿ ཧཱུཾ་དང་། ཧ་ཧོ་ཧི་ལན་གསུམ་བརྗོད་དེ་བྱིན་གྱིས་བརླབས་ལ་སྙིང་གའི་ཧཱུྃ་ཡིག་ལྷ་ཐམས་ཅད་འདུས་པའི་
བདག་ཉིད་དུ་བསམས་ནས་འབུལ་བ་ཡིན་པའི་ཕྱིར། གཉིས་པ་ཉེར་བསྡུ་སོགས་ཇི་ལྟར་བྱ་བའི་ཚུལ་ཡོད་དེ།
རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རྟེན་དང་བརྟེན་པའི་དཀྱིལ་འཁོར་ཐམས་ཅད་གསལ་པར་བྱས་
ཏེ་འོད་ཀྱི་རྣམ་པར་གྱུར་པའི་དུར་ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ། བུམ་པ་ཐོད་པ་དང་
བཅས་པ་སྙིང་པོ་རྣལ་འབྱོར་མ་བཞི་ལ་དང་། དེ་ཡང་གཙོ་བོའི་ཞལ་བཞི་ལ་དང་། གཞལ་ཡས་ཁང་གཙོ་བོ་
ཡབ་ཡུམ་ལ་དང་། གཙོ་བོ་ཡབ་ཡུམ་གཉིས་ཐུགས་ཀའི་ཧཱུྃ་ཡིག་ལ་ཐིམ། ཧཱུྃ་ཡིག་ཡོངས་སུ་གྱུར་པ་ལས་ཧེ་རུ་ཀ་
སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་ཡུམ་དང་བཅས་པའི་སྐུར་བཞེངས་པའི་ཐུགས་ཀར་ཟླ་
བ་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ་སོགས་སམ། གནས་གསུམ་དུ་ཡི་གེ་གསུམ་གྱིས་མཚན་པར་བསམས་ལ།
ཨོཾ་སུམྦྷཱ་ནི་སོགས་ཞལ་བཞི་པའི་སྔགས་དང་། སྲིད་པ་གསུམ་འབར་སྐུ་ནི་སོགས་དང་། ལྷ་མོ་ཚད་མ་སོགས་
བརྗོད་ཅིང་སྨོན་ལམ་གདབ་པ་སོགས་བྱ་བ་ཡིན་པའི་ཕྱིར། ཚུལ་དེ་ལྟར་ཉམས་སུ་བླངས་པའི་ཕན་ཡོན་ཡོད་དེ།
ལྷག་པའི་ལྷས་བྱིན་གྱིས་རློབ་ཅིང་རྗེས་སུ་འཛིན་པ་དང་། རྫོགས་རིམ་རྫོགས་པར་སྐྱེ་བའི་དགེ་རྩ་སྨིན་ཏེ་ཚེ་འདི་
འམ་ཕྱི་མར་མྱུར་དུ་འཚང་རྒྱ་བ་དང་། ཆོས་འདི་སྤྱོད་པའི་རྒྱལ་པོར་འགྱུར་པ་དང་། ལས་ཀྱི་སྒྲིབ་པ་འདག་པ་
དང་། དེར་མ་ཟད་འདི་ལ་བསམ་གཏན་ཙམ་དང་རྒྱུད་ཀྱི་གླེགས་བམ་ཀློག་པ་དང་། འབྲི་བ་སོགས་ཀྱིས་ཀྱང་
འཁོར་ལོ་སྒྱུར་རྒྱལ་འཐོབ་པ་དང་། འཆི་བའི་ཚེ་དཔའ་བོ་དང་རྣལ་འབྱོར་མ་རྣམས་ཀྱིས་བསུས་ནས་མཁའ་
སྤྱོད་དུ་འཁྲིད་པ་སོགས་ཀྱི་ཕན་ཡོན་རྣམས་འབྱུང་བའི་ཕྱིར་ཏེ། འདིའི་རྩ་བརྒྱད་ལེའུ་ང་གཅིག་པ་ལས། དེ་
བཞིན་ཤྲཱི་ཧེ་རུ་ཀ་ཡི། ། མཚན་གྱིས་སྡིག་པ་འཇིག་པར་གྱུར། ། བསམ་གཏན་བསམ་པ་ཙམ་གྱིས་སམ། །
ཀློག་ཅིང་ཁ་ཏོན་བྲིས་པ་ཡིས། ། མཐོ་རིས་ལོངས་སྤྱོད་ཐོབ་འགྱུར་བའམ། ། ཡང་ན་འཁོར་ལོས་སྒྱུར་རྒྱལ་
འཐོབ། ། རྣལ་འབྱོར་བ་རྣམས་འཕོ་ཚེ་དཔལ། ། ཁྲག་འཐུང་ལ་སོགས་རྣལ་འབྱོར་མ། ། མེ་ཏོག་སྣ་ཚོགས་
416

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
ལག་ན་ཐོགས། ། རྒྱལ་མཚན་བ་དན་སྣ་ཚོགས་དང་། ། རོལ་མོའི་སྒྲ་ནི་སྣ་ཚོགས་དང་། ། ཀླུ་ཡི་མཆོད་པ་སྣ་
ཚོགས་ཀྱིས། ། མཁའ་སྤྱོད་གནས་སུ་འཁྲིད་པར་བྱེད། ། ཅེས་གསུངས་པའི་ཕྱིར་རོ། །
༄༅། ། ན་མོ་ཤཱི་ཙཀྲ་སཾ་བ་ར་ཡ། གཉིས་པ་རྫོགས་རིམ་གྱི་རྣམ་གཞག་མདོར་བསྡུས་ཞིག་བརྗོད་པ་ལ་
བགཉིསསྔོན་འགྲོ་དང་། དངོས་གཞིའོ། ། དང་པོ་ལ་རྩ་རླུང་ཐིག་ལེའི་རྣམ་གཞག་དང་བླ་མའི་རྣལ་འབྱོར་
སོགས་གཞན་དུ་ཤེས་པར་བྱའོ། དངོས་གཞི་ལ་གཉིས། བསམ་གྱིས་མི་ཁྱབ་པའི་རིམ་པ་ཉིད་ཀྱི་སྔོན་དུ་འགྲོ་
བ་དང་། བསམ་གྱིས་མི་ཁྱབ་པའི་རིམ་པ་དངོས་བཤད་པའོ། ། དང་པོ་ལ་གཉིས། བྱང་སེམས་དཀར་པོ་
རྒྱས་པར་བྱེད་པ་དང་། དམར་པོ་རྒྱས་པར་བྱེད་པའི་ཚུལ་ལོ། ། དང་པོ་ལ་གསུམ། སྙིང་གར་གནད་དུ་
བསྣུན་པའི་བདག་བྱིན་བརླབས་ཀྱི་རིམ་པ། དྷུ་ཏཱིའི་ཡར་མར་གྱི་སྣེར་གནད་དུ་བསྣུན་པའི་སྣ་ཚོགས་རྡོ་རྗེའི་
རིམ་པ། ཕྱག་རྒྱ་བཞི་ལ་བརྟེན་པའི་ནོར་བུ་འགེངས་པའི་རིམ་པའོ། ། དང་པོ་ལ་གཉིས། ས་བོན་དང་
བཅས་པ་དང་། དེ་མེད་པའོ། ། དང་པོ་ནི། བསྐྱེད་རིམ་བརྟན་ནས་ཉེར་བསྡུ་བྱས་པའི་འོད་གསལ་ལས་ཧེ་
རུ་ཀ་ཡབ་ཡུམ་དུ་བཞེངས་པའི་རྩ་གསུམ་འཁོར་ལོ་དྲུག་ལྡན་གསལ་བཏབ་པའི་སྙིང་གའི་རྩ་འཁོར་གྱི་དབུས་ཀྱི་
དྷུ་ཏཱིའི་ནང་དུ་ཐིག་ལེ་སྟེང་དཀར་ལ་འོག་དམར་བ་སྲན་མ་འབྲིང་པོའི་ཚད་ཙམ་པ་འོད་ཟེར་འཕྲོ་བ། དེའི་
དབུས་སུ་ཧཱུཾ་ཡིག་དཀར་ལ་དམར་བའི་མདངས་ཅན་མུ་ཏིག་སནྣཱ?་ རས་བྱུགས་པ་ལྟ་བུའི་ནཱ་ད་སུམ་འཁྱོག་སྟོད་
དམར་ཞིང་སྨད་ཅུང་ཟད་དཀར་བ་ཤིན་ཏུ་ཕྲ་བ་འོད་ཟེར་འཕྲོ་བ་བདེ་བ་ཆེན་པོའི་རང་བཞིན་གྱི་བདུད་རྩི་
འཛག་པའི་རྣམ་པ་ཅན་ལ་ཡིད་རྩེ་གཅིག་ཏུ་གཏད་ནས་བསྒོམ། དེ་ལ་བརྟེན་ནས་རླུང་དབུ་མར་ཞུགས་གནས་
ཐིམ་གསུམ་དང་། ཐིམ་པའི་རྟགས་སུ་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་འཆར། དེའི་ཚེ་གཏུམ་
མོ་སྦྱར་ནས་དགའ་བཞི་ལུགས་འབྱུང་ལུགས་ལྡོག་ཏུ་དྲངས་ནས་ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་ཚེ་གཅིག་
ཏུ་བསྒོམ། འདི་ནི་སད་དུས་ཀྱི་ཆོས་སྐུའི་བསྲེ་བར་ཡང་འགྱུར་རོ། ། འོད་གསལ་དེ་ལས་ལྡང་བར་རྩོམ་པ་ན་
ཧེ་རུ་ཀ་ཡབ་ཡུམ་གྱི་སྐུར་ལྡང་སྙམ་པའི་འཕེན་པ་བཏང་སྟེ། འོད་གསལ་ལས་ལངས་པ་དང་མཉམ་དུ་ཕུང་པོ་
རྙིང་པ་ལས་གོ་ས་ལོགས་སུ་ཧེ་རུ་ཀ་ཡབ་ཡུམ་གྱི་སྐུར་ཡིད་ངོར་ལྡང་། འདི་ནི་སད་དུས་ཀྱི་ལོངས་སྐུའི་བསྲེ་བར་
འགྱུར་རོ། ། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་རྣམས་འཆར་རོ། །
མཉམ་གཞག་དེ་ལས་ལྡང་བར་འདོད་པ་ན་ཕུང་པོ་རྙིང་པ་ལྷ་ཡབ་ཡུམ་དུ་གསལ་བའི་ཐུགས་ཀར་ཡེ་ཤེས་སེམས་
དཔའི་ཚུལ་གྱིས་འཇུག་ འདི་ནི་སད་དུས་ཀྱི་སྤྲུལ་སྐུའི་བསྲེ་བར་འགྱུར་རོ། ། རྗེས་ཐོབ་ཏུ་གང་སྣང་སྟོང་པ།
སྟོང་པ་བདེ་བ། བདེ་བ་ལྷ་སྐུར་འཆར་བ་ལ་བསླབ་པོ། ། དེ་ལྟ་བུའི་རྣལ་འབྱོར་བ་དེ་གཉིད་ལ་འཇུག་པ་ན་
417

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིད་ཀྱི་འོད་གསལ་ངོས་ཟིན་པར་བྱ། རྨི་ལམ་ལོངས་སྐུར་ལྡང་། སད་པ་སྤྲུལ་སྐུར་བསྲེ་སྙམ་པའི་འཕེན་པ་
བཏང་ནས། གཉིད་དུ་འགྲོ་ཁར་སྔར་བཤད་པའི་སྙིང་གའི་དམིགས་རྟེན་དེ་ལ་རྩེ་གཅིག་ཏུ་དམིགས་ནས་སྒོམ་
པ་སོགས་བྱ་སྟེ། དེ་ཡང་གཉིད་ཀྱི་འོད་གསལ་ལམ་གྱི་ཆོས་སྐུ་དང་བསྲེ་བ་དང་། རྨི་ལམ་གྱི་ལུས་ཁྱད་པར་ཅན་
ལྷར་ལྡང་བའི་ལོངས་སྐུ་དང་བསྲེ་བ། དེ་གཉིད་དུས་ཀྱི་ཕུང་པོ་ལ་ཞུགས་ནས་སད་པའི་སྤྲུལ་སྐུའི་བསྲེ་བ་རྣམས་
བྱའོ། ། དེ་ལྟ་བུའི་རྣལ་འབྱོར་བ་དེས་ལམ་གོང་མའི་རྟོགས་པ་མ་ཐོབ་པར་འཆི་དགོས་པ་བྱུང་ན། འཆི་བ་
འོད་གསལ་ངོས་ཟིན་བྱ། བར་དོ་ལོངས་སྐུར་ལྡང་། སྔགས་སྤྱོད་པའི་རྟེན་ཁྱད་པར་ཅན་དུ་སྐྱེ་བ་ལེན་སྙམ་པའི་
འཕེན་པ་བཏང་ནས་འཆི་བ་ལ་མངོན་དུ་ཕྱོགས་པ་ན་སྔར་བཞིན་དམིགས་རྟེན་ལ་རྩེ་གཅིག་ཏུ་དམིགས་ནས་
བསྒོམ་པ་སོགས་བྱ་སྟེ། དེ་ཡང་འཆི་བའི་འོད་གསལ་ཆོས་སྐུ་དང་བསྲེ་བ། བར་དོའི་ལུས་ལོངས་སྐུ་དང་བསྲེ་བ།
སྐྱེ་བ་འཛིན་པ་སྤྲུལ་སྐུ་དང་བསྲེ་བའོ། ། བསྲེ་བ་འདི་རྣམས་སྐབས་འོག་མར་ཡང་སྦྱོར་རྒྱུ་ཡིན་ནོ། ། གཉིས་
པ་ས་བོན་མེད་པ་ནི། སྙིང་གའི་ཐིག་ལེའི་དབུས་སུ་ཧཱུྃ་ཡིག་མེད་པར་ནཱ་ད་འོད་ཟེར་ལྔ་འཕྲོབ་ལས་རླུང་ལྡང་
འཇུག་གནས་གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཤར་བའི་རླུང་སྔགས་དབྱེར་མེད་ཀྱི་རྡོར་བཟླས་
བྱས་པ་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་རྟགས་འབྱུང་། དེའི་དུས་སུ་དགའ་
བཞི་དྲངས་ནས་བདེ་བར་སྦྱོར་བ་དང་བསྲེ་བ་དགུ་སྐོར་སྔར་བཞིན་བྱའོ། ། གཉིས་པ་ལའང་ས་བོན་ཡོད་མེད་
གཉིས་ལས་དང་པོ་ནི། ཡབ་ཀྱི་གསང་གནས་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་ཕྱི་དབྱིབས་ཡོངས་གྲགས་ལྟ་
བུ་ལ་དྷཱུ་ཏཱིའི་མར་སྣ་རྡོ་རྗེའི་དབུས་རྭའི་རྣམ་པར་ཡོད་པ་དང་། ཡུམ་གྱི་གསང་གནས་ཕྱི་བྷ་ག་ལ། ནང་པདྨ་
འདབ་མ་གསུམ་པ་སྦུག་གེ་བ་ཟེའུ་འབྲུ་དང་བཅས་པའི་དབུས་ནས་དྷཱུ་ཏཱིའི་མར་སྣ་གྲོ་སོག་ཕྲ་མོ་ཙམ་ཕྱིར་ལྷག་
པའི་རྣམ་པ་ཅན་དུ་བསམ། རྡོ་རྗེ་དང་པདྨ་གཉིས་སྦྱར་བའི་དྷཱུ་ཏཱིའི་མར་སྣ་འཕྲད་མཚམས་སུ་རྡོ་རྗེ་དམར་སྐྱ་རྩེ་
གཅིག་གྱེན་དུ་ལངས་པའི་རྩེ་མོ་མ་ལྟེ་བའི་ནང་ཧཱུཾ་ཡིག་དཀར་དམར་ལ། སྙིང་གའི་མི་ཤིགས་པ་ཧྲིལ་ལི་ལི་འདྲིལ་
ནས་ཐིམ་པའི་ཧཱུཾ་ཡིག་ལ་སེམས་ཞུགས་པ་བཞིན་བྱས་ནས་བསྒོམས་པས་རླུང་ཐིམ་པའི་འོད་དུ་གྱི་དུས་སུ་བདེ་
སྟོང་སྦྱར་ནས་སད་དུས་ཀྱི་བསྲེ་བ་སྐོར་གསུམ་དང་། གཉིད་དང་འཆི་དུས་དམིགས་རྟེན་དེ་གཉིས་སྙིང་གར་
འདྲེན་པ་འམ་གནས་དེར་འོད་གསལ་ཞུ་ནས་ཐིག་ལེ་དཀར་དམར་དུ་གྱུར་པ་སྙིང་གར་དྲངས་ནས་བསྒོམས་པ་
སོགས་བསྲེ་བ་དྲུག་སྐོར་བྱའོ། ། དམིགས་རྟེན་གྱི་རྡོ་རྗེ་དེ་གཅིག་ཡིན་ཀྱང་སྣ་ཚོགས་རྡོ་རྗེ་རིམ་པ་ཞེས་པ་ནི་དེ་
ལ་བརྟེན་ནས་ཡོན་ཏན་སྣ་ཚོགས་སྒྲུབ་ནུས་པའི་དོན་ནོ། ། གཉིས་པ་ནི༔ སྨིན་མཚམས་སུ་དྷཱུ་ཏཱིའི་ཡར་སྣ་
འདམ་བུ་བཅད་པ་ལྟ་བུའི་ཟད་མཚམས་སུ། རྡོ་རྗེ་དམར་སྐྱ་རྩེ་གཅིག་པར་གྱེན་བསྒྲེང་ཕྱེད་རྩ་ནང་དང་ཕྱེད་ཕྱིར་
418

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
འཐོན་པར་བསམས་པའི་རྩེ་མོར། སྙིང་གའི་མི་ཤིགས་པ་ཡར་འདྲིལ་ནས་ཐིག་ལེའི་དམར་ཆ་ཉི་དཀྱིལ་དང་།
དཀར་ཆ་ཟླ་དཀྱིལ་དུ་གྱུར་པའི་སྟེང་དུ་རིགས་ལྔའི་ཐིག་ལེ་ལྔ་ཚོམ་འོད་ཟེར་འཕྲོ་བ་ལ་རྩེ་གཅིག་ཏུ་དམིགས་པ་
སོགས་སད་དུས་ཀྱི་བསྲེ་བ་སྐོར་གསུམ་དང་། གཉིད་དང་འཆི་དུས་དམིགས་རྟེན་སྔར་ལྟར་གང་རུང་བྱས་པ་
སྙིང་གར་དྲངས་ནས་བསྲེ་བའི་སྐོར་བྱའོ། ། གསུམ་པ་ལ། དམ་རྒྱ། ལས་རྒྱ། ཆོས་རྒྱུ། ཕྱག་རྒྱ་ཆེན་པོ་ལ་
བརྟེན་པ་བཞི་ལས་དང་པོ་ནི། ཡབ་ཡུམ་གྱི་མཁའ་གསང་སྔགས་སྔར་ལྟར་གསལ་བའི་དྷཱུ་ཏཱིའི་མར་སྣ་གཅིག་
ནང་དུ་གཅིག་བཅུག་པའི་ཡུམ་གྱི་དྷཱུ་ཏིའི་ནང་ནས་ཐུར་སེལ་གྱི་རླུང་སྤོས་རེངས་ཀྱི་དུ་བ་ཙམ་ཞིག ཡབ་ཀྱི་རྡོ་
རྗེའི་བུ་གར་ཞུགས་པ་དྷཱུ་ཏིའི་ལམ་བརྒྱུད་དེ་ལྟེ་བའི་རྩ་འཁོར་གྱི་དབུས་ཀྱི་གཏུམ་མོ་ལ་ཕོག་པས་མགར་བའི་སོལ་
མལ་གྱི་མེ་སྦར་བ་ལྟར། ཚ་ཞིང་སྲེག་པ། དམར་ཞིང་གསལ་བ། མཉེན་ཞིང་འཁྱུགས་པའི་མེ་གྱེན་དུ་འབར་
བས་རྩ་གནས་ཐམས་ཅད་དང་སྤྱི་བོ་ནས་བྱང་སེམས་ནོར་བུའི་རྩེའི་བར་དུ་བབ་པས་དགའ་བཞི་རིམ་གྱིས་དྲངས།
ཡང་ཡབ་ཀྱི་དྷཱུ་ཏཱིའི་ནང་ནས་ཐུར་སེལ་གྱི་རླུང་དེ་ལྟ་བུ་ཡུམ་གྱི་དྷཱུ་ཏཱིའི་ནང་བརྒྱུད་དེ་སོང་བས་སྟེ་གསང་གི་གཏུམ་
མོ་སྦར་བས་བྱང་སེམས་དམར་པོ་བཞུས་ནས་དྷཱུ་ཏཱིའི་མར་སྣར་བབས་པ་ལས་དགའ་བཞི་བསྐྱེད། ཡབ་ཡུམ་
གཉིས་ཀྱི་བྱང་སེམས་དྷུ་ཏཱིའི་མར་སྣར་གའུ་ཁ་སྦྱར་དུ་གྱུར་བ་ལ་སེམས་རྩེ་གཅིག་ཏུ་བྱས་ནས་འཇོག་པ་སོགས་
བསྲེ་བ་སྐོར་གསུམ་དང་། གཉིད་དང་འཆི་དུས་སུ་སྔར་ལྟར་དེ་བསྲེ་བའི་སྐོར་བྱའོ། ། གཉིས་པ་ལས་རྒྱ་ལ་
བརྟེན་པ་ནི། ལས་རྒྱ་དང་ཡེ་རྒྱའི་ཁྱད་པར་མ་གཏོགས་སྔར་བཞིན་བྱའོ། ། གསུམ་པ་ཆོས་རྒྱུ་ལ་བརྟེན་པ་ནི།
རང་གི་ནོར་བུའི་དབུས་སུ་ཐིག་ལེ་དཀར་དམར་ཁ་སྦྱར་དུ་བྱས་པ་དེ་ཡོངས་སུ་གྱུར་པ་ལས་ཧཱུྃ་ཡིག་གམ་རྡོ་རྗེ་
དམར་སྐྱ་རྩེ་གཅིག་པ་དབུས་སྦོམ་ལ་རྩེ་ཕྲབའི་རྣམ་པར་གྱུར་པ་ལ་སེམས་བཟུང་སྟེ་བསྒོམ་པ་སོགས་བསྲེ་བའི་
སྐོར་དང་། གཉིད་དང་འཆི་དུས་སུ་སྔར་ལྟར་བྱས་ཏེ་བསྲེ་བའི་སྐོར་རྣམས་བྱའོ། ། བཞི་བ་ཕྱག་ཆེན་ལ་བརྟེན་
པ་ནི། ཐོག་མར་རང་གི་གསང་གནས་ནོར་བུའི་དབུས་ཀྱི་རྩ་འཁོར་གྱི་ནང་དུ་རྡོ་རྗེ་དམར་སྐྱ་རྩེ་གཅིག་པ་ལ་
དམིགས་པ་རྩེ་གཅིག་ཏུ་བྱས་ནས་བསྒོམས་པ་སོགས་སད་དུས་དང་གཉིད་དང་འཆི་དུས་ཀྱི་བསྲེ་བ་རྣམས་ཀྱང་
སྔར་ལྟར་བྱའོ། གཉིས་པ་བྱང་སེམས་དམར་པོ་རྒྱས་པའི་ཏིང་ངེ་འཛིན་ཛཱ་ལ་དྷ་རའི་རིམ་པ་ནི། སྤྱི་བོའི་རྩ་
འཁོར་གྱི་དབུས་སུ་ཟླ་བ་ལ་གནས་པའི་བྱང་སེམས་ཧཱུྃ་ཡིག་དཀར་པོ་མགོ་ཐུར་ལྟ། སྙིང་གར་ཟླ་བ་ལ་ཧཱུྃ་ཡིག་
དཀར་དམར་མགོ་ཐུར་ལྟ། ཕྱོགས་བཞིའི་རྩ་འདབ་ཀྱི་སྣེར་ཡུམ་བཞིའི་ངོ་བོ་ལཾ་མཾ་པོ་ཏི་བཞི་སྔོ་སེར་དམར་ལྗང་
པའམ། རིགས་བཞིའི་ངོ་བོ་ཧཱུྃ་ཨོཾ་ཛཾ་ཁཾ་བཞི་དཀར་སེར་དམར་ལྗང་བ་གང་རུང་མགོ་གྱེན་ལྟ་འོད་ཟེར་འཕྲོ་བ།
གསང་གནས་ཀྱི་འཁོར་ལོའི་དབུས་སུ་ཆོས་འབྱུང་ཕྱི་དཀར་ནང་དམར་བ་དཔངས་ནས་འབྲུ་ཙམ་གྱེན་དུ་བསླང་
419

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་ཚད་ཅན་གྱི་དབུས་སུ་ཉི་གདན་སྲན་མ་ཕྱེད་གཤགས་ཙམ་གྱི་དབུས་སུ་མི་བསྐྱོད་པའི་ངོ་བོ་ཐིག་ལེ་སྔོན་པོ།
ཕྱོགས་བཞིར་རིགས་བཞིའི་ངོ་བོ་མདུན་ནས་གཡས་སྐོར་དུ་དཀར་སེར་དམར་ལྗང་བའི་ཐིག་ལེ་རྣམས་ཡུངས་
ཀར་སྦོམ་པོའི་ཚད་ཙམ་གཏུམ་མོའི་མེ་འབར་ལ་ཁད་པར་བསམ། དེ་ནས་དྷཱཏཱིའི་ཡར་མར་གྱི་སྣ་ནས་སྟེང་འོག་
གི་རླུང་དྲངས་ཏེ་དབུས་ཀྱི་ཐིག་ལེ་ལ་བསྟིམ་ནས་ཁ་སྦྱོར་བུམ་པ་ཅན་བྱས་ལ་རླུང་སེམས་དབྱེར་མེད་དུ་བསྒོམ།
དེ་སྟོབས་ཀྱིས་གསང་གནས་ཀྱི་ཐིག་ལེ་དེ་ལས་གཏུམ་མོའི་མེ་འབར་བ་གྱེན་དུ་སོང་སྟེ་སྙིང་གའི་ས་བོན་ལྔ་
བསྲེགས་པས་བྱང་སེམས་བབ་པ་གཏུམ་མོ་ལ་ཕོག སླར་གྱེན་དུ་སོང་བས་སྤྱི་བོའི་ཧཾ་ཡིག་བྱང་ཆུབ་ཀྱི་སེམས་སུ་
ཞུ་བའི་བདུད་རྩི་གཏུམ་མོའི་སྟེང་དུ་བབ། སླར་ཡང་ཆེར་འབར་བ་དྷཱཏཱིའི་ལམ་བརྒྱུད་དེ་རང་གི་སྣ་བུག་གཡས་
ནས་ཐོན་པས། ཕྱོགས་བཅུར་བཞུགས་བཞིན་པའམ་བདུན་གྱི་ནམ་མཁར་གནས་པའི་སངས་རྒྱས་བྱང་སེམས་
དཔའ་བོ་མཁའ་འགྲོ་རྣམས་ཀྱི་ཤངས་བུག་གཡོན་ནས་ཞུགས། ཐུགས་ཀའི་ས་བོན་ལྔ་བསྲེགས་པ་བྱང་ཆུབ་ཀྱི་
སེམས་སུ་ཞུ་བས་རྒྱུད་བདེ་བས་ཚིམ་པར་བྱས། ཆོས་དབྱིངས་ཡེ་ཤེས་ཀྱི་ངོ་བོ་བདུད་རྩི་དཀར་པོ་འོ་མའི་རྒྱུན་ལྟ་
བུབླངས་ནས་ཤངས་བུག་གཡས་ནས་ཐོན་པ་རང་གི་སྣ་བུག་གཡོན་ནས་ཞུགས། དབུ་མའི་ལམ་བརྒྱུད་དེ་སྤྱི་
བོའི་ཧཾ་ཡིག་དང་སྙིང་གའི་ས་བོན་ལྔ་བསྲེགས་པ་རྣམས་བསོས་ནས་ལྟེ་བར་ཐིག་ལེར་འདྲིལ་ཏེ་གནས་པར་བསམ།
དེ་ལྟར་ཡང་ཡང་བྱས་པ་སངས་རྒྱས་བྱང་སེམས་སོགས་ཀྱིས་བྱིན་གྱིས་བརླབས་ནས་གཏུམ་མོ་འབར་འཛག་ལ་
བརྟེན་ནས་དགའ་བཞི་ཕུལ་དུ་བྱུང་བའི་རྟོགས་པ་མྱུར་དུ་སྐྱེ་བས་ཤིན་ཏུ་ཟབ་པའི་གཏུམ་མོའི་རྣལ་འབྱོར་ཡིན་
ལ། དགའ་བཞིའི་དུས་སུ་བདེ་སྟོང་སྦྱོར་བ་དང་བསྲེ་བའི་སྐོར་རྣམས་ཀྱང་བྱའོ། ། གཉིས་པ་བསམ་གྱིས་མི་
ཁྱབ་པའི་རིམ་པ་བསྐྱེད་ཚུལ་དངོས་ལ་བཞི། སྤྲོས་པ་རྣམས་འོད་གསལ་དུ་སྡུད་ཚུལ། དེ་ལས་སྣང་ཕྱོགས་
བསམ་མི་ཁྱབ་པའི་རིམ་པར་ལྡང་ཚུལ། དེ་ཉིད་སྟོང་ཕྱོགས་བསམ་མི་ཁྱབ་པའི་རིམ་པར་འཇུག་ཚུལ། དེ་ལས་
ཟུང་འཇུག་བསམ་མི་ཁྱབ་པའི་རིམ་པར་ལྡང་ཚུལ་ལོ། ། དང་པོ་ནི། རང་གི་སྙིང་གའི་རྩ་འཁོར་ཀྱི་དྷཱཏཱིའི་ནང་
གི་ཐིག་ལེ་དཀར་དམར་གྱི་དབུས་སུ་ཉི་གདན་ལ་ཧཱུྃ་ཡིག་དཀར་དམར། དེ་ལས་འོད་ཟེར་འཕྲོས་སྣོད་བཅུད་
ཐམས་ཅད་ལ་ཕོག དེ་རྣམས་འོད་དུ་ཞུ་ནས་བཅུད་ལ་ཐིམ། དེ་ཡུམ་ལ། དེ་ཡབ་ལ། དེ་སྟོད་སྨད་ནས་སྙིང་
ཀའི་ཐིག་ལེ་ལ། དེ་གདན་ལ། དེ་ཕྱོགས་ལ། དེ་ཞབས་ཀྱུ་ནས་ཐིམ་དེས་ནཱ་ད་ཡང་སྐྲའི་རྩེ་མོ་བརྒྱ་སྟོང་གི་ཆའི་ཚད་
ཙམ་དང་། དེ་ཡང་འོད་གསལ་དུ་ཞུགས་པའི་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པ་ནི་རྗེས་གཞིག་དང་།
ཕྱིའི་སྣོད་བཅུད་མི་སྡུད་པར་རང་གི་སྟོད་སྨད་ནས་སྔར་བཞིན་བསྡུས་ནས་སེམས་འཛིན་པ་ནི་རིལ་འཛིན་ཏེ་
བསམ་གཏན་དེ་གཉིས་གང་རུང་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་སོགས་དང་བསྲེ་བ་
420

༄༅། ། གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས། །
རྣམས་བྱ། དེ་ལྟར་བྱས་པས་སྒྱུ་ལུས་འགྲུབ་ཏུ་ཉེ་བ་ན་ཐོ་རངས་ཀྱི་དུས་སུ་ཕྱི་རྐྱེན་ཕྱག་རྒྱུ་དང་ནང་རྐྱེན་བསམ་
གཏན་གཉིས་ཅི་རིགས་ལ་བསྒོམས་པས་རླུང་དབུ་མར་ཞུགས་གནས་ཐིམ་པ་སོགས་དང་དཔེའི་འོད་གསལ་
མཐར་ཐུག་འཆར་བར་འགྱུར་རོ། ། གཉིས་པ་ནི། འོད་གསལ་དེ་ལས་ལྡང་བར་རྩོམ་པ་ན་སྒྱུ་ལུས་སུ་ལྡང་སྙམ་
པའི་འཕེན་པ་བཏང་སྟེ། དེ་ལས་ལངས་པ་དང་མ་དག་པའི་སྒྱུ་མའི་སྐུར་དངོས་གནས་ལ་བཞེདངོས་བ་དེ་
འབྱུང་ངོ། ། སྒྱུ་ལུས་དེ་བསམ་གཏན་གཉིས་ཅི་རིགས་བསྒོམས་ནས་འོད་གསལ་དུ་འཇུག་པ་ཡང་ཡང་གོམས་
པར་བྱེད་པ་དང་། ཕུང་པོ་རྙིང་པ་ཧེ་རུ་ཀ་ཡུམ་བཅས་སུ་བལྟས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་
ཞུགས་ནས་ཆོས་སྟོན་སོགས་མཉམ་རྗེས་ཀྱི་ཉམས་ལེན་སྐྱོང་། གསུམ་པ་ནི། སྒྱུ་ལུས་པ་དེས་དོན་གྱི་འོད་གསལ་
འཇུག་ཏུ་ཉེ་བའི་མཚན་མ་མཐོང་བ་ན་ཐོ་རེངས་ནམ་མཁའ་གཡའ་དག་གི་དུས་སུ། ཕྱི་རྐྱེན་ཕྱག་རྒྱ་དང་སྙོམས་
པར་འཇུག་ཅིང་ནང་རྐྱེན་བསམ་གཏན་གཉིས་གང་རུང་བསྒོམས་པས་རླུང་དབུ་མར་ཞུགས་པ་སོགས་ཀྱི་རྟགས་
རྣམས་འཆར་ཞིང་དོན་གྱི་འོད་གསལ་གྱི་རྟོགས་པ་དང་པོར་སྐྱེའོ། ། བཞི་པ་ནི། འོད་གསལ་དེ་ལས་ལྡངས་པ་
དང་ལུགས་ལྡོག་གི་ཉེར་ཐོབ་གྲུབ་པའི་ཚེ་སློབ་པའི་ཟུང་འཇུག་ཐོབ་པར་འགྱུར་ཞིང༌། དེ་ནི་ཟུང་འཇུག་ཕལ་པ་
སྤངས་པ་ཟུང་འཇུག་ཡིན་ནོ། ། དེ་ལ་དག་པའི་སྒྱུ་ལུས་ཞེས་ཀྱང་བྱ་ལ། དེའི་ཚེ་ཉོན་མོངས་སྤངས་ནས་དགྲ་
བཅོམ་པར་འགྱུར་རོ། ། ཟུང་འཇུག་པ་དེ་སླར་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པ་ན་དེ་དང་མཉམ་
དུ་སློབ་པའི་ཟུང་འཇུག་གི་གཙོ་བོ་རྟོགས་པ་ཟུང་འཇུག་དེ་ཐོབ་པ་ཡིན་ནོ ། ཟུང་འཇུག་པ་དེས་དོན་གྱི་འོད་
གསལ་ལ་ཡང་ཡང་འཇུག་ཅིང་དེ་ལས་མི་སློབ་པའི་ཟུང་འཇུག་གི་སྐུར་ལྡང་སྙམ་དུ་འཕེན་པ་སྔོན་དུ་བཏང་ནས་
ལྡང་བས་དོན་ལ་རེ་ཞིག་སློབ་པའི་ཟུང་འཇུག་གི་སྐུར་གནས་ཀྱང་ཡིད་ངོར་མི་སློབ་པའི་ང་རྒྱལ་བཅོས་མིན་དུ་
འབྱུང་། དེས་ཕུང་པོ་རྙིང་པ་སོགས་རགས་པའི་ལུས་རྟེན་གང་ཡང་རུང་བ་བཟུང་ནས་གདུལ་བྱ་ལ་ཆོས་སྟོན་པ་
སོགས་མཉམ་རྗེས་ཀྱི་ཉམས་ལེན་རྣམས་བསྐྱངས་པས། མི་སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་མ་
མཐོང་བ་ན་ཕྱི་ནང་གི་རྐྱེན་གཉིས་ལ་བརྟེན་ནས་དགའ་བཞི་དྲངས་ནས་ཐོ་རངས་ཀྱི་དུས་སུ་མི་སློབ་པའི་ཟུང་
འཇུག་གི་གོ་འཕང་མངོན་དུ་བྱེད་པར་འགྱུར་རོ། ། དེ་ལྟ་བུའི་ཟུང་འཇུག་གི་སྐུ་དེ་འགྲུབ་པ་ལ་ལམ་སྔ་མ་སྔ་མ་
རྣམས་རྫོགས་པར་མངོན་དུ་འགྲོ་དགོས་ཀྱི། རྫོགས་རིམ་གྱི་རྟོགས་པ་ཕྱོགས་རེ་ཙམ་ལས་དེ་བསྒྲུབ་མི་ནུས་
སོ། ། རྒྱས་པར་ནི་རྫོགས་རིམ་གཞན་དང་། ཁྱད་པར་དུ་རྗེའི་ལུ་དྲིལ་གྱི་རྫོགས་རིམ་ལས་ཤེས་པར་བྱའོ། །
སྨྲས་པ། ། ཁྱབ་བདག་རྡོ་རྗེ་འཆང་ཞབས་ཀྱི། ། ཐུགས་བཅུད་གསང་ཆེན་མཐར་ཐུག་པ། ། རྣལ་
འབྱོར་མ་རྒྱུད་ཀུན་གྱི་གཙོ། ། འཁོར་ལོ་སྡོམ་པའི་རྒྱུད་དུ་གྲགས། ། དེ་ཡི་བརྗོད་བྱའི་སྙིང་པོའི་དོན། །
421

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣལ་འབྱོར་དབང་ཕྱུག་གི་དྲིལ་བུ་པས། ། གཅིག་བསྡུས་བདེ་མཆོག་ལྷ་ལྔ་ཡི། ། རིམ་གཉིས་སྙིང་པོ་འདི་ན་
མཆིས། ། འདིར་འབད་དགེ་དེས་ཚེ་རབས་ཀུན། ། འཁོར་ལོའི་སྡོམ་པའི་རིམ་གཉིས་དོན། ། ཉམས་སུ་
ལེན་དང་མི་འབྲལ་ཞིང་། ། མྱུར་དུ་སངས་རྒྱས་ཉིད་ཐོབ་ཤོག། ཅེས་པ་འདི་དག་ཀྱང་དད་དང་རྣམ་དཔྱོད་
ལྡན་པའི་ཁྲུ་ཤའི་དགེ་སློང་ཀུན་དགའ་ནོར་བུས་འདི་ལྟར་གྱིས་ཤིག་དང་ཁོ་བོ་ཉིད་ཀྱིས་བྲིས་ནས་པར་དུ་བསྒྲུབ་
པར་བྱའོ་ཞེས་ཡང་ཡང་ནན་ཆེར་བསྐུལ་བ་ལ་བརྟེན་ནས་འཁོར་ལོ་སྡོམ་པའི་རྣལ་འབྱོར་ལ་ཕྱོགས་ཙམ་སློབ་པའི་
ཤཱཀྱའི་དགེ་སློང་བཤད་སྒྲུབ་མིང་ཅན་གྱིས། རྗེའི་གསུང་དང་དེ་ནས་བརྒྱུད་པའི་འདིའི་བསྐྱེད་རྫོགས་ཀྱི་འཁྲིད་
ཡིག་ལ་བརྟེན་ནས་མདོར་བསྡུས་ཏེ་བྲིས་པའོ། །། ། དགེ་ལེགས་འཕེལ། མངྒ་ལཾ།

༄༅} ། འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་
པོ་རིན་ཆེན་སྙེ་མ་ཞེས་བྱ་བ་བཞུགས་སོ། །
ན་མོ་མཉྫ་གྷོ་ཥཱ་ཡ། རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། ། དྲག་པོའི་སྐུར་བསྟན་ཁྲོ་རྒྱལ་
གཤིན་རྗེའི་གཤེད། ། སྙིགས་དུས་བཤེས་གཉེན་ཚུལ་བཟུང་བཙོང་ཁ་བ། ། དབྱེར་མེད་ཞབས་པད་སྤྱི་པོས་
གུས་པས་བསྟེན། ། འཇམ་དཔལ་ཁྲོས་པའི་གཤིན་རྗེ་གཤེད་མང་ཡང་། ། འདིར་ནི་འཇིགས་མཛད་ཆེན་པོ་
དཔའ་གཅིག་གི། རིམ་གཉིས་ལས་བརྩམས་ལམ་གྱི་རྣམ་གཞག་འགའ། ། དམ་པའི་མན་ངག་ཇི་བཞིན་
མདོར་བསྡུས་བཤད། ། འདི་ལ་གཉིས། བསྐྱེད་རིམ་དང་། རྫོགས་རིམ་གྱི་རྣམ་གཞག་བཤད་པའོ། ། དང་
པོ་ལ་གཉིས། འདི་རྒྱུད་གང་ལས་བཤད་པ་དང་། བསྐྱེད་རིམ་གྱི་རྣམ་གཞག་དངོས་སོ། ། དང་པོ་ནི། རྡོ་རྗེ་
འཇིགས་བྱེད་རང་གི་རྩ་རྒྱུད་དང་། རྟོག་བདུན་དང་། ཁ་སྦྱོར་ལ་སོགས་པའི་རྒྱུད་དུ་མ་ལས་བཤད་ཅིང༌།
ཁྱད་པར་དུ་སྔ་མ་གཉིས་ཀྱིས་བསྟན་པའི་དོན་ཡིན་པས། བཅུ་གསུམ་མའི་དང་པོའི་སྦྱོར་བ་ཙམ་ལོགས་སུ་བྱུང་
བ་མིན་ནོ། ། གཉིས་པ་ནི། གནས་ཡིད་དང་མཐུན་པར་བྲིས་སྐུ་སོགས་ཚོགས་པར་བྱས་ནས་ཉམས་སུ་ལེན་
པར་བྱ་སྟེ། འདི་ལ་གསུམ། མཐུན་གྱི་ཐོག་མ་དང་། ངོ་བོ་དང་། མཇུག་ཏུ་ཇི་ལྟར་བྱ་བའི་ཚུལ་ལོ། ། དང་
པོ་ལ་བཞི། ནང་མཆོད་བྱིན་གྱིས་བརླབ།སྔོན་འགྲོ་གཏོར་མའི་རིམ་པ། བདག་བསྐྱེད་མཆོད་པ་བྱིན་གྱིས་
བརླབ་ཚུལ། རྡོར་སེམས་ཀྱི་སྒོམ་བཟླས་སོ། ། དང་པོ་ནི། སྔོན་དུ་པདྨ་དང་ཉི་མའི་གདན་ལ་རང་ཉིད་སྐད་
ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པར་བསྐྱེད་པར་བྱ་ཞིང་དེ་
ལྟར་བྱས་པ་ལ་དགོས་པ་ཡོད་དེ། འོག་ནས་འབྱུང་བའི་མཆོད་རྫས་རྣམས་བྱིན་གྱིས་བརླབ་པར་བྱ་བའི་ཆེད་
ཡིན་པའི་ཕྱིར། ནང་མཆོད་བྱིན་གྱིས་བརླབ་ཚུལ་དངོས་ལ་བཞི། བསང་སྦྱང་བསྐྱེད་པ་བྱིན་གྱིས་བརླབ་
པའོ། ། དང་པོ་ནི། ཨོཾ་ཧཱིཊཱི༔ སོགས་བརྗོད་པའི་སྒོ་ནས་བྱ་བ་ཡིན་ཏེ། སྔགས་དེ་བརྗོད་པ་དང་མཉམ་དུ་
ཐུགས་ཀ་ནས་འཇིགས་བྱེད་ཞལ་གཅིག་ཕྱག་གཉིས་པ་གྲི་ཐོད་འཛིན་པའི་ཚོགས་སྤྲོས་ནས་རྫས་ལ་གནས་པའི་
བགེགས་རྣམས་བསྐྲད་པར་བསམ་པ་ཡིན་པའི་ཕྱིར། སྦྱང་ཚུལ་ཡོད་དེ། སྭ་བྷཱ་ཝའི་སྔགས་བརྗོད་པའི་སྒོ་ནས་
423

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫས་སྣོད་དང་བཅས་པ་རང་བཞིན་གྱིས་སྟོང་པའི་འོད་གསལ་དུ་དག་པར་བྱ་བ་ཡིན་པའི་ཕྱིར། དགོས་པ་ཡོད་
དེ། རྫས་ལ་ཐ་མལ་གྱི་སྣང་ཞེན་བསལ་ཏེ་སྟོང་ཉིད་ཀྱི་རྣམ་འཕྲུལ་དུ་ཤེས་པའི་ཆེད་ཡིན་པའི་ཕྱིར། བསྐྱེད་ཚུལ་
ཡོད་དེ་སྟོང་པའི་ངང་ལས་ཡཾ་ལས་རླུང་དང་རཾ་ལས་མེའི་དཀྱིལ་འཁོར་ཟུར་གཅིག་རང་ངོས་སུ་བསྟན་པ་ནས་
བརྩམས་ཏེ་ཟུར་གསུམ་གྱི་སྟེང་དུ་ཨ་རེ་རེ་དང་། དེ་ལས་མི་མགོའི་སྒྱེད་པུ་གསུམ་གྱི་དབུས་སུ་ཨ་དཀར་པོ་ལས་
ཐོད་པ་ཕྱི་དཀར་ལ་དམར་བའི་ནང་དུ། ཕྱོགས་བཞི་དང་དབུས་སུ་གཤེགས་པ་ལྔའི་ས་བོན་ཧཱུྃ་ཨོཾ་ཛྲ་ཁཾ་ཧཱུྃ་ལས་
རིམ་པ་བཞིན་བ་ལང་ཕྱི་གླང་ཆེན་རྟ་མིའི་ཤ་རྣམས་གོ་ཀུད་ཧ་ནས་མཚན་པ་དང་། མཚམས་བཞི་དང་དབུས་སུ་
གཤེགས་མ་ལྔའི་ས་བོན་ལོ་མི་པོ་ཏི་བི་ལས་དྲི་ཆེན་རཀྟ་བྱང་སེམས་རྐང་མར་དྲི་ཆུ་རྣམས་བི་ར་ཤུ་མ་མུས་མཚན་
པར་བསྐྱེད་ཅིང་། དབྱིབས་ནི་ཚང་མའམ་གཏུབ་པ་གང་རུང་དུ་བསམ་པར་བྱ་བ་ཡིན་པའི་ཕྱིར། བྱིན་གྱིས་
བརླབས་པའི་ཚུལ་ཡོད་དེ། སྦྱང་རྟོགས་སྦར་གསུམ་བྱས་པའི་སྒོ་ནས་ཡིན་པའི་ཕྱིར། དེ་ཡང་ཡོད་དེ། རྫས་ཀྱི་
སྟེང་དུ་ཡི་གེ་གསུམ་སྟེང་ནས་སྟེང་དུ་བརྩེགས་པར་བསྐྱེད་དེ། རང་གི་ཐུགས་ཀའི་ཧཱུྃ་ལས་འོད་འཕྲོས་ཏེ་རླུང་
གཡོས་པ་ནས། ཧཱུྃ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨ ས་བདུད་རྩིར་རྟོགས་པར་བྱས། ཨོཾ་གྱིས་མང་པོར་
སྦར་ཞིང་སྤེལ་ནས། བདག་ཏུ་ཡི་གེ་གསུམ་ལན་གསུམ་བརྗོད་པའི་སྒོ་ནས་བྱིན་གྱིས་བརླབ་པ་ཡིན་པའི་ཕྱིར།
འདི་ལྷ་དམ་ཚིག་པ་བསྐྱེད་པ་ལ་ཡི་ཤེས་པ་འཇུག་པ་དང་འདྲ་སྟེ། རྫས་རྣམས་དེ་དང་དེར་བསྐྱེད་པ་ནི་དམ་ཚིག་
པའི་རྫས་ཡིན་ལ། སྐུ་གསུང་ཐུགས་ཀྱི་ལྷ་ཚོགས་རྣམས་བཀུག་ནས་ཡི་གེ་གསུམ་དང་དེ་གསུམ་རྫས་རྣམས་ལ་
ཐིམ་པར་བསམ་པ་ནི་དམ་ཚིག་པའི་རྫས་ལ་ཡེ་ཤེས་ཀྱི་རྫས་འཇུག་པ་ཡིན་པའི་ཕྱིར། མཚོན་ཚུལ་ཡོད་དེ། སྐྱེད་
པུ་གསུམ་གྱིས་སྒྲུབ་པ་པོའི་ལུས་ངག་ཡིད་གསུམ་དང་། ཐོད་པ་ཕྱི་དཀར་བས་ཁམས་དཀར་པོ་དང་བདེ་བ།
ནང་དམར་བས་ཁམས་དམར་པོ་དང་སྟོང་བ། དེ་གཉིས་ཚང་བའི་ཐོད་པས་ཁམས་དཀར་དམར་གྱི་འདུ་འཕྲོད་
ལ་བརྟེན་པའི་བདེ་ཆེན་གྱི་ཡེ་ཤེས་མཚོན་པའི་ཕྱིར། རྫས་དེ་རྣམས་རིགས་ལྔ་དང་ཡུམ་ལྔའི་ས་བོན་ལས་བསྐྱེད་
པའི་རྒྱུ་མཚན་ཡོད་དེ། རིགས་ལྔ་དང་ཡེ་ཤེས་ལྔ་དང་། ཡུམ་ལྔ་དང་ཚད་མེད་བཞི་སོ་སོ་དང་ཆོས་ཀྱི་དབྱིངས་
ཀྱི་ངོ་བོར་མོས་པར་བྱ་བའི་ཆེད་ཡིན་པའི་ཕྱིར། དེ་རྣམས་བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། ལྷ་
ལ་མཆོད་ཅིང་རང་ཉིད་ཀྱིས་ལོངས་སྤྱད་པས་བདེ་ཆེན་སྐྱེ་བ་དང་འཆི་མེད་འགྲུབ་པ་སོགས་ཀྱི་ཆེད་ཡིན་པའི་
ཕྱིར་རོ། ། གཉིས་པ་ལ་མཆོད་པ་བྱིན་གྱིས་བརླབ་ཚུལ་ནི་འོག་ནས་འབྱུང་བ་ལྟར་དང་། གཏོར་མ་ནི་ནང་
མཆོད་ལྟར་བྱ་བ་ཡིན་ལ། གཏོར་མགྲོན་སྤྱན་འདྲེན་པ་ལ་རྒྱས་འབྲིང་བསྡུས་གསུམ་བྱེད་ཚུལ་ལས་བསྡུ་ན་འདི་
ལྟར་བྱ་བ་ཡིན་ཏེ། རང་གི་ཐུགས་ཀའི་ཧཱུྃ་གིས་ཕྱོགས་སྐྱོང་བཅོ་ལྔ་འཁོར་དང་བཅས་པ་སྐད་ཅིག་གིས་སྤྱན་
424

༄༅། ། འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
དྲངས་ཏེ་རང་གི་སྟེང་འོག་ཕྱོགས་མཚམས་རྣམས་སམ། མདུན་དུ་ཆོས་རྒྱལ་འཁོར་བཅས་དབུས་སུ་བྱས་པའི་
སྟེང་འོག་ཕྱོགས་མཚམས་རྣམས་སུ་འཁོད་པ་ལ་ཐ་མལ་གྱི་སྣང་ཞེན་དགག་པའི་ཆེད་དུ་སྐད་ཅིག་གིས་འོད་གསལ་
དུ་བཅུག་པའི་སྟོང་པའི་ངང་ལས་འཇིགས་བྱེད་ཞལ་གཅིག་ཕྱག་གཉིས་པ་རེ་རེར་གྱུར་པར་བསམས་ནས། རྩ་
སྔགས་ཚར་གཅིག་གིས་བྱིན་གྱིས་བརླབ་པ་དང་ཕུད་ཀྱིས་འཇིགས་བྱེད་ལ་མཆོད་ཅིང་། བྷུ་ཙ་རའི་སྔགས་ལན་
གསུམ་བརྗོད་པའི་སྒོ་ནས་འབུལ་བ་དང་བཅོམ་ལྡན་ཆོས་རྗེ་སོགས་ཀྱིས་འཕྲིན་ལས་བཅོལ་ནས་ཡིག་བརྒྱ་བརྗོད་
དེ་རང་གནས་སུ་གཤེགས་པར་བསམ་པར་བྱ་བ་ཡིན་པའི་ཕྱིར། གསུམ་པ་ལ། བདག་བསྐྱེད་མཆོད་པ་བསང་
སྦྱང་ནི་སྔར་ལྟར་ཡིན་ལ། བསྐྱེད་ཅིང་བྱིན་གྱིས་བརླབ་པའི་ཚུལ་ཡོད་དེ། མཆོད་རྫས་རྣམས་སྟོང་པར་སྦྱངས་
པའི་སྟོང་པའི་ངང་ལས་ཨ་རེ་རེ་ལས་ཐོད་པ་ཡངས་ཤིང་རྒྱ་ཆེ་བ་མཆོད་པའི་གྲངས་དང་མཉམ་པར་རེ། དེ་
རྣམས་ཀྱི་ནང་དུ་ཧཱུྃ་རེ་རེ། ཧཱུཾ་རྣམས་འོད་དུ་ཞུ་ནས་ངོ་བོ་བདེ་སྟོང་གི་ཡེ་ཤེས་ལ། རྣམ་པ་མཆོད་ཡོན་ལ་སོགས་
པའི་མཆོད་རྫས་སོ་སོའི་རྣམ་པར་ཤར་བ། བྱེད་ལས་མགྲོན་གྱི་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་བ་
ཁྱད་པར་ཅན་བསྐྱེད་ནུས་པའི་ཁྱད་ཆོས་གསུམ་ལྡན་དུ་མོས་ནས། མཆོད་རྫས་རང་མིང་ཡི་གེ་གསུམ་དང་སྤེལ་
ཏེ་བྱིན་གྱིས་བརླབ་པར་བྱ་བ་ཡིན་པའི་ཕྱིར། མིང་རྣམས་ཡི་གེ་གསུམ་དང་སྤེལ་བའི་རྒྱུ་མཚན་ཡོད་དེ། རྡོ་རྗེ་
གསུམ་གྱི་ས་བོན་ཡི་གེ་གསུམ་གྱིས་རྫས་རྣམས་བྱིན་གྱིས་བརླབས་པའི་རྒྱུ་མཚན་གྱིས་ཡིན་པའི་ཕྱིར། བཞི་པ་རྡོ་
རྗེ་སེམས་དཔའི་སྒོམ་བཟླས་ནི་ལོགས་སུ་ཤེས་པར་བྱའོ། ། གཉིས་པ་མཐུན་གྱི་ངོ་བོ་ལ་ཇི་ལྟར་བྱ་བའི་ཚུལ་ལ་
གསུམ། འཆི་བ་ཆོས་སྐུར་འཁྱེར་བའི་རྣལ་འབྱོར་ཡན་ལག་དང་བཅས་པ། རྟེན་གཞལ་ཡས་ཁང་བསྐྱེད་ནས་
བར་དོ་ལོངས་སྐུར་འཁྱེར་བའི་རྣལ་འབྱོར་རྒྱུ་རྡོ་རྗེ་འཛིན་པ་བསྐྱེད་ཚུལ། སྐྱེ་བ་སྤྲུལ་སྐུར་འཁྱེར་བའི་རྣལ་
འབྱོར་འབྲས་སུ་རྡོ་རྗེ་འཛིན་པ་བསྐྱེད་ཚུལ་ལོ། ། དང་པོ་ལ་གསུམ། འཛམ་བུ་གླིང་པའི་མི་མངལ་སྐྱེས་ཁམས་
དྲུག་ལྡན་དུ་སྐྱེ་བ་ལེན་པའི་རྒྱུད་ལས་གསོག་པ་དང་ཆོས་མཐུན་པར་ཚོགས་ཞིང་མཆོད་ཅིང་སྡོམ་པ་འཛིན་ཚུལ།
འཆི་བ་འོད་གསལ་མངོན་དུ་བྱེད་པ་དང་ཆོས་མཐུན་པར་སྟོང་ཉིད་བསྒོམ་ཚུལ། འབྱུང་བཞི་བསྐྱེད་དེ་སྲུང་
འཁོར་བསྒོམ་པའི་ཚུལ་ལོ། ། དང་པོ་ལ་ཚོགས་ཞིང་སྤྱན་འདྲེན་པའི་ཚུལ་ཡོད་དེ། རང་ཉིད་འཇིགས་བྱེད་དུ་
གསལ་བའི་ཐུགས་ཀར་སྣ་ཚོགས་པདྨ་དང་ཉི་མ་ལ་གནས་པའི་ཧཱུྃ་གི་འོད་ཟེར་གྱིས་ཕྱོགས་བཅུའི་ཞིང་ཁམས་མུ་
མེད་པ་སྟེ་མཐའ་མེད་པ་ཐམས་ཅད་གསལ་བར་བྱས། དེ་དག་ན་བཞུགས་པའི་སངས་རྒྱས་རིགས་ལྔ་ལ་སོགས་
པས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས་ནས། བླ་མ་ནི་
འཇིགས་བྱེད་ཀྱི་རྩ་ཞལ་གྱིས་ཚངས་སྟེང་སྲིན་ཞལ་གྱི་མདུན་དུ་བཞུགས་པར་བསམ་པ་ཡིན་པའི་ཕྱིར། གནས་
425

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་ནས་སྤྱན་འདྲེན་པའི་ཚུལ་ཡོད་དེ། ཆོས་སྐུ་ལ་རང་བཞིན་གྱི་གནས་སུ་བྱས་ནས་ལོངས་སྐུའི་རྣམ་པར་སྤྱན་
འདྲེན་པ་དང་། ལོངས་སྐུ་ལ་རང་བཞིན་གྱི་གནས་སུ་བྱས་ནས་སྤྲུལ་སྐུའི་རྣམ་པར་སྤྱན་འདྲེན་པ་དང་། འོག་
མིན་དང་། ལོངས་སྤྲུལ་གྱི་ཞིང་ནས་གཟུགས་སྐུའི་རྣམ་པར་སྤྱན་འདྲེན་པ་རྣམ་པ་ལས་འདིར་ཕྱི་མ་ལྟར་བྱ་བ་
ཡིན་པའི་ཕྱིར། འོད་ཟེར་རང་གི་སྙིང་ཁར་ཐིམ་པར་བསམ་པར་བྱ་ཞིང་། དེའི་དགོས་པ་ཡོད་དེ། རྫོགས་
རིམ་གྱི་སྐབས་སུ་རླུང་རྣམས་དེར་ཐིམ་པའི་རྒྱུད་སྨིན་བྱེད་དུ་འགྱུར་པའི་ཆེད་ཡིན་པའི་ཕྱིར། དེ་ནས་ཕྱག་
འཚལ་བའི་ཚུལ་ཡོད་དེ། གང་གི་དྲིན་གྱིས་བདེ་ཆེན་གནས། ཞེས་སོགས་རྐང་བ་བཞིས་བླ་མ་དང་། གཟུགས་
མཆོག་སོགས་རྐང་བ་བཞིས་གཙོ་བོ་འཁོར་བཅས་ལ་གུས་པས་ཕྱག་འཚལ་བ་ཡིན་པའི་ཕྱིར། མཆོད་པའི་ཚུལ་
ཡོད་དེ། ། རང་གི་སྙིང་ག་ནས་ཙ་ཙུ་ཀ་སོགས་ལྷ་མོ་བཞི་མང་དུ་སྤྲོས་ཏེ། ཨོ་ཧིཏྟི ཧ་སོགས་ཀྱིས་མཆོད་
ནས་མཐར་སྙིང་ཁར་སྡུད་པ་ཡིན་པའི་ཕྱིར། དེ་ནས་བཤགས་པ་སོགས་ཇི་ལྟར་བྱ་བའི་ཚུལ་ཡོད་དེ། སྡིག་པ་
རྣམས་ནི་སོགས་རྐང་པ་གསུམ་གྱིས་སྡིག་བཤགས་དང་། དེ་བཞིན་བསོད་ནམས་རྗེས་ཡི་རང་། ཞེས་པས་རྗེས་
སུ་ཡི་རང་བ་དང་། བདག་གི་བདེ་འགྲོ་ཡོངས་སུ་བསྔོ། ། ཞེས་པས་བསྔོ་བ་དང་། དཀོན་མཆོག་གསུམ་ལ་
ཞེས་པའི་རྐང་པ་དང་པོས་སྐྱབས་འགྲོ་དང་། ཕྱི་མ་གསུམ་གྱིས་སྨོན་སེམས་བསྐྱེད། ཡོན་ཏན་རྒྱ་མཚོ་སོགས་
རྐང་པ་གཉིས་ཀྱིས་ལུས་འབུལ། ཡང་དག་རྫོགས་པའི་སོགས་རྐང་བ་བཞིས་འཇུག་སེམས་བསྐྱེད་པ་ཡིན་པའི་
ཕྱིར། སྤྲོ་ན་རིགས་ལྔའི་སྡོམ་བཟུང་བྱ་ཚུལ་ཡོད་དེ། སངས་རྒྱས་བྱང་ཆུབ་སེམས་དཔའ་ཀུན་ཞེས་སོགས་རྐང་
བ་དང་པོ་གཉིས་ཀྱིས་སྙན་གསན་ཕབ་ནས་ཅི་བྱ་སྙམ་ན། དམ་པ་བདག་གིས་བསྐྱེད་པར་བགྱི། ཞེས་པ་ཡན་
གྱིས་སེམས་བསྐྱེད་དེ། ཚུལ་ཁྲིམས་ཀྱི་ནི་སོགས་བརྒྱད་ཀྱིས་རྣམ་སྣང་གི་རིགས་ཀྱི་སྡོམ་པ་དང་། རྡོ་རྗེ་རིགས་
མཆོག་སོགས་བཞིས་མི་བསྐྱོད་པའི་རིགས་ཀྱི་སྡོམ་པ་དང་། རིན་ཆེན་རིགས་མཆོག་སོགས་བཞིས་རིན་འབྱུང་གི་
རིགས་ཀྱི་སྡོམ་པ་དང་། བྱང་ཆུབ་ཆེན་པོ་སོགས་བཞིས་འོད་དཔག་མེད་ཀྱི་རིགས་ཀྱི་སྡོམ་པ་དང་། ལས་ཀྱི་
རིགས་མཆོག་སོགས་བཞིས་དོན་གྲུབ་ཀྱི་རིགས་ཀྱི་སྡོམ་པའི་བསླབ་བྱ་ལ་བསླབ་ཚུལ་བསྟན་ཅིང་། བྱང་ཆུབ་
སེམས་ནི་སོགས་གཉིས་ཀྱིས་སེམས་བསྐྱེད་དང་། སེམས་ཅན་ཀུན་གྱི་སོགས་གཉིས་ཀྱིས་སྡོམ་པ་བཟུང་བའི་
མཇུག་བསྡུས་ནས། དེ་ནས་བཞིས་མ་བསྒྲལ་བ་ཚངས་པ་ སོགས་དང་མ་གྲོལ་བ་ཉན་རང་དགྲ་བཅོམ་དང་
དབུགས་མ་ཕྱིན་པའི་སྡུག་བསྔལ་ཅན་རྣམས་དེ་ལས་ཐར་བར་བྱས་ནས་མི་གནས་པའི་མྱང་འདས་ལ་འགོད་པར་
དམ་བཅའ་བ་ཡིན་པའི་ཕྱིར། དེ་ནས་ཚད་མེད་བཞི་བསྒོམ་ཚུལ་ཡོད་དེ། དང་པོ་གསུམ་སྤྱི་ལྟར་ཡིན་ལ།
བཏང་སྙོམས་ནི་སེམས་ཅན་ཐམས་ཅད་རྙེད་མ་རྙེད་སོགས་འཇིག་རྟེན་གྱི་ཆོས་བརྒྱད་པོར་ཆགས་སྡང་བྲལ་པའི་
426

༄༅། ། འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
མགོག་སྙོམས་དང༌། གཟུང་འཛིན་གྱི་རྣམ་རྟོག་གིས་མི་ཕྱེད་པའི་བཏང་སྙོམས་ལ་འགོད་པར་བསམ་པ་ཡིན་པའི་
ཕྱིར། མཐར་ཆགས་ཞིང་རྣམས་ཇི་ལྟར་བྱ་བའི་ཚུལ་ཡོད་དེ། རང་ལ་བསྟིམ་པ་དང་། རང་གནས་སུ་གཤེགས་
པ་སོགས་དུ་མ་ཡོད་ཀྱང་འདིར་འོག་ཏུ་ཆོས་གཞན་དང་ལྷན་ཅིག་རང་བཞིན་གྱིས་མི་དམིགས་པར་བསམ་པར་བྱ་
བ་ཡིན་པའི་ཕྱིར་རོ། །
གཉིས་པ་ལ་གཉིས། སྦྱང་གཞི་དང་། དེ་དང་མཐུན་པར་སྟོང་ཉིད་བསྒོམ་ཚུལ་ལོ། ། དང་པོ་ཡོད་དེ།
འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་རིམ་གྱིས་འཆི་བ་འོད་གསལ་མངོན་དུ་བྱེད་པའི་ཚེ་ས་ཆུ་མེ་
རླུང་རྣམས་རིམ་གྱིས་ཐིམ་སྟོབས་ཀྱིས་ཕྱི་ནང་གི་རྟགས་རྣམས་འཆར་ཞིང་། དཀར་དམར་ནག་གསུམ་པའི་སྣང་
མཆེད་ཐབ་གསུམ་གྱི་མཐར་སློད་བྱེད་ཀྱི་རྐྱེན་གསུམ་དང་བྲལ་བའི་ཐོ་རེངས་ཀྱི་ནམ་མཁའ་སྟོང་སང་ལྟ་བུའི་སྣང་
བ་འཆར་བ་ཞིག་འབྱུང་བའི་ཕྱིར་རོ། ། གཉིས་པ་ལ་གཉིས། སྔགས་ཀྱི་དོན་བཤད་པའི་སྒོ་ནས་སྟོང་ཉིད་
བསྒོམ་པ་དངོས་དང་། ཆོས་མཐུན་སྦྱོར་ཚུལ་ལོ། ། དང་པོ་ཇི་ལྟར་བྱ་བའི་ཚུལ་ཡོད་དེ། ཨོཾ་སྭཱ་བྷཱ་ཝ་སོགས་
དང་། ཨོཾ་བྷཱུ་ནྱ་ཏཱ་སོགས་ཀྱི་སྔགས་གཉིས་ཀྱི་དོན་དྲན་པའི་སྒོ་ནས་སྟོང་ཉིད་བསྒོམ་པ་ཡིན་པའི་ཕྱིར། སྔགས་
གཉིས་ཀྱི་དོན་ཡོད་དེ། ཨོཾ་གྱི་ཨ་ཨུ་མ་གསུམ་གྱིས་སྐུ་གསུང་ཐུགས་གསུམ་སོ་སོར་མཚོན། མོ་ཉིད་ཀྱིས་དེ་གསུམ་
དབྱེར་མི་ཕྱེད་པ་མཚོན་ཞིང་། སྭ་བྷཱ་ཝ་ནི་རང་བཞིན་གྱིས། ཤུདྡྷ་ནི་རྣམ་པར་དག་པ། སརྦ་དྷརྨ ཆོས་
ཐམས་ཅད་དེ་བཟུང་བའི་ཆོས་དང་། སྭ་བྷཱ་ཝ་ཤུདྡྷ་ནི་སྔར་བཞིན། ཨ་ཧཾ་ནི་ངའོ་སྟེ་འཛིན་པའི་ཆོས་ཐམས་
ཅད་དེ། མདོར་ན་གཟུང་འཛིན་གྱིས་བསྡུས་པའི་ཆོས་ཐམས་ཅད་རང་བཞིན་གྱིས་སྟོང་པར་བསྒོམ་པར་བྱ་བ་
དང༌། ལྷུ་ནྱ་ཏ་ནི་སྟོང་ཉིད། ཛྙཱ་ན་ནི་ཡེ་ཤེས། བཛྲ་ནི་རྡོ་རྗེ་སྟེ་མི་ཕྱེད། སུ་བྷཱ་ཝ་ནི་རང་བཞིན་གྱིས། ཨཏྨ་
ཀོ་ནི་འདི་ག་ཉིན། ཨ་ཧོ་ནི་ངའོ་སྟེ། ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་གཉིས་དབྱེར་མི་
ཕྱེད་པའི་བདག་ཉིད་དེ་ངའོ་ཞེས་ཆོས་སྐུ་ལ་ང་རྒྱལ་བཞག་ནས་བསྒོམ་པར་བྱ་བ་ཡིན་པའི་ཕྱིར། དེ་གཉིས་ཀྱི་
དོན་ཐུན་མོང་དུ་འདི་ལྟར་བསམ་པར་བྱ་བ་ཡིན་ཏེ། རང་དང་ཚོགས་ཞིང་ལྷ་དང་དེ་དག་ལས་གཞན་པའི་ཆོས་
ཐམས་ཅད་མིང་བརྡ་དང་རང་གི་གདགས་གཞི་ལ་བརྟེན་ནས་བཏགས་པ་ཙམ་ཡིན་པའི་ཕྱིར་རྟེན་འབྲེལ་ཡིན་ལ།
རྟེན་འབྲེལ་ཡིན་པའི་ཕྱིར་རང་བཞིན་གྱིས་གྲུབ་པའི་རྟག་མཐའ། ཐ་སྙད་དུ་མེད་པའི་ཆད་མཐའ། དེ་གཉིས་
སུའང་རང་བཞིན་གྱིས་གྲུབ་པ་དང་། གཉིས་ཀ་མ་ཡིན་པར་ཡང་རང་བཞིན་གྱིས་གྲུབ་པའི་མཐའ་བཞི་དང་
བྲལ་པར་བཤད་པ་ལྟར་རམ། ཕྱི་མ་གཉིས་ལ་ཅུང་མི་འདྲ་བ་ནི་དེ་གཉིས་སུ་གྲུབ་པའི་རྟག་མཐའ་དང་གང་རུང་
དུ་མ་གྲུབ་པའི་ཆད་མཐའ་སྟེ་ཆོས་ཐམས་ཅད་རྟག་ཆད་ཀྱི་མཐའ་བཞི་དང་བྲལ་བ་བདག་མེད་པའི་རང་བཞིན་
427

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོང་པ་ཉིད་དུ་བསྒོམ་པར་བྱ་བ་ཡིན་པའི་ཕྱིར་རོ། ། གཉིས་པ་ཡོད་དེ། སྔགས་གཉིས་ཀྱི་དོན་དྲན་པའི་སྒོ་
ནས་སྟོང་ཉིད་སྒོམ་པ་འདི་ལ་འཆི་བ་ཆོས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་འཛམ་བུ་གླིང་པའི་
མི་མངལ་སྐྱེས་ཁམས་དྲུག་ལྡན་ཞིག་གཟུགས་སོགས་རགས་པ་ཉེར་ལྔ་རིམ་གྱིས་ཐིམ་ནས་འཆི་བ་འོད་གསལ་
མངོན་དུ་བྱེད་པ་དང་ཆོས་མཐུན་ཞིང་རང་ཉིད་ཀྱི་འཆི་བ་སྦྱོང་བར་བྱེད་རྫོགས་རིམ་གྱི་སྐབས་སུ་བསྒོམས་སྟོབས་
ཀྱིས་རླུང་དབུ་མར་ཞུགས་པ་ནས་ཐིམ་གསུམ་བྱས་པ་ལས་བྱུང་པའི་དཔེ་དོན་གྱི་འོད་གསལ་མངོན་དུ་བྱས་པ་
དང་རྣམ་པ་མཐུན་ཞིང་། དེ་སྐྱེ་བའི་དགེ་རྩ་སྨིན་བྱེད་དུ་འགྱུར། འབྲས་བུ་སངས་རྒྱས་ཀྱི་ཡེ་ཤེས་ཆོས་སྐུ་དང་
རྣམ་པ་མཐུན་ཞིང་དེ་མངོན་དུ་འགྱུར་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། ། འདིར་སྟོང་ཉིད་
བསྒོམ་པ་ལ་དགོས་པ་ཡོད་དེ། འཆི་བ་ཆོས་སྐུར་འཁྱེར་བ་དང་། སྟོང་ཉིད་རྟོགས་ཟིན་བརྟན་པ་དང༌། ཡེ་
ཤེས་ཀྱི་ཚོགས་གསོག་པ་དང་། སྟོང་ཉིད་རྟོགས་པའི་ཡེ་ཤེས་ཀྱི་གཟུང་རྣམ་རྟེན་དང་བརྟེན་པའི་དཀྱིལ་འཁོར་
དུ་འཆར་བ་དང་། བདེན་འཛིན་སྤོང་པ་དང་། དོན་དམ་པའི་སྲུང་འཁོར་དུ་འགྱུར་བའི་ཆེད་ཡིན་པའི་ཕྱིར་
རོ། ། གསུམ་པ་ལ་གཉིས། འབྱུང་བཞི་བསྐྱེད་དེ་ཐུན་མོང་བའི་སྲུང་འཁོར་བསྒོམ་པ་དང་། ཐུན་མོང་མ་
ཡིན་པའི་སྲུང་འཁོར་བསྒོམ་ཚུལ་ལོ། ། དང་པོ་ལ་འབྱུང་བཞི་བསྐྱེད་ཚུལ་ཡོད་དེ། སྟོང་པའི་ངང་ལས་ཡི་གེ་ཡོ་
སྔོན་པོ་ཞིག་བྱུང་བ་ཡོངས་སུ་གྱུར་པ་ལས་རླུང་དཀྱིལ་དུ་བའི་མདོག་ཅན་གཞུ་གདུང་བ་ལྟ་བུ་བཅད་ཁ་ཕར་
བསྟན་པའི་མཆོག་མ་གཉིས་སུ་རྒྱལ་མཚན། དེའི་སྟེང་དུ་རཾ་དམར་པོ་ལས་མེ་དཀྱིལ་དམར་པོ་ཟུར་གསུམ་པ་
ཟུར་གཅིག་མདུན་དུ་བསྟན་ཅིང་མེ་འབར་བས་མཚན་པ། དེའི་སྟེང་དུ་བཾ་དཀར་པོའི་ཆ་དཀྱིལ་དཀར་པོ་ཟླུམ་
པོ་དབུས་སུ་བུམ་པས་མཚན་པ། དེའི་སྟེང་དུ་ལོ་སེར་པོ་ལས་ས་དཀྱིལ་སེར་པོ་གྲུ་བཞིར་རྡོ་རྗེས་མཚན་པ་སྟེ།
ཡི་གེ་ཉལ་འགྲེལ་གང་རུང་དུ་བསྒོམ་པར་བྱ་བ་ཡིན་པའི་ཕྱིར། དེ་ལྟར་བསྒོམས་པའི་དགོས་པ་ཡོད་དེ། གཞི་ལ་
སྣོད་སྔ་མ་སྟོང་ནས་ཕྱི་མ་རླུང་དཀྱིལ་ནས་རིམ་གྱིས་འཆགས་པ་དང་ཆོས་མཐུན་སྦྱོར་བའི་ཆེད་ཡིན་པའི་ཕྱིར།
གཞི་ལ་མེ་དཀྱིལ་དངོས་སུ་མེད་ཀྱང་སྐྱོན་མེད་དེ། དཀྱིལ་འཁོར་གཞན་གསུམ་ལ་མེ་རྡུལ་ཕྲ་མོ་ཡོད་པའི་ཕྱིར།
དེ་ནས་ཐུན་མོང་བའི་སྲུང་འཁོར་བསྒོམ་ཚུལ་ཡོད་དེ། ས་དཀྱིལ་གྱི་སྟེང་དུ་ཧཱུཾ་སྔོན་པོ། དེ་ལས་སྣ་ཚོགས་རྡོ་རྗེ།
དེའི་ལྟེ་བར་ཧཱུྃ་གིས་མཚན་པ་ལས་སྟེང་འོག་ཕྱོགས་མཚམས་ཐམས་ཅད་དུ་འཕྲོས་པས། འོག་ཏུ་རྡོ་རྗེའི་ས་གཞི།
ལོགས་སུ་རྡོ་རྗེའི་རྭ་བ། སྟེང་དུ་རྡོ་རྗེའི་གུར།གུར་དང་ར་བའི་བར་མཚམས་སུ་རྡོ་རྗེ་བླ་བྲེ་རྣམས་རྡོ་རྗེའི་རང་
བཞིན། རྡོ་རྗེ་ཆེ་བ་རྣམས་ཀྱི་ཁོངས་སེང་དུ་རྡོ་རྗེ་ཆུང་བའི་རྡུལ་ཕྲ་རབ་ཀྱིས་གཏམས་པ། ཐམས་ཅད་ཀྱང་བར་
མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ། དེ་རྣམས་ལས་ཡེ་ཤེས་ཀྱི་མེ་ཁ་དོག་སྣ་ལྔ་པར་འཇིག་
428

༄༅། ། འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
དུས་ཀྱི་མེ་ལྟར་ཕྱོགས་མཚམས་ཐམས་ཅད་དུ་འཕྲོ་བ་ཞིག་ཏུ་བསྒོམ་པར་བྱ་བ་ཡིན་པའི་ཕྱིར་རོ། ། གཉིས་པ་ལ་
གཉིས། སྲུང་འཁོར་བསྐྱེད་ཚུལ་དང་། ཁྲོ་བོ་འགོད་ཚུལ་ལོ། ། དང་པོ་ཇི་ལྟར་བྱ་བའི་ཚུལ་ཡོད་དེ། རྭ་བའི་
དབུས་སུ་ཧཱུཾ་སེར་པོ། དེ་ཡོངས་སུ་གྱུར་པ་ལས་བཀའི་འཁོར་ལོ་སེར་པོ་རྩིབས་བཅུ་བ་མགྱོགས་པར་འཁོར་བ་
དབྱིངས་མདུང་ལྕགས་སྦུབས་ཡངས་པ་གཉིས་སྤྲད་པ་ལྟ་བུའི་སྟེང་འོག་གི་རྩིབས་གཉིས་མདུང་རྩེ་གཅིག་པ་ལྟ་བུ་
དང་ལྟེ་བའི་འཕྲད་མཚམས་ཀྱི་ཕྱོགས་མཚམས་སུ་ཡུ་བ་ཟུག་པའི་རྩིབས་བརྒྱུད་རལ་གྲི་སོ་གཉིས་མ་ལྟ་བུ། ལྟེ་
བའི་ནང་གི་དབུས་དང་། སྟེང་འོག་གི་ནང་གསུམ་དང་ཕྱོགས་མཚམས་སུ་རྩིབས་ལ་ཅུང་ཟད་མ་རེག་པར་སྣ་
ཚོགས་པདྨ་དང་ཟླ་བ་དང་ཉི་མའི་གདན་གསུམ་གསུམ་བརྩེགས་པའི་ཚུལ་གྱིས་བསྒོམ་པར་བྱ་བ་ཡིན་པའི་ཕྱིར།
གཉིས་པ་ཇི་ལྟར་བྱ་བའི་ཚུལ་ཡོད་དེ། དབུས་ཀྱི་གདན་ལ་རང་ཉིད་གནོད་མཛེས་རྒྱལ་པོ་ཡབ་ཡུམ་མངོན་
རྟོགས་ལྟར་བསྐྱེད་པའི་སྦྱོར་མཚམས་སམ་ཐུགས་ཀའི་ཧཱུཾ་གི་འོད་ཟེར་གྱིས། ཕྱོགས་བཅུའི་སངས་རྒྱས་ཐམས་
ཅད་ཁྲོ་བཅུའི་རྣམ་པར་སྤྱན་དྲངས། རང་གི་ཞལ་དུ་ཞུགས་པ་ཞུ་ནས་རྡོ་རྗེའི་ལམ་ནས་ཡུམ་གྱི་པདྨར་སོང་བ་
ལས་རང་མདོག་ཅན་གྱི་ཐིག་ལེར་བཅུར་གྱུར། དེ་ལས་ཧཱུྃ་རིང་པོ་བཅུར་གྱུར་པ་ཞུ་བ་ལས་གཤིན་རྗེ་གཤེད་
སོགས་ཁྲོ་བོ་བཅུ་སྒྲུབ་ཐབས་ལྟར་བསྐྱེད་ནས་ཧཱུྃ་རེ་རེ་བརྗོད་ནས་ཕྱུང་སྟེ་རྩིབས་ཀྱི་ནང་གི་སྟེང་འོག་དང་ཕྱིའི་
ཕྱོགས་མཚམས་སུ་འགོད་པ་དང་། དེའི་ཚེ་འཁོར་ལོ་འཁོར་ཡང་ཁྲོ་བོ་རྣམས་མི་འཁོར་ཞིང་། ཕྱོགས་བཟུང་
ནས་བདུག་པ་ཅན་རྣམས་ཚར་གཅོད་པའི་ཚུལ་གྱིས་བཞུགས་པར་བསམ་པར་བྱ་བ་ཡིན་པའི་ཕྱིར། དེ་ལྟར་
བསྒོམས་པ་ལ་དགོས་པ་ཡོད་དེ། བགེགས་ཀྱིས་མི་ཚུགས་པའི་ཆེད་ཡིན་པའི་ཕྱིར་རོ། ། གཉིས་པ་ལ་གཉིས།
རྟེན་གཞལ་ཡས་ཁང་བསྐྱེད་པ་དང་། ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་པའོ། ། དང་པོ་ལ་གཉིས། གཞལ་
ཡས་ཁང་གི་རྟེན་གཞི་དང་། དེ་དངོས་བསྐྱེད་ཚུལ་ལོ། ། དང་པོ་ལ་ཐོག་མར་ཆོས་འབྱུང་བསྐྱེད་ཚུལ་ཡོད་དེ།
རང་ཉིད་གནོད་མཛེས་སུ་གནས་པ་ཡོངས་སུ་གྱུར་པ་ལས་རྡོར་སེམས་སུ་བསྐྱེད་པ་ཞུ་བ་ལས་ཆོས་འབྱུང་ཕྱི་
དཀར་ལ་ནང་དམར་པ་འོག་ཕྲ་ཞིང་སྟོད་ཡངས་པ། དབྱིབས་ཤེས་རབ་མའི་བྷ་གའམ་དམར་གཏོར་མགོ་མཇུག་
བཟློག་པ་ལྟ་བུ་ཟུར་གཅིག་མདུན་ངོས་སུ་བསྟན་པར་བསམ་པ་ཡིན་པའི་ཕྱིར། མཚོན་དོན་ཡོད་དེ། ཕྱི་དཀར་
བས་བདེ་བ། ནང་དམར་བས་སྟོང་པ། ཆོས་འབྱུང་ཉིད་ཀྱིས་བདེ་སྟོང་དབྱེར་མེད། ཟུར་གསུམ་གྱིས་རྣམ་
ཐར་སྒོ་གསུམ། བྷ་གའི་དབྱིབས་ཀྱིས་ལྷན་སྐྱེས་ཀྱི་བདེ་བ། འོག་ཕྲ་བས་མོས་སྤྱོད་དུ་ཡོན་ཏན་ཕྲ་བ། སྟོད་
ཡངས་པས་ས་གོང་མ་ཡོན་ཏན་ཇེ་རྒྱས་སུ་སོང་བ་དེ་མཚོན་པའི་ཕྱིར་རོ། ། སྣ་ཚོགས་པདྨ་དང་རྡོ་རྗེ་བསྐྱེད་ཚུལ་
ཡོད་དེ། ཆོས་འབྱུང་གི་འོག་ཟུར་ནས་པཾ་ལྗང་ཁུ། དེ་ལས་སྣ་ཚོགས་པདྨ་ལྟེ་བ་ཡངས་ཤིང་འདབ་མ་རྣམས་
429

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཀྱུས་ཐུང་པ་ཁ་དོག་སྣ་ལྔ་པ། འདབ་མའི་གྲངས་ནི་རེ་བཞི་སོ་གཅིག་བཅུ་དྲུག་པ་གང་རུང་། འདབ་མའི་
ཤར་མཐའ་ནས་ནུབ་མཐའི་བར་སྒོ་ཚད་ཉེར་གཅིག ལྟེ་བའི་མཐའ་ནས་མཐའི་བར་སྒོ་ཚད་ཉི་ཤུ་བ། དེའི་ལྟེ་
བར་ཧཱུཾ་སྔོན་པོ་ལས་སྣ་ཚོགས་རྡོ་རྗེའི་རྭ་རྩེ་ནས་རྭ་རྩེའི་བར་པདྨའི་ལྟེ་བ་དང་ཚད་མཉམ་ལ། རྭ་ཉི་ཤུ་པ་སོགས་
གང་རུང་། རྭ་རྣམས་ཕྱོགས་མདོག་གམ་རྭ་ཁྲ་གང་རུང་ལྟེ་བ་སྔོན་པོ། དབྱིབས་བྲེ་ལེབ་ཁ་སྦུབས་ལྟ་བུ། ལྟེ་
བའི་རྒྱུར་སྒོ་ཚད་བཅུ་གཉིས། རྭ་དབུས་མ་རྣམས་ཀྱི་རྩ་བ་ལ་ཆ་ཕྲན་གསུམ་དང་དབུས་ལ་ཆ་ཕྲན་བཞི་རྩེར་ཆ་
ཕྲན་གཅིག ཕྱོགས་རྭའི་རྩ་བར་ཆ་ཕྲན་གཉིས་སྦམ་ལ་གསུམ་རྩེར་ཆ་ཕྲན་སུམ་གཉིས་རཱའི་སྲིད་ལ་ཆ་ཕྲན་བཅུ་
དྲུག རྭའི་འཐོན་མཚམས་ནི་ཚངས་ཐིག་ནས་གཡས་གཡོན་དུ་ཆ་ཕྲན་དྲུག་དྲུག་སོང་བ་ན་ནང་ནམ་མཐའ་
འཐོན་པ་སོགས་ཡིན་པའི་ཕྱིར། སྣ་ཚོགས་པདྨ་དང་རྡོ་རྗེའི་མཚོན་དོན་ཡོད་དེ། པདྨས་འཁོར་བའི་སྐྱོན་གྱིས་
མ་གོས་པ་དང་། རྡོ་རྗེས་འཕྲིན་ལས་བཞི་དང་། ཡེ་ཤེས་ལྔ་མཚོན་པའི་ཕྱིར་རོ། ། གཉིས་པ་ལ་གཉིས།
གཞལ་ཡས་ཁང་དངོས་བསྐྱེད་ཚུལ་དང་། དེའི་ཡན་ལག་གོ། དང་པོ་ཇི་ལྟར་བསྐྱེད་པའི་ཚུལ་ཡོད་དེ། སྣ་
ཚོགས་རྡོ་རྗེའི་ལྟེ་བར་ཧཱུྃ་དཀར་པོ་ལས་རྡོ་རྗེའི་ཡུ་བ་ཅན་གྱི་འཁོར་ལོ་དཀར་པོ་ལྟེ་བ་ལ་ཧཱུཾ་གྱིས་མཚན་པ། དེ་
ཡོངས་སུ་གྱུར་པ་ལས་རྣམ་སྣང་དཀར་པོ་སྒྲུབ་ཐབས་ལྟར་དང་། དེ་ལས་གཞལ་ཡས་ཁང་བསྐྱེད་པ་ཡིན་པའི་
ཕྱིར། དེ་ཡང་ཇི་ལྟ་བུ་ཞེ་ན་ཡོད་དེ། རྩིག་པ་རིམ་པ་ལྔ་ཕྱི་ནས་ནང་དུ་དཀར་སེར་དམར་ལྗང་སྔོ་བ། ལྔ་བ་
སྡོམས་པའི་ཞེང་ཆ་ཕྲན་གཅིག་དང་དཔངས་ཆ་ཕྲན་བཅུ་གསུམ། དེའི་སྟེང་དུ་ཕ་གུ་དཔངས་ཆ་ཕྲན་གཅིག་
དང་ཞེང་ཆ་ཕྲན་ཕྱེད་གཉིས་ལས་ཕྱེད་ཕྱིར་འཕགས་པའི་ཕྱི་ངོས་སུ་རིན་པོ་ཆེ་དབྱིབས་དང་ཁ་དོག་སྣ་ཚོགས་པ།
དེའི་ཀ་ཆུང་བྲེ་གཞུ་སོགས་བྱས་པའི་སྟེང་དུ་གསེར་གྱི་སྐ་རགས་ལེབ་མོ་རིམ་པ་བཞི་བའི་ཞེང་ཆ་ཕྲན་གཅིག་དང་།
བཞི་བསྡོམས་པའི་དཔངས་ཆ་ཕྲན་གཉིས། དེའི་ཕྱི་ངོས་སུ་བྱ་འདབ་ཞེང་ཆ་ཕྲན་གཉིས་པའི་ཕྱི་ངོས་སུ་ཤར་བུ་
དཀར་པོ། དེའི་སྟེང་གི་མཐའ་མདའ་ཡབ་པདྨ་འདབ་མ་ཕྱེད་པའི་དབྱིབས་དང་དཔངས་ཞེང་གཉིས་ཀར་ཆ་
ཕྲན་རེ། ཕྱོགས་བཞིའི་རྩ་ཐིག་དང་ཚངས་ཐིག་ཕྲད་མཚམས་ནས་གཡས་གཡོན་དུ་ཆ་ཕྲན་གཉིས་རེ་སོང་བ་ན་
སྒོ་ཚད་གཅིག་ནི་སྒོ་འཁྱུད། དེ་ནས་གཡས་གཡོན་དུ་ཆ་ཕྲན་རེ་སོང་བ་སྒོ་འགྲམ། དེ་ནས་ཕྱིར་ཆ་ཕྲན་གཉིས་
སོང་བ་སྒོ་ལོགས་ཀྱི་ནང་ངོས། ཕྱོགས་བཞིའི་རྩ་ཐིག་གི་དཀྱིལ་ནས་ནང་དུ་ཆ་ཕྲན་རེ་སོང་བའམ་དེ་ལས་ལྷག་
ཀྱང་རུང་བར་སེམས་ལ། གཡས་ གཡོན་དུ་ཆ་ཕྲན་ལྔ་ལྔ་ སོང་བར་རྡོ་རྗེའི་འཕྲེང་བས་ཟླུམ་པོར་བསྐོར་བ་
དཔངས་ཆ་ཕྲན་གཅིག་པ་ལ། ཀ་བ་ཞེང་ཆ་ཕྲན་གཅིག་དང་དཔངས་ཆ་ཕྲན་བཅུ་གསུམ་ཡོད་པ་ཕྱོགས་རེ་རེར་
གཉིས་ཏེ་བརྒྱད་བཙུགས་པ། དེ་དག་གི་སྟེང་དུ་བྲེ་གཞུ་གདུང་འཁོར་དང་ཕྱོགས་བཞིར་གདུང་བཞི་མིག་མངས་
430

༄༅། ། འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
རིས་སུ་རྒྱུགས་པ་ལ་ལྕམ་བཀལ་བའི་ཕྱི་སྣེ་ལ་དྲ་བ་དྲ་ཕྱེད་བྱ་ཞིང་ཐོག་འདུ་བ། རྒྱུ་ཐོངས་ཀྱི་ཁ་གདངས་ཀྱི་སྟེང་
དུ་ཀ་ཆུང་སོགས་བྱས་པའི་སྟེང་དུ་ཐོག་བྱས་ཏེ་རྒྱ་ཕིབ་འབུབས་པ་དང་། ཕྱོགས་བཞིའི་མདའ་ཡབ་ཀྱི་སྟེང་དུ་
རྒྱལ་མཚན་དང་བ་དན། ཟུར་བཞིར་གདུགས། རྩིག་པའི་འོག་གི་ཕྱི་མཐའ་རུ་ཞེང་ཆ་ཕྲན་གཉིས་པའི་འདོད་
སྣམ་ལ་མཆོད་པའི་ལྷ་མོ་སྒོ་དང་སྒོ་འཁྱུད་ཀྱི་ཕྱི་མཚམས་དང་རྩིག་པའི་ཕྱི་ནང་གི་གྲྭ་བཞིར་ཟླ་ཕྱེད་རྡོ་རྗེ། སྒོ་
མདུན་གྱི་གཡས་གཡོན་དུ་ཀ་བ་གཉིས་ཏེ་ཀ་བ་བཞི་བཞིས་བཏེགས་པའི་རྟ་བབས་སྣམ་བུ་བཅུ་གཅིག་པ་དང་།
རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་སོགས་པ་བྱ་བ་ཡིན་པའི་
ཕྱིར། གཉིས་པ་ཡོད་དེ། ཕྱི་རོལ་ཏུ་རྡོ་རྗེའི་རྭ་བ་མེ་རི་དང་བཅས་པ་དང་། དེའི་ཕྱི་རོལ་ཏུ་གཏུམ་དྲག་ལ་
སོགས་པའི་དུར་ཁྲོད་ཀྱི་རྣམ་གཞག་རྣམས་བཅུ་གསུམ་མའི་བསྐྱེད་རིམ་དུ་བཤད་ཟིན་པ་ལྟར་བྱ་བ་ཡིན་པའི་ཕྱིར།
འོ་ན་བཅུ་གསུམ་མ་ལ་རེའུ་མིག་དགུ་ཡོད་པ་ལྟར་འདིར་བྱའམ་ཞེ་ན། བདག་གི་བླ་མ་མཁས་པ་དག་འདིར་དེ་བྱ་
བར་བཞེད་ཀྱང་། ཁོ་བོ་ནི་དེ་དག་མི་ནུས་མོད། སྐབས་འདིར་དེ་མ་བྱས་ན་འཐད་པར་སེམས་ཏེ། བཅུ་
གསུམ་མ་གསུམ་གྱི་གཞལ་ཡས་ཁང་གི་རྣམ་གཞག་ནི་སྤྱིར་ཐུན་མོང་བ་ཡིན་ཀྱང་། དེ་གསུམ་ལ་རེའུ་མིག་རྣམས་
སུ་འགོད་རྒྱུ་འདུག་པས་བྱ་བར་མཚུངས་ལ། འདི་ལ་དེ་མི་འཇུག་པས་རེའུ་མིག་དགུ་མི་དགོས་པ་འདིའི་སྒོས་
ཆོས་སུ་འདོད་རིགས་པའི་ཕྱིར། གཞན་དུ་ན་རེའུ་མིག་ཏུ་འགོད་རྒྱུ་བསྟན་དགོས་པར་སེམས་སོ། ། དེ་རྣམས་
ཀྱི་དགོས་པ་དང་མཚོན་ཚུལ་ཡོད་དེ། གཞལ་ཡས་ཁང་ནི་ལྷའི་བཞུགས་གནས་ཀྱི་དོན་དུ་དང་། མ་དག་པའི་
སྣོད་སྦྱངས་ནས་དག་པའི་ཞིང་འགྲུབ་པ་དང་། དེ་རྣམ་སྣང་གི་ས་བོན་ལས་བསྐྱེད་པ་ནི་རྣམ་སྣང་རྣམ་པར་དག་
པ་དང་། གྲུ་བཞིས་སངས་རྒྱས་དང་སེམས་ཅན་གྱི་དེ་ཁོ་ན་ཉིད་མི་མཉམ་པ་མེད་པ་མཚོན་ཞིང་། སྒོ་བཞིས་
དྲན་པ་ཉེར་གཞག་བཞི། ཡང་དག་སྤོང་པ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ་དག་པ་མཚོན། རྟ་
བབས་ཀྱིས་བསམ་གཏན་བཞི། མཆོད་ལྷས་ཏིང་ངེ་འཛིན་བཞི། རིན་པོ་ཆེས་པ།གདུལ་བྱའི་རེ་བ་སྐོང་བ། དྲིལ་
ཆུང་གིས་ཆོས་སྟོན་པ། ནང་གི་རྡོར་འཕྲེང་གིས་ཆོས་ཀྱི་འཁོར་ལོ་བསྐོར་བ། རྡོར་རས་བགེགས་ཀྱིས་མི་ཚུགས་
པ།མེ་རིས་ཡེ་ཤེས་ཀྱི་སྣང་བ་འབར་བ། དུར་ཁྲོད་ཀྱིས་བདག་མེད་དང་འཁོར་བའི་ཉེས་དམིགས། ཆུས་བྱང་
ཆུབ་ཀྱི་སེམས། ཀླུས་ཕར་ཕྱིན། ཤིང་གིས་རྩ། མེས་གཏུམ་མོ། སྤྲིན་གྱིས་བྱང་སེམས་དཀར་པོ། མཆོད་
རྟེན་གྱིས་ཆོས་སྐུ། གྲུབ་ཐོབ་ཀྱིས་དེ་མངོན་དུ་བྱེད་པའི་གང་ཟག་མཚོན་པའི་ཕྱིར་རོ། ། གཉིས་པ་ལ་གཉིས།
གདན་དང་། ལམ་ཁྱེར་བཤད་པའོ། ། དང་པོ་ཡོད་དེ། རྡོར་འཕྲེང་གི་དབུས་སུ་ལོ་སྔོན་པོ། དེ་ལས་རླུང་
དཀྱིལ་ཁ་དོག་ནག་ལ་ཅུང་ཟད་དམར་བའི་མདོག་ཅན་དབྱིབས་ཟླུམ་པོ་གཡོ་བཞིན་པ་ཞིག་ཏུ་གྱུར་པར་བསམ་པ་
43t

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་པའི་ཕྱིར། མཚོན་ཚུལ་ཡོད་དེ། ཁ་དོག་ནག་པོས་མངོན་སྤྱོད་ཀྱི་ལས་དང༌། ཅུང་ཟད་དམར་པས་དབང་
གི་ལས་དང་ གཏུམ་མོའང་མཚོན་པའི་ཕྱིར། གཉིས་པ་ལ་གཉིས། དངོས་དང་། ཆོས་མཐུན་སྦྱོར་ཚུལ་
ལོ། ། དང་པོ་ཇི་ལྟར་བྱ་བའི་ཚུལ་ཡོད་དེ། རླུང་དཀྱིལ་གྱི་སྟེང་དུ་དབྱངས་ཡིག་གི་དང་པོ་ཨ་ཐུང་ཞིག་བྱུང་བ་
བསམས་ལ། དེ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་ཉ་གང་པ་འོད་ཟེར་སྟོང་དུ་འཕྲོ་བ། དེའི་སྟེང་དུ་
ཆུ་ལས་ཆུ་བུར་རྡོལ་བའི་ཚུལ་དུ་དྷཱི ཡིག་སེར་པོ་རང་སྒྲ་སྒྲོགས་པ་འོད་ཟེར་འབར་པ་ཞིག་དང་།དེ་ཡོངས་སུ་གྱུར་
པ་ལས་རྡོ་རྗེ་ཕྱེད་པའི་ཡུ་བ་ཅན་གྱི་རལ་གྲི་སོ་གཉིས་མའི་དབུས་སུ་དྷཱི སེར་པོས་མཚན་ང་། དེ་ལས་འོད་ཟེར་
འཕྲོས་པས་རྒྱུའི་ལྷ་གཤེགས་པ་ལྔ། གཤེགས་མ་ལྔ། སེམས་དཔའ་བཅུ་དྲུག སེམས་མ་བཞི། ཁྲོ་བོ་བཅུའི་ངོ་
བོར་གྱུར་བ་ཐམས་ཅད་འཇམ་དཔལ་རིགས་ལྔའི་རྣམ་པ་ཅན་ཤུར་དང་ཤར་ལྷོ་བ་གཉིས་སོགས་རིམ་པ་བཞིན་སྔོ་
སེར་དམར་ལྗང་དཀུར་བ། ཕྱག་གཡས་རྣམས་རིམ་པ་ལྟར་རྡོ་རྗེ་རིན་པོ་ཆེ་པདྨ་རལ་གྲི་འཁོར་ལོ་དང་། གཡོན་
རྣམས་པོ་ཏི་འཛིན་པའི་རྣམ་པ་སྤྱན་དྲངས་ནས་རལ་གྲི་དྷཱི ཡིག་དང་བཅས་པ་ལ་ཐིམ་པས། དེ་ཡོངས་སུ་གྱུར་
པ་ལས་རང་ཉིད་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཞིག་ཁྲོས་པ་ལྟ་བུ་
གཞོན་ནུ་བཅུ་དྲུག་ལོན་པའི་ན་ཚོད་ཅན། ཕྱག་གཡས་རལ་གྲི་འཕྱར་ཞིང་གཡོན་སྡིགས་མཛུབ་དང་བཅས་པས་
གླེགས་བམ་ཐུགས་ཀར་འཛིན་པ། རྒྱན་ཐམས་ཅད་ཀྱིས་བརྒྱན་ཅིང་མཚན་དཔེ་གསལ་རྫོགས་ཀྱིས་སྤྲས་པ།
རླུང་སེམས་ཀྱི་རང་བཞིན་ཅན་ཞིག་ལ་ང་རྒྱལ་བཞག་ནས་བསྒོམ་པར་བྱ་བ་ཡིན་པའི་ཕྱིར། གཉིས་པ་ཆོས་
མཐུན་ཇི་ལྟར་སྦྱོར་བ་དང་དགོས་པ་ཡོད་དེ། ཚུལ་དེ་གཞི་ལ་འཛམ་བུའི་གླིང་བའི་མི་མངལ་སྐྱེས་ཁམས་དྲུག་
ལྡན་ཞིག་གིས་འཆི་བ་འོད་གསལ་མངོན་དུ་བྱས་ནས། འོད་གསལ་དེ་ལས་ལངས་པ་དང་མཉམ་དུ་འོད་གསལ་
དེའི་མཞོན་པར་འགྱུར་བའི་རླུང་འོད་ཟེར་ལྔ་བས་ཉེར་ལེན་དང་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་
ནས་བཞིན་ལག་གི་རྣམ་པ་ཅན་གྱི་བར་དོའི་ལུས་འགྲུབ་པ་དང་ཆོས་མཐུན་ཞིང་རང་ཉིད་ལ་འབྱུང་འགྱུར་གྱི་
པར་དོ་སྦྱོང་བར་བྱེད། ལམ་དུས་སུ་དཔེ་དོན་གྱི་འོད་གསལ་ལས་ལངས་པ་དང་མཉམ་དུ་སྒྱུ་མའི་སྐུ་གཉིས་
འགྲུབ་པ་དང་རྣམ་པ་མཐུན་ཞིང་དེའི་དགེ་རྩ་སྨིན་བྱེད་དུ་འགྱུར། འབྲས་དུས་ཀྱི་ལོངས་སྐུ་དངོས་དང་རྣམ་པ་
མཐུན་ཞིང་དེ་འགྲུབ་པའི་རྒྱུ་བྱེད་པའི་ཕྱིར་རོ། ། རྣལ་འབྱོར་འདི་ལ་བར་དོ་ཡོངས་སྐུར་འཁྱེར་བའི་རྣལ་
འབྱོར་ཞེས་བྱ་སྟེ་བསྡུ་ན་རང་ཉིད་ལ་འབྱུང་འགྱུར་གྱི་བར་དོ་སྤྱོང་ཞིང་ལམ་འབྲས་ཀྱི་ལོངས་སྐུ་འགྲུབ་པའི་རྒྱུ་
བྱེད་པའི་ཕྱིར་རོ། ། གསུམ་པ་ལ་གཉིས། འབྲས་བུ་རྡོ་རྗེ་འཛིན་པ་མངོན་བྱང་ལྔས་བསྐྱེད་ཚུལ་དང་སྐྱེ་མཆེད་
སྐུ་གསུང་ཐུགས་ཕྱིན་བརླབ་སོགས་བྱ་བའི་ཚུལ་ལོ། ། དང་པོ་ལ་གཉིས། བསྐྱེད་ཅིང་ཆོས་མཐུན་སྦྱོར་བ་དང་།
432

༄༅། ། འཇིགས་བྱེད་དཔའ་ངོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
གསལ་གདབ་པའི་ཚུལ་ལོ། ། དང་པོ་ནི། ཐོག་མར་ སེམས་ ཅན་རྣམས་ཞི་བས་འདུལ་བའི་ཚུལ་ ཡོད་དེ།
འཇམ་དཔལ་གྱི་ཐུགས་ཀར་ཨ་ཡིག་ལས་ཉི་མའི་དཀྱིལ་འཁོར་ཞིག་བྱུང་བར་བསམས་ལ། སེམས་ཅན་ཐམས་
ཅད་ཞི་བས་གདུལ་བར་བྱའོ་སྙམ་པའི་འཕེན་པས་ཉི་མའི་དཀྱིལ་འཁོར་དེ་ལས་འོད་ཟེར་འཕྲོས། སེམས་ཅན་
ཐམས་ཅད་ཀྱི་སྡིག་སྒྲིབ་ནད་གདོན་སོགས་ཞི་བར་བྱས་པའི་སྒོ་ནས་དེ་རྣམས་ཀྱི་དོན་མཛད། ཕྱོགས་བཅུའི་
སངས་རྒྱས་ཐམས་ཅད་འཇམ་དཔལ་རིགས་ལྔའི་རྣམ་པར་སྤྱན་དྲངས། དེ་རྣམས་འཇམ་དཔལ་དང་བཅས་པ་
ཉི་མ་ལ་ཞུགས་པས་ཉི་དཀྱིལ་དེ་འོད་ཟེར་དཔག་ཚད་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར་པར་བསམ་
པ་ཡིན་པའི་ཕྱིར། དེ་ནས་ས་བོན་གྱི་སྒོ་ནས་ཞི་བས་མ་ཐུལ་བའི་སེམས་ཅན་གདུག་པ་ཅན་ཆུང་ངུ་འདུལ་བའི་
ཚུལ་ཡོད་དེ། ཉི་དཀྱིལ་གྱི་སྟེང་དུ་ཧཱུྃ་ཡིག་མཐིང་ག་འོད་ཟེར་ལྔ་འཕྲོ་བ་ཞིག་བྱུང་། ཧཱུྃ་ཡིག་ལས་ཧཱུྃ་ཞེས་བའི་
རང་སྒྲ་འབྲུག་ལྟར་སྒྲོགས་པས་གདུག་པ་ཅན་དེ་རྣམས་བཏུལ་ཏེ་དོན་བྱས་ནས་ཧཱུྃ་ལ་ཐིམ་པ་ནི། ཧཱུྃ་ཡིག་དེ་ཉིད་
ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་པ། ཕྱོགས་རྭ་རྣམས་དབུས་རྭ་ལ་མ་རེག་པར་ཤིན་ཏུ་གདེངས་པའི་ལྟེ་བ་ལ་
ཧཱུྃ་ཡིག་རང་སྒྲ་སྒྲོགས་པས་མཚན་པ་ཞིག་ཏུ་གྱུར་པར་བསམ་པ་ཡིན་པའི་ཕྱིར། དེ་ནས་ཕྱག་མཚན་གྱི་སྒོ་ནས་
གདུག་པ་ཅན་འབྲིང་པོ་འདུལ་པའི་ཚུལ་ཡོད། རྡོ་རྗེ་དེ་ལས་རྡོ་རྗེ་ཕྲ་མོ་དཔག་ཏུ་མེད་པ་སྤྲོ་ཞིང་རྣམ་ས་སངས་
རྒྱུས་སོགས་སུ་བསྒྱུར་བ་དང་། རྡོ་རྗེ་ལས་སྔར་བཞིན་སངས་རྒྱས་སོགས་སྟེ་ཚན་པ་བཞི་དང་རྡོ་རྗེ་འཇིགས་བྱེད་
ཡུམ་བཅས་སམ། ཡུམ་མེད་ཀྱི་ཚོགས་སྤྲོས་ནས་གདུག་པ་ཅན་དེ་རྣམས་བཏུལ་ཏེ་ཉི་མ་ལ་གནས་པའི་སྤྲུལ་པས་
ནམ་མཁའི་ཁམས་ཐམས་ཅད་ཏིལ་གྱི་གང་བུ་ལྟར་གང་བར་གྱུར་པའི་འོད་ཟེར་གྱིས་སེམས་ཅན་ཐམས་ཅད་ཀྱི་
སྒྲིབ་པ་སྦྱོང་ཞིང་སྨིན་པར་བྱས་ནས། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད་དེ། སྔར་སྤྲོས་པ་རྣམས་དང་
ལྷན་ཅིག་ཏུ་འདུས་ནས་རྡོ་རྗེ་ཧཱུྃ་དང་བཅས་པ་ལ་ཐིམ་པར་བསམ་པ་ཡིན་པའི་ཕྱིར། དེ་ནས་དེས་མ་ཐུལ་པའི་
གདུག་པ་ཅན་ཆེན་པོ་འབུལ་བའི་ཆེད་དུ་འབྲས་བུ་རྡོ་རྗེ་འཛིན་པའི་སྐུར་བཞེངས་པའི་ཚུལ་ཡོད་དེ། སྔར་ལྟར་
ཐིམ་པས་ཟླ་ཉི་རྡོ་རྗེ་ཧཱུྃ་དང་བཅས་པ་འདྲེས་ཏེ་ཡོངས་སུ་གྱུར་པ་ལས་སྣ་ཚོགས་པདྨ་དང་ཟླ་བ་དང་ཉི་མའི་སྟེང་དུ་
འཆད་འགྱུར་ལྟར་འཇིགས་བྱེད་ཆེན་པོའི་སྐུར་ལྡང་བར་བསམ་པ་ཡིན་པའི་ཕྱིར། ཆོས་མཐུན་སྦྱོར་ཚུལ་དང་
དགོས་པ་ཡོད་དེ། སྦྱང་གཞི་ལ་ཕ་མའི་ཁུ་ཁྲག་གི་དབུས་སུ་བར་དོ་ཞུགས་ནས་སྐྱེ་བ་བཟུང་བ་དང་ཆོས་མཐུན་
ཞིང་། རང་ཉིད་ལ་འབྱུང་འགྱུར་གྱི་མ་དག་པའི་སྐྱེ་བ་སྦྱོང་བར་བྱེད། ལམ་དུས་སུ་སྒྱུ་མའི་སྐུ་གཉིས་ཀྱིས་
རགས་པའི་སྤྲུལ་སྐུ་འཛིན་པ་དང་ཆོས་མཐུན་ཞིང་། དེ་འགྲུབ་པའི་དགེ་རྩ་སྨིན་པར་བྱེད། འབྲས་དུས་སུ་
ལོངས་སྐུས་རགས་པའི་སྤྲུལ་སྐུ་བཟུང་བ་དང་ཆོས་མཐུན་ཞིང་། ད་ལྟ་ནས་འབྲས་བུ་ལམ་བྱེད་ཚུལ་དུ་བསྒོམས་
433

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་སྤྲུལ་སྐུ་དངོས་གནས་པ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། ། འདི་ལ་སྐྱེ་བ་སྤྲུལ་སྐུར་
འཁྱེར་བའི་རྣལ་འབྱོར་ཞེས་བྱ་སྟེ། རང་ཉིད་ལ་འབྱུང་འགྱུར་གྱི་མ་དག་པའི་སྐྱེ་བ་སྦྱོང་ཞིང་རྒྱལ་བའི་སྤྲུལ་སྐུ་
འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར། མངོན་བྱང་ལྔའི་སྒོ་ནས་བྱང་ཆུབ་པ་དང་ཡང་ཆོས་མཐུན་
ཏེ། ཨ་ཡིག་དང་པོ་ལས་བྱུང་བའི་ཟླ་བ་དེ་མེ་ལོང་ལྟ་བུའི་ཡེ་ཤེས་ལས་བྱང་ཆུབ་པ་དང་། དེ་བཞིན་དུ་དྷཱི ཡིག་
ནས་ཉི་དཀྱིལ་དུ་གྱུར་པའི་བར་ནི་མཉམ་ཉིད་ཡེ་ཤེས་ཀྱི་ངོ་བོ་ཉི་མ་དང་། ཧཱུྃ་ཡིག་མ་ཐིང་གནས་ཧཱུྃ་ལ་ཞུགས་
པའི་བར་ནི་སོར་རྟོག་ཡེ་ཤེས་ཀྱི་ངོ་བོ་ས་བོན་དང་། ཁྲོ་བོའི་རྡོ་རྗེ་ནས་རྡོ་རྗེ་ལ་ཐིམ་པའི་བར་ནི་བྱ་གྲུབ་ཡེ་ཤེས་
ཀྱི་ངོ་བོ་ཐུགས་ཕྱག་མཚན་དང་། དེ་ཐམས་ཅད་འདྲེས་ནས་འབྲས་བུ་རྡོ་རྗེ་འཛིན་པའི་སྐུར་བཞེངས་པའི་བར་
ནི་ཆོས་དབྱིངས་ཡེ་ཤེས་ཀྱི་ངོ་བོ་སྐུ་ཡོངས་རྫོགས་ལས་བྱང་ཆུབ་པ་ཡིན་པའི་ཕྱིར་རོ། ། ཚོགས་ཞིང་ནས་འདིའི་
བར་བསྐྱེད་རིམ་གྱི་ལམ་ལྔར་འཇོག་ཚུལ་ཡོད་དེ། ཚོགས་ཞིང་ནས་སྡུད་རིམ་མ་བྱས་ཀྱི་བར་ཚོགས་ལམ། སྡུད་
རིམ་ནས་འཇམ་དཔལ་གྱི་ཐུགས་ཀའི་ཉི་དཀྱིལ་བགྱི་བར་སྦྱོར་ལམ། ཉི་མ་ལས་འོད་ཟེར་འཕྲོས་པ་ནས་ཉི་
དཀྱིལ་ཕྱེ་མར་གྱུར་པའི་བར་མཐོང་ལམ། ཉི་མའི་སྟེང་གི་ཤུ་ནས་འཇིགས་བྱེད་དུ་མ་གྱུར་བའི་བར་སྒོམ་ལམ།
དེར་གྱུར་པ་ནི་མི་སློབ་ལམ་དུ་འཇོག་པའི་ཕྱིར། གོང་གི་དེ་རྣམས་སྦྱང་གཞི་དང་སྦྱོར་ཚུལ་ཡོད་དེ། ཚོགས་ཞིང་
གི་སྐོར་ནི་གཞི་ལ་ལས་གསོག་པ་དང་ཆོས་མཐུན། སྡུད་རིམ་ནི་ཤི་ནས་ལས་ཀྱི་དབང་གིས་སྐྱེ་བ་ལེན་པའི་ཚེ་ཕུང་
པོ་སྔ་མ་འདོར་པ་དང་ཆོས་མཐུན། གཞལ་ཡས་ཁང་ནི་གང་དུ་སྐྱེ་བའི་གནས་དང་ཆོས་མཐུན། རྒྱུ་རྡོར་འཛིན་
ནི་སྐྱེ་སྲིད་ཀྱི་སྔོན་དུ་བར་དོ་འབྱུང་པ་དང་ཆོས་མཐུན། འབྲས་བུ་རྡོ་རྗེ་འཛིན་པ་ནི་སྐྱེ་བ་བླངས་པ་དང་ཆོས་
མཐུན་པ་ཡིན་པའི་ཕྱིར། གཉིས་པ་གསལ་གདབ་པའི་ཚུལ་ཡོད་དེ། སྣ་ཚོགས་པདྨ་དང་ཟླ་ཉིའི་གདན་ལ་རང་
ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག ཞལ་དགུ་ ཕྱག་སོ་བཞི།
ཞབས་བཅུ་དྲུག་པ། གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ་སོགས་ནི་མངོན་རྟོགས་
ལྟར་ལ། མཚོན་དོན་འགའ་ཞིག་དང་སྦྱར་ན། ཆོས་དབྱིངས་འགྱུར་མེད་མཚོན་པའི་སྐུ་མདོག་མཐིང་ནག་
མཐར་བགནས་སྙོམས་འཇུག་དགུ་མཚོན་པའི་ཞལ་དགུ། ཁམས་བཅོ་བརྒྱད་བདེན་པ་གཉིས་སྟོབས་བཅུ་མི་
འཇིགས་པ་བཞི་དག་པ་མཚོན་པའི་ཕྱག་སོ་བཞི། དངོས་འཛིན་བཅུ་དྲུག་ཟིལ་གྱིས་གནོན་པའི་ཞབས་བཅུ་དྲུག་
གཡས་བསྐུམས་གཡོན་བརྐྱངས་པས་བདུད་སྡེ་འཇོམས་པ། ཁམས་གསུམ་ཟ་བར་ནུས་པས་དེ་ཐམས་ཅད་
དབང་དུ་སྡུད་པ། ཧ་ཧ་སོགས་ཀྱི་སྒྲ་སྒྲོགས་པ་དང་ལྗགས་འདྲིལ་ཞིང་མཆེ་བ་གཙིགས་པ་སོགས་ཀྱིས་ནི་བདུད་
དང་མ་རུངས་པ་ཐམས་ཅད་འཇོམས་པར་བྱེད་པ། སྤྱན་དང་སྨིན་མ་སྨ་ར་མེ་ལྟར་འབར་བས་གདུག་པ་ཅན་
434

༄༅། ། འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
སྲེག་པ། མ་ཧེའི་གདོང་གིས་གཤིན་རྗེ་འཇོམས། སྲིན་ཞལ་གྱིས་སྙིང་རྗེས་མི་གཏོང་བ། འཇམ་དཔལ་གྱི་ཞལ་
ཉིད་ཀྱིས་དེའི་སྤྲུལ་པར་གོ་བར་བྱེད་པ། རྭ་ཙའི་གཡས་ཀྱི་དབུས་ཞལ་སྔོན་པོ། དེའི་གཡས་ཞལ་དམར་པོ་ལྟག་
པའི་ཕྱོགས་དང༌། གཡོན་ཞབས་སེར་པོ་རྩ་ཞལ་ཕྱོགས་སུ་ཡོད་ཅིང་། རྭ་རྩའི་གཡོན་གྱི་དབུས་ཞལ་དཀར་པོ།
དེའི་གཡས་ཞལ་དུད་ཁ་རྩ་ཞལ་ཕྱོགས་དང་། གཡོན་ཞལ་ནག་པོ་ལྟག་པའི་ཕྱོགས་སུ་ཡོད་པ། གཡས་གཡོན་གྱི་
མདུན་རྒྱབ་ཀྱི་ཕྱག་བརྒྱད་པོ་ཀུན་མཐར་ཆགས་སུ་བསྒྲིགས་ཅིང་བརྐྱངས་པ། ཕྱག་གིས་མཚམས་ཀྱི་དཔུང་མགོ་
ནས་འཐོན་པའི་ཕྱག་གཉིས་ཀྱིས་གླང་པོ་ཆེའི་ལྤགས་པ་དང་། གྲི་གུག་སོགས་དང་བཅས་པའི་ཕྱག་གཡས་པ་
རྣམས་ཀྱིས་སྡིགས་མཛུབ་ཀྱི་རྩེ་གྱེན་དུ་བསྟན་ནས་འཇིག་རྟེན་ལས་འདས་པའི་ལྷ་སངས་རྒྱས་བྱང་སེམས་སོགས་
ལ། སྒྲུབ་པ་པོ་ལ་དངོས་གྲུབ་སྩོལ་པའི་ཕྱིར་བསྐུལ་བ། གཡོན་རྣམས་ཀྱིས་སྡིགས་མཛུབ་ཀྱི་རྩེ་འོག་ཏུ་བསྟན་
ནས་འཇིག་རྟེན་པའི་ལྷ་གདུག་པའི་སེམས་འཆང་བ་རྣམས་ལ་བསྡིགས་པའི་ཚུལ་གྱིས་ཚར་གཅོད་པ། ཚངས་པ་
དང་དབང་པོ་སོགས་འཇིག་རྟེན་པའི་གཙོ་བོ་རྣམས་ཞབས་ཀྱིས་མནན་པ་ནི། དེ་རྣམས་ཟིལ་གྱིས་གནོན་པར་
མཚོན་པ། ཐོད་བསྐམ་ལྔས་ཡེ་ཤེས་ལྔ་དག་པ། མགོ་རློན་རྣམས་ཀྱིས་དབྱངས་གསལ་དག་པ། སྦྲུལ་ནག་གི་
མཆོད་ཕྱིར་ཐོགས་འཆང་བས་ཞེ་སྡང་རྣམ་པར་དག་པ། སྤྱན་གསུམ་གྱིས་དུས་གསུམ་མཁྱེན་པ། གླང་ལྤགས་
ཀྱིས་ནི་གཏི་མུག་འབྲལ་བ་མཚོན་ཞིང་། ཞབས་གཡས་བརྒྱད་མདུན་རྒྱབ་ཏུ་བསྒྲིགས་པས་ཚངས་པ་སོགས་ལྷ་
ཆེན་བཞི་ཁ་སྦུབ་ཏུ་བྱས་པའི་སྟེང་དུ་མི་ལ་སོགས་པ་བརྒྱད་དང་། གཡོན་བརྒྱད་དེ་ལྟར་དུ་བསྒྲིགས་པས་གཞོན་
ནུ་སོགས་ལྷ་ཆེན་བཞི་ཁ་སྦུབ་ཏུ་བྱས་པའི་སྟེང་དུ་བྱ་རྒོད་ལ་སོགས་པ་བརྒྱད་ཀྱི་རྒྱབ་ཏུ་མནན་པའི་སྟེང་ན་ཡེ་ཤེས་
ཀྱི་མེ་རབ་ཏུ་འབར་བའི་ཀློང་དཀྱིལ་ན་བཞུགས་པར་བསྒོམ་པ་ཡིན་པའི་ཕྱིར་རོ། ། གཉིས་པ་ལ་གཉིས། སྐྱེ་
མཆེད་དང་སྐུ་གསུང་ཐུགས་བྱིན་གྱིས་བརླབས་ནས་སེམས་དཔའ་གཞན་གཉིས་བསྒོམ་པ་དང་། ཡེ་ཤེས་པ་
དགུག་གཞུག་དབང་བསྐུར་རྒྱས་གདབ་ཅིང་མཆོད་བསྟོད་སོགས་ཇི་ལྟར་བྱ་བའོ། ། དང་པོ་ནི། བཅུ་གསུམ་
མ་དང་འདིའི་མངོན་རྟོགས་ཁ་ཅིག་ཏུ་སྐབས་འདིར་སེམས་དཔའ་གཉིས་བསྐྱེད་པར་མཛད་ཀྱང་། རྗེའི་གཞུང་
ཉིད་ནས་འདི་ལ་སྐབས་འདིར་སྐྱེ་མཆེད་བྱིན་བརླབ་སོགས་བྱ་བར་བཤད་པ་དེ་ལྟར་བྱས་ན། སྤྱིར་སྐྱེ་མཆེད་
བྱིན་བརླབ་སོགས་ལ་རྒྱུས་བསྡུས་གཉིས་ཡོད་དེ། རང་རང་གི་ས་བོན་ལས་ལྷ་དེ་དང་དེར་བསྐྱེད་པའི་རྒྱས་པ་
དང་། ས་བོན་ཉིད་ལྷའི་ངོ་བོར་མོས་པའི་བསྡུས་པ་གཉིས་ཡོད་པ་ལས། སྔ་མ་ནི་བཅུ་གསུམ་མ་ལས་འབྱུང་བ་
ལྟར་དང་། ཕྱི་མ་ནི་འདིར་བཤད་པ་ལྟར་ཡིན་པའི་ཕྱིར། ཕྱི་མ་ཇི་ལྟར་བྱ་བའི་ཚུལ་ཡོད་དེ། རྩ་ཞལ་གྱི་མིག་རྣ་
སོགས་སུ་ས་སྙིང་སོགས་ཀྱི་ངོ་བོ་ཀི་སོགས་མིག་སོགས་དང་ངོ་བོ་དབྱེར་མེད་དུ་བྱ་སྟེ་བསྒོམ་པར་བྱ་བ་ཡིན་པའི་
435

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ། མིག་གི་མངོན་ཤེས་སོགས་འགྲུབ་པར་འགྱུར་བའི་ཆེད་ཡིན་
པའི་ཕྱིར། སྒོ་གསུམ་བྱིན་གྱིས་བརླབ་པའི་ཚུལ་ཡོད་དེ། རང་གི་སྤྱི་བོ་ལ་སོགས་པའི་གནས་གསུམ་དུ་སངས་
རྒྱས་ཐམས་ཅད་ཀྱི་སྐུ་གསུང་ཐུགས་རྡོ་རྗེ་གསུམ་གྱི་ངོ་བོ་ཨོཾ་དཀར་པོ་སོབ། ས་གསུམ་འགོད་པར་བྱ་བ་ཡིན་པའི་
ཕྱིར། དགོས་པ་ཡོད་དེ། རང་གི་སྒོ་གསུམ་བྱིན་གྱིས་བརླབ་པའི་ཆེད་ཡིན་པའི་ཕྱིར། སེམས་དཔའ་གཞན་
གཉིས་བསྐྱེད་པའི་ཚུལ་ཡོད་དེ། རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་
འཇམ་དཔལ་སྔར་བཤད་པ་ལྟ་བུའི་ཐུགས་ཀར་ཨ་ལས་ཉི་དཀྱིལ་གྱི་སྟེང་དུ་ཏིང་ངེ་འཛིན་སེམས་དཔའ་ཧཱུྃ་ཡིག་
སྔོན་པོ་འོད་ཟེར་ལྔ་འཕྲོ་བ་ཞིག་བསྒོམ་པ་ཡིན་པའི་ཕྱིར། སེམས་དཔའ་སུམ་བརྩེགས་འདི་གཞི་ལམ་འབྲས་
གསུམ་དང་ཆོས་མཐུན་པ་ཡིན་ཏེ། དམ་ཚིག་སེམས་དཔའ་གཞི་ལ་ཕུང་པོ་རགས་པ་དང་། ལམ་ལ་དེའི་རགས་
པའི་སྤྲུལ་སྐུ་དང་། འབྲས་བུ་ལ་རྒྱལ་བའི་སྤྲུལ་སྐུ་དང་ཆོས་མཐུན། ཡེ་ཤེས་སེམས་དཔའ་ནི་གཞི་ལ་རླུང་སེམས་
གཉིས་ལས་རླུང་དང་། ལམ་ལ་སྒྱུ་ལུས་གཉིས་དང་། འབྲས་བུ་རྒྱལ་བའི་ལོངས་སྐུ་དང་ཆོས་མཐུན། ཏིང་ངེ་
འཛིན་སེམས་དཔའ་ནི་གཞི་ལ་རླུང་སེམས་གཉིས་ལས་སེམས་དང་། ལམ་ལ་སྒྱུ་མའི་སྐུ་གཉིས་ཀྱི་ཐུགས་དང་།
འབྲས་བུ་ལ་རྒྱལ་བའི་ཡེ་ཤེས་ཆོས་སྐུ་དང་ཆོས་མཐུན་པའི་ཕྱིར་རོ། ། གཉིས་པ་ལ་གཉིས། ཡེ་ཤེས་པ་དགུག་
གཞུག་སོགས་དང་། མཆོད་བསྟོད་དག་པ་དང་བཅས་པའོ༔ ། དང་པོ་ལ་སྤྱན་འདྲེན་པའི་ཚུལ་ཡོད་དེ། ཨོ་
ཧི༔ སོགས་ཀྱི་སྔགས་བརྗོད་བཞིན་པར་ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་ཡེ་ཤེས་བརྟེན་
དང་བརྟེན་པར་བཅས་པའི་དཀྱིལ་འཁོར་མདུན་གྱི་ནམ་མཁར་སྤྱན་འདྲེན་པ་ཡིན་པའི་ཕྱིར། སྔགས་དོན་ཡོད་
དེ། ཨོཾ་ནི་བཤད་ཟིན། བཱི བཞད་པའམ་རྨད་བྱུང་། བྷོ་ཀྱི། མ་ཧཱ་ཆེན་པོ། ཀྲོདྷ་ཁྲོ་བོ། ཨཱ་གཙྪ་གཉིས་
ཚུར་བྱོན་གཉིས། ཨཏྨ་ཏ་བདག་ཉིད། པཱུ་ཛ་མཆོད་པ། པྲ་ཏི་ཧྲི་ཧཾ་བཟུང་ངམ་བཞེས། པྲ་རབ། སཱ་དང་
བའམ་བཀའ་དྲིན། མི་བདག དྷི་མ་ན་བློ། ཀུ་རུ་མཛོད། སྭཱ་ཧཱ་ནི་གཞི་ཚུགས་ཞེས་པར་འགྱུར་པའི་ཕྱིར།
དེ་ནས་མཆོད་ཅིང་དགུག་གཞུག་བྱ་བའི་ཚུལ་ཡོད་དེ། ཨོ་བྷིཥྛ ཧ་སོགས་ཀྱིས་མཆོད་ནས་མུངྒ་ར་ཛ༔ ས་དམ་
ཚིག་པའི་སྟེང་དུ་དགུག དཎྜ་ཧཱུྃ་གིས་བསྟིམ། པདྨ་སཾ་ཀྱིས་དབྱེར་མེད་དུ་བྱས་ནས་དགྱེས་བཞིན་བཞུགས།
ཁརྒ་ཧོས་དབང་དུ་བྱ་བར་བསམ་པ་ཡིན་པའི་ཕྱིར། དབང་བསྐུར་རྒྱས་གདབ་དེ་ལྟར་བྱ་བའི་ཚུལ་ཡོད་དེ།
སླར་ཡང་སྔགས་བརྗོད་དེ་འོད་ཟེར་གྱིས་ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ནས་མཆོད་དེ་གསོལ་
བ་བཏབ་པས། དབང་གི་ལྷ་རྣམས་ཀྱི་ཐུགས་ཀ་ནས་ཙ་ཀ་སོགས་བཞི་སྤྲོས་ཏེ་ཤིས་པ་བརྗོད་པ་སྔོན་དུ་འགྲོ་བ་
ཅན་གྱིས་བདུད་རྩིའི་བུམ་པའི་ཆུས་དབང་བསྐུར། ལུས་གང་། དྲི་མ་དག་པ་སོགས་དང་། ཆུ་ལྷག་མ་ལས་རྩ་
436

༄༅། ། འཇིགས་བྱེད་དཔའ་བོ་ག ཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
ཞལ་གྱི་ཚངས་བུག་གི་སྟེང་དུ་མི་བསྐྱོད་པས་དབུ་བརྒྱན་ཅིང་། དབང་ལྷ་རྣམས་རང་ཉིད་ལ་ཐིམ་པར་བསམ་པ་
ཡིན་པའི་ཕྱིར། གཉིས་པ་ལ་གཉིས། མཆོད་ཅིང་བསྟོད་པ་དང༌། བསྒོམས་ནས་དག་པ་དྲན་པ་དང་བཟླས་
པའི་རིམ་པའོ། ། དང་པོ་ལ་ཕྱི་མཆོད་ཇི་ལྟར་བྱ་བའི་ཚུལ་ཡོད་དེ། ཐུགས་ཀ་ནས་མཆོད་ལྷ་སྤྲོས་ཏེ་ཧིཊྛི?
ཧ་སོགས་སམ། ཨོཾ་ཡ་མཱནྟ་ཀ་ཨརྒུ་པྲ་ཏི་ཙྪ་སོགས་ཀྱིས་མཆོད་པ་ཡིན་པའི་ཕྱིར། ནང་མཆོད་འབུལ་བའི་ཚུལ་
ཡོད་དེ། མཆོད་དོ་ཞེས་སོགས་ཀྱིས་བླ་བརྒྱུད་རྒྱས་བསྡུས་ཅི་རིགས་ཀྱི་མཐར་རང་དང་། ཡི་དམ་དཀྱིལ་འཁོར་
གྱི་ལྷ་ ཚོགས་ སོགས་ལ་ཕུལ་རྗེས་ཕྱོགས་བཅུའི་སངས་རྒྱས་ཐམས་ ཅད་སྤྱན་དྲངས་ནས་རང་ལ་ཞུགས་པར་
བསམས་ཏེ། ལས་སྔགས་ལ་འབྲུ་གསུམ་བཏགས་པ་དང་། ཨོཾ་ཨ་མྲྀ་ཏ་སོགས་ཀྱི་སྔགས་བརྗོད་དེ་མགྲོན་རྣམས་
ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་བསམ་པ་ཡིན་པའི་ཕྱིར། བསྟོད་པ་ཇི་ལྟར་བྱ་བའི་ཚུལ་ཡོད་དེ།
རྒྱས་པར་ན་འཇམ་དཔལ་གསེར་མདོག་མ་དང་། ཅུང་ཟད་བསྡུ་ན་གཉིས་མེད་ཐུན་མོང་མས་བསྟོད་པར་བྱ་བ་
ཡིན་པའི་ཕྱིར། ཕྱི་མའི་དོན་ཡོད་དེ། འབྲས་དུས་ཀྱི་གཉིས་སུ་མེད་པའི་ཡེ་ཤེས་ཐུན་མོང་མ་ཡིན་པ་ནི་ཡུལ་
ཤེས་བྱ་ཐམས་ཅད་ལ་ཁྱབ་པའི་སྐུ་ཅན། འགྲོ་བ་ཀུན་ལ་ཐུགས་རྗེ་རིས་མེད་དུ་སྙོམས་པར་མཛད་པའི་སྒོ་ནས་
རྒྱལ་བ་ཀུན་གྱི་ཡབ་ཡིན་ལ། ཆོས་ཀྱི་དབྱིངས་དང་རོ་གཅིག་ཏུ་གྱུར་པའི་ཤེས་རབ་ཀྱི་སྒོ་ནས་རྒྱལ་བ་ཀུན་གྱི་ཡུམ་
ཡིན་པ་དང་། དེ་ལྟ་ནའང་འཇམ་དཔལ་ཡེ་ཤེས་སེམས་དཔའ་རྒྱལ་བ་ཀུན་གྱི་སྲས་ཀྱི་ཚུལ་འཆད་ཞིང་། ཆོས་
ཀྱི་སྐུ་ལ་བྱམས་སྡང་གི་ཉེ་རིང་མི་མངའ་ཡང་། སྲིད་པ་གསུམ་གྱི་གདུག་པ་ཅན་རྣམས་འདུལ་བའི་ཕྱིར་དུ་ཁྲོ་བོའི་
རྒྱལ་པོའི་སྐུར་བསྟན་པ་ཡོན་ཏན་གྱི་དཔལ་ཡོངས་སུ་རྫོགས་པར་གྱུར་པ་ཁྱོད་ལ་ཕྱག་འཚལ་ལོ་ཞེས་བྱ་བ་ཡིན་
པའི་ཕྱིར། གཉིས་པ་ལ་གཉིས། བསྒོམས་ནས་དག་པ་དྲན་པ་དང༌། བཟླས་པའི་རིམ་པའོ། ། དང་པོ་ཇི་
ལྟར་བྱ་བའི་ཚུལ་ཡོད་དེ། དེ་ལྟར་རེ་རེ་ནས་གསལ་འདེབས་པའི་དཔྱད་སྒོམ་དང་རྣམ་པ་གསལ་བ་ལ་རྩེ་གཅིག་
པའི་འཇོག་སྒོམ་གྱིས་གསལ་སྣང་སྒྲུབ་ཅིང་། ལྷའི་ང་རྒྱལ་བརྟན་པར་བྱེད་པ་ནི་རྒྱུ་ཚེ་བ་ལ་བསླབ་ཚུལ་དང་།
སྒོམ་པ་པོ་དང་བསྒོམ་བྱ་དང་བསྒོམ་པའི་ཚུལ་རྣམས་རང་བཞིན་གྱིས་གྲུབ་པ་མེད་པར་སེམས་པ་ནི་ཟབ་པ་ལ་
བསླབ་ཚུལ་དང་། དེ་ལྟར་མ་གྲུབ་ཀྱང་སྒྱུ་མ་བཞིན་དུ་སྣང་པ་ལ་སེམས་འཛིན་པ་ནི་ཟབ་གསལ་གཉིས་མེད་ཀྱི་
རྣལ་འབྱོར་ལ་བསླབ་ཚུལ་ཏེ་རགས་པའི་རྣལ་འབྱོལ་དང་། དེ་ནས་སྟེང་འོག་གི་སྣ་རྩེར་ཟླ་གདན་ལ་གནས་པའི་
རྡོ་རྗེ་སྔོན་པོ་ཉུངས་འབྲུ་ཙམ་ཞིག་ལ་སེམས་འཛིན་ཅིང་བརྟན་པ་ཐོབ་ན། དེ་ལས་ཕྱག་མཚན་མང་པོ་སྤྲོ་བསྡུ་
བྱེད་པའི་ཕྲ་མོའི་རྣལ་འབྱོར་ལ་བསླབ་པར་བྱ་བ་ཡིན་པའི་ཕྱིར། དག་པ་དྲན་ཚུལ་ཡོད་དེ། འགའ་ཞིག་ནི་གོང་
དུ་བཤད་ཟིན་ཅིང་། འདིར་བསྡུ་ན་ཞལ་དགུས་ནི་གསུང་རབ་ཡན་ལག་དགུ་མཚོན་ཞིང་། རྭ་གཉིས་ཀྱིས་ནི་
437

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐུན་མོང་བ་དང་ཐུན་མོང་མ་ཡིན་པའི་བདེན་གཉིས་མཚོན། ཕྱག་སོ་བཞི་དང་དེའི་སྟེང་དུ་སྐུ་གསུང་ཐུགས་
གསུམ་བསྣན་པས་སོ་བདུན་གྱིས་ནི་ལམ་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན། ཞབས་བཅུ་དྲུག་གིས་ནི་ཡུལ་
སྟོང་ཉིད་བཅུ་དྲུག་དང་དེའི་རྟོགས་པའི་ཡེ་ཤེས་བཅུ་དྲུག མཚན་མ་གྱེན་དུ་བསྒྲེང་བས་ནི་བདེ་བ་ཆེན་པོ་རྒྱུས་
པ་དེ་མཚོན་ཞིང་། མི་ལ་སོགས་པས་ནི་རིལ་ལུ་ལ་སོགས་པའི་དངོས་གྲུབ་ཆེན་པོ་བརྒྱད་དང་། བྱ་རྒོད་སོགས་
ཀྱིས་ནི་སྐུའི་དབང་ཕྱུག་ལ་སོགས་པ་བརྒྱུད་དག་པོ་མཚོན། གཅེར་བུས་ནི་སྒྲིབ་གཡོགས་དང་བྲལ་བ་དང་།
དབུ་སྐྲ་གྱེན་དུ་བརྗེས་པ་ནི་མཐར་ཐུག་གྱི་གོ་འཕང་མྱ་ངན་ལས་འདས་པ་མཚོན་པ་ཡིན་པའི་ཕྱིར། གཉིས་པ་
བཟླས་པ་ཇི་ལྟར་བྱ་བའི་ཚུལ་ཡོད་དེ། ཕྲེང་བ་བསང་སྦྱང་འཇིགས་བྱེད་དུ་བསྐྱེད་པ་སོགས་བྱས་ལ། ཞི་ཁྲོ་སྦྲག་
འདོད་ནའང་རུང་བར་སེམས་ལ། རང་གི་ཐུགས་ཀའི་ཉི་གདན་ལ་གནས་པའི་ཧཱུཾ་ཡིག་གི་མཐར་ཕྱི་ནས་གཡས་
སྐོར་དུ་རྩ་སྔགས། ལས་སྔགས། ཡམཱནྟ་ཀ་གསུམ་གྱིས་བསྐོར་བ་སྤྲོ་བསྡུའི་དམིགས་པ་དང་བཅས་ཏེ་རིམ་པར་
བཟླ་པ་ཡིན་པའི་ཕྱིར། བསྙེན་པའི་གྲངས་ཚད་ཡོད་དེ། ལས་རུང་དུ་བྱེད་པ་ལ་རྩ་སྔགས་འབུམ། ལས་སྔགས་
སུམ་འབུམ་མམ་འབུམ། ཡི་གེ་བདུན་པ་ཡིག་གྲངས་ཀྱི་འབུམ་བཟླ་བར་བཤད་པ་ལྟར་ཡིན་པའི་ཕྱིར། དེ་ཡང་
སྔགས་གསུམ་གྱི་གྲངས་དུས་གཅིག་ཏུ་འགྲོ་དགོས་པ་ནི་མིན་ཏེ། གསུམ་གའམ་གང་རུང་ལ་གྲངས་བཟུང་བས་
ཀྱང་ཆོག་པའི་ཕྱིར་རོ། ། གསུམ་པ་མཇུག་ཏུ་ཇི་ལྟར་བྱ་བའི་ཚུལ་ཡོད་དེ། ཐུན་བཞི་ལ་རྒྱས་བསྡུས་ཀྱི་དབྱེ་བ་
ཤེས་པར་བྱས་ཏེ་བཟླས་པའི་མཐར་མཆོད་བསྟོད་ཉེར་བསྡུ་བྱས་ནས་འོད་གསལ་ལས་ལངས་པའམ། ཡང་ན་
འཇིག་རྟེན་དང་འཇིག་རྟེན་ལས་འདས་པའི་མགྲོན་ལ་གཏོར་འབུལ་བཤད་པ་ལྟར་བྱས་ནས་སྡུད་རིམ་ལ་འཇུག་
ཅིང་། སྟོང་པའི་ངང་ལས་འཇིགས་བྱེད་ཀྱི་སྐུར་ལངས་ནས་ཐུན་མཚམས་ཀྱི་རྣལ་འབྱོར་ལ་འཇུག་པ་སྐབས་
ཐོབ་ཀྱིས་བྱ་བ་ཡིན་པའི་ཕྱིར། ཐུན་མཚམས་སུ་ཇི་ལྟར་བྱ་བའི་ཚུལ་ཡོད། སྒོ་གསུམ་གྱི་བྱ་བ་རྣམས་ཀྱང་ལྷའི་
རྣལ་འབྱོར་གྱིས་ཟིན་པའི་སྒོ་ནས་བྱ་བ་དང་། བཟའ་བཏུང་ལ་འཇུག་པའི་ཚེ་གཏོར་མ་ལྟར་བྱིན་གྱིས་བརླབས་
ནས་ལྷ་ཐམས་ཅད་འདུས་པའི་སྙིང་ཁའི་ཏིང་ངེ་འཛིན་སེམས་དཔའ་ལ་འབུལ་བའི་ཚུལ་གྱིས་ལོངས་སྤྱོད་པ་དང་།
ཉལ་བའི་ཚེ་སྣོད་བཅུད་འོད་གསལ་དུ་སྡུད་པ་དང་ལྡང་པའི་ཚེ་ལྷའི་སྐུར་ལྡང་བ་དང་། ཁྲུས་ཀྱི་དུས་སུ་ལྷ་མོ་
བཞིས་ཁྲུས་གསོལ་བར་མོས་པ་སོགས་བྱ་བ་ཡིན་པའི་ཕྱིར། དེ་ལྟར་ཉམས་སུ་བླངས་པའི་ཕན་ཡོན་ཡོད་དེ།
རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་རྒྱུད་སྨིན་པར་འགྱུར་བ་དང་།ལྷག་པའི་ལྷས་ཚེ་རབས་ཐམས་ཅད་
དུ་རྗེས་སུ་འཛིན་ཅིང་བྱིན་གྱིས་རློབ་པ་དང་། རང་གཞན་གྱི་དོན་མང་པོ་སྒྲུབ་ནུས་པ་དང་། ཚེ་རྫོགས་ནས་
མྱུར་དུ་འཚང་རྒྱུ་བ་སོགས་ཀྱི་ཕན་ཡོན་རྣམས་འབྱུང་བའི་ཕྱིར། གཅིག་ཁྱོད་ཀྱིས་འདིའི་བསྐྱེད་རིམ་ལོགས་སུ་
438

༄༅། །འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
འཆད་མི་དགོས་ཏེ། བཅུ་གསུམ་མའི་བསྐྱེད་རིམ་ཤེས་པའི་རིགས་འགྲོས་ཀྱིས་འདི་ཡང་ཤེས་ནུས་པའི་ཕྱིར་ཞེ་
ན། སྐྱོན་མེད་དེ། ཡུམ་དང་དཀྱིལ་འཁོར་རྒྱལ་མཆོག་ཡོད་མེད་ཀྱི་ཁྱད་པར་ཡོད་པས་འདིའི་སྒོས་ཆོས་མེད་པ་
མིན་པས་བཤད་པ་ལ་འགལ་བ་མེད་ཅིང་ཕུན་སུམ་ཚོགས་པར་འགྱུར་བའི་ཕྱིར་རོ། ། །
གཉིས་པ་རྫོགས་རིམ་གྱི་རྣམ་གཞག་ཅུང་ཟད་བཤད་པ་ལ་གཉིས། སྔོན་འགྲོ་དང་། དངོས་གཞིའི་རིམ་
པའོ། ། དང་པོ་ནི། བསྐྱེད་རིམ་ལ་བརྟན་པ་ཐོབ་པའམ། ལས་རུང་ཙམ་སྔོན་དུ་བཏང་ནས་ཀྱང་རྫོགས་རིམ་
ལ་འཇུག་པ་ལ། ཐོག་མར་རྩ་རླུང་ཐིག་ལེའི་རྣམ་གཞག་ཤེས་དགོས་པས། དེ་རྣམས་གཞན་ནས་འབྱུང་བ་ལྟར་
ཤེས་པར་བྱ་བ་དང་། སྔོན་འགྲོ་འགལ་རྐྱེན་ལས་སྒྲིབ་སྦྱོང་བའི་ཐབས་རྡོར་སེམས་ཀྱི་རྣལ་འབྱོར་དང་། མཐུན་
རྐྱེན་ཚོགས་གསོག་པའི་ཐབས་བླ་མའི་རྣལ་འབྱོར་བྱིན་རླབས་ཞུ་བ་དང་བཅས་པ་ཡང་བྱེད་དགོས་སོ། །
གཉིས་པ་དངོས་གཞི་ལ་བཞི། སྔགས་ཀྱི་རྣལ་འབྱོར། དམ་ཚིག་གི་རྣལ་འབྱོར། དབྱིབས་ཀྱི་རྣལ་འབྱོར།
རྣམ་དག་ཡེ་ཤེས་ཀྱི་རྣལ་འབྱོར་རོ། ། དང་པོ་ནི། ལུས་གནད་བཤད་པ་ལྟར་བྱས་ནས། རླུང་རོ་རྣམས་
བསལ་པ་གཞན་དུ་བཤད་ཟིན་པ་བཞིན་ཡིན་ལ། རང་ཉིད་དཔའ་བོ་གཅིག་པ་ཞལ་ཕྱག་ཡོངས་རྫོགས་སམ།
ཞལ་གཅིག་ཕྱག་གཉིས་པ་གང་རུང་དུ་གསལ་བའི་ལུས་ཀྱི་རྒལ་ཚིགས་ལ་ཉེ་བར་རོ་རྐྱང་དབུ་མ་གསུམ་ཡོད་པའི་
གནས་རྣམས་སུ་རྩི་འཁོར་བཞི་གསལ་གདབ། རང་གི་སེམས་འོད་ཀྱི་རྣམ་པར་བལྟས་ནས་རྩ་ལམ་རྣམས་སྦྱོང་
ཚུལ་བཤད་པ་ལྟར་བྱ། དེ་ནས་ལྟེ་བའི་རྩ་འཁོར་གྱི་དབུས་སུ་འཇིགས་བྱེད་དཀར་པོ་ཞལ་གཅིག་ཕྱག་གཉིས་གྲི་
ཐོད་འཛིན་པ་འདིར་ཡུམ་དང་བཅས་པར་བཤད་དེ། ཆེ་ཆུང་རྒྱ་སྲན་ཙམ། དེའི་ཐུགས་པར་ཧཱུྃ་དཀར་པོ་
ཡུངས་འབྲུ་ཙམ་ཞིག་གསལ་བཏབ་སྟེ། དེ་དང་ཡབ་ཡུམ་གྱི་སྦྱོར་མཚམས་ནས་འོད་ཟེར་དམར་པོ་འཕྲོས་པས་
དུར་ཁྲོད་སྲུང་འཁོར་དང་གཞལ་ཡས་ཁང་སོགས་གསལ་བར་བྱས། དེ་རྣམས་རིམ་གྱིས་འོད་དུ་ཞུ་ནས་རང་ལ་
ཐིམ། རང་ཉིད་སྟོད་སྨད་ནས་རིམ་གྱིས་ཞུ་ནས་ལྟེ་བའི་འཇིགས་བྱེད་ཡབ་ཡུམ་ལ་ཐིམ། དེ་ཡང་ཞུ་ནས་ཧཱུྃ་ལ་
ཐིམ་པའི་ཧཱུྃ་ཡིག་ལ་རང་སེམས་ཞུགས་པ་བཞིན་བྱས་ནས་རྩེ་གཅིག་ཏུ་བསམས་པས། རླུང་དབུ་མར་ཞུགས་
གནས་ཐིམ་གསུམ་འབྱུང་། ཐིམ་པའི་རྟགས་སུ་སྨིག་རྒྱུ་ལ་སོགས་པའི་རྟགས་དང་རྟགས་ཅན་རིམ་གྱིས་འཆར་
བའི་ཚུལ་གྱིས་དགའ་བཞི་དྲངས་ཏེ། འོད་གསལ་གྱི་དུས་སུ་བདེ་སྟོང་སྦྱར་ནས་རྩེ་གཅིག་ཏུ་བསྒོམ་པ་ནི་སད་
དུས་ཀྱི་ཆོས་སྐུ་དང་བསྲེ་བའོ། ། འོད་གསལ་དེ་ལས་ལྡང་བའི་ཚེ་ཕུང་པོ་རྙིང་པ་ལས་གོ་ས་ལོགས་སུ་འཇིགས་
བྱེད་དཀར་པོ་ཡབ་ཡུམ་གྱི་སྐུར་ལྡང་སྙམ་པའི་འཕེན་པ་སྔོན་དུ་འགྲོ་བའི་ཚུལ་གྱིས་ལྡང་། དེ་དང་མཉམ་དུ་
ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་རྣམས་རིམ་གྱིས་འབྱུང་སྟེ། འདི་ལ་སད་དུས་ཀྱི་ལོངས་
439

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐུའི་བསྲེ་བ་ཞེས་བྱའོ། ། དེ་ནས་འཇིགས་བྱེད་ཡུམ་བཅས་དེ་ཉིད་ཕུང་པོ་རྙིང་པ་དམ་ཚིག་བར་གསལ་བའི་སྤྱི་
བོ་ནས་ཞུགས་པར་མོས་ཤིང་། དེ་དང་མཉམ་དུ་སྣ་བུག་གཉིས་ནས་རླུང་འབྱུང་འཇུག་བྱེད་ཅིང་ཡུལ་གྱི་སྣང་བ་
འཆར། དེའི་ཚིག་གང་སྣང་སྟོང་པ། སྟོང་པ་བདེ་བ། བདེ་བ་འཇིགས་བྱེད་ཀྱི་སྐུར་ཤར་བའི་མོས་པ་བརྟན་
པོ་བྱེད་པ་ལ་བསླབ་པར་བྱ་སྟེ། འདི་ལ་སད་དུས་ཀྱི་སྤྲུལ་སྐུའི་བསྲེ་བ་ཞེས་བྱའོ། ། དེ་བཞིན་དུ་གཉིད་དུས་
དང་འཆི་དུས་ཀྱི་བསྲེ་བ་ཡང་ཤེས་པར་བྱ་སྟེ། དེ་ལ་ལྟེ་བའི་དམིགས་རྟེན་སྙིང་གར་དྲངས་ནས། གཉིད་ཆོས་སྐུ་
དང་བསྲེ་བ། རྨི་ལམ་གྱི་ལུས་ལོངས་སྐུ་དང་བསྲེ་བ། ལུས་དེ་ཕུང་པོ་རྙིང་པ་ལ་བཅུགས་ནས་སད་པ་སྤྲུལ་སྐུ་
དང་བསྲེ་བ་གསུམ་དང་། འཆི་བའི་སྐབས་སུ་ནི་འཆི་དུས་ཀྱི་འོད་གསལ་ཆོས་སྐུ་དང་བསྲེ་བ། བར་དོ་ལོངས་
སྐུ་དང་བསྲེ་བ། སྐྱེ་བ་སྤྲུལ་སྐུ་དང་བསྲེ་བ་གསུམ་ལ་བསླབ་པར་བྱའོ། ། འདི་དག་རྗེས་གཞིག་གི་རྣལ་འབྱོར་
གྱི་རིམ་པ་ལ་བརྟེན་པ་སྟེ། སྔགས་རྣལ་འབྱོར་གྱི་སྔོན་འགྲོར་ཡང་བཤད་དེ། ལུས་དབེན་གྱི་དོད་དོ། ། དེ་
ནས་རང་འཇིགས་བྱེད་ཞལ་གཅིག་ཕྱག་གཉིས་བར་གསལ་བའི་སྙིང་གའི་དྷཱུ་ཏཱིའི་ནང་དུ་མི་ཤིགས་པའི་ཐིག་ལེ་
དང་ངོ་བོ་དབྱེར་མེད་པའི་ཧཱུཾ་ཡིག་དཀར་པོ་ཡུངས་ཀར་གྱི་འབྲུ་ཚད་ཙམ་ཞིག་གསལ་གདབ། དེ་ལ་རང་གི་
སེམས་ཞུགས་པ་བཞིན་བྱས་ཏེ། སྟེང་གི་རླུང་རྣམས་རང་གི་སྨིན་མཚམས་ནས་དྷཱུ་ཏཱིའི་ནང་དུ་མར་བརྒྱུད་དེ་
སྙིང་གའི་ཧཱུྃ་ལ་ཐིམ། འོག་གི་རླུང་རྣམས་རང་གི་གསང་གནས་ནས་དྷུ་ཏཱིའི་ནང་དུ་ཡར་བརྒྱུད་དེ་སྙིང་གའི་ཧཱུྃ་ལ་
ཐིམ་པར་ཡང་ཡང་མོས་པའི་བུམ་པ་ཅན་བཟུང་བས། རླུང་དབུ་མར་ཞུགས་གནས་ཐིམ་གསུམ་འབྱུང་བས་
རྟགས་དང་རྟགས་ཅན་རྣམས་རིམ་པར་འཆར་ཞིང་། འོད་གསལ་གྱི་དུས་སུ་བདེ་སྟོང་སྦྱར་ནས་བསྒོམ་པ་
སོགས་བསྲེ་བའི་སྐོར་རྣམས་ལ་སྔར་བཞིན་བསླབ། ཡང་སྔར་བཞིན་འཇིགས་བྱེད་དུ་གསལ་བའི་ཐུགས་ཀའི་ཧཱུྃ་
ཡིག་དཀར་པོ་དེ་ལ་སེམས་ཞུགས་པ་བཞིན་བཟུང་ནས། སྟེང་རླུང་དབུ་མའི་ནང་དུ་འཇུག་པ་ཨོཾ་གྱི་གདངས་
དང་གནས་པ་ཨཱའི་གདངས་དང་། ཕྱིར་འབྱུང་བ་ཧཱུྃ་གི་གདངས་སུ་མོས་ནས་རླུང་སྔགས་དབྱེར་མེད་ཀྱི་རྡོར་
བཟླས་བྱས་པ་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་དང་། སྨིག་རྒྱུ་སོགས་རྟགས་དང་རྟགས་
ཅན་རྣམས་འབྱུང་ལ། འོད་གསལ་གྱི་དུས་སུ་བདེ་སྟོང་སྦྱར་ནས་བསྒོམ་ཞིང་བསྲེ་བའི་སྐོར་དྲུག་ཀྱང་བྱ་སྟེ།
འདི་ནི་ངག་དབེན་གྱི་དོད་སྔགས་ཀྱི་རྣལ་འབྱོར་དངོས་གཞིའོ། ། འདི་ལ་སྲོག་ཐུར་བསྲེ་བ་དང་། སྟེང་འགྲོ་
དང་འོག་འགྲོའི་རྡོར་བཟླས་དང་ཁྱབ་བྱེད་ལ་དམིགས་པའི་རྡོར་བཟླས་ཀྱི་རྣམ་གྲངས་མང་ངོ༌། ། གཉིས་པ་ནི།
དེ་ལྟར་རྡོར་བཟླས་བྱས་པ་ལ་བརྟེན་ནས་སྙིང་གའི་རྩ་མདུད་ལྷོད་པོར་སོང་བ་ན། ཕྱི་རྐྱེན་པདྨ་ཅན་ལ་སོགས་པ་
ལས་རྒྱའམ་ཡེ་རྒྱ་གང་རུང་དང་སྙོམས་པར་འཇུག་བཞིན་པའི་ངང་ནས། ནང་རྐྱེན་རང་ལྷར་གསལ་བའི་ཐུགས་
440

༄༅། ། འཇིགས་བྱེད་དཔའ་བོ་གཅིག་པའི་རིམ་གཉིས་སྙིང་བོ་རིན་ཆེན་སྙེ་མ། །
ཀའི་ཏིང་ངེ་འཛིན་སེམས་དཔའི་ཧཱུཾ་ཡིག་དཀར་པོ་ལས་འོད་ཟེར་འཕྲོས་པས། སྔར་ལྟར་སྣོད་བཅུད་ལ་ཕོག་
པས་དེ་རྣམས་རིམ་གྱིས་ཞུ་ནས་རང་ལ་ཐིམ་ཞིང་། རང་ཡེ་ཤེས་སེམས་དཔའ་དང་། དེ་ཧཱུྃ་ཡིག་ལ་ཐིམ་པར་
བསམ་པའི་རྗེས་གཞིག་གི་སྡུད་རིམ་དང་། བུམ་པ་ཅན་དང་རྡོར་བཟླས་གང་རུང་བྱས་ཏེ་བསྲེ་བ་དང་པོ་དྲུག་བྱ།
དེ་ནས་རྣལ་འབྱོར་པ་དེས་སྒྱུ་ལུས་འགྲུབ་ཏུ་ཉེ་བའི་མཚན་མ་མཐོང་བ་ན། ཕྱི་ནང་གི་རྐྱེན་གཉིས་གང་རུང་ལ་
བརྟེན་ནས་སྔར་ལྟར་སྡུད་རིམ་བྱས་པས་སྨིག་རྒྱུ་ནས་འོད་གསལ་གྱི་བར་འཆར་ཞིང་། ཁྱབ་བྱེད་ཀྱི་རླུང་མ་ལུས་
པ་དྷུ་ཏིར་ཐིམ་པ་ན་སེམས་དབེན་དཔེའི་འོད་གསལ་མཐར་ཐུག་སྐྱེ་སྟེ། དམ་ཚིག་གི་རྣལ་འབྱོར་ཞེས་བྱའོ། །
གསུམ་པ་ནི། འོད་གསལ་དེ་ལས་ལྡང་བ་ན་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་མ་དག་པའི་སྒྱུ་མའི་
སྐུར་བཞེངས་པ་དེ་འབྱུང་། དེ་སླར་ཕུང་པོ་རྙིང་པ་ལ་ཡེ་ཤེས་སེམས་དཔའི་ཚུལ་གྱིས་ཞུགས་ནས་ཆོས་སྟོན་པ་
དང་། ཕྱག་རྒྱ་དང་སྙོམས་པར་འཇུག་པའི་སྒོ་ནས་བསམ་གཏན་གཉིས་གང་རུང་གི་སྡུད་རིམ་ཡང་ཡང་བྱ་སྟེ།
དབྱིབས་ཀྱི་རྣལ་འབྱོར་ཞེས་བྱའོ། ། བཞི་བ་ནི། སྒྱུ་ལུས་པ་དེས་སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་
མ་མཐོང་བ་ན། ཕྱི་རྐྱེན་ཕྱག་རྒྱ་དང་སྙོམས་པར་འཇུག་བཞིན་པའི་ངང་ནས་བསམ་གཏན་གཉིས་པ་ལ་རང་གི་
སྡུད་རིམ་ལ་བསླབ་པས། རླུང་དབུ་མར་ཞུགས་གནས་ཐིམ་གསུམ་བྱས་པ་ལ་བརྟེན་ནས་སྨིག་རྒྱུ་ནས་འོད་
གསལ་གྱི་བར་གྱི་རྟགས་རྣམས་འཆར་ཞིང་། དེ་ནས་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པའི་
དོན་གྱི་འོད་གསལ་མངོན་དུ་བྱས་པ་དང་མཉམ་དུ་འོད་གསལ་དེས་མ་དག་པའི་སྒྱུ་ལུས་སྦྱངས་ནས་དག ཉོན་
སྒྲིབཀྱི་དངོས་ཀྱི་གཉེན་པོའི་འཕགས་ལམ་མ་ཐོབ་སྟེ། རྣམ་དག་ཡེ་ཤེས་ཀྱི་རྣལ་འབྱོར་ཞེས་བྱའོ། ། འོད་
གསལ་དེ་ལས་ལུགས་ལྡོག་ཏུ་ཆུ་ལས་ཉ་འཕར་བ་ལྟར་ལངས་པ་དང་མཉམ་དུ་དག་པའི་སྒྱུ་ལུས་སམ་ཟུང་འཇུག་
ཕལ་བ་སྤུངས་པ་ཟུང་འཇུག་ཐོབ་ཅིང་། ཉོན་སྒྲིབ་སྤངས་ནས་དགྲ་བཅོམ་པར་གྱུར། དེ་ནས་གང་ཟག་དེས་
སྡུད་རིམ་བྱེད་མི་དགོས་པར་དམིགས་རྟེན་ལ་རྩེ་གཅིག་ཏུ་མཉམ་པར་བཞག་ནས་སྟོང་ཉིད་གཙོ་བོ་བསྒོམས་པས་
རླུང་དབུ་མར་ཞུགས་པ་ནས་འོད་གསལ་གྱི་བར་འབྱུང་། འོད་གསལ་གྱི་དུས་སུ་ཐུགས་དག་པ་སྟོང་ཉིད་མངོན་
སུམ་དུ་རྟོགས་པའི་བདེ་ཆེན་གྱི་ཡེ་ཤེས་དང་སྐུ་དག་པ་སྒྱུ་མའི་སྐུ་གཉིས་ངོ་བོ་དབྱེར་མེད་དུ་སོང་བ་ན། ཟུང་
འཇུག་གི་གཙོ་བོ་རྟོགས་པ་ཟུང་འཇུག་དེ་ཐོབ་པ་ཡིན་ནོ། ། དེ་ལྟ་བུའི་ཟུང་འཇུག་པ་དེས་ཕུང་པོ་རྙིང་པ་སོགས་
རགས་པའི་ལུས་རྟེན་གང་རུང་བཟུང་ནས་བཟའ་བཏུང་ལ་ལོངས་སྤྱོད་པ་དང་། རི་དྭགས་བཤོར་བ་དང་།
ཆོས་སྟོན་པ་ལ་སོགས་པའི་བྱ་བ་རྣམས་དང་། ཁྱད་པར་དུ་ཕྱག་རྒྱ་དང་སྙོམས་པར་འཇུག་ཅིང་སྤྱོད་པ་གསུམ་
གང་རུང་དང་འབྲེལ་བའི་སྟོང་ཉིད་སྒོམ་པར་བྱེད་པ་སོགས་ཀྱི་དགེ་སྦྱོར་རྣམས་བསྐྱངས་པས། འབྲས་བུ་མི་
441

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་མ་མཐོང་བ་ན། ཐོ་རངས་ཀྱི་དུས་སུ་ཕྱི་ནང་གི་རྐྱེན་གཉིས་ལ་
བརྟེན་ནས་རྩེ་ གཅིག་ ཏུ་བསྒོམས་པས་རླུང་དབུ་མར་ཞུགས་པ་ནས་འོད་གསལ་གྱི་བར་རྣམས་འབྱུང་ཞིང་།
འོད་གསལ་དེའི་སྐད་ཅིག་དང་པོས་ཤེས་སྒྲིབ་ཀྱི་དངོས་གཉེན་བྱས་ཏེ། སྐད་ཅིག་གཉིས་པའི་དུས་སུ་དེ་སྤངས་
པའི་ཆོས་གཟུགས་ཀྱི་སྐུ་གཉིས་ཟུང་དུ་འབྲེལ་བའི་མི་སློབ་པའི་ཟུང་འཇུག་ཐོབ་པའི་ཚུལ་གྱིས་འཚང་རྒྱ་བ་ཡིན་
ནོ། ། དེ་དག་ནི་འདིའི་རྫོགས་རིམ་གྱི་སྙིང་པོ་བསྡུས་ནས་བཤད་པ་སྟེ། རྫོགས་རིམ་གྱི་རྣམ་གཞག་ཐུན་མོང་བ་
རྣམས་འདུས་པའི་སྐོར་དང་འདྲ་བས་དེ་ནས་ཤེས་དགོས་ཤིང་། ཕལ་ཆེར་ནི་བཅུ་གསུམ་མའི་རྫོགས་རིམ་དུ་
བདག་གིས་བཤད་ཟིན་པ་ལས་ཤེས་པར་བྱའོ། ། གལ་ཏེ་ཁ་ཅིག་ཁྱོད་ཀྱིས་འདིའི་རྫོགས་རིམ་རྣལ་འབྱོར་
བཞིར་བསྡུས་ནས་འཆད་མི་རིགས་ཏེ། གྲུབ་ཆེན་དཔལ་འཛིན་གྱིས་མཛད་པའི་རྣལ་འབྱོར་བཞིའི་རྫོགས་རིམ་
ནི་གཤིན་རྗེ་གཤེད་དམར་པོའི་ལུགས་ཡིན་ལ། འདིའི་རྫོགས་རིམ་འདི་ལྟར་སྟོན་པའི་རྒྱ་གཞུང་ཟུར་པ་མེད་
པའི་ཕྱིར་རོ་ཞེ་ན། སྐྱོན་མེད་དེ། རྣལ་འབྱོར་བཞིའི་སྒོ་ནས་འཆད་པ་འདི་དམར་ནག་འཇིགས་གསུམ་ལ་སྦྱོར་
བ་རྗེ་ཡབ་སྲས་ཀྱི་མན་ངག་དམ་པ་ཡིན་པས་འདིར་ཡང་རུང་བར་མཁས་པས་བཤད་ཅིང་རིགས་པས་ཀྱང་འགྲུབ་
པའི་ཕྱིར་རོ། ། ཚུལ་འདིར་འབད་པ་ལས་བྱུང་དགེ་ ། སྐྱེ་ཀུན་འཇམ་དཔལ་ཞི་ཁྲོ་ཡིས། ། འབྲལ་མེད་
རྗེས་སུ་འཛིན་པ་དང་། ། རྫོགས་པའི་བྱང་ཆུབ་ཐོབ་ཕྱིར་བསྔོ།ཞེས་པ་འདི་ནི་ཤཱཀྱའི་དགེ་སློང་བཤད་སྒྲུབ་མིང་
ཅན་གྱིས་དད་པས་སྦྱར་ནས་པར་དུ་བརྐོ་བར་བརྩམས་པའི་ཚེ། ཡི་གེ་བ་ནི་སྔགས་རམས་པ་གྲགས་པ་འོད་ཟེར་
རོ། ། ། ། བཀྲ་ཤིས། །
442

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་
སྟོང་ཉིད་བསྟན་ཚུལ་གསལ་བར་བྱེད་པའི་
སྒྲོན་མེ་ཞེས་བྱ་བ་བཞུགས་སོ། །
ན་མོ་མཉྫ་བྷི་གྷོ་ཥཱ་ཡ། གདོད་ནས་རང་བཞིན་རྣམ་དག་ཆོས་དབྱིངས་དང་། དབྱེར་མེད་དཔེ་དོན་
གསལ་བ་ལས་འཁྲུངས་པའི། ། འབྲས་བུ་ཟུང་འཇུག་མི་ཕྱེད་རྡོ་རྗེའི་སྐུ། ། བླ་མ་ཁྱབ་བདག་དང་པོའི་མགོན་
ལ་འདུད། ། ཐར་པར་བགྲོད་པའི་ཞི་སྒོ་གཉིས་མེད་ལམ། ། ཟབ་དོན་རྟོགས་པའི་བློ་ལས་གཞན་མེད་
པས། ། དེ་ཉིད་བདེ་གསང་རྒྱུད་ལས་གསུངས་པའི་ཚུལ། ། དད་དང་རྣམ་དཔྱོད་ཉིད་ཀྱིས་བཤད་པར་
བྱ། ། །
དེ་ཡང་ཏིང་ངེ་འཛིན་རྒྱལ་པོ་ལས། ། གལ་ཏེ་བདག་མེད་ཆོས་ལ་སོ་སོར་རྟོག། སོ་སོར་དེར་བརྟགས་
གང་ཞིག་སྒོམ་བྱེད་པ། ། དེ་ནི་མྱ་ངན་འདས་ཐོབ་འབྲས་བུའི་རྒྱུ། ། རྒྱུ་གང་གིས་ནི་དེ་ནི་ཞིར་མི་འགྱུར། །
ཞེས་སོགས་ཀྱིས་མཚོན་ཏེ་མདོ་སྔགས་ཀྱི་གཞུང་དུ་མ་ལས་ཐར་བ་དང་ཐམས་ཅད་མཁྱེན་པ་ཐོབ་པ་ལ་ཟབ་དོན་
ངེས་པར་རྟོགས་དགོས་ཞིང་། མ་རྟོགས་ན་ལམ་གཞན་གང་གིས་ཀྱང་དེ་ཐོབ་མི་ནུས་སོ་ཞེས་བཤད་དེ་གལ་
ཚེའོ། ། ཟབ་དོན་འགྲེལ་བའི་རྒྱ་བོད་ཀྱི་གཞུང་མང་ཡང་། ཀླུ་སྒྲུབ་ཡབ་སྲས་ཀྱི་དགོངས་པ་རྗེ་ཉིད་ཀྱིས་བཀྲལ་
བའི་རྗེས་སུ་འབྲང་ནས་འཆད་ཅིང་། དེ་ལ་མདོ་ཕྱོགས་དང་བསྟུན་ནས་ཟབ་དོན་འཆད་པའི་སྐོར་དུ་མ་ཞིག་
བདག་གིས་གཞན་དུ་བཤད་ཟིན་པས། སྐབས་འདིར་འདུས་པའི་རྩ་རྒྱུད་དང་བདེ་མཆོག་གི་སྐོར་ནས་ཟབ་དོན་
འཆད་པའི་གཞུང་འགའ་ཞིག་ལོགས་སུ་བཀོད་དེ་དོན་མཆན་འགྲེལ་སོགས་དང་མཐུན་པར་ཅུང་ཟད་བརྗོད་
པར་བྱའོ། ། སྤྱིར་སྔགས་ཀྱི་གཞུང་མང་པོར་ཆོས་ཀུན་ལྷུནྱ་ཏ་དང་སཱ་བྷཱ་ཝས་སྟོང་པར་སྦྱངས་ཏེ་སྟོང་ཉིད་ཀྱི་
དོན་དྲན་པའི་སྒོ་ནས། སྟོང་པའི་ངང་ལས་རྟེན་བརྟེན་པ་བསྐྱེད་པའི་ཚུལ་མང་པས་ན། སྔགས་ཕྱོགས་ལ་སྟོང་
ཉིད་ཀྱི་དོན་ཤེས་པ་གནད་དུ་ཆེ་མོད། ད་ལྟ་ཕལ་ཆེར་ནི་དོན་མི་སེམས་པར་ཚིག་ཙམ་ཞིག་བརྗོད་པར་བྱེད་
དོ། ། དེས་ན་འདིར་འདུས་པ་དང་བདེ་མཆོག་གི་རྒྱུད་གཉིས་ཀྱི་དང་པོ་འདུས་པའི་རྩ་རྒྱུད་ཀྱི་ལེའུ་གཞན་ལས་
443

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོང་ཉིད་བསྟན་པ་ཡོད་ཀྱང་། གཙོ་བོའི་དབང་དུ་བྱས་ན་ལེའུ་གཉིས་པ། དགུ་བ། བཅོ་ལྔ་བ། བཅུ་བདུན་
པའོ། ། འདི་དག་འཆད་པ་ལ་གཉིས། སྤྱིར་བསྟན་པ་དང་། རྒྱུད་ཀྱི་ཚིག་དོན་ལྟར་བཤད་པའོ། ། དང་པོ་
ནི། སྟོང་ཉིད་ཀྱི་དོན་རྟོགས་པ་ལ་ཐོག་མར་དགག་བྱ་ངོས་ཟིན་དགོས་པ་ཡིན་ཏེ། དགག་བྱ་ཕུང་པོ་བདེན་གྲུབ་
ངོས་མ་ཟིན་ན། ། དེ་བཀག་པར་ཕུང་པོ་བདེན་སྟོང་ངེས་མི་ནུས་པའི་ཕྱིར་ཏེ། དཔེར་ན། དགག་བྱ་བུམ་
པའི་དོན་སྤྱི་བློ་ཡུལ་དུ་མ་ཤར་བར་དེ་བཀག་པའི་བུམ་མེད་ངེས་མི་ནུས་པ་བཞིན་ཡིན་པའི་ཕྱིར་ཏེ། སྤྱོད་འཇུག་
ལས། བཏགས་པའི་དངོས་ལ་མ་རེག་པར། ། དེ་ཡི་དངོས་མེད་འཛིན་མ་ཡིན། ། ཞེས་གསུངས་པའི་ཕྱིར།
དེའི་དོན་ནི་ས་ཕྱོགས་དེར་བུམ་པ་མི་འདུག་ཅེས་ཐག་ཆོད་པ་ལ་སྔོན་དུ་བུམ་པ་ངོ་ཤེས་པ་ཞིག་དགོས་ཀྱི། བུམ་
པ་མ་ཤེས་པར་དེར་བུམ་པ་མི་འདུག་ཅེས་ཐག་གཅོད་མི་ནུས་པ་ལྟར།བདེན་གྲུབ་དེ་ཅི་འདྲ་ཞིག་ལ་བྱེད་པ་མ་ངེས་
པར་བདེན་མེད་ལེགས་པར་ངེས་མི་ནུས་སོ་ཞེས་པའོ། ། དེས་ན་དགག་བྱ་བདེན་གྲུབ་ངོས་ཟིན་པ་གལ་ཆེ་ཞིང་།
ངོས་འཛིན་ཚུལ་ལ་རང་རྒྱུད་མན་ཆད་ཀྱི་གྲུབ་མཐའ་སོ་སོའི་ངོས་འཛིན་ཚུལ་མི་འདྲ་བ་འགའ་རེ་ཡོད་ཀྱང་།
འདིར་མགོན་པོ་ཀླུ་སྒྲུབ་ཀྱི་ལུགས་བཞིན་རྒྱས་པར་བརྗོད་ན་མང་དུ་འགྱུར་དོགས་ནས་སྙིང་པོ་བསྡུས་ཏེ་བཤད་ན།
ཆོས་ཐམས་ཅད་ཀྱི་སྟེང་དུ་དགག་བྱའི་རྩ་བ་འགོག་པའི་དབང་དུ་མཛད་དེ། དབུ་མ་རྩ་བ་ཤེས་རབ་ལས།གང་
ཕྱིར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་པ། ། དེ་ཕྱིར་སྟོང་པ་མ་ཡིན་པའི། ། ཆོས་
འགའ་ཡོད་པ་མ་ཡིན་ནོ། ། ཞེས་དང༌། བརྟེན་ནས་འབྱུང་བ་གང་ཡིན་པ། ། དེ་ ནི་ སྟོང་པ་ཉིད་དུ་
བཤད། ། ཞེས་དང་། འཕགས་པ་ལྷས། བརྟེན་ནས་འབྱུང་པ་གང་ཡིན་པ། ། དེ་ནི་རང་དབང་མི་འགྱུར་
རོ། ། འདི་ཀུན་རང་དབང་མེད་པ་སྟེ། ། དེས་ན་བདག་ནི་ཡོད་མ་ཡིན། ། ཞེས་དང་། དེའི་འགྲེལ་བར་
དཔལ་ལྡན་ཟླ་པོས། བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་ལས་པའི་ངོ་བོའི་རང་
བཞིན་ཏེ། དེ་མེད་པ་ནི་བདག་མེད་པའོ། ། དེ་ཡང་ཆོས་དང་གང་ཟག་གི་དབྱེ་བ་རྣམ་པ་གཉིས་སུ་རྟོགས་ཏེ་
ཆོས་ཀྱི་བདག་མེད་པ་དང་གང་ཟག་གི་བདག་མེད་པ་ཞེས་བྱའོ། ། ཞེས་གསུངས་པ་ལྟར་མཚོན་ཙམ་བརྗོད་ན་
རྗེ་ཞལ་སྔ་ནས་ཕྱི་རྟེན་འབྲེལ་བསྟོད་པར། གང་གང་རྐྱེན་ལ་རག་ལས་པ། ། དེ་དེ་རང་བཞིན་གྱིས་སྟོང་
ཞེས། ། གསུངས་པ་འདི་ལས་ཡ་མཚན་པའི། ། ལེགས་འདོམས་ཚུལ་ནི་ཅི་ཞིག་ཡོད། ། ཅེས་གསུངས་པ་ལྟ་
བུ་སྟེ། སྤྱིར་ཆོས་ཐམས་ཅད་ནི་རང་རང་གི་ཆ་ཤས་ལ་ལྟོས་ནས་གྲུབ་པར་འཇོག་ཅིང་། ཁྱད་པར་དུ་འདུས་
བྱས་ཀྱི་ཆོས་རྣམས་ནི་རང་གི་ཆ་ཤས་དང་རྒྱུ་རྐྱེན་ཚོགས་པ་ལ་བརྟེན་ནས་འགྲུབ་པར་རག་ལས་པ་ཡིན་ལ། དེ་
དག་ལ་མ་ལྟོས་ཤིང་རག་མ་ལས་པའི་ཚུལ་གྱིས་མ་གྲུབ་པའི་ཕྱིར་རང་དབང་གིས་མ་གྲུབ་ཅིང་། རང་གིས་ངོ་བོ་
444

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
ཉིད་ཀྱིས་མ་གྲུབ་པས་རང་བཞིན་གྱིས་གྲུབ་པའང་མ་ཡིན་ནོ། ། དེས་ན་ཕུང་སོགས་ཀྱི་ཆོས་ཐམས་ཅད་ཀྱང་
བརྟེན་ནས་གྲུབ་པ་དང་། བརྟེན་ནས་བཏགས་པ་ཉིད་ཀྱིས་གྲུབ་པར་འཇོག་གི། རང་གི་ངོ་བོ་ཉིད་ཀྱིས་མ་གྲུབ་
པས་གཞན་ལ་རག་མ་ལས་པ་དང་རང་གི་ངོ་བོ་ཉིད་ཀྱིས་གྲུབ་པ་དེ་དགག་བྱའི་ཆོས་སོ། ། དེ་ལྟ་ནའང་བརྟེན་
ནས་འབྱུང་བའི་ཆོས་ཙམ་ལ་སྒྲ་དང་རྟོག་པས་དེ་དང་དེའོ་ཞེས་འདོགས་སོ། ། དེ་ལྟར་བཏགས་པ་ཙམ་གྱི་རྗེས་
སུ་འཇུག་པའི་རྟེན་འབྲེལ་གྱི་བྱ་བྱེད་ཐམས་ཅད་འཐད་ཚུལ་ཤེས་པ་གནད་དུ་ཆེ་ཡང་འདིར་མི་བརྗོད་དེ་གཞན་
དུ་ཤེས་བར་བྱའོ། ། གཉིས་པ་ལ་བཞི་ལས་དང་པོ་འདུས་པའི་རྒྱུད་ཀྱི་ལེའུ་གཉིས་པ་ལས་གསུངས་པའི་ཚུལ་ལ་
གཉིས། དངོས་དང་། དེའི་ཆེད་བརྗོད་དོ། ། དང་པོ་ལ་དྲུག་ལས་ཐོག་མ་རྡོ་རྗེ་འཆང་གིས་གསུངས་པ་ནི།
དངོས་པོ་མེད་པས་བསྒོམ་པ་མེད། ། བསྒོམ་པར་བྱ་བ་བསྒོམ་པ་ མིན། ། དེ་ལྟར་དངོས་པོ་དངོས་མེད་
པས། ། སྒོམ་པ་དམིགས་སུ་མེད་པའོ། ། ཞེས་སོ། ། འདིའི་དོན་ཚུལ་བཞིའི་སྒོ་ནས་བཤད་དེ། ཡིག་དོན།
སྤྱི་དོན། སྦས་དོན། མཐར་ཐུག་ཏུ་བཤད་པ་དང་བཞི། དང་པོ་ནི། དེ་ཁོ་ན་ཉིད་ཀྱི་དོན་ལ་དཔྱོད་པའི་
རིགས་པས་སྣོད་བཅུད་ཀྱི་ཆོས་ལ་དཔྱད་པའི་ཚེ། སྣོད་བཅུད་ཀྱི་དངོས་པོ་མ་རྙེད་པ་དེ་སྣོད་བཅུད་མེད་པའི་
དོན་དུ་བཟུང་ནས་སྒོམ་པ་སྣོད་བཅུད་ཀྱི་དེ་ཁོ་ན་ཉིད་སྒོམ་པར་འདོད་ན། དེ་ནི་མི་འཐད་དེ། རིག་ངོ་དེར་
སྣོད་བཅུད་ཀྱི་དངོས་པོ་མེད་ཀྱང་སྣོད་བཅུད་མེད་པ་མ་ཡིན་པའི་ཕྱིར་ཏེ། སྣོད་བཅུད་ཀྱི་དངོས་པོ་གཏན་མེད་
ན་ནི་གང་སྒོམ་པར་བྱ་བའི་དེ་ཁོ་ན་ཉིད་དང་ཇི་ལྟར་སྒོམ་པའི་ཏིང་ངེ་འཛིན་དང་། གང་གིས་སྒོམ་པར་བྱེད་
པའི་སྒོམ་པ་པོ་གསུམ་ཡང་མེད་པར་ཐལ་བའི་ཕྱིར། གལ་ཏེ་དེ་ལྟ་བུ་མིན་ཡང་སྣོད་བཅུད་ཀྱི་ཆོས་རང་བཞིན་
གྱིས་གྲུབ་པར་སྒོམ་པ་དེ། དེའི་དེ་ཁོ་ན་ཉིད་སྒོམ་པར་འཇོག་གོ་ཞེ་ན། དེ་ཡང་མི་འཐད་དེ། སྣོད་བཅུད་རང་
བཞིན་གྱིས་གྲུབ་ན་གང་བསྒོམ་པ་དང༌། ཇི་ལྟར་སྒོམ་པ་དང་། གང་གིས་སྒོམ་པར་བྱེད་པ་པོ་གསུམ་ཡང་མེད་
པར་འགྱུར་པའི་ཕྱིར་ཏེ། རང་བཞིན་གྱིས་ཡོད་ན་བསྒྱུར་མི་ནུས་ཤིང་བཅོས་སུ་མི་རུང་བས་བྱ་བྱེད་འཐད་པར་
མི་འགྱུར་བའི་ཕྱིར་ཏེ། དབུ་མ་རྩ་བ་ཤེས་རབ་ལས། ལམ་ལ་རང་བཞིན་ཡོད་ན་ནི། ། བསྒོམ་པ་འཐད་པར་
མི་འགྱུར་རོ། ། ཞེས་དང་། རྗེས་ཀྱང་། རང་བཞིན་ལྡོག་པ་མེད་པའི་ཕྱིར། ། ཆོས་རྣམས་རང་བཞིན་
འགའ་ཡོད་ན། ། མྱ་ངན་འདས་པར་མི་རུང་ཞིང་། ། སྤྲོས་ཀུན་ལྡོག་པ་མེད་པར་གསུངས། ། ཞེས་དང་།
རང་བཞིན་བཅོས་མིན་བལྟོས་མེད་དང་། ། རྟེན་འབྲེལ་བལྟོས་དང་བཅོས་མ་གཉིས། ། ཇི་ལྟ་བུར་ན་གཞི་
གཅིག་ལ། ། མི་འགལ་འདུ་བ་ཉིད་དུ་འགྱུར། ། ཞེས་གསུངས་པ་ལྟར་རོ། ། སྣོད་བཅུད་རང་བཞིན་གྱིས་
ཡོད་པ་དང་། དེ་གཏན་ནས་མེད་པའི་གཞི་མཐུན་དུ་སྒོམ་པ་ཡང་དེ་ཁོ་ན་ཉིད་སྒོམ་པ་མིན་ཏེ། དེ་འདྲ་བའི་
445

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞི་མཐུན་ཚད་མས་མ་གྲུབ་པའི་ཕྱིར། དེས་ན་དེ་འདྲ་བའི་གཞི་མཐུན་རང་བཞིན་གྱིས་གྲུབ་པར་སྒོམ་པ་ཡང་
མི་འཐད་དེ། ཁྱད་གཞི་མེད་པའི་ཁྱད་ཆོས་མི་འཐད་པའི་ཕྱིར། གཞུང་འདིས་སྣོད་བཅུད་ཀྱི་ཆོས་རྣམས་
མཐའ་བཞི་དང་བྲལ་བར་བསྟན་ཏེ། རྐང་པ་དང་པོས་སྣོད་བཅུད་ལ་མེད་མཐའ་བཀག་ནས་ཐ་སྙད་དུ་ཡོད་
པར་བསྟན། རྐང་པ་གཉིས་པས་སྣོད་བཅུད་ལ་རང་བཞིན་གྱིས་གྲུབ་པའི་ཡོད་མཐའ་བཀག རྐང་པ་ཕྱི་མ་
གཉིས་ཀྱིས་ཡོད་མེད་གཉིས་ཀའི་མཐའ་དང་བྲལ་བ་དངོས་སུ་བསྟན་ནས་ཤུགས་ལ་ཡོད་མེད་གཉིས་ཀ་མ་ཡིན་
པའི་མཐའ་དང་བྲལ་བར་བསྟན་པའི་ཕྱིར་རོ། ། བློ་ལ་ལྟོས་ཏེ་མཐའ་བཞིར་བཤད་ཀྱང་ཡོད་མེད་ཀྱི་མཐའ་
གཉིས་སུ་འདུ་བ་ཡིན་ཏེ། རང་བཞིན་གྱིས་ཡོད་པ་དང་ཐ་སྙད་དུ་མེད་པ་གཉིས་སུ་ངེས་པའི་ཕྱིར་རོ། །
གཉིས་པ་སྤྱིའི་དོན་ལ། ཕུང་པོ་འདི་ཆོས་ཅན། རང་བཞིན་གྱིས་མེད་དེ། རང་བཞིན་གྱིས་གཅིག་ཏུ་
མེད་ཅིང་། རང་བཞིན་གྱིས་དུ་མ་ཡང་མེད་པའི་ཕྱིར། དཔེར་ན། མེ་ལོང་ནང་གི་གཟུགས་བརྙན་བཞིན་རྟེན་
འབྲེལ་དང་ཆ་བཅས་གནད་གཅིག་པས་རྟེན་འབྲེལ་རྟགས་སུ་བཀོད་ནས་བསྒྲུབས་ཀྱང་ལེགས་མོད།གོ་བདེ་བའི་
ཆེད་དུ་ཆ་བཅས་ཀྱི་རྟགས་ཀྱིས་བསྒྲུབས་ན། དེ་ཆོས་ཅན། རང་བཞིན་གྱིས་གཅིག་ཏུ་མ་གྲུབ་སྟེ། ཆ་བཅས་
ཡིན་པའི་ཕྱིར། ཆ་བཅས་ཡིན་ན། རང་བཞིན་གྱིས་གཅིག་ཏུ་མ་གྲུབ་དགོས་ཏེ། དེ་ཡིན་ན་སྣང་ཚུལ་ངོ་བོ་ཐ་
དད་དུ་སྣང་ཡང་། གནས་ཚུལ་ངོ་བོ་གཅིག་ཏུ་ཡོད་དགོས་པས་སྣང་ཚུལ་དང་གནས་ཚུལ་མི་མཐུན་དགོས།
རང་བཞིན་གྱིས་ཁ་ཅིག་ཏུ་གྲུབ་ན་སྣང་ཚུལ་དང་གནས་ཚུལ་མཐུན་དགོས་པའི་ཕྱིར། དང་པོ་གྲུབ་སྟེ། བུམ་པ་
ལྟ་བུ་རྟོག་པ་ལ་སྣང་བའི་ཚེ་རང་གི་མཆུ་ཞབས་སོགས་ཆ་ཤས་དང་ངོ་བོ་ཐ་དད་དུ་སྣང་ཡང་། གནས་ཚོད་ལ་
བུམ་པ་རང་གི་ཆ་ཤས་རྣམས་དང་ངོ་བོ་གཅིག་ཡིན་པའི་ཕྱིར། དེར་ཐལ། རྟོག་པ་ལ་ཆ་ཅན་བུམ་པ་དང་ཆ་
ཤས་བུམ་པའི་མཆུ་ཞབས་སོགས་ངོ་བོ་ཐ་དད་ལྟར་སྣང་པའི་ཕྱིར། དེར་ཐལ། བུམ་པའི་མཆུ་ཞབས་སོགས་
བུམ་པར་མི་སྣང་ཞིང་། དེ་དག་བུམ་པར་མི་འཛིན་པའི་ཕྱིར། དང་པོ་དེར་ཐལ། བུམ་པའི་ཆ་ཤེས་ཐམས་
ཅད་བུམ་པར་སྣང་ན་བུམ་པ་གཅིག་གི་སྟེང་དུ་བུམ་པའི་ཆ་ཤས་ཀྱི་གྲངས་དང་མཉམ་པའི་བུམ་པ་རེ་རེ་སྣང་ ་
དགོས་པར་འགྱུར་བའི་ཕྱིར་རོ། ། སྣང་ཚུལ་དང་གནས་ཚུལ་མི་མཐུན་པ་དེ་རྫུན་པའི་སྟོང་ལུགས་ལ་འཐད་
ཅིང་མི་འགལ་ཡང་། བདེན་པར་གྲུབ་པའི་སྟོང་ལུགས་ལ་འགལ་བ་ཡིན་ཏེ། བདེན་པར་གྲུབ་ན། སྣང་ཚུལ་
དང་གནས་ཚུལ་མཐུན་དགོས་ཤིང་། མི་མཐུན་ན་བདེན་པར་གྲུབ་པའི་དོན་མ་ཚང་བའི་ཕྱིར། གཞན་ཡང་
ཆ་བཅས་ཡིན་ན་རང་བཞིན་གྱིས་གྲུབ་པའི་གཅིག་མིན་དགོས་ཏེ། ཆ་བཅས་ཡིན་ན་ཆ་ཤས་རྣམས་དང་ལྷན་
ཅིག་ཚོགས་དགོས་པས་དུ་མའི་བདག་ཉིད་ཅན་ཡིན་དགོས་ལ། རང་བཞིན་གྱིས་གཅིག་ཏུ་གྲུབ་ན་ཆ་ཤས་ལ་
446

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ་
ལྟོས་མེད་ཀྱི་སྒོ་ནས་གཅིག་ཏུ་ཡོད་དགོས་པའི་ཕྱིར། མེད་ན་བདེན་པའི་གཅིག་ཡིན་པར་འགལ་ལོ། ། རྩ་བའི་
རྟགས་སྒྲུབ་པ་ནི། ཕུང་པོ་ཆོས་ཅན། ཆ་བཅས་ཡིན་ཏེ། གཞི་གྲུབ། ཆ་མེད་ཤེས་བྱ་བ་ལ་མི་སྲིད་པའི་ཕྱིར།
མི་སྲིད་དེ། འདུས་བྱས་ལ་མི་སྲིད། འདུས་མ་བྱས་ལའང་མི་སྲིད་པའི་ཕྱིར། དང་པོ་གྲུབ་སྟེ། གཟུགས་ཅན་
ལ་མི་སྲིད་ཅིང་། ཤེས་པ་ལའང་མི་སྲིད་པའི་ཕྱིར། དང་པོ་གྲུབ་སྟེ། ཆ་མེད་དུ་ཁྱོད་འདོད་པའི་དབུས་རྡུལ་
གཅིག་ཕྱོགས་རྡུལ་དྲུག་གིས་བསྐོར་བའི་ཚེ། དབུས་རྡུལ་གྱི་ཤར་གྱི་ཆ་དེ་ནུབ་རྡུལ་ལ་བརྟེན་ནམ་མ་བརྟེན།
བརྟེན་ན་མི་འཐད་དེ། ཤར་ནུབ་ཀྱི་རྡུལ་གཉིས་གོ་ས་འདྲེས་ནས་གཅིག་ཏུ་འགྱུར་བའི་ཕྱིར། འདོད་ན། རྡུལ་
ཕྲན་ཅི་ཙམ་བསགས་ཀྱང་བོང་ཚོད་ཆེན་པོ་འགྱུར་མི་སྲིད་པར་ཐལ་ལོ། ། མ་བརྟེན་ན་ཆ་མེད་དུ་འདོད་པའི་
དབུས་རྡུལ་དེ་ཆོས་ཅན། ཆ་བཅས་སུ་ཐལ། ཁྱོད་ཀྱི་ཤར་རྡུལ་ལ་བརྟེན་པའི་ཆ་དེ་ནུབ་རྡུལ་ལ་མ་བརྟེན་པས།
དེ་ཡང་བརྟེན་མ་བརྟེན་པའི་ཆ་གཉིས་འདུག་པ་ལྟར། ཕྱོགས་དྲུག་གི་ཆ་ཡང་ཁས་ལེན་དགོས་པའི་ཕྱིར་རོ། །
དེ་སྐད་དུ་ སློབ་ དཔོན་དབྱིག་གཉེན་གྱིས། དྲུག་ གིས་ ཅིག་ ཆར་སྦྱར་བ་ ན། ། ཕྲ རབ་རྡུལ་ ཆ་ དྲུག་ ཏུ་
འགྱུར། ། དྲུག་པོ་དག་ཀྱང་གོ་གཅིག་ན། ། གོང་བུའང་རྡུལ་ཕྲན་ཙམ་དུ་འགྱུར། ། ཞེས་གསུངས་པ་ལྟར་
རོ། ། གཉིས་པ་ནི། དངོས་རྒྱུ་དངོས་འབྲས་སུ་འདོད་པའི་ཤེས་པ་སྐད་ཅིག་སྔ་ཕྱི་གཉིས་ཀྱི་བར་དུ་ཆོས་གཞན་
གྱིས་ཆོད་དམ་མ་ཆོད། ཆོད་ན་མི་འཐད་དེ། དངོས་རྒྱུ་དངོས་འབྲས་མ་ཡིན་པར་འགྱུར་བའི་ཕྱིར། མ་ཆོད་
ན། བདག་ཉིད་ཐམས་ཅད་ཀྱི་ཐམས་ཅད་དུ་མ་ཆོད་དམ། ཆ་འགའ་ཞིག་གིས་ཆོད་ཅིང་ཚེ་འགའ་ཞིག་གིས་མ་
ཆོད་པ་གང་ཡིན། དང་པོ་ལྟར་ན་མི་འཐད་དེ། དགོས་པ་སྐད་ཅིག་སྔ་ཕྱི་ཐམས་ཅད་དུས་འདྲེས་ནས་དུས་ཆ་
མེད་གཅིག་ཏུ་འགྱུར་པའི་ཕྱིར། ཕྱི་མ་ལྟར་ན་ཆ་བཅས་སུ་ཐལ། དེའི་བར་དུ་ཆོད་མ་ཆོད་པའི་ཆ་དུ་མ་ཡོད་
འདུག་པའི་ཕྱིར། དོན་འདི་ལ་དེ་གཉིས་ཀྱི་བར་དུ་ཆོས་གཞན་གྱིས་མ་ཆོད་ཀྱང་། ཆོད་པའི་ཆོས་གཞན་ཡོད་
ཅེས་འདོད་དགོས་ཏེ། དངོས་རྒྱུའི་ཆ་ཤས་ཕྱི་མ་དང་དངོས་འབྲས་ཀྱི་ཆ་དང་པོ་ཞིག་གིས་ཆོད་དེ་ཅུང་དཀའ་
བའི་གནས་སོ། ། གཞན་ཡང་ཤེས་པ་ལ་ཆ་མེད་མི་སྲིད་དེ། ཤེས་པ་རྣམས་དམིགས་པ་དང་ཡིད་ལ་བྱེད་པའི་
རྐྱེན་གྱིས་སོ་སོ་དང་སྔ་ཕྱིར་སྐྱེ་བ་མཐོང་བའི་ཕྱིར། མི་སྐྱེ་ན་སྔ་ཕྱི་བར་གསུམ་གྱི་ཤེས་པ་ཐམས་ཅད་དུས་གཅིག་
ཏུ་སྐྱེ་བར་འགྱུར་ཞིང་རྟག་པར་ཐལ་ལོ། ༈ གཉིས་པ་འདུས་མ་བྱས་ལ་ཆ་མེད་མི་སྲིད་དེ། འདུས་མ་བྱས་ཀྱི་
ནམ་མཁའ་ཤར་ཕྱོགས་ཀྱི་བུམ་པའི་ཁོང་སྟོང་ལ་ཁྱབ་པའི་ཆ་དེ་ནུབ་ཕྱོགས་ཀྱི་བུམ་པའི་ཁོང་སྟོང་ལ་ཁྱབ་བམ་མ་
ཁྱབ། ཁྱབ་ན་མི་འཐད་དེ། དེ་ཡིན་ན་ཤར་ནུབ་ཀྱི་བུམ་པའི་ཁོང་སྟོང་གཉིས་གཅིག་ཏུ་འགྱུར་ཞིང་། བུམ་པ་
གཉིས་ཀྱང་གཅིག་ཏུ་འགྱུར་བའི་ཕྱིར། དང་པོ་ལྟར་འགྱུར་བར་འདོད་དོ་ཞེ་ན་མི་འཐད་དེ། ཤར་གྱི་བུམ་པའི་
447

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནང་ཆུ་སོགས་ཀྱིས་གང་བ་ནི་ནུབ་ཀྱི་བུམ་པ་ཡང་དེ་དག་གིས་གང་བར་འགྱུར་ཞིང་། ཕྱོགས་གཞན་ལའང་འགྲོ་
བའི་ཕྱིར། མ་ཁྱབ་ན། ནམ་མཁའ་ཆོས་ཅན། ཆ་བཅས་སུ་ཐལ། ཁྱོད་ཀྱི་ཕྱོགས་ཆ་ཆོས་གཞན་ལ་ཁྱབ་མ་
ཁྱབ་པའི་ཆ་དུ་མ་དང་བཅས་པའི་ཕྱིར། གཞན་ཡང་ནམ་མཁའ་ཆོས་ཅན། ཁྱོད་ཆ་དང་བཅས་པ་ཡིན་ཏེ།
ཁྱོད་ལ་རྡུལ་དང་སྤྲིན་སོགས་དང་བཅས་མ་བཅས་ཀྱི་ཆ་དུ་མ་ཞིག་ཡོད་པའི་ཕྱིར། ཡང་འདུས་མ་བྱས་ཀྱི་ཆོས་
ཉིད་དེ་ཆ་མེད་ཡིན་ནོ་སྙམ་ན། མི་འཐད་དེ། ཆོས་ཉིད་ཀ་བའི་ཆོས་ཉིད་ལ་ཁྱབ་པའི་ཆ་དེ་བུམ་པའི་ཆོས་ཉིད་
ལ་ཁྱབ་བམ་མ་ཁྱབ། ཁྱབ་ན་མི་འཐད་དེ། ཀ་བུམ་ གཉིས་ཀྱི་ཆོས་ཉིད་ཀྱང་ གཅིག་ ཏུ་ འགྱུར་བའི་ཕྱིར།
འདོད་དོ་ཞེ་ན་མི་འཐད་དེ། དེ་ལྟ་ན་ཀ་བུམ་གཉིས་ཀྱང་གཅིག་ཏུ་འགྱུར་ཞིང་ཀ་བ་ཡོད་ན་བུམ་པ་ཡོད་དགོས་
པར་ཐལ་བ་དང་། ཀ་བ་བདེན་སྟོང་ཀ་བའི་ཆོས་ཉིད་དང་བུམ་པ་བདེན་སྟོང་བུམ་པའི་ཆོས་ཉིད་དུ་འཇོག་པའི་
རྣམ་གཞག་དང་འགལ་བའི་ཕྱིར། མ་ཁྱབ་ན། ཆོས་ཉིད་ཆོས་ཅན། ཆ་བཅས་སུ་ཐལ། ཁྱོད་ཀ་བའི་ཆོས་
ཉིད་ལ་ཁྱབ་པའི་ཆ་དེ་བུམ་པའི་ཆོས་ཉིད་ལ་མ་ཁྱབ་པས་ཁྱབ་མ་ཁྱབ་པའི་ཆ་དུས་དང་བཅས་པའི་ཕྱིར། གཞན་
ཡང་འདུས་མ་བྱས་ལ་ཆ་མེད་མི་སྲིད་དེ། ཆོས་ཉིད་ཐམས་ཅད་རང་གི་སྟོང་གཞི་ཆོས་ཅན་སོ་སོའི་སྟེང་ནས་
འཇོག་ཅིང་། འགོག་བདེན་སྤང་བྱ་ཕྲ་རགས་སྤངས་མ་སྤངས་ཀྱི་ཆ་དུ་མ་དང་བཅས་ལ། འདུས་མ་བྱས་ཀུན་
བཏགས་རྣམས་ནི་སྒྲ་རྟོག་སོ་སོས་བཏགས་པའི་དབང་གིས་འཇོག་པའི་ཆ་དུ་མ་ཡོད་པའི་ཕྱིར། གོང་གི་རྟགས་
གཉིས་པ་ཕུང་པོ་ཆོས་ཅན། རང་བཞིན་གྱིས་དུ་མར་མ་གྲུབ་སྟེ། རང་བཞིན་གྱིས་གཅིག་ཏུ་གྲུབ་པ་མེད་པའི་
ཕྱིར། ཁྱབ་སྟེ། གཅིག་བསགས་པ་ལ་བརྟེན་ནས་དུ་མ་འབྱུང་དགོས་པའི་ཕྱིར། ཁྱབ་པ་སྒྲུབ་པ་ནི། རང་
བཞིན་གྱིས་གྲུབ་པའི་གཅིག་དང་ རང་བཞིན་གྱིས་གྲུབ་པའི་དུ་མ་མེད་ན་རང་བཞིན་གྱིས་མེད་པས་ཁྱབ་སྟེ།
རང་བཞིན་གྱིས་ཡོད་ན་དེ་གང་རུང་དུ་ཡོད་དགོས་པའི་ཕྱིར། དེར་ཐལ། ཡོད་ན་གཅིག་དང་དུ་མ་གང་རུང་དུ་
ཡོད་དགོས་པའི་ཕྱིར། དེར་ཐལ། དེ་གཉིས་ཕན་ཚུན་སྤངས་འགལ་གྱི་དངོས་འགལ་ཡིན་པའི་ཕྱིར། དེར་
ཐལ། དབུ་མ་སྣང་བ་ལས། གཅིག་དང་དུ་མ་མ་གཏོགས་པའི། ། ཡོད་པར་མི་རུང་འདི་ཉིད་ནི། ། ཕན་
ཚུན་སྤངས་ཏེ་གནས་ཕྱིར་རོ། ། ཞེས་གསུངས་པའི་ཕྱིར་རོ། ། གལ་ཏེ་འདུས་བྱས་དང་འདུས་མ་བྱས་རང་
བཞིན་གྱིས་མེད་ཀྱང་། དེ་གཉིས་རང་བཞིན་གྱིས་གྲུབ་པས་སྟོང་པའི་སྟོང་ཉིད་དེ་རང་བཞིན་གྱིས་གྲུབ་པར་
སྒོམ་དུ་རུང་ངོ་སྙམ་ན། དེ་ནི་ཆོས་མི་འཐད་དེ། དེ་ནི་སྟོང་ཉིད་ལ་བདེན་ཞེན་གྱིས་ལྟ་བ་ཡིན་པས་གསོར་མི་
རུང་བའི་ལྟ་བ་ཡིན་པའི་ཕྱིར་རོ། ། དཔེར་ན། མ་ཞུ་བའི་གཉེན་པོར་སྨན་བཏང་བ་དེ་ཉིད་མ་ཞུ་བའི་ནད་དུ་
སོང་བ་བཞིན་ཡིན་པའི་ཕྱིར་ཏེ། རྩ་ཤེ་ལས། གང་དག་སྟོང་པ་ཉིད་ལྟ་བ། ། དེ་དག་སྒྲུབ་ཏུ་མེད་པར་
448

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
གསུངས། ། ཞེས་དང་། འདུས་བྱས་རང་ཏུ་མ་གྲུབ་པས། ། འདུས་མ་བྱས་ནི་ཇི་ལྟར་འགྲུབ། ། ཞེས་
གསུངས་པ་ལྟར་རོ། ། གཞན་ཡང་། འདུས་བྱས་རྣམས་ཆོས་ཅན། རང་བཞིན་གྱིས་མི་སྐྱེ་སྟེ། བདག་དང་
གཞན་དང་གཉིས་ཀ་དང་རྒྱུ་མེད་པ་ལས་མི་སྐྱེ་བའི་ཕྱིར། དང་པོ་གྲུབ་སྟེ། རྒྱུ་དུས་སུ་ཡོད་པའི་སྒོ་ནས་མི་སྐྱེ་
བའི་ཕྱིར། གཉིས་པ་གྲུབ་སྟེ། རང་བཞིན་གྱིས་གྲུབ་པའི་རྒྱུ་གཞན་ལས་མི་སྐྱེ་བའི་ཕྱིར། གཉིས་ཀ་ལས་མི་སྐྱེ་
སྟེ། གང་རུང་རེ་རེ་ལས་མི་སྐྱེ་བའི་ཕྱིར། རྒྱུ་མེད་ལས་མི་སྐྱེ་སྟེ། རྒྱུ་རྐྱེན་ལས་སྐྱེ་བ་མཐོང་བའི་ཕྱིར། ཡང་།
རྒྱུས་འབྲས་བུ་རང་བཞིན་གྱིས་མི་བསྐྱེད་དེ། རྒྱུས་རང་དུས་སུ་ཡོད་པའི་འབྲས་བུ་མི་བསྐྱེད། རང་དུས་ན་རྒྱུན་
མེད་པའི་འབྲས་བུ་ཡང་མི་བསྐྱེད། རང་དུས་སུ་ཡོད་མེད་གཉིས་ཀ་དང་གཉིས་ཀ་མ་ཡིན་པའི་འབྲས་བུ་ཡང་
རང་བཞིན་གྱིས་མི་བསྐྱེད་པའི་ཕྱིར། རྟགས་དང་པོ་གྲུབ་སྟེ། རྒྱུ་དུས་སུ་འབྲུས་བུ་ཡོད་ན་རྒྱུ་འབྲས་དུས་མཉམ་
དུ་འགྱུར་བ་དང་། བདག་སྐྱེ་ཡོད་པར་ཐལ་བའི་ཕྱིར། གཉིས་པ་གྲུབ་སྟེ། རྒྱུ་དུས་སུ་རང་གི་འབྲས་བུ་མེད་
ཀྱང་རྒྱུན་ཡོད་པའི་ཕྱིར། གསུམ་པ་གྲུབ་སྟེ། རང་དུས་སུ་ཡོད་མེད་གཉིས་ཀ་ཡིན་པ་མི་སྲིད་པའི་ཕྱིར། བཞི་
པ་གྲུབ་སྟེ། རྒྱུ་དུས་ན་རང་གི་འབྲས་བུ་མེད་ཅིང་ཡོད་ན་ཡོད་མེད་གཉིས་ཀ་གང་རུང་ཡིན་དགོས་པའི་ཕྱིར།
དེར་ཐལ། དེའི་དུས་སུ་ཡོད་ན་ཡོད་དགོས་པའི་ཕྱིར། གལ་ཏེ་འབྲས་བུ་རང་གི་རྒྱུའི་དུས་སུ་མེད་ན་སྐྱེ་བ་མི་
འཐད་དེ། དེ་ལྟ་ན་གཏན་མེད་པའི་རི་བོང་རྭ་ཡང་དེ་ལས་སྐྱེ་བར་འགྱུར་དགོས་པའི་ཕྱིར་ཞེ་ན། མི་མཚུངས་
ཏེ། འབྲས་བུ་རང་གི་རྒྱུའི་དུས་སུ་མེད་ཀྱང་དེ་ལས་སྐྱེ་བ་དང་སྐྱེས་ཞེས་པ་ནི། རྒྱུ་ལས་ཕྱིས་འབྱུང་འགྱུར་དང་
བྱུང་བ་ལ་བསམས་ནས་དེ་ལྟར་བརྗོད་པས་མི་འགལ་ལ། རི་བོང་རྭ་ལ་སྐྱེ་བའི་རྒྱུན་ཡུལ་དུས་གང་ལ་ལྟོས་ནས་
མེད་པས་མི་འདྲ་བའི་ཕྱིར་རོ། ། ཡང་བསྒོམ་བྱའི་ཆོས་སོགས་ཀྱི་ངོ་བོ་དང་རྒྱུ་རང་བཞིན་གྱིས་མེད་ཀྱང་བསྒོམ་
པའི་འབྲས་བུ་སོགས་རང་བཞིན་གྱིས་ཡོད་སྙམ་ན། མི་འཐད་དོ། ། ཆོས་ཀྱི་ངོ་བོ་རྒྱུ་འབྲས་གསུམ་གྱི་ནང་གི་
འབྲས་བུ་དེ་ཡང་རྟོག་པས་བཏགས་པ་ཙམ་ལས་གཞན་དུ་ངོ་བོ་ཉིད་ཀྱིས་མེད་པའི་ཕྱིར་ཏེ། བསྐྱེད་བྱ་དང་ཐོབ་
བྱའི་འབྲས་བུ་གང་ལ་སྨོན་པ། གང་གིས་སྨོན་ང༌། ཇི་ལྟར་སྨོན་པའི་འཁོར་གསུམ་རང་བཞིན་གྱིས་མེད་པའི་
ཕྱིར་ཏེ། དེ་དག་སེམས་ཀྱིས་བཏགས་པ་ཙམ་གྱིས་འཇོག་པའི་ཕྱིར་རོ། ། རྩ་བའི་གཞུང་དེ་དག་གིས་རྣམ་ཐར་
སྒོ་གསུམ་སྒོམ་པར་བསྟན་པ་ཡིན་ཏེ། དངོས་པོ་མེད་པས་སྒོམ་པ་མེད་ཅེས་པས་སྤྱི་དོན་དུ་བཤད་ང་ས་འདུས་
བྱས་ཀྱི་ཆོས་རྣམས་ཀྱི་ངོ་བོ་བདེན་པས་སྟོང་པའི་རྣམ་པར་ཐར་བའི་སྒོ་སྟོང་པ་ཉིད་སྒོམ་པར་བསྟན། བསྒོམ་
པར་བྱ་བ་སྒོམ་པ་མིན་ཞེས་པས་རྒྱུ་བདེན་པས་སྟོང་བའི་རྣམ་པར་ཐར་བའི་སྒོ་མཚན་མ་མེད་པ་བསྟན། རྐང་པ་
ཕྱི་མ་གཉིས་ཀྱིས་འབྲས་བུ་བདེན་པས་སྟོང་པའི་རྣམ་པར་ཐར་བའི་སྒོ་སྨོན་པ་མེད་པ་བསྟན་པའི་ཕྱིར། དེ་ལ་སྤྱི་
449

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོན་དུ་བཤད་པའི་དོན་ཡོད་དེ། དེ་འདྲ་བའི་སྟོང་ཉིད་དེ་སྔགས་དང་ཕར་ཕྱིན་གཉིས་ཀའི་བསྒོམ་བྱ་ཐུན་མོང་
བ་དང་། རྒྱུད་སྡེ་བཞི་དང་། བསྐྱེད་རྫོགས་གཉིས་ཀའི་བསྒོམ་བྱ་ཐུན་མོང་བ་ཡིན་པས་ན་དེ་ལྟར་དུ་བརྗོད་
པའི་ཕྱིར་རོ། ། གསུམ་པ་སྦས་དོན་ནི། འདིར་མཚོན་ཙམ་བརྗོད་ན། དངོས་པོ་མེད་པ་ཞེས་སོགས་ཀྱི་གཞུང་
འདིས་སྣང་བ་སེམས་སྦས་དང་། ཀུན་རྫོབ་སྒྱུ་མའི་སྦས་པ་ཡང་བསྟན་ཏེ། སྔར་ཡིག་དོན་དང་སྤྱི་དོན་གྱི་སྐབས་
སུ་བཤད་པའི་ཕུང་སོགས་ཀྱི་དངོས་པོ་མེད་པའི་དེ་ཁོ་ན་ཉིད་རྟོགས་པའི་བདེ་སྟོང་གི་ཡེ་ཤེས་ཙམ་ཞིག་བསྒོམ་
པས་མི་ཆོག་གི། དེའི་སྟེང་དུ་སེམས་དབེན་དང་རིམ་པ་གསུམ་པའི་སྒྱུ་ལུས་ཀྱང་བསྒོམ་པར་བྱ་དགོས་པའི་ཕྱིར།
དེ་ལྟར་བསྒོམ་པའི་ཚེ་སྒྱུ་ལུས་ཀྱི་དངོས་པོ་དེ་ཐ་སྙད་དུ་མེད་པ་རང་བཞིན་གྱིས་ཡོད་པ་དང་ཡོད་མེད་གཉིས་ཀ་
དང་གཉིས་ཀ་མིན་པའི་མཐའ་གང་དུའང་བདེན་པར་བཟུང་ནས་མི་བསྒོམ་སྟེ། སྒོམ་པ་པོ་དང་སྒོམ་པ་དང་
བསྒོམ་པར་བྱ་བའི་ཆོས་རྣམས་རང་བཞིན་གྱིས་མེད་པའི་ཕྱིར་རོ། ། བཞི་པ་མཐར་ཐུག་ནི། བསྡུ་ན། དེའི་
སྟེང་དུ་རིམ་པ་གསུམ་པའི་སྒྱུ་ལུས་བསྒོམ་པ་ཙམ་གྱིས་ཀྱང་རྫོགས་རིམ་གྱི་གཙོ་བོ་རྫོགས་པ་མིན་ཏེ། དེའི་དུས་སུ་
རིམ་པ་བཞི་པའི་དོན་གྱི་འོད་གསལ་དང་བདེན་གཉིས་དབྱེར་མེད་ཀྱི་ཟུང་འཇུག་མེད་པས་དེ་གཉིས་ཀྱང་བསྒོམ་
དགོས་པའི་ཕྱིར། དོན་གྱི་འོད་གསལ་དང་དག་པའི་སྒྱུ་ལུས་གཉིས་ཟུང་འབྲེལ་དུ་འཇུག་པར་བསྟན་པ་ནི་
མཐར་ཐུག་གི་དོན་ནོ། ། དེ་ནས་རྣམ་སྣང་། མི་བསྐྱོད་པ། རིན་འབྱུང༌། འོད་དཔག་མེད། དོན་གྲུབ་དང་
ལྔས་གསུངས་པ་རྣམས་དགོངས་མིན་དུ་བཤད་དེ། གཉིས་པ་རྣམ་སྣང་གིས་གསུངས་པ་ནི། དངོས་པོ་ཐམས་
ཅད་དང་བྲལ་བ། ། ཕུང་པོ་ཁམས་དང་སྐྱེ་མཆེད་དང་། ། གཟུང་དང་འཛིན་པ་རྣམ་སྤངས་པ། ། ཆོས་ལ་
བདག་མེད་མཉམ་ཉིད་པས། ། རང་སེམས་གདོད་ནས་མ་སྐྱེས་པ། ། སྟོང་པ་ཉིད་ཀྱི་རང་བཞིན་ནོ། །
ཞེས་སོ། ། སྣོད་བཅུད་ཀྱི་དངོས་པོ་ཐམས་ཅད་རང་བཞིན་གྱིས་གྲུབ་པ་དང་བྲལ་བ་ཡིན་ཏེ། དེ་ཡང་གཟུགས་
ཀྱི་ཕུང་པོ་དང་། ཁམས་བཅོ་བརྒྱད་དང་། སྐྱེ་མཆེད་བཅུ་གཉིས་ཏེ་ཕྱི་གཟུང་བ་ཡུལ་དང་ནང་འཛིན་པ་ཡུལ་
ཅན་རྣམས་ནི་རང་བཞིན་གྱིས་གྲུབ་པ་རྣམ་པར་སྤངས་པའི་ཆོས་བདག་མེད་པ་ཡུལ་གྱི་འོད་གསལ་དང་རོ་གཅིག་
དུ་ཞུགས་པའི་རང་གི་སེམས་གདོད་མ་ནས་རང་བཞིན་གྱིས་མ་སྐྱེས་པ་སྟོང་པ་ཉིད་ཀྱི་རང་བཞིན་མངོན་སུམ་དུ་
རྟོགས་པའི་དོན་གྱི་འོད་གསལ་དང་དག་པའི་སྒྱུ་ལུས་གཉིས་ཟུང་འཇུག་པ་ནི་ཟུང་འཇུག་གི་སྐུའོ། ། གསུམ་པ་
མི་བསྐྱོད་པས་གསུངས་པ་ནི།དངོས་པོ་འདི་རྣམས་མ་སྐྱེས་པ། ། ཆོས་དང་ཆོས་ཉིད་མེད་པ་སྟེ། ། ནམ་མཁའ་
ལྟ་བུར་བདག་མེད་པ། ། བྱང་ཆུབ་ཚུལ་འདི་བརྟན་པའོ། ། ཞེས་སོ། ། ཕྱི་ནང་གི་དངོས་པོ་འདི་རྣམས་
ཆོས་ཅན། རང་བཞིན་གྱིས་མ་སྐྱེས་པ་ཡིན་ཏེ། རང་བཞིན་གྱིས་གྲུབ་པའི་རྒྱུ་རྐྱེན་དང་བྲལ་བའི་ཕྱིར། ཕུང་
450

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
སོགས་ཀྱི་ཆོས་ཉིད་རང་བཞིན་གྱིས་མེད་པ་ཡིན་ཏེ། ཆོས་ཅན་ཕུང་སོགས་རང་བཞིན་གྱིས་མེད་པའི་ཕྱིར།
ཁྱབ་པ་ཡོད་དེ། བདེན་པའི་རྟེན་དུ་བརྫུན་པ་མི་རིགས་པའི་ཕྱིར་ཏེ། བདེན་པར་གྲུབ་ན་རྟེན་བརྫུན་པ་དང་
འབྲེལ་པ་གྲུབ་མི་དགོས་ལ། ཆོས་ཉིད་དང་ཆོས་ཅན་ལ་རྟེན་བརྟེན་པའི་འབྲེལ་པ་གྲུབ་པའི་ཕྱིར་རོ། ། དེ་ལྟ་
ནའང་བདག་མེད་པའི་དོན་བསྒོམས་པ་ལས་ལྷ་སྐུ་འབྱུང་བ་མི་འགལ་ཏེ། དེ་ལས་ནམ་མཁའ་ལྟ་བུ་བདག་མེད་
པ་རྟོགས་པའི་དོན་གྱི་འོད་གསལ་དང་བྱང་ཆུབ་ཟུང་འཇུག་སྒྲུབ་པའི་ཚུལ་འདི་མི་ལྡོག་པས་བརྟན་པའོ། །
བཞི་པ་རིན་འབྱུང་གིས་གསུངས་པ་ནི། ཆོས་རྣམས་ཐམས་ཅད་དངོས་མེད་ཅིང་། ། ཆོས་ཀྱི་མཚན་ཉིད་རྣམ་
པར་སྤངས། ། བདག་མེད་ཆོས་ལས་ཀུན་ཏུ་འབྱུང་། ། བྱང་ཆུབ་ཚུལ་འདི་བརྟན་པའོ། ། ཞེས་སོ། ། ཕྱི་
ནང་གི་ཆོས་རྣམས་ཆོས་ཅན། རང་བཞིན་གྱིས་གྲུབ་པའི་དངོས་པོ་མེད་དེ། རང་བཞིན་གྱིས་སྟོང་པའི་ཕྱིར་ཏེ།
ཕྱི་ནང་གི་ཆོས་རྣམས་ལ་རང་རང་མཚོན་པར་བྱེད་པའི་མཚན་ཉིད་ཚ་བས་མེ་དང་གཤེར་བས་ཆུ་མཚོན་པར་
བྱེད་པ་སོགས་ནི་ཐ་སྙད་དུ་གྲུབ་མོད། དོན་དམ་པར་ཆོས་དེ་རྣམས་ཀྱི་མཚན་ཉིད་རྣམ་པར་སྤངས་པའི་ཕྱིར།
དེ་ལྟ་ནའང་བདག་མེད་པའི་དོན་བསྒོམ་པ་ལས་ལྷ་སྐུ་འབྱུང་བ་མི་འགལ་ཏེ། བདག་མེད་པའི་ཆོས་ཡུལ་གྱི་འོད་
གསལ་མངོན་སུམ་རྟོགས་པའི་ཡུལ་ཅན་འོད་གསལ་ལས་ཀུན་ཏུ་འཕེན་པའི་དབང་གིས་ཟུང་འཇུག་འདི་འབྱུང་
ཞིང་། བྱང་ཆུབ་ཐོབ་པར་བྱེད་པའི་ཚུལ་དེ་བརྟན་པའོ། ། ལྔ་པ་འོད་དཔག་མེད་ཀྱིས་གསུངས་པ་ནི། མ་
སྐྱེས་པ་ཡི་ཆོས་རྣམས་ལས། ། ངོ་བོ་མེད་དེ་སྒོམ་པའང་མེད། ། ནམ་མཁའི་ཚུལ་དུ་སྦྱོར་བ་ཡིས། ། དངོས་
པོ་དག་ཏུ་རབ་ཏུ་བསྒྲགས། ། ཞེས་སོ། ཕྱི་ནང་གི་ཆོས་རྣམས་ཆོས་ཅན་ཁྱོད་ལ་བསྒོམ་པར་བྱ་བ་ངོ་བོ་ཉིད་
ཀྱིས་མེད་དོ། ། ཁྱོད་རང་བཞིན་གྱིས་མ་སྐྱེས་པའི་ཕྱིར། སྒོམ་པ་པོར་མ་ཟད་སྒོམ་པ་འང་རང་བཞིན་གྱིས་མེད་
དེ། བསྒོམ་པར་བྱ་བའི་དེ་ཁོ་ན་ཉིད་རང་བཞིན་གྱིས་མེད་པའི་ཕྱིར། དེ་ལྟ་ནའང་ལྷ་སྐུ་འགྲུབ་པ་མི་འགལ་ཏེ།
ནམ་མཁའ་ལྟ་བུའི་དོན་གྱི་འོད་གསལ་དང་དག་པའི་སྒྱུ་མའི་སྐུ་གཉིས་དངོས་པོ་གཅིག་ཏུ་སྦྱོར་བ་ནི། ཟུང་
འཇུག་གི་དངོས་པོ་ངག་ཏུ་རྡོ་རྗེ་འཆང་གིས་རབ་ཏུ་བསྒྲགས་པ་སྟེ་བཤད་པའི་ཕྱིར་རོ། ། དྲུག་པ་དོན་གྲུབ་ཀྱིས་
གསུངས་པ་ནི། ཆོས་རྣམས་རང་བཞིན་འོད་གསལ་བ། ། གདོད་ནས་དག་པ་ནམ་མཁའ་བཞིན། ། བྱང་
ཆུབ་མེད་ཅིང་མངོན་རྟོགས་མེད། ། བྱང་ཆུབ་ཚུལ་འདི་བརྟན་པའོ། ། ཞེས་སོ། ། བདེན་གཉིས་ཀྱིས་
བསྡུས་པའི་ཆོས་རྣམས་ཆོས་ཅན།གདོད་མ་ནས་རང་བཞིན་གྱིས་དག་པ་ཡིན་ཏེ། དང་པོ་ནས་རང་བཞིན་གྱིས་
གྲུབ་པར་ཡོད་མ་མྱོང་བའི་ཕྱིར། དཔེར་ན། ནམ་མཁའ་ནི་ཐོགས་པའི་རེག་བྱའི་ངོ་བོར་གདོད་ནས་ཡོད་མ་
མྱོང་བ་བཞིན་ནོ། ། འོན་ཀྱང་ལྷ་སྐུ་འགྲུབ་པ་མི་འགལ་ཏེ། མངོན་པར་བྱང་ཆུབ་པ་དོན་གྱི་འོད་གསལ་དང་
451

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མངོན་པར་རྟོགས་པ་སྒྱུ་ལུས་གཉིས་ངོ་བོ་གཉིས་སུ་མེད་ཅིང་། ལྡོག་པ་གཅིག་ཏུ་མེད་པའི་ཟུང་འཇུག་གི་བྱུང་
ཆུབ་ཀྱི་ཐབས་ཚུལ་འདི་སླར་མི་ལྡོག་པས་ན་བརྟན་པའོ་ཞེས་པ་ནི་ལེའུ་གཉིས་པ་ནས་གསུངས་པའི་བྱང་ཆུབ་ཀྱི་
སེམས་ཀྱི་སྐབས་ནས་འབྱུང་བ་རྣམས་ཏེ། བྱང་ཆུབ་ཀྱི་སེམས་ཞེས་པ་ནི། ཀུན་རྫོབ་བྱང་ཆུབ་སེམས་མིན་གྱི།
འོད་གསལ། སྒྱུ་ལུས། ཟུང་འཇུག་རྣམས་ལ་དེའི་མིང་གིས་བརྗོད་པའོ།
གཉིས་པ་ལེའུ་དགུ་བ་ནས་འབྱུང་བ་ནི། གོང་དུ་སྲོག་གཅོད་སོགས་བྱ་བར་བཤད་པའི་སྒྲས་ཟིན་ལ་
འཁོར་རྣམས་དོགས་ནས་དོགས་གཅོད་དང་དེ་ལྟར་གསུངས་པའི་དགོངས་གཞི་གང་ཡིན་དོན་གྱིས་ཞུས་པ་ན།
ལན་དུ་རྡོ་རྗེ་འཆང་ཉིད་ཀྱིས་རིགས་ཀྱི་བུ་དམན་པའི་འདུ་ཤེས་དང༌། སྨད་པའི་འདུ་ཤེས་དེ་ལྟ་བུ་ཡང་མ་བསྐྱེད་
ཅིག དེ་ཅིའི་ཕྱིར་ཞེ་ན། རིགས་ཀྱི་བུ་སྔགས་ཀྱི་སྤྱོད་པ་ནི་སྤྱོད་པའི་མཆོག་གོ། འདི་ལྟ་སྟེ། སྔགས་ཀྱི་སྤྱོད་པ་
ནི་དེ་བཞིན་གཤེགས་པའི་སྤྱོད་པའོ། ། རིགས་ཀྱི་བུ་འདི་ལྟ་སྟེ། ནམ་མཁའ་ནི་ཐམས་ཅད་ཀྱི་རྗེས་སུ་སོང་བ་
སྟེ། ཆོས་ཐམས་ཅད་ཀྱང་ནམ་མཁའི་ཁམས་སུ་གཏོགས་པའོ། ། ཆོས་དེ་དག་ཐམས་ཅད་ཀྱང་འདོད་པའི་
ཁམས་ལ་མི་གནས། གཟུགས་ཀྱི་ཁམས་ལ་མི་གནས་གཟུགས་མེད་པའི་ཁམས་ལ་མི་གནས།འབྱུང་བ་ཆེན་པོ་
བཞི་ལ་ཡང་མི་གནས་སོ། ། རིགས་ཀྱི་བུ་ཆོས་ཐམས་ཅད་དེ་ལྟར་རྗེས་སུ་རིག་པར་བྱའོ། ། དེ་བཞིན་གཤེགས་
པ་རྣམས་ནི་དོན་གྱི་དབང་དེ་ལྟ་བུ་མཁྱེན་ཅིང་། སེམས་ཅན་རྣམས་ཀྱི་བསམ་པ་མཁྱེན་ནས་ཆོས་འཆད་པར་
མཛད་དོ། ། རིགས་ཀྱི་བུ་དེ་ལྟར་ནམ་མཁའི་ཚིག་ངེས་པར་བརྗོད་པས། དེ་བཞིན་གཤེགས་པའི་དམ་ཚིག་དེ་
དག་རྗེས་སུ་རིག་པར་བྱའོ། ། རིགས་ཀྱི་བུ་འདི་ལྟ་སྟེ། དཔེར་ན། གཙུབ་ཤིང་དང་གཙུབ་སྟན་དང་མའི་
ལག་པ་བསྐྱོད་པའི་རྐྱེན་གྱིས་དུ་བ་འབྱུང་ཞིང་མེ་འབྱུང་བར་འགྱུར་མོད། མི་དེ་ཡང་གཙུབ་ཤིང་ལ་ཡང་མི་
གནསགཙུབ་སྟན་ལ་ཡང་མི་གནས།མིའི་ལག་པ་བསྐྱོད་པ་ལ་ཡང་མི་གནས་སོ། ། རིགས་ཀྱི་བུ་དེ་བཞིན་དུ་དེ་
བཞིན་གཤེགས་པ་ཐམས་ཅད་ཀྱི་རྡོ་རྗེའི་དམ་ཚིག་འགྲོ་བ་དང་འོང་བ་ལ་སོགས་པར་བྱའོ་ཞེས་གསུངས་སོ། །
འདི་རྣམས་ཀྱི་དོན་མཆན་འགྲེལ་ལྟར་བཤད་ན། རིགས་ཀྱི་བུ་ཞེས་བོས་ནས་ཁྱེད་རྣམས་ཀྱིས་ཚིག་དེ་ལ་དམན་
པ་དང་སྨད་པའི་འདུ་ཤེས་དེ་ལྟ་བུ་མ་བསྐྱེད་ཅིག རྒྱུ་མཚན་ནི་སྔགས་ཀྱི་སྤྱོད་པ་མཆོག་དང་དེ་བཞིན་གཤེགས་
པའི་སྤྱོད་པ་ལྟ་བུའོ་ཞེས་གསུངས་ནས། དཔེ་དོན་བྱེ་བྲག་པ་ཞིག་ལ་སྦྱར་ནས་འཆད་པ་ནི། དཔེར་ན་ཞེས་ཕྱི་
ལ་སྦྱར་ན་ནམ་མཁའ་སྟོང་བ་དེ་ཕྱིའི་གཟུགས་ཅན་གྱི་སྣོད་བཅུད་ཐམས་ཅད་ལ་ཁྱབ་པ་དང་། ཐམས་ཅད་ཀྱི་
རྗེས་སུ་སོང་ཞིང་གོ་འབྱེད་དེ། ཆོས་དེ་རྣམས་ནམ་མཁའི་ཁམས་སུ་གཏོགས་ཤིང་དེར་འདུའོ། ། དོན་དང་
སྦྱར་ན་ནམ་མཁའ་རང་བཞིན་གྱིས་གྲུབ་པས་སྟོང་བ་དེ་ཉིད་ཕུང་ཁམས་སྐྱེ་མཆེད་ཀྱི་ཆོས་ཐམས་ཅད་ཀྱི་རྗེས་སུ་
452

༄༅། ༈ འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
སོང་ཞིང་རྗེས་སུ་འགྲོ་བ་ཡིན་ཏེ། ཕུང་སོགས་ཀྱི་ཆོས་ཐམས་ཅད་ཀྱང་ནམ་མཁའ་རང་བཞིན་གྱིས་གྲུབ་པས་
སྟོང་པ་དེའི་ཁོངས་སུ་གཏོགས་པའི་ཕྱིར། ཕུང་སོགས་ཆོས་ཐམས་ཅད་དོན་དམ་དཔྱོད་བྱེད་ཀྱི་རིགས་པས་
དཔྱད་ཅིང་བཙལ་ན་བཏགས་དོན་མི་རྙེད་པས་རྩ་བ་མེད་ཅིང་གནས་མེད་པ་ཡིན་ཏེ། ཆོས་དེ་ཐམས་ཅད་ཀྱང་
འདོད་པའི་ཁམས་ན་ཡང་རང་བཞིན་གྱིས་གྲུབ་པར་མི་གནས། གཟུགས་ཀྱི་ཁམས་ན་ཡང་རང་བཞིན་གྱིས་མི་
གནས། གཟུགས་མེད་པའི་ཁམས་ན་ཡང་རང་བཞིན་གྱིས་མི་གནས་པ་སོགས་འབྱུང་བ་ཆེན་པོ་བཞི་ལ་ཡང་
རང་བཞིན་གྱིས་གྲུབ་པར་མི་གནས་པའི་ཕྱིར་ཏེ། གནས་དང་གནས་པ་པོའི་རྟེན་བརྟེན་པ་རྣམས་རང་བཞིན་
གྱིས་མ་གྲུབ་པའི་ཕྱིར་རོ། ། རིགས་ཀྱི་བུ་དེ་ལྟར་ཕུང་སོགས་ཀྱི་ཆོས་ཐམས་ཅད་ཀྱང་ནམ་མཁའ་རང་བཞིན་
གྱིས་སྟོང་པ་དེ་ལྟར་རྗེས་སུ་རིག་པར་བྱའོ། ། དེ་ལ་རང་བཞིན་གྱིས་མ་གྲུབ་པའི་ཚུལ་གོང་དུ་བཤད་པ་ལྟར་ཤེས་
པ་སྔོན་དུ་འགྲོ་དགོས་སོ། ། དེ་བཞིན་གཤེགས་པ་རྣམས་ཀྱིས་རྟེན་འབྲེལ་སྟོང་པའི་དོན་ཡིན་པའི་དོན་གྱི་
དབང་དེ་ལྟ་བུ་མཁྱེན་ཅིང་སེམས་ཅན་རྣམས་ཀྱི་བསམ་པའི་ཁྱད་པར་རྣམས་མཁྱེན་ནས་ཆོས་འཆད་པར་མཛད་
དོ། ། རིགས་ཀྱི་བུ་སྔར་བཤད་པ་དེ་ལྟར་རང་བཞིན་གྱིས་སྟོང་པའི་ཚིག་དོན་རིམ་པར་བརྗོད་པས། དེ་བཞིན་
གཤེགས་པའི་དམ་ཚིག་དང་ཕུང་སོགས་དེ་དག་ཐམས་ཅད་རང་བཞིན་གྱིས་ སྟོང་པ་དེའི་རྗེས་སུ་རིག་པར་
བྱའོ། ། སྟོང་ཉིད་ཀྱི་དོན་རྟོགས་ན་སྔགས་ཀྱི་སྤྱོད་པ་མཆོག་འགྱུར་བ་ནི། སྟོང་ཉིད་དེ་བདེ་བ་ཆེན་པོའི་ཡེ་
ཤེས་ཀྱིས་རྟོགས་ནས་འོད་གསལ་དུ་འཇུག་ནུས་ན་དེ་ལྟར་འགྱུར་བ་ལ་དགོངས་སོ། ། དེ་ལྟ་ནའང་ཆོས་ཐམས་
ཅད་རང་བཞིན་གྱི་སྟོང་བར་རྟོགས་པ་ལས་ཡེ་ཤེས་ཀྱི་སྐུ་མི་འགྲུབ་པའི་སྐྱོན་མེད་དེ། རིགས་ཀྱི་བུ་འདི་ལྟ་སྟེ།
དཔེར་ན། དྲོད་དང་དུ་བ་དང་མེ་གསུམ་པོ་དེ་དོན་དམ་ལ་དཔྱོད་པའི་རིག་ཤེས་ཀྱི་ངོ་བོར་གང་གཙུབ་པའི་
གཙུབ་ཤིང་ལ་ཡང་མི་གནས། གང་ལ་གཙུབ་པའི་གཙུབ་སྟན་ལ་ཡང་མི་གནས། གང་གིས་གཙུབ་པའི་མིའི་
ལག་པ་ལ་ཡང་མི་གནས་མོད་ཀྱང་། དེ་ལྟར་གཙུབ་པའི་ཚེ་ཐ་སྙད་དུ་གཙུབ་ཤིང་། གཙུབ་སྟན། མིའི་ལག་པ་
བསྐྱོད་པའི་རྟེན་འབྲེལ་གྱི་རྐྱེན་གྱིས་དང་པོར་དྲོད་དང་། དེ་ལ་བརྟེན་ནས་དེ་ལས་མེ་འབར་བ་འབྱུང་པ་ལ་
འགྱུར་རོ། ། རིགས་ཀྱི་བུ་དེ་བཞིན་དུ་ཡུལ་སྟོང་པ་ཉིད་ཇི་ལྟ་བ་བཞིན་དུ་ཡུལ་ཅན་ཡེ་ཤེས་ཀྱང་གཤེགས་པའི་
ཐམས་ཅད་སྟོང་པ་འོད་གསལ་དང་། རྡོ་རྗེ་སྟོང་པ་དང་། དམ་ཚིག་ཤིན་ཏུ་སྟོང་པ་དང་། རྗེས་སུ་རིག་པར་བྱ་
བ་སྟོང་པ་གཞི་རིམ་གྱིས་ལུགས་འབྱུང་དུ་འགྲོ་བ་དང་། ལུགས་བཟློག་ཏུ་འོང་བ་འབྱུང་ཞིང་ལུགས་འབྱུང་གི་
སྟོང་པ་འོད་གསལ་གྱི་རླུང་སེམས་ལས་ཡེ་ཤེས་ཀྱི་ལྷ་སྐུ་འགྲུབ་པར་འགྱུར་རོ་ཞེས་པའོ། ། འདིར་གཙུབ་ཞེས་པ་
ནི་བདར་བའི་དོན་ནོ། ། གཙུབ་ཤིང་སོགས་དཔེར་མཛད་པ་ནི་དཔེ་ཁྱད་པར་ཅན་ལ་དགོངས་ཀྱི། གཞན་རྔ་
453

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་དབྱུག་གུ་དང་མིའི་ལག་པ་བསྐྱོད་པ་ལས་རྔ་སྒྲ་འབྱུང་བ་དང་། འོ་མ་སྲུབས་ཤིང་མིའི་ལག་པ་བསྐྱོད་པ་ལས་
མར་དང་། མེ་ལྕགས་མེ་རྡོ་མིའི་ལག་པ་བསྐྱོད་པའི་རྐྱེན་གྱིས་མེ་འབྱུང་བ་སོགས་མཚོན་དཔེ་མང་ངོ༌། །
གཞན་ཡང་ལེའུ་བདུན་པ་ལས། དམ་ཚིག་ཁུ་བྱུང་ཆོ་ག་བཞིན། ཞེས་སོགས་རྐང་པ་བཞི་དང་། རང་བཞིན་
གྱིས་ནི་འོད་གསལ་བ། ། ཐམས་ཅད་མ་སྐྱེས་ཟག་པ་མེད། ། ཞེས་སོགས་བཞི་དང་།ཐམས་ཅད་རང་བཞིན་
འོད་གསལ་བ། ། ཞེས་སོགས་བཞིས་ཀྱང་སྟོང་ཉིད་ཀྱི་དོན་བསྟན་ཏོ། ། གསུམ་པ་ལེའུ་བཅོ་ལྔ་པ་ལས་
གསུངས་ཚུལ་ནི། ཆོས་རྣམས་རྨི་ལམ་ལྟ་བུ་སྟེ། ། ངོ་བོ་ཉིད་ཀྱིས་མ་སྐྱེས་ཤིང་། ། རང་བཞིན་དག་པ་དེ་ཉིད་
ལ། ། འཁྲུལ་བའི་རྡོ་རྗེ་རབ་ཏུ་གསུང་། ། ཞེས་དང༌། རང་སེམས་རྣམས་ནི་དམིགས་པ་ལ། ། ཆོས་རྣམས་
ཐམས་ཅད་རབ་ཏུ་གནས། ། ནམ་མཁར་རྡོ་རྗེའི་རང་སེམས་འདི། ། ཆོས་མེད་ཆོས་ཉིད་མེད་པའོ། ། ཞེས་
དང་། བཅོམ་ལྡན་འདས་ཅི་གང་ཞིག་ལགས། ། ཆོས་རྣམས་ངོ་བོ་མེད་པ་ལ། ། ཆོས་ཀྱི་དེ་ཉིད་ཀུན་བཤད་
པ། ། ཨེ་མའོ་ངོ་མཚར་ལས་བྱུང་པ། ། ནམ་མཁའ་ལ་ནི་ནམ་མཁའ་བསྒོམ། ། ཞེས་དང་། བཅོམ་ལྡན་
འདས་དེ་བཞིན་གཤེགས་པ་ཐམས་ཅད་ནམ་མཁའ་ནི་ཆོས་གང་དང་ཡང་མི་ལྡན་ཏེ། མི་ལྡན་པ་ཡང་མ་ཡིན་
ནོ། ། ནམ་མཁའ་དེ་ཆོས་ཐམས་ཅད་དུ་གཏོགས་ལ། ཐམས་ཅད་ཀྱི་རྗེས་སུ་བལྟའོ་སྙམ་དུ་མི་སེམས་སོ། །
དེ་བཞིན་དུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་རྨི་ལམ་ལྟ་བུ་དང་། རྨི་ལམ་གྱི་དམ་ཚིག་ལས་
བྱུང་བར་རྗེས་སུ་རྟོགས་པར་བྱའོ། ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་འདི་ལྟ་སྟེ། དཔེར་
ན། ནམ་མཁའ་བརྟག་ཏུ་མེད་ཅིང་བལྟར་མི་སྣང་བ་ཐོགས་པ་མེད་པ་དེ་བཞིན་དུ་བཅོམ་ལྡན་འདས་དེ་བཞིན་
གཤེགས་པ་ཐམས་ཅད་འདི་ལྟ་སྟེ། ལུས་དང་ངག་དང་སེམས་དང་ཆོས་ཐམས་ཅད་རྡོ་རྗེའི་གནས་ཀྱི་དམ་ཚིག་
ནི་ཐམས་ཅད་གྱི་རྗེས་སུ་སོང་བ་ངོ་བོ་ཉིད་གཅིག་པའི་ཕྱིར་ཏེ། འདི་ལྟ་སྟེ་སེམས་ཀྱི་ངོ་བོ་ཉིད་དོ། ། ལུས་དང་
ངག་དང་སེམས་ཀྱི་ཁམས་གང་ཡིན་པ་དང་ནམ་མཁའི་ཁམས་དེ་དག་གཉིས་སུ་མེད་ཅིང་གཉིས་སུ་བྱར་མེད་
དོ། ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་འདི་ལྟ་སྟེ། དཔེར་ན། སེམས་ཅན་ཐམས་ཅད་
ནམ་མཁའི་ཁམས་ལ་གནས་ཏེ། ནམ་ མཁའི་ཁམས་དེ་ཡང་འདོད་པའི་ཁམས་ན་གནས་པ་ཡང་མ་ཡིན།
གཟུགས་ཀྱི་ཁམས་ན་གནས་པ་ཡང་མ་ཡིན། གཟུགས་མེད་པའི་ཁམས་ན་གནས་པ་ཡང་མ་ཡིན་ཏེ། ཆོས་གང་
ཁམས་གསུམ་ན་མི་གནས་པ་དེ་ནི་སྐྱེ་བ་མེད་དོ། ། གང་ལ་སྐྱེ་བ་མེད་པ་དེ་ནི་ཆོས་གང་གིས་ཀྱང་བརྟག་པར་མི་
ནུས་སོ། ། དེ་བས་ན་བཅོམ་ལྡན་འདས་དེ་བཞིན་གཤེགས་པ་ཐོད་ཆོས་ཐམས་ཅད་ངོ་བོ་ཉིད་མེད་པའོ། ། ཀྱེ་
བཅོམ་ལྡན་འདས་དེ་བཞིན་གཤེགས་པ་ཐམས་ཅད་འདི་ལྟ་སྟེ། དཔེར་ན། བྱང་ཆུབ་ཀྱི་སེམས་ནི་དེ་བཞིན་
454

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
གཤེགས་པ་ཐམས་ཅད་ཡེ་ཤེས་འབྱུང་བ་རྡོ་རྗེའི་གནས་བྱེད་པ་སྟེ། བྱང་ཆུབ་ཀྱི་སེམས་དེ་ཡང་ལུས་ལ་མི་གནས་
ངག་ལ་མི་གནས་སེམས་ལ་མི་གནས་སོ། ། ཆོས་གང་ཁམས་གསུམ་ན་མི་གནས་པ་དེ་ལ་སྐྱེ་བ་མེད་དོ། ། འདི་
ནི་ཡེ་ཤེས་འབྱུང་བ་རྡོ་རྗེའི་གནས་ཡིན་ནོ། ། ཀྱེ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་རྨི་ལམ་དེ་
ནི་བདག་གིས་ཁམས་གསུམ་དུ་རྨི་ལམ་མཐོང་བར་བྱའོ་སྙམ་དུ་མི་སེམས་སོ། ། མི་ཡང་བདག་གིས་རྨི་ལམ་
མཐོང་ངོ་སྙམ་དུ་མི་སེམས་སོ། ། ཁམས་གསུམ་གྱི་བྱ་བ་དེ་རྣམས་ཀྱང་རྨི་ལམ་ལྟ་བུ། རྨི་ལམ་དང་འདྲ་བ་རྨི་
ལམ་ལས་བྱུང་བའོ། ། དེ་བཞིན་དུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཕྱོགས་བཅུའི་འཇིག་
རྟེན་གྱི་ཁམས་ཀྱི་སངས་རྒྱས་དང་བྱང་ཆུབ་སེམས་དཔའ་ཇི་སྙེད་པ་དང་། སེམས་ཅན་ཇི་སྙེད་པ་ཐམས་ཅད་
ཀྱང་རྨི་ལམ་ལ་བདག་མེད་པའི་རྗེས་སུ་རྟོགས་པར་བྱའོ། ། བཅོམ་ལྡན་འདས་དེ་བཞིན་གཤེགས་པ་ཐམས་
ཅད་འདི་ལྟ་སྟེ། དཔེར་ན། ཡིད་བཞིན་གྱི་ནོར་བུ་རིན་པོ་ཆེ་ནི་རིན་པོ་ཆེ་ཐམས་ཅད་ཀྱི་གཙོ་བོ་ཡོན་ཏན་
ཐམས་ཅད་དང་ལྡན་པ་སྟེ། རིན་པོ་ཆེ་ཐམས་ཅད་ཀྱི་གཙོ་བོ་ཡོན་ཏན་ཐམས་ཅད་དང་ལྡན་པ་གང་ཡིན་པ་དེ་ལ།
སེམས་ཅན་གང་དག་གིས་གསེར་རམ་རིན་པོ་ཆེ་དངུལ་ཡང་རུང་སྟེ། གང་བསླངས་པ་དེ་དག་ཐམས་ཅད་
བསམ་པ་ཙམ་གྱིས་འབྱོར་བར་བྱེད་དོ། ། རིན་པོ་ཆེ་ལ་སོགས་པ་དེ་དག་ཀྱང་སེམས་ལ་ཡང་མི་གནས། ཡིད་
བཞིན་གྱི་ནོར་བུ་ལ་ཡང་མི་གནས་སོ། ། དེ་བཞིན་དུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཆོས་
ཐམས་ཅད་དང་། སངས་རྒྱས་ཀྱི་ཆོས་ཐོད་ཀྱང་རྗེས་སུ་རྟོགས་པར་བྱའོ། ། དེ་ནས་དེ་བཞིན་གཤེགས་པ་དེ་
དག་ཐམས་ཅད་རབ་ཏུ་དགྱེས་པའི་སྤྱན་གདངས་ནས། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་
ཐུགས་རྡོ་རྗེ་དེ་བཞིན་གཤེགས་པ་ལ་འདི་སྐད་ཅེས་གསོལ་ཏོ། ། བཅོམ་ལྡན་འདས་གང་ན་ནམ་མཁའི་ཁམས་
ཀྱི་རྗེས་སུ་འབྲང་བའི་ཆོས་ཐམས་ཅད་ལ་སངས་རྒྱས་ཀྱི་ཆོས་རྣམས་རྗེས་སུ་འབྲང་བ་ངོ་མཚར་པོ་ཞེས་དང་།
གང་བཅོམ་ལྡན་འདས་ཁྱེད་ཀྱི་སྔགས་ཐམས་ཅད་ཀྱི་རྡོ་རྗེའི་དངོས་གྲུབ་མདོར་བསྡུས་ཏེ་གསུངས་པ་སྔགས་
ཐམས་ཅད་ཀྱི་རྡོ་རྗེ་མདོར་བསྡུས་པའི་དངོས་གྲུབ་དེ་དག་གང་ལ་གནས་ཞེས་དང་། དེ་བཞིན་གཤེགས་པ་
ཐམས་ཅད་སྔགས་ཀྱི་དངོས་གྲུབ་ཐམས་ཅད་ཀྱི་སྐུ་དང་གསུང་དང་ཐུགས་ལ་མི་གནས་སོ། ། དེ་ཅིའི་ཕྱིར་ཞེ་ན།
འོན་ཀྱང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་སྔགས་ཀྱི་དངོས་གྲུབ་ཐམས་ཅད་དང་། སངས་
རྒྱས་ཀྱི་ཆོས་ཐམས་ཅད་ནི་བདག་གི་ལུས་དང་ངག་དང་སེམས་རྡོ་རྗེ་ལ་ནི་གནས་སོ། ། ལུས་དང་ངག་དང་
སེམས་རྡོ་རྗེ་དེ་དག་ཀྱང་། འདོད་པའི་ཁམས་ན་མི་གནས་གཟུགས་དང་གཟུགས་མེད་པའི་ཁམས་ན་མི་གནས།
སེམས་ཀྱང་ལུས་ལ་མི་གནས། ལུས་ཀྱང་སེམས་ལ་མི་གནས། ངག་ཀྱང་སེམས་ལ་མི་གནས། སེམས་ཀྱང་ངག་
455

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་མི་གནས་སོ། ། དེ་ཅིའི་ཕྱིར་ཞེ་ན། ནམ་མཁའ་ལྟར་ངོ་བོ་ཉིད་ཀྱི་མ་དག་པའི་ཕྱིར་རོ་ཞེས་དང་། བཅོམ་
ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཆོས་གང་ན་གནས།གང་ནས་བྱུང་། དཔལ་རྡོ་རྗེ་སེམས་དཔས་
བཀའ་སྩལ་པ། རང་གི་ལུས་དང་ངག་དང་སེམས་རྡོ་རྗེ་སེམས་རྡོ་རྗེ་ལས་བྱུང་ངོ་། ། གསོལ་བ། སེམས་གང་
ན་གནས། ནམ་མཁའ་ལ་གནས་སོ། ། གསོལ་བ། ནམ་མཁའ་གང་ལ་གནས། བཀའ་སྩལ་པ། གང་ན་
ཡང་མི་གནས་སོ་ཞེས་གསུངས་སོ། ། འདི་དག་གི་དོན་བསྡུས་ཏེ་བཤད་ན། འདིར་དང་པོ་རྨི་ལམ་གྱི་དཔེས་
ཆོས་ཐམས་ཅད་རང་བཞིན་མེད་པར་འཆད་པ་ནི། ཆོས་རྣམས་རྨི་ལམ་ལྟ་བུ་སྟེ། ཤེས་སོགས་ཚིགས་བཅད་
གཅིག་གི་དོན་ལ། ཕུང་སོགས་ཀྱི་ཆོས་རྣམས་ཆོས་ཅན། རང་བཞིན་གྱིས་མ་སྐྱེས་ཏེ། དེ་ལྟར་བསྐྱེད་པའི་རྒྱུ་
མེད་པའི་ཕྱིར། དཔེར་ན། རྨི་ལམ་གྱི་ཁང་ཁྱིམ་ལྟ་བུའོ། ། དེ་ལྟར་ཕུང་སོགས་ཀྱི་ཆོས་རྣམས་རང་བཞིན་
གྱིས་རྣམ་པར་དག་པའི་སྟོང་པར་གཏན་ལ་ཕབ་པ་ལ་དགོས་པ་ཡོད་དེ། རང་བཞིན་གྱིས་རྣམ་པར་དག་པའི་དེ་
ཁོ་ན་ཉིད་རྟོགས་པའི་ཡེ་ཤེས་དེ་ལ། འཁྲུལ་བའི་བདེན་འཛིན་འཇོམས་པར་བྱེད་པའི་རྡོ་རྗེ་ཞེས་རབ་ཏུ་གསུང་
བ་སྟེ་བཤད་པའི་ཕྱིར། ཕུང་སོགས་ཀྱི་འདུས་བྱས་རྣམས་ཆོས་ཅན། རང་བཞིན་གྱིས་མ་སྐྱེས་ཏེ། རྒྱུ་རྐྱེན་ལ་
བརྟེན་ནས་སྐྱེས་པའི་ཕྱིར། ཁྱབ་སྟེ། མ་དྲོས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། ། དེ་ལ་
སྐྱེ་བའི་རང་བཞིན་ཡོད་མ་ཡིན། ། རྐྱེན་ལ་རག་ལས་གང་དེ་སྟོང་པར་བཤད། ། ཅེས་གསུངས་པའི་ཕྱིར།
བཅོམ་ལྡན་འདས་ཀྱིས་ཆོས་རྣམས་མ་སྐྱེས་ཞེས་མང་དུ་གསུངས་པའི་དགོངས་གཞི་ནི། རང་བཞིན་གྱིས་མ་སྐྱེས་
པ་ལ་དགོངས་པ་ཡིན་ཏེ། ལངྐར་གཤེགས་པ་ལས། རང་བཞིན་གྱིས་མ་སྐྱེས་པ་ལ་དགོངས་ནས། ངས་ཆོས་
ཐམས་ཅད་མ་སྐྱེས་པར་བསྟན་པོ་ཞེས་གསུངས་པའི་ཕྱིར། གཉིས་པར་རང་སེམས་རྣམས་ཀྱི་དམིགས་པ་ལ།
ཞེས་སོགས་ཀྱི་དོན་ནི། ཆོས་རྣམས་ཐོད་ཆོས་ཅན། རང་བཞིན་གྱིས་སྟོང་པ་ལ་རབ་ཏུ་གནས་པ་ཡིན་ཏེ།
སེམས་ཀྱིས་བཏགས་པ་ཙམ་དུ་ཡོད་ཀྱི། ངོ་བོས་ཡོད་པ་མ་ཡིན་པའི་ཕྱིར། དཔེར་ན། རྨི་ལམ་དུ་རང་གི་
སེམསལ་སྣང་བའི་རི་ཁང་ཁྱིམ་ལ་སོགས་པ་རྣམས་ནི་སེམས་ཀྱིས་བཏགས་པ་ཙམ་དུ་དམིགས་པ་ལ་གནས་པ་
བཞིན་ནོ། ། སེམས་དེ་ཡང་དེས་བཏགས་པ་ཙམ་ལས་གཞན་དུ་མེད་དེ། ནམ་མཁའ་རྡོ་རྗེ་རང་བཞིན་སྟོང་པ་
ལ་གནས་ཤིང་དེ་ལས་མ་འདས་པའི་ཕྱིར་རོ། ། མདོར་ན་ཆོས་ཐོད་རང་བཞིན་གྱིས་མེད་དེ། ཆོས་ཅན་རང་
བཞིན་གྱིས་མེད་པས་ཆོས་ཉིད་ཀྱང་རང་བཞིན་མེད་པའི་ཕྱིར་ཏེ། རྩ་ཤེ་ལས། སྟོང་མིན་ཅུང་ཟད་ཡོད་མིན་
ན། ། སྟོང་པ་ཡོད་པར་ག་ལ་འགྱུར། ། ཞེས་གསུངས་པའི་ཕྱིར། གསུམ་པ་བཅོམ་ལྡན་འདས་འདི་ཅི་ཞིག་
འགས། ། ཆོས་རྣམས་ངོ་བོ་མེད་པ་ལ། ། ཞེས་སོགས་ཀྱི་དོན་ནི། བཅོམ་ལྡན་འདས་དཀའ་བའི་དོན་འདི་
456

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ་།
ལྟ་བུ་ཞིག་ལགས། ། ཆོས་རྣམས་ཐམས་ཅད་རང་བཞིན་གྱིས་གྲུབ་པའི་ངོ་བོ་མེད་པ་ལ་ཆོས་ཀྱི་དེ་ཉིད་ནམ་
མཁའ་ལྟར་རང་བཞིན་གྱིས་གྲུབ་པས་སྟོང་པའི་རྒྱུ་ལས་ནམ་མཁའ་ལྟར་རང་བཞིན་གྱིས་གྲུབ་པས་སྟོང་པའི་
འབྲས་བུ་འབྱུང་བ་ཀུན་ཏུ་བཤད་པ་འདི་ནི། ཨེ་མའོ་ངོ་མཚར་ཆེ་སྟེ། ནམ་མཁའ་ལྟ་བུའི་རྒྱུ་སྟོང་པའི་ཆོས་
ལས་ནམ་མཁའ་ལྟ་བུའི་འབྲས་བུ་སྟོང་པའི་ཆོས་འབྱུང་པའི་ཕྱིར་ཞེས་པའོ། ། འདི་ནི་མགོན་པོ་ཀླུ་སྒྲུབ་ཀྱིས།
ཆོས་རྣམས་སྟོང་པ་འདི་ཤེས་ནས། ། ལས་དང་འབྲས་བུ་བསྟེན་པ་གང་། ། ངོ་མཚར་བས་ཀྱང་འདི་ངོ༌
མཚར། ། རྨད་བྱུང་བས་ཀྱང་འདི་རྨད་བྱུང་། ། ཞེས་ གསུངས་པ་དང་འདྲའོ། ། དོན་འདི་ནི་ཤིན་ཏུ་
རྟོགས་དཀའ་བའི་གནས་ཡིན་ཏེ། རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་ལ་རྒྱུ་འབྲས་ཀྱི་བྱ་བྱེད་འཐད་
པར་འཇོག་ཚུལ་དེ་ཤིན་ཏུ་དཀའ་བའི་ཕྱིར་ཏེ། སྟོན་པ་ཉིད་ཀྱིས་ཀྱང་དོན་འདི་རྟོགས་དཀའ་བར་གསུངས་
པའི་ཕྱིར་ཏེ། སྡུད་པ་ལས། འདྲེན་པ་རྣམས་ཀྱི་ཆོས་འདི་ཟབ་སྟེ་མཐོང་བ་དཀའ། ། ལུས་ཀྱང་རྟོགས་པ་
མེད་ཅིང་ཐོབ་པར་འགྱུར་མེད་པ། ། དེ་ཕྱིར་ཕན་མཛད་བརྩེར་ལྡན་བྱང་ཆུབ་བརྙེས་ནས་ནི། ། སེམས་ཅན་
ཚོགས་སུའང་མ་ཤེས་སྙམ་ཐུགས་ཕྲལ་ཆུང་བར་མཛད། ། ཅེས་གསུངས་པའི་ཕྱིར། བཞི་བ་ནི། བཅོམ་ལྡན་
འདས་དེ་བཞིན་གཤེགས་པ་ཐམས་ཅད་ནམ་མཁའ་ནི་ཆོས་གང་དང་མི་ལྡན་ཏེ་ཞེས་སོགས་མན་ཆད་རྣམས་ཏེ།
དོན་བསྡུ་ན། འཁོར་རྣམས་ལ་བོས་ནས་ནམ་མཁའ་ཐོགས་པའི་རེག་པས་བཀག་པ་ནི། བུམ་སྣམ་ལ་སོགས་
པའི་ཆོས་གང་དང་མི་ལྡན་པ་སྟེ་གཅིག་མ་ཡིན་ལ། དེ་རྣམས་དང་མི་ལྡན་པ་ཡང་མ་ཡིན་པ་སྟེ་ངོ་བོ་ཐ་དད་ཀྱང་
མ་ཡིན་ནོ། ། གཅིག་མིན་ཏེ། ནམ་མཁའ་ནི་འདུས་མ་བྱས་དང་། བུམ་སྣམ་ནི་འདུས་བྱས་ཡིན་པའི་ཕྱིར།
ངོ་བོ་ཐ་དད་ཀྱང་མ་ཡིན་ཏེ། བུམ་སྣམ་སོགས་ནམ་མཁའི་ཁམས་ལས་མ་འདས་པའི་ཕྱིར་དང་། རང་གི་གོ་
སར་ཐོགས་པའི་རེག་པ་གཞན་འབྱུང་བའི་གོ་བཀག་པ་ཡང་ཡིན་པའི་ཕྱིར་ཏེ། ཀ་བུམ་གཉིས་ལྟ་བུ་གོ་ས་འགོག་
ནུས་པའི་ཕྱིར་ཏེ། གཅིག་གི་གོ་སར་གཅིག་མི་ཆུད་པའི་ཕྱིར་རོ། ། དཔེ་དེ་བཞིན་དུ་རྨི་ལམ་དང་སད་དུས་ཀྱི་
ཆོས་ཐམས་ཅད་ཆོས་ཅན། རང་བཞིན་གྱིས་གྲུབ་པས་སྟོང་བ་དང་གཅིག་མིན་ཏེ། རང་བཞིན་གྱིས་སྟོང་པ་
འདུས་མ་བྱས་དང་། ཅིག་ཤོས་རྣམས་འདུས་བྱས་ཡིན་པའི་ཕྱིར། ངོ་བོ་ཐ་དད་པ་མིན་ཏེ། དེ་ཐམས་ཅད་
ཀྱང་རང་བཞིན་གྱིས་སྟོང་བ་ལས་མ་འདས་པའི་ཕྱིར། ཁྱབ་སྟེ། རང་བཞིན་གྱིས་སྟོང་པ་དང་ངོ་བོ་ཐ་དད་ན་
རང་བཞིན་གྱིས་གྲུབ་པར་ཐལ་བའི་ཕྱིར། ནམ་མཁའ་དང་ཐོགས་པའི་རེག་པ་བཀག་པའི་སྟོང་པ་དེ་གཟུགས་
ཅན་གྱི་དངོས་པོ་ཐམས་ཅད་ལ་ཁྱབ་ཀྱང་ཁྱབ་པར་མི་མངོན་ལ། ནམ་མཁས་བང་ནི་གཟུགས་ཅན་གྱི་ཆོས་དེ་
ཐམས་ཅད་ལ་གཏོགས་ཤིང་། ཐམས་ཅད་ཀྱི་རྗེས་སུ་སོང་བའོ་སྙམ་དུ་མི་སེམས་སོ། ། དེ་བཞིན་དུ་རང་བཞིན་
457

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱིས་སྟོང་བ་དེ་རྨི་ལམ་དང་སད་དུས་ཀྱི་ཆོས་ཐམས་ཅད་ལ་ཁྱབ་ཀྱང་ཁྱབ་པར་མི་མངོན་ཞིང་། དེས་ང་ནི་ཆོས་
དེ་རྣམས་ལ་ཁྱབ་ཅིང་རྗེས་སུ་འགྲོའོ་སྙམ་དུ་མི་སེམས་སོ། ། ནམ་མཁའ་ཐོགས་པའི་རེག་པ་བཀག་པར་ཚུར་
མཐོང་གི་དབང་ཤེས་ཀྱིས་མངོན་སུམ་བརྟག་ཏུ་སྟེ་མཐོང་བ་མེད་ཅིང་བལྟར་མི་རུང་བ་དང་། རྩིག་པ་སོགས་ལ་
ཐོགས་པ་མེད་པ་དེ་བཞིན་དུ་རང་བཞིན་གྱིས་སྟོང་བའི་ཆོས་ཉིད་དེ་ཡང་ཆོས་ཅན་རྣམས་ཀྱི་སྟེང་དུ་ཁྱབ་ཀྱང་
གཞན་གྱིས་ཁྱབ་པར་མི་མངོན་ནོ། ། ལུས་ངག་ཡིད་གསུམ་གྱིས་མཚོན་པའི་བཅུད་ཀྱི་འཇིག་རྟེན་དང་སྣོད་ཀྱི་
འཇིག་རྟེན་རྣམས་ཀྱང་རང་བཞིན་གྱིས་སྟོང་པ་དང་ངོ་བོ་གཅིག་ཅིང་ངོ་བོ་ཐ་དད་པའི་གཉིས་སུ་མེད་ཅིང་བློས་
ཀྱང་གཉིས་སུ་བྱར་མེད་དོ། ། མདོར་ན་ཆོས་ཐམས་ཅད་ཀྱང་རང་གི་ཆོས་ཉིད་དང་ངོ་བོ་གཅིག་ཡིན་ཏེ། དེ་
རྣམས་ཀྱི་རང་བཞིན་སྟོང་པ་དེ་དེ་རྣམས་ཀྱི་ཆོས་ཉིད་ཡིན་ཞིང་དེ་རྣམས་ནི་རང་གི་རང་བཞིན་སྟོང་པ་ལས་ངོ་བོ་
ཐ་དད་དུ་མེད་པའི་ཕྱིར་ཏེ། དེ་རྣམས་ནི་རང་བཞིན་གྱིས་སྟོང་པའི་ཕྱིར་རོ། ། སེམས་ཅན་ཐམས་ཅད་ཀྱང་
ནམ་མཁའི་ཁམས་ལ་བརྟེན་ཅིང་གནས་མོད། ནམ་མཁའི་ཁམས་དེ་ནི་འདོད་པ་དང་གཟུགས་དང་གཟུགས་
མེད་ཀྱི་ཁམས་ན་ངོ་བོ་ཉིད་ཀྱིས་མི་གནས་སོ། ། ཆོས་གང་ཁམས་གསུམ་ན་རང་བཞིན་གྱིས་མི་གནས་པ་དེ་ནི་
རང་བཞིན་གྱིས་སྐྱེ་བ་མེད་དེ་ཚད་མ་གང་གིས་ཀྱང་དེ་དག་རང་བཞིན་གྱིས་སྐྱེ་བར་བརྟག་པར་མི་ནུས་སོ། །
དེའི་ཕྱིར་ཆོས་ཐམས་ཅད་ངོ་བོ་ཉིད་ཀྱིས་གྲུབ་པའི་གཞི་དང་རྩ་བ་མེད་པ་ཡིན་ནོ། ། དེ་ནས་ཡང་འཁོར་རྣམས་
ལ་བོས་ནས་ཆོས་ཐམས་ཅད་རང་བཞིན་གྱིས་སྟོང་པར་རྟོགས་པའི་བྱང་ཆུབ་ཀྱི་སེམས་དོན་གྱི་འོད་གསལ་དེ་ནི།
དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་འབྱུང་བའི་གནས་སུ་བྱེད་པ་སྟེ། དེ་ནི་ལུས་ངག་ཡིད་གསུམ་གྱིས་
བསྟན་པའི་ཁམས་གསུམ་ན་རང་བཞིན་གྱིས་མི་གནས་སོ། ། ཆོས་གང་ཁམས་གསུམ་ན་རང་བཞིན་གྱིས་མི་
གནས་པ་དེ་ལ་རང་བཞིན་གྱིས་སྐྱེ་བ་མེད་དོ་ཞེས་པ་ནི་མཚོན་ཙམ་སྟེ། འདུས་བྱས་ཀྱི་ཆོས་ཐམས་ཅད་ལའང་
འདྲའོ། ། རང་བཞིན་གྱིས་མི་སྐྱེ་ཡང་ཐ་སྙད་དུ་སྐྱེ་ཞིང་དེ་ནི་དཔེ་དང་རིགས་པ་ནི་གོང་དུ་བསྟན་པ་ལྟར་ཏེ།
གྲོ་ནས་སོགས་ཀྱི་ས་བོན་ལ་མྱུ་གུ་སྔོན་པོ་དང་འབྲས་བུའི་གྲོ་སྲན་ནས་སོགས་དངོས་སུ་མེད་ཀྱང་རྐྱེན་ཚོགས་ན་
འབྱུང་བ་དང་། གཙུབ་ཤིང་སོགས་དང་ས་ལྕགས་སོགས་ལ་མེ་རང་བཞིན་གྱིས་མེད་ཀྱང་རྐྱེན་གྱིས་ཐ་སྙད་དུ་
འབྱུང་ཞིང་། འོ་མ་ལ་མར་དང་རྔ་ལ་རྔ་སྒྲ་སོགས་རང་བཞིན་གྱིས་གྲུབ་པ་མེད་ཀྱང་ཐ་སྙད་དུ་སྐྱེ་བ་བཞིན་
འཁོར་འདས་ཀྱི་རྒྱུ་འབྲས་ཀུན་འདྲའོ། ། ཡང་འཁོར་ལ་བོས་ནས་རྨི་ལམ་དེ་ནི་བདག་གིས་རྨི་ལམ་འདི་ལྟ་བུ་
ཞིག་མ་མཐོང་བར་བྱའོ་སྙམ་དུ་མི་སེམས་ལ། མི་ལ་སོགས་པའི་རྨི་ལམ་རྨི་པ་པོ་ཡང་། བདག་གིས་རྨི་ལམ་འདི་
འདྲ་ཞིག་མཐོང་བར་བྱའོ་སྙམ་དུ་བསམ་མི་དགོས་ཀྱང་ཐ་སྙད་དུ་རྨི་ལམ་སྣ་ཚོགས་འབྱུང་ངོ་། ། དཔེ་དེ་བཞིན་
458

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
དུ་སད་དུས་སུ་བྱས་པའི་ལས་དགེ་མི་དགེ་ལས་འབྲས་བུ་བདེ་སྡུག་སྣ་ཚོགས་བྱེད་པ་པོ་དོན་གཞན་ཞིག་གིས་འདི་
ལྟར་བྱེད་དོ་སྙམ་པ་མེད་པར་ཐ་སྙད་ཙམ་དུ་འབྱུང་བ་རྨི་ལམ་དང་འདྲའོ། ། སངས་རྒྱས་བྱང་སེམས་སེམས་
ཅན་ཇི་སྙེད་པ་རྣམས་རྨི་ལམ་དང་འདྲ་བར་གསུངས་པ་ནི། དེ་རྣམས་ལ་རགས་པ་གནས་སྐབས་པའི་ལུས་དང་།
ཕྲ་བ་གཉུག་མའི་ལུས་གཉིས་རེ་ཡོད་པའི་ཕྲ་བའི་ལུས་ནི་རླུང་སེམས་ཙམ་དུ་ཟད་ཅིང་། རྨི་ལམ་དུ་ཤར་པའི་ཕྲ་
བའི་གང་ཟག་དང་འདྲའོ་ཞེས་པའོ། ། ཡང་འཁོར་ལ་བོས་ནས། ཡིད་བཞིན་གྱི་ནོར་བུ་རིན་པོ་ཆེ་ཡོན་ཏན་
ཐམས་ཅད་དང་ལྡན་པ་དེ་ལ་སུ་གང་གིས་གསེར་དངུལ་སོགས་གང་འདོད་པ་དེ་བསླང་པ་ན། བསམ་པ་ཙམ་
གྱིས་འབྱུང་ཞིང་འབྱོར་བར་བྱེད་དོ། ། དེ་ལྟར་ཡིན་ཀྱང་རིན་པོ་ཆེ་དེ་དག་ནི་སློང་བ་པོའི་སེམས་དང་། ཡིད་
བཞིན་གྱི་ནོར་བུ་ལ་ངོ་བོ་ཉིད་ཀྱིས་མི་གནས་སོ། ། ཚུལ་འདི་ནི་དཔག་བསམ་གྱི་ཤིང་དང་བུམ་པ་བཟང་པོ་བླ་
མ་ལ་གསོལ་བ་བཏབ་ན་དངོས་གྲུབ་འབྱུང་བ་སོགས་ལའང་སྦྱོར། དེ་བཞིན་དུ་འབྲས་བུ་སངས་རྒྱས་དང་།
འཇིག་རྟེན་པའི་དངོས་གྲུབ་ཀྱི་ཆོས་ཐམས་ཅད་དེ་ཁོ་ན་ཉིད་ལ་དཔྱོད་པའི་རིག་ཤེས་ཀྱི་ངོ་བོར་མེད་ཀྱང་ཐ་སྙད་
དུ་འབྱུང་ངོ་། ། དེ་ནས་དཔེ་ནམ་མཁའི་ཁམས་ནི་གཟུགས་ཅན་ཐམས་ཅད་ལ་ཁྱབ་ཅིང་། དེར་གཟུགས་ཅན་
རྣམས་འཇོག་པ་དེ་བཞིན་དུ་ཆོས་ཐམས་ཅད་རང་བཞིན་གྱིས་སྟོང་པའི་འོད་གསལ་ལས་སྒྱུ་ལུས་དང་། དོན་གྱི་
འོད་གསལ་དང་གཟུང་འཇུག་རྣམས་འགྱུར་བ་ནི་ངོ་མཚར་ཆེའོ་ཞེས་ཞུས་སོ། ། ཡང་སྔགས་ཀྱི་དངོས་གྲུབ་
ཐམས་ཅད་མདོར་བསྡུས་ཏེ་གསུངས་པ་དེ་དག་གང་ལ་གནས་ཞེས་ཞུས་པ་ན། ལན་དུ་སྔགས་ཀྱི་དངོས་གྲུབ་
ཐམས་ཅད་སྒྲུབ་པ་པོའི་ལུས་ངག་ཡིད་གསུམ་ལ་རང་བཞིན་གྱིས་གྲུབ་པར་མི་གནས་སོ། ། འོན་ཀྱང་ཐ་སྙད་དུ་
དངོས་གྲུབ་དེ་རྣམས་ནི་སྒྲུབ་པ་པོའི་ལུས་ངག་ཡིད་གསུམ་ལ་བརྟེན་ཅིང་གནས་ཏེ་འབྱུང་ངོ༌། ། དེ་ནི་འདིའི་
དོན་གྱི་གཙོ་བོའི་དབང་དུ་བྱས་ཀྱི། གཞན་འཁོར་འདས་ཀྱི་རྒྱུ་འབྲས་རྣམས་ནི་རྒྱུའི་དུས་ན་འབྲས་བུ་མེད་ཀྱང་
དེ་ལ་བརྟེན་ནས་འབྱུང་བར་འཇོག་པ་འདྲ་སྟེ་རྟོགས་དཀའ་བའི་གནས་སོ། ། སྒྲུབ་པ་པོའི་ལུས་ངག་ཡིད་
གསུམ་པོ་དེ་དག་ཀྱང་ཁམས་གསུམ་ན་དོན་དམ་པར་མི་གནས་ཤིང་། སེམས་ལུས་དང་ལུས་སེམས་དང་ངག་
སེམས་དང་སེམས་ངག་དང་ལུས་ངག་དང་ངག་ཀྱང་སེམས་ལ་རང་བཞིན་གྱིས་མི་གནས་སོ། ། དེ་ཅིའི་ཕྱིར་ན།
རྟེན་བརྟེན་པ་ཐམས་ཅད་ནི་ངོ་བོ་ཉིད་ནམ་མཁའ་ལྟར་རང་བཞིན་གྱིས་དག་པའི་ཕྱིར་རོ། ། ཡང་དེ་བཞིན་
གཤེགས་པ་ཐམས་ཅད་ཀྱི་ཆོས་དྲུག་པ་རྡོ་རྗེ་འཆང་དེ་གང་ནས་བྱུང་ཞིང་གང་ན་གནས་ཞེས་ཞུས་པར། དེ་ཐ་
སྙད་དུ་སྒྲུབ་པ་པོའི་སྒོ་གསུམ་ལས་བྱུང་ཞེས་སངས་རྒྱས་ཀྱི་ས་ལ་གནས་སོ་ཞེས་གསུངས་སོ། ། ཡང་རྡོ་རྗེ་འཆང་
འབྱུང་བའི་གཞི་སེམས་དེ་གང་ལ་གནས་ཞེས་ཞུས་པ་ན། ལན་དུ་སེམས་དེ་ནམ་མཁའ་ལྟ་བུའི་རང་བཞིན་གྱིས་
459

༄༅ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
སྟོང་པ་ལ་གནས་སོ། ། འོ་ན་ནམ་མཁའ་ལྟ་བུའི་རང་བཞིན་ གྱིས་སྟོང་པ་དེ་གང་ལ་གནས་ཞེས་ཞུས་པར།
ལན་དུ་སྟོང་པས་དེ་གང་ན་ཡང་རང་བཞིན་གྱིས་གྲུབ་པའི་ཚུལ་དུ་མི་གནས་སོ་ཞེས་གསུངས་ཏེ། རང་བཞིན་
གྱིས་སྟོང་པ་དེ་རང་བཞིན་གྱིས་སྟོང་བ་ལས་མ་འདས་པར་གནས་པའི་དོན་ནོ། ། བཞི་བ་ལེའུ་བཅུ་བདུན་པ་
ལས་ཀྱང་སྟོང་ཉིད་ཀྱི་དོན་ཅུང་ཟད་བསྟན་ཏེ། དེ་ཡང་། རང་བཞིན་དག་ཅིང་བདག་མེད་པ། ། ཆོས་ཀྱི་
དབྱིངས་མི་གནས་པ་མེད། ། ཅེས་སོགས་ཀྱི་དོན་ཆོས་ཐམས་ཅད་རང་བཞིན་གྱིས་རྣམ་པར་དག་ཅིང་བདག་
མེད་པ་ལ་རྟོག་པ་རྡོ་རྗེས་རྣམ་པར་སྤྲུལ་པའི་ལྷའི་དཀྱིལ་འཁོར་ཐ་སྙད་དུ་བྱུང་ཡང་དོན་དམ་པར་སྨྲ་བརྗོད་ལས་
འདས་སོ་ཞེས་པའི་དོན་དང་། དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཇི་ལྟར་ཡང་དག་པར་འཇུག་
གང་ན་གནས་ཞེས་སོགས་ཀྱི་དོན་ནི་སྔར་བཤད་པ་འདྲའོ། །། །
གཉིས་པ་བདེ་མཆོག་གི་རྩ་བཤད་ཀྱི་རྒྱུད་འགའ་ཞིག་ལས་སྟོང་ཉིད་བསྟན་པའི་ཚུལ་མཚོན་ཙམ་བརྗོད་
པར་བྱ་སྟེ། རྩ་རྒྱུད་ལེའུ་དང་པོར། གསང་བ་མཆོག་གི་དགྱེས་པ་ན། ། ཐམས་ཅད་བདག་ཉིད་རྟག་ཏུ་
བཞུགས། ། ཞེས་པས་སྟོང་ཉིད་བསྟན་ཏེ། རྗེའི་དངོས་གྲུབ་སྙེ་མར། གསང་བ་ནི་སྟོང་པ་ཉིད་ཡིན་ལ་དེར་
བཞུགས་པ་ནི་ལྷན་སྐྱེས་ཀྱི་ཡེ་ཤེས་སོ། ། གསང་བ་དེ་ཡང་ཡེ་ཤེས་མཆོག་སྟེ་དམ་པའི་ཡུལ་དང་དེ་ཡུལ་དུ་བྱས་
ནས་དགྱེས་པ་སྟེ་བདེ་བ་ཆེན་པོ་བསྐྱེད་པ་དང་གསང་བ་དེ་ཡང་ཐམས་ཅད་ལ་ཁྱབ་པའི་བདག་ཉིད་དང་། དེར་
རྟག་ཏུ་བཞུགས་པ་ནི་དེ་དོར་ནས་གང་དུ་ཡང་མ་བཞུད་པའོ་ཞེས་དང་། ཀུན་སྤྱོད་ལས། ཤྲཱི་ནི་གཉིས་མེད་ཡེ་
ཤེས་ཏེ། ། ཧེ་ནི་རྒྱུ་སོགས་སྟོང་པ་ཡིན། ། རུ་ནི་བཀོད་དང་བྲལ་བ་སྟེ། ། ཀ་ནི་གང་དུའང་མི་གནས་
པའོ། ། ཞེས་དང་། མཁའ་འགྲོ་རྒྱ་མཚོ་ལས། ཨེ་ཝཾ་ལ་སོགས་གཉིས་མེད་པར། ། ཤྲཱི་ཞེས་བྱ་བའི་ཡིག་དེས་
བརྗོད། ། དེ་ཡིག་སྙིང་ག་ནས་ཀུན་ཏུ། ། ཧེ་རུ་ཀ་སོགས་རབ་འཁོར་འགྲོ། ། སྒོམ་པ་ཀུན་གྱི་འབྱུང་གནས་
ལ། ། འཛིན་པ་ལ་སོགས་རྣམ་བསྐྱེད་འགྱུར། ། དེ་ནི་རྒྱུ་སྟོང་བདག་ཉིད་དང༌། ། རྒྱུའི་བདག་ཉིད་དུ་མི་
རྟོག་པའོ། ། རང་བཞིན་ཆོས་བདག་མེད་པ་ཉིད། ། དེ་ནི་སྟོང་པའི་རྣལ་འབྱོར་གནས། ། བཀོད་པ་གང་
ཟག་བདག་མེད་པ། ། རྟོག་པའི་དྲ་བ་ཆེན་པོ་ཡིན། ། རུ་ཡིག་རྐྱེན་གྱི་བདག་ཉིད་ཅན། ། དེ་ནི་བདག་གི་
བགོད་བྲལ་བའོ། ། སླར་བརྗོད་པ་ནི་མ་ལུས་པའི། ། བདག་གིས་གཉིས་བྱར་མེད་ཤེས་གང་། ། གང་ཕྱིར་
ཅི་ལའང་མི་གནས་པ། ། དེ་ཕྱིར་ཀ་ཞེས་བྱ་བར་བརྗོད། ། ཅེས་སོ། ། དོན་བསྡུ་ན་གཞུང་དེ་གཉིས་ཀྱིས་
གང་ཟག་གི་བདག་མེད་དང༌། ཆོས་ཀྱི་བདག་མེད་གཉིས་བསྟན་ཏེ། རྒྱུ་དང་འབྲས་བུ་རང་བཞིན་གྱིས་སྟོང་བ་
ཆོས་ཀྱི་བདག་མེད་དང་། གང་ཟག་རང་བཞིན་གྱིས་མེད་པ་གང་ཟག་གི་བདག་མེད་དུ་བཤད་པའི་ཕྱིར་ཏེ། ཧེ་
460

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
རུ་ཀ་ཞེས་པའི་ཧེ་ཡིག་གིས་རང་གི་སེམས་ཀྱིས་མཚོན་པའི་ཕྱི་ནང་གི་རྒྱུ་འབྲས་རྣམས་རང་བཞིན་གྱིས་སྟོང་པ་
ཆོསཀྱི་བདག་མེད་དང་། རུ་ཡིག་གིས་རང་གཞན་གྱི་འགྲོ་བ་ཀུན་རྣམ་རྟོག་བདག་འཛིན་གྱིས་གང་ཟག་གི་
བདག་ཏུ་བཟུང་ཞིང་བཀོད་པ་ལྟར་སྟོང་པའི་གང་ཟག་གི་བདག་མེད་དུ་བཤད་པའི་ཕྱིར་རོ། ། རྡོ་རྗེ་མཁའ་
འགྲོ་ལས་ཀྱང་། ཐམས་ཅད་ནམ་མཁའི་མཚན་ཉིད་དེ། ། ནམ་མཁའ་ལ་ནི་མཚན་ཉིད་མེད། ། ཁམས་
གསུམ་པ་ནི་མ་ལུས་པའི། ། འགྲོ་ཀུན་སྒྱུ་མ་ལྟ་བུ་ཡིན། ། བརྟན་པོ་དང་ནི་གཡོ་བ་ཡི། ། འགྲོ་བ་དམིགས་སུ་
མེད་པ་སྟེ། ། མཐོང་བ་དང་ནི་རེག་པའི་དངོས། ། ཐམས་ཅད་སྒྱུ་མ་ལྟ་བུ་ཡིན། ། ཞེས་གསུངས་ཏེ། དེའི་
དོན་ནི་རྗེས། དེ་ལ་ནམ་མཁའ་ནི་ཐོགས་པའི་རེག་བྱ་བཀག་པ་ཙམ་གྱི་མིང་ཙམ་ཡིན་པས་མཚན་ཉིད་གཞན་
མེད་པ་བཞིན་དུ། ཕུང་པོ་ལ་སོགས་པའི་ཆོས་ཐམས་ཅད་ཀྱང་ནམ་མཁའི་མཚན་ཉིད་དེ་རྨི་ལམ་ཡིན་ནོ། །
འོན་ཀྱང་ནམ་མཁའ་དོན་བྱེད་པའི་ནུས་པས་སྟོང་པ་དང་མི་འདྲ་བས་ཁམས་གསུམ་མ་ལུས་པའི་འགྲོ་བ་ཀུན་ནི་
བརྫུན་པ་ཡིན་ཀྱང་། དོན་བྱེད་པའི་ནུས་པ་དང་ལྡན་པའི་སྒྱུ་མ་ལྟ་བུ་ཡིན་ཏེ། སྣོད་བཅུད་ཀྱི་འགྲོ་བ་རྣམས་ལ་
དེ་ཁོ་ན་ཉིད་ལ་དཔྱོད་པའི་རིགས་པས་དཔྱད་ན་འགའ་ཡང་དམིགས་སུ་མེད་ལ། འོན་ཀྱང་རང་རང་གི་བྱ་བ་
བྱེད་པ་ལ་མི་སླུ་བས་མཐོང་བ་མྱོང་བ་དང་། རེག་པ་སྣང་བ་ཐམས་ཅད་ནི་སྒྱུ་མ་ཇི་ལྟ་བ་བཞིན་དུ་ཤེས་པར་
བྱའོ། གཡོ་བའི་འགྲོ་བ་རང་བཞིན་མེད་པ་ནི་གང་ཟག་གི་བདག་མེད་དང་། བརྟན་པའི་འགྲོ་བ་དང་ནང་
གི་ཕུང་སོགས་ཀྱི་ཆོས་རང་བཞིན་མེད་པ་ནི་ཆོས་ཀྱི་བདག་མེད་དེ། འདིར་འགྲོ་བ་ཞེས་པ་ནི་སྐད་ཅིག་གིས་མི་
སྡོད་པར་འགྲོ་བར་དགོངས་སོ་ཞེས་གསུངས་པ་ལྟར་རོ། ། མངོན་བརྗོད་བླ་མ་ལས་ཀྱང་། རང་བཞིན་མེད་
པའི་གནས་གོམས་ལས། ། ལྷ་ཡི་སྙིང་པོ་སྒོམ་བྱེད་པ། ། དེ་ནི་མཆོད་པ་ཆེན་པོ་ཡིན། ། སངས་རྒྱས་ཐམས་
ཅད་རྟོགས་བྱེད་པའོ། ། ཞེས་དང་། རང་བཞིན་བདག་མེད་ཆོས་རྣམས་ནི། ། ནམ་མཁའ་ལྟ་བུར་དྲི་མ་
མེད། ། སྟོང་ཉིད་ཡེ་ཤེས་རྡོ་རྗེ་ཡིས། ། སྟོང་ཉིད་རྟག་ཏུ་བསྒོམ་པར་བྱ། ། ཞེས་གསུངས་ཏེ། དང་པོའི་
དོན་ནི་རྗེས། རང་བཞིན་མེད་པའི་དོན་སྒོམ་པ་ནི་སངས་རྒྱས་ཐམས་ཅད་རྟོགས་པ་སྟེ་སྒྲུབ་པར་བྱེད་པའི་
མཆོད་པ་ཆེན་པོ་དང་ཞེས་གསུངས་ཤིང༌། ཕྱི་མའི་དོན་ནི་བདག་མེད་པའི་དོན་དེ་རྟོགས་པའི་ཡེ་ཤེས་བསྐྱེད་
ནས་བསྒོམས་པར་བྱ་དགོས་པའི་དོན་ནོ། ། ཀུན་སྤྱོད་ལས། ཁ་ཏྭཾ་ཀ་ནི་ལྷ་ཡི་སྐུ། ། ཤེས་རབ་ཌ་མ་རུ་ཡི་
སྒྲ། ། ཉིན་མོ་བཅོམ་ལྡན་དཔའ་བོ་སྟེ། ། རྣལ་འབྱོར་མ་ནི་མཚན་མོར་བརྗོད། ། ཅེས་སོགས་ཀྱིས་ཀྱང་
སྟོང་ཉིད་ཀྱི་དོན་བསྟན་ཏེ། རྫོགས་རིམ་དང་འབྲེལ་བའི་སྒོ་ནས་སྟོང་ཉིད་བཤད་པའི་ཕྱིར་ཏེ། ཤེས་རབ་ཌ་མ་
རུ་ཡི་སྒྲ། ། རྣལ་འབྱོར་མ་ནི་མཚན་མོར་བརྗོད། ། ཅེས་པ་དང༌། མྱ་ངན་འདས་བྱུང་ཞེས་པས་སྟོང་ཉིད་
461

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟོགས་པའི་དཔེ་དོན་གྱི་འོད་གསལ་བསྟན་པའི་ཕྱིར། བདེ་མཆོག་སྡོམ་འབྱུང་ལས། དངོས་པོ་མེད་པའི་ཆོས་
རྣམས་ལ། ། བླང་དང་དོར་བ་ག་ལ་ཞིག། བླང་བྱ་དང་ནི་དོར་བྱ་ཡི། ། ཆོས་ཀུན་རྨི་ལམ་ཇི་བཞིན་ནོ། །
དགའ་བ་ཡོངས་སུ་ཤེས་པ་ཡིས། ། ཤེས་རབ་ཕ་རོལ་ཕྱིན་པའི་མཆོག། དགའ་བའི་འབྲས་བུ་ལ་གནས་
པ། ། འདི་ནི་དངོས་མེད་བྱང་ཆུབ་བོ། ། ཞེས་གསུངས་ཤིང་། དེའི་དོན་ནི་རྗེས།རང་བཞིན་གྱིས་གྲུབ་པ་
མེད་པའི་ཆོས་རྣམས་བླང་དོར་རང་བཞིན་གྱིས་སྟོང་ཡང་དེར་སྣང་བ་རྨི་ལམ་གྱི་བླང་དོར་བཞིན་དུ་ཡོངས་སུ་
ཤེས་པའི་དགའ་བ་སྟེ་བདེ་བ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ། ། མཆོག་ནི་ཡུལ་ཅན་བདེ་བ་ཆེན་
པོས་མ་བྱས་པའི་སྟོང་ཉིད་རྟོགས་པ་ལས་ཁྱད་པར་དུ་འཕགས་པའོ། ། དགའ་བ་བདེ་ཆེན་གང་གི་དོན་དུ་
བསྐྱེད་པའི་འབྲས་བུ་སྟེ་དགོས་པ་ནི་བདག་མེད་པའི་དེ་ཉིད་བསྒོམ་པའི་ཕྱིར་ཡིན་པས་བདེ་ཆེན་བསྐྱེད་ནས་དེ་
ཁོ་ན་ཉིད་ཀྱི་དོན་ལ་རྩེ་གཅིག་ཏུ་གནས་པའི་རྟོག་ པ་ནི་རང་བཞིན་མེད་པའི་དོན་བསྒོམས་པའོ། ། ཞེས་
གསུངས་པ་ལྟར་རོ། ། རྡོ་རྗེ་མཁའ་འགྲོ་ལས། གློག་དང་ཆུ་བུར་ལྟར་སྨིན་པ། ། གང་ཚེ་འདུས་བྱས་ཚུལ་
རྣམས་ནི; ། གང་གིས་ཇི་ལྟར་མཐོང་གྱུར་པ། ། དེ་ནི་ཤེས་རབ་བརྟེན་པ་ཡིན། ། མེ་ལོང་ནང་གི་གཟུགས་
བརྙན་དང་། ། རྨི་ལམ་སྒྱུ་མ་དྲི་ཟའི་གྲོང་། ། མིག་འཕྲུལ་འདྲ་བ་སུས་མཐོང་བ། ། དེ་ནི་མངའ་བདག་ཏུ་
བཤད་དོ། ། ཞེས་གསུངས་ཤིང་། དོན་ནི་རྗེས། ཆོས་རྣམས་རང་བཞིན་གྱིས་སྟོང་ཞིང་སྣང་ལ་རང་བཞིན་
མེད་པའི་སྒྱུ་མ་ལྟ་བུ་སྟེ། དེ་མ་རྟོགས་ན་ཐམས་ཅད་མཁྱེན་པ་ལྟ་ཞོག་ཐར་པ་ཙམ་ཡང་ཐོབ་པར་མི་ནུས་པས་དེ་
རྟོགས་པའི་ཤེས་རབ་ནི་ལམ་གྱི་སྲོག་ཡིན་པས་གཙོ་བོ་དང་མངའ་བདག་ཡིན་པའི་དོན་དུ་གསུངས་སོ། །
མདོར་ན་རྗེའི་དངོས་གྲུབ་སྙེ་མ་ལས།དེ་ལྟར་ན་བདེ་མཆོག་གི་རྩ་བ་དང་བཤད་པའི་རྒྱུད་ཀུན་ལས་རང་བཞིན་
མེད་པ་བདག་མེད་པའི་སྟོང་ཉིད་བསྒོམ་དགོས་པ་གསུངས་པ་བདེ་སྟོང་སྦྱར་བའི་ལམ་བསྒོམ་པར་འདོད་པས།
བདག་མེད་པའི་ལྟ་བ་ཕུ་ཐག་ཆོད་པར་བཙལ་བར་བྱའོ་ཞེས་དང་། དངོས་པོ་རྣམས་བདེན་པར་མ་གྲུབ་པ་
གཟུགས་བརྙན་དང་སྒྱུ་མ་ལ་སོགས་པ་དང་འདྲའོ་སྙམ་པ་ཙམ་མ་གཏོགས་སྒྲུབ་བྱེད་ཀྱི་རིགས་པ་མེད་ན་ཚིག་
ཙམ་དུ་ཟད་པས་ཡང་དག་པའི་ལྟ་བ་མི་རྙེད་པས། སྒྲུབ་བྱེད་ཀྱི་རིགས་པས་ལུང་གི་དོན་གཏན་ལ་ཕབ་པ་དགོས་
སོ། ། དེ་ཡང་རྡོ་རྗེ་མཁའ་འགྲོའི་འགྲེལ་བར་གཅིག་དང་དུ་བྲལ་གྱི་རིགས་པས་རྒྱས་པར་གཏན་ལ་ཕབ་པས།
གཅིག་དང་དུ་བྲལ་ལམ་རྟེན་འབྲེལ་ལ་སོགས་པའི་རིགས་པས་གཏན་ལ་ཕབ་པ་སྟེ་གཞན་དུ་རྒྱས་པར་བཤད་ཟིན་
ཏོ། ། ཞེས་གསུངས་ཏེ། འོན་ཀྱང་གཅིག་དང་དུ་བྲལ་གྱི་རིགས་པའི་རྩ་བ་ནི་རྟེན་འབྲེལ་གྱི་རིགས་པ་ལ་ཐུག་
གོ། ཡང་དེ་ཉིད་ལས། ཐེག་པ་འདི་དང་ཕར་ཕྱིན་གྱི་ཐེག་པ་གཉིས་སྟོང་ཉིད་ཀྱི་ལྟ་བ་ལ་མཆོག་དམན་མེད་
462

༄༅། ། འདུས་པའི་རྩ་རྒྱུད་དང་བདེ་མཆོག་གི་སྐོར་ནས་སྟོང་ཉིད་བསྟན་ཚུལ།
དོ། ༑ དེས་རྒྱུའི་དོན་གཅིག་ཡིན་ཀྱང་ངེས་བྱེད་ཀྱི་བློ་ལ་ལྷན་སྐྱེས་ཀྱི་བདེ་བས་སྟོང་ཉིད་ངེས་པའི་སྟོབས་འདྲ་བ་
ཡུལ་ཅན་གཞན་གང་གིས་ངེས་པ་ལ་མེད་པས། སྟོང་པ་ལ་ཁྱད་པར་མེད་ཀྱང་ཐབས་བདེ་བས་ཁྱད་པར་
འཕགས་པར་གསུངས་སོ། ། བདག་མེད་པའི་སྟོང་ཉིད་ཕུ་ཐག་ཆོད་པ་མ་ངེས་ན་འཁོར་བ་ལས་མི་གྲོལ་ལོ། །
ངེས་བྱེད་ལྷན་སྐྱེས་ཀྱི་བདེ་བ་མ་སྐྱེས་ན་སྔགས་ཀྱི་ལམ་མཆོག་གི་གནད་མེད་པས་རེ་རེས་མི་ཆོག་གི་གཉིས་ཀ་
དགོས་པར་གསུངས་ཏེ་ཞེས་བཤད་པ་ལྟར་རོ། ། ཚུལ་འདི་དང་འདུས་པའི་སྐབས་སུ་སྟོང་ཉིད་བསྒོམ་པར་
བཤད་པའི་དགོས་པ་གཉིས་འདྲ་ལ། བླ་མེད་ཀྱི་བདེ་སྟོང་སྦྱོར་ཚུལ་ནི་གཞན་དུ་བཤད་ཟིན་པ་ལྟར་ཤེས་དགོས་
སོ། ། གང་གིས་དད་པས་ཚུལ་འདི་ལ། ། འབད་པའི་དགེ་དེས་ཚེ་རབས་ཀུན། ། བདེ་གསང་རྒྱུད་དོན་
ལེགས་རྟོགས་ནས། ། རྡོ་རྗེ་འཆང་ཆེན་མྱུར་ཐོབ་ཤོག། ཅེས་པ་འདི་ནི། ཅོ་ནེའི་ཁྲི་ཟུར་གྲགས་པ་བཤད་
སྒྲུབ་ཅེས་བྱ་བས་རང་ལོ་བཅུ་ཕྲག་བདུན་དང་གཅིག་ཐོག་ནས་དད་པས་སྦྱར་བའི་ཡི་གེ་བ་ནི་ཏཱ་ཡི་ལ་ལུང་བློ་
བཟང་དོན་གྲུབ་བོ། ། ། ། མངྒ་ལཾ།
463

《 ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ》 གྱི་རྩོམ་སྒྲིགཨུ་ཡོན་མི་སྣ།
《 # E • +LEA # tg pg # % ཟླ
ཇུས་འགོད་པ། ། ཆོས་མཛད་ངག་དབང་བཟོད་པ་རྒྱ་མཚོ།
* #l ] • # # # ཁྱི
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
f ཚོk l] • EE E #
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད། ཕྱག་མཛད་ཚུལ་ཁྲིམས་རྒྱ་མཚོ།
AGE ཉྙོ ; # • # g g # • # # *
དག་ཞུས་པ། （ ཀ་མད་ལྟར་བསྒྲིགས) སྐལ་བཟང་རྒྱ་མཚོ། ཁྲི་ཟུར་འཇིག་མེད་ཤེས་རབ།
; ( 4 ) 格桑加措 ; • : : # *
མགོན་པོ་ཚེ་རིང་། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད།
劳保才让 阿旺贝登 8 H • ng it KÈ .
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱུ་མཚོ།
# #'E4# 江泽东知 # # # # E # #
ཕྱག་མཛད་ཚུལ་ཁྲིམས་རྒྱུ་མཚོ། བློ་བཟང་རྒྱུ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
# k • & # # * * * # g 洛桑贝觉 # E ཙྪ
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱུ་མཚོ།
# # * [8 # * # #* # i #g ༣FA ##
སངས་རྒྱས་རྒྱུ ་མཚོ། བསོད་ནམས། བསོད་ནམས་རྒྱ་མཚོ།
* # ཚུ # ཚུ # wilf#

書 號 : TI501~ TIS14
詳細書名: 《藏文 :卓尼· 扎巴謝珠 尊者文集》
第一冊 至 第十四冊
作者: 至尊卓尼·扎巴部珠尊者
( 印度色拉美聞思寶洲佛教大學 大德)
編輯整理 :卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位: SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主 。
內容密續的份量很重 ,須受過灌頂者 ,方適合閱讀
研習 。
提供日期:2009年8月

DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-mind.
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
( * : Le * * * * - SIT )
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O .C .
Tel: 886-2-23951198 , Fax: 886-2-23913415
Email: overseas@budaedu.org
Website: http:/ /www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1501 - 8735

