༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG13759
ImageGroup:
|| ISBN:
11KG15435
n/a
LCCN:
n/a
Title:
གསུང་འབུམ།
གྲགས་པ་བཤད་སྒྲུབ།
གློག་ཀླད་པར་མ། །
gsung 'bum/_grags pa bshad sgrub/ (glog klad par ma/)
Author:
གྲགས་པ་བཤད་སྒྲུབ་
grags pa bshad sgrub
n/a
n/a;n/a
Descriptor:
Original Publication:
Place:
Publisher:
taipei
the corporate body of the buddha educational foundation
2010
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013



4ནས་
བ
UGUUTIUCN)
༥
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
(ཏ).
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།



Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O.C.
Tel: 886-2-23951198, Fax: 886-2-23913415
Email: overseas@budaedu.org
Website:http://www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ



སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང་། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
རྒྱས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་ ༡༩ བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱུ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ ཅོ་ནེ་སེར་སྨད་གཞུང་པ་ཆོས་མཛད་ངག་དབང་



བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །



པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675) སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ་། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།



བོད་ལྗོངས། ཀན་སུའུ། སྲི་ཁྲན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ༌། །སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཛོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད།
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།



ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང་། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀྲུང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ ཚེས་༨ ཉིན།



དཀར་ཆག
དབུ་མ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས་ཞེས་བྱ་བ་
བཞུགས་སོ། །
...... ( 1 )
འདུལ་གཞུང་རྒྱ་མཚོའི་དགོངས་དོན་སྙིང་པོ་བསྡུས་པ་ཡིད་བཞིན་ནོར་བུ་ཞེས་བྱ་བ་བཞུགས་སོ། །
...…..... (137)
བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན་
ཞེས་བྱ་བ་བཞུགས་སོ། ། .......
........ (228)
ཆོས་མངོན་པ་ནས་འབྱུང་བའི་དོན་ཐོར་བུ་ལྷ་མི་རྣམས་ལ་བདེ་སྡུག་བཀྲེས་སྐོམ་ནོར་འབྲུ་སོགས་
ཡོད་མེད་ཀྱི་ཁྱད་པར་གོ་སླར་བཤད་པ་ཞེས་བྱ་བ་བཞུགས་སོ། ། .……………………………....…….. (252)
བདེ་གཤེགས་བདུན་གྱི་སྨོན་ལམ་འདོན་ཚུལ་འཇུག་པ་བདེ་བར་བཀོད་པ་ཚོགས་གསོག་སྒྲིབ་སྦྱོང་མངོན་མཐོ་
ངེས་ལེགས་གཞལ་མེད་ཁང་དུ་བསྒྲོད་པའི་ཐེམ་སྐས་ཞེས་བྱ་བ་བཞུགས་སོ། ། ...….……(258)
སྙན་ངག་གི་རྒྱན་གཉིས་སོ་སོའི་དབྱེ་བའི་དཔེར་བརྗོད་བཞུགས་སོ། ། .....…...…........... (269)
ཀ་ཁའི་འཕྲེང་བ་དང་སྦྱར་བའི་བྱ་དཀའི་སྒྲ་རྒྱན་ཟུང་ལྡན་བློ་གསལ་ཡིད་འཕྲོག་ཅེས་བྱ་བ་བཞུགས་
སོ། ། ....……………
བ..…………..……• (300)
བསྔོ་བཤད་རྒྱས་འབྲིང་བསྡུས་གསུམ་བཞུགས་སོ། ། ....
....…….. (303)
ཐེག་པ་མཆོག་གི་ལམ་གྱི་རིམ་པ་དང་མཐུན་པར་བརྗོད་པའི་སྨོན་ལམ་བྱང་ཆུབ་བགྲོད་པའི་ཐེམ་སྐས་
ཞེས་བྱ་བ་བཞུགས་སོ། ། ..…………..
(311)



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྤྱོད་རྒྱུད་སོགས་ནས་བཤད་པའི་དཔལ་མགོན་དོན་ལྔ་ལ་མཆོད་ཅིང་འཕྲིན་ལས་བཅོལ་ཚུལ་འཇུག་བདེ་
བཞུགས་སོ། ། ..……………...
............. (316)
གཙུག་ཏོར་བཟློག་ཆེན་བར་ཆད་ཀུན་སེལ་ཞེས་བྱ་བ་བཞུགས་སོ། ། .......…………………………………... (325)
བརྒྱ་བཞིའི་ཆོ་ག་འཆི་བདག་ཀུན་བཟློག་ཅེས་བྱ་བ་བཞུགས་སོ། ། ..…………………….…………………………(340)
ཁ་འབར་མའི་མདོས་ཆེན་མ་མོའི་གདོན་སོགས་གནོད་པ་ཀུན་སེལ་ཞེས་བྱ་བ་བཞུགས་སོ། ། ... (354)
ཉོན་མོངས་པའི་ཀུན་འབྱུང་གི་རྣམ་གཞག་མདོར་བསྡུས་གསལ་བ་བཞུགས་སོ། ། ....…………. (363)
ཚོགས་ཞིང་དང་འབྲེལ་བའི་སྙིང་པོའི་ཉམས་ལེན་བདེ་བ་ཅན་དུ་འགྲོ་བའི་ལམ་བཟང་ཞེས་བྱ་བ་
བཞུགས་སོ། ། ..……
འཇིགས་གསང་གཉིས་ལ་བརྟེན་ནས་བུམ་ཆོག་བྱེད་ཚུལ་བཞུགས་སོ། ། ..…….…….…...……………. (377)
ཀུན་རིག་གི་བདག་མདུན་བུམ་གསུམ་གྱི་མཇུག་ཏུ་ཇི་ལྟར་བྱ་བའི་ཕྱག་ལེན་ཐུན་མོང་མ་ཡིན་པ་
བཞུགས་སོ། ། ...….
ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་བ་བཅས་
བཞུགས་སོ། ། ....
.......................... (385)
སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ་བཞུགས་སོ། ། ...... (398)
བསྐོར་པའི་ཕན་ཡོན་ལེགས་པར་བཤད་པའི་སྙིང་པོ་བཞུགས་སོ། ། ....... ……...… (414)
བ་བ........ (372)
.. (382)



་་བ་་་་་་སས་ལ་
༄༅། ། དབུ་མ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་
འཇུག་པའི་གྲུ་གཟིངས་ཞེས་བྱ་བ་བཞུགས་སོ། །
བཅོམ་ལྡན་འདས་འཇམ་དཔལ་གཞོན་ནུར་གྱུར་པ་དང་། རྗེ་བཙུན་ཙོང་ཁ་པ་ཆེན་པོ་དབྱེར་མི་ཕྱེད་
པའི་ཞབས་ལ་གུས་ཕྱག་འཚལ་ཞིང་སྐྱབས་སུ་མཆིའོ། ། བརྩེ་བས་རྗེས་སུ་བཟུང་ནས་ཟབ་དོན་རྫོགས་པར་
རྟོགས་པའི་བློའི་མཆོག་སྦྱིན་མཛད་དུ་གསོལ། ཚོགས་གཉིས་སྟོབས་བཅུའི་ལུས་རྩལ་རབ་རྫོགས་ཤིང་། །
གཟུངས་སྤོབས་ཏིང་འཛིན་མི་འཇིགས་མཆེ་སྡེར་འབར། ། སོ་སོ་ཡང་དག་རིག་བཞིའི་གཡུ་རལ་ཅན། ། སྨྲ་
བའི་སེང་གེ་ཐུབ་དབང་དེ་ལ་འདུད། ། རབ་འབྱམས་རྒྱལ་བ་ཀུན་གྱི་མདུན་ས་ཆེར། ། ཟབ་དོན་སྒྲོགས་ལ་
འགྲན་ཟླ་མ་མཆིས་པས། ། མཁྱེན་པའི་གཏེར་ཆེན་སྨྲ་བའི་དབང་ཕྱུག་ཅེས། ། ཡོངས་སུ་གྲགས་པའི་ཞབས་
ལ་ཕྱག་འཚལ་ལོ། ། རྒྱལ་བ་ཉིད་ཀྱིས་ཟབ་མོའི་དོན་འགྲེལ་བར། ། ལུང་བསྟན་ཇི་བཞིན་ཤིང་རྟའི་སྲོལ་ཕྱེ་
ནས། ། ཐུབ་བསྟན་གསལ་མཛད་ཀླུ་སྒྲུབ་ལྷ་ཟླ་བ། ༈ རྒྱལ་བ་གཉིས་པ་ཡབ་སྲས་བཅས་ལ་འདུད། ། རྗེ་
བཙུན་བླ་མའི་གསུང་རབ་རྒྱ་མཚོ་ནས། ། ལྷུན་པོ་མཆོག་ལྟར་མངོན་པར་འཕགས་གྱུར་པ། །ཊཱིཀ་ཆེན་
རིགས་པའི་རྒྱ་མཚོའི་དགོངས་ཟབ་གནད། ། རྣམ་དཔྱོད་དད་པས་མདོར་བསྡུས་བྲི་བར་བྱ། །
དེ་ལ་འདིར་བདག་ཅག་གི་སྟོན་པ་དེ་ཉིད་ཀྱིས་ཡུམ་རྒྱས་འབྲིང་བསྡུས་པ་གསུམ་སོགས་གསུང་རབ་དུ་མ་
ནས་སྟོང་ཉིད་ཟབ་མོ་ཇི་སྐད་གསུངས་པའི་དོན་འཕགས་པ་ཀླུ་སྒྲུབ་ཀྱིས་ལེགས་པར་གཏན་ལ་ཕབ་པ་བཞིན་རྗེ་
ཉིད་ཀྱིས་གསལ་བར་མཛད་པ་ལྟར་འཆད་པར་བྱ་སྟེ། འདི་ལ་གཉིས། ། འཕགས་པས་ཇི་ལྟར་བཀྲལ་བ་དང་།
སྐབས་ཀྱི་དོན་བཤད་པའོ། ། དང་པོ་ནི། སྤྱིར་འཕགས་པས་མདོ་སྔགས་ཀྱི་བསྟན་བཅོས་དུ་མ་མཛད་ཅིང་།
ཁྱད་པར་དུ་ཟབ་དོན་འགྲེལ་བ་ལ་དབུ་མ་རིགས་པའི་ཚོགས་དྲུག་མཛད་དོ། ། དེས་ཟབ་དོན་ལུང་རིགས་
གཉིས་ཀྱི་སྒོ་ནས་གཏན་ལ་འབེབ་པར་མཛད་དེ། དེ་ཡང་ལུང་གི་སྒོ་ནས་གཙོ་བོར་སྒྲུབ་པ་ལ་མདོ་ཀུན་ལས་
བཏུས་པ་དང་། རིགས་པའི་སྒོ་ནས་གཙོ་བོར་སྒྲུབ་པ་ལ་དབུ་མ་རྩ་བ་ཤེས་རབ་སོགས་གསུངས་པའི་ཕྱིར། ཕྱི་
མ་གྲུབ་སྟེ། རྩ་བ་ཤེས་རབ་ཀྱིས་ཡུལ་རང་བཞིན་མེད་པའི་སྟོང་ཉིད་རིགས་པས་གཙོ་བོར་སྒྲུབ། ཞིབ་མོ་རྣམ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཐག་གིས་ཟབ་དོན་རྟོགས་པའི་ཡུལ་ཅན་གྱི་ཡེ་ཤེས་དེ་ཐར་པ་དང་ཐམས་ཅད་མཁྱེན་པ་གཉིས་ཀྱི་ཐོབ་བྱེད་ཀྱི་
རྩ་བར་བསྟན། སྟོང་ཉིད་བདུན་ཅུ་པས་རང་བཞིན་མེད་པ་ལ་བྱ་བྱེད་འཐད་ཚུལ་སྤྱིར་བསྟན་ནས། རྩོད་
བཟློག་གིས་བྱེ་བྲག་ཏུ་དགག་སྒྲུབ་འཐད་ཚུལ་བསྟན། རིག་པ་དྲུག་ཅུ་བས་མཐའ་གཉིས་སྤངས་པའི་ལྟ་བ་དེ་
ཐར་པ་ཐོབ་བྱེད་ཀྱི་རྩ་བར་བསྟན་ནས། རིན་ཆེན་ཕྲེང་བས་ལྟ་བ་དེ་ཐམས་ཅད་མཁྱེན་པ་ཐོབ་བྱེད་ཀྱི་རྩ་བ་ཡང་
ཡིན་ནོ་ཞེས་བསྟན་པའི་ཕྱིར་རོ། ། དེ་རྣམས་ལས་རྩ་ཤེས་ནི་ལུས་ལྟ་བུ་དང་། གཞན་ལྔ་ནི་དེ་ལས་འཕྲོས་བའི་
ཡན་ལག་ལྟ་བའི་བསྟན་བཅོས་སོ། ། ཟབ་དོན་ལ་ཐོས་བསམ་བྱས་པའི་ཕན་ཡོན་ནི་རྡོར་གཅོད་སོགས་ལས་
གསུངས་པ་མདོ་ཀུན་ལས་བཏུས་སུ་དྲངས་པ་ལྟར་རྗེའི་གསུང་ལས་ཀྱང་འབྱུང་སྟེ་གོ་སླའོ། །
གཉིས་པ་ལ་གསུམ། མཚན་གྱི་དོན། གཞུང་གི་དོན། མཇུག་གི་དོན་ནོ། ། དང་བོ་ནི། བསྟན་
བཅོས་འདིའི་མཚན་ལ། རྒྱ་གར་གྱི་སྐད་དུ། པྲ་ཛྙཱ་ནཱ་མ་སྐུ་ལ་མཱ་དྷྱ་མ་ཀ་ཀཱ་རི་ཀཱ་ཞེས་འབྱུང་ཞིང་། དེ་བོད་
སྐད་དུ་བསྒྱུར་ན། པྲཛྙཱ་ནི་ཤེས་རབ། མཱ་དྷྱ་མ་ཀ་ནི་དབུ་མ། མཱུ་ལ་ནི་རྩ་བ། ཀཱ་རི་ཀཱ་ནི་ཚིག་ལེའུར་བྱས་པ།
ན་མ་ནི་ཞེས་བྱ་བའོ། ། དོན་ཡང་ཤེས་རབ་ནི་ཤེར་ཕྱིན་སྟོན་པ་དང་། དབུ་མ་ནི་རྟག་ཆད་གཉིས་དང་བྲལ་
བའི་དབུ་མའི་དོན་སྟོན་པ་དང་། རྩ་བ་ནི་དབུ་མའི་བསྟན་བཅོས་གཞན་ཀུན་གྱི་གཞི་ལྟ་བུ་དང་། ཚིག་ལེའུར་
བྱས་པའི་དོན་ཚིགས་བཅད་དུ་བྱས་པ་དང་། ན་མ་ནི་ཞེས་བྱ་བ་སྟེ་མིང་དེ་སྐད་ཅེས་བྱའོ། ། གཉིས་པ་ལ་
གསུམ། སྟོན་པ་ལ་རྟེན་འབྱུང་གསུང་བའི་སྒོ་ནས་བསྟོད་པ། རྟེན་འབྱུང་མཐའ་བརྒྱད་དང་བྲལ་བར་འགྲེལ་
ཚུལ། སྟོན་པའི་བཀའ་དྲིན་དྲན་པའི་ཕྱག་གོ ། དང་པོ་ལ་གཉིས། སྤྱིའི་དོན་དང་། ཡན་ལག་གི་དོན་
ནོ། ། དང་པོ་ལ། རྟེན་འབྱུང་མཐའ་བརྒྱད་དང་བྲལ་པ་ནི་འདིའི་བརྗོད་བྱ། འདི་ལ་བརྟེན་ནས་དོན་དེ་
ཁོང་དུ་ཆུད་པ་ནི་དགོས་པ། སྤྲོས་པ་ཐམས་ཅད་ཉེ་བར་ཞི་བའི་མྱང་འདས་མཐར་ཐུག་ནི་ཉིང་དགོས། ཆོས་
གསུམ་ཕྱི་མ་སྔ་ལ་འབྲེལ་བ་ནི་འདིའི་འབྲེལ་པའོ། ། དོན་ལ་དེ་ལྟར་ཡིན་ཀྱང་སྐབས་འདིར་མཆོད་བརྗོད་ཀྱིས་
དེ་ལྟར་ཡིན་ཚུལ་དངོས་སུ་སྟོན་པ་ནི་མིན་ནོ། ། ཐེག་དམན་གྱི་མདོ་ལས་ཀྱང་སྟོང་ཉིད་མདོར་བསྡུས་བསྟན་
མོད། ཐེག་ཆེན་དུ་རིགས་པའི་རྣམ་གྲངས་དུ་མས་རྒྱས་པར་སྟོན་པས་ཁྱད་པར་ཡོད་དེ། མགོན་པོས། དེ་ཕྱིར་
དེ་ནི་ཐེག་ཆེན་ལས། ། ཁྱོད་ཀྱིས་ཚང་བར་བསྟན་པ་ལགས། ། ཞེས་གསུངས་པས་སོ། ། རྟེན་འབྲེལ་གྱི་
དོན་ནི། དེའི་སྐད་དོད་ལ། པྲ་ཏི་ཨི་ཏི་མས་མུད་པ་ཞེས་ཡོད་པ་ལ། རྐྱེན་གྱི་དབང་གིས་པྲ་ཏི་ཏྱཱ་མུད་པཱ་ད་
ཞེས་པ་སྟེ་ཕྲད་པ་དང་བརྟེན་པ་དང་བལྟོས་ནས་འབྱུང་བའི་དོན་གསུམ་ལ་འཇུག་ཅིང༌། བརྟེན་ནས་འབྱུང་
བའི་དོན་ནི། བྱེད་པོ་ལས་ལ་བརྟེན་བྱས་ཤིང་། ། ལས་ཀྱང་བྱེད་པ་པོ་ཉིད་ལ། བརྟེན་ནས་འབྱུང་བ་མ་



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
གཏོགས་པར། ། འགྲུབ་པའི་རྒྱུ་ནི་མ་མཐོང་ངོ༌། ། ཞེས་འབྱུང་པ་ལྟར། ཆོས་ཐམས་ཅད་ཕན་ཚུན་གཅིག་
ཅིག་ཤོས་ལ་བརྟེན་ནས་འཇོག་དགོས་པའི་དོན་ཡིན་གྱི། རྒྱུ་རྐྱེན་ལས་འབྱུང་པའི་དོན་ཙམ་མིན་ནོ། ། གཉིས་
པ་ནི། གང་གིས་རྟེན་ཅིང་འབྲེལ་བར་འབྱུང་
། ། འགག་པ་མེད་པ་སྐྱེ་མེད་པ། ། ཆད་པ་མེད་པ་རྟག་མེད་
པ། ། འོང་བ་མེད་པ་འགྲོ་མེད་པ། ། ཐ་དད་དོན་མིན་དོན་གཅིག་མིན། ། སྤྲོས་པ་ཉེར་ཞི་ཞི་བསྟན་
པ། ། རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ ཕྱག་འཚལ་ལོ། ། ཞེས་པའོ། ། དོན་ནི།
ཕྱག་འཚལ་ལོ་ཞེས་དྲང་ངོ༌། །གང་ལ་ན་སྟོན་པ་གང་གིས་རྟེན་ཅིང་འབྲེལ་བར་འབྱུང་བ་བསྟན་པའི་ཐུབ་
དབང་རྫོགས་པའི་སངས་རྒྱས་དེ་ལའོ། ། ཇི་ལྟར་ན་རྟེན་འབྱུང་དེ་ནི་མཉམ་གཞག་ཟག་མེད་ཀྱི་ཡུལ་གྱི་རང་
བཞིན་ལ་ལྟོས་ནས་སྐད་ཅིག་མར་འཇིག་པའི་འགག་པ་དང་། རང་གི་ངོ་བོ་ཐོབ་ཕྱིར་སྐྱེ་བ་དང་སྔ་མ་རྒྱུན་ཆད་
པ་དང་མི་འཇིག་པའི་རྟག་པ་དང་ཚུར་འོང་བ་དང་ཡར་འགྲོ་བ་དང་དགོས་སོགས་ཀྱི་དོན་སོ་སོ་བའི་ཐ་དད་པ་
དང་དོན་སོ་སོ་བ་མིན་པའི་གཅིག་པ་རྣམས་ནི་མེད་དོ་ཞེས་དགག་ཚིག་མཐར་སྦྱར་རོ། ། རྟེན་འབྱུང་གི་ཆོས་
ཉིད་འཕགས་པའི་ཡེ་ཤེས་ཀྱིས་ཇི་ལྟར་གཟིགས་པའི་གཟིགས་ངོར་སྐྱེ་འགག་ལ་སོགས་པའི་སྤྲོས་པ་ཐམས་ཅད་ཉེ་
བར་ཞི་བ་དང་། དེར་སེམས་དང་སེམས་བྱུང་གི་རྣམ་རྟོག་གི་རྒྱུ་བ་མེད་པས་སྐྱེ་རྒ་སོགས་ཀྱིས་ཉེ་བར་འཚེ་བ་
ཐམས་ཅད་དང་བྲལ་བའི་ཕྱིར་ཞི་བའོ། ། རྟེན་འབྱུང་གི་དེ་ཉིད་རྫོགས་པའི་སངས་རྒྱས་ཉིད་ཀྱིས་ཇི་ལྟ་བཞིན་
དུ་མངོན་སུམ་དུ་གཟིགས་ནས་གཞན་ལ་ལེགས་པར་བསྟན་པས་སྨྲ་བ་རྣམས་ཀྱི་དམ་པ་ཞེས་བྱའོ། ། འདིར་
འགག་སོགས་བརྒྱུད་གསུངས་པ་ནི་རང་གཞན་གྱི་རྩོད་པའི་གཞིའི་གཙོ་བོ་ཡིན་པ་ལ་དགོངས་ལ། དེ་ཡང་
འགག་སོབ།ས་བརྒྱད་ནི་འཕགས་པའི་མཉམ་གཞག་གི་གཟིགས་ངོར་མེད་ཀྱང་ཐ་སྙད་དུ་ཡོད་དོ། ། འགག་པ་
མེད་པ་ནི་སྐྱེ་བ་མེད་པ་ཞེས་པའི་སྔོན་དུ་འབྱུང་བ་རང་བཞིན་གྱིས་གྲུབ་ན་སྐྱེ་འགག་གོ་རིམ་མ་ངེས་པར་སྟོན་པའི་
ཆེད་དོ། ། གཉིས་པ་ལ་གཉིས། རབ་བྱེད་ཀྱི་གཞུང་ཉམས་ལེན་གྱི་རིམ་པར་བསྒྲིག་པ་དང་། གཞུང་རྣམས་
སོ་སོར་བཤད་པའོ། ། དང་པོ་ལ། དམིགས་པ་གང་ཟག་ལ་དམིགས་ནས་རྣམ་པ་རང་གི་མཚན་ཉིད་ཀྱིས་གྲུབ་
པར་འཛིན་པའི་བློ་ནི་གང་ཟག་གི་བདག་འཛིན་དང་། དམིགས་པ་གང་ཟག་མ་ཡིན་པའི་ཕུང་སོགས་ཀྱི་ཆོས་ལ་
དམིགས་ནས་རྣམ་པ་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ནི་ཆོས་ཀྱི་བདག་འཛིན་ཏེ། བློ་སྔོན་མས་
བཟུང་བ་མེད་པ་ནི་གང་ཟག་གི་བདག་མེད་ཡིན་ལ། ཕྱི་མས་བཟུང་བ་ལྟར་མེད་པ་ནི་ཆོས་ཀྱི་བདག་མེད་
དོ། ། དེས་ན་མེད་རྒྱུའི་བདག་གཅིག་གང་ཟག་གི་སྟེང་དུ་བཀག་པ་གང་ཟག་གི་བདག་མེད་དང་། ཆོས་ཀྱི་
སྟེང་དུ་བཀག་པ་ཆོས་ཀྱི་བདག་མེད་ཡིན་པས་དགག་གཞི་སོ་སོ་ཡིན་ཡང་དགག་བྱའི་བདག་ལ་ཁྱད་པར་མེད་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོ། ། དེའི་ཕྱིར་བདག་མེད་གཉིས་ལ་ཕྲ་རགས་ཀྱི་ཁྱད་པར་མེད་ཀྱང་གང་ཟག་གི་སྟེང་དུ་ངེས་སླ་ཞིང་ཆོས་ཀྱི་
སྟེང་དུ་ངེས་དཀའ་བའི་ཁྱད་པར་ནི་ཡོད་དོ། ། འཇིག་ལྟ་ནི་གང་ཟག་གི་བདག་འཛིན་གྱི་བྱེ་བྲག་སྟེ། དེ་ཡང་
རང་རྒྱུད་ཀྱི་ང་ལ་དམིགས་ནས་ང་དང་ང་ཡིའོ་སྙམ་དུ་རང་གི་མཚན་ཉིད་ཀྱིས་གྲུབ་པར་འཛིན་པ་ཞིག་གོ། དེས་
ན་འདིར་འགོག་རྒྱུ་ལ་ཡུལ་འགོག་པ་དང་ཡུལ་ཅན་འགོག་པ་གཉིས་ཏེ། དེ་ལ་བློ་དེ་གཉིས་ཀྱིས་ཡུལ་ཇི་ལྟར་
བཟུང་བའི་དོན་ལ་རིགས་པའི་གནོད་པ་བསྟན་ནས་ཡུལ་ཅན་གྱི་འཛིན་པ་ཡང་འགོག་པའོ། ། དེའི་ཚེ་ཡུལ་
ཅན་དེ་དག་གིས་ཇི་ལྟར་བཟུང་བའི་དོན་ཐ་སྙད་དུ་ཡོད་པ་འགོག་ཀྱང་ཡུལ་ཡུལ་ཅན་དེ་དག་ཐ་སྙད་དུ་ཡོད་པ་མི་
འགོག་གི ། ཐ་སྙད་ཀྱི་དབང་གིས་བཞག་ཙམ་མ་ཡིན་པར་ཡོད་པ་འགོག་སྟེ་ཡོད་པ་ཐམས་ཅད་ལ་འདྲའོ། །
སྐྱེས་སམ་མ་སྐྱེས་འོངས་སམ་མ་འོངས་ཞེས་སོགས་དཔྱོད་པ་ནི་ཐ་སྙད་དུ་ཁས་ལེན་ཀྱང་།དེ་ཙམ་གྱིས་མ་ཚིམ་པར་
ཐ་སྙད་བཏགས་པའི་བཏགས་དོན་དེ་ཇི་འདྲ་བ་ཞིག་ཏུ་གྲུབ་པར་བཙལ་བ་ན་རྙེད་པར་ཁས་མི་ལེན་ཏེ་སྔ་མ་ནི་ཐ་
སྙད་ཀྱི་དཔྱོད་པ་ཡིན་ལ། ཕྱི་མ་ནི་དོན་དམ་ལ་དཔྱོད་པ་ཡིན་པའི་ཕྱིར་རོ། ། ཚུལ་འདི་ལ་རིགས་པས་དཔྱད་
མི་བཟོད་པ་དང་རིགས་པས་གནོད་པ་དང་རིགས་ཤེས་ཀྱིས་མ་རྙེད་པ་དང་། དེས་བཀག་པ་རྣམས་སོ་སོར་ཕྱེད་
པ་དགོས་ཤིང་
། ཡིད་བདག་གཉིས་དང་བདག་མེད་གཉིས་ལ་ཞུགས་མ་ཞུགས་ཀྱི་ཁྱད་པར་ཡང་ཤེས་བར་
བྱའོ། །རབ་བྱེད་རྣམས་ཀྱིས་ཇི་ལྟར་བསྟན་པའི་བསྡུས་དོན་ནི། དེ་ལ་ཐོག་མར་བདག་དང་བདག་གིར་
འཛིན་པའི་མ་རིག་པའི་ཞེན་ཡུལ་མེད་པར་གཏན་ལ་དབབ་དགོས་པས་དེ་རབ་བྱེད་བཅོ་བརྒྱད་པས་སྟོན།
གང་ཟག་ལ་རང་བཞིན་མེད་ན་འཇིག་རྟེན་ཕ་རོལ་ནས་འདིར་འོང་བ་དང་འདི་ནས་ཕ་རོལ་ཏུ་འགྲོ་བ་དང་ལས་
དགེ་སྡིག་བྱེད་པ་མི་འཐད་སྙམ་པ་འགོག་པ་ལ་འགྲོ་འོང་བརྟག་པ་དང་བྱེད་པ་པོ་བརྟག་པ་གཉིས། བྱེད་པ་པོ་
རང་བཞིན་མེད་པར་བསྟན་པ་ལ་ལེན་པ་པོར་མི་རུང་ངོ་སྙམ་པ་འགོག་པར་སྔ་རོལ་ན་གནས་པ་བརྟག་པ། ཉེ་
བར་ལེན་པ་པོ་ལ་རང་བཞིན་ཡོད་པར་སྒྲུབ་པའི་དཔེ་དགག་པ་ནི་བཅུ་བ་དང་། དེའི་རྟགས་འགོག་པ་ལ་བཅུ་
གཅིག་པ་དང་བཅུ་གཉིས་པ། ཆོས་ཀྱི་བདག་འགོག་པ་ལ་སྐྱེ་བ་རང་བཞིན་གྱིས་ཡོད་པ་འགོག་པ་ལ་རབ་བྱེད་
དང་པོ། ལུང་ལས་ཕུང་སོགས་ལ་རང་བཞིན་ཡོད་པར་གསུངས་སོ་སྙམ་པ་ལ་སྐྱེ་མཆེད་བརྟག་པ་སོགས་གསུམ།
ཆགས་སོགས་དང་སྐྱེ་འཇིག་གནས་གསུམ་དང་དེའི་རྒྱུ་ལས་དང་བྱེད་པ་པོ་ཡོད་པས་དེ་དག་ལ་རང་བཞིན་ཡོད་
དོ་སྙམ་པ་འགོག་པར་འདོད་ཆགས་བརྟག་པ་སོགས་གསུམ། གང་ཟག་དང་ཆོས་ལ་རང་བཞིན་ཡོད་པའི་སྒྲུབ་
བྱེད་དུ་ཆོས་རྣམས་ཀྱི་འཕྲད་པ་དང་། སྐྱེད་པའི་རྒྱུ་རྐྱེན་ཉེ་བར་ལེན་པ་དང་གཅིག་ནས་གཅིག་ཏུ་འཁོར་བ་ཡོད་
ཅེས་སྨྲ་བ་འགོག་པ་ལ་ཕྲད་པ་དང་རང་བཞིན་དང་བཅིངས་ཐར་བརྟག་པ་གསུམ། འཁོར་བ་ལ་རང་བཞིན་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ཡོད་པའི་སྒྲུབ་བྱེད་ལས་འབྲས་ཀྱི་འབྲེལ་བའི་རྟེན་ཡིན་པ་འགོག་པ་ལ་ལས་འབྲས་བརྟག་པ། དངོས་པོ་ལ་རང་
བཞིན་ཡོད་པའི་སྒྲུབ་བྱེད་དུ་དུས་གསུམ་གདགས་པའི་རྒྱུ་ཡིན་པའི་ཕྱིར་ཞེས་འགོག་པ་ལ་དུས་བརྟག་པ། དུས་
ལ་རང་བཞིན་ཡོད་པར་སྒྲུབ་པ་ལ་འབྲས་བུའི་བྱེད་རྐྱེན་དང་འབྱུང་འཇིག་གི་རྒྱུ་ཡིན་པ་འགོག་པ་ལ་ཚོགས་པ་
དང་འབྱུང་འཇིག་གི་བརྟག་པ་གཉིས། སྲིད་རྒྱུན་རང་བཞིན་མེད་པར་བསྟན་པ་ན་དེའི་རྒྱུན་དེ་བཞིན་གཤེགས་
པ་དང་ཉོན་མོངས་ཡོད་པས་མི་འཐད་དོ་སྙམ་དུ་དོགས་པ་འགོག་པ་ལ་དེ་བཞིན་གཤེག་པ་བརྟག་པ་དང་ཕྱིན་ཅི་
ལོག་བརྟག་པ་གཉིས། རང་བཞིན་གྱིས་སྟོང་པ་ལ་བདེན་བཞི་སོགས་མི་འཐད་སྙམ་པ་ལ་བདེན་པ་བརྟག་པ།
དེ་ལ་མྱང་འདས་མི་འཐད་སྙམ་འགོག་པར་མྱང་འདས་བརྟག་པ། རྟེན་འབྱུང་མཐོང་ན་དབུ་མའི་ལམ་མཐོང་
བར་གསུངས་པའི་དོན་སྟོན་པ་ལ་རྟེན་འབྲེལ་བརྟག་པ། རྟེན་འབྱུང་གི་དེ་ཉིད་རྟོགས་ན་ལྟ་བ་ངན་པ་ཐམས་
ཅད་ལྡོག་པར་སྟོན་པ་ལ་ལྟ་བ་བརྟག་པ་གསུངས་ཏེ། ཐམས་ཅད་ཀྱང་རང་རྒྱུད་ལ་ཐར་ལམ་བསྐྱེད་པ་དང་
བརྟན་པ་དང་འཕེལ་བར་བྱ་བའི་ཆེད་དུ་ཡིན་གྱི་གཞན་དང་རྩོད་པ་ཙམ་གྱི་ཕྱིར་མིན་ཏེ། དབུ་མ་འཇུག་པ་ལས།
བསྟན་བཅོས་ལས་དཔྱད་རྩོད་ལ་ཆགས་པའི་ཕྱིར། ། མ་མཛད་རྣམ་ གྲོལ་ཕྱིར་ནི་ དེ་ཉིད་བསྟན། ། ཞེས་
གསུངས་པ་ལྟར་རོ། ། གཉིས་པ་ལ་གསུམ། རྟེན་འབྱུང་རང་བཞིན་གྱིས་སྟོང་བར་བསྟན་པ། དེ་རྟོགས་མ་
རྟོགས་ལས་འཁོར་བར་ལྡོག་འཇུག་བྱེད་ཚུལ། རྟོགས་ན་ལྟ་ངན་ལྡོག་ཚུལ་ལོ། ། དང་པོ་ལ་གཉིས། དངོས་
དང་། རྩོད་སྤོང་ངོ་། ། དང་པོ་ལ་གཉིས། བདག་མེད་གཉིས་མདོར་བསྟན་པ་དང་། རྒྱས་པར་བཤད་
པའོ། ། དང་བོ་ལ་གཉིས། རྒྱུ་འབྲས་ཀྱི་བྱ་བྱེད་ལ་བརྟགས་ནས་ཆོས་ལ་རང་བཞིན་དགག་པ་དང་། འགྲོ་
འོང་གི་བྱ་བྱེད་ལ་བརྟག་ནས་གང་ཟག་ལ་རང་བཞིན་དགག་པའོ། ། དང་པོ་ལ་གསུམ། རབ་བྱེད་ཀྱི་གཞུང་
བཤད་པ། ངེས་དོན་གྱི་ལུང་དང་སྦྱར་བ། ། མཚན་བསྟན་པའོ། དང་པོ་ལ་གཉིས། འབྲས་བུ་ལ་སྐྱེས་པའི་
རང་བཞིན་དགག་པ་དང་། སྐྱེད་ཕྱེད་ལ་རྐྱེན་གྱི་རང་། དགག་པའོ། ། དང་པོ་ལ་གཉིས། མཐའ་བཞིའི་སྐྱེ་
བ་དགག་པ་དང་། གཞན་སྐྱེ་བཀག་པ་ལ་ལུང་འགལ་སྤང་པའོ། ། དང་པོ་ལ་གཉིས། སྐྱེ་བ་འགོག་པའི་དམ་
བཅའ་བ་དང་། དེ་འགོག་པའི་རིགས་པའོ། ། དང་པོ་ལ་གཉིས། དངོས་དང་། འཕྲོས་དོན་ནོ། ། དང་པོ་
ནི། བདག་ལས་མ་ཡིན་གཞན་ལས་མིན། ། གཉིས་ལས་མ་ཡིན་རྒྱུ་མེད་མིན། ། དངོས་པོ་གང་དག་གང་ན་
ཡང་། ། སྐྱེ་བ་ནམ་ཡང་ཡོད་མ་མིན། ཞེས་གསུངས། དོན་ནི། ཕྱི་ནང་གི་དངོས་པོ་གང་དག་ཆོས་ཅན།
བདག་ལས་ཡུལ་དང་དུས་དང་གྲུབ་པའི་མཐའ་གང་ན་ཡང་སྐྱེ་བ་ནམ་ཡང་ཡོད་པ་མ་ཡིན་ཏེ། བདག་ལས་སྐྱེ་ན་
སླར་ཡང་སྐྱེ་བ་དོན་མེད་པ་དང་སླར་ཡང་སྐྱེ་བ་ཐུག་པ་མེད་པའི་ཉེས་པར་འགྱུར་པའི་ཕྱིར་རོ། ། ཇི་ལྟར་ན་མྱུ་



༄༅། ༈ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གུ་ཆོས་ཅན། སླར་རང་གི་རྒྱུའི་སྐད་ཅིག་གཉིས་པར་སྐྱེ་བ་དོན་མེད་པར་ཐལ། རང་གི་རྒྱུའི་དུས་ན་རང་གི་
བདག་ཉིད་དུ་རྫོགས་པར་གྲུབ་ཟིན་པའི་ཕྱིར། མ་ཁྱབ་ན། དེ་ཆོས་ཅན། ཁྱོད་སླར་ཡང་སྐྱེ་བ་ཐུག་པ་མེད་
པར་ཐལ། རང་གི་རྒྱུའི་དུས་ན་རང་གི་བདག་ཉིད་ཐོབ་ཟིན་ཀྱང་སླར་ཡང་སྐྱེ་བ་དོན་ཡོད་པའི་ཕྱིར། དངོས་པོ་
གང་དག་ཆོས་ཅན། གཞན་ལས་ཡུལ་དུས་གྲུབ་མཐའ་གང་ན་ཡང་སྐྱེ་བ་ནམ་ཡང་ཡོད་པ་མ་ཡིན་ཏེ། གཞན་
ལས་སྐྱེ་ན་ཀུན་ལས་ཀུན་སྐྱེ་པར་འགྱུར་བའི་ཕྱིར། ཇི་ལྟར་ན། ས་བོན་ཆོས་ཅན། མྱུ་གུ་དང་འབྲེལ་མེད་དོན་
གཞན་དུ་ཐལ། མྱུ་གུ་དང་ལྟོས་མེད་ཀྱི་གཞན་ཡིན་པའི་ཕྱིར། འདོད་ན། ཁྱོད་ལས་མྱུ་གུ་སྐྱེ་བ་ལྟར་རྡོ་སོལ་
སོགས་ཐམས་ཅད་སྐྱེ་བར་ཐལ། མྱུ་གུ་ཁྱོད་དང་འབྲེལ་མེད་དོན་གཞན་ཡིན་ཡང་སྐྱེ་བའི་ཕྱིར་རྟགས་ཁས་
བླངས། དེ་བཞིན་དུ་དངོས་པོ་གང་དག་ཆོས་ཅན། རང་གཞན་གཉིས་ལས་ཡུལ་དུས་གྲུབ་མཐའ་གང་ན་ཡང་
སྐྱེ་བ་ནམ་ཡང་ཡོད་པ་མ་ཡིན་ཏེ། བདག་ལས་ཀྱང་མི་སྐྱེ། གཞན་ལས་ཀྱང་མི་སྐྱེ་བའི་ཕྱིར་ཏེ། རིགས་པ་
བསྟན་ཟིན་པའི་ཕྱིར། དངོས་པོ་གང་དག་ཆོས་ཅན། རྒྱུ་མེད་ལས་ཡུལ་དུས་གྲུབ་མཐའ་གང་ན་ཡང་སྐྱེ་བ་ནམ་
ཡང་ཡོད་པ་མ་ཡིན་ཏེ། རྒྱུ་མེད་དུ་སྐྱེ་ན་ཡུལ་དུས་སོ་སོར་ངེས་པ་མི་འཐད་ཅིང་། རྒྱུ་སྒྲུབ་པ་རྣམས་དོན་མེད་
པར་འགྱུར་པའི་ཕྱིར། ཇི་ལྟར་ན། མྱུ་གུ་ཆོས་ཅན། རྒྱུ་མེད་དུ་མི་འབྱུང་སྟེ། ཡུལ་དུས་སོ་སོར་ངེས་པའི་སྐྱེ་བ་
མཐོང་བ་དང་། འབྲས་བུའི་དོན་དུ་རྒྱུ་རྩོལ་བས་སྒྲུབ་པ་ཡང་མཐོང་ཞིང་དོན་ཡོད་པའི་ཕྱིར། གཉིས་པ་ནི།
འདིར་དགག་པ་གཉིས་ཀྱི་ཁྱད་པར་ཤེས་དགོས་པས་དེའི་ཚུལ་ནི་རྒྱས་པར་གཞན་དུ་བསྟན་ཟིན་པ་ལས་ཤེས་པར་
བྱ་ལ། བསྡུ་ན། མེད་དགག་ནི། བློས་དགག་བྱ་དངོས་སུ་བཅད་ནས་ཆོས་གཞན་མི་འཕེན་པ་ཞིག་སྟེ། རང་
བཞིན་མེད་པ་དང་དངོས་བོ་མེད་པ་ལྟ་བུའོ། ། མ་ཡིན་དགག་ནི་བློས་དགག་བྱ་བཅད་ནས་ཆོས་གཞན་འཕེན་
པ་ཞིག་སྟེ། བུམ་པ་མ་ཡིན་པ་ལས་ལོག་པ་དང༌། བུམ་མིན་ཡོད་པ་ལྟ་བུ། གཞན་ཡང་ཇི་སྐད་དུ། དགག་པ་
དོན་གྱིས་བསྟན་པ་དང་། ། ཚིག་གཅིག་སྒྲུབ་པར་བྱེད་པ་དང་། ། དེ་ལྡན་རང་ཚིག་མི་སྟོན་པ། ། ཞེས་
འབྱུང་པ་ལྟར་བཞི་སྟེ་སླའོ། ། འདིར་བསྟན་པའི་དམ་བཅའ་བཞིའི་ཞེན་དོན་མེད་དགག་ཡིན་ལ། མྱུ་གུ་རང་
བཞིན་མེད་པ་ཡང་མེད་དགག་ཡིན་པས། རིགས་ཤེས་ཀྱིས་སྨྱུ་གུ་རིང་བཞིན་མེད་པར་གྲུབ་ཀྱང་རང་བཞིན་
མེད་པ་ཡོད་པ་ནི་དངོས་ཤུགས་གང་རུང་ལ་གྲུབ་པ་མིན་ནོ། ། འོན་ཀྱང་བར་དུ་ཚད་མ་གཞན་བརྒྱུད་པ་ལ་མ་
ལྟོས་པར་རིག་ཤེས་ཀྱི་སྟོབས་ལས་མྱུ་གུ་རང་བཞིན་མེད་པ་དེ་མེད་པར་དོགས་པའི་སྒྲོ་འདོགས་དང་འཛིན་སྟངས་
དངོས་སུ་འགལ་པའི་བློ་བསྐྱེད་ནུས་ཤིང་། དེ་ཉིད་ཀྱིས་སྒྲོ་འདོགས་དེ་གཅོད་ནུས་ཏེ། འདི་ཅུང་དཀའ་བའི་
གནས་ཡིན་པས་ཞིབ་ཏུ་དཔྱད་དགོས་སོ། ། འདི་ལེབ།ས་པར་མ་ཤེས་ན་ལྟ་བ་སྐྱོང་བའི་ཚེ། རང་བཞིན་མེད་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
པའི་མེད་དགག་ཉིད་བློའི་འཛིན་སྟངས་ཀྱི་ཡུལ་དུ་མི་བྱེད་པར་མ་ཡིན་དགག་བློ་ཡུལ་དུ་སྒྲུབ་པར་བྱས་ན་ལྟ་བ་
རྙེད་པའི་གེགས་སུ་འགྱུར་རོ། །
གཉིས་པ་ལ་གཉིས། བདག་སྐྱེ་འགོག་པ་དང་། གཞན་སྐྱེ་འགོག་པའི་རིགས་པའོ། ། དང་པོ་ནི
སངས་རྒྱས་བསྐྱངས་ཀྱིས་དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་
བའི་ཕྱིར་དང་སྐྱེ་བ་ཐུག་པ་མེད་པ་ཉིད་དུ་འགྱུར་བའི་ཕྱིར། ཞེས་གསུངས་པ་ལ། སློབ་དཔོན་ལེགས་ལྡན་
འབྱེད་ཀྱིས་སྐྱོན་བརྗོད་པ་དང་། ཟླ་བས་སྐྱོན་དེ་སྤོང་བའི་ཚུལ་རྣམས་ནི་དབུ་མའི་གཞུང་ལས་ཤེས་པར་བྱ་སྟེ་
འདིར་མང་དུ་དོགས་ནས་མི་བརྗོད་ལ། གཉིས་པ་གཞན་སྐྱེ་དགག་པ་ལ་ཡང་སྐྱོན་བརྗོད་ཚུལ་དང་དེ་སྤོང་ཚུལ་
ཡང་གཞན་དུ་ཤེས་པར་བྱའོ། ། མདོར་ན་རྩ་བའི་གཞུང་འདི་དག་གིས་མཐའ་བཞིའི་སྐྱེ་བ་མེད་པའི་དམ་
བཅའ་དངོས་སུ་མཛད་ནས་སྒྲུབ་བྱེད་དངོས་སུ་མ་བསྟན་ཀྱང་གཞུང་འོག་མ་རྣམས་ཀྱི་སྐབས་ཕལ་ཆེར་དང་
འགྲེལ་པ་ལས་གསལ་བར་བསྟན་པ་ལྟར་རོ། ། མཐའ་བཞིའི་སྐྱེ་བ་ཁས་ལེན་པ་རྣམས་ཀྱིས་སྐྱེ་རྒྱུའི་དངོས་པོ་
རྣམས་རང་བཞིན་གྱིས་གྲུབ་པར་བཟུང་སྟེ་མཐའ་བཞི་གང་རུང་ལས་སྐྱེ་བར་འདོད་པ་ཡིན་ལ། འདིར་དངོས་
པོ་རྣམས་རྒྱུ་རྐྱེན་ལ་བརྟེན་ནས་སྐྱེ་བ་ཉིད་ཀྱིས་མཐའ་བཞིའི་སྐྱེ་བ་འགོག་པ་མིན་ཏེ། འདི་ལྟར་རྒྱུ་མེད་ལས་སྐྱེ་བ་
ནི་འགོག་སླ་ཞིང་། རྒྱུ་ཡོད་ཀྱང་རང་དང་ངོ་བོ་གཅིག་པ་དང་ཐ་དད་པའི་རྒྱུ་གང་རུང་ལས་སྐྱེ་དགོས་པས།
རང་དང་ངོ་བོ་གཅིག་པའི་རྒྱུ་ལས་སྐྱེ་བ་འདོད་ཚུལ་ནི་བདག་སྐྱེ་འདོད་ཚུལ་ཡིན་པས་དེ་སླར་ཡང་སྐྱེ་བ་དོན་མེད་
དུ་ཐལ་བ་སོགས་ཀྱིས་འགོག་ལ། རང་དང་ངོ་བོ་ཐ་དད་པའི་འབྲེལ་མེད་དོན་གཞན་ལས་སྐྱེ་བར་འདོད་པ་ནི་
གཞན་སྐྱེ་འདོད་ཚུལ་ཏེ། དེ་ནི་ཐམས་ཅད་ལས་ཐམས་ཅད་སྐྱེ་བ་འགོག་པའི་རིགས་པས་འགོག་པའི་ཕྱིར་
གཉིས་ཀ་ལས་སྐྱེ་བར་འདོད་པ་ནི་རིགས་པ་དེ་རྣམས་ཀྱིས་འགོག་ནུས་སོ། ། གཉིས་པ་ལ་གཉིས། རྩོད་པ་
དང་། ལན་ནོ། ། དང་པོ་ནི། རང་སྡེ་དངོས་སྨྲ་བ་རྣམས་ན་རེ། རང་གི་རྒྱུའི་བདག་ཉིད་ལས་སྐྱེ་བ་མི་
འཐད་པས་བདག་སྐྱེ་མི་རིགས་ཤིང་། དེ་མི་རིགས་པས་གཉིས་ཀ་ལས་སྐྱེ་བ་ཡང་མི་རིགས་ལ། རྒྱུ་མེད་ལས་སྐྱེ་
བ་ནི་ཤིན་ཏུ་ཐ་ཆད་པས་མི་རིགས་ནའང་། གཞན་ལས་མིན་ཞེས་གཞན་སྐྱེ་འགོག་པ་འདི་མི་འཐད་དེ། རྒྱལ་
བས་རྐྱེན་བཞི་གཞན་དུ་འགྱུར་བ་ཁོ་ན་འབྲས་བུ་རྣམས་ཀྱི་སྐྱེད་བྱེད་དུ་གསུངས་པའི་ཕྱིར། དེ་ཡང་གང་ཞེ་ན།
རྐྱེན་རྣམ་བཞི་སྟེ་རྒྱུ་དང་ནི། ། དམིགས་པ་དང་ནི་དེ་མ་ཐག ། བདག་པོ་ཡང་ནི་དེ་བཞིན་ཏེ། ། རྐྱེན་ལྔ་པ་
ནི་ཡོད་མ་ཡིན། ། ཞེས་སོ། ། འདི་ལྟར་རྐྱེན་ནི་རྣམ་པ་བཞི་སྟེ། འབྲས་བུ་གང་གི་སྒྲུབ་བྱེད་ས་བོན་གྱི་ངོ་བོར་
གནས་པ་རྒྱུའི་རྐྱེན་དང་། ཡང་དེ་བཞིན་དུ་དམིགས་པ་གང་གིས་སེམས་སེམས་བྱུང་གང་སྐྱེ་བར་འགྱུར་བ་



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམིགས་པའི་རྐྱེན་དང་། རྒྱུ་འགག་མ་ཐག་གང་གིས་འབྲས་བུ་སྐྱེད་པར་བྱེད་པ་ནི་དེ་མ་ཐག་པའི་རྐྱེན་དང་།
གང་ཞིག་ཡོད་ན་གང་རུང་དབང་དུ་སྐྱེད་པ་བདག་པོའི་རྐྱེན་ཡིན་ལ། དེར་མ་འདུས་པའི་རྐྱེན་ལྔ་པ་ནི་ཡོད་པ་མ་
ཡིན་ཏེ། མིང་མི་མཐུན་པའི་རྐྱེན་མཚན་ཉིད་པ་རྣམས་ནི་བཞི་བོ་དེར་འདུས་ལ། གཞན་གྱིས་བཏགས་པའི་
དབང་ཕྱུག་རྟག་པ་སོགས་ནི་རྐྱེན་དུ་མི་རུང་བའི་ཕྱིར། དེས་ན་གཞན་སྐྱེ་བཀག་པ་ལུང་དང་འགལ་ཞེས་ཟེར་
རོ། ། གཉིས་པ་ལན་ལ་གཉིས། རང་བཞིན་གྱིས་སྐྱེ་བ་འགོག་པ་དང་། རང་བཞིན་གྱིས་གཞན་ཡིན་པ་
འགོག་པའོ། ། དང་པོ་ནི། དངོས་པོ་རྣམས་ཀྱི་རང་བཞིན་ནི། ། རྐྱེན་ལ་སོགས་ལ་ཡོད་མ་ཡིན། ། བདག་
གི་དངོས་པོ་ཡོད་མིན་ན། །གཞན་དངོས་ཡོད་པ་མ་ཡིན་ནོ། ། ཞེས་སོ། ། འབྲས་བུའི་དངོས་པོ་རྣམས་ཀྱི་
རང་བཞིན་ཏེ་ངོ་བོ་མྱུ་གུ་ལ་སོགས་པ་ནི་ཆོས་ཅན། ས་བོན་ལ་སོགས་པའི་རྐྱེན་ཚོགས་པ་དང་ཁ་ཡར་བ་དང་
གཉིས་ཀ་སོགས་གང་ལ་ཡང་རང་སྐྱེས་པའི་སྔ་རོལ་ཏུ་ངོ་བོ་ཐ་དད་པའི་ཚུལ་དུ་བརྟེན་ནས་ཡོད་པ་མ་ཡིན་ཏེ།
དེ་ལྟར་ཡོད་པ་ནི་དམིགས་རུང་མ་དམིགས་པས་ཁེགས་ཤིང་། སླར་ཡང་སྐྱེ་བ་དོན་མེད་པར་འགྱུར་བའི་ཕྱིར།
འབྲས་བུའི་བདག་གི་དངོས་པོ་མྱུ་གུ་སོགས་ཆོས་ཅན། རང་རྒྱུ་ས་བོན་དོན་གཞན་ལས་འབྱུང་བའི་དངོས་པོར་
ངོ་བོ་ཉིད་ཀྱིས་ཡོད་པ་མ་ཡིན་པས་གཞན་ལས་སྐྱེ་བ་མེད་དེ། རང་རྒྱུ་ས་བོན་གྱི་དུས་ན་ཡོད་པ་མ་ཡིན་པའི་ཕྱིར།
ཁྱབ་སྟེ། ས་བོན་དོན་གཞན་ལས་ངོ་བོ་ཉིད་ཀྱིས་སྐྱེས་ན་ས་བོན་གྱི་དུས་དེར་ཡང་བྱ་བ་ནི་རྟེན་དུ་ཡོད་དགོས་
པའི་ཕྱིར། དེར་ཐལ། རང་བཞིན་གྱིས་གྲུབ་ན། གྲུབ་པའི་དུས་ཐམས་ཅད་རྟེན་བརྟེན་པར་ཡོད་དགོས་ཤིང་།
དེ་མེད་ན་རང་བཞིན་གྱིས་གྲུབ་པའི་དོན་མ་ཚང་བས་ཐ་སྙད་དུ་ཡོད་པར་འགྱུར་བའི་ཕྱིར༔ དེ་ཡང་མྱུ་གུ་སྐྱེ་བའི་
བྱ་བ་ནི་རྟེན་དང་མྱུ་གུ་ནི་རྟེན་བའང་བྱེད་པ་པོར་འཇོག་པ་ཡིན་ལ། རང་བཞིན་གྱིས་གྲུབ་པ་ལན་གཅིག་རྟེན་
བརྟེན་བར་སོང་ན་དུས་ཐམས་ཅད་དུ་དེར་འགྲོ་དགོས་སོ། ། མྱུ་གུ་རང་གི་ས་བོན་ལས་སྐྱེ་ཞེས་བརྗོད་པའི་ཚེ་
སྐྱེས་པའི་མྱུ་གུ་དེ་ས་བོན་གྱི་དུས་སུ་མེད་ཅིང་། ས་བོན་གྱི་དུས་སུ་ཡོད་པའི་མྱུ་གུ་ཞིག་སྐྱེ་བར་མིན་མོད། ཐ་
སྙད་དུ་སྐྱེ་འགྱུར་ལ་ལྟོས་ནས་མྱུ་གུ་ས་བོན་ལས་སྐྱེ་ཞེས་བརྗོད་པ་ནི་འཐད་པས་སྐྱེ་བཞིན་པའི་བྱ་བ་བྱེད་པ་པོའི་མྱུ་
གུ་ཡོད་ལ། རང་བཞིན་གྱིས་སྐྱེ་ན་མྱུ་གུ་རང་གི་ས་བོན་ལས་སྐྱེ་ཞེས་བརྗོད་པ་ལྟར་སྨྱུ་གུ་དེ་རང་གི་ས་བོན་གྱི་དུས་
སུ་ཡོད་བཞིན་དུ་སྐྱེ་དགོས་ཀྱི། མེད་ན་སྐྱེ་བ་མི་འཐད་པས་བདག་སྐྱེ་ཡོད་པར་འགྱུར་རོ། ། རང་ལུགས་ནི།
མྱུ་གུ་རང་གི་ས་བོན་གྱི་དུས་སུ་མེད་ཀྱང་དེ་ལས་སྐྱེ་བར་འདོད་ཅིང་དེ་ནི་བརྫུན་པའི་ཚུལ་ལ་མི་འགལ་ཡང་བདེན་
པར་གྲུབ་པ་ལ་འགལ་ལོ། ། གཞན་ལས་སྐྱེ་ནའང་འབྲས་བུ་ནི་ས་བོན་ལ་ལྟོས་མེད་ཡན་གར་དུ་སྐྱེ་བར་འདོད་
དགོས་པས་རྒྱུ་འབྲས་དུས་མཉམ་པར་འགྱུར་བ་སོགས་ཤེས་པར་བྱ་སྟེ། རིགས་པའི་གནད་འདི་མ་གོ་ན་འོག་ཏུ་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དགག་སྒྲུབ་མཛད་པའི་དོན་ལེགས་པར་མི་གོ་བས་ཤེས་པར་བྱའོ། ། གཉིས་པ་ནི། གཞུང་སྔ་མའི་མིན་ན་ཞེས་
པའི་ན་སྔར་ལ་ཞེས་གནས་གཞི་དང་སྦྱར་ལ། འདིར་ན་ཞེས་དུས་ཀྱི་བདུན་པ་དང་སྦྱར་རོ། ། འབྲས་བུའི་
དངོས་པོ་རྣམས་ཀྱི་རང་བཞིན་ནམ་ངོ་བོ་ཆོས་ཅན། ས་བོན་སོགས་རྐྱེན་ཚོགས་པ་དང་ཁ་ཡར་གང་ཡང་རྣམ་
པར་མ་འགྱུར་བའི་དུས་ན་ཡོད་པ་མ་ཡིན་ཏེ། དེར་ལྟར་ཡོད་པ་མ་མཐོང་བའི་ཕྱིར་དང་ཡོད་ན་རྒྱུ་མེད་དུ་འགྱུར་
བའི་ཕྱིར་རོ། ། ཡང་འབྲས་བུ་བདག་གི་དངོས་པོ་མྱུ་གུ་ཆོས་ཅན། རང་རྒྱུ་ས་བོན་ལས་ངོ་བོ་ཉིད་ཀྱིས་གཞན་
གྱི་དངོས་པོ་ཉིད་དུ་ཡོད་པ་མ་ཡིན་པས་གཞན་ལས་སྐྱེ་བ་མེད་དེ། རང་རྒྱུ་ས་བོན་རྣམ་པར་མ་འགྱུར་བའི་དུས་
ན་ཡོད་པ་མ་ཡིན་པའི་ཕྱིར་ཞེས་ཁྱབ་པ་ཉིད་བསྒྲུབ་བོ། ། དེ་ལྟར་ན་བཅོམ་ལྡན་འདས་ཀྱིས་རྐྱེན་བཞི་གསུངས་
པ་ལྟར་འདོད་ཀྱང་། གཞན་སྐྱེ་ཡོད་མི་དགོས་ཏེ། འབྲས་བུ་རང་དང་འབྲེལ་མེད་དོན་གཞན་པའི་རྒྱུ་ལས་ངོ་བོ་
ཉིད་ཀྱིས་སྐྱེ་བ་ཁེགས་པའི་ཕྱིར། དེར་ཐལ། གཞན་སྐྱེ་འདོད་པ་དག་གིས་འབྲས་བུ་རྣམས་རང་གི་མཚན་ཉིད་
ཀྱིས་གྲུབ་པའི་རྒྱུ་གཞན་ལས་སྐྱེ་བར་འདོད་པས་དེ་ལྟར་ན་རྒྱུ་འབྲས་གཉིས་སོ་སོར་འབྲེལ་མེད་དུ་འདོད་དགོས་
ནའང་དེ་འདྲ་མི་འཐད་པའི་ཕྱིར། འདི་དག་གིས་རིགས་པ་གསུམ་བསྟན་ཏེ། གཞན་དང་སྐྱེ་བའི་གཞི་མཐུན་
དང་སྐྱེ་བ་དང་རྒྱུ་འབྲས་གཉིས་ངོ་བོ་ཉིད་ཀྱིས་གཞན་ཡིན་པ་ལ་གནོད་བྱེད་བསྟན་ནས་འགོག་པའོ། ། དགག་
བྱ་ཡང་སྤྱིར་ནི་རང་བཞིན་གྱིས་གྲུབ་པ་ཞེས་འགྱུར་བ་དེ་ཡིན་ལ། དེ་ནི་གསར་དུ་བཅོས་པ་མ་ཡིན་པ་དང་།
རང་གི་ངོ་བོ་གཞན་ལ་བལྟོས་ནས་བཅོས་པ་མིན་པ་དང་། ཕྱིན་ཆད་གཞན་དུ་མི་འགྱུར་བའི་ཁྱད་ཆོས་གསུམ་
ཚང་དགོས་ཏེ། རབ་བྱེད་བཅོ་ལྔ་པར། རང་བཞིན་དག་ནི་བཅོས་མིན་དང་། ། གཞན་ལ་བལྟོས་པ་མེད་པ་
ཡིན། ། ཞེས་དང་། རང་བཞིན་གཞན་དུ་འགྱུར་བ་ནི། ནམ་ཡང་འཐད་པ་མ་ཡིན་ནོ། ། ཞེས་གསུངས་པ་
ལྟར་རོ། ། ཁྱད་ཆོས་དེ་གསུམ་ཚང་བ་ཙམ་གྱིས་རང་བཞིན་གྱིས་གྲུབ་མི་དགོས་ཀྱང་། རང་བཞིན་གྱིས་གྲུབ་ན་
ཁྱད་ཆོས་དེ་གསུམ་པོ་ཚང་དགོས་ཏེ། རང་བཞིན་གྱིས་གྲུབ་ན་དུས་ཐམས་ཅད་དུ་དེ་ལྟར་གྲུབ་པ་དང་། གཞན་
ལ་མ་ལྟོས་པར་དེ་ལྟར་གྲུབ་པ་དང་། དང་བོ་ནས་དེ་ལྟར་གྲུབ་དགོས་པས་འགོག་པའི་ཚེ་གནད་དེ་ལྟར་དུ་
བསམས་ནས་འགོག་དགོས་ཀྱི། ཐ་སྙད་དུ་གནས་བའི་དོན་ནི་མི་འགོག་གོ ། བུམ་པ་ལྟ་བུ་རང་བཞིན་གྱིས་
གཅིག་ཏུ་གྲུབ་ན་བུམ་པ་གྲུབ་ཙམ་ཉིད་ནས་ཆ་ཐམས་ཅད་ནས་གཅིག་ཏུ་གྲུབ་དགོས་པས་བུམ་པའི་སྟེང་ན་ཐ་
དད་པའི་ཆ་ཡིན་པ་མི་སྲིད་དགོས་པ་དང་།ས་མྱུག་གཉིས་རང་བཞིན་གྱིས་ཐ་དད་ན་དེ་སོ་སོའི་སྟེང་དུ་གཅིག་ཡིན་
པ་མི་སྲིད་པ་སོགས་སུ་འགྱུར་ཏེ། དེ་དག་ལ་གཅིག་དང་ཐ་དད་ཡིན་པའི་ཆ་མི་འདྲ་བ་སྲིད་ན་ནི་བདེན་པར་
གྲུབ་པའམ་རང་བཞིན་གྱིས་གྲུབ་པའི་དོན་མ་ཚང་ངོ་། ། ཚུལ་འདི་ནི་གནད་དུ་ཆེ་སྟེ། འོག་ནས་འཆད་པའི་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལམ་གསུམ་ལ་བགོམ་པ་རང་བཞིན་གྱིས་གྲུབ་པ་འགོག་པ་སོགས་ལ་ནུས་པ་ཆེའོ། ། མདོར་ན་རིགས་པའི་
འཕུལ་མཚམས་ཕྲ་བ་རྣམས་ལ་སྔར་བཤད་པའི་ཁྱད་ཆོས་གསུམ་མམ་གང་རུང་གི་སྤྱི་ཤར་བར་བྱས་ན་ངེས་པ་
ཆེན་པོ་སྟེར་བར་འགྱུར་གྱི། གཞན་དུ་ཚིག་ཙམ་ཞིག་ཏུ་འགྲོའོ། ༈ གཉིས་པ་ལ་གསུམ། རྐྱེན་གྱི་རང་བཞིན་
ཐུན་མོང་དུ་དགག་བ། སོ་སོར་དགག་པ། འགོག་ཚུལ་གཞན་བསྟན་པའོ། ། དང་བོ་ལ་གཉིས། བྱེད་པའི་
སྒོ་ནས་རྐྱེན་དུ་རྟོག་པ་དགག ལས་ཀྱི་སྒོ་ནས་དེ་རྟོག་པ་དགག་པའོ། ། དང་བོ་ལ་གཉིས། སྐྱེ་བའི་བྱ་བ་སྒྲུབ་
པའི་སྒོ་ནས་རྐྱེན་རྟོག་པ་དགག ། འབྲས་བུ་སྐྱེ་བའི་སྒོ་ནས་རྐྱེན་དུ་རྟོག་པ་དགག་པའོ། ། དང་བོ་ནི། བྱ་བ་
རྐྱེན་དང་ལྡན་པ་མེད། ། རྐྱེན་དང་མི་ལྡན་བྱ་བ་མེད། །བྱ་བ་མི་ལྡན་རྐྱེན་མ་ཡིན། ། བྱ་བ་ལྡན་ཡོད་འོན་
ཏེ་ན། །འདི་དག་ལ་བརྟེན་སྐྱེ་བས་ན། ། དེ་ཕྱིར་འདི་དག་རྐྱེན་ཞེས་གྲགས། ། ཅི་སྲིད་མ་སྐྱེ་དེ་སྲིད་
དུ། ། འདི་དག་རྐྱེན་མིན་ཇི་ལྟར་མིན། ། ཞེས་སོ། ། དེ་ཡང་སྤྱིར་མཐོ་གང་ཙམ་གྱི་བར་དུ་སྐྱེ་བའི་མྱུ་གུ་ཡོད་
ལ། དེས་རང་གི་སྐྱེ་བའི་བྱ་བ་བརྩམས་ནས་མཐོ་གང་ཚད་དུ་མ་སྐྱེས་ཀྱི་བར་རང་ཉིད་སྐྱེ་བའི་བྱ་བ་བྱེད་བཞིན་
ཕར་བཞག་དགོས་ཀྱང་། སྐྱེ་བཞིན་པའི་དུས་སུ་ནི། བྱེད་པ་པོ་མྱུ་གུ་མེད་ཅིང་། སྐྱེས་པའི་ཚེ་སྐྱེ་བའི་བྱ་བ་
འགགས་པས་སྐྱེ་བཞིན་པ་ཡང་མེད་དེ། འབྲས་བུ་སྐྱེ་བ་ལ་མངོན་དུ་ཕྱོགས་པ་དང་རྒྱུ་འགགས་པ་ལ་མངོན་དུ་
ཕྱོགས་པ་གཉིས་དུས་མཉམ། འབྲས་བུ་སྐྱེས་ཟིན་པ་དང་རྒྱུ་འགགས་ཟིན་པའི་བྱ་བ་གཉིས་ཀྱང་དུས་མཉམ་
པའི་ཕྱིར་རོ། ། དེའི་ཚེ་མྱུ་གུ་ལྟ་བུ་རང་གི་བྱ་བ་སྐྱེ་བཞིན་པ་དང་འགག་བཞིན་པ་གཉིས་ལ་ཐུན་མོང་དུ་བརྟེན་
པ་ཡིན་གྱི་བྱ་བ་གཉིས་སོ་སོ་ལ་ཐུན་མོང་མ་ཡིན་པའི་མྱུ་གུ་རེ་རེ་བརྟེན་པ་མ་ཡིན་ཏེ། ཡིན་ན་མྱུ་གུ་སྐྱེ་བཞིན་པའི་
དུས་ནའང་མྱུ་གུ་ཡོད་དགོས་པས་མྱུ་གུའི་ཆ་ཐམས་ཅད་ནས་སྐྱེ་བཞིན་པར་འགྱུར་བའི་ཕྱིར་མྱུ་གུ་སྐྱེས་མ་ཟིན་
པར་འགྱུར་ལ། མྱུ་གུ་ལྟ་བུ་རང་གི་སྐྱེས་ཟིན་གྱི་བྱ་བ་ཁོ་ན་ལ་བརྟེན་ན་མྱུ་གུ་སྐྱེ་པའི་བྱ་བ་བྱེད་པ་པོའི་མྱུ་གུ་མེད་
པར་འགྱུར་པ་སོགས་ཡིན་པའི་ཕྱིར། དེ་བཞིན་དུ་མིག་གི་རྣམ་ཤེས་སོགས་ལའང་སྦྱར་རྒྱུ་ཡིན་ནོ། ། དེ་ལྟར་
ཤོད་པར་བྱས་ནས་གཞུང་གི་དོན་ནི། མིག་གི་རྣམ་ཤེས་ཆོས་ཅན། ཁྱོད་སྐྱེ་པའི་བྱ་བ་རང་གི་ངོ་བོས་གྲུབ་པའི་
མིག་སོགས་ལ་རྐྱེན་ནམ་ལྡན་པའི་སྒོ་ནས་སྒྲུབ་པ་མེད་དེ། ཁྱོད་མ་སྐྱེས་པ་སྐྱེད་པའི་བྱ་བ་དོན་དམ་པར་མེད་
ཅིང་། སྐྱེས་ཟིན་སླར་སྐྱེ་བའི་བྱ་བ་ཡང་མེད་པའི་ཕྱིར། དེ་ཆོས་ཅན། ཁྱོད་སྐྱེ་བའི་བྱ་བ་རྐྱེན་དང་མི་ལྡན་པའི་
སྒོ་ནས་བསྒྲུབ་པ་ཡང་མེད་དེ། དེ་ལྟར་འབྱུང་བ་མི་སྲིད་པའི་ཕྱིར། དེ་ཆོས་ཅན། མིག་སོགས་སྐྱེ་བའི་བྱ་བ་
དོན་དམ་པར་མི་ལྡན་པར་ཁྱོད་ཀྱི་རྐྱེན་དུ་རང་བཞིན་གྱིས་མེད་དེ། དེའི་ཚེ་མིག་སོགས་ཐ་སྙད་དུ་ཁྱོད་ཀྱི་རྐྱེན་
ཡིན་ཡང་དོན་དམ་པའི་རྐྱེན་མ་ཡིན་པའི་ཕྱིར། དེ་ཆོས་ཅན། མིག་སོགས་རྐྱེན་གྱིས་བྱ་བ་སྒྲུབ་པའི་སྲོད་ནས་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ཀྱང་དོན་དམ་པར་མི་སྐྱེ་སྟེ། ཁྱོད་སྐྱེད་བྱེད་ཀྱི་བྱ་བ་རང་ངོས་ནས་ལྡན་པར་ཡོད་པ་ནི་མ་ཡིན་པ་འོན་ཏེ་ཁོ་ན་མ་
ཡིན་པའི་ཕྱིར། རང་ལུགས་ནི་བརྒྱུད་རྒྱུ་དང་དངོས་རྒྱུ་གཉིས་ཀས་འབྲས་བུ་སྐྱེ་བའི་བྱ་བ་སྒྲུབ་པར་བྱེད་པས་བྱ་
བ་རྐྱེན་ལྡན་ཡིན་ཡང་། འདིར་བྱ་བ་རྐྱེན་ལྡན་ལ་རང་བཞིན་འགོག་པའོ། ། དེ་ཡང་མིག་སོགས་རྣམས་འབྲས་
བུ་རྣམ་ཤེས་སོགས་སྐྱེ་བའི་བྱ་བ་སྒྲུབ་པའི་རྐྱེན་ཏེ། མཐར་དེས་བསྒྲུབས་པའི་བྱ་བའི་ཁྱད་པར་ཅིག་ལས་འབྲས་
བུ་སྐྱེ་བར་འདོད་དགོས་སོ། ། གཉིས་པ་ནི། མདོ་སྡེ་པ་སོགས་ནས། བྱ་བ་རྐྱེན་དང་ལྡན་མི་ལྡན་གྱི་དཔྱོད་པ་
འདིས་ཅི་བྱ། མིག་སོགས་རྐྱེན་འདི་དག་ལ་བརྟེན་ནས་མིག་རྣམ་ཤེས་སོགས་སྐྱེ་བ་མཐོང་བས་ན། རྒྱུ་མཚན་
དེའི་ཕྱིར་མིག་སོགས་འདི་དག་རང་དབང་གིས་རྣམ་ཤེས་ཀྱི་རྐྱེན་དུ་འཇིག་གི་ཞེས་གྲགས་པ་སྟེ་ཕྲ་རིགས་དེ་ལྟར་
སྨྲ་བར་མི་རིགས་ཏེ། ས་བོན་ལས་ཇི་སྲིད་དུ་འབྲས་བུ་མི་སྐྱེ་བ་སྟེ་སྐྱེ་བའི་བྱ་བ་དངོས་སུ་མ་མཐོང་བ་དེ་སྲིད་དུ་ས་
བོན་འདི་དག་འབྲས་བུའི་རྐྱེན་མིན་པ་ཇི་ལྟར་མིན་ཏེ་རྐྱེན་མིན་པ་ཁོ་ན་ཡིན་པའི་ཕྱིར་ཏེ། འབྲས་བུ་སྐྱེ་བ་ལ་
མངོན་དུ་ཕྱོགས་པའི་དུས་སུ་རྐྱེན་རྣམས་བྱ་བ་དང་ལྡན་གྱི། དེའི་སྔོན་དུ་མི་ལྡན་པར་ཁྱོད་ཀྱིས་ཁས་བླངས་པ་
ལྟར་འཐད་པའི་ཕྱིར། དེར་ཐལ། བརྒྱུད་པའི་དུས་སུ་འབྲས་བུ་དེ་སྐྱེ་བའི་བྱ་བ་སྒྲུབ་ཀྱང་དེ་ད་དུང་མ་སྐྱེས་
ཤིང་། བྱ་བ་དེ་དངོས་རྒྱུད་དུས་ཁོ་ན་ཡོད་པའི་ཕྱིར། དེས་ནི་རྐྱེན་མིན་ན་རང་དུས་སུ་འབྲས་བུ་དེ་སྐྱེ་བའི་བྱ་བ་
དངོས་སུ་ཡོད་མི་དགོས་སོ། ། གཉིས་པ་ནི། ཡོད་དམ་མེད་པའི་དོན་ལ་ཡང་། ། རྐྱེན་ནི་རུང་བ་མ་ཡིན་
ཏེ། ། མེད་ན་གང་གི་རྐྱེན་དུ་འགྱུར། ། ཡོད་ན་རྐྱེན་གྱིས་ཅི་ཞིག་བྱ། ། ཞེས་སོ། ། འདི་ལ་བརྟེན་ནས་
འདི་སྐྱེའོ་ཞེས་པའི་འབྲེལ་པ་འདི་ཡོད་པས་འདི་འདིའི་རྐྱེན་དུ་འཇོག་གོ་ཞེ་ན། དེ་ཡང་མི་འཐད་དེ། ས་བོན་
ལ་བརྟེན་སྐྱེའོ་ཞེས་པའི་འབྲེལ་པ་ཡོད་པས་རྐྱེན་ལས་རང་བཞིན་གྱིས་སྐྱེ་བ་མི་འགྲུབ་པའི་ཕྱིར་ཏེ། ས་བོན་གྱི་
དུས་སུ་ཡོད་པ་དང་མེད་པའི་དོན་གང་ལ་ཡང་དོན་དམ་པར་རྐྱེན་དུ་ནི་རུང་བ་མིན་པའི་ཕྱིར། དམ་ཞེས་པས་
རྐྱེན་དུ་ཡོད་ན་དེ་གཉིས་གང་རུང་དུ་ཡོད་དགོས་པ་དང་། ཏེ་ཞེས་པ་ལྷག་མ་འདྲེན་པའོ། ། རྟགས་སྒྲུབ་པ་ནི།
རང་རྒྱུ་ས་བོན་གྱི་དུས་སུ་འབྲས་བུ་ཡོད་པར་རང་བཞིན་གྱིས་མེད་ཅིང་། མེད་པར་ཡང་རང་བཞིན་གྱིས་མེད་དེ།
ས་བོན་ནི་འབྲས་བུ་སྐྱེས་པའི་སྔ་རོལ་ན་མེད་པར་རང་བཞིན་གྱིས་གྲུབ་ནས་ས་བོན་དེ་འབྲས་བུ་གང་གི་རྐྱེན་དུ་
འགྱུར་བར་མེད་པའི་ཕྱིར། གལ་ཏེ་ས་བོན་གྱི་དུས་སུ་ཡོད་ནའང་དེ་ལ་འབྲས་བུའི་རྐྱེན་མི་འགྲུབ་སྟེ། གྲུབ་ཟིན་
པ་ལ་སླར་འགྲུབ་བྱེད་ཀྱི་རྐྱེན་གྱིས་ཅི་ཞིག་བྱ་སྟེ་མི་དགོས་པའི་ཕྱིར་རོ། ། གཉིས་པ་སོ་སོར་དགག་པ་ལ་བཞི།
རྒྱུ་རྐྱེན་གྱི་མཚན་ཉིད་དགག་པ་དང་། དེ་བཞིན་དུ་དམིགས་རྐྱེན་དང་། དེ་མ་ཐག་རྐྱེན་དང་། བདག་རྐྱེན་གྱི་
མཚན་ཉིད་དགག་པའོ། ། དང་པོ་ནི། གང་ཚེ་ཆོས་ནི་ཡོད་པ་དང་། ། མེད་དང་ཡོད་ནི་མི་འགྲུབ་པས། །



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅི་ལྟར་སྒྲུབ་བྱེད་རྒྱུ་ཞེས་བྱ། ། དེ་ལྟར་ཡིན་ན་མི་རིགས་སོ། ། ཞེས་སོ། །གལ་ཏེ་རྒྱུ་རྐྱེན་གྱི་མཚན་ཉིད་ཡོད་
པས་རྒྱུ་རྐྱེན་དོན་དམ་པར་ཡོད་དོ་ཞེ་ན། དེ་ནི་མི་རིགས་ཏེ། གང་གི་ཚེ་འབྲས་བུའི་ཆོས་ནི་རང་གི་རྒྱུ་རུ་ཡོད་པ་
དང་མེད་པ་དང་ཡོད་མེད་གཉིས་ཀར་དཔྱད་ན་དོན་དམ་པར་རྒྱུས་མི་འགྲུབ་པས་དེའི་ཕྱིར་ཏེ། རྟགས་དེ་ལྟར་
ན་ཇི་ལྟར་སྒྲུབ་པར་བྱེད་པའི་རྒྱུའི་མཚན་ཉིད་རང་གི་ངོ་བོས་ཡོད་པ་ཡིན་ཞེས་བྱ་བར་མི་རུང་པའི་ཕྱིར། རྒྱུ་
མཚན་དེ་ལྟར་ཡིན་ན་སྟེ་ཡིན་པ་དེའི་ཚེ་རྒྱུ་རྐྱེན་དོན་དམ་པར་ཡོད་ཅེས་སྨྲ་པ་དེ་མི་རིགས་སོ། ། དེ་ཡང་རྒྱུ་དུས་
སུ་ཡོད་པ་རྒྱུས་སྒྲུབ་ན་ནི་སྐྱེ་བ་དོན་མེད་ཐུག་མེད་དུ་འགྱུར་ལ། རྒྱུ་དུས་སུ་མེད་པའི་དངོས་མེད་རྒྱུས་སྒྲུབ་མི་
ནུས་ཀྱང་། དེའི་ཚེ་འབྱུང་འགྱུར་ཙམ་ཞིག་རྒྱུས་སྒྲུབ་པར་བྱེད་དོ། ། གཉིས་པ་ནི། ཡོད་པའི་ཆོས་འདི་
དམིགས་པ་ནི། །མེད་པ་ཁོ་ན་ཉེ་བར་བསྟན། ། ཅི་སྟེ་ཆོས་ནི་མེད་དམིགས་ན། ། དམིགས་པ་ཡོད་པ་ག་ལ་
འགྱུར། ། ཞེས་སོ། ། གལ་ཏེ་རྣམ་ཤེས་ཀྱི་གནས་དམིགས་རྐྱེན་རང་བཞིན་གྱིས་ཡོད་དོ་སྙམ་ན། འོ་ན་
དམིགས་རྐྱེན་དེ་རང་གི་དམིགས་བྱ་དམིགས་པའི་སྔ་རོལ་ན་ཡོད་པ་དང་མེད་པའི་ཤེས་པ་གང་ལ་འདོད། དང་
པོ་མི་རིགས་ཏེ། ཡོད་པའི་ཆོས་སེམས་ལ་སོགས་པ་འདི་དམིགས་པ་ནི་མེད་པ་ཁོ་ནར་ཁྱེད་རང་འདོད་ཀྱིས་
དམིགས་པ་དང་བཅས་སོ་ཞེས་ཉེ་བར་བསྟན་པ་ཙམ་དུ་ཟད་པར་འགྱུར་བའི་ཕྱིར་ཏེ། དམིགས་རྐྱེན་དེ་
དམིགས་བྱ་དམིགས་པ་ལ་མ་ལྟོས་པར་དེའི་སྔར་ཡོད་པར་ཁས་བླངས་པའི་ཕྱིར། ཅི་སྟེ་བརྟག་ཕྱི་མ་ལྟར་
དམིགས་རྐྱེན་དེ་དམིགས་བྱ་དམིགས་པའི་སྔར་མེད་ཅིང་ཕྱིར་ཡོད་པར་འདོད་དོ་ཞེ་ན། དེ་ཡང་མི་འཐད་དེ།
དེ་ལྟར་ན་དམིགས་པའི་ཆོས་སེམས་སེམས་བྱུང་ལ་ནི་དམིགས་ཡོད་པ་ག་ལ་འགྱུར་ཏེ་མི་འགྱུར་བའི་ཕྱིར་ཏེ།
དམིགས་པའི་ཕྱིས་ཡོད་པ་ཉིད་དམིགས་རྐྱེན་དུ་ཁས་བླངས་པའི་ཕྱིར། ཁྱོད་ལྟར་ན་དམིགས་བྱ་དམིགས་བྱེད་
གཉིས་མ་འབྲེལ་ཏེ། དམིགས་བྱའི་དུས་སུ་དམིགས་བྱེད་མེད་ཅིང་དམིགས་ ཅིང་དམིགས་བྱེད་ཀྱི་དུས་སུ་
དམིགས་བྱ་མེད་པའི་ཕྱིར། འདིར་དམིགས་པ་ཙམ་ཐ་སྙད་དུ་དགག་མི་ནུས་པས་བལྟོས་མེད་དམ་དོན་དམ་
པར་གྲུབ་པ་འགོག་པའོ། ། མདོ་སྡེ་པ་སོགས་ཀྱིས་ཤེས་པ་དེའི་དམིགས་རྐྱེན་ནི་རང་གི་སྔ་རོལ་དུ་འབྱུང་བར་
འདོད་དེ་ཅུང་དཀའ་བའི་གནས་སོ། ། གསུམ་པ་ནི། ཆོས་རྣམས་སྐྱེས་པ་མ་ཡིན་ན། ། འགག་པ་འཐད་
པར་མི་འགྱུར་རོ། ། དེ་ཕྱིར་དེ་མ་ཐག་པའི་རིགས། །འགགས་ན་རྐྱེན་ཡང་གང་ཞིག་ཡིན། ཞེས་སོ། །
གལ་ཏེ་དངོས་པོ་གཞན་འགགས་མ་ཐག་པ་ལས་འབྲས་བུ་གཞན་སྐྱེས་པས་དེ་རང་བཞིན་གྱིས་ཡོད་དོ་ཞེ་ན། མྱུ་
གུ་སོགས་འབྲས་བུའི་ཆོས་རྣམས་ཆོས་ཅན།རང་རྒྱུ་ས་བོན་འགགས་མ་ཐག་པ་དེ་ཁྱོད་ཀྱི་དེ་མ་ཐག་རྐྱེན་དུ་མི་
རིགས་ཏེ། སྐྱེས་པ་མ་ཡིན་ན་སྟེ་སྐྱེས་པའི་སྔ་རོལ་དུ་ཁྱོད་ཀྱི་ས་བོན་འགགས་པ་འཐད་པར་མི་འགྱུར་བ་དེའི་ཕྱིར།
12



༄༅། ། དབུ་པ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དེར་ཐལ། ཁྱོད་སྐྱེས་པ་དང་ཁྱོད་ཀྱི་ས་བོན་འགགས་པ་དུས་མཉམ་པའི་ཕྱིར། གལ་ཏེ་ཁྱོད་ཀྱི་ལྟར་འགག་པར་
འདོད་ན་ནི་མི་འཐད་པར་ཐལ། དེ་ལྟར་ན། འབྲས་བུའི་རྐྱེན་ཡང་གང་ཞིག་ཡིན་ཏེ་མེད་པའི་ཕྱིར། རང་
ལུགས་ནི་རྣམ་ཤེས་སྔ་མ་འགག་ཁ་མ་ཕྱི་མའི་དེ་མ་ཐག་རྐྱེན་དུ་འདོད་ཀྱི། འགགས་ཟིན་དེར་ཁས་མི་ལེན་
ནོ། ། གཞུང་འདིས་གཟུགས་ལའང་དེ་མ་ཐག་རྐྱེན་འདོད་པའི་ཞིག་བསྟན་ཏེ་བྱེ་སྨྲ་ཞིག་ལ་དགོངས་སོ། །
བཞི་བ་ནི། དངོས་པོ་རྣམས་ཀྱི་རང་བཞིན་ནི། ། ཡོད་པ་གང་ཕྱིར་ཡོད་མིན་ན། ། འདི་ཡོད་པས་ན་འདི་
འབྱུང་ཞེས། །བྱ་བ་འདི་ནི་འཐད་མ་ཡིན། ། ཞེས་སོ། ། གལ་ཏེ་བདག་རྐྱེན་རང་བཞིན་གྱིས་ཡོད་དོ་ཞེ་ན།
ཤེས་བྱ་ཆོས་ཅན། རྒྱུ་འདི་རང་བཞིན་གྱིས་ཡོད་པས་ན་འབྲས་བུ་འདི་རང་དབང་དུ་འབྱུང་ངོ་ཞེས་བྱ་བ་འདི་ནི་
བདག་རྐྱེན་གྱི་མཚན་ཉིད་དུ་འཐད་པ་མ་ཡིན་ཏེ། རྒྱུ་མཚན་གང་གི་ཕྱིར་ན་དངོས་པོ་རྣམས་ཀྱི་ཡོད་པ་མ་ཡིན་
པའི་ཕྱིར་ཏེ། རྟེན་འབྲེལ་ལ་རང་བཞིན་གྱིས་གྲུབ་པ་ཁེགས་པའི་ཕྱིར་རོ། ། གསུམ་པ་ལ་གཉིས། འབྲས་བུ་
ལ་སྐྱེ་བ་བཀག་པའི་མཇུག་བསྡུ་བ་དང་། སྐྱེད་བྱེད་ལ་རང་བཞིན་བཀག་པའི་མཇུག་བསྡུས་པའོ། ། དང་པོ་ནི།
རྐྱེན་རྣམས་སོ་སོ་འདུས་པ་ལ། ། འབྲས་བུ་དེ་ནི་མེད་པ་ཉིད། ། རྐྱེན་རྣམས་ལ་ནི་གང་མེད་པ། དེ་ནི་རྐྱེན་
ལས་ཇི་ལྟར་སྐྱེ། །ཅི་སྟེ་འབྲས་བུ་དེ་མེད་ཀྱང་། །རྐྱེན་དེ་དག་ལས་སྐྱེ་འགྱུར་ན། ། རྐྱེན་མིན་རྣམས་ལས་
འབྲས་བུ་ནི། །ཅི་ཡི་ཕྱིར་ན་སྐྱེ་མི་འགྱུར། །ཞེས་སོ། ། གལ་ཏེ་རྐྱེན་ལས་འབྲས་བུ་འབྱུང་བ་མཐོང་བས་དེ་
ལ་དེ་ཡོད་དོ་ཞེ་ན། སྣལ་མ་ལ་སོགས་པའི་རྐྱེན་རྣམས་སོ་སོ་བ་དང་འདུས་པ་ཆོས་ཅན། ཁྱོད་གང་ལ་ཡང་
འབྲས་བུ་སྣམ་བུ་དེ་ནི་མེད་པ་ཁོ་ན་ཡིན་པར་ཐལ། དེ་ལྟར་དམིགས་རུང་མ་དམིགས་པའི་ཕྱིར། རྐྱེན་རྣམས་ལ་
ནི་གང་མེད་པའི་སྣམ་བུ་དེ་ནི་ཆོས་ཅན། རྐྱེན་རྣམ་མ་སོགས་ལས་རང་དབང་དུ་ཇི་ལྟར་སྐྱེ་སྟེ་མི་སྐྱེ་བར་ཐལ།
དེ་ལ་མེད་པའི་ཕྱིར། ཅི་སྟེ་འབྲས་བུ་དེ་ནི་རྐྱེན་རྣམས་ལ་མེད་ཀྱང་རྐྱེན་དེ་དག་ལས་རང་བཞིན་གྱིས་སྐྱེ་བར་
འགྱུར་པ་ན་སྣམ་བུ་དེ་ཆོས་ཅན། རྐྱེན་མིན་པ་འཇག་མ་ལ་སོགས་པ་རྣམས་ལས་ཀྱང་སྐྱེ་བར་འགྱུར་པར་ཐལ།
དེ་ལྟར་ན་དེ་དག་ལས་ཀྱང་ཅི་ཡི་ཕྱིར་ན་སྐྱེ་བར་མི་འགྱུར་ཏེ་སྐྱེ་རིགས་པའི་ཕྱིར་ཏེ། རྐྱེན་ལ་མེད་ཀྱང་རང་
བཞིན་གྱིས་སྐྱེ་བའི་ཕྱིར། རྐྱེན་རེ་རེ་ཁོ་ནས་སྣམ་བུ་གཅིག་བསྐྱེད་པར་བྱར་མི་ནུས་ཏེ། ནུས་ན་སྣམ་ཡུག་གཅིག་
ཉིད་དུམ་བུ་དུ་མར་སྐྱེ་བར་ཐལ་བའི་ཕྱིར་དང་། རྒྱུ་རྐྱེན་ཚོགས་པ་ལ་མ་བལྟོས་པར་འགྱུར་བའི་ཕྱིར། གལ་ཏེ་
སྣམ་བུ་དེ་ནི་རྐྱེན་ཚོགས་པ་ལས་ངོ་བོ་ཉིད་ཀྱིས་སྐྱེའོ་ཞེ་ན། དེ་ཡང་མི་འཐད་པར་ཐལ། རྐྱེན་ཚོགས་པ་ལའང་
སྣམ་བུ་ངོ་བོ་ཉིད་ཀྱིས་མེད་པའི་ཕྱིར། དཔེར་ན་བྱེ་མ་ཚོགས་པ་ལས་ཏིལ་མར་མི་འབྱུང་བ་བཞིན་ནོ། །
གཉིས་པ་ནི། འབྲས་བུ་རྐྱེན་གྱི་རང་བཞིན་ན། ། རྐྱེན་རྣམས་བདག་གི་རང་བཞིན་མིན། ། བདག་དངོས་
13



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མིན་ལས་འབྲས་བུ་གང་། ། དེ་ནི་ཇི་ལྟར་རྐྱེན་རང་བཞིན། ། དེ་ཕྱིར་རྐྱེན་གྱི་རང་བཞིན་མིན། ། རྐྱེན་མིན་
རང་བཞིན་འབྲས་བུ་ནི། ། ཡོད་མིན་འབྲས་བུ་མེད་པས་ན། །རྐྱེན་མིན་རྐྱེན་དུ་ག་ལ་འགྱུར། ། ཞེས་
སོ། །གལ་ཏེ་འབྲས་བུ་རྐྱེན་གྱི་རང་བཞིན་ནམ་རྣམ་འགྱུར་ཡིན་པས་སྔར་གྱི་རིགས་པས་མི་གནད་དོ་ཞེ་ན།
དེ་ཡང་མི་རིགས་ཏེ། སྣལ་མ་སོགས་རྐྱེན་རྣམས་བདག་གི་ངོ་བོ་གྲུབ་པའི་རང་བཞིན་དུ་ཡོད་པ་མ་ཡིན་པའི་ཕྱིར་
ཏེ། དེ་རྣམས་ནི་རང་རང་གི་ཆ་ཤས་ཚོགས་པ་ལ་བཏགས་ནས་བཞག་པ་ཙམ་ཡིན་པའི་ཕྱིར། བདག་གི་དངོས་
པོ་སྟེ་ངོ་བོ་ཉིད་ཀྱིས་གྲུབ་པ་མིན་པའི་སྣལ་མ་སོགས་ལས་བྱུང་བའི་འབྲས་བུ་སྣམ་བུ་སོགས་གང་ཡིན་པ་དེ་ནི་ཆོས་
ཅན། ཇི་ལྟར་ཡང་སྣལ་མ་ལ་སོགས་པའི་རྐྱེན་གྱི་རང་བཞིན་དུ་ངོ་བོས་ཡོད་པ་མིན་རུང་སྟེ། རྐྱེན་གྱི་རང་
བཞིན་ཅན་དུ་ངོ་བོས་གྲུབ་པའི་འབྲས་བུ་ཡོད་པ་མ་ཡིན་པ་དེའི་ཕྱིར་ཏེ། དེ་སྐད་དུའང་བཞི་བརྒྱ་པ་ལས།
སྣམ་བུ་རྒྱུ་ལས་གྲུབ་འགྱུར་ཞིང་། ། རྒྱུ་ཡང་གཞན་ལས་འགྲུབ་འགྱུར་ན། ། གང་ཞིག་རང་གིས་གྲུབ་མེད་
པ། ། དེས་གཞན་སྐྱེད་པར་ཇི་ལྟར་འགྱུར། ། ཞེས་ གསུངས་པ་ལྟར་རོ། ། གལ་ཏེ་རྐྱེན་ཡིན་པའི་རང་
བཞིན་དུ་གྲུབ་པའི་འབྲས་བུ་ནི་ཡོད་པར་འདོད་ནའང་རིགས་པ་མ་ཡིན་ཏེ། དེ་འདྲ་མི་སྲིད་པའི་ཕྱིར། ཁོ་ན་
རེ། རྐྱེན་དང་རྐྱེན་མ་ཡིན་པའི་ངེས་པ་ཡོད་དེ། ཏིལ་ལས་འབྲུ་མར་འབྱུང་གི་འོ་མ་མི་འབྱུང་། ཞོ་ལས་མར་
འབྱུང་གི་འབྲུ་མར་མི་འབྱུང་། བྱེ་མ་ལས་དེ་གཉིས་ཀ་མི་འབྱུང་བས་རྐྱེན་དང་རྐྱེན་མིན་རང་བཞིན་གྱིས་ཡོད་དོ་
ཞེ་ན། རྐྱེན་དང་རྐྱེན་ཅན་གྱི་འབྲས་བུ་རང་བཞིན་གྱིས་མེད་པར་བཤད་ཟིན་པས་ན་འདི་ནི་འདིའི་རྐྱེན་དུ་ཡོད་
དོ། །འདི་ནི་རྐྱེན་མིན་ནོ་ཞེས་པའི་ངེས་པ་རང་བཞིན་གྱིས་ཡོད་པར་ག་ལ་འགྱུར་ཏེ། རྐྱེན་དང་རྐྱེན་མིན་
གཉིས་ཕན་ཚུན་བལྟོས་ནས་འཇོག་པའི་ཕྱིར་རོ། ། གཉིས་པ་ནི། རང་བཞིན་གྱིས་སྐྱེ་བ་མེད་ཅེས་རིགས་པ་
ཙམ་གྱིས་བསྒྲུབ་པ་མིན་གྱི། རང་བཞིན་གྱིས་སྐྱེ་མེད་སྟོན་པའི་གསུང་རབ་ཐམས་ཅད་ནས་བཤད་པའི་དོན་
རབ་བྱེད་འདིས་སྟོན་ནོ་ཞེས་ཕྱོགས་ཙམ་མཚོན་པ་ནི་འཕགས་པ་དཀོན་མཆོག་འབྱུང་གནས་ཀྱི་མདོ་དྲངས་པ་སྟེ།
འོག་མ་རྣམས་ལའང་དེ་ལྟར་ཤེས་པར་བྱའོ། ། དེ་ལྟར་མཛད་པ་ཐམས་ཅད་ནི་རྒྱུ་རྐྱེན་ལ་སོགས་པའི་འཁོར་
འདས་ཀྱི་བྱ་བྱེད་ཀྱི་རྣམ་གཞག་ཐམས་ཅད་བཏགས་དོན་མ་བཙལ་བར་མིང་གི་ཐ་སྙད་ཀྱི་དབང་གིས་བཞག་པ་
མ་ཡིན་པའི་ཕྱིར། དོན་རང་གི་ཡུལ་སྟེང་ནས་ངོ་བོས་གྲུབ་པའི་ཚུལ་གྱིས་མིན་ནོ་ཞེས་གོ་བའི་ཆེད་དེ་མཚོན་པ་
ཙམ་མོ། །གསུམ་པ་ནི། རྐྱེན་བརྟག་པ་ཞེས་བྱ་བ་རབ་བྱེད་དང་པོ་སྟེ་དེའི་རྣམ་པར་བཤད་པའོ། ། གཉིས་
པ་འགྲོ་འོང་གི་བྱ་བྱེད་གང་ཟག་ལ་རང་བཞིན་དགག་པ་ལ་གསུམ། གཞུང་དོན་བཤད་པ། ལུང་སྦྱར་བ།
མཚན་བསྟན་པའོ། ། དང་བོ་ལ་གཉིས། རྒྱས་པར་བཤད་པ་དང་། མཇུག་བསྡུ་བའོ། ། དང་པོ་ལ་བཞི།
4



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ལས་ལ་བརྟག་ནས་དགག་པ། དེ་བཞིན་དུ་དམ་པའོ། ། བྱ་བ་ཡིན་པའི་སྒྲུབ་བྱེད་ལ། བྱ་བའི་ངོ་བོ་ལ་བརྟག་
ནས་དགག་པའོ། ། དང་པོ་ལ་གཉིས། ལམ་གསུམ་ལ་བྱ་བ་སྤྱིར་དགག་པ་དང་། བགོམ་བཞིན་པ་ལ་བྱེ་བྲག་
ཏུ་དགག་པའོ། ། དང་བོ་ནི། སྤྱིར་འདི་ལམ་དུ་འགྲོའོ་ཞེས་བརྗོད་པ་ན་བྱེད་པ་ལམ་དུ་འགྲོ་པ་པོ་གཅིག་དང་།
དེ་ལམ་གང་དུ་འགྲོ་བའི་བྱ་བ་ཡང་གཅིག་ཡིན་གྱི་དུ་མ་མིན་ནོ། ། འགྲོ་སའི་ལམ་ནི་གསུམ་སྟེ། སོང་ཟིན་པ་
དང་འགྲོ་བཞིན་པ་དང་མ་སོང་ཞིང་བྱ་བ་མ་རྩོམ་པའོ། ། འདིར་སོང་མ་སོང་གཉིས་ལ་འགྲོ་བའི་བྱ་བ་ཐ་སྙད་
དུ་འགོག་ཅིང་། དེར་གོམ་བཞིན་པ་ལ་དགག་བྱ་སྦྱར་ནས་འགོག་པ་ཡིན་ཏེ། སོང་བ་ལ་བྱ་བ་འགགས་ཟིན་ལ།
མ་སོང་བའི་བྱ་བ་མ་བརྩམ་པ་ལ་བྱ་བ་མ་སྐྱེས་ཤིང་། ད་ལྟ་བགོམ་བཞིན་པ་ལ་འཇོག་པའི་ཕྱིར། དེ་ཡིད་ལ་
བཞག་ནས། རེ་ཞིག་སོང་ལ་མི་འགྲོ་སྟེ། { མ་སོང་བ་ལའང་འགྲོ་བ་མིན། ། སོང་དང་མ་སོང་མ་གཏོགས་
པར། །བགོམ་པ་བྱེད་པར་མི་འགྱུར་རོ། ། ཞེས་སོ། ། རེ་ཞིག་ནི་དགག་པའི་རིམ་པ་སྟོན་པ་ཡིན་ལ། ཤེས་
བྱ་ཆོས་ཅན། འགྲོ་བ་བོ་གང་ཞིག་འགྲོ་བའི་ཁྱད་འགོག་སོང་བའི་ལམ་ལ་མི་འགྲོ་བ་སྟེ་འགྲོ་བའི་བྱ་བ་མེད་ཅིང་།
འགྲོ་བའི་བྱ་བ་སྐྱེས་པ་མ་སོང་བའི་ལམ་ལ་འགྲོ་བའི་བྱ་བ་ཡོད་པ་མ་ཡིན་ཏེ། འགྲོ་བའི་བྱ་བ་ནི་ད་ལྟ་བ་ཉིད་ཡིན་
པའི་ཕྱིར། གལ་ཏེ་འགྲོ་བཞིན་པའི་ལམ་ལ་བྱ་བ་དང་མཚན་པ་ཡོད་དོ་ཞེ་ན། དེ་ཡང་མེད་དེ། བགོམ་བཞིན་
པའི་ལམ་རང་དབང་དུ་མེད་པའི་ཕྱིར་ཏེ། རྐང་པས་སོང་བའི་ཆ་འགའ་ཞིག་གི་བྱ་བ་འགགས་པ་དང་། དེས་
མ་སོང་བའི་ཆ་འགའ་ཞིག་གི་བྱ་བ་མ་སྐྱེས་པ་མ་གཏོགས་ངར་བགོམ་བཞིན་པའི་ལམ་བདེན་པ་བ་ཚད་མས་ཤེས་
པར་མི་འགྱུར་བའི་ཕྱིར་ཏེ། རྐང་པ་ལ་ཆ་དུ་མ་ཡོད་པའི་རྐང་པའི་སོར་མོའི་རྒྱབ་ཀྱིས་མནན་པའི་ཆ་ནི་དེས་སོང་
བའི་ཁོངས་སུ་གཏོགས་ལ། རྟིང་པས་མནན་པའི་མདུན་གྱི་ཕྱོགས་ནི་དེས་མ་སོང་བའི་ཁོངས་སུ་གཏོགས་པའི་
ཕྱིར། འོན་ཀྱང་བགོམ་བཞིན་པའི་ལམ་མེད་པར་མི་འདོད་དེ། རྐང་བའི་ཆ་དང་ཆ་ཅན་གང་གིས་མནན་པའི་
ཕྱོགས་དེ་དེའི་བགོམ་བཞིན་པར་ཐ་སྙད་དུ་འཇོག་རིགས་པའི་ཕྱིར་ཏེ་མི་འཇོག་ན་གང་ལ་བལྟོས་ཏེ་སོང་མ་སོང་
ཡང་བཞག་མི་ནུས་པར་འགྱུར་བའི་ཕྱིར་རོ། ། རིགས་པ་དེས་སོང་མ་སོང་བགོམ་བཞིན་པ་གསུམ་ལྟོས་ནས་
གྲུབ་པར་ཤེས་ཏེ་དེ་གསུམ་རང་བཞིན་གྱིས་མེད་པར་ཤེས་པར་འགྱུར་ལ། དེ་ཤེས་ན་ལམ་དེ་གསུམ་དུ་འཇོག་
པའི་རྐང་པ་དང་དེས་འགྲོ་བ་བོ་རང་བཞིན་མེད་པར་ཤེས་པར་འགྱུར་རོ། ། གཉིས་པ་ལ་གཉིས། ཕྱོགས་སྔ་མ་
དང་། དེ་དགག་པའོ། ། དང་པོ་ནི། གང་ན་གཡོ་བ་དེ་ན་འགྲོ། ། དེ་ཡང་གང་ཕྱིར་བགོམ་པ་ལ། ། གཡོ་
བ་སོང་མིན་མ་སོང་མིན། ། དེ་ཕྱིར་བགོམ་ལ་འགྲོ་བ་ཡོད། །ཅེས་སོ། ། ཁོ་ན་རེ། བགོམ་བཞིན་པའི་ལམ་
ལ་འགྲོ་བའི་བྱ་བ་ཡོད་ཙམ་མིན་པར་ངོ་བོས་ཡོད་དེ། ཡུལ་གང་ན་རྐང་པ་འདེགས་འཇོག་ལ་སོགས་པའི་ལུས་



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཡོ་བ་དེ་ན་འགྲོ་བའི་བྱ་བ་ཡོད་ལ། གཡོ་བ་དེ་ཡང་འགྲོ་བ་བོ་གང་གི་ཕྱིར་དུ་བགོམ་བཞིན་པའི་ལམ་ལ་ཡོད་ཀྱི།
གཡོ་བ་དེ་སྔར་ལྟར་སོང་ཟིན་མིན་པ་དང་མ་སོང་བའི་ལམ་དུ་ཡོད་པ་མིན་པ་དེའི་ཕྱིར་ཞེ་ན། གཉིས་པ་ལ་
གསུམ། ལས་ཚིག་དོན་དང་བཅས་ན་བྱ་བའི་ཚིག་དོན་གྱིས་སྟོང་པ། དེ་ལས་ལྡོག་པ། གཉིས་ཀ་དོན་དང་
བཅས་ན་ཧ་ཅང་ཐལ་བའོ། ། དང་བོ་ནི། བགོམ་ལ་འགྲོ་བ་ཡིན་པར་ནི། ཇི་ལྟ་བུར་ནི་འཐད་པར་
འགྱུར། ། གང་ཚེ་འགྲོ་བ་མེད་པ་ཡི། བགོམ་པ་འཐད་པ་མེད་ཕྱིར་རོ། ། ཞེས་སོ། ། བགོམ་བཞིན་པའི་
ལམ་ལ་འགྲོ་བའི་བྱ་བ་རང་ངོས་ནས་གྲུབ་པ་ཡིན་པར་ནི་ཚུལ་ཇི་ལྟ་བུར་ན་འཐད་པར་འགྱུར་ཞེས་པ་མི་འཐད་དེ།
གང་གི་ཚེ་སྟེ་གང་གི་ཕྱིར་འགྲོ་བའི་བྱ་བ་ཚིག་གི་དོན་དུ་མེད་པ་ཡི་བགོམ་བཞིན་པའི་ལམ་ཞེས་པ་ནི་འཐད་པ་མེད་
པའི་ཕྱིར། བྱ་བ་པ་ཡོད་དེ། འགྲོ་པའི་བྱ་བ་དེ་བགོམ་བཞིན་པའི་ལམ་ཞེས་པའི་ལས་ཚིག་གི་དོན་དུ་ཡོད་པའི་
ཚུལ་གྱིས་ངོ་བོས་ཡོད་ན། བྱ་བ་དེ་འགྲོའོ་ཞེས་པའི་བྱ་ཚིག་གི་དོན་དུ་མེད་དགོས་ཀྱང་དེའི་དོན་དུ་ཡོད་པའི་ཕྱིར་
ཏེ། འོན་ཀྱང་བྱ་བ་དེ་དེ་འདྲའི་ལས་ཚིག་གི་དོན་དུ་ངོ་བོས་གྲུབ་ན་ལམ་གྱི་ངོ་བོས་གྲུབ་དགོས་ལ། འགྲོ་ཞེས་
པའི་བྱ་ཚིག་གི་དོན་དུ་གྲུབ་ན་འགྲོ་བ་བོའི་ངོ་བོར་གྲུབ་དགོས་པ་ལས། བྱ་བ་ངོ་བོས་གྲུབ་པ་གཅིག་ཉིད་གཞི་སོ་
སོལ་བལྟོས་པར་འགལ་བའི་ཕྱིར་རོ། ། གཉིས་པ་ནི། གང་གི་བགོམ་པ་ལ་འགྲོ་བ། ། དེ་ཡི་བགོམ་ལ་འགྲོ་
མེད་པར། ། ཐལ་བར་འགྱུར་ཏེ་གང་གི་ཕྱིར། ། བགོམ་ལ་འགྲོ་བ་ཡིན་ཕྱིར་རོ། ། ཞེས་སོ། ། རྒོལ་བ་གང་
གི་ལྟར་ན་འགྲོ་བའི་བྱ་བ་དེ་འགྲོའོ་ཞེས་པའི་བྱ་ཚིག་གི་དོན་དུ་ངོ་བོས་གྲུབ་པའི་སྒོ་ནས་བགོམ་པ་ལ་འགྲོ་ཞེས་
བརྗོད་པ་དེ་ཡི་ཕྱོགས་ལ་ཆོས་ཅན། བགོམ་པའི་ལམ་ཞེས་པའི་ལས་ཚིག་གི་དོན་ལ་འགྲོ་བའི་བྱ་བ་མེད་པར་ཐལ་
བར་འགྱུར་ཏེ། རྒྱུ་མཚན་གང་གི་ཕྱིར་ན་འགྲོ་བའི་བྱ་བ་གཅིག་ལས་མེད་ཅིང་། གཅིག་པོ་དེ་བགོམ་པ་ལ་འགྲོ་
བ་ཞེས་པའི་བྱ་ཚིག་གི་དོན་དུ་ངོ་བོས་ཡོད་པ་ཡིན་པའི་ཕྱིར་རོ། ། འདི་ཡང་ངོ་བོས་གྲུབ་པ་འགོག་གི ། ཐ་
སྙད་དུ་བྱ་བ་གཅིག་ཉིད་ཚིག་དེ་གཉིས་ཀྱི་དོན་དུ་ཡོད་པ་མི་འགོག་སྟེ། ཐ་སྙད་དེ་ལྟར་དུ་འདོད་པ་མི་འགལ་
བའི་ཕྱིར། འདི་ནི། གང་དག་རང་མཚན་ཉིད་ཀྱིས་སོ་སོ་བ། ། དེ་དག་རྒྱུད་གཅིག་གཏོགས་པར་རིགས་མ་
ཡིན། ། ཞེས་གསུངས་པ་ལྟར་རང་གི་མཚན་ཉིད་ཀྱིས་གྲུབ་པ་ལ་ཆོས་གཅིག་ཐུན་མོང་དུ་བརྟེན་པ་འགལ་བའི་
དོན་ནོ། ། གསུམ་པ་ནི། བགོམ་ལ་འགྲོ་བ་ཡོད་ན་ནི། ། འགྲོ་བ་གཉིས་སུ་ཐལ་འགྱུར་ཏེ། ། གང་གིས་དེ་
བགོམ་གྱུར་པ་དང་། ། དེ་ལ་འགྲོ་བ་གང་ཡིན་པའོ། ། འགྲོ་བ་གཉིས་སུ་ཐལ་འགྱུར་ན། ། འགྲོ་བ་པོ་ཡང་
གཉིས་སུ་འགྱུར། ། གང་ཕྱིར་འགྲོ་བ་མེད་པར་ནི། འགྲོ་བ་འཐད་པར་མི་འགྱུར་རོ། ། ཞེས་སོ། ། གལ་
ཏེ་འགྲོ་བའི་བྱ་བ་གཅིག་པོ་དེ་བགོམ་པ་དང་འགྲོ་ཞེས་པའི་ཚིག་གཉིས་ཀའི་དོན་དུ་ངོ་བོས་ཡོད་དོ་ཞེ་ན། དེ་
16



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ཡང་མི་རིགས་ཏེ། དེ་ལྟར་ན་དེའི་ཚེ་ལམ་དང་ངོ་བོ་གཅིག་པའི་འགྲོ་བའི་བྱ་བ་དང༌
། ལམ་ལས་ངོ་བོ་ཐ་དད་
པའི་འགྲོ་བའི་བྱ་བ་གཉིས་སུ་ཡོད་པར་ཐལ་བར་འགྱུར་བའི་ཕྱིར་ཏེ། ཇི་ལྟར་ན། བྱ་བ་གང་གིས་བགོམ་བཞིན་
པའི་ལམ་དེ་བགོམ་ཞེས་པའི་ཐ་སྙད་འཐོབ་པར་འགྱུར་བའི་བྱ་བ་དེ་ལམ་དང་ངོ་བོ་གཅིག་པ་དང་། ལམ་དེ་ལ་
འགྲོ་ཞེས་པའི་ཐ་སྙད་བྱ་བའི་ཚིག་གི་དོན་དུ་གྱུར་བའི་བྱ་བ་གང་ཡིན་པ་དེ་འགྲོ་པ་པོའི་ངོ་བོར་ཡོད་ཅིང་ལམ་གྱི་
ངོ་བོར་མེད་པའི་ཕྱིར་དང་། བྱ་བ་དེ་གཉིས་རང་བཞིན་གྱིས་གྲུབ་པའི་སོ་སོ་བར་ཁས་བླངས་པའི་ཕྱིར། ཁྱབ་
སྟེ། རང་བཞིན་གྱིས་གྲུབ་པ་ཅིག་གཞི་སོ་སོ་གཉིས་ལས་ཉེན་པ་མི་འཐད་པའི་ཕྱིར་ཏེ། འཐད་ན་དེའི་ཚེ་འགྲོ་
བ་པོ་ཡང་ངོ་བོ་ཐ་དད་པ་གཉིས་སུ་འགྱུར་པའི་ཕྱིར་ཏེ། རྒྱུ་མཚན་གང་གི་ཕྱིར་ན། རྟེན་འགྲོ་བ་པོ་མེད་པར་
བརྟེན་པ་འགྲོ་བའི་བྱ་བ་འཐད་པར་མི་འགྱུར་བའི་ཕྱིར་རོ། ། གལ་ཏེ་སྐྱོན་མེད་དེ། གང་ཟག་གཅིག་ཉིད་ཀྱིས་
སྨྲ་བ་དང་འདུག་པ་དང་ལྟ་བའི་བྱ་བ་གསུམ་དུས་གཅིག་ཏུ་བྱེད་པ་ལྟ་བུ་ཡིན་པའི་ཕྱིར་ཞེ་ན། མི་མཚུངས་ཏེ།
གང་ཟག་གཅིག་ལ་དུས་གཅིག་ཏུ་ལྕེ་ལ་སོགས་པའི་ནུས་པའི་བྱེད་པ་པོ་གསུམ་ལས་སྨྲ་བ་ལ་སོགས་པའི་བྱ་བ་
གསུམ་འགྱུར་བ་མི་འགལ་ཡང་། ལམ་གྱི་སྟེང་དུ་འགྲོ་བའི་བྱ་བ་ལམ་དང་ངོ་བོ་གཅིག་མི་གཅིག་གཉིས་རྐང་བྱ་
གཅིག་གིས་དུས་གཅིག་ཏུ་བྱེད་མི་ནུས་པས། དེ་ལྟ་བུའི་བྱ་བ་གཉིས་དུས་གཅིག་ཏུ་ཡོད་ན་བྱ་བ་དེ་བྱེད་པ་པོ་
ཡང་གཉིས་སུ་འགྱུར་བའི་ཕྱིར་རོ། །
གཉིས་པ་བྱེད་པ་པོ་ལ་བརྟགས་ནས་དགག་པ་ལ་གསུམ། འགྲོ་བ་བའི་བྱ་བའི་རྟེན་དུ་ཡོད་པ་དགག་
རྣམ་གྲངས་གསུམ་གྱི་གང་ཟག་ལ་འགྲོ་བ་སྤྱིར་དགག། འགྲོ་བ་བོ་ལ་འགྲོ་བ་བྱེ་བྲག་ཏུ་དགག་པའོ། ། དང་པོ།
གལ་ཏེ་འགྲོ་བ་མེད་གྱུར་ན། །འགྲོ་བ་འཐད་པར་མི་འགྱུར་ཏེ། ། འགྲོ་བ་མེད་ན་འགྲོ་བ་བོ། །ཡོད་པ་ཉིད་
དུ་ག་ལ་འགྱུར། ། ཞེས་སོ། ། གལ་ཏེ་ལྷས་བྱིན་འགྲོའོ་ཞེས་བའི་ཐ་སྙད་འཐད་པ་ལས་ནི་འགྲོ་བ་བོ་དམིགས་
ལ། དེའི་ཕྱིར་འགྲོ་བའི་བྱ་བ་ཡང་ངོ་བོས་ཡོད་དོ་སྙམ་ན། སྔར་འགྲོ་པ་བོ་མེད་ཅིང་བསལ་བར་གྱུར་ན་དེ་ལ་
བལྟོས་བའི་འགྲོ་བའི་བྱ་བ་དཔྱད་པར་མི་འགྱུར་ཏེ། དཔྱད་པའི་ཚེ་འགྲོ་བ་མེད་ན་འགྲོ་བའི་བྱ་བ་རང་མཚན་
དང་ལྡན་པའི་སྒོ་ནས་འགྲོ་བ་བོ་ཡོད་པ་ཉིད་དུ་ག་ལ་འགྱུར་བའི་ཕྱིར། མི་འགྱུར་ཏེ། འགྲོ་བ་དང་འགྲོ་པ་པོ་
གཉིས་ཕན་ཚུན་ བལྟོས་ པའི་ རྟེན་བརྟེན་པ་ཡིན་པའི་ཕྱིར་རོ། ། གཉིས་ པ་ ནི། རེ་ཞིག་འགྲོ་ བོ་ འགྲོའོ་
ཞེས། ། ཇི་ ལྟར་འཐད་པ་ཉིད་དུ་འགྱུར། ། འགྲོ་བ་བོ་མིན་འགྲོ་བ་མིན། ། འགྲོ་ པོ་འགྲོ་པོ་མིན་པ་
ལས། ། གསུམ་པ་གང་ཞིག་འགྲོ་བར་འགྱུར། ། ཞེས་སོ། ། རེ་ཞིག་འགྲོ་བ་བོ་ཆོས་ཅན། ངོ་བོ་ཉིད་ཀྱིས་
འགྲོའོ་ཞེས་པ་ཇི་ལྟར་འཐད་པ་ཉིད་དུ་འགྱུར་ཏེ་མི་འགྱུར་བར་ཐལ། བཤད་པ་དང་འཆད་པའི་རིགས་པས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནོད་པའི་ཕྱིར། འགྲོ་བ་བོ་མིན་པ་ཆོས་ཅན། འགྲོ་བ་མིན་ཏེ། འགྲོ་བའི་བྱ་བ་མེད་པའི་ཕྱིར། འགྲོ་བ་དང་
འགྲོ་བ་བོ་དེ་གཉིས་ལས་ཕུང་གསུམ་པ་ཞིག་འགྲོ་བར་འགྱུར་བ་མི་འཐད་དེ། དེ་འདྲ་མི་སྲིད་པའི་ཕྱིར་ཏེ་འགྲོ་བ་
དང་འགྲོ་མིན་དངོས་འགལ་ཡིན་པའི་ཕྱིར། གསུམ་པ་ལ་གསུམ། བྱེད་ཚིག་དོན་དང་བཅས་ན་བྱེད་པ་པོའི་
ཚིག་དོན་གྱིས་སྟོང་བ། དེ་ལས་ལྡོག་པ། གཉིས་ཀ་དོན་དང་བཅས་ན་ཧ་ཅང་ཐལ་བའོ། ། དང་པོ་ནི། གང་
ཚེ་འགྲོ་བ་མེད་པར་ནི། ། འགྲོ་བ་འཐད་པར་མི་འགྱུར་ན། ། རེ་ཞིག་འགྲོ་པོ་འགྲོའོ་ཞེས། ། ཇི་ལྟར་འཐད་
པ་ཉིད་དུ་འགྱུར། ། ཞེས་སོ། ། འདིར་འགྲོ་བ་པོ་འགྲོ་ཞེས་པའི་སྔ་མ་བྱེད་པ་པོའི་ཚིག་དང་ཕྱེ་མ་བྱེད་ཚིག་
ཡིན་ལ། དེ་ཡང་འདི་འགྲོ་བར་བྱེད་ཅེས་པའོ། ། དེས་ན། རེ་ཞིག་འགྲོ་བ་བོ་འགྲོའོ་ཞེས་པའི་དོན་ངོ་བོས་
ཡོད་པ་ཇི་ལྟར་འཐད་ཉིད་དུ་འགྱུར་བ་མི་འཐད་དེ། གང་གི་ཚེ་འགྲོ་བའི་བྱ་བ་ཚིག་གི་དོན་དུ་མེད་པར་ནི་འགྲོ་
བ་བོ་ཞེས་པའི་བྱེད་པ་པོའི་ཚིག་འདི་འཐད་པར་མི་འགྱུར་བའི་ཕྱིར། དེར་ཐལ། འགྲོ་བ་བོ་འགྲོ་ཞེས་བའི་དོན་
རང་ངོས་ནས་གྲུབ་ན་འགྲོ་བའི་བྱ་བ་གཅིག་པོ་དེ་འགྲོ་བ་བོ་ཞེས་པའི་ཚིག་གི་དོན་དུ་མེད་ཅིང་། འགྲོ་ཞེས་པའི་
ཚིག་གི་དོན་དུ་ཡོད་དགོས་ཀྱི། ཚིག་དེ་གཉིས་ཀྱི་དོན་དུ་ངོ་བོས་གྲུབ་པའི་ཚུལ་གྱིས་ཡོད་པ་མི་རུང་བའི་ཕྱིར།
དེར་ཐལ། འགྲོ་བ་བོ་ཞེས་པའི་ཚིག་གི་དོན་དུ་ཡོད་ན་འགྲོ་བའི་བྱ་བ་བྱེད་པ་པོ་ལ་ཡོད་དགོས་ལ། འགྲོ་ཞེས་
པའི་ཚིག་གི་དོན་དུ་ཡོད་ན་ལམ་ལ་ཡོད་དགོས་པས། ངོ་བོས་གྲུབ་ན་གཞི་སོ་སོ་བ་ལ་བྱ་བ་གཅིག་ཐུན་མོང་དུ་
བརྟེན་པ་མི་རིགས་པའི་ཕྱིར། གཉིས་པ་ནི། གང་གི་ཕྱོགས་ལ་འགྲོ་བ་བོ། ། འགྲོ་བ་དེ་ལ་འགྲོ་མེད་པའི། །
འགྲོ་བ་ཡིན་པར་ཐལ་འགྱུར་ཏེ། ། འགྲོ་བ་འགྲོ་བར་འདོད་ཕྱིར་རོ། ། ཞེས་སོ། ། གལ་ཏེ་རྒོལ་བ་གང་གི་
ཕྱོགས་ལ་འགྲོ་བའི་བྱ་བ་དེ་འགྲོ་བ་བོའི་ཚིག་གི་དོན་དུ་ངོ་བོས་ཡོད་པར་འདོད་པ་དེ་ལ་ཆོས་ཅན། འགྲོ་ཞེས་
བའི་ཚིག་གི་དོན་དུ་འགྲོ་བའི་བྱ་བ་མེད་པའི་འགྲོ་བ་བོ་ཡིན་པར་ཐལ་བར་འགྱུར་ཏེ། འགྲོ་བའི་བྱ་བ་གཅིག་ལས་
མེད་ལ། གཅིག་པོ་དེ་འགྲོ་བ་པོ་ཞེས་བའི་ཚིག་གི་དོན་དུ་ཡོད་པའི་སྒོ་ནས་འགྲོ་བ་པོ་འགྲོ་བར་འདོད་པའི་ཕྱིར་
རོ། ། རྟགས་ཁྱབ་སྔར་བཞིན་བསྒྲུབ་པར་བྱའོ། ། གསུམ་པ་ནི། གལ་ཏེ་འགྲོ་བོ་འགྲོ་འགྱུར་ན། ། འགྲོ་བ་
གཉིས་སུ་ཐལ་འགྱུར་ཏེ། ། གང་གི་འགྲོ་བོར་མངོན་པ་དང་། ། འགྲོ་བོར་གྱུར་ནས་གང་འགྲོ་བའོ། ། ཞེས་
སོ། །གལ་ཏེ་འགྲོ་བ་པོ་ཞེས་དང་འགྲོ་ཞེས་པའི་ཚིག་གཉིས་ཀྱི་དོན་དུ་འགྲོ་པའི་བྱ་བ་ངོ་བོས་ཡོད་པར་འགྱུར་
ན་ནི་འགྲོ་པ་བོའི་སྟེང་ན་རང་གི་ངོ་བོར་གྱུར་པའི་འགྲོ་བའི་བྱ་བ་དང་རང་ལས་ངོ་བོ་ཐ་དད་པའི་འགྲོ་བའི་བྱ་བ་
གཉིས་སུ་ཡོད་པར་ཐལ་བར་འགྱུར་ཏེ། འགྲོ་བའི་བྱ་བ་གང་གིས་འགྲོ་བ་པོར་མངོན་པ་སྟེ་བརྗོད་པའི་འགྲོ་བའི་
བྱ་བ་འགྲོ་པ་པོར་གྱུར་པ་དང་། འགྲོ་བ་པོར་གྱུར་ནས་འགྲོ་བའི་བྱ་བ་གང་ཞིག་བྱེད་པའི་ཚིག་གི་དོན་དུ་གྱུར་
18



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
པའི་འགྲོ་བའི་བྱ་བ་དེ་འགྲོ་བ་པོ་ལས་ངོ་བོ་ཐ་དད་པའི་ཚུལ་གྱིས་ཡོད་པར་འགྱུར་པ་ལས་དེ་ལྟར་མི་རུང་བར་
བསྒྲུབས་ཟིན་པའི་ཕྱིར། དེ་ནི་བྱ་བ་དེ་ཉིད་ལ་བལྟོས་པའི་འགྲོ་བ་པོ་ངོ་བོ་ཐ་དད་གཉིས་ཀྱང་ཡོད་དགོས་པའི་
སྐྱོན་སྟོན་པའོ། ། རང་ལུགས་ནི། ཚིག་གཉིས་ཀའི་དོན་དུ་བྱ་བ་གཅིག་ཡོད་ཀྱང་ཐ་སྙད་པའི་ཡོད་ཚུལ་དུ་
འདོད་པས་མི་འགལ་ལོ། ། གསུམ་པ་བྱ་བ་ཡོད་པའི་སྒྲུབ་བྱེད་ལ་བརྟགས་ནས་འགོག་པ་ལ་གཉིས། འགྲོ་བའི་
བྱ་བ་ཡོད་པའི་སྒྲུབ་བྱེད་འགོག་པ་དང་། དེས་གནས་པའི་བྱ་བ་ཡང་རང་མཚན་པ་ཁེགས་པར་བསྟན་པའོ། །
དང་པོ་ལ་བཞི། ཐོག་མའི་རྩོམ་པ་དགག འགྲོ་བའི་ལམ་དགག འགྲོ་བའི་གཉེན་པོ་དགག ཐ་མའི་ལྡོག་པ་
དགག་པའོ། དང་པོ་ལ་གཉིས། རྩོམ་པ་ཉིད་དགག་པ་དང་། གང་དུ་བརྩམ་པའི་ལམ་དགག་པའོ། ། དང་
པོ་ནི། སོང་ལ་འགྲོ་བའི་རྩོམ་མེད་དེ། ། མ་སོང་བ་ལའང་འགྲོ་རྩོམ་མེད། ། བགོམ་ལ་རྩོམ་པ་ཡོད་མིན་
ན། ། གང་དུ་འགྲོ་ལ་རྩོམ་པར་བྱེད། ། ཅེས་སོ། ། ཁོ་ན་རེ། སྐྱེས་བུ་སྡོད་པ་བཏང་ནས་འགྲོ་བར་རྩོམ་
པར་བྱེད་པས་འགྲོ་བའི་བྱ་བ་ངོ་བོས་ཡོད་དོ་སྙམ་ན། ཤེས་བྱ་ཆོས་ཅན། སྐྱེས་བུ་འགྲོ་བའི་བྱ་བ་འགགས་པ་
སོང་བའི་ལམ་ལ་དེའི་འགྲོ་བའི་བྱ་བ་རྩོམ་པ་མེད་ཅིང་། དེ་མ་སོང་བའི་ལམ་ལའང་དེའི་འགྲོ་བའི་རྩོམ་པ་མེད་
དེ། འགྲོ་བའི་བྱ་བ་འགགས་པ་ནི་འདས་ལ། མ་སྐྱེས་པ་ནི་མ་འོངས་པ་ཡིན་པས་དེ་གཉིས་དང་འགྲོ་བར་རྩོམ་
བཞིན་པའི་བྱ་བ་ད་ལྟར་བ་ཡིན་པ་རྣམས་འགལ་བའི་ཕྱིར། འགྲོ་བཞིན་པའི་བགོམ་པ་ལ་ཡང་འགྲོ་བའི་རྩོམ་པ་
ཐ་སྙད་དུ་ཡོད་ཀྱང་ངོ་བོས་ཡོད་པ་མ་ཡིན་ཏེ། བགོམ་བཞིན་པའི་ལམ་རང་མཚན་པ་མེད་པར་སྔར་བསྟན་ཟིན་
པའི་ཕྱིར། དེ་ལྟར་ན་གང་དུ་འགྲོ་བ་ལ་རྩོམ་པར་བྱེད་པའི་ལམ་རང་བཞིན་གྱིས་མེད་པས་དེར་འགྲོ་རྩོམ་བྱེད་པ་
རང་བཞིན་གྱིས་གྲུབ་པ་མེད་དེ། དེ་ལྟར་ཡོད་པ་འགལ་བའི་ཕྱིར། གཉིས་པ་ནི། འགྲོ་བ་རྩོམ་པའི་སྔ་རོལ་
ན། ། གང་དུ་འགྲོ་ བ་རྩོམ་འགྱུར་བའི། ། བགོམ་ པ་ མེད་ཀྱང་ སོང་བ་མེད། ། མ་སོང་འགྲོ་བ་ག་ལ་
ཡོད། །ཅེས་སོ། ། སྐྱེས་བུ་འགྲོ་བ་རྩོམ་པའི་སྔ་རོལ་བསྡད་པའི་གནས་སྐབས་ན་སྐྱེས་བུ་གང་འགྲོ་བར་རྩོམ་
པར་འགྱུར་བའི་བགོམ་པའི་ལམ་མེད་ཅིང་། དེ་སོང་བའི་ལམ་ཡང་མེད་དེ། དེའི་ཚེ་ལམ་གྱི་ངོ་བོ་དེ་གཉིས་མ་
སྐྱེས་པའི་ཕྱིར། ཁྱབ་སྟེ། ངོ་བོ་ཉིད་ཀྱིས་འགྲོ་བར་རྩོམ་པར་བྱེད་པ་ཞིག་ཡོད་ན་འགྲོ་པར་རྩོམ་པའི་སྔ་རོལ་ཏུ་
ཡོད་དགོས་པའི་ཕྱིར། དེར་ཐལ། འགྲོ་རྩོམ་བྱེད་པའི་ལམ་ནི་རང་དུས་སུ་ཡོད་པར་འཇོག་དགོས་པའི་ཕྱིར་ཏེ།
དེ་ལྟར་མིན་ན། དུས་ཀུན་ཏུ་འགྲོ་རྩོམ་བྱེད་དགོས་པར་འགྱུར་བས། འགྲོ་རྩོམ་མི་བྱེད་པ་མེད་པར་འགྱུར་པའི་
ཕྱིར་རོ། ། དེ་ལྟར་འདོད་ན་མི་འཐད་དེ། ལྷས་བྱིན་བསྡད་པ་བཏང་ནས་འགྲོ་བའི་བྱ་བ་ལ་འཇུག་པར་འདོད་
དགོས་པའི་ཕྱིར། སྐྱེས་བུ་མ་སོང་བའི་ལམ་ལ་འགྲོ་བའི་རྩོམ་པ་ག་ལ་ཡོད་དེ། དེ་ལ་འགྲོ་བའི་བྱ་བ་རྩོམ་པའི་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར་རོ། ། གཉིས་པ་ནི། འགྲོ་བ་རྣམ་པ་ཐམས་ཅད་དུ། ། སྣང་བ་མེད་པ་ཉིད་ཡིན་ན། ། སོང་བ་ཅི་ཞིག་
བགོམ་པ་ཅི། ། མ་སོང་ཅི་ཞིག་རྣམ་པར་བརྟག །ཅེས་སོ། ། གལ་ཏེ་སོང་མ་སོང་དང་བགོམ་བཞིན་པའི་
ལམ་གསུམ་ཡོད་པས། འགྲོ་བ་མེད་ན་ནི་དེ་གསུམ་མི་རུང་ངོ༌། ། ཞེ་ན། དེ་ཡང་མི་རིགས་ཏེ། གང་གི་ཚེ་
དོན་དམ་དཔྱོད་བྱེད་ཀྱི་རིགས་པས་དཔྱད་པའི་ཚེ་འགྲོ་བའི་རྩོམ་པ་རྣམ་པ་ཐམས་ཅད་དུ་སྣང་བ་མེད་པ་ཉིད་
ཡིན་པ་དེ་ཚེ་ན། སོང་བ་ནི་ཅི་ཞིག་དང་མ་སོང་བ་ནི་ཅི་ཞིག་ཅེས་རྣམ་པར་བརྟག་པར་བྱ་བར་མེད་པའི་ཕྱིར།
དེར་ཐལ། འགྲོ་བའི་རྩོམ་པ་མེད་ན་འགྲོ་བའི་ལམ་གསུམ་བཞག་ཏུ་མི་རུང་བའི་ཕྱིར་རོ། ། གསུམ་པ་ནི། རེ་
ཞིག་འགྲོ་བོ་མི་སྡོད་དེ། །འགྲོ་བ་པོ་མིན་སྡོད་པ་མིན། ། འགྲོ་པོ་འགྲོ་བ་ཡིན་པ་ལས། ། གསུམ་པ་གང་ཞིག་
སྡོད་པར་འགྱུར། ། གང་ཚེ་འགྲོ་བ་མེད་པར་ནི། ། འགྲོ་པོ་འཐད་པར་མི་འགྱུར་ན། ། རེ་ཞིག་འགྲོ་པོ་སྡོད་
དེ་ཞེས། ། ཅི་ལྟར་འཐད་པ་ཉིད་དུ་འགྱུར། ། ཞེས་སོ། ། བསྡད་པ་རང་བཞིན་གྱིས་ཡོད་པས་འགྲོ་པ་ཡོད་
དོ་ཞེ་ན། རེ་ཞིག་འགྲོ་བ་པོ་ཆོས་ཅན། རང་བཞིན་གྱིས་མི་སྡོད་དེ། འོག་ཏུ་འཆད་པའི་རིགས་པས་གནོད་
པའི་ཕྱིར། འགྲོ་བ་པོ་མིན་པ་སྡོད་བ་པོ་ཆོས་ཅན། རང་བཞིན་གྱིས་སྡོད་པ་མིན་ཏེ། ། སྡོད་པའི་སྔ་རོལ་ནས་
སྡོད་པ་པོར་མ་གྲུབ་པའི་ཕྱིར། ཁྱབ་སྟེ། རང་བཞིན་གྱིས་སྡོད་ན་འདུག་པའི་བྱ་བ་ལ་མ་བལྟོས་པར་སྡོད་དགོས་
པའི་ཕྱིར་ཏེ། སྡོད་པའི་བྱ་བ་ལ་བལྟོས་ཏེ་སྡོད་དགོས་ན་ཐ་སྙད་དུ་བསྡད་ཀྱི། རང་བཞིན་གྱིས་བསྡད་པར་མ་
སོང་བའི་ཕྱིར། སྡོད་པའི་སྔ་རོལ་ནས་སྡོད་པ་པོར་མ་གྲུབ་སྟེ། གྲུབ་ནའང་དུས་ཐམས་ཅད་དུའང་སྡོད་པ་པོར་
འགྱུར་བས་འགྲོ་བ་པོ་དང་འགྲོ་བ་སོགས་མི་འཐད་དགོས་པའི་ཕྱིར། འགྲོ་བ་པོ་དང་འགྲོ་བ་པོ་མིན་པའང་
གཞན་གསུམ་པ་གང་ཞིག་སྡོད་པར་འགྱུར་ཏེ། དེ་འདྲ་མི་སྲིད་པའི་ཕྱིར་རོ། ། རྒྱུ་མཚན་གང་གི་ཚེ་སྟེ་ཕྱིར་
འགྲོ་བའི་བྱ་བ་ཚིག་གི་དོན་དུ་མེད་པར་ནི་འགྲོ་བ་བོ་འཐད་པར་མི་འགྱུར་ན། རེ་ཞིག་འགྲོ་བ་བོ་སྡོད་དོ་ཞེས་སྨྲ་
བ་ཇི་ལྟར་འཐད་པ་ཉིད་དུ་འགྱུར་ཏེ་མི་རིགས་སོ། ། བཞི་བ་ནི། བགོམ་ལས་ལྡོག་པར་མི་འགྱུར་ཏེ། ། སོང་
དང་མ་སོང་ལས་ཀྱང་མིན། ། ཞེས་སོ། ། སྔར་སོང་ཟིན་དང་མ་སོང་བ་གཉིས་ལ་འགྲོ་བའི་བྱ་བ་ལས་ཕྱིར་
ལྡོག་པ་ཐ་སྙད་དུ་མེད་དོ། ། དེ་གཉིས་ལས་འགྲོ་བའི་བྱ་བ་འགགས་པ་དང་མ་སྐྱེས་པའི་ཕྱིར། བགོམ་བཞིན་
པ་ལས་ངོ་བོ་ཉིད་ཀྱིས་སླར་ལྡོག་པར་མི་འགྱུར་ཏེ། བགོམ་བཞིན་པར་ངོ་བོས་གྲུབ་ན་དུས་ཀུན་ཏུ་བགོམ་བཞིན་
པར་འགྱུར་བས་ལྡོག་བཞིན་པ་མི་འཐད་པའི་ཕྱིར། དེར་ཐལ། གཞི་གཅིག་ལ་བལྟོས་པའི་ཕར་བགོམ་བཞིན་
པ་དང་ཚུར་ལྡོག་བཞིན་པ་གཉིས་འགལ་བའི་ཕྱིར་རོ། ། སོང་ཟིན་པ་དང་མ་སོང་བའི་ལམ་ལས་ཀྱང་འགྲོ་བའི་
བྱ་བ་ལྡོག་པ་མིན་ཏེ། རིམ་པ་ལྟར་འགྲོ་བའི་བྱ་བ་ཞིག་པ་དང་མ་སྐྱེས་པའི་ཕྱིར་རོ། ། གཉིས་པ་ནི། འགྲོ་བ་
20



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དང་ནི་འཇུག་པ་དང་། ། ལྡོག་པ་ཡང་ནི་འགྲོ་བ་དང་། ། ཞེས་སོ། ། གལ་ཏེ་གནས་པ་རང་བཞིན་གྱིས་ཡོད་
དོ་སྙམ་ན། གནས་པ་རང་བཞིན་གྱིས་མེད་དེ་དེ་དང་སྒྲུབ་བྱེད་དུ་བཀོད་པའི་འགྲོ་བ་དང་གནས་པ་ལ་འཇུག་པ་
རྩོམ་པ་དང་། གནས་པ་ལ་ལྡོག་པ་ལ་ཡང་ནི་འགྲོ་བ་འགོག་པའི་སུན་འབྱིན་བརྗོད་ཚུལ་སྔ་མ་དང་མཚུངས་པས་
ངོ་བོས་གྲུབ་པ་འགོག་ནུས་པའི་ཕྱིར། ཇི་ལྟར་མཚུངས་ན། རེ་ཞིག་གནས་པོ་མི་འགྲོ་སྟེ། ། ཞེས་སོགས་དང་།
གནས་ལ་གནས་པའི་རྩོམ་མེད་དེ། ། ཞེས་སོགས་བསྒྱུར་ནས་འགོག་ཚུལ་འགྲེ་བའི་ཕྱིར་རོ། ། བཞི་བ་བྱ་བའི་
ངོ་བོ་ལ་བརྟགས་ནས་འགོག་པ་ལ་གཉིས། འགྲོ་བ་བོ་དང་གཅིག་དང་ཐ་དད་བརྟགས་ནས་དགག་པ་དང་།
འགྲོ་བ་བོར་འཇོག་པའི་བྱ་བ་ལ་བྱ་བ་གཉིས་པ་ཡོད་མེད་བརྟག་པའོ། ། དང་བོ་ནི། འགྲོ་བ་དེ་དང་འགྲོ་བ་
པོ། ། དེ་ཉིད་ཅེས་ཀྱང་བྱར་མི་རུང་། ། འགྲོ་བ་དང་ནི་འགྲོ་བ་པོ། ། གཞན་ཉིད་ཅེས་ཀྱང་བྱར་མི་
རུང་། གལ་ཏེ་ འགྲོ་བ་གང་ཡིན་པ། ། དེ་ཉིད་འགྲོ་པོ་ཡིན་གྱུར་ན། ། བྱེད་པ་པོ་དང་ལས་ གཉིས་
ཀྱང་། ། གཅིག་པ་ཉིད་དུ་ཐལ་བར་འགྱུར། ། གལ་ཏེ་འགྲོ་དང་འགྲོ་བ་པོ། ། གཞན་པ་ཉིད་དུ་རྣམ་བརྟག་
ན། །འགྲོ་པོ་མེད་པའི་འགྲོ་བ་དང་། ། འགྲོ་བ་མེད་པའི་འགྲོ་པོར་འགྱུར། ༈ གང་དག་དངོས་པོ་གཅིག་པ་
དང་། །དངོས་པོ་གཞན་པ་ཉིད་དུ་ནི། ། གྲུབ་པར་གྱུར་པ་ཡོད་མིན་ན། དེ་གཉིས་གྲུབ་པ་ཇི་ལྟར་
ཡོད། ། ཅེས་སོ། ། སྐྱེས་བུ་གོམ་པ་འདོར་བ་ཡོད་པས་འགྲོ་བ་པོ་རང་བཞིན་གྱིས་ཡོད་དོ་ཞེ་ན། དེ་མི་འཐད་
པར་ཐལ། སྐྱེས་བུ་གོམ་པ་འདོར་བའི་འགྲོ་བའི་བྱ་བ་དེ་དང་འདོར་མཁན་གྱི་འགྲོ་བ་པོ་སྐྱེས་བུ་གཉིས་ནི།
རང་བཞིན་གྱིས་གཅིག་པ་དེ་ཉིད་ཅེས་ཀྱང་བྱར་མི་རུང་ཞིང་འགྲོ་བ་དང་ནི་འགྲོ་བ་པོ་གཉིས་ནི་རང་བཞིན་གྱིས་
གཞན་པ་ཉིད་ཅེས་ཀྱང་བྱར་མི་རུང་བའི་ཕྱིར། གལ་ཏེ་རྟགས་དང་པོ་མ་གྲུབ་ན། བྱེད་པ་པོ་དང་ལས་སུ་བྱ་བ་
གཉིས་ཀྱང་ཐ་དད་མེད་པའི་གཅིག་པ་ཉིད་དུ་ཐལ་བར་འགྱུར་ཏེ། འགྲོ་བའི་བྱ་བ་གང་ཡིན་པ་དེ་ཉིད་དང་འགྲོ་
བ་པོ་གཉིས་རང་བཞིན་གྱིས་གཅིག་ཏུ་ཁས་བླངས་པའི་ཕྱིར། གལ་ཏེ་རྟགས་ཕྱི་མ་མ་གྲུབ་ན། དེ་ཡང་མི་འཐད་
པར་ཐལ། ཡང་འགྲོ་བའི་བྱ་བ་དང་འགྲོ་བ་པོ་ངོ་བོ་ཉིད་ཀྱིས་གཞན་པའི་ཐ་དད་པ་ཉིད་དུ་གྲུབ་མ་གྲུབ་བརྟགས་
ན་དེའི་ཚེ། འགྲོ་བ་པོ་ལ་བལྟོས་པ་མེད་པའི་འགྲོ་བའི་བྱ་བ་དང་། འགྲོ་བའི་བྱ་བ་ལ་བལྟོས་པ་མེད་པའི་འགྲོ་བ་
པོ་བཟུང་དུ་ཡོད་པར་འགྱུར་ན་ནི་དེ་ལྟར་འཛིན་པ་ཡང་མིན་པའི་ཕྱིར། སྔ་ཕྱི་གཉིས་ལས་བཟློག་པ་འཕེན་
ནོ། ། དེའི་ཕྱིར་བྱེད་པ་པོ་དང་བྱ་བ་གང་དག་དངོས་པོ་སྟེ་རང་བཞིན་གཅིག་པ་དང༌། དངོས་པོ་སྟེ་རང་
བཞིན་གཞན་པ་ཉིད་དུ་གྲུབ་པར་གྱུར་པ་ཡོད་པ་ཡིན་ན། དེ་གཉིས་རང་བཞིན་གྱིས་གྲུབ་པ་ཇི་ལྟར་ཡོད་པར་
འགྱུར་ཏེ་མི་རིགས་པར་ཐལ། དེ་ལྟར་ཡོད་པ་ལ་རིགས་པས་གནོད་པའི་ཕྱིར། གཉིས་པ་ལ་གཉིས། བྱ་བ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་མེད་པ་དགག་པ་དང་། ཡོད་པར་འདོད་པ་དགག་པའོ། ། དང་པོ་ནི། འགྲོ་བ་གང་གིས་འགྲོ་པོར་
མངོན། ། འགྲོ་བ་དེ་ནི་དེ་འགྲོ་མིན། ། གང་ཕྱིར་འགྲོ་བའི་སྔ་རོལ་མེད། ། གང་ཞིག་གང་དུ་འགྲོ་བར་
འགྱུར། ། ཞེས་སོ། །གལ་ཏེ་ཁྱོད་འགྲོ་བའི་བྱ་བ་གཅིག་ཉིད་ཀྱིས་འགྲོ་བ་བོ་འགྲོ་བར་འཇོག་པས་ཁྱོད་རང་
ལ་མཚུངས་སོ་ཞེ་ན། ངེད་འགྲོ་བ་བོ་དང་འགྲོ་བའི་བྱ་བ་ཐ་སྙད་དུ་ཡོད་པར་འདོད་པས་སྐྱོན་མེད་ལ། རང་
བཞིན་གྱིས་གྲུབ་པར་འདོད་པ་ལ་སྐྱོན་ཡོད་དེ། འདི་ལྟར་འགྲོ་བའི་བྱ་བ་གང་གི་འགྲོ་བ་བོར་མངོན་པར་གསལ་
བར་བྱེད་པའི་འགྲོ་བའི་བྱ་བ་དེ་ནི་འགྲོ་བ་བོར་རང་བཞིན་གྱིས་གྲུབ་པ་དེ་འགྲོ་བར་བྱེད་པ་མིན་པའི་ཕྱིར་ཏེ།
གང་གི་ཕྱིར་ན་སྐྱེས་བུ་གང་ཞིག་གྲོང་ངམ་གྲོང་ཁྱེར་གང་དུ་འགྲོ་བར་མཐོང་བ་བཞིན་དུ། འགྲོ་བའི་སྔ་རོལ་དུ་
འགྲོ་བའི་བྱ་བ་ལ་མ་བལྟོས་པར་འགྲོ་བ་བོ་མེད་པའི་ཕྱིར། དེར་ཐལ། འགྲོ་བ་བོ་ནི་འགྲོ་བའི་བྱ་བ་ལ་བལྟོས་
ནས་འཇོག་གི ། འགྲོ་བའི་བྱ་བ་ལ་བལྟོས་པ་མེད་པར་སྔར་ནས་འགྲོ་བ་བོར་འཇོག་ན་དུས་ཐམས་ཅད་དུ་འགྲོ་
བ་བོར་འགྱུར་བས་སྡོད་པ་པོ་མེད་པར་ཐལ་བའི་ཕྱིར་རོ། ། དེས་ན་འགྲོ་བའི་བྱ་བ་གཅིག་པོ་དེའི་སྔར་འགྲོ་བའི་
བྱ་བ་གཉིས་བ་ཞིག་ཀྱང་མེད་དེ། འགྲོ་བ་བོ་མེད་པར་དེ་འགྲོ་བའི་བྱ་བ་སྔར་གྲུབ་པ་མེད་པའི་ཕྱིར་རོ། །
གཉིས་པ་ནི། འགྲོ་བ་གང་གིས་འགྲོ་བོར་མངོན། ། དེ་ལས་གཞན་པ་དེ་འགྲོ་མིན། ། གང་ཕྱིར་འགྲོ་བོ་
གཅིག་པུ་ལ། ། འགྲོ་བ་གཉིས་སུ་མི་འཐད་དོ། ། ཞེས་སོ། ། ཅི་སྟེ་འགྲོ་བར་འཇོག་པའི་བྱ་བ་དེ་ལས་གཞན་
པའི་བྱ་བ་གཉིས་པ་དུས་མཉམ་པ་ཞིག་གི་སྒོ་ནས་འགྲོ་བར་འཇོག་གོ་ཞེ་ན། འགྲོ་བའི་བྱ་བ་གང་གིས་འགྲོ་བ་བོ་
ལ་མངོན་པར་གསལ་བར་བྱེད་པའི་བྱ་བ་དེ་ལས་གཞན་པའི་བྱ་བ་གཉིས་པ་དུས་མཉམ་པ་ཞིག་གི་སྒོ་ནས་དེ་འགྲོ་
བར་བྱེད་པ་ནི་འཐད་པ་མིན་ཏེ། གང་གི་ཕྱིར་ན་འགྲོ་བ་པོ་གཅིག་པུ་ཞིག་ལ་འགྲོ་བ་པོ་དང་གཅིག་པ་དང་ངོ་བོ་
ཐ་དད་པའི་བྱ་བ་གཉིས་སུ་ཡོད་པ་མི་འཐད་པར་བཤད་ཟིན་པའི་ཕྱིར་རོ། །
གཉིས་པ་ཐུན་མོང་དུ་མཇུག་བསྡུ་བ་ལ་གཉིས། རྣམ་གྲངས་གསུམ་གྱི་མཇུག་བསྡུ་བ་དང་
། དེས་གྲུབ་
པའི་དོན་ནོ། ། དང་པོ་ནི། འགྲོ་བོ་ཡིན་པར་གྱུར་པ་ནི། འགྲོ་རྣམ་གསུམ་དུ་འགྲོ་མི་བྱེད། ། མ་ཡིན་པར་ནི་
གྱུར་དེ་ཡང་། །འགྲོ་རྣམ་གསུམ་དུ་འགྲོ་མི་བྱེད། ། ཡིན་པ་མ་ཡིན་གྱུར་པ་ཡང་། ། འགྲོ་རྣམ་གསུམ་དུ་འགྲོ་
མི་བྱེད། ། ཅེས་སོ། ། འགྲོ་བ་པོ་ཡིན་པར་གྱུར་པ་དེ་ནི་ཆོས་ཅན། རང་བཞིན་གྱིས་མི་འགྲོ་སྟེ། སོང་མ་
སོང་བགོམ་བཞིན་པའི་འགྲོ་བའི་ལམ་རྣམ་པ་གསུམ་དུ་རང་བཞིན་གྱིས་འགྲོ་བར་མི་བྱེད་པའི་ཕྱིར། འགྲོ་བ་པོ་
མ་ཡིན་པར་ནི་གྱུར་པ་དེ་ཡང་ཆོས་ཅན། རང་བཞིན་གྱིས་མི་འགྲོ་སྟེ་ལམ་དེ་རྣམ་པ་གསུམ་དུ་འགྲོ་བར་མི་བྱེད་
པའི་ཕྱིར། འགྲོ་བ་པོ་ཡིན་པ་དང་དེ་མ་ཡིན་པ་གཉིས་ཀར་གྱུར་པ་ཡང་ཆོས་ཅན། རང་བཞིན་གྱིས་མི་འགྲོ་སྟེ།



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དེ་རྣམ་པ་གསུམ་གང་དུ་འགྲོ་བར་མི་བྱེད་པའི་ཕྱིར། གཉིས་པ་ནི། དེ་ཕྱིར་འགྲོ་དང་འགྲོ་པོ་དང་། བགྲོད་
པར་བྱ་བའང་ཡོད་མ་ཡིན། ཞེས་སོ། ། ཤེས་བྱ་ཆོས་ཅན། དེ་ལྟར་འགྲོ་བའི་བྱ་བ་དང་འགྲོ་བ་པོ་དང་བགྲོད་
པར་བྱ་བའི་གཞི་རང་བཞིན་གྱིས་ཡོད་པ་མ་ཡིན་ཏེ། བརྟགས་ཤིང་དཔྱད་པའི་ཚེ་དཔྱད་དོན་མི་རྙེད་པ་དེའི་
ཕྱིར་རོ། ། གཉིས་པ་ནི། འགྲོ་འོང་རང་བཞིན་མེད་པར་སྟོན་པའི་རྒྱ་ཆེར་རོལ་བ་ལ་སོགས་པའི་ལུང་དྲངས་པ་
རྣམས་སོ། ། དེ་ལྟར་མཛད་པ་ཐམས་ཅད་ཀྱང་རང་བཞིན་གྱིས་གྲུབ་པ་ལ་བྱ་བྱེད་ཀྱི་རྣམ་གཞག་མི་འཐད་ཅིང་
ཐ་སྙད་དུ་ཡོད་པ་ལ་འགྲོ་འོང་སོགས་བྱ་བྱེད་ཀྱི་རྣམ་གཞག་ཐམས་ཅད་འཐད་པ་ཡིན་ནོ་ཞེས་གོ་བར་བྱ་བའི་ཆེད་
དེ། མཚོན་པ་ཙམ་ཞིག་བརྗོད་ལ་རྒྱུས་པར་རྗེའི་ཊཱིཀྐ་སོགས་ལས་ཤེས་པར་བྱའོ། ། གསུམ་པ་ནི། འགྲོ་བ་
དང་འོང་བ་བརྟག་པ་ཞེས་བྱ་བའི་རབ་ཏུ་བྱེད་པ་གཉིས་པའི་རྣམ་པར་བཤད་པའོ། ། གཉིས་པ་བདག་མེད་
གཉིས་རྒྱས་པར་བཤད་པ་ལ་ལྔ། ཆོས་དང་གང་ཟག་སོ་སོར་ཕྱེ་སྟེ་བཤད་པ། དངོས་པོ་ཙམ་རང་བཞིན་གྱིས་
སྟོང་པར་བསྟན་པ། བདག་མེད་པའི་དེ་ཁོ་ན་ཉིད་ལ་འཇུག་ཚུལ། དུས་རང་བཞིན་གྱིས་སྟོང་པར་བསྟན་པ།
སྲིད་པའི་རྒྱུན་རང་བཞིན་གྱིས་སྟོང་པར་བསྟན་པའོ། ། དང་པོ་ལ་གཉིས། ཆོས་ཀྱི་བདག་མེད་པ་དང་།
གང་ཟག་གི་བདག་མེད་བཤད་པའོ། ། དང་པོ་ལ་གཉིས། ཆོས་གསུམ་བདག་མེད་པར་བཤད་པ་དང་། དེ་
ལ་བདག་ཡོད་པའི་སྒྲུབ་བྱེད་དགག་པའོ། ། དང་པོ་ལ་གསུམ། སྐྱེ་མཆེད་དང་། ཕུང་པོ་དང་། ཁམས་ལ་
ཆོས་བདག་དགག་པའོ། ། དང་པོ་ལ་གསུམ། རབ་བྱེད་ཀྱི་གཞུང་། དེ་ལུང་དང་སྦྱར་བ། མཚན་བསྟན་
པའོ། ། དང་པོ་ལ་གཉིས། ཕྱོགས་སྔ་དགོད་པ་དང་། དེ་དགག་པའོ། ། དང་པོ་ནི། ལྟ་དང་ཉན་དང་
སྣོམ་པ་དང་། མྱོང་བར་བྱེད་དང་རེག་བྱེད་ཡིད། དབང་པོ་དྲུག་སྟེ་དེ་དག་གི ། སྤྱོད་ཡུལ་བལྟ་བར་བྱ་ལ་
སོགས། ། ཞེས་སོ། ། ཁོ་ན་རེ། ཡུལ་དང་དབང་པོ་རྣམས་རང་བཞིན་གྱིས་ཡོད་དེ། མངོན་པ་ནས་ལྟ་བ་
དང་ཉན་པ་དང་སྣོམ་པ་དང་མྱང་བར་བྱེད་པ་དང་རེག་པར་བྱེད་པ་དང་སེམས་པར་བྱེད་པའི་ཡིད་ཀྱི་དབང་པོ་
དྲུག་སྟེ། དབང་པོ་དེ་དག་གི་སྤྱོད་ཡུལ་བལྟ་བར་བྱ་བ་དང་ལ་སོགས་པས་ཉན་པར་བྱ་བ་ནས་ཤེས་པར་བྱ་བའི་
བར་དྲུག་གསུངས་པའི་ཕྱིར་ཞེ་ན། གཉིས་པ་དགག་པ་ལ་གཉིས། ལྟ་བའི་ཆོས་གསུམ་ལ་རང་བཞིན་དགག་པ་
དང་། རིགས་པ་དེས་གཞན་ལའང་རང་བཞིན་ཁེ་།ས་ཚུལ་ལོ། ། དང་པོ་གཉིས། ལྟ་བའི་བྱེད་པ་པོ་དགག་
པ་དང་། ལྟ་བའི་ལས་དང་བྱ་བ་དགག་པའོ། ། དང་པོ་ལ་གཉིས། མིག་བྱེད་པ་པོ་ཡིན་པ་དགག་པ་དང་།
བདག་གམ་རྣམ་ཤེས་བྱེད་པ་པོར་གྲུབ་པ་དགག་པའོ། ། དང་པོ་ལ་གཉིས། རང་ལ་མི་ལྟ་བའི་རྟགས་ཀྱིས་
དགག་པ་དང་། ལྟ་བའི་བྱ་བ་དང་འབྲེལ་མ་འབྲེལ་བརྟགས་ནས་དགག་པའོ། །དང་པོ་ལ་གསུམ། རྟགས་
23



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགོད་པ། མ་ངེས་པ་སྤང་བ། དོན་བསྡུ་བའོ། ། དང་པོ་ནི། ལྟ་དེ་རང་གི་བདག་ཉིད་ནི། ། དེ་ལ་ལྟ་བ་ན་
ཡིན་ཉིད། ། གང་ཞིག་རང་ལ་མི་ལྟ་བ། ། དེ་དག་གཞན་ལ་ཇི་ལྟར་ལྟ། ། ཞེས་སོ། ། ཡུལ་གཟུགས་ལ་ལྟ་
བར་བྱེད་པའི་མིག་དབང་དེ་ཆོས་ཅན། རང་གི་བདག་ཉིད་དེ་ལ་ནི་ལྟ་བ་མ་ཡིན་པ་ཉིད་ཁོ་ན་སྟེ། རང་ཉིད་
རང་གི་བལྟ་བྱ་ཡིན་པའི་སྒོ་ནས་རང་ལ་བྱ་བ་བྱེད་པ་འགལ་པའི་ཕྱིར། དེ་ལྟར་གང་ཞིག་རང་ལ་མི་ལྟ་བའི་མིག་
དེ་དག་ཆོས་ཅན། ཁྱོད་སྔོ་སོགས་ཡུལ་གཞན་ལ་ཡང་ངོ་བོ་ཉིད་ཀྱིས་ཇི་ལྟར་ལྟ་བ་ཡོད་དེ་མེད་པར་ཐལ། རང་
ལ་མི་ལྟ་བའི་ཕྱིར། དཔེར་ན། རྣ་བ་ལ་སོགས་པ་བཞིན་ནོ། ། འདི་ནི་ངོ་བོ་ཉིད་ཀྱིས་ལྟ་ན་རྐྱེན་ལ་མི་བལྟོས་
པས་གཞན་ལ་ལྟ་བ་བཞིན་དུ་རང་ལའང་ལྟ་དགོས་པའི་དོན་ནོ། ། གཉིས་པ་ནི། ལྟ་བ་རབ་ཏུ་བསྒྲུབ་པའི་
ཕྱིར། ། མེ་ཡི་དཔེ་ཡིས་ནུས་མ་ཡིན། ། སོང་དང་མ་སོང་བགོམ་པ་ཡིས། ། དེ་ནི་ལྟ་བཅས་ལན་བཏབ་
བོ། ། ཞེས་སོ། ། གལ་ཏེ་རང་ལ་མི་ལྟ་ཡང་གཞན་ལ་རང་བཞིན་གྱིས་ལྟ་སྟེ། མེས་རང་མི་སྲེག་ཀྱང་གཞན་
སྲེག་པར་བྱེད་པ་བཞིན་ནོ། ། ཞེ་ན། མིག་གིས་ལྟ་བ་ངོ་བོ་ཉིད་ཀྱིས་ཡོད་པར་རབ་ཏུ་བསྒྲུབ་པའི་ཕྱིར་དུ་མེ་ཡི་
དཔེ་བཀོད་པས་ནི་སྒྲུབ་པར་བྱེད་ནུས་པ་མ་ཡིན་ཏེ། སྔར་སོང་དང་མ་སོང་བགོམ་བཞིན་པ་ལ་འགྲོ་འོང་གི་བྱ་བ་
རང་མཚན་པ་འགོག་པའི་རིགས་པ་ཡིས། མེའི་དཔེ་དངོས་དེ་ནི་དོན་ལྟ་བ་དང་བཅས་པ་ལྷན་ཅིག་ལན་བཏབ་
ཅིང་བཀག་པའི་ཕྱིར་ཏེ། ཇི་ལྟར་ན། རེ་ཞིག་བལྟས་ལ་མི་ལྟ་ སྟེ། ། ཞེས་དང་། རེ་ཞིག་སྲེག་པོ་མི་སྲེག་
སྟེ། ། ཞེས་སྦྱོར་བའི་ཚུལ་གྱིས་བཀག་པའི་ཕྱིར། མིག་གིས་རང་ལ་མི་ལྟ་བ་ནི་མིག་ལྡན་གྱི་གང་ཟག་ལ་མི་ལྟ་
བའི་དོན་མིན་གྱི། མིག་ཉིད་ཀྱིས་མིག་ཉིད་ལ་དངོས་སུ་མི་ལྟ་བའི་དོན་ནོ། །གསུམ་པ་ནི། གང་ཚེ་ཅུང་ཟད་
མི་ལྟ་བ། ། ལྟ་བར་བྱེད་པ་མ་ཡིན་ནོ། ། ལྟ་བས་ལྟ་བར་བྱེད་ཅེས་བྱར། ། དེ་ནི་ཇི་ལྟར་རིགས་པར་
འགྱུར། ། ཞེས་སོ། ། མིག་དབང་ཆོས་ཅན། གཟུགས་ལ་ལྟ་བྱེད་དུ་རང་བཞིན་གྱིས་མ་གྲུབ་པར་ཐལ།
དུས་གང་གི་ཚེ་རང་དང་གཞན་ལ་ངོ་བོ་ཉིད་ཀྱིས་ཅུང་ཟད་ཀྱང་མི་ལྟ་བའི་ཕྱིར། དེས་ན་གཟུགས་ལ་རང་བཞིན་
གྱིས་ལྟ་བར་བྱེད་པ་མ་ཡིན་ཏེ། ལྟ་བྱེད་དུ་རང་བཞིན་གྱིས་མ་གྲུབ་པའི་ཕྱིར། འདོད་ན། གཟུགས་ལ་རང་
བཞིན་གྱིས་ལྟ་བས་ན་ལྟ་བར་བྱེད་ཅེས་བྱ་བར་བརྗོད་པ་དེ་ནི་ཆོས་ཅན། ཇི་ལྟར་རིགས་པར་འགྱུར་བ་མི་འཐད་
པར་ཐལ། དེ་འདྲ་མེད་པའི་ཕྱིར། གཉིས་པ་ནི། ལྟ་བ་ལྟ་ཉིད་མ་ཡིན་ཏེ། ། ལྟ་བ་མིན་པ་མི་ལྟ་ཉིད། །
ཅེས་སོ། ། མིག་ཆོས་ཅན། ཁྱོད་ལྟ་བའི་བྱེད་པ་པོར་རང་བཞིན་གྱིས་མ་གྲུབ་སྟེ། ཁྱོད་ལྟ་བ་བོར་གྲུབ་ཟིན་
ནས་སླར་ལྟ་བའི་བྱ་བ་དང་འབྲེལ་བ་ཉིད་མ་ཡིན་པའི་ཕྱིར། ཁྱབ་སྟེ་སྔར་ལྟ་བའི་བྱེད་པ་པོར་གྲུབ་ཟིན་ན།
སླར་ལྟ་བའི་བྱ་བ་ལ་བལྟོས་པར་མི་རིགས་པའི་ཕྱིར་ཏེ། གལ་ཏེ་སླར་བལྟོས་ན་ཁྱོད་ཀྱི་སྟེང་ན་ལྟ་བའི་བྱ་བ་རང་
24



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དང་ངོ་བོ་གཅིག་པ་དང་ངོ་བོ་ཐ་དད་པ་གཉིས་དུས་གཅིག་ཏུ་ཡོད་པར་འགྱུར་བས། དེ་ལ་ནི་སྔར་བཤད་པའི་
རིགས་པས་གནོད་པའི་ཕྱིར། དེར་ཐལ། ལྟ་བའི་བྱ་བ་གཅིག་ཉིད་དུ་བྱེད་པོ་དང་བྱ་བ་གཟུགས་གཉིས་ཀྱི་སྟེང་
ན་ངོ་བོས་གྲུབ་པ་མི་འཐད་པའི་ཕྱིར། གལ་ཏེ་མིག་ལྟ་བའི་རང་བཞིན་མིན་པ་དང་འབྲེལ་ཞེ་ན། དེ་ཡང་མི་
རིགས་པར་ཐལ། མིག་ལྟ་བའི་རང་བཞིན་མིན་པ་ཡང་གཟུགས་ལ་མི་ལྟ་བ་ཉིད་དུ་ངེས་པའི་ཕྱིར་ཏེ། དེ་ལྟ་
བའི་བྱ་བ་དང་བྲལ་བའི་ཕྱིར། སོར་རྩེ་བཞིན་ནོ། ། གཉིས་པ་བདག་གམ་རྣམ་ཤེས་བྱེད་པ་པོ་ཡིན་པ་དགག་
པ་ལ་གཉིས། རིགས་པ་སྔ་མས་ཁེགས་ཚུལ། རིགས་པ་གཞན་བསྟན་པའོ། ། དང་པོ་ནི། ལྟ་བ་ཉིད་ཀྱིས་ལྟ་
བ་པོའང་། ། རྣམ་པར་བཤད་པས་ཤེས་པར་བྱ། ། ཞེས་སོ། ། གལ་ཏེ་བདག་གམ་རྣམ་ཤེས་ལྟ་བ་པོར་ངོ་བོ་
ཉིད་ཀྱིས་ཡོད་དོ་ཞེ་ན། ཤེས་བྱ་ཆོས་ཅན། བདག་གམ་རྣམ་ཤེས་ལྟ་བ་པོར་རང་བཞིན་གྱིས་མ་གྲུབ་པར་ཐལ།
མིག་ལྟ་བའི་བྱེད་པོར་རང་བཞིན་གྱིས་གྲུབ་པ་འགོག་པའི་རིགས་པ་དེ་ཉིད་ཀྱིས་བདག་དང་རྣམ་ཤེས་གཉིས་རང་
བཞིན་གྱིས་ལྟ་བ་པོ་ཡིན་པའང་བཀག་པ་རྣམ་པར་བཤད་པས་ཤེས་པར་བྱ་བ་ཡིན་པའི་ཕྱིར། དེ་ཡང་། ལྟ་བོ་
རང་གི་བདག་ཉིད་ནི། ། ལྟ་བས་ལྟ་བ་ཉིད་མ་ཡིན། ། ཞེས་སོགས་སྦྱར་ནས་འགོག་པའོ། འདིར་ལྟ་བར་
བྱེད་པ་པོ་དང་། །ལྟ་བར་བྱེད་པ་དང་། ལྟ་བའི་བྱ་བའང་ཐ་སྙད་དུ་འཇོག་ཀྱང་། དེ་གསུམ་ངོ་བོས་གྲུབ་
པར་འདོད་ན་ལྟ་བའི་བྱ་བ་ཡང་གསུམ་ཡོད་དགོས་ཤིང་། ལྟ་བ་པོ་ཡང་གསུམ་དུས་གཅིག་ཏུ་ཡོད་པར་འགྱུར་
རོ། ། གཉིས་པ་ནི། མ་སྤངས་ལྟ་པོ་ཡོད་མིན་ཏེ། ། ལྟ་བ་སྤངས་པ་གྱུར་ཀྱང་ངོ་། ། ཞེས་སོ། །གལ་ཏེ་ལྟ་
བའི་ལས་དང་བྱེད་པ་ཡོད་པས་ལྟ་བ་པོ་རང་བཞིན་གྱིས་ཡོད་དོ་ཞེ་ན། དེ་ཡང་མི་འཐད་དེ། ལྟ་བའི་བྱ་བ་མ་
སྤངས་པ་སྟེ་དེ་ལ་བལྟོས་པའི་ལྟ་བ་པོ་རང་བཞིན་གྱིས་ཡོད་པ་མ་ཡིན་ཞིང་། ལྟ་བའི་བྱ་བ་སྤངས་པར་གྱུར་པ་སྟེ་
དེ་ལ་མི་བལྟོས་པའི་ལྟ་བ་པོ་ཡང་ཡོད་པ་མིན་པའི་ཕྱིར། རྟགས་དང་པོ་གྲུབ་སྟེ། ལྟ་བའི་བྱ་བ་ལ་བལྟོས་ན་ལྟ་བ་
པོར་རང་བཞིན་གྱིས་ཡོད་པར་མི་རིགས་པའི་ཕྱིར། གཉིས་པ་གྲུབ་སྟེ། ལྟ་བའི་བྱ་བ་ལ་མི་ལྟོས་པའི་ལྟ་བ་པོ་
མེད་པར་བསྒྲུབས་ཟིན་པའི་ཕྱིར། གཉིས་པ་ནི། ལྟ་བོ་མེད་ན་བལྟ་བྱ་དང་། ། ལྟ་བ་དེ་དག་ག་ལ་ཡོད། །
བལྟ་བྱ་ལྟ་བ་མེད་པའི་ཕྱིར། ། རྣམ་པར་ཤེས་པ་ལ་སོགས་བཞི། ། ཡོད་མིན་ཉེ་བར་ལེན་པ་སོགས། ། ཇི་
ལྟར་བུར་ན་འཐད་པར་འགྱུར། ། ཞེས་སོ། ། གལ་ཏེ་བལྟ་བྱ་ལས་དང་ལྟ་བ་རང་བཞིན་གྱིས་ཡོད་སྙམ་ན།
དེ་མ་འཐད་པར་ཐལ། ལྟ་བ་པོ་རང་བཞིན་གྱིས་མེད་ན། དེ་ལ་བལྟོས་པའི་བལྟ་བྱ་དང་ལྟ་བ་དེ་དག་རང་
བཞིན་གྱིས་ག་ལ་ཡོད་དེ་མེད་པའི་ཕྱིར། དེར་ཐལ། བྱེད་པོ་མེད་ན་དེའི་བྱ་བ་མི་འགྲུབ་པའི་ཕྱིར། རྣམ་པར་
ཤེས་པ་ལ་སོགས་ཏེ་རིག་པ་དང་ཚོར་བ་དང་སྲེད་པ་བཞི་པོ་ཡང་རང་བཞིན་གྱིས་ཡོད་པ་མིན་ཏེ། བལྟ་བྱ་དང་
25



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟ་བ་སོགས་རང་བཞིན་གྱིས་མེད་པའི་ཕྱིར། ཉེ་བར་ལེན་པ་དང་སོགས་ཀྱིས་སྲིད་པ་དང་སྐྱེ་རྒུ་སོགས་ཀྱང་ཇི་
ལྟར་བུར་ན་རང་བཞིན་ གྱིས་ཡོད་པར་འགྱུར་ཏེ། རྣམ་ཤེས་ སོགས་བཞི་རང་བཞིན་ གྱིས་མེད་པའི་ཕྱིར།
གཉིས་པ་རིགས་པ་དེ་གཞན་ལ་སྦྱར་བ་ནི། ལྟ་བས་ཉན་དང་སྣོམ་པ་དང༌། ། མྱང་བར་བྱེད་དང་རེག་བྱེད་
ཡིད། ། ཉན་པ་པོ་དང་མཉན་པོ་སོགས། ། རྣམ་པར་བཤད་པ་ཤེས་པར་བྱ། ། ཞེས་སོ། ། ལྟ་བའི་ཆོས་
གསུམ་ལ་རང་བཞིན་འགོག་པའི་རིགས་པ་དེ་ཉིད་ཀྱིས། རྣ་བས་ཉན་པ་དང་། སྣས་སྣོམ་པ་དང་། ལྕེས་མྱང་
བར་བྱེད་པ་དང་། ལུས་ཀྱིས་རེག་པར་བྱེད་པ་དང་། ཡིད་ཀྱིས་སེམས་པར་བྱེད་པ་དང་། ཉན་པ་པོ་དང་།
མཉན་པར་བྱ་བ་དང་། སོགས་ཀྱིས་སྣོམ་པ་པོ་དང་། རྣམ་པར་བྱ་བ་ནས་སེམས་པ་པོ་དང་སེམས་པར་བྱ་བ་
རྣམས་ཀྱང་རང་བཞིན་མེད་པར་རྣམ་པར་བཤད་པར་ཤེས་པར་བྱ་སྟེ། ཉན་པ་རང་གི་བདག་ཉིད་ནི། ། དེ་ལ་
ཉན་པ་ཉིད་མ་ཡིན། ། ཞེས་སོགས་སྦྱར་བའི་ཚུལ་གྱིས་འགོག་པ་ཡིན་པའི་ཕྱིར། ལས་ནི་ཡུལ་དྲུག་དང་། བྱ་
བ་ནི་ལྟ་བ་དང་ཉན་པོ་སོགས་དང་། བྱེད་པ་པོ་ལ་གཉིས་ཏེ། མིག་སོགས་བྱེད་པ་པོ་དང་། ཡང་ན་བདག་གམ་
རྣམ་ཤེས་དྲུག་བྱེད་པ་པོ་འཇོག་སྟེ། ཕྱི་མ་བྱེད་པ་པོར་འཇོག་ཚེ། དབང་པོ་དྲུག་ལ་ནི་བྱེད་པ་ཞེས་བྱའོ། །
གཉིས་པ་ནི། སྲིད་པ་འཕོ་བའི་མདོ་ལ་སོགས་པ་རྣམས་སོ། ། གསུམ་པ་ནི། དབང་པོ་བརྟག་པ་ཞེས་བྱ་བ་
རབ་ཏུ་བྱེད་པ་གསུམ་པའི་རྣམ་པར་བཤད་པའོ། ། གཉིས་པ་ཕུང་བོ་ལ་ཆོས་བདག་དགག་པ་ལ་གསུམ།
རབ་བྱེད་ཀྱི་གཞུང་། ལུང་སྦྱར་བ། མཚན་བསྟན་པའོ། ། དང་པོ་ལ་གསུམ། གཟུགས་ཕུང་རང་བཞིན་
གྱིས་གྲུབ་པ་དགག རིགས་པ་དེ་ཕུང་བོ་ལྷག་མ་ལ་སྦྱར་བ། རྩོད་འཆད་ཀྱི་ལན་གདབ་ཚུལ་ལོ། ། དང་པོ་ལ།
ཁོ་ན་རེ། མངོན་པ་ལས་གཟུགས་ནི་འབྱུང་བ་བཞི་དང་། འབྱུང་གྱུར་གྱི་གཟུགས་སུ་གསུངས་པས། རྒྱུ་འབྲས་
རྣམས་ལ་རང་བཞིན་ཡོད་དོ་ཞེ་ན། དེ་དགག་པ་ལ་གསུམ། དོན་གཞན་པ་ལ་རྒྱུ་འབྲས་དགག ཡོད་མེད་ལ་
རྒྱུ་འབྲས་དགག འདྲ་མི་འདྲ་ལ་རྒྱུ་འབྲས་དགག་པའོ། ། དང་པོ་ལ་གཉིས། དམ་བཅའ་བ་དང་། སྒྲུབ་
བྱེད་བསྟན་པའོ། ། དང་པོ་ནི། གཟུགས་ཀྱི་རྒྱུ་ནི་མ་གཏོགས་པར། ། གཟུགས་ནི་དམིགས་པར་མི་འགྱུར་
རོ། ། གཟུགས་ཞེས་བྱ་བ་མ་གཏོགས་པར། ། གཟུགས་ཀྱི་རྒྱུ་ཡང་མི་སྣང་ངོ་། ། ཞེས་སོ། ། མིག་དབང་ལ་
སོགས་པའི་འབྲས་གཟུགས་ཀྱི་རྒྱུ་བ་སོགས་འབྱུང་བ་བཞི་པོ་དེ་དག་ལས་ནི་མ་གཏོགས་པར་ཏེ་ངོ་བོ་ཉིད་ཀྱིས་ཐ་
དད་པའི་མིག་སོགས་འབྱུང་གྱུར་གྱི་གཟུགས་ནི་དམིགས་པར་མི་འགྱུར་ལ། དེར་མ་ཟད་འབྲས་བུ་འབྱུང་གྱུར་
གྱི་གཟུགས་ཞེས་བྱ་བ་མ་གཏོགས་པར་ཏེ་ངོ་བོ་ཉིད་ཀྱིས་ཐ་དད་པའི་འབྱུང་གྱུར་གྱི་གཟུགས་ཀྱི་རྒྱུ་འབྱུང་བ་བཞི་
ཡང་མི་སྣང་སྟེ། འབྱུང་བ་དང་འབྱུང་གྱུར་གཉིས་ཕན་ཚུན་བལྟོས་ནས་གྲུབ་པའི་ཕྱིར་རོ། ། གཉིས་པ་ནི།
26



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
གཟུགས་ཀྱི་རྒྱུ་ནི་མ་གཏོགས་པར། ། གཟུགས་ན་གཟུགས་ནི་རྒྱུ་མེད་པར། ། ཐལ་བར་འགྱུར་ཏེ་དོན་གང་
ཡང་། ། རྒྱུ་མེད་པ་ནི་གང་ནའང་མེད། ། གལ་ཏེ་གཟུགས་ནི་མ་གཏོགས་པར། ། གཟུགས་ཀྱི་རྒྱུ་ཞིག་ཡོད་
ན་ནི། ། འབྲས་བུ་མེད་པའི་རྒྱུར་འགྱུར་ཏེ། ། འབྲས་བུ་མེད་པའི་རྒྱུ་མེད་དོ། ། ཞེས་སོ། ། ངོ་བོ་ཉིད་
ཀྱིས་ཡོད་ན་འབྲས་གཟུགས་ཀྱི་རྒྱུ་འབྱུང་པ་ལ་ནི་མ་གཏོགས་པར་ཏེ་ངོ་བོ་ཐ་དད་པའི་འབྲས་གཟུགས་མིག་
སོགས་ཡོད་པར་འགྱུར་ལ། དེ་ལྟར་ན་འབྲས་གཟུགས་དེ་དག་ནི་རྒྱུ་མེད་པར་འབྱུང་བར་ཐལ་བར་འགྱུར་ཞིང་།
དེ་ལ་འདོད་མི་ནུས་ཏེ། དོན་དངོས་པོ་གང་ཡང་རྒྱུ་མེད་པ་ནི་གང་ནའང་མེད་པའི་ཕྱིར། གལ་ཏེ་འབྲས་བུའི་
གཟུགས་ནི་མ་གཏོགས་པར་ཏེ་དེར་བལྟོས་མེད་དུ་གཟུགས་ཀྱི་རྒྱུ་ཞིག་ངོ་བོ་ཉིད་ཀྱིས་ཡོད་ན་ནི་དེ་མི་རིགས་ཏེ།
རྒྱུའི་གཟུགས་འབྱུང་བ་བཞི་ནི་འབྲས་བུ་མེད་པའི་ཕྱིར། འབྲས་བུ་མེད་པའི་རྒྱུ་ནི་མེད་དེ། རྒྱུར་རྣམ་པར་
འཇོག་བྱེད་མེད་པའི་ཕྱིར། ནམ་མཁའི་མེ་ཏོག་བཞིན་ནོ། ༑ རང་བཞིན་གྱིས་གྲུབ་ན་བལྟོས་མེད་དུ་ཡོད་
དགོས་པའི་རིགས་པ་སྟེ་སྔར་བཤད་པའི་རང་བཞིན་གྱི་དོན་དྲན་དགོས་སོ། གཉིས་པ་ནི། གཟུགས་ཡོད་ན་
ཡང་གཟུགས་ཀྱི་ནི། ། རྒྱུ་ཡང་འཐད་པར་མི་འགྱུར་ཉིད། ། གཟུགས་མེད་ན་ཡང་གཟུགས་ཀྱི་ནི། ༑ རྒྱུ་
ཡང་འཐད་པར་མི་འགྱུར་ཉིད། རྒྱུ་མེད་པ་ཡི་གཟུགས་དག་ནི། འཐད་པར་མི་རུང་རུང་མིན་ཉིད། ། དེ་
ཕྱིར་གཟུགས་ཀྱི་རྣམ་པར་རྟོག ། འགའ་ཡང་རྣམ་པར་བརྟག་མི་བྱ། ། ཞེས་སོ། ། རྒྱུ་འབྱུང་བ་རྣམས་ནི་
འབྲས་བུ་འབྱུང་གྱུར་ཡོད་མེད་གང་གི་རྒྱུར་ངོ་བོ་ཉིད་ཀྱིས་མ་གྲུབ་སྟེ། གལ་ཏེ་འབྲས་གཟུགས་ནི་ངོ་བོ་ཉིད་ཉིད་
ཀྱིས་ཡོད་ན་ཡང་རྒྱུས་འབྲས་བུ་ལ་ཅི་ཡང་མི་ནུས་པས་གཟུགས་ཀྱི་རྒྱུ་ཡང་འཐད་པར་མི་འགྱུར་བ་ཉིད་དང་།
འབྲས་གཟུགས་མེད་ན་ཡང་རྒྱུས་དགོས་པ་མེད་པས་འབྲས་གཟུགས་ཀྱི་ནི་རྒྱུ་ཡང་འཐད་པར་མི་འགྱུར་བ་ཉིད་
ཡིན་པའི་ཕྱིར། རྒྱུ་གཟུགས་མེད་ནའང་འབྲས་བ།ཟུགས་རང་བཞིན་གྱིས་ཡོད་དོ་སྙམ་ན། དེ་ནི་ཤིན་ཏུ་མི་
རིགས་ཏེ། རྒྱུ་མེད་པ་ཡི་འབྲས་བུའི་གཟུགས་དག་ནི་འཐད་པར་མི་རུང་ཞིང་རུང་བ་མིན་པ་ཉིད་ཀྱི་ཕྱིར་ཏེ།
རྒྱུ་མེད་ལས་སྐྱེ་བ་ནི་ཤིན་ཏུ་ཐ་ཆད་པའི་ཕྱིར། རྒྱུ་མཚན་དེའི་ཕྱིར་རྣལ་འབྱོར་པ་དེ་ཉིད་རིག་པས་གཟུགས་ཀྱི་
རྣམ་པར་རྟོག་པ་ཐོགས་བཅས་ཐོགས་མེད་ཅེས་བྱ་བ་ལ་སོགས་པ་འགའ་ཡང་རང་བཞིན་གྱིས་ཡོད་པར་རྣམ་པར་
བརྟག་པར་མི་བྱ་ཞིང་བྱར་མི་འོས་སོ། ། གསུམ་པ་རྒྱུ་དང་འདྲ་མི་འདྲ་ལ་འབྲས་བུ་དགག་པ་ནི། འབྲས་བུ་རྒྱུ་
དང་འདྲ་བ་ཞེས། ། བྱ་བ་འཐད་པ་མ་ཡིན་ཏེ། ། འབྲས་བུ་རྒྱུ་དང་མི་འདྲ་ཞེས། །བྱ་བའང་འཐད་པ་མ་
ཡིན་ནོ། ། ཞེས་སོ། ། གཞན་ཡང་། འབྲས་བུའི་གཟུགས་མིག་སོགས་ནི་རྒྱུ་འབྱུང་བ་རྣམས་དང་ངོ་བོ་ཉིད་
ཀྱིས་འདྲ་བ་ཞེས་བྱ་བ་ནི་འཐད་པ་མ་ཡིན་ཏེ། འབྱུང་བ་བཞི་ནི་སྲ་གཤེར་དྲོ་གཡོ་བའི་རྣམ་ཅན་ཡིན་ལ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་གྱུར་དབང་པོ་སོབ་ས་ནི་དེ་ལྟར་མ་ཡིན་པའི་ཕྱིར། ཁྱབ་སྟེ། ངོ་བོ་ཉིད་ཀྱིས་འདྲ་ན་ཆ་ཐམས་ཅད་ནས་
འདྲ་དགོས་པའི་ཕྱིར། འབྲས་བུའི་གཟུགས་མིག་སོགས་ཆོས་ཅན། རང་རྒྱུ་འབྱུང་བ་རྣམས་དང་རིགས་མི་
འདྲ་བར་འབྱུང་ཞེས་བྱ་བའང་འཐད་པ་མ་ཡིན་པར་ཐལ། རིགས་གཏན་མི་འདྲ་བར་བསྐྱེད་ན་གཟུགས་ཀྱི་
རིགས་ཅན་བསྐྱེད་པ་མི་འཐད་པས། མི་འདྲ་བ་ཐམས་ཅད་བསྐྱེད་པར་འགྱུར་བའི་ཕྱིར། གཉིས་པ་རིགས་པ་
དེ་ཕུང་བོ་ལྷག་པ་ལ་སྦྱར་བ་ནི། ཚོར་དང་འདུ་ཤེས་འདུ་བྱེད་དང་
། ། སེམས་དང་དངོས་པོ་ཐམས་ཅད་
ཀྱང་། ། རྣམ་པ་དག་ནི་ཐམས་ཅད་དུ། ། གཟུགས་ཉིད་ཀྱིས་ནི་རིམ་པར་མཚུངས། །ཞེས་སོ། ། ཚོར་བ་
དང་འདུ་ཤེས་དང་འདུ་བྱེད་དང་སེམས་དང་མཚན་མཚོན་དང་རྒྱུ་འབྲས་དང་ཆ་དང་ཆ་ཅན་ལ་སོགས་པའི་
དངོས་པོ་ཐམས་ཅད་ཀྱང་རང་བཞིན་གྱིས་མེད་དེ། གཟུགས་དེ་རང་གི་རྒྱུ་ལས་དེ་ཉིད་དང་གཞན་དུ་ཡོད་མེད་
རྣམ་པར་དཔྱོད་པའི་རིགས་པས་དཔྱད་ནས་མི་རྙེད་པའི་རིགས་པ་དེ་ཉིད་ཀྱིས་ནི། འགོག་ཚུལ་གྱི་རིམ་པ་ཇི་ལྟ་
བ་བཞིན་དུ་རྣམ་པ་དག་ནི་ཐམས་ཅད་དུ་མི་རྙེད་པར་མཚུངས་པའི་ཕྱིར། གསུམ་པ་རྩོད་འཆད་ཀྱི་ཚེ་ལན་
གདབ་ཚུལ་ནི། སྟོང་པ་ཉིད་ཀྱིས་བརྩད་བྱས་ཚེ། ། གང་ཞིག་ལན་འདེབས་སྨྲ་བྱེད་པ། ། དེ་ཡི་ཐམས་ཅད་
ལན་བཏབ་མིན། ། བསྒྲུབ་པར་བྱ་དང་མཚུངས་པར་འགྱུར། ། སྟོང་པ་ཉིད་ཀྱིས་བཤད་བྱས་ཚེ། ། གང་
ཞིག་སྐྱོན་འདོགས་སྨྲ་བྱེད་པ། ། དེ་ཡི་ཐམས་ཅད་སྐྱོན་བཏགས་མིན། ། བསྒྲུབ་པར་བྱ་དང་མཚུངས་པར་
འགྱུར། ། ཞེས་སོ། ། རང་བཞིན་སྟོང་པ་ཉིད་ཀྱི་དོན་བསྟན་པའི་སྒོ་ནས་གཟུགས་ལ་རང་བཞིན་མེད་དོ་ཞེས་
བཙད་པ་སྟེ་རྩོད་པ་བྱས་པའི་ཚེ། རྒོལ་བ་གང་ཞིག་གཟུགས་ལ་རང་བཞིན་ཡོད་དེ། ཚོར་བ་ལ་རང་བཞིན་ཡོད་
པའི་ཕྱིར་ཞེས་ལན་འདེབས་སྨྲ་བར་བྱེད་པ་དེ་ཡི་དེ་ལྟ་བུ་ཐམས་ཅད་ནི་ཡང་དག་པའི་ལན་བཏབ་པ་མ་ཡིན་ཏེ།
དེ་འདྲ་བ་དེ་སྒྲུབ་བྱེད་བསྒྲུབ་པར་བྱ་བ་དང་མཚུངས་བ་ཅན་དུ་འགྱུར་བའི་ཕྱིར། ཡང་རང་བཞིན་སྟོང་པ་ཉིད་
དུ་སྨྲ་བ་རྒྱུར་བྱས་པ་ཉིད་ཀྱི་སྒོ་ནས་གཟུགས་ལ་རང་བཞིན་མེད་པའི་བཤད་པ་བྱས་པའི་ཚེ། སློབ་མ་ལྟ་བུ་གང་
ཞིག་སྔར་བཞིན་སྐྱོན་འདོགས་སྨྲ་བར་བྱེད་ཅིང་རྒོལ་བར་བྱེད་པ་དེ་ཡང་དེ་ཡི་བརྒལ་བ་དེ་ཐམས་ཅད་སྐྱོན་
ལེགས་པར་བཏགས་པ་མིན་ཏེ། སྒྲུབ་བྱེད་ནི་བསྒྲུབ་པར་བྱ་བ་དང་བསྒྲུབ་དགོས་མཚུངས་པའི་ཕྱིར་ཏེ། དེའི་
ཚེ་སྒྲུབ་བྱེད་ཀྱང་རང་བཞིན་མེད་པར་བསྒྲུབ་དགོས་པས་མ་གྲུབ་པའི་གཏན་ཚིགས་སུ་འགྱུར་བའི་ཕྱིར་རོ། །
གཉིས་པ་ནི། ཤེས་རབ་སྙིང་པོ་དང་ཏིང་ངེ་འཛིན་རྒྱལ་པོའི་མདོ་ལ་སོགས་པ་རྣམས་སོ། ། གསུམ་པ་ནི།
ཕུང་བོ་བརྟག་པ་ཞེས་བྱ་བ་རབ་ཏུ་བྱེད་པ་བཞི་བའི་རྣམ་བཤད་དོ། ། གསུམ་པ་ཁམས་ལ་ཆོས་བདག་དགག་
པ་ལ་གསུམ། རབ་བྱེད་ཀྱི་གཞུང་། ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། ཁམས་
28



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དྲུག་རང་བཞིན་གྱིས་གྲུབ་པ་དགག་པ། ཡོད་མེད་ཀྱི་མཐར་ལྟ་བ་སྨད་པའོ། ། དང་པོ་ལ་གཉིས། ནམ་
མཁའི་ཁམས་རང་བཞིན་གྱིས་གྲུབ་པ་དགག་པ་དང༌། རིགས་པ་དེས་ཁམས་ལྷག་མ་ལ་རང་བཞིན་ལེགས་པར་
བསྟན་པའོ། ། དང་ པོ་ ལ་ གཉིས། ནམ་ མཁའ་ མཚན་ མཚོན་ དུ་ གྲུབ་ པ་ དགག་པ་ དང་། མཇུག་ བསྡུ་
བའོ། ། དང་པོ་ལ་གསུམ། མཚན་གཞི་དགག་པ། མཚན་ཉིད་དགག་པ། མཇུག་བསྡུ་བའོ། ། དང་པོ་ལ་
གཉིས། ནམ་མཁའ་ལ་མཚན་ཉིད་འཇུག་པ་དགག་པ་དང་། མཚན་གཞི་ཁེགས་པར་བསྟན་པའོ། ། དང་པོ་
ལ་གཉིས། སྔ་ཕྱི་གང་དུ་འཇུག་བརྟག་པ་དང་། མཚན་ཉིད་ཡོད་མེད་གང་ལ་འཇུག་བརྟག་པའོ། ། དང་པོ་
ནི། ནམ་མཁའི་མཚན་ཉིད་སྔ་རོལ་ན། ། ནམ་མཁའ་ཅུང་ཟད་ཡོད་མ་ཡིན། ། གལ་ཏེ་མཚན་ལས་སྔ་གྱུར་
ན། ། མཚན་ཉིད་མེད་པར་ཐལ་བར་འགྱུར། ། མཚན་ཉིད་མེད་པའི་དངོས་པོ་ནི། ། འགའ་ཡང་གང་
ནའང་ཡོད་མ་ཡིན། ། མཚན་ཉིད་མེད་པའི་དངོས་མེད་ན། ། མཚན་ཉིད་གང་དུ་འཇུག་པར་འགྱུར། །
ཞེས་སོ། ། འདིར་མཚན་གཞི་ནི་མཚོན་བྱ་ཞེས་པ་ཡིན་པས། མཚོན་བྱ་ནམ་མཁའ་ནི་མ་བསྒྲིབས་པའི་མཚན་
ཉིད་དུ་སྔར་འཇུག་མི་སྲིད་དེ་ནམ་མཁའི་མཚན་ཉིད་ཐོགས་མེད་སྒྲིབ་པ་མེད་པའི་སྔ་རོལ་ན། མཚན་གཞིའམ་
མཚོན་བྱ་ནམ་མཁའ་ཅུང་ཟད་ཀྱང་ཡོད་པ་མ་ཡིན་པའི་ཕྱིར། དེར་ཐལ། གལ་ཏེ་ནམ་མཁའི་མཚན་ཉིད་དེ་
ལས་ནམ་མཁའ་སྔ་བར་གྱུར་ན། སྔ་བའི་ནམ་མཁའ་དེ་ལ་མཚན་ཉིད་མེད་པར་ཐལ་བར་འགྱུར་ན་དེ་ཡང་མི་
འཐད་པའི་ཕྱིར། མི་འཐད་དེ་མཚན་ཉིད་མེད་པའི་མཚོན་བྱའི་དངོས་པོ་ནམ་མཁའ་ནི་འགའ་ཡང་གང་ནའང་
ཡོད་པ་མ་ཡིན་པའི་ཕྱིར། མཚན་ཉིད་ཀྱི་སྔ་རོལ་ན་མཚན་ཉིད་མེད་པའི་དངོས་པོ་སྟེ་དོན་མཚོན་བྱ་མེད་ཅིང་དེ་
མེད་ན་མཚན་ཉིད་དེ་གང་དུ་འཇུག་པར་འགྱུར་ཏེ། འཇུག་པའི་གཞི་མེད་པའི་ཕྱིར། རང་ལུགས་ལ་མཚན་
མཚོན་གཉིས་དུས་མཉམ་པ་ཡིན་ཡང་། མཚན་ཉིད་མཚོན་བྱ་ལ་ངོ་བོ་ཉིད་ཀྱིས་འཇུག་ན་མཚོན་བྱ་སྔ་ལ་མཚན་
ཉིད་ཕྱི་དགོས་ཏེ། འཇུག་གཞི་གྲུབ་ཟིན་ནས་མཚན་ཉིད་འཇུག་དགོས་པའི་ཕྱིར་རོ། ། གཉིས་པ་ནི། མཚན་
ཉིད་མེད་ལ་མཚན་ཉིད་ནི། ། མི་འཇུག་མཚན་ཉིད་བཅས་ལ་མིན། ། མཚན་བཅས་མཚན་ཉིད་མེད་པ་
ལས། །གཞན་ལའང་འཇུག་པར་མི་འགྱུར་རོ། ། ཞེས་སོ། །ཡང་མཚན་ཉིད་མེད་པའི་ནམ་མཁའ་ལ་
མཚན་ཉིད་སྒྲིབ་མེད་ནི་མི་འཇུག་ཅིང་། མཚན་ཉིད་བཅས་པར་རང་བཞིན་གྱིས་གྲུབ་པ་ལའང་སླར་མཚོན་
པའི་ཕྱིར་དུ་འཇུག་པ་མིན་ཏེ། སླར་མཚོན་པ་ལ་དགོས་པ་མེད་པའི་ཕྱིར། མཚན་ཉིད་དང་བཅས་པ་དང་
མཚན་ཉིད་མེད་ལས་གཞན་པ་ལའང་འཇུག་པར་མི་འགྱུར་ཏེ། དེ་འདྲ་མི་སྲིད་པའི་ཕྱིར། གཉིས་པོ་དེས་
མཚན་གཞི་ཁེགས་ཚུལ་ནི། མཚན་ཉིད་འཇུག་པ་མ་ཡིན་ན། ། མཚན་གཞི་འཐད་པར་མི་འགྱུར་རོ། ཞེས་སོ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
། གང་གི་ཚེ་མཚན་ཉིད་འཇུག་པ་ངོ་བོས་ཡོད་པ་མ་ཡིན་ན་དེའི་ཚེ་མཚན་གཞི་རང་བཞིན་གྱིས་ཡོད་པ་འཐད་
པར་མི་འགྱུར་ཏེ། མཚན་མཚོན་གཉིས་ཕན་ཚུན་བལྟོས་ནས་བཞག་པའི་ཕྱིར། གཉིས་པ་མཚན་ཉིད་དགག་
པ་ནི། མཚན་གཞི་འཐད་པ་མ་ཡིན་ན། ། མཚན་ཉིད་ཀྱང་ནི་ཡོད་མ་ཡིན། ། ཞེས་སོ། ། གང་གི་ཚེ་མཚན་
གཞི་སྟེ་མཚོན་བྱ་རང་བཞིན་གྱིས་ཡོད་པ་འཐད་པ་མ་ཡིན་ན་དེའི་ཚེ་མཚན་ཉིད་ཀྱང་ནི་རང་བཞིན་གྱིས་ཡོད་པ་
མ་ཡིན་ཏེ། འཇུག་གཞི་མེད་ན་འཇུག་བྱེད་མི་རིགས་པའི་ཕྱིར། གསུམ་པ་དོན་བསྡུ་བ་ནི། དེ་ཕྱིར་མཚན་
གཞི་ཡོད་མིན་ན། ། མཚན་ཉིད་ཀྱང་ནི་ཡོད་མ་ཡིན། ། ཞེས་སོ། ། རྒྱུ་མཚན་དེའི་ཕྱིར་ནམ་མཁའི་མཚན་
ཉིད་ཀྱང་ནི་རང་བཞིན་གྱིས་ཡོད་པ་ཉིད་མ་ཡིན་ཏེ། མཚན་གཞི་ནམ་མཁའ་ངོ་བོས་ཡོད་པ་ཉིད་མིན་པའི་ཕྱིར།
གཉིས་པ་ལ་གཉིས། དངོས་ཀྱི་དོན་དང་། དེའི་རྩོད་སྤོང་ངོ༌། ། དེའི་དང་པོ་ནི། མཚན་གཞི་མཚན་ཉིད་མ་
གཏོགས་པའི། ། དངོས་པོ་འགའ་ཡང་ཡོད་མ་ཡིན། ། དངོས་པོ་ཡོད་པ་མ་ཡིན་ན། ། དངོས་མེད་གང་གི་
ཡིན་པར་འགྱུར། ། ཞེས་སོ། ། བྱེ་བྲག་སྨྲ་བས་ནི་ནམ་མཁའ་དངོས་པོའི་རང་བཞིན་དུ་འདོད་ལ། རང་སྡེ་
གཞན་རྣམས་ཀྱིས་ནམ་མཁའ་ནི་ཐོགས་རེག་དང་བྲལ་བའི་སྟོང་ཆ་ལ་འདོད་དོ། ། དེས་ན་བྱེ་སྨྲ་ན་རེ་ནམ་
མཁའ་དངོས་པོའི་རང་བཞིན་དུ་ངོ་བོས་ཡོད་དོ་ཞེ་ན། ནམ་མཁའ་ཆོས་ཅན། དངོས་པོའི་རང་བཞིན་དུ་མ་
གྲུབ་པར་ཐལ། སྔར་བཤད་པ་ལྟར་མཚན་གཞི་དང་མཚན་ཉིད་གང་དུའང་རང་བཞིན་གྱིས་མེད་པའི་ཕྱིར།
ཁྱབ་སྟེ། མཚན་མཚོན་དེ་གང་དུ་མ་གཏོགས་པའི་ནམ་མཁའི་དངོས་པོ་འགའ་ཡང་ཡོད་པ་མ་ཡིན་པའི་ཕྱིར།
མདོ་སྡེ་པ་སོབ།ས་ན་རེ། ནམ་མཁའ་དངོས་མེད་དུ་རང་བཞིན་གྱིས་གྲུབ་བོ་ཞེ་ན། དེ་ནི་མི་འཐད་དེ། སྔར་
ལྟར་དགག་བྱ་གཟུགས་ཀྱི་དངོས་པོ་ངོ་བོ་ཉིད་ཀྱིས་ཡོད་པ་མ་ཡིན་ན་དེའི་ཚེ། དག་ག་བྱ་གང་གི་དངོས་པོ་མེད་
པའི་ནམ་མཁའ་ངོ་བོས་གྲུབ་པ་ཇི་ལྟར་ཡིན་པར་འགྱུར་ཏེ་འགྱུར་མི་རུང་བའི་ཕྱིར་རོ། ། གཉིས་པ་ནི། དངོས་
དང་དངོས་མེད་མི་མཐུན་ཆོས། ། གང་གི་དངོས་དང་དངོས་མེད་ཤེས། ། ཞེས་སོ། ། གལ་ཏེ་བརྟག་བྱའི་
དངོས་མེད་ངོ་བོས་ཡོད་དོ་སྙམ་ན། དེ་ཡང་མི་རིགས་ཏེ། གང་གིས་དངོས་པོ་དང་དངོས་མེད་ཤེས་ཤིང་དཔྱོད་
པར་བྱེད་པ་པོ་དེ་ནི་དངོས་དང་དངོས་མེད་ཀྱི་ཆོས་མི་མཐུན་པ་གཉིས་དང་དེ་གཉིས་གང་ཡང་མིན་པའི་ཕུང་
གསུམ་གྱི་རྟོག་པ་པོར་རང་བཞིན་གྱིས་མེད་པའི་ཕྱིར། ཁྱབ་སྟེ། རྟོག་བྱེད་རང་བཞིན་གྱིས་མེད་ན་བརྟག་བྱ་
རང་བཞིན་གྱིས་ཡོད་པ་མི་འཐད་པའི་ཕྱིར་རོ། ། གཉིས་པ་རིགས་པ་དེ་ཁམས་ལྷག་མ་ལ་སྦྱར་བ་ནི། གཞན་
གང་དག་ཀྱང་ནམ་མཁའ་མཚུངས། ། ཞེས་པ་སྟེ། ནམ་མཁར་མ་ཟད་ས་སོགས་ཁམས་ལྷག་མ་གཞན་གང་
ཡིན་པ་དེ་དག་ཀྱང་ཆོས་ཅན། རང་བཞིན་གྱིས་མེད་དེ། ནམ་མཁའ་ལ་མི་བཤད་པའི་རིགས་པས་འགོག་ནུས་
30



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
པར་མཚུངས་པའི་ཕྱིར་ཏེ། དེ་ཡང་ས་ཁམས་མཚན་ཉིད་སྔ་རོལ་ན། ། ས་ནི་ཅུང་ཟད་ཡོད་མིན་དེ། ། ཞེས་
སོགས་སྦྱར་ནས་འགོག་རིགས་པའི་ཕྱིར་རོ། ། གཉིས་པ་ཡོད་མེད་ཀྱི་མཐའ་ལྟ་བ་སྨད་པ་ནི། བློ་ཆུང་གང་དག་
དངོས་རྣམས་ལ། ། ཡོད་པ་ཉིད་དང་མེད་ཉིད་དུ། ། བལྟ་བ་དེས་ནི་བལྟ་བྱ་བ། ། ཉེ་བར་ཞི་བ་ཞི་མི་
མཐོང་། ། ཞེས་སོ། །ཡོད་མེད་ཀྱི་མཐར་ལྟ་བའི་བློ་ཆུང་གང་དག་ཆོས་ཅན། བལྟ་བར་བྱ་བ་སྤྲོས་པ་ཉེ་བར་
ཞི་བའི་ཞི་བ་མྱ་ངན་ལས་འདས་པ་མངོན་སུམ་དུ་མི་མཐོང་སྟེ། དངོས་པོ་རྣམས་ལ་རང་བཞིན་གྱིས་ཡོད་པ་ཉིད་
དང་ཐ་སྙད་དུ་མེད་པ་ཉིད་དུ་བལྟ་བ་དེ་དག་དེའི་དབང་གིས་རྟག་ཆད་ཀྱི་མཐའ་གཉིས་སུ་ཚུད་པའི་ཕྱིར།
གཉིས་པ་ནི། ཚངས་པ་ཁྱད་པར་སེམས་ཀྱིས་ཞུས་པ་ལ་སོགས་པ་རྣམས་སོ། ། གསུམ་པ་ནི། ཁམས་བརྟག་
པ་ཞེས་བྱ་བ་རབ་ཏུ་བྱེད་པ་ལྔ་པའི་རྣམ་བཤད་དོ། ། །
གཉིས་པ་དེ་ལ་བདག་ཡོད་པའི་སྒྲུབ་བྱེད་དགག་པ་ལ་གསུམ། བརྟེན་པ་ཀུན་ནས་ཉོན་མོངས་ཡོད་པ་
དགག ། མཚན་ཉིད་སྐྱེ་འཇིག་གནས་གསུམ་དག། ས་དང་བྱེད་པ་པོ་ཡོད་པ་དགག་པའོ། ། དང་པོ་ལ་
གསུམ། རབ་བྱེད་ཀྱི་གཞུང་། ལུང་དང་སྦྱར་བ། མཚན་བསྟན་པའོ། ། དང་པོ་ལ་གསུམ། འདོད་ཆགས་
དང་ཆགས་པ་རང་བཞིན་གྱིས་ཡོད་པ་དགག བཀག་པའི་མཇུག་བསྡུ་བ། དེ་གཞན་ལ་སྦྱར་བའོ། ། དང་པོ་
ལ་གཉིས། སྔ་ཕྱིར་འབྱུང་བ་དགག་པ་དང་། ལྷན་ཅིག་འབྱུང་བ་དགག་པའོ། །དང་པོ་ལ་གཉིས། འདོད་
ཆགས་ཀྱི་སྔ་རོལ་ན་ཆགས་པ་ཡོད་མེད་དགག་པ་དང་། དེ་ལས་ལྡོག་སྟེ་ཡོད་མེད་དགག་པའོ། ། དང་པོ་ནི།
གལ་ཏེ་འདོད་ཆགས་སྔ་རོལ་ན། ། འདོད་ཆགས་མེད་པའི་ཆགས་ཡོད་ན། ། དེ་ལ་བརྟེན་ནས་འདོད་ཆགས་
ཡོད ། ཆགས་ཡོད་འདོད་ཆགས་ཡོད་པར་འགྱུར། །ཆགས་པ་ཡོད་པར་མ་གྱུར་ནའང་། །འདོད་ཆགས་
ཡོད་པར་ག་ལ་འགྱུར། ། ཞེས་སོ། ། ཁོ་ན་རེ། འདོད་ཆགས་ཡོད་པས་ཆགས་པ་པོ་རང་བཞིན་གྱི་ཡོད་དོ་ཞེ་
ན། འདོད་ཆགས་དང་ཆགས་པ་པོའི་སེམས་སམ་གང་ཟག་རང་བཞིན་གྱིས་མེད་དེ། གལ་ཏེ་འདོད་ཆགས་ཀྱི་
སྔ་རོལ་ན་འདོད་ཆགས་མེད་པའི་ཆགས་པ་པོ་ཞིག་ཡོད་ན་དེ་ལ་བརྟེན་ནས་ཕྱིས་འདོད་ཆགས་ཡོད་པར་འགྱུར་
དགོས་པ་ལས་དེ་མི་འཐད་པའི་ཕྱིར། ཡང་འདོད་ཆགས་མ་སྐྱེས་པའི་སྔ་རོལ་ན་འདོད་ཆགས་ཀྱང་ཡོད་པར་
འགྱུར་ཏེ། དེའི་སྔ་རོལ་ན་ཆགས་པ་པོ་ཡོད་པའི་ཕྱིར། གལ་ཏེ་ཆགས་པ་པོ་ཡོད་པས་འདོད་ཆགས་ཡོད་དོ་ཞེ་
ན་དེ་ནི་མི་རིགས་ཏེ། སྔར་ཆགས་པ་པོ་ཡོད་པར་མ་གྱུར་ན་དེ་ལ་བརྟེན་པའི་འདོད་ཆགས་ཡོད་པར་ག་ལ་འགྱུར་
ཏེ་མི་རིགས་པའི་ཕྱིར་ཏེ། འདོད་ཆགས་རང་བཞིན་གྱིས་གྲུབ་ན་རྟེན་སྔར་ཡོད་ལ་བརྟེན་པ་འདོད་ཆགས་ཕྱིས་
ཡོད་དགོས་པའི་ཕྱིར་ཏེ། འདོད་ཆགས་འདི་གཞི་འདི་ལ་བརྟེན་ནས་གྲུབ་བོ་ཞེས་བྱ་བར་རིགས་པའི་ཕྱིར།
3



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེས་ན་ཆགས་པ་པོ་གང་ཟག་དང་སེམས་ནི་འདོད་ཆགས་དང་སྔ་ཕྱི་ཡོད་པ་མི་འཐད་དེ། འདོད་ཆགས་ཀྱི་རྟེན་
མེད་པར་འགྱུར་བའི་ཕྱིར། སྐབས་འདིའི་ཆགས་པ་ནི་གང་ཟག་དང་རྣམ་ཤེས་ཅི་རིགས་ལ་བྱའི། འདོད་
ཆགས་ལ་ མི་བྱའོ། །གཉིས་པ་ནི། ཆགས་ པ་ལ་ཡང་འདོད་ཆགས་ནི། ། ཡོད་དམ་མེད་ཀྱང་རིམ་པ་
མཚུངས། ། ཞེས་སོ། ། ཆགས་པའི་སྔ་རོལ་ན་འདོད་ཆགས་མེད་དེ། ཡོད་ན་འདོད་ཆགས་ལ་རྟེན་མེད་པར་
འགྱུར་ཞིང་། འདོད་ཆགས་ཕྱིས་ཡོད་པའི་ཆགས་པ་པོ་འདོད་ན་འདོད་ཆགས་དང་བྲལ་བའི་དགྲ་བཅོམ་ལའང་
འདོད་ཆགས་ཡོད་པར་འགྱུར་བའི་རིམ་པ་མཚུངས་པའི་ཕྱིར་རམ། ཡང་ན་ཆགས་པ་ལ་ཡང་འདོད་ཆགས་ནི་
སྔ་རོལ་དུ་ཡོད་དམ་མེད་ཀྱང་སྔར་བཤད་པ་དང་རིམ་པ་མཚུངས་པའི་ཕྱིར། གཉིས་པ་ལྷན་ཅིག་འབྱུང་བ་
དགག་པ་ལ་གཉིས་ཀྱི་དང་པོ་ནི། འདོད་ཆགས་དང་ནི་ཆགས་པ་དག ། ལྷན་ཅིག་ཉིད་དུ་སྐྱེ་མི་རིགས། །
འདི་ལྟར་འདོད་ཆགས་ཆགས་པ་དག ། ཕན་ཚུན་བལྟོས་པ་མེད་པར་འགྱུར། ། ཞེས་སོ། ། གལ་ཏེ་འདོད་
ཆགས་དང་ཆགས་པ་ངོ་བོ་ཉིད་ཀྱིས་ཐ་དད་ཡིན་ནོ་སྙམ་ན། འདོད་ཆགས་དང་ནི་ཆགས་པ་པོ་དག་ཆོས་ཅན།
ངོ་བོ་ཉིད་ཀྱིས་ལྷན་ཅིག་ཐ་དད་པ་ཉིད་དུ་སྐྱེ་བར་མི་རིགས་པར་ཐལ། དེ་ལྟར་ན་ཁྱོད་ཕན་ཚུན་བལྟོས་པ་མེད་
པར་འགྱུར་བ་ལས་ཕན་ཚུན་བལྟོས་པའི་ཕྱིར། གཉིས་པ་ལ་གཉིས། གཅིག་དང་ཐ་དད་ལ་ལྷན་ཅིག་སྤྱིར་
དགག་པ་དང་། ཐ་དད་ལ་ལྷན་ཅིག་བྱེ་བྲག་ཏུ་དགག་པའོ། ། དང་པོ་ནི། གཅིག་ཉིད་ལྷན་ཅིག་ཉིད་མེད་
དེ། ། དེ་ཉིད་དེ་དང་ལྷན་ཅིག་མིན། ། ཅི་སྟེ་ཐ་དད་ཉིད་ཡིན་ན། ། ལྷན་ཅིག་ཉིད་དུ་ཅི་ལྟར་འགྱུར། །
གལ་ཏེ་གཅིག་པུ་ལྷན་ཅིག་ན། ། གྲོགས་མེད་པར་ཡང་དེར་འགྱུར་རོ། ། གལ་ཏེ་ཐ་དད་ལྷན་ཅིག་ན། །
གྲོགས་མེད་པར་ཡང་དེར་འགྱུར་རོ། ། ཞེས་སོ། ། འདོད་ཆགས་དང་ཆགས་པ་གཉིས་ལྷན་ཅིག་གཅིག་གམ་
ཐ་དད་གང་ལ་འདོད། དང་པོ་ལྟར་ན། མི་འཐད་དེ། དེ་གཉིས་གཅིག་ཉིད་ཡིན་ན་ནི་ལྷན་ཅིག་པ་ཉིད་དུ་
མེད་པའི་ཕྱིར་ཏེ། འདོད་ཆགས་ལྟ་བུ་གཅིག་པུ་དེ་ཉིད་དེ་དང་ལྷན་ཅིག་ཏུ་ཡོད་ཅེས་པ་འཐད་པ་མ་ཡིན་པའི་
ཕྱིར། གཉིས་པ་ལྟར་ན། ཅི་སྟེ་དེ་གཉིས་ངོ་བོ་ཉིད་ཀྱིས་ཐ་དད་པ་ཉིད་ཡིན་ན་ཡང་མི་འཐད་དེ། ངོ་བོ་ཉིད་
ཀྱིས་ཐ་དད་ན་ལྷན་ཅིག་པ་ཉིད་དུ་ཇི་ལྟར་འགྱུར་ཏེ་མི་རིགས་པའི་ཕྱིར། སྣང་མུན་བཞིན་ནོ། ། བརྟག་པ་
གཉིས་ཀ་ལྟར་ནའང་གལ་ཏེ་དེ་གཉིས་གཅིག་པུ་གང་ཡིན་ཡང་ལྷན་ཅིག་ཏུ་རྟོག་ན་དེ་ཡང་མི་འཐད་དེ། གྲོགས་
མེད་པའི་བ་ལང་སོགས་གཅིག་པུ་ཡང་ལྷན་ཅིག་པ་དེར་འགྱུར་བའི་ཕྱིར། གལ་ཏེ་དེ་གཉིས་ངོ་བོ་ཉིད་ཀྱི་ཐ་དད་
པ་ཡང་ལྷན་ཅིག་ཡིན་ནའང་མི་འཐད་དེ། གྲོགས་མེད་པར་སོ་སོར་གནས་པའི་གཅིག་པུ་ཡང་ལྷན་ཅིག་པ་དེར་
འགྱུར་བའི་ཕྱིར་རོ། ། སྤྱིར་འདོད་ཆགས་དང་ཆགས་པ་གཉིས་དུས་མཉམ་པ་དང་ལྷན་ཅིག་གནས་པར་འདོད་



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དགོས་ཀྱང་། ངོ་བོ་ཉིད་ཀྱིས་གྲུབ་ན་བལྟོས་མེད་དུ་གནས་དགོས་པ་དེ་ལ་ནི་རྟེན་བརྟེན་པར་ལྷན་ཅིག་པའི་
གཅིག་དང་ཐ་དད་ཀྱང་མི་རུང་པའོ། ། གཉིས་པ་ལ་གསུམ། ཐ་དད་དུ་མ་གྲུབ་པས་ལྷན་ཅིག་མི་འགྲུབ་པ་
དང་། ཐ་དད་དུ་གྲུབ་ན་ལྷན་ཅིག་དགོས་པ་མེད་པ་དང་། ཐ་དད་ལྷན་ཅིག་ལ་བལྟོས་ན་ཕན་ཚུན་བརྟེན་པར་
བསྟན་པའོ། ། དང་པོ་ནི། གལ་ཏེ་ཐ་དད་ལྷན་ཅིག་ན། །ཅི་གོ་འདོད་ཆགས་ཆགས་པ་དག ། ཐ་དད་
ཉིད་དུ་འགྲུབ་འགྱུར་རམ། ། དེས་ན་དེ་གཉིས་ལྷན་ཅིག་འགྱུར། ། ཞེས་སོ། ། གལ་ཏེ་འདོད་ཆགས་དང་
ཆགས་པ་ངོ་བོ་ཉིད་ཀྱིས་ཐ་དད་པ་ལ་ལྷན་ཅིག་འདོད་ན་དེ་ནི་མི་འཐད་དེ། ཅི་གོ་འདོད་ཆགས་དང་ཆགས་པ་
དག་ཕན་ཚུན་མི་བལྟོས་པའི་ཐ་དད་པ་ཉིད་དུ་འགྲུབ་པར་འགྱུར་རམ་སྟེ་མི་འགྱུར་བའི་ཕྱིར། དེས་ན་དེ་གཉིས་
རྟ་དང་བ་གླང་ལྟར་འབྲེལ་མེད་ཀྱི་ལྷན་ཅིག་ཉིད་དུ་འགྱུར་བར་ཐལ། དེ་གཉིས་ཕན་ཚུན་བལྟོས་མེད་ཀྱི་སོ་སོར་
ཡིན་པའི་ཕྱིར་ཏེ། ངོ་བོ་ཉིད་ཀྱིས་སོ་སོ་བ་ཡིན་པའི་ཕྱིར། གཉིས་པ་ནི། གལ་ཏེ་འདོད་ཆགས་ཆགས་པ་དག་
། ཐ་དད་ཉིད་དུ་གྲུབ་འགྱུར་ན། ། དེ་དག་ལྷན་ཅིག་ཉིད་དུ་ནི། །ཅི་ཡི་ཕྱིར་ན་ཡོངས་སུ་རྟོག ། ཅེས་
སོ། ། གལ་ཏེ་འདོད་ཆགས་དང་ཆགས་པ་དག་རང་བཞིན་གྱིས་ཐ་དད་པ་ཉིད་དུ་གྲུབ་པར་གྱུར་ན་མི་འཐད་དེ།
དེ་ལྟར་ན་འདོད་ཆགས་འདིས་ཆགས་ལྡན་འདི་ཡུལ་འདི་ལ་ཆགས་ཞེས་པའི་བལྟོས་པ་མི་འགྲུབ་པའི་ཕྱིར།
འདོད་ཆགས་དང་ཆགས་པ་དེ་དག་ཆོས་ཅན། ལྷན་ཅིག་པ་ཉིད་དུ་ནི་ཅི་ཡི་ཕྱིར་ན་ཡོངས་སུ་རྟོག་སྟེ་མི་རིགས་
པར་ཐལ། ངོ་བོ་ཉིད་ཀྱིས་ཐ་དད་ན་བལྟོས་པ་མེད་པས་ལྷན་ཅིག་པ་ཉིད་དུ་མི་རུང་བའི་ཕྱིར། གསུམ་པ་ནི།
ཐ་དད་གྲུབ་པར་མ་གྱུར་པས། ། དེ་ཕྱིར་ལྷན་ཅིག་འདོད་བྱེད་ན། ། ལྷན་ཅིག་རབ་ཏུ་སྒྲུབ་པའི་ཕྱིར། ། ཐ་
དད་ཉིད་དུ་ཡང་འདོད་དམ། ། ཐ་དད་དངོས་པོ་མ་གྲུབ་པས། ། ལྷན་ཅིག་དངོས་པོ་འགྲུབ་མི་འགྱུར། །
ཞེས་སོ། ། དེ་གཉིས་ཐ་དད་ཁོ་ན་ལ་འདིས་འདི་ལ་ཆགས་ཞེས་པའི་བལྟོས་པ་གྲུབ་པར་མ་གྱུར་པ་མཐོང་ནས།
དགོས་པ་དེ་འགྲུབ་པའི་ཕྱིར། ལྷན་ཅིག་ཏུ་གནས་པར་འདོད་པར་བྱེད་ན་མི་འཐད་དེ། དེ་ལ་ཕན་ཚུན་བལྟོས་
པའི་ལྷན་ཅིག་ཏུ་ཡོད་པ་མི་རུང་ལ། དེ་རུང་བར་རབ་ཏུ་སྒྲུབ་པའི་ཕྱིར་དུ་ཐ་དད་པ་ཉིད་དུ་ཡང་འདོད་པར་
བྱེད་དགོས་ན་དེ་ནི་ཚུགས་མ་ཐུབ་པས་གླང་པོ་ཆེའི་ཁྲུས་བྱེད་པ་འདྲ་བའམ་སླར་ཡང་སྐྱོན་ཅན་དུ་འགྱུར་བའི་
ཕྱིར་དེས་ན་དེ་གཉིས་ངོ་བོས་ཐ་དད་པའི་དངོས་པོར་མ་གྲུབ་པས་ལྷན་ཅིག་པའི་དངོས་པོ་ཡང་འགྲུབ་པར་མི་
འགྱུར་ཏེ། དེ་ནི་ཐ་དད་པ་ཁོ་ན་ལས་འཇོག་པའི་ཕྱིར། སྤྱིར་ལྷན་ཅིག་པ་ལ་ཕན་ཚུན་བལྟོས་པས་མ་ཁྱབ་ཀྱང་།
ངོ་བོ་ཉིད་ཀྱིས་ལྷན་ཅིག་ཏུ་གྲུབ་ན་དུས་ཀུན་ཏུ་ལྷན་ཅིག་མི་འབྲལ་བར་ཡོད་དགོས་པས་དེ་འགོག་པ་ཡིན་ནོ། །
གཉིས་པ་ནི། དེ་ལྟར་འདོད་ཆགས་ཆགས་པ་དག ། ལྷན་ཅིག་ལྷན་ཅིག་མིན་མི་འགྲུབ། ། ཅེས་སོ། ། དེ་
༣3



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ༑ །
-
ལྟར་ཇི་སྐད་བཤད་པའི་རིགས་པས་འདོད་ཆགས་དང་ཆགས་པ་དག་ཆོས་ཅན། རང་བཞིན་གྱིས་མ་གྲུབ་སྟེ།
དུས་མཉམ་པའི་ལྷན་ཅིག་པ་དང་ལྷན་ཅིག་པ་མིན་པ་གང་ཡང་ངོ་བོས་ཡོད་པ་མི་འགྲུབ་པའི་ཕྱིར་རོ། ། གསུམ་
པ་རིགས་པ་དེ་གཞན་ལ་ཟུར་བ་ནི། འདོད་ཆགས་བཞིན་དུ་ཆོས་རྣམས་ཀུན། ། ལྷན་ཅིག་ལྷན་ཅིག་མིན་མི་
འགྲུབ། ། ཅེས་སོ། ། འདོད་ཆགས་ལ་བཤད་པ་བཞིན་དུ་ཞེ་སྡང་དང་སྣང་བ་བོ་ལ་སོགས་པའི་ཆོས་རྣམས་
ཀུན་ཆོས་ཅན། ལྷན་ཅིག་དང་ལྷན་ཅིག་མིན་པ་གང་དུ་ཡང་རང་བཞིན་གྱིས་ཡོད་པར་མི་འགྲུབ་སྟེ། ཇི་སྐད་
བཤད་པའི་རིགས་པས་གནོད་པར་མཚུངས་པའི་ཕྱིར་རོ། ། གཉིས་པ་ནི་ཏིང་ངེ་འཛིན་རྒྱལ་པོའི་མདོ་ལ་
སོགས་པ་རྣམས་སོ། །གསུམ་པ་ནི། འདོད་ཆགས་དང་ཆགས་པ་བརྟག་པ་ཞེས་བྱ་བ་རབ་ཏུ་བྱེད་པ་དྲུག་པའི་
རྣམ་བཤད་དོ། །
གཉིས་པ་མཚན་ཉིད་སྐྱེ་གནས་འཇིག་པ་དགག་པ་ལ་གསུམ། རབ་བྱེད་ཀྱི་གཞུང་། ལུང་དང་ཅུར་བ།
མཚན་བསྟན་པའོ། ། དང་པོ་ལ་གཉིས། ཕྱོགས་སྔ་མ་དགོད་པ་དང་། དེ་སུན་དབྱུང་བའོ། ། དང་པོ་ནི།
ཆོས་མངོན་པ་ལས་སྐྱེ་འཇིག་གནས་གསུམ་གསུངས་པ་ནི་ལྡན་མིན་གྱི་འདུ་བྱེད་ཀྱིས་བསྡུས་པ་རང་སྡེ་གོང་འོག་
ཕལ་ཆེར་འདོད་ཅིང་། དེ་ཡང་མདོ་སྡེ་བ་ཡན་གྱིས་བཏགས་ཡོད་དང་། བྱེ་བྲག་སྨྲ་བས་རྫས་ཡོད་དུ་འདོད་
དོ། ། སྐྱེ་སོགས་ཀྱི་མཚན་ཉིད་དེ་དག་ནི་འདུས་བྱས་གང་ཡིན་པ་དེའི་བྱ་བ་ལ་མདོ་སྡེ་པ་ཡན་གྱིས་འདོད་ཅིང་།
བྱེ་སྨྲས་བྱེད་པའི་ཁྱད་པར་ལ་འདོད་པའི་ཚུལ་ཤེས་པར་བྱའོ། ། གཉིས་པ་ལ་གསུམ། འདུས་བྱས་ཀྱི་མཚན་
ཉིད་རང་བཞིན་གྱིས་གྲུབ་པ་དགཔ་ ། དེས་འདུས་མ་བྱས་རང་བཞིན་གྱིས་གྲུབ་པ་ཁེགས་ཚུལ། ལུང་དང་
འགལ་སྤོང་ངོ༌། ། དང་པོ་ལ་གཉིས། སྤྱི་དང་ཁྱད་པར་གྱི་མཚན་ཉིད་དགག་པའོ། ། དང་པོ་ལ་གཉིས།
ཐུན་མོང་དང་སོ་སོར་དགག་པའོ། ། དང་པོ་ལ་གསུམ། འདུས་བྱས་ཡིན་མིན་བརྟགས་ནས་དགག གང་
གིས་མཚོན་པ་བརྟག་ནས་དགག མཚན་ཉིད་གཞན་ཡོད་མེད་བརྟག་ནས་དགག་པའོ། ། དང་པོ་ནི། གལ་
ཏེ་སྐྱེ་བ་འདུས་བྱས་ན། ། དེ་ལའང་མཚན་ཉིད་གསུམ་ལྡན་འགྱུར། ། ཅི་སྟེ་སྐྱེ་བ་འདུས་མ་བྱས། ། ཅི་ལྟར་
འདུས་བྱས་མཚན་ཉིད་མིན། ། ཞེས་སོ། ། དེ་ཡང་བྱེ་བྲག་སྨྲ་བས་འདུས་བྱས་རྣམས་རང་ལས་རྫས་གཞན་
པའི་སྐྱེ་སོགས་ཀྱིས་མཚོན་པར་འདོད་པས་དེ་ལྟར་ན། སྐྱེ་བ་དེ་འདུས་བྱས་སམ། འདུས་མ་བྱས་གང་ཡིན།
གལ་ཏེ་སྐྱེ་བ་དེ་འདུས་བྱས་ཡིན་ནོ་ཞེ་ན། སྐྱེ་བ་ཆོས་ཅན་ཁྱོད་ལའང་སྐྱེ་གནས་འཇིག་པའི་མཚན་ཉིད་རང་ལས་
རྫས་གཞན་པ་གསུམ་ལྡན་པ་སྟེ་ཚོགས་པ་ཡོད་པར་འགྱུར་བར་ཐལ། དེ་གསུམ་ནི་ཁྱོད་སོགས་འདུས་བྱས་
ཐམས་ཅད་ལ་མི་འཁྲུལ་པའི་ཕྱིར། འདོད་ན་མ་ཡིན་པར་ཐལ། སྐྱེ་བ་ཕུང་སོགས་འདུས་བྱས་སུ་མཚོན་པའི་
34



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
མཚན་གཞི་རྫས་གཞན་དུ་ཁས་བླངས་པའི་ཕྱིར། དེར་ཐལ། སྐྱེ་བས་འདུས་བྱས་མཚོན་པ་ན་རྫས་གཞན་པའི་
ཚུལ་གྱིས་མཚོན་པར་ཁས་བླངས་པའི་ཕྱིར། རང་ལུགས་ནི། སྐྱེ་འཇིག་གནས་གསུམ་གྱིས་འདུས་བྱས་མཚོན་
ཡང་ངོ་བོ་གཅིག་པའི་ཚུལ་གྱིས་མཚོན་པ་ཡིན་ནོ། ། ཅི་སྟེ་སྐྱེ་བ་འདུས་མ་བྱས་ཡིན་ནོ་ཞེ་ན། སྐྱེ་བ་ཆོས་ཅན།
ཇི་ལྟར་འདུས་བྱས་མཚོན་པའི་མཚན་ཉིད་ཡིན་ཏེ་མིན་པར་ཐལ། འདུས་བྱས་མ་ཡིན་པའི་ཕྱིར། ནམ་མཁའ་
བཞིན། གཉིས་པ་ནི། སྐྱེ་ལ་སོགས་གསུམ་སོ་སོ་ཡིས། ། འདུས་བྱས་མཚན་ཉིད་བྱ་བར་ནི། ། ནུས་མིན་
ཞེས་སོ། ། སྐྱེ་སོགས་རེ་རེས་རིམ་གྱིས་སམ། ཅིག་ཅར་དུ་མཚོན། དང་པོ་ནི། སྐྱེ་བ་ལ་སོགས་པ་མཚན་ཉིད་
གསུམ་པོ་སོ་སོ་སྟེ་ཁོ་ན་ཡིས་ཕུང་སོགས་འདུས་བྱས་སུ་མཚོན་པའི་མཚན་ཉིད་བྱ་བར་ནུས་པ་མིན་ཏེ། སྐྱེ་སོགས་
གསུམ་པོ་རེ་རེ་ཁོ་ན་དང་ལྡན་པ་མི་སྲིད་པའི་ཕྱིར་ཏེ། མྱུ་གུ་སྐྱེ་བ་དེ་ནི་རང་དུས་སུ་གནས་པ་དང་འཇིག་པའི་
མཚན་ཉིད་ཅན་ཡིན་པའི་ཕྱིར། གཉིས་པ་ནི། གཅིག་ལ་དུས་གཅིག་ ཏུ། ། འདུས་པ་ཡང་ནི་ཇི་ལྟར་
རུང་། ། ཞེས་སོ། ། མདོ་སྡེ་པ་སོགས་ན་རེ། འདུས་བྱས་གཅིག་གི་སྐྱེ་སོགས་གསུམ་གྱིས་དུས་གཅིག་ཏུ་
མཚོན་པ་ཡིན་ནོ་ཞེ་ན། མཚན་ཉིད་གསུམ་པོ་དེ་གཞི་གཅིག་ལ་དུས་གཅིག་ཏུ་འདུས་ནས་འདུས་བྱས་སུ་ངོ་བོ་
ཉིད་ཀྱིས་མཚོན་པ་ཡང་ནི་ཇི་ལྟར་རུང་སྟེ་མི་རུང་བར་ཐལ། དེ་གསུམ་ངོ་བོ་ཉིད་ཀྱིས་ལྷན་ཅིག་ཚོགས་པ་མི་སྲིད་
པའི་ཕྱིར། དེར་ཐལ། རང་བཞིན་གྱིས་གནས་པར་གྲུབ་པའི་དུས་སུ་རང་བཞིན་གྱིས་འཇིག་པ་མི་འཐད་པའི་
ཕྱིར། དེར་ཐལ། རང་བཞིན་གྱིས་གྲུབ་ན་རང་གྲུབ་པའི་སྐད་ཅིག་གཉིས་པར་ཡང་སྡོད་དགོས་པའི་ཕྱིར་
རོ། ། གསུམ་པ་ལ་གཉིས། དངོས་དང་། སྐྱོན་སྤོང་ངོ༌། ། དང་པོ་ནི། སྐྱེ་དང་གནས་དང་འཇིག་རྣམས་
ལ། ། འདུས་བྱས་མཚན་ཉིད་མཚན་གཞི་ནི། ། གལ་ཏེ་ཡོད་ན་ཐུག་མེད་འགྱུར། ། མེད་ན་དེ་དག་འདུས་
བྱས་མིན། ། ཞེས་སོ། ། སྐྱེ་བ་དང་གནས་པ་དང་འཇིག་པ་རྣམས་ལ་སླར་འདུས་བྱས་སུ་མཚོན་པའི་མཚན་
ཉིད་མཚན་གཞི་ལ་སྐྱེ་སོགས་དོན་གཞན་ཡོད་དམ་མེད། གཉིས་ཀ་ལྟར་ཡང་མི་འཐད་དེ། གལ་ཏེ་ཡོད་ན་ཕུང་
པོ་འདུས་བྱས་སུ་མཚོན་པའི་མཚན་ཉིད་ཐུག་མེད་དུ་ཐལ་པར་འགྱུར་ལ། མེད་ན་སྐྱེ་སོགས་དེ་དག་ཆོས་ཅན།
འདུས་བྱས་མ་ཡིན་པར་ཐལ། སྐྱེ་སོགས་མཚོན་བྱེད་དོན་གཞན་མེད་པའི་ཕྱིར། ཁྱབ་པ་ཁས་བླངས་སོ། །
གཉིས་པ་ལ་གཉིས། ཐལ་བ་དང་པོའི་སྐྱོན་སྤོང་དགག་པ་དང་། གཉིས་པའི་སྐྱོན་སྤོང་དགག་པའོ། ། དང་
པོ་ལ་གཉིས། སྐྱོན་སྤོང་བརྗོད་པ་དང་། དེ་དགག་པའོ། དང་པོ་ནི། སྐྱེ་བའི་སྐྱེ་བས་རྩ་བ་ཡི། །སྐྱེ་བ་
འབའ་ཞིག་སྐྱེ་བྱེད་ལ། ། རྩ་བའི་སྐྱེ་བས་སྐྱེ་བ་ཡི། སྐྱེ་བའང་སྐྱེད་པར་བྱེད་པ་ཡིན།ཞེས་སོ། ། མང་བཀུར་བ་
སོགས་ན་རེ། སྐྱེ་བ་ལ་སྐྱེ་བའི་སྐྱེ་བ་དང་། སྐྱེ་བའི་གནས་པ་སོགས་ཡོད་པ་འདུས་མ་བྱས་སུ་མི་འགྱུར་ལ། རྩ་
35



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་མཚན་ཉིད་རྗེས་སུ་མཐུན་པའི་མཚན་ཉིད་སྒྲུབ་པར་བྱེད་པས་ཐུག་མེད་དུ་མི་འགྱུར་རོ། ། དེ་ལ་སྐྱེ་བའི་སྐྱེ་
བས་རྩ་བ་ཡི་སྐྱེ་བ་འབའ་ཞིག་སྐྱེད་པར་བྱེད་ལ། རྩ་བའི་སྐྱེ་བས་ནི་སྐྱེ་བ་ཡི་སྐྱེ་བའང་སྐྱེད་པར་བྱེད་པའང་ཡིན་
ཞེས་ཟེར་རོ། ། གཉིས་པ་ནི། གལ་ཏེ་ཁྱོད་ཀྱི་སྐྱེ་བའི་སྐྱེས། ། རྩ་བའི་སྐྱེ་བ་སྐྱེད་བྱེད་ན། ། ཁྱོད་ཀྱི་རྩ་བས་
མ་བསྐྱེད་དེས། ། དེ་ནི་ཅི་ལྟར་སྐྱེད་པར་བྱེད། ། བཀལ་ཏེ་ཁྱོད་ཀྱི་རྩ་བ་ཡིས། ། བསྐྱེད་པ་དེ་ཡིས་རྩ་སྐྱེད་
ན། ། དེས་མ་བསྐྱེད་པའི་རྩ་བ་དེས། ། དེ་ནི་ཇི་ལྟར་སྐྱེད་པར་བྱེད། ། གལ་ཏེ་མ་སྐྱེས་པ་དེ་ཡིས། ། དེ་
སྐྱེད་པར་ནི་བྱེད་ནུས་ན། ། ཁྱོད་ཀྱི་སྐྱེ་བཞིན་བ་དེ་ཡིས། ། དེ་སྐྱེད་པ་ནི་འདོད་ལ་རག ། ཅེས་སོ། ། གལ་
ཏེ་ཁྱོད་ལུགས་ཀྱི་སྐྱེ་བའི་སྐྱེ་བས་རྩ་བའི་སྐྱེ་བའི་སྐྱེད་པར་བྱེད་ན་ཁྱོད་ཀྱི་རྩ་བའི་སྐྱེ་བས་སྔར་མ་བསྐྱེད་པའི་སྐྱེ་བའི་
སྐྱེ་བ་དེས་རྩ་བའི་སྐྱེ་བ་དེ་ནི་ཇི་ལྟར་སྐྱེད་པར་བྱེད་དེ་བྱེད་པར་མི་རིགས་ཏེ། ཁྱོད་ལྟར་ན་སྐྱེ་བའི་སྐྱེ་བ་དེ་རྩ་བའི་
སྐྱེ་བས་སྐྱེད་དགོས་པའི་ཕྱིར། གལ་ཏེ་ཁྱོད་ལུགས་ཀྱི་རྩ་བ་ཡིས་བསྐྱེད་པའི་སྐྱེ་བ་དེ་ཡིས་རྩ་བ་བསྐྱེད་ཅེས་སྨྲ་ན་
སྐྱེ་བའི་སྐྱེ་བ་དེས་སྔར་མ་བསྐྱེད་པའི་རྩ་བ་དེས་ཇི་ལྟར་ན་སྐྱེ་བའི་སྐྱེ་བ་དེ་ནི་སྐྱེད་པར་བྱེད་དེ་བྱེད་མི་རིགས་པར་
ཐལ། རྩ་བ་དེ་སྐྱེ་བའི་སྐྱེ་བས་སྐྱེད་དགོས་པའི་ཕྱིར། དེས་ན་ཐུག་མེད་དུ་འགྱུར་བ་ལས་མ་འདས་སོ། ། གལ་
ཏེ་སྔར་མ་སྐྱེས་པས་མི་སྐྱེད་ཀྱང་། དེ་གཉིས་སྐྱེ་བཞིན་པས་ཕན་ཚུན་སྐྱེད་དོ་ཞེ་ན། དེ་ཡང་མི་འཐད་པར་ཐལ།
གལ་ཏེ་རང་ཉིད་མ་སྐྱེས་པ་དེ་ཡིས་མ་སྐྱེས་པ་གཞན་དེ་སྐྱེད་པར་ནི་བྱེད་ནུས་ན་ཁྱོད་ཀྱི་སྐྱེད་བཞིན་པ་གཉིས་པོ་དེ་
ཡིས་ཕན་ཚུན་དེ་གཉིས་སྐྱེད་པར་ནི་འདོད་པ་ལ་རག་པ་ཞིག་ན་སྐྱེ་བཞིན་པ་ནི་དུས་དེར་མ་འོངས་པ་ཡིན་པས་
དེས་གཞན་སྐྱེད་པར་མི་ནུས་པའི་ཕྱིར། གནས་ པ་ སོགས་ལའང་སྔར་ལྟར་ཟུར་ནས་འགོག་པར་བྱའོ། །
གཉིས་པ་ལ་གཉིས། སྐྱོན་སྤོང་བརྗོད་པ་དང་། དེ་དགག་པའོ། ། དང་པོ་ནི། ཅི་ལྟར་མར་མེ་རང་དང་
གཞན། ། སྣང་བར་བྱེད་པ་དེ་བཞིན་དུ། ། སྐྱེ་བའང་རང་དང་གཞན་གྱི་དངོས། ། གཉིས་ཀ་སྐྱེད་པར་
བྱེད་པ་ཡིན། ། ཞེས་སོ། ། ཁོ་ན་རེ་ཇི་ལྟར་མར་མེ་ནི་སྣང་བའི་རང་བཞིན་ཡིན་པས་དེས་རང་དང་དངོས་པོ་
གཞན་གཉིས་ཀ་སྣང་བར་བྱེད་དེ་བཞིན་དུ། སྐྱེ་བའང་སྐྱེ་བའི་རང་བཞིན་ཡིན་པས་སྐྱེ་བ་རང་དང་གཞན་གྱི་
དངོས་པོ་གཉིས་ཀ་སྐྱེད་པར་བྱེད་པ་ཡིན་ནོ་ཟེར། གཉིས་པ་ལ་གཉིས། དཔེ་དགག་པ་དང་
། དོན་དགག་
པའོ། ། དང་པོ་ལ་གཉིས། དམ་བཅའ་ལ་གནོད་པ་སྟོན་པ་དང་། རྟགས་མ་ངེས་པར་བསྟན་ནས་དགག་
པའོ། ། དང་པོ་ནི། མར་མེ་དང་ནི་གང་དག་ན། ། དེ་འདུག་པ་ན་མུན་པ་མེད། ། མར་མེས་ཅི་ཞིག་སྣང་
བར་བྱེད། མུན་པ་སེལ་བའི་སྣང་བྱེད་ཡིན། ། གང་ཚེ་མར་མེ་སྐྱེ་བཞིན་པ། ། མུན་པ་དང་ཕྲད་མེད་ན། །
ཇི་ལྟར་མར་མེ་སྐྱེ་བཞིན་པས། ། མུན་པ་སེལ་བར་བྱེད་པ་ཡིན། ། མར་མེ་ཕྲད་པ་མེད་པར་ཡང་། ། གལ་ཏེ་
36



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
མུན་པ་སེལ་བྱེད་ན། ། འཇིག་རྟེན་ཀུན་ན་གནས་པའི་མུན། ། འདི་ན་གནས་པ་དེས་སེལ་འགྱུར། ། ཞེས་
སོ། ། མར་མེས་རང་དང་གཞན་རང་བཞིན་གྱིས་སྣང་བར་བྱེད་པ་ནི་མི་རིགས་ཏེ། མར་མེ་ནི་མུན་པ་སེལ་
བར་བྱེད་པའི་སྒོ་ནས་སྣང་བྱེད་ཡིན་ལ། མར་མེ་ལ་བསལ་བྱའི་མུན་པ་མེད་པས་རང་མི་གསལ་ཞིང་། མར་མེ་
དང་ནི་ཉེ་བའི་ཡུལ་གང་དག་ན་མར་མེ་དེ་འདུག་པ་སྟེ་འོད་ཀྱིས་ཁྱབ་པ་དེ་ན་མུན་པ་མེད་པའི་ཕྱིར། དེ་ལྟར་ན་
ཚུལ་དེས་མར་མེས་རང་གཞན་ཅི་ཞིག་སྣང་བར་བྱེད་དེ། དེ་ལྟར་བྱེད་པ་མི་འཐད་དོ། །གལ་ཏེ་མུན་པ་སེལ་
བའི་ནུས་པ་དེ་མར་མེ་སྐྱེ་བཞིན་པས་བྱེད་དོ་ཞེ་ན། ཇི་ལྟར་ན་མར་མེ་སྐྱེ་བཞིན་པས་མུན་པ་སེལ་བར་བྱེད་པ་
རང་བཞིན་གྱིས་ཡོད་པ་མིན་ཏེ་མ་ཡིན་པར་ཐལ། གང་གི་ཚེ་མར་མེ་སྐྱེ་བཞིན་པ་མུན་པ་དང་ཡུལ་དུས་གཅིག་ཏུ་
ཚོགས་པའི་ཕྲད་པ་མེད་པའི་ཕྱིར། གལ་ཏེ་མ་ཁྱོ་པོ་ཞེ་ན། འཇིག་རྟེན་ཁམས་ཀུན་ན་གནས་པའི་མུན་པ་
རྣམས་ཡུལ་འདི་ན་གནས་པའི་མར་མེ་དེས་སེལ་བར་བྱེད་པར་འགྱུར་བར་ཐལ། མར་མེ་དང་མུན་པ་ཕྲད་པ་
མེད་པར་ཡང་མུན་པ་སེལ་བར་བྱེད་ནུས་པའི་ཕྱིར། ཁྱབ་སྟེ་སེལ་བྱ་སེལ་བྱེད་རང་བཞིན་གྱིས་གྲུབ་ན་རྒྱུ་རྐྱེན་ལ་
མ་བལྟོས་པར་འབྱུང་རིགས་པའི་ཕྱིར། གཉིས་པ་ནི། མར་མེས་རང་དང་གཞན་གྱི་དངོས། ། གལ་ཏེ་སྣང་
བར་བྱེད་འགྱུར་ན། །མུན་པའང་རང་དང་གཞན་གྱི་དངོས། ། སྒྲིབ་པར་འགྱུར་བར་ཐེ་ཚོམ་མེད། ། ཅེས་
སོ། ། གལ་ཏེ་མར་མེས་རང་དང་གཞན་གྱི་དངོས་པོ་གཉིས་སྣང་བར་བྱེད་པར་འགྱུར་བར་འདོད་ནའང་མི་
འཐད་དེ། དེ་ལྟ་ན་མུན་པའང་རང་དང་གཞན་གྱི་དངོས་པོ་གཉིས་ཀ་སྒྲིབ་པར་བྱེད་པར་འགྱུར་བར་ཐེ་ཚོམ་
མེད་པའི་ཕྱིར། ཁྱབ་སྟེ། མར་མེ་སྣང་བྱེད་དང་མུན་པ་སྒྲིབ་བྱེད་དུ་མཚུངས་པའི་ཕྱིར་མུན་པས་མུན་པ་ནི་མི་
སྒྲིབ་སྟེ། བསྒྲིབས་ན་མུན་པ་མི་མཐོང་པའི་སྐྱོན་དུ་འགྱུར་པའི་ཕྱིར། དཔེར་ན་བུམ་པ་བཞིན་ནོ། ། རང་
ལུགས་ལ་མར་མེ་སྐད་ཅིག་དང་པོའི་འོད་དང་མུན་པའི་ཟུར་ཐ་སྙད་དུ་ཕྲད་པ་ཡོད་ཅིང་། དེ་བཞིན་དུ་མར་མེ་
རིམ་གྱིས་སྐྱེས་པ་ན་ཟུར་ཕྲད་པའི་ཚུལ་གྱིས་མུན་པ་རིམ་གྱིས་འགག་ཅིང་། ཡུལ་དུས་དེར་མར་མེ་རྫོགས་པར་
སྐྱེས་ཟིན་པ་དང་མུན་པ་རྫོགས་པར་འགགས་ཟིན་པ་གཉིས་དུས་མཉམ་མོ། ། མར་མེས་རང་གཞན་གསལ་
བར་བྱེད་པ་དང་མུན་པས་རང་གཞན་སྒྲིབ་པར་བྱེད་པ་ནི་ཐ་སྙད་དུ་ཡོད་ལ་མར་མེས་རང་གསལ་བར་བྱེད་པ་
དང་མུན་པས་རང་སྒྲིབ་པར་བྱེད་པ་ནི་ཐ་སྙད་དུ་མེད་དོ། ། འོན་ཀྱང་མར་མེ་སྐྱེས་པའི་ཚེ་མར་མེ་མཐོང་བར་
སྣང་བས་ཞིབ་ཏུ་དཔྱད་དགོས་པར་མངོན་ནོ། ། གཉིས་པ་ནི། སྐྱེ་བ་འདི་ནི་མ་སྐྱེས་པས། ། རང་གི་བདག་
ཉིད་ཇི་ལྟར་སྐྱེ། ། ཅི་སྟེ་སྐྱེས་པས་སྐྱེད་བྱེད་ན། ། སྐྱེས་ན་ཅི་ཞིག་བསྐྱེད་དུ་ཡོད། །ཅེས་སོ། ། སྐྱེ་བས་
རང་ཉིད་བསྐྱེད་ན་མ་སྐྱེས་བས་བསྐྱེད་དམ། སྐྱེས་ཟིན་པས་བསྐྱེད། དང་པོ་ལྟར་ན་སྐྱེ་བ་འདི་ནི་ཆོས་ཅན།
37



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱོད་མ་སྐྱེས་པས་རང་གི་བདག་ཉིད་ཇི་ལྟར་བསྐྱེད་པར་བྱེད་དེ་མི་བྱེད་པར་ཐལ། མ་སྐྱེས་པས་སྐྱེད་མི་ནུས་པའི་
ཕྱིར། ཅི་སྟེ་སྐྱེས་པ་ཉིད་ཀྱིས་རང་ཉིད་སྐྱེད་པར་བྱེད་ན་ཡང་མི་འཐད་དེ། སྐྱེས་ཟིན་ན་ཅི་ཞིག་བསྐྱེད་དུ་ཡོད་
དེ་མེད་པའི་ཕྱིར། གཉིས་པ་སོ་སོར་དགག་པ་ལ་གསུམ། སྐྱེ་བ་དང་གནས་པ་དང་འཇིག་པ་རང་བཞིན་གྱིས་
གྲུབ་པ་དགག་པའོ། ། དང་པོ་ལ་གསུམ། བསྐྱེད་བྱ་ལ་དུས་གསུམ་དུ་དཔྱད་ནས་དགག ཡོད་མེད་གསུམ་དུ་
དཔྱད་ནས་དག། འགག་བཞིན་པ་ཡིན་མིན་གཉིས་སུ་དཔྱད་ནས་དགག་པའོ། ། དང་པོ་ལ་གསུམ། ཐུན་
མོང་དང་བྱེ་བྲག་ཏུ་སྐྱེ་བ་དགག བཀག་པ་ལ་རྩོད་སྤོང་། སྐྱེ་བཞིན་པ་ཁས་བླངས་ནས་ཀྱང་དགག་པའོ། །
དང་པོ་ལ་གཉིས། དུས་གསུམ་གྱི་སྐྱེ་བ་ཐུན་མོང་དུ་དགག་པ་དང་། སྐྱེ་བཞིན་པ་བྱེ་བྲག་ཏུ་དགག་པའོ། །
དང་པོ་ནི། སྐྱེས་དང་མ་སྐྱེས་སྐྱེ་བཞིན་པ། ། ཅི་ལྟ་བར་ཡང་མི་སྐྱེད་པས། ། དེ་ནི་ སོང་དང་ མ་སོང་
དང་། ། བགོམ་པས་རྣམ་པར་བཤད་པ་ཡིན། ། ཞེས་སོ། ། སྐྱེ་བ་ཆོས་ཅན། རང་ལས་གཞན་པས་ངོ་བོ་
ཉིད་ཀྱིས་མི་སྐྱེད་དེ། སྐྱེས་ཟིན་འགགས་པ་དང་མ་སྐྱེས་པ་བྱ་བ་མ་བརྩམས་པ་དང་སྐྱེ་བཞིན་པ་གང་ཡང་ངོ་བོ་
ཉིད་ཀྱིས་ཅི་ལྟ་བར་ཡང་མི་སྐྱེད་པའི་ཕྱིར་ཏེ། དེ་ནི་རབ་བྱེད་གཉིས་པར་སོང་བ་དང་མ་སོང་བ་དང་བགོམ་
བཞིན་པ་བཀག་པའི་རིགས་པས་རྣམ་པར་བཤད་པ་ཡིན་པའི་ཕྱིར། གཉིས་པ་ནི། གང་ཚེ་སྐྱེ་བ་ཡོད་པ་
ན། ། སྐྱེ་བཞིན་འདི་འབྱུང་མེད་པའི་ཚེ། ། ཅི་ལྟར་སྐྱེ་ལ་བརྟེན་ནས་ནི། ། སྐྱེ་བཞིན་ཞེས་ནི་བརྗོད་པར་
བྱ། ། ཞེས་སོ། ། གལ་ཏེ། སྐྱེས་མ་སྐྱེས་གཉིས་མི་སྐྱེ་ཡང་སྐྱེ་བཞིན་པ་སྐྱེ་བས་སྐྱེ་བ་ངོ་བོ་ཉིད་ཀྱིས་ཡོད་
དོ། ། ཞེ་ན། དུས་གང་གི་ཚེ་སྐྱེ་བའི་བྱ་བ་ཡོད་པ་ན། དེ་ལ་བརྟེན་ནས་སྐྱེ་བཞིན་པ་འདི་འབྱུང་ཞེས་འདོད་
པའི་སྐྱེ་བཞིན་པའི་མྱུ་གུ་ཆོས་ཅན། ཅི་ལྟར་སྐྱེ་བའི་བྱ་བ་ལ་བརྟེན་ནས་ནི་སྐྱེ་བཞིན་པའོ་ཞེས་ནི་ངོ་བོ་ཉིད་ཀྱིས་
ཡོད་པར་བརྗོད་པར་བྱ་སྟེ་མི་རིགས་པར་ཐལ། དེའི་དུས་སུ་ཁྱོད་སྐྱེ་བའི་བྱ་བ་རང་བཞིན་གྱིས་མེད་པ་དེའི་ཚེ་སྟེ་
ཕྱིར། དེར་ཐལ། དེའི་ཚེ་བསྐྱེད་བྱ་ཁྱོད་མེད་པའི་ཕྱིར། ཁྱབ་སྟེ། རང་བཞིན་གྱིས་གྲུབ་ན་རྟེན་བརྟེན་པ་
འབྲལ་མི་རུང་བའི་ཕྱིར། གཉིས་པ་ལ་གཉིས། དུས་གསུམ་གྱི་སྐྱེ་བ་བཀག་པ་ལ་རྩོད་སྤོང་དང་། སྐྱེ་བཞིན་ལ་
སྐྱེ་བ་བཀག་པའི་རྩོད་སྤོང་ངོ༌། ། དང་པོ་ནི། རྟེན་ཅིང་འབྱུང་བ་གང་ཡིན་པ། ། དེ་ནི་ངོ་བོ་ཉིད་ཀྱིས་
ཞི། ། དེ་ཕྱིར་སྐྱེ་བཞིན་ཉིད་དང་ནི། ། སྐྱེ་བ་ཡང་ནི་ཞི་བ་ཉིད། ། ཅེས་སོ། ། ཁོ་ན་རེ། རྒྱལ་བས་གདུལ་
བྱ་ལ་རྟེན་འབྲེལ་གྱི་ཆོས་གསུངས་པས། ཁྱོད་ཀྱིས་རྟེན་འབྲེལ་རང་བཞིན་མེད་པར་བསྟན་ནས་རྟེན་འབྲེལ་ལ་
སྐུར་པ་འདེབས་པར་བྱེད་དོ་ཞེ་ན། ཁྱོད་ཟེར་བ་ནི་མི་རིགས་པར་ཐལ། རྒྱལ་བས་རྟེན་ཅིང་འབྱུང་བ་གང་ཡིན་
པ་དེ་ནི་ངོ་བོ་ཉིད་ཀྱིས་ཡོད་པ་མ་ཡིན་པས་དེ་ཞི་བར་བསྟན་གྱི་ངོ་བོ་ཉིད་ཀྱིས་ཡོད་པར་མ་བསྟན་པའི་ཕྱིར། རྒྱུ་
3༦



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
མཚན་དེའི་ཕྱིར་ན་སྐྱེ་བཞིན་པ་ཉིད་དང་སྐྱེ་བ་ཡང་ནི་ཆོས་ཅན། ངོ་བོ་ཉིད་ཀྱིས་ཞི་བ་ཉིད་ཅེས་བྱ་བར་ངེས་ཏེ།
རྟེན་འབྱུང་ཡིན་པའི་ཕྱིར། དེར་ཐལ། གང་སྐྱེ་རྒྱུའི་དངོས་པོ་དང་དེ་སྐྱེ་བ་དང་སྐྱེ་བཞིན་པ་རྣམས་ཕན་ཚུན་
བརྟེན་ནས་གྲུབ་པའི་ཕྱིར། གཉིས་པ་ནི། གལ་ཏེ་དངོས་པོ་མ་སྐྱེས་པ། ། འགའ་ཞིག་གང་ན་ཡོད་འགྱུར་
ན། ། དེ་ནི་སྐྱེ་འགྱུར་དངོས་པོ་དེ། ། མེད་ན་ཅི་ཞིག་སྐྱེ་བར་འགྱུར། ། ཞེས་སོ། ། གལ་ཏེ་མྱུ་གུ་སྐྱེ་བཞིན་
པ་དེ་རང་གི་སྐྱེ་བས་སྐྱེ་བ་ནི་ངོ་བོས་ཡོད་དེ། མྱུ་གུ་སྐྱེ་བཞིན་པ་དེ་རང་གི་སྐྱེ་བའི་བྱ་བ་ལ་བརྟེན་ནས་སྐྱེ་བའི་
ཕྱིར་ཞེ་ན། དེ་མི་འཐད་པར་ཐལ། སྐྱེ་བའི་སྔར་མྱུ་གུའི་དངོས་པོ་མ་སྐྱེས་པ་འགའ་ཞིག་ཡུལ་གང་དུ་ཡོད་ན་དེ་
སྐྱེ་བའི་བྱ་བ་ལ་བརྟེན་ནས་རང་བཞིན་གྱིས་སྐྱེ་བར་འགྱུར་ན་ཡང་དེ་ནི་མེད་པའི་ཕྱིར། དེར་ཐལ། མྱུ་གུ་སྐྱེ་
བའི་སྔར་སྐྱེ་འགྱུར་གྱི་མྱུ་གུའི་དངོས་པོ་དེ་མེད་ན་རང་བཞིན་གྱིས་ཅི་ཞིག་སྐྱེ་བར་འགྱུར་ཏེ་མི་རིགས་པའི་ཕྱིར།
དེར་ཐལ། རང་བཞིན་གྱིས་སྐྱེ་ན་སྐྱེ་བ་ལ་མངོན་དུ་ཕྱོགས་པའི་དུས་སུའང་ཡོད་དགོས་པའི་ཕྱིར། དེར་ཐལ།
སྔར་སྐྱེ་བཞིན་པའི་དུས་སུ་མེད་པར་སྐྱེ་ན་ཐ་སྙད་དུ་སྐྱེ་ཚུལ་ཡིན་པར་འདོད་རིགས་པའི་ཕྱིར། གསུམ་པ་དགག་
པ་ནི། གལ་ཏེ་སྐྱེ་བ་དེ་ཡིས་ནི། ། སྐྱེ་བཞིན་པ་དེ་སྐྱེད་བྱེད་ན། ། སྐྱེ་བ་དེ་ནི་སྐྱེ་བ་ལྟ། ། གང་ཞིག་གིས་ནི་
སྐྱེད་པར་བྱེད། །གལ་ཏེ་སྐྱེ་བ་གཞན་ཞིག་གིས། ། དེ་སྐྱེད་ཐུག་པ་མེད་པར་འགྱུར། །ཅི་སྟེ་སྐྱེ་བ་མེད་སྐྱེ་
ན། ། ཐམས་ཅད་དེ་བཞིན་སྐྱེ་བར་འགྱུར། ། ཞེས་སོ། ། གལ་ཏེ་ཁྱོད་ཀྱི་སྐྱེ་བ་དེ་ཡིས་ནི་འབྲས་བུ་སྐྱེ་བཞིན་
པ་དེ་སྐྱེད་པར་བྱེད་ན་སྐྱེ་བ་དེ་ནི་ཆོས་ཅན། ཇི་ལྟར་སྐྱེ་བར་ལྟ་སྟེ་མི་རིགས་པར་ཐལ། གཞན་གང་ཞིག་གིས་ནི་
སྐྱེད་པར་བྱེད་པ་མི་འཐད་པའི་ཕྱིར། གལ་ཏེ་སྐྱེ་བ་དོན་གཞན་ཞིག་གིས་སྐྱེ་བ་དེ་སྐྱེད་པར་བྱེད་ན་དེ་ཡང་གཞན་
དང་དེ་ལའང་གཞན་གྱིས་སྐྱེ་དགོས་པས་མི་འཐད་དེ། ཐུག་པ་མེད་པར་ཡང་ཡང་སྐྱེ་བར་འགྱུར་པའི་ཕྱིར། ཅི་
སྟེ་སྐྱེ་བའི་བྱ་བ་དོན་གཞན་མེད་པར་སྐྱེ་ནའང་མི་འཐད་དེ། སྐྱེ་བཞིན་པ་སོགས་དངོས་པོ་ཐམས་ཅད་ཀྱང་དེ་
བཞིན་དུ་བྱ་བ་དོན་གཞན་མེད་པར་སྐྱེ་པར་འགྱུར་ན་ཁྱོད་མི་འདོད་པའི་ཕྱིར། གཉིས་པ་དགག་པ་ནི། རེ་ཞིག་
ཡོད་དང་མེད་པ་ཡང་། ། སྐྱེ་བ་རིགས་པ་མ་ཡིན་ཞིང་། ། ཡོད་མེད་ཉིད་ཀྱང་མ་ཡིན་ཞེས། ། གོང་དུ་བསྟན་
པ་ཉིད་ཡིན་ནོ། །ཞེས་སོ། ། སྐྱེ་བ་རང་བཞིན་གྱིས་མ་གྲུབ་སྟེ། རེ་ཞིག་རྒྱུ་དུས་སུ་ཡོད་པ་དང་དེའི་དུས་སུ་
མེད་པ་ཡང་སྐྱེ་བ་རིགས་པ་མ་ཡིན་ཞིང་། དེའི་དུས་སུ་ཡོད་མེད་གཉིས་ཀ་ཡིན་པ་ཉིད་ཀྱང་རང་བཞིན་གྱིས་སྐྱེ་
བ་མ་ཡིན་ཞེས་གོང་དུ་ཡོད་དམ་མེད་པའི་དོན་ལ་ཡང་ཞེས་པའི་སྐབས་སུ་བསྟན་ཟིན་པ་ཉིད་ཡིན་པའི་ཕྱིར།
གསུམ་པ་དགག་པ་ནི། དངོས་པོ་འགག་བཞིན་ཉིད་ལ་ནི། ། སྐྱེ་བ་འཐད་པ་མི་འགྱུར་རོ། ། གང་ཞིག་
འགག་བཞིན་མ་ཡིན་པ། ། དེ་ནི་དངོས་པོར་མི་འཐད་དོ། ། ཞེས་སོ། ། གཞན་ཡང་ཁྱོད་དངོས་པོ་འགག་
39



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
བཞིན་པ་ཉིད་ལ་སྐྱེ་བ་རྟོག་ན་ནི་མི་རིགས་ཏེ། སླར་ཡང་སྐྱེ་བ་འཐད་པར་མི་འགྱུར་པའི་ཕྱིར་ཏེ། འགག་
བཞིན་པ་ད་ལྟ་བར་གྲུབ་ཟིན་པའི་ཕྱིར། འདས་མ་འོངས་གང་ཞིག་འགག་བཞིན་པ་མ་ཡིན་པའི་དངོས་མེད་ལ་
སྐྱེ་བ་མེད་དེ། དེ་ནི་དངོས་པོར་མི་འཐད་པའི་ཕྱིར། དེར་ཐལ། དེ་འགག་བཞིན་པ་མིན་པའི་ཕྱིར། རང་
ལུགས། མྱུ་གུ་འགག་བཞིན་པ་ལ་སྐྱེ་བ་ཡོད་ཅིང་། མྱུ་གུ་སྐྱེ་བཞིན་པའི་དུས་སུ་དེ་འགག་བཞིན་པར་མི་འདོད་
ཀྱང་། མྱུ་གུ་ཡིན་ན་འགག་བཞིན་པས་ཁྱབ་པར་འདོད་དོ། ། གཉིས་པ་གནས་པ་རང་བཞིན་གྱིས་གྲུབ་པ་
དགག་པ་ལ་གསུམ། གནས་བྱ་དུས་གསུམ་དུ་དཔྱད་ནས་དགག ། འགག་བཞིན་པ་ཡིན་མིན་གཉིས་སུ་དཔྱད་
ནས་དགག གནས་བྱེད་གཞན་ཡོད་མེད་དཔྱད་ནས་དགག་པའོ། ། དང་པོ་ནི། དངོས་པོ་གནས་པ་མི་
གནས་ཏེ། ། དངོས་པོ་མི་གནས་གནས་པ་མིན། ། གནས་བཞིན་པ་ཡང་མི་གནས་ཏེ། ། མ་སྐྱེས་གོང་ཞིག་
གནས་པར་འགྱུར། ། ཞེས་སོ། ། བུམ་པའི་དངོས་པོ་གནས་ཟིན་པའི་བྱ་བ་འདས་པ་ནི་ཆོས་ཅན། བུམ་
པའི་དངོས་པོར་མི་གནས་ཏེ། དེར་གནས་པའི་བྱ་བ་འགག་ཟིན་པའི་ཕྱིར། བུམ་པའི་དངོས་པོ་མི་གནས་པའི་
བྱ་བ་མ་འོངས་པ་ཆོས་ཅན། བུམ་བའི་དངོས་པོར་གནས་པ་མིན་ཏེ། དེར་གནས་པའི་བྱ་བ་མ་སྐྱེས་པའི་ཕྱིར།
བུམ་པའི་དངོས་པོར་གནས་བཞིན་པ་ཡང་ཆོས་ཅན། ངོ་བོ་ཉིད་ཀྱིས་མི་གནས་ཏེ། གནས་བཞིན་པ་སླར་
གནས་པ་མེད་ཅིང་། གནས་པ་ངོ་བོ་ཉིད་ཀྱིས་མེད་པའི་ཕྱིར་ཏེ། སྐྱེ་བ་ངོ་བོ་ཉིད་ཀྱིས་མེད་པར་བཤད་ཟིན་
པའི་ཕྱིར། ཁྱབ་སྟེ། ངོ་བོ་ཉིད་ཀྱིས་མ་སྐྱེས་པ་གང་ཞིག་ངོ་བོ་ཉིད་ཀྱིས་གནས་པར་འགྱུར་མི་རུང་བའི་ཕྱིར།
གཉིས་པ་ནི། དངོས་པོ་འགག་བཞིན་ཉིད་ལ་ནི། ། གནས་པ་འཐད་པར་མི་འགྱུར་རོ། ། གང་ཞིག་འགག་
བཞིན་མ་ཡིན་པ། ། དེ་ནི་དངོས་པོར་མི་འཐད་དོ། ། དངོས་པོ་ཐམས་ཅད་དུས་ཀུན་དུ། ། རྒྱུ་དང་འཆི་
བའི་ཆོས་ཡིན་ན། ། གང་དག་རྒ་དང་འཆི་མེད་པར། ། གནས་པའི་དངོས་པོ་གང་ཞིག་ཡིན། ། ཞེས་
སོ། ། བུམ་སོགས་ཀྱི་དངོས་པོ་འགག་བཞིན་པ་ཉིད་ལ་ནི་ཆོས་ཅན། གནས་པ་ངོ་བོས་ཡོད་པ་འཐད་པར་མི་
འགྱུར་ཏེ། ངོ་བོས་གྲུབ་ནའང་དུས་སུ་འགག་བཞིན་པའི་བྱ་བ་ཡོད་པ་མི་འཐད་པའི་ཕྱིར། གང་ཞིག་འགག་
བཞིན་པ་མ་ཡིན་པ་དེ་ནི་ཆོས་ཅན། དངོས་པོར་མི་འཐད་དེ། འཇིག་བཞིན་པ་མིན་པའི་ཕྱིར། གཞན་ཡང་
གནས་པའི་དངོས་པོ་ངོ་བོ་ཉིད་ཀྱིས་མེད་དེ། ཇི་ལྟར་ན་དངོས་པོ་ཐམས་ཅད་དུས་ཀུན་ཏུ་རྒ་བ་སྟེ་གཞན་དུ་
འགྱུར་བ་དང་འཆི་བ་སྟེ་འཇིག་པའི་ཆོས་ཅན་ཡིན་པའི་ཕྱིར། དེར་ཐལ། དངོས་པོ་གང་དག་ལ་དེ་ལྟ་བུའི་རྒ་
བ་དང་འཆི་བ་མེད་པར་གནས་པའི་དངོས་པོ་གང་ཞིག་ཡིན་ཏེ་མེད་པའི་ཕྱིར། དངོས་པོ་ཐམས་ཅད་རང་གྲུབ་
པའི་དུས་སྐད་ཅིག་གཉིས་པར་མི་སྡོད་པའི་ཕྱིར། དེར་ཐལ། དུས་ཀྱི་དབང་དུ་བྱས་ན་ཟླ་བ་བཅུ་གཉིས་སོང་བ་



༄༅། ། དབུ་མ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱུ་མཚོར་འཇུག་པའི་གྲུ་གཟིངས། །
ན་ལོ་རྫོགས་ནས་དེའི་སྐད་ཅིག་གཉིས་པར་མི་གནས་ལ། དེ་བཞིན་དུ་ཉིན་ཞག་སུམ་ཅུས་ཟླ་བ་དང་། ཆུ་ཚོད་
སུམ་ཅུ་ལྡན་པའི་ཉིན་མཚན་གྱིས་ཉིན་ཞག་དང་། ཉིན་མཚན་རང་རང་སོ་སོའི་མཐའ་འདས་པ་ན་ཉིན་མཚན་
སོ་སོ་དང་སྔ་དྲོ་ཕྱི་དྲོ་སོ་སོའི་མཐའ་འདས་པའི་ཚེ་རང་རང་སོ་སོ་རྫོགས་ནས་མི་སྡོད་པའི་ཕྱིར་རོ། ། དེའི་ཕྱིར་
འདུས་བྱས་ཐམས་ཅད་སྐད་ཅིག་མར་གསུངས་ཀྱི་སྐད་ཅིག་མའི་དོན་ནི་ཡུད་ཙམ་ལས་མི་སྡོད་པའི་དོན་མིན་ཏེ།
བསྐལ་པ་དང་ལོ་ཞེས་པ་ཡུད་ཙམ་ཞིག་ལས་མི་གནས་པ་མིན་པའི་ཕྱིར། གསུམ་པ་ནི། གནས་པ་གནས་པ་
གཞན་དང་ནི། ། དེ་ཉིད་ཀྱང་ནི་གནས་མི་རིགས། ། ཅི་ལྟར་སྐྱེ་བ་རང་དང་ཞི། ། གཞན་གྱིས་སྐྱེད་པ་མ་
ཡིན་བཞིན། ། ཞེས་སོ། ། གནས་པ་ངོ་བོ་ཉིད་ཀྱིས་ཡོད་ན་གནས་བྱེད་གཉིས་ལས་མི་འདའ་ལ། དེ་ཡང་
གནས་པས་ནི་གནས་པར་བྱེད་པ་གཞན་གྱིས་གནས་པར་བྱེད་པ་མིན་ཞིང་། གནས་པ་དེ་ཉིད་ཀྱིས་ཀྱང་ནི་
གནས་པར་བྱེད་པ་མི་རིགས་ཏེ། ཅི་ལྟར་སྐྱེ་བ་ནི་རང་དང་ནི་རང་ལས་དོན་གཞན་གྱིས་ཀྱང་སྐྱེད་པ་མ་ཡིན་པ་
བཞིན་ཡིན་པའི་ཕྱིར་ཏེ། རང་གིས་རང་གནས་ན་བྱ་བྱེད་གཅིག་ཏུ་འགྱུར་ཞིང་། དོན་གཞན་གྱིས་གནས་པར་
བྱེད་ན་དེ་ཡང་གཞན་གྱིས་གནས་པར་བྱེད་དགོས་པས་གནས་བྱེད་ཐུག་མེད་དུ་འགྱུར་བ་སྔར་དང་འདྲ་བའི་ཕྱིར།
འདི་ལ་ནི་མྱུ་གུ་གནས་པར་ནི་འདོད་དགོས་ལ། དེ་ནི་སྔར་ལྟར་གནས་བྱེད་ཀྱིས་གནས་པར་མི་བྱེད་ཀྱང་རང་གི་
རྐྱེན་གྱི་ཆས་གནས་པར་བྱེད་པ་ཐ་སྙད་དུ་ཁས་ལེན་ནོ། ། གསུམ་པ་ལ་ལྔ། དུས་གསུམ་དང་གནས་པ་ཡིན་
མིན་དང་གནས་སྐབས་རང་གཞན་དང་དངོས་པོ་ཡོད་མེད་དང་འཇིག་བྱེད་གཞན་ཡོད་པ་ལ་བརྟགས་ནས་
དགག་པའོ། ། དང་པོ་ནི། འགགས་པ་འགོག་པ་མི་འགྱུར་ཏེ། ། མ་འགགས་པ་ཡང་འགག་མི་འགྱུར། །
འགག་བཞིན་པ་ཡང་དེ་བཞིན་མིན། ། མ་སྐྱེས་གང་ཞིག་འགག་པར་འགྱུར། ། ཞེས་སོ། ། འགགས་ཟིན་
པའི་དངོས་པོ་ཆོས་ཅན། སླར་འགོག་པར་མི་འགྱུར་ཏེ། འགག་པའི་བྱ་བ་འདས་པའི་ཕྱིར། འགག་པའི་བྱ་བ་
མ་སྐྱེས་པའི་མ་འགག་པ་ཡང་ཆོས་ཅན། འགག་པར་མི་འགྱུར་ཏེ། རང་འགག་པའི་བྱ་བ་མ་འོངས་པའི་ཕྱིར།
འགག་བཞིན་པའི་དངོས་པོ་ཡང་ཆོས་ཅན། དེ་བཞིན་དུ་རང་བཞིན་གྱིས་འགག་པར་འགྱུར་བ་མ་ཡིན་ཏེ།
རང་གི་འགགས་མ་འགགས་ཆ་ཤས་སུ་མེད་པའི་འགག་བཞིན་པ་མེད་པའི་ཕྱིར། ངོ་བོ་ཉིད་ཀྱིས་མ་སྐྱེས་པ་གང་
ཞིག་རང་བཞིན་གྱིས་འགག་པར་འགྱུར་ཏེ་མི་འགྱུར་བར་ཐལ། དེ་འདྲ་འགལ་བའི་ཕྱིར། གཉིས་པ་ནི། རེ་
ཤིག་དངོས་པོ་གནས་ལ། ། འགག་པ་འཐད་པར་མི་འགྱུར་རོ། ། དངོས་པོ་མི་གནས་པ་ལ་ཡང་། །འགག་
པ་འཐད་པར་མི་འགྱུར་རོ། ། ཞེས་སོ། རེ་ཤིག་བུམ་པའི་དངོས་པོ་གནས་པ་ཆོས་ཅན། ཁྱོད་ལ་འགག་པ་
ངོ་བོ་ཉིད་ཀྱིས་ཡོད་པ་འཐད་པར་མི་འགྱུར་ཏེ། དེ་ཡོད་ན་གནས་པའི་བྱ་བ་འཐད་པར་མི་འགྱུར་པའི་ཕྱིར།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་ཐལ། རང་བཞིན་གྱིས་གནས་པ་དང་འགག་པ་འགལ་བའི་ཕྱིར། དངོས་པོ་རང་དུས་སུ་མི་གནས་པ་ཆོས་
ཅན། ཁྱོད་ལ་ཡང་འགག་པའི་བྱ་བ་འཐད་པར་མི་འགྱུར་བར་ཐལ། དེ་འདྲ་མེད་པའི་ཕྱིར། དེར་ཐལ།
ཡོད་ན་རང་དུས་སུ་ཡོད་དགོས་པའི་ཕྱིར། གསུམ་པ་ལ་གཉིས། དངོས་དང་། རྩོད་སྤང་ངོ་། ། དང་པོ་ནི།
གནས་སྐབས་དེ་ཡིས་གནས་སྐབས་ནི། ། དེ་ཉིད་འགོག་པ་ཉིད་མི་འགྱུར། ། གནས་སྐབས་གཞན་གྱིས་
གནས་སྐབས་ནི། ། གཞན་ཡང་འགག་པ་ཉིད་མི་འགྱུར། ། ཞེས་སོ། ། ངོ་བོ་ཉིད་ཀྱིས་འགག་པ་ཡོད་ན་
གནས་སྐབས་གཉིས་ལས་མི་འདའ་སྟེ། དེ་ཡང་འོ་མའི་གནས་སྐབས་དེ་ཡིས་ནི་འོ་མའི་གནས་སྐབས་ནི་དེ་ཉིད་
འགག་པ་ཉིད་དུ་མི་འགྱུར་ཏེ། རང་གིས་རང་ལ་བྱེད་པ་འགལ་བའི་ཕྱིར། འོ་མའི་གནས་སྐབས་ལས་གཞན་
ཞོའི་གནས་སྐབས་ཀྱིས་ནི་གཞན་འོ་མའི་གནས་སྐབས་ཡང་འགག་པར་བྱེད་པ་ཉིད་དུ་མི་འགྱུར་ཏེ། གནས་
སྐབས་ཀྱི་འཇིག་བྱ་འཇིག་བྱེད་གཉིས་དུས་གཅིག་ཏུ་མེད་པའི་ཕྱིར། དེར་ཐལ། འོ་ཞོ་གཉིས་དུས་གཅིག་ཏུ་
མེད་པའི་ཕྱིར། ཞོའི་གནས་སྐབས་སྐྱེས་པའི་ཚེ་འོ་མའི་གནས་སྐབས་ཞིག་ཀྱང་འཇིག་པ་ནི་མིན་ཏེ། དེའི་ཚེ་འོ་
མའི་གནས་སྐབས་འཇིག་བཞིན་པ་མིན་པའི་ཕྱིར་ཏེ། དེའི་ཚེ་ཞིག་ཟིན་པའི་ཕྱིར་རོ། ། གཉིས་པ་ནི། གང་
ཚེ་ཆོས་རྣམས་ཐམས་ཅད་ཀྱི། ། སྐྱེ་བ་འཐད་པར་མི་འགྱུར་བ། ། དེ་ཚེ་ཆོས་རྣམས་ཐམས་ཅད་ཀྱི། །
འགག་པ་འཐད་པར་མི་འགྱུར་རོ། ། ཞེས་སོ། ། དུས་གང་གི་ཚེ་འདུས་བྱས་ཀྱི་ཆོས་ཐམས་ཅད་ཀྱི་སྐྱེ་བ་རང་
བཞིན་གྱིས་འཐད་པར་མི་འགྱུར་བར་བཤད་པ་དེའི་ཚེ། ཆོས་དེ་རྣམས་ཐམས་ཅད་ཀྱིས་འགག་པ་རང་བཞིན་
གྱིས་འཐད་པར་མི་འགྱུར་ཏེ། འགག་པའི་གཞི་མེད་པའི་ཕྱིར་རོ། ། བཞི་པ་དགག་པ་ནི། རེ་ཞིག་དངོས་པོ་
ཡོད་པ་ལ། ། འགག་པ་འཐད་པར་མི་འགྱུར་རོ། ། གཅིག་ཉིད་ན་ནི་དངོས་པོ་དང་། ། དངོས་པོ་མེད་པ་
འཐད་པ་མེད། ། དངོས་པོ་མེད་པར་གྱུར་པ་ལའང་། ། འགག་པ་འཐད་པར་མི་འགྱུར་རོ། ། མགོ་གཉིས་
པ་ལ་ཅི་ལྟར་ནི། ། གཅད་དུ་མེད་པ་དེ་བཞིན་ནོ། ། ཞེས་སོ། ། འགག་པ་ངོ་བོས་ཡོད་ན་དངོས་པོ་ཡོད་མེད་
གཉིས་ལས་མི་འདའ་ལ། དེ་ཡང་རེ་ཤིག་དངོས་པོ་ཡོད་པ་བུམ་སོགས་ལ་རང་བཞིན་གྱིས་འགག་པ་འཐད་པར་
མི་འགྱུར་ཏེ། བུམ་སོགས་ཀྱི་དངོས་པོ་དང་དེ་ཞིག་པའི་དངོས་པོ་མེད་པ་གཉིས་གཞི་གཅིག་པ་ཉིད་ཡིན་ན་ནི།
དེའི་ཚེ་བུམ་སོགས་ཀྱི་དངོས་པོ་དང་དེའི་དངོས་པོ་མེད་པ་གཉིས་སུ་འཐད་པ་མེད་པ་ཉིད་ཡིན་པའི་ཕྱིར། བུམ་
སོགས་ཀྱི་དངོས་པོ་མེད་པར་གྱུར་པ་ཆོས་ཅན། ཁྱོད་ལའང་འགག་པ་འཐད་པར་མི་འགྱུར་ཏེ། འདུས་མ་བྱས་
ཡིན་པའི་ཕྱིར། ཇི་ལྟར་ཏེ། དཔེར་ན་མགོ་གཉིས་མེད་པ་ལ་དེ་གཉིས་གཅད་དུ་མེད་པ་དེ་བཞིན་ནོ། ། ལྔ་པ་
ནི། འགག་པ་རང་གི་བདག་ཉིད་ཀྱིས། ། ཡོད་མིན་འགག་པ་གཞན་གྱིས་མིན། ། ཅི་ལྟར་སྐྱེ་བ་རང་དང་
པ7



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ནི། ། གཞན་གྱིས་སྐྱེད་པ་མ་ཡིན་བཞིན། ། ཞེས་སོ། ། དེ་ཡང་འགག་པ་ཆོས་ཅན། རང་གི་བདག་ཉིད་
ཀྱིས་འགག་པར་བྱེད་པ་ཡོད་མིན་ཞིང་། འགག་པ་རང་ལས་དོན་གཞན་གྱིས་ཀྱང་འགག་པར་བྱེད་པ་མིན་ཏེ།
ཅི་ལྟར་སྐྱེ་བ་རང་དང་དོན་གཞན་གྱིས་སྐྱེད་པ་མིན་པར་སྔར་བཤད་པ་བཞིན་ཡིན་པའི་ཕྱིར། སྐྱེ་འཇིག་སོགས་
བཏགས་དོན་བཙལ་ བར་འཇོག་པའི་ལུགས་ལ་མི་འཇུག་པའི་ཁྱད་པར་ཤེས་དགོས་ཏེ། ཐལ་འགྱུར་བ་མ་
གཏོགས་གཞན་རྣམས་ཀྱིས་སྐྱེ་འཇིག་སོགས་བཏགས་དོན་བཙལ་ནས་རྙེད་པར་བཟུང་སྟེ་འཇོག་པ་ལ་རིགས་
པའི་གནོད་བྱེད་དེ་ལྟར་འཇུག་གི ལུགས་འདིར་རིག་ཤེས་ཀྱིས་མ་བརྟག་མ་དཔྱད་པའི་མིང་རྐྱང་བཏགས་ཡོད་
ཙམ་ལ་སྐྱེ་འཇིག་སོགས་འཐད་པར་འཇོག་པས། ཇི་སྐད་བཤད་པའི་རིགས་པས་མི་གནོད་དོ། ། འོ་ན། མྱུ་
གུ་སོགས་སྐྱེ་འཇིག་གནས་གསུམ་དང་ལྡན་ན་དེ་དག་སྐྱེ་འཇིག་གནས་གསུམ་དུ་འཇོག་གམ་མི་འཇོག་ཅེ་ན། མྱུ་
གུ་ལྟ་བུ་རང་གི་སྐྱེ་འཇིག་གནས་གསུམ་དུ་མི་འཇོག་ཀྱང་། སྤྱིར་སྐྱེ་འཇིག་གནས་གསུམ་དུ་འཇོག་དགོས་ཏེ། མྱུ་
གུ་སོགས་དངོས་པོ་ཐམས་ཅད་སྐྱེས་ཀྱང་གཞན་དུ་འགྱུར་བ་ཡོད་པས་སྐྱེ་བ་ཡིན་ལ། རང་དུས་སུ་གནས་ཤིང་
སྐད་ཅིག་གཉིས་པར་མི་སྡོད་པའི་མི་རྟག་པ་ཡིན་པས་འཇིག་པ་ཡང་ཡིན་ནོ། ། འགག་བཞིན་པ་དང་འཇིག་
བཞིན་པ་ཡིན་པས་འཇིག་པ་ཡིན་ཡང་འགགས་པ་དང་འཇིག་ཟིན་པ་མིན་ནོ། ། འོན་ཀྱང་ལུགས་འདིར་ཞིག་
པ་ཡོད་ཅིང་དེ་དངོས་པོ་ཡིན་ལ། རང་རྒྱུད་པ་མན་ཆད་ཀྱིས་ཞིག་པ་དངོས་པོར་མི་འདོད་དེ་ཞིབ་བར་རྗེའི་ཊཱིཀྐ་
དང་འཇུག་པའི་རྣམ་བཤད་ལས་ཤེས་པར་བྱའོ། ། དངོས་པོ་ཐམས་ཅད་ཀྱི་སྐྱེ་འཇིག་གནས་གསུམ་ནི་ལྡན་
མིན་འདུ་བྱེད་ཡིན་ཡང་། སྐྱེ་འཇིག་གནས་གསུམ་ཡིན་ན་ལྡན་མིན་འདུ་བྱེད་ཡིན་མི་དགོས་ཏེ་སྔར་བཤད་པ་
ལྟར་རོ། ། གཉིས་པ་མཇུག་བསྡུས་ཏེ་དགག་པ་ནི། སྐྱེ་དང་གནས་དང་འཇིག་པ་དག ། མ་གྲུབ་ཕྱིར་ན་
འདུས་བྱས་མེད། ། ཅེས་སོ། ། འདུས་བྱས་སྤྱིའི་མཚན་ཉིད་དམ་མཚོན་བྱེད་རང་བཞིན་གྱིས་མ་གྲུབ་ཀྱང་།
བྱེ་བྲག་སྨྲ་བའི་མཚན་ཉིད་སྲ་བ་སོགས་རང་བཞིན་གྱིས་ཡོད་དོ་སྙམ་ན་དེ་མི་འཐད་པར་ཐལ། ཁྱད་གཞི་འདུས་
བྱས་རང་བཞིན་གྱིས་མེད་པའི་ཕྱིར། དེར་ཐལ། སྐྱེ་བ་དང་གནས་པ་དང་འཇིག་པ་དག་རང་བཞིན་གྱིས་མ་
གྲུབ་པའི་ཕྱིར། གཉིས་པ་ནི། འདུས་བྱས་རབ་ཏུ་མ་གྲུབ་པས། ། འདུས་མ་བྱས་ནི་ཇི་ལྟར་འགྲུབ། ། ཅེས་
སོ། ། གལ་ཏེ་འདུས་བྱས་ཀྱི་ལྡོག་ཕྱོགས་འདུས་མ་བྱས་རང་བཞིན་གྱིས་ཡོད་དོ་ཞེ་ན། འདུས་བྱས་ནི་སྔར་
བཤད་པ་ལྟར་ངོ་བོ་ཉིད་ཀྱིས་རབ་ཏུ་མ་གྲུབ་པས་འདུས་མ་བྱས་ནམ་མཁའ་སོགས་ནི་ཇི་ལྟར་ན་ངོ་བོ་ཉིད་ཀྱིས་
ཡོད་པར་འགྲུབ་སྟེ་མི་འགྲུབ་པར་ཐལ། ཁྱད་གཞི་འདུས་བྱས་མེད་པའི་ཁྱད་ཆོས་འདུས་མ་བྱས་མི་འགྲུབ་པའི་
ཕྱིར། གསུམ་པ། རྨི་ལམ་ཇི་བཞིན་སྒྱུ་མ་བཞིན། ། དྲི་ཟའི་གྲོང་ཁྱེར་ཇི་བཞིན་དུ། ། དེ་བཞིན་སྐྱེ་དང་དེ་
43



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་གནས། ། དེ་བཞིན་དུ་ནི་འཇིག་པར་གསུངས། ཞེས་སོ། ། གལ་ཏེ་ཁྱོད་ཀྱིས་སྐྱེ་སོགས་རང་བཞིན་
གྱིས་ཡོད་པ་བཀག་པ་ནི། སྟོན་པས་འདུས་བྱས་སྐྱེ་བར་ཡང་མངོན་ནོ། །ཞེས་སོགས་གསུངས་པ་དང་འགལ་
ལོ་ཞེ་ན། མི་འགལ་བར་ཐལ། སྟོན་པའི་ལུང་དེས་རྨི་ལམ་ཇི་བཞིན་དང་སྒྱུ་མ་ཇི་བཞིན་དང་དྲི་ཟའི་གྲོང་ཁྱེར་
སོགས་སྐྱེ་འཇིག་བྱེད་པ་ཇི་བཞིན་དུ། འདུས་བྱས་རྣམས་ཀྱང་དེ་བཞིན་དུ་ནི་སྐྱེ་བ་དང་། དེ་བཞིན་དུ་གནས་
པ་དང༌། དེ་བཞིན་དུ་འཇིག་པར་གསུངས་ཀྱི། ངོ་བོ་ཉིད་ཀྱིས་སྐྱེ་འཇིག་སོགས་བྱེད་པར་མ་གསུངས་པའི་ཕྱིར།
དེ་ལྟར་ཡིན་ཏེ། རྨི་ལམ་སོགས་ནི་སྣང་བ་ལྟར་མེད་ཀྱང་བྱ་བ་བྱེད་པ་ལྟར་འདུས་བྱས་རྣམས་རང་བཞིན་གྱིས་
མེད་ཀྱང་ཐ་སྙད་དུ་བྱ་བ་བྱེད་པར་བསྟན་པའི་ཕྱིར། གཉིས་པ་ནི། ཏིང་འཛིན་རྒྱལ་པོའི་མདོ་ལ་སོགས་པ་
རྣམས་སོ། ། གསུམ་པ་ནི། སྐྱེ་བ་དང་གནས་པ་དང་འཇིག་པ་བརྟག་པ་ཞེས་བྱ་བ་རབ་ཏུ་བྱེད་པ་བདུན་པའི་
རྣམ་བཤད་དོ། །
གསུམ་པ་རྒྱུ་ལས་དང་བྱེད་པ་པོ་ཡོད་པ་དགག་པ་ལ་གསུམ། རབ་བྱེད་ཀྱི་གཞུང་བཤད་པ། ལུང་དང་
སྦྱར་བ། མཚན་བསྟན་པའོ། ། དང་པོ་ལ་གསུམ། ལས་དང་བྱེད་པ་པོ་རང་བཞིན་གྱིས་གྲུབ་པ་དགག་པ།
ཐ་སྙད་དུ་བརྟེན་ནས་འཇོག་ཚུལ། རིགས་པ་དེ་གཞན་ལ་སྦྱར་བའོ། ། དང་པོ་ནི། སྟོན་པས་ལས་དགེ་སྡིག་
བྱེད་པ་པོའི་གང་ཟག་ཡོད་པར་བསྟན་པས། ལས་དང་དེ་བྱེད་པ་པོ་ལ་རང་བཞིན་ཡོད་དོ་སྙམ་ན། འདི་དགག་
པ་ལ་གཉིས། ཕྱོགས་མཐུན་དང་ཕྱོགས་མི་མཐུན་གྱི་བྱ་བྱེད་ངོ་བོས་གྲུབ་པ་དགག་པའི་དང་པོ་ལ་གཉིས། མུ་
དང་པོ་གཉིས་ཀྱི་བྱ་བྱེད་དང་། མུ་གསུམ་པའི་བྱ་བྱེད་དགག་པའོ། །དང་པོ་ལ་གཉིས། དམ་བཅའ་བ་དང་།
སྒྲུབ་བྱེད་བསྟན་པའོ། ། དང་པོ་ནི། བྱེད་པོ་ཡིན་པར་གྱུར་པ་དེ། ། ལས་སུ་གྱུར་པ་མི་བྱེད་དོ། ། བྱེད་པོ་
མ་ཡིན་གྱུར་པ་ཡང་། ། ལས་སུ་མ་གྱུར་མི་བྱེད་དོ། ། ཞེས་སོ། ། བྱ་བ་དང་ལྡན་པའི་སྒོ་ནས་བྱེད་པ་པོ་ཡིན་
པར་གྱུར་པ་དེས་བྱ་བ་དང་ལྡན་པའི་སྒོ་ནས་ལས་སུ་གྱུར་པ་ངོ་བོ་ཉིད་ཀྱིས་མི་བྱེད་དེ། འོག་གི་རིགས་པས་
གནོད་པའི་ཕྱིར། བྱེད་པ་པོ་མ་ཡིན་པར་གྱུར་པ་ཡང་ལས་སུ་མ་གྱུར་པའི་བྱ་བ་མི་བྱེད་དེ། རིགས་པས་གནོད་
པའི་ཕྱིར། གཉིས་པ་ལ་གཉིས། དམ་བཅའ་དང་པོའི་སྒྲུབ་བྱེད་དང་
། གཉིས་པའི་སྒྲུབ་བྱེད་དོ། ། དང་པོ་
ལ་གཉིས། སུས་ཀྱང་མ་བྱས་པའི་ལས་ཡོད་པར་ཐལ་བས་དགག ཅི་ཡང་མི་བྱེད་པའི་བྱེད་པ་པོ་ཡོད་པར་ཐལ་
བས་དགག་པའོ། །དང་པོ་ནི། ཡིན་པར་གྱུར་ལ་བྱ་བ་མེད། ། བྱེད་པོ་མེད་པའི་ལས་སུ་འགྱུར། ། ཞེས་སོ།
།བྱེད་པ་པོ་བྱ་བ་བྱེད་པའི་སྒོ་ནས་འཇོག་པས་སྔར་རྫ་བུམ་སོགས་བྱེད་པ་པོ་ཡིན་པར་གྱུར་པ་དེ་ལ་ནི་ད་གཟོད་
གང་གིས་ལས་དེ་བྱེད་པའི་བྱ་བ་གཞན་མེད་དེ། ཡོད་ན་བྱ་བ་དེ་བྱེད་པ་པོ་མེད་པའི་ལས་སུ་འགྱུར་བ་དེ་ནི་མི་



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
རིགས་པའི་ཕྱིར། དེར་ཐལ། ལས་བྱ་བྱེད་གཉིས་ངོ་བོ་ཉིད་ཀྱིས་གྲུབ་ན་བྱ་བ་རིས་སུ་ཆད་ནས་སོ་སོར་གནས་
དགོས་ལ། དེ་ལྟར་ན་བྱ་བ་གཉིས་སུ་འགྱུར་བའི་སྐྱོན་ཡོད་པའི་ཕྱིར། དེར་ཐལ། བྱ་བ་གཅིག་ཉིད་རྫ་མཁན་
གྱི་སྟེང་དུ་ངོ་བོས་ཡོད་ན་རྫ་བུམ་གྱི་སྟེང་དུ་ཡོད་པ་འགལ་ཞིང་། ཡོད་ན་བྱ་བ་གཅིག་གཉིས་སུ་འགྱུར་བའི་ཕྱིར།
རང་ལུགས་རྫ་བུམ་བཟོ་བའི་བྱ་བ་གཅིག་ཉིད་རྫ་མཁན་དང་རྫ་བུམ་གཉིས་ཀྱི་སྟེང་ན་ཡོད་ཀྱང་ཐ་སྙད་དུ་ཡོད་
པར་འདོད་པས་མི་འགལ་ལོ། ། གཉིས་པ་ནི། ཡིན་པར་འགྱུར་ལ་བྱ་བ་མེད། ། ལས་མེད་བྱེད་པ་པོར་ཡང་
འགྱུར། ། ཞེས་སོ། །ལས་ཡིན་པར་བྱེད་པ་པོས་བྱས་པའི་སྒོ་ནས་འཇོག་པས། བྱ་བ་དང་ལྡན་པས་ལས་
ཡིན་པར་གྱུར་བ་དེ་ལ་ནི་ད་གཟོད་གང་གིས་ལས་དེ་བྱེད་པར་འགྱུར་བའི་བྱ་བ་གཞན་མེད་དེ། གང་གི་ཚེ་བྱ་བ་
མེད་པས་ལས་མི་བྱེད་པ་དེའི་ཚེ་ལས་བྱེད་པ་པོ་མེད་པའི་གང་ཟག་དེ་བྱེད་པ་པོར་ཡང་འགྱུར་དགོས་ན་དེ་མི་
འཐད་པའི་ཕྱིར། དེར་ཐལ། བྱ་བའི་ལས་ཅི་ཡང་མི་བྱེད་པའི་བྱེད་པ་པོ་མེད་པའི་ཕྱིར། གཉིས་པ་ལ་གཉིས།
རྒྱུ་མེད་དུ་ཐལ་བས་དགག་པ་དང་། དེ་ལ་གནོད་པ་བརྗོད་པའོ། ། དང་པོ་ནི། གལ་ཏེ་བྱེད་པོར་མ་གྱུར་
པས། ། ལས་སུ་མ་གྱུར་བྱེད་ན་ནི། ། ལས་ལ་རྒྱུ་ནི་མེད་པར་འགྱུར། ། བྱེད་པ་པོ་ཡང་རྒྱུ་མེད་འགྱུར། །
ཞེས་སོ། ། གལ་ཏེ་བྱེད་པ་པོར་གྱུར་པས་ལས་སུ་མ་གྱུར་པ་བྱེད་པར་འདོད་ན་མི་འཐད་དེ། བྱ་བའི་ལས་དེ་ལ་
ནི་རྒྱུ་མེད་པར་འགྱུར་བའི་ཕྱིར། དེར་མ་ཟད་བྱ་བ་དེ་བྱེད་པོ་པོར་འཇོག་པའི་རྒྱུ་ཡང་མེད་པར་འགྱུར་ཏེ། བྱ་
བདང་བྲལ་བའི་ཕྱིར་རོ། ། གཉིས་པ་ནི། རྒྱུ་མེད་ན་ནི་འབྲས་བུ་དང་། ། རྒྱུ་ཡང་འཐད་པར་མི་འགྱུར་
རོ། ། དེ་མེད་ན་ནི་བྱ་བ་དང་། ། བྱེད་པ་པོ་དང་བྱེད་མི་རིགས། ། བྱ་བ་ལ་སོགས་མི་རིགས་ན། ། ཆོས་
དང་ཆོས་མིན་ཡོད་མ་ཡིན། ། ཆོས་དང་ཆོས་མིན་མེད་ན་ནི། ། དེ་ལས་བྱུང་བའི་འབྲས་བུ་མེད། ། འབྲས་
བུ་མེད་ན་ཐར་བ་དང་། །མཐོ་རིས་འགྱུར་བའི་ལམ་མི་འཐད། །བྱ་བ་དག་ནི་ཐམས་ཅད་ཀྱང་། ། དོན་
མེད་ཉིད་དུ་ཐལ་བར་འགྱུར། ། ཞེས་སོ། ། དེ་ལྟར་བྱ་རྒྱུ་དང་བྱེད་མཁན་ལ་རྒྱུ་མེད་ན་ནི་འབྲས་བུ་རྫ་བུམ་
སོགས་མེད་པ་དང་། དེ་མེད་ན་དེའི་རྒྱུ་རྫ་མཁན་དང་འཁོར་ལོ་ལ་སོགས་པ་ཡང་འཐད་པར་མི་འགྱུར་རོ། །
རྒྱུ་འབྲས་གཉིས་པོ་དེ་གཉིས་མེད་ན་ནི། རྫ་བུམ་བྱེད་པའི་བྱ་བ་དང་བྱེད་པ་པོ་དང་
། དེས་རྫ་བུམ་བྱེད་པར་
ཡང་མི་རིགས་སོ། ། ། བྱ་བ་ལ་སོགས་པ་མི་རིགས་ན་ནི་ཆོས་དགེ་བ་དང་ཆོས་མིན་མི་དགེ་བ་རྣམས་ཡོད་པ་
ཡིན་པར་འགྱུར་ཏེ། ཆོས་དང་ཆོས་མིན་དེ་དག་མེད་ན་ནི་དེ་གཉིས་ལས་བྱུང་བའི་འབྲས་བུ་བདེ་སྡུག་གཉིས་
མེད་ལ། འབྲས་བུ་བདེ་སྡུག་གཉིས་མེད་ན་ཐར་པ་དང་མཐོ་རིས་སུ་འགྱུར་བའི་ལམ་ཡང་མི་འཐད་པས། དེ་
ལྟར་ན་འཇིག་རྟེན་གྱི་བྱ་བ་ཞིང་ལས་ལ་སོགས་པ་དག་ནི་ཐམས་ཅད་ཀྱང་རྩོམ་པ་ཐམས་ཅད་དོན་མེད་པ་ཉིད་དུ་
45



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ་བར་འགྱུར་རོ་ཞེས་པ་འདིས་བྱེད་པ་པོ་མེད་པའི་ལས་མེད་དོ་ཞེས་བསྟན་ཅིང་། བྱ་བའི་ལས་ནི་བྱེད་པ་པོ་
ལ་བརྟེན་ནས་འབྱུང་བའི་ཕྱིར། སྔར་བཤད་པ་དེ་ཐམས་ཅད་འཐད་ཅིང་ཡོད་དོ་ཞེས་བཟློག་པ་འཕངས་
སོ། ། གཉིས་པ་མུ་གསུམ་པའི་བྱ་བྱེད་དགག་པ་ནི། བྱེད་པ་པོར་གྱུར་མ་གྱུར་པས། ། གྱུར་མ་གྱུར་དེ་མི་བྱེད་
དེ། ། ཡིན་དང་མ་ཡིན་གྱུར་གཅིག་ལ། ། ཕན་ཚུན་མི་འགལ་ག་ལ་ཡོད། ། ཅེས་སོ། ། རྣམ་གྲངས་ཀྱིས་
བརྗོད་ན། བྱེད་པ་པོར་གྱུར་པ་དང་དེར་མ་གྱུར་པ་གཉིས་ཀས་ལས་སུ་གྱུར་པ་དང་མ་གྱུར་པ་གཉིས་ཀ་ཡིན་པ་
དེ་མི་བྱེད་དེ། ལས་ཡིན་པ་དང་མ་ཡིན་པར་གྱུར་པ་ནི་གཞི་གཅིག་ལ་ཕན་ཚུན་མི་འགལ་བ་ག་ལ་ཡོད་དེ་འགལ་
བའི་ཕྱིར། གཉིས་པ་ཕྱོགས་མི་མཐུན་པ་དགག་པ་ལ་གཉིས། ཕྱོགས་མི་མཐུན་པ་རེ་རེས་རེ་རེ་དང་། རེ་རེས་
གཉིས་རེ་བྱེད་པ་དགག་པའོ། ། དང་པོ་ནི། བྱེད་པ་པོར་ནི་གྱུར་པ་ཡིས། ། མ་གྱུར་ལས་ནི་མི་བྱེད་དེ། །
མ་གྱུར་པས་ཀྱང་གྱུར་མི་བྱེད། ། འདིར་ཡང་སྐྱོན་དེར་ཐལ་པར་འགྱུར། ། ཞེས་སོ། ། བྱེད་པ་པོར་ནི་གྱུར་
པ་རེ་རེ་ཡིས་ལས་སུ་མ་གྱུར་པ་ནི་མི་བྱེད་ཅིང་། བྱེད་པ་པོར་མ་གྱུར་པ་རེ་རེས་ཀྱང་ལས་སུ་གྱུར་པ་ཡང་མི་བྱེད་
དེ། ལས་མེད་པའི་བྱེད་པ་པོ་དང་བྱེད་པ་པོ་མེད་པའི་ལས་ཡོད་པར་སྔར་བསྟན་པ་ལྟར་འདིར་ཡང་སྐྱོན་དེར་
ཐལ་པར་འགྱུར་བའི་ཕྱིར། གཉིས་པ་ནི། བྱེད་པ་པོར་ནི་གྱུར་པ་ དང་། ། བཅས་ པ་ ལས་ནི་ མ་གྱུར་
དང་། །གྱུར་དང་མ་གྱུར་མི་བྱེད་དེ། །གཏན་ཚིགས་གོང་དུ་བསྟན་ཕྱིར་རོ། ། བྱེད་པ་པོར་ནི་མ་གྱུར་
དང་། ། ལས་ནི་གྱུར་དང་བཅས་པ་དང་། ། གྱུར་དང་མ་གྱུར་མི་བྱེད་དེ། ། གཏན་ཚིགས་གོང་དུ་བསྟན་
ཕྱིར་རོ། ། བྱེད་པ་པོར་གྱུར་མ་གྱུར་ནི། ། ལས་སུ་གྱུར་དང་མ་གྱུར་པ། ། མི་བྱེད་པར་ཡང་གཏན་ཚིགས་
ནི། ། གོང་དུ་བསྟན་པས་ཤེས་པར་བྱ། ། ཞེས་སོ། ། བྱེད་པ་པོར་ནི་གྱུར་པ་བྱ་བ་དང་བཅས་པ་ཆོས་ཅན།
ཁྱོད་ཀྱིས་ལས་སུ་ནི་མ་གྱུར་པ་དང་ལས་སུ་གྱུར་མ་གྱུར་གཉིས་ཀ་བྱེད་དེ། དེའི་གཏན་ཚིགས་ཀྱི་རིགས་པ་ནི་གོང་
དུཡིན་པར་གྱུར་ལ་བྱ་བ་མེད་ཅེས་སོགས་ཀྱིས་བསྟན་པའི་ཕྱིར་རོ། ། བྱེད་པ་པོར་ནི་མ་གྱུར་པ་ཆོས་ཅན།
ཁྱོད་ཀྱིས་བྱ་བའི་ལས་སུ་ནི་གྱུར་པ་དང་བཅས་པ་དང་གྱུར་དང་མ་གྱུར་གཉིས་པ་མི་བྱེད་དེ། གཏན་ཚིགས་ཀྱི་
རིགས་པ་ནི་གོང་དུ་ཡིན་པར་གྱུར་ལ་བྱ་བ་མེད་ཅེས་སོགས་ཀྱིས་བསྟན་པའི་ཕྱིར་རོ། ། བྱེད་པ་པོར་གྱུར་བ་དང་
མ་གྱུར་པ་གཉིས་ཀ་ཡིན་པ་ནི་ཆོས་ཅན། ཁྱོད་ཀྱིས་ལས་སུ་གྱུར་པ་དང་མ་གྱུར་པ་རེ་རེ་ནས་མི་བྱེད་དེ། འདིར་
ཡང་གཏན་ཚིགས་ནི་གོང་དུ་ཡིན་དང་མ་ཡིན་གྱུར་ཅིག་ནི་ཞེས་སོགས་ཀྱིས་བསྟན་པ་ལས་ཤེས་པར་བྱ་དགོས་
པའི་ཕྱིར། གཉིས་པ་ཐ་སྙད་འཇོག་ཚུལ་ནི། བྱེད་པོ་ལས་ལ་བརྟེན་བྱས་ཤིང་། ། ལས་ཀྱང་བྱེད་པ་དེ་ཉིད་
ལ། ། བརྟེན་ནས་འབྱུང་པར་མ་གཏོགས་པ། ། འགྲུབ་པའི་རྒྱུ་ནི་མ་མཐོང་ངོ་། ། ཞེས་སོ། ། བྱ་བྱེད་རང་
46



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
བཞིན་གྱིས་མེད་ཀྱང་ཕན་ཚུན་བལྟོས་ནས་འཇོག་པ་ཡིན་ཏེ། ལྷས་བྱིན་ལྟ་བུ་ལས་བྱེད་པ་པོ་ནི་བྱ་བའི་ལས་ལ་
བརྟེན་བྱས་ཤིང་། དེར་མ་ཟད་ལས་ཀྱང་བྱེད་པ་པོ་ཉིད་ལ་བརྟེན་ནས་འབྱུང་གི། དེ་མ་གཏོགས་པ་བྱ་བྱེད་ངོ་
བོ་ཉིད་ཀྱིས་འགྲུབ་པའི་རྒྱུ་སྟེ་ཐབས་གཞན་ནི་མ་མཐོང་བའི་ཕྱིར། དེ་ལྟར་ན་ལས་དང་བྱེད་པ་པོ་ངོ་བོ་ཉིད་ཀྱིས་
ཡོད་ཅེས་སྨྲ་བར་མི་བྱའོ། ། གསུམ་པ་གཞན་ལ་སྦྱར་བ་ནི། དེ་བཞིན་ཉེར་ལེན་ཤེས་པར་བྱ། ། ལས་དང་
བྱེད་པོ་བསལ་ཕྱིར་རོ། ། བྱེད་པ་པོ་དང་ལས་དག་གིས། ། དངོས་པོ་ལྷག་མའང་ཤེས་པར་བྱ། ། ཞེས་
སོ། ། ཇི་སྐད་བཤད་པ་དེ་བཞིན་དུ་ཉེར་ལེན་ཏེ་ཉེ་བར་བླང་བྱ་དང་ཉེ་བར་ལེན་པ་པོ་ཡང་ཕན་ཚུན་བལྟོས་
ནས་གྲུབ་ཀྱི། ངོ་བོ་ཉིད་ཀྱིས་གྲུབ་པ་མིན་པར་ཤེས་པར་བྱ་སྟེ། རིགས་པ་གང་གིས་ལས་དང་བྱེད་པ་པོ་ངོ་བོས་
གྲུབ་པ་བསལ་བ་སྟེ་བཀག་པའི་ཕྱིར་རོ། ། གཞན་ཡང་བྱེད་པ་པོ་དང་ལས་དག་གི་རང་བཞིན་ལ་རྣམ་པར་
དཔྱོད་པའི་རིགས་པ་དེས་དངོས་པོ་ལྷག་མ་གཞན་རྣམས་ཀྱང་ཕན་ཚུན་བལྟོས་ནས་གྲུབ་ཀྱི། ངོ་བོ་ཉིད་ཀྱིས་
གྲུབ་པ་མིན་པར་ཤེས་པར་བྱ་སྟེ། དེ་ཐམས་ཅད་ཀྱང་རང་བཞིན་གྱིས་མེད་ཅིང་ཐ་སྙད་དུ་ཡོད་པར་མཚུངས་
པའི་ཕྱིར། གཉིས་པ་ནི། ཉེ་བར་འཁོར་གྱིས་ཞུས་པའི་མདོ་ལ་སོགས་པ་རྣམས་སོ། ། གསུམ་པ་ནི། བྱེད་པ་
པོ་དང་ལས་བརྟག་པ་ཞེས་བྱ་བར་རབ་ཏུ་བྱེད་པ་བརྒྱད་པའི་རྣམ་བཤད་དོ། །
གཉིས་པ་གང་ཟག་གི་བདག་མེད་པར་བཤད་པ་ལ་གཉིས། གང་ཟག་རང་བཞིན་གྱིས་གྲུབ་པ་དགག་པ་
དང་། དེ་རང་བཞིན་གྱིས་ཡོད་པའི་སྒྲུབ་བྱེད་དགག་པའོ། ། དང་པོ་ལ་གསུམ། རབ་བྱེད་ཀྱི་གཞུང་བཤད་
པ། ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། ཕྱོགས་སྔ་མ་བརྗོད་པ་དང་། དེ་དགག་
པའོ། ། དང་པོ་ནི། ལྟདང་ཉན་ལ་སོགས་པ་དང་། ། ཚོར་སོགས་དང་ཡང་དབང་བྱས་པ། །གང་གི་ཡིན་
པ་དེ་དག་གི། ། སྔ་རོལ་ཡོད་ཅེས་ཁ་ ཅིག་སྨྲ། ། དངོས་པོ་ཡོད་པ་མ་ཡིན་ན། ། ལྟ་པ་ལ་སོགས་ཇི་ལྟར་
འགྱུར། ། དེ་ཕྱིར་དེ་དག་སྔ་རོལ་ན། ། དངོས་པོ་གནས་པ་དེ་ཡོད་དོ། ། ཞེས་སོ། ། ལྟ་བ་དང་ཉན་པ་ལ་
སོགས་པ་དང་ཚོར་བ་ལ་སོགས་པ་རྣམས་ཉེ་བར་ལེན་པ་པོ་གང་གི་ཉེ་བར་བླང་བྱ་ཡིན་པའི་ཉེ་བར་ལེན་པ་པོ་དེ་
ནི་ཉེ་བར་བླང་བ་དེ་དག་གི་སྔ་རོལ་ན་ཡོད་དོ་ཞེས་མང་བཀུར་བ་ཁ་ཅིག་སྨྲའོ། །ཡང་ནི་ལྷག་མ་བསྡུས་པ་དག་
འདིར་གཏོགས་པའི་དོན་དང་། དབང་བྱས་པ་ནི་རྐང་པ་དང་པོ་འདི་གཉིས་སེམས་སེམས་བྱུང་ཐམས་ཅད་
བསྡུ་བའི་དབང་དུ་བྱས་ཞེས་པའོ། ། གང་ཟག་སྔ་རོལ་ན་ཡོད་པའི་རྒྱུ་མཚན་ནི། དངོས་པོ་སྟེ་གང་ཟག་ལྟ་བ་
སོགས་ཀྱིས་སྔ་རོལ་དུ་ཡོད་པ་མ་ཡིན་ན་དེས་ལྟ་བ་ལ་སོགས་པ་ཇི་ལྟར་འགྱུར་ཏེ་མི་འགྱུར་ལ། དེའི་ཕྱིར་ལྟ་བ་
སོགས་དེ་དག་གི་སྔ་རོལ་ན་དངོས་པོ་སྟེ་ལྟ་མཁན་གྱི་གང་ཟག་གནས་པ་དེ་ཡོད་དོ་ཞེས་འཛེར་ཏོ། ། གཉིས་པ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་གསུམ། ཉེ་བར་ལེན་པ་པོ་ངོ་བོས་ཡོད་པ་དགག དེའི་ཉེ་བར་བླང་བྱ་ངོ་བོས་ཡོད་པ་དགག་ཉེ་བར་ལེན་པ་
པོ་ངོ་བོ་ཉིད་ཀྱིས་མེད་པ་ལ་རྩོད་པ་སྤང་པའོ། ། དང་པོ་ལ་གསུམ། ལེན་པ་པོ་བླང་བྱ་ཐམས་ཅད་ཀྱི་སྔ་རོལ་ན་
ཡོད་པ་དགག རེ་རེའི་སྔར་ཡོད་པ་དགག་པ། ཐམས་ཅད་ཀྱི་སྔར་ཡོད་པའི་སྒྲུབ་བྱེད་དགག་པའོ། ། དང་པོ་
ལ་གཉིས། བླང་བྱ་ལས་སྔ་ན་གདགས་པའི་རྒྱུ་མེད་པར་ཐལ་བས་དགག་པ་དང་། ལེན་པ་པོ་སྔ་ན་བླང་བྱ་
གནས་པའི་རྟེན་མེད་པས་དགག་པའོ། ། དང་པོ་ནི། ལྟ་དང་ཉན་ལ་སོགས་པ་དང་། ། ཚོར་བ་ལ་སོགས་
ཉིད་ཀྱི་ནི། ། སྔ་རོལ་དངོས་པོ་གང་གནས་པ། ། དེ་ནི་གང་གིས་གདམས་པར་བྱ། ། ཞེས་སོ། ། ལྟ་བ་
དང་ཉན་པ་ལ་སོགས་པ་དང་ཚོར་བ་ལ་སོགས་པ་ཉིད་ཀྱི་སྔ་རོལ་ན་གང་གནས་པའི་གང་ཟག་དེ་ནི་ཆོས་ཅན།
ལྟ་བ་པོ་ལ་སོགས་པར་བཞག་ཏུ་མི་རུང་བར་ཐལ། རྒྱུ་མཚན་གང་གིས་དེ་དག་ཏུ་གདགས་པར་བྱ་བའི་རྒྱུ་མེད་
པའི་ཕྱིར། དེར་ཐལ། དེའི་སྔ་རོལ་ལྟ་བ་སོགས་མེད་པའི་ཕྱིར། ཁྱབ་སྟེ། ལྟ་བ་པོ་སོགས་ནི་ལྟ་བ་སོགས་ལ་
བརྟེན་ནས་གདགས་པར་བྱ་བ་ཡིན་པའི་ཕྱིར། གཉིས་པ་ནི། ལྟ་བ་ལ་སོགས་མེད་པར་ཡང་། ། གལ་ཏེ་དེ་ནི་
གནས་གྱུར་ན། ། དེ་མེད་པར་ཡང་དེ་དག་ནི། ། ཡོད་པར་འགྱུར་བ་ཐེ་ཚོམ་མེད། ། ཅི་ཡིས་གང་ཞིག་
གསལ་བར་བྱེད། ། གང་གིས་ཅི་ཞིག་གསལ་བར་བྱེད། །ཅི་མེད་གང་ཞིག་ག་ལ་ཡོད། ། གང་མེད་ཅི་ཞིག་
ག་ལ་ཡོད། །ཅེས་སོ། །ལྟ་བ་ལ་སོགས་པ་མེད་པར་ཡང་གལ་ཏེ་ལྟ་བ་པོ་སོགས་དེ་ནི་དེ་དག་གི་སྔ་རོལ་ན་
གནས་པར་གྱུར་ན་དེ་ནི་འཐད་པ་མིན་པར་ཐལ། དེ་ལྟར་ཡིན་ན་ལྟ་བ་པོ་སོགས་གང་ཟག་དེ་མེད་པར་ཡང་ལྟ་
བ་སོགས་དེ་དག་ནི་ལོགས་ཤིག་ན་ཡོད་པར་འགྱུར་བར་ཐེ་ཚོམ་མེད་པའི་ཕྱིར། དེ་ལྟར་འདོད་མི་ནུས་ཏེ། ལྟ་
བ་དང་ཉན་པ་སོགས་ཉེ་བར་བླང་བྱ་ཅི་ཞིག་པོ་ཡིས་ལེན་པོའི་གང་ཟག་གང་ཞིག་པོ་གསལ་བ་དང་ཤེས་པར་བྱེད་
ཅིང་། མིག་སོགས་འདི་ནི་གང་ཟག་འདིའི་ཉེ་བར་བླང་བྱའོ་ཞེས་ལེན་པ་པོའི་བདག་གང་ཞིག་གིས་ལྟ་བ་སོགས་
ཉེ་བར་བླང་བྱ་ཅི་ཞིག་པོ་གསལ་བར་བྱེད་པའི་ཕྱིར། ཁྱབ་སྟེ། བླང་བྱ་ཅི་ཞིག་པོ་ལ་བལྟོས་པ་མེད་པར་ལེན་པ་
པོ་གང་ཞིག་པོ་ག་ལ་ཡོད་ཅིང་ལེན་པ་པོ་གང་ཞིག་པོ་ལ་བལྟོས་མེད་དུ་བླང་བྱ་ཅི་ཞིག་པོ་ག་ལ་ཡོད་དེ་མེད་པའི་
ཕྱིར། དེར་ཐལ། དེ་གཉིས་ཕན་ཚུན་བལྟོས་ནས་གྲུབ་པའི་ཕྱིར། གཉིས་པ་བླང་བྱ་རེ་རེའི་སྔ་རོལ་ན་ཡོད་པ་
དགག་པ་ལ། ཕྱོགས་སྔ་མ་བརྗོད་པ་དང་། དེ་སུན་དབྱུང་པའོ། ། དང་པོ་ནི། ལྟ་བ་ལ་སོགས་ཐམས་ཅད་ཀྱི།
༑ སྔ་རོལ་ གང་ཞིག་ཡོད་པ་མིན} ། ལྟ་སོགས་ནང་ནས་གཞན་ཞིག་གིས། ། གཞན་གྱི་ཚེ་ན་གསལ་བར་
བྱེད། ། ཅེས་སོ། ། གལ་ཏེ་ལྟ་བ་དང་ཉན་པ་ལ་སོགས་ཐམས་ཅད་ཀྱི་སྔ་རོལ་ན་ལེན་པ་པོ་གང་ཞིག་པོ་དེ་ཡོད་
པ་མིན་གྱི། དེ་རེ་རེའི་སྔར་ཡོད་དོ། ། དེའི་ཕྱིར་ལྟ་བ་ལ་སོགས་པའི་ནང་ནས་ལྟ་བའི་དབང་པོ་སོགས་ཀྱིས་
48



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
གང་ཟག་དེ་གསལ་བར་བྱེད་པའི་དུས་ན་དེ་ལས་གཞན་པའི་དབང་པོ་ཞིག་གིས་དུས་དེ་ལས་གཞན་གྱི་ཚེ་ན་
གསལ་བར་བྱེད་དོ་ཞེ་ན། གཉིས་པ་ནི། ལྟ་བ་ལ་སོགས་ཐམས་ཅད་ཀྱི། ། སྔ་རོལ་གལ་ཏེ་ཡོད་མིན་ན། །
ལྟ་ལ་སོགས་པ་རེ་རེ་ཡི། ། སྔ་རོལ་དེ་ནི་ཇི་ལྟར་ཡོད། ། ལྟ་པོ་དེ་ཉིད་ཉན་པོ་དེ། ། གལ་ཏེ་ཚོར་པོའང་དེ་
ཉིད་ན། ། རེ་རེའི་སྔ་རོལ་ཡོད་འགྱུར་ན།དེ་ནི་དེ་ལྟར་མི་རིགས་སོ། ། གལ་ཏེ་ལྟ་པོ་གཞན་ཉིད་ལ། །ཉན་
པ་པོ་གཞན་ཚོར་གཞན་ན། ། ལྟ་པོ་ཡོད་ཚེ་ཉན་པོར་འགྱུར། ། བདག་ཀྱང་མང་པོ་ཉིད་དུ་འགྱུར། ། ཞེས་
སོ། ། གལ་ཏེ་ལྟ་བ་ལ་སོགས་པ་ཐམས་ཅད་ཀྱི་སྔ་རོལ་ན་བདག་དེ་ཡོད་པ་མིན་ན། ལྟ་བ་ལ་སོགས་པ་རེ་རེ་ཡི་
སྔ་རོལ་ན་བདག་དེ་ནི་ཇི་ལྟར་ཡོད་དེ་མེད་པར་ཐལ། ཚོགས་པའི་སྔར་མེད་ན་ཡ་གྱལ་རེ་རེའི་སྔ་རོལ་ན་ངོ་བོས་
ཡོད་པ་མི་འཐད་པའི་ཕྱིར། གང་ཟག་གཅིག་ལ་ལྟ་བ་པོ་དེ་ཉིད་ཉན་པ་པོ་དེ་ཉིད་དང་གལ་ཏེ་ཚོར་པ་པོའང་དེ་
ཉིད་ཡིན་པའི་ཚུལ་གྱིས་ཡོད་ན། ལྟ་བ་ལ་སོགས་རེ་རེའི་སྔ་རོལ་ན་ངོ་བོས་ཡོད་པར་འགྱུར་ན་དེ་ནི་དེ་ལྟར་མི་
རིགས་ཏེ། རིགས་ན་ལྟ་བའི་བྱ་བ་དང་བྲལ་བའི་ཉན་པ་པོ་ཡང་ལྟ་བ་པོ་དང་། ཉན་པའི་བྱ་བ་དང་བྲལ་བའི་ལྟ་
བ་པོ་ཡང་ཉན་པ་པོར་འགྱུར་པའི་ཕྱིར་རོ། ། རང་ལུགས་ནི། ལེན་པ་པོ་བླང་བྱ་ཐམས་ཅད་ཀྱི་སྔར་མེད་ཀྱང་།
རེ་རེའི་སྔར་ཡོད་པ་ནི་སྲིད་དེ་འཆད་དོ། ། གལ་ཏེ་གང་ཟག་ཅིག་ཉིད་ལ་བལྟོས་པའི་ལྟ་བ་པོ་དེ་ནི་ཉན་པ་པོ་
སོགས་ལས་གཞན་དུ་དངོས་པོ་གྲུབ་པ་ཉིད་ཡིན་ཞིང་ཉན་པ་པོ་སོགས་ནི་ལྟ་བ་པོ་ལས་གཞན་དང་ཚོར་བ་པོ་ལས་
གཞན་དུ་ངོ་བོས་གྲུབ་ན་མི་འཐད་དེ། གང་ཟག་གཅིག་པོ་དེ་ཉིད་ལྟ་བ་པོར་ཡོད་པའི་དུས་སུ། ལྟ་བ་པོ་ལས་
རྒྱུད་གཞན་པའི་ཉན་པ་པོར་ཡང་འགྱུར་བའི་ཕྱིར་ཏེ། དེའི་ཚེ་ངོ་བོ་ཉིད་ཀྱིས་ཐ་དད་པའི་ལྟ་བ་པོ་དང་ཉན་པ་
པོར་ཡོད་པའི་ཕྱིར། དེ་ལྟར་འདོད་མི་རིགས་པར་ཐལ། གང་ཟག་གཅིག་ལ་དུས་གཅིག་ཏུ་བདག་ཀྱང་རྫས་ཐ་
དད་པ་མང་པོ་ཡོད་པ་ཉིད་དུ་འགྱུར་བའི་ཕྱིར། གསུམ་པ་ནི། ལྟ་དང་ཉན་ལ་སོགས་པ་དང་། ། ཚོར་བ་དག་
ལ་སོགས་པ་ཡང་། ། གང་ལས་འབྱུང་བའི་རྒྱུ་དེ་ལའང་། ། དེ་ནི་ཡོད་པ་མ་ཡིན་ནོ། །ཞེས་སོ། ། ལྟ་བ་
དང་ཉན་པ་ལ་སོགས་པ་དང་ཚོར་བ་དག་ལ་སོགས་པ་ཡང་ངོ་བོས་མ་གྲུབ་པར་མ་ཟད། དེ་གང་ལས་འབྱུང་བའི་
རྒྱུ་འབྱུང་བ་བཞི་པོ་དེ་ཆོས་ཅན། ཁྱོད་ལའང་བདག་ངོ་བོ་ཉིད་ཀྱིས་གྲུབ་པ་དེ་ནི་ཡོད་པ་མ་ཡིན་ཏེ། ཇི་སྐད་
བཤད་པའི་ རིགས་ པས་ གནོད་ པར་ མཚུངས་པའི་ཕྱིར་ རོ། ། གཉིས་པ་ནི། ལྟ་ དང་ཉན་ ལ་ སོགས་ པ་
དང་། ། ཚོར་བ་དག་ལ་སོགས་པ་ཡང་། ། གང་གི་ཡིན་པ་གལ་ཏེ་མེད། ། དེ་དག་ཀྱང་ནི་ཡོད་མ་ཡིན། །
ཞེས་སོ། ། བླང་བྱ་ལྟ་བ་སོགས་དེ་དག་ཀྱང་ནི་ཆོས་ཅན། ། ངོ་བོ་ཉིད་ཀྱིས་ཡོད་པ་མ་ཡིན་ཏེ། ལྟ་བ་དང་
ཉན་པ་ལ་སོགས་པ་དང་ཚོར་བ་དག་ལ་སོགས་པ་ཡང་ལེན་པ་པོ་གང་གི་བླང་བྱ་ཡིན་པའི་ལེན་པ་པོ་དེ་ནི་ངོ་བོས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲུབ་པ་མེད་པའི་ཕྱིར། ཁྱབ་སྟེ། གལ་ཏེ་དེ་གཉིས་ཕན་ཚུན་བལྟོས་ནས་འཇོག་པའི་ཕྱིར།
གསུམ་པ་རྩོད་སྤང་ནི། གང་ཞིག་ལྟ་ལ་སོགས་པ་ཡི། ། སྔ་རོལ་ད་ལྟ་ཕྱི་ན་མེད། ། དེ་ལ་ཡོད་དེ་མེད་
དེ་ཞེས། ། རྟོག་པ་དག་ནི་ལྡོག་པར་འགྱུར། ། ཞེས་སོ། ། ཉེ་བར་ལེན་པ་པོའི་གང་ཟག་གང་ཞིག་ཆོས་ཅན།
རང་བཞིན་གྱིས་མེད་དེ། བླང་བྱ་ལྟ་བ་ལ་སོགས་པ་ཡི་སྔ་རོལ་དང་ད་ལྟ་ལྷན་ཅིག་ཏུའང་ངོ་བོས་མེད་ཅིང་དེའི་
ཕྱིན་ཡང་མེད་པའི་ཕྱིར། དང་པོ་གྲུབ་སྟེ། གདགས་པའི་རྒྱུ་མེད་པར་འགྱུར་བའི་ཕྱིར། གཉིས་པ་གྲུབ་སྟེ།
ལྷན་ཅིག་ཏུ་ངོ་བོས་གྲུབ་ན་ཕན་ཚུན་བལྟོས་མེད་དུ་འགྱུར་བའི་ཕྱིར། རང་ལུགས་ནི་ཐ་སྙད་དུ་ལྟ་པ་པོ་སོགས་
དང་། ལྟ་བ་སོགས་ལྷན་ཅིག་ཏུ་དུས་མཉམ་པར་འདོད་དེ། སོ་སོའི་དབང་དུ་བྱས་པའོ། ། ལྟ་ཉན་གྱི་བྱ་བ་རེ་
རེ་རིམ་པར་འབྱུང་པའང་ཡོད་དེ། གང་ཟག་གཅིག་ཉིད་སྔར་གཟུགས་ཞིག་ལ་ལྟ་པ་པོར་གྱུར་ནས་ཕྱིས་སྒྲ་ཞིག་
ཉན་པ་པོར་འགྱུར་བའང་ཡོད་པའི་ཕྱིར། རྟགས་གསུམ་པ་གྲུབ་སྟེ། བྱེད་པ་པོ་མེད་པའི་ལས་མི་སྲིད་པའི་ཕྱིར།
དེས་ན་ལེན་པ་པོ་དེ་ཆོས་ཅན། ངོ་བོ་ཉིད་ཀྱིས་མེད་དེ། སྔར་གྱི་རྣམ་པར་དཔྱོད་པ་དེས་ཁྱོད་ལ་ངོ་བོ་ཉིད་ཀྱིས་
ཡོད་དོ་ཞེས་པ་དང་། གཏན་མེད་དོ་ཞེས་བྱ་བར་རྟོག་པ་དག་ནི་ལྡོག་པར་འགྱུར་བའི་ཕྱིར་རོ། ། གཉིས་པ་ནི།
འགྲོ་འོང་བརྟག་པའི་སྐབས་སུ་དྲངས་པའི་ལུང་རྣམས་སོ། ། གསུམ་པ་ནི། སྔ་རོལ་ན་གནས་པ་བརྟག་པ་ཞེས་
བྱ་བ་རབ་ཏུ་བྱེད་པ་དགུ་པའི་རྣམ་བཤད་དོ། །
གཉིས་པ་གང་ཟག་ལ་རང་བཞིན་ཡོད་པའི་སྒྲུབ་བྱེད་དགག་པ་ལ་གཉིས། སྒྲུབ་བྱེད་ཀྱི་དཔེ་དགག་པ་
དང་། སྒྲུབ་བྱེད་ཀྱི་གཏན་ཚིགས་དགག་པའོ། ། དང་པོ་ལ་གསུམ། རབ་བྱེད་ཀྱི་གཞུང་བཤད་པ། ལུང་
དང་སྦྱར་བ། མཚན་བསྟན་པའོ། ། དང་པོ་ལ་གསུམ། མེ་དང་བུད་ཤིང་ངོ་བོས་གྲུབ་པ་དགག རིགས་པ་
དེ་གཞན་ལ་སྦྱར་བ། བཀག་པའི་དོན་དུ་ལྟ་བ་སྨད་པའོ། ། དང་པོ་ལ་གསུམ། སྔར་མ་བཤད་པའི་རིགས་
པས་དགག བཤད་པའི་རིགས་པས་དགག མཇུག་བསྡུ་བའོ། ། དང་པོ་ལ་གཉིས། རང་བཞིན་གཅིག་པ་
དགག་པ་དང་། ཐ་དད་པ་དགག་པའོ། ། དང་པོ་ནི། བུད་ཤིང་གང་དེ་མེ་ཡིན་ན། །བྱེད་པ་པོ་དང་ལས་
གཅིག་འགྱུར། ། ཞེས་སོ། ། ཁོ་ན་རེ། བླང་བྱ་དང་ལེན་པ་པོ་རང་བཞིན་གྱིས་ཡོད་དེ། བསྲེག་བྱ་དང་སྲེག་
བྱེད་རང་བཞིན་གྱིས་ཡོད་པའི་ཕྱིར་ཞེ་ན། བུད་ཤིང་གང་ཡིན་པ་དེ་ཆོས་ཅན། མེ་དང་ངོ་བོ་ཉིད་ཀྱིས་གཅིག་
མ་ཡིན་པར་ཐལ། ཡིན་ན་བྱེད་པ་པོ་དང་བྱ་བའི་ལས་གཉིས་གཅིག་པ་ཉིད་དུ་འགྱུར་བའི་ཕྱིར་ཏེ། དེ་ལྟར་ན་
རྫ་མཁན་དང་རྫ་བུམ་གཉིས་ཀྱང་གཅིག་ཏུ་འགྱུར་བ་དེ་ནི་མི་རིགས་པའི་ཕྱིར། འདོད་མི་ནུས་ཏེ། དེ་གཉིས་ཐ་
སྙད་དུའང་གཅིག་པ་མི་རིགས་ན་ངོ་བོ་ཉིད་ཀྱིས་གཅིག་པ་ལྟ་ཅི་སྨོས་པའི་ཕྱིར། གཉིས་པ་ལ་གཉིས། རང་



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
བཞིན་ཐ་དད་པའི་བསྒྲུབ་བྱ་དགག་པ་དང་། དེའི་སྒྲུབ་བྱེད་དགག་པའོ། ། དང་པོ་ལ་གཉིས། རང་བཞིན་
གྱིས་ཐ་དད་ན་ཤིང་ལ་མི་བལྟོས་པ་དང་། ཤིང་དང་མི་ཕྲད་པར་འགྱུར་བའོ། ། དང་པོ་ལ་གཉིས། དགག་པ་
དངོས་དང་། མ་ངེས་པ་སྤང་པའོ། ། དང་པོ་ལ་གཉིས། ཤིང་མེད་པར་འབྱུང་བ་དང་། རྟག་ཏུ་འབར་བ་
སོགས་སུ་འགྱུར་བའོ། ། དང་པོ་ནི། གལ་ཏེ་ཤིང་ལས་མེ་གཞན་ན། ༑ ཤིང་མེད་པར་ཡང་འབྱུང་བར་
འགྱུར། ། ཞེས་སོ། ། གལ་ཏེ་བུད་ཤིང་ལས་མེ་ངོ་བོ་ཉིད་ཀྱིས་གཞན་ཡིན་ན་དེ་མི་འཐད་དེ། བུད་ཤིང་ལ་
བལྟོས་པ་མེད་པར་མེ་འབྱུང་པར་འགྱུར་དགོས་པའི་ཕྱིར། གཉིས་པ་ནི། རྟག་ཏུ་འབར་བ་ཉིད་དུ་འགྱུར། །
འབར་བྱེད་རྒྱུ་ལས་མི་འབྱུང་ཞིང་། ། རྩོམ་པ་དོན་མེད་ཉིད་དུ་འགྱུར། ། དེ་ལྟ་ཡིན་ན་ལས་ཀྱང་མེད། །
གཞན་ལ་བལྟོས་པ་མེད་པའི་ཕྱིར། ། འབར་བ་བྱེད་རྒྱུ་ལས་མི་འབྱུང་། ། རྟག་ཏུ་འབར་བ་ཉིད་ཡིན་ན། །
རྩོམ་པ་དོན་མེད་པ་ཉིད་འགྱུར། ། ཞེས་སོ། ། མེ་བུད་ཤིང་ལས་ངོ་བོ་ཉིད་ཀྱིས་ཐ་དད་ན་མི་རུང་བར་
ཐལ། ། དེ་ལྟར་ན་མེ་རྟག་ཏུ་འབར་བ་ཉིད་དུ་འགྱུར་བ་དང་། འབར་བ་བྱེད་པའི་རྒྱུ་ལས་མི་འབྱུང་བར་
འགྱུར་ཞིང་། ། བུད་ཤིང་ལེན་པ་སོགས་ལ་རྩོམ་པའི་འབད་པ་དོན་མེད་པ་ཉིད་དུ་འགྱུར་བའི་ཕྱིར། དེ་ལྟ་
ཡིན་ན་ལས་ཐམས་ཅད་ཀྱང་མེད་པའི་འགྱུར་རོ། ། དེས་ན་མེ་ཆོས་ཅན། བུད་ཤིང་ལས་ངོ་བོ་ཉིད་ཀྱིས་གཞན་
དུ་མེད་དེ། ཡོད་ན་གཞན་བུད་ཤིང་ལ་བལྟོས་པ་མེད་པར་འགྱུར་བའི་ཕྱིར་དང་། འབར་བྱེད་བུད་ཤིང་གི་རྒྱུ་
ལས་མི་འབྱུང་བར་འགྱུར་བའི་ཕྱིར་དང་། རྟག་ཏུ་འབར་བ་ཉིད་དུ་འགྱུར་བའི་ཕྱིར་རོ། ། དེ་ལྟར་རྟག་ཏུ་
འབར་བ་ཡིན་ན་ནི་མི་རིགས་ཏེ།མེ་འབར་བའི་ཆེད་དུ་བུད་ཤིང་སྒྲུབ་པའི་རྩོམ་པ་ཐམས་ཅད་དོན་མེད་པ་ཉིད་དུ་
འགྱུར་བའི་ཕྱིར་རོ། ། འདིར་བུད་ཤིང་ཞེས་པ་ནི་ཤིང་ཁོ་ནར་མི་བཟུང་གི། མེ་འབར་པའི་རྒྱུ་ཀུན་ལ་གོ་བར་
བྱ་དགོས་སོ། ། གཉིས་པ་ནི། དེ་ལ་གལ་ཏེ་འདི་སྙམ་དུ། ། སྲེག་བཞིན་བུད་ཤིང་ཡིན་སེམས་ན། ། གང་ཚེ་
དེ་ཙམ་དེ་ཡིན་ན། ། གང་གིས་བུད་ཤིང་དེ་སྲེག་བྱེད། ། ཅེས་སོ། །སྔར་གྱི་རིགས་པ་དེ་ལ་གལ་ཏེ་སྙམ་དུ་
མེར་སྲེག་བཞིན་པ་དེ་ཙམ་བུད་ཤིང་ཡིན་ལ། མེ་ཡང་དེ་ལ་བརྟེན་ནས་མཐོང་གི། ཡན་གར་དུ་མི་མཐོང་ངོ་
སྙམ་དུ་སེམས་ན། དེ་མི་རིགས་པར་ཐལ། གང་གི་ཚེ་སྲེག་བཞིན་པ་དེ་ཙམ་ཞིག་བུད་ཤིང་དེ་ཡིན་ན། བུད་
ཤིང་ལ་བལྟོས་མེད་ཀྱི་མེ་གང་ཞིག་གིས་བུད་ཤིང་དེ་སྲེག་པར་བྱེད་དེ་བྱེད་མི་རིགས་པའི་ཕྱིར། དེར་ཐལ། དེའི་
ཚེ་སྲེག་བཞིན་པ་དེ་ཉིད་བུད་ཤིང་ཡིན་གྱི་དེ་ལས་ངོ་བོ་ཉིད་ཀྱིས་ཐ་དད་པའི་བུད་ཤིང་མེད་པའི་ཕྱིར། དེས་ན་
འབར་བ་ལ་མ་བལྟོས་པའི་བུད་ཤིང་ངོ་བོ་ཉིད་ཀྱིས་མེད་ལ་གལ་ཏེ་ཡོད་ན་ནི་མི་འཐད་དེ། དངོས་པོ་ཐམས་ཅད་
ཀྱང་བུད་ཤིང་དུ་ཐལ་བར་འགྱུར་བའི་ཕྱིར། དེས་ན་འབར་བར་མི་རྩོམ་པའི་བུད་ཤིང་གི་སྟ་གོན་ལ་གནས་པ་དེ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ་ །
བུད་ཤིང་མིན་པར་སེམས་སོ། ། གཉིས་པ་ལ་གཉིས། དངོས་ཀྱི་དོན་དང་། མ་ངེས་པ་སྤང་བའོ། །དང་པོ་
ནི། གཞན་ཕྱིར་མི་ཕྲད་ཕྲད་མེད་ན། ། སྲེག་པར་མི་འགྱུར་མི་སྲེག་ནི། ། འཆི་བར་མི་འགྱུར་མི་འཆི་ན། །
རང་རྟགས་དང་ཡང་ལྡན་པར་གནས། ། ཞེས་སོ། ། གཞན་ཡང་ཁྱེད་ལྟར་ན་བུད་ཤིང་ལས་མེ་ངོ་བོ་ཉིད་ཀྱིས་
གཞན་དུ་ཡོད་པའི་ཕྱིར་དེ་གཉིས་སྣང་མུན་ལྟར་མི་ཕྲད་པར་འགྱུར་ན་དེ་ནི་མི་འཐད་དེ། གཏན་ཕྲད་པ་མེད་ན་
རྒྱང་རིང་བར་གནས་པའི་བུད་ཤིང་ལྟར་སྲེག་ནུས་པར་མི་འགྱུར་བར་ཐལ་བའི་ཕྱིར། མི་སྲེག་ན་འཆི་བར་ཡང་
མི་འགྱུར་ཏེ། དེ་ལ་འཆི་བའི་རྒྱུ་མེད་པས་འཆི་བར་མི་རིགས་པའི་ཕྱིར། མི་འཆི་ན་ནི་རང་གི་རྟོགས་རབ་ཏུ་
འབར་བ་དང་ཡང་དག་ལྡན་པར་རྟག་ཏུ་གནས་པར་འགྱུར་ན་མི་འཐད་དེ། འཆི་བ་ཡོད་པ་མཐོང་བའི་ཕྱིར།
གཉིས་པ་ནི། ཇི་ལྟར་བུད་མེད་སྐྱེས་པ་དང་། ། སྐྱེས་པའང་བུད་མེད་ཕྲད་པ་བཞིན། ། གལ་ཏེ་ཤིང་ལས་མེ་
གཞན་ན། ། ཤིང་དང་ཕྲད་པར་རུང་བར་འགྱུར། ། བ་ལ་ཏེ་མེ་དང་ཤིང་དག་ནི། ། གཅིག་དང་གཅིག་ནི་
བསལ་བར་འགྱུར། ། ཤིང་དང་མེ་གཞན་ཉིད་ཡིན་ཡང་། ། ཤིང་དང་ཕྲད་པར་འདོད་ལ་ རག ཅེས་
སོ། ། ཁོ་ན་རེ། གལ་ཏེ་བུད་ཤིང་ལ་བལྟོས་ནས་མེར་འཇོག་ཅིང་ཤིང་ལས་མེ་གཞན་ཡིན་ན་ཡང་ཤིང་དང་
ཕྲད་པར་རུང་བར་འགྱུར་ཏེ། ཇི་ལྟར་ཏེ། དཔེར་ན། བུད་མེད་སྐྱེས་པ་དང་སྐྱེས་པའང་བུད་མེད་དང་འཕྲད་
པ་བཞིན་ནོ་སྙམ་ན། དེ་ནི་མི་འཐད་དེ། གལ་ཏེ་དེ་ལྟར་འདོད་ན་མེ་དང་ཤིང་དག་ནི་གཅིག་གིས་གཅིག་
བསལ་བ་སྟེ་སྐྱེས་པ་དང་བུད་མེད་ལྟར་ཕན་ཚུན་བལྟོས་པ་མེད་པ་དེ་འབྱུང་བར་འགྱུར་བ་དེ་མི་འཐད་ཅིང་ཤིང་
དང་མེ་ངོ་བོ་ཉིད་ཀྱིས་གཞན་ཡིན་ན་ཡང་ཤིང་དང་ཕྲད་པར་འདོད་ལ་རག་ན་ནི་དེ་ལྟ་བུ་མི་སྲིད་པའི་ཕྱིར།
གཉིས་པ་ལ་གཉིས། བལྟོས་པའི་སྒྲུབ་བྱེད་དང་མཐོང་བའི་སྒྲུབ་བྱེད་དགག་པའོ། ། དང་པོ་ལ་གསུམ། དུས་
གསུམ་ལ་དཔྱད་ནས་བལྟོས་པ་དགག ལྟོས་ཆོས་ཡོད་མེད་ལ་དཔྱད་ནས་བལྟོས་པ་དགག བལྟོས་མ་བལྟོས་
གཉིས་ཀ་དགག་པའོ། ། དང་པོ་ལ་གཉིས། དུས་སྔ་ཕྱི་དང་མཉམ་པ་ལ་བལྟོས་པ་དགག་པའོ། ། དང་པོ་ནི།
གལ་ཏེ་ཤིང་བལྟོས་མེ་ཡིན་ལ། ། གལ་ཏེ་མེ་བལྟོས་ཤིང་ཡིན་ན། ། གང་བལྟོས་མེ་དང་ཤིང་འགྱུར་བ། །
དང་པོར་གྲུབ་པ་གང་ཞིག་ཡིན། ། གལ་ཏེ་ཤིང་བལྟོས་མེ་ཡིན་ན། ། མ་གྲུབ་པ་ལ་སྒྲུབ་པར་འགྱུར། ། བུད་
པར་བྱ་བའི་ཤིང་ལ་ཡང་། ། མེ་མེད་པར་ཡང་འགྱུར་བ་ཡིན། ། ཞེས་སོ། ། གལ་ཏེ་ངོ་བོ་ཉིད་ཀྱིས་ཡོད་པའི་
མེ་འདི་བུད་ཤིང་འདིའི་སྲེག་པ་པོའོ་ཞེས་བུད་ཤིང་ལ་བལྟོས་ནས་མེར་འཇོག་པ་ཡིན་ལ། གལ་ཏེ་ཤིང་འདི་མེ་
འདིའི་བསྲེག་བྱའོ་ཞེས་མེ་ལ་བལྟོས་ཏེ་བུད་ཤིང་འཇོག་པ་ཡིན་ན། གང་ལ་བལྟོས་ནས་མེ་དང་ཤིང་དུ་འགྱུར་བ་
གཉིས་ལས་དང་པོར་གྲུབ་པའི་བལྟོས་པ་དེ་གང་ཞིག་ཡིན། བུད་ཤིང་དང་པོར་ཡོད་ན་མི་རིགས་ཏེ། གལ་ཏེ་
52



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ཤིང་དང་པོར་གྲུབ་པ་ལ་བལྟོས་ནས་མེར་འཇོག་པ་ཡིན་ན། མེ་ནི་ཤིང་ལ་བལྟོས་པ་མེད་པར་བུད་ཤིང་ལས་
ལོགས་སུ་འགྱུར་ལ། དེ་ལྟ་ན་མེ་ནི་ཤིང་ལ་གྲུབ་པ་སྟེ་མེད་པ་ལ་སྒྲུབ་དགོས་པར་འགྱུར་བའི་ཕྱིར་རོ། ། དེ་ལྟར་
འདོད་པ་ཡང་མི་རིགས་ཏེ། སྐྱོན་དེར་མ་ཟད་བུད་པར་བྱ་བའི་ཤིང་ལ་ཡང་སྟེ་ཤིང་ནི་མེ་མེད་པར་ཡང་གྲུབ་པར་
འགྱུར་བར་ཐལ་བའི་ཕྱིར་རོ། ། གཉིས་པ་དགག་པ་ནི། གལ་ཏེ་དངོས་པོ་གང་བལྟོས་འགྲུབ། ། དེ་ཉིད་ལ་
ཡང་བལྟོས་ནས་ནི། ། བལྟོས་བྱ་གང་ཡིན་དེ་འགྲུབ་ན། ། གང་ལ་བལྟོས་ནས་གང་ཞིག་འགྲུབ། ། ཅེས་
སོ། །གལ་ཏེ་མེ་དང་བུད་ཤིང་གཉིས་དུས་མཉམ་པས་མི་གནོད་དོ་ཞེ་ན། གལ་ཏེ་མེའི་དངོས་པོ་གང་ཞིག་
བུད་ཤིང་ལ་བལྟོས་ནས་འགྲུབ་ལ། དེའི་བལྟོས་ཆོས་མེ་དེ་ཉིད་ལ་ཡང་བལྟོས་ནས་ནི་བལྟོས་བྱ་བུད་ཤིང་གང་
ཡིན་པ་དེ་འགྲུབ་ན། དེ་ནི་གང་ལ་བལྟོས་ནས་མེ་ཤིང་གང་ཞིག་ངོ་བོ་ཉིད་ཀྱིས་འགྲུབ་པར་འགྱུར་ཏེ་མི་རིགས་
པར་ཐལ། མེ་དང་བུད་ཤིང་བལྟོས་པས་དེ་གཉིས་གཅིག་ཅིག་ཤོས་ངོ་བོ་ཉིད་ཀྱིས་གྲུབ་པའི་སྒྲུབ་བྱེད་དུ་མི་
རིགས་པའི་ཕྱིར། ཁྱབ་སྟེ། གཅིག་ཡོད་ཅིག་ཤོས་ལ་བལྟོས་ན་ངོ་བོས་མེད་ཅིང་ཐ་སྙད་དུ་ཡོད་པར་འགྱུར་བའི་
ཕྱིར་རོ། ། གཉིས་པ་ནི། དངོས་པོ་བལྟོས་གྲུབ་གང་ཡིན་པ། ། དེ་མ་གྲུབ་ན་ཇི་ལྟར་བལྟོས། ། ཅི་སྟེ་གྲུབ་
པ་བལྟོས་ཞེ་ན། ། དེ་ནི་བལྟོས་པར་མི་རུང་ངོ༌། ། ཞེས་སོ། ། མེའི་དངོས་པོ་བུད་ཤིང་ལ་ངོ་བོ་ཉིད་ཀྱིས་
བལྟོས་གྲུབ་ཏུ་འདོད་པ་གང་ཡིན་པ་དེ་ཆོས་ཅན། ངོ་བོ་ཉིད་ཀྱིས་མ་གྲུབ་ན་ཇི་ལྟར་དེ་ལ་ངོ་བོ་ཉིད་ཀྱིས་བལྟོས་
པར་མི་རིགས་པར་ཐལ། སྤྱིར་མེ་མ་གྲུབ་ན་བུད་ཤིང་ལ་བལྟོས་པ་མི་འཐད་པ་བཞིན་ཡིན་པའི་ཕྱིར། ཅི་སྟེ་མེ་
གྲུབ་པ་ལ་བལྟོས་སོ་ཞེ་ན། དེ་ལྟ་ན་དེ་འདྲ་བ་དེ་ནི་ཆོས་ཅན། བུད་ཤིང་ལ་རང་གི་ངོ་བོས་བལྟོས་པར་མི་རུང་
བར་ཐལ། གྲུབ་ཟིན་སླར་བུད་ཤིང་ལ་བལྟོས་མི་དགོས་པའི་ཕྱིར། གསུམ་པ་ནི། ཤིང་ལ་བལྟོས་པའི་མེ་མེད་
དེ། ། ཤིང་ལ་ མ་བལྟོས་མེ་ཡང་མེད། ། མེ་ལ་བལྟོས་པའི་ཤིང་མེད་དེ། ། མེ་ལ་མ་བལྟོས་ཤིང་ ཡང་
མེད། ། ཅེས་སོ། ། ཤིང་ལ་བལྟོས་པའི་མེ་ཆོས་ཅན། ངོ་བོ་ཉིད་ཀྱིས་མེད་དེ། བལྟོས་ན་ངོ་བོས་གྲུབ་པ་མི་
འཐད་པའི་ཕྱིར། བུད་ཤིང་ལ་མ་བལྟོས་པའི་མེ་ཡང་ཆོས་ཅན། ཐ་སྙད་དུ་མེད་དེ། ཡོད་ན་རྒྱུ་མེད་དུ་ཐལ་
བའི་ཕྱིར། མེ་ལ་བལྟོས་པའི་ཤིང་ཡང་ཆོས་ཅན། ངོ་བོ་ཉིད་ཀྱིས་མེད་དེ། ངོ་བོ་ཉིད་ཀྱིས་གྲུབ་ན་བལྟོས་པ་
འཐད་པ་མ་ཡིན་པའི་ཕྱིར། མེ་ལ་མ་བལྟོས་པའི་ཤིང་ཡང་ངོ་བོས་མེད་དེ། སྲེག་བཞིན་པ་མ་ཡིན་པ་བུད་ཤིང་
དུ་མི་འཐད་པའི་ཕྱིར། གཉིས་པ་ནི། མེ་ནི་གཞན་ལས་མི་འོངས་ཏེ། ། ཤིང་ལ་མེ་ནི་ཡོད་མ་ཡིན། ། ཞེས་
སོ། ། མེས་བུད་ཤིང་སྲེག་པ་མངོན་སུམ་གྱིས་མཐོང་པས་ངོ་བོས་ཡོད་དོ་ཞེ་ན། དེ་མི་རིགས་པར་ཐལ། མེ་ནི་
བུད་ཤིང་ལས་གཞན་ནས་ལོགས་སུ་མི་འོང་བའི་ཕྱིར་ཏེ། འོང་ན་ནི་རྒྱུ་མེད་པར་འགྱུར་བའི་ཕྱིར་དང་། མེ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོང་ནས་བུད་ཤིང་བཅས་ཏེ་འོངས་ནས་སླར་ཡང་བུད་ཤིང་ལས་འོང་ན་མེ་སླར་འོང་བར་མ་ཟད་བུད་ཤིང་ལས་
ཀྱང་བུད་ཤིང་སླར་འོང་དགོས་པར་མཚུངས་པའི་ཕྱིར། ཤིང་ཉིད་ལས་མེ་ནི་ངོ་བོ་ཉིད་ཀྱིས་མི་འོངས་ཏེ། ཤིང་
ལ་མེ་དེ་ནི་ཡོད་པ་མིན་པའི་ཕྱིར། གཉིས་པ་ནི། དེ་བཞིན་ཤིང་གི་ལྷག་མ་ནི། ། སོང་དང་མ་སོང་བགོམ་པས་
བསྟན། །ཅེས་སོ། ། སྔར་བཤད་པ་དེ་བཞིན་དུ་བུད་ཤིང་གི་སྐབས་སུ་སུན་འབྱིན་པའི་ལྷག་མ་ནི་ཆོས་ཅན།
ངོ་བོས་གྲུབ་པ་འགོག་ཚུལ་ཡོད་དེ། སྔར་སོང་དང་མ་སོང་བགོམ་པ་ལ་ཞེས་སོགས་བཤད་པས་བསྟན་ཟིན་པ་
བསྒྱུར་བའི་སྒོ་ནས་སུན་འབྱིན་པར་བྱེད་རིགས་པའི་ཕྱིར། དེ་ཡང་རེ་ཤིག་བསྲེག་ལ་མི་སྲེག་སྟེ། ། ཞེས་སོགས་
སྦྱར་ནས་འགོག་པ་ཡིན་པའི་ཕྱིར། གསུམ་པ་ནི། ཤིང་ཉིད་མེ་ནི་མ་ཡིན་ཏེ། ། ཤིང་ལས་གཞན་ལ་མེ་ཡང་
མེད། ། མེ་ནི་ཤིང་དང་ལྡན་པ་མིན། ། མེ་ལ་ཤིང་མེད་དེར་དེ་མེད། ། ཅེས་སོ། ། ཤིང་ཉིད་ཆོས་ཅན།
མེ་དང་ནི་གཅིག་མ་ཡིན་ཏེ། ཡིན་ན་བྱེད་པ་པོ་དང་ལས་གཅིག་ཏུ་འགྱུར་བའི་ཕྱིར། ཤིང་ཆོས་ཅན། ཁྱོད་ལ་
བལྟོས་མེད་གཞན་དུ་ཡང་མེ་མེད་དེ། མེ་ཁྱོད་ལ་བལྟོས་ཏེ་འབྱུང་བའི་ཕྱིར། མེ་ནི་ཆོས་ཅན། ཤིང་དང་ངོ་བོ་
ཉིད་ཀྱིས་ལྡན་པ་མ་ཡིན་ཏེ། ངོ་བོ་ཉིད་ཀྱིས་གཅིག་པ་དང་ཐ་དད་པའི་ཕྱོགས་བཀག་ཟིན་.འི་ཕྱིར། མེ་དེ་ལ་
བུད་ཤིང་ངོ་བོ་ཉིད་ཀྱིས་བརྟེན་པ་ཡང་མེད་ལ། བུད་ཤིང་དེར་མེ་དེ་ཡང་ངོ་བོ་ཉིད་ཀྱིས་བརྟེན་པ་ཡང་མེད།
རང་བཞིན་གྱིས་གཞན་དུ་གྲུབ་པ་བཀག་ཟིན་པའི་ཕྱིར། གཉིས་པ་ནི། མེ་དང་བུད་ཤིང་བདག་དང་ནི། །
ཉེ་བར་ལེན་ པའི་ རིམ་ པ་ ཀུན། ། བུམ་ རྣམ་ སོགས་དང་ ལྷན་ གཅིག་ ཏུ། ༑ མ་ལུས་ པར་ ནི་ རྣམ་ པར་
བཤད། ། ཅེས་སོ། ། སྔར་མེ་དང་བུད་ཤིང་རང་བཞིན་མེད་པར་བཤད་པའི་རིགས་པས་ཉེ་བར་ལེན་པ་པོ་
བདག་དང་ནི་ཉེ་བར་ལེན་པའི་རིམ་པ་ཀུན་དང་། དེར་མ་ཟད་བུམ་པ་དང་སྣམ་བུ་ལ་སོགས་པའི་དངོས་པོ་
གཞན་དང་ལྷན་ཅིག་ཏུ་མ་ལུས་པར་ནི་རང་བཞིན་མེད་པར་རྣམ་པར་བཤད་པ་ཡིན་ཏེ། དེ་ལ་སྔར་བཤད་པ་
ལྟར་གཅིག་དང་ཐ་དད་དང་བལྟོས་མ་བལྟོས་དང་འགྲོ་འོང་གི་རིགས་པ་སྦྱོར་ཚུལ་འདྲ་བའི་ཕྱིར། གསུམ་པ་ནི།
གང་དག་བདག་དང་དངོས་པོ་རྣམས། ། དེ་བཅས་ཉིད་དང་ཐ་དད་པར། ། རྟོག་པ་དེ་དག་བསྟན་དོན་
ལ། ། མཁས་སོ་སྙམ་དུ་མི་སེམས་སོ། ། ཞེས་སོ། ། གང་དག་ལེན་པ་པོ་བདག་དང་། བདག་དེ་དང་བཅས་
པ་རང་བཞིན་གཅིག་པ་ཉིད་དང་། རང་བཞིན་ཐ་དད་པ་དང་དེ་བཞིན་དུ་དངོས་པོ་གཞན་རྣམས་ཀྱང་རང་
བཞིན་གཅིག་པ་དང་ཐ་དད་པར་རྟོག་པ་དེ་དག་ཆོས་ཅན། བསྟན་པའི་དོན་རྟེན་འབྱུང་གི་དེ་ཁོ་ན་ཉིད་ལ་
མཁས་སོ་སྙམ་དུ་མགོན་པོ་ཀླུ་སྒྲུབ་མི་སེམས་ཏེ། རིགས་པས་གནོད་པ་འབབས་པའི་དོན་གསུང་རབ་ཀྱི་
དགོངསཔར་ཁས་ལེན་པའི་ཕྱིར། དེར་ཐལ། བརྟེན་ནས་འབྱུང་བའི་དོན་རང་བཞིན་མེད་པའི་དོན་ཡིན་
54



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
པར་མ་གོ་བར་རང་བཞིན་གྱིས་གྲུབ་པར་བསྟན་པའི་དོན་དུ་ཁས་བླངས་པའི་ཕྱིར། གཉིས་པ་ནི། ཏིང་ངེ་
འཛིན་རྒྱལ་པོའི་མདོ་ལ་སོགས་པ་རྣམས་སོ། ། གསུམ་པ་ནི། མེ་དང་བུད་ཤིང་བརྟག་པ་ཞེས་བྱ་བ་རབ་ཏུ་
བྱེད་པ་བཅུ་པའི་རྣམ་བཤད་དོ། །
གཉིས་པ་གང་ཟག་རང་བཞིན་གྱིས་ཡོད་པའི་སྒྲུབ་བྱེད་ཀྱི་བགཏན་ཚིགས་དག་ག་པ་ལ་གཉིས། སྐྱེ་འཆིའི་
བྱ་བ་ཡོད་པའི་རྟགས་དགག་པ་དང་། སྡུག་བསྔལ་ཡོད་པའི་རྟགས་དགག་པའོ། ། དང་པོ་ལ་གསུམ། རབ་
བྱེད་ཀྱི་གཞུང་བཤད་པ། ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། འཁོར་བ་རང་
བཞིན་གྱིས་གྲུབ་པ་དགག་པ་དང་། རིགས་པ་དེ་གཞན་ལ་སྦྱར་བའོ། ། དང་པོ་ལ་གཉིས། འཁོར་བ་ལ་ཐོག་
མཐའ་བར་གསུམ་གྱི་ཆ་དགག་པ་དང༌
། སྐྱེ་འཆི་སྔ་ཕྱི་ལྷན་ཅིག་གི་ཆ་དགག་པའོ། ། དང་པོ་ནི། སྔོན་མཐའ་
མངོན་ནམ་ཞེས་ཞུས་ཚེ། ། ཐུབ་པ་ཆེན་པོས་མིན་ཞེས་གསུངས། །འཁོར་བ་སྔོན་དང་མཐའ་མེད་དེ། །
དེ་ལ་སྔོན་མེད་ཕྱི་མ་མེད་། ། གང་ལ་ཐོག་མ་ཐ་མེད་པ། ། དེ་ལ་དབུས་ནི་ག་ལ་ཡོད། ། ཅེས་སོ། ། ཁོ་ན་
རེ། སྟོན་པས་འཁོར་བ་བརྒྱུད་པའི་ཐོག་མཐའ་མེད་པར་གསུངས་པས་དེ་རང་བཞིན་གྱིས་ཡོད་དོ་སྙམ་ན། དེ་
མི་རིགས་པར་ཐལ། འཁོར་བ་རང་བཞིན་གྱིས་ཡོད་ན་དེ་ལ་ཐོག་མཐའ་ཡོད་དགོས་པ་ལས། འཁོར་བའི་སྔོན་
གྱི་མཐའ་མངོན་ནམ་ཞེས་སྟོན་པ་ལ་ཞུས་པའི་ཚེ་ཐུབ་པ་ཆེན་པོས་སྔོན་གྱི་མཐའ་མངོན་པ་མིན་ཞེས་གསུངས་
པའི་ཕྱིར། དེར་ཐལ། དེ་ལྟར་བསྟན་པ་དེས་འཁོར་བ་རང་བཞིན་གྱིས་མེད་པར་གསལ་བར་བསྟན་པ་ཡིན་
པའི་ཕྱིར། དེར་ཐལ། འཁོར་བ་ནི་གཅིག་ནས་གཅིག་ཏུ་མགལ་མེའི་འཁོར་ལོ་འཁོར་བ་ལྟར་བརྒྱུད་པའི་ཚུལ་
གྱིས་བྱུང་བར་བསྟན་པ་ནི་ངོ་བོས་གྲུབ་པ་མེད་པར་གོ་བའི་ཆེད་ཡིན་པའི་ཕྱིར། སྟོན་པས་འཁོར་བ་དེ་ལ་སྔོན་
དང་ཕྱི་མའི་མཐའ་མེད་དེ། སྐྱེ་བ་དང་རྒ་ཤིའི་འཁོར་བ་ནི་ཐོག་མ་དང་ཐ་མ་མེད་དོ་ཞེས་གསུངས་པའི་སྔོན་གྱི་
མཐའ་ནི་ཆ་སྔ་མ་དང་། ཕྱི་མའི་མཐའ་ནི་ཆ་ཕྱི་མ་ལ་དགོངས་པས་དེའི་ཚེ་འཁོར་བ་རང་བཞིན་གྱིས་མེད་པར་
ཐལ། དེ་ལ་ངོ་བོས་གྲུབ་པའི་སྔོན་གྱི་ཆ་མེད་ཅིང་། ཕྱི་མའི་ཆ་ཡང་མེད་པའི་ཕྱིར་ཞེས་པ་འདིར་འགྱུར་བའི་
ཕྱིར།འཁོར་བ་ནི་སྔ་ཕྱི་རིམ་གྱིས་བརྒྱུད་པ་ལ་འཇོག་པས་ཆ་སྔ་ཕྱི་ཐ་སྙད་དུ་ཡོད་ཀྱང་ངོ་བོས་གྲུབ་པའི་ཆ་སྔ་ཕྱི་
མེད་དེ། ངོ་བོས་གྲུབ་པ་ཆ་སྔ་ཕྱིར་བརྒྱུད་པ་མི་འཐད་པའི་ཕྱིར། རང་ལུགས་འཁོར་བ་ལ་ཐོག་མའི་མཐའ་མེད་
ཅིང་། ཕྱི་མའི་མཐའ་ཡོད་དེ་ཐོག་མའི་མཐའ་ཡོད་ན་རྒྱུ་མེད་དུ་འབྱུང་བ་དང་། ཕྱི་མའི་མཐའ་མེད་ན་འཁོར་
བ་སྤངས་པའི་དུས་མི་སྲིད་པར་འདོད་དགོས་ན་དེ་མི་འཐད་པའི་ཕྱིར། སྐབས་འདིར་སྔོན་མཐའ་དང་ཕྱི་
མཐའ་མེད་པར་གསུངས་པ་ནི་སྔ་མ་དང་དོན་མི་འདྲ་སྟེ། སྐབས་འདིའི་འཁོར་བ་བརྒྱུད་པའི་སྔ་ཕྱིའི་ཆ་དུ་མ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་ཀྱང་ཆ་གཉིས་སུ་བསྡུས་ནས་རང་བཞིན་གྱིས་མེད་ཅེས་བསྟན་པ་ཡིན་པའི་ཕྱིར། འཁོར་བ་གང་ཡིན་པ་དེ་
ཆོས་ཅན། ཁྱོད་ལ་དབུས་ནི་རང་བཞིན་གྱིས་གྲུབ་པ་ག་ལ་ཡོད་དེ། ཐོག་མ་དང་ཐ་མ་གཉིས་རང་བཞིན་གྱིས་
མེད་པའི་ཕྱིར། གཉིས་པ་ལ་གསུམ། མདོར་བསྟན། རྒྱས་པར་བཤད། དོན་བསྡུ་པའོ། ། དང་པོ་ནི། དེ་
ཕྱིར་དེ་ལ་སྔ་ཕྱི་དང༌། ། ལྷན་ཅིག་རིམ་པ་མི་འཐད་དོ། ། ཞེས་སོ། ། འཁོར་བ་དེ་ཆོས་ཅན། ཁྱོད་ལ་སྐྱེ་
འཆི་སྔ་ཕྱི་དང་ལྷན་ཅིག་ཏུ་ངོ་བོ་ཉིད་ཀྱིས་གྲུབ་པའི་རིམ་པ་མི་འཐད་དེ། ཁྱོད་ལ་སྔར་ལྟར་ཐོག་ཐ་དབུས་གསུམ་
ངོ་བོ་ཉིད་ཀྱིས་མེད་པ་དེའི་ཕྱིར། གཉིས་པ་ལ་གཉིས།སྔ་ཕྱི་དགག་པ་དང་། དུས་མཉམ་པ་དགག་པའོ། །
དང་པོ་ནི། གལ་ཏེ་སྐྱེ་བ་སྔ་གྱུར་ལ། །རྒ་ཤི་ཕྱི་བ་ཡིན་ན་ནི། ། སྐྱེ་བ་རྒ་ཤི་མེད་པ་དང་། ། མ་ཤི་བར་ཡང་
སྐྱེ་བར་འགྱུར། ། གལ་ཏེ་སྐྱེ་བ་ཕྱི་གྱུར་ལ། ། རྒ་ཤི་སྔ་མ་ཡིན་ན་ནི། ། སྐྱེ་བ་མེད་པའི་རྒ་ཤི་ནི། །རྒྱུ་མེད་
པར་ནི་ཇི་ལྟར་འགྱུར། ། ཞེས་སོ། ། གལ་ཏེ་ཁ་ཅིག་གི་ངོ་བོས་གྲུབ་པའི་སྐྱེ་བ་སྔ་བར་གྱུར་ལ། རྒ་བ་དང་ཤི་
བ་སྟེ་འཆི་བ་ཕྱི་བ་ཡིན་པར་གྱུར་ན་ནི། དེ་ནི་མི་འཐད་དེ། གང་ཟག་དེའི་སྐྱེ་བ་ལ་རྒ་བ་དང་ཤི་བ་སྟེ་འཆི་བ་
གཉིས་མེད་པར་འགྱུར་བའི་ཕྱིར་ཏེ། རང་བཞིན་གྱིས་གྲུབ་ན་དུས་གཉིས་པར་གཞན་དུ་འགྱུར་བ་མི་འཐད་
པའི་ཕྱིར། ཡང་གང་ཟག་དེ་སྔར་མ་ཤི་བར་ཡང་ཚེ་འདིར་སྐྱེ་བར་འགྱུར་བར་ཐལ། གང་ཟག་གཅིག་པོ་དེའི་
བདག་སྤྱི་ཙམ་དང་བདག་བྱེ་བྲག་པ་གཉིས་གཅིག་ཏུ་ངོ་བོས་གྲུབ་པའི་ཕྱིར། ངོ་བོ་ཉིད་ཀྱིས་གྲུབ་ན་གཅིག་དང་
ཐ་དད་གང་རུང་ལས་མ་འདས་པས། ངོ་བོ་ཉིད་ཀྱིས་གཅིག་ན་ཐ་དད་གཏན་མེད་ཀྱི་གཅིག་ཏུ་འགྱུར་བའི་ཕྱིར།
སྐྱེ་བ་སྔ་ཕྱིའི་བདག་ཀྱང་གཅིག་ཏུ་འགྱུར་ལ། ཐ་དད་ན་ཡང་མི་འཐད་དེ། སྔ་ཕྱི་གཉིས་འབྲེལ་མེད་དུ་འགྱུར་
བས་སྔ་མ་ལ་མ་བལྟོས་པར་སྐྱེ་བ་ཕྱི་མའི་གང་ཟག་ཞིག་ལོགས་སུ་འབྱུང་པར་འགྱུར་བའི་ཕྱིར། རང་ལུགས་གང་
ཟག་ལྷས་བྱིན་ལྟ་བུ་གཅིག་ལའང་དེའི་ཚེ་འདིའི་དུས་ཀྱི་ང་དང་ལོ་ཟླ་ཞག་གི་དབྱེ་བས་ང་ཆ་ཤས་ཐ་དད་པ་རེ་རེ་
དང་། དུས་སྔ་ཕྱི་མ་ཕྱེ་བར་ཆ་ཅན་གྱི་ང་སྤྱི་ཙམ་པ་གཅིག་ཀྱང་ཡོད་ལ་དེ་ནི་སྐྱེ་བ་སྔ་ཕྱི་ཐམས་ཅད་དུ་ཁྱབ་པའི་
ཐ་སྙད་པའི་ང་ཡིན་ལ། ཚེ་འདི་དང་ལོ་ཟླ་ཞག་གི་དབྱེ་བས་བྱུང་བའི་ང་རྣམས་ནི་ང་དེའི་ཆ་ཤས་ཡིན་པས་ཞིབ་
ཏུ་ཤེས་དགོས་པ་ཡིན་ནའང་གཞན་དུ་བཤད་ཟིན་པས་འདིར་མི་བརྗོད་དོ། ། གཞན་ཡང་། གལ་ཏེ་སེམས་
ཅན་གྱི་སྐྱེ་བ་ཕྱི་བར་གྱུར་ལ་དེའི་རྒ་ཤི་སྔ་བ་ཡིན་པར་འདོད་ན་ནི་ཤིན་ཏུ་མི་འཐད་དེ། སྐྱེ་བ་མེད་པའི་རྒ་ཤི་དེ་
ནི་རྒྱུ་མེད་པར་ཇི་ལྟར་འགྱུར་ཏེ་མི་རིགས་པའི་ཕྱིར། གཉིས་པ་ནི། སྐྱེ་བ་དང་ནི་རྒ་ཤི་དག་ལྷན་ཅིག་རུང་བ་མ་
ཡིན་ཏེ། ། སྐྱེ་བཞིན་པ་ནི་འཆི་འགྱུར་ཞིང་། ། གཉིས་ཀ་རྒྱུ་མེད་ཅན་དུ་འགྱུར། ། ཞེས་སོ། ། སྐྱེ་བ་དང་
ནི་རྒ་ཤི་དག་ཆོས་ཅན། ལྷན་ཅིག་ཏུངོ་བོ་ཉིད་ཀྱིས་ཡོད་པར་རུང་བ་མ་ཡིན་ཏེ། ཡོད་ན་བར་སྲིད་གཅིག་སྐྱེ་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱུ་མཚོར་འཇུག་པའི་གྲུ་གཟིངས། །
བཞིན་པའི་དུས་སུ་ནི་དེ་འཆི་བཞིན་པར་འགྱུར་བའི་ཕྱིར། དེ་ལྟ་བུ་མི་རུང་སྟེ། སྤྱིར་སྐྱེ་འཇིག་གཉིས་མི་འགལ་
ཡང་གཞི་གཅིག་ལ་བལྟོས་པའི་སྐྱེ་འགག་གཉིས་འགལ་བའི་ཕྱིར་ཏེ། སྐྱེ་བ་ནི་འཕེལ་བ་དང་འགག་པ་ནི་ཟད་
པར་འགྱུར་བ་ལ་འཇོག་པའི་ཕྱིར། སྐྱེ་འཆི་གཉིས་ཀ་རྒྱུ་མེད་པ་ཅན་དུ་འགྱུར་ཏེ། དུས་མཉམ་པ་གཅིག་ཅིག་
ཤོས་ཀྱི་རྒྱུར་མི་རུང་བའི་ཕྱིར། གསུམ་པ་ནི། གང་ལ་སྔ་ཕྱི་ལྷན་ཅིག་གི། རིམ་པ་དེ་དག་མི་སྲིད་པའི། ། སྐྱེ་
བ་དེ་དང་རྒ་ཤི་དེ། །ཅི་ཡི་ཕྱིར་ན་སྤྲོས་པ་བྱེད། ། ཅེས་སོ། ། དེ་ལྟར་སྐྱེ་བ་དང་རྒ་ཤི་གང་ལ་སྔ་བ་དང་ཕྱི་
བ་དང་ལྷན་ཅིག་གི་རིམ་པ་དེ་དག་མི་སྲིད་པ་དེ་ལ་ཁྱེད་ཅག་སྐྱེ་བ་ནི་དེ་དང་རྒ་ཤིའི་དེའོ་ཞེས་ཅི་ཡི་ཕྱིར་ན་སྤྲོས་པ་
བརྗོད་པར་བྱེད་དེ་བྱེད་མི་རིགས་ཏེ། སྐྱེ་བ་དང་རྒ་ཤིའི་རིམ་པ་རྣམས་རང་བཞིན་གྱིས་མེད་པར་འཕགས་པའི་
ཡེ་ཤེས་ཀྱིས་གཟིགས་པ་ལྟར་འཐད་པའི་ཕྱིར། རང་ལུགས་ནི་ཐ་སྙད་དུ་སེམས་ཅན་གཅིག་གི་ཚེ་གཅིག་ལ་
བལྟོས་ཏེ་སྐྱེ་བ་སྔ་ལ་རྒ་ཤི་ཕྱི་ཡང་། སྤྱིར་ནི་གོ་རིམ་མཐའ་གཅིག་ཏུ་མ་ངེས་སོ། །ངོ་བོས་གྲུབ་ན་སྔ་ཕྱི་རྣམས་
ཐ་དད་གཏན་མེད་ཀྱི་གཅིག་ཏུ་འགྱུར་བའམ། འབྲེལ་མེད་ཀྱི་སོ་སོ་བར་འགྱུར་བས། དེ་ལ་ནི་སྔར་བཤད་པའི་
རིགས་པའི་གནོད་པ་འཇུག་གི། ཐ་སྙད་དུ་སྔ་ཕྱི་བར་གསུམ་འདོད་པ་ལ་ནི་གནོད་བྱེད་དེ་མི་འཇུག་པའི་ཚུལ་
ཤེས་པར་བྱ་ཞིང་། སྔར་བཤད་པ་ལྟར་གང་ཟག་ཅིག་གི་ཚེ་འདི་ལ་བལྟོས་པའི་སྐྱེ་ཤི་དང་ཚེ་སྔ་ཕྱི་ཀུན་ལ་བལྟོས་
པའི་སྐྱེ་འཆི་སོ་སོ་བ་དང་སྤྱི་ཙམ་པའི་ཁྱད་པར་རྣམས་ཕྱེད་པར་བྱའོ། ། གཉིས་པ་ནི། འཁོར་བ་འབའ་ཞིག་
སྔོན་གྱི་མཐའ། ། ཡོད་མ་ཡིན་པར་མ་ཟད་ཀྱི། །རྒྱུ་དང་འབྲས་བུ་ཉིད་དང་ནི། ། མཚན་ཉིད་དང་ནི་
མཚན་གཞི་ཉིད། ། ཚོར་དང་ཚོར་བ་ཉིད་དང་ནི། ། དོན་ཡོད་གང་དག་ཅི་ཡང་རུང་། ། དངོས་རྣམས་
ཐམས་ཅད་ཉིད་ལ་ཡང་། ། སྔོན་གྱི་མཐའ་ནི་ཡོད་མ་ཡིན། ། ཞེས་སོ། ། སེམས་ཅན་གྱི་འཁོར་བ་འབའ་
ཞིག་གི་སྐྱེ་འཆི་ལ་སྔོན་གྱི་མཐའ་སྔ་བ་དང་ཕྱི་བ་དང་ལྷན་ཅིག་གི་རིམ་པ་ངོ་བོ་ཉིད་ཀྱིས་ཡོད་པ་མ་ཡིན་པར་མ་
ཟད་ཀྱི། གཞན་རྒྱུ་དང་འབྲས་བུ་ཉིད་དང་ནི་མཚན་ཉིད་དང་མཚན་གཞི་ཉིད་དང་ཚོར་བ་དང་ཚོར་བ་པོ་ཉིད་
དང་ནི་གཞལ་བྱ་སོགས་དོན་ཡོད་པའི་དངོས་པོ་གང་དག་ཅི་ཡང་རུང་བ་ཆོས་ཅན།ཁྱོད་ཐམས་ཅད་ཉིད་ལའང་
སྔོན་གྱི་མཐའ་སོགས་གསུམ་ནི་ངོ་བོ་ཉིད་ཀྱིས་ཡོད་པ་མ་ཡིན་ཏེ། སྔར་བཤད་པའི་རིགས་པའི་གནོད་བྱེད་
འཇུག་པར་མཚུངས་པའི་ཕྱིར། དེར་ཐལ། རྒྱུ་སྔ་བར་ངོ་བོས་གྲུབ་ན་འབྲས་བུ་མི་འཐད་པ་དང་། མཚན་
ཉིད་སྔ་ན་མཚོན་རྒྱུ་མེད་པ་དང་ཚོར་བ་སྔ་ན་ཚོར་མཁན་མེད་པ་དང་། ཚོར་མཁན་སྔ་ན་ཚོར་བ་མེད་པ་སོགས་
སུ་འགྱུར་བའི་ཕྱིར་རོ། ། གཉིས་པ་ནི། དཀོན་མཆོག་སྤྲིན་ལ་སོགས་པའི་ལུང་རྣམས་སོ། གསུམ་པ་ནི།
སྔོན་དང་ཕྱི་མཐའ་བརྟག་པ་ཞེས་བྱ་བ་རབ་ཏུ་བྱེད་པ་བཅུ་གཅིག་པའི་རྣམ་བཤད་དོ། །
57



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་བརྟེན་པ་སྡུག་བསྔལ་ཡོད་པའི་རྟགས་དགག་པ་ལ་གསུམ། རབ་བྱེད་ཀྱི་གཞུང་བཤད་པ།
ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། སྡུག་བསྔལ་རང་བཞིན་གྱིས་ཡོད་པ་དགག་པ་
དང་། རིགས་པ་དེ་གཞན་ལ་སྦྱར་བའོ། ། དང་པོ་ལ་གཉིས། དམ་བཅའ་བཞག་པ་དང་། སྒྲུབ་བྱེད་བསྟན་
པའོ། ། དང་པོ་ནི། ཁ་ཅིག་སྡུག་བསྔལ་བདག་གིས་བྱས། ། གཞན་གྱིས་བྱས་དང་།གཉིས་ཀས་བྱས། ། རྒྱུ་
མེད་པ་ལས་བྱུང་བར་འདོད། ། དེ་ནི་བྱ་བར་མི་རུང་ངོ་། ། ཞེས་སོ། ། གྲངས་ཅན་པ་དང་བྱེ་བྲག་པ་ཁ་
ཅིག་སྡུག་བསྔལ་བདག་གིས་བྱས་པར་འདོད་པ་དང་། རང་གཞན་གྱི་སྡེ་པ་ཕལ་ཆེར་གྱིས་སྡུག་བསྔལ་གཞན་
གྱིས་བྱས་པ་དང༌། གཅེར་བུ་པས་ལུས་ཀྱི་བྱས་པས་རང་དང་སྲོག་གིས་བྱས་པས་གཞན་གྱིས་བྱས་ཏེ་གཉིས་ཀས་
བྱས་པ་དང་། རྒྱང་འཕེན་པས་ནི་རྒྱུ་མེད་ལས་བྱུང་བར་འདོད་པའི་སྡུག་བསྔལ་དེ་ནི་ཆོས་ཅན། རང་བཞིན་
གྱིས་སྐྱེ་བ་རྣམ་པ་ཐམས་ཅད་དུ་བྱར་མི་རུང་ཏེ། འཆད་པར་འགྱུར་བའི་རིགས་པས་གནོད་པའི་ཕྱིར། གཉིས་
པ་ལ་གཉིས། རང་གཞན་རེ་རེ་བས་བྱས་པ་དགག་པ་དང་། ཚོགས་པ་དང་རྒྱུ་མེད་ལས་སྐྱེ་བ་དགག་པའོ། །
དང་པོ་ལ་གསུམ། སྡུག་བསྔལ་ལ་བལྟོས་ཏེ་རང་གཞན་རེ་རེ་བས་བྱས་པ་དགག གང་ཟག་ལ་བལྟོས་ཏེ་རང་
གཞོན་རེ་རེ་བས་བྱས་པ་དགག རང་གཞན་རེ་རེ་བས་མ་བྱས་པའི་སྒྲུབ་བྱེད་བསྟན་པའོ། ། དང་པོ་ལ་གཉིས།
རང་དང་གཞན་གྱིས་བྱས་པ་དགག་པའོ། ། དང་པོ་ནི། གལ་ཏེ་བདག་གིས་བྱས་གྱུར་ན། ། དེ་ཕྱིར་བརྟེན་
ནས་འབྱུང་མི་འགྱུར། ། གང་ཕྱིར་ཕུང་པོ་འདི་དག་ལ། ། བརྟེན་ནས་ཕུང་པོ་དེ་དག་འབྱུང་། ། ཞེས་
སོ། །གལ་ཏེ་སྡུག་བསྔལ་བདག་རང་གིས་རང་བྱས་པར་འདོད་པར་གྱུར་ན་ནི་དེ་མི་རིགས་པར་ཐལ། རྒྱུ་
མཚན་དེའི་ཕྱིར་ན་སྡུག་བསྔལ་རྒྱུ་རྐྱེན་ལ་བརྟེན་ནས་འབྱུང་བར་མི་འགྱུར་བའི་སྐྱོན་དུ་འགྱུར་བའི་ཕྱིར། དེར་
ཐལ། སྡུག་བསྔལ་རང་ཡོད་ན་རང་གིས་བསྐྱེད་མི་དགོས་ཤིང་མེད་ན་རང་གིས་བསྐྱེད་མི་ནུས་པའི་ཕྱིར། སྡུག་
བསྔལ་དེ་ཆོས་ཅན། རྒྱུ་རྐྱེན་ལ་བརྟེན་ནས་འབྱུང་སྟེ། རྒྱུ་མཚན་གང་གི་ཕྱིར་ན་འཆི་དུས་ཀྱི་སྡུག་བསྔལ་གྱི་ཕུང་
པོ་འདི་དག་ལ་བརྟེན་ནས་སྐྱེ་བའི་ཆར་གཏོགས་ཀྱི་ཕུང་པོ་དེ་དག་འབྱུང་བའི་ཕྱིར། གཉིས་པ་ནི། གལ་ཏེ་འདི་
ལས་དེ་གཞན་ཞིང་། ༑ གལ་ཏེ་དེ་ལས་འདི་གཞན་ན། ། སྡུག་བསྔལ་གཞན་གྱིས་བྱས་འགྱུར་ཞིང་། །
གཞན་དེ་དག་གིས་དེ་བྱས་འགྱུར། ། ཞེས་སོ། ། སྡུག་བསྔལ་གཞན་གྱིས་མ་བྱས་པར་ཐལ། གལ་ཏེ་འཆི་
དུས་ཀྱི་ཕུང་པོ་འདི་ལས་སྐྱེ་བའི་ཆར་གཏོགས་ཀྱི་ཕུང་པོ་དེ་ངོ་བོ་ཉིད་ཀྱིས་གཞན་ཡིན་ཞིང་། གལ་ཏེ་ཕུང་པོ་ཕྱི་
མ་དེ་ལས་སྔ་མ་འདི་ངོ་བོ་ཉིད་ཀྱིས་གཞན་ཡིན་ན། ད་ལྟར་གྱི་ཕུང་པོ་གཞན་དེ་དག་གིས་ཕྱི་མའི་ཕུང་པོ་དེ་བྱས་
པར་འགྱུར་བས་སྡུག་བསྔལ་གཞན་གྱིས་བྱས་པར་འགྱུར་བ་ཞིག་ན། དེ་ནི་མི་འཐད་དེ། ངོ་བོ་ཉིད་ཀྱིས་གཞན་
58



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དུ་ཡོད་པ་ལ་རྒྱུ་འབྲས་ཀྱི་འབྲེལ་བ་མི་རུང་བའི་ཕྱིར། གཉིས་པ་ལ་པ།ཉིས། གང་ཟག་རང་གིས་བྱས་པ་དགག་
པ་དང་། གཞན་གྱིས་བྱས་པ་དགག་པའོ། ། དང་པོ་ནི། གལ་ཏེ་གང་ཟག་བདག་གིས་ནི། ། སྡུག་བསྔལ་
བྱས་ན་གང་བདག་གིས། ། སྡུག་བསྔལ་བྱས་པའི་གང་ཟག་དེ། ། སྡུག་བསྔལ་མ་གཏོགས་གང་ཞིག་ཡིན། །
ཞེས་སོ། ། གལ་ཏེ་སྡུག་བསྔལ་གྱིས་རང་ཉིད་མ་བྱས་ཀྱང་གང་ཟག་གིས་སྡུག་བསྔལ་དེ་བྱས་སོ་སྙམ་ན་གང་ཟག་
བདག་གིས་ནི་གང་ཟག་དེར་འདོགས་པའི་སྡུག་བསྔལ་དེ་བྱས་ན་ནི་མི་འཐད་དེ། སྡུག་བསྔལ་གང་བདག་གིས་
བྱས་པའི་གང་ཟག་དེ་བྱས་པའི་སྡུག་བསྔལ་ལས་མ་གཏོགས་པ་གང་ཞིག་ཡིན་ཏེ་མེད་པའི་ཕྱིར་ཏེ། གལ་ཏེ་ཡོད་
ན་དེའི་ཚེ་སྡུག་བསྔལ་དེ་ནི་འདི་ཡིན་ལ། སྡུག་བསྔལ་བྱེད་པ་པོ་ནི་འདི་ཡིན་ནོ་ཞེས་སོ་སོར་ངོ་བོ་ཉིད་ཀྱིས་ཡོད་
པར་བརྗོད་དགོས་ན་དེ་འདྲ་མེད་པའི་ཕྱིར། དེར་མ་ཟད་དེའི་ཚེ་སྡུག་བསྔལ་བ་པོ་དེ་གདགས་གཞིའི་སྡུག་
བསྔལ་ལས་དོན་གཞན་དུ་ཡོད་པ་ཡང་མིན་ཏེ། དེ་དེ་དང་ངོ་བོ་གཅིག་པའི་ཕྱིར། དེར་ཐལ། སྡུག་བསྔལ་ལ་
བརྟེན་ནས་སྡུག་བསྔལ་དང་ལྡན་པར་བཏགས་པའི་ཕྱིར། གཉིས་པ་ནི། གལ་ཏེ་གང་ཟག་གཞན་ལས་ནི། །
སྡུག་བསྔལ་འབྱུང་ན་གཞན་ཞིག་གིས། ། སྡུག་བསྔལ་དེ་བྱས་གང་སྦྱིན་དེ། ། སྡུག་བསྔལ་མ་གཏོགས་ཅི་ལྟར་
རུང་། ། གལ་ཏེ་གང་ཟག་གཞན་སྡུག་བསྔལ། ། འབྱུང་ན་གང་གིས་དེ་བྱས་ནས། །གཞན་ལ་སྟེར་བའི་
གང་ཟག་གཞན། ། སྡུག་བསྔལ་མ་གཏོགས་གང་ཞིག་ཡིན། ། བདག་གིས་བྱས་པ་མ་གྲུབ་པས། ། སྡུག་
བསྔལ་གཞན་གྱིས་ག་ལ་བྱས། ། གཞན་གྱི་སྡུག་བསྔལ་གང་བྱས་པ། ། དེ་ནི་དེ་ཡི་བདག་བྱས་འགྱུར། །
ཞེས་སོ། ། གལ་ཏེ་མིས་ནི་མིའི་སྡུག་བསྔལ་མི་བྱེད་ཀྱི། མིས་རང་ལྷར་སྐྱེ་བའི་ལྷའི་སྡུག་བསྔལ་བྱས་ནས་དེ་ལ་
སྟེར་རོ་ཞེ་ན། མིའི་གང་ཟག་ལྷ་ལས་གཞན་པ་དེ་ལས་ནི་ལྷའི་སྡུག་བསྔལ་འབྱུང་བར་འདོད་དགོས་ན་དེ་ཡང་མི་
རིགས་ཏེ་ གཞན་མིའི་གང་ཟག་ཞིག་གིས་སྡུག་བསྔལ་དེ་བྱས་ན་གང་ལ་སྦྱིན་པའི་གང་ཟག་དེ་སྦྱིན་བྱའི་སྡུག་
བསྔལ་དེ་ལས་མ་གཏོགས་པ་གཞན་ཞིག་ཏུ་ཇི་ལྟར་ཡོད་པར་མི་རུང་བའི་ཕྱིར་ཏེ། དེའི་ཚེ་ཡང་སྡུག་བསྔལ་བ་
པོའི་ལྷ་ནི་རང་གི་སྡུག་བསྔལ་གྱི་ཕུང་པོ་ལ་བཏགས་པ་ཙམ་ཡིན་པའི་ཕྱིར། གལ་ཏེ་མིའི་གང་ཟག་གཞན་ལ་ལྷའི་
སྡུག་བསྔལ་དེ་འབྱུང་བར་འདོད་ནའང་མི་རིགས་ཏེ། གང་གིས་ལྷའི་སྡུག་བསྔལ་དེ་བྱས་ནས་གཞན་ལྷ་ལ་སྟེར་
བའི་གང་ཟག་གཞན་རང་གི་སྡུག་བསྔལ་གྱི་ཕུང་པོ་ལས་མ་གཏོགས་པ་གང་ཞིག་ཡིན་ཏེ་ལས་ལོགས་སུ་མེད་པའི་
ཕྱིར་ཏེ། སྡུག་བསྔལ་གང་གིས་པགང་ལ་སྟེར་བ་སོགས་ངོ་བོས་གྲུབ་པ་མེད་པའི་ཕྱིར། གཞན་ཡང་སྡུག་བསྔལ་
བདག་གིས་བྱས་པ་ངོ་བོ་ཉིད་ཀྱིས་ཡོད་པར་མ་གྲུབ་པ་སྔར་བཤད་པས་ན། ལྷའི་སྡུག་བསྔལ་དེ་ལྷ་ལ་བལྟོས་ཏེ་
གཞན་གྱིས་ག་ལ་བྱས་ཏེ། ལྷལས་གཞན་གྱིས་སྡུག་བསྔལ་གང་བྱེད་པ་དེ་ནི་མི་དེ་ཡི་བད་ག་གིས་བྱས་པར་འགྱུར་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ཡིན་པའི་ཕྱིར། གསུམ་པ་ནི། རེ་ཤིག་སྡུག་བསྔལ་བདག་བྱས་མིན། ། དེ་ཉིད་ཀྱིས་ནི་དེ་མ་བྱས། ། གལ་
ཏེ་གཞན་བདག་མ་བྱས་ན། ། སྡུག་བསྔལ་གཞན་བྱས་ག་ལ་འགྱུར། ། ཞེས་སོ། ། རེ་ཤིག་སྡུག་བསྔལ་
བདག་གིས་བྱས་པ་མིན་པར་ཐལ། སྡུག་བསྔལ་དེ་ཉིད་ཀྱིས་ནི་དེ་ཉིད་མ་བྱས་པའི་ཕྱིར། དེར་ཐལ། རང་
གིས་རང་ལ་བྱེད་པ་འགལ་བའི་ཕྱིར། གལ་ཏེ་སྡུག་བསྔལ་གཞན་བདག་གིས་མ་བྱས་ན་སྡུག་བསྔལ་དེ་གཞན་
གྱིས་བྱས་པར་སྨྲ་བའང་དེར་ག་ལ་འགྱུར་ཏེ། འདིས་བྱེད་དོ་ཞེས་བཏགས་པའི་གཞན་དེ་ངོ་བོ་ཉིད་ཀྱིས་མེད་
པའི་ཕྱིར། དེར་ཐལ། སྡུག་བསྔལ་རྣམས་རྒྱུ་ལ་བལྟོས་པའི་ཕྱིར། མི་བལྟོས་ན་སྡུག་བསྔལ་ཅན་ཀུན་ནི་རྟག་ཏུ་
སྡུག་བསྔལ་བ་སོགས་སུ་འགྱུར་ན་དེ་ནི་མི་འཐད་དེ། སྡུག་བསྔལ་རེས་འགའ་འབྱུང་བར་མཐོང་བའི་ཕྱིར་
རོ། །གཉིས་པ་ནི། གལ་ཏེ་རེ་རེས་བྱས་གྱུར་ན། ། སྡུག་བསྔལ་གཉིས་ཀས་བྱས་པར་འགྱུར། ། གཞན་
གྱིས་མ་བྱས་བདག་མ་བྱས། ། སྡུག་བསྔལ་རྒྱུ་མེད་ག་ལ་འགྱུར། ། ཞེས་སོ། ། གལ་ཏེ་སྡུག་བསྔལ་རང་
གཞན་རེ་རེས་མ་བྱས་ཀྱང་གཉིས་ཀ་ཚོགས་ནས་བྱས་སོ་སྙམ་ན། རང་གཞན་རེ་རེས་སྡུག་བསྔལ་བྱས་པར་གྱུར་
ན་སྡུག་བསྔལ་དེ་གཉིས་ཀ་ཚོགས་པས་བྱས་པར་འགྱུར་བར་རིགས་ན་དེ་ནི་མི་འཐད་དེ། སྔར་བཀག་ཟིན་པའི་
ཕྱིར། བདག་གིས་མ་བྱས་ཤིང་གཞན་གྱིས་ཀྱང་མ་བྱས་ན་སྡུག་བསྔལ་རྒྱུ་མེད་དུ་ག་ལ་འགྱུར་ཏེ་མི་འགྱུར་བར་
ཐལ། རྒྱུ་མེད་ལས་སྐྱེ་བ་མེད་པའི་ཕྱིར། གཉིས་པ་ནི། སྡུག་བསྔལ་འབའ་ཞིག་རྣམ་པ་བཞི། ། ཡོད་པ་མིན་
པར་མ་ཟད་ཀྱི། །ཕྱི་རོལ་དངོས་པོ་རྣམས་ལ་ཡང་། ། རྣམ་པ་བཞི་པོ་ཡོད་མ་ཡིན། ། ཞེས་སོ། ། ནང་
སེམས་ཀྱི་སྡུག་བསྔལ་འབའ་ཞིག་ལ་བདག་གིས་བྱས་པ་སོགས་རྣམ་པ་བཞི་ཡོད་པ་མ་ཡིན་པ་མ་ཟད་ཀྱི།ས་མྱུག་
སོགས་ཕྱི་རོལ་གྱི་དངོས་པོ་རྣམས་ལ་ཡང་རྣམ་པ་དེ་བཞི་པོ་ཡོད་པ་མ་ཡིན་ཏེ། ཇི་སྐད་བཤད་པའི་རིགས་པའི་
གནོད་པ་འཇུག་པར་མཚུངས་པའི་ཕྱིར། འདིར་སྡུག་བསྔལ་རང་གིས་བྱས་པ་ནི་བདག་ལས་སྐྱེ་བ་དང་། རང་
དབང་གིས་སྐྱེ་བ་འགོག་པའི་རིགས་པ་དང་བརྟེན་ནས་འབྱུང་བའི་རིགས་པས་འགོག་ལ།སྡུག་བསྔལ་གཞན་གྱིས་
བྱས་པ་ནི་ཕྱི་མ་དེས་འགོག་ཅིང་། དེའི་ཕྱིར་གཉིས་ཀས་བྱས་པའང་དེས་འགོག་ག་གོ། རྒྱུ་མེད་ལས་སྐྱེ་བ་ནི་
དགག་པར་སླའོ། ། འོན་ཀྱང་སྡུག་བསྔལ་སོགས་པརྟེན་ནས་འབྱུང་བས་ཐ་སྙད་དུ་ཡོད་པར་ནི་འདོད་དགོས་
པས་རང་ལུགས་ནི་སྡུག་བསྔལ་རྐྱེན་གྱིས་བྱས་པར་འདོད་ལ། སྡུག་བསྔལ་སྔོན་ལ་གྲུབ་ན་དེས་སྡུག་བསྔལ་བྱེད་
པའི་གཞི་མེད་ཅིང་། སྡུག་བསྔལ་བ་པོ་སྔོན་ལ་གྲུབ་ན་སྡུག་བསྔལ་བར་འདོགས་པའི་གཞི་མེད་པས་སྡུག་བསྔལ་
དང་སྡུག་བསྔལ་བ་པོ་གཉིས་དུས་མཉམ་ལ། དེའི་ཚེ་སྡུག་བསྔལ་བ་པོ་ནི་རང་གི་གདགས་གཞི་སྡུག་བསྔལ་ལ་
བརྟེན་ནས་འདོགས་པར་གྲུབ་བོ། ། འོན་ཀྱང་སྡུག་བསྔལ་འབྱུང་བའི་གཞི་ཞིག་སྔོན་ལ་ཡོད་དགོས་ཏེ། མེད་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ན་མི་འཐད་ལ། ཡོད་པ་དེ་ནི་སྡུག་བསྔལ་བ་པོའི་རིགས་རྒྱུན་སྔ་མ་ཡིན་གྱི། སྡུག་བསྔལ་མྱོང་བ་པོར་མི་འཇོག་
སྟེ། འཇོག་ན་ནད་ཀྱིས་མ་ཟིན་པའི་སྐྱེས་བུ་དེ་ཡང་ན་བར་འདོད་དགོས་ན་དེ་མི་རིགས་པའི་ཕྱིར། ཚུལ་དེ་ནི་
བདེ་བ་དང་བདེ་བ་མྱོང་བ་པོ་སོགས་ལ་སྦྱར་རོ། ། གཉིས་པ་ནི། ཏིང་འཛིན་རྒྱལ་པོའི་ལུང་ལ་སོགས་པ་
རྣམས་སོ། ། གསུམ་པ་ནི། བདག་གིས་བྱས་པ་དང་གཞན་གྱིས་བྱས་པ་བརྟག་པ་ཞེས་བྱ་བ་རབ་ཏུ་བྱེད་པ་
བཅུ་གཉིས་པའི་རྣམ་བཤད་དོ། །
གཉིས་པ་དངོས་པོ་ཙམ་རང་བཞིན་གྱིས་སྟོང་པར་བསྟན་པ་ལ་གཉིས། དེ་རང་བཞིན་གྱིས་ཡོད་པ་
དགག་པ་དང་། རང་བཞིན་ཡོད་པའི་སྒྲུབ་བྱེད་དགག་པའོ ། དང་པོ་ལ་གསུམ། རབ་བྱེད་ཀྱི་གཞུང་བཤད།
ལུང་དང་སྦྱར་བ། མཚན་བསྟན་པའོ། ། དང་པོ་ལ་གསུམ། གཞན་ལ་གྲོགས་པའི་ལུང་གིས་རང་བཞིན་མེད་
པར་བཤད་པ། དེའི་རྩོད་སྤོང་། དེའི་དོན་གཞན་དུ་འཆད་པ་དགག་པའོ། །དང་པོ་ནི། བཅོམ་ལྡན་
འདས་ཀྱིས་ཆོས་གང་ཞིག ། བསླུ་བ་དེ་ནི་བརྫུན་པར་གསུངས། །འདུ་བྱེད་ཐམས་ཅད་བསླུ་བའི་ཆོས། །
དེས་ན་དེ་དག་བརྫུན་པ་ཡིན། ། ཞེས་སོ། །སངས་རྒྱས་བཅོམ་ལྡན་འདས་ཀྱིས་ཆོས་གང་ཞིག་བསླུ་བ་ཡིན་པ་
དེ་ནི་བརྫུན་ནོ་ཞེས་བསླུ་བ་ལ་བརྫུན་པས་ཁྱབ་པར་གསུངས་པས། དེས་ན་འདུ་བྱེད་དེ་དག་ཆོས་ཅན། བརྫུན་
པ་ཡིན་ཏེ། རང་བཞིན་གྱིས་མེད་ཀྱང་དེར་གྲུབ་པ་ལྟར་སྣང་བའི་བསླུ་བའི་ཆོས་ཅན་ཡིན་པའི་ཕྱིར། གཉིས་པ་
ནི། གལ་ཏེ་བསླུ་ཆོས་གང་ཡིན་པ། ། དེ་བརྫུན་དེ་ལ་ཅི་ཞིག་བསླུ། ། བཅོམ་ལྡན་འདས་ཀྱིས་དེ་གསུངས་
པས། ། སྟོང་ཉིད་ཡོངས་སུ་བསྟན་པ་ཡིན། ། ཞེས་སོ། ། གལ་ཏེ་བསླུ་བར་བསྟན་པས་བརྫུན་པར་གསུངས་
ན་དངོས་པོ་ལ་སྐུར་འདེབས་ཀྱི་ལོག་ལྟར་མི་འགྱུར་རམ་ཞེ་ན། བསླུ་བའི་ཆོས་གང་ཡིན་པ་དེ་ནི་བརྫུན་ནོ་ཞེས་
བཤད་པ་དེའི་ཚེ་དེ་ལ་ཅི་ཞིག་དངོས་པོ་མེད་པར་འཛིན་པའི་སྐུར་འདེབས་ཀྱིས་བསླུ་བར་འགྱུར་བ་མེད་དེ།
བཅོམ་ལྡན་འདས་ཀྱིས་འདུ་བྱེད་གང་ཡིན་པ་དེ་བརྫུན་པར་གསུངས་པ་དེས་ནི་དེ་རྣམས་དངོས་པོ་མེད་པར་མི་
སྟོན་གྱི་རང་བཞིན་གྱིས་མ་སྐྱེས་པའི་སྟོང་ཉིད་ཡོངས་སུ་བསྟན་པ་ཡིན་པའི་ཕྱིར་ཏེ། མ་དྲོས་པས་ཞུས་པ་ལས།
གང་ཞིག་རྐྱེན་ལས་སྐྱེས་པ་དེ་མ་སྐྱེས། ། དེ་ལ་སྐྱེ་བའི་རང་བཞིན་ཡོད་མ་ཡིན། ། རྐྱེན་ལ་རག་ལས་གང་དེ་
སྟོང་པར་བཤད། ༈ གང་ཞིག་སྟོང་ཉིད་ཤེས་ཏེ་བག་ཡོད་ཡིན། ། ཞེས་གསུངས་པའི་ཕྱིར། གསུམ་པ་ལ་
གཉིས། ལུང་དོན་གཞན་དུ་འཆད་ཚུལ་དང་། དེ་ལྟར་འཆད་པའི་སྒྲུབ་བྱེད་དགག་པའོ། ། དང་པོ་ནི།
དངོས་རྣམས་ངོ་བོ་ཉིད་མེད་ན། ། གཞན་དུ་འགྱུར་བར་སྣང་ཕྱིར་རོ།དངོས་པོ་ངོ་བོ་ཉིད་མེད་ན། ། གང་
ཕྱིར་དངོས་རྣམས་སྟོང་པ་ཉིད། ༑ གལ་ཏེ་ངོ་བོ་ཉིད་མེད་ན། ། གཞན་དུ་འགྱུར་བ་གང་ཞིག་ཡིན། ། ཞེས་
61



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོ། ། ཁོ་ན་རེ། དངོས་པོ་རྣམས་ལ་རང་གི་ངོ་བོས་གྲུབ་པའི་ངོ་བོ་ཉིད་མེད་ན་འདི་རྣམས་གཞན་དུ་འགྱུར་བ་
མི་འཐད་པས་གཞན་དུ་འགྱུར་བ་སྣང་བའི་ཕྱིར་རང་གི་ངོ་བོས་མ་གྲུབ་པ་མདོའི་དོན་མིན་གྱི། ངོ་བོ་གཞན་དུ་
འགྱུར་བས་རང་བཞིན་ལ་མི་གནས་པ་མདོའི་དོན་ཏེ། དེས་ན་དངོས་པོ་རྣམས་ངོ་བོ་ཉིད་ཀྱིས་གྲུབ་པ་མེད་པ་ནི་
མེད་ཀྱང་། བདག་མེད་པ་ནི་ཡོད་དེ་རྒྱུ་མཚན་གང་གི་ཕྱིར་ན་དངོས་པོ་རྣམས་ཀྱི་ཆོས་ཉིད་སྟོང་བ་ཉིད་ཡོད་པར་
འདོད་དགོས་པའི་ཕྱིར། གལ་ཏེ་དངོས་པོ་ལ་ངོ་བོས་གྲུབ་པའི་ངོ་བོ་ཉིད་མེད་ན་གཞན་དུ་འགྱུར་བ་འདི་ཆོས་
གང་ཞིག་གི་ངོ་བོ་ཡིན་ཞེས་ཟེར་རོ། ། གཉིས་པ་ལ་གཉིས། གཞན་འགྱུར་རང་བཞིན་གྱིས་གྲུབ་པའི་སྒྲུབ་བྱེད་
དགག་པ་དང་། སྟོང་ཉིད་རང་བཞིན་གྱིས་ཡོད་པའི་སྒྲུབ་བྱེད་དགག་པའོ། ། དང་པོ་ལ་གཉིས། རང་བཞིན་
དང་གཞན་འགྱུར་གཉིས་འགལ་བས་དགག་པ་དང་། གཞན་འགྱུར་རང་བཞིན་གྱིས་གྲུབ་པ་མི་སྲིད་པས་དགག་
པའོ། ། དང་པོ་ནི། གལ་ཏེ་ངོ་བོ་ཉིད་ཡོད་ན། ། ཅི་ལྟ་བུར་ན་གཞན་དུ་འགྱུར། ། ཞེས་སོ། ། གལ་ཏེ་
དངོས་པོ་རྣམས་ཀྱི་ཡོད་པ་རང་གི་ངོ་བོ་ཉིད་དེ་རང་བཞིན་གཤིས་སུ་ཡོད་ན་མི་འཐད་དེ། ཅི་ལྟ་བུར་ན་དེ་ལས་
གཞན་དུ་འགྱུར་བ་མི་རིགས་པའི་ཕྱིར། གཉིས་པ་ནི། དེ་ཉིད་ལ་ནི་གཞན་འགྱུར་མེད། ། གཞན་ཉིད་ལ་
ཡང་ཡོད་མ་ཡིན། གང་ཕྱིར་གཞོན་ནུ་མི་རྒ་སྟེ། །གང་ཕྱིར་རྒས་པའང་མི་རྒའོ། །གལ་ཏེ་དེ་ཉིད་གཞན་
འགྱུར་ན། །འོ་མ་ཉིད་ནི་ཞོར་འགྱུར་རོ། །འོ་མ་ལས་གཞན་གང་ཞིག་ནི། །ཞོ་ཡི་དངོས་པོ་ཡིན་པར་
འགྱུར། ། ཞེས་སོ། ། དངོས་པོ་སྔར་གྱི་གནས་སྐབས་ན་གནས་བཞིན་པ་དེ་ཉིད་ལ་ནི་གཞན་དུ་འགྱུར་བ་མེད་
དེ། གང་གི་ཕྱིར་ན་འདི་ལྟར་གཞན་དུ་འགྱུར་བ་ནི་རྒ་བའི་རྣམ་གྲངས་ཡིན་ན་ལང་ཚོའི་སྐབས་ལ་གནས་པའི་
གཞོན་ནུ་ལ་ནི་མི་རྒ་བ་སྟེ་རྒ་བ་ཡོད་པ་མིན་པའི་ཕྱིར་ཏེ། ལང་ཚོའི་སྐབས་དེ་ཉིད་ནས་ལང་ཚོ་ལས་གཞན་དུ་
འགྱུར་བ་མི་འཐད་པའི་ཕྱིར། གཞན་རྒས་པ་ཉིད་ལ་ཡང་གསར་དུ་རྒ་བ་ཡོད་པ་མ་ཡིན་ཏེ། གང་གི་ཕྱིར་ན་
རྒས་པའང་སླར་མི་རྒ་སྟེ་རྒྱ་བར་འགྱུར་མི་དགོས་པའི་ཕྱིར། རང་ལུགས་ནི་འཇིག་རྟེན་གྱི་ཐ་སྙད་ལྟར་གཞོན་
ནུའི་དུས་སུ་རྒན་པོ་ཡིན་པར་འགལ་བས། རྒན་གཞོན་གྱི་དུས་གཉིས་འགལ་བ་ལྟར་རྒན་གཞོན་གཉིས་ཀྱང་
འགལ་ལ། གང་ཟག་གཅིག་གི་གཞོན་དུས་སུ་རྒས་པ་མེད་ཅིང་རྒས་པའི་དུས་སུ་གཞོན་ནུ་ཡང་མེད་པས་སྔ་ཕྱི་
འགྱུར་བ་ནི་ཐ་སྙད་དུ་ཁས་ལེན་ཡང་དེ་ལ་ནི་སྔར་གྱི་སྐྱོན་དེ་མི་འཇུག་ལ། གཞན་འགྱུར་ངོ་བོ་ཉིད་ཀྱིས་ཡོད་
པར་འདོད་པ་ལ་སྔར་གྱི་སྐྱོན་རྣམས་འཇུག་སྟེ། དེ་ལ་ནི་གནས་སྐབས་གཉིས་ཀྱང་དུས་གཅིག་ཏུ་གནས་པའི་
སྐྱོན་ཡོད་དོ། ། གལ་ཏེ་གཞོན་ནུ་དེ་ཉིད་གཞན་རྒས་པའི་གཞན་དུ་འགྱུར་བ་ངོ་བོ་ཉིད་ཀྱིས་ཡོད་ན་མི་འཐད་དེ།
དེ་གཉིས་ན་འོ་མ་ཉིད་ནི་ངོ་བོ་མ་འགྱུར་བར་ཞོར་འགྱུར་བའི་ཕྱིར། ཅི་སྟེ་འོ་མའི་གནས་སྐབས་བཏང་ནས་ཞོར་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
འགྱུར་བར་འདོད་ཅིང་འོ་མ་ཞོར་མི་འགྱུར་རོ་ཞེ་ན་མི་འཐད་དེ། འོ་མ་མི་འགྱུར་ན་དེ་ལས་དོན་གཞན་གང་ཞིག་
ནི་ཞོའི་དངོས་པོ་ཡིན་པར་འགྱུར་བ་མི་རིགས་པའི་ཕྱིར། གཉིས་པ་སྟོང་ཉིད་རང་བཞིན་གྱིས་གྲུབ་པའི་སྒྲུབ་
བྱེད་དགག་པ་ལ་གཉིས། དངོས་དང་། ལུང་འགལ་སྤང་པའོ། ། དང་པོ་ནི། གལ་ཏེ་སྟོང་མིན་ཅུང་ཟད་
ཡོད། ། སྟོང་པའང་ཅུང་ཟད་ཡོད་པར་འགྱུར། ། སྟོང་མིན་ཅུང་ཟད་ཡོད་མིན་ན། ། སྟོང་པའང་ཡོད་པར་
ག་ལ་འགྱུར། ། ཞེས་སོ། ། ཁྱེད་ཅག་འདོད་པ་ལྟར་གལ་ཏེ་སྟོང་མིན་ཏེ་རྟེན་རང་གི་ངོ་བོས་གྲུབ་པ་ཅུང་ཟད་
ཅིག་ཡོད་ན་ནི། དེ་ལ་བརྟེན་པའི་སྟོང་པའང་ངོ་བོས་གྲུབ་པ་ཅུང་ཟད་ཡོད་པར་འགྱུར་ནའང་དེ་ནི་མི་འཐད་དེ།
སྟོང་པ་དང་བདག་མེད་གཉིས་སྤྱིའི་མཚན་ཉིད་དུ་ཁས་བླངས་ལས་རྟེན་ངོ་བོ་ཉིད་ཀྱིས་སྟོང་པ་མ་ཡིན་པ་ཅུང་
ཟད་ཀྱང་ཡོད་པ་མ་ཡིན་ན་དེའི་སྟོང་པ་ཉིད་ངོ་བོ་ཉིད་ཀྱིས་ཡོད་པར་ག་ལ་འགྱུར་ཏེ་མི་འགྱུར་བའི་ཕྱིར། དེ་
ཡང་དངོས་པོར་སྨྲ་བ་རྣམས་ཀྱིས་ཆོས་ཅན་དང་ཆོས་ཉིད་གཉིས་ཀ་ངོ་བོས་གྲུབ་པར་འདོད་ལ། དབུ་མ་པས་དེ་
གཉིས་ཀ་བདེན་པའི་ངོ་བོ་ཉིད་ཀྱིས་མེད་པར་འདོད་དེ་ཁྱད་པར་རོ། ། དེ་བས་ན་བུམ་པ་ལྟ་བུའི་བདེན་སྟོང་དེ་
བདེན་པར་གྲུབ་ན་དེའི་རྟེན་བུམ་པ་ཡང་བདེན་པར་གྲུབ་དགོས་ཏེ། བདེན་གྲུབ་ཀྱི་རྟེན་བརྫུན་པས་བྱེད་པ་
འགལ་བའི་ཕྱིར་རོ། ། གཉིས་པ་ནི། རྒྱལ་པ་རྣམས་ཀྱིས་སྟོང་པ་ཉིད། །ལྟ་ཀུན་ངེས་པར་འབྱུང་བར་
གསུངས། ། གང་དག་སྟོང་པ་ཉིད་ལྟ་བ། ། དེ་དག་བསྒྲུབ་ཏུ་མེད་པར་གསུངས། ། ཞེས་སོ། ། སྟོང་ཉིད་
བདེན་གྲུབ་ཏུ་བལྟ་བར་བྱར་མི་རུང་སྟེ།རྒྱལ་བ་རྣམས་ཀྱིས་སྟོང་པ་ཉིད་ནི་བདེན་འཛིན་གྱི་ལྟ་ངན་ཀུན་ངེས་པར་
འབྱུང་བ་སྟེ་འབྱིན་པའི་ཆེད་དུ་གསུངས་པའི་ཕྱིར། གང་དག་སྟོང་པ་ཉིད་ངོ་བོ་ཉིད་ཀྱིས་ཡོད་པར་ལྟ་བར་བྱེད་
པ་དེ་དག་ཆོས་ཅན།ཤིན་ཏུ་སྨད་པའི་གནས་ཡིན་ཏེ། དེ་སྒྲུབ་ཏུ་མེད་པ་སྟེ་གསོར་མི་རུང་བའི་ལྟ་བ་ཅན་དུ་
གསུངས་པའི་ཕྱིར། དཔེར་ན། སྨན་ནད་ཀྱི་རྒྱུར་སོང་བ་བཞིན་ནོ། ། གཉིས་པ་ནི། དཀོན་མཆོག་འབྱུང་
གནས་ཀྱི་མདོ་དྲངས་པ་ལྟ་བུའོ། ། གསུམ་པ་ནི། འདུ་བྱེད་བརྟག་པ་ཞེས་བྱ་བ་རབ་ཏུ་བྱེད་པ་བཅུ་གསུམ་
པའི་རྣམ་བཤད་དོ། ། །
གཉིས་པ་དངོས་པོ་རང་བཞིན་གྱིས་ཡོད་པའི་སྒྲུབ་བྱེད་དགག་པ་ལ་གསུམ། ཕྲད་པ་རང་བཞིན་གྱིས་
ཡོད་པ་དང་། རྒྱུ་རྐྱེན་བདག་གིས་བྱེད་པ། བཅིངས་ཐར་རང་བཞིན་གྱིས་ཡོད་པ་དག་པས་པའོ། ། དང་པོ་ལ་
གསུམ། རབ་བྱེད་ཀྱི་གཞུང་བཤད་པ། ལུང་དང་སྦྱར་བ།མཚན་བསྟན་པའོ།དང་པོ་ལ་གཉིས། ཕྲད་པ་རང་
བཞིན་གྱིས་གྲུབ་པ་དགག་པ་དང་།དེས་ཕྲད་བཞིན་པ་སོགས་ལེགས་པར་བསྟན་པའོ། ། དང་པོ་ལ་གཉིས།
དམ་བཅའ་བཞག་པ་དང་། སྒྲུབ་བྱེད་བསྟན་པའོ། ། དང་པོ་ནི། བལྟ་བྱ་ལྟ་བ་ལྟ་བ་པོ། །གསུམ་པོ་དེ་
67



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དག་གཉིས་གཉིས་དང་
། ། ཐམས་ཅད་ཀྱང་ནི་ཕན་ཚུན་དུ། ། ཕྲད་པར་འགྱུར་བ་ཡོད་མ་ཡིན། ། དེ་
བཞིན་འདོད་ཆགས་ཆགས་པ་དང་། ། ཆགས་པར་བྱ་བ་ཉོན་མོངས་པ། ། ལྷག་མ་དང་ནི་སྐྱེ་མཆེད་ཀྱི། །
ལྷག་པའང་རྣམ་པ་གསུམ་གྱིས་སོ། ། ཞེས་སོ། ། བལྟ་བྱ་གཟུགས་དང་ལྟ་བ་མིག་དང་ལྟ་བ་པོ་རྣམ་ཤེས་
གསུམ་པོ་དེ་དག་ལས། མིག་དང་གཟུགས་སམ་མིག་དང་རྣམ་ཤེས་སམ་རྣམ་ཤེས་དང་གཟུགས་གཉིས་གཉིས་
དང་། དེར་མ་ཟད་གསུམ་པོ་ཐམས་ཅད་ཀྱང་ནི་དུས་གཅིག་ཏུ་ཕན་ཚུན་དུ་ཕྲད་པར་འགྱུར་བ་རང་བཞིན་གྱིས་
ཡོད་པ་མ་ཡིན་ལ། དེ་བཞིན་དུ་འདོད་ཆགས་དང་ཆགས་པའམ་འདོད་ཆགས་དང་ཆགས་པར་བྱ་བ་ཡང་
གཉིས་གཉིས་དང་གསུམ་པོ་ཐམས་ ཅད་ཀྱང་ཕན་ཚུན་དུས་གཅིག་ ཏུ་ ཕྲད་པར་མི་འགྱུར་བར་བལྟ་བར་
བྱའོ། ། དེ་བཞིན་དུ་ཉོན་མོངས་པ་ལྷག་མ་ཞེ་སྡང་དང་གཏི་མུག་ལ་སོགས་པ་རྣམས་དང་། སྐྱེ་མཆེད་ཀྱི་ལྷག་
མ་ཉན་པ་དང་ཉན་པ་པོ་དང་མཉན་པར་བྱ་བ་ལ་སོགས་པའང་རྣམ་པ་གསུམ་གསུམ་དུ་སྦྱར་བ་ཉིད་ཀྱིས་གཉིས་
དང་གསུམ་ཆར་ངོ་བོ་ཉིད་ཀྱིས་ཕྲད་པ་ངོ་བོ་ཉིད་ཀྱིས་ཡོད་པ་མ་ཡིན་ནོ་ཞེས་བྱ་བ་ནི་དམ་བཅའོ། ། གཉིས་པ་
ལ་གཉིས། གཞན་རང་བཞིན་གྱིས་མེད་པ་ཕྲད་པ་དགག་པ་དང་། གཅིག་དང་ཐ་དད་ལ་དཔྱད་ནས་དགག་
པའོ། ། དང་པོ་ལ་གསུམ། སྦྱོར་བ་འགོད་པ། ཚུལ་འདི་ གཞན་ལའང་སྦྱར་བ། གཏན་ཚིགས་སྒྲུབ་
པའོ། ། དང་པོ་ནི། གཞན་དང་གཞན་དུ་ཕྲད་འགྱུར་ན། ། གང་ཕྱིར་བལྟ་བ་ལ་སོགས་ལ། ། གཞན་དེ་
ཡོད་པ་མ་ཡིན་པ། ། དེ་ཕྱིར་ཕྲད་པར་མི་འགྱུར་རོ། ། ཞེས་སོ། ། ཕྲད་པར་འགྱུར་བ་ངོ་བོ་ཉིད་ཀྱིས་ཡོད་ན་
ཕན་ཚུན་གཞན་དང་གཞན་དུ་ངོ་བོ་ཉིད་ཀྱིས་ཕྲད་པར་འགྱུར་དགོས་ན་དེ་ནི་མི་འཐད་དེ། གང་གི་ཕྱིར་བལྟ་བྱ་
ལ་སོགས་པ་གཞན་དེ་ངོ་བོས་ཡོད་པ་མ་ཡིན་པ་དེའི་ཕྱིར། དེས་ན་ཇི་སྐད་བརྗོད་པའི་ཆོས་དེ་རྣམས་ལ་ཕྲད་པ་
ངོ་བོ་ཉིད་ཀྱིས་ཡོད་པར་མི་འགྱུར་རོ། ། གཉིས་པ་ནི། བལྟ་བྱ་ལ་སོགས་འབའ་ཞིག་ལ། ། གཞན་ཉིད་མེད་
པར་མ་ཟད་ཀྱི། ། གང་ཡང་གང་དང་ལྷན་ཅིག་ཏུ། །གཞན་པ་ཉིད་དུ་མི་འཐད་དོ། ། ཞེས་སོ། ། གཞན་
ཡང་བལྟ་བར་བྱ་བ་སོགས་པའི་དངོས་པོ་འབའ་ཞིག་ལ་གཞན་པ་ཉིད་དུ་ངོ་བོ་ཉིད་ཀྱིས་མེད་པར་མ་ཟད་ཀྱི། །
དངོས་པོ་གང་ཡང་ཟླ་བོ་གང་དང་ལྷན་ཅིག་ཏུ་གཞན་པ་ཉིད་དུ་ངོ་བོ་ཉིད་ཀྱིས་ཡོད་པ་མི་འཐད་དེ། རིགས་པའི་
གནོད་པ་འཇུག་ཚུལ་འདྲ་པའི་ཕྱིར། གསུམ་པ་ལ་གཉིས། རྟགས་འགོད་པ་དང༌། སྐྱོན་སྤང་པའོ། ། དང་
པོ་ནི། གཞན་ནི་གཞན་ལ་བརྟེན་ཏེ་གཞན། །གཞན་མེད་པར་ཡང་གཞན་མི་འགྱུར། ། གང་ལ་བརྟེན་ཏེ་
གང་ཡིན་ན། ། དེ་ནི་དེ་ལས་གཞན་མི་འཐད། ། ཅེས་སོ། ། བུམ་པ་སྣམ་བུ་ལས་གཞན་ནོ་ཞེས་བརྗོད་པའི་
གཞན་དེ་ཆོས་ཅན། སྣམ་བུ་ལ་བརྟེན་ནས་གཞན་དུ་འཇོག་པ་ཡིན་ཏེ། གཞན་པ་སྣམ་བུ་ལ་བལྟོས་པ་མེད་པར་
64



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ཡང་གཞན་བུམ་པ་ནི་སྣམ་བུ་ལས་གཞན་དུ་མི་འགྱུར་བའི་ཕྱིར། ཆོས་གང་ལ་བརྟེན་ཏེ་གཞན་དུ་འཇོག་པ་གང་
ཡིན་པ་དེ་ནི་ཆོས་ཅན། བརྟེན་པ་དེ་ལས་གཞན་དུ་ངོ་བོས་ཡོད་པ་མི་འཐད་དེ། ཁྱོད་སོགས་གཞན་དུ་འཇོག་
པ་ཐམས་ཅད་གཞན་པ་ཞིག་ལ་བརྟེན་ནས་འཇོག་དགོས་པའི་ཕྱིར། གཉིས་པ་ལ་གཉིས། མ་ངེས་པ་སྤོང་བ་
དང་། མ་གྲུབ་པའི་སྐྱོན་སྤང་པའོ། ། དང་པོ་ནི། གལ་ཏེ་གཞན་ནི་གཞན་ལས་གཞན། ། དེ་ཚེ་གཞན་མེད་
པར་གཞན་འགྱུར། ། གཞན་མེད་པར་ནི་གཞན་འགྱུར་བ། ། ཡོད་མིན་དེ་ཡི་ཕྱིར་ན་མེད། །ཅེས་སོ། །
བུམ་པ་སྣམ་བུ་ལས་ཐ་དད་དུ་གཞན་ཡིན་ཡང་ངོ་བོ་ཉིད་ཀྱིས་གཞན་མིན་ཏེ། གལ་ཏེ་གཞན་བུམ་པ་ནི་གཞན་
སྣམ་བུ་ལས་ངོ་བོ་ཉིད་ཀྱིས་གཞན་ཡིན་ན་ནི། དེའི་ཚེ་གཞན་པའི་སྣམ་བུ་ལ་བལྟོས་པ་མེད་པར་བུམ་པ་གཅིག་པུ་
ཡང་སྣམ་བུ་ལས་གཞན་ནོ་ཆེས་ཐ་སྙད་བྱེད་དགོས་པར་འགྱུར་ན་དེ་ནི་མ་མཐོང་བའི་ཕྱིར། བུམ་པ་སྣམ་བུ་
གཞན་ཡིན་པའི་དེ་སྣམ་བུ་ལ་བལྟོས་པས་ན་ངོ་བོ་ཉིད་ཀྱིས་མེད་དེ། གཞན་སྣམ་བུ་མེད་པར་བུམ་པ་ནི་སྣམ་བུ་
ལས་གཞན་དུ་འགྱུར་བ་ཡོད་པ་མ་ཡིན་པ་དེའི་ཕྱིར། རང་ལུགས་ནི། བུམ་པ་སྣམ་བུ་ལ་མ་བལྟོས་ཀྱང་བུམ་པ་
སྣམ་བུ་ལས་གཞན་ནམ་ཐ་དད་ཡིན་པ་དེ་སྣམ་བུ་ལ་བལྟོས་པའི་ཁྱད་པར་བྱེད་དགོས་ཤིང་། བུམ་པ་ནི་སྣམ་བུ་
ལས་གཞན་དུ་འཇོག་ཀྱང་སྤྱིར་བུམ་པ་དེ་གཞན་དུ་འཇོག་མི་འཇོག་བརྟག་པར་བྱས། བུམ་པ་དེ་སྣམ་བུ་ལས་ཐ་
དད་ཡིན་པར་བཞག་ཏུ་མི་རུང་བའི་ཕྱིར་ཏེ། བུམ་པ་དང་ཀ་བ་སོགས་རེ་རེ་ནས་ནི་གཅིག་ཏུ་འཇོག་དགོས་པའི་
ཕྱིར། འོན་ཀྱང་བུམ་པའི་སྟེང་ན་གཞན་ནམ་ཐ་དད་དང་རོང་ངམ་གཅིག་ཡིན་པ་ནི་ཡོད་པར་འདོད་དགོས་
སོ། ། གཉིས་པ་ནི་གཞན་ཉིད་གཞན་ལ་ཡོད་མ་ཡིན། ། གཞན་མ་ཡིན་པའང་ཡོད་མ་ཡིན། །གཞན་ཉིད་
ཡོད་པ་མ་ཡིན་ན། གཞན་ན་དེ་ཉིད་ཡོད་མ་ཡིན། ། ཞེས་སོ། །འདིར་གཞན་ཉིད་ཅེས་པའི་སྤྱི་དེ་གསལ་
བ་བྱེ་བྲག་གཞན་དུ་གྲུབ་པ་ལ་དོན་གཞན་དུ་ཡོད་པ་མ་ཡིན་ཏེ། གསལ་བ་ལ་མ་བལྟོས་པའི་གཞན་ཉིད་ཅེས་པའི་
སྤྱི་མི་རུང་བའི་ཕྱིར། དེར་མ་ཟད་གཞན་མ་ཡིན་པའང་གཞན་ཉིད་ཀྱི་སྤྱི་དོན་གཞན་ཡོད་པ་མ་ཡིན་ཏེ། གཞན་
དང་གཞན་མ་ཡིན་པ་གཉིས་འགལ་བའི་ཕྱིར། གཞན་ཉིད་ཅེས་པའི་སྤྱི་སྔར་བཤད་པ་ལྟར་ཡོད་པ་མ་ཡིན་ན།
གཞན་མི་གཅིག་པ་དེ་ཉིད་ཀྱང་ངོ་བོས་ཡོད་པ་མིན་ཏེ། གཞན་དང་གཞན་མི་གཅིག་པ་གཉིས་ཕན་ཚུན་བལྟོས་
ནས་བཞག་པའི་ ཕྱིར། གཉིས་པ་ནི། དེ་ ནི་ དེ་ དང་ ཕྲད་ པ་མེད། ། གཞན་ དང་ གཞན་ཡང་ཕྲད་ མི་
འགྱུར། ། ཞེས་སོ། ། གལ་ཏེ་འདུས་པ་ཡོད་པས་ཕྲད་པ་དང་ལྟ་བ་སོགས་ཀྱང་རང་བཞིན་གྱིས་ཡོད་དོ་སྙམ་
ན་དེ་ནི་མི་འཐད་དེ། དེ་དག་རང་བཞིན་གྱིས་ཡོད་ན་གཅིག་གམ་ཐ་དད། དང་པོ་ལྟར་ན། ཆོས་གང་ཡིན་
ཡང་དེ་ནི་དེ་ཉིད་ དང་ཕྲད་པའི་ཐ་སྙད་མེད་དེ། ཕྲད་པ་ནི་ གཞན་ཞིག་དང་ཕྲད་པ་ལ་འཇོག་པའི་ཕྱིར།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞན་ཡིན་ཡང་ངོ་བོ་ཉིད་ཀྱིས་སོ་སོར་གནས་པའི་གཞན་དང་གཞན་ཡང་ཕྲད་པར་མི་འགྱུར་ཏེ། ཆུ་དང་སོ་
སོར་རྒྱང་ཆད་དུ་གནས་པའི་འོ་མ་ནི་ཆུ་དང་ཕྲད་པར་མི་འཇོག་པའི་ཕྱིར་རོ། ། གཉིས་པ་ནི། ཕྲད་བཞིན་པ་
དང་ཕྲད་པ་དང་། ། ཕྲད་པ་པོ་ཡང་ཡོད་མ་ཡིན། ། ཞེས་སོ། ། ཕྲད་པ་ངོ་བོ་ཉིད་ཀྱིས་ཡོད་ན་ཚ་ཐམས་
ཅད་ནས་ཕྲད་དམ། ཕྱོགས་གཅིག་ཕྲད་ལ་ཕྱོགས་ཅིག་མ་ཕྲད་པ་གང་ཡིན། དང་པོ་ལྟར་ན་ཆ་ཐམས་ཅད་ནས་
ཐམས་ཅད་དུ་གཅིག་ཅིང་འདྲེས་པར་འགྱུར་ལ། ཕྱི་མ་ལྟར་ན་ངོ་བོ་ཉིད་ཀྱིས་ཕྲད་པ་འགལ་བས། ཕྲད་བཞིན་
པ་དང་ཕྲད་ཟིན་པ་དང་ཕྲད་པ་པོ་རྣམས་ངོ་བོས་གྲུབ་པ་ཡང་ཡོད་པ་མ་ཡིན་ནོ། ། རང་ལུགས་ནི། ཐ་སྙད་དུ་
མ་བུ་དང་མེ་ཤིང་དང་འོ་ཆུ་སོགས་ལ་ཕྲད་པའི་ཆ་ཡོད་པར་འདོད་ཀྱང་། ཕྲད་པའི་ཚུལ་དོན་དམ་དཔྱོད་བྱེད་ཀྱི་
རིགས་པས་དཔྱད་པའི་ཚེ་མི་རྙེད་པ་འདྲའོ། ། གཉིས་པ་ནི། ཉེ་བར་འཁོར་གྱིས་ཞུས་པའི་མདོ་དྲངས་པ་ལྟ་
བུའོ། ། གསུམ་པ་ནི། ཕྲད་པ་བརྟག་པ་ཞེས་བྱ་བ་རབ་ཏུ་བྱེད་པ་བཅུ་བཞི་པའི་རྣམ་བཤད་དོ། །
གཉིས་པ་རྐྱེན་ཉེ་བར་ལེན་པ་རང་བཞིན་གྱིས་ཡོད་པ་དགག་པ་ལ་གསུམ། རབ་བྱེད་ཀྱི་གཞུང་བཤད་པ།
ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། དངོས་པོ་རྣམས་རང་བཞིན་གྱིས་ཡོད་པ་དགག་
པ་དང་། རང་བཞིན་གྱིས་ཡོད་པར་སྨྲ་བ་མཐར་འཛིན་ལས་མི་འདའ་བའི་ཚུལ་ལོ། ། དང་པོ་ལ་གཉིས།
དེའི་སྒྲུབ་བྱེད་དགག་པ་དང་། གནོད་བྱེད་བསྟན་པའོ། ། དང་པོ་ལ་གསུམ། དངོས་ཀྱི་དོན་དང་། མཐའ་
གཞན་ཁེགས་ཚུལ། བཀག་པའི་དོན་དུ་ལྟ་བ་སྨད་པའོ། ། དང་པོ་ལ་གཉིས། རང་བཞིན་ལ་རྒྱུ་རྐྱེན་མི་
དགོས་ཤིང་འགལ་པར་བསྟན་པ་དང་། རང་ལུགས་ཀྱི་རང་བཞིན་འཇོག་ཚུལ་ལོ། ། དང་པོ་ནི། རང་བཞིན་
རྒྱུ་དང་རྐྱེན་ལས་ནི། །འབྱུང་བ་རིགས་པ་མ་ཡིན་ནོ། ། རྒྱུ་དང་རྐྱེན་ལས་གང་བྱུང་བའི། ། རང་བཞིན་
བྱས་པ་ཅན་དུ་འགྱུར། ། རང་བཞིན་བྱས་པ་ཅན་ཞེས་བྱར། ། ཅི་ལྟར་བུར་ན་རུང་པར་འགྱུར། ། ཞེས་
སོ། ། གལ་ཏེ་འདུས་བྱས་ལ་རང་བཞིན་ཡོད་ན་སྐྱོན་ཅི་ཡོད་ཅེ་ན། འདུས་བྱས་རྣམས་ལ་རང་བཞིན་ཡོད་ན་
ནི་དེ་རྣམས་ཆོས་ཅན། རང་གི་རྒྱུ་དང་རྐྱེན་ལས་ནི་འབྱུང་བར་རིགས་པ་མ་ཡིན་པར་ཐལ། རང་བཞིན་དུ་ཡོད་
པའི་ཕྱིར། ཁྱབ་པ་མེད་དོ་ཞེ་ན། ཁྱོད་འདོད་པའི་རྒྱུ་དང་རྐྱེན་ལས་གང་བྱུང་བའི་རང་བཞིན་དེ་ཆོས་ཅན།
རྒྱུ་རྐྱེན་གྱིས་བྱས་པ་ཅན་དུ་འདོད་རིགས་པར་འགྱུར་བར་ཐལ། འདོད་པ་དེའི་ཕྱིར། འདོད་ན་མི་འཐད་པར་
ཐལ། རང་བཞིན་ཡིན་པ་ནི་བྱས་པ་ཅན་ཞེས་བྱ་བར་ཇི་ལྟ་བུར་ན་སྨྲ་རུང་བར་འགྱུར་བ་མི་འཐད་པའི་ཕྱིར་ཏེ།
གཅིག་ཡིན་པ་ཅིག་ཤོས་ཡིན་པ་འགལ་བའི་ཕྱིར་ཏེ། རང་བཞིན་ནི་རྐྱེན་གྱིས་མ་བཅོས་པ་དང་། བྱས་པ་ནི་
རྐྱེན་གྱིས་བཅོས་པའི་ཕྱིར། གཉིས་པ་ནི། རང་བཞིན་དག་ནི་བཅོས་མིན་དང་། ། གཞན་ལ་བལྟོས་པ་མེད་
66



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
པ་ཡིན། ། ཞེས་སོ། །རང་བཞིན་ནི་ཇི་ལྟ་བུ་ཞིག་ལ་འཇོག་ཅེ་ན། སྔར་མེད་གསར་དུ་སྐྱེས་པའི་བཅོས་མ་མ་
ཡིན་པའི་མེའི་གཉུག་མའི་ངོ་བོ་དང་། དུས་གསུམ་དུ་མེ་ལ་མི་འཁྲུལ་བ་དང་། ཆུའི་ཚ་བ་ལྟ་བུ་སོགས་རྐྱེན་
གཞན་ལ་བལྟོས་པ་མེད་པའི་མེ་བདེན་པས་སྟོང་པ་དེ་ནི་མེའི་རང་བཞིན་དག་ནི་ཡིན་པར་བརྗོད་དེ།མེ་ཚ་བའི་
རང་བཞིན་ཅན་དུ་གྲགས་པ་ནི་ཁྱད་ཆོས་དེ་གསུམ་དང་བྲལ་བས་མེའི་རང་བཞིན་དུ་མི་འདོད་པའི་ཕྱིར་དང་།
དེ་མེའི་གཤིས་ལུགས་སུ་མི་རུང་བའི་ཕྱིར། འོ་ན་འཇིག་རྟེན་ན་ཚ་བ་མེའི་རང་བཞིན་དང་། གཤེར་བ་ཆུའི་
རང་བཞིན་མཚན་ཉིད་དུ་འདོད་པ་ཅི་ཡིན་ཞེ་ན། སྐྱོན་མེད་དེ། དེ་ནི་གནས་སྐབས་རེ་འགའ་བའི་མཚན་ཉིད་
དམ་རང་བཞིན་ཡིན་པས་འདིར་བཤད་པ་ལྟ་བུའི་ཁྱད་ཆོས་ཡོད་མི་དགོས་ཤིང་། གཉིས་ཀའང་ཐ་སྙད་དུ་ཁས་
བླངས་ཀྱང་མི་འགལ་བའི་ཕྱིར། དེས་ན་རང་བཞིན་ཡོད་ཀྱང་རང་བཞིན་གྱིས་གྲུབ་པ་མེད་ཅེས་བྱའོ། །
གཉིས་པ་ནི། རང་བཞིན་ཡོད་པ་མ་ཡིན་ན། གཞན་གྱི་དངོས་པོ་ག་ལ་ཡོད། ། གཞན་གྱི་དངོས་པོའི་རང་
བཞིན་ནི། ། གཞན་གྱི་དངོས་པོ་ཡིན་ཞེས་བརྗོད། ། རང་བཞིན་དང་ནི་གཞན་དངོས་དག། མ་གཏོགས་
དངོས་པོ་ག་ལ་ཡོད། ། རང་བཞིན་དང་གི་གཞན་དངོས་དག། ཡོད་ན་དངོས་པོ་འགྲུབ་པར་འགྱུར། ། གལ་
ཏེ་དངོས་པོ་མ་གྲུབ་ན། ། དངོས་མེད་འགྲུབ་པར་མི་འགྱུར་རོ། ། དངོས་པོ་གཞན་དུ་འགྱུར་བ་ནི། །
དངོས་མེད་ཡིན་པར་སྐྱེ་བོ་གླུ། ། ཞེས་སོ། ། གལ་ཏེ་གཞན་དངོས་རང་བཞིན་གྱིས་ཡོད་དོ་ཞེ་ན། འདིར་
རྣམ་པར་དཔྱད་པ་ན་དངོས་པོ་གང་ཡང་རང་བཞིན་དུ་ཡོད་པ་མ་ཡིན་ན་དེའི་ཚེ་གཞན་གྱི་དངོས་པོ་རང་བཞིན་
གྱིས་ག་ལ་ཡོད་དེ། གཞན་གྱི་དངོས་པོའི་རང་བཞིན་ཏེ་ངོ་བོས་གྲུབ་པ་ལ་ནི་གཞན་གྱི་དངོས་པོ་རང་བཞིན་གྱིས་
གྲུབ་པ་ཡིན་ཞེས་བརྗོད་པའི་ཕྱིར། རང་བཞིན་དང་ནི་གཞན་དངོས་དག་མ་གཏོགས་པའི་དངོས་པོ་ག་ལ་ཡོད་
དེ། སྔར་ལྟར་རང་བཞིན་དང་ནི་གཞན་དངོས་གང་རུང་ངོ་བོས་ཡོད་ན་ནི་དངོས་པོ་ངོ་བོ་ཉིད་ཀྱིས་ཡོད་པ་
འགྲུབ་པར་འགྱུར་ཡང་དེ་འདྲ་མེད་པའི་ཕྱིར། གལ་ཏེ་དངོས་མེད་རང་བཞིན་གྱིས་ཡོད་དོ་སྙམ་ན། དངོས་པོ་
རང་བཞིན་གྱིས་མ་གྲུབ་ན་དངོས་མེད་རང་བཞིན་གྱིས་ཡོད་པ་འགྲུབ་པར་མི་འགྱུར་ཏེ། དངོས་པོ་རྣམས་ད་ལྟ་
བའི་གནས་སྐབས་ལས་གཞན་དུ་གྱུར་པ་ནི་སྔར་གྱི་དངོས་པོ་དེ་མེད་པ་ཡིན་པར་ནི་འཇིག་རྟེན་ན་སྐྱེ་བོ་དང་སྨྲ་
བའི་ཕྱིར། དེས་ན་འདིར་དངོས་པོ་ཞིག་པ་དངོས་མེད་དུ་འདོད་པའི་ལུགས་ཀྱི་དངོས་མེད་ངོ་བོས་གྲུབ་པ་
འགོག་པ་ཡིན་ནོ། ། གསུམ་པ་ནི། གང་དག་རང་བཞིན་གཞན་དངོས་དང་། །དངོས་དང་དངོས་མེད་ཉིད་
ལྟ་བ། ། དེ་དག་སངས་རྒྱས་བསྟན་པ་ལ། ། དེ་ཉིད་མཐོང་བ་མ་ཡིན་ནོ། ། ཞེས་སོ། །གྲུབ་མཐའ་སྨྲ་བ་
གང་དག་གསུང་རབ་ཀྱི་དོན་འཆད་པའི་ཚེ། སའི་རང་བཞིན་སྲ་བ་དང་མེའི་རང་བཞིན་ཚ་བ་དང་ཚོར་བའི་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་བཞིན་མྱོང་བ་སོགས་ཀྱི་རང་བཞིན་དང་གཞན་དངོས་དང་རྣམ་ཤེས་སོགས་ད་ལྟར་བའི་དངོས་པོ་དང༌།
དེ་དག་འདས་དང་མ་འོངས་པ་ནི་དངོས་པོ་མེད་པ་ཉིད་དུ་ངོ་བོས་གྲུབ་པར་ལྟ་བ་དེ་དག་ནི་སངས་རྒྱས་ཀྱི་བསྟན་
པ་འདི་ལ་རྟེན་འབྱུང་གི་ཟབ་མོའི་དེ་ཁོ་ན་ཉིད་མཐོང་བ་དང་ལེགས་སྨྲ་བ་མ་ཡིན་ཏེ། རྒྱལ་བས་རིགས་པ་དང་
འགལ་བའི་དོན་རང་ལུགས་སུ་མི་བཞེད་པའི་ཕྱིར་རོ། ། གཉིས་པ་གནོད་བྱེད་ལ་གཉིས། ལུང་དང་རིགས་
པའི་གནོད་བྱེད་དོ། ། དང་པོ་ནི། བཅོམ་ལྡན་དངོས་དང་དངོས་མེད་པ། ། མཁྱེན་པས་ཀ་ཏྱཱ་ཡ་ན་ཡི། །
གདམས་ངག་ལས་ནི་ཡོད་པ་དང་། ། མེད་པ་གཉིས་ཀ་དགག་པར་མཛད། །ཅེས་སོ། ། དངོས་པོ་ཆོས་
ཅན། ཁྱོད་རང་བཞིན་གྱིས་མེད་དེ། དེར་ཡོད་ན་ལུང་གིས་གནོད་པའི་ཕྱིར་ཏེ། བཅོམ་ལྡན་དངོས་དང་
དངོས་པོ་མེད་པའི་གནས་ལུགས་ལེགས་པར་མཁྱེན་པ་དེས་ཀ་ཏྱཱ་ཡ་ན་ཡི་གདམས་ངག་ཅེས་པའི་མདོ་ལས་ནི་
དངོས་པོ་རང་བཞིན་གྱིས་ཡོད་པའི་མཐའ་དང་། ཐ་སྙད་དུ་མེད་པའི་མཐའ་གཉིས་ཀའང་དགག་པར་མཛད་
པའི་ཕྱིར། གཉིས་པ་ནི། གལ་ཏེ་རང་བཞིན་གྱིས་ཡོད་ན། ། དེ་ནི་མེད་ཉིད་མི་འགྱུར་རོ། ། རང་བཞིན་
གཞན་དུ་འགྱུར་བ་ནི། ། ནམ་ཡང་འཐད་པར་མི་འགྱུར་རོ། ། རང་བཞིན་ཡོད་པ་མ་ཡིན་ན། གཞན་དུ་
འགྱུར་བ་གང་གི་ཡིན། །རང་བཞིན་ཡོད་པ་ཡིན་ན་ཡང་། ། གཞན་དུ་འགྱུར་པ་གང་གི་ཡིན། ། ཞེས་
སོ། ། གལ་ཏེ་དངོས་པོ་རང་བཞིན་གྱིས་ཡོད་ན་རང་བཞིན་དེ་ནི་སླར་གཞན་དུ་འགྱུར་བའི་སྒོ་ནས་མེད་པ་ཉིད་
དུ་མི་འགྱུར་ཏེ། རང་བཞིན་གྱིས་ཡོད་པ་གཞན་དུ་འགྱུར་བ་ནི་ནམ་ཡང་འཐད་པར་མི་འགྱུར་བའི་ཕྱིར། ནམ་
མཁའ་མི་སྒྲིབ་པ་ནི་གཞན་དུ་མི་འགྱུར་བ་བཞིན་ནོ། ། ཁོ་ན་རེ། གལ་ཏེ་དངོས་པོ་རང་བཞིན་གྱིས་ཡོད་པ་མ་
ཡིན་ནའང་གཞན་དུ་འགྱུར་བ་སྣང་བ་འདི་གང་གི་ཡིན། དེའི་ཕྱིར་རང་བཞིན་གྱིས་ཡོད་པ་ཉིད་འཐད་དོ་ཞེ་ན།
མི་འཐད་དེ། རང་བཞིན་དེ་ངོ་བོས་ཡོད་པ་ཡིན་ནའང་གཞན་དུ་འགྱུར་བར་གང་གི་ཡིན་ཏེ་མི་རུང་བའི་ཕྱིར་
ཞེས་མགོ་མཚུངས་བསྟན་ཏོ། ། གཉིས་པ་ནི། ཡོད་ཅེས་བྱ་བ་རྟག་པར་འཛིན། ། མེད་ཅེས་བྱ་བ་ཆད་པར་
ལྟ། ། དེ་ཕྱིར་ཡོད་དང་མེད་པ་ལ། ། མཁས་པས་གནས་པར་མི་བྱའོ། ། གང་ཞིག་རང་བཞིན་གྱིས་ཡོད་
པ། ། དེ་ནི་མེད་པ་མིན་པས་རྟག། སྔོན་བྱུང་ད་ལྟ་མེད་ཅེས་པ། ། དེས་ན་ཆད་པར་ཐལ་བར་འགྱུར། །
ཞེས་སོ། ། དངོས་པོ་རང་བཞིན་གྱིས་ཡོད་ ཅེས་བྱ་བར་འཛིན་པ་ནི་རྟག་པར་འཛིན་པ་སྟེ་རྟག་པའི་མཐར་
འཛིན་དང་། དངོས་པོ་གཏན་ནས་མེད་ཅེས་བྱ་བ་ནི་ཆད་པར་ལྟ་བུར་འགྱུར་བས། དེའི་ཕྱིར་ཡོད་མཐའ་དང་
མེད་པའི་མཐའ་གཉིས་ལ་མཁས་པས་གནས་པར་མི་བྱ་སྟེ། བྱས་ན་བྱང་གྲོལ་ལ་བར་དུ་གཅོད་པར་འགྱུར་བའི་
ཕྱིར། ལྟ་བ་དེ་གཉིས་ཡོད་ན་རྟག་ཆད་དུ་འགྱུར་ཚུལ་ཡོད་དེ། གང་ཞིག་རང་བཞིན་གྱིས་ཡོད་པར་བརྗོད་པ་དེ་
68



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ནི་རང་བཞིན་ལ་ལྡོག་པ་མེད་པས་ནམ་ཡང་མེད་པ་མིན་པས་རྟག་ལྟར་འགྱུར་ལ། དུས་སྔོན་མར་དངོས་པོར་
བྱུང་བ་རང་བཞིན་གྱིས་གྲུབ་པར་ཁས་བླངས་ནས་ཕྱིས་ད་ལྟ་ཞིག་ནས་མེད་ཅེས་ཁས་བླངས་པ་དེས་ན་ཆད་པར་
ལྟ་བར་ཐལ་བར་འགྱུར་བའི་ཕྱིར། ཕྱི་མ་གྲུབ་སྟེ། དངོས་པོ་རང་བཞིན་གྱིས་གྲུབ་ན་ནམ་ཡང་མི་འཇིག་པར་
འདོད་དགོས་པ་ལས་ཕྱིས་ཞིག་ནས་མེད་པར་ཁས་བླངས་པའི་ཚེ་དངོས་པོའི་རང་བཞིན་ལ་སྐུར་འདེབས་སུ་
འགྱུར་བའི་ཕྱིར་རོ། ། གཉིས་པ་ནི། ལང་ཀར་གཤེགས་པའི་མདོ་ལ་སོགས་པ་རྣམས་སོ། ། གསུམ་པ་ནི།
རང་བཞིན་བརྟག་པ་ཞེས་བྱ་བར་རབ་ཏུ་བྱེད་པ་བཅོ་ལྔ་པའི་རྣམ་བཤད་དོ། །
གསུམ་པ་བཅིངས་ཐར་རང་བཞིན་གྱིས་ཡོད་པ་དགག་པ་ལ་གཉིས། དངོས་ཀྱི་དོན་དང་། དེའི་སྒྲུབ་
བྱེད་དགག་པའོ། ། དང་པོ་ལ་གསུམ། རབ་བྱེད་ཀྱི་གཞུང་བཤད་པ། ལུང་དང་སྦྱར་བ། མཚན་བསྟན་
པའོ། ། དང་པོ་ལ་གསུམ། འཁོར་འདས་རང་བཞིན་གྱིས་གྲུབ་པ་དགག་པ། བཅིངས་ཐར་རང་བཞིན་གྱིས་
གྲུབ་པ་དགག་པ། མྱང་འདས་ཀྱི་དོན་དུ་རྩོམ་པ་དོན་མེད་དུ་ཐལ་བ་སྤང་བའོ། ། དང་པོ་ལ་གཉིས། འཁོར་
བ་དང་མྱང་འདས་རང་བཞིན་གྱིས་གྲུབ་པ་དགག་པའོ། ། དང་པོ་ལ་གཉིས། བླང་བྱ་ཕུང་པོ་འཁོར་བ་དགག་
པ་དང་། ལེན་པ་པོ་སེམས་ཅན་འཁོར་བ་དགག་པའོ། ། དང་པོ་ལ་གཉིས། རྟག་པ་འཁོར་བ་དང་མི་རྟག་པ་
འཁོར་བ་དགག་པའོ། ། དང་པོ་ནི། གལ་ཏེ་འདུ་བྱེད་འཁོར་ཞེ་ན། ། དེ་དག་རྟག་ན་མི་འཁོར་ཏེ། ། ཞེས་
སོ། །འཁོར་བ་རང་བཞིན་གྱིས་ཡོད་ན་ཕུང་པོ་དང་སེམས་ཅན་གང་འཁོར། དེ་ལ་གལ་ཏེ་འདུ་བྱེད་ཀྱི་ཕུང་
པོ་འཁོར་རོ་ཞེ་ན། འོན་ཏེ་རྟག་གམ་མི་རྟག དེ་དག་རྟག་ན་མི་འཁོར་ཏེ། འཁོར་བའི་བྱ་བ་དང་བྲལ་བའི་
ཕྱིར། ཁྱབ་སྟེ། འཁོར་བ་ནི་སྔ་མ་ནས་ཕྱི་མའི་སྐྱེ་བ་རྣམས་སུ་འཁོར་བ་ཡིན་པའི་ཕྱིར། གཉིས་པ་ནི། མི་རྟག་
ན་ཡང་འཁོར་མི་འགྱུར། ། ཞེས་སོ། ། ཕུང་པོ་དེ་དག་ཆོས་ཅན། མི་རྟག་ན་ཡང་འཁོར་བ་ངོ་བོ་ཉིད་ཀྱིས་
ཡོད་པར་མི་འགྱུར་ཏེ། སྐྱེས་མ་ཐག་ནས་སྐད་ཅིག་གིས་འཇིག་ལ་ཞིག་པ་ནི་མི་འཁོར་བའི་ཕྱིར། རང་ལུགས་ནི་
ཕུང་པོ་རེ་རེ་བ་དང་སྐད་ཅིག་མ་སྔ་ཕྱིར་མི་འཁོར་ཡང་ཕུང་པོ་སྤྱི་ལ་རྗེས་སུ་འགྲོ་བའི་རྒྱུད་ཙམ་ཐ་སྙད་དུ་འཁོར་
བར་འདོད་ཀྱང་། ངོ་བོ་ཉིད་ཀྱིས་མི་འཁོར་ཏེ། རྒྱུན་ཡང་རྒྱུན་ཅན་གྱི་ཕུང་པོ་སྔ་ཕྱི་ལ་བརྟེན་ནས་བཞག་པའི་
ཕྱིར། གཉིས་པ་ལ་གཉིས། ཕུང་པོ་ལས་ངོ་བོ་ཐ་དད་པའི་སེམས་ཅན་འཁོར་བ་དགག་པ་དང་། ཕུང་པོ་ལས་
དེ་ཉིད་དང་གཞན་དུ་བརྗོད་དུ་མེད་པའི་གང་ཟག་འཁོར་བ་དགག་པའོ། ། དང་པོ་ནི། སེམས་ཅན་ལ་ཡང་
རིམ་འདི་མཚུངས། །ཞེས་སོ། ། གལ་ཏེ་ཕུང་པོ་དངོས་པོ་ཐ་དད་པའི་བདག་རྫས་ཡོད་པ་དེ་འཁོར་རོ་ཞེ་ན།
དེ་མི་འཐད་དེ། དེ་འདྲའི་སེམས་ཅན་འཁོར་བ་ལ་ཡང་སྔར་བཤད་པའི་རིམ་པ་འདི་མཚུངས་པའི་ཕྱིར་ཏེ།
69



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟག་ན་འགྲོ་འོང་གི་བྱ་བ་དང་བྲལ་བའི་མི་འཁོར་ལ། མི་རྟག་ནའང་སྐད་ཅིག་དང་རྒྱུན་ལ་དཔྱད་པའི་རིམ་པ་
ལྟར་མི་འཁོར་བའི་ཕྱིར། རང་ལུགས་ཕུང་པོའི་རྒྱུན་ལ་བརྟེན་ནས་བཏགས་པའི་མི་རྟག་པའི་སེམས་ཅན་ནི་ཐ་
སྙད་དུ་འཁོར་བ་པོར་འཇོག་པ་ལ་སྔར་གྱི་རིགས་པས་མི་གནོད་དོ། ། གཉིས་པ་ནི། གལ་ཏེ་གང་ཟག་འཁོར་
ཞེ་ན། ། ཕུང་པོ་སྐྱེ་མཆེད་ཁམས་རྣམས་ལ། ། དེ་ནི་རྣམ་པ་ལྔས་བཙལ་ན། ། མེད་ན་གང་ཞིག་འཁོར་བར་
འགྱུར། ། ཉེ་བར་ལེན་ནས་ཉེར་ལེན་པར། ། འཁོར་ན་སྲིད་པ་མེད་པར་འགྱུར། ། སྲིད་མེད་ཉེ་བར་ལེན་
མེད་ན། ། དེ་གང་ཅི་ཞིག་འཁོར་བར་འགྱུར། ། ཞེས་སོ། ། གལ་ཏེ་མང་པོས་བཀུར་བ་རྣམས་ན་རེ། རྟག་
མི་རྟག་གི་དཔྱད་པས་མི་གནོད་དེ། གང་ཟག་ཕུང་པོ་ལས་དེ་ཉིད་དང་གཞན་དུ་རྟག་མི་རྟག་གང་དུའང་བརྗོད་
དུ་མེད་པས་དེ་འདྲ་བའི་གང་ཟག་འཁོར་རོ་ཞེ་ན། དེ་ཡང་མི་རིགས་ཏེ། ངོ་བོས་གྲུབ་པའི་བདག་དེ་ནི་ཕུང་པོ་
དང་སྐྱེ་མཆེད་དང་ཁམས་རྣམས་ལ་གཅིག་དང་ཐ་དད་ལ་སོགས་པའི་རྣམ་པ་ལྔས་བཙལ་བ་ན་རྙེད་པ་མེད་ན་
གང་ཞིག་འཁོར་བར་འགྱུར་ཏེ་མི་འཁོར་བའི་ཕྱིར། གཞན་ཡང་མིའི་ཉེ་བར་ལེན་པ་ནས་ལྷའི་ཉེ་བར་ལེན་པར་
འཁོར་བ་ན་མིའི་སྲིད་པ་བཏང་ངམ་མ་བཏང་། དང་པོ་ལྟར་ན།། ལྷ་མིའི་སྲིད་པ་གཉིས་ཀྱི་བར་དུ་ཕུང་པོ་ལྔ་
ལྡན་གྱི་སྲིད་པ་མེད་པར་ལྷར་སྐྱེ་བ་ལེན་པར་འགྱུར་དགོས་ན་དེ་ནི་མི་འཐད་དེ། དེ་གཉིས་ཀྱི་བར་ན་བར་སྲིད་
པ་ཅིག་ཡོད་པའི་ཕྱིར་ཏེ། དེ་གཉིས་ཀྱི་བར་ན་སྲིད་པ་གཞན་མེད་ཅིང་ཉེ་བར་ལེན་པའི་ཕུང་པོ་ཡང་མེད་ན་
བདག་ཏུ་འདོགས་པའི་རྒྱུ་མེད་པས་གང་ཟག་དེ་ནི་གང་ཞིག་ཡོད་དེ་མེད་པའི་ཕྱིར། མེད་ན་ཅི་ཞིག་ཏུ་འཁོར་
བར་གྱུར་ཏེ་མི་རིགས་པར་ཐལ། གང་དུ་འཁོར་བ་དེ་ཡང་མེད་པའི་ཕྱིར། གཉིས་པ་ལྟར་ནའང་མི་རིགས་ཏེ།
མི་དང་ལྷའི་བདག་གཉིས་གཅིག་ཏུ་འགྱུར་བའི་ཕྱིར། གཉིས་པ་ནི། འདུ་བྱེད་མྱ་ངན་འདའ་བ་ནི། ། ཅི་
ལྟར་བུར་ནའང་ མི་འཐད་དོ། ། སེམས་ ཅན་ མྱ་ངན་འདའ་ བ་ ཡང་། ། ཅི་ ལྟར་བུར་ ཡང་ འཐད་ མི་
འགྱུར། ། ཞེས་སོ། ། གལ་ཏེ་གང་ཟག་མྱ་ངན་ལས་འདའ་བ་རང་བཞིན་གྱིས་ཡོད་དོ་ཞེ་ན། འདུ་བྱེད་ཕུང་
པོ་མྱ་ངན་ལས་འདའ་བ་རང་བཞིན་གྱིས་ཡོད་པར་ཇི་ལྟ་བུར་ཡང་མི་འཐད་དེ། ཕུང་པོ་དང་གང་ཟག་གང་ཡང་
རང་བཞིན་གྱིས་མེད་པའི་ཕྱིར། སེམས་ཅན་ཕུང་པོ་ལས་རྫས་ཐ་དད་པ་དང་དེ་ཉིད་དང་གཞན་དུ་བརྗོད་དུ་
མེད་པའི་གང་ཟག་མྱ་ངན་ལས་འདའ་བ་རང་བཞིན་གྱིས་ཡོད་པར་ཅི་ལྟ་བུར་ཡང་འཐད་པར་མི་འགྱུར་ཏེ།
ཕུང་པོ་ལས་རྫས་ཐ་དད་པ་དང་དེ་ཉིད་དང་གཞན་དུ་བརྗོད་དུ་མི་རུང་བའི་གང་ཟག་མི་སྲིད་པའི་ཕྱིར། འདིར་
འཁོར་མཁན་རང་བཞིན་གྱིས་མེད་པར་དེས་ན་འཁོར་བ་རང་བཞིན་མེད་པར་ངེས་ནུས་ཤིང་། དེ་དེས་ན་ཐར་
པ་ཐོབ་མཁན་དང་ཐོབ་བྱའི་ཐར་པ་ཡང་རང་བཞིན་གྱིས་མེད་པར་ངེས་ནུས་པར་འགྱུར་བས་ཐོག་མ་གང་ཟག་
7)



_ ༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
རང་བཞིན་མེད་པར་རྟོགས་པ་ལ་འབད་པར་བྱའོ། ། གཉིས་པ་ལ་གཉིས། བཅིངས་ཐར་རང་བཞིན་གྱིས་
གྲུབ་པ་ཐུན་མོང་དུ་དགག་པ་དང་། སོ་སོར་དགག་པའོ། ། དང་པོ་ནི། སྐྱེ་འཇིག་ཆོས་ཅན་འདུས་བྱས་
རྣམས། ། མི་འཆིང་གྲོལ་བར་མི་འགྱུར་ཏེ། ། སྔ་མ་བཞིན་དུ་སེམས་ཅན་ཡང་། ། མི་འཆིང་གྲོལ་བར་མི་
འགྱུར་རོ། ། ཞེས་སོ། ། སྐྱེ་བ་དང་འཇིག་པའི་ཆོས་ཅན་གྱི་འདུ་བྱེད་རྣམས་ལ་ནི་མི་འཆིང་བ་སྟེ་འཆིང་བ་ངོ་
བོ་ཉིད་ཀྱིས་མེད་དེ། རྒྱུན་དང་སྐད་ཅིག་མ་སོ་སོ་ལ་འཆིང་བ་ངོ་བོ་ཉིད་ཀྱིས་མེད་པའི་ཕྱིར། དེར་ཐལ། ལོ་ཟླ་
ཞག་གསུམ་དང་སྔ་དྲོ་ཕྱི་དྲོ་ལ་སོགས་པའི་སྐད་ཅིག་མ་རྣམས་རེ་རེ་ནས་འཆིང་བར་མི་ནུས་ཤིང་རྒྱུན་ཡང་འཆིང་
བར་མི་ནུས་པའི་ཕྱིར། དེ་རྣམས་ནི་ངོ་བོ་ཉིད་ཀྱིས་གྲོལ་བར་མི་འགྱུར་ཏེ། རྒྱུ་མཚན་ནི་སྔར་ལྟར་དང་། སྔ་མ་
འདུ་བྱེད་ལ་བཅིངས་ཐར་མི་འཐད་པའི་བཤད་པའི་རིམ་པ་བཞིན་དུ་སེམས་ཅན་ཡང་ངོ་བོ་ཉིད་ཀྱིས་མི་འཆིང་
ཤིང་གྲོལ་བར་མི་འགྱུར་བའི་ཕྱིར། དེར་ཐལ། རྟག་ན་འཆིང་གྲོལ་མི་འཐད་ཅིང་། མི་རྟག་ནའང་དེ་མི་
འཐད་པའི་ཕྱིར། ཕྱི་མ་དེར་ཐལ། སྐད་ཅིག་རེ་རེ་བཞིན་སྐྱེས་ནས་འཇིག་པའི་སྐད་ཅིག་མ་རྣམས་ངོ་བོ་ཉིད་
ཀྱིས་འཆིང་གྲོལ་མི་ནུས་ལ། རྒྱུན་ཡང་དེ་ལྟར་མི་འཆིང་མི་གྲོལ་པའི་ཕྱིར། གཉིས་པ་ལ་གཉིས། བཅིངས་པ་
རང་བཞིན་གྱིས་ཡོད་པ་དང་ཐར་པ་རང་བཞིན་གྱིས་ཡོད་པ་དགག་པའོ། ། དང་པོ་ནི། གལ་ཏེ་ཉེ་བར་ལེན་
འཆིང་ན། ། ཉེ་བར་ལེན་བཅས་འཆིང་མི་འགྱུར། ། ཉེ་བར་ལེན་མེད་མི་འཆིང་སྟེ། །གནས་སྐབས་གང་
ཞིག་འཆིང་བར་འགྱུར། །གལ་ཏེ་བཅིང་བྱའི་སྔ་རོལ་ན། ། འཆིང་བ་ཡོད་ན་འཆིང་ལ་རག། དེ་ཡང་མེད་
དེ་ལྷག་མ་ནི། ། སོང་དང་མ་སོང་བགོམ་པས་བསྟན། ། ཞེས་སོ། གལ་ཏེ་ཆགས་སོགས་ཀྱིས་ཉེ་བར་ལེན་
པ་འཆིང་བ་ཡོད་པས་བཅིངས་པ་རང་བཞིན་གྱིས་ཡོད་དོ་ཞེ་ན། ཆགས་སོགས་ཉེ་བར་ལེན་པའི་ཕུང་པོ་འཚིང་
བྱེད་དུ་ངོ་བོ་ཉིད་ཀྱིས་མེད་དེ། ཡོད་ན་གཉིས་ལས་མི་འདའ་བས་ཆགས་སོགས་ཉེ་བར་ལེན་པ་དང་བཅས་པ་ལ་
ནི་རང་བཞིན་གྱིས་འཆིང་བར་མི་འགྱུར་ཞིང་། འཆིང་ན་དེ་ལ་སླར་ཡང་འཆིང་བྱེད་དོན་གཞན་དགོས་ན་དེ་
ཡང་མི་འཐད་པའི་ཕྱིར། ཉེ་བར་ལེན་པ་མེད་པ་ནི་མི་འཆིང་སྟེ། འཆིང་བ་དང་བྲལ་བའི་ཕྱིར་རོ། ། དེ་ལྟར་
ན་གནས་སྐབས་གང་ཞིག་ཏུ་གྱུར་པ་ཞིག་འཆིང་བར་འགྱུར་བ་མི་རིགས་ཏེ། ཉེ་བར་ལེན་པ་དང་བཅས་མ་
བཅསགང་ཡང་རང་བཞིན་གྱིས་འཆིང་བ་མེད་པའི་ཕྱིར། གལ་ཏེ་ལྕགས་སྒྲོག་ལྟར་བཅིང་བྱའི་སྔ་རོལ་ན་
འཆིང་བར་བྱེད་པའི་ཆགས་སོགས་ཡོད་ན་དེའི་ཚེ་བཅིང་བྱ་གང་ཞིག་འཆིང་ལ་རག་ན་དེ་ནི་མི་འཐད་དེ། དེའི་
ཚེ་འཆིང་བྱ་དེ་ཡང་སེམས་འཆིང་བྱ་འཆིང་བྱེད་མ་འབྲེལ་པའི་ཕྱིར། དེར་ཐལ། འཆིང་བྱེད་ལས་ངོ་བོ་ཉིད་
ཀྱིས་ཐ་དད་པའི་འཆིང་བྱ་ལ་སླར་འཆིང་བ་མི་དགོས་པའི་ཕྱིར་རོ། ། འདིའི་སུན་འབྱིན་ལྷག་མ་ནི་སོང་དང་མ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོང་བགོམ་པ་ལ་ཞེས་སོགས་ཀྱི་འདོན་པ་བསྡུས་ནས་དགག་པར་བསྟན་པར་བྱ་སྟེ། རེ་ཤིག་བཅིངས་པ་མི་
འཆིང་སྟེ། ། ཞེས་སོགས་སྦྱར་བ་བྱ་བ་ཡིན་པའི་ཕྱིར། གཉིས་པ་ནི། རེ་ཤིག་བཅིངས་པ་མི་གྲོལ་ཏེ། ། མ་
བཅིངས་པ་ཡང་གྲོལ་མི་འགྱུར། ། བཅིངས་པ་གྲོལ་བཞིན་ཡིན་འགྱུར་ཞིག། བཅིངས་དང་གྲོལ་བ་དུས་
གཅིག་འགྱུར། ། ཞེས་སོ། ། གལ་ཏེ་གྲོལ་བ་རང་བཞིན་གྱིས་ཡོད་དོ་ཞེ་ན། རེ་ཤིག་བཅིངས་པ་ལ་ནི་མི་གྲོལ་
བ་སྟེ་གྲོལ་བ་རང་བཞིན་གྱིས་མེད་དེ། དེ་བཅིངས་པ་ཉིད་ཡིན་པའི་ཕྱིར། ཁྱབ་སྟེ། བཅིངས་གྲོལ་གཉིས་རང་
བཞིན་གྱིས་ཡོད་ན་དུས་གཅིག་ཏུ་སོ་སོར་ཡོད་རིགས་པའི་ཕྱིར། དེར་མ་ཟད་ཉོན་མོངས་ཀྱིས་མ་བཅིངས་པའི་
གང་ཟག་ལ་ཡང་གྲོལ་བ་ངོ་བོ་ཉིད་ཀྱིས་ཡོད་པར་མི་འགྱུར་ཏེ། དེ་གྲོལ་བ་ཉིད་ཡིན་པའི་ཕྱིར། ཁྱབ་སྟེ། གྲོལ་
བ་འཆིང་ན་དགྲ་བཅོམ་པ་ཡང་འཆིང་བར་འགྱུར་བའི་ཕྱིར། བཅིངས་པ་བཞིན་དུ་གྲོལ་བཞིན་པ་ཡིན་པར་ངོ་
བོས་གྲུབ་པ་ཡོད་པར་འགྱུར་ན་མི་འཐད་དེ། བཅིངས་པ་དང་གྲོལ་བ་དུས་གཅིག་ཏུ་འགྱུར་བར་ཐལ་བའི་ཕྱིར་
རོ། ། གསུམ་པ་ནི། བདག་ནི་ལེན་མེད་མྱ་ངན་འདའ། ། མྱང་འདས་བདག་གིར་འགྱུར་རོ་ཞེས། ། དེ་
ལྟར་གང་དག་འཛིན་དེ་ཡིས། ། ཉེར་ལེན་འཛིན་པ་ཆེན་པོ་ཡིན། ། གང་ལ་མྱ་ངན་འདས་བསྐྱེད་མེད། །
འཁོར་བ་བསལ་བའང་ཡོད་མིན་པ། ། དེ་ལ་འཁོར་བ་ཅི་ཞིག་ཡིན། ། ཞེས་སོ། ། ཐར་འདོན་རྣམས་ཀྱིས་
མྱང་འདས་དེ་ནི་བདག་གི་བར་ནམ་ཞིག་ན་འགྱུར་སྙམ་པ་འབྱུང་པས་མྱང་འདས་རང་བཞིན་གྱིས་ཡོད་དོ་ཞེ་ན།
དེ་ནི་མི་འཐད་དེ། བདག་དང་བདག་གིར་ངོ་བོ་ཉིད་ཀྱིས་ལྟ་བ་དང་བཅས་ཏེ་བདག་ནི་ཡང་སྲིད་ལེན་པ་མེད་
པར་མྱ་ངན་ལས་འདའོ། ། མྱང་འདས་ནི་བདག་གི་བར་འགྱུར་རོ་ཞེས་དེ་ལྟར་ཐར་པ་འདོད་པ་གང་དག་
འཛིན་པར་འགྱུར་བ་དེ་ཡི་འཛིན་པ་དེ་ནི་ཉེར་ལེན་ཏེ་འཇིག་ཚོགས་ལ་ལྟ་བ་ཆེན་པོ་ཡིན་པའི་ཕྱིར། ཇི་སྲིད་དུ་
འཛིན་པ་དེ་མ་དོར་བ་དེ་སྲིད་དུ་ཐར་པ་ཐོབ་པའི་ཆེད་དུ་འབད་པ་ནི་དོན་མེད་དེ། ཐར་པ་ནི་བདག་དང་
བདག་གིར་འཛིན་པའི་ཞེན་ཡུལ་སུན་ཕྱུང་བའི་ཚུལ་གྱིས་མངོན་དུ་བྱེད་དགོས་པའི་ཕྱིར་ཏེ། གང་གི་ཕྱིར་དོན་
དམ་པ་གང་ལ་མྱ་ངན་ལས་འདས་པ་བསྐྱེད་པ་སྟེ་སྒྲོ་བཏགས་པ་མེད་ཅིང་། འཁོར་བ་བསལ་བ་སྟེ་ཟད་པ་ཡོད་
པ་མིན་པ་དེ་ལ་འདི་སྙམ་དུ་སྤང་བྱ་འཁོར་བ་ངོ་བོ་ཉིད་ཀྱིས་གྲུབ་པ་ཅི་ཞིག་ཡིན་པ་དང་། ཐོབ་བྱ་མྱ་ངན་ལས་
འདས་པའང་ངོ་བོ་ཉིད་ཀྱིས་གྲུབ་པ་ཅི་ཞིག་ཡིན་པར་བརྟག་སྟེ་བརྟག་ཏུ་མི་རུང་བའི་ཕྱིར། དེར་ཐལ། སྤང་བྱ་
འཁོར་བ་དང་ཐོབ་བྱ་མྱང་འདས་གཉིས་རང་བཞིན་གྱིས་མེད་པར་མཚུངས་པའི་ཕྱིར་རོ། ། གཉིས་པ་ནི།
བདུད་འདུལ་བའི་ལུང་ལ་སོགས་པ་རྣམས་སོ། ། གསུམ་པ་ནི། བཅིངས་པ་དང་ཐར་པ་བརྟག་པ་ཞེས་བྱ་བ་
རབ་ཏུ་བྱེད་པ་བཅུ་དྲུག་པའི་རྣམ་བཤད་དོ། །



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
གཉིསཔ་བཅིངས་ཐར་རང་བཞིན་གྱིས་གྲུབ་པའི་སྒྲུབ་བྱེད་དགག་པ་ལ་གསུམ། རབ་བྱེད་ཀྱི་གཞུང་
བཤད་པ། ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། གཞན་གྱི་རྩོད་པ་དང་ལན་ནོ། །
དང་པོ་ལ་གཉིས། དགེ་མི་དགེའི་རྣམ་གཞག་དང་། རྟག་ཆད་སྤོང་ཚུལ་ལོ། ། དང་པོ་ལ་གཉིས། སེམས་ཀྱི་
དགེ་མི་དགེའི་རྣམ་གཞག་སྤྱི་དང་
། ལས་ཀྱི་རབ་དབྱེ་བཤད་པའོ། ། དང་པོ་ནི། བདག་ཉིད་ལེགས་པར་
སྡོམ་པ་དང་། གཞན་ལ་ཕན་འདོགས་བྱམས་སེམས་གང་། ། དེ་ཆོས་དེ་ནི་འདི་གཞན་དུ། ། འབྲས་བུ་དག་
གིས་ས་བོན་ཡིན། ། ཞེས་སོ། ། བདག་ཉིད་སྲོག་གཅོད་སོགས་ལས་ལེགས་པར་སྡོམ་པའི་སེམས་དང་། བསྡུ་
བཞི་སོགས་གཞན་ལ་ཕན་འདོགས་པའི་སེམས་དང་། མཛའ་བཤེས་སོགས་ལ་དམིགས་པའི་བྱམས་པའི་སེམས་
གང་ཡིན་པ་དེ་ནི་ཆོས་ཅན། དཀར་ཆོས་དེ་ཉིད་ཡིན་ཏེ། ཚེ་འདི་དང་གཞན་དུ་རྣམ་སྨིན་གྱི་འབྲས་བུ་ཡིད་
འོང་དག་འབྱིན་པའི་ས་བོན་ཡིན་པའི་ཕྱིར། གཉིས་པ་ལ་གཉིས། མདོར་བསྟན་པ་དང་རྒྱས་པར་བཤད་
པའོ། ། དང་པོ་ནི། དྲང་སྲོང་མཆོག་གིས་ལས་རྣམས་ནི། ། སེམས་པ་དང་ནི་བསམ་པར་གསུངས། །
ལས་དེ་དག་གི་བྱེ་བྲག་ནི། ། རྣམ་པ་དུ་མར་ཡོངས་སུ་བསྒྲགས། ། ཞེས་སོ། ། ཐུབ་པ་དྲང་སྲོང་མཆོག་གིས་
ལས་རྣམས་ནི་རྩ་བའི་དབྱེ་བ་རྣམས་པ་གཉིས་སུ་གསུངས་ཏེ། སེམས་པའི་ལས་དང་བསམ་པའི་ལས་ཞེས་
གསུངས་ལ། ལས་དེ་དག་གི་བྱེ་བྲག་སྟེ་དབྱེ་བ་ནི་རྣམ་པ་དུ་མར་ཡོངས་སུ་བསྒྲགས་པ་སྟེ་བཤད་པའི་ཕྱིར།
གཉིས་པ་ལ་གཉིས། གཉིས་ལས་གསུམ་དུ་དབྱེ་བ་དང༌། གསུམ་ལས་བདུན་དུ་དབྱེ་བའོ། ། དང་པོ་ནི། དེ་
ལ་ལས་གང་སེམས་པ་ཞེས། ། གསུངས་པ་དེ་ནི་ཡིད་ཀྱིར་འདོད། །བསམ་པ་ཞེས་ནི་གང་གསུངས་པ། །
དེ་ནི་ལུས་དང་ངག་གིར་འདོད། ། ཅེས་སོ། ། ལས་དེ་གཉིས་པོ་ཆོས་ཅན། སོ་སོའི་ཁྱད་པར་ཡོད་དེ།
སེམས་པའི་ལས་ཞེས་སྔར་གང་གསུངས་པ་དེ་ནི་ཡིད་ཀྱི་ལས་སུ་འདོད་ཅིང་། བསམ་པའི་ལས་ཞེས་གང་གསུང་
པ་དེ་ནི་ལུས་དང་ངག་གང་རུང་གིས་བསྡུས་པའི་ལས་སུ་འདོད་པའི་ཕྱིར་ཏེ། སྔ་མ་ནི་ལུས་ངག་ལ་མ་བལྟོས་པར་
ཡིད་དང་མཚུངས་ལྡན་དུ་འཇུག་ལ། ཕྱི་མ་ནི་ལུས་ངག་གང་རུང་གི་བྱ་བ་ལ་བལྟོས་པའི་རིགས་ཅན་ཡིན་པའི་
ཕྱིར། གཉིས་པ་ནི། ངག་དང་བསྐྱོད་དང་མི་སྤོང་བའི། ། རྣམ་རིག་མིན་ཞེས་བྱ་བ་གང་
། ། སྤོང་བའི་རྣམ་
རིག་བྱེད་མིན་པ། ། གཞན་དག་ཀྱང་ནི་དེ་བཞིན་འདོད། ། ལོངས་སྤྱོད་ལས་བྱུང་བསོད་ནམས་དང༌། །
བསོད་ནམས་མ་ཡིན་ཚུལ་དེ་བཞིན། ། སེམས་པ་དེ་ནི་ཆོས་དེ་བདུན། ། ལས་སུ་མངོན་པར་འདོད་པ་
ཡིན། ། ཞེས་སོ། ། ལས་གསུམ་པོ་དེ་ལ་བདུན་དུ་དབྱེ་སྟེ། དགེ་མི་དགེའི་ངག་གི་རྣམ་པར་རིག་བྱེད་དང་།
དེའི་ལུས་ཀྱི་བསྒུལ་བསྐྱོད་གཉིས་དང་། རིག་བྱེད་ཀྱི་དབྱེ་བ་གཉིས་ཡོད་པ་དེ་བཞིན་དུ་རིག་བྱེད་ལས་གཞན་
73



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིག་བྱེད་མ་ཡིན་པ་དག་ཀྱང་ནི་དགེ་མི་དགེ་གཉིས་སུ་འདོད་པ་དང་། དགེ་འདུན་སོགས་ལ་ཕུལ་བའི་ལོངས་
སྤྱོད་སྤྱད་པ་ལས་བྱུང་བའི་བསོད་ནམས་དང་། ཚུལ་དེ་བཞིན་དུ་སྲོག་གཅོད་པའི་དོན་དུ་ཁང་པ་བརྩིགས་པ་
ལས་བྱུང་བའི་བསོད་ནམས་མ་ཡིན་པའི་ལས་དང་། དགེ་མི་དགེ་ལ་འདུ་བྱེད་པའི་སེམས་པ་དང་ཆོས་དེ་བདུན་
ནི་ལས་སུ་མངོན་པར་འདོད་པའི་ཕྱིར། མི་དགེ་བ་མི་སྤོང་བའི་རྣམ་པར་རིག་བྱེད་མ་ཡིན་པ་གང་ཡིན་པ་དེ་ཆོས་
ཅན། མི་དགེ་བའི་རྣམ་པར་རིག་བྱེད་མ་ཡིན་པ་ཞེས་བྱ་སྟེ། སྲོག་གཅོད་སོགས་མི་དགེ་བ་དེ་དང་དེ་བྱེད་པར་
ཁས་བླངས་པ་ལས་བྱུང་བའི་རྣམ་པར་རིག་བྱེད་མ་ཡིན་པ་དེ་ཡིན་པའི་ཕྱིར། མི་དགེ་བ་སྤོང་བའི་རྣམ་པར་རིག་
བྱེད་མ་ཡིན་པ་དེ་ཆོས་ཅན། དགེ་བའི་རྣམ་པར་རིག་བྱེད་མ་ཡིན་པ་ཞེས་བྱ་སྟེ། སྲོག་གཅོད་སོགས་དགེ་བ་དེ་
དང་དེ་བྱེད་པར་ཁས་བླངས་པ་ལས་བྱུང་བའི་རྣམ་རིག་མིན་པ་དེ་ཡིན་པའི་ཕྱིར། གཉིས་པ་ལ་གཉིས། དོགས་
པ་དགོད་པ་དང་། དེ་སྤོང་བའི་ཚུལ་ལོ། ། དང་པོ་ནི། གལ་ཏེ་སྨིན་པའི་དུས་བར་དུ། ། གནས་ན་ལས་དེ་
རྟག་པར་འགྱུར། ། གལ་ཏེ་འགགས་ན་འགགས་གྱུར་པས། ། ཇི་ལྟར་འབྲས་བུ་སྐྱེད་པར་འགྱུར། ། ཞེས་
སོ། ། རྒོལ་བ་ཁ་ཅིག་གིས་གལ་ཏེ་ལས་མང་པོ་ཞིག་ཡོད་པ་དེ་ལ་ལས་དེ་རྣམས་རྣམ་སྨིན་བྱུང་བའི་དུས་ཀྱི་བར་
དུ་གནས་སམ་མི་གནས་པ་དང་པོ་ལྟར་ན་མི་འཐད་དེ། ལས་དེ་རྟག་པར་འགྱུར་བའི་ཕྱིར། གལ་ཏེ་གཉིས་པ་
ལྟར་རོ་ཞེ་ནའང་། ལས་དེ་བྱས་པའི་དུས་གཉིས་པར་འགགས་ན་ཇི་ལྟར་འབྲས་བུ་སྐྱེད་པར་འགྱུར་ཏེ། ལས་
འགགས་ཟིན་པར་གྱུར་པས་ནི་འབྲས་བུ་སྐྱེ་བའི་ནུས་པས་ཆད་པར་འགྱུར་པའི་ཕྱིར་ཞེ་ན། གཉིས་པ་ལ་གཉིས།
རྒྱུན་ཁས་བླངས་ནས་རྟག་ཆད་སྤོང་ཚུལ་དང་། ཆུད་མི་ཟ་བར་ཁས་བླངས་ནས་རྟག་ཆད་སྤོང་ཚུལ་ལོ། ། དང་
པོ་ལ་གཉིས། དངོས་དང་། ལས་ལམ་བཅུ་འབྲས་བུ་དང་བཅས་པ་ངོས་བཟུང་བའོ། ། དང་པོ་ལ་གཉིས།
དཔེ་དགོད་པ་དང་། དོན་ལ་སྦྱོར་བའོ། ། དང་པོ་ནི། མྱུ་གུ་ལ་སོགས་རྒྱུན་གང་ཡིན། ། ས་བོན་ལས་ནི་
མངོན་པར་འབྱུང་། །དེ་ལས་འབྲས་བུ་ས་བོན་ནི། ། མེད་ན་དེ་ཡང་འབྱུང་མི་འགྱུར། ། གང་ཕྱིར་ས་བོན་
ལས་རྒྱུན་དང་། ། རྒྱུན་ལས་འབྲས་བུ་འབྱུང་འགྱུར་ཞིང་། ། ས་བོན་འབྲས་བུའི་སྔོན་འགྲོ་བ། ། དེ་ཕྱིར་
ཆད་མིན་རྟག་མ་ཡིན ། ཞེས་སོ། ། མདོ་སྡེ་པ་དང་ཁ་ཆེ་བ་སོགས་སྤྱིའི་ནི། དེ་ལྟར་ལས་ལ་རྟག་ཆད་དུ་
འགྱུར་པའི་སྐྱོན་མེད་དེ། མྱུ་གུ་ལ་སོགས་པའི་འབྲས་བུའི་རྒྱུན་ནི་གང་ཡིན་པ་དེ་ནི་ས་བོན་ལས་ནི་མངོན་པར་
འབྱུང་བར་འགྱུར་ཞིང་གྱུར་ནས་འགོགས་ལ། རྒྱུན་དེ་ལས་ནི་མཐའི་འབྲས་བུའི་ཚོགས་རྣམས་འབྱུང་ངོ་། །
འབྲས་བུ་དེ་ནི་ས་བོན་སྔོན་དུ་སོང་བ་མེད་ན་མྱུ་གུ་སོགས་ཀྱི་རྒྱུན་དེ་ཡང་འབྱུང་བར་མི་འགྱུར་རོ། ། གང་གི་
ཕྱིར་ན་ས་བོན་ལས་མྱུ་གུ་སོགས་ཀྱི་རྒྱུན་དང་རྒྱུན་ལས་མཐའི་འབྲས་བུ་འབྱུང་བར་འགྱུར་ཞིང་། ས་བོན་ནི་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
འབྲས་བུའི་སྔོན་དུ་འགྲོ་བ་དེའི་ཕྱིར་འབྲས་བུའི་རྒྱུན་ཆད་པ་དང་མི་འཇིག་པར་གནས་པའི་རྟག་པར་ཐལ་བའི་
སྐྱོན་ཡོད་པ་མ་ཡིན་པའི་ཕྱིར། གཉིས་པ་དོན་ལ་སྦྱོར་བ་ནི། སེམས་ཀྱི་རྒྱུན་ནི་གང་ཡིན་པ། ། སེམས་ལས་
མངོན་པར་འབྱུང་བར་འགྱུར། ། དེ་ལས་འབྲས་བུས་སེམས་ལྟ་ཞིག། མེད་ན་དེ་ཡང་འབྱུང་མི་འགྱུར། །
གང་ཕྱིར་སེམས་ལས་རྒྱུན་དང་ནི། ། རྒྱུན་ལས་འབྲས་བུ་འབྱུང་འགྱུར་ཞིང་། ། ལས་ནི་འབྲས་བུའི་སྔོན་འགྲོ་
བ། ། དེ་ཕྱིར་ཆད་མིན་རྟག་པ་མིན། ། ཞེས་སོ། །དཔེ་ཇི་སྐད་བཤད་པ་དེ་བཞིན་དུ་དོན་ལ་སྦྱོར་ཚུལ་ཡོད་
དེ། སེམས་ལས་སེམས་ཀྱི་རྒྱུན་ཕྱི་མ་གང་ཡིན་པ་དེ་ནི་མངོན་པར་འབྱུང་བར་འགྱུར་ལ། དགེ་བའི་སེམས་ཀྱི་
རྒྱུན་དེ་ལས་ནི་འབྲས་བུ་རྣམ་སྨིན་ཡིད་དུ་འོང་བ་སྐྱེའོ། ། སྔ་མའི་སེམས་ལྟ་ཞིག་མེད་ན་ནི་ཕྱི་མའི་སེམས་ཀྱི་
རྒྱུན་དེ་ཡང་འབྱུང་བར་མི་འགྱུར་རོ། ། གང་གི་ཕྱིར་སྔ་མའི་སེམས་ལས་ཕྱི་མའི་སེམས་ཀྱི་རྒྱུན་དང་རྒྱུན་དེ་ལས་
མཐའི་འབྲས་བུ་ཡིད་དུ་འོང་འབྱུང་བར་འགྱུར་ཞིང་
། སེམས་པའི་ལས་ནི་འབྲས་བུའི་སྔོན་དུ་འགྲོ་བ་དེའི་ཕྱིར་
ལས་ཀྱི་རྒྱུན་ཆད་པ་དང་མི་འཇིག་པར་གནས་པའི་རྟག་པ་མ་ཡིན་པས་རྟག་ཆད་དུ་འགྱུར་བ་མ་ཡིན་ནོ། །
གཉིས་པ་ནི། དཀར་པོའི་ལས་ཀྱི་ལམ་བཅུ་པོ། ། ཆོས་སྒྲུབ་པ་ཡེ་ཐབས་ཡིན་ཏེ། ། ཆོས་ཀྱི་འབྲས་བུ་འདི་
གཞན་དུ། ། འདོད་པའི་ཡོན་ཏན་རྣམ་ལྔ་པོ། ། ཞེས་སོ། །ལུས་ཀྱི་ལས་གསུམ་དང་ངག་གི་བཞི་དང་ཡིད་
ཀྱི་གསུམ་སྟེ་དཀར་པོའི་ལས་ཀྱི་ལམ་བཅུ་པོ་བཤད་པ་དེ་དག་ཆོས་ཅན། མངོན་མཐོ་དང་ངེས་ལེགས་ཀྱི་ཆོས་
སྒྲུབ་པའི་ཐབས་ཡིན་ཏེ། དེའི་རྒྱུ་ཡིན་པའི་ཕྱིར་ཏེ། ཆོས་ཀྱི་འབྲས་བུ་ཚེ་འདི་དང་ཚེ་གཞན་དུ་འདོད་པའི་ཡོན་
ཏན་རྣམ་པ་ལྔ་པོ་ལ་ཉེ་བར་ལོངས་སྤྱོད་པ་དང་། ངེས་ལེགས་ཀྱང་འགྲུབ་པའི་རྒྱུ་བྱེད་པའི་ཕྱིར། དེས་ན་ལས་
དེ་དག་རང་བཞིན་གྱིས་ཡོད་དོ་སྙམ་ན། གཉིས་པ་ལ་གཉིས། སྡེ་པ་གཞན་གྱི་ལན་དགག་པ་དང་རང་གི་
ལན་གདབ་པའོ། ། དང་པོ་ནི། གལ་ཏེ་བརྟག་པ་དེར་འགྱུར་ན། ། ཉེས་པ་ཆེན་པོ་མང་པོ་འགྱུར། ། དེ་ལྟ་
བས་ན་བརྟག་པ་དེ། ། འདིར་ནི་འཐད་པ་མ་ཡིན་ནོ། ། ཞེས་སོ། གལ་ཏེ་ས་བོན་དང་མྱུ་གུ་འབྱུང་བའི་
དཔེས་ལས་རྟག་ཆད་སྤོང་པའི་བརྟག་པ་དེར་ཏེ་དེ་ཙམ་དུ་འགྱུར་ན་ནི་མི་འཐད་དེ། མཐོང་བ་དང་མ་མཐོང་བ་
དང་འགལ་བའི་ཉེས་པ་ཆེན་པོ་དང་གྲངས་མང་པོར་འགྱུར་བའི་ཕྱིར། དེར་ཐལ། ས་ལུའི་ས་བོན་སོགས་ལས་
རང་གི་རིགས་མཐུན་གྱི་འབྲས་བུ་ཁོ་ན་སྐྱེ་ཞིང་མི་མཐུན་པ་མི་སྐྱེ་བ་དེ་བཞིན་དུ། ལས་རྣམས་ལས་ཀྱང་རང་རང་
དང་རིགས་མཐུན་ཁོ་ན་སྐྱེ་ཞིང་རིགས་མི་མཐུན་པ་མི་སྐྱེ་བའི་སྐྱོན་དུ་འགྱུར་བས་ལྷ་གང་ཡིན་ལྷ་དང་མི་གང་ཡིན་
མི་ཁོ་ནར་སྐྱེ་ཞིང་། འགྲོ་བ་གཞན་དུ་མི་སྐྱེ་བ་སོགས་སུ་འགྱུར་བའི་ཕྱིར། དེ་བས་ན། གཞན་གྱིས་སྨྲས་པའི་
བརྟག་པ་དེ་ཙམ་ནི། ལས་ལ་རྟག་ཆད་སྤོང་པའི་ལན་གྱི་སྐབས་འདིར་འཐད་པ་མ་ཡིན་ནོ། ། གཉིས་པ་ལ་
75



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ། མདོར་བསྟན་པ། རྒྱས་པར་བཤད་པ། དོན་བསྡུས་ཏེ་རྟག་ཆད་སྤོང་པའོ། ། དང་པོ་ནི། སངས་
རྒྱསརྣམས་དང་རང་རྒྱལ་དང་། ། ཉན་ཐོས་རྣམས་ཀྱིས་གང་གསུངས་པའི། ། བརྟག་པ་གང་ཞིག་འདིར་
འཐད་པ། ། དེ་ནི་རབ་ཏུ་བརྗོད་པར་བྱ། ། དཔང་རྒྱུ་ཇི་ལྟར་དེ་བཞིན་ཆུད། ། མི་ཟ་ལས་ནི་བུ་ལོན་
བཞིན། ། ཞེས་སོ། ། སངས་རྒྱས་རྣམས་དང་རང་རྒྱལ་དང་ཉན་ཐོས་རྣམས་ཀྱིས་གང་གསུངས་པའི་བརྟག་
པ་གང་ཞིག་ལན་གྱི་སྐབས་འདིར་འཐད་པ་དེ་ནི་རབ་ཏུ་བརྗོད་པར་བྱ་སྟེ། དེ་གང་ཞེ་ན། ལས་བྱས་པའི་སྐད་
ཅིག་གཉིས་པར་ཞིག་ཀྱང་འབྲས་བུ་མེད་པ་མིན་པས་བྱེད་པ་པོའི་རྒྱུད་ལ་ཇི་ལྟར་བུ་ལོན་གྱི་དབང་རྒྱ་དང་འདྲ་
བའི་ལས་ཀྱི་ཆུད་མི་ཟ་བ་ཞེས་བྱ་བ་སྐྱེ་ལ། ལས་ནི་བུ་ལོན་བཞིན་དུ་རིག་པར་བྱ་བ་ཡིན་པའི་ཕྱིར། གཉིས་པ་ལ་
གསུམ། དབྱེ་བ་དང་རང་བཞིན། སྤང་བྱ་གང་ཡིན། སྐྱེ་འགག་བྱེད་ཚུལ་ལོ། ། དང་པོ་ནི། དེ་ནི་ཁམས་
ལས་རྣམ་པ་བཞི། ། དེ་ཡི་རང་བཞིན་ལུང་མ་བསྟན། ། ཞེས་སོ། ། བྱེ་སྨྲ་ཁ་ཅིག་ན་རེ། ཆུད་མི་ཟ་བ་དེ་ནི་
ཆོས་ཅན། ཁམས་ཀྱི་དབྱེ་བ་ལས་རྣམ་པ་བཞི་ཡོད་དེ། ཁམས་གསུམ་དང་ཟག་མེད་ཀྱི་དབྱེ་བས་བཞི་ཡོད་པའི་
ཕྱིར། དེ་ཡི་རང་བཞིན་གྱི་ཁྱབ་པར་ཡོད་དེ། དགེ་མི་དགེ་གང་རུང་མིན་གྱི་ལུང་མ་བསྟན་ཡིན་པའི་ཕྱིར།
གཉིས་པ་ནི། མཐོང་བས་སྤང་བ་མ་ཡིན་ཏེ། སྒོམ་པས་སྤང་པ་ཉིད་ཀྱང་ཡིན། ། དེ་ཕྱིར་ཆུད་མི་ཟ་བ་
ཡིས། ། ལས་ཀྱི་འབྲས་བུ་སྐྱེད་པར་འགྱུར། །གལ་ཏེ་སྤོང་བས་སྤང་བ་དང༌། ། ལས་འཕོ་བ་ཡིས་འཇིག་
འགྱུར་ན། ། དེ་ལ་ལས་འཇིག་ལ་སོགས་པའི། ། སྐྱོན་རྣམས་སུ་ནི་ཐལ་བར་འགྱུར། །ཞེས་སོ། ། ཆུད་མི་
ཟ་བ་དེ་ཆོས་ཅན། མཐོང་བའི་ལམ་གྱི་སྤོང་པས་སྤང་བར་བྱ་བ་མ་ཡིན་ཏེ། ། སྒོམ་པ་སྤང་པར་བྱ་བ་ཉིད་ཡིན་
པའི་ཕྱིར། ཀྱང་ནི་ཁམས་ལས་འདས་པར་གཏོགས་པའི་ལས་ཀྱི་ཆུད་མི་ཟ་བ་སྤོང་པ་བསྡུའོ། ། དེའི་ཕྱིར་ལས་
ཀྱི་ཆུད་མི་ཟ་བ་ཡིསཕྱིས་ལས་ཀྱི་འབྲས་བུ་བསྐྱེད་པར་འགྱུར་ཏེ། ལས་གཉེན་པོས་འཇིག་ཀྱང་ཆུད་མི་ཟ་བའི་
རྒྱུན་འཇུག་པའི་ཕྱིར། གལ་ཏེ་སོ་སྐྱེའི་ལས་མཐོང་སྤང་སྤོང་བས་སྤང་བ་དང་ལས་འཕོ་བ་སྟེ་འཇིག་པ་ཡིས་དེ་
དག་གི་ཆུད་མི་ཟ་བ་འཇིག་པར་འགྱུར་ན་མི་འཐད་དེ། དེ་ལ་སྟེ་དེའི་ཚེ་ན་ལས་བྱས་པ་ཆུད་ཟོས་ཤིང་འཇིག་
པར་འགྱུར་བའི་ཕྱིར་ལ་སོགས་པས་ན་གཞན་སྡུད་དོ། ། ཆུད་མི་ཟ་བ་དེ་མཐོང་ལམ་གྱིས་སྤོང་ན་ནི་མི་འཐད་དེ།
འཕགས་པའི་རྒྱུད་ལ་ལས་ཀྱི་འབྲས་བུ་གང་ཡང་མི་འབྱུང་པར་འགྱུར་བས་ལས་མ་བྱས་པ་དང་ཕྲད་པ་དང་བྱས་
པ་ཆུད་ཟོས་པའི་སྐྱོན་རྣམས་སུ་ནི་ཐལ་བར་འགྱུར་བའི་ཕྱིར། གསུམ་པ་ལ་གཉིས། སྐྱེ་ཚུལ་དང་། འགག་
ཚུལ་ལོ། ། དང་པོ་ནི། ཁམས་མཚུངས་ལས་ནི་ཆ་མཚུངས་དང༌། ། ཆ་མི་མཚུངས་པ་ཐམས་ཅད་ཀྱི། ། དེ་
ནི་ཉིང་མཚམས་སྦྱོར་བའི་ཚེ། །གཅིག་པུ་ཁོ་ན་སྐྱེ་བར་འགྱུར། ། མཐོང་བའི་ཆོས་ལ་རྣམ་གཉིས་པོ། །



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ཐམས་ཅད་ལས་དང་ལས་ཀྱི་དེ། ། ཐ་དད་པར་ནི་སྐྱེ་འགྱུར་ཞིང༌། ། རྣམ་པར་སྨིན་ཀྱང་གནས་པ་ཡིན། །
ཞེས་སོ། །ཉིང་མཚམས་སྦྱོར་བའི་ཚེ་ཆུད་མི་ཟ་བ་སྐྱེ་ཚུལ་ཡོད་དེ། ཁམས་མཚུངས་པ་ཉིང་མཚམས་སྦྱོར་བའི་
ཚེ་ལས་ནི་ཆ་སྟེ་རིགས་མཚུངས་པ་དང་། ཆ་སྟེ་རིགས་མི་མཚུངས་པ་ཐམས་ཅད་ཀྱི་ཆུ་མི་ཟ་བ་དེ་ནི་ཁམས་
གསུམ་པོ་གང་དུ་ཉིང་མཚམས་སྦྱོར་བའི་ཚེ་ལས་ཐམས་ཅད་བཤིག་ནས་གཅིག་པུ་ཁོ་ན་སྐྱེ་བར་འགྱུར་བའི་ཕྱིར།
ཉིང་མཚམས་སྦྱར་ནས་ཆུད་མི་ཟ་བ་སྐྱེ་ཚུལ་ཡོད་དེ། ཆུད་མི་ཟ་བ་དེ་ནི་མཐོང་བའི་ཆོས་ཚེ་འདི་ལ་ཟག་བཅས་
དང་ཟག་མེད་རྣམ་པ་གཉིས་པོ་ཐམས་ཅད་ཀྱི་སྟེ་སེམས་པ་དང་བསམ་པའི་དགེ་མི་དགེའི་ལས་དང་ལས་ཀྱི་ཆུད་
མིཟ་བ་དེ་ཐ་དད་པ་ནི་རེ་རེ་སྐྱེ་བར་འགྱུར་ཞིང་། རྣམ་པར་སྨིན་པ་བྱུང་ཟིན་ཀྱང་གནས་པ་ཡིན་པའི་ཕྱིར།
གཉིས་པ་ནི། དེ་ནི་འབྲས་བུ་འཕོ་བ་དང་། ། ཤི་བར་གྱུར་ན་འགག་པར་འགྱུར། ། དེ་ཡི་རྣམ་དབྱེ་ཟག་མེད་
དང་། ། ཟག་དང་བཅས་པར་ཤེས་པར་བྱ། ། ཞེས་སོ། ། ཆུད་མི་ཟ་བ་དེ་ཞིག་ནས་འགྲོ་བའི་སྐབས་གཉིས་
ཡོད་དེ། དེ་ནི་རྒྱུན་ཞུགས་ལ་སོགས་པའི་འབྲས་བུ་འཕོ་བའི་དུས་དང་། ཤི་བར་གྱུར་པའི་ཚེ་ན་འགག་པར་
འགྱུར་བ་གཉིས་ཡོད་པའི་ཕྱིར། ཆུད་མི་ཟ་བ་དེའི་དབྱེ་བ་ནི་རྣམ་པ་གཉིས་ཏེ། ཟག་མེད་དང་ཟག་པ་དང་
བཅས་པའི་ཁྱད་པར་གཉིས་སུ་ཤེས་པར་བྱ་བ་ཡིན་པའི་ཕྱིར། གསུམ་པ་ནི། སྟོང་པ་ཉིད་དང་ཆད་པ་
དང་། ། འཁོར་བ་དང་ནི་རྟག་པ་མིན། ། ལས་རྣམས་ཆུད་མི་ཟ་བའི་ཆོས། ། སངས་རྒྱས་རྣམས་ཀྱིས་
བསྟན་པ་ཡིན། ། ཞེས་སོ། ། ལས་ནི་བྱས་མ་ཐག་ཏུ་འགག་ལ་བདག་མེད་པའི་སྟོང་པ་ཉིད་དུ་འཐད་པས་
ཆད་པའི་སྐྱོན་མེད་དེ། ཆུད་མི་ཟ་བས་བཟུང་བའི་ལས་ཀྱི་འབྲས་བུ་འཐད་པའི་ཕྱིར་དང་། ལས་ཀྱིས་འགྲོ་བ་
ལྔའི་འཁོར་བ་འགྲུབ་པ་ཡང་ཡིན་པའི་ཕྱིར། ལས་རྟག་པར་སྨྲ་པ་ཡང་མིན་ཏེ། སྐད་ཅིག་གཉིས་པར་མི་གནས་
པར་འདོད་པའི་ཕྱིར། ལས་རྣམས་ཆུད་མི་ཟ་བ་ཞེས་པའི་ཆོས་འདི་ནི་ཆོས་ཅན། ཁྱོད་གང་གིས་བསྟན་པ་ཡོད་
དེ། སངས་རྒྱས་རྣམས་ཀྱིས་བསྟན་པ་ཡིན་པའི་ཕྱིར། གཉིས་པ་ལ་གསུམ། ལས་དང་རང་བཞིན་མེད་པས་
རྟག་ཆད་སྤོང་ཚུལ། ལས་རང་བཞིན་གྱིས་ཡོད་པ་དགག་པ། རང་བཞིན་མེད་པ་ལ་བྱ་བྱེད་འཐད་པའི་
དཔེའོ། །དང་པོ་ནི། གང་ཕྱིར་ལས་ནི་སྐྱེ་བ་མེད། ། འདི་ལྟར་རང་བཞིན་མེད་དེའི་ཕྱིར། ། གང་ཕྱིར་དེ་
ནི་མ་སྐྱེས་པ། ། དེ་ཕྱིར་ཆུད་ཟར་མི་འགྱུར་རོ། ། ཞེས་སོ། ། ལས་རང་གི་ངོ་བོས་སྐྱེས་ན་ནི་རྟག་ཆད་གང་
རུང་དུ་འགྱུར་ནའང་གང་གི་ཕྱིར་ལས་དེ་ནི་ཆོས་ཅན། རང་བཞིན་གྱིས་སྐྱེ་བ་མེད་དེ། འདི་ལྟར་རང་བཞིན་
གྱིས་མེད་པ་དེའི་ཕྱིར། ། རྒྱུ་མཚན་གང་གི་ཕྱིར་ལས་དེ་ནི་ཆོས་ཅན། ཆུད་ཟ་བར་མི་འགྱུར་ཏེ། རང་བཞིན་
གྱིས་མ་སྐྱེས་པའི་དེའི་ཕྱིར། ལན་སྔ་མ་གཉིས་ནི་ཐུན་མོང་བ་ཡིན་ལ། ཕྱི་མ་འདི་ནི་ཐུན་མོང་མ་ཡིན་པའི་རང་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལུགས་ཀྱི་ལན་ཡིན་ཏེ། འཇུག་པ་ལས། གང་ཕྱིར་རང་བཞིན་གྱིས་དེ་མི་འགག་པ། ། དེ་ཕྱིར་ཀུན་གཞི་མེད་
ཀྱང་འདི་ནུས་ཕྱིར། ། ལ་ལར་ལས་འགགས་ཡུན་རིང་ལོན་ལས་ཀྱང་། །འབྲས་བུ་ཡང་དག་འབྱུང་བར་རིག་
པར་གྱིས། ། ཞེས་ གསུངས་ པའི་ཕྱིར། གཉིས་ པ་ ལ་ གཉིས། རང་ བཞིན་ གྱིས་ ཡོད་ པ་ ལ་ གནོད་བྱེད་
དང་། ། དེའི་སྒྲུབ་བྱེད་དགག་པའོ། དང་པོ་ལ་གཉིས། རྟོག་ཅིང་མ་བྱས་པར་ཐལ་བ་དང་། རྣམ་སྨིན་
ཐུག་མེད་དུ་འབྱིན་པར་ཐལ་བའོ། ། དང་པོ་ལ་གཉིས། དངོས་དང་། དེ་འདོད་པ་ལ་གནོད་བྱེད་དོ། །
དང་པོ་ནི། གལ་ཏེ་ལས་ལ་རང་བཞིན་ཡོད། ། རྟག་པར་འགྱུར་བ་ཐེ་ཚོམ་མེད། ། ལས་ནི་བྱས་པ་མ་ཡིན་
འགྱུར། ། རྟ་ག་ལ་བྱ་བ་མེད་ཕྱིར་རོ། ། ཞེས་སོ། ། གལ་ཏེ་ལས་ལ་རང་བཞིན་གྱིས་གྲུབ་པ་ཡོད་ན་མི་འཐད་
དེ། ཐེ་ཚོམ་མེད་པར་རྟག་པར་འགྱུར་བའི་ཕྱིར་རོ། ། དེ་ལྟར་ན་ལས་དེ་ཆོས་ཅན། བྱེད་པ་པོས་བྱས་པ་མ་
ཡིན་པར་འགྱུར་ཏེ། རྟག་པ་ཡིན་པའི་ཕྱིར། ཁྱབ་སྟེ། རྟག་པ་ལ་བྱེད་པོས་བྱ་བ་མེད་པའི་ཕྱིར། འདོད་ན་མི་
འཐད་དེ། ལས་མ་བྱས་པ་དང་ཕྲད་པ་མེད་པའི་ཕྱིར། གཉིས་པ་ལ་གཉིས། བསྟན་བཅོས་དང་འགལ་བ་
དང་། འཇིག་རྟེན་གྲགས་པ་དང་འགལ་བའོ།དང་པོ་ནི། ཅི་སྟེ་ལས་ནི་མ་བྱས་ན། ། མ་བྱས་པ་དང་ཕྲད་
འཇིག་འགྱུར། ། ཚངས་སྤྱོད་གནས་པ་མ་ཡིན་པའང་། ། དེ་ལ་སྐྱོན་དུ་ཐལ་བར་འགྱུར། །ཞེས་སོ། ། ཅི་
སྟེ་ལས་ནི་བྱེད་པ་པོས་མ་བྱས་ན་སྲོག་གཅོད་སོགས་མ་བྱས་ཀྱང་དེ་བྱས་པ་དང་འབྲེལ་བས་ལས་མ་བྱས་པའི་
འབྲས་བུ་དང་ཕྲད་པའི་འཇིག་པར་འགྱུར་བར་ཐལ། ལས་ནི་མ་བྱས་ཀྱང་རྣམ་སྨིན་འབྱུང་བའི་ཕྱིར། ཚངས་
སྤྱོད་ལ་གནས་ཀྱང་དེ་ལ་གནས་པ་མ་ཡིན་པའི་སྐྱོན་དུའང་འགྱུར་བར་ཐལ། མི་ཚངས་སྤྱོད་མ་བྱས་པར་ཡོད་
པའི་ཕྱིར། གཉིས་པ་ནི། ཐ་སྙད་ཐམས་ཅད་ཉིད་དང་ཡང་། ། འགལ་བར་འགྱུར་བར་ཐེ་ཚོམ་མེད། །
བསོད་ནམས་དང་ནི་སྡིག་བྱེད་པའི། ། རྣམ་པར་དབྱེ་བའང་འཐད་མི་འགྱུར། ། ཞེས་སོ། ། དེ་ལྟར་ན་
ཞིང་རྨོས་ཤིག སྣམ་བུ་ཐོགས་ཤིག་ཅེས་བྱ་བ་ལ་སོགས་པའི་འཇིག་རྟེན་གྱི་ཐ་སྙད་ཐམས་ཅད་ཉིད་དང་ཡང་
འགལ་བར་འགྱུར་བར་ཐེ་ཚོམ་མེད་དེ། ལས་མ་བྱས་ན་སྣམ་བུ་སོགས་ཀྱང་མ་བྱས་པར་འབྱུང་དགོས་པར་
མཚུངས་པའི་ཕྱིར། འདི་ནི་བསོད་ནམས་བྱེད་པ་དང་འདི་ནི་སྡིག་བྱེད་པ་བྱེད་པའོ་ཞེས་པའི་རྣམ་པར་དབྱེ་
བའང་འཐད་པར་མི་འགྱུར་བར་ཐལ། དེ་གཉིས་མ་བྱས་པར་འབྱུང་བའི་ཕྱིར། གཉིས་པ་ནི། དེ་ནི་རྣམ་པར་
སྨིན་གྱུར་པ། ། ཡང་དང་ཡང་དུ་རྣམ་སྨིན་འགྱུར། ། གལ་ཏེ་རང་བཞིན་ཡོད་ན་ནི། ། གང་ཕྱིར་ལ་གནས་
དེ་ཡི་ཕྱིར། ། ཞེས་སོ། ། ལས་དེ་ནི་ཆོས་ཅན། རྣམ་སྨིན་སྨིན་ཟིན་པར་གྱུར་པས་ཀྱང་ཡང་དང་ཡང་དུ་རྣམ་
སྨིན་ཐུག་མེད་དུ་འབྱིན་པར་འགྱུར་བར་ཐལ། རང་བཞིན་གྱིས་ཡོད་པའི་ཕྱིར། ཁྱབ་པ་ཡོད་དེ། གལ་ཏེ་ལས་



༄༅། ། དབུ་པ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་ག་ཟིངས། །
རང་བཞིན་གྱིས་ཡོད་ན་ནི་གང་གི་ཕྱིར་རྣམ་སྨིན་ཕྱུང་མ་ཕྱུང་བའི་སྐབས་ཐམས་ཅད་དུའང་ལས་དེ་རང་གི་ངོ་བོ་
ལས་མི་ཉམས་པར་གནས་དགོས་པ་དེའི་ཕྱིར། གཉིས་པ་ལ་གསུམ། ལས་རང་བཞིན་གྱིས་ཡོད་པའི་སྒྲུབ་བྱེད་
དགག ལས་ཉོན་གཉིས་ཀ་རང་བཞིན་གྱིས་ཡོད་པའི་སྒྲུབ་བྱེད་དགག ལས་རང་བཞིན་གྱིས་ཡོད་པའི་སྒྲུབ་
བྱེད་གཞན་དགག་པའོ། ། དང་པོ་ནི། ལས་འདི་ཉོན་མོངས་བདག་ཉིད་ལ། ། ཉོན་མོངས་དེ་དག་ཡང་དག་
མིན། ། གལ་ཏེ་ཉོན་མོངས་ཡང་དག་མིན། ། ལས་ནི་ཡང་དག་ཇི་ལྟར་ཡིན། ། ཞེས་སོ། ། ཟག་བཅས་ཀྱི་
ལས་འདི་ཉོན་མོངས་པའི་བདག་ཉིད་ལས་བྱུང་བ་ཡིན་ལ། ཉོན་མོངས་དེ་དག་ཀྱང་ཆོས་ཅན། ཡང་དག་པར་
ཡོད་པ་མིན་ཏེ། རྣམ་རྟོག་གི་དབང་ལས་བྱུང་བའི་ཕྱིར་རོ། ། གལ་ཏེ་ཉོན་མོངས་དེ་དག་ཡང་དག་པར་ཡོད་
པ་མིན་པ་དེའི་ཚེ་དེ་ལས་བྱུང་བའི་ལས་ནི་ཆོས་ཅན། ཡང་དག་པ་ཇི་ལྟར་ཡིན་ཏེ་མ་ཡིན་པར་ཐལ། ཁྱོད་ཀྱི་རྒྱུ་
ནི་ཡང་དག་པར་མ་གྲུབ་པའི་ཕྱིར། གཉིས་པ་ནི། ལས་དང་ཉོན་མོངས་འདི་དག་ནི། ། ལུས་རྣམས་ཀྱི་ནི་
རྐྱེན་དུ་བསྟན། །གལ་ཏེ་ལས་དང་ཉོན་མོངས་པ། ། དེ་སྟོང་ལུས་ལ་ཇི་ལྟར་བརྗོད། ། ཅེས་སོ། ། རྒྱལ་
བས་ལས་དང་ཉོན་མོངས་པ་དག་ནི་ལུས་རྣམས་ཀྱི་ནི་རྐྱེན་དུ་བསྟན་ལ། བ།ལ་ཏེ་ལས་དང་ཉོན་མོངས་པ་དེ་དག་
རང་བཞིན་གྱིས་སྟོང་པར་བཤད་ཟིན་པ་ལྟར་འཐད་པར་གྲུབ་ན་དེའི་ཚེ་ལས་དེ་དག་གི་འབྲས་བུ་ལུས་ནི་ཆོས་
ཅན། ཁྱོད་ལ་རང་བཞིན་མེད་པར་བརྗོད་པ་ལྷག་མ་ཅི་ལྟར་རམ་ཅི་ཞིག་ཡོད་དེ། ལོགས་སུ་བརྗོད་དུ་མི་དགོས་
པའི་ཕྱིར། གསུམ་པ་ནི། མ་རིག་བསྒྲིབས་པའི་སྐྱེ་བོ་གང་། ། སྲེད་ལྡན་དེ་ནི་ཟ་བ་པོ། ། དེ་ཡང་བྱེད་ལས་
གཞན་མིན་ཞིང་། ། དེ་ཉིད་དེ་ཡང་མ་ཡིན་ནོ། །གང་གི་ཕྱིར་ན་ལས་འདི་ནི། །རྐྱེན་ལས་བྱུང་བ་མ་ཡིན་
ཞིང༌། ། རྐྱེན་མིན་ལས་བྱུང་ཡོད་མིན་ན། ། དེ་ཕྱིར་བྱེད་པ་པོ་ཡང་མེད། ། གལ་ཏེ་ལས་དང་བྱེད་མེད་
ན། ། ལས་སྐྱེས་འབྲས་བུ་ག་ལ་ཡོད། །ཅི་སྟེ་འབྲས་བུ་ཡོད་མིན་ན། ། ཟ་བ་པོ་ལྟ་ག་ལ་ཡོད། །ཅེས་
སོ། ། ཁོ་ན་རེ། ལས་ཀྱི་འབྲས་བུ་མྱོང་བ་པོ་རང་བཞིན་གྱིས་ཡོད་དེ། མ་རིག་པས་བསྒྲིབས་པའི་སྐྱེ་བོ་གང་
སྲེད་པའི་འཆིང་བ་དང་ལྡན་པ་དེ་ནི་ལས་ཀྱི་འབྲས་བུའི་ཐ་བ་པོ་དང་། དེ་ཡང་རྒྱུའི་བྱེད་པ་པོ་ལས་གཞན་མིན་
ཞིང་ཟ་བ་པོ་དེ་ཉིད་ལས་ཀྱི་བྱེད་པ་པོ་དེ་ཡང་མ་ཡིན་ཏེ། དེ་ཉིད་དང་གཞན་དུ་བརྗོད་དུ་མེད་པའི་ཕྱིར་རོ་ཞེ་ན།
གང་གི་ཕྱིར་ན་ལས་འདི་ནི་ཆོས་ཅན། རྐྱེན་ལས་རང་བཞིན་གྱིས་བྱུང་བ་མིན་པར་ཐལ། རྐྱེན་བཞི་ལས་བྱུང་བ་
རང་བཞིན་གྱིས་ཡོད་པ་མ་ཡིན་པར་བཤད་ཟིན་པའི་ཕྱིར། རྐྱེན་མིན་ལས་བྱུང་པ་མ་ཡིན་པར་ཐལ། དེ་འདྲ་
ཡོད་པ་མ་ཡིན་པའི་ཕྱིར། དེའི་ཕྱིར་ལས་ཀྱི་བྱེད་པ་པོ་ཡང་རང་བཞིན་གྱིས་མེད་དེ། གལ་ཏེ་ལས་དང་བྱེད་པ་
པོ་རང་བཞིན་གྱིས་མེད་ན་ལས་ལས་སྐྱེས་པའི་འབྲས་བུ་ངོ་བོས་གྲུབ་པ་ག་ལ་ཡོད་དེ་མེད་ལ། ཅི་སྟེ་ལས་ཀྱི་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྲས་བུ་ངོ་བོ་ཉིད་ཀྱིས་ཡོད་པ་མ་ཡིན་ན་དེའི་ཟ་བ་པོ་ངོ་བོས་གྲུབ་པ་ལྟ་ག་ལ་ཡོད་དེ། རྒྱུ་འབྲས་གཉིས་རང་
བཞིན་གྱིས་ཡོད་ན་ཡོད་མཉམ་དང་མེད་ན་མེད་མཉམ་དུ་མཚུངས་པའི་ཕྱིར་རོ། ། གསུམ་པ་ནི། ཅི་ལྟར་སྟོན་
པས་སྤྲུལ་པ་ནི། ། རྫུ་འཕྲུལ་ཕུན་ཚོགས་ཀྱིས་སྤྲུལ་ཞིང་། ། སྤྲུལ་པ་དེ་ཡང་སྤྲུལ་པ་ན། ། སླར་ཡང་གཞན་ནི་
སྤྲུལ་པ་ལྟར། ། དེ་བཞིན་བྱེད་པོ་དེ་ལས་གང་། །བྱས་པའང་སྤྲུལ་པའི་རྣམ་པ་བཞིན། ། དཔེར་ན་སྤྲུལ་
པས་སྤྲུལ་གཞན་ཞིག། སྤྲུལ་པ་མཛད་པ་དེ་བཞིན་ནོ། ། ཉོན་མོངས་ལས་དང་ལུས་རྣམས་དང་། ། བྱེད་པ་
པོ་དང་འབྲས་བུ་དག། དྲི་ཟའི་གྲོང་ཁྱེར་ལྟ་བུ་དང་། ། སྨིག་རྒྱུ་རྨི་ལམ་འདྲ་བ་ཡིན། ། ཞེས་སོ། ། གལ་ཏེ་
ལས་འབྲས་རང་བཞིན་གྱིས་མེད་ན་སྟོན་པས་ལས་འབྲས་ཀྱི་རྣམ་གཞག་གསུངས་པ་ཐམས་ཅད་ལ་སྐུར་པ་བཏབ་
པར་འགྱུར་རོ་ཞེ་ན། སྐྱོན་མེད་དེ། ཇི་ལྟར་ཏེ་དཔེར་ན་སྟོན་པས་རྫུ་འཕྲུལ་ཕུན་ཚོགས་ཀྱིས་སྤྲུལ་པ་སྤྲུལ་པ་དེ་
ཡང་སྤྲུལ་པ་ན།སྤྲུལ་པ་དེས་ཀྱང་སླར་ཡང་སྤྲུལ་པ་གཞན་ཞིག་སྤྲུལ་པ་ལྟར། སྤྲུལ་པ་དེ་གཉིས་རང་བཞིན་གྱིས་
སྟོང་ཡང་ཐ་སྙད་དུ་བྱ་བྱེད་འཐད་པ་དེ་བཞིན་དུ་ལས་ཀྱི་བྱེད་པ་པོ་ནི་སྤྲུལ་པའི་རྣམ་པ་བཞིན་རང་བཞིན་གྱིས་
སྟོང་པ་ཡིན་ལ། བྱེད་པ་པོ་དེས་ལས་གང་ཅུང་ཟད་ཅིག་བྱས་པ་དེའང་དཔེར་ན་སྤྲུལ་པས་སྤྲུལ་པ་གཞན་ཞིག་
སྤྲུལ་པར་མཛད་པ་དེ་བཞིན་དུ་རང་བཞིན་གྱིས་སྟོང་པའི་ཕྱིར་རོ། ། སྤྲུལ་པའི་དཔེ་ཙམ་དུ་མ་ཟད་དཔེ་གཞན་
འདི་དག་གིས་རང་བཞིན་མེད་པ་ལ་བྱ་བྱེད་འཐད་པའི་ཚུལ་ཤེས་པར་བྱ་སྟེ། ཆགས་སོགས་ཀྱི་ཉོན་མོངས་པ་
དང་བསོད་ནམས་དང་བསོད་ནམས་མིན་པ་དང་མི་གཡོ་བའི་ལས་དང་ལུས་རྣམས་དང་བྱེད་པ་པོ་དང་འབྲས་བུ་
རྣམ་སྨིན་དག་ནི་དྲི་ཟའི་གྲོང་ཁྱེར་ལྟ་བུ་དང་སྨིག་རྒྱུ་དང་རྨི་ལམ་དང་འདྲ་བར་རང་བཞིན་གྱིས་མེད་པ་ཡིན་པར་
རིག་པར་བྱ་དགོས་པར་མཚུངས་པའི་ཕྱིར་རོ། ། གཉིས་པ་ནི། དཀོན་མཆོག་སྤྲིན་ལ་སོགས་པའི་ལུང་རྣམས་
སོ། ། གསུམ་པ་ནི། ལས་བརྟག་པ་ཞེས་བྱ་བ་རབ་ཏུ་བྱེད་པ་བཅུ་བདུན་པའི་རྣམ་བཤད་དོ། །
གསུམ་པ་བདག་མེད་པའི་དེ་ཁོ་ན་ཉིད་ལ་འཇུག་ཚུལ་ལ་གསུམ། རབ་བྱེད་ཀྱི་གཞུང་བཤད་པ། ལུས་
དང་སྦྱར་བ་དང་། མཚན་བསྟན་པའོ། ། དང་པོ་ལ་ལྔ། དེ་ཁོ་ན་ཉིད་ལ་འཇུག་ཚུལ། ལུང་དང་འགལ་སྤོང་།
དེ་ཁོ་ན་ཉིད་ལ་བཀྲི་བའི་རིམ་པ། དེ་ཁོ་ན་ཉིད་ཀྱི་མཚན་ཉིད། དོན་དེ་ངེས་པར་བསྒྲུབ་དགོས་པར་བསྟན་
པའོ། ། དང་པོ་ལ་གཉིས། ལྟ་བ་གཏན་ལ་དབབ་པ་དང་། བསྒོམས་པས་ཉེས་སྐྱོན་ལྡོག་ཚུལ་ལོ། ། དང་པོ་
ལ་གཉིས། བདག་ངོ་བོ་ཉིད་ཀྱིས་གྲུབ་པ་དགག་པ་དང༌། དེས་བདག་གི་བ་ངོ་བོས་གྲུབ་པ་ཁེགས་ཚུལ་ལོ། །
དང་པོ་ལ་གཉིས། དང་པོར་དཔྱོད་ལུགས་དང་། དེ་ནས་ལྟ་བ་གཏན་ལ་འབེབས་ལུགས་སོ། ། དང་པོ་ནི
ཊཱིཀ་ཆེན་ལས་ཤེས་པར་བྱ་ལ། གཉིས་པ་ལ་གཉིས། བདག་ཕུང་གཉིས་རང་བཞིན་གཅིག་ཡིན་པ་དགག་པ་



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དང་། རང་བཞིན་ཐ་དད་ཡིན་པ་དགག་པའོ། ། དང་པོ་ནི། གལ་ཏེ་ཕུང་པོ་བདག་ཡིན་ན། ། སྐྱེ་དང་
འཇིག་པ་ཅན་དུ་འགྱུར། ། ཞེས་སོ། ། སྤྱིར་ཐ་སྙད་པའི་བདག་ཡོད་ཀྱང་འདིར་དེ་རང་བཞིན་གྱིས་གྲུབ་པ་
འགོག་པའི་དབང་དུ་མཛད་པས་ན། བདག་དེ་ཕུང་པོ་དང་རང་བཞིན་གྱིས་གཅིག་གམ་ཐ་དད་གང་ཡིན་སྙམ་
དུ་བརྟག་པར་བྱ་སྟེ། ཡོད་ན་གཅིག་དང་ཐ་དད་གང་རུང་ལས་མི་འདའ་བའི་ཕྱིར་རོ། ། དེ་ལྟར་བརྟགས་པ་
ན་གལ་ཏེ་ཕུང་པོ་དང་བདག་གཉིས་རང་གི་མཚན་ཉིད་ཀྱིས་གྲུབ་པའི་རང་བཞིན་གཅིག་ཡིན་ན་དེ་ནི་མི་འཐད་
དེ་བདག་དེ་སྐད་ཅིག་སོ་སོ་ལ་སྐྱེ་བ་དང་འཇིག་པ་ཅན་དུ་འགྱུར་བའི་ཕྱིར། དེར་ཐལ། ཕུང་པོ་རྣམས་ནི་སྐྱེ་བ་
དང་འཇིག་པར་མཐོང་བའི་ཕྱིར། བདག་ཕུང་པོ་སྤྱི་ཙམ་དང་རང་བཞིན་གཅིག་ཡིན་ན། ཚེ་འདིའི་ཕུང་པོ་
དང་ཡང་གཅིག་ཏུ་འགྱུར་ལ་དེ་ནི་མི་རིགས་ཏེ། ཚེ་འདིའི་ཕུང་པོ་ཕྱི་མར་མི་འབྱུང་བ་ལྟར་བདག་ཀྱང་ཕྱི་མར་མི་
སྐྱེ་བའམ། ཡང་ན་བདག་ཕྱི་མར་སྐྱེ་བ་ལྟར་ཚེ་འདིའི་ཕུང་པོ་ཉིད་ཀྱང་ཕྱི་མར་ཉིང་མཚམས་སྦྱོར་བར་འགྱུར་
བའི་ཕྱིར། གཞན་ཡང་ཕུང་པོའི་སྐད་ཅིག་སོ་སོ་ལ་བདག་སྐྱེ་འཇིག་བྱེད་ནའང་མི་འཐད་དེ། རང་གི་མཚན་
ཉིད་ཀྱིས་གྲུབ་པའི་སྐད་ཅིག་སོ་སོ་བ་ལ་འབྲེལ་བ་འཇོག་མི་ནུས་པས་སྐྱེ་བ་དྲན་པའང་མི་སྲིད་པར་ཐལ་བའི་ཕྱིར།
གཞན་ཡང་ཕུང་པོ་སོ་སོ་བ་རེ་རེ་དང་གཅིག་ན་མི་འཐད་དེ། ཕུང་པོ་ལ་མང་པོ་ཡོད་པ་ལྟར་བདག་ཀྱང་ངོ་བོ་ཐ་
དད་པ་དུ་མ་དུས་གཅིག་ཏུ་ཡོད་པར་འགྱུར་ན་དེ་ནི་མ་མཐོང་བའི་ཕྱིར། གཉིས་ཀ་ལྟར་ནའང་བདག་ཕུང་པོའི་
རྣམ་གྲངས་ཙམ་དུ་འགྱུར་ཞིང་། ཉེ་བར་ལེན་པ་པོ་དང་བླང་བྱ་ཐམས་ཅད་ཀྱང་གཅིག་ཏུ་འགྱུར་པའི་སྐྱོན་ཡོད་
དོ། ། གཉིས་པ་ནི། གལ་ཏེ་ཕུང་པོ་རྣམས་ལས་གཞན། ། ཕུང་པོའི་མཚན་ཉིད་མེད་པར་འགྱུར། ། ཞེས་
སོ། ། གལ་ཏེ་བདག་དེ་ཕུང་པོ་རྣམས་ལ་རང་བཞིན་གྱིས་གཞན་དུ་གྲུབ་ན་མི་འཐད་དེ། བདག་དེ་ལ་ཕུང་པོ་
འདུས་བྱས་སུ་མཚོན་པའི་མཚན་ཉིད་སྐྱེ་འཇིག་གནས་གསུམ་མེད་པར་འགྱུར་བའི་ཕྱིར། རྟ་ནི་བ་ལང་གི་
མཚན་ཉིད་དང་བྲལ་བ་བཞིན་ནོ། ། བདག་ནི་ཕུང་པོ་འདུས་བྱས་སུ་མཚོན་པའི་མཚན་ཉིད་ཅན་ཡིན་ཏེ།
ཕུང་པོ་ལ་བརྟེན་ནས་བདག་ཏུ་འདོགས་ཤིང་བདག་སྐྱེ་འཇིག་གནས་གསུམ་བྱེད་པ་ནི་ཕུང་པོ་དེ་ལྟར་བྱེད་པའི་
སྒོ་ནས་འཇོག་པའི་ཕྱིར། གཞན་ཡང་གཟུགས་ཕུང་ནི་གཟུགས་སུ་རུང་བ་དང་། ཚོར་བ་མྱོང་བའི་མཚན་ཉིད་
ཅན་སོགས་ལས་བདག་ངོ་བོ་ཉིད་ཀྱིས་གཞན་དུ་གྲུབ་པར་ཐལ། བདག་ཕུང་གཉིས་ངོ་བོ་ཉིད་ཀྱིས་ཐ་དད་དུ་
གྲུབ་པའི་ཕྱིར། འདོད་ན། གཟུགས་ལས་སེམས་གཞན་དུ་འཛིན་པ་བཞིན་དུ་བདག་ཕུང་པོ་ལས་ངོ་བོ་ཐ་དད་
པའི་ཚུལ་གྱིས་མཐོང་བར་ཐལ་ལོ། ། མདོར་ན་བདག་ཕུང་གཉིས་རང་གི་མཚན་ཉིད་ཀྱིས་གཅིག་ཏུ་གྲུབ་ན་
བདག་སྤྱི་ཙམ་པ་དང་བདག་བྱེ་བྲག་པ་རྣམས་གཅིག་ཏུ་འགྱུར་བས་བདག་སྤྱི་ཙམ་དེ་ཚེ་འདི་དང་སྔ་ཕྱི་གཉིས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུའང་འཇུག་པ་དེ་བཞིན་དུ། བདག་བྱེ་བྲག་པ་རྣམས་ཀྱང་ཚེ་སྔ་ཕྱི་ཐམས་ཅད་དུ་ཡོད་པར་ཐལ་བ་དང་།
ཡང་ན་ཚེ་འདིའི་བདག་སོགས་བདག་བྱེ་བྲག་པ་རྣམས་ནི་ཚེ་སྔ་ཕྱི་ཐམས་ཅད་དུ་མི་འབྱུང་བའི་རེ་རེ་བ་ཡིན་པ་དེ་
བཞིན་དུ་བདག་སྤྱི་ཙམ་པ་དེ་ཡང་དེ་ལྟར་འགྱུར་ལ། དེ་གཉིས་རང་གི་མཚན་ཉིད་ཀྱིས་ཐ་དད་ན་སྐྱེ་བ་སྔ་ཕྱི་
བར་གསུམ་གྱི་བདག་རྣམས་ནི་འབྲེལ་མེད་ཀྱི་སོ་སོ་བར་འགྱུར་བ་སོགས་སོ། ། གཉིས་པ་ནི། བདག་ནི་ཡོད་པ་
མ་ཡིན་ན། ། བདག་གི་ཡོད་པར་ག་ལ་འགྱུར། ། ཞེས་སོ། ། གལ་ཏེ་བདག་གི་བ་རང་བཞིན་གྱིས་གྲུབ་བོ་
སྙམ་ན། བཤད་པ་ལྟར་བདག་ནི་ངོ་བོ་ཉིད་ཀྱིས་ཡོད་པ་མ་ཡིན་ན་བདག་གི་ལ་ཡང་ངོ་བོས་ཡོད་པར་ག་ལ་
འགྱུར་ཏེ། ཁྱད་གཞི་མེད་པའི་ཁྱད་ཆོས་མི་རིགས་པའི་ཕྱིར། གཉིས་པ་བསྒོམ་ཚུལ་ནི། བདག་དང་བདག་གི་
ཞི་བའི་ཕྱིར། ། ངར་འཛིན་ང་ཡིར་འཛིན་མེད་འགྱུར། ། ང་དང་ང་ཡིར་འཛིན་མེད་གང་། ། དེ་ཡང་ཡོད་
པ་མ་ཡིན་ཏེ། ། ངར་འཛིན་ང་ཡིར་འཛིན་མེད་པར། ། གང་གིས་མཐོང་བས་མི་མཐོང་ངོ༌། ། ཞེས་སོ། །
ངདང་ངར་འཛིན་གྱི་ཡུལ་བདག་དང་བདག་གི་བའི་མཚན་མ་ཉེ་བར་ཞི་བའི་ཕྱིར་རྣལ་འབྱོར་པས་ང་རང་
བཞིན་གྱིས་གྲུབ་པར་འཛིན་པ་དང་ང་ཡི་བ་རང་བཞིན་གྱིས་གྲུབ་པར་འཛིན་པའི་འཇིག་ལྟ་སྤངས་ནས་མེད་པར་
འགྱུར་ཏེ། འཇིག་ལྟ་གཉིས་ཀྱི་ཞེན་ཡུལ་མེད་པར་རྟོགས་པའི་ཡང་དག་པའི་དོན་ལ་ཞུགས་པའི་ཕྱིར། དེ་དག་
དང་དེ་ལས་གཞན་པའི་ངར་འཛིན་པ་དང་ང་ཡིར་འཛིན་པ་མེད་ཅིང་སྤོང་བ་གང་ཡིན་པའི་རྣལ་འབྱོར་པ་དེ་
ཡང་ངོ་བོ་ཉིད་ཀྱིས་ཡོད་པ་མ་ཡིན་ཏེ། གང་གིས་ངར་འཛིན་པ་དང་ང་ཡིར་འཛིན་པ་མེད་པར་སྤོང་པའི་རྣལ་
འབྱོར་པ་ངོ་བོས་ཡོད་དོ་སྙམ་དུ་མཐོང་བ་སྟེ་འཛིན་པ་དེས་ནི་དེ་ཁོ་ན་ཉིད་ཀྱི་དོན་མི་མཐོང་བའི་ཕྱིར། གསུམ་
པ་ནི། ནང་དང་ཕྱི་རོལ་ཉིད་དག་ལ། ། བདག་དང་བདག་གི་སྙམ་ཟད་ན། ། ཉེ་བར་ལེན་པ་འགག་འགྱུར་
ཞིང་། ། དེ་ཟད་པས་ན་སྐྱེ་བ་ཟད། ། ཅེས་སོ། ། དེ་ལྟར་བདག་དང་བདག་གི་བ་ཡང་དམིགས་པས་ནང་
དང་ཕྱི་རོལ་གྱི་བདག་དང་བདག་གི་བ་ཉིད་ད་ག་ལ་བདག་དང་བདག་གི་སྙམ་པའི་འཇིག་ལྟ་གཉིས་ཟད་ན་ཉེ་
བར་ལེན་པ་གཞན་བཞི་ཡང་འགག་པར་འགྱུར་བ་ཡིན་ཏེ། ཉོན་མོངས་པ་གཞན་ཐམས་ཅད་ཀྱི་རྩ་བ་འཇིག་ལྟ་
ཡིན་པས་དེ་གཉིས་ཀྱི་ཞེན་ཡུལ་སུན་དབྱུང་ནུས་ན་གཞན་རྣམས་ཀྱང་སྤོང་ནུས་པའི་ཕྱིར། གཞན་བཞི་ནི་
འདོད་པ་ཉེ་བར་ལེན་པ་སོགས་བཞིའོ། ། དེ་རྣམས་ཟད་པ་ན་དེའི་དབང་གིས་སྐྱེ་བ་ལེན་པ་ཟད་པར་འགྱུར་ཏེ།
དེའི་རྒྱུ་མེད་པའི་ཕྱིར་རོ། ། གཉིས་པ་ནི། ལས་དང་ཉོན་མོངས་ཟད་པས་ཐར། །ལས་དང་ཉོན་མོངས་
རྣམ་རྟོག་ལས། ། དེ་དག་སྤྲོས་ལས་སྤྲོས་པ་ནི། ། སྟོང་པ་ཉིད་ཀྱིས་འགག་པར་འགྱུར། ། ཞེས་སོ། ། སྐྱེ་
བའི་ལྡོག་རིམ་དེ་ལྟར་ཡིན་པས་ལས་དང་ཉོན་མོངས་པ་ཟད་པས་ཐར་པར་འགྱུར་ཏེ། འཁོར་བར་སྐྱེ་བའི་རྒྱུ་



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ལས་ནི་ཉོན་མོངས་པ་ལས་སྐྱེ་ཞིང་ཉོན་མོངས་པ་རྣམས་ཀྱང་ཚུལ་མིན་ཡིད་བྱེད་ཀྱི་རྣམ་རྟོག་ལས་བྱུང་ལ༔ རྣམ་
རྟོག་དེ་དག་ཀྱང་སྐྱེས་པ་དང་བུད་མེད་ལ་སོགས་པའི་ཐ་སྙད་སྣ་ཚོགས་ལ་བདེན་པར་ཞེན་པའི་སྤྲོས་པ་ཐོག་མེད་
ནས་གོམས་པ་ལས་སྐྱེ་བ་དང་། བདེན་འཛིན་གྱི་སྤྲོས་པ་ནི་ཡུལ་དེ་རྣམས་སྟོང་བ་ཉིད་དུ་ལྟ་བ་གོམས་པས་ནི་
ཟད་ཅིང་འགག་པར་འགྱུར་བས་ན་ཐར་པར་འཇོག་པའི་ཕྱིར། གཉིས་པ་ལ་གཉིས། ལུང་དང་འགལ་སྤང་
དངོས་དང་། དོན་དམ་པར་བརྗོད་མི་ནུས་པའི་རྒྱུ་མཚན་ནོ། ། དང་པོ་ནི། བདག་གོ་ཞེས་ཀྱང་བཏགས་
གྱུར་ཅིང་། ། བདག་མེད་ཅེས་ཀྱང་བསྟན་པར་གྱུར། ། སངས་རྒྱས་རྣམས་ཀྱིས་བདག་དང་ནི། ། བདག་
མེད་འགའ་མེད་ཅེས་ཀྱང་བསྟན། ། ཞེས་སོ། ། སངས་རྒྱས་རྣམས་ཀྱིས་ནི་མདོ་སྡེ་འགའ་ཞིག་ཏུ་བདག་གོ་
ཞེས་ཀྱང་བདག་ཡོད་པར་བཏགས་པར་གྱུར་པ་སྟེ་བསྟན་པ་ལྟར་གསུངས་ལ།ཡང་འགའ་ཞིག་ཏུ་ནི། རང་རྐྱ་
ཐུབ་པའི་བདག་མེད་དོ་ཞེས་ཀྱང་བསྟན་པར་གྱུར་ཅིང་། ཡང་འགའ་ཞིག་ཏུ་བདག་དང་བདག་མེད་པ་འགའ་
ཡང་རང་བཞིན་གྱིས་གྲུབ་པ་མེད་དོ་ཞེས་ཀྱང་བསྟན་ཏེ། རིམ་པ་བཞིན་དུ་བློ་དམན་དག་ལས་འབྲས་ལ་སྐུར་པ་
མི་འདེབས་པ་དང་། འཇིག་ལྟ་ལྷོད་པ་དང་། ཟབ་མོའི་དོན་རྟོགས་ནུས་པའི་གདུལ་བྱའི་དོན་དུའོ། །
བཤད་ཚུལ་གཅིག་ལ་གྲངས་ཅན་པ་ལ་སོགས་པ་ཁ་ཅིག་བདག་རྟག་པ་ཡོད་དོ་ཞེས་བཏགས་ལ། རྒྱང་ཕན་པས་
ཕྱི་མར་འགྲོ་འོང་བྱེད་པའི་བདག་མེད་དོ་ཞེས་ཀྱང་བསྟན་ལ། སངས་རྒྱས་བཅོམ་ལྡན་འདས་རྣམས་ཀྱིས་ནི་
བདག་དང་བདག་མེད་པ་འགའ་ཡང་རང་བཞིན་གྱིས་གྲུབ་པ་མེད་དོ་ཞེས་ཀྱང་བསྟན་ཏོ། ། གཉིས་པ་ནི།
བརྗོད་པར་བྱ་བ་ལྡོག་པ་སྟེ། ། སེམས་ཀྱི་སྤྱོད་ཡུལ་ལྡོག་པས་སོ། ། མ་སྐྱེས་པ་དང་མ་འགགས་པ། ། ཆོས་
ཉིད་མྱ་ངན་འདས་དང་མཚུངས། ། ཞེས་ སོ། ། འཕགས་པའི་མཉམ་གཞག་གི་ གཟིགས་ངོའི་དབང་དུ་
མཛད་ནས་དོན་དམ་པར་བརྗོད་པར་བྱ་བ་ལྡོག་པ་སྟེ་ཡོད་པ་མིན་པས་སངས་རྒྱས་ཀྱིས་དོན་དམ་པར་ཅུང་ཟད་
ཀྱང་མ་བསྟན་ཏེ། དོན་དམ་པར་སེམས་ཀྱི་སྤྱོད་ཡུལ་གྱི་དམིགས་པ་ལྡོག་པའི་ཕྱིར་ཏེ། དོན་དམ་པར་མ་སྐྱེས་པ་
དང་མ་འགགས་པའི་ཆོས་ཉིད་སྤྲོས་པ་ཞི་བའི་མྱ་ངན་ལས་འདས་པ་དང་མཚུངས་པར་གྱུར་པའི་ཕྱིར་རོ། །
རྡོར་གཅོད་སོགས་ལས་སངས་རྒྱས་ཀྱིས་ཆོས་གང་ཡང་བསྟན་པ་མེད་ཅེས་གསུངས་པ་ནི་དོན་དམ་པའི་དབང་དུ་
མཛད་པ་སྟེ། ཐ་སྙད་དུ་ནི་སངས་རྒྱས་ཀྱིས་བསྟན་པར་འདོད་དགོས་སོ། ། གསུམ་པ་ནི། ཐམས་ཅད་ཡང་
དག་ཡང་དག་མིན། ། ཡང་དག་ཡང་དག་མ་ཡིན་ཉིད། ། ཡང་དག་མིན་མིན་ཡང་དག་མིན། ། དེ་ནི་
སངས་རྒྱས་རྗེས་བསྟན་པའོ། ། ཞེས་སོ། །གལ་ཏེ་དོན་དམ་པར་མ་བསྟན་ན་ཅི་ལྟར་བསྟན་ཅེ་ན། རྒྱལ་
བས་འཇིག་རྟེན་རྗེས་སུ་གཞུག་པའི་ཆེད་དུ་ཐོག་མར་མ་རིག་པས་བཏབ་པའི་སྣོད་བཅུད་ཐམས་ཅད་ཡང་དག་པ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟེ་བདེན་ནོ་ཞེས་གསུངས་ཤིང་དེ་ལྟར་འཛིན་དུ་གཞུག་གོ ། དེ་ལ་ཕྱིས་འདུས་བྱས་འདི་དག་སྐད་ཅིག་རེ་རེ་ལ་
འཇིག་པའི་གཞན་དུ་འགྱུར་བ་ཡོད་པས་ཡང་དག་པ་མིན་ནོ་ཞེས་བསྟན་ལ། དེ་ནས་འགའ་ཞིག་གི་ངོ་བོར་སྣོད་
བཅུད་འདི་དག་ཡང་དག་པ་དང་། འཕགས་པའི་རྗེས་ཐོབ་ཀྱི་ཡེ་ཤེས་ལ་བལྟོས་ནས་ཡང་དག་པ་མ་ཡིན་པ་
བརྫུན་པ་ཉིད་དོ་ཞེས་བསྟན་ཅིང་། ཟབ་མོ་ལ་མོས་པའི་ངོ་བོར་འདུས་བྱས་རྣམས་ཡང་དག་མིན་པ་སྟེ་སྐད་ཅིག་
རེ་རེས་གཞན་དུ་འགྱུར་བ་ངོ་བོ་ཉིད་ཀྱིས་གྲུབ་པ་ཡང་མིན་ལ། ཡང་དག་པ་སྟེ་སྐད་ཅིག་རེ་རེ་ལ་གཞན་འགྱུར་
བ་མེད་པ་ཡང་མིན་ནོ་ཞེས་གཉིས་ཀ་བཀག་སྟེ། གཞན་འགྱུར་ཡོད་མེད་བརྩི་བའི་གཞི་ནི་རང་བཞིན་གྱིས་མ་
གྲུབ་པའི་ཕྱིར་རོ། །སྔར་བཤད་པ་ལྟར་ཆོས་སྟོན་ཚུལ་དེ་ནི་སངས་རྒྱས་ཀྱིས་གདུལ་བྱ་རྗེས་སུ་འཛིན་པའི་ཆེད་
དུ་བསྟན་པ་ཡིན་ཏེ། གདུལ་བྱའི་བློ་དང་འཚམས་པར་བསྟན་ནས་སྨིན་ཅིང་གྲོལ་བར་མཛད་པའི་ཕྱིར། བཞི་
པ་ལ་གཉིས། འཕགས་པའི་དེ་ཁོ་ན་ཉིད་ཀྱི་མཚན་ཉིད་དང་། འཇིག་རྟེན་པའི་དེ་ཁོ་ན་ཉིད་ཀྱི་མཚན་ཉིད་
དོ། ། དང་པོ་ནི། གཞན་ལ་ཤེས་མིན་ཞི་བ་དང་། ། སྤྲོས་པ་རྣམས་ཀྱིས་མ་སྤྲོས་པ། ། རྣམ་རྟོག་མེད་དོན་
ཐ་དད་མིན། ། དེ་ནི་དེ་ཉིད་མཚན་ཉིད་དོ། ། ཞེས་སོ། ། ཆོས་རྣམས་རང་བཞིན་གྱིས་མེད་པ་དེ་ནི་ཆོས་
ཅན། མཚན་ཉིད་དམ་ཁྱད་པར་ལྔ་དང་ལྡན་ཏེ། གཞན་གྱིས་བསྟན་པ་ཙམ་ལས་དངོས་སུ་ཤེས་པ་མིན་གྱི་
གཉིས་སྣང་ལོག་པའི་ཚུལ་གྱིས་མཐོང་དགོས་པ་དང་། ངོ་བོ་ཉིད་ཀྱིས་ཞི་བ་དང་། དོན་དམ་པར་སྤྲོ་བར་བྱེད་
པའི་ངག་གི་སྤྲོས་པ་རྣམས་ཀྱིས་མ་སྤྲོས་པ་སྟེ་མ་བརྗོད་པ་དང་། རྣམ་རྟོག་གི་རྒྱུ་བ་རྣམས་མེད་པ་དང་། ཆོས་
ཐམས་ཅད་ཀྱི་དེ་ཁོ་ན་ཉིད་རིགས་མཚུངས་པས་དོན་ཐ་དད་པ་མིན་པ་སྟེ་དེ་དག་ནི་ལོག་རྟོག་སེལ་བ་ལ་བལྟོས་
པའི་དེ་ཁོ་ན་ཉིད་ཀྱི་མཚན་ཉིད་དུ་རིགས་པའི་ཕྱིར། གཉིས་པ་ནི། གང་ལ་བརྟེན་ནས་གང་འབྱུང་བ། །དེ་
ནི་རེ་ཤིག་དེ་ཉིད་མིན། ། དེ་ལས་གཞན་པའང་མ་ཡིན་ཕྱིར། །དེ་ཕྱིར་ཆད་མིན་རྟག་པ་མིན། ། ཞེས་
སོ། ། རྒྱུ་གང་ལ་བརྟེན་ཏེ་གང་འབྱུང་བའི་འབྲས་བུ་དེ་ཆོས་ཅན། རེ་ཤིག་རྒྱུ་དེ་ཉིད་དང་ངོ་བོ་ཉིད་ཀྱི་གཅིག་
ཏུ་ཡོད་པ་མིན་ཏེ། གཅིག་ན་བསྐྱེད་བྱ་སྐྱེད་བྱེད་ཐམས་ཅད་གཅིག་ཏུ་འགྱུར་བའི་ཕྱིར། དེ་ཆོས་ཅན། རྒྱུ་དེ་
ལས་ངོ་བོ་ཉིད་ཀྱིས་གཞན་པའང་མིན་ཏེ། དེ་ལ་མ་བལྟོས་པར་མི་འབྱུང་བའི་ཕྱིར། དེའི་རྒྱུ་ཉིད་འབྲས་བུར་
འཕོས་པའི་རྟགས་ཡིན་ཞིང་། རྒྱུ་ལས་མི་འབྱུང་བའི་ཚུལ་གྱིས་རྒྱུན་ནི་རྒྱུན་ཆད་པ་ཡང་མིན་ཏེ། རྒྱུ་ལ་བརྟེན་
ནས་ཐ་སྙད་པའི་ཚུལ་དུ་འབྱུང་བའི་ཕྱིར། ལྔ་པ་ནི། སངས་རྒྱས་འཇིག་རྟེན་མགོན་རྣམས་ཀྱིས། ། བསྟན་པ་
བདུད་རྩི་འགྱུར་པ་དེ། ། དོན་གཅིག་མ་ཡིན་ཐ་དད་ཡིན། ། ཆད་པ་མ་ཡིན་རྟག་པ་མིན། ། རྫོགས་སངས་
རྒྱས་རྣམས་མ་བྱུང་ཞིང་། ། ཉན་ཐོས་རྣམས་ཀྱང་ཟད་པ་ན། ། རང་སངས་རྒྱས་ཀྱི་ཡེ་ཤེས་ནི། ། བརྟེན་པ་
84



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
མེད་པར་རབ་ཏུ་སྐྱེ། ། ཞེས་སོ། ། སངས་རྒྱས་འཇིག་རྟེན་གྱི་མགོན་དུ་གྱུར་པ་རྣམས་ཀྱི་བསྟན་པ་དམ་པའི་
ཆོས་ཀྱི་བདུད་རྩིར་གྱུར་པ་དེ་ནི། བརྟེན་ནས་བཏགས་པའམ་འབྱུང་བས་ངོ་བོ་ཉིད་ཀྱིས་དོན་གཅིག་པ་དང་ཐ་
དད་པ་མིན་ཞིང་། ཆད་པ་དང་རྟག་པ་ཡང་མིན་པའི་ཟབ་མོའི་དོན་རྟོགས་པ་ལ་འབད་པར་བྱ་སྟེ། གལ་ཏེ་
འབད་ཀྱང་ཚེ་འདིར་དེ་ཁོ་ན་ཉིད་རྟོགས་ནས་མྱང་འདས་མ་ཐོབ་ཀྱང་དེ་ལ་བག་ཆགས་ལེགས་པོ་བཞག་ན་སྐྱེ་བ་
གཞན་དུ་དེ་ཁོ་ན་ཉིད་རྟོགས་ནས་མྱང་འདས་ཐོབ་པར་འགྱུར་པའི་ཕྱིར། དཔེར་ན་རྫོགས་པའི་སངས་རྒྱས་
རྣམས་འཇིག་རྟེན་དུ་མ་བྱུང་ཞིང་ཉན་ཐོས་རྣམས་ཀྱང་ཟད་པར་གྱུར་པ་ན། རང་སངས་རྒྱུས་ཀྱི་ཡེ་ཤེས་ནི་དགེ་
བའི་བཤེས་གཉེན་སོགས་གཞན་ལ་བརྟེན་པ་མེད་པར་རབ་ཏུ་སྐྱེ་བ་བཞིན་ནོ། ། གཉིས་པ་ནི། སྔར་བདག་
དང་བདག་གི་བ་རང་བཞིན་མེད་པར་བཤད་པའི་སྐབས་སུ་དྲངས་པའི་ལུང་ལ་སོགས་པ་རྣམས་སོ། ། གསུམ་
པ་ནི། བདག་དང་ཆོས་བརྟག་པ་ཞེས་བྱ་བ་རབ་ཏུ་བྱེད་པ་བཅོ་བརྒྱད་པའི་རྣམ་བཤད་དོ། །
བཞི་པ་དུས་རང་བཞིན་གྱིས་སྟོང་པར་བསྟན་པ་ལ་གཉིས། དུས་ངོ་བོ་ཉིད་ཀྱིས་ཡོད་པ་དགག་པ་དང་།
དེའི་སྒྲུབ་བྱེད་དགག་པའོ། ། དང་པོ་ལ་གསུམ། རབ་བྱེད་ཀྱི་གཞུང་བཤད་པ། ལུང་དང་སྦྱར་བ། མཚན་
བསྟན་པའོ། ། དང་པོ་ལ་གཉིས། དུས་གསུམ་རང་བཞིན་གྱིས་ཡོད་པ་སྤྱིར་དགག རང་བཞིན་གྱི་སྡེ་པའི་
འདོད་པ་སོ་སོར་དགག་པའོ། ། དང་པོ་ལ་གསུམ། འདས་པ་ལ་ལྟོས་མ་བལྟོས་ཀྱི་དུས་གཉིས་རང་བཞིན་གྱིས་
ཡོད་པ་དགག་པ། རིགས་པ་དེ་དུས་གཞན་གཉིས་ལ་སྦྱར་བ། ཆོས་གསུམ་ཚན་གཞན་ལ་སྦྱར་པའོ། ། དང་
པོ་ལ་གཉིས། འདས་པ་དང་མ་འོངས་པ་ལ་བལྟོས་པའི་དུས་རང་བཞིན་གྱིས་ཡོད་པ་དགག་པའོ། ། དང་པོ་ནི།
ད་ལྟར་བྱུང་བ་མ་འོངས་པ། ། གལ་ཏེ་འདས་ལ་བལྟོས་གྱུར་ན། ། ད་ལྟར་བྱུང་དང་མ་འོངས་པ། ། འདས་
པའི་དུས་ན་ཡོད་པར་འགྱུར། ། ད་ལྟར་བྱུང་དང་མ་འོངས་པ། ། གལ་ཏེ་དེ་ན་མེད་གྱུར་ན། །ད་ལྟར་བྱུང་
དང་མ་འོངས་པ། ། ཇི་ལྟར་དེ་ལ་བལྟོས་པར་འགྱུར། ། ཞེས་སོ། ༑ གལ་ཏེ་དངོས་པོ་རྣམས་རང་བཞིན་
གྱིས་ཡོད་དེ། དུས་གསུམ་རང་བཞིན་གྱིས་ཡོད་པའི་ཕྱིར་རོ་སྙམ་ན། ད་ལྟར་བ་དང་མ་འོངས་པ་གཉིས་རང་
བཞིན་གྱིས་ཡོད་ན་གཉིས་ལས་མི་འདའ་བས་ད་ལྟར་བྱུང་བ་དང་མ་འོངས་པ་གཉིས་འདས་པའི་དུས་ལ་བལྟོས་
པར་གྱུར་ན་མི་འཐད་དེ། གལ་ཏེ་བལྟོས་ན་ད་ལྟར་བྱུང་བ་དང་མ་འོངས་པ་གཉིས་འདས་པའི་དུས་ན་ཡོད་པར་
འགྱུར་བའི་ཕྱིར་ཏེ། དུས་དེ་གཉིས་རང་བཞིན་གྱིས་གྲུབ་ན་དེ་གཉིས་འདས་པ་ལ་བལྟོས་པ་ཡང་རང་བཞིན་
གྱིས་ཡོད་པར་འགྱུར་ལ། བལྟོས་གྲུབ་ལ་རང་བཞིན་གྱིས་གྲུབ་པ་མི་འཐད་པའི་ཕྱིར་ཏེ། རང་བཞིན་ནི་གཞན་
དུ་འགྱུར་བ་མི་འཐད་པའི་ཕྱིར་རོ། ། གལ་ཏེ་ད་ལྟར་བྱུང་བ་དང་མ་འོངས་པ་གཉིས་འདས་པའི་དུས་དེ་ན་མེད་
85



༄༅༑ ༑ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་གྱུར་ན་ནི་དུས་དེ་གཉིས་ཇི་ལྟར་ན་དུས་དེ་ལ་ངོ་བོ་ཉིད་ཀྱིས་བལྟོས་པར་འགྱུར་བ་མི་འཐད་དེ། དེའི་ཚེ་ན་
མེད་པའི་ཕྱིར། ཁྱབ་སྟེ། ངོ་བོ་ཉིད་ཀྱིས་བལྟོས་ན་བལྟོས་གཞི་དང་བལྟོས་ཆོས་གཉིས་དུས་གཅིག་ཡོད་རིགས་
པའི་ཕྱིར། རང་ལུགས་ནི་ཐ་སྙད་དུ་དུས་གསུམ་ཕན་ཚུན་བལྟོས་པ་ཡིན་ཡང་སྔ་མ་ཕྱི་མ་ལ་མ་བལྟོས་ཞེས་གཞན་
གྱིས་འདོད་པ་དང་མི་འདྲའོ། ། འཇིག་རྟེན་གྲགས་ཚོད་ཀྱི་དུས་གསུམ་ནི་སྔོན་དང་ད་ལྟར་དང་ཕྱི་མའི་དུས་
གསུམ་ལ་འདོད་ཀྱང་། འདིར་དངོས་པོ་ད་ལྟར་བ་རེ་རེ་ལ་བལྟོས་པའི་འདས་མ་འོངས་གཉིས་དང་བཅས་པ་ལ་
དུས་གསུམ་དུ་འཇོག་ཅིང་། དེ་ཡང་མྱུ་གུ་ལྟ་བུ་ནི་ད་ལྟ་བ་དང་མྱུ་གུར་སྐྱེ་བའི་རྒྱུ་ཡོད་ཀྱང་རེ་ཞིག་མ་སྐྱེས་པའི་ཆ་
ནི་མ་འོངས་པ་དང་། མྱུ་གུ་ཞིག་པ་ནི་འདས་པར་འཇོག་པས་མ་འོངས་པ་ནི་སྔོན་དང་འདས་པ་ནི་རྗེས་སུ་
འབྱུང་བ་ཡིན་ནོ། ། གཉིས་པ་ནི། འདས་པ་ལ་ནི་མ་བལྟོས་པར། དེ་གཉིས་འགྲུབ་པ་ཡོད་མ་ཡིན། ། དེ་
ཕྱིར་ད་ལྟར་བྱུང་བ་དང་། ། མ་འོངས་དུས་ཀྱང་ཡོད་མ་ཡིན། ། ཞེས་སོ། ། གལ་ཏེ་འདས་པ་དེ་དུས་གཞན་
གཉིས་ལ་བལྟོས་ཀྱང་དེ་གཉིས་འདས་པ་ལ་མ་བལྟོས་སོ་ཞེ་ན། འདས་པ་ལ་ནི་མ་བལྟོས་པར་དུས་དེ་གཉིས་གྲུབ་
པ་ཡོད་པ་མ་ཡིན་ཏེ། འདས་པ་ནི་ད་ལྟ་བ་ཞིག་འདས་པ་ལ་འཇོག་པས་ད་ལྟ་བ་ནི་དེ་ལ་དངོས་སུ་བལྟོས་ཞིང་
དེས་ན་མ་འོངས་པ་ཡང་བརྒྱུད་ནས་འདས་པ་ལ་བལྟོས་པའི་ཕྱིར། འདས་པ་ལ་བལྟོས་མི་བལྟོས་གཉིས་ཀའང་
ངོ་བོས་གྲུབ་པ་མེད་པ་དེའི་ཕྱིར་ད་ལྟར་བྱུང་བ་དང་མ་འོངས་པའི་དུས་གཉིས་ཀྱང་ངོ་བོ་ཉིད་ཀྱིས་ཡོད་པ་མ་ཡིན་
ནོ། ། གཉིས་པ་ནི། རིམ་པའི་ཚུལ་ནི་འདི་ཉིད་ཀྱིས། ། ལྷག་མ་གཉིས་པོ་བསྣོལ་བ་དང་། ཞེས་སོ། །
སྔར་བཤད་པ་ལྟར་དུས་གཞན་གཉིས་འདས་པ་ལ་བལྟོས་མ་བལྟོས་ངོ་བོ་ཉིད་ཀྱིས་མེད་པར་བཤད་པའི་རིགས་
པའི་རིམ་པའི་ཚུལ་ནི་འདི་ཉིད་ཀྱིས་འདུས་པའི་ལྷག་མ་ད་ལྟར་དང་མ་འོངས་པ་གཉིས་པོ་ལ་བལྟོས་མ་བལྟོས་ངོ་
བོ་ཉིད་ཀྱིས་ཡོད་པ་འགོག་པའི་སུན་འབྱིན་བསྣོར་བའང་ཤེས་པར་བྱ་སྟེ། འདས་པ་དང་ནི་མ་འོངས་པ། །
གལ་ཏེ་ད་ལྟར་བྱུང་བལྟོས་ན། ། ཞེས་སོགས་དང་། འདས་དང་ད་ལྟར་བྱུང་བ་ནི། །གལ་ཏེ་མ་འོངས་
བལྟོས་གྱུར་ན། ། ཞེས་སོགས་འདོན་པར་བསྒྱུར་ནས་ཤེས་པར་བྱ་དགོས་པའི་ཕྱིར། གསུམ་པ་ནི། མཆོག་
དང་ཐ་མ་འབྲིང་ལ་སོགས། ། གཅིག་ལ་སོགས་པའང་ཤེས་པར་བྱ། ། ཞེས་སོ། ། ཇི་སྐད་བཤད་པའི་རིམ་
པ་འདི་ཉིད་ཀྱིས་མཆོག་དང་ཐ་མ་དང་འབྲིང་ལ་སོགས་པ་སྟེ་དགེ་མི་དགེ་ལུང་མ་བསྟན་གསུམ་དང་། སྐྱེ་གནས་
འཇིག་གསུམ་ལ་སོགས་པའི་གསུམ་ཚན་རྣམས་དང་གཅིག་གཉིས་གསུམ་ལ་སོགས་པའི་མང་བ་གསུམ་ཚན་དང་
འབྲེལ་བ་ཐམས་ཅད་ལའང་རྣམ་པར་བཤད་པས་ཤེས་པར་བྱ་སྟེ། དེ་རྣམས་ཕན་ཚུན་བལྟོས་མ་བལྟོས་གང་
ཡང་ངོ་བོས་གྲུབ་པ་མེད་པའི་ཕྱིར་རོ། ། གཉིས་པ་ལ་གཉིས། གཞན་སྡེས་འདོད་པའི་དུས་དགག་པ་དང་།
86



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
རང་སྡེ་དངོས་སྨྲ་བས་འདོད་པའི་དུས་དགག་པའོ། ། དང་པོ་ནི། མི་གནས་དུས་ནི་འཛིན་མི་བྱེད། ། གང་
ཞིག་གཟུང་བར་བྱ་བའི་དུས། ། གནས་པ་ཡོད་པ་མ་ཡིན་པས། ། མ་བཟུང་དུས་ནི་ཇི་ལྟར་གདགས། །
ཞེས་སོ། ། གཞན་སྡེ་ན་རེ། དུས་རང་བཞིན་གྱིས་ཡོད་དེ། སྐད་ཅིག་དང་ཐང་ཅིག་དང་ཡུད་ཙམ་དང་ཉིན་
མཚན་ལ་སོགས་པ་ཚད་དོན་གཞན་དང་ལྡན་པའི་ཕྱིར་རོ་ཞེ་ན། དེ་མི་རིགས་ཏེ། དུས་ནི་སྐད་ཅིག་རེ་རེ་
བཞིན་ཞིག་ནས་འགྲོ་བས་ཐེར་ཟུག་ཏུ་མི་གནས་པའི་ཕྱིར་དང་དུས་ལས་ངོ་བོ་ཐ་དད་པའི་སྐད་ཅིག་ལ་སོགས་
པའི་སྒོ་ནས་འཛིན་པར་མི་བྱེད་པའི་ཕྱིར། ཕྱི་མ་གྲུབ་སྟེ། དུས་ནི་དེ་དག་ཅི་རིགས་ལ་བརྟེན་ནས་འདོགས་པ་
ཙམ་ཡིན་པའི་ཕྱིར་རོ། ། ཁོ་ན་རེ། དུས་ཀྱིས་འབྱུང་བ་སྨིན་པ་སོབ།ས་བྱེད་པས་ཐེར་ཟུག་ཏུ་གནས་པའི་དུས་
ནི་ཡོད་དེ་སྙམ་ན། དེ་ནི་མི་འཐད་དེ། གང་ཞིག་སྐད་ཅིག་ལ་སོགས་པ་གསལ་ཞིང་གཟུང་བར་བྱ་བའི་དུས་ནི་
ཐེར་ཟུག་ཏུ་གནས་པ་ཡོད་པ་མ་ཡིན་པའི་ཕྱིར་ཏེ། སྐད་ཅིག་དང་ཐང་ཅིག་ལ་སོགས་པ་ལས་ངོ་བོ་ཐ་དད་པའི་
དུས་ནི་དམིགས་རུང་མ་དམིགས་པས་ཁེགས་པའི་ཕྱིར་ཏེ། དེ་འདྲ་བ་ཡོད་པ་ཚད་མ་གང་གིས་ཀྱང་མ་བཟུང་
བའི་ཕྱིར། དེ་ལྟར་མ་བཟུང་བའི་དུས་དེ་ནི་སྐད་ཅིག་ལ་སོགས་པའི་ཚད་ཀྱིས་ཇི་ལྟར་གདགས་པར་ཡང་མི་ནུས་
ཏེ། མ་འབྲེལ་བའི་ཕྱིར་རོ། །གཉིས་པ་ནི། གལ་ཏེ་དུས་ནི་དངོས་བརྟེན་ཏེ། ། དངོས་མེད་དུས་ནི་ག་ལ་
ཡོད། །དངོས་པོ་འགའ་ཡང་ཡོད་མ་ཡིན། ། དུས་ལྟ་ཡོད་པར་ག་ལ་འགྱུར། ། ཞེས་སོ། ། གལ་ཏེ་རྟག་
པའི་དུས་མེད་ཀྱང་སྐད་ཅིག་སོགས་ལ་བརྟེན་ནས་ཐ་དད་དུ་བཞག་པའི་དུས་ནི་ངོ་བོས་ཡོད་དོ་ཞེ་ན། གལ་ཏེ་
གཟུགས་ལ་སོགས་པའི་དངོས་པོ་མེད་པ་སྟེ། དེ་དག་ལས་ངོ་བོ་ཐ་དད་པའི་དུས་ནི་ག་ལ་ཡོད་དེ། དུས་ནི་
དངོས་པོ་ལ་བརྟེན་ནས་འཇོག་པའི་ཕྱིར། དངོས་པོ་འགའ་ཡང་རང་བཞིན་གྱིས་ཡོད་པ་མིན་ན་དེ་ལ་བཏགས་
པའི་དུས་ལྟ་རང་བཞིན་གྱིས་ཡོད་པར་ག་ལ་འགྱུར་ཏེ། གདགས་གཞི་ངོ་བོས་གྲུབ་པ་མེད་ན་བཏགས་ཆོས་ངོ་
བོས་གྲུབ་པ་མི་འཐད་པའི་ཕྱིར། དུས་གསུམ་གྱི་རྣམ་གཞག་ནི་བདག་གིས་འཇུག་པའི་རྣམ་བཤད་སོགས་ལས་
བཤད་ཟིན་པས་འདིར་མི་འཆད་དོ། ། གཉིས་པ་ནི། གླང་པོའི་རྩལ་གྱི་མདོ་ལ་སོགས་པ་རྣམས་སོ། །
གསུམ་པ་ནི། དུས་བརྟག་པ་ཞེས་བྱ་བ་རབ་ཏུ་བྱེད་པ་བཅུ་དགུ་པའི་རྣམ་བཤད་དོ། ། །
༈ གཉིས་པ་དུས་རང་བཞིན་གྱིས་ཡོད་པའི་སྒྲུབ་བྱེད་དགག་པ་ལ་གཉིས། དུས་འབྲས་བུ་འབྱུང་བའི་
ལྷན་ཅིག་བྱེད་རྐྱེན་ཡིན་པ་དགག་པ་དང་། དེ་འབྲས་བུ་འབྱུང་འཇིག་གི་རྒྱུ་ཡིན་པ་དགག་པའོ ། དང་པོ་ལ་
གསུམ། རབ་བྱེད་ཀྱི་གཞུང་བཤད་པ། ལུང་དང་སྦྱར་བ། མཚན་བསྟན་པའོ། ། དང་པོ་ལ་གསུམ། རྒྱུ་
རྐྱེན་གྱི་ཚོགས་པ་ལས་སྐྱེ་བ་དགག རྒྱུ་ཉིད་ལས་སྐྱེ་བ་དགག ཚོགས་པ་ལས་སྐྱེ་བ་འགོག་པའི་རིགས་པ་གཞན་
87



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྟན་པའོ། ། དང་པོ་ལ་གསུམ། ཚོགས་པ་སྔ་མ་དང་དུས་མཉམ་པ་དང་། ཕྱི་མ་ལས་སྐྱེ་བ་དགག་པའོ། །
དང་པོ་ལ་གཉིས། ཚོགས་པ་ལས་དངོས་སུ་སྐྱེ་བ་དགག་པ་དང་། བརྒྱུད་ནས་སྐྱེ་བ་དགག་པའོ། ། དང་པོ་ལ་
གཉིས། ཚོགས་པ་ལས་ཡོད་མེད་སྐྱེ་བ་དང་། དེ་ལ་ཡོད་མེད་ཉིད་དགག་པའོ། ། དང་པོ་ནི། གལ་ཏེ་རྒྱུ་དང་
རྐྱེན་རྣམས་ཀྱི། ། ཚོགས་པ་ཉིད་ལས་སྐྱེ་འགྱུར་ཞིང་། ། ཚོགས་ལ་འབྲས་བུ་ཡོད་ན་ནི། ། ཅི་ལྟར་ཚོགས་པ་
ཉིད་ལས་སྐྱེ། ། གལ་ཏེ་རྒྱུ་དང་རྐྱེན་རྣམས་ཀྱི། ། ཚོགས་པ་ཉིད་ལས་སྐྱེ་འགྱུར་ཞིང་། ། ཚོགས་པ་འབྲས་བུ་
མེད་ན་ནི། ། ཇི་ལྟར་ཚོགས་པ་ཉིད་ལས་སྐྱེ། ། ཞེས་སོ། ། འབྲས་བུ་རྒྱུ་རྐྱེན་ཚོགས་པ་ལས་དངོས་སུ་སྐྱེ་ན་དེ་
ལ་ཡོད་པ་སྐྱེའམ་མེད་པ་ཉིད་སྐྱེ། དང་པོ་ལྟར་ན་མི་འཐད་དེ།གལ་ཏེ་འཐད་ན་རྒྱུ་དང་རྐྱེན་རྣམས་ཀྱི་ཚོགས་པ་
ཉིད་ལས་འབྲས་བུ་རང་བཞིན་གྱིས་སྐྱེ་བར་འགྱུར་ཞིང་། རྒྱུ་རྐྱེན་གྱི་ཚོགས་པ་ལ་འབྲས་བུ་ཡོད་ན་ནི་ཇི་ལྟར་ན་
རྒྱུ་རྐྱེན་གྱི་ཚོགས་པ་ཉིད་ལས་འབྲས་བུ་རང་བཞིན་གྱིས་སྐྱེ་ཞེས་པ་དེ་མི་འཐད་པའི་ཕྱིར་ཏེ། ཚོགས་པ་ལ་འབྲས་
བུ་རང་བཞིན་གྱིས་ཡོད་ན་སླར་སྐྱེ་བ་ལ་དགོས་པ་མེད་པའི་ཕྱིར། གལ་ཏེ་རྒྱུ་དང་རྐྱེན་རྣམས་ཀྱི་ཚོགས་པ་ཉིད་
ལས་འབྲས་བུ་སྐྱེ་བར་འགྱུར་ཞིང་ཚོགས་པ་ལ་འབྲས་བུ་གནས་པ་མེད་ན་ནི་ཇི་ལྟར་ན་ཚོགས་པ་ཉིད་ལས་སྐྱེ་ཞེས་
འདོད་པ་ནི་མི་འཐད་དེ། རང་བཞིན་གྱིས་གྲུབ་བཞིན་དུ་དེ་ལ་མེད་ན་རང་བཞིན་གྱིས་སྐྱེད་མི་ནུས་པའི་ཕྱིར་ཏེ།
རང་བཞིན་གྱིས་གྲུབ་པ་སྐྱེ་ན་ནི་རྒྱུ་དུས་སུ་ཡོད་པའི་ཚུལ་གྱིས་སྐྱེ་དགོས་པའི་ཕྱིར་ཏེ། རྒྱུ་དུས་སུ་མེད་ཀྱང་སྐྱེ་
བར་འདོད་ན་ནི་གློ་བུར་བའི་སྐྱེ་ཚུལ་དུ་འགྲོ་བས་རང་བཞིན་གྱིས་གྲུབ་པ་མི་འཐད་པའི་ཕྱིར། གཉིས་པ་ནི།
གལ་ཏེ་རྒྱུ་དང་རྐྱེན་རྣམས་ཀྱིས། ། ཚོགས་ལ་འབྲས་བུ་ཡོད་ན་ནི། ། ཚོགས་ལ་གཟུང་དུ་ཡོད་རིགས་ན། །
ཚོགས་པ་ཉིད་ལ་གཟུང་དུ་མེད། ། གལ་ཏེ་རྒྱུ་དང་རྐྱེན་རྣམས་ཀྱིས། ། ཚོགས་ལ་འབྲས་བུ་མེད་ན་ནི། ། རྒྱུ་
རྣམས་དང་ནི་རྐྱེན་དག་ཀྱང་། ། རྒྱུ་རྐྱེན་མ་ཡིན་མཚུངས་པར་འགྱུར། ། ཞེས་སོ། ། གཞན་ཡང་གལ་ཏེ་རྒྱུ་
དང་རྐྱེན་རྣམས་ཀྱི་ཚོགས་པོ་ལ་འབྲས་བུ་བརྟེན་པའི་སྒོ་ནས་ཡོད་ན་ནི་མི་འཐད་དེ།དེ་ཡིན་ན་ཚོགས་པ་ལ་འབྲས་
བུ་དངོས་སུ་གཟུང་དུ་ཡོད་རིགས་ན་ཚོགས་པ་ཉིད་ལ་དེ་ཚད་མ་གང་གིས་ཀྱང་གཟུང་དུ་མེད་པའི་ཕྱིར། གལ་ཏེ་
རྒྱུ་དང་རྐྱེན་རྣམས་ཀྱི་ཚོགས་པ་ལ་འབྲས་བུ་མེད་ན་ཡང་ནི་མི་འཐད་དེ། མྱུ་གུ་ལྟ་བུའི་རྒྱུ་རྣམས་དང་ནི་རྐྱེན་
དག་ཀྱང་དེའི་རྒྱུ་རྐྱེན་མ་ཡིན་པ་རྡོ་སོལ་སོགས་དང་མཚུངས་པར་འགྱུར་བའི་ཕྱིར་ཏེ། ངོ་བོ་ཉིད་ཀྱིས་ཡོད་པ་ནི་
ཚོགས་པ་ལ་མེད་ནའང་། རྒྱུས་སྐྱེད་མི་ནུས་པ་དེའི་རྒྱུ་མིན་རྡོ་སོལ་སོགས་དང་འབྲེལ་མེད་དོན་གཞན་དུ་
མཚུངས་པའི་ཕྱིར། གཉིས་པ་ནི། གལ་ཏེ་རྒྱུ་ཡིས་འབྲས་བུ་ལ། །རྒྱུ་བྱིན་ནས་ནི་འགག་འགྱུར་ན། ། གང་
བྱིན་པ་དང་གང་འགགས་པའི། །རྒྱུ་ཡི་བདག་ཉིད་གཉིས་སུ་འགྱུར། །གལ་ཏེ་རྒྱུ་ཡིས་འབྲས་བུ་ལ། ། རྒྱུ་



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
མ་བྱིན་པར་འགག་འགྱུར་ན། ། རྒྱུ་འགགས་ནས་ནི་སྐྱེས་པ་ཡི། ། འབྲས་བུ་དེ་དག་རྒྱུ་མེད་འགྱུར། ། ཞེས་
སོ། ། གལ་ཏེ་རྒྱུས་རང་གི་འབྲས་བུ་ལ་དངོས་སུ་སྐྱེད་པའི་ནུས་པ་བྱིན་ནས་འབྲས་བུའི་སྔར་འགགས་པས་སྔར་
གྱི་རིགས་པས་མི་གནོད་དོ་ཞེ་ན། གལ་ཏེ་རྒྱུ་ཡིས་ནི་འབྲས་བུ་ལ་བྱེད་རྒྱུ་བྱིན་ནས་ནི་འགག་པར་འགྱུར་ན་འབྲས་
བུ་ལ་གང་བྱིན་པའི་བྱེད་རྒྱུ་དང་གང་ཞིག་འགགས་པའི་རྒྱུ་ཡི་བདག་ཉིད་གཉིས་སུ་རྫས་སོ་སོ་བར་འགྱུར་ན་དེ་མི་
རིགས་ཏེ། དེ་གཉིས་ཀའང་རྒྱུར་མཚུངས་པས་འབྲས་བུའི་སྔར་འགག་དགོས་པར་ཡང་འདྲ་བའི་ཕྱིར། གལ་
ཏེ་རྒྱུ་ཡིས་ནི་འབྲས་བུ་ལ་བྱེད་རྒྱུ་མ་བྱིན་པར་སྔ་ལོགས་ནས་འགག་པར་འགྱུར་ན་ནི་མི་འཐད་དེ། རྒྱུ་འགགས་
པའི་རྗེས་ནས་ནི་སྐྱེས་བ་ཡི་འབྲས་བུ་མྱུ་གུ་ལྟ་བུ་དེ་དག་ནི་རྒྱུ་ལས་དངོས་སུ་མི་སྐྱེ་བ་ཁོ་ནར་འགྱུར་བས་རྒྱུ་མེད་དུ་
འབྱུང་བར་འགྱུར་པའི་སྐྱོན་ཡོད་པའི་ཕྱིར་ཏེ། འབྲས་བུ་དང་རྒྱུ་འགགས་པ་རང་བཞིན་གྱིས་གྲུབ་ན་དེ་རྒྱུ་ལ་
བརྟེན་པ་ཡང་རང་བཞིན་གྱིས་ཡོད་དགོས་ལ། ཡོད་ན་འབྲས་བུ་དེ་འབྱུང་བ་ཡང་རྒྱུ་མེད་དུ་འབྱུང་རིགས་པའི་
ཕྱིར། དེ་ལྟར་ན་རྒྱུ་འགགས་ཟིན་ནས་འབྲས་བུ་སྐྱེ་དགོས་ན་དེ་མི་འཐད་དེ། རྒྱུ་འགགས་ཟིན་པ་དང་འབྲས་བུ་
སྐྱེས་ཟིན་པ་གཉིས་དུས་མཉམ་པའི་ཕྱིར། གཉིས་པ་ནི། གལ་ཏེ་ཚོགས་དང་ལྷན་ཅིག་ཏུ། ། འབྲས་བུ་ཡང་
ནི་སྐྱེ་འགྱུར་ན། ། སྐྱེད་པར་བྱེད་དང་བསྐྱེད་བྱ་གང་། ། དུས་གཅིག་པར་ནི་ཐལ་བར་འགྱུར། ། ཞེས་
སོ། །གལ་ཏེ་རྒྱུ་རྐྱེན་གྱི་ཚོགས་པ་ནི་འབྲས་བུ་དང་ལྷན་ཅིག་སྐྱེས་པ་ཉིད་འབྲས་བུའི་སྐྱེད་བྱེད་དུ་འགྱུར་རོ་ཞེ་
ན། གལ་ཏེ་རྒྱུ་རྐྱེན་གྱི་ཚོགས་པ་དང་ལྷན་ཅིག་ཏུ་འབྲས་བུ་ཡང་ནི་སྐྱེ་བར་འགྱུར་ན་ནི་མི་འཐད་དེ། སྐྱེད་པར་
བྱེད་པ་རྒྱུ་དང་བསྐྱེད་པར་བྱ་བ་འབྲས་བུ་གང་ཡིན་པ་དེ་ནི་དུས་གཅིག་ཏུ་ཡོད་པར་ནི་ཐལ་བར་འགྱུར་བའི་ཕྱིར།
དེ་ལྟར་མི་རུང་སྟེ། དུས་མཉམ་པ་ལ་བསྐྱེད་བྱ་སྐྱེད་བྱེད་མ་མཐོང་བའི་ཕྱིར་རོ། ། གསུམ་པ་ནི།གལ་ཏེ་ཚོགས་
པའི་སྔ་རོལ་ཏུ། ། འབྲས་བུ་སྐྱེས་པར་གྱུར་ན་ནི། ། རྒྱུ་དང་རྐྱེན་རྣམས་མེད་པ་ནི། ། འབྲས་བུ་རྒྱུ་མེད་
འབྱུང་བར་འགྱུར། ། ཞེས་སོ། ། བྱེ་བྲག་སྨྲ་བ་ན་རེ། འབྲས་བུ་རྣམས་རྒྱུ་རྐྱེན་ཚོགས་པའི་སྔ་རོལ་གྱི་མ་
འོངས་པའི་དུས་སུ་གནས་པ་ཡང་ཡིན་ལ་རྒྱུ་རྐྱེན་ཚོགས་པས་ནི་ད་ལྟ་བའི་གནས་སྐབས་སྐྱེད་ཀྱི། རྫས་ནི་སྔ་ཕྱིར་
ཡང་གནས་སོ་ཞེ་ན། དེ་ནི་མི་རིགས་ཏེ། གལ་ཏེ་རྒྱུ་རྐྱེན་གྱི་ཚོགས་པའི་སྔ་རོལ་ཏུ་འབྲས་བུ་སྐྱེས་པ་སྟེ་གྲུབ་པར་
གྱུར་ན་ནི། འབྲས་བུ་དེ་རྒྱུ་དང་རྐྱེན་རྣམས་ལ་བལྟོས་པ་མེད་པར་འགྱུར་ལ། དེ་ལྟ་ན་དེ་ཡི་འབྲས་བུ་རྒྱུ་མེད་
པར་འབྱུང་བ་ཅན་དུ་འགྱུར་བའི་སྐྱོན་ཡོད་པའི་ཕྱིར། གཉིས་པ་ལ་གཉིས། རྒྱུ་འབྲས་ངོ་བོ་གཅིག་པའི་ཕྱོགས་
དགག་པ་དང་། ངོ་བོ་ཐ་དད་པའི་ཕྱོགས་དགག་པའོ། ། དང་པོ་ནི། གལ་ཏེ་རྒྱུ་འགགས་འབྲས་བུ་ན། ། རྒྱུ་
ནི་ཀུན་དུ་འཕོ་བར་འགྱུར། ། སྔོན་སྐྱེས་པ་ཡི་རྒྱུ་ཡང་ནི། ། ཡང་སྐྱེ་བར་ནི་ ཐལ་བར་འགྱུར། ། ཞེས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོ། ། གལ་ཏེ་རྒྱུ་འགགས་ནས་འབྲས་བུའི་བདག་ཉིད་དུ་གནས་པ་ཡིན་ནོ་ཞེ་ན། དེ་ནི་མི་འཐད་དེ། གལ་ཏེ་
རྒྱུ་འགགས་ནས་འབྲས་བུའི་བདག་ཉིད་དུ་འཕོ་ན་ཟློས་གར་མཁན་ཆ་ལུགས་གཞན་དང་གཞན་དུ་བསྒྱུར་བ་ལྟར་
རྒྱུ་ནི་དུས་ཀུན་དུ་འཕོ་བ་ཙམ་དུ་འགྱུར་གྱི། འབྲས་བུ་སྔར་མེད་གསར་དུ་མི་སྐྱེ་བར་འགྱུར་བའི་ཕྱིར་ཏེ། དེ་ལྟ་
ན་རྒྱུད་རྟག་པར་འགྱུར་བས་འབྲས་བུ་སྐྱེད་པ་ཡང་མི་རིགས་པའི་ཕྱིར། གཞན་ཡང་སྔོན་སྐྱེས་ཟིན་པ་ཡི་རྒྱུ་ཡང་
ནི་སླར་ཡང་སྐྱེ་བར་ནི་ཐལ་བར་འགྱུར་ན་དེ་ནི་མི་རིགས་ཏེ། སྐྱེས་ཟིན་སྐྱེ་མི་དགོས་ཤིང་ཐུག་མེད་དུ་སྐྱེ་བར་
འགྱུར་བའི་ཕྱིར་རོ། །
གཉིས་པ་ལ་གཉིས། རྒྱུས་འབྲས་བུ་སྐྱེ་བའི་བྱ་བ་སྦྱོར་བར་བྱེད་པ་དགག་པ་དང་། རྒྱུ་ཉིད་རང་བཞིན་
གྱིས་ཡོད་པ་དགག་པའོ། ། དང་པོ་ལ་བདུན། རྒྱུ་འགགས་པ་དང་གནས་པས་འབྲས་བུ་སྐྱེད་པ་དགག རྒྱུས་
མཐོང་བ་དང་མ་མཐོང་བས་དེ་སྐྱེད་པ་དགག རྒྱུས་ཕྲད་པ་དང་མ་ཕྲད་པར་དེ་སྐྱེད་པ་དག་ག འབྲས་བུས་
སྟོང་མི་སྟོང་གི་རྒྱུས་དེ་སྐྱེད་པ་དགག འབྲས་བུ་སྟོང་མི་སྟོང་གི་རྒྱུས་དེ་སྐྱེད་པ་དགག རང་བཞིན་གཅིག་དང་
ཐ་དད་ཀྱི་རྒྱུས་འབྲས་བུ་སྐྱེད་པ་དགག འབྲས་བུ་ངོ་བོ་ཉིད་ཀྱིས་ཡོད་མེད་རྒྱུས་སྐྱེད་པ་དགག་པའོ། ། དང་པོ་
ནི། འགགས་པ་ནུབ་པར་གྱུར་བ་ཡིས། ། འབྲས་བུ་སྐྱེས་པ་ཇི་ལྟར་སྐྱེད། ། འབྲས་བུ་དང་ནི་འབྲེལ་བའི་
རྒྱུ། །གནས་པས་ཀྱང་ནི་ཇི་ལྟར་སྐྱེད། ། ཅི་སྟེ་རྒྱུ་འབྲས་མ་འབྲེལ་ན། ། འབྲས་བུ་གང་ཞིག་སྐྱེད་པར་
བྱེད། །ཅེས་སོ། ། གཞན་ཡང་རྒྱུས་འབྲས་བུ་རང་བཞིན་གྱིས་སྐྱེད་ན་རྒྱུ་དེ་འབྲས་བུའི་སྔར་འགགས་སམ་མ་
འགགས་པར་སྐྱེ། འབྲས་བུ་ཡང་སྐྱེས་ཟིན་མ་སྐྱེས་པ་གང་སྐྱེད་བརྟག་གྲང་། དང་པོ་ལྟར་ན། མྱུ་གུ་སོགས་ཀྱི་
རྒྱུ་འགགས་པ་ནུབ་པ་སྟེ་ཞིག་པར་གྱུར་པ་ཡིས་འབྲས་བུ་སྐྱེས་པ་དེ་ཇི་ལྟར་སྐྱེད་དེ་མི་རིགས་པར་ཐལ། རྒྱུ་
འགགས་པའི་ཚེ་ན་རྒྱུ་མེད་པས་མེད་པ་རྒྱུར་མི་རིགས་པའི་ཕྱིར། ཅི་སྟེ་གཉིས་པ་ལྟར་རོ་ཞེ་ན་མི་འཐད་པར་ཐལ།
འབྲས་བུ་དང་ནི་འབྲེལ་བའི་རྒྱུ་གནས་པ་སྟེ་མ་ཞིག་པས་ཀྱང་ནི་འབྲས་བུ་ཇི་ལྟར་ན། རང་བཞིན་གྱིས་སྐྱེད་པ་མི་
འཐད་པའི་ཕྱིར། ཅི་སྟེ་འབྲས་བུ་གྲུབ་ཟིན་མི་སྐྱེས་པས་རྒྱུའི་དུས་ན་འབྲས་བུ་དང་མ་འབྲེལ་བ་སྐྱེད་དོ་ཞེ་ན་དེ་
ཡང་མི་འཐད་དེདེ་ལྟ་ན་རྒྱུས་འབྲས་བུ་གང་ཞིག་རང་བཞིན་གྱིས་སྐྱེད་པར་བྱེད་ཅེས་པ་མི་འཐད་པའི་ཕྱིར་ཏེ།
ཐ་སྙད་དུ་རྒྱུ་དུས་སུ་མེད་པའི་འབྲས་བུ་སྐྱེད་པ་ལ་འགལ་བ་མེད་ཀྱང་། རང་བཞིན་གྱིས་གྲུབ་ན་འབྲས་བུ་ནི་རྒྱུ་
དུས་སུ་ཡོད་དགོས་པའི་ཕྱིར་ཏེ། མེད་ན་རང་བཞིན་གྱིས་གྲུབ་པའི་དོན་མ་ཚང་བའི་ཕྱིར། གཉིས་པ་ནི།
རྒྱུས་ནི་མཐོང་དང་མ་མཐོང་བར། ། འབྲས་བུ་སྐྱེད་པར་མི་བྱེད་དོ། ། ཅེས་སོ།ཡང་རྒྱུས་ནི་རང་གི་འབྲས་བུ་
མཐོང་ནས་སམ་མ་མཐོང་བར་སྐྱེད། མཐོང་ནས་མི་སྐྱེད་དེ། མཐོང་ནས་གྲུབ་ཟིན་པས་དེ་སླར་སྐྱེད་མི་དགོས་
90



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
པའི་ཕྱིར། རྒྱུས་འབྲས་བུ་མ་མཐོང་བར་རང་བཞིན་གྱིས་སྐྱེད་པར་མི་བྱེད་དེ། སྐྱེད་ན་རྒྱུ་གཅིག་གིས་ཀྱང་
འབྲས་བུ་ཐམས་ཅད་ཅིག་ཅར་སྐྱེད་པར་འགྱུར་བའི་ཕྱིར། རང་ལུགས་ལ་ནི་རྒྱུས་འབྲས་བུ་མ་མཐོང་བར་སྐྱེད་
ཀྱང་རང་བཞིན་གྱིས་མི་སྐྱེད་པས་མི་འགལ་ལོ། ། གསུམ་པ་ནི། འབྲས་བུ་འདས་པ་རྒྱུ་འདས་དང་། ། མ་
སྐྱེས་པ་དང་སྐྱེས་པ་དང་། ། ལྷན་ཅིག་ཕྲད་པར་འགྱུར་བ་ནི། ། ནམ་ཡང་ཡོད་པ་མ་ཡིན་ནོ། །འབྲས་བུ་
སྐྱེས་པ་རྒྱུ་མ་སྐྱེས། ། འདས་པ་དང་ནི་སྐྱེས་པ་དང་། ། ལྷན་ཅིག་ཕྲད་པར་འགྱུར་བ་ནི། ། ནམ་ཡང་ཡོད་པ་
མ་ཡིན་ནོ། ། འབྲས་བུ་མ་སྐྱེས་རྒྱུ་སྐྱེས་དང་། ། མ་སྐྱེས་པ་དང་འདས་པ་དང་། ། ལྷན་ཅིག་ཕྲད་པར་འགྱུར་
བ་ནི། ། ནམ་ཡང་ཡོད་པ་མ་ཡིན་ནོ། ། ཕྲད་པ་ཡོད་པ་མ་ཡིན་ན། ། རྒྱུས་ནི་འབྲས་བུ་ཅི་ལྟར་སྐྱེད། ། །
ཅེས་སོ། ། གཞན་ཡང་རྒྱུས་འབྲས་བུ་རང་བཞིན་གྱིས་སྐྱེད་ན་དེ་གཉིས་ཕྲད་པ་སྟེ་ལྷན་ཅིག་ཏུ་ཚོགས་དགོས་
པས་དེ་ཡང་རིགས་ཤེས་ཀྱིས་དཔྱད་མི་བཟོད་དེ། མྱུ་གུ་ལ་སོགས་པའི་འབྲས་བུ་འདས་པ་ནི་ས་བོན་ལ་སོགས་
པའི་རྒྱུ་འདས་པ་དང་ལྷན་ཅིག་ཕྲད་པར་འགྱུར་བཞིན་པ་ནི་ནམ་ཡང་ཡོད་པ་མ་ཡིན་ཏེ། དེ་གཉིས་ཞིག་པའི་ཚེ་
དེ་གཉིས་ཀ་མེད་པའི་ཕྱིར། དེ་བཞིན་དུ་འབྲས་བུ་འདས་པ་ནི་རྒྱུ་མ་སྐྱེས་པ་མ་འོངས་པ་དང་ཕྲད་པ་མེད་དེ།
དེ་གཉིས་དུས་ཐ་དད་པའི་ཕྱིར། ཡང་འབྲས་བུ་འདས་པ་ནི་རྒྱུ་སྐྱེས་པ་ད་ལྟ་བ་དང་ཕྲད་པ་མེད་དེ། དེ་གཉིས་
ཀྱང་དུས་སོ་སོ་བ་ཡིན་པའི་ཕྱིར། འབྲས་བུ་སྐྱེས་པ་སྟེ་ད་ལྟར་བ་དང་དེའི་རྒྱུ་མ་སྐྱེས་པ་སྟེ་མ་འོངས་པ་དང་རྒྱུ་
འདས་པ་དང་ནི་སྐྱེས་པ་སྟེ་ད་ལྟར་བ་དང་ལྷན་ཅིག་ཏུ་ཕྲད་པར་གྱུར་བ་ནི་ནམ་ཡང་ངོ་བོ་ཉིད་ཀྱིས་ཡོད་པ་མ་
ཡིན་ཏེ། རྒྱུ་འདས་པ་དང་མ་འོངས་པ་གཉིས་ནི་དུས་ཐ་དད་པའི་ཕྱིར་དང་། རྒྱུ་འབྲས་ད་ལྟར་བ་གཉིས་ལ་ཐ་
སྙད་དུ་ཕྲད་པའི་སྔ་ཕྱི་བ་ཡོད་ཀྱང་རང་བཞིན་གྱིས་ཕྲད་པ་མེད་པའི་ཕྱིར། ཕྱི་མ་གྲུབ་སྟེ། རང་བཞིན་གྱིས་
ཡོད་ན་དུས་སྔ་ཕྱི་བ་མི་རུང་བས་དུས་མཉམ་དུ་ཕྲད་དགོས་པའི་ཕྱིར། འབྲས་བུ་མ་སྐྱེས་པའི་མ་འོངས་པ་ནི་རྒྱུ་
སྐྱེས་པ་ད་ལྟར་བ་དང་མ་སྐྱེས་པ་མ་འོངས་པ་དང་འདས་པ་གཉིས་དང་ལྷན་ཅིག་ཕྲད་པར་འགྱུར་བ་ནི་ནམ་ཡང་
རང་བཞིན་གྱིས་ཡོད་པ་མ་ཡིན་ཏེ། རྒྱུ་འདས་ད་ལྟར་ནི་དུས་ཐ་དད་ཅིང་རྒྱུ་འབྲས་མ་འོངས་པའི་དུས་སུ་དེ་
གཉིས་གང་ཡང་མེད་པའི་ཕྱིར་རོ། ། དེ་ལྟར་དཔྱད་པ་ན་ཕྲད་པ་རང་བཞིན་གྱིས་ཡོད་པ་མ་ཡིན་ན་རྒྱུས་ནི་
འབྲས་བུ་ཇི་ལྟར་ན་རང་བཞིན་གྱིས་སྐྱེད་པར་བྱེད་དེ་བྱེད་མི་ནུས་སོ། ། ཅི་སྟེ་ཡང་རྒྱུ་འབྲས་རང་བཞིན་གྱིས་
ཕྲད་པ་ཡོད་པ་ཡིན་ནའང་རྒྱུས་ནི་འབྲས་བུ་ཇི་ལྟར་ན་རང་བཞིན་གྱིས་སྐྱེད་པར་བྱེད་པ་མི་འཐད་དེ། རྒྱུ་འབྲས་
བུདང་ལྷན་ཅིག་མ་ཚོགས་ན་རང་བཞིན་གྱིས་མི་ཕྲད་ཅིང་། ཚོགས་ན་ནི་སླར་ཡང་སྐྱེ་བ་དོན་མེད་པའི་ཕྱིར་
རོ། ། རང་ལུགས་མྱུ་གུ་སོགས་ནི་རང་གི་བརྒྱུད་རྒྱུ་དང་མ་ཕྲད་ཀྱང་དངོས་རྒྱུ་དང་ཕྲད་པ་ཁས་ལེན་པ་ཡིན་ཏེ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དངོས་རྒྱུའི་སྐད་ཅིག་མ་དང་འབྲས་བུའི་སྐད་ཅིག་དང་པོ་གཉིས་ཕྲད་དགོས་པའི་ཕྱིར། མི་ཕྲད་ན་དངོས་སུ་
བསྐྱེད་བྱ་སྐྱེད་བྱེད་དུ་མི་འགྱུར་ཞིང་དངོས་རྒྱུ་དང་འབྲས་བུའི་བར་དུ་ཆོས་གཞན་གྱིས་ཆོད་པའི་སྐྱོན་ཡོད་པའི་
ཕྱིར། དེ་བཞིན་དུ་མྱུ་གུ་ལྟ་བུ་རང་གི་དངོས་འབྲས་ཀྱི་ཆ་དང་ཕྲད་པར་འདོད་དགོས་ཏེ། ཐ་སྙད་དུ་ཕྲད་པ་ལ་
ཆ་གཅིག་ཕྲད་པས་ཆོག་གི། རང་བཞིན་གྱིས་ཕྲད་ན་དུས་མཉམ་ཆ་ཐམས་ཅད་ཕྲད་དགོས་པའི་ཕྱིར། ཕྱི་མ་
གྲུབ་སྟེ། ཕྲད་མ་ཕྲད་ཀྱི་ཆ་དབྱེར་ཡོད་ན་ཆེ་བཅས་ཡིན་པས་རྟེན་འབྲེལ་དུ་འགྱུར་ཞིང་རང་བཞིན་གྱིས་མེད་
པར་འགྱུར་བའི་ཕྱིར། བཞི་པ་ནི། གལ་ཏེ་འབྲས་བུས་ སྟོང་པའི་རྒྱུས། ། ཇི་ལྟར་འབྲས་བུ་སྐྱེད་པར་
བྱེད། །གལ་ཏེ་འབྲས་བུས་མི་སྟོང་རྒྱུས། ཇི་ལྟར་འབྲས་བུ་སྐྱེད་པར་བྱེད། ། ཅེས་སོ། ། གཞན་ཡང་
གལ་ཏེ་འབྲས་བུས་སྟོང་པ་སྟེ་མེད་པའི་རྒྱུས་ནི་ཇི་ལྟར་ན་འབྲས་བུ་རང་བཞིན་གྱིས་སྐྱེད་པར་བྱེད་དེ་མི་བྱེད་དེ།
ཆུ་ལ་མར་གྱི་རྒྱུ་མེད་པ་བཞིན་ནོ། ། གལ་ཏེ་རང་གི་འབྲས་བུས་མི་སྟོང་པའི་རྒྱུས་ཀྱང་ཇི་ལྟར་ན་འབྲས་བུ་རང་
བཞིན་གྱིས་སྐྱེད་པར་བྱེད་དེ་མི་བྱེད་དེ། འབྲས་བུ་ཡོད་པ་སླར་ཡང་མི་སྐྱེ་བའི་ཕྱིར། ལྔ་པ་ནི། འབྲས་བུས་མི་
སྟོང་སྐྱེ་མི་འགྱུར། ། མི་སྟོང་འགགས་པར་མི་འགྱུར་རོ། ། མི་སྟོང་དེ་ནི་མ་འགགས་དང་། ། མ་སྐྱེས་པར་
ཡང་འགྱུར་བ་ཡིན། ། སྟོང་པ་ཇི་ལྟར་སྐྱེ་འགྱུར་ཞིང་། ། སྟོང་པ་ཇི་ལྟར་འགགས་པར་འགྱུར། ། སྟོང་པ་དེ་
ཡང་མ་འགགས་དང་། མ་སྐྱེས་པར་ཡང་ཐལ་བར་འགྱུར། ༑ཞེས་སོ། ། འབྲས་བུ་སྐྱེ་བ་རང་བཞིན་གྱིས་
སྟོང་པའམ་མི་སྟོང་གང་ཞིག་སྐྱེ་གྲང་།དེ་ལ་འབྲས་བུ་རང་བཞིན་གྱིས་ཡོད་པས་མི་སྟོང་པ་ཆོས་ཅན། སྐྱེ་བར་མི་
འགྱུར་བར་ཐལ། རྟེན་འབྲེལ་མ་ཡིན་པའི་ཕྱིར། དེ་འདྲ་བའི་མི་སྟོང་པ་དེ་ནི་ཆོས་ཅན། འགགས་པར་མི་
འགྱུར་བར་ཐལ། རང་བཞིན་གྱིས་གྲུབ་པའི་ཕྱིར། ཁྱབ་སྟེ། རང་བཞིན་ལ་ལྡོག་པ་མེད་པའི་ཕྱིར། དེ་
བཞིན་དུ་མི་སྟོང་པར་འདོད་ན་ནི་མི་འཐད་དེ། དེ་ནི་མ་འགགས་པ་དང་མ་སྐྱེས་པར་ཡང་འགྱུར་བ་ཡིན་པའི་
ཕྱིར། འབྲས་བུ་རང་བཞིན་གྱིས་ཡོད་པས་སྟོང་པ་ནི་ཆོས་ཅན། ཇི་ལྟར་ངོ་བོ་ཉིད་ཀྱིས་སྐྱེ་བར་འགྱུར་ཞིང་ཇི་
ལྟར་ན་ངོ་བོ་ཉིད་ཀྱིས་འགག་པར་འགྱུར་བར་ནི་མི་འཐད་དེ། རང་བཞིན་གྱིས་སྟོང་པའི་ཕྱིར། འབྲས་བུ་རང་
བཞིན་གྱིས་སྟོང་པར་འདོད་པ་དེ་ཡང་ངོ་བོ་ཉིད་ཀྱིས་མ་འགགས་པ་དང་མ་སྐྱེས་པར་ཡང་ཐལ་པར་འགྱུར་བ་ལ་
ནི་ཁོ་བོ་ཅག་ནི་འདོད་ཀྱང་བྱེད་དེ་ལྟར་མི་འདོད་དེ་འགལ་བ་ཡིན་ནོ། ། དྲུག་པ་ནི། རྒྱུ་དང་འབྲས་བུ་གཅིག་
ཉིད་དུ། ། ནམ་ཡང་འཐད་པར་མི་འགྱུར་རོ། །རྒྱུ་དང་འབྲས་བུ་གཞན་ཉིད་ན། ། ནམ་ཡང་འཐད་པར་
མི་འགྱུར་རོ། ༈ རྒྱུ་དང་འབྲས་བུ་གཅིག་ཡིན་ན། ། བསྐྱེད་བྱ་སྐྱེད་བྱེད་གཅིག་ཏུ་འགྱུར། ། རྒྱུ་དང་འབྲས་
བུ་གཞན་ཉིད་དུ། ། རྒྱུ་དང་རྒྱུ་མིན་མཚུངས་པར་འགྱུར། ། ཞེས་སོ། ། གཞན་ཡང་རྒྱུས་འབྲས་བུ་རང་
92



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
བཞིན་གྱིས་སྐྱེད་ན་གཉིས་ལས་མི་འདའ་བས་རྒྱུ་དང་འབྲས་བུ་རང་བཞིན་གྱིས་གཅིག་པ་ཉིད་དུ་ནམ་ཡང་འཐད་
པར་མི་འགྱུར་ལ། རྒྱུ་དང་འབྲས་བུ་རང་བཞིན་གྱིས་གཞན་པ་ཉིད་དུ་ཡང་ནམ་ཡང་འཐད་པར་མི་འགྱུར་
རོ། ། རྒྱུ་དང་འབྲས་བུ་གཉིས་རང་བཞིན་གྱིས་གཅིག་པ་ཉིད་ཡིན་ན་མི་འཐད་དེ།བསྐྱེད་བྱ་འབྲས་བུ་སོགས་
དང་སྐྱེད་བྱེད་རྒྱུ་ལ་སོགས་པ་ཐམས་ཅད་ཀྱང་གཅིག་ཏུ་འགྱུར་བའི་ཕྱིར། རྒྱུ་དང་འབྲས་བུ་གཉིས་རང་བཞིན་
གྱིས་གཞན་པ་ཉིད་ཡིན་ནའང་མི་འཐད་དེ། རང་བཞིན་གྱིས་གྲུབ་པའི་གཞན་ལ་རྒྱུ་ཡིན་པ་དང་རྒྱུ་མ་ཡིན་པ་
རྣམ་པ་ཀུན་ནས་མཚུངས་པར་འགྱུར་བའི་ཕྱིར་ཏེ། འབྲེལ་མེད་དོན་གཞན་ལ་ནི་རྒྱུ་འབྲས་ཡིན་མིན་གྱི་དབྱེ་བ་
མི་རུང་བའི་ཕྱིར་རོ། ། བདུན་པ་ནི། འབྲས་བུ་ངོ་བོ་ཉིད་ཡོད་ན། ། རྒྱུས་ནི་ཅི་ཞིག་སྐྱེད་པར་བྱེད། །
འབྲས་བུ་ངོ་བོ་ཉིད་མེད་ན། ། རྒྱུས་ནི་ཅི་ཞིག་སྐྱེད་པར་བྱེད། ། ཅེས་སོ། ། རྒྱུས་འབྲས་བུ་སྐྱེད་ན་འབྲས་བུ་
ངོ་བོ་ཉིད་ཀྱིས་ཡོད་པའམ་མེད་པ་གང་སྐྱེད། དེ་ལ་འབྲས་བུ་ངོ་བོ་ཉིད་ཀྱིས་ཡོད་ན་རྒྱུས་ཅི་ཞིག་སྐྱེད་པར་བྱེད་
དེ། ངོ་བོ་ཉིད་ཀྱིས་གྲུབ་ཟིན་སླར་ཡང་སྐྱེད་མི་དགོས་པའི་ཕྱིར། འབྲས་བུ་ངོ་བོ་ཉིད་ཀྱིས་མེད་ན་རྒྱུས་ནི་ཅི་
ཞིག་སྐྱེད་པར་བྱེད་དེ། ཁྱེད་ལྟར་ན་རང་བཞིན་གྱིས་མེད་པ་དང་མེད་པ་ལ་ཁྱད་པར་མེད་པའི་ཕྱིར་རོ། །
གཉིས་པ་ནི། སྐྱེད་པར་བྱེད་པ་མ་ཡིན་ན། ། རྒྱུ་ནི་འཐད་པར་མི་འགྱུར་རོ། ། རྒྱུ་ནི་འཐད་པ་ཡོད་མིན་
ན། ། འབྲས་བུ་གང་གི་ཡིན་པར་འགྱུར། ། ཞེས་སོ། ། གལ་ཏེ་རྒྱུ་རང་བཞིན་གྱིས་ཡོད་པས་འབྲས་བུ་རང་
བཞིན་གྱིས་ཡོད་དོ་ཞེ་ན། མི་འཐད་དེ། རྒྱུས་འབྲས་བུ་རང་བཞིན་གྱིས་སྐྱེད་པར་བྱེད་པ་མ་ཡིན་ན། རྒྱུ་ཉིད་
ཀྱང་རང་བཞིན་གྱིས་ཡོད་པ་འཐད་པར་མི་འགྱུར་ལ། རྒྱུ་ཉིད་རང་བཞིན་གྱིས་ཡོད་པ་འཐད་པ་མ་ཡིན་ན་
འབྲས་བུ་རང་བཞིན་གྱིས་ཡོད་པ་དེ་རྒྱུ་གང་གི་ཡིན་པར་འགྱུར་བ་ཡང་མི་འཐད་དགོས་ན། འབྲས་བུ་གང་ཡིན་
པ་དེ་འབྲས་བུ་དེ་སྐྱེད་པའི་རྒྱུ་དེའི་དོན་ཡིན་པར་འདོད་དགོས་པའི་ཕྱིར། གསུམ་པ་ནི། རྒྱུ་རྣམས་དང་ནི་རྐྱེན་
དག་གི་ཚོགས་པ་གང་ཡིན་དེ་ཡིས་ནི། ། བདག་གིས་བདག་ཉིད་མི་སྐྱེད་ན། ། འབྲས་བུ་ཇི་ལྟར་སྐྱེད་པར་
བྱེད། ། དེ་ཕྱིར་ཚོགས་ལས་བྱས་པ་མིན། ། ཚོགས་མིན་བྱས་པའི་འབྲས་བུའང་མེད། ། འབྲས་བུ་ཡོད་པ་
མ་ཡིན་ན། ། རྐྱེན་གྱི་ཚོགས་པ་ག་ལ་ཡོད། ། ཅེས་སོ། ། རྒྱུས་རྐྱེན་ཚོགས་ནས་འབྲས་བུ་སྐྱེད་དོ་ཞེ་ན། རྒྱུ་
རྣམས་དང་ནི་རྐྱེན་དག་གི་ཚོགས་པ་གང་ཡིན་པ་དེ་ཡིས་ནི་རང་གིས་རང་སྐྱེད་དམ་མི་སྐྱེད། སྐྱེད་དོ་ཞེ་ན། རྒྱུ་
རྐྱེན་གྱི་ཚོགས་པ་བདག་གིས་བདག་ཉིད་ནི་མི་སྐྱེད་དེ། འབྲས་བུ་སྐྱེ་བ་དོན་མེད་པ་དང་རང་ལ་བྱེད་པ་འགལ་བ་
དང་ཚོགས་པ་རྫས་སུ་མེད་པའི་ཕྱིར་རོ། ། ཚོགས་པ་རྫས་སུ་མེད་པས་རང་གིས་བདག་ཉིད་མི་སྐྱེད་ན་དེས་ཇི་
ལྟར་ན་འབྲས་བུ་རང་བཞིན་གྱིས་སྐྱེད་པར་བྱེད་དེ། མོ་གཤམ་གྱི་བུ་བཞིན་ནོ། །དེའི་ཕྱིར་རྒྱུ་རྐྱེན་གྱི་ཚོགས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ལས་བྱ་བའི་འབྲས་བུ་ངོ་བོ་ཉིད་ཀྱིས་ཡོད་པ་མ་ཡིན་ནོ། ། རང་ལུགས་ནི་རྒྱུ་རྐྱེན་ཚོགས་པ་ལས་འབྲས་བུ་སྐྱེ་
ཡང་ཚོགས་པ་བརྫུན་པས་འབྲས་བུ་ཡང་བརྫུན་པ་སྐྱེད་པ་བྱེད་པས་མི་འགལ་ལོ། ། རྒྱུ་རྐྱེན་གྱི་ཚོགས་པ་མིན་
པས་བྱས་པའི་འབྲས་བུའང་མེད་དེ། དེ་ནི་ཤིན་ཏུ་ཡང་འགལ་བའི་ཕྱིར། ཇི་སྐད་བཤད་པའི་རིགས་པས་རྣམ་
པར་དཔྱད་པ་ན་འབྲས་བུ་རང་བཞིན་གྱིས་ཡོད་པ་མ་ཡིན་ན་རྒྱུ་རྐྱེན་གྱི་ཚོགས་པ་རང་བཞིན་གྱིས་ག་ལ་ཡོད། རྒྱུ་
འབྲས་གཉིས་རང་བཞིན་གྱིས་ཡོད་མེད་མཚུངས་པའི་ཕྱིར་རོ། ། གཉིས་པ་ནི།རྒྱ་ཆེར་རོལ་བའི་ལུང་ལ་སོགས་
པ་རྣམས་སོ། ། གསུམ་པ་ནི། ཚོགས་པ་བརྟག་པ་ཞེས་བྱ་བ་རབ་ཏུ་བྱེད་པ་ཉི་ཤུ་པའི་རྣམ་བཤད་དོ། །
གཉིས་པ་དུས་འབྱུང་འཇིག་གི་རྒྱུ་ཡིན་པ་དགག་པ་གསུམ། རབ་བྱེད་ཀྱི་གཞུང་བཤད་པ། ལུང་དང་
སྦྱར་བ། མཚན་བསྟན་པའོ། ། དང་པོ་ལ་གཉིས། སྐྱེ་འཇིག་རང་བཞིན་གྱིས་གྲུབ་པ་དགག་པ་དང་། དེ་
ལྟར་འདོད་པ་ལ་རྟག་ཆད་ཀྱི་སྐྱོན་བསྟན་པའོ། ། དང་པོ་ལ་གཉིས། འབྱུང་འཇིག་རང་བཞིན་གྱིས་ཡོད་པའི་
བསྒྲུབ་བྱ་དགག་པ་དང་། དེ་རང་བཞིན་གྱིས་ཡོད་པའི་སྒྲུབ་བྱེད་དགག་པའོ། ། དང་པོ་ལ་གསུམ། འབྱུང་
འཇིག་ལྷན་ཅིག་ཡིན་མིན་བརྟགས་ནས་དགག འབྱུང་འཇིག་རྟེན་གང་ལ་ཡོད་བརྟགས་ནས་དགག འབྱུང་
འཇིག་གཅིག་དང་ཐ་དད་བརྟགས་ནས་དགག་པའོ། ། དང་པོ་ལ་གསུམ། དམ་བཅའ་བཞག་པ། སྒྲུབ་བྱེད་
བསྟན་པ། དེ་དག་གི་དོན་བསྡུ་པའོ། ། དང་པོ་ནི། འཇིག་པ་འབྱུང་པ་མེད་པའམ། ། ལྷན་ཅིག་ཡོད་པ་
ཉིད་མ་ཡིན། ། འབྱུང་བ་འཇིག་པ་མེད་པའམ། ། ལྷན་ཅིག་ཡོད་པ་ཉིད་མ་ཡིན། ། ཞེས་སོ། ། གལ་ཏེ་
འབྱུང་འཇིག་རང་བཞིན་ཡོད་ན་འཇིག་པ་ནི་འབྱུང་བ་མེད་པར་ཡོད་པའམ་འབྱུང་བ་དང་ལྷན་ཅིག་ཏུ་རང་
བཞིན་གྱིས་ཡོད་པ་ཉིད་མ་ཡིན་ལ། འབྱུང་བ་ནི་འཇིག་པ་མེད་པར་ཡོད་པའམ་འཇིག་པ་དང་ལྷན་ཅིག་ཏུ་རང་
བཞིན་གྱིས་ཡོད་པ་མ་ཡིན་ནོ་ཞེས་པ་ནི་དམ་བཅའ་པའོ། གཉིས་པ་ལ་གཉིས། འཇིག་པ་འབྱུང་བ་དང་ལྷན་
ཅིག་ཡིན་མིན་དགག་པ་དང་། འབྱུང་བ་འཇིག་པ་དང་ལྷན་ ཅིག་ཡིན་མིན་དགག་པའོ། ། དང་པོ་ནི།
འཇིག་པ་འབྱུང་བ་མེད་པར་ནི། ། ཇི་ལྟར་བུར་ན་ཡོད་པར་འགྱུར། ། སྐྱེ་བ་མེད་པར་འཆི་བར་འགྱུར། །
འཇིག་པ་འབྱུང་བ་མེད་པར་མེད། ། འཇིག་པ་འབྱུང་བ་དང་ ལྷན་ ཅིག་ ཏུ། ། ཇི་ལྟར་ཡོད་པ་ཉིད་དུ་
འགྱུར། ། འཆི་དང་སྐྱེ་བ་དུས་གཅིག་ཏུ། །ཡོད་པ་ཉིད་ནི་མ་ཡིན་ནོ། ། ཞེས་སོ། ། འཇིག་པ་འབྱུང་བ་
སྟེ་སྐྱེ་བ་མེད་པར་ནི་ཇི་ལྟ་བུར་ན་ཡོད་པར་འགྱུར་ཏེ། སྐྱེ་བ་མེད་པར་འཆི་བར་འགྱུར་བ་ཡོད་པ་མི་འཐད་པའི་
ཕྱིར་རོ། ། དེས་ན་འཇིག་པ་ནི་འབྱུང་བ་མེད་པར་གནས་པ་མེད་དོ། ། དངོས་པོའི་འཇིག་པ་ཆོས་ཅན།
འབྱུང་བ་དང་ལྷན་ཅིག་དུས་ཅིག་ཅར་དུ་ཇི་ལྟར་ན་རང་བཞིན་གྱིས་ཡོད་པ་ཉིད་དུ་འགྱུར་ཏེ་མི་འགྱུར་བར་ཐལ།
94



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
འགྱུར་ན་འཆི་བ་དང་སྐྱེ་བ་དུས་གཅིག་ཏུ་ཅིག་ཅར་དུ་རང་བཞིན་གྱིས་ཡོད་པར་འགྱུར་བའི་ཕྱིར། དེ་ལྟ་བུ་ཡོད་
པ་ནི་མ་ཡིན་ཏེ། ཕན་ཚུན་འགལ་བའི་སྣང་མུན་བཞིན་ནོ། ། གཉིས་པ་ནི། འབྱུང་བ་འཇིག་པ་མེད་པར་
ནི། ། ཇི་ལྟ་བུར་ན་ཡོད་པར་འགྱུར། ། དངོས་པོ་རྣམས་ལ་མི་རྟག་ཉིད། ། ནམ་ཡང་ཡོད་པ་མ་ཡིན་
ནོ། ། འབྱུང་བ་འཇིག་དང་ལྷན་ཅིག་ཏུ། ། ཇི་ལྟར་ཡོད་པ་ཉིད་དུ་འགྱུར། ། སྐྱེ་དང་འཆི་བ་དུས་གཅིག་
ཏུ། །ཡོད་པ་ཉིད་ནི་མ་ཡིན་ནོ། ། ཞེས་སོ། ། འབྱུང་བ་ཆོས་ཅན། འཇིག་པ་མེད་པར་ནི་ཇི་ལྟ་བུར་ན་
ཡོད་པར་འགྱུར་ན་མི་འཐད་པར་ཐལ། དངོས་པོ་ཡིན་པའི་ཕྱིར། ཁྱབ་སྟེ། དངོས་པོ་རྣམས་ལ་མི་རྟག་པ་
ཉིད་ནམ་ཡང་མེད་པ་མ་ཡིན་པའི་ཕྱིར། འབྱུང་བ་ཆོས་ཅན། འཇིག་པ་དང་ལྷན་ཅིག་ཏུ་ཇི་ལྟ་བུར་ན་རང་
བཞིན་གྱིས་ཡོད་པ་ཉིད་དུ་འགྱུར་བ་མི་འཐད་པར་ཐལ། དེ་ལྟར་འགྱུར་ན་སྐྱེ་བ་དང་འཆི་བ་ཡང་དུས་གཅིག་ཏུ་
འགྱུར་བའི་ཕྱིར། དེ་ལྟ་བུ་ནི་ཡོད་པ་མ་ཡིན་ཏེ། ཕན་ཚུན་འགལ་བའི་ཕྱིར་རོ། ། གསུམ་པ་ནི། གང་དག་
ཕན་ཚུན་ལྷན་ཅིག་གམ། ། ཕན་ཚུན་ལྷན་ཅིག་མ་ཡིན་པར། །གྲུབ་པ་ཡོད་པ་མ་ཡིན་པ། ། དེ་དག་གྲུབ་པ་
ཇི་ལྟར་ཡོད། ། ཅེས་སོ། ། དངོས་པོ་གང་དག་ཕན་ཚུན་དུ་ལྷན་ཅིག་པ་སྟེ་དུས་གཅིག་གམ་ཕན་ཚུན་ལྷན་
ཅིག་མ་ཡིན་པར་གྲུབ་པ་རང་བཞིན་གྱིས་ཡོད་པ་མ་ཡིན་པའི་འབྱུང་འཇིག་དེ་དག་ཆོས་ཅན། རང་བཞིན་གྱིས་
གྲུབ་པ་ཇི་ལྟར་ཡོད་དེ་མེད་པར་ཐལ། ཡོད་ན་ཡོད་ཚུལ་གཉིས་པོ་དེ་གང་རུང་དུ་ཡོད་དགོས་པ་ལས་མེད་པའི་
ཕྱིར་རོ། ། གཉིས་པ་ལ་གསུམ། ཟད་མ་ཟད་ཀྱི་རྟེན་ལ་འབྱུང་འཇིག་དགག དངོས་པོའི་རྟེན་ལ་དེ་དགག
སྟོང་མི་སྟོང་གི་རྟེན་ལ་དེ་དགག་པའོ། ། དང་པོ་ནི། ཟད་ལ་འབྱུང་བ་ཡོད་མ་ཡིན། ། མ་ཟད་པ་ལའང་
འབྱུང་བ་མེད། ། ཟད་ལ་འཇིག་པ་ཡོད་མ་ཡིན། ། མ་ཟད་པ་ལའང་འཇིག་པ་མེད། ། ཅེས་སོ། ། འབྱུང་
འཇིག་རང་བཞིན་གྱིས་གྲུབ་ན་དངོས་པོ་ཟད་པ་དང་མ་ཟད་པའི་ཆོས་ཅན་གཉིས་གང་ལ་ཡོད།དངོས་པོ་ཟད་པ་
སྟེ་ཞིག་པའི་ཆོས་ཅན་ལ་འབྱུང་བ་སྟེ་སྐྱེ་བ་རང་བཞིན་གྱིས་ཡོད་པ་མ་ཡིན་ཞིང་། མ་ཟད་པ་ལའང་འབྱུང་བ་
རང་བཞིན་གྱིས་མེད་དེ། རང་བཞིན་གྱིས་གྲུབ་པ་ལ་སྐྱེ་བ་དང་ཟད་པ་གཉིས་གཞི་གཅིག་ལ་འདུ་བ་མི་རུང་བའི་
ཕྱིར། དངོས་པོ་ཆོས་ཅན། ཁྱོད་ཟད་པ་ལ་འཇིག་པ་རང་བཞིན་གྱིས་ཡོད་པ་མིན་ཞིང་། མ་ཟད་པ་ལའང་
འཇིག་པ་རང་བཞིན་གྱིས་མེད་པར་ཐལ། རང་བཞིན་གྱིས་གྲུབ་པའི་ཐད་མི་ཟད་གཉིས་ལ་སྐྱེ་འཇིག་མི་འཐད་
པའི་ཕྱིར། གཉིས་པ་ནི། དངོས་པོ་ཡོད་པ་མ་ཡིན་པར། ། འབྱུང་དང་འཇིག་པ་ཡོད་མ་ཡིན། ། འབྱུང་
དང་འཇིག་པ་མེད་པར་ནི། ། དངོས་པོ་ཡོད་པ་མ་ཡིན་ནོ། ། ཞེས་སོ། ། གལ་ཏེ་འབྱུང་འཇིག་རང་བཞིན་
གྱིས་ཡོད་དེ། དེའི་རྟེན་དངོས་པོ་རང་བཞིན་གྱིས་ཡོད་པས་སོ་ཞེ་ན། དེ་མི་འཐད་པར་ཐལ། དངོས་པོ་རང་
95



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་གྱིས་ཡོད་པ་མ་ཡིན་པར་འབྱུང་བ་དང་འཇིག་པ་རང་བཞིན་གྱིས་ཡོད་པ་མ་ཡིན་པའི་ཕྱིར་ཏེ། དེ་སྔར་
བཀག་ཟིན་པའི་ཕྱིར། འབྱུང་བ་དང་འཇིག་པ་རང་བཞིན་གྱིས་ཡོད་པ་ཡང་བཀག་ཟིན་པས་དེ་མེད་པར་ནི་
དངོས་པོ་ཡང་རང་བཞིན་གྱིས་ཡོད་པ་མ་ཡིན་ཏེ། དངོས་པོ་ནི་འབྱུང་འཇིག་གི་མཚན་ཉིད་ཅན་ཡིན་པའི་ཕྱིར།
གསུམ་པ་ནི། སྟོང་ལ་འབྱུང་དང་འཇིག་པ་དང་། ། འཐད་པ་ཉིད་ནི་མ་ཡིན་ནོ། ། མི་སྟོང་པ་ལའང་འབྱུང་
འཇིག་དག།འཐད་པ་ཉིད་ནི་མ་ཡིན་ནོ། ། ཞེས་སོ། ། གཞན་ཡང་འབྱུང་འཇིག་རང་བཞིན་གྱིས་ཡོད་ན་སྟོང་
མི་སྟོང་གང་ལ་རྟེན། སྟོང་པ་ཆོས་ཅན། ཁྱོད་ལ་འབྱུང་དང་འཇིག་པ་དག་རང་བཞིན་གྱིས་ཡོད་པ་ཉིད་ནི་
འཐད་པ་མ་ཡིན་པར་ཐལ། སྟོང་པའི་ཕྱིར་ནམ་མཁའི་མེ་ཏོག་བཞིན་ནོ། ། རང་བཞིན་གྱིས་མི་སྟོང་པ་ཆོས་
ཅན། ཁྱོད་ལའང་འབྱུང་འཇིག་དག་ཡོད་པ་འཐད་པ་ནི་མ་ཡིན་པར་ཐལ། དེའི་རྟེན་དུ་མི་རུང་པའི་ཕྱིར།
གསུམ་པ་ནི། འབྱུང་བ་དང་ནི་འཇིག་པ་དག། གཅིག་པ་ཉིད་ནི་མི་འཐད་དོ། ། འབྱུང་བ་དང་ནི་འཇིག་པ་
དགགཞན་པ་ཉིད་དུའང་མི་འཐད་དོ། ། ཞེས་སོ། ། འབྱུང་བ་དང་ནི་འཇིག་པ་དག་ཆོས་ཅན། ངོ་བོ་ཉིད་
ཀྱིས་གཅིག་པ་ཉིད་ནི་མི་འཐད་དེ། དུས་ཀྱིས་འགལ་བའི་ཕྱིར། འབྱུང་བ་དང་ནི་འཇིག་པ་དག་ཆོས་ཅན།
ངོ་བོ་ཉིད་ཀྱིས་གཞན་དུ་ཡོད་པ་ཉིད་དུ་ཡང་མི་འཐད་དེ། འབྲེལ་པ་གྲུབ་པའི་ཕྱིར། གཉིས་པ་ལ་གཉིས།
མཐོང་བ་སྒྲུབ་བྱེད་མིན་པ་དང་། དེའི་སྒྲུབ་བྱེད་བསྟན་པའོ། ། དང་པོ་ནི། འབྱུང་བ་དང་ནི་འཇིག་པ་དག།
མཐོང་ངོ་སྙམ་དུ་ཁྱོད་སེམས་ན། །འབྱུང་བ་དང་ནི་འཇིག་པ་དག།གཏི་མུག་ཉིད་ཀྱིས་མཐོང་བ་ཡིན། ། ཞེས་
སོ། ། གལ་ཏེ་འབྱུང་འཇིག་གཉིས་རང་བཞིན་གྱིས་གྲུབ་པར་མཆོག་དམན་བར་གསུམ་གྱིས་མཐོང་བས་སོ་ཞེ་
ན། འབྱུང་བ་དང་འཇིག་པ་དག་ངོ་བོ་ཉིད་ཀྱིས་གྲུབ་པར་མཐོང་ངོ་སྙམ་དུ་ཁྱོད་དེ་ལྟར་སེམས་ན་དེ་ནི་མི་འཐད་
པར་ཐལ། འབྱུང་འཇིག་གཉིས་རང་བཞིན་གྱིས་གྲུབ་པར་སྣང་བའི་ཚུལ་གྱིས་ཕྱིན་ཅི་ལོག་ཏུ་མཐོང་བ་ཡིན་གྱི།
ཡང་དག་པའི་གནས་ཚུལ་མཐོང་བ་མིན་པའི་ཕྱིར་ཏེ། གཞན་དག་སྒྱུ་མ་དང་སྨིག་རྒྱུ་དང་དྲི་ཟའི་གྲོང་ཁྱེར་དང་
རབ་རིབ་ཅན་གྱིས་སྐྲ་ཤད་དང་སྦྲང་མ་དང་རྨ་བྱའི་མདོངས་ལ་སོགས་པ་ལྟར། འབྱུང་བ་དང་ནི་འཇིག་པ་དག་
གཏི་མུག་མ་རིག་པ་དང་དེས་བསླད་པ་ཉིད་ཀྱིས་རང་བཞིན་གྱིས་གྲུབ་པ་ལྟར་མཐོང་བ་ཡིན་པའི་ཕྱིར། གཉིས་
པ་ལ་གཉིས། འབྱུང་འཇིག་རང་དང་རིགས་མཐུན་མི་མཐུན་ལས་སྐྱེ་བ་དགག་པོ་དང་། རང་དང་གཞན་ལས་
སྐྱེ་བ་དགག་པའོ། ། དང་པོ་ནི། དངོས་པོ་དངོས་ལས་མི་སྐྱེ་སྟེ། ། དངོས་པོ་དངོས་མེད་ལས་མི་སྐྱེ། །
དངོས་མེད་དངོས་མེད་མི་སྐྱེ་སྟེ། །དངོས་མེད་དངོས་ལས་མི་སྐྱེའོ། ། ཞེས་སོ། ། འོ་ན་དངོས་པོའི་འབྱུང་
འཇིག་གཞན་ལ་རང་བཞིན་གྱིས་གྲུབ་པར་སྣང་བ་འདི་གཏི་མུག་གིས་བསླད་པ་ཅིས་འགྲུབ་ཅེ་ན་རིགས་པ་ལས་
a6



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
སོ། ། དེ་ཡང་རེ་ཞིག་དངོས་པོ་འབྱུང་བ་ནི་དངོས་པོ་སྟེ་འབྱུང་བ་རིགས་འདྲ་སྔ་མ་ལས་ངོ་བོ་ཉིད་ཀྱིས་མི་སྐྱེ་སྟེ།
དེ་ལྟར་སྐྱེ་ན་རྒྱུ་འབྲས་དུས་མཉམ་པ་སོགས་སུ་འགྱུར་བའི་ཕྱིར། དངོས་པོ་སྟེ་སྐྱེ་བ་ནི་དངོས་པོ་མེད་པ་སྟེ་འཇིག་
པ་ལས་ངོ་བོ་ཉིད་ཀྱིས་མི་སྐྱེ་སྟེ། རང་བཞིན་གྱིས་གྲུབ་པའི་ཚུལ་གྱིས་འཇིག་ན་སྐྱེ་བ་ཡང་མེད་པས་དངོས་པོ་ལ་
སྐུར་འདེབས་སུ་འགྱུར་བའི་ཕྱིར། དངོས་པོ་མེད་པ་སྟེ་འཇིག་པ་ནི་དངོས་པོ་མེད་པའི་འཇིག་པ་ལས་རང་
བཞིན་གྱིས་མི་སྐྱེ་སྟེ། འཇིག་རྒྱུའི་དངོས་པོ་ལོག་པ་ལ་ནི་རང་བཞིན་གྱིས་སྐྱེད་པའི་ནུས་པ་མེད་པའི་ཕྱིར་ཏེ།
ཁྱོད་ཀྱིས་ཞིག་པ་དངོས་མེད་དུ་འདོད་ལ། ཞིག་པའི་ཚེ་ན་འཇིག་རྒྱུའི་དངོས་པོ་ནི་ལོག་པའི་ཕྱིར། དངོས་པོ་
མེད་པའི་འཇིག་པ་ནི་དངོས་པོ་འབྱུང་བ་ལས་ངོ་བོ་ཉིད་ཀྱིས་མི་སྐྱེ་སྟེ། དེ་ལྟར་སྐྱེ་ན་ནི་མ་ཞིག་པའི་དངོས་པོས་
རང་དང་རིགས་མི་མཐུན་པའི་དངོས་པོ་སྐྱེ་བ་བཞིན་དུ་སྒྲོན་མེ་ལས་མུན་པ་སྐྱེ་བར་འགྱུར་བའི་ཕྱིར། རང་
ལུགས་ནི་བུམ་པ་ལྟ་བུའི་འཇིག་པ་དང་ཞིག་པ་ནི་བུམ་པ་སོགས་འབྱུང་བའི་རྒྱུ་ལས་སྐྱེ་བར་འདོད་ཀྱང་འབྱུང་
འཇིག་རང་བཞིན་གྱིས་གྲུབ་པར་འདོད་ན། ཞིག་པ་དངོས་པོར་འགལ་བ་དང་འཇིག་བཞིན་པའི་དུས་སུ་ཡང་
ཞིག་དགོས་པས། ཞིག་འཇིག་གཅིག་ཏུ་འགྱུར་ཞིང་དེ་ལྟར་ན་ཞིག་པ་ལ་རྒྱུ་མེད་ཅེས་ཁ་ཅིག་འདོད་པ་ལྟར་
འཇིག་པ་ལ་ཡང་རྒྱུ་མེད་པ་སོགས་ཀྱི་སྐྱོན་ཡོད་དོ། ། གཉིས་པ་ནི། དངོས་པོ་བདག་ལས་མི་སྐྱེ་སྟེ། ། གཞན་
ལས་སྐྱེ་བ་ཉིད་མ་ཡིན། ། བདག་དང་གཞན་ལས་སྐྱེ་བ་ནི། ། ཡོད་ན་ཇི་ལྟར་སྐྱེ་བར་འགྱུར། ། ཞེས་
སོ། ། འོ་ན་དངོས་པོ་རང་བཞིན་གྱིས་མི་སྐྱེ་བ་ཇི་ལྟར་འགྲུབ་ཅེ་ན། དངོས་པོ་ཆོས་ཅན། རང་བཞིན་གྱིས་མི་
སྐྱེ་སྟེ། བདག་ལས་མི་སྐྱེ་སྟེ་གཞན་ལས་སྐྱེ་བ་ཉིད་ཀྱང་ཡོད་པ་མིན་ལ། བདག་དང་གཞན་དང་གཉིས་ཀ་ལས་
ཀྱང་སྐྱེ་བ་ནི་ཡོད་པ་མ་ཡིན་པའི་ཕྱིར། བདག་དང་གཞན་ལས་སྐྱེ་བ་ནི་ཆོས་ཅན། མེད་དེ། ཡོད་ན་ཇི་ལྟར་སྐྱེ་
པར་འགྱུར་བ་མི་འཐད་པའི་ཕྱིར། གཉིས་པ་ལ་གསུམ། དངོས་པོ་རང་བཞིན་གྱིས་ཡོད་པར་འདོད་ན་རྟག་
ཆད་དུ་འགྱུར་ཚུལ། སྐྱོན་དེ་སྤོང་བའི་ལན་དགག བཀག་པའི་དོན་བསྡུ་བའོ། ། དང་པོ་ནི། དངོས་པོ་
ཡོད་པར་ཁས་བླངས་ན། ། རྟག་དང་ཆད་པར་ལྟ་བ་ནི། ། ཐལ་བར་འགྱུར་ཏེ་དངོས་དེ་ནི། ། རྟག་དང་མི་
རྟག་འགྱུར་ཕྱིར་རོ། ། ཞེས་སོ། ། འདིར་དངོས་པོ་རང་བཞིན་གྱིས་མེད་པར་ཁས་བླང་བར་བྱའི། དེ་ལྟ་མ་
ཡིན་པར་དངོས་པོ་རང་བཞིན་གྱིས་ཡོད་པར་ཁས་བླངས་ན་རྟག་པ་དང་ཆད་པར་ལྟ་བར་ནི་ཐལ་བར་འགྱུར་ཏེ།
གང་གི་ཕྱིར་ཞེ་ན་དངོས་པོ་དེ་ནི་རྟག་པར་སྨྲས་ན་རྟག་པར་ལྟ་བར་འགྱུར་ལ། མི་རྟག་པར་སྨྲས་ན་ནི་ཆད་པར་
ལྟ་བ་ཅན་དུ་འགྱུར་བའི་ཕྱིར། ཕྱི་མ་གྲུབ་སྟེ། རང་བཞིན་གྱིས་གྲུབ་བཞིན་དུ་མི་རྟག་པར་འདོད་ན་མི་རྟག་
པའི་སྐད་ཅིག་སྔ་ཕྱི་རྣམས་འབྲེལ་མེད་དུ་འགྱུར་བའི་ཚུལ་གྱིས་ཞིག་ནས་མེད་པའི་སྐུར་འདེབས་སུ་འགྱུར་བའི་
97



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། གཉིས་པ་ལ་གཉིས། རང་བཞིན་གྱིས་གྲུབ་པ་ཁས་བླངས་ནས་རྟག་ཆད་སྤོང་ཚུལ་དང་། དེ་དགག་པའོ།
། དང་པོ་ནི། དངོས་པོ་ཡོད་པར་ཁས་བླངས་ཀྱང་། ། ཆད་པར་མི་འགྱུར་རྟག་མི་འགྱུར། ། འབྲས་བུ་རྒྱུ་ཡི་
འབྱུང་འཇིག་གི་རྒྱུན་དེ་སྲིད་པ་ཡིན་ཕྱིར་རོ། ། ཞེས་སོ། ། ཁོ་ན་རེ། དངོས་པོ་རང་གི་མཚན་ཉིད་ཀྱིས་གྲུབ་
པའི་ཡོད་པར་ཁས་བླངས་ཀྱང་ཆད་པར་ལྟ་བ་དང་རྟག་པར་ལྟ་བ་མི་འགྱུར་ཏེ། གང་གི་ཕྱིར་ན་འབྲས་བུའི་
འབྱུང་བ་སྟེ་སྐྱེས་པ་དང་རྒྱུ་ཡི་འཇིག་པ་སྟེ་ཞིག་པ་གཉིས་རྒྱུན་ལྡན་དུ་འབྱུང་བའི་རྒྱུན་དེ་སྲིད་པ་འཁོར་བ་ཉིད་
ཡིན་པའི་ཕྱིར་རོ། ། འདི་ལྟར་རྒྱུ་འགགས་ནས་དེའི་འབྲས་བུ་མི་སྐྱེ་བར་འདོད་ན་ཆད་པ་དང་རྒྱུ་མི་འགག་པར་
གནས་ན་རྟག་པར་འགྱུར་ཡང་དེ་ལྟར་མི་འདོད་པས་རྟག་ཆད་དུ་ཐལ་བའི་སྐྱོན་མེད་དོ་ཞེ་ན། གཉིས་པ་ལ་
གཉིས། རྒྱུན་ཁས་བླངས་ཀྱང་རྟག་ཆད་སྤོང་མི་ནུས་པ་དང༌། རྒྱུན་ཉིད་རང་བཞིན་གྱིས་གྲུབ་པར་བསྟན་
པའོ། ། དང་པོ་ནི། གལ་ཏེ་འབྲས་བུའི་འབྱུང་འཇིག་གི། རྒྱུན་དེ་སྲིད་པ་ཡིན་གྱུར་ན། ། འཇིག་ལ་ཡང་སྐྱེ་
མེད་པའི་ཕྱིར། ། རྒྱུན་ནི་ཆད་པར་ཐལ་བར་འགྱུར། །དངོས་པོ་ངོ་བོ་ཉིད་ཡོད་ན། ། དངོས་མེད་འགྱུར་
བར་མི་རིགས་སོ། ། མྱ་ངན་འདས་པའི་དུས་ན་ཆད། ། སྲིད་རྒྱུན་རབ་ཏུ་ཞི་ཕྱིར་རོ། ། ཞེས་སོ། ། གལ་
ཏེ་ཁྱོད་འདོད་པ་ལྟར་འབྲས་བུའི་འབྱུང་བ་དང་རྒྱུ་ཡི་འཇིག་པའི་རྒྱུན་དེ་སྲིད་པ་ཡིན་པར་གྱུར་ན་རྒྱུ་ཡི་སྐད་ཅིག་
འཇིག་པ་སྟེ་འགགས་པ་ལ་སླར་ཡང་སྐྱེ་བ་མེད་པའི་ཕྱིར་ན་རྒྱུའི་རྒྱུན་ནི་ཆད་པར་ཐལ་བར་འགྱུར་ཏེ། རང་
བཞིན་གྱིས་གྲུབ་པའི་རྒྱུན་སྔ་མ་འགགས་ནས་སླར་སྐྱེ་བ་ནི་མི་རིགས་པའི་ཕྱིར། དེས་ན་འབྲས་བུ་སྐྱེས་ཀྱང་རྒྱུའི་
ཆད་པ་ལ་མི་ཕན་ནོ། ། དངོས་པོ་རང་བཞིན་གྱིས་གྲུབ་པར་འདོད་ན་རྟག་པར་ལྟ་བར་ཡང་འགྱུར་ཏེ། དངོས་
པོ་ངོ་བོ་ཉིད་ཀྱིས་ཡོད་ན་ནི་ཕྱིས་དངོས་པོ་མེད་པར་འགྱུར་བར་མི་རིགས་པའི་ཕྱིར་ཏེ། རང་བཞིན་ལ་ལྡོག་པ་
མེད་པའི་ཕྱིར་རོ། ། དེས་ན་རྟག་པར་ལྟ་བའང་སོ་ན་གནས་སོ། ། གཞན་ཡང་ལྷག་མེད་མྱ་ངན་ལས་འདས་
པའི་ཚེ་ན་སྲིད་པ་སྟེ་ཕུང་པོའི་རྒྱུན་ཆད་ནས་རང་བཞིན་གྱིས་འཇུག་པ་རབ་ཏུ་ཞི་བ་སྟེ་འགགས་པའི་ཕྱིར་ན་དེ་
ཡང་མི་འཐད་དོ། ། གཉིས་པ་ནི། ཐ་མ་འགག་པར་གྱུར་པ་ན། ། སྲིད་པ་དང་པོ་རིགས་མི་འགྱུར། ། ཐ་
མ་འགགས་པར་མ་གྱུར་ཚེ། ། སྲིད་པ་དང་པོ་རིགས་མི་འགྱུར། ། གལ་ཏེ་ཐ་མ་འགག་བཞིན་ན། ། དང་པོ་
སྐྱེ་བར་འགྱུར་ན་ནི། ། འགག་བཞིན་པ་ནི་གཅིག་འགྱུར་ཞིང་། ། སྐྱེ་བཞིན་པ་ཡང་གཞན་དུ་འགྱུར། །
ཞེས་སོ། །དེ་ལ་སྲིད་པ་དང་པོ་ཉིང་མཚམས་སྦྱར་བ་དེ་སྔོན་མའི་འཆི་དུས་ཀྱི་སྲིད་པ་ཐ་མ་འགགས་པ་དང་མ་
འགགས་པ་དང་འགག་བཞིན་གང་ལས་སྐྱེ་བརྟག་གྲང་། དང་པོ་ལྟར་རོ་ཞེ་ན་སྲིད་པ་ཐ་མ་འགགས་པར་གྱུར་པ་
ན་དེ་ལས་ཕྱི་མའི་སྲིད་པ་དང་པོའི་སེམས་སྐྱེ་རིགས་པར་མི་འགྱུར་ཏེ། རང་གི་རྒྱུ་རང་གི་སྔ་རོལ་ཏུ་འགགས་ན་
98



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དེའི་ཚེ་རྒྱུ་མེད་པས་ཕྱི་མའི་སྲིད་པ་དང་པོའི་སེམས་དེ་རྒྱུ་མེད་དུ་འགྱུར་བའི་ཕྱིར།གཉིས་པ་ལྟར་ན་སྲིད་པ་ཐ་མ་
འགགས་པར་མ་གྱུར་པའི་ཚེ་དེ་ལས་སྲིད་པ་དང་པོ་དེ་སྐྱེ་བ་རིགས་པར་མི་འགྱུར་ཏེ། སྐྱེ་བ་སྔ་ཕྱི་གཉིས་དུས་
གཅིག་ཏུ་ཡོད་པར་འགྱུར་བའི་ཕྱིར། གལ་ཏེ་སྲིད་པ་ཐ་མ་འགག་བཞིན་པའི་དུས་ན་སྐྱེ་བ་ཕྱི་མའི་དང་པོའི་
སེམས་རང་བཞིན་གྱིས་སྐྱེ་བར་འགྱུར་ན་ནི་མི་འཐད་དེ། འགག་བཞིན་པའི་མིའི་སྲིད་པ་ནི་གཅིག་ཏུ་འགྱུར་
ཞིང་སྐྱེ་བཞིན་པའི་ལྷའི་བར་དོའི་སྲིད་པ་ཡང་གཞན་གཅིག་ཏུ་འགྱུར་བས་སྲིད་པ་མི་མཐུན་པ་གཉིས་དུས་ཅིག་
ཅར་དུ་ཡོད་པར་འགྱུར་རོ། ། གསུམ་པ་ནི། གལ་ཏེ་འགག་བཞིན་སྐྱེ་བཞིན་དག། ལྷན་ཅིག་ཏུ་ཡང་རིགས་
མིན་ན། ། ཕུང་པོ་གནས་དེ་འཆི་འགྱུར་བ། ། དེ་ལ་སྐྱེ་བའང་འབྱུང་འགྱུར་རམ། ། དེ་ལྟར་དུས་གསུམ་
དག་ཏུ་ཡང་། ། སྲིད་པའི་རྒྱུན་ནི་མི་རིགས་ན། ། དུས་གསུམ་དག་ཏུ་གང་མེད་པ། ། དེ་ནི་ཇི་ལྟར་སྲིད་པའི་
རྒྱུན། ། ཞེས་སོ། ། གལ་ཏེ་འགག་བཞིན་པའི་འགག་པ་པོ་དང་སྐྱེ་བཞིན་པའི་སྐྱེ་བ་པོ་དག་ལྷན་ཅིག་སྟེ་དུས་
གཅིག་ཏུ་ཡང་རིགས་པ་མིན་ལ། དེ་ལས་གཞན་དུའང་རིགས་པ་མིན་ན་ད་ཅི་ཕུང་པོ་གང་ལ་གནས་ནས་འཆི་
བར་འགྱུར་བའི་ཕུང་པོ་དེ་དག་ཉིད་ལ་སྐྱེ་བའང་རང་བཞིན་གྱིས་ཇི་ལྟར་འབྱུང་བར་འགྱུར་ཏེ། སྐྱེ་བཞིན་པའི་
དུས་ན་འཆི་བཞིན་པར་ནི་ཤིན་ཏུ་འགལ་བའི་ཕྱིར། དེ་ལྟར་འགགས་མི་འགགས་འགག་བཞིན་པའི་དུས་གསུམ་
དག་ཏུ་ཡང་སྲིད་པ་དང་པོ་སྐྱེ་བའི་སྲིད་རྒྱུན་རང་བཞིན་གྱིས་ཡོད་པ་ནི་མི་རིགས་ན། གང་ཞིག་དུས་གསུམ་དུ་
རང་བཞིན་གྱིས་ཡོད་པ་དེ་ནི་ཇི་ལྟར་ན་རང་བཞིན་གྱིས་ཡོད་པར་འགྱུར་ཏེ། དེའི་ཕྱིར་སྲིད་པའི་རྒྱུན་རང་
བཞིན་གྱིས་མེད་དོ། ། གཉིས་པ་ནི། ཏིང་ངེ་འཛིན་ རྒྱལ་ པོ་ སོབ།ས་ཀྱི་ལུང་རྣམས་སོ། ། གསུམ་པ་ནི།
འབྱུང་བ་དང་འཇིག་པ་བརྟག་པ་ཞེས་བྱ་བ་རབ་ཏུ་བྱེད་པ་ཉི་ཤུ་རྩ་གཅིག་པའི་རྣམ་བཤད་དོ། །
༈ ལྔ་པ་སྲིད་པའི་རྒྱུན་རང་བཞིན་གྱིས་སྟོང་པར་བསྟན་པ་ལ་གཉིས། དེ་བཞིན་གཤེགས་པ་རང་བཞིན་
གྱིས་ཡོད་པ་དགག་པ་དང༌། ཉོན་མོངས་པ་རང་བཞིན་གྱིས་ཡོད་པ་དགག་པའོ། །དང་པོ་ལ་གསུམ། རབ་
བྱེད་ཀྱི་གཞུང་བཤད་པ། ལུང་དང་སྦྱར་བ། མཚན་བསྟན་པའོ། ། དང་པོ་ལ་བཞི། དེ་བཞིན་གཤེགས་པ་
རང་གི་མཚན་ཉིད་ཀྱིས་གྲུབ་པ་དགག དེ་ལ་ལོག་ལྟ་གཞན་གྱི་ག།ནས་མེད་པར་བསྟན་པ། ལོག་པར་བཟུང་
བའི་ཉེས་དམིགས་བསྟན་པ། རིགས་པ་དེ་གཞན་ལ་སྦྱར་བའོ། ། དང་པོ་ལ་གསུམ། ལེན་པ་པོ་རང་བཞིན་
གྱིས་གྲུབ་པ་དགག བླང་བྱ་རང་བཞིན་གྱིས་གྲུབ་པ་དགག དེ་གཉིས་ཀའི་མཇུག་བསྡུ་བའོ། ། དང་པོ་ལ་
གསུམ། དེ་བཞིན་གཤེགས་པ་རྫས་སུ་ཡོད་པ་དགག ཕུང་པོ་ལ་བརྟེན་ནས་བཏགས་པ་རང་བཞིན་གྱིས་ཡོད་
པ་དགག དེ་རྣམས་ཀྱི་མཇུག་བསྡུ་བའོ། ། དང་པོ་ནི། ཕུང་མིན་ཕུང་པོ་ལས་གཞན་མིན། ། དེ་ལ་ཕུང་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་དེར་དེ་མེད། ། དེ་བཞིན་གཤེགས་པ་ཕུང་ལྡན་མིན། ། དེ་བཞིན་གཤེགས་པ་གང་ཞིག་ཡིན། ། ཞེས་
སོ། ། དེ་བཞིན་གཤེགས་པ་རང་བཞིན་གྱིས་ཡོད་ན་དེ་རང་གི་གཟུགས་སོགས་ཀྱི་ཕུང་པོ་དང་རང་བཞིན་
གཅིག་གམ་ཐ་དད། དང་པོ་ལྟར་རོ་ཞེ་ན། དེ་བཞིན་གཤེགས་པ་དེ་ཉིད་རང་གི་ཕུང་པོ་ལྔ་དང་རང་བཞིན་
གྱིས་གཅིག་ཏུ་ཡོད་པ་མིན་ཏེ། ཡོད་ན་རང་གི་ཕུང་པོ་ལྔ་དང་ཐ་དད་གཏན་མེད་ཀྱི་གཅིག་ཏུ་འགྱུར་བས།
གདགས་གཞི་དང་བཏགས་ཆོས་ཆོས་ཅན་གཉིས་གཅིག་ཏུ་འགྱུར་བ་དང་། བྱེད་པ་པོ་དང་ལས་གཉིས་སོགས་
ཀྱང་གཅིག་ཏུ་འགྱུར་བའི་ཕྱིར། ཕྱི་མ་ལྟར་རོ་ཞེ་ན། དེ་བཞིན་གཤེགས་པ་ནི་རང་གི་ཕུང་པོ་ལས་རང་བཞིན་
གྱིས་གཞན་མིན་ཏེ། ཡིན་ན་དེ་བཞིན་གཤེགས་པ་ལ་ཕུང་པོ་ལྔ་མེད་པ་དང་། ཕུང་པོ་འདུས་བྱས་སུ་མཚོན་
པའི་མཚན་ཉིད་དང་མི་ལྡན་པ་སོགས་སུ་འགྱུར་བའི་ཕྱིར། འདི་དག་ནི་རབ་བྱེད་བཅོ་བརྒྱད་པར་བཤད་པ་
བཞིན་དུ་སྦྱར་བར་བྱའོ། ། དེ་བཞིན་གཤེགས་པ་དེ་ལ་ཕུང་པོ་བརྟེན་པ་དང་ཕུང་པོ་དེ་བཞིན་གཤེགས་པ་དེར་
བརྟེན་པ་ཡང་ངོ་བོ་ཉིད་ཀྱིས་མེད་དེ། དེ་བཞིན་གཤེགས་པ་དང་རང་གི་ཕུང་པོ་རང་བཞིན་གྱིས་ཐ་དད་དུ་མ་
གྲུབ་པའི་ཕྱིར། དེ་བཞིན་གཤེགས་པ་ཕུང་པོ་དང་ལྡན་པ་ཡང་ངོ་བོ་ཉིད་ཀྱིས་ཡོད་པ་མིན་ཏེ། ལྷས་བྱིན་བ་
ལང་དང་ལྡན་པ་ལྟར་ངོ་བོ་ཐ་དད་པ་དང་རྣ་བ་དང་ལྡན་པ་ལྟར་ངོ་བོ་གཅིག་ཏུ་རང་བཞིན་གྱིས་མེད་པའི་ཕྱིར།
དེ་བཞིན་གཤེགས་པ་རང་གི་མཚན་ཉིད་ཀྱིས་གྲུབ་པ་གང་ཞིག་ཡོད་པ་ཡིན་ཏེ་འགའ་ཡང་མེད་དེ། དེ་ལྟར་རྣམ་
པ་ལྔས་བཙལ་ན་རྙེད་པའི་ཕྱིར་རོ། ། གཉིས་པ་ལ་གཉིས། ཕུང་པོ་ལ་བརྟེན་ནས་བཏགས་པའི་དེ་བཞིན་
གཤེགས་པ་རང་བཞིན་གྱིས་ཡོད་པ་དགག་པ་དང་། དེ་བཞིན་གཤེགས་པ་དང་ཕུང་པོ་ལེན་པ་དང་བླང་བྱ་རང་
བཞིན་གྱིས་ཡོད་པ་དགག་པའོ། ། དང་པོ་ལ་བཞི། ཕུང་པོ་ལ་བརྟེན་ནས་བཏགས་པ་ཡིན་ན་རང་བཞིན་གྱིས་
ཡོད་པ་མིན་པ། དེ་གཉིས་མི་འགལ་བའི་ལན་འགག རང་དངོས་མ་གྲུབ་ན་གཞན་དངོས་མ་གྲུབ་པ། དེས་ན་
དེ་བཞིན་གཤེགས་པ་རང་བཞིན་གྱིས་མེད་པར་གྲུབ་པའོ། ། དང་པོ་ནི། གལ་ཏེ་སངས་རྒྱས་ཕུང་པོ་ལ། །
བརྟེན་ནས་རང་བཞིན་ལས་ཡོད་མིན། ། རང་བཞིན་ལས་ནི་གང་མེད་པ། ། དེ་གཞན་དངོས་ལས་ག་ལ་
ཡོད། ། ཅེས་སོ། ། མང་བཀུར་བ་དག་ན་རེ། དེ་བཞིན་གཤེགས་པ་ཕུང་པོ་དང་ཐ་དད་མེད་པའི་གཅིག་
དང་ངོ་བོ་ཐ་དད་པའི་གཞན་མིན་ཡང་ཕུང་པོ་ལས་དེ་ཉིད་དང་གཞན་དུ་བརྗོད་དུ་མེད་ཅིང་། ཕུང་པོ་ལ་བརྟེན་
ནས་ཀྱང་འཇོག་པ་ཡིན་ནོ་ཞེ་ན། གལ་ཏེ་སངས་རྒྱས་ཕུང་པོ་ལ་བརྟེན་ནས་འདོགས་ན་འོ་ན་སངས་རྒྱས་ཆོས་
ཅན་རང་བཞིན་ལས་སམ་རང་བཞིན་གྱིས་ཡོད་པ་མ་ཡིན་པར་ཐལ། རང་གི་ཕུང་པོ་ལ་བརྟེན་ནས་བཏགས་པ་
སྟེ་གཟུགས་བརྙན་བཞིན་ནོ། ། གང་ཞིག་རང་བཞིན་ལས་ནི་སྟེ་རང་གི་ངོ་བོས་གྲུབ་པ་གང་མེད་པ་དེ་ཕུང་པོ་ལ་
100



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
བརྟེན་ནས་གཞན་གྱི་དངོས་པོ་ལས་ངོ་བོ་ཉིད་ཀྱིས་ག་ལ་ཡོད་དེ། རང་གི་ངོ་བོ་ཉིད་ཀྱིས་མ་གྲུབ་ན་གཞན་གྱི་ངོ་
བོ་ཉིད་ཀྱིས་གྲུབ་པར་འགལ་བའི་ཕྱིར། གཉིས་པ་ནི། གང་ཞིག་གཞན་གྱི་དངོས་བརྟེན་ནས། ། དེ་བདག་
ཉིད་དུ་མི་འཐད་དོ། ། གང་ཞིག་བདག་ཉིད་མེད་པ་དེ། ། ཇི་ལྟར་དེ་བཞིན་གཤེགས་པར་འགྱུར། ། ཞེས་
སོ། ། སངས་རྒྱས་གང་ཞིག་གཞན་གྱི་དངོས་པོ་ལ་བརྟེན་ནས་གཟུགས་བརྙན་ལྟར་ཡོད་པར་འདོད་ན་ནི་དེ་
བདག་ཉིད་དམ་རང་གི་ངོ་བོས་ཡོད་པའི་རང་བཞིན་དུ་མི་འཐད་དེ། གང་ཞིག་གཟུགས་བརྙན་ལྟར་རང་གི་
བདག་ཉིད་ཀྱིས་མེད་པ་དེ་ཇི་ལྟར་ན་དེ་བཞིན་གཤེགས་པ་རང་བཞིན་གྱིས་ཡོད་པར་འགྱུར་བར་མི་རིགས་པའི་
ཕྱིར། གསུམ་པ་ནི། གལ་ཏེ་རང་བཞིན་ཡོད་མིན་ན། ། གཞན་དངོས་ཡོད་པ་ཇི་ལྟར་འགྱུར། ། ཞེས་
སོ། ། གལ་ཏེ་སངས་རྒྱས་ངོ་བོ་ཉིད་ཀྱིས་ཡོད་པའི་རང་བཞིན་མིན་ན་དེ་ལ་བལྟོས་ན་ཕུང་པོ་རྣམས་གཞན་གྱིས་
དངོས་པོའི་རང་བཞིན་དུ་ཡོད་པར་ཇི་ལྟར་འགྱུར་ཏེ། སངས་རྒྱས་དང་དེའི་ཕུང་པོ་རྣམས་ཕན་ཚུན་བལྟོས་
ནས་གྲུབ་པའི་ཕྱིར། བཞི་པ་ནི། རང་བཞིན་དང་ནི་གཞན་དངོས་དག།མ་གཏོགས་དེ་བཞིན་གཤེགས་དེ་
གང་། །ཞེས་སོ། ། ཇི་སྐད་བཤད་པ་ལྟར་རང་དངོས་དང་གཞན་དངོས་ངོ་བོས་གྲུབ་པ་མིན་ན་རང་བཞིན་
དང་ནི་གཞན་དངོས་མ་གཏོགས་པའི་དེ་བཞིན་གཤེགས་པ་རང་བཞིན་གྱིས་གྲུབ་པ་དེ་གང་ཞིག་ཡོད་དེ་མེད་
དོ། །གཉིས་པ་ནི།གལ་ཏེ་ཕུང་པོ་མ་བརྟེན་པར། ། དེ་བཞིན་གཤེགས་པ་འགའ་ཡོད་ན། ། དེ་ནི་ད་གདོད་
བརྟེན་འགྱུར་ཞིང་། ། བརྟེན་ནས་དེ་ནས་འགྱུར་ལ་ར།། ཕུང་པོ་རྣམས་ལ་མ་བརྟེན་པར། ། དེ་བཞིན་
གཤེགས་པ་འགའ་ཡང་མེད། ། གང་ཞིག་མ་བརྟེན་ཡོད་མིན་ན། ། དེས་ནི་ཅི་ལྟར་ཉེར་ལེན་འགྱུར། ། ཉེ་
བར་བླངས་པ་མ་ཡིན་པ། ། ཉེ་བར་ལེན་པ་ཇི་ལྟར་འགྱུར། ། ཉེ་བར་ལེན་པ་མེད་པ་ཡི། ། དེ་བཞིན་
གཤེགས་པ་ཅི་ཡང་མེད། ། ཅེས་སོ། །མང་བཀུར་བ་ཁྱོད་འདོད་པ་ལྟར་གལ་ཏེ་ཕུང་པོ་ལས་དེ་ཉིད་དང་
བརྗོད་དུ་མེད་པའི་དེ་བཞིན་གཤེགས་པ་ཡོད་པའི་ཚེ། ཕུང་པོ་ལ་ མ་བརྟེན་པར་ཕུང་པོའི་སྔར་དེ་བཞིན་
གཤེགས་པ་འགའ་ཞིག་ཡོད་ན། དེ་ནི་ད་གཟོད་ཕུང་པོ་དག་ལ་བརྟེན་པར་འགྱུར་ཞིང་། ཕུང་པོ་ལ་བརྟེན་ནས་
དེ་ནས་དེའི་ལེན་པ་པོར་འགྱུར་ལ་རག་ནའང་དེ་མི་འཐད་དེ། ཕུང་པོ་རྣམས་མ་བརྟེན་པར་ཏེ་དེའི་སྔར་དེ་
བཞིན་གཤེགས་པ་འགའ་ཡང་མེད་པའི་ཕྱིར་ཏེ། དེ་ནི་ཕུང་པོ་ལྔ་ལ་བརྟེན་ནས་བཏགས་པའི་ཕྱིར། ཁྱབ་སྟེ།
སངས་རྒྱས་གང་ཞིག་ཕུང་པོ་ལ་མ་བརྟེན་པར་ཕུང་པོའི་སྔར་ཡོད་པ་ཡིན་ན། དེ་བཞིན་གཤེགས་པ་དེས་ནི་ཇི་
ལྟར་ན་རང་བཞིན་གྱིས་ཕུང་པོ་ཉེ་བར་ལེན་པར་འགྱུར་བའང་མི་འཐད་པའི་ཕྱིར། དེ་བཞིན་གཤེགས་པ་ཕུང་
པོའི་སྔར་མེད་ན་ནི་རང་བཞིན་གྱིས་ཉེ་བར་བླངས་པ་མིན་པར་ཕུང་པོ་རྣམས་དེའི་ཉེ་བར་ལེན་པ་རང་བཞིན་
101



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱིས་ཇི་ལྟར་འགྱུར་ཏེ། རང་གི་སྔར་རང་བཞིན་གྱིས་ཉེ་བར་ལེན་པ་པོ་མེད་པའི་ཕྱིར། རང་བཞིན་གྱིས་ཉེ་བར་
ལེན་པ་མེད་པ་ཡི་དེ་བཞིན་གཤེགས་པ་རང་བཞིན་གྱིས་གྲུབ་པ་ཅི་ཡང་མེད་དེ། དེ་བཞིན་གཤེགས་པས་ཕུང་པོ་
རྣམས་རང་བཞིན་གྱིས་ཉེ་བར་མ་བླངས་པའི་ཕྱིར་རོ། ། གསུམ་པ་ནི། རྣམ་པ་ལྔས་ནི་བཙལ་བྱས་ན། །
གང་ཞིག་ དེ་ ཉིད་ གཞན་ ཉིད་དུ། ། མེད་པའི་དེ་ བཞིན་ གཤེགས་ པ་དེ། ། ཉེ་ བར་ ལེན་ པས་ ཇི་ལྟར་
གདགས། ། ཞེས་སོ། ། ཇི་སྐད་བཤད་པའི་བརྟག་པ་རྣམ་པ་ལྔས་ནི་དཔྱད་ཅིང་བཙལ་བར་བྱས་ན་སངས་
རྒྱས་གང་ཞིག་ཕུང་པོ་ལས་དེ་ཉིད་གཞན་ཉིད་དུ་ངོ་བོ་ཉིད་ཀྱིས་མེད་པའི་དེ་བཞིན་གཤེགས་པ་དེ་རང་བཞིན་
གྱིས་ཡོད་པར་ཉེ་བར་ལེན་པའི་ཕུང་པོས་ཇི་ལྟར་གདགས་པར་ནུས་ཏེ། བཏགས་དོན་རྣམ་པ་ལྔས་བཙལ་ན་མི་
རྙེད་པའི་ཕྱིར། གཉིས་པ་ནི། གང་ཞིག་ཉེ་བར་བླངས་པ་དེ། ། དེ་ནི་རང་བཞིན་ལས་ཡོད་མིན། ། བདག་
གི་དངོས་ལ་གང་མེད་པ། ། དེ་གཞན་དངོས་ལས་ཡོད་རེ་སྐན། ། ཞེས་སོ། ། དཔྱད་པ་ལྔས་དེ་བཞིན་
གཤེགས་པ་རང་བཞིན་གྱིས་མ་གྲུབ་པར་བསྟན་པར་མ་ཟད་ཀྱི། གང་ཞིག་ཉེ་བར་བླངས་པ་གཟུགས་ཚོར་
སོགས་ལྔ་བོ་དེ་ཡང་རང་བཞིན་ལས་ཏེ་རང་བཞིན་གྱིས་ཡོད་པ་མ་ཡིན་ཏེ། དེ་རྣམས་ནི་རྟེན་འབྲེལ་ཡིན་པའི་
ཕྱིར་དང་སྔར་བཀག་ཟིན་པའི་ཕྱིར། གལ་ཏེ་ཉེ་བར་ལེན་པ་དེ་རྒྱུ་རྐྱེན་གྱི་དངོས་པོ་ལ་བརྟེན་ནས་རང་བཞིན་
གྱིས་ཡོད་དོ་སྙམ་ན། གཞན་ལ་མ་བརྟེན་པར་བདག་གི་དངོས་པོ་ལས་ངོ་བོ་ཉིད་ཀྱིས་གང་མེད་པ་དེ་ནི་རྒྱུ་རྐྱེན་
གཞན་གྱི་དངོས་པོ་ལས་རང་བཞིན་གྱིས་ཡོད་རེ་སྐན་ཏེ་ཡོད་མི་སྲིད་དེ། རང་གི་ངོ་བོས་གྲུབ་པ་དང་གཞན་ལ་
བལྟོས་པ་གཉིས་འགལ་བའི་ཕྱིར། གསུམ་པ་ནི། དེ་ལྟར་ཉེར་བླང་ཉེར་ལེན་པོ། ། རྣམ་པ་ཀུན་གྱིས་སྟོང་པ་
ཡིན། ། སྟོང་པས་དེ་བཞིན་གཤེགས་སྟོང་པ། ། ཇི་ལྟ་བུར་ན་འདོགས་པར་འགྱུར། ། ཞེས་སོ། ། དེ་ལྟར་
ཉེ་བར་བླང་བར་བྱ་བ་དང་ཉེ་བར་ལེན་པ་པོ་གཉིས་རང་བཞིན་གྱིས་གྲུབ་པས་རྣམ་པ་ཀུན་གྱིས་སྟོང་པ་ཡིན་ལ།
ཉེ་བར་བླང་བྱ་རང་བཞིན་གྱིས་སྟོང་པས་དེ་བཞིན་གཤེགས་པ་རང་བཞིན་གྱིས་སྟོང་པ་ཡང་ཇི་ལྟ་བུར་ན་ངོ་བོ་
ཉིདཀྱིས་ཡོད་པར་འདོགས་པར་འགྱུར་མི་རུང་ངོ་༔ ། གཞུང་འདི་རྣམས་ཀྱིས་བརྟེན་ནས་བཏགས་པ་དང་
རང་བཞིན་གྱིས་གྲུབ་པ་འགལ་བ་འབད་པས་བསྒྲུབས་སོ། ། གཉིས་པ་ནི། སྟོང་ངོ་ཞེས་ཀྱང་མི་བརྗོད་
དེ། ། མི་སྟོང་ཞེས་ཀྱང་མི་བྱ་ཞིང་། ། གཉིས་དང་གཉིས་མིན་མི་བྱ་སྟེ། ། གདགས་པའི་དོན་དུ་བརྗོད་པར་
བྱ། ། རྟག་དང་མི་རྟག་ལ་སོགས་བཞི། །ཞི་བ་འདི་ལ་ག་ལ་ཡོད། ། མཐའ་དང་མཐའ་མེད་ལ་སོགས་
བཞི། ། ཞི་བ་འདི་ལ་ག་ལ་ཡོད། ། གང་གིས་དེ་བཞིན་གཤེགས་ཡོད་ཅེས། ། འཛིན་པ་སྟུག་པོས་བཟུང་
གྱུར་པ། ། དེ་ནི་མྱ་ངན་འདས་པ་དང་། ། མེད་ཅེས་རྣམ་རྟོག་རྟོག་པར་བྱེད། ། རང་བཞིན་གྱིས་ནི་སྟོང་དེ་
102



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ལ། ། སངས་རྒྱས་མྱ་ངན་འདས་ནས་ནི།ཡོད་དོ་ཞེའམ་མེད་དོ་ཞེས། ། བསམ་པའང་འཐད་པ་ཉིད་མི་
འགྱུར། ། ཞེས་སོ། ། ཁོ་ན་རེ། ཁྱོད་ཀྱིས་དེ་བཞིན་གཤེགས་པ་རང་བཞིན་གྱིས་མེད་པར་བཤད་ནས་དེ་ལ་
སྐུར་བ་བཏབ་པས་ཁྱེད་དང་རྩོད་པས་ཆོག་གོ་ཞེ་ན། ཁོ་བོ་ཅག་གིས་དེ་བཞིན་གཤེགས་པའི་གནས་ཚུལ་ཇི་ལྟ་བ་
བཞིན་འཆད་ཀྱིས། དེ་བཞིན་གཤེགས་པ་ལ་སྐུར་བ་ག་ལ་འདེབས། དེ་བཞིན་གཤེགས་པ་སྟོང་ངོ་སྟེ་མེད་དོ་
ཞེས་ཀྱང་ཁོ་བོ་ཅག་མི་བརྗོད་ལ། རང་བཞིན་གྱིས་མི་སྟོང་ངོ་ཞེས་ཀྱང་མི་བྱ་ཞིང་གཉིས་ཀ་དང་གཉིས་མ་ཡིན་
པར་ཡང་ངོ་བོ་ཉིད་ཀྱིས་ཡོད་ཅེས་བརྗོད་པར་མི་བྱ་སྟེ། དེ་ལྟ་ནའང་གདུལ་བྱའི་བསམ་པ་དང་མཐུན་པར་ཐ་
སྙད་ཀྱི་དབང་དུ་མཛད་ནས་གདགས་པའི་དོན་དུ་བརྗོད་པར་བྱ་བ་ཡིན་པའི་ཕྱིར། དེ་བཞིན་གཤེགས་པ་ལ་
སྟོང་པ་ལ་སོགས་པ་བཞི་མི་མངའ་བ་ལྟར། འཇིག་རྟེན་རྟག་པ་དང་མི་རྟག་པ་དང་ལ་སོགས་ཀྱིས་གཉིས་ཀ་དང་
གཉིས་ཀ་མ་ཡིན་པ་བཞིར་ལྟ་བ་ཡང་སངས་རྒྱས་ངོ་བོ་ཉིད་ཀྱིས་ཡོད་པ་ཞི་བ་འདི་ལ་ག་ལ་ཡོད་དེ་མེད་དོ། ། དེ་
བཞིན་དུ་འཇིག་རྟེན་མཐའ་དང་ལྡན་པ་དང་མཐའ་མེད་པ་དང་ལྡན་མི་ལྡན་ལ་སོགས་པ་བཞིར་བཟུང་བའི་དོན་
ཡང་ཞི་བ་འདི་ལ་ག་ལ་ཡོད། རྒོལ་བ་གང་གིས་མཐའ་དེ་ལྟར་བདེན་གྱི་གཏི་མུག་གོ་ཞེས་འདོད་ཅིང་འཛིན་པ་
སྟུག་པོས་བཟུང་བར་གྱུར་བ་དེ་ནི་སངས་རྒྱས་མྱ་ངན་ལས་འདས་པ་ལ་དེ་བཞིན་གཤེགས་པ་ཡོད་དོ་ཞེའམ་མེད་
དོ་ཞེས་པ་དང་། ཡོད་མེད་གཉིས་ཀ་དང་གཉིས་ཀ་མ་ཡིན་པར་རྣམ་པར་རྟོག་པས་རྟོག་པར་བྱེད་ལ། ཁོ་བོ་
ཅག་ལྟར་ན་དེ་བཞིན་གཤེགས་པ་རང་བཞིན་གྱིས་ནི་སྟོང་པ་དེ་ལ་སངས་རྒྱས་མྱ་ངན་ལས་འདས་ནས་ནི་དེ་ཡོད་
དོ་ཞེའམ་མེད་དོ་ཞེའམ། གཉིས་ཀ་དང་གཉིས་ཀ་མ་ཡིན་ནོ་ཞེས་བསམ་པས་བཟུང་པ་ལྟར་འཐད་པ་ཉིད་དུ་མི་
འགྱུར་ཏེ། དེ་ལྟར་ལྟ་བ་རྣམས་ནི་ལྟ་བ་ངན་པ་ཡིན་པའི་ཕྱིར། གསུམ་པ་ནི། གང་དག་སངས་རྒྱས་སྤྲོས་
འདས་ཤིང་། །ཟད་པ་མེད་པ་སྤྲོས་བྱེད་པ། ། སྤྲོས་པས་ཉམས་པ་དེ་ཀུན་གྱིས། །དེ་བཞིན་གཤེགས་པ་
མཐོང་མི་འགྱུར། ། ཞེས་སོ། ། གང་དག་བློ་ཞན་པས་ སངས་རྒྱས་སྤྲོས་པ་ ཐམས་ ཅད་ལས་འདས་ཤིང་།
རང་བཞིན་གྱིས་སྐྱེ་བ་མེད་པས་རང་བཞིན་གཞན་དུ་འགྲོ་བའི་ཟད་པ་མེད་ལ། སྔར་བཤད་པའི་རྟག་མི་རྟག་ལ་
སོགས་པའི་ལོག་པའི་རྟོག་པས་སྤྲོས་པར་བྱེད་པ་སྤྲོས་པ་དེ་དག་གིས་ཡེ་ཤེས་ཀྱི་མིག་ཉམས་པ་དེ་དག་ཀུན་གྱིས་ནི་
དེ་བཞིན་གཤེགས་པའི་དེ་ཁོ་ན་ཉིད་མཐོང་བར་མི་འགྱུར་ཏེ། དམུས་ལོང་གིས་ཉི་མ་བཞིན་ནོ། ། རྡོར་གཅོད་
དུ། གང་དག་ང་ལ་གཟུགས་སུ་མཐོང་། ། ཞེས་གསུངས་པ་ནི་དོན་འདི་ལྟ་བུ་ལ་དགོངས་པ་ཡིན་ཏེ། བདེན་
འཛིན་གྱི་རྣམ་རྟོག་གིས་བཅིངས་ནས་སངས་རྒྱས་ཀྱི་གཟུགས་སྐུ་བདེན་པར་བཟུང་ན་ཆོས་སྐུ་དེ་བཞིན་ཉིད་མི་
མཐོང་བའི་དོན་ཡིན་པའི་ཕྱིར། བཞི་པ་ནི། དེ་བཞིན་གཤེགས་པའི་རང་བཞིན་གང་། ། དེ་ནི་འགྲོ་འདིའི་
103



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་བཞིན་ཡིན། ། དེ་བཞིན་གཤེགས་པ་རང་བཞིན་མེད། ། འགྲོ་བ་འདི་ཡི་རང་བཞིན་མེད། ། ཅེས་
སོ། ། དེ་བཞིན་གཤེགས་པ་རྣམ་པ་ལྔས་ཡོད་མེད་བརྟགས་པས་ནི་ སེམས་ ཅན་གྱི་འཇིག་རྟེན་རྣམས་ཀྱང་
བརྟགས་པ་ཡིན་པས། དེ་བཞིན་གཤེགས་པ་ལ་རང་བཞིན་མེད་པ་ལྟར་བཅུད་ཀྱི་སེམས་ཅན་ལའང་རང་བཞིན་
མེད་དེ། དེ་བཞིན་གཤེགས་པའི་རང་བཞིན་གང་ཡིན་པ་དེ་དང་འདྲ་བར་འགྲོ་བ་འདི་ཡི་རང་བཞིན་ཡང་ཡིན་
པའི་ཕྱིར། དེ་བཞིན་གཤེགས་པའི་ རང་བཞིན་གང་ཞེ་ན། དེ་བཞིན་གཤེགས་པ་ཕུང་པོ་ལ་བརྟེན་ནས་
བཏགས་པ་ཉིད་ཀྱིས་ངོ་བོས་གྲུབ་པ་མེད་པས་རང་བཞིན་གྱིས་གྲུབ་པ་མེད་ལ། དེ་བཞིན་དུ་འགྲོ་བ་འདི་དག་
ཀྱང་བལྟོས་པ་དེ་དང་དེ་ལ་བརྟེན་ནས་བཏགས་པའི་ཕྱིར་ངོ་བོས་གྲུབ་པ་ཡི་རང་བཞིན་མེད་དེ། གོང་དུ་བཤད་
ཟིན་པའི་ཕྱིར་རོ། གཉིས་པ་ནི། ཡེ་ཤེས་སྣང་བ་རྒྱན་གྱི་མདོ་ལ་སོགས་པ་རྣམས་སོ། ། གསུམ་པ་ནི། དེ་
བཞིན་གཤེགས་པ་བརྟག་པ་ཞེས་བྱ་བ་རབ་ཏུ་བྱེད་པ་ཉི་ཤུ་རྩ་གཉིས་པའི་རྣམ་བཤད་དོ། །
༈གཉིས་པ་ཉོན་མོངས་རང་བཞིན་གྱིས་ཡོད་པ་དགག་པ་ལ་གསུམ། རབ་བྱེད་ཀྱི་གཞུང་བཤད་པ།
ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། དངོས་དང་། དེའི་སྒྲུབ་བྱེད་དགག་པའོ། །
དང་པོ་ལ་ལྔ། རྟེན་འབྲེལ་གྱི་རྟགས་ཀྱིས་དགག རྟེན་འབྲེལ་རང་བཞིན་གྱིས་མེད་པའི་རྟགས་ཀྱིས་དགག
རྒྱུ་རང་བཞིན་གྱིས་མེད་པའི་རྟགས་ཀྱིས་དགག དམིགས་པ་རང་བཞིན་གྱིས་མེད་པའི་རྟགས་ཀྱིས་དགག རྒྱུ་
རང་བཞིན་གྱིས་མེད་པའི་རྟགས་གཞན་གྱིས་དགག་པའོ། ། དང་པོ་ནི། འདོད་ཆགས་ཞེ་སྡང་གཏི་མུག་
རྣམས། ། ཀུན་ཏུ་རྟོག་ལས་འབྱུང་བར་གསུངས། ། སྡུག་དང་མི་སྡུག་ཕྱིན་ཅི་ལོག ། བརྟེན་པ་ཉིད་ལས་
ཀུན་ཏུ་འབྱུང་། ། གང་དག་སྡུག་དང་མི་སྡུག་དང་། ། ཕྱིན་ཅི་ལོག་ལ་བརྟེན་འབྱུང་བ། ། དེ་དག་རང་
བཞིན་ལས་མེད་དེ། ། དེ་ཕྱིར་ཉོན་མོངས་ཡང་དག་མེད། ། ཅེས་སོ། ། གལ་ཏེ་ཉོན་མོངས་པས་སྲིད་པའི་
རྒྱུ་བྱེད་པས་དེ་རང་བཞིན་གྱིས་ཡོད་དོ་སྙམ་ན། མདོ་སྡེ་ལས་འདོད་ཆགས་དང་ཞེ་སྡང་དང་གཏི་མུག་རྣམས་
ཚུལ་བཞིན་མ་ཡིན་པའི་ཀུན་ཏུ་རྟོག་པ་ལས་འབྱུང་བར་གསུངས་ཏེ། དེ་ཡང་སྡུག་པའི་རྣམ་པ་ལ་བརྟེན་ནས་
འདོད་ཆགས་དང་མི་སྡུག་པ་ལས་ཞེ་སྡང་དང་། གཏི་མུག་གི་ཚོགས་ནི་ཚུལ་བཞིན་མ་ཡིན་པའི་ཕྱིན་ཅི་ལོག་ལ་
བརྟེན་པ་ཉིད་ལས་ཀུན་ཏུ་འབྱུང་ངོ༌
། ། གང་དག་ཡུལ་སྡུག་པ་དང་མི་སྡུག་པ་དང་ཕྱིན་ཅི་ལོག་ལ་བརྟེན་ནས་
འབྱུང་བ་དེ་དག་ནི་རང་བཞིན་ལས་མེད་དེ། རང་བཞིན་གྱིས་ཡོད་ན་རྐྱེན་ལ་བལྟོས་མེད་དུ་འབྱུང་བར་རིགས་
ན། དེ་ལྟར་མི་འབྱུང་བར་ཡུལ་སྡུག་མི་སྡུག་སོགས་ལ་བལྟོས་པའི་ཕྱིར། དེས་ན་འདོད་ཆགས་ལ་སོགས་པའི་
ཉོན་མོངས་དེ་དག་ཆོས་ཅན། ཡང་དག་པར་མེད་དེ། སྡུག་མི་སྡུག་སོགས་བརྟེན་ནས་འབྱུང་བ་དེའི་ཕྱིར་
104



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། ། །
རོ། ། དུག་གསུམ་ནི་གོ་སླ་ལ་ཀུན་རྟོག་ནི་སྡུག་མི་སྡུག་སོགས་སུ་ལྟ་བ་སྟེ། དེ་རྣམས་ནི་ཡུལ་ཕྱིན་ཅི་ལོག་ལ་
བརྟེན་ནས་སྐྱེ་བས་རང་བཞིན་གྱིས་སྟོང་པར་ངེས་སླ་བའི་ཕྱིར། དེས་བསྐྱེད་པའི་ཉོན་མོངས་གཞན་ཡང་རང་
བཞིན་གྱིས་སྟོང་པར་ངེས་ནུས་པར་འགྱུར་རོ། ། གཉིས་པ་ལ་གཉིས། བདག་རྟེན་དུ་མེད་པའི་རྟགས་ཀྱིས་
དགག་པ་དང་། སེམས་རྟེན་དུ་མེད་པའི་རྟགས་ཀྱིས་དགག་པའོ། ། དང་པོ་ནི། བདག་གི་ཡོད་ཉིད་མེད་
ཉིད་ནི། ། ཅི་ལྟ་བུར་ཡང་འགྲུབ་པ་མེད། ། དེ་མེད་ཉོན་མོངས་རྣམས་ཀྱི་ནི། ། ཡོད་ཉིད་མེད་ཉིད་ཇི་ལྟར་
འགྲུབ། ། ཉོན་མོངས་འདི་དག་གང་ཡིན་ཡིན། ། དེ་ཡང་གྲུབ་པ་ཡོད་མ་ཡིན། ། འགའ་མེད་པར་ནི་གང་
གི་ཡང་། ། ཉོན་མོངས་པ་དག་ཡོད་མ་ཡིན། ། ཞེས་སོ། ། བདག་གི་བ་ཡོད་པ་ཉིད་དང་མེད་པ་ཉིད་ནི་ཇི་
ལྟ་བུར་ཡང་རང་བཞིན་གྱིས་གྲུབ་པ་ནི་སྔར་བཤད་ཟིན་ལ། དེ་མེད་པའི་ཕྱིར་ན་བདག་དང་བདག་གི་བ་ལ་
བརྟེན་པའི་ཉོན་མོངས་རྣམས་ཀྱི་ཡོད་པ་ཉིད་དང་མེད་པ་ཉིད་རང་བཞིན་གྱིས་འགྲུབ་པ་ཇི་ལྟར་འགྱུར་ཏེ།
རྟེན་རང་བཞིན་གྱིས་མེད་པར་བརྟེན་པ་ཉོན་མོངས་རང་བཞིན་གྱིས་ཡོད་པ་མི་རིགས་པའི་ཕྱིར། ཉོན་མོངས་
འདི་དག་ཆོས་ཅན། ཁྱོད་གང་གི་ཡིན་པའི་རྟེན་མེད་པར་མི་འབྱུང་སྟེ། རྩིག་ངོས་ཀྱི་རི་མོ་བཞིན་དུ་རྟེན་ལ་
ལྟོས་པའི་ཕྱིར། རྟེན་དེ་ཡང་ཆོས་ཅན། རང་བཞིན་གྱིས་གྲུབ་པ་ཡོད་པ་མ་ཡིན་ཏེ། བདག་གམ་སེམས་ཅན་
གང་ཡིན་བརྟགས་ན་བཏགས་དོན་མི་རྙེད་པའི་ཕྱིར། རྟེན་འགའ་ཡང་རང་བཞིན་གྱིས་མེད་པར་ནི་རྟེན་གང་
གི་ཡང་ཉོན་མོངས་པ་དག་རང་བཞིན་གྱིས་ཡོད་པ་མ་ཡིན་ཏེ། གཞི་མེད་དུ་འབྱུང་མི་རིགས་པའི་ཕྱིར། གཉིས་
པ་ནི། རང་ལུས་ལྟ་བཞིན་ཉོན་མོངས་རྣམས། །ཉོན་མོངས་ཅན་ལ་རྣམ་ལྔར་མེད། ། རང་ལུས་ལྟ་བཞིན་
ཉོན་མོངས་ཅན། །ཉོན་མོངས་པ་ལ་རྣམ་ལྔར་མེད། ། ཅེས་སོ། ། གལ་ཏེ་ཉོན་མོངས་ཀྱི་རྟེན་བདག་སྔོན་
དུ་མེད་ཀྱང་ཉོན་མོངས་ཅན་གྱི་སེམས་ལ་བརྟེན་ནས་ཉོན་མོངས་སྐྱེ་ཞིང་སེམས་ཀྱང་ཉོན་མོངས་དང་ལྷན་ཅིག་
སྐྱེའོ་སྙམ་ན། རང་གི་ལུས་ལ་ལྟ་བའི་འཇིག་ལྟའི་ཞེན་ཡུལ་གྱི་བདག་དེ་རྣམ་པ་ལྔར་དཔྱད་ན་མི་རྙེད་པ་དེ་བཞིན་
དུ། ཉོན་མོངས་པ་རྣམས་ནི་ཉོན་མོངས་པར་བྱ་བའི་ཉོན་མོངས་ཅན་ལ་ཡང་རྣམ་པ་ལྔར་དཔྱད་ན་མེད་དེ།
རིགས་པའི་གནོད་བྱེད་འཇུག་ཚུལ་མཚུངས་པའི་ཕྱིར། རང་གི་ལུས་ལ་ལྟ་བའི་འཇིག་ལྟས་བཟུང་པའི་བདག་
རྣམ་པ་ལྔར་མེད་པ་དེ་བཞིན་དུ།ཉོན་མོངས་ཅན་གྱི་སེམས་ཀྱང་ཉོན་མོངས་པ་ལ་རྣམ་པ་ལྔར་མེད་དེ། སྔར་
བཤད་པ་བཞིན་དུ་སྦྱར་འོས་པའི་ཕྱིར། གསུམ་པ་ནི། སྡུག་དང་མི་སྡུག་ཕྱིན་ཅི་ལོག་རང་བཞིན་ལས་ནི་ཡོད་
མིན་ན། ། སྡུག་དང་མི་སྡུག་ཕྱིན་ཅི་ལོག། བརྟེན་ནས་ཉོན་མོངས་གང་དག་ཡིན། ། ཞེས་སོ། ། ཡུལ་སྡུག་
པ་དང་མི་སྡུག་པ་དང་ཕྱིན་ཅི་ལོག་རྣམས་ནི་རང་གི་རང་བཞིན་ལས་ཏེ་ངོ་བོ་ཉིད་ཀྱིས་ཡོད་པ་མིན་ཏེ། རྟེན་
105



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྲེལ་ཡིན་པའི་ཕྱིར། དེས་ན་སྡུག་དང་མི་སྡུག་ཕྱིན་ཅི་ལོག་ལ་བརྟེན་ནས་བྱུང་བའི་ཉོན་མོངས་གང་དག་ཡིན་
པ་ཆོས་ཅན། རང་བཞིན་གྱིས་མེད་དེ། ཡུལ་ལ་བརྟེན་ནས་འབྱུང་བའི་ཕྱིར་རོ། ། བཞི་པ་ནི། གཟུགས་སྒྲ་
རོ་དང་རེག་པ་དང་། ། དྲི་དང་ཆོས་དང་རྣམ་དྲུག་ནི། ། གཞི་སྟེ་འདོད་ཆགས་ཞེ་སྡང་དང་། ། གཏི་མུག་གི་
ནི་ཡིན་པར་བརྟགགཟུགས་སྒྲ་རོ་དང་རེག་པ་དང་། ། དྲི་དང་ཆོས་དག་འབའ་ཞིག་སྟེ། ། དྲི་ཟའི་གྲོང་ཁྱེར་
ལྟ་བུ་དང་། ། སྨིག་རྒྱུ་རྨི་ལམ་འདྲ་བ་ཡིན། ། ཞེས་སོ། ། ཡུལ་དྲུག་རང་བཞིན་གྱིས་ཡོད་པས་དེ་ལ་དམིགས་
པའི་ཉོན་མོངས་པ་ཡང་རང་བཞིན་གྱིས་ཡོད་དོ་སྙམ་ན།གཟུགས་སུ་རུང་བས་ན་གཟུགས་དང་སྒྲོགས་ཤིང་སྟོན་
པས་སྒྲ་དང་མྱང་བར་བྱ་བས་རོ་དང་བསྣོམ་པར་བྱ་བས་དྲི་དང་རེག་པར་བྱ་བས་རེག་བྱ་དང་མཚན་ཉིད་འཛིན་
པས་ཆོས་ཏེ་རྣམ་པ་དྲུག་ནི་འདིར་གཞི་སྟེ་དམིགས་པ་ཡིན་ལ། གང་གིས་དགའ་བར་བྱེད་པས་འདོད་ཆགས་
དང་ཡིད་ལ་སྡང་བར་བྱེད་པས་ཞེ་སྡང་དང་སེམས་གཏི་མུག་ཏུ་བྱེད་པས་གཏི་མུག་གི་ནི་གཞི་ཡིན་ཏེ། དེ་རྣམས་
ནི་ཡུལ་དེ་དྲུག་ལ་བརྟེན་ནས་སྐྱེ་བའི་ཕྱིར། དེ་རྣམས་ཀྱི་ཡུལ་དེ་དག་ཉོན་མོངས་པའི་གཞིར་བརྟགས་ཀྱང་
གཟུགས་དང་སྒྲ་དང་རོ་དང་རེག་པ་དང་དྲི་དང་ཆོས་དག་འབའ་ཞིག་སྟེ་བཏགས་པ་ཙམ་དུ་ཟད་ཀྱི་རང་བཞིན་
གྱིས་གྲུབ་པ་མེད་དོ། ། མེད་བཞིན་དུ་དམིགས་པ་ནི་དྲི་ཟའི་གྲོང་ཁྱེར་ལྟ་བུ་དང་སྨིག་རྒྱུ་དང་རྨི་ལམ་དང་འདྲ་
བ་ཡིན་ནོ། ། ལྔ་པ་ལ་གཉིས། ཆགས་སྡང་གི་རྒྱུ་རང་བཞིན་གྱིས་གྲུབ་པ་དགག་པ་དང་། གཏི་མུག་གི་རྒྱུ་རང་
བཞིན་གྱིས་གྲུབ་པ་དགག་པའོ། ། དང་པོ་ནི། སྒྱུ་མའི་སྐྱེས་བུ་ལྟ་བུ་དང་། ། གཟུགས་བརྙན་འདྲ་བ་དེ་དག་
ལ། ། སྡུག་པ་དང་ནི་མི་སྡུག་ པ། ། འབྱུང་བར་ཡང་ནི་ག་ལ་འགྱུར། ། གང་ལ་བདེན་ནས་ སྡུག་ པ་
ཞེས། ། གདགས་པར་བྱ་བ་མི་སྡུག་པ། ། སྡུག་ལ་མ་བལྟོས་ཡོད་མིན་པས། ། དེ་ཕྱིར་སྡུག་པ་འཐད་པ་
མིན། ། གང་ལ་བརྟེན་ནས་མི་སྡུག་པར། ། གདགས་པར་བྱ་བ་སྡུག་པ་ནི། ། མི་སྡུག་མ་བལྟོས་ཡང་ཡིན་
པས། ། དེ་ཕྱིར་མི་སྡུག་འཐད་མ་ཡིན། ། སྡུག་པ་ཡོད་པ་མ་ཡིན་ན། ། འདོད་ཆགས་ཡོད་པར་ག་ལ་
འགྱུར། ། མི་སྡུག་ཡོད་པ་མ་ཡིན་ན། །ཞེ་སྡང་ཡོད་པར་ག་ལ་འགྱུར། ། ཞེས་སོ། །ཡུལ་ཅན་དྲུག་ཡུལ་
ཕྱིན་ཅི་ལོག་རྣམས་ལ་དམིགས་ནས་རང་བཞིན་གྱིས་མེད་བཞིན་དུ་སྒྱུ་མ་ལྟར་སྟོང་པར་སྐྱེ་བ་དེའི་ཚེ་ཡུལ་དྲུག་ནི་
སྒྱུ་མའི་སྐྱེས་བུ་ལྟ་བུ་དང་གཟུགས་བརྙན་འདྲ་པ་དེ་དག་ལ་སྡུག་པའི་མཚན་མ་དང་མི་སྡུག་པའི་མཚན་མ་ནི་རང་
བཞིན་གྱིས་ཡོད་པ་འབྱུང་པར་ཡང་ནི་ག་ལ་འགྱུར་ཏེ། རྟེན་ལོག་པའི་དབང་ཉིད་ཀྱིས་བྱུང་བ་ཙམ་ཡིན་པའི་
ཕྱིར། སྡུག་མི་སྡུག་གཉིས་ཕན་ཚུན་བལྟོས་ནས་གྲུབ་པ་ཡིན་ཏེ། མི་སྡུག་པ་གང་ལ་བརྟེན་པ་སྟེ་བལྟོས་ནས་སྡུག་
པ་ཞེས་གདགས་པ་སྟེ་བཞག་པར་བྱ་བའི་བལྟོས་པ་མི་སྡུག་པ་དེ་ཆོས་ཅན། སྡུག་པ་ལ་བལྟོས་པ་ཡིན་ཏེ། དེ་ལ་
106



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
མ་བལྟོས་པར་རང་གི་ངོ་བོ་ཉིད་ཀྱིས་ཡོད་པ་མ་ཡིན་པའི་ཕྱིར། དེའི་ཕྱིར་ཡུལ་སྡུག་པ་ཆོས་ཅན། རང་བཞིན་
གྱིས་ཡོད་པ་འཐད་པ་མ་ཡིན་ཏེ། ཡུལ་མི་སྡུག་པ་ལ་བལྟོས་པའི་ཕྱིར། ཁྱབ་སྟེ། བལྟོས་པ་ངོ་བོ་ཉིད་ཀྱིས་མེད་
ན་བལྟོས་ཆོས་ངོ་བོ་ཉིད་ཀྱིས་ཡོད་པར་འགལ་བའི་ཕྱིར། ཡུལ་སྡུག་པ་གང་ལ་བརྟེན་པ་སྟེ་བལྟོས་ནས་མི་སྡུག་
པར་གདགས་པར་བྱ་བའི་བལྟོས་པ་སྡུག་པ་དེ་ནི་མི་སྡུག་པ་ལ་མི་བལྟོས་པར་ཡང་ཡོད་པ་མིན་པས། དེའི་ཕྱིར་མི་
སྡུག་པ་ཡང་ངོ་བོ་ཉིད་ཀྱིས་ཡོད་པ་ནི་འཐད་པ་མ་ཡིན་ནོ། ། དེ་ལྟར་སྡུག་པའི་མཚན་མ་ནི་ངོ་བོས་ཡོད་པ་མ་
ཡིན་ན་དེའི་རྒྱུ་ཅན་གྱི་སྟེ་འབྲས་བུ་འདོད་ཆགས་ཀྱང་ངོ་བོས་ཡོད་པར་ག་ལ་འགྱུར་ཞིང་། མི་སྡུག་པའི་མཚན་མ་
ཡང་ངོ་བོས་ཡོད་པ་མ་ཡིན་ན་དེའི་རྒྱུ་ཅན་གྱི་ཞེ་སྡང་ཡང་ངོ་བོས་ཡོད་པ་ག་ལ་འགྱུར་ཏེ། དེ་ལྟར་འགྱུར་བའི་རྒྱུ་
མེད་པའི་ཕྱིར་རོ། ། སྡུག་མི་སྡུག་བལྟོས་ནས་འཇོག་པ་ཡིན་ཏེ། གང་ཟག་གི་བློ་ངོ་ལ་བལྟོས་ཏེ་སྡུག་མི་སྡུག་
མཐའ་གཅིག་ཏུ་མ་ངེས་པའི་ཕྱིར་ཏེ། གཞན་ཞིག་གི་ངོ་བོར་སྡུག་པ་དེ་དུས་གཞན་དང་གང་ཟག་གཞན་ཞིག་གི་
ངོ་བོར་མི་སྡུག་པར་འགྱུར་སྲིད་པའི་ཕྱིར། དེ་བཞིན་དུ་བཟང་ངན་འབྲིང་སོགས་ཀྱང་དེ་ལྟར་རོ། ། གཉིས་པ་
ལ་བཞི། ཕྱིན་ཅི་ལོག་རང་བཞིན་གྱིས་གྲུབ་པ་དགག དེ་དང་ལྡན་པ་རང་བཞིན་གྱིས་གྲུབ་པ་དགག དེའི་
ཡུལ་ཡོད་མེད་བརྟགས་ནས་དགག དེ་ལྟར་འགོག་པ་དོན་ཆེ་བར་བསྟན་པའོ། ། དང་པོ་ལ་གསུམ། རྟག་
འཛིན་ཕྱིན་ཅི་ལོག་ཏུ་རང་བཞིན་གྱིས་གྲུབ་པ་དགག མི་རྟག་པར་འཛིན་པ་ཕྱིན་ཅི་ལོག་པར་རང་བཞིན་གྱིས་
གྲུབ་པ་དགག འཛིན་པ་ཙམ་རང་བཞིན་གྱིས་གྲུབ་པ་དགག་པའོ། ། དང་པོ་ནི། གལ་ཏེ་མི་རྟག་རྟག་པ་
ཞེས། ། དེ་ལྟར་འཛིན་པ་ལོག་ཡིན་ན། ། སྟོང་ལ་མི་རྟག་ཡོད་མིན་པས། ། འཛིན་པའང་ཇི་ལྟར་ལོག་པ་
ཡིན། ། ཞེས་སོ། ། འདིར་ཕྱིན་ཅི་ལོག་ནི་བཞི་སྟེ། ཕུང་པོ་ལྔ་མི་རྟག་པ་ལ་རྟག་གོ་སྙམ་པ་དང་
། ཉེར་ལེན་
གྱི་ཕུང་བོ་སྡུག་བསྔལ་གྱི་བདེན་པ་ལ་བདེའོ་སྙམ་པ་དང་། ལུས་མི་གཙང་བ་ལ་གཙང་ངོ་སྙམ་པ་དང་། ཕུང་པོ་
བདག་གི་མཚན་ཉིད་དང་མི་མཐུན་པ་ལ་བདག་ཏུ་འཛིན་པ་བཞིའོ། ། གལ་ཏེ་ཕུང་པོ་མི་རྟག་པ་ལ་རྟག་པའོ་
ཞེས་དེ་ལྟར་འཛིན་པ་ནི་ཕྱིན་ཅི་ལོག་ཡིན་ནོ་ཞེས་འཇོག་ན། ཕུང་པོ་རང་བཞིན་གྱིས་སྟོང་པ་ལ་མི་རྟག་པ་རང་
གི་ངོ་བོས་ཡོད་པ་མིན་པས་དེའི་ཚེ་ཕུང་པོ་རྟག་པར་འཛིན་པ་ཇི་ལྟར་ན་ཕྱིན་ཅི་ལོག་ཏུ་རང་བཞིན་གྱིས་གྲུབ་པ་
ཡིན་ཏེ་མིན་ནོ། ཕྱིན་ཅི་ལོག་བཞི་པོ་ཐ་སྙད་དུ་ཕྱིན་ཅི་ལོག་ཏུ་འཇོག་ཀྱང་ཕྱིན་ཅི་ལོག་ཏུ་རང་བཞིན་གྱིས་
གྲུབ་པར་མི་འཇོག་སྟེ། གང་གིས་གང་ཞིག་གང་དུ་འཇོག་པ་ཐམས་ཅད་ཀྱང་ཐ་སྙད་དུ་ཡིན་གྱི་རང་བཞིན་གྱིས་
མེད་པའི་ཕྱིར། གཉིས་པ་ནི། གལ་ཏེ་མི་རྟག་རྟག་གོ་ཞེས། ། དེ་ལྟར་འཛིན་པ་ལོག་ཡིན་ན། ། སྟོང་ལ་མི་
རྟག་པའོ་ཞེས། ། འཛིན་པ་ཇི་ལྟར་ལོག་མ་ཡིན། ། ཞེས་སོ། ། གལ་ཏེ་མི་རྟག་པ་ལ་རྟག་གོ་ཞེས་དེ་ལྟར་
107



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཛིན་པ་ཕྱིན་ཅི་ལོག་ཡིན་ནོ་ཞེས་འཇོག་ན། དངོས་པོ་རྣམས་རང་བཞིན་གྱིས་སྟོང་པ་ལ་རང་བཞིན་གྱིས་མི་
རྟག་པའོ་ཞེས་འཛིན་པའང་ཇི་ལྟར་ན་ཕྱིན་ཅི་ལོག་མ་ཡིན་ཏེ་ཡིན་ནོ། ཡུལ་ཆོས་ཅན། མི་རྟག་པར་འཛིན་
པའི་ཤེས་པ་རང་བཞིན་གྱིས་གྲུབ་ན་ཡུལ་མི་རྟག་པ་ཡང་རང་བཞིན་གྱིས་གྲུབ་དགོས་ཏེ། ཡུལ་རང་བཞིན་གྱིས་
མེད་པའི་ཀུན་རྫོབ་ལ་བརྟེན་ནས་ཡུལ་ཅན་ངོ་བོས་གྲུབ་པར་སྐྱེ་བ་མི་འཐད་པའི་ཕྱིར་རོ། ། གསུམ་པ་ནི།
གང་གིས་འཛིན་དང་གང་འཛིན་དང་། ། འཛིན་པ་པོ་དང་གང་བཟུང་བ། ། ཐམས་ཅད་ཉེ་བར་ཞི་བ་
སྟེ། ། དེ་ཕྱིར་འཛིན་པ་ཡོད་མ་ཡིན། ། ཞེས་སོ། ། གལ་ཏེ་ཕྱིན་ཅི་ལོག་གི་འཛིན་པ་རང་བཞིན་གྱིས་མེད་
ཀྱང་འཛིན་པ་ཙམ་ཞིག་ནི་རང་བཞིན་གྱིས་ཡོད་དོ་སྙམ་ན། དེ་མི་འཐད་དེ། གང་གིས་འཛིན་པ་དང་གང་
འཛིན་པའི་བྱ་བ་དང་འཛིན་པ་པོ་དང་། གང་བཟུང་བའི་ལས་ཐམས་ཅད་ཀྱང་རང་བཞིན་གྱིས་ཉེ་བར་ཞི་བ་སྟེ་
མ་སྐྱེས་ལ་དེའི་ཕྱིར་འཛིན་པ་ཙམ་ཡང་རང་བཞིན་གྱིས་ཡོད་པ་མ་ཡིན་ནོ། ། གཉིས་པ་ལ་གསུམ། གང་ལ་
ལྡན་པ་པོ་རང་བཞིན་གྱིས་ཡོད་པ་དགག ཕྱིན་ཅི་ལོག་གི་རྟེན་གང་ཟག་རང་བཞིན་གྱིས་གྲུབ་པ་དགག ཕྱིན་
ཅི་ལོག་ཉིད་རང་བཞིན་གྱིས་སྐྱེས་པ་དགག་པའོ། ། དང་པོ་ནི། ལོག་པའམ་ཡང་དག་ཉིད་དུ་ནི། ། འཛིན་
པའང་ཡོད་པ་མ་ཡིན་ན། ། གང་ལ་ཕྱིན་ཅི་ལོག་ཡོད་ཅིང་། ། གང་ལ་ཕྱིན་ཅི་མ་ལོག་ཡོད། ། ཅེས་སོ། །
ཇི་སྐད་བཤད་པ་ལྟར་བྱ་བྱེད་ལས་རྣམས་རང་བཞིན་གྱིས་མེད་པས་ཕྱིན་ཅི་ལོག་པའམ་ཡང་དག་པ་ཉིད་དུ་སྟེ་
ཕྱིན་ཅི་མ་ལོག་པར་འཛིན་པའང་རང་བཞིན་གྱིས་ཡོད་པ་མ་ཡིན་ན། དེ་དག་གང་ལ་ལྡན་པའི་གང་ཟག་གང་ལ་
ཕྱིན་ཅི་ལོག་ཡོད་ཅིང་། གང་ལ་ཕྱིན་ཅི་མ་ལོག་པ་ཇི་ལྟར་རང་བཞིན་གྱིས་ཡོད་དེ། རྟེན་ཆོས་མེད་ན་བརྟེན་པ་
ཡང་མི་འཐད་པའི་ཕྱིར་རོ། ། གཉིས་པ་ནི། ཕྱིན་ཅི་ལོག་ཏུ་གྱུར་པ་ལ། ཕྱིན་ཅི་ལོག་དག་མི་སྲིད་དོ། །
ཕྱིན་ཅི་ལོག་ཏུ་མ་གྱུར་ལའང་། ཕྱིན་ཅི་ལོག་དག་མི་སྲིད་དེ། ཕྱིན་ཅི་ལོག་ཏུ་གྱུར་བཞིན་ལའང་། ། ཕྱིན་ཅི་
ལོག་དག་མི་སྲིད་དོ། ། གང་ལ་ཕྱིན་ཅི་ལོག་སྲིད་པ། །བདག་ཉིད་ཀྱིས་ནི་རྣམ་པར་དཔྱོད། ། ཅེས་སོ། །
གཞན་ཡང་ཕྱིན་ཅི་ལོག་རྟེན་ལ་རང་བཞིན་གྱིས་ཡོད་ན་གསུམ་ལས་མི་འདའ་བས་ཕྱིན་ཅི་ལོག་ཏུ་གྱུར་ཟིན་པ་ལ་
ཕྱིན་ཅི་ལོག་དག་རང་བཞིན་གྱིས་ཡོད་པ་མི་སྲིད་དེ། ། ཕྱིན་ཅི་ལོག་ཏུ་འཛིན་པ་པོར་འཇོག་པའི་ཕྱིན་ཅི་ལོག་
ལས་དོན་གཞན་པའི་ཕྱིན་ཅི་ལོག་དང་ལྡན་པ་མེད་པའི་ཕྱིར་ཏེ། ཕྱིན་ཅི་ལོག་གི་བྱ་བ་དང་འབྲེལ་བའི་སྔ་རོལ་
ནས་ཕྱིན་ཅི་ལོག་པ་པོར་མ་གྲུབ་པའི་ཕྱིར་ཏེ་ཕྱིན་ཅི་ལོག་གི་བྱ་བ་ཞིག་པ་དང་མ་སྨོས་པ་ལ་ཆ་ཤས་སུ་མ་གཏོགས་
པའི་ཕྱིན་ཅི་ལོག་བཞིན་པ་མེད་པའི་ཕྱིར། དེ་ལྟ་ན་རྟེན་གང་ལ་ཕྱིན་ཅི་ལོག་རང་བཞིན་གྱིས་ཡོད་སྲིད་ཅེས་
བདག་ཉིད་ཀྱིས་ནི་གཟུ་བོར་གནས་པའི་བློས་རྣམ་པར་དཔྱོད་ཅིག་རང་བཞིན་གྱིས་མེད་པར་ངེས་ནུས་སོ། །
108



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
གསུམ་པ་ནི། ཕྱིན་ཅི་ལོག་རྣམས་མ་སྐྱེས་ན། ། ཇི་ལྟ་བུར་ན་ཡོད་པར་འགྱུར། ། ཕྱིན་ཅི་ལོག་རྣམས་སྐྱེ་མེད་
ན། །ཕྱིན་ཅི་ལོག་ཅན་ག་ལ་ཡོད། དངོས་པོ་བདག་ལས་མི་སྐྱེ་སྟེ། ། གཞན་ལས་སྐྱེ་བ་ཉིད་མ་ཡིན། །
བདག་དང་གཞན་ལས་མ་ཡིན་ན། ། ཕྱིན་ཅི་ལོག་ཅན་ག་ལ་ཡོད། ། ཅེས་སོ། །གཞན་ཕྱིན་ཅི་ལོག་གི་
དངོས་པོ་རྣམས་རང་བཞིན་གྱིས་མ་སྐྱེས་ན་ཇི་ལྟ་བུར་ན་རང་བཞིན་གྱིས་ཡོད་པར་འགྱུར་ཏེ་མི་འགྱུར་ལ། ཕྱིན་
ཅི་ལོག་རྣམས་རང་བཞིན་གྱིས་སྐྱེ་བ་མེད་ན་ནི་ཕྱིན་ཅི་ལོག་པ་ཅན་གྱི་གང་ཟག་ངོ་བོས་གྲུབ་པ་ག་ལ་ཡོད་དེ་མེད་
པའི་ཕྱིར་ཏེ། རྒྱུ་མཚན་ནི་དངོས་པོ་བདག་ལས་མི་སྐྱེ་སྟེ་གཞན་ལས་སྐྱེ་བ་ཉིད་ཀྱང་མ་ཡིན་ལ། བདག་དང་
གཞན་ཚོགས་པ་ལས་ཀྱང་སྐྱེ་བ་མ་ཡིན་པའི་ཕྱིར་རོ། ། དེས་ན་ཕྱིན་ཅི་ལོག་རང་བཞིན་གྱིས་མེད་པའི་ཕྱིར་ཕྱིན་
ཅི་ལོག་པ་ཅན་གྱི་གང་ཟག་ཀྱང་རང་བཞིན་གྱིས་གྲུབ་པ་ག་ལ་ཡོད་དེ་མེད་དོ། ། གསུམ་པ་ནི། གལ་ཏེ་བདག་
དང་གཙང་བ་དང་། ། རྟག་དང་བདེ་བ་ཡོད་ན་ནི། ། བདག་དང་གཙང་དང་རྟག་པ་དང་། ། བདེ་བ་ཕྱིན་
ཅི་ལོག་མ་ཡིན། ། གལ་ཏེ་བདག་དང་གཙང་བ་དང་། ། རྟག་པ་བདེ་བ་མེད་ན་ནི། ། བདག་མེད་མི་གཙང་
མི་རྟག་དང་། ། སྡུག་བསྔལ་ཡོད་པ་མ་ཡིན་ནོ། ། ཞེས་སོ། །གལ་ཏེ་བདག་དང་གཙང་བ་དང་རྟག་པ་དང་
བདེ་བ་རང་བཞིན་གྱིས་ཡོད་ན་ནི་བདག་དང་གཙང་བ་དང་རྟག་པ་དང་བདེ་བ་དེ་རྣམས་ནི་ཕྱིན་ཅི་ལོག་མ་ཡིན་
པར་འགྱུར་ཏེ་བདག་མེད་བཞིན་ནོ། ། གལ་ཏེ་བདག་དང་གཙང་བ་དང་རྟག་པ་དང་བདེ་བ་རང་བཞིན་གྱིས་
མེད་ན་ནི་བདག་མེད་པ་དང་མི་གཙང་བ་དང་མི་རྟག་པ་དང་སྡུག་བསྔལ་ཡང་རང་བཞིན་གྱིས་ཡོད་པ་མ་ཡིན་ཏེ།
དགག་བྱ་མེད་ན་དེ་བཀག་པ་བདེན་ཡོད་དུ་མི་རིགས་པའི་ཕྱིར་རོ། ། བཞི་པ་ནི། དེ་ལྟར་ཕྱིན་ཅི་ལོག་
འགགས་པས། ། མ་རིག་པ་ནི་འགག་པར་འགྱུར། །མ་རིག་འགགས་པར་གྱུར་ན་ནི། ། འདུ་བྱེད་ལ་
སོགས་འགག་པར་འགྱུར། ། ཞེས་སོ། ། སྔར་བཤད་པ་ལྟར་དཔྱོད་པ་ནི་དོན་ཆེ་སྟེ། དེ་ལྟར་རྣལ་འབྱོར་
པས་ཕྱིན་ཅི་ལོག་མི་དམིགས་པས་ཕྱིན་ཅི་ལོག་འགག་པར་འགྱུར་ལ་དེ་འགགས་པས། དེའི་རྒྱུ་ཅན་གྱི་མ་རིག་པ་
ནི་འགག་པར་འགྱུར་རོ། ། མ་རིག་པ་འགགས་པར་གྱུར་ན་ནི་འདུ་བྱེད་ལ་སོགས་པ་སྲིད་པའི་ཡན་ལག་ཕྱི་མ་
ཐམས་ཅད་འགག་པར་འགྱུར་བའི་ཕྱིར་རོ། ། གཉིས་པ་ནི། གལ་ཏེ་ལ་ལའི་ཉོན་མོངས་པ། ། གང་དག་
རང་བཞིན་གྱིས་ཡོད་ན། ། ཇི་ལྟ་བུར་ན་སྤོང་པར་འགྱུར། ། ཡོད་པ་སུ་ཞིག་སྤོང་བར་བྱེད། ། གལ་ཏེ་ལ་
ལའི་ཉོན་མོངས་པ། ། གང་དག་རང་བཞིན་གྱིས་མེད་ན། ། ཅི་ལྟ་བུར་ན་སྤོང་པར་འགྱུར། ། མེད་པ་སུ་
ཞིག་སྤོང་པར་བྱེད། ། ཅེས་སོ། ། གལ་ཏེ་ཉོན་མོངས་སྤོང་པ་རང་བཞིན་གྱིས་ཡོད་པས་ཉོན་མོངས་པ་ཡང་
རང་བཞིན་གྱིས་ཡོད་དོ་སྙམ་ན། དེ་ཡང་མི་འཐད་དེ། གལ་ཏེ་གང་ཟག་ལ་ལའི་ཉོན་མོངས་པ་གང་དག་རང་
109



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་གྱིས་ཡོད་ན་ཇི་ལྟ་བུར་ན་གཉེན་པོས་སྤོང་པར་འགྱུར་བ་མི་རིགས་པའི་ཕྱིར་ཏེ། རང་བཞིན་གྱིས་ཡོད་པ་
ནི་བསྒྱུར་མི་ནུས་པས་སུ་ཞིག་གིས་སྤོང་བར་བྱེད་པར་འགྱུར་བ་མི་ནུས་པའི་ཕྱིར་ཏེ། རང་བཞིན་ལྡོག་པ་མེད་
པའི་ཕྱིར་རོ། ། གལ་ཏེ་གང་ཟག་ལ་ལའི་ཉོན་མོངས་པ་གང་དག་རང་བཞིན་གྱིས་མེད་ནའང་ཇི་ལྟ་བུར་ན་སྤོང་
པར་ནུས་པར་འགྱུར་ཏེ། རང་བཞིན་གྱིས་གྲུབ་པ་མ་ཡིན་ན་གཏན་མེད་པར་ཁས་བླངས་པས་མེད་པ་ནི་གཉེན་
པོ་སུ་ཞིག་གིས་སྤོང་བར་བྱེད་མི་ནུས་པའི་ཕྱིར་རོ། ༈ རང་ལུགས་ནི་རང་བཞིན་གྱིས་མེད་པའི་སྤང་བྱ་སྤོང་བ་
ཆེས་འཐད་ཀྱང་འདི་ནི་ཕ་རོལ་པོས་རང་བཞིན་གྱིས་མེད་པ་དང་མེད་པའི་ཁྱད་པར་མ་ཕྱེད་པ་ལ་སྐྱོན་སྟོན་པའི་
དབང་དུ་མཛད་པའོ། ། གཉིས་པ་ནི། ལྷག་བསམ་བརྟན་པས་ཞུས་པའི་མདོ་ལ་སོགས་པ་རྣམས་སོ། །
གསུམ་པ་ནི། ཕྱིན་ཅི་ལོག་བརྟག་པ་ཞེས་བྱ་བ་རབ་ཏུ་བྱེད་པ་ཉི་ཤུ་རྩ་གསུམ་པའི་རྣམ་བཤད་དོ། །
༈ གཉིས་པ་དེ་ལ་རྩོད་པ་སྤོང་པ་ལ་གཉིས། བདེན་པ་དང་། མྱང་འདས་བརྟག་པའོ། ། དང་པོ་ལ་
གཉིས། རབ་བྱེད་ཀྱི་གཞུང་བཤད་པ་དང་། མཚན་བསྟན་པའོ། ། དང་པོ་ལ་གཉིས། རྩོད་པ་དང་། ལན་
ནོ། །དང་པོ་ལ་གཉིས། འབྱུང་འཇིག་སོགས་མི་འཐད་པའི་རྩོད་པ་དང་། ལས་འབྲས་སོགས་མི་འཐད་པའི་
རྩོད་པའོ། ། དང་པོ་ལ་གསུམ། བདེན་བཞིའི་བྱ་བྱེད་མི་འཐད་པ་དང་། ཞུགས་འབྲས། དཀོན་མཆོག་
གསུམ་མི་འཐད་པའི་རྩོད་པའོ། ། དང་པོ་ནི། གལ་ཏེ་འདི་དག་ཀུན་སྟོང་ན། ། འབྱུང་བ་མེད་ཅིང་འཇིག་
པ་མེད། ། འཕགས་པའི་བདེན་པ་བཞི་པོ་རྣམས། །ཁྱོད་ལ་མེད་པར་ཐལ་པར་འགྱུར། ། འཕགས་པའི་
བདེན་པ་བཞི་མེད་པས། ། ཡོངས་སུ་ཤེས་དང་སྡང་པ་དང་། ། བསྒོམ་དང་མངོན་དུ་བྱ་བ་དག། འཐད་
པར་འགྱུར་བ་མ་ཡིན་ནོ། །ཞེས་སོ། ། ཉན་ཐོས་སྡེ་པ་དག་ན་རེ། ། གལ་ཏེ་ཕྱི་ནང་གི་དངོས་པོ་འདི་དག་
ཀུན་རང་བཞིན་གྱིས་སྟོང་ངོ་ཞེས་འདོད་ན་ཉེས་པ་མང་པོ་དང་ཆེན་པོར་འགྱུར་ཏེ། གང་ཞེ་ན་དེ་ལྟར་འདོད་ན་
ནི་དངོས་པོ་འགའ་ཡང་འབྱུང་བ་མེད་ཅིང་འཇིག་པ་མེད་པར་འགྱུར་བས་འཕགས་པའི་བདེན་པ་བཞི་བོ་རྣམས་
རང་བཞིན་མེད་པར་སྨྲ་བ་ཁྱོད་ལ་མེད་པར་ཐལ་བར་འགྱུར་བའི་ཕྱིར། དེར་ཐལ། དངོས་པོ་འབྱུང་འཇིག་
མེད་ན་ཀུན་འབྱུང་ལས་སྡུག་བསྔལ་འབྱུང་བ་མི་འཐད་ཅིང་དེ་མི་འཐད་ན་ལམ་གྱིས་སྤོང་པ་དང་སྡུག་བསྔལ་
འགག་པའི་འགོག་པ་ཡང་འཐད་པར་མི་འགྱུར་བའི་ཕྱིར། དེ་ལྟར་གྱུར་ན་འཕགས་པའི་བདེན་པ་བཞི་མེད་
པས་སྡུག་བསྔལ་ཡོངས་སུ་ཤེས་པ་དང་ཀུན་འབྱུང་སྤོང་བ་དང་ལམ་བསྒོམ་པར་བྱ་བ་དང་འགོག་པ་མངོན་དུ་བྱ་
བ་དག་འཐད་པར་འགྱུར་བ་མ་ཡིན་ཏེ། ཤེས་པར་བྱ་བ་སོགས་བཞི་མེད་ན་ཤེས་པར་བྱེད་པ་སོགས་བཞི་ཡང་མི་
འཐད་པའི་ཕྱིར། གཉིས་པ་ནི། དེ་དག་ཡོད་པ་མ་ཡིན་པས། །འབྲས་བུ་བཞི་ཡང་ཡོད་མ་ཡིན། །འབྲས་
110



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
བུ་མེད་ན་འབྲས་གནས་མེད། ། ཞུགས་པ་དག་ཀྱང་ཡོད་མ་ཡིན། ། ཞེས་སོ། ། སྡུག་བདེན་ཤེས་པ་ལ་
སོགས་པ་དེ་དག་ཡོད་པ་མ་ཡིན་པས་འབྲས་བུ་བཞི་ཡང་ཡོད་པ་མ་ཡིན་ནོ། ། རྒྱུན་ཞུགས་སོགས་ཀྱི་འབྲས་བུ་
བཞི་པོ་དེ་དག་མེད་ན་དེ་དག་ལ་གནས་པའི་འཕགས་པའི་གང་ཟག་འབྲས་བུ་ལ་གནས་པ་བཞི་ཡང་མེད་དོ། །
དེ་མེད་ན་དེའི་ཞུགས་པ་བཞི་པོ་དག་ཀྱང་ཡོད་པ་མ་ཡིན་ནོ། ། གསུམ་པ་ནི། གལ་ཏེ་སྐྱེས་བུ་གང་ཟག་
བརྒྱད། ། དེ་དག་མེད་ན་དགེ་འདུན་མེད། ། འཕགས་པའི་བདེན་རྣམས་མེད་པའི་ཕྱིར། ། དམ་པའི་ཆོས་
ཀྱང་ཡོད་མ་ཡིན། ། ཆོས་དང་དགེ་འདུན་ཡོད་མིན་ན། ། སངས་རྒྱས་ཇི་ལྟར་ཡོད་པར་འགྱུར། ། དེ་སྐད་
སྟོང་པ་ཉིད་སྨྲ་ན། །དཀོན་མཆོག་གསུམ་ལ་གནོད་པ་ནི། བྱེད་ཅིང་ཞེས་སོ། ། གལ་ཏེ་འབྲས་གནས་བཞི་
དང་ཞུགས་པ་བཞི་སྟེ་སྐྱེས་བུ་གང་ཟག་བརྒྱད་པོ་དེ་དག་མེད་ན་དགེ་འདུན་དཀོན་མཆོག་ཀྱང་མེད་དོ། ། དེས་
ན་འཕགས་པའི་བདེན་པ་བཞི་རྣམས་མེད་པའི་ཕྱིར་དགེ་འདུན་དཀོན་མཆོག་མེད་ལ། དེ་མེད་ན་དེའི་དམ་
པའི་ཆོས་ཀྱང་ཡོད་པ་མ་ཡིན་ནོ། ། འགོག་ལམ་གཉིས་རྟོགས་པའི་དམ་ཆོས་དངོས་དང་། དེ་སྟོན་པར་བྱེད་
པའི་ལུང་ལུང་གི་དམ་ཆོས་སོ། །དམ་པའི་ཆོས་དང་དགེ་འདུན་དེ་དག་ཡོད་པ་མིན་ན་སངས་རྒྱས་ཀྱང་ཇི་ལྟར་
ཡོད་པར་འགྱུར་ཏེ། སངས་རྒྱས་ནི་དམ་པའི་ཆོས་བསྒྲུབས་པ་ལས་བྱུང་པའི་ཕྱིར་རོ། ། དེའི་ཕྱིར་སྟོང་པ་ཉིད་
ཀྱི་དོན་དེ་སྐད་དུ་སྨྲ་ན་དཀོན་མཆོག་གསུམ་ལ་ཡང་གནོད་པ་བྱེད་པ་ཡིན་ནོ། ། གཉིས་པ་ནི།འབྲས་བུ་ཡོད་པ་
དང་། ། ཆོས་མ་ཡིན་དང་ཆོས་ཡིན་དང་། ། འཇིག་རྟེན་པ་ཡི་ཐ་སྙད་ནི། །ཀུན་ལའང་གནོད་པ་བྱེད་པ་
ཡིན། །ཞེས་སོ། ། གཞན་ཡང་དེ་སྐད་སྨྲ་བ་ཁྱོད་ལ་ཆོས་མ་ཡིན་པ་མི་དགེ་བ་ཆོས་དགེ་བ་ཡིན་པ་ལས་བྱུང་
བའི་འབྲས་བུ་ཡིད་དུ་འོང་མི་འོང་གཉིས་ཡོད་པ་མི་འཐད་པ་དང་། སོངས་ཤིག་འདུག་ཅིག་ཐོ་ཞིག་ཅེས་བྱ་བ་ལ་
སོགས་པའི་འཇིག་རྟེན་པ་ཡི་ཐ་སྙད་ནི་ཀུན་ལའང་གནོད་པ་བྱེད་པ་ཡིན་ནོ་ཞེས་ཟེར་རོ། ། གཉིས་པ་ལན་ལ་
བཞི། གཞན་གྱིས་སྨྲས་པ་དེ་རྟེན་འབྱུང་གི་དེ་ཉིད་མ་རྟོགས་པའི་རྩོད་པར་བསྟན་པ། རང་གི་བཞེད་པ་སྟོང་
པའི་དོན་རྟེན་འབྱུང་གི་དོན་དུ་བསྟན་པ། དེ་ལྟར་མི་འདོད་པ་ལ་རྣམ་གཞག་ཐམས་ཅད་མི་རུང་བའི་ཚུལ།
རྟེན་འབྱུང་གི་དེ་ཉིད་མཐོང་ན་བདེན་བཞིའི་དེ་ཉིད་མཐོང་བར་འགྱུར་བའོ། ། དང་པོ་ལ་གཉིས། གཞན་
གྱིས་བཀོད་པའི་སྐྱོན་རང་ལ་མི་འཇུག་པའི་ཚུལ་དང་། སྐྱོན་དེ་འགོག་པ་པོ་ཉིད་ལ་འཇུག་པའི་ཚུལ་ལོ། །
དང་པོ་ལ་གསུམ། སྐྱོན་བརྗོད་མི་འཇུག་པའི་རྒྱུ་མཚན་དང་། དེ་མི་འཇུག་པར་བསྟན་པ་དང་། སྐྱོན་མེད་
པར་མ་ཟད་ཡོན་ཏན་ཡོད་པའི་ཚུལ་ལོ། ། དང་པོ་ལ་གཉིས།དོན་གསུམ་མ་རྟོགས་པའི་རྩོད་པར་བསྟན་པ་དང་།
དེ་ལྟར་རྩོད་པས་བདེན་གཉིས་མི་རྟོགས་པར་བསྟན་པའོ། ། དང་པོ་ནི། དེ་ལ་བཤད་པ་ཁྱོད་ཀྱིས་ནི། །
111



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོང་ཉིད་དགོས་དང་སྟོང་ཉིད་དང༌
། ། སྟོང་ཉིད་དོན་ནི་མ་རྟོགས་ པས། ། དེ་ཕྱིར་དེ་ལྟར་གནོད་པ་
ཡིན། ། ཞེས་སོ། ། ཁྱོད་ཀྱི་རྩོད་པ་དེ་ལ་ལན་བཤད་པར་བྱ་སྟེ། ཁྱོད་ཀྱིས་ནི་སྟོང་ཉིད་བསྟན་པའི་དགོས་པ་
དང་སྟོང་ཉིད་ཀྱི་ངོ་བོ་དང་སྟོང་ཉིད་ཀྱི་དོན་ནི་ཇི་ལྟར་ཡིན་པ་མ་རྟོགས་པས་དེའི་ཕྱིར་ཁྱོད་ཀྱིས་དེ་ལྟར་རྩོད་པ་
བསྟན་པའི་སྒོ་ནས་ཁོ་བོ་ཅག་ལ་གནོད་པ་སེམས་པ་ཡིན་ནོ། ། གཉིས་པ་ལ་ལྔ། གང་ཞིག་མ་རྟོགས་པའི་
བདེན་པའི་ངོ་བོ། བདེན་གཉིས་མི་ཤེས་ན་གསུང་རབ་ཀྱི་དེ་ཉིད་མི་ཤེས་པ། དེ་གཉིས་བསྟན་པའི་དགོས་པ།
དེ་གཉིས་ལ་ལོག་པར་བཟུང་བའི་ཉེས་དམིགས། དེ་གཉིས་རྟོགས་དཀའ་བས་སྟོན་པས་དང་པོར་མ་བསྟན་པའི་
ཚུལ་ལོ། ། དང་པོ་ནི།སངས་རྒྱས་རྣམས་ཀྱི་ཆོས་བསྟན་པ། ། བདེན་པ་གཉིས་ལ་ཡང་དག་བརྟེན། །
འཇིག་རྟེན་ཀུན་རྫོབ་བདེན་པ་དང་། ། དམ་པའི་དོན་གྱི་བདེན་པའོ། ། ཞེས་སོ། ། སངས་རྒྱས་བཅོམ་
ལྡན་འདས་རྣམས་ཀྱིས་ཆོས་བསྟན་པ་ནི་བདེན་པ་གཉིས་ལ་ཡང་དག་པར་བརྟེན་ནས་འཇུག་ལ། བདེན་པ་
གཉིས་ནི་འཇིག་རྟེན་ཀུན་རྫོབ་ཀྱི་བདེན་པ་དང་དམ་པའི་དོན་གྱི་བདེན་པའོ། ། ཞེས་གསུངས་པ་དེའོ། །དེ་
གཉིསཀྱི་ཁྱད་པར་ཡོད་དེ། ཐ་སྙད་པའི་ཚད་མའི་རྙེད་དོན་གཟུགས་སྒྲ་སོགས་ནི་ཀུན་རྫོབ་བདེན་པ་དང་།
མཐར་ཐུག་དཔྱོད་པའི་རིག་ཤེས་ཀྱི་རྙེད་དོན་རང་བཞིན་མེད་པའི་སྟོང་པ་ཉིད་ནི་དོན་དམ་པའི་བདེན་པར་
འཇོག་པའི་ཕྱིར། རྒྱས་པར་ནི་གཞན་དུ་ཤེས་པར་བྱའོ། ། གཉིས་པ་ནི། གང་དག་བདེན་པ་དེ་གཉིས་
ཀྱིས། ། རྣམ་དབྱེ་རྣམ་པར་མི་ཤེས་པ། ། དེ་དག་སངས་རྒྱས་བསྟན་པ་ནི། །ཟབ་མོའི་དེ་ཉིད་རྣམ་མི་
ཤེས། །ཞེས་སོ། ། སེམས་ཅན་གང་དག་བདེན་པ་དེ་གཉིས་ཀྱི་རྣམ་དབྱེ་སྔར་བཤད་པ་ལྟར་རྣམ་པར་མི་ཤེས་
པ་དེ་དག་གིས་སངས་རྒྱས་ཀྱི་བསྟན་པའི་ཟབ་མོའི་རྟེན་འབྱུང་གི་དེ་ཁོ་ན་ཉིད་རྣམ་པར་མི་ཤེས་སོ། ། གསུམ་པ་
ནི། ཐ་སྙད་ལ་ནི་མ་བརྟེན་པར། ། དམ་པའི་དོན་ནི་བསྟན་མི་ནུས། ། དམ་པའི་དོན་ནི་མི་རྟོགས་ན། །
མྱ་ངན་འདས་པ་ཐོབ་མི་འགྱུར། ། ཞེས་སོ། ། བརྗོད་བྱ་རྗོད་བྱེད་དང་ཤེས་བྱ་ཤེས་བྱེད་སོགས་ཐ་སྙད་ཀུན་
རྫོབ་པའི་བདེན་པ་ཁས་བླངས་པ་ལ་ནི་མ་བརྟེན་པར་དམ་པའི་དོན་ནི་བསྟན་པར་མི་ནུས་ལ། མ་བསྟན་ན་དམ་
པའི་དོན་ནི་རྟོགས་མི་ནུས་ཤིང་མ་རྟོགས་ན་མྱ་ངན་ལས་འདས་པ་ཐོབ་པར་མི་འགྱུར་རོ། ། བཞི་པ་ནི། སྟོང་
པ་ཉིད་ལ་ལྟ་ཉེས་ན། །ཤེས་རབ་ཆུང་རྣམས་ཕུང་བར་བྱེད། ། ཇི་ལྟར་སྦྲུལ་ལ་བཟུང་ཉེས་དང་། ། རིག་
སྔགས་ཉེས་པར་སྒྲུབ་པ་བཞིན། ། ཞེས་སོ། །རང་བཞིན་མེད་ན་བྱ་བྱེད་མི་འཐད་པར་བཟུང་ནས་རང་
བཞིན་མེད་པ་ལ་སྐུར་བ་འདེབས་པ་དང་། བྱ་བྱེད་མི་རུང་བ་སྟོང་པ་ཉིད་ཀྱི་དོན་དུ་བཟུང་ནས་དེ་ལ་མོས་པའི་
ཤེས་རབ་ཆུང་བ་གཉིས་ཀའང་སྟོང་པ་ཉིད་ལ་ལྟ་ཚུལ་ཉེས་པ་ཡིན་ལ། དེ་ལྟ་ན་དེ་ལྟར་ལྟ་བའི་ཤེས་རབ་ཆུང་བ་
112



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དེ་རྣམས་ཕུང་བར་འགྱུར་ཏེ། ཇི་ལྟར་ཏེ་དཔེར་ན་སྦྲུལ་ལས་ནོར་བུ་ལེན་པར་འདོད་པ་ཁ་ཅིག་སྦྲུལ་དེ་ལ་བཟུང་
ཉེས་ན་འཛིན་པ་པོ་ཕུང་བར་བྱེད་པ་དང་
། རིག་སྔགས་ཁ་ཅིག་མ་ཤེས་པར་ཕྱིན་ཅི་ལོག་ཏུ་ཉེས་པར་བསྒྲུབས་ན་
སྒྲུབ་པ་པོ་ཕུང་པར་བྱེད་པ་བཞིན་ནོ། ༈ ལྔ་པ་ནི། དེ་ཕྱིར་ཞེན་པས་ཆོས་འདི་ཡི། ། གཏིང་དཔག་དཀའ་
བར་མཁྱེན་གྱུར་ནས། ། ཐུབ་པའི་ཐུགས་ནི་ཆོས་བསྟན་ལས། །རབ་ཏུ་ལོག་པར་གྱུར་པ་ཡིན། ། ཞེས་
སོ། ། རྒྱུ་མཚན་དེའི་ཕྱིར་སྟོན་པ་ཐོག་མར་སངས་རྒྱས་ནས་ཤེས་རབ་ཞན་པ་དག་གིས་རྟེན་འབྱུང་གི་དེ་ཁོ་ན་
ཉིད་ཀྱི་ཆོས་འདི་ཡི་གཏིང་རྟོགས་དཀའ་བར་མཁྱེན་པར་གྱུར་ནས་ཐུབ་པའི་ཐུགས་ནི་རེ་ཞིག་ཆོས་བསྟན་པ་ལས་
རབ་ཏུ་ལོག་པ་སྟེ་མི་སྟོན་པ་ལྟར་གྱུར་པ་ཡིན་ནོ། ། གཉིས་པ་ནི། སྐྱོན་དུ་ཐལ་བར་འགྱུར་བ་ནི། ། སྟོང་ལ་
འཐད་པ་མ་ཡིན་པས། ། ཁྱོད་ནི་སྟོང་ཉིད་སྤོང་བྱེད་པ། ། གང་དེ་ང་ལ་མི་འཐད་དོ། ། ཞེས་སོ།: ༑ ཁྱེད་
ཅག་གིས་སྔར་གལ་ཏེ་འདི་དག་ཀུན་སྟོང་ན། ། ཞེས་སོགས་ཀྱི་སྐྱོན་དུ་ཐལ་བར་འགྱུར་བ་མང་པོ་བཀོད་པ་ནི།
བདེན་གཉིས་ཀྱི་རྣམ་གཞག་མ་ཤེས་པས་སྟོང་ཉིད་དང་དེའི་དོན་དང་དེའི་དགོས་པ་མ་ཤེས་ནས་བཀོད་པ་ཡིན་
པས་ཁོ་བོ་ཅག་སྟོང་པ་ཉིད་དུ་སྨྲ་བ་ལ་སྐྱོན་དེ་འཇུག་པར་འཐད་པ་མ་ཡིན་ནོ། ། དེའི་ཕྱིར་ཁྱོད་ནི་སྟོང་པ་ཉིད་
ལ་སྐྱོན་བརྗོད་ནས་སྟོང་ཉིད་སྤོང་བར་བྱེད་པ་གང་ཡིན་པ་དེ་ངའི་ལུགས་ལ་འཇུག་པ་མི་འཐད་དོ། ། གསུམ་པ་
ནི། གང་ལ་སྟོང་པ་ཉིད་རུང་བ། ། དེ་ལ་ཐམས་ཅད་རུང་བར་འགྱུར། ། ཞེས་སོ། ། འདི་ལྟར་ལུགས་གང་
ལ་རང་བཞིན་གྱིས་སྟོང་པ་ཉིད་རུང་བ་དེ་ལ་ནི་ཇི་སྐད་སྨྲས་པ་དེ་དག་ཐམས་ཅད་རུང་བར་འགྱུར་ཏེ། རང་
བཞིན་གྱིས་སྟོང་པ་ལ་བྱ་བྱེད་ཐམས་ཅད་འཐད་པ་ནི་བཤད་ཅིང་འཆད་པར་འགྱུར་བའི་ཕྱིར། གཉིས་པ་ལ་
གསུམ། སྐྱོན་འཇུག་ཚུལ་དངོས། དེས་རང་སྐྱོན་གཞན་སྐྱོན་དུ་བཟུང་ཚུལ། སྐྱོན་དེ་དག་གསལ་བར་བསྟན་
པའོ། ། དང་པོ་ནི། གང་ལ་སྟོང་ཉིད་མི་རུང་བ། ། དེ་ལ་ ཐམས་ ཅད་མི་རུང་འགྱུར། ། ཞེས་སོ། །
ལུགས་གང་ལ་རང་བཞིན་གྱིས་སྟོང་པ་ཉིད་མི་རུང་བ་དེ་ལ་རྟེན་འབྲེལ་མི་རུང་བས་རྣམ་གཞག་ཐམས་ཅད་མི་
རུང་སྟེ་འཆད་པར་འགྱུར་རོ། ། གཉིས་པ་ནི། ཁྱོད་ནི་རང་གི་སྐྱོན་རྣམས་ནི། །ང་ལ་ཡོངས་སུ་སྒྱུར་བྱེད་
པ། ། རྟ་ལ་མངོན་པར་ཞོན་བཞིན་དུ། །རྟ་ཉིད་བརྗེད་པར་གྱུར་པ་བཞིན། ། ཞེས་སོ། ། ཁྱོད་ནི་སྐྱོན་
ཡོན་གང་ལ་གནས་པ་མ་མཐོང་བས་རང་གི་སྐྱོན་རྣམས་ནི་ང་ལ་སྒྱུར་བར་བྱེད་པ་ཡིན་ཏེ། དཔེར་ན་འགའ་ཞིག་
རྟ་ལ་མངོན་པར་ཞོན་བཞིན་དུ་དེ་ཉིད་བརྗེད་པར་གྱུར་པའི་ཚེ། རྟ་དེ་དོར་བའི་འདུ་ཤེས་ཀྱིས་གཞན་ལ་ཀླན་ཀ་
ཚོལ་བ་དེ་བཞིན་དུ་རང་བཞིན་གྱིས་སྟོང་པའི་རྟེན་འབྱུང་གི་མཚན་ཉིད་ཅན་གྱི་རྟ་ལ་ཞོན་བཞི་བཞིན་དུ་སེམས་
གཡེང་ས་ནས་ཁོ་བོ་ཅག་རང་བཞིན་མེད་པར་སྨྲ་བ་ལ་རྩོད་པ་ཡིན་ནོ། ། གསུམ་པ་ནི། གལ་ཏེ་དངོས་རྣམས་
113



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་བཞིན་ལས། །ཡོད་པར་རྗེས་སུ་ལྟ་བྱེད་ན། ། དེ་ལྟ་ཡིན་ན་དངོས་པོ་རྣམས། །རྒྱུ་རྐྱེན་མེད་པར་ཁྱོད་
ལྟའོ། །འབྲས་བུ་དང་ནི་རྒྱུ་ཉིད་དང་། ། བྱེད་པ་པོ་དང་བྱེད་དང་བྱ། ། སྐྱེ་བ་དང་ནི་འགག་པ་དང་། །
འབྲས་བུ་ལ་ཡང་གནོད་པ་བྱེད། ། ཅེས་སོ། ། སྐྱོན་དེ་དག་གང་ཞེ་ན། གལ་ཏེ་ཁྱོད་དངོས་པོ་རྣམས་རང་
བཞིན་ལས་ཏེ་རང་བཞིན་གྱིས་ཡོད་པར་རྗེས་སུ་ལྟ་བར་བྱེད་ན། དེ་ལྟ་ཡིན་ན་རང་བཞིན་ལྡོག་པ་མེད་པས་
དངོས་པོ་རྣམས་ནི་རྒྱུ་དང་རྐྱེན་ལ་བལྟོས་པ་མེད་པར་ཁྱོད་ལྟ་བ་སྟེ་འདོད་དགོས་སོ། ། རང་བཞིན་གྱིས་ཡོད་ན་
རྒྱུ་རྐྱེན་སྒྲུབ་པ་ཡང་མི་འཐད་པས་བུམ་སོགས་འབྲས་བུ་དང་ནི་རྒྱུ་ཉིད་མེད་པ་ཅན་དུ་འགྱུར་རོ། ། བུམ་པ་
སོགས་མེད་ན་ནི་དེ་བྱེད་པ་པོ་རྫ་མཁན་སོགས་དང་བྱེད་པ་འཁོར་ལོ་སོགས་དང་དེ་བྱེད་པའི་བྱ་བ་ཡང་མེད་པར་
འགྱུར་རོ། ། དེ་དཔག་མེད་པས་སྐྱེ་བ་དང་ནི་འགག་པ་ཡང་མེད་པས་འབྲས་བུ་ཀུན་ལ་ཡང་གནོད་པ་བྱེད་
དོ། །མདོར་ན་སྐྱེ་འགག་སོགས་རང་བཞིན་གྱིས་ཡོད་ན་འགྱུར་དུ་མི་རུང་བས་སྔར་བཀོད་པའི་སྐྱོན་ཐམས་
ཅད་ཁྱོད་ཉིད་ལ་འགྱུར་གྱི། ཁོ་བོ་ཅག་ལ་ནི་མི་འགྱུར་རོ། ། གཉིས་པ་ནི། རྟེན་ཅིང་འབྲེལ་བར་འབྱུང་བ་
གང་། །དེ་ནི་སྟོང་པ་ཉིད་དུ་བཤད། ། དེ་ནི་བརྟེན་ནས་གདགས་པ་སྟེ། ། དེ་ཉིད་དབུ་མའི་ལམ་ཡིན་
ནོ། །གང་ཕྱིར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་པ། ། དེ་ཕྱིར་སྟོང་པ་མ་ཡིན་
པའི། ། ཆོས་འགའ་ཡོད་པ་མ་ཡིན་ནོ། ། ཞེས་སོ། ། ཁོ་བོ་ཅག་གི་ཕྱོགས་ལ་རྣམ་གཞག་ཐམས་ཅད་འཐད་
དེ། ཁོ་བོ་ཅག་རྟེན་ཅིང་འབྲེལ་བར་འབྱུང་བ་གང་ཡིན་པ་དེ་ནི་རང་བཞིན་གྱིས་སྐྱེས་པས་སྟོང་པའི་དོན་ཉིད་དུ་
བཤད་པ་ལྟར་འདོད་པའི་ཕྱིར་རོ། ། རང་བཞིན་གྱིས་སྟོང་པའི་ཆོས་དེ་ནི་ཆོས་ཅན། བརྟེན་ནས་གདགས་
པར་བཞག་སྟེ། གདགས་གཞི་ཆ་ཤས་སོགས་ལ་བརྟེན་ནས་བཞག་པའི་ཕྱིར། རྟེན་འབྲེལ་རང་བཞིན་མེད་པ་
དེ་ནི་ཆོས་ཅན། མཐའ་གཉིས་སྤངས་པའི་དབུ་མ་དང་དེའི་ལམ་སྟེ་དབུ་མ་པས་བགྲོད་པའི་ཤུལ་ཡིན་ཏེ། གང་
ཞིག་རྟོགས་ན་སྐྱོན་ཟད་ཅིང་ཡོན་ཏན་སྐྱེད་པའི་དམིགས་པ་མཐར་ཐུག་ཡིན་པའི་ཕྱིར། རྒྱུ་མཚན་གང་གི་ཕྱིར་
རྟེན་འབྱུང་མ་ཡིན་པའི་ཆོས་འགའ་འང་ཡོད་པ་མ་ཡིན་ལ། རྟེན་འབྱུང་ཡང་རང་བཞིན་གྱིས་གྲུབ་པས་སྟོང་པ་
དེའི་ཕྱིར་རང་བཞིན་གྱིས་སྟོང་པ་མ་ཡིན་པའི་ཆོས་འགའ་ཡང་ཡོད་པ་མ་ཡིན་ནོ། །རྟེན་འབྱུང་གི་དོན་ལ་ཐུན་
མོང་བ་དང་ཐུན་མོང་མ་ཡིན་པ་གཉིས་ཡོད་ལ། མྱུ་གུ་ལ་སོགས་པའི་དངོས་པོ་གང་ཡང་རང་གི་རྒྱུ་རྐྱེན་ལས་
འབྱུང་བ་མཐོང་བའི་ཚེ་མྱུ་གུ་སོགས་དང་དེ་དང་དེའི་རྒྱུ་རྐྱེན་དང་དེ་ལས་མྱུ་གུ་འབྱུང་བ་སོགས་ཐམས་ཅད་ཀྱང་
བརྟེན་ནས་བཏགས་པར་ངེས་པར་བྱ་ལ། བརྟེན་ནས་བཏགས་པ་ཉིད་ཀྱིས་རང་བཞིན་གྱིས་མེད་པ་ལ་ངེས་པ་
འདྲེན་པར་བྱ་སྟེ། དེ་ལྟར་བྱེད་པ་གོམས་པས་ཕྱིས་མྱུ་གུ་སོགས་རྒྱུ་རྐྱེན་ལས་འབྱུང་བ་མཐོང་བ་དང་ཐོས་པ་དང་
114



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དྲན་པའི་མོད་ལ་རང་བཞིན་མེད་པར་ངེས་པར་འགྱུར་རོ། ། གསུམ་པ་ལ་དྲུག བདེན་བཞི་མི་འཐད་པར་
ཐལ་བ། བདེན་བཞི་ཤེས་པ་སོགས་དང་འབྲས་བུ་བཞི་མི་འཐད་པར་ཐལ་བ། དཀོན་མཆོག་གསུམ་མི་འཐད་
པར་ཐལ་བ། བྱེད་པ་པོ་དང་ལས་འབྲས་མི་རུང་བར་ཐལ་བ། འཇིག་རྟེན་པའི་ཐ་སྙད་མི་རུང་བར་ཐལ་བ།
འཇིག་རྟེན་ལས་འདས་པའི་ཐ་སྙད་མི་རུང་བར་ཐལ་པའོ། ། དང་པོ་ནི། གལ་ཏེ་འདི་ཀུན་མི་སྟོང་ན། །
འབྱུང་བ་མེད་ཅིང་འཇིག་པ་མེད། ། འཕགས་པའི་བདེན་པ་བཞི་པོ་རྣམས། ། ཁྱོད་ལ་མེད་པར་ཐལ་བར་
འགྱུར། ། རྟེན་ཅིང་འབྲེལ་འབྱུང་མ་ཡིན་ན། ། སྡུག་བསྔལ་ཡོད་པར་ག་ལ་འགྱུར། །མི་རྟག་སྡུག་བསྔལ་
གསུངས་པ་དེ། ། རང་བཞིན་ཉིད་ལ་ཡོད་མ་ཡིན། ། རང་བཞིན་ལས་ནི་ཡོད་མིན་ན། ། ཅི་ཞིག་ཀུན་ཏུ་
འབྱུང་པར་འགྱུར། ། དེ་ཕྱིར་སྟོང་ཉིད་གནོད་བྱེད་ལ། ། ཀུན་འབྱུང་ཡོད་པ་མ་ཡིན་ནོ། ། སྡུག་བསྔལ་
རང་བཞིན་གྱིས་ཡོད་ལ། ། འགོག་པ་ཡོད་པ་མ་ཡིན་ནོ། །རང་བཞིན་ཉིད་ནི་ཡོངས་གནས་ཕྱིར། །
འགོག་ལ་གནོད་པ་བྱེད་པ་ཡིན། ། ལམ་ལ་རང་བཞིན་ཡོད་ན་ནི། ། བསྒོམ་པ་འཐད་པར་མི་འགྱུར་རོ། །
ཅི་སྟེ་ལས་དེ་བསྒོམས་བྱས་ནས། ། ཁྱོད་ཀྱི་རང་བཞིན་ཡོད་མ་ཡིན། ། གང་ཚེ་སྡུག་བསྔལ་ཀུན་འབྱུང་
དང་། ། འགོག་པ་ཡོད་པ་མ་ཡིན་ནི། ། ལམ་གྱིས་སྡུག་བསྔལ་འགོག་པ་ནི། །གང་ཞིག་འཐོབ་པར་འགྱུར་
བར་འདོད། ། ཅེས་སོ། ། གལ་ཏེ་དངོས་པོ་འདི་ཀུན་རང་བཞིན་གྱིས་གྲུབ་པས་མི་སྟོང་ན་ནི་འབྱུང་བ་སྟེ་སྐྱེ་
བ་མེད་ཅིང་འཇིག་པ་མེད་པར་འགྱུར་རོ། ། དེའི་ཚེ་འཕགས་པའི་བདེན་པ་བཞི་པོ་རྣམས་དངོས་པོར་སྨྲ་བ་
ཁྱོད་ལ་མེད་པར་ཐལ་བར་འགྱུར་ཏེ། རང་བཞིན་གྱིས་གྲུབ་ན་བརྟེན་ནས་འབྱུང་བར་མི་རིགས་ལ། རྟེན་ཅིང་
འབྲེལ་བར་འབྱུང་བ་མ་ཡིན་ན་མི་རྟག་པ་ཡང་མ་ཡིན་ཏེ་ནམ་མཁའི་མེ་ཏོག་བཞིན་ནོ། ། དེའི་ཕྱིར་སྡུག་བསྔལ་
གྱི་བདེན་པ་ཡོད་པར་ག་ལ་འགྱུར་ཏེ། སྡུག་བསྔལ་གྱི་བདེན་པ་ནི་མི་རྟག་ཅིང་འགྱུར་བའི་ཕྱིར། ཟག་བཅས་ཀྱི་
མི་རྟག་པ་རྣམས་ནི་སྡུག་བསྔལ་བདེན་པར་བཅོམ་ལྡན་འདས་ཀྱིས་གསུངས་པ་དེ་ནི་རང་བཞིན་གྱིས་གྲུབ་པ་ཉིད་
ལ་ཡོད་པར་ཁས་ལེན་དུ་མི་རུང་སྟེ། དེ་ལེན་ན་དངོས་པོ་ལ་ཡོད་པ་མ་ཡིན་པའི་ཕྱིར་སྡུག་བསྔལ་དུ་མི་རུང་
ངོ༌། ། སྡུག་བསྔལ་རང་བཞིན་ལས་ནི་ཡོད་པ་མ་ཡིན་ན་དེར་སྐྱེ་བར་མི་རུང་བའི་ཕྱིར། རང་རྒྱུ་ཀུན་འབྱུང་
ལས་ཅི་ཞིག་ཀུན་ཏུ་འབྱུང་བར་འགྱུར་བར་མི་རིགས་སོ། ། དེའི་ཕྱིར་སྡུག་བསྔལ་རང་བཞིན་གྱིས་སྟོང་པ་ཉིད་
ལ་གནོད་པ་བྱེད་པ་ལ་ཀུན་འབྱུང་ཡོད་པ་མ་ཡིན་ཏེ། སྡུག་བསྔལ་འབྱུང་བས་ཀུན་འབྱུང་དུ་འཇོག་པའི་ཕྱིར་
རོ། ། སྡུག་བསྔལ་རང་བཞིན་གྱིས་ཡོད་པར་འདོད་པ་ལ་འགོག་པའི་བདེན་པ་ཡོད་པ་མ་ཡིན་ཏེ། སྡུག་བསྔལ་
འགགས་པས་འགོག་པར་འཇོག་དགོས་ན་སྡུག་བསྔལ་རང་བཞིན་གྱིས་གྲུབ་ན་འགོག་ཏུ་མི་རུང་བའི་ཕྱིར་ཏེ།
115



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་བཞིན་ཉིད་ལ་ལྡོག་པ་མེད་པའི་ཕྱིར་དང་། རང་བཞིན་གྱིས་ཡོད་ན་ནི་དུས་ཀུན་ཏུ་མངོན་དུ་གནས་དགོས་
པའི་ཕྱིར། དེས་ན་འགོག་པའི་བདེན་པ་ལ་གནོད་པ་བྱེད་པ་ཡིན་ནོ། །ལམ་གྱི་བདེན་པ་ལ་རང་བཞིན་གྱིས་
གྲུབ་པ་ཡོད་ན་ནི་དེ་མ་བསྒོམས་ཀྱང་ཡོད་པར་འགྱུར་བའི་ཕྱིར་བསྒོམ་པ་འཐད་པར་མི་འགྱུར་ཏེ་དགོས་པ་མེད་
དོ། །ཅི་སྟེ་ལམ་གྱི་བདེན་པ་དེ་བསྒོམ་པར་བྱ་བར་འདོད་ནས། ཁྱོད་ཀྱི་ལམ་གྱི་བདེན་པ་རང་བཞིན་གྱིས་
ཡོད་པ་མ་ཡིན་ཏེ། གསར་དུ་བསྒོམ་པར་བྱ་དགོས་པའི་ཕྱིར་རོ། ། རང་བཞིན་གྱིས་ཡོད་ན་གང་གི་ཚེ་སྡུག་
བསྔལ་གྱི་ཕུང་པོ་ཀུན་འབྱུང་བ་དང་སྡུག་བསྔལ་འགོག་པ་ཡོད་པ་མ་ཡིན་ན། ལམ་གྱིས་ཀུན་འབྱུང་སྤོང་པའི་སྒོ་
ནས་སྡུག་བསྔལ་འགོག་པའི་བདེན་པ་ནི་གང་ཞིག་འཐོབ་པར་འདོད་པའི་འགོག་པ་མེད་པའི་ཕྱིར་ལམ་བསྒོམ་པ་
ནི་མི་འཐད་དོ། གཉིས་པ་ནི། གལ་ཏེ་རང་བཞིན་ཉིད་ཀྱིས་ནི། ། ཡོངས་སུ་ཤེས་པ་མ་ཡིན་ན། ། དེ་ནི་
ཇི་ལྟར་ཡོངས་ཤེས་འགྱུར། ། རང་བཞིན་གནས་པ་མ་ཡིན་ནམ། ། དེ་བཞིན་དུ་ནི་ཁྱོད་ཉིད་ཀྱི། །སྤང་
དང་མངོན་དུ་བྱ་བ་དང་། ། བསྒོམ་དང་འབྲས་བུ་བཞི་དག་ཀྱང་། ། ཡོངས་ཤེས་བཞིན་དུ་མི་རུང་ངོ༌། །
རང་བཞིན་ཡོངས་སུ་འཛིན་པ་ཡི། ། འབྲས་བུ་རང་བཞིན་ཉིད་ཀྱིས་ནི། { འཐོབ་པ་མིན་པ་གང་ཡིན་
དེ། ། ཇི་ལྟར་འཐོབ་པ་ཉིད་དུ་འགྱུར། ། ཞེས་སོ། ། གལ་ཏེ་སྡུག་བསྔལ་ཡོངས་སུ་ཤེས་པ་མ་ཡིན་པའི་རང་
བཞིན་ཉིད་ཀྱིས་གནས་པ་ཡིན་ན། དེ་ནི་ཇི་ལྟར་ན་ཡོངས་སུ་ཤེས་པར་འགྱུར་ཏེ། རང་བཞིན་གྱིས་གྲུབ་ན་དེ་
ནི་མེའི་ཚ་བ་ལྟར་གནས་པ་མ་ཡིན་ནམ་སྟེ་ཡིན་པའི་ཕྱིར། རང་བཞིན་གྱིས་གྲུབ་ན་གཞན་དུ་འགྱུར་བ་འགལ་
བའི་ཕྱིར། དེ་བཞིན་དུ་ནི་ཁྱོད་ཉིད་ཀྱི་ལྟར་ན་ཀུན་འབྱུང་སྤང་བྱ་དང་འགོག་པ་མངོན་དུ་བྱ་བ་དང་ལམ་བསྒོམ་
པ་ཡང་མི་རུང་སྟེ། སྔར་རང་བཞིན་གྱིས་གནས་པ་ནི་ཕྱིས་སྤོང་བ་དང་མངོན་དུ་བྱ་བ་དང་བསྒོམ་པ་མི་འཐད་
པའི་ཕྱིར། རང་བཞིན་ལ་ལྡོག་པ་མེད་པའི་ཕྱིར། སྔར་ཡོངས་ཤེས་ལ་བཤད་པ་བཞིན་དུ་མི་རུང་བ་དེས་དགབ་
སྟེ་གཞན་ལའང་དེ་ལྟར་རོ། ། དེ་བཞིན་དུ་རྒྱུན་ཞུགས་ལ་སོགས་པའི་འབྲས་བུ་བཞི་དག་ཀྱང་སྔར་མེད་ན་ཕྱིས་
ཀྱང་ཡོད་པར་མི་འགྱུར་ལ། འབྲས་བུ་བཞི་ཡོད་པར་སྔར་ཐོབ་པ་མིན་པའི་རང་བཞིན་ཉིད་ཀྱིས་གནས་པ་གང་
ཡིན་པ་དེ་ཕྱིས་ཇི་ལྟར་འཐོབ་པ་ཉིད་དུ་འགྱུར་ཏེ། རང་བཞིན་ཡོངས་སུ་འཛིན་པ་ཡི་སྟེ་དེ་ལ་ལྡོག་པ་མེད་པའི་
ཕྱིར། གསུམ་པ་ནི། འབྲས་བུ་མེད་ན་འབྲས་གནས་མེད། །ཞུགས་པ་དག་ཀྱང་ཡོད་མ་ཡིན། །གལ་ཏེ་
སྐྱེས་བུ་གང་ཟག་བརྒྱད། ། དེ་དག་མེད་ན་དགེ་འདུན་མེད། ། འཕགས་ པའི་བདེན་རྣམས་ མེད་ པའི་
ཕྱིར། ། དམ་པའི་ཆོས་ཀྱང་ཡོད་མ་ཡིན། ། ཆོས་དང་དགེ་འདུན་ཡོད་མིན་ན། །སངས་རྒྱས་ཇི་ལྟར་ཡོད་
པར་འགྱུར། །ཁྱོད་ཀྱི་སངས་རྒྱས་བྱང་ཆུབ་ལ། ། མ་བརྟེན་པར་ཡང་ ཐལ་བར་འགྱུར། ། ཁྱོད་ཀྱི་བྱང་
16



1-
༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ཆུབ་སངས་རྒྱས་ལ། ། མ་བརྟེན་པར་ཡང་ཐལ་བར་འགྱུར། ། ཁྱོད་ཀྱི་རང་བཞིན་ཉིད་ཀྱིས་ནི། ། སངས་
རྒྱས་མིན་པ་གང་ཡིན་དེས། །བྱང་ཆུབ་སྤྱོད་ལ་བྱང་ཆུབ་ཕྱིར། ། བརྩལ་ཡང་བྱང་ཆུབ་ཐོབ་མི་འགྱུར། །
ཞེས་སོ། ། འབྲས་བུ་བཞི་དང་དེ་དག་ཐོབ་པ་མེད་ན་འབྲས་བུ་ལ་གནས་པ་དང་དེར་ཞུགས་པ་བཞི་དག་ཀྱང་
ཡོད་པ་མ་ཡིན་ནོ། ། གལ་ཏེ་སྐྱེས་སུ་ཟུང་བཞི་དང་གང་ཟག་ཡ་བརྒྱད་པོ་དེ་དག་མེད་ན་དགེ་འདུན་དཀོན་
མཆོག་མེད་པར་འགྱུར་ལ། འཕགས་པའི་བདེན་པ་རྣམས་མེད་པའི་ཕྱིར་དམ་པའི་ཆོས་ཀྱང་ཡོད་པ་མ་ཡིན་
ནོ། ། ཆོས་དང་དགེ་འདུན་མཆོད་པ་མ་ཡིན་ན་སངས་རྒྱས་ཇི་ལྟར་ན་ཡོད་པར་འགྱུར་ཏེ་མི་རིགས་སོ། །
ཁྱོད་ཀྱི་ལྟར་སངས་རྒྱས་རང་བཞིན་གྱིས་ཡོད་ན་བྱང་ཆུབ་སྟེ་ཐམས་ཅད་མཁྱེན་པའི་ཡེ་ཤེས་ལ་མ་བརྟེན་པར་
ཐལ་པར་འགྱུར་ལ།དེ་བཞིན་དུ་ཁྱོད་ཀྱི་བྱང་ཆུབ་ཡེ་ཤེས་ཀྱང་སངས་རྒྱས་ལ་མ་བརྟེན་པར་རང་དབང་དུ་ཡོད་
པར་ཐལ་ཏེ། རང་བཞིན་གྱིས་གྲུབ་པ་ལ་བལྟོས་པ་མི་རུང་བའི་ཕྱིར་རོ། ། ཁྱོད་ཇི་ལྟར་ན་སང་ས་རྒྱས་པའི་
སར་སངས་རྒྱས་མིན་པའི་རང་བཞིན་ཉིད་ཀྱིས་གནས་པའི་གང་ཟག་གང་ཡིན་པ་དེས་བྱང་ཆུབ་ཐོབ་པའི་ཕྱིར་དུ་
བྱང་ཆུབ་སེམས་དཔའི་སྤྱོད་པ་ལ་བརྩམ་པ་སྟེ་བརྩོན་ཡང་བྱང་ཆུབ་ཐོབ་པར་མི་འགྱུར་ཏེ། དེ་འདྲ་བའི་རང་
བཞིན་ལ་ནམ་ཡང་ལྡོག་པ་མེད་པའི་ཕྱིར་རོ། ༈ བཞི་པ་ནི། འགའ་ཡང་ཆོས་དང་ཆོས་མིན་པ། ། ནམ་ཡང་
བྱེད་པར་མི་འགྱུར་ཏེ། ། མི་སྟོང་པ་ལ་ཅི་ཞིག་བྱ། ། རང་བཞིན་ལ་ནི་བྱ་བ་མེད། ། ཆོས་དང་ཆོས་མིན་མེད་
པར་ཡང་། ། འབྲས་བུ་ཁྱོད་ལ་ཡོད་པར་འགྱུར། ། ཆོས་དང་ཆོས་མིན་རྒྱུས་བྱུང་བའི། } འབྲས་བུ་ཁྱོད་ལ་
ཡོད་མ་ཡིན། ། ཆོས་དང་ཆོས་མིན་རྒྱུས་བྱུང་བའི། ། འབྲས་བུ་གལ་ཏེ་ཁྱོད་ལ་ཡོད། ། ཆོས་དང་ཆོས་མིན་
ལས་བྱུང་བའི། ། འབྲས་བུ་ཅི་ཕྱིར་སྟོང་མ་ཡིན། ། ཞེས་སོ། །གཞན་ཡང་ རང་བཞིན་གྱིས་གྲུབ་པར་
འདོད་ན་མི་འཐད་དེ། འདོད་ན་གང་ཟག་འགའ་ཡང་ཆོས་དགེ་བ་དང་ཆོས་མིན་པ་མི་དགེ་བ་ནམ་ཡང་བྱེད་པ་
མི་འགྱུར་བའི་ཕྱིར་ཏེ།རང་བཞིན་གྱིས་ཡོད་པས་མི་སྟོང་པ་ལ་ཅི་ཞིག་བྱར་ཡོད་དེ་མེད་པའི་ཕྱིར་ཏེ། རང་བཞིན་
གྱིས་ཡོད་པ་ལ་ནི་ཅི་ཡང་བྱ་བ་གང་ཡང་མེད་པའི་ཕྱིར། གཞན་ཡང་ཆོས་དང་ཆོས་མིན་པ་བྱས་པ་མེད་པར་ཡང་
དེའི་འབྲས་བུ་བདེ་སྡུག་གཉིས་ཁྱོད་ལ་ཡོད་པར་འགྱུར་ཏེ། ཆོས་དང་ཆོས་མིན་གཉིས་གསར་དུ་བྱེད་པ་ལ་མ་
བལྟོས་པར་ངོ་བོ་ཉིད་ཀྱིས་ཡོད་པའི་ཕྱིར། དེ་ལྟ་ན་ཆོས་དང་ཆོས་མིན་གྱི་རྒྱུ་ལས་བྱུང་བའི་འབྲས་བུ་གཉིས་ནི་
ལས་གཉིས་ཀྱིས་བྱས་པ་མིན་པར་ཁྱོད་ལ་ཡོད་པ་མ་ཡིན་ཏེ། རྒྱུ་མཚན་དེའི་ཕྱིར། གལ་ཏེ་འབྲས་བུ་གཉིས་ཆོས་
དང་ཆོས་མིན་གྱི་རྒྱུ་ལས་བྱུང་བ་ཡོད་ན་ནི་འབྲས་བུ་གཉིས་པོ་དེ་ཆོས་ཅན། ཅིའི་ཕྱིར་རང་བཞིན་གྱིས་སྟོང་པ་མ་
ཡིན་ཏེ་ཡིན་པར་ཐལ། ཆོས་དང་ཆོས་མིན་ལས་འབྱུང་བའི་ཕྱིར། གཟུགས་བརྙན་བཞིན་ནོ། ། ལྔ་པ་ནི།
117



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟེན་ཅིང་འབྲེལ་བར་འབྱུང་བ་ཡི། ། སྟོང་པ་ཉིད་ལ་གནོད་བྱེད་གང་། ། འཇིག་རྟེན་པ་ཡི་ཐ་སྙད་ནི། །
ཀུན་ལའང་གནོད་པ་བྱེད་པ་ཡིན། ། སྟོང་པ་ཉིད་ལ་གནོད་བྱེད་ན། ། བྱ་བ་ཅི་ཡང་མེད་འགྱུར་ཞིང་། །
རྩོམ་པ་ མེད་ པའི་བྱ་བར་འགྱུར། ༑ མི་ བྱེད་ པ་ ཡང་བྱེད་ པོར་ འགྱུར། ། རང་བཞིན་ཡོད་ ན་ འགྲོ་ བ་
རྣམས། ། མ་སྐྱེས་པ་དང་མ་འགགས་དང་། ། ཐེར་ཟུག་ཏུ་ཡང་གནས་འགྱུར་ཞིང་། ། གནས་སྐབས་སྣ་
ཚོགས་བྲལ་བར་འགྱུར། །ཞེས་སོ། ། གཞན་ཡང་དངོས་པོ་རང་བཞིན་གྱིས་ཡོད་པར་འདོད་མི་རིགས་པར་
ཐལ། དེ་ལྟར་འདོད་ན་ནི་རྟེན་ཅིང་འབྲེལ་པར་འབྱུང་བ་ཡི་སྟོང་པ་ཉིད་ལ་གནོད་པ་བྱེད་ལ། དེ་ལྟར་བྱེད་པ་
གང་ཡིན་པ་དེ་ནི་སོངས་ཤིག་འདུག་ཅིག་ལ་སོགས་པའི་འཇིག་རྟེན་པའི་ཐ་སྙད་ནི་ཀུན་ལ་གནོད་པ་བྱེད་པ་པོར་
འགྱུར་བའི་ཕྱིར། གཞན་ཡང་རང་བཞིན་གྱིས་སྟོང་པ་ཉིད་ལ་གནོད་པ་བྱེད་ན་མི་འཐད་དེ། རང་བཞིན་གྱིས་
མི་སྟོང་པ་ལ་སུས་ཀྱང་བྱ་བ་ཅི་ཡང་བྱེད་པར་མི་འགྱུར་བས་རྩོམ་པ་མེད་པ་སྟེ་མ་བྱས་པ་ཡང་བྱ་བར་འགྱུར་ལ།
བྱ་བ་ཅི་ཡང་མི་བྱེད་པ་ཡང་བྱེད་པ་པོར་འགྱུར་ན་དེ་མི་རིགས་པའི་ཕྱིར། གཞན་ཡང་ཆོས་རྣམས་རང་བཞིན་
གྱིས་ཡོད་ན་འགྲོ་བ་རྣམས་ཀྱང་མ་སྐྱེས་པ་དང་མ་འགགས་པར་འགྱུར་ཞིང་། སྔ་ཕྱི་འགྱུར་མེད་ཀྱི་ཐེར་ཟུག་ཏུ་
ཡང་གནས་པར་འགྱུར་བས་འགྲོ་བ་རྣམས་གནས་སྐབས་སྣ་ཚོགས་པ་འདི་རྣམས་དང་བྲལ་བ་སྟེ་མེད་པར་འགྱུར་
ཏེ། རང་བཞིན་གནས་པ་མ་ཡིན་པ་དང་ནམ་ཡང་མི་ལྡོག་པའི་ཕྱིར་རོ། ། དྲུག་པ་ནི། གལ་ཏེ་སྟོང་པ་ཡོད་
མིན་ན། ། མ་ཐོབ་ཐོབ་པར་བྱ་བ་དང་། ། སྡུག་བསྔལ་མཐར་བྱེད་ལས་དང་ནི། ། ཉོན་མོངས་ཐམས་ཅད་
སྤོང་པའང་མེད། ། ཞེས་སོ། ༣ གལ་ཏེ་རང་བཞིན་གྱིས་གྲུབ་པས་སྟོང་པ་ཡོད་པ་མ་ཡིན་ན་ནི་ཤིན་ཏུ་ཡང་མི་
འཐད་དེ། སྔར་འབྲས་བུ་མ་ཐོབ་པ་ཕྱིས་ཐོབ་པར་བྱ་བ་དང་། སྔར་གྱི་སྡུག་བསྔལ་ཕྱིས་ཟད་པའི་མཐར་བྱེད་
པ་དང་། ལས་དང་ཉོན་མོངས་པ་ཐམས་ཅད་སྤོང་བའང་མེད་པར་འགྱུར་བའི་ཕྱིར་རོ། ། བཞི་པ་ནི། གང་
གིས་རྟེན་ཅིང་འབྲེལ་བར་འབྱུང་། ། མཐོང་བ་དེས་ནི་སྡུག་བསྔལ་དང་། ། ཀུན་འབྱུང་དང་ནི་འགོག་པ་
དང༌། ། ལམ་ཉིད་དེ་དག་མཐོང་བ་ཡིན། ། ཞེས་སོ། ། རྣལ་འབྱོར་བ་གང་གིས་རང་བཞིན་གྱིས་སྟོང་པ་
རྟེན་ཅིང་འབྲེལ་བར་འབྱུང་བའི་མཚན་ཉིད་ཅན་མཐོང་བ་དེས་ནི་སྡུག་བསྔལ་དང་ཀུན་འབྱུང་དང་འགོག་པ་
དང་ལམ་ཉིད་དེ་བདེན་པ་བཞི་པོ་དེ་དག་མཐོང་བ་ཡིན་ནོ། ། གཉིས་པ་ནི། འཕགས་པའི་བདེན་པ་བརྟག་པ་
ཞེས་བྱ་བ་རབ་ཏུ་བྱེད་པ་ཉི་ཤུ་རྩ་བཞི་པའོ། །
༈ གཉིས་པ་མྱང་འདས་བརྟག་པ་ལ་གསུམ། རབ་བྱེད་ཀྱི་གཞུང་བཤད་པ། ལུང་དང་སྦྱར་བ།མཚན་
བསྟན་པའོ། ། དང་པོ་ལ་གཉིས། རྩོད་པ་དང་། ལན་ནོ། །དང་པོ་ནི། གལ་ཏེ་འདི་དག་ཀུན་སྟོང་
118



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
ན། །འབྱུང་བ་མེད་ཅིང་འཇིག་པ་མེད། ། གང་ཞིག་སྤོང་ཞིང་འགགས་པ་ལས། ། མྱ་ངན་འདས་པར་
འགྱུར་བར་འདོད། ། ཅེས་སོ། ། ཁོ་ན་རེ། གལ་ཏེ་ཁྱོད་ཕྱི་ནང་གི་ཆོས་འདི་དག་ཀུན་རང་བཞིན་གྱིས་གྲུབ་
པས་སྟོང་པར་འདོད་ན་འབྱུང་བ་དང་འཇིག་པ་ཅུང་ཟད་ཀྱང་མེད་པར་འགྱུར་བའི་ཕྱིར་ཉོན་མོངས་པ་གང་ཞིག་
སྤོང་ཞིང་སྤངས་པ་དང་། ཉེར་ལེན་གྱི་ཕུང་པོ་གང་ཞིག་འགགས་པ་ལས་མྱང་འདས་གཉིས་ཀྱི་སྒོ་ནས་མྱ་ངན་
ལས་འདའ་བར་འགྱུར་བར་འདོད་པར་མི་རིགས་ཏེ། ཕུང་པོ་དང་སྡུག་བསྔལ་རང་བཞིན་གྱིས་གྲུབ་པའི་ཕྱིར་
རོ་ཞེས་ཟེར། གཉིས་པ་ལ་བཞི། དངོས་པོ་རང་བཞིན་གྱིས་གྲུབ་པའི་ཕྱོགས་ལ་མྱང་འདས་མི་འཐད་པ་དང་།
རང་ལུགས་ཀྱི་མྱང་འདས་ངོས་བཟུང་བ་དང་། དེ་ལས་ཚུལ་གཞན་དུ་སྨྲ་བ་དགག་པ་དང་། དེ་ལྟར་བཀག་པ་
ལ་ལུང་དང་འགལ་བ་སྤང་བའོ། ། དང་པོ་ནི། གལ་ཏེ་འདི་ཀུན་མི་སྟོང་ན། ། འབྱུང་བ་མེད་ཅིང་འཇིག་པ་
མེད། ། སྤོང་བ་དང་ནི་འགགས་པ་ལས། ། མྱ་ངན་འདའ་བར་འགྱུར་བར་འདོད། ། ཅེས་སོ། ། གལ་ཏེ་
དངོས་པོ་འདི་དག་ཀུན་རང་བཞིན་གྱིས་གྲུབ་པས་མི་སྟོང་ན་མི་འཐད་དེ། རང་བཞིན་གྱིས་གྲུབ་ན་གསར་དུ་
འབྱུང་བ་དང་གསར་དུ་འཇིག་པ་མེད་པས་ཉོན་མོངས་དང་ཕུང་པོ་གང་ཞིག་སྤོང་བ་དང་འགགས་པ་ལས་མྱ་
ངན་ལས་འདའ་བར་འདོད་མི་རིགས་པའི་ཕྱིར་ཏེ། ཕུང་ཉོན་རང་བཞིན་གྱིས་གནས་ན་ལྡོག་པར་མི་ནུས་པའི་
ཕྱིར་རོ། ། གཉིས་པ་ནི། སྤངས་པ་མེད་ཅིང་ཐོབ་མེད་པ། ། ཆད་པ་མེད་པ་རྟག་མེད་པ། ། འགག་པ་མེད་
པ་སྐྱེ་མེད་པ། ། དེ་ནི་མྱ་ངན་འདས་པར་བརྗོད། ། ཅེས་སོ། འོ་ན་ཁྱོད་ཀྱི་མྱང་འདས་དེ་ཇི་ལྟ་བུ་ཞེ་ན།
ཡོད་དེ། ཆགས་སོགས་ལྟར་སྤངས་པ་མེད་ཅིང་དགེ་སྦྱོང་གི་འབྲས་བུ་ལྟར་ཐོབ་པ་མེད་པ་དང་ཉེར་ལེན་གྱི་ཕུང་
པོ་སོགས་ལྟར་ཆད་པ་དང་མི་སྟོང་པ་ལྟར་རྟག་པ་དེ་བཞིར་རང་བཞིན་གྱིས་མེད་པ་དང་། རང་བཞིན་གྱིས་
འགག་པ་མེད་པ་དང་སྐྱེ་བ་མེད་པ་ལ་སོགས་པའི་སྤྲོས་པ་ཉེ་བར་ཞི་བའི་མཚན་ཉིད་ཅན་གྱི་དེ་ཁོ་ན་ཉིད་དེ་ནི་མྱ་
ངན་ལས་འདས་པར་བརྗོད་པའི་ཕྱིར་རོ། ། ལུགས་གཞན་གྱི་མྱང་འདས་གཉིས་ནི་ཉེར་ལེན་གྱི་ཕུང་པོའི་ལྷག་
མ་དང་བཅས་མ་བཅས་ཀྱི་སྒོ་ནས་ཡིན་ཡང་། ལུགས་འདིར་མཉམ་གཞག་ཏུ་གཉིས་སྣང་གི་སྤྲོས་པ་མེད་པ་དང་
རྗེས་ཐོབ་ཏུ་དེ་ཡོད་པའི་སྒོ་ནས་མྱང་འདས་གཉིས་སུ་འཇོག་སྟེ། གཉིས་ཀས་ཀྱང་ཉོན་མོངས་སྤངས་པ་ཞིག་གི་
སྟེང་ནས་འཇོག་པ་ལ་ནི་འདྲའོ། ། གསུམ་པ་ལ་གསུམ། མྱང་འདས་མཐའ་བཞིར་གྲུབ་པ་དགག དེ་ཐུགས་
སུ་ཆུད་པོ་མཐའ་བཞིར་མ་གྲུབ་པར་བསྟན། དེས་གྲུབ་པའི་དོན་ནོ། །དང་པོ་ལ་གསུམ། མྱང་འདས་དངོས་
པོར་ཡོད་མེད་སོ་སོའི་མཐར་འདོད་པ་དགག དེ་གཉིས་ཀའི་མཐར་འདོད་པ་དགག གཉིས་ཀ་མ་ཡིན་པའི་
མཐར་འདོད་པ་དགག་པའོ། ། དང་པོ་ལ་བཞི། དངོས་པོའི་མཐར་དང་། དངོས་མེད་ཀྱི་མཐར་འདོད་པ་
119



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགག མཐའ་གཉིས་སྤངས་པའི་མྱང་འདས་གང་ལ་འཇོག་པ། མཐའ་གཉིས་སུ་ལྟ་བ་སྟོན་པས་སྨད་ཚུལ་
ལོ། ། དང་པོ་ནི། རེ་ཞིག་མྱ་ངན་འདས་དངོས་མིན། ། རྒ་ཤིའི་མཚན་ཉིད་ཐལ་བར་འགྱུར། ། རྒ་དང་
འཆི་བ་མེད་པ་ཡི། ། དངོས་པོ་ཡོད་པ་མ་ཡིན་ནོ། །གལ་ཏེ་མྱ་ངན་འདས་དངོས་ན། ། མྱ་ངན་འདས་པ་
འདུས་བྱས་འགྱུར། ། དངོས་པོ་འདུས་བྱས་མ་ཡིན་པ། ། འགའ་ཡང་གང་ནའང་ཡོད་མ་ཡིན། ། གལ་ཏེ་
མྱ་ངན་འདས་དངོས་ན། ཇི་ལྟར་མྱང་འདས་དེ་བརྟེན་ཡིན། ། དངོས་པོ་བརྟེན་ནས་མ་ཡིན་པ། །
འགའ་ཡང་གང་ནའང་ཡོད་པ་མ་ཡིན། ། ཞེས་སོ། ། བྱེ་བྲག་སྨྲ་བ་ན་རེ། མྱང་འདས་ནི་རང་གི་སྤང་བྱ་
འགོག་པའི་དངོས་པོ་ཡིན་ནོ་ཟེར་རོ། ། རེ་ཞིག་མྱ་ངན་ལས་འདས་པ་ཆོས་ཅན། རང་གི་སྤང་བྱ་འགོག་པའི་
དངོས་པོ་མ་ཡིན་པར་ཐལ། ཡིན་ན་རྒ་བ་སྟེ་གཞན་དུ་འགྱུར་བ་དང་ཤི་བ་སྟེ་འཇིག་པའི་མཚན་ཉིད་ཅན་དུ་ཐལ་
བར་འགྱུར་བའི་ཕྱིར་ཏེ། དངོས་པོ་ནི་དེ་འདྲ་བའི་རྒ་ཤི་ལ་མི་འཁྲུལ་བའི་ཕྱིར། རྟགས་གྲུབ་སྟེ། དེ་ལྟ་བུའི་རྒ་
བ་དང་འཆི་བ་མེད་པའི་དངོས་པོ་ནི་ཡོད་པ་མ་ཡིན་པའི་ཕྱིར་རོ། ། གཞན་ཡང་གལ་ཏེ་མྱ་ངན་ལས་འདས་པ་
ནི་དངོས་པོ་ཡིན་ན་མི་རིགས་ཏེ། མྱ་ངན་ལས་འདས་པ་དེ་ནི་འདུས་བྱས་སུ་འགྱུར་བའི་ཕྱིར། འདུས་མ་བྱས་
ཡིན་པ་ནི་ཕྱི་ནང་གི་དངོས་པོ་ལ་རང་བཞིན་གྱིས་བརྟེན་པ་འགའ་ཡང་ཡུལ་དུས་གྲུབ་པའི་མཐའ་གང་ནའང་
ཡོད་པ་མ་ཡིན་ཏེ་འགལ་བའི་ཕྱིར། གཞན་ཡང་གལ་ཏེ་མྱ་ངན་ལས་འདས་པ་དངོས་པོ་ཡིན་ན་ཇི་ལྟར་ན་མྱང་
འདས་དེ་ནི་རང་གི་རྒྱུ་ལ་བརྟེན་ནས་སྐྱེ་བ་མིན་ཏེ་ཡིན་དགོས་ཏེ། རྒྱུ་ཚོགས་པ་ལ་བརྟེན་ནས་སྐྱེ་བ་མ་ཡིན་པའི་
དངོས་པོ་ནི་འགའ་ཡང་གང་ན་ཡོད་པ་མ་ཡིན་ནོ་ཞེས་བཤད་པའི་ཕྱིར་རོ། ། གཉིས་པ་ནི། གལ་ཏེ་མྱང་
འདས་དངོས་མིན་ནོ། ། དངོས་མེད་ཇི་ལྟར་རུང་བར་འགྱུར། ། གང་ལ་མྱ་ངན་འདས་དངོས་མིན། ། དེ་
ལ་དངོས་མེད་ཡོད་མ་ཡིན། ། གང་ལ་མྱ་ངན་འདས་དངོས་མིན། ། ཇི་ལྟར་མྱང་འདས་དེ་བརྟེན་མིན། །
གང་ཞིག་བརྟེན་ནས་མ་ཡིན་པའི། ། དངོས་མེད་ཇི་ལྟར་མ་ཡིན་ནོ། ། ཞེས་སོ། ། མདོ་སྡེ་པ་ན་རེ། གལ་
ཏེ་དངོས་པོ་མིན་ཡང་དངོས་མེད་ཡིན་ལ། དེ་ཡང་ཉོན་མོངས་དང་སྐྱེ་བ་ལོག་པ་ཙམ་ལ་འཇོག་གོ་ཞེ་ན། འདི་
ཡང་དངོས་མེད་དེར་ཐ་སྙད་ཙམ་གྱིས་བཞག་པ་མ་ཡིན་པར་ངོ་བོ་ཉིད་ཀྱིས་འཇོག་པ་ཡིན་པས་དེ་ལྟར་ན་ཚུལ་དེ་
ཡང་མི་འཐད་པར་ཐལ། གལ་ཏེ་མྱ་ངན་ལས་འདས་པ་དངོས་པོ་མ་ཡིན་ན། དངོས་མེད་དུ་ངོ་བོ་ཉིད་ཀྱིས་ཇི་
ལྟར་ཡོད་དུ་རུང་བར་འགྱུར་བ་མི་རིགས་པའི་ཕྱིར། ཕྱོགས་གང་ལ་བསྟན་ཟིན་པའི་ཉེས་པས་འདས་པ་དངོས་
པོ་མིན་པའི་ཕྱོགས་དེ་ལ་སྟེ་དེས་མྱང་འདས་དངོས་མེད་དུའང་དངོས་པོ་ཡོད་པར་ཁས་བླང་པར་རིགས་པ་མ་
ཡིན་ཏེ། དངོས་པོ་གཞན་དུ་གྱུར་པ་ལ་དངོས་མེད་དུ་སྨྲ་བའི་ཕྱིར་དང་རང་བཞིན་གྱིས་ཡོད་པ་གཞན་དུ་འགྱུར་
120



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
བ་མི་རིགས་པའི་ཕྱིར། གཞན་ཡང་གལ་ཏེ་གང་ལ་མྱང་འདས་དངོས་པོ་མིན་པར་རང་གི་ངོ་བོས་ཡོད་ན། བུམ་
པ་ཞིག་པ་བུམ་པ་ལ་བརྟེན་ནས་འཇོག་པ་བཞིན་དུ་མྱང་འདས་དེ་ཇི་ལྟར་ན་རང་གི་དགག་བྱའི་དངོས་པོ་ཞིག་པ་
ལ་བརྟེན་ནས་འདོགས་པ་མིན་ཏེ་ཡིན་ནོ། ། དེའི་ཕྱིར་གང་ཞིག་དངོས་པོ་ལ་བརྟེན་ནས་འདོགས་པ་མ་ཡིན་
པའི་དངོས་མེད་རང་གི་ངོ་བོས་ཡོད་པ་མིན་ཏེ། རིགས་པས་འགྲུབ་པའི་ཕྱིར། གསུམ་པ་ནི། འོང་བ་དང་
འགྲོ་བའི་དངོས། ། བརྟེན་ ཏམ་རྒྱུར་བྱས་གང་ཡིན་པ། ། དེ་ ནི་བརྟེན་མིན་རྒྱུར་བྱས་མིན། ། མྱ་ངན་
འདས་པ་ཡིན་པར་བསྟན། ། ཞེས་སོ། ། གལ་ཏེ་མྱང་འདས་དངོས་དང་དངོས་མེད་གཉིས་སུ་ངོ་བོས་མེད་ན་
འོ་ན་མྱང་འདས་དེ་གང་ཞེ་ན། ཡོད་དེ། སྐྱེ་བ་སྔོན་ནས་འདིར་འོང་བ་དང་ནི་འདི་ནས་ཕྱི་མར་འགྲོ་བའི་སྐྱེ་
འཆིགཅིག་ནས་གཅིག་ཏུ་བརྒྱུད་པའི་དངོས་པོ་རང་དང་རང་གི་རྒྱུ་རྐྱེན་ཚོགས་པ་ལ་བརྟེན་པའམ། མར་མེ་
ལས་འོད་སྐྱེས་པ་ལྟར་ཚོགས་པ་རྒྱུར་བྱས་ནས་འདོགས་པ་གང་ཡིན་པ་དེ་ནི་རང་གི་རྒྱུ་རྐྱེན་ཚོགས་པ་ལ་བརྟེན་པ་
ཡིན་པ་དེ་ལྟར་བརྟེན་པ་མིན་པ་དང་རྒྱུར་བྱས་ནས་འཇུག་པ་མིན་པ་ཉོན་མོངས་པ་དང་ཕུང་པོའི་སྤྲོས་པ་སྔར་
བཤད་པ་ལྟར་ཞི་བའི་སེམས་ཀྱི་ཆོས་ཉིད་དེ་ནི་མྱ་ངན་ལས་འདས་པ་ཡིན་པར་བཅོམ་ལྡན་འདས་ཀྱིས་བསྟན་ལ།
དེ་ཙམ་ནི་དངོས་མེད་ཡིན་ཡང་དེར་ངོ་བོས་གྲུབ་པ་མ་ཡིན་པའི་ཕྱིར། བཞི་པ་ནི། འབྱུང་བ་དང་ནི་འཇིག་པ་
དག། སྤང་བར་སྟོན་པས་བཀའ་སྩལ་ཏོ། ། དེ་ཕྱིར་མྱ་ངན་འདས་པ་ནི། ། དངོས་དང་དངོས་མེད་ཡིན་
པར་རིགས། །ཞེས་སོ། ། ཡང་། འབྱུང་བའི་སྲེད་པ་དང་ནི་འཇིག་པའི་སྲེད་པ་དག་སྤང་བར་སྟོན་པས་
བཀའ་སྩལ་པ་དེའི་ཕྱིར་མྱ་ངན་ལས་འདས་པ་ནི་དངོས་པོ་མིན་ཞིང་། དངོས་མེད་དུ་རང་བཞིན་གྱིས་ཡོད་པ་
མིན་པར་རིགས་ཏེ། གལ་ཏེ་དེ་གཉིས་ངོ་བོས་ཡོད་ན་མྱང་འདས་ཀྱང་འདོར་བྱར་འགྱུར་བའི་ཕྱིར་རོ། །
གཉིས་པ་ནི། གལ་ཏེ་མྱ་ངན་འདས་པ་ནི། །དངོས་དང་དངོས་མེད་གཉིས་ཡིན་ན། ། དངོས་དང་དངོས་
པོ་མེད་པ་དག།ཐར་བར་འགྱུར་ན་དེ་མི་རིགས། ། གལ་ཏེ་མྱ་ངན་འདས་པ་ནི། ། དངོས་དང་དངོས་མེད་
གཉིས་ཡིན་ན། ། མྱ་ངན་འདས་པ་མ་བརྟེན་མིན། །དེ་གཉིས་བརྟེན་ནས་ཡིན་ཕྱིར་རོ། ། ཇི་ལྟར་མྱ་ངན་
འདས་པ་ནི། ། དངོས་དང་དངོས་མེད་གཉིས་ཡིན་ཏེ། ། མྱ་ངན་འདས་པ་འདུས་མ་བྱས། ། དངོས་དང་
དངོས་མེད་འདུས་བྱས་ཡིན། ། ཇི་ལྟར་མྱ་ངན་འདས་པ་ལ། ། དངོས་དང་དངོས་མེད་གཉིས་ཡོད་དེ།དེ་
གཉིས་གཅིག་ལ་ཡོད་མིན་ཏེ། ། སྣང་བ་དང་ནི་མུན་པ་བཞིན། ། ཞེས་སོ། ། གལ་ཏེ་ཁ་ཅིག་མྱང་འདས་དེ་
དངོས་པོ་དང་དངོས་མེད་རེ་རེར་རང་བཞིན་གྱིས་མེད་ཀྱང་གཉིས་ཀ་རང་བཞིན་གྱིས་ཡོད་པ་ཡིན་ནོ་ཞེ་ན། མྱ་
ངན་ལས་འདས་པ་ཐར་པ་ནི་ཆོས་ཅན། དངོས་དང་དངོས་མེད་གཉིས་ཀར་རང་བཞིན་གྱིས་མེད་པར་ཐལ།
121



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ཀ་རེ་རེ་ཡང་རང་བཞིན་གྱིས་མེད་པའི་ཕྱིར། གཉིས་ཀར་རང་བཞིན་གྱིས་ཡོད་ན་མི་རིགས་པར་ཐལ།
དེའི་ཚེ་དངོས་པོ་དང་དངོས་པོ་མེད་པ་དག་ཐར་བར་འགྱུར་དགོས་པའི་ཕྱིར། དེ་ལྟ་ན་འདུ་བྱེད་རང་གི་སྐད་
ཅིག་དང་པོ་ཐོབ་པ་དང་སྐད་ཅིག་གཉིས་པར་དེ་དང་བྲལ་བ་ཐམས་ཅད་ཀྱང་ཐར་པར་འགྱུར་ན་དེ་དག་ནི་ཐར་
པར་མི་རིགས་སོ། ། གཞན་ཡང་གལ་ཏེ་མྱ་ངན་འདས་པ་ནི་དངོས་དང་དངོས་མེད་གཉིས་སུ་རང་བཞིན་གྱིས་
གྲུབ་པ་ཡིན་ན། དེའི་ཚེ་མྱ་ངན་འདས་པ་ རྒྱུ་རྐྱེན་ལ་མ་བརྟེན་པ་མིན་ པར་བརྟེན་ནས་སྐྱེ་བར་འགྱུར་ཏེ།
དངོས་པོ་དང་དངོས་མེད་རང་བཞིན་གྱིས་གྲུབ་པའི་ཚུལ་གྱིས་སྐྱེ་ན་དེ་གཉིས་ནི་རང་གི་རྒྱུ་རྐྱེན་ལ་བརྟེན་ནས་སྐྱེ་
བར་འདོད་པ་ཡིན་པའི་ཕྱིར་རོ། ། དེ་ལྟར་མི་རུང་བས་ཇི་ལྟར་ན་མྱ་ངན་འདས་པ་ནི་དངོས་པོ་དང་དངོས་མེད་
གཉིས་སུ་རང་བཞིན་གྱིས་གྲུབ་པ་འཐད་པ་མ་ཡིན་ཏེ། ཡིན་ན་མྱ་ངན་ལས་འདས་པ་འདུས་མ་བྱས་མ་ཡིན་པར་
འདུས་བྱས་སུ་འགྱུར་བའི་ཕྱིར་ཏེ། དེ་ལྟར་འཁོར་བའི་དངོས་པོ་དང་འཁོར་བའི་དངོས་པོ་ཟད་པའི་དངོས་
མེད་དུ་རང་གི་ངོ་བོས་གྲུབ་པ་གཉིས་ཀའང་འདུས་བྱས་ཡིན་པའི་ཕྱིར་ཏེ། ཁྱོད་ཀྱིས་མྱང་འདས་ནི་འཁོར་བའི་
དངོས་པོ་ཞིག་པ་ལ་འདོད་ཅིང་། ཞིག་པ་ནི་འདུས་བྱས་སུ་རིགས་པའི་ཕྱིར། གལ་ཏེ་ཅི་སྟེ་སྔ་མ་ལྟར་མི་འདོད་
ཀྱི་མྱང་འདས་ལ་དངོས་པོ་དང་དངོས་མེད་གཉིས་རང་བཞིན་གྱིས་ཡོད་དོ་ཞེ་ན། མྱ་ངན་ལས་འདས་པ་ལ་དེ་
ལྟར་ན་དངོས་དང་དངོས་མེད་གཉིས་རང་བཞིན་གྱིས་ཡོད་དེ། གཞི་གཅིག་ལ་དེ་གཉིས་དངོས་པོ་ཡོད་པ་ནི་མ་
ཡིན་པའི་ཕྱིར་ཏེ། ཕན་ཚུན་འགལ་བའི་ཕྱིར། སྣང་བ་དང་མུན་པ་བཞིན་ནོ། ། གསུམ་པ་ནི། དངོས་མིན་
དངོས་པོ་ཡོད་མིན་པ། ། མྱ་ངན་འདས་པ་གང་སྟོན་པ། ། དངོས་པོ་མེད་དང་དངོས་པོ་དག་གྲུབ་པ་འདི་ནི་
འགྲུབ་པར་འགྱུར། ། གལ་ཏེ་མྱ་ངན་འདས་པ་ནི། ། དངོས་མིན་དངོས་པོ་མེད་མིན་ན། ། དངོས་མིན་
དངོས་པོ་མེད་མིན་ཞེས། ། གང་ཞིག་གང་གིས་དེ་མངོན་བྱེད། ། ཅེས་སོ། གལ་ཏེ་མྱ་ངན་ལས་འདས་པ་
དངོས་པོ་མིན་ལ་དངོས་པོ་མེད་པ་ཡང་མིན་པར་རང་བཞིན་གྱིས་ཡོད་པར་གང་སྟོན་པ་དེ་ལྟར་ནའང་མི་རིགས་
ཏེ། ཤེས་བྱ་ལ་དངོས་པོ་མེད་པ་དངོས་པོ་དག་རང་བཞིན་གྱིས་གྲུབ་ན་དེ་དག་གི་ཁྱད་པར་བཀག་པའི་སྒོ་ནས་དེ་
གཉིས་ཀྱི་ཁྱད་པར་འགའ་ཞིག་རང་བཞིན་གྱིས་གྲུབ་པར་འགྱུར་ནའང་དེ་མི་རིགས་པའི་ཕྱིར། གཞན་ཡང་གལ་
ཏེ་མྱ་ངན་ལས་འདས་པ་ནི་དངོས་པོ་མིན་པ་དང་དངོས་པོ་མེད་པ་མིན་པའི་ངོ་བོ་རང་བཞིན་གྱིས་གྲུབ་པ་ཡང་མི་
འཐད་དེ། གྲུབ་ན་དངོས་པོ་མིན་ཞིང་དངོས་པོ་མེད་པའང་མིན་པའི་ངོ་བོར་རང་བཞིན་གྱིས་ཡོད་དོ་ཞེས་མྱང་
འདས་གང་ཞིག་གང་ཟག་གང་གིས་མངོན་པར་གསལ་བར་བྱེད་པ་རིགས་ན་བསྟན་དུ་མེད་པའི་ཕྱིར། གཉིས་
པ་ནི། བཅོམ་ལྡན་མྱ་ངན་འདས་གྱུར་ནས། ། ཡོད་པར་མི་མངོན་དེ་བཞིན་དུ། ། མེད་དོ་ཞེའམ་གཉིས་ཀ་
i22



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དང༌། ། གཉིས་མིན་ཞེས་ཀྱང་མི་མངོན་ནོ། ། བཅོམ་ལྡན་བཞུགས་པར་གྱུར་ན་ཡང་། །ཡོད་པར་མི་
མངོན་དེ་བཞིན་དུ། ། མེད་དོ་ཞེའམ་གཉིས་ཀ་དང་། ། གཉིས་མིན་ཞེས་ཀྱང་མི་མངོན་ནོ། ། ཞེས་སོ། །
ཇི་ལྟར་མྱང་འདས་མུ་བཞིར་བཟུང་བ་ལྟར་མེད་པ་དེ་བཞིན་དུ། མྱང་འདས་ཐུགས་སུ་ཆུད་པའི་བཅོམ་ལྡན་
འདས་ནི་མྱ་ངན་ལས་འདས་པར་གྱུར་ནས་རང་བཞིན་གྱིས་ཡོད་པར་མི་མངོན་པ་སྟེ་གཟུང་དུ་མེད་ལ། དེ་
བཞིན་དུ་མེད་དོ་ཞེས་པར་ཡང་རང་བཞིན་གྱིས་མ་གྲུབ་ཅིང་། ཡོད་མེད་གཉིས་ཀ་ཚོགས་པར་ཡོད་པ་དང་
གཉིས་ཀ་ཚོགས་པ་མིན་པའི་ངོ་བོར་རང་བཞིན་གྱིས་ཡོད་དོ་ཞེས་ཀྱང་མི་མངོན་ནོ། ། གཞན་ཡང་བཅོམ་ལྡན་
འདས་བཞུགས་པར་གྱུར་པའི་དུས་ན་ཡང་རང་བཞིན་གྱིས་ཡོད་པར་མི་མངོན་པ་དེ་བཞིན་དུ་མེད་དོ་ཞེའམ་
གཉིས་ཀ་དང་གཉིས་ཀ་མ་ཡིན་པར་རང་བཞིན་གྱིས་ཡོད་དོ་ཞེས་ཀྱང་མི་མངོན་ཏེ། ཐ་སྙད་དུ་ཡོད་པ་ལས་
མཐའ་དེ་བཞིར་རང་བཞིན་གྱིས་མེད་པའི་ཕྱིར། གསུམ་པ་ལ་གཉིས། སྲིད་ཞི་མཉམ་ཉིད་དུ་གྲུབ་པ་དང་།
ལུང་མ་བསྟན་གྱི་ལྟ་བ་དགག་པའོ། ། དང་པོ་ནི། འཁོར་བ་མྱ་ངན་འདས་པ་ལས། ། ཁྱད་པར་ཅུང་ཟད་
ཡོད་མ་ཡིན། ། མྱ་ངན་འདས་པ་འཁོར་བ་ལས། ། ཁྱད་པར་ཅུང་ཟད་ཡོད་མ་ཡིན། ། མྱ་ངན་ལས་འདས་
མཐའ་གང་ཡིན་པ། ། དེ་ནི་འཁོར་བའི་མཐའ་ཡིན་ཏེ། ། དེ་གཉིས་ཁྱད་པར་ཅུང་ཟད་ནི། ། ཤིན་ཏུ་ཕྲ་
བའང་ཡོད་མ་ཡིན། ། ཞེས་སོ། ། མྱང་འདས་མཐའ་བཞི་དང་བྲལ་བ་ལྟར་འཁོར་བ་ཡང་མཐའ་བཞི་དང་
བྲལ་བས་འཁོར་བ་མྱ་ངན་ལས་འདས་པ་དང་། མྱ་ངན་ལས་འདས་པ་འཁོར་བ་ལས་ཕན་ཚུན་དུ་ངོ་བོས་གྲུབ་མ་
གྲུབ་ཀྱི་ཁྱད་པར་ཅུང་ཟད་ཀྱང་ཡོད་པ་མ་ཡིན་ཏེ། དོན་དམ་དཔྱོད་བྱེད་ཀྱི་རིགས་པས་སྔར་ལྟར་དཔྱད་ན་མི་
རྙེད་པར་མཚུངས་པའི་ཕྱིར་ཏེ། འཁོར་འདས་གཉིས་ཕན་ཚུན་བལྟོས་ནས་བཞག་པའི་ཕྱིར་ཏེ། འདི་ལྟར་
འཁོར་བ་སྤངས་པའི་སྒོ་ནས་མྱང་འདས་འཇོག་པའི་ཕྱིར། དེས་ན་མྱ་ངན་ལས་འདས་པའི་ཡང་དག་པའི་
མཐའ་སྟོང་ཉིད་ཀྱི་སྟོང་ཚུལ་གང་ཡིན་པ་དེ་ནི་འཁོར་བའི་ཡང་དག་པའི་མཐའ་སྟོང་པ་ཉིད་ཀྱི་སྟོང་ཚུལ་ཡིན་ཏེ།
དེ་གཉིས་ལ་རིགས་མི་འདྲ་བའི་ཁྱད་པར་ནི་ཤིན་ཏུ་ཕྲ་བའང་ཅུང་ཟད་ཡོད་པ་མ་ཡིན་པའི་ཕྱིར་རོ། ། གཉིས་པ་
ནི། གང་འདས་ཕན་ཆད་མཐའ་སོགས་དང་། ། རྟག་ལ་སོགས་པར་ལྟ་བ་དག།མྱ་ངན་འདས་དང་ཕྱི་མཐའ་
དང་། ། སྔོན་གྱི་མཐའ་ལ་བརྟེན་པ་ཡིན། ། དངོས་པོ་ཐམས་ཅད་སྟོང་པ་ལ། ། མཐའ་ཡོད་ཅི་ཞིག་མཐའ་
མེད་ཅི། ། མཐའ་དང་མཐའ་མེད་མིན་པའང་ཅི། ། དེ་ཉིད་ཅི་ཞིག་གཞན་ཅི་ཞིག།རྟག་པ་ཅི་ཞིག་མི་རྟག་
ཅི། ། རྟག་དང་མི་རྟག་གཉིས་ཀ་ཅི། ། གཉིས་ཀ་མིན་པའང་ཅི་ཞིག་ཡིན ། ཞེས་སོ། ། སྲིད་ཞི་མཉམ་པ་
ཉིད་དུ་མ་ཟད་ཀྱི། དེ་བཞིན་གཤེགས་པ་གོང་མྱ་ངན་ལས་འདས་པའམ། གྲོང་ནས་ཕན་ཆད་ཡོད་མེད་སོགས་
123



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་མཐར་ལྟ་བ་དག་བཞི་ནི་མྱང་འདས་ལ་ལོག་པར་མཆོག་ཏུ་འཛིན་པ་དང་། འཇིག་རྟེན་མཐའ་དང་ལྡན་པ་ལ་
སོགས་ཀྱིས་མཐའ་དང་མི་ལྡན་པ་དང་། ལྡན་མི་ལྡན་གཉིས་ཀ་དང་། གཉིས་ཀ་མིན་པར་རང་བཞིན་གྱིས་ཡོད་
པར་ལྟ་བ་དག་ནི་ཕྱི་མའི་མཐའ་ལ་བརྟེན་པ་དང་། འཇིག་རྟེན་རྟོག་པ་ལ་སོགས་པ་སྟེ་མི་རྟག་པ་དང་གཉིས་པ་
དང་གཉིས་ཀ་མིན་པའི་ངོ་བོ་རང་བཞིན་གྱིས་ཡོད་པར་ལྟ་བ་དག་ནི་སྔོན་གྱི་མཐའ་ལ་བརྟེན་པ་ཡིན་ལ། དེ་ལྟ་
བུའི་ལྟ་བ་དེ་དག་ནི་དངོས་པོ་རང་བཞིན་གྱིས་གྲུབ་ན་འཐད་མོད་ཀྱང་དངོས་པོ་ཐམས་ཅད་རང་བཞིན་གྱིས་
སྟོང་པ་ལ་མཐའ་ཡོད་ཅི་ཞིག། དེ་བཞིན་དུ་མཐའ་མེད་ དང་མཐའ་ཡོད་དང་མཐའ་མེད་གཉིས་ ཀ་དང་།
མཐའ་མེད་དང་མཐའ་མེད་མིན་པར་ལྟ་བའང་ཅི་ཞིག་ཡིན་ལ། ལུས་དེ་ཉིད་སྲོག་ཡིན་ལ་སྲོག་ཀྱང་གཞན་ལ་
ལུས་ཀྱང་གཞན་ནོ་སྙམ་པ་དང་། རྟག་པ་ཅི་ཞིག་དང་དེ་བཞིན་དུ་མི་རྟག་པ་དང་རྟག་མི་རྟག་གཉིས་ཀ་དང་
གཉིས་ཀ་མིན་པར་ལྟ་བའང་ཅི་ཞིག་ཡིན་ཏེ་དེ་དག་གིས་བཟུང་བ་ལྟར་དོན་མེད་དོ། ། བཞི་པ་ནི། དམིགས་
པ་ཐམས་ཅད་ཉེར་ཞི་ཞིང་། ། སྤྲོས་པ་ཉེར་ཞི་ཞི་བ་སྟེ། ། སངས་རྒྱས་རྣམས་ཀྱིས་གང་དུ་ཡང་། །སུ་ལའང་
ཆོས་འགའ་མ་བསྟན་ཏོ། ། ཞེས་སོ། ། དེ་ལྟར་རྟག་ཆད་ལ་སོགས་པའི་སྤྲོས་པ་ཉེ་བར་ཞི་ཞིང་ཞི་བ་ལ་བཅོམ་
ལྡན་འདས་མཚན་མར་མི་གནས་པའི་ཚུལ་གྱིས་གནས་ཤིང་། མཚན་འཛིན་གྱི་དམིགས་པ་ཐམས་ཅད་ཉེ་བར་
ཞི་ཞིང་མི་དམིགས་པའི་དབང་དུ་མཛད་ནས་སངས་རྒྱས་ཀྱིས་ནི་ལྷ་ཡུལ་ལམ་མི་ཡུལ་གང་དུའང་ལྷ་མི་སུ་ལའང་
ཀུན་བྱང་གི་ཆོས་འགའ་ཡང་མ་བསྟན་ཏོ་ཞེས་གསུངས་ཏེ། གང་དུ་གསུངས་པ་ནི་རྡོར་གཅོད་སོགས་ལས་
སོ། ། དེས་ན་སངས་རྒྱས་ཀྱིས་ཆོས་བསྟན་པ་ནི་གདུལ་བྱའི་ཐ་སྙད་པའི་བློ་ངོར་ཡིན་གྱི། རིགས་ཤེས་ཀྱི་ངོ་
བོར་ཡོད་པ་མིན་ནོ། ། གཉིས་པ་ནི། མདོ་སྡེའི་མཐའ་ལ་སོགས་པའི་ལུང་དྲངས་པ་རྣམས་སོ། ། གསུམ་པ་
ནི། མྱང་འདས་བརྟག་པ་ཞེས་བྱ་བ་རབ་ཏུ་བྱེད་པ་ཉི་ཤུ་རྩ་ལྔ་པའི་རྣམ་བཤད་དོ། །
གཉིས་པ་རྟེན་འབྱུང་རྟོགས་མ་རྟོགས་ལས་འཁོར་བའི་འཇུག་ལྡོག་བྱེད་ལུགས་ལ་གཉིས། རབ་བྱེད་ཀྱི་
གཞུང་བཤད་ པ་ དང་། མཚན་ བསྟན་ པའོ། ། དང་ པོ་ ལ་ གཉིས། ལུགས་འབྱུང་ གི་ རྟེན་འབྲེལ་ དང༌།
ལུགས་ལྡོག་གི་རྟེན་འབྲེལ་ལོ། ། དང་པོ་ལ་གཉིས། འཕེན་བྱེད་ཀྱི་རྒྱུ་འབྲས་དང་། འགྲུབ་བྱེད་ཀྱི་རྒྱུ་འབྲས་
སོ། ། དང་པོ་ནི། མ་རིག་བསྒྲིབས་པས་ཡང་སྲིད་ཕྱིར། །འདུ་བྱེད་རྣམ་པ་གསུམ་པོ་དག །མངོན་པར་འདུ་
བྱེད་གང་ཡིན་པའི། །ལས་དེ་དག་གིས་འགྲོ་བར་འགྲོ། ། འདུ་བྱེད་རྐྱེན་ཅན་རྣམ་པར་ཤེས། ། འགྲོ་བ་
རྣམས་སུ་འཇུག་ པར་འགྱུར། ། རྣམ་པར་ཤེས་པ་ཞུགས་གྱུར་ན། ། མིང་དང་གཟུགས་ནི་ ཆགས་ པར་
འགྱུར། །མིང་དང་གཟུགས་ནི་འཆགས་གྱུར་ན། ། སྐྱེ་མཆེད་དྲུག་ནི་འབྱུང་བར་འགྱུར། ། སྐྱེ་མཆེད་དྲུག་
124



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། ༑
ལ་བརྟེན་ནས་ནི། ། རེག་པ་ཡང་དག་འབྱུང་བར་འགྱུར། ། མིག་དང་གཟུགས་དང་དྲན་བྱེད་ལ། ། བརྟེན་
ནས་སྐྱེ་བ་ཁོ་ན་སྟེ། ། དེ་ལྟ་མིང་དང་གཟུགས་བརྟེན་ནས། ། རྣམ་པར་ཤེས་པ་སྐྱེ་བར་འགྱུར། ། མིང་དང་
གཟུགས་དང་རྣམ་པར་ཤེས། ། གསུམ་པོ་འདུས་པ་གང་ཡིན་པ། ། དེ་ནི་རེག་པའོ་རེག་དེ་ལས། ། ཚོར་བ་
ཀུན་ཏུ་འབྱུང་བར་འགྱུར། ། ཞེས་སོ། ། ཆོས་དང་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་
པར་འཛིན་པའི་མ་རིག་པས་ཡང་དག་པའི་དོན་བསྒྲིབས་པའི་གང་ཟག་གིས་ཡང་སྲིད་ཀྱི་ཕྱིར་དུ་མངོན་པར་འདུ་
བྱེད་པའི་ལས་དཀར་ནག་གཉིས་ཀྱིས་བསྡུས་པའི་བསོད་ནམས་དང་བསོད་ནམས་མིན་པ་དང་མི་གཡོ་བའི་ལས་
རྣམ་པ་གསུམ་པོ་དག་མངོན་པར་འདུ་བྱེད་པ་སྟེ་སྐྱེད་པར་བྱེད་དོ། ། དེ་ནི་ཡང་སྲིད་ཕྱི་མ་འབྱུང་བའི་ཆེད་དུ་
འདུ་བྱེད་པ་ཡིན་ལ། དེ་ལྟ་བུའི་ལས་གང་ཡིན་པའི་ལས་དེ་དག་གི་དབང་གིས་འགྲོ་བར་འགྱུར་རོ། ། གང་
ཟག་དེའི་རྣམ་པར་ཤེས་པ་འདུ་བྱེད་ཀྱི་རྐྱེན་ཅན་འཁོར་བའི་ས་བོན་དུ་གྱུར་པ་ནི་འདུ་བྱེད་དང་མཐུན་པའི་འགྲོ་
བ་ལྷ་ལ་སོགས་པ་རྣམས་སུ་འཇུག་པར་འགྱུར་ཏེ། དེ་ཡང་འཆི་སྲིད་འགགས་པ་ན་སྲང་མདའི་མཐོ་དམན་གྱི་
ཚུལ་དུ་བར་དོ་དང་ཕྱི་མར་ཉིང་མཚམས་སྦྱོར་བར་འགྱུར་རོ། ། དེ་ལྟར་མངལ་དུ་རྣམ་པར་ཤེས་པ་ཞུགས་ནས་
བརྒྱལ་བར་གྱུར་པ་ན་དེའི་རྐྱེན་ཅན་གྱི་མིང་བཞིའི་ཕུང་པོ་ཆགས་པར་འགྱུར་རོ། ། འདིར་མིང་བཞི་ནི་
གཟུགས་མིན་པའི་ཚོར་བ་སོགས་བཞིའོ། ། དེ་ལྟར་མིང་བཞི་དང་མེར་མེར་པོ་སོགས་གཟུགས་ནི་ཆགས་པར་
གྱུར་ན་མིག་རྣ་ལ་སོགས་པའི་སྐྱེ་མཆེད་དྲུག་ནི་མིང་གཟུགས་ཀྱི་རྐྱེན་ལས་འབྱུང་བར་འགྱུར་རོ། ། དེ་ནས་སྐྱེ་
མཆེད་དྲུག་ལ་བརྟེན་ནས་ནི་རེག་པ་ཡང་དག་པར་འབྱུང་པར་འགྱུར་རོ། ། རེག་པ་ཇི་ལྟ་བུ་ཞེ་ན། བདག་
རྐྱེན་མིག་དང་དམིགས་རྐྱེན་གཟུགས་དང་དེ་མ་ཐག་རྐྱེན་དྲན་བྱེད་ཡིད་ལ་བྱེད་པ་ལ་བརྟེན་ནས་མིག་གི་རྣམ་
པར་ཤེས་པ་སྐྱེ་བ་ཁོ་ནའོ། ། དེ་ལྟར་དྲན་བྱེད་ཀྱིས་མཚོན་པའི་དེ་མ་ཐག་རྐྱེན་གྱིས་ཚོར་བ་ལ་སོགས་པའི་ཕུང་
པོ་བཞིའི་མིང་དང་རྐྱེན་དང་པོ་གཉིས་ཀྱི་གཟུགས་ལ་བརྟེན་ནས་ནི། མིག་གི་རྣམ་པར་ཤེས་པ་སྐྱེ་བར་འགྱུར་
བའི་མིག་དང་གཟུགས་དང་རྣམ་པར་ཤེས་པ་གསུམ་པོ་འདུས་པ་གང་ཡིན་པ་དེ་ནི་རེག་པའི་སྐྱེ་ཚུལ་ལམ་མཚན་
ཉིད་དེ། རྣ་བ་སོགས་གཞན་ལྔ་ལའང་ཤེས་པར་བྱའོ། །གསུམ་པོ་འདུས་པའི་ཚེ་ཡུལ་ཡིད་དུ་འོང་མི་འོང་བར་
མ་གསུམ་གཅོད་དོ། ། དེ་ནས་རེག་པ་དེ་ལས་ཡིད་དུ་འོང་མི་འོང་སོགས་བཅད་པ་དང་མཐུན་པར་ཚོར་བ་བདེ་
སྡུག་བཏང་སྙོམས་གསུམ་ཀུན་ཏུ་འབྱུང་བར་འགྱུར་ལ། མིག་གི་འདུས་ཏེ་རེག་པའི་རྐྱེན་གྱིས་ཚོར་བས་ནི་ཚོར་
བ་གཞན་ལྔ་ལའང་ཤེས་པར་བྱའོ། ། དེ་ལྟར་ན་གང་འཕངས་ན་མིང་གཟུགས་དང་སྐྱེ་མཆེད་དྲུག་དང་རེག་པ་
དང་ཚོར་བ་དང་འབྲས་དུས་ཀྱི་རྣམ་ཤེས་སོ། ། གང་གིས་འཕངས་ན་མ་རིག་པ་ལ་བརྟེན་པའི་འདུ་བྱེད་ཀྱིས་
125



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོ། ། ཇི་ལྟར་འཕགས་ན་རྣམ་ཤེས་ལ་ལས་ཀྱི་བག་ཆགས་བསྒོས་པའི་ཚུལ་གྱིས་སོ། ། གཉིས་པ་ནི། ཚོར་
བའི་རྐྱེན་གྱིས་སྲེད་པར་འགྱུར། ། སྲེད་པར་གྱུར་ན་ཉེ་བར་ལེན། ། རྣམ་པ་བཞི་པོ་ཉེར་ལེན་འགྱུར། །
ཉེར་ལེན་ཡོད་ན་ལེན་པ་པོའི། ། སྲིད་པ་ཀུན་ཏུ་འབྱུང་བར་འགྱུར། ། གལ་ཏེ་ཉེ་བར་ལེན་མེད་ན། ། གྲོལ་
བར་འགྱུར་ཏེ་སྲིད་མི་འགྱུར། ། སྲེད་པ་དེ་ཡང་ཕུང་པོ་ལྔ། ། སྲེད་པ་ལས་ནི་སྐྱེ་བར་འགྱུར། །རྒ་ཤི་དང་ནི་
མྱ་ངན་དང་། ། སྨྲེ་སྔགས་འདོན་བཅས་སྡུག་བསྔལ་དང་། ། ཡིད་མི་བདེ་དང་འཁྲུགས་པ་རྣམས། ། དེ་
དག་སྐྱེ་ལས་རབ་ཏུ་འབྱུང་
། ། དེ་ལྟར་སྡུག་བསྔལ་ཕུང་པོ་ནི། །འབའ་ཞིག་པོ་འདི་འབྱུང་བར་འགྱུར། །
ཞེས་སོ། ། དེ་ནས་ཚོར་བའི་རྐྱེན་གྱིས་སྲེད་པ་སྐྱེ་བར་འགྱུར། སྲིད་པ་ཅན་དེ་ཚོར་བའི་དོན་དུ་སྲེད་པར་
འགྱུར་རོ། ། སྲེད་ཚུལ་ནི་བདེ་བ་ལ་མི་འབྲལ་བ་དང་སྡུག་བསྔལ་ལ་འབྲལ་འདོད་དང་བཏང་སྙོམས་ལ་མི་
ཉམས་པའི་ཆེད་དུ་སྲིད་དོ། ། དེ་ལྟར་སྲེད་པར་གྱུར་པ་ན་དེ་ལས་འདོད་པ་དང་ལྟ་བ་དང་ཚུལ་ཞུགས་དང་
བདག་ཏུ་སྨྲ་བ་ཉེ་བར་ལེན་པ་རྣམ་པ་བཞི་པོ་སྲེད་ལྡན་དེས་ཉེ་བར་ལེན་པར་འགྱུར་རོ། ། ཉེ་བར་ལེན་པ་བཞི་
པོ་དེ་ཡོད་ན་ལེན་པ་པོའི་གང་ཟག་དེའི་ལེན་པའི་རྐྱེན་གྱིས་སྲིད་པ་ཀུན་ཏུ་འབྱུང་བར་འགྱུར་ལ། གལ་ཏེ་བདག་
མེད་རྟོགས་པའི་ཤེས་རབ་ཀྱི་སྟོབས་ཀྱིས་ཚོར་བ་ལ་སྲེད་པ་བདག་གིར་མ་བྱས་ན་ཡེ་ཤེས་མངོན་དུ་བྱས་ཏེ་ཉེ་བར་
ལེན་པར་མེད་པར་གྱུར་ན་ནི། གང་ཟག་དེ་གྲོལ་བར་འགྱུར་ཏེ་ཡང་སྲིད་ཡོད་པར་མི་འགྱུར་རོ། ། སྲིད་པ་དེ་
ཡང་ཕུང་པོ་ལྔའི་རང་བཞིན་དུ་མི་སྨྲ་བར་བྱ་སྟེ། རྒྱུ་ལ་འབྲས་བུའི་མིང་གིས་བཏགས་པའོ། ། ལས་ཀྱི་ནུས་པ་
མཐུ་ཅན་དུ་སོང་བའི་སྲིད་པའི་ལས་དེ་ལས་ནི་ཕྱི་མའི་སྐྱེ་བ་འབྱུང་བར་འགྱུར་ལ། དེ་ནས་ཕུང་པོ་སྨིན་པའི་ན་
བ་དང་འཇིག་པའི་ཤི་བ་དང་། དེ་ལ་བརྟེན་ནས་ཡིད་ལ་མྱ་ངན་དང་ངག་གིས་སྨྲེ་སྔགས་འདོན་པ་དང་ལུས་ཀྱི་
དབང་པོ་ལྔ་ལ་གནོད་པའི་སྡུག་བསྔལ་དང་། ཡིད་མི་བདེ་བ་དང་ལུས་སེམས་འཁྲུགས་པ་རྣམས་ཏེ་དེ་དག་ནི་སྐྱེ་
བ་ལས་རབ་ཏུ་འབྱུང་ངོ་། ། དེ་ལྟར་སྡུག་བསྔལ་གྱིས་ཕུང་པོ་ནི་བདེ་བ་དང་མ་འདྲེས་པར་སྡུག་བསྔལ་འབའ་
ཞིག་པ་འདི་འབྱུང་བར་འགྱུར་རོ། ། དེ་ལ་གང་འགྲུབ་ན་སྐྱེ་རྒའོ། ། གང་གིས་ན་སྲེད་པའི་རྐྱེན་གྱིས་ལེན་
པས་སོ། ། ཇི་ལྟར་ན་འདུ་བྱེད་ཀྱི་ལས་རྣམ་ཤེས་ལ་བསྒོས་པའི་ལས་ཀྱི་བག་ཆགས་ནུས་མཐུ་ཅན་དུ་འགྱུར་བའི་
ཚུལ་གྱིས་སོ། ། གཉིས་པ་ནི། འཁོར་བའི་རྩ་བ་འདུ་བྱེད་དེ། ། དེ་ཕྱིར་མཁས་རྣམས་འདུ་མི་བྱེད། ། དེ་
ཕྱིར་མི་མཁས་བྱེད་པོ་ཡིན། ། མཁས་མིན་དེ་ཉིད་མཐོང་ཕྱིར་རོ། ། མ་རིག་འགགས་པར་གྱུར་ན་ནི། །
འདུ་བྱེད་རྣམ་ཀུན་འབྱུང་མི་འགྱུར། །མ་རིག་འགག་པར་འགྱུར་པ་ནི། ། ཤེས་པས་དེ་ཉིད་བསྒོམས་པས་
སོ། ། དེ་དང་དེ་ནི་འགག་གྱུར་པས། ། དེ་དང་དེ་ནི་མངོན་མི་འབྱུང་། ། སྡུག་བསྔལ་ཕུང་པོ་འབའ་ཞིག་
126



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱུ་མཚོར་འཇུག་པའི་གྲུ་གཟིངས། །
པོ། ། དེ་ནི་དེ་ལྟར་ཡང་དག་དགག།ཅེས་སོ། ། དེ་ལྟར་འཁོར་བར་རྣམ་ཤེས་ཉིང་མཚམས་སྦྱོར་བ་ལ་སོགས་
པའི་རྩ་བ་སྟེ་རྒྱུའི་གཙོ་བོ་ནི་འདུ་བྱེད་ཡིན་ཏེ། དེའི་ཕྱིར་འཕགས་པའི་མཁས་པ་དེ་ཁོ་ན་ཉིད་ཀྱི་དོན་རྟོགས་པ་
རྣམས་ཀྱིས་ལས་དེ་འདུ་མི་བྱེད་པས་མི་འཁོར་ལ། དེ་ཁོ་ན་ཉིད་མ་མཐོང་བའི་མི་མཁས་པ་ནི་འཁོར་ཏེ་འདུ་བྱེད་
ཀྱི་ལས་བྱེད་པ་པོ་ཡིན་པའི་ཕྱིར་རོ། ། སྔར་བཤད་པའི་མཁས་པ་ནི་ལས་དེའི་བྱེད་པ་པོ་མིན་ཏེ། དེ་ཁོ་ན་ཉིད་
མངོན་སུམ་དུ་མཐོང་བའི་ཕྱིར་རོ། ། དེ་ལྟར་མ་རིག་པ་ཡོད་ན་འདུ་བྱེད་སོགས་འབྱུང་ལ་དེ་མེད་ན་མི་འབྱུང་
བའི་ཕྱིར་མ་རིག་པ་འགགས་པ་སྟེ་སྤངས་པར་གྱུར་ན་ནི་འདུ་བྱེད་རྣམས་རྣམ་པ་ཀུན་ཏུ་འབྱུང་བར་མི་འགྱུར་ཏེ།
རྒྱུ་མ་ཚང་བའི་ཕྱིར་རོ། ། མ་རིག་པ་དེ་གང་གིས་འགོག་ཅེ་ན། ། མ་རིག་པ་འགག་པར་འགྱུར་བ་ནི་རྟེན་
འབྱུང་གི་དེ་ཁོ་ན་ཉིད་ཤེས་པས་དེ་ཁོ་ན་ཉིད་ཀྱི་དོན་བསྒོམས་པ་ལ་བརྟེན་ནས་མ་རིག་པ་སོགས་རིམ་གྱིས་འགག་
པར་འགྱུར་ཏེ། དེ་ནས་འདུ་བྱེད་སོགས་ཡན་ལག་སྔ་མ་དེ་དང་དེ་ནི་འགགས་པར་གྱུར་པས་ཡན་ལག་ཕྱི་མ་དེ་
དང་དེ་ནི་མངོན་པར་མི་འབྱུང་ལ། དེ་ལྟ་བུའི་ཚུལ་གྱིས་རྣལ་འབྱོར་བའི་སྡུག་བསྔལ་གྱི་ཕུང་པོ་ཆེན་པོ་འབའ་
ཞིག་དེ་ནི་སླར་མི་འབྱུང་བས་དེ་ལྟར་ཡང་དག་པར་འགག་སྟེ་ཟད་པར་འགྱུར་བའི་ཕྱིར་རོ། ། གཉིས་པ་ནི།
སྲིད་པའི་ཡན་ལག་བཅུ་གཉིས་བརྟག་པ་ཞེས་བྱ་བ་རབ་ཏུ་བྱེད་པ་ཉི་ཤུ་རྩ་དྲུག་པའི་རྣམ་པར་བཤད་པའོ། །
༈གསུམ་པ་རྟེན་འབྱུང་རྟོགས་པས་ལྟ་བ་ངན་པ་ལས་ལྡོག་ཚུལ་ལ་གསུམ། རབ་བྱེད་ཀྱི་གཞུང་བཤད་པ།
ངེས་དོན་གྱི་ལུང་དང་སྦྱར་བ། མཚན་བསྟན་པའོ། ། དང་པོ་ལ་གཉིས། ལྟ་བ་ངན་པ་བཅུ་དྲུག་ངོས་བཟུང་
བ་དང་། རྟེན་འབྲེལ་རྟོགས་པས་དེ་ལ་མི་གནས་པའི་ཚུལ་ལོ། ། དང་པོ་ནི། འདས་དུས་བྱུང་མ་བྱུང་ཞེས་
དང་། །འཇིག་རྟེན་རྟག་པ་ལ་སོགས་པར། །ལྟ་བ་གང་ཡིན་དེ་དག་ནི། ། སྔོན་གྱི་མཐའ་ལ་བརྟེན་པ་
ཡིན། ། མ་འོངས་དུས་གཞན་འབྱུང་འགྱུར་དང་། །མི་འབྱུང་འཇིག་རྟེན་མཐའ་སོགས་པར། ། ལྟ་བ་གང་
ཡིན་དེ་དག་ནི། །ཕྱི་མའི་མཐའ་ལ་བརྟེན་པ་ཡིན། ། ཞེས་སོ། ། ཅི་འདས་པའི་དུས་ན་བདག་བྱུང་བ་དང་
མ་བྱུང་བ་དང་། དེ་གཉིས་ཀ་དང་གཉིས་ཀ་མ་ཡིན་པར་ལྟ་བ་དང་། འཇིག་རྟེན་རྟག་པ་ལ་སོགས་ཏེ་འཇིག་
རྟེན་མི་རྟག་པ་དང་། གཉིས་ཀ་དང་གཉིས་ཀ་མ་ཡིན་པར་ལྟ་བ་སྟེ་བརྒྱད་པོ་གང་ཡིན་པ་དེ་དག་ནི་འདས་པའི་
ལུས་ལ་སྔོན་གྱི་ཞེས་བྱ་སྟེ་མཐའ་ནི་སྐྱེ་འཆི་བརྒྱུད་པའི་ཆ་སྔ་མ་དང་། དེ་ལ་བརྟེན་པ་ཡིན་པ་ནི་དམིགས་པའི་
དོན་ནོ། ༈ བདག་མ་འོངས་པའི་དུས་གཞན་ན་འབྱུང་བར་འགྱུར་བ་དང་མི་འབྱུང་བར་འགྱུར་བ་དང་།
གཉིས་ཀ་དང་གཉིས་ཀ་མིན་པར་ལྟ་བ་བཞི་དང་། འཇིག་རྟེན་མཐའ་དང་ལྡན་པ་དང་སོགས་ཀྱིས་གཉིས་ཀ་
དང་གཉིས་ཀ་མིན་པར་ལྟ་བ་བཞི་གང་ཡིན་པ་དེ་དག་ནི་ཕྱིས་འབྱུང་འགྱུར་གྱི་ཕུང་པོ་ལ་ཕྱི་མ་ཞེས་བྱ་བའི་མཐའ་
127



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་བརྟེན་ནས་འཇུག་པ་ཡིན་ཏེ་བཅུ་དྲུག་གོ། ། གཉིས་པ་ལ་གཉིས། ཐ་སྙད་དུ་གཟུགས་བརྙེན་ལྟ་བུའི་རྟེན་
འབྲེལ་གྱི་དབང་དུ་བྱས་ནས་ལྟ་བ་དེ་དག་ལ་གནས་པ་དགག་པ་དང་། དོན་དམ་པར་སྤྲོས་པ་ཐམས་ཅད་ཞི་བས་
ལྟ་བ་དེ་དག་ལ་གནས་པ་དགག་པའོ། ། དང་པོ་ལ་བཞི། སྔོན་གྱི་མཐའ་ལ་བརྟེན་པའི་ལྟ་བ་བཞི་ཚན་དང་པོ་
དགག དེས་ཕྱི་མའི་མཐའ་ལ་བརྟེན་པའི་ལྟ་བ་བཞི་ཚན་དང་པོ་ཁེགས་པར་བསྟན་པ། སྔོན་གྱི་མཐའ་ལ་
བརྟེན་པའི་ལྟ་བ་བཞི་ཚན་གཉིས་པ་དགག ཕྱི་མའི་མཐའ་ལ་བརྟེན་པའི་ལྟ་བ་བཞི་ཚན་གཉིས་པ་དགག་
པའོ། ། དང་པོ་ལ་གཉིས། འདས་པའི་དུས་སུ་བྱུང་མ་བྱུང་དུ་ལྟ་བ་གཉིས་དགག་པ་དང་། མཇུག་བསྡུས་ཏེ་
ལྟ་བ་གཞན་གཉིས་མི་འཐད་པར་བསྟན་པའོ། ། དང་པོ་ལ་གཉིས། འདས་པའི་བྱུང་བ་ལྟ་བ་དགག་པ་དང་།
དེའི་དུས་སུ་མ་བྱུང་བར་ལྟ་བ་དགག་པའོ། ། དང་པོ་ལ་གཉིས། དགག་པ་དངོས་དང་། བཀག་པའི་མཇུག་
བསྡུ་བའོ། ། དང་པོ་ནི། འདས་པའི་དུས་ན་བྱུང་གྱུར་ཅེས། །བྱ་བ་འདི་ནི་མི་འཐད་དོ། ། སྔོན་ཚེ་རྣམས་
སུ་གང་བྱུང་བ། ། དེ་ཉིད་འདི་ནི་མ་ཡིན་ནོ། ། དེ་ཉིད་བདག་ཏུ་འགྱུར་སྙམ་ན། ། ཉེ་བར་ལེན་པ་ཐ་དད་
འགྱུར། ། ཉེ་བར་ལེན་པ་མ་གཏོགས་པའི། ། ཁྱོད་ཀྱི་བདག་ནི་གང་ཞིག་ཡོད། ། ཉེ་བར་ལེན་པ་མ་
གཏོགས་པའི། ། བདག་ཡོད་མ་ཡིན་བྱས་པའི་ཚེ། ། ཉེ་བར་ལེན་པ་བདག་ཡིན་ན། ། ཁྱོད་ཀྱི་བདག་ནི་
ཡོད་མ་ཡིན། ། ཉེ་བར་ལེན་ཉིད་བདག་མ་ཡིན། ། དེ་འབྱུང་བ་དང་འཇིག་པ་ཡིན། ། ཉེ་བར་བླང་བ་ཇི་
ལྟར་བུར། ། ཉེ་བར་ལེན་པོ་ཡིན་པར་འགྱུར། ། བདག་ནི་ཉེ་བར་ལེན་པ་ལས། ། གཞན་དུ་འཐད་པ་ཉིད་
མ་ཡིན། ། གལ་ཏེ་གཞན་ན་ལེན་མེད་པར། ། གཟུགས་ཡོད་རིགས་ན་གཟུང་དུ་མེད། ། ཅེས་སོ། །
འཇིག་ལྟས་བདག་ནི་སྔར་འདས་པའི་ཚེ་རབས་ཀྱི་དུས་རྣམས་སུ་བྱུང་བར་གྱུར་ཏོ་ཞེས་བྱ་བར་ལྟ་བ་འདི་ནི་དོན་
མཐུན་དུ་མི་འཐད་དེ། སྔོན་གྱི་ཚེ་རབས་རྣམས་ཀྱི་དུས་སུ་གང་དུ་བྱུང་བའི་བདག་དེ་ཉིད་ཚེ་འདིའི་བདག་འདི་
ནི་མ་ཡིན་པའི་ཕྱིར་རོ། ། རང་ལུགས་ནི་ཚེ་སྔོན་མའི་བདག་བྱེ་བྲག་པ་རྣམས་ནི་ཚེ་འདིར་ངོ་བོ་ཉིད་ཀྱིས་མ་
བྱུང་ཡང་ཚེ་སྔ་ཕྱི་ཀུན་ལ་སྤྱིའི་ཚུལ་གྱིས་ཐ་སྙད་དུ་འཇུག་པའི་བདག་སྤྱི་ཙམ་པ་ཞིག་ཡོད་ཅིང་། བདག་སྔ་ཕྱི་རེ་
རེ་བ་རྣམས་ནི་དེའི་ཆ་ཤས་ཡིན་པས་དེ་དང་འབྲེལ་ལ། དེའི་དབང་གིས་ཚེ་འདིའི་བདག་སོགས་ཀྱིས་བྱས་པ་
ཡང་སྤྱི་ཙམ་པའི་བདག་གིས་ཀྱང་བྱས་པར་འགྱུར་བས། ཚེ་འདིའི་བདག་གིས་སྐྱེ་བ་དྲན་པ་ན་བདག་སྔོན་དེ་
དང་དེར་གྱུར་ཏོ་སྙམ་དུ་སྐྱེ་བ་དྲན་པའང་འཐད་པ་ཡིན་ཏེ། ཅུང་ཟད་སྔར་བཤད་ཅིང་གཞན་དུ་བཤད་ཟིན་
པས་མི་སྤྲོའོ། ། བདག་སྤྱི་དང་བྱེ་བྲག་པའི་ཁྱད་པར་མ་ཕྱེད་ན་འདིར་བཤད་པའི་སྐྱོན་རྣམས་འབྱུང་གི།
ལེགས་པར་ཕྱེད་ན་ནི་སྐྱོན་དེ་དག་མི་འཇུག་གོ། གཞན་ཡང་གལ་ཏེ་ཚེ་སྔོན་མའི་བདག་དེ་ཉིད་ཚེ་འདིའི་དུས་ཀྱི་
128



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
བདག་ཏུ་འགྱུར་རོ་སྙམ་དུ། དེ་མི་འཐད་པར་ཐལ། དེ་ལྟར་དེ་གཉིས་ཀྱི་སྐབས་ཀྱི་ཕུང་པོ་གཉིས་ཀྱང་གཅིག་ཏུ་
འགྱུར་ན་དེ་མི་འཐད་པའི་ཕྱིར་ཏེ། ཚེ་སྔ་ཕྱིའི་ཉེ་བར་ལེན་པའི་ཕུང་པོ་གཉིས་རྒྱུ་དང་དུས་ཐ་དད་པའི་ཕྱིར།
ཉེ་བར་ལེན་པའི་ཕུང་པོ་ལས་མ་གཏོགས་པར་ཏེ་དེ་ལས་ངོ་བོ་ཐ་དད་པའི་ཁྱོད་ཀྱི་བདག་ནི་གང་ཞིག་ཡོད་པ་ཡིན་
ཏེ་མེད་དོ། ། ཉེ་བར་ལེན་པའི་ཕུང་པོ་མ་གཏོགས་པའི་བདག་ངོ་བོ་ཉིད་ཀྱིས་ཡོད་པ་མ་ཡིན་ནོ་ཞེས་བྱས་པའི་
ཚེ། ཉེ་བར་ལེན་པའི་ཕུང་པོ་ཉིད་བདག་ཏུ་ཡོད་པ་ཡིན་སྙམ་དེ་ལྟ་ན་ཁྱོད་ཀྱིས་བདག་ངོ་བོ་ཉིད་ཀྱིས་ཁས་བླངས་
པ་དེ་དོན་མེད་དེ། བདག་ནི་ཕུང་པོའི་རྣམ་གྲངས་ཙམ་དུ་ཁས་བླངས་པར་སོང་བས་བདག་ལོགས་སུ་འདོད་པ་
ནི་དོན་མེད་པའི་ཕྱིར། ཡང་ཉེ་བར་ལེན་པའི་ཕུང་པོ་ཉིད་བདག་དང་རང་བཞིན་གྱིས་གཅིག་ཉིད་མ་ཡིན་ཏེ།
ཡིན་ན་ཕུང་པོ་དེ་རྣམས་སྐད་ཅིག་རེ་རེ་ལ་འབྱུང་བ་དང་འཇིག་པ་ཡིན་པ་དེ་བཞིན་དུ་བདག་ཀྱང་དེ་ལྟར་གྱུར་ན་
དེ་ཡང་མི་རིགས་པའི་ཕྱིར། ཁྱོད་ཀྱིས་བདག་རང་བཞིན་གྱིས་མི་རྟག་པར་ཁས་བླངས་པས་རང་བཞིན་གྱིས་
གྲུབ་པ་ཕུང་པོ་ལྟར་སྐྱེ་འཇིག་ཅན་དུ་འདོད་ན་བདག་ཆད་པར་ཐལ་བར་འགྱུར་ཏེ། བདག་ཕུང་གཉིས་རང་
བཞིན་གྱིས་གྲུབ་ན་ནི་འབྲལ་མི་རུང་བའི་ཕྱིར་རོ། ། གལ་ཏེ་མི་འཇིག་པར་སྨྲ་ནའང་མི་རིགས་ཏེ། བདག་རྟག་
པ་ཉིད་དུ་ཐལ་བར་འགྱུར་བའི་ཕྱིར་རོ། ། གཞན་ཡང་ཉེ་བར་བླང་བར་བྱ་བ་དེ་ཇི་ལྟ་བུར་ན་ཉེ་བར་ལེན་པ་
པོའི་བད་ག་ཡིན་པར་འགྱུར་ཏེ། དེ་ལྟར་མི་རུང་བའི་ཕྱིར་ཏེ། ལས་དང་བྱེད་པ་པོ་གཅིག་ཏུ་འགྱུར་བའི་ཕྱིར།
གལ་ཏེ་ཕུང་པོ་ཙམ་ཞིག་བདག་མིན་ཡང་ཉེ་བར་ལེན་པའི་ཕུང་པོ་ལས་རང་བཞིན་གྱིས་ཐ་དད་པའི་བདག་ནི་
ཡོད་དོ་སྙམ་ན།དེ་ཡང་མི་འཐད་དེ། ལེན་པ་པོའི་བདག་ནི་ཉེ་བར་ལེན་པ་ལས་རང་བཞིན་གྱིས་གཞན་དུ་ཡོད་
པར་འཐད་པ་ཉིད་མ་ཡིན་པའི་ཕྱིར་ཏེ། གལ་ཏེ་དེ་གཉིས་རང་གི་ངོ་བོས་གཞན་དུ་གྲུབ་ན་ཉེ་བར་ལེན་པའི་ཕུང་
པོ་མེད་པར་ལེན་པ་པོའི་བདག་དེ་གཟུང་དུ་ཡོད་པར་རིགས་ན་གཟུང་དུ་མེད་པའི་ཕྱིར་རོ། ། གཉིས་པ་ནི།
དེ་ལྟར་ལེན་པ་ལས་གཞན་མིན། ། དེ་ནི་ཉེར་ལེན་ཉིད་ཀྱང་མིན། ། བདག་ནི་ཉེ་བར་ལེན་མེད་མིན། །
མེད་པ་ཉིད་དུའང་དེ་མ་ངེས། ། ཞེས་སོ། ༣ དེ་ལྟར་ཕུང་པོ་ལ་མ་བལྟོས་པར་བདག་བཟུང་དུ་མེད་པའི་ཕྱིར་
བདག་ནི་ཉེ་བར་ལེན་པ་ལས་རང་བཞིན་གྱིས་གཞན་པའང་མ་ཡིན་ལ། ལས་དང་བྱེད་པ་པོ་གཅིག་ཏུ་འགྱུར་
བའི་ཕྱིར་བདག་དེ་ནི་ཉེ་བར་ལེན་པའི་ཕུང་པོ་ཉིད་ཀྱང་མིན་ནོ། །བདག་ཏུ་གདགས་པའི་རྒྱུ་མེད་པར་ཐལ་
བའི་ཕྱིར་བདག་ནི་ཉེ་བར་ལེན་པ་ལ་བལྟོས་པ་མེད་པར་ཡོད་པའང་མིན་ནོ། ། འོན་ཀྱང་དེ་ནི་མེད་པ་ཉིད་
དུའང་མ་ངེས་ཏེ། ཕུང་པོ་ལ་བརྟེན་ནས་འདོགས་པའི་ཕྱིར་རོ། ། མོ་གཤམ་གྱི་བུ་ལྟར་བཏགས་པའང་མིན་ཏེ།
འདོགས་པའི་གཞི་ཐ་སྙད་དུ་ཡོད་མེད་མི་མཚུངས་པའི་ཕྱིར་རོ། ། གཉིས་པ་ནི། འདས་པའི་དུས་ན་མ་བྱུང་
129



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞེས། །བྱ་བ་དེ་ཡང་མི་འཐད་དོ། ། སྔོན་ཚེ་རྣམས་སུ་གང་བྱུང་བ། ། དེ་ལས་འདི་གཞན་མ་ཡིན་ནོ། །
གལ་ཏེ་འདི་ནི་ གཞན་གྱུར་ན། ། དེ་མེད་པར་ཡང་འབྱུང་བར་འགྱུར། ། དེ་བཞིན་དེ་ནི་གཞན་འགྱུར་
ཞིང་། ། དེ་མ་ཤི་བས་སྐྱེ་བར་འགྱུར། ། ཆད་དང་ལས་རྣམས་ཆུད་ཟ་དང་། ། གཞན་གྱིས་བྱས་པའི་ལས་
རྣམས་ནི། ། གཞན་གྱིས་སོ་སོར་མྱོང་བ་དང་། ། དེ་ལ་སོགས་པར་ཐལ་བར་འགྱུར། ། མ་བྱུང་པ་ལས་
འབྱུང་མིན་ཏེ། ། འདི་ལ་སྐྱོན་དུ་ཐལ་བར་འགྱུར། ། བདག་ནི་བྱས་པར་འགྱུར་བ་དང་། ། འབྱུང་བའང་
རྒྱུ་མེད་ཅན་དུ་འགྱུར། ། ཞེས་སོ། ། འདས་པའི་ཚེ་རབས་ཀྱི་དུས་སུ་སྔོན་བདག་གཏན་མ་བྱུང་ངོ་ཞེས་བྱ་བ་
དེ་ཡང་མི་འཐད་དེ། སྔོན་གྱི་ཚེ་སྟེ་དུས་རྣམས་སུ་གང་བྱུང་བའི་བདག་དེ་ལས་ཚེ་འདིའི་བདག་ནི་རྒྱུད་གཞན་དུ་
རང་བཞིན་གྱིས་གྲུབ་པ་མ་ཡིན་པའི་ཕྱིར་ཏེ། གལ་ཏེ་ཚེ་འདིའི་བདག་འདི་ནི་བདག་སྔོན་མ་ལས་གཞན་དུ་ངོ་
བོས་གྲུབ་པར་གྱུར་ན་དེ་སྔར་བདག་དེ་ལ་བལྟོས་པ་མེད་པར་འབྱུང་བར་འགྱུར་བ་དང་། བདག་སྔ་མ་དེ་ནི་རང་
གི་དུས་དེ་བཞིན་དུ་ཕྱི་མར་སྐྱེས་ནས་མ་འགགས་པར་གནས་པར་འགྱུར་བས་ཚེ་སྔ་མ་དེར་མ་ཤི་བར་ཡང་ཚེ་
འདིར་སྐྱེ་བར་འགྱུར་བའི་ཕྱིར། དང་བོ་དེ་ལྟར་བྱུང་ན་སྐྱོན་མང་དུ་ཡོད་དེ། བདག་སྔ་མ་དེ་རྒྱུན་ཆད་ན་ནི་
ལས་འབྲས་ཀྱི་རྟེན་ཆད་པ་དང༌། དེ་ཆད་ན་དེ་སྤྱོད་པ་པོ་ཡང་མེད་པས་ལས་རྣམས་ཀྱི་འབྲས་བུ་ཆུད་ཟ་བར་
འགྱུར་བའི་ཕྱིར་རོ། ། ཅི་སྟེ་བདག་སྔ་མས་བྱས་པའི་ལས་ཀྱི་འབྲས་བུ་ཕྱི་མས་ལོངས་སྤྱོད་པར་འདོད་ན་དེ་ཡང་
མི་འཐད་དེ། རང་བཞིན་གྱིས་གྲུབ་ན་བདག་སྔ་ཕྱི་རྣམས་བལྟོས་པར་མི་རུང་བས་ངོ་བོ་ཉིད་ཀྱིས་སོ་སོ་བར་
འགྱུར་བའི་ཕྱིར་དེ་ལྟར་ན་གཞན་གྱིས་བྱས་པའི་ལས་རྣམས་ཀྱི་འབྲས་བུ་ནི་རྒྱུད་གཞན་གྱིས་སོ་སོར་མྱོང་བ་དང་།
དེ་ལ་སོགས་པ་སྟེ་མ་བྱས་པ་དང་ཕྲད་པ་དང་བྱས་པ་ཆུད་ཟོས་པའི་སྐྱོན་རྣམས་བཟློག་ཏུ་མེད་པར་ཐལ་བར་
འགྱུར་བའི་ཕྱིར་རོ། །ཕྱི་མ་རང་བཞིན་གྱིས་གྲུབ་པའི་བདག་སྔ་མ་དེ་ཕྱི་མ་འདིར་སྐྱེས་ན་ནི་མི་འཐད་དེ། དེ་
ལངའོ་སྙམ་པའི་ཐ་སྙད་ཀྱི་གཞིའི་བདག་སྔར་མ་བྱུང་བར་ཕྱིས་འབྱུང་བར་འགྱུར་བའི་སྐྱོན་ཡོད་པའི་ཕྱིར།
བདག་ཙམ་ནི་སྔར་མ་བྱུང་བ་ལས་ཕྱིས་འབྱུང་པ་མ་ཡིན་ཏེ། དེ་ལྟར་འདོད་པ་འདི་ལ་སྐྱོན་དུ་ཐལ་བར་འགྱུར་
བའི་ཕྱིར། འདི་ལྟར་ཕྱི་མའི་བདག་དེ་ནི་བྱེད་པ་པོ་འབྲེལ་མེད་དོན་གཞན་གྱི་རྒྱུས་བྱས་པར་འགྱུར་ན་དེ་ནི་མི་
རིགས་པའི་ཕྱིར། སྐབས་འདིར་ཡང་ང་སྤྱི་ཙམ་དང་བྱེ་བྲག་པའི་ཁྱད་པར་མི་ཕྱེད་པ་ལ་སྐྱོན་དེ་དག་འཇུག་པ་སྔ་
མ་དང་འདྲ་སྟེ། ལྷས་བྱིན་གྱི་ཚེ་འདི་ཙམ་གྱི་བདག་དེ་ཚེ་སྔ་མར་མ་བྱུང་ཡང་དེའི་བདག་སྤྱི་ཙམ་སྔར་མ་བྱུང་
བའི་ཚེ་འདིར་གསར་དུ་འབྱུང་བ་ཡིན་ན། དེ་རྒྱུ་མེད་པ་ཅན་དུ་འགྱུར་བ་སོགས་ཀྱི་སྐྱོན་ཡོད་པའི་ཕྱིར། གཉིས་
པ་ནི། དེ་ལྟར་བདག་བྱུང་བདག་མ་བྱུང་། ། གཉིས་ཀ་གཉིས་ཀ་མ་ཡིན་པར། ། འདས་ལ་ལྟ་བ་གང་ཡིན་
130



༄༅། ། དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
པ། ། དེ་ནི་འཐད་པ་མ་ཡིན་ནོ། ། ཞེས་སོ། ། དེ་ལྟར་བདག་འདས་པའི་དུས་སུ་ན་བྱུང་བ་དང་བདག་དེའི་
དུས་སུ་མ་བྱུང་བའི་ངོ་བོ་སོ་སོ་བ་དང་། གཉིས་ཀ་ཚོགས་པ་དང་གཉིས་ཀ་ཚོགས་པ་མ་ཡིན་པའི་ངོ་བོར་རང་
བཞིན་གྱིས་གནས་པར་ལྟ་བ་གང་ཡིན་པ་དེ་འདས་པའི་མཐའ་ལ་ལྟ་བ་ཡིན་ལ་དེ་ནི་འཐད་པ་མ་ཡིན་ཏེ། ལྟ་བ་
དེ་རྣམས་ཀྱིས་ཇི་ལྟར་བཟུང་བ་ལྟར་གྱི་དོན་མེད་པའི་ཕྱིར་རོ། ། གཉིས་པ་ནི། མ་འོངས་དུས་གཞན་འབྱུང་
འགྱུར་དང་། ། འབྱུང་པར་མི་འགྱུར་ཞེས་བྱ་བར། ། ལྟ་བ་གང་ཡིན་དེ་དག་ནི། ། འདས་པའི་དུས་དང་
མཚུངས་པ་ཡིན། ། ཞེས་སོ། ། བདག་ནི་མ་འོངས་པའི་དུས་གཞན་ན་འབྱུང་བར་འགྱུར་བ་དང༌། དུས་
དེར་འབྱུང་བར་མི་འགྱུར་ཞེས་བྱ་བར་རང་བཞིན་གྱིས་གནས་པར་ལྟ་བ་གང་ཡིན་པ་ཕྱི་མའི་མཐའ་ལ་བརྟེན་པ་
དེ་དག་ཀྱང་ཆོས་ཅན། ཁྱོད་དགག་པར་བྱ་ཚུལ་ཡོད་དེ། སྔར་འདས་པའི་དུས་སུ་བྱུང་མ་བྱུང་དུ་ལྟ་བ་དགག་
པ་དང་མཚུངས་པ་ཡིན་པའི་ཕྱིར་ཏེ། དེ་ཡང་མ་འོངས་དུས་ན་འབྱུང་འགྱུར་ཞེས། བྱ་བ་འདི་ནི་འཐད་དེ།
ཞེས་སོགས་འདོན་པ་བསྒྱུར་བའི་ཚུལ་གྱིས་དགག་པར་བྱ་བ་ཡིན་པའི་ཕྱིར་རོ། ། གསུམ་པ་ལ་གཉིས། རྟག་མི་
རྟག་གི་ལྟ་བ་དང་པོ་གཉིས་དགག་པ་དང་། མཐར་ལྟ་བ་ཕྱི་མ་གཉིས་དགག་པའོ། ། དང་པོ་ནི། གལ་ཏེ་ལྷ་དེ་
མི་དེ་ནི། ། དེ་ལྟ་ན་ནི་རྟག་པར་འགྱུར། ། ལྷ་ནི་མ་སྐྱེས་ཉིད་འགྱུར་ཏེ། ། རྟག་པ་སྐྱེ་བ་མེད་ཕྱིར་རོ། །
གལ་ཏེ་ལྷ་ལས་མི་གཞན་ན། ། དེ་ལྟ་ན་ནི་མི་རྟག་འགྱུར། ། གལ་ཏེ་ལྷ་ལས་མི་གཞན་ན། ། རྒྱུད་ནི་འཐད་
པར་མི་འགྱུར་རོ། ། ཞེས་སོ། ། མིའི་འགྲོ་བ་ཁ་ཅིག་ལྷར་སྐྱེ་བ་ངོ་བོ་ཉིད་ཀྱིས་ཡོད་དོ་ཞེ་ན། དེ་ལྟར་ཡོད་ན་
གཉིས་ལས་མི་འདའ་བས་གལ་ཏེ་ཕྱིས་ཀྱི་ལྷ་དེ་སྔར་གྱི་མི་དེ་ཉིད་དང་ངོ་བོ་ཉིད་ཀྱིས་གཅིག་ན་མི་འཐད་དེ། དེ་
ལྟ་ན་ནི་མི་དེ་རྟག་པར་འགྱུར་བའི་ཕྱིར་ཏེ། དེ་ཡིན་ན་མིའི་སྐྱེ་བ་མ་དོར་བར་ལྷར་སྐྱེ་བ་ལེན་དགོས་པའི་ཕྱིར་
རོ། ། ལྷ་ནི་མ་སྐྱེས་པ་ཉིད་དུའང་ཡོད་པར་འགྱུར་ཏེ། རྟག་པ་ལ་སྐྱེ་བ་མེད་པའི་ཕྱིར་རོ། ། གལ་ཏེ་ལྷ་ལས་
མི་དེ་རང་བཞིན་གྱིས་གཞན་ཡིན་ན་ནི་མི་འཐད་དེ། དེ་ལྟ་ན་ནི་རྒྱུད་གཅིག་པར་མི་རུང་བས་སྔར་གྱི་མིའི་རྒྱུན་
མི་རྟག་པ་སྟེ་ཆད་པར་འགྱུར་བའི་ཕྱིར་རོ། །གལ་ཏེ་ལྷ་ལས་མི་རང་བཞིན་གྱིས་གཞན་ཡིན་ན་དེ་གཉིས་རྒྱུད་
གཅིག་ནི་འཐད་པར་མི་འགྱུར་བས་དེ་ཡང་རིགས་པ་མིན་ཏེ། རྒྱུད་སྔ་མ་ལས་ཕྱི་མ་རྗེས་སུ་འཇུག་པ་ཡོད་པའི་
ཕྱིར་རོ། ། དེས་ན་མཐའ་དེ་དག་ལ་དམིགས་ནས་འཇིག་རྟེན་རྟག་མི་རྟག་ཏུ་ལྟ་བ་ནི་མི་འཐད་དོ། ། གཉིས་
པ་ནི། གལ་ཏེ་ཕྱོགས་གཅིག་ལྷ་ཡིན་ལ། ། ཕྱོགས་གཅིག་མི་ནི་ཡིན་གྱུར་ན། ། རྟག་དང་མི་རྟག་འགྱུར་བ་
ཡིན། ། དེ་ཡང་རིགས་པ་མ་ཡིན་ནོ། ། གལ་ཏེ་རྟག་དང་མི་རྟག་པ། གཉིས་ཀ་འགྲུབ་པར་འགྱུར་ན་
ནི། ། རྟག་པ་མ་ཡིན་མི་རྟག་མིན། ། འགྲུབ་པར་འགྱུར་བ་འདོད་ལ་རག། གལ་ཏེ་གང་ཞིག་གང་ནས་
131



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གར། ། འོངས་ཤིང་གང་དུ་འགྲོ་འགྱུར་ན། ། དེ་ཕྱིར་འཁོར་བ་ཐོག་མེད་པར། ། འགྱུར་ན་དེ་ནི་ཡོད་མ་
ཡིན། ། གལ་ཏེ་རྟག་པ་འགའ་མེད་ན། ། མི་རྟག་གང་ཞིག་ཡིན་པར་འགྱུར། ། རྟག་པ་དང་ནི་མི་རྟག་
དང་། ། དེ་གཉིས་གསལ་བར་གྱུར་པའོ། ། ཞེས་སོ། ། གལ་ཏེ་ལུས་རིལ་པོ་རྟག་པ་དང་མི་རྟག་པའི་སྐྱོན་
མེད་དེ་ཕྱོགས་གཅིག་ནས་མིའི་ལུས་བཏང་ནས་ཕྱོགས་གཅིག་གིས་ལྷའི་ལུས་ལེན་པའོ་ཞེ་ན། གལ་ཏེ་མི་འདི་
ཕྱོགས་གཅིག་སྟེ་བདག་གི་ངོས་ནས་ལྷ་ཡིན་ལ་ཕྱོགས་གཅིག་སྟེ་ལུས་ཀྱི་ངོས་ནས་མི་ནི་ཡིན་པར་གྱུར་ན་དེ་ནི།
དེའི་ཚེ་ལྷའི་ཕྱོགས་གཅིག་ནས་མིའི་དུས་སུ་ཡང་གནས་པས་རྟག་པ་དང་མིའི་ཕྱོགས་གཅིག་ནི་ལྷའི་དུས་སུ་ཞིག་
པས་མི་རྟག་པར་འགྱུར་བ་ཡིན་པའི་ཕྱིར་དེ་ཡང་རིགས་པ་མ་ཡིན་ནོ། ། གལ་ཏེ་རྟག་པ་དང་མི་རྟག་པ་གཉིས་
ཀ་ངོ་བོས་གྲུབ་པར་གྱུར་ན་ནི། རྟོག་པ་ཡང་མ་ཡིན་མི་རྟག་པ་ཡང་མ་ཡིན་པ་ངོ་བོས་གྲུབ་པར་འགྱུར་བ་འདོད་
ལ་རག་ན་དེ་ནི་མི་འཐད་དེ། བཀག་ཟིན་པའི་ཕྱིར། གལ་ཏེ་འཁོར་བ་པོ་རྟག་པ་འགའ་ཡང་མེད་ན་དེས་སྐྱེ་བ་
ལེན་པའི་ཚེ་ཕུང་པོ་སྔ་མ་མི་འདོར་པའི་མི་རྟག་པ་གང་ཞིག་ཡིན་པར་འགྱུར་ཏེ་མེད་དོ། ། དེའི་ཕྱིར་རྟག་པ་
དང་མི་རྟག་པ་གཉིས་ཀ་ཚོགས་པ་དང་རྟག་མི་རྟག་དེ་གཉིས་ཀ་བསལ་བར་གྱུར་པ་སྟེ་གཉིས་ཀ་ཡིན་པ་ཡང་ངོ་བོ་
ཉིད་ཀྱིས་ག་ལ་ཡོད་དེ། རྟག་མི་རྟག་གཉིས་ཀ་སོ་སོ་བ་ཡང་རང་བཞིན་གྱིས་མེད་པའི་ཕྱིར་རོ། ། དེས་ན་
མཐའ་དེ་དག་ལ་ལྟ་བ་ཡང་མི་འཐད་དོ། ། བཞི་བ་ལ་གཉིས། མཐའ་དང་ལྡན་མི་ལྡན་གྱི་མཐར་ལྟ་བ་དང་
དང་པོ་གཉིས་དགག་པ་དང་
། མཐར་ལྟ་བ་ཕྱི་མ་གཉིས་དགག་པའོ། དང་པོ་ནི། གལ་ཏེ་འཇིག་རྟེན་མཐའ་
ཡོད་ན། ། འཇིག་རྟེན་ཕ་རོལ་ཇི་ལྟར་འགྱུར། གལ་ཏེ་འཇིག་རྟེན་མཐའ་མེད་ན། ། འཇིག་རྟེན་ཕ་རོལ་
ཇི་ལྟར་འགྱུར། །གང་ཕྱིར་ཕུང་པོ་རྣམས་ཀྱི་རྒྱུན། ། འདི་ནི་མར་མེའི་འོད་དང་མཚུངས། ། དེ་ཕྱིར་
མཐའ་ཡོད་ཉིད་དང་ནི། ། མཐའ་མེད་ཉིད་ཀྱང་མི་རིགས་སོ། ། གལ་ཏེ་སྔ་མ་འཇིག་འགྱུར་ཞིང་། ། ཕུང་
པོ་འདི་ལ་བརྟེན་བྱས་ན། ། ཕུང་པོ་དེ་ནི་མི་འབྱུང་ན། ། དེས་ནི་འཇིག་རྟེན་མཐའ་ཡོད་འགྱུར། ། གལ་ཏེ་
སྔ་མ་མི་འཇིག་ཅིང་། ། ཕུང་པོ་འདི་ལ་བརྟེན་བྱས་ནས། ། ཕུང་པོ་དེ་ནི་མི་འབྱུང་ན། ། དེས་ན་འཇིག་རྟེན་
མཐའ་མེད་འགྱུར། ། ཞེས་སོ། ། གལ་ཏེ་སེམས་ཅན་གྱི་འཇིག་རྟེན་གྱི་ཚེ་འདིའི་མཇུག་ཏུ་ཞིག་ནས་ཕྱིས་
སེམས་ཅན་འབྱུང་བ་མེད་པའི་མཐའ་ཡོད་ན་སེམས་ཅན་གྱི་འཇིག་རྟེན་ཕ་རོལ་ཡོད་པར་ཇི་ལྟར་འགྱུར་ཏེ།
འཇིག་རྟེན་ཕ་རོལ་ནི་ཡོད་པས་དེ་ལྟ་བུའི་མཐའ་ཡོད་པ་མི་འཐད་པའི་ཕྱིར་རོ། ། ཅི་སྟེ་སེམས་ཅན་གྱི་འཇིག་
རྟེན་ཚེ་འདིའི་མཇུག་ཏུ་མཐའ་སྟེ་ཞིག་པ་མེད་ན་འཇིག་རྟེན་ཕ་རོལ་ཡོད་པར་ཇི་ལྟར་འགྱུར་ཏེ། ཚེ་འདིའི་
སེམས་ཅན་མ་ཤི་བར་ཕྱི་མར་སྐྱེ་བ་མེད་པའི་ཕྱིར་རོ། ། དེའི་ཕྱིར་དེ་ལྟ་བུའི་མཐའ་མེད་པ་ཡང་མི་འཐད་
132



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
དོ། ། གང་གི་ཕྱིར་ཕུང་པོ་རྣམས་ཀྱི་རྒྱུན་ནི་རྒྱུ་འབྲས་སུ་འབྲེལ་ནས་བར་མ་ཆད་པར་འཇུག་ཅིང་སྐད་ཅིག་རེ་རེ་
བཞིན་འཇིག་པ་འདི་ནི་ཆོས་ཅན། རྒྱུན་ལྡན་ཡིན་ཏེ། མར་མེའི་འོད་དང་མཚུངས་པར་འཇུག་པ་དེའི་ཕྱིར་
ཞེས་པའི་ཚུལ་གྱིས་སེམས་ཅན་གྱི་འཇིག་རྟེན་ཚེ་འདིའི་མཐར་ཞིག་ནས་ཕྱིས་མེད་པའི་མཐའ་ཡོད་པ་ཉིད་དང་།
ཚེ་འདིའི་མཇུག་ཏུ་ཞིག་པའི་མཐའ་མེད་ཉིད་ཀྱང་མི་རིགས་སོ། ། ཇི་ལྟར་ཞེ་ན་གལ་ཏེ་སྔ་མ་མིའི་ཕུང་པོ་འཇིག་
པར་འགྱུར་ཞིང་མིའི་ཕུང་པོ་འདི་ལ་བརྟེན་པར་བྱས་ནས་ལྷའི་འགྲོ་བའི་ཕུང་པོ་ཕྱི་མ་དེ་ནི་མི་འབྱུང་ན། རྒྱུ་
མཚན་དེས་ན་སྙིང་པོ་ཟད་པའི་མར་མེ་ལྟར་སེམས་ཅན་གྱི་འཇིག་རྟེན་མཐའ་ཡོད་པར་འགྱུར་ན་ནི་དེ་མི་འཐད་
དེ། སྔ་མ་ལ་བརྟེན་ནས་ཕྱི་མའི་ལུས་འབྱུང་བའི་ཕྱིར་རོ། ། དེས་ན་དེ་ལྟ་བུའི་མཐའ་ཡོད་པ་ཡང་མ་ཡིན་
ནོ། ། གལ་ཏེ་མིའི་ཕུང་པོ་སྔ་མ་ཚེ་འདིའི་མཐར་མི་འཇིག་ཅིང་མིའི་ཕུང་པོ་འདི་ལ་བརྟེན་པར་བྱས་ནས་ལྷའི་
ཕུང་པོ་ཕྱི་མ་དེ་ནི་མི་འབྱུང་ན། དེས་ན་རང་གི་ངོ་བོ་ལས་ཉམས་པས་འཇིག་རྟེན་ཞིག་པའི་མཐའ་མེད་པར་
འགྱུར་ན་དེ་མི་འཐད་དེ། ཕུང་པོ་སྔ་མ་འཇིག་ཅིང་ཕུང་པོ་ཕྱི་མ་སྐྱེ་བའི་ཕྱིར་རོ། ། དེས་ན་དེ་ལྟ་བུའི་མཐའ་
མེད་པ་ཡང་མི་འཐད་དོ། ༈ གཉིས་པ་ནི། གལ་ཏེ་ཕྱོགས་གཅིག་མཐའ་ཡོད་ལ། །ཕྱོགས་གཅིག་མཐའ་ནི་
མེད་འགྱུར་ན། ། འཇིག་རྟེན་མཐའ་ཡོད་མཐའ་མེད་ཀྱང་འགྱུར། ། དེ་ཡང་རིགས་པ་མ་ཡིན་ནོ། ། ཅི་ལྟ་
བུར་ན་ཉེར་ལེན་པོའི། ། ཕྱོགས་གཅིག་རྣམ་པར་འཇིག་འགྱུར་ལ། ། ཕྱོགས་གཅིག་རྣམ་པར་འཇིག་མི་
འགྱུར། ། དེ་ལྟ་བ་ནི་མི་རིགས་སོ། ། ཇི་ལྟ་བུར་ན་ཉེར་བླང་བའི། ། ཕྱོགས་གཅིག་རྣམ་པར་འཇིག་འགྱུར་
ལ། །ཕྱོགས་གཅིག་རྣམ་པར་འཇིག་མི་འགྱུར། ། དེ་ལྟར་དེ་ཡང་མི་རིགས་སོ། ། གལ་ཏེ་མཐའ་ཡོད་
མཐའ་མེད་པ། གཉིས་ཀ་འགྲུབ་པར་འགྱུར་ན་ནི། ། མཐའ་ཡོད་མ་ཡིན་མཐའ་མེད་མིན། ། འགྲུབ་པར་
འགྱུར་བ་འདོད་ལ་རག།ཅེས་སོ། །གལ་ཏེ་སེམས་ཅན་གྱི་འཇིག་རྟེན་འདིའི་ཕྱོགས་གཅིག་མཐའ་ཡོད་པ་སྟེ་
འཇིག་ལ། ཕྱོགས་གཅིག་མཐའ་ནི་མེད་པ་སྟེ་མི་འཇིག་པར་ཕྱི་མར་འགྲོ་བར་འགྱུར་ན་འཇིག་རྟེན་མཐའ་ཡོད་
དང་མཐའ་མེད་གཉིས་ཀར་འགྱུར་ན་དེ་ཡང་རིགས་པ་མ་ཡིན་ཏེ། འགལ་བའི་ཕྱིར་རོ། ། གལ་ཏེ་ཕྱོགས་
གཅིག་འཇིག་ཅིང་ཕྱོགས་གཅིག་མི་འཇིག་པ་ཇི་ལྟར་མི་རིགས་ཞེ་ན། འོ་ན་དེ་འདྲ་བ་དེ་བདག་གམ་ཕུང་པོ་གང་
ལ་རྟོག་པ་གྲང་། དང་པོ་མི་རིགས་ཏེ། ཇི་ལྟ་བུར་ན་ཉེ་བར་ལེན་པ་པོའི་བདག་གི་ཕྱོགས་གཅིག་རྣམ་པར་
འཇིག་པར་འགྱུར་ལ། དེའི་ཕྱོགས་གཅིག་རྣམ་པར་འཇིག་པར་མི་འགྱུར་བའི་འཐད་པ་གང་ཡང་མེད་པའི་ཕྱིར།
དེའི་ཕྱིར་དེ་ལྟར་རྟོག་ན་ནི་མི་རིགས་སོ། ། ཕྱོགས་གཉིས་པ་ལྟར་ནའང་མི་རིགས་ཏེ། ཇི་ལྟ་བུར་ན་ཉེ་བར་
བླང་བར་བྱ་བ་ཕུང་པོའི་ཕྱོགས་གཅིག་ནི་རྣམ་པར་འཇིག་པར་འགྱུར་ལ། ཕྱོགས་གཅིག་ནི་རྣམ་པར་འཇིག་
133



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་མི་འགྱུར་བའི་འཐད་པ་འགའ་ཡང་མེད་པའི་ཕྱིར། དེས་ན་དེ་ལྟར་རྟོག་པ་དེ་ཡང་མི་རིགས་སོ། ། གལ་
ཏེ་འཇིག་རྟེན་མཐའ་ཡོད་པ་དང་མཐའ་མེད་པ་གཉིས་ཀ་གྲུབ་པར་འགྱུར་ན་ནི་རེ་རེ་ནས་བཀག་པའི་མཐའ་
ཡོད་པ་མ་ཡིན་ཞིང་། མཐའ་མེད་ཀྱང་མིན་པ་འགྲུབ་པར་འགྱུར་བ་འདོད་ལ་རག་ན་ནི་དེ་ཡང་མི་རིགས་ཏེ།
དགག་བྱ་རང་བཞིན་གྱིས་མེད་ན་དེ་བཀག་པ་རང་བཞིན་གྱིས་ཡོད་པ་མི་འགྲུབ་པའི་ཕྱིར་རོ། ། གཉིས་པ་ནི།
ཡང་ན་དངོས་པོ་ཐམས་ཅད་དག།སྟོང་ཕྱིར་རྟག་ལ་སོགས་ལྟ་ན། ། གང་དང་གང་དུ་གང་ལ་ནི། ། ཅི་ལས་
ཀུན་ཏུ་འབྱུང་བར་འགྱུར། ། ཞེས་སོ། ། ཡང་ལྟ་བ་དེ་དག་གིས་བཟུང་བ་ལྟར་གྱི་དོན་ཐ་སྙད་དུ་མེད་པར་མ་
ཟད། དངོས་པོ་ཐམས་ཅད་དག་ནི་རྟེན་ཅིང་འབྲེལ་བར་འབྱུང་བ་ཡིན་པའི་གཏན་ཚིགས་ཀྱིས་རང་བཞིན་གྱིས་
ཡོད་པར་སྟོང་པར་བསྟན་པ་དེའི་ཕྱིར་རྟག་པ་ལ་སོགས་ཀྱིས་བསྡུས་པ་མི་རྟག་པ་དང་རྟག་མི་རྟག་གཉིས་ཀ་མ་
ཡིན་པ་ལ་སོགས་པར་ལྟ་བ་གང་དག་དང༌། ཡུལ་གང་དུ་དམིགས་ནས་ལྟ་རྣམས་འབྱུང་བའི་དམིགས་པ་དང་།
གང་གི་རྒྱུད་ལ་ནི་ལྟ་བ་རྣམས་འབྱུང་བའི་གང་ཟག་གམ་ཕུང་པོ་དང་། རྒྱུ་མཚན་ཅི་ལས་ལྟ་བ་རྣམས་ཀུན་ཏུ་
འབྱུང་བར་འགྱུར་བ་རྣམས་ཀྱང་རང་བཞིན་གྱིས་སྟོང་སྟེ། དེ་དག་དངོས་པོའི་ཁོངས་སུ་འདུ་བའི་ཕྱིར་ཁྱབ་པ་
ཡོད་དེ། དངོས་པོ་རྣམས་རང་བཞིན་གྱིས་སྟོང་པར་སྔར་རིགས་པས་རྒྱས་པར་གཏན་ལ་ཕབ་ཟིན་པའི་ཕྱིར་
རོ། །གཉིས་པ་ནི། ས་ལུ་ལྗང་པའི་མདོ་དྲངས་པ་ལྟ་བུ་སྟེ། འདིར་མ་དྲངས་ཀྱང་མདོ་གཞན་ནས་དེ་ལྟར་
འགྱུར་བ་རྣམས་ཀྱི་དོན་ཡང་གཏན་ལ་འབེབས་པ་ཡིན་པས། དེ་དག་ཀྱང་འདིར་དྲངས་པའི་ཁོངས་སུ་བསྡུ་
བར་འོས་ཤིང༌། སྔར་བཤད་པ་རྣམས་ལའང་དེ་ལྟར་ཤེས་པར་བྱའོ། ། གསུམ་པ་ནི། ལྟ་བ་བརྟག་པ་ཞེས་བྱ་
བ་རབ་ཏུ་བྱེད་པ་ཉི་ཤུ་རྩ་བདུན་པའི་རྣམ་བཤད་དོ། །
༈གསུམ་པ་དེ་ལྟར་སྟོན་པའི་བཀའ་དྲིན་དྲན་པའི་ཕྱག་ནི།གང་གིས་ཐུགས་བརྩེ་ཉེར་བཟུང་ནས། ། ལྟ་
བ་ཐམས་ཅད་སྤང་བའི་ཕྱིར། ། དམ་པའི་ཆོས་ནི་སྟོན་མཛད་པའི། ། གོའུ་ཏམ་དེ་ལ་ཕྱག་འཚལ་ལོ། །
ཞེས་གསུངས་པ་སྟེ། གང་གིས་སྟོན་པར་མཛད་པའི་སྟོན་པ་བླ་ན་མེད་པ་དེ་ལ་ཕྱག་འཚལ་ལོ་ཞེས་སྦྱོར། གོང་
བསྟན་པ་ནི་དམ་པའི་ཆོས་སོ། ། ཀུན་སློང་ཅི་ལྟ་བུ་ནི་ཐུགས་བརྩེ་བ་ཆེན་པོས་ཉེ་བར་བཟུང་བའི་སྒོ་ནས་
སོ། ། དགོས་པ་གང་ན་བདག་གཉིས་སུ་མཚན་མར་འཛིན་པའི་ལྟ་བ་ཐམས་ཅད་སྤང་པའི་ཕྱིར་དུའོ། ། དེ་
ཡང་དབུ་མ་འཇུག་པ་ལས། བསྟན་བཅོས་ལས་དཔྱད་རྩོད་ལ་ཆགས་པའི་ཕྱིར། ། མོ་མཛད་རྣམ་གྲོལ་ཕྱིར་ནི་
དེ་ཉིད་བསྟན། ། ཞེས་གསུངས་པ་དང་འདྲའོ། ། གོའུ་ཏམ་ནི་དྲང་སྲོང་གོའུ་ཏ་མའི་རིགས་སུ་འཁྲུངས་པའི་
སྒོ་ནས་ཏེ་རིགས་མཆོག་ཅེས་པའོ། ། ཚིགས་བཅད་འདི་ནི་རབ་བྱེད་ཉེར་བདུན་པར་གཏོགས་ཀྱང་སྔར་རྟེན་
134



༄༅། །དབུ་བ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས། །
འབྱུང་གི་དོན་རང་བཞིན་མེད་པའི་དོན་དུ་བཤད་པ་ཐམས་ཅད་ཀྱང་སྟོན་པས་བསྟན་པའི་རྗེས་སུ་འབྲང་པ་ཡིན་
པས་སྟོན་པའི་བཀའ་དྲིན་དུ་དགོངས་ནས་ཕྱག་འཚལ་བ་ཡིན་པའི་ཕྱིར་ལོགས་སུ་བཤད་པ་ཙམ་མོ། ། གསུམ་
པ་མཇུག་བསྡུ་བ་ནི། དབུ་མའི་རྩ་བའི་ཚིག་ལེའུར་བྱས་པ་ཤེས་རབ་ཅེས་བྱ་བ། ཐེག་པ་ཆེན་པོའི་ཆོས་མངོན་
པར་རྣམ་པར་བཞག་པ་དོན་དམ་པའི་དེ་ཁོ་ན་ཉིད་ཀྱི་དོན་ཡང་དག་པར་སྟོན་པ། ཡུམ་གྱི་མདོ་ལ་སོགས་པའི་
ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ཏེ་དོན་གསལ་བར་བྱེད་པ་སློབ་དཔོན་བདག་ཉིད་ཆེན་པོ་འཕགས་པ་ཀླུ་
སྒྲུབ་མི་འཕྲོགས་པའི་མཁྱེན་རབ་དང་ཐུགས་རྗེར་ལྡན་པ། དེ་བཞིན་གཤེགས་པའི་ཐེག་པ་བླ་ན་མེད་པའི་ཚུལ་
རབ་ཏུ་གསལ་བར་བྱེད་པར་ལུང་བསྟན་པ་རབ་ཏུ་དགའ་བའི་ས་བསྒྲུབས་ནས་ཕྱིས་བདེ་བ་ཅན་གྱི་ཞིང་དུ་
གཤེགས་པ། མ་འོངས་པ་ན་འཇིག་རྟེན་གྱི་ཁམས་དང་བའི་འོད་ཅེས་བྱ་བར་དེ་བཞིན་གཤེགས་པ་ཡེ་ཤེས་
འབྱུང་གནས་འོད་ཅེས་བྱ་བར་འགྱུར་བས་མཛད་པ་རྫོགས་སོ། ། ཇི་ལྟར་བསྒྱུར་བ་ནི། དབང་ཕྱུག་ཆེན་པོའི་
མངའ་བདག་རྒྱལ་པོ་ཆེན་པོ་དཔལ་ལྷ་བཙན་པོའི་བཀའ་ལུང་གིས། རྒྱ་གར་གྱི་མཁན་པོ་དབུ་མ་པ་ཛྷ་ན་གཏྟ་སྟེ་
ཡེ་ཤེས་སྙིང་པོ་དང་། བོད་ཀྱི་ལོ་ཙཱ་བ་དགེ་སློང་ཅོག་རོ་ཀླུའི་རྒྱལ་མཚན་གྱིས་རྒྱ་སྐད་ལས་བོད་དུ་བསྒྱུར་ཞིང་
ཚིག་དོན་ལ་ཞུ་ཆེན་བགྱིས་པའོ། ། འདི་ལ་རབ་བྱེད་ཉི་ཤུ་རྩ་བདུན། ཤོ་ལོ་ཀ་ནི་བཞི་བརྒྱ་བཞི་བཅུ་རྩ་དགུ་
ཡོད་ཅིང་། བམ་པོ་ནི་ཕྱེད་དང་གཉིས་སུ་བྱས་སོ། ། སླད་ཀྱི་གྲོང་ཁྱེར་དཔེ་མེད་ཀྱི་པཎྜི་ཏ་བི་དྱ་ཧ་སུ་མ་ཏིའི་
ཞལ་སྔ་ནས་བོད་ཀྱི་ལོ་ཙཱ་བ་ཤཱཀྱའི་དགེ་སློང་ཉི་མ་གྲགས་ཀྱིས་འགྲེལ་པ་དང་བསྟུན་ནས་ཤིན་ཏུ་ལེགས་པར་
བཅོས་སོ། །རྒྱལ་བས་གསུངས་པའི་རྟེན་འབྲེལ་ཟབ་མོའི་ཚུལ། ། ཇི་བཞིན་འགྲེལ་མཛད་ཀླུ་སྒྲུབ་ཡབ་སྲས་
ཏེ། ། དེ་ཡི་དགོངས་པ་ཇི་བཞིན་གསལ་མཛད་པ། ། ཀུན་མཁྱེན་ཙོང་ཁ་པ་ལས་གཞན་ན་སུ། ། ཟླ་མེད་བླ་
མ་དེ་ཡི་དགོངས་འགྲེལ་དང་། ། རང་གི་ཡིད་ལ་བག་ཆགས་འཇོག་པའི་ཕྱིར། ། ཚུལ་འདིར་འབད་མོད་ཉེས་
པར་བཤད་པ་གང་། ། ཀླུ་སྒྲུབ་བླ་མ་མཆོག་ལ་བཟོད་པར་གསོལ། ། ལེགས་པར་བཤད་ལས་ཐོབ་པའི་རྣམ་
དཀར་དགེས། ། སྐྱེ་ཀུན་འཇམ་དབྱངས་བླ་མས་རྗེས་བཟུང་སྟེ། ། ཟབ་དོན་ཉམས་སུ་ལེན་པའི་རྣམ་དཔྱོད་
ཀྱིས། ། རྒྱལ་བའི་དམ་ཆོས་མ་ལུས་འཛིན་པར་ཤོག།
ཅེས་དབུ་མ་རྩ་བ་ཤེས་རབ་ཀྱི་རྣམ་བཤད་རིགས་པའི་རྒྱ་མཚོར་འཇུག་པའི་གྲུ་གཟིངས་ཞེས་བྱ་བ་འདི་
ཡང་། ཅོ་ནེའི་ཕྱོགས་འདིར་བསྟན་པའི་མངའ་བདག་ཏུ་གྱུར་པ། མདོ་སྔགས་ཀུན་དང་ཁྱད་པར་དུ་ཀླུ་སྒྲུབ་
ལུགས་ཀྱི་ཟབ་མོའི་དོན་ལ་ཤིན་ཏུ་མོས་ཤིང་ལེགས་པར་མཁྱེན་པའི་ཤེས་རབ་ཀྱི་སྤྱན་དང་ལྡན་པ་ཀོའུ་ཐི་ནང་སོ་
ཡིས་ཞལ་སྔ་ནས་ཀྱིས་མདོ་སྔགས་ཀྱི་ཆོས་ཚུལ་སྤྱི་དང་། ཀླུ་སྒྲུབ་དང་རྗེའི་ལུགས་ཀྱི་མདོ་སྔགས་གཉིས་ཀྱི་བཤད་
135



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྲོལ་རྣམས་དར་ཞིང་རྒྱས་པའི་ཆེད་དུ་དགོངས་པ་འགྲེལ་བའི་བསྟན་བཅོས་རྩོམས་ཤིག་ཅེས་བསྐུལ་བ་དང་།
རང་ཉིད་ཀྱིས་ཀྱང་དད་པས་ཀུན་ནས་བསླངས་ཏེ། རྗེའི་དགོངས་པ་དང་མཐུན་པར་ཤཱཀྱའི་དགེ་སློང་གྲགས་པ་
བཤད་སྒྲུབ་ཅེས་བྱ་བས་ཅོ་ནེའི་དགོན་ཉིད་དུ་སྦྱར་བའི་ཡི་གེ་པ་ནི་བློ་བཟང་དོན་གྲུབ་བོ། །
ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་
ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་
ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་
ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་
རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་
ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་
གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་
ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱི་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་
རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་
ཉིད་ཀྱི་ཆོས་མཛོད་དུ་བཞུགས་སུ་གསོལ་པའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་
ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་ རྣམ་ རྩེན་ཀུན་དགའི་མེ་ ཏོག་ ཕྱོགས་ མཐར་
རྒྱས། ། མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་
བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག། ། ། སརྦ་མངྒ་ལཾ། །། །
136



༄༅། །འདུལ་གཞུང་རྒྱ་མཚོའི་དགོངས་དོན་སྙིང་པོ་བསྡུས་པ་
ཡིད་བཞིན་ནོར་བུ་ཞེས་བྱ་བ་བཞུགས་སོ། །
རབ་འབྱམས་ཚོགས་གཉིས་ཆུ་གཏེར་ལས་འཐོན་སྤངས་རྟོགས་ཆ་ཤས་ཀུན་ནས་རྫོགས། ། དམིགས་
མེད་ཐུགས་རྗེའི་བསིལ་ཟེར་རབ་འཕྲོ་ཕན་དང་བདེ་བའི་པདྨོ་འཛུམ། ། ཡོངས་དག་ཡེ་ཤེས་སྣང་བ་རབ་
གསལ་ཤེས་བྱའི་མཁའ་ལ་བགྲོད་པ་ཅན། ། ཐུབ་དབང་རྒྱུ་སྐར་རྒྱལ་པོ་གང་དེ་ལྷར་བཅས་འགྲོ་བའི་གཏན་གྱི་
སྐྱབས། ། འདུལ་གཞུང་རྒྱ་མཚོའི་འཇིངས་ལ་གནས་བཅས་ཤིང་། ། དགག་སྒྲུབ་དཔྱོད་པའི་ཕུད་སྒྲ་དྲག་ཏུ་
སྒྲོགས། ། བླ་ མེད་ གདེངས་ ཀ་ མཆོག་ གིས་ མཛེས་གྱུར་པ། ། བཤེས་ གཉེན་ ཀླུ་ ཡི་ དབང་པོ་རྣམས་ལ་
འདུད། ། རབ་ཡངས་ལེགས་བཤད་མཁའ་ལ་རབ་རྒྱུ་ཞིང་། །ཐུབ་བསྟན་པད་ཚལ་བཞད་པའི་དཔལ་ཡོན་
ཅན། ། དོན་བཟང་འོད་སྟོང་འགྱེད་པའི་ཉི་མ་ཞིག། རྣམ་དཔྱོད་མགྱོགས་འགྲོའི་ཤུགས་ཀྱིས་འདྲེན་པར་
བྱ། ། །
དེ་ལ་འདིའི་འདུལ་བའི་སྡེ་སྣོད་ཀྱི་དོན་བསྡུས་ཏེ་འཆད་པ་ལ་གཉིས། སྔོན་དུ་འགྲོ་བ་སྤྱིའི་རྣམ་གཞག་
དང་། སྐབས་སུ་བབས་པའི་གཞུང་དོན་བཤད་པའོ། ། དང་པོ་ནི། འོ་སྐོལ་གྱི་སྟོན་པ་ཤཱཀྱའི་རྒྱལ་པོ་དེ་ཉིད་
ཀྱིས་དང་པོར་བྱང་ཆུབ་མཆོག་ ཏུ་སེམས་བསྐྱེད། བར་དུ་བསྐལ་བ་གྲངས་མེད་གསུམ་དུ་ཚོགས་བསགས།
མཐར་མངོན་པར་རྫོགས་པར་སངས་རྒྱུས་པ་ཞེས་བྱ་བ་ཡིན་ཏེ། སྔོན་རྫ་མཁན་གྱི་ཁྱེའུ་སྣང་བྱེད་དུ་གྱུར་པའི་ཚེ་
སངས་རྒྱས་ཤཱཀྱ་ཐུབ་པ་ཆེན་པོའི་དྲུང་དུ་བྱང་ཆུབ་མཆོག་ཏུ་སེམས་བསྐྱེད། སངས་རྒྱས་འོད་ཟེར་གྱི་ཕུང་པོ་
ཆེན་པོ་ནས་རིན་ཆེན་གཙུག་ཏོར་ཅན་གྱི་བར་སངས་རྒྱས་བདུན་ཁྲི་ལྔ་སྟོང་ལ་གྲངས་མེད་དང་པོའི་ཚོགས་
བསགས། སངས་རྒྱས་དཀོན་མཆོག་ཡན་ལག་ནས་མར་མེ་མཛད་ཀྱི་བར་སངས་རྒྱས་བདུན་ཁྲི་དྲུག་སྟོང་ལ་
གྲངས་མེད་གཉིས་པའི་ཚོགས་བསགས། དེ་ནས་བཟུང་སྟེ་སངས་རྒྱས་རྣམ་གཟིགས་ཀྱི་བར་སངས་རྒྱས་བདུན་
ཁྲི་བདུན་སྟོང་ལ་གྲངས་མེད་གསུམ་པའི་ཚོགས་བསགས་ནས་རྡོ་རྗེ་གདན་དུ་མངོན་པར་རྫོགས་པར་སངས་རྒྱས་
པའི་ཕྱིར་ཏེ། དེ་སྐད་དུ་ཡང་མཛོད་ལས། རྣམ་གཟིགས་མར་མེ་རིན་ཆེན་གཙུག།།གྲངས་མེད་གསུམ་གྱི་ཐ་མར་
137



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་། ། དང་པོ་ཤཱཀྱ་ཐུབ་པ་ཡིན། ། ཞེས་གསུངས་པའི་ཕྱིར། དེ་ནི་ཐེག་པ་འོག་མ་དང་ཐུན་མོང་བའི་
དབང་དུ་བྱས་པ་ཡིན་ལ། ཐེག་ཆེན་ཐུན་མོང་མ་ཡིན་པའི་ལུགས་འདི་ལྟར་ཡིན་ཏེ།ས་དང་པོ་ཚུན་ཆད་དུ་གྲངས་
མེད་དང་པོ་དང་། ས་གཉིས་པ་ནས་བདུན་པའི་བར་ལ་གྲངས་མེད་གཉིས་པ་དང་། དག་པ་ས་གསུམ་གྱི་
གནས་སྐབས་སུ་གྲངས་མེད་གསུམ་པའི་ཚོགས་རྫོགས་པར་མཛད་ནས་འོག་མིན་དུ་ལོངས་སྤྱོད་རྫོགས་པའི་སྐུར་
སངས་རྒྱས་ཏེ། དགའ་ལྡན་དུ་དམ་པ་ཏོག་དཀར་པོར་སྤྲུལ་ནས་འཛམ་བུའི་གླིང་དུ་མཛད་པ་བཅུ་གཉིས་ཀྱི་
ཚུལ་དུ་བསྟན་པའི་ཕྱིར་ཏེ། ལང་གཤེགས་ལས། འོག་མིན་གནས་མཆོག་ཉམས་དགའ་བར། །ཡང་དག་
རྫོགས་སངས་དེར་སངས་རྒྱས། ། སྤྲུལ་པ་པོ་གཅིག་འདིར་སངས་རྒྱས། ། ཞེས་དང་། རྒྱུད་བླ་མ་ལས།
ཆོས་ཀྱི་སྐུ་ལས་མ་གཡོས་པར། ། སྤྲུལ་པའི་རང་བཞིན་སྣ་ཚོགས་ཀྱིས། ། ཞེས་སོགས་གསུངས་པའི་ཕྱིར།
སངས་རྒྱས་པའི་དུས་སོགས་ལ་བཞེད་པ་མི་མཐུན་པ་ཡོད་ཀྱང་འདི་ལྟར་བྱ་སྟེ། འོ་སྐོལ་གྱི་སྟོན་པ་དེ་ཉིད་ལྕགས་
སྤྲེལ་གྱི་ལོ་ལ་སྐུ་བལྟམས་ནས་ལོ་ཉེར་དགུའི་བར་ཁབ་ཏུ་བཞུགས། དེ་ནས་ས་བྱི་ལ་རབ་ཏུ་བྱུང་སྟེ་ལོ་དྲུག་དཀའ་
བ་སྤྱད། ལོ་སོ་ལྔ་བཞེས་པའི་ཤིང་རྟ་ལ་སངས་རྒྱས་ནས་ལོ་དེར་བདེན་བཞིའི་ཆོས་འཁོར་བསྐོར་ཏེ། དགུང་ལོ་
གྱ་གཅིག་པ་ལྕགས་འབྲུག་གི་ལོ་ལ་མྱ་ངན་ལས་འདའ་ཚུལ་བསྟན་པ་ནི་བཻ་དཀར་ལྟར་རིགས་པའི་ཕྱིར། དེ་ལྟར་
མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བརྒྱད་ཁྲི་བཞི་སྟོང་རིམ་པར་བསྐོར་ཞིང་། དེ་དག་གི་
ནང་ནས་བརྗོད་བྱའི་ངོས་ནས་ཕུལ་དུ་བྱུང་བ་ནི་འདུལ་བའི་སྡེ་སྣོད་རིན་པོ་ཆེ་འདི་ཉིད་ཡིན་ཏེ། འདིས་ངོ་བོའི་
སྒོ་ནས་བསྟན་པའི་གོ་ཆོད་པར་མ་ཟད། བརྗོད་དོན་བསླབ་བྱའི་གནས་རྣམས་གསལ་བར་སྟོན་པའི་ཆ་ནས་
སྟོན་པའི་དོད་ཐུབ་ལྟ་བུ་ཡང་ཡིན་པའི་ཕྱིར་ཏེ། དེ་སྐད་དུའང་
། རྒྱལ་བ་སྟོན་པ་དེ་ཡི་དམ་ཆོས་ནི། ། མདོ་
དང་ཆོས་མངོན་ཡིན་གསུང་འདུལ་བ་ནི། ། སྟོན་དང་བསྟན་པ་དངོས་ཡིན་དེ་ཡི་ཕྱིར། ། གཉིས་གྱུར་ཕྱག་
བྱས་སངས་རྒྱས་ཁྱོད་གཅིག་བཞིན། ། ཞེས་གསུངས་པའི་ཕྱིར། དེ་ལྟ་བུའི་འདུལ་བའི་མདོ་དེ་ལ་གཉིས་ཡོད་
དེ། རྩ་བའི་མདོ་དང་། དེའི་བཤད་པའི་མདོ་གཉིས་ཡོད་པའི་ཕྱིར། དང་པོ་ཡོད་དེ། དགེ་སློང་ཕའི་སོ་ཐར་
གྱི་མདོ་དང་། མའི་སོ་ཐར་གྱི་མདོ་གཉིས་ཡོད་པའི་ཕྱིརགཉིས་པ་གྲུབ་སྟེ། རྣམ་འབྱེད། གཞི། ཕྲན་
ཚིགས། གཞུང་དམ་པ་རྣམས་སུ་ཡོད་པའི་ཕྱིར། དེར་ཐལ། རྣམ་འབྱེད་ཀྱིས་སོ་ཐར་གྱི་མདོའི་དངོས་བསྟན་
གྱི་ཆ་གཙོ་བོར་གཏན་ལ་འབེབས། ལུང་གཞིས་དེའི་ཤུགས་བསྟན་གྱི་ཆ་གཙོ་བོར་གཏན་ལ་འབེབས། ཕྲག་
ཚེགས་ཀྱིས་དེའི་ཁ་སྐོང་གི་ཆ་གཙོ་བོར་གཏན་ལ་འབེབས། གཞུང་དམ་པས་དེ་ལ་དོགས་གཅོད་ཀྱི་ཆ་གཙོ་བོར་
གཏན་ལ་འབེབས་པར་བྱེད་པའི་ཕྱིར། ཕྱོགས་མཐུན་གྱི་མདོ་དེ་ལ་ཡང་དུ་མ་ཡོད་དེ། དགེ་སློང་ལ་རབ་ཏུ་
138



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
གཅེས་པའི་མདོ། ཚུལ་ཁྲིམས་ཡང་དག་པར་ལྡན་པའི་མདོ། ལྟུང་བ་སྡེ་ལྔའི་དགེ་མི་དགེ་བསྟན་པའི་མདོ།
ཚུལ་ཁྲིམས་འཆལ་བའི་རྣམ་སྨིན་ལྕི་བར་བསྟན་པའི་མདོ། འཁར་གསེལ་གྱི་མདོ་སོགས་དུ་མ་ཡོད་པའི་ཕྱིར།
དེ་དག་གི་དགོངས་འགྲེལ་གྱི་བསྟན་བཅོས་ཀྱང་མང་དུ་ཡོད་དེ། ཚིག་འགྲེལ་དང་། དོན་འགྲེལ་དུ་མ་ཡོད་པའི་
ཕྱིར། དང་པོ་གྲུབ་སྟེ། རྩ་བའི་ལུང་གི་ཚིག་འགྲེལ་དང་། བཤད་པའི་ལུང་གི་ཚིག་འགྲེལ་གཉིས་ཡོད་པའི་
ཕྱིར། དང་པོ་ཡོད་དེ། དྲི་མེད་བཤེས་གཉེན་གྱིས་མཛད་པའི་བམ་པོ་ལྔ་བཅུ་པ། དཔའ་བོས་མཛད་པའི་
འགྲེལ་པ་བམ་པོ་ཉེར་བདུན་པ། ཁྱད་པར་བཤེས་གཉེན་གྱིས་མཛད་པའི་སོ་ཐར་བསྡུས་འགྲེལ་རྣམས་ཡོད་པའི་
ཕྱིར། གཉིས་པ་གྲུབ་སྟེ། དུལ་བ་ལྷས་མཛད་པའི་འགྲེལ་པ། དགེ་ལེགས་བཤེས་གཉེན་གྱིས་མཛད་པའི་
འགྲེལ་པ། ཚུལ་ཁྲིམས་བསྐྱངས་ཀྱིས་མཛད་པའི་འགྲེལ་པ་རྣམས་སུ་ཡོད་པའི་ཕྱིར། གཉིས་པ་དོན་གྱི་འགྲེལ་
པ་དེ་ལ་ཡང་དུ་མ་ཡོད་དེ། བྱེ་བྲག་བཤད་མཛོད་ཆེན་པོའི་ནང་ཚན་གྱི་འདུལ་བ་བྱེ་བྲག་ཏུ་བཤད་པ། ལུང་སྡེ་
བཞིའི་དགོངས་པ་གཏན་ལ་འབེབས་པའི་སློབ་དཔོན་ཡོན་ཏན་འོད་ཀྱིས་མཛད་པའི་མདོ་རྩ་བ། དེས་མཛད་
པའི་མདོ་རྩའི་རང་འགྲེལ། ཀརྨ་ཤ་ཏམ། ས་ག་ལྷས་མཛད་པའི་མེ་ཏོག་འཕྲེང་རྒྱུད། ཤཱཀྱ་འོད་ཀྱིས་མཛད་
པའི་སུམ་བརྒྱ་བ། རང་འགྲེལ་འོད་ལྡན།ཆོས་ཀྱི་བཤེས་གཉེན་གྱིས་མཛད་པའི་རྒྱ་ཆེར་འགྲེལ་སོགས་མང་དུ་
ཡོད་པའི་ཕྱིར། འོ་ན་འདིར་དེ་རྣམས་ཀྱི་ནང་ནས་གང་གི་རྗེས་སུ་འབྲང་ཞེ་ན། འདུལ་བ་མདོ་རྩ་བའི་རྗེས་སུ་
འབྲངས་ནས་འཆད་པར་བྱེད་པ་ཡིན་ཏེ། འདི་ཉིད་བརྗོད་བྱའི་སྒོ་ནས་འགྲེལ་པ་གཞན་ལས་ཁྱད་པར་འཕགས་
པའི་ཕྱིར། གཉིས་པ་སྐབས་སུ་བབས་པའི་གཞུང་དོན་རིམ་པར་འཆད་པ་ལ་བཞི་ཡོད་དེ། མཚན་གྱི་དོན།
འགྱུར་གྱི་ཕྱག གཞུང་གི་དོན། མཇུག་གི་དོན་རྣམས་སུ་ཡོད་པའི་ཕྱིར། དང་པོ་ཡོད་དེ། ལེགས་སྦྱར་གྱི་
སྐད་དུ། བི་ནཱ་ཡ་སཱུ་ཏཱ་ཞེས་འབྱུང་ལ། དེ་ཉིད་བོད་སྐད་དུ་བསྒྱུར་ན། འདུལ་བའི་མདོ་ཞེས་བྱ་བར་འགྱུར་
པའི་ཕྱིར། འདི་ཆོས་ཅན། ཁྱོད་ལ་དེ་སྐད་བརྗོད་པའི་རྒྱུ་མཚན་ཡོད་དེ། བརྗོད་བྱའི་དབང་དུ་བྱས་ནས་སྤོང་
བདུན་འཁོར་བཅས་ཀྱི་ཚུལ་ཁྲིམས་སྟོན་ཅིང་རྗོད་བྱེད་ཀྱི་དབང་དུ་བྱས་ན། འདུལ་བ་ལུང་སྡེ་བཞིའི་དོན་ཚིག་
རྣམས་མདོར་བསྡུས་ནས་སྟོན་པས་ན། དེ་ལྟར་དུ་བརྗོད་པའི་ཕྱིར། གཉིས་པ་ཡོད་དེ། ཐམས་ཅད་མཁྱེན་པ་
ལ་ཕྱག་འཚལ་ལོ་ཞེས་འབྱུང་བའི་ཕྱིར། དེ་ལྟར་མཆོད་བརྗོད་མཛད་པ་ལ་ཆོས་ཅན། དགོས་པ་ཡོད་དེ།
འདུལ་བའི་བཅས་མཚམས་ཕྲ་ཞིང་ཕྲ་བ་རྣམས་ཐམས་ཅད་མཁྱེན་པ་ཁོ་ནའི་མངོན་སུམ་གྱི་ཡུལ་ཡིན་པས་ན་དེ་
ལ་མཆོད་བརྗོད་མཛད་པའི་ཕྱིར། གསུམ་པ་ལ་གསུམ། དགོས་སོགས་ཆོས་ཀྱི་ཁྱད་པར་དང་། གཞུང་དོན་
དངོས་བཤད་པ་དང་། འཕྲོས་དོན་བཤད་པའོ། ། དང་པོ་ལ་དུ་མ་ཡོད་དེ། དགོས་འབྲེལ་ངག་གི་དགོས་
139



༄༅། ༈ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། {
སོགས་ཆོས་བཞི་དང༌། བསྟན་བཅོས་ལུས་ཀྱི་དགོས་སོགས་བཞི་ཡོད་པའི་ཕྱིར། དང་པོ་ཡོད་དེ། བསྟན་
བཅོས་ལུས་ཀྱི་དགོས་སོགས་ཆོས་བཞི་པོ་དེ་དགོས་འབྲེལ་ངག་གི་བརྗོད་བྱ། ངག་དེ་ལ་བརྟེན་ནས་བསྟན་
བཅོས་འདིར་དགོས་སོགས་ཆོས་བཞི་ཡོད་པར་རྟོགས་པ་དེའི་དགོས་པ། དགོས་པ་དེ་ལ་བརྟེན་ནས་བསྟན་
བཅོས་འདི་ལ་ཐོས་སོགས་ཀྱིས་འཇུག་པ་དེའི་ཉིང་དགོས། ཉིང་དགོས་དགོས་པ་དེ་བརྗོད་བྱ་དེ་དག་འདི་ལ་
འབྲེལ་བ་དེ། འདིའི་ཆོས་བཞིའི་ནང་ཚན་གྱི་འབྲེལ་པ་ཡིན་པའི་ཕྱིར། གཉིས་པ་ཡོད་དེ། སྤོང་བདུན་འཁོར་
བཅས་ཀྱིས་བསྡུས་པའི་སོ་ཐར་གྱི་ཚུལ་ཁྲིམས་དེ། བསྟན་བཅོས་ལུས་ཀྱི་བརྗོད་བྱ། བསྟན་བཅོས་འདི་ལ་
བརྟེན་པའི་གདུལ་བྱས་བརྗོད་བྱ་དེ་རྟོགས་པ་དགོས་པ། བརྗོད་བྱ་སྤོང་བདུན་གྱི་ཚུལ་ཁྲིམས་ཉམས་སུ་བླངས་
པ་ལ་བརྟེན་ནས་ལྷག་མེད་མྱང་འདས་ཐོབ་པ་དང་ཐོབ་པའི་མྱང་འདས་དེ་ཉིང་དགོས། ཆོས་གསུམ་ཕྱི་མ་སྔ་མ་
ལའབྲེལ་པ་དེ། དེའི་ནང་ཚན་གྱི་འགྲེལ་པ་ཡིན་པའི་ཕྱིར། ཆོས་བཞི་པོ་འདིར་བསྟན་ཚུལ་ཡོད་དེ། ངེས་
པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ་ཞེས་པའི་ཚིག་ཟུར་གྱི་ངེས་པར་འབྱུང་བ་ཞེས་པས་ཉིང་དགོས་
དང་། ཚུལ་ཁྲིམས་ཞེས་པས་བརྗོད་བྱ་གཉིས་དངོས་སུ་བསྟན་ནས།དབང་དུ་བྱས་ཏེ་ཞེས་པའི་ཚིག་གིས་དགོས་
པ་དང་འབྲེལ་བ་དོན་གྱིས་བསྟན་པའི་ཕྱིར། དེ་སྐད་དུ་ཡང་རྒྱ་ཆེར་འགྲེལ་ལས། བརྗོད་པར་བྱ་བ་དང་དགོས་
པ་ཡང་དགོས་པ་ནི་ཚུལ་ཁྲིམས་དང་ངེས་པར་འབྱུང་བའི་ཚིག་གཉིས་ཀྱི་གོ་རིམ་བཞིན་དུ་དངོས་སུ་བསྟན་ལ།
དགོས་པ་དང་འབྲེལ་བ་ནི་ཤུགས་ལ་བསྟན་ཏེ། ཞེས་གསུངས་པའི་ཕྱིར། ཁ་ཅིག ཚུལ་ཁྲིམས་དེ། སྐབས་
འདིར་དངོས་སུ་བསྟན་པའི་ཚུལ་ཁྲིམས་ཡིན་ཟེར་ན། དེ་ནི་མི་འཐད་དེ། འདིའི་དངོས་བསྟན་གྱི་ཚུལ་ཁྲིམས་
ཡིན་ན། ངེས་འབྱུང་གི་ཚུལ་ཁྲིམས་ཡིན་དགོས་པའི་ཕྱིར། དེར་ཐལ། ངེས་པར་འབྱུང་བའི་ཚུལ་ཁྲིམས་ཞེས་
གསུངས་པའི་ཕྱིར། གཞན་ཡང་དེ་མི་འཐད་དེ། ཚུལ་ཁྲིམས་དེ་ལ་ངེས་འབྱུང་གི་ཚུལ་ཁྲིམས། ལེགས་སྨོན།
འཇིགས་སྐྱོབས་ཀྱི་ཚུལ་ཁྲིམས་རྣམས་སུ་ཡོད་པའི་ཕྱིར། ཁ་ཅིག འདིའི་དངོས་བསྟན་གྱི་ཚུལ་ཁྲིམས་ཡིན་ན།
སྤོང་བདུན་གྱི་ཚུལ་ཁྲིམས་ཡིན་པས་ཁྱབ་ཟེར་ན་ནི་མི་འཐད་དེ། འདིའི་དངོས་བསྟན་གྱི་ཚུལ་ཁྲིམས་ཡིན་ན།
སྤོང་བདུན་ཚང་བའི་ཚུལ་ཁྲིམས་ཡིན་མི་དགོས་པའི་ཕྱིར། དེར་ཐལ། དེ་ལ་ལུགས་ངག་རེ་རེ་བའི་ཁ་ན་མ་ཐོ་
བ་སྤོང་བའི་ཚུལ་ཁྲིམས་ཡོད་པའི་ཕྱིར། དེར་ཐལ། དེ་ལ་ལུས་ཀྱི་གསུམ་དང་། ངག་གི་བཞི་སོ་སོར་སྤོང་པའི་
ཚུལ་ཁྲིམས་ཡོད་པའི་ཕྱིར། སྔ་མ་ལ་མ་ཁྱབ་སྟེ་སྲོག་གཅོད་སོགས་རེ་རེ་སྤོང་བའི་ཚུལ་ཁྲིམས་ཡིན་ན། སྤང་བྱ་
གཞན་ཀུན་སྤོང་བའི་ཚུལ་ཁྲིམས་ཡིན་པས་མ་ཁྱབ་པའི་ཕྱིར། དཔྱད་དོ། ། རང་རེས་འདིའི་དངོས་བསྟན་གྱི་
ཚུལ་ཁྲིམས་དེ་སྤོང་བདུན་འཁོར་བཅས་ཀྱི་ཚུལ་ཁྲིམས་ཡིན་བྱས་པ་ལ།ཁོ་ན་རེ། དེ་མི་འཐད་དེ། དེ་ལ་སྤོང་
140



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བདུན་འཁོར་བཅས་ཀྱི་ཚུལ་ཁྲིམས་མ་ཡིན་པ་ཡོད་པའི་ཕྱིར། ཟེར་ན། མ་ཁྱབ། ཁ་ཅིག ལྷག་མེད་མྱང་
འདས་དེ། འདིའི་ཉིང་དགོས་ཡིན་ཟེར་ན། དེ་ཡང་མི་འཐད་དེ། དེ་བསྟན་བཅོས་འདིའི་ཚིག་དོན་ལ་རག་མ་
ལས་པའི་ཕྱིར། དེར་ཐལ། བསྟན་བཅོས་འདི་མ་བརྩམས་པའི་གོང་དུའང་དེ་ཡོད་པའི་ཕྱིར་ཟེར། འོ་ན།
བསྟན་བཅོས་འདིས་ལུས་ངག་གི་སྤོང་བདུན་འཁོར་དང་བཅས་པའི་སོ་ཐར་གྱི་ཚུལ་ཁྲིམས་བརྗོད་བྱར་བྱེད་ན།
སོ་ཐར་གྱི་སྡོམ་པའི་རྣམ་གཞག་ཏུ་ཇི་ལྟ་བུ་ཡིན་ཞེ་ན། དེ་ཡང་ཡོད་དེ། དབྱེ་བ། བསྡུ་བ། མཚན་ཉིད།
རྣམ་གྲངས། སྒྲ་དོན། རྒྱུ། རྐྱེན། འབྲས་བུ། ངོ་བོ། གནས་ཚུལ། བྱེད་ལས་དང་བཅས་པ་བཅུ་གཅིག་
ཡོད་པའི་ཕྱིར། དང་པོ་དབྱེ་བ་བརྒྱད་ཡོད་དེ། དགེ་སློང་ཕ་མའི་སྡོམ་པ་གཉིས། དགེ་སློབ་མའི་སྡོམ་པ།
དགེ་ཚུལ་ཕ་མའི་སྡོམ་པ་གཉིས། དགེ་བསྙེན་ཕ་མའི་སྡོམ་པ་གཉིས། བསྙེན་གནས་ཀྱི་སྡོམ་པ་སྟེ་བརྒྱད་ཡོད་
པའི་ཕྱིར། དེ་སྐད་དུའང་། མཛོད་ལས། སོ་སོ་ཐར་ཅེས་བྱ་རྣམ་བརྒྱད། ། ཅེས་གསུངས་པའི་ཕྱིར། འོ་ན།
དགེ་བསྙེན་སོགས་ལ་ཕ་མ་གཉིས་སུ་ཕྱེ་ནས། བསྙེན་གནས་ལ་དེ་ལྟར་མི་འབྱེད་པའི་རྒྱུ་མཚན་ཅི་ཡིན་ཞེ་ན།
ཡོད་དེ། བསྙེན་གནས་ཀྱི་སྡོམ་པ་དེ་ཉིན་ཞག་གཅིག་པའི་མཐར་ཅན་གྱི་སྡོམ་པ་ཡིན་པས་ན། དེ་ལྟར་མ་ཕྱེ་
བའི་ཕྱིར། ཁ་ཅིག བསྙེན་གནས་ཀྱི་སྡོམ་པ་དེ་ཉིན་ཞག་གཅིག་ལས་མི་སྡོད་པའི་རྒྱུ་མཚན་གྱིས་ཡིན་ཟེར་ན་ནི་
མི་འཐད་དེ། དེ་ནི་ཇི་སྲིད་སྡོམ་པ་གཞན་གནས་ཀྱི་བར་དེ་སྲིད་དུ་གནས་པའི་ཕྱིར། དེར་ཐལ། དགེ་སློང་ཕ་
མ་འབྱུང་བའི་དུས་སུ་བསྙེན་གནས་པའང་འབྱུང་རིགས་པའི་ཕྱིར། ཁ་ཅིག། དགེ་སློང་གིས་བསྙེན་གནས་ཀྱི་
སྡོམ་པ་ལེན་རིགས་པར་ཐལ། དེས་སྨྱུང་གནས་ཀྱི་སྡོམ་པ་ལེན་རིགས་པའི་ཕྱིར། ཁྱབ་སྟེ། དེ་གཉིས་ཀྱི་སྤང་
བྱའི་གཙོ་བོའི་གྲངས་མཚུངས་པའི་ཕྱིར་ན་མ་ཁྱབ། རྟགས་སྔ་མ་དེར་ཐལ། དེས་དེ་བླངས་པས་གསོ་སྦྱོང་གི་
ཚུལ་དུ་འགྲོ་བའི་ཕྱིར། འདོད་མི་ནུས་ཏེ། དགེ་སློང་དེ་བླངས་ན་རང་གི་སྡོམ་པ་གཏོང་པར་འགྱུར་པའི་ཕྱིར།
དེར་ཐལ། དགེ་སློང་གིས་ཁྱིམ་པར་ཁས་བླངས་ན། དགེ་སློང་གི་སྡོམ་པ་གཏོང་པའི་ཕྱིར། གཉིས་པ་བསྡུ་བའི་
ཚུལ་ཡོད་དེ། རྫས་རིགས་དང་རྟེན་གྱི་སྒོ་ནས་བསྡུ་བ་གཉིས་ཡོད་པའི་ཕྱིར། དང་པོ་ཡོད་དེ། དགེ་སློང་ཕ་
མའི་སྡོམ་པ་རྫས་རིགས་གཅིག དགེ་ཚུལ་ཕ་མ་དང་དགེ་སློབ་མའི་སྡོམ་པ་རྫས་རིགས་གཅིག དགེ་བསྙེན་ཕ་
མའི་སྡོམ་པ་རྫས་རིགས་གཅིག་ཏུ་འདུ་བའི་ཕྱིར་ཏེ། རྟེན་གྱི་སྒོ་ནས་གཉིས་སུ་འདུ་སྟེ། རབ་བྱུང་གི་སྡོམ་པ་
དང་ཁྱིམ་པའི་ཕྱོགས་ཀྱི་སྡོམ་པ་གཉིས་སུ་འདུ་བའི་ཕྱིར། དེར་ཐལ། དགེ་བསྙེན་ཕ་མ་གཉིས་དང་བསྙེན་
གནས་ཀྱི་སྡོམ་པ་གསུམ་ཁྱིམ་པའི་ཕྱོགས་ཀྱི་སྡོམ་པ་དང་། གཞན་ལྔ་རབ་བྱུང་ཕྱོགས་ཀྱི་སྡོམ་པ་ཡིན་པའི་ཕྱིར།
རབ་བྱུང་གི་རྒྱུད་ཀྱི་སྡོམ་པ་ཡིན་ན། རབ་བྱུང་གི་སྡོམ་པ་ཡིན་པས་མ་ཁྱབ་སྟེ། ཚིག་གསུམ་རིམ་གྱིས་མནོས་
141



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་དགེ་སློང་གི་རྒྱུད་ལ་ཁྱིམ་པའི་ཕྱོགས་ཀྱི་སྡོམ་པ་ཡོད་པའི་ཕྱིར། དེར་ཐལ། དེའི་རྒྱུད་ལ་དགེ་བསྙེན་གྱི་སྡོམ་
པའི་ཕྱོགས་ཡོད་པའི་ཕྱིར། ཁོ་ན་རེ། དགེ་སློང་གི་རྒྱུད་ལ་ཁྱིམ་པའི་སྡོམ་པ་ཡོད་པར་ཐལ། དེའི་རྒྱུད་ལ་ཁྱིམ་
པའི་ཕྱོགས་ཀྱི་སྡོམ་པ་ཡོད་པའི་ཕྱིར། ཟེར་ན། ཁ་ཅིག་མ་ཁྱབ་གསུང་། རེ་ཞིག་འདོད་བྱས་པ་ལ། དེ་མི་
འཐད་པར་ཐལ། དེ་ཁྱིམ་པ་མ་ཡིན་པའི་ཕྱིར་ཟེར་ན། མ་ཁྱབ་བོ་སྙམ། གསུམ་པ་མཚན་ཉིད་ཡོད་དེ། ངེས་
འབྱུང་གི་བསམ་པས་ཟིན་པའི་སྒོ་ནས་འདོད་པའི་སས་བསྡུས་པའི་དགེ་བ་གཟུགས་ཅན་པ་གང་ཞིག འཆལ་
ཚུལ་གྱི་གཉེན་པོར་གྱུར་པའི་སྡོམ་པ་དེ། སོ་ཐར་གྱི་སྡོམ་པའི་མཚན་ཉིད་ཡིན་པའི་ཕྱིར། ཁོ་ན་རེ། དེ་ནི་མི་
འཐད་དེ། བཅས་ལྡན་དགེ་སློང་གི་རྒྱུད་ཀྱི་སྤོང་སེམས་ས་བོན་དང་བཅས་པ་སོ་ཐར་གྱི་སྡོམ་པ་ཡིན་པའི་ཕྱིར།
དེར་ཐལ། འདུལ་བ་རྒྱ་མཚོའི་སྙིང་པོ་ལས། སྤོང་བའི་སེམས་པ་རྒྱུན་ཆགས་པ། །ས་བོན་དང་བཅས་ཡིན་
ནོ་ཞེས། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་མདོ་སྡེ་བ་ཡན་ཆད་ཀྱིས་འདོད་ཚུལ་གྱི་
དབང་དུ་བྱས་པ་ཡིན་པའི་ཕྱིར། བཞི་པ་རྣམ་གྲངས་ཡོད་དེ། མཛོད་ལས། ཚུལ་ཁྲིམས་དང་ནི་ལེགས་སྤྱད་
དང༌། །ལས་དང་སྡོམ་པ་ཞེས་བྱའོ། ། ཞེས་གསུངས་པ་ལྟར། མིང་གི་རྣམ་གྲངས་ཡིན་པའི་ཕྱིར། ལྔ་པ་སྒྲ་
དོན་ཡོད་དེ། སོ་ཐར་གྱི་སྐད་དོད་དུ། པྲ་ཏི་མོཀྵ་ཞེས་འབྱུང་བའི་པྲ་ཏི་ནི་སོ་སོ་དང་པོ་ལ་འཇུག་ཅིང་། མོཀ་
ནི་ཐར་པ་ལ་འཇུག་པས། དང་པོའི་དབང་དུ་བྱས་ན་སྡོམ་པ་དེ་དག་སྲུང་བ་པོ་སོ་སོ་ནས་འཁོར་བ་ལས་ཐར་
བར་འགྱུར་བ་དང་། ཕྱི་མའི་དབང་དུ་བྱས་ན།སྡོམ་མིན་ལས་དང་པོར་ཐར་བའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། ཕྱི་མ་ལྟར་ན། སོ་ཐར་གྱི་སྡོམ་པ་ཡིན་ན། སོ་ཐར་ཡིན་པས་མ་ཁྱབ་སྟེ། སོ་ཐར་གྱི་སྡོམ་པ་སྐད་
ཅིག་དང་པོ་ནི། སོ་ཐར་དང་སོ་ཐར་གྱི་སྡོམ་པ་གཉིས་ཀ་ཡིན་ཀྱང་། སྐད་ཅིག་གཉིས་པ་ཕན་སོ་ཐར་མ་ཡིན་
པའི་ཕྱིར་ཏེ། དེ་དག་སྡིག་པ་ལས་དང་པོར་ཐར་བ་མ་ཡིན་པའི་ཕྱིར། དེ་ལྟར་མཛོད་འགྲེལ་ལས། སྡོམ་པ་
ཡང་དག་པར་བླངས་པའི་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་དང་པོ་དག་ནི་སོ་སོ་ཐར་བ་ཞེས་
བྱ་སྟེ། དེས་སྡིག་པ་ལས་སོ་སོར་ཐར་བའི་ཕྱིར། སྐད་ཅིག་གཉིས་ལ་སོགས་པ་ནི་སོ་སོ་ཐར་བའི་སྡོམ་པ་ཁོ་ན་
ཡིན་གྱི། སོ་སོ་ཐར་བ་ནི་མ་ཡིན་ནོ་ཞེས་གསུངས་པའི་ཕྱིར། དྲུག་པ་རྒྱུ་ཡོད་དེ། རྒྱུ་དྲུག་གི་ནང་ནས་ཀུན་
འགྲོའི་རྒྱུ་དང་། མཚུངས་ལྡན་དང་། རྣམ་སྨིན་གྱི་རྒྱུ་ལས་མི་སྐྱེ་ཡང་། ལྷན་ཅིག་འབྱུང་བ་དང་། སྐལ་མཉམ་
དང་། བྱེད་རྒྱུ་ལས་སྐྱེ་བའི་ཕྱིར། ཕྱི་མ་དེར་ཐལ། ལྷན་ཅིག་འབྱུང་བའི་རྒྱུ་ལས་སྐྱེ་བ་གང་ཞིག སྐལ་མཉམ་
གྱི་རྒྱུ་ལས་ཀྱང་སྐྱེ། བྱེད་རྒྱུ་ལས་ཀྱང་སྐྱེ་བའི་ཕྱིར། དང་པོ་གྲུབ་སྟེ། རང་འདུས་བྱས་སུ་མཚོན་པའི་སྐྱེ་འཇིག་
གནས་གསུམ་ལས་སྐྱེ་བའི་ཕྱིར། གཉིས་པ་གྲུབ་སྟེ། རང་དང་རིགས་གཅིག་པའི་དགེ་བ་ལས་སྐྱེ་བའི་ཕྱིར།
142



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
གསུམ་པ་གྲུབ་སྟེ། རྣམ་པར་རིག་བྱེད་དང་། འབྱུང་བ་དང་། ཀུན་སློང་ལས་ཀྱང་སྐྱེ་བའི་ཕྱིར། དང་པོ་གྲུབ་
སྟེ། མཁན་སློབ་ཀྱི་རྣམ་པར་རིག་བྱེད་ལས་སྐྱེ་བའི་ཕྱིར། གཉིས་པ་གྲུབ་སྟེ། འབྱུང་འགྱུར་གྱི་གཟུགས་ཡིན་
པའི་ཕྱིར། གསུམ་པ་གྲུབ་སྟེ། རྒྱུའི་ཀུན་སློང་ལས་སྐྱེ། དུས་ཀྱི་ཀུན་སློང་ལས་ཀྱང་སྐྱེ་བའི་ཕྱིར། དང་པོ་གྲུབ་
སྟེ། སྡོམ་པ་ལེན་འདོད། ཐོབ་འདོད། ངེས་པ་ལྔ་བྲལ། ངེས་འབྱུང་གི་བསམ་པ་ལས་ཀྱང་སྐྱེ་བའི་ཕྱིར། ཕྱི་
མ་དེར་ཐལ། ངེས་འབྱུང་བསམ་པས་རྒྱུ་བྱས་ནས། ། ཞེས་གསུངས་པའི་ཕྱིར། ངེས་པ་ལྔ་བྲལ་གྱི་བསམ་པ་
ལས་སྐྱེ་སྟེ། ཡན་ལག་ངེས་པ། ཡུལ་ངེས་པ། སེམས་ཅན་ངེས་པ། དུས་ངེས་པ། ཚེ་ངེས་པ་སྟེ་ངེས་པ་ལྔ་
དང་བྲལ་བའི་བསམ་པ་ལས་སྐྱེ་བའི་ཕྱིར། གཉིས་པ་གྲུབ་སྟེ། དུས་ཀྱི་ཀུན་སློང་སྡོམ་པ་སྐྱེ་ཁ་མའི་དགེ་སེམས་
ལས་སྐྱེ་བའི་ཕྱིར། བདུན་པ་རྐྱེན་ཡོད་དེ། སོ་ཐར་གྱི་སྡོམ་པ་དེ་རྐྱེན་བཞིའི་ནང་ནས་དམིགས་རྐྱེན་དང་དེ་མ་
ཐག་རྐྱེན་ལས་མི་སྐྱེ་ཡང་རྒྱུ་རྐྱེན་དང་བདག་རྐྱེན་ལས་སྐྱེ་བའི་ཕྱིར་ཏེ། སྐལ་མཉམ་གྱི་རྒྱུ་དང་བྱེད་རྒྱུ་ལས་སྐྱེ་པའི་
ཕྱིར། བརྒྱད་པ་འབྲས་བུ་གང་ཡིན་པ་ཡོད་དེ། དེ་འབྲས་བུ་ལྔའི་ནང་ནས་བྲལ་བའི་འབྲས་བུ་དང་རྣམ་སྨིན་གྱི་
འབྲས་བུ་མ་ཡིན་ཡང་། བདག་འབྲས། རྒྱུ་མཐུན་གྱི་འབྲས་བུ། སྐྱེས་བུ་བྱེད་པའི་འབྲས་བུ་གསུམ་ཀ་ཡིན་
པའི་ཕྱིར། བདག་འབྲས་ཡིན་ཏེ། བྱེད་རྒྱུ་ལས་སྐྱེ་བའི་ཕྱིར། རྒྱུ་མཐུན་གྱི་འབྲས་བུ་ཡིན་ཏེ། སྐལ་མཉམ་གྱི་
རྒྱུ་ལས་སྐྱེ་བའི་ཕྱིར། སྐྱེས་བུ་བྱེད་པའི་འབྲས་བུ་ཡིན་ཏེ། ལྷན་ཅིག་འབྱུང་བའི་རྒྱུ་ལས་སྐྱེ་བའི་ཕྱིར། དགུ་པ་
ངོ་བོའི་ཁྱད་པར་ཡོད་དེ། བྱེ་བྲག་སྨྲ་བའི་ལུགས་འདིར་གཟུགས་ཅན་དུ་འདོད། མདོ་སྡེ་པ་དང་དབུ་སེམས་
གཉིས་ཀས་ཀྱང་སྤོང་སེམས་ས་བོན་དང་བཅས་པ་ལ་འདོད་པའི་ཕྱིར། དང་པོ་གྲུབ་སྟེ། སོ་ཐར་གྱི་སྡོམ་པ་དེ་
རྣམ་པར་རིག་བྱེད་དང་རིག་བྱེད་མ་ཡིན་པའི་གཟུགས་གང་རུང་གིས་བསྡུས་པའི་ཆ་ལ་འཇོག་པའི་ཕྱིར། དེར་
ཐལ། མཛོད་ལས། འཆལ་བའི་ཚུལ་ཁྲིམས་མི་དགེའི་གཟུགས། ། དེ་སྤོང་ཚུལ་ཁྲིམས་རྣམ་གཉིས་སོ། །
ཞེས་དང་། དང་པོའི་རྣམ་རིག་རྣམ་རིག་མིན། ། ཞེས་གསུངས་པའི་ཕྱིར། དེ་ཡང་གཙོ་བོའི་དབང་དུ་བྱས་
ན། རྣམ་པར་རིག་བྱེད་མ་ཡིན་པའི་གཟུགས་ཀྱིས་བསྡུས་པ་ཡིན་ཏེ། མཛོད་ལས། རྣམ་རིག་མིན་རྣམ་གསུམ་
ཞེས་བྱ། ། སྡོམ་པ་སྡོམ་པ་མ་ཡིན་གཞན། ། ཞེས་གསུངས་པའི་ཕྱིར། སོ་ཐར་གྱི་སྡོམ་པ་དེ་དགེ་བར་ལུང་དུ་
བསྟན་ཅིང་ཐོགས་མེད་ཀྱི་གཟུགས་ཡིན་ཏེ། མཛོད་ལས། ལུང་བསྟན་ཐོགས་པ་མེད་པའི་གཟུགས། ། ཞེས་
གསུངས་པའི་ཕྱིར། ཁ་ཅིག་མདོ་སྡེ་པ་སོགས་ཀྱི་ལུགས་ལ་སོ་ཐར་གྱི་སྡོམ་པའི་ངོ་བོ་འདི་ལྟར་བཞེད་དེ། མདོ་
སྡེ་པས་སྤོང་སེམས་ཉིད་ལ་འདོད། ཐལ་འགྱུར་བས་གཟུགས་ཅན་དུ་འདོད་ཅེས་བཞེད་པའི་ཕྱིར། དེར་མ་
ཟད་བྱེ་བྲག་ཏུ་སྨྲ་བའི་ལུགས་ཀྱི་སོ་ཐར་གྱི་སྡོམ་པ་ལ་རྣམ་པར་རིག་བྱེད་ཀྱི་གཟུགས་ཡོད་པར་བཞེད་པ་དང་མི་
143



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞེད་པའི་ཚུལ་གཉིས་ཡོད་དེ། བུ་སྟོན་རིན་ཆེན་གྲུབ། དགེ་འདུན་གྲུབ་སོགས་ཀྱིས་ཡོད་པར་བཞེད།
བསོད་གྲགས་པ་སོགས་ཀྱིས་མེད་པར་བཞེད་པའི་ཕྱིར། བཅུ་པ་གནས་ཚུལ་ཡོད་དེ། ལུས་ཀྱི་ཆ་ལ་ཏིལ་མར་གྱི་
ཚུལ་དུ་གནས་པའི་ཕྱིར། ཚིག་གསུམ་རིམ་གྱིས་མནོས་པའི་དགེ་སློང་གི་རྒྱུད་ལ་སྡོམ་པ་གསུམ་པོ་དེ་ངོ་བོ་ཐ་དད་
དུ་གནས་པ་ཡིན་ཏེ། མཛོད་ལས། ཐ་དད་དེ་དག་འགལ་བ་མེད། ། ཅེས་གསུངས་པའི་ཕྱིར། བཅུ་གཅིག་
པ་བྱེད་ལས་ཡོད་དེ། གནས་སྐབས་ལྷ་མིའི་གོ་འཕང་དང་། མཐར་བྱང་ཆུབ་འགྲུབ་པའི་བྱེད་ལས་དང་ལྡན་
པའི་ཕྱིར་ཏེ། དེ་ལྟར་ཡང་། འདུལ་བ་རྒྱ་མཚོའི་སྙིང་པོ་ལས། གནས་སྐབས་འབྲས་བུ་ལྷ་མི་དང༌། ། མཐར་
ཐུག་འབྲས་བུ་བྱང་ཆུབ་གསུམ། །འཐོབ་པར་འགྱུར། ། ཞེས་གསུངས་པའི་ཕྱིར།
གཉིས་པ་གཞུང་དོན་དངོས་ལ་གསུམ་ཡོད་དེ། སྡོམ་པ་མ་ཐོབ་པ་ཐོབ་བྱེད་ཀྱི་ཐབས། ཐོབ་པ་མི་ཉམས་
པར་བསྲུང་བའི་ཐབས། ཉམས་ན་ཕྱིར་བཅོས་པ་རྣམས་ཡོད་པའི་ཕྱིར། དང་པོ་ལ་གཉིས་ཡོད་དེ། སྔོན་ཆོག་
དང་། ད་ལྟར་གྱི་ཆོ་ག་གཉིས་ཡོད་པའི་ཕྱིར། དང་པོ་འཆད་པ་ལ། དགེ་འདུན་ཐམས་ཅད་འདུས་པ་ན་ཆ་
ལུགས་འདི་བཞིན་བྱས། རྒན་རིམ་ལ་ཕྱག་བཙལ་ཏེ། ཐལ་མོ་སྦྱར། ཙོག་ཙོག་པུར་འཇུག་ཅིང་གསོལ་བ་
བཏབ་པར་གྱུར་པ་གསུམ་དང་། གསོལ་བ་དང་བཞིའི་ལས་ཀྱིས་ཅིག་ཅར་རབ་ཏུ་བྱུང་བ་དང་བསྙེན་པར་
རྫོགས་པ་ཉེ་བར་བསྒྲུབས་པར་གྱུར་བ་ལྟ་བུ་ནི་སྔོན་གྱི་ཆོ་གའོ། ། ཞེས་འབྱུང་། མདོ་འདིས་ཁྱད་པར་དུ་མ་
ལྡན་པའི་སྔོན་ཆོག་བསྟན་པ་ཡིན་ཏེ་གང་ལས་ནོད་པ། གང་གིས་ནོད་པ། ཇི་ལྟར་ནོད་པ། འབྲས་བུའི་ཁྱད་
པར་རྣམས་དང་ལྡན་པའི་སྔོན་ཆོག་ཞིག་བསྟན་པའི་ཕྱིར།དང་པོ་ཡོད་དེ། མཚམས་ནང་གཅིག་ཏུ་གཏོགས་པའི་
དགེ་འདུན་ཐམས་ཅད་བསྡུས་པ་ལས་ནོད་པར་བྱ་བའི་ཕྱིར། གཉིས་པ་ཡོད་དེ། བསྒྲུབ་བྱ་ཆ་ལུགས་སྐྲ་བྲེག་
ཆོས་གོས་གསུམ་གྱོན་པའི་ཆ་ལུགས་སུ་བྱས་ཏེ། དགེ་འདུན་ རྒན་རིམ་ནས་ཕྱག་གསུམ་གསུམ་བཙལ་ནས།
སྤྱོད་ལམ་ཙོག་པུར་འདུག་ཅིང་རང་ཉིད་ཀྱིས་གསོལ་བ་ལན་གསུམ་འདེབས་པར་བྱེད་པའི་ཕྱིར། གསུམ་པ་ཡོད་
དེ། གསོལ་བཞིའི་ལས་ཀྱིས་སྒྲུབ་པར་བྱེད་པའི་ཕྱིར། བཞི་པ་ཡོད་དེ། རབ་བྱུང་དང་བསྙེན་རྫོགས་གཉིས་
ཅིག་ཅར་དུ་སྒྲུབ་པར་བྱེད་དགོས་པའི་ཕྱིར། སྔོན་ཆོག་ལ་ཁྱད་པར་དེ་ལྟ་བུ་ཞིག་དགོས་ཀྱི། གཞན་དུ་མ་ཡིན་
ནོ་ཞེས་འཆད་པ་ལ་དེ་ལྟ་བུ་ནི་སྔོན་གྱི་ཆོ་གའོ་ཞེས་གསུངས་པ་ཡིན་ཏེ། འདིའི་རྒྱུ་ཆེར་འགྲེལ་ལས། ལྟ་བུ་ཞེས་
བྱ་བའི་སྒྲ་ནི་རྣམ་པའི་ཚིག་སྟེ། སྔོན་གྱི་ཆོ་ག་ནི་རྣམ་པ་དེ་ལྟ་བུར་རིག་པར་བྱ་བའི་རྣམ་པ་གཞན་མ་ཡིན་ནོ་ཞེས་
བྱ་བའི་ཐ་ཚིག་གོ། ཞེས་གསུངས་པའི་ཕྱིར། འོ་ན་ལུང་ལས་སྔོན་ཆོག་བཅུའི་རྣམ་གཞག་གསུངས་པ་མ་ཡིན་
ནམ་ཞེ་ན། མ་ཡིན་ཏེ། ལུང་ལས། སངས་རྒྱས་བཅོམ་ལྡན་འདས་དང་རང་རྒྱལ་དགྲ་བཅོམ་པ་རང་བྱུང་གིས་
144



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བསྙེན་པར་རྫོགས་པ་དང་། ལྔ་སྡེ་ཡེ་ཤེས་ཁོང་ཆུད་དང་། བཟང་སྡེའི་ཚོགས་སྐྱབས་གསུམ་ཁས་ལེན་གྱིས་དང་།
ཤཱ་རིའི་བུ་སོགས་ཚུར་ཤོག་གིས་དང་། འོད་སྲུང་ཆེན་པོ་སྟོན་པར་ཁས་ལེན་གྱིས་དང་། ལེགས་སྦྱིན་དྲི་བས་
མཉེས་པས་དང་། མཆོད་སྦྱིན་མ་འཕྲིན་གྱིས་དང་། སྐྱེ་རྒུའི་བདག་མོ་སོགས་ལྕི་བའི་ཆོས་ཀྱིས་དང་། ཡུལ་
དབུས་སུ་བཅུ་ཚོགས་དང་། མཐའ་འཁོབ་ཏུ་ལྔ་ཚོགས་ཀྱིས་བསྙེན་པར་རྫོགས་ཚུལ་བཅུ་གསུངས་པ་རྣམས་ལ་
འདིར་བཤད་པའི་སྔོན་ཆོག་གི་ཁྱད་པར་དེ་ལྟ་བུ་མེད་པས་སྔོན་ཆོག་ཏུ་མི་འཐད་པའི་ཕྱིར། གཞན་ཡང་དེ་མི་
འཐད་དེ། སྐྱེ་རྒུའི་བདག་མོས་མཁན་མོ་བྱས་ནས་ཨུཏྤ་ལའི་མདོག་འཕྲིན་པ་བཏང་སྟེ་མཆོད་སྦྱིན་མ་ད་ཆོག་གི་
སྒོ་ནས་བསྙེན་པར་རྫོགས་པའི་ཕྱིར། སྔོན་ཆོག་ནི། ད་ལྟར་གྱི་ཆོ་གའི་སྔོན་དུ་གྱུར་ཡང་། དེའི་སྔ་རོལ་ཏུ་བྱུང་
བ་ཙམ་གྱིས་སྔོན་ཆོག་ཏུ་མི་འགྱུར་ཏེ། ཚུར་ཤོག་གི་སྒོ་ནས་བསྙེན་པར་རྫོགས་པ་སོགས་ད་ཆོག་གི་སྔ་རོལ་ཏུ་བྱུང་
ཡང་། དེ་དག་སྔོན་ཆོག་མ་ཡིན་པའི་ཕྱིར། ཆོ་ག་གཉིས་གནང་བའི་དུས་མཚམས་ཀྱང་ཡོད་དེ། སྔོན་ཆོ་ག་ནི།
སྟོན་པ་སངས་རྒྱས་པའི་རྣམ་པ་བསྟན་ནས་ལོ་ལྔའི་ནང་ཚུན་ཆད་དུ་བྱུང་ལ། ལོ་དྲུག་པ་ནས་ད་ལྟར་གྱི་ཆོ་ག་
གནས་པའི་ཕྱིར། གཉིས་པ་ད་ལྟར་གྱི་ཆོ་ག་འཆད་པ་ལ། རབ་ཏུ་བྱུང་བ་དང་བསྙེན་རྫོགས་པ་དེའི་ཕྱིར།
དགེ་སློང་འགའ་ཞིག་ལ་མཁན་པོ་ཉིད་དུ་གནས་པ་ལའོ་ཞེས་སོགས་ཀྱི་གཞུང་འདི་བྱུང་། འདིར་བསྟན་པའི་ཆོ་
གའི་ངོ་བོ་ལ་གཉིས་ཡོད་དེ། ཚིགས་སྔ་མ་དགེ་ཚུལ་དུ་སྒྲུབ་པའི་ཆོ་ག་དང་། ཕྱི་མ་བསྙེན་པར་རྫོགས་པའི་ཆོ་ག་
གཉིས་ཡོད་པའི་ཕྱིར། དང་པོ་ལ་གསུམ་ཡོད་དེ། སྦྱོར་བ་རབ་ཏུ་འབྱུང་བ་དང་། དངོས་གཞི་དང་
། འཕྲོས་
དོན་བླ་མའི་རྣམ་གཞག་སོགས་བསྟན་པ་གསུམ་ཡོད་པའི་ཕྱིར། དང་པོ་རབ་བྱུང་བསྒྲུབ་པའི་སྔོན་དུ་དགེ་
བསྙེན་གྱི་སྡོམ་པ་ལེན་དགོས་ཏེ། མདོར། དགེ་བསྙེན་ཉིད་དང་། དགེ་ཚུལ་ཉིད་དང་། དགེ་སློང་ཉིད་དག་
གིས་སྔ་མ་བསྙེན་པར་མ་རྫོགས་པ་ལ་ཕྱི་མ་མི་བྱའོ། ། ཞེས་གསུངས་པའི་ཕྱིར། ཉེས་མེད་ཕུན་ཚོགས་ཀྱི་དབང་
དུ་བྱས་ན་དེ་ལྟར་ཡིན་ཀྱང་། དགེ་བསྙེན་གྱི་སྡོམ་པ་མ་ཐོབ་པར་དགེ་ཚུལ་གྱི་སྡོམ་པ་མི་སྐྱེ་བ་ནི་མ་ཡིན་ཏེ། སྐྱེ་
ལ་ཉེས་བྱས་སུ་འགྱུར་བའི་ཕྱིར་ཏེ། མདོར། ཚིགས་སྔ་མ་མེད་པ་ལ་ནི་ཉེས་བྱས་ཙམ་དུ་ཟད་དོ། ། ཞེས་
གསུངས་པའི་ཕྱིར། ཁ་ཅིག་བར་མ་རབ་བྱུང་མ་བསྒྲུབས་པར་དགེ་ཚུལ་གྱི་སྡོམ་པ་སྐྱེ་བ་མེད་ཟེར་བ་ནི་མི་འཐད་
དེ། མཁན་པོ་མེད་པར་དགེ་སློང་གི་སྡོམ་པ་སྐྱེ་བ་ཡོད་པའི་ཕྱིར། དེར་ཐལ། མདོ་རྩ་བར། དེ་དང་ལྡན་པའི་
ལྟར་མཁན་པོ་མེད་པ་ཉིད་ལ་ཡང་ངོ་ཞེས་གསུངས་པའི་ཕྱིར་དང་། སྔོན་ཆོག་ལ་རབ་བྱུང་བསྙེན་རྫོགས་ཚིག་
ཅར་དུ་སྒྲུབ་པར་བྱེད་པའི་ཕྱིར། དགེ་བསྙེན་གྱི་དེ་མ་ཐག་དགེ་ཚུལ་དང་དགེ་ཚུལ་གྱི་དེ་མ་ཐག་བསྙེན་པར་
རྫོགས་པར་བྱར་རང་ངམ་ཞེ་ན། དེ་ལྟར་རུང་བ་ཡོད་དེ། ཁྱིམ་པ་ལོ་ཉི་ཤུ་ལོན་པ་ཞིག་གིས་དེ་ལྟར་དུ་བླང་རུང་
145



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ༔ ༔
བའི་ཕྱིར་ཏེ། དེ་ལྟ་བུ་ལ་ཆོས་གོས་རྣམ་གསུམ་སོགས་ཚང་ན་རབ་ཏུ་འབྱུང་རུང་བའི་ཕྱིར་ཏེ། དེ་ལྟར་ཡང་།
ཕྲན་ཚེགས་ལས་ཡོ་བྱད་དྲུག་ཚང་ནི་རབ་ཏུ་འབྱུང་བར་བྱའོ་ཞེས་གསུངས་པའི་ཕྱིར། དགེ་ཚུལ་མ་དེ་མ་ཐག་
བསྙེན་རྫོགས་བྱར་མི་རུང་སྟེ། དེས་བསྙེན་པར་རྫོགས་པའི་གོང་དུ་དགེ་སློབ་མའི་སྡོམ་པ་ལེན་དགོས་པའི་ཕྱིར།
དགེ་བསྙེན་དང་དགེ་ཚུལ་གྱི་སྡོམ་པ་ལེན་ཚུལ་ཡོད་དེ། རྐང་གཉིས་རྣམས་ཀྱི་མཆོག་པངས་རྒྱས་ལ་སྐྱ་བས་སུ་
མཆིའོ་ཞེས་སོགས་ཀྱིས་སྐྱབས་འགྲོ་རྩོམ་བྱེད་དུ་བྱས་ནས། དགེ་བསྙེན་དང་དགེ་ཚུལ་ཉིད་དུ་ཁས་ལེན་པའི་
ཚིག་ལན་གསུམ་བརྗོད་པའི་སྒོ་ནས་བླང་བར་བྱ་བའི་ཕྱིར། དེའི་འོག་ཏུ་བསླབ་པ་གང་བརྗོད་པའི་ཚུལ་ཡོད་དེ།
དགེ་བསྙེན་ལ་སྤང་བྱ་ལྔ་སྤོང་བའི་བསླབ་པ་དང་། དགེ་ཚུལ་ལ་སྤང་བྱ་བཅུ་སྤོང་པའི་བསླབ་པ་བརྗོད་པར་བྱ་བ་
ཡིན་པའི་ཕྱིར། རབ་ཏུ་བྱུང་བའི་ཕྱིར།དགེ་བསྙེན་དུ་བསྒྲུབ་པའི་སྔ་རོལ་ནས་མཁན་པོར་འོས་པའི་དགེ་སློང་
གིས་བསྒྲུབ་བྱ་ལ་བར་ཆད་ཡོད་མེད་བྲིས་ནས་དག་པའི་ཚེ་ཁོ་བོས་ཁྱེད་རབ་ཏུ་བྱུང་ངོ་ཞེས་སྐབས་དབྱེ་བར་བྱ་སྟེ།
བར་ཆད་ཅན་རབ་ཏུ་བྱུང་ན་སྡོམ་པ་མི་སྐྱེ་བའམ། སྐྱེས་ནའང་རིང་བོ་མི་གནས་པའི་རྐྱེན་ཡོད་པས་ཉེས་བར་
འགྱུར་བའི་ཕྱིར། དགེ་བསྙེན་དུ་བསྒྲུབས་ན་དགེ་སློང་གཞན་ཞིག་ལ་གཏད་པར་བྱ་དགོས་ཏེ། གཏོད་པའི་
དགེ་སློང་དེ་ལ་དགེ་འདུན་ལ་ཞུས་ནས་གནང་བ་ཐོབ་དགོས་པའི་ཕྱིར། ཞུ་ཡུལ་ཡོད་དེ། དགེ་འདུན་རྣམས་
ལྷན་ཅིག་འདུས་པའམ། གནས་ཁང་སོ་སོ་ན་འདུག་ཀྱང་ལེགས་པར་ཞུ་བར་བྱ་བ་ཡིན་པའི་ཕྱིར།དགེ་འདུན་དེ་
དག་གིས་ཀྱང་གལ་ཏེ་ཡོངས་སུ་དག་ནའོ་ཞེས་བརྗོད་དགོས་ཏེ། མ་བརྗོད་ན་ཉེས་བྱས་སུ་འགྱུར་བའི་ཕྱིར།
བསྒྲུབ་བྱེད་དེས་མཁན་པོར་འོས་པའི་དགེ་སློང་ལ་གསོལ་བ་ལན་གསུམ་གདབ་དགོས་ཏེ། དེ་མ་བཏབ་ན་
མཁན་པོར་མི་འགྱུར་བའི་ཕྱིར། དེའི་འོག་ཏུ་ཇི་ལྟར་བྱ་བ་ཡོད་དེ། སྐྲ་དང་ཁ་པུ་བྲེག་ཅིང་། ཁྲུས་བྱ་བ་དང་
ཆོས་གོས་སྦྱིན་པ་དང་། མཚན་བརྟག་པ་རྣམས་བཤད་པ་བཞིན་བྱ་བ་ཡིན་པའི་ཕྱིར། དེ་ནས་རབ་བྱུང་དུ་
བསྒྲུབ་དགོས་ཏེ། བརྗེ་བ་རྣམ་གསུམ་བྱས་པའི་སྒོ་ནས་དགོངས་གསོལ་སྔོན་དུ་འགྲོ་བས་སྐྱབས་འགྲོ་རྩོམ་བྱེད་
དུ་བྱས་ནས་བསྒྲུབ་པར་བྱ་བའི་ཕྱིར། བར་མ་རབ་བྱུང་གི་ཚུལ་ཁྲིམས་དེ་རབ་བྱུང་གི་ཚུལ་ཁྲིམས་ཡིན་ཀྱང་སྡོམ་
པ་མ་ཡིན་ཏེ། དེ་ལ་སྡོམ་པར་བཏགས་པ་ཙམ་ཡིན་པའི་ཕྱིར། དེར་ཐལ། རབ་བྱུང་གི་སྡོམ་པ་ལ་རྩ་བཞི་སྲུང་
བར་ཁས་ལེན་དགོས་པའི་ཕྱིར་རོ། ། གཉིས་པ་དངོས་གཞི་ལ། བསྒྲུབ་བྱ་དེ་རབ་བྱུང་བྱས་ནས་དགེ་སློང་
གཞན་ཞིག་ལ་གཏད་པར་བྱ་དགོས་ཏེ། གཏད་པ་དེས་དགེ་ཚུལ་དུ་བསྒྲུབ་དགོས་པའི་ཕྱིར། སྤྱིར་རབ་བྱུང་གི་
མཁན་པོ་དེ་ཉིད་ཀྱིས་བསྒྲུབ་བྱ་དེ་དགེ་ཚུལ་དུ་བསྒྲུབ་མི་རུང་ཡང་བསྒྲུབ་ཀྱང་སྡོམ་པ་མི་སྐྱེ་བ་ནི་མ་ཡིན་ཏེ། སྐྱེ་
ལ་ཉེས་བྱས་སུ་འགྱུར་བའི་ཕྱིར། གཏད་པའི་དགེ་སློང་དེས་དེར་བསྒྲུབ་ཚུལ་ཡོད་དེ། བར་ཆད་དྲིས་ནས་དག་
146



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
པར་ཁས་བླངས་ན་དགེ་ཚུལ་དུ་བསྒྲུབ་པར་བྱ་བའི་ཕྱིར། བསྙེན་པར་རྫོགས་པར་བྱེད་ན་དགེ་ཚུལ་གྱི་དེ་མ་ཐག་
བསླབ་པ་བརྗོད་པ་དང་གྲིབ་ཚོད་གཞལ་མི་དགོས་ཏེ། བསྙེན་རྫོགས་ཀྱི་རྗེས་སུ་ཐུན་མོང་དུ་བྱར་རུང་བའི་ཕྱིར།
གསུམ་པ་འཕྲོས་དོན་བླ་མའི་རྣམ་གཞག་སོགས་ལ། འདིར་བླ་མ་དེ་ལ་མང་དུ་ཡོད་དེ། སློབ་དཔོན་ལྔ་དང་།
མཁན་པོ་གཉིས་ཡོད་པའི་ཕྱིར། དང་པོ་ཡོད་དེ། དགེ་ཚུལ་གྱི་སློབ་དཔོན། གསང་སྟེ་སྟོན་པའི་སློབ་དཔོན།
ལས་བྱེད་པའི་སློབ་དཔོན། གནས་སྦྱིན་པའི་སློབ་དཔོན། ཀློག་པའི་སློབ་དཔོན་རྣམས་སུ་ཡོད་པའི་ཕྱིར།
སློབ་དཔོན་དེ་རྣམས་སོ་སོར་གྱུར་པའི་དུས་ཡོད་དེ། རང་རང་གི་སྐབས་ཀྱི་བྱ་བའི་གཙོ་བོ་གྲུབ་པ་ན་དེར་འགྱུར་
བའི་ཕྱིར། དེ་དག་གི་ནང་ནས་ལས་སློབ་ཏུ་གྱུར་པའི་དུས་འཚམས་ཡོད་དེ། བསྙེན་རྫོགས་ཀྱི་སྡོམ་པ་འབོག་
པའི་ཆོ་ག་ལ་གསོལ་བ་གཅིག་དང་བརྗོད་པ་གསུམ་ཡོད་པའི་བརྗོད་པ་ཐ་མ་ལའང་ངོ་བོ་བརྗོད་པ། བྱ་བ་བརྗོད་
པ། བྱེད་པ་བརྗོད་པ་དང་གསུམ་ཡོད་པའི་ནང་ཚན་བྱ་བ་བརྗོད་པ་རྫོགས་ནས་བྱེད་པ་བརྗོད་པའི་དུས་དེར་
འགྱུར་བའི་ཕྱིར། གསང་སྟོན་དུ་གྱུར་པའི་དུས་ཡོད་དེ། གསང་སྟོན་གྱི་བྱ་བ་ཕལ་ཆེར་རྫོགས་པ་ན་དེར་འགྱུར་
བའི་ཕྱིར། གནས་ཀྱི་སློབ་དཔོན་དུ་འགྱུར་བའི་དུས་ཡོད་དེ། གནས་སུ་བཟུང་བའི་ཆོ་ག་བྱས་པའི་སྒོ་ནས་
གནས་པ་སློབ་མ་དེ་ལ་གནས་མེད་ཀྱི་ཉེས་པ་ཞག་གཅིག་བཀག་པའི་ཆ་ནས་དེར་འགྱུར་པའི་ཕྱིར། ཀློག་པའི་
སློབ་དཔོན་དུ་གྱུར་པའི་དུས་ཡོད་དེ། བཀའ་འམ་དེའི་དགོངས་འགྲེལ་ཚིགས་བཅད་གཅིག་གི་ཚད་དུ་འོངས་
པའི་བཅད་ལྷུག་གང་རུང་ལན་གསུམ་བཟླས་པ་ན་དེར་འགྱུར་བའི་ཕྱིར། སློབ་དཔོན་དེ་དག་ཏུ་ངེས་པ་ཡང་མ་
ཡིན་ཏེ། དགེ་བསྙེན་གྱི་སློབ་དཔོན། དགེ་སློབ་མའི་སློབ་དཔོན་ཀྱང་ཡོད་པའི་ཕྱིར། གཉིས་པ་མཁན་པོ་ལ་
གཉིས་ཡོད་དེ། རབ་བྱུང་གི་མཁན་པོ་དང་། བསྙེན་རྫོགས་ཀྱི་མཁན་པོ་གཉིས་ཡོད་པའི་ཕྱིར། དེར་གྱུར་པའི་
དུས་ཀྱང་ཡོད་དེ། མཁན་པོར་ལན་གསུམ་གསོལ་བ་བཏབ་ནས་ཁས་བླངས་པ་ན་དེར་འགྱུར་བའི་ཕྱིར།
མཁན་སློབ་ཏུ་མོས་པ་ཡིན་ན། དེ་དག་ཡིན་པས་མ་ཁྱབ་སྟེ། མཁན་སློབ་ཀྱི་སྟ་གོན་དུ་གནས་པའི་དགེ་སློང་
རྣམ་དག་ཐ་སྙད་གསུམ་དང་ལྡན་པ་སོགས་ཀྱི་ཆོས་དྲུག་ཚང་བ་དེ་ཉིད་དེ་དང་དེ་དག་ཏུ་འོས་པ་ཡིན་གྱི། དེ་
དག་དངོས་མ་ཡིན་པའི་ཕྱིར། ཆོས་དྲུག་ཀྱང་ཡོད་དེ། བསྙེན་རྫོགས་ཀྱི་སྡོམ་པ་རྣམ་དག་དང་ལྡན་པའི་སྟེང་དུ་
ལྟ་བ་དང་མཚན་མཐུན་པ། སྨྲ་ཤེས་དོན་གོ་བ། ཤེས་པ་རང་བཞིན་དུ་གནས་པ་སྟེ་ཐ་སྙད་གསུམ་དང་། ས་
རང་བཞིན་དུ་གནས་པ། ལུས་ཐ་མལ་དུ་གནས་པ་རྣམས་ཡིན་པའི་ཕྱིར། རང་གི་མཁན་སློབ་གཉིས་ལ་དོན་གྱི་
སླད་དུ་མཚན་ནས་སྨོས་ཏེ་ཞེས་ཁྱད་པར་དུ་བྱས་པའི་སྒོ་ནས་བརྗོད་དགོས་ཏེ། གཞན་དུ་ན་ཉེས་པར་འགྱུར་
བའི་ཕྱིར། འོ་ན་དགེ་བསྙེན་སོགས་ལ་དབྱེ་བ་ཇི་ལྟར་ཡོད་ཅེ་ན། དགེ་བསྙེན་ལ་སྒྲས་བརྗོད་རིགས་ཀྱིས་དབྱེ་ན་
147



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་མ་ཡོད་དེ། སྐྱབས་གསུམ་འཛིན་པའི་དགེ་བསྙེན། སྣ་གཅིག་སྤྱོད་པའི་དགེ་བསྙེན། སྣ་འགའ་སྤྱོད་པའི་དེ།
ཕལ་ཆེར་སྤྱོད་པའི་དེ། ཡོངས་རྫོགས་ཀྱི་དེ། ཚངས་སྤྱོད་ཀྱི་དེ། གོང་མའི་དགེ་བསྙེན་རྣམས་ཡོད་པའི་ཕྱིར།
དེ་དག་གི་ནང་ནས་ཡོངས་རྫོགས་དང་ཚངས་སྤྱོད་ཀྱི་དགེ་བསྙེན་གཉིས་དགེ་བསྙེན་དངོས་ཡིན་གྱི། གཞན་
རྣམས་ནི་མ་ཡིན་ཏེ། བཏགས་པ་བ་ཡིན་པའི་ཕྱིར། དགེ་བསྙེན་ཞེས་བརྗོད་པའི་རྒྱུ་མཚན་ཡོད་དེ། ཐར་པ་
ལ་ཉེ་བར་བྱེད་པས་ན་དེ་སྐད་བརྗོད་པའི་ཕྱིར། དགེ་ཚུལ་ལ་ཕ་མ་གཉིས་ཡོད་པ་ལས་གཞན་གྱི་དབྱེ་བ་མེད་
ཅིང་། དགེ་ཚུལ་ཞེས་བརྗོད་པའི་རྒྱུ་མཚན་ཡོད་དེ། བླ་མའི་བྱ་བ་བསྒྲུབ་པ་ལ་ངལ་ཞིང་དུབ་པར་བྱེད་པས་
དགེ་ཚུལ་ལམ། དགེ་བ་ཐར་པའི་ཕྱོགས་ཀྱི་ཚུལ་སྒྲུབ་པར་བྱེད་པས་ན་དེ་ལྟར་དུ་བརྗོད་པའི་ཕྱིར། དགེ་སློང་ལ་
སྒྲས་བརྗོད་རིགས་ཀྱིས་ཕྱེ་ན་དུ་མ་ཡོད་དེ། མིང་གི་དགེ་སློང་། ཁས་འཆེ་བའི་དེ། སློང་བའི་དེ། ཉོན་མོངས་
ཟད་པའི་དེ། གསོལ་བཞིའི་ལས་ཀྱིས་བསྙེན་པར་རྫོགས་པའི་དགེ་སློང་རྣམས་སུ་ཡོད་པའི་ཕྱིར། དགེ་སློང་
ཞེས་བརྗོད་པའི་རྒྱུ་མཚན་ཡོད་དེ། དགེ་བ་ཐར་བའི་ཆེད་དུ་འཇུག་ཅིང་། ཚུལ་དང་མཐུན་པས་བསོད་སྙོམས་
སློང་པར་བྱེད་པས་སམ། དགེ་བ་སློང་བ་སྟེ་སྒྲུབ་པར་བྱེད་པས་ན་དེ་ལྟར་བརྗོད་པའི་ཕྱིར། དངོས་བཏགས་ཀྱི་
ཁྱད་པར་ཡོད་དེ། ཕྱི་མ་དངོས་ཡིན་ལ།དང་པོ་བཞི་ཕལ་ཆེར་བཏགས་པ་བ་ཡིན་པའི་ཕྱིར་རོ། །
༈གཉིས་པ་ཚིགས་ཕྱི་མ་ད་ལྟར་གྱི་ཆོ་གའི་སྒོ་ནས་བསྙེན་པར་རྫོགས་ཚུལ་འཆད་པ་ནི། མདོར།དགེ་
འདུན་ལས་བསྙེན་པར་རྫོགས་པར་བྱའོ། ། ཞེས་སོགས་གསུངས་པ་དེའི་དོན་ཡོད་དེ། ཡུལ་གང་ལ་ནོད་པ།
རྟེན་གང་གིས། དངོས་པོ་གང་། ཚུལ་ཇི་ལྟར་ནོད་པ་རྣམས་སུ་ཡོད་པའི་ཕྱིར། དང་པོ་ཡོད་དེ། མཁན་སློབ་
གསང་སྟོན་དང་བཅས་པའི་དགེ་འདུན་ལས་ནོད་པར་དགོས་པའི་ཕྱིར། དགེ་འདུན་ལ་ཡང་ཆོས་བཞི་ལྡན་
དགོས་ཏེ། གྲངས་ཚང་པ། ཁ་སྐོང་དུ་འོས་པ། མི་མཐུན་པ་གཉིས་དང་བྲལ་བ། ལས་བྱེད་པ་དང་བཅས་པ་
ཞིག་དགོས་པའི་ཕྱིར། རྟེན་གང་གིས་ནོད་པ་ལའང་ཆོས་བཞི་ལྡན་དགོས་ཏེ། ལུས། ཡོ་བྱད་། བསམ་པའི་
ཁྱད་པར་གསུམ་དང་། ཚིགས་སྔ་མ་སྔོན་དུ་སོང་བ་རྣམས་དགོས་པའི་ཕྱིར། དང་པོ་དགོས་ཏེ། ལུས་ཀྱི་ཁྱད་
པར་བར་ཆད་ཀྱི་ཆོས་དང་མི་ལྡན་ཅིང་། ལོ་ཉི་ཤུ་ལོན་པ། ཡོ་བྱད་ཀྱི་ཁྱད་པར་ཆོས་གོས་གསུམ་སོགས་ཚང་བ།
བསམ་པའི་ཁྱད་པར་སྡོམ་པ་ལེན་འདོད། ཐོབ་ཤེས། ངེས་པ་ལྔ་བྲལ། ངེས་འབྱུང་གི་བསམ་པ་སོགས་ཡོད་པ་
རྣམས་དགོས་པའི་ཕྱིར། གཉིས་པ་ཚིགས་སྔ་མ་སྔོན་དུ་འགྲོ་དགོས་ཏེ། ཉེས་མེད་ཕུན་ཚོགས་ཀྱི་དབང་དུ་བྱས་
ན་ཚིག་གསུམ་རིམ་གྱིས་ནོད་དགོས་པའི་ཕྱིར། གསུམ་པ་དངོས་པོ་གང་ནོད་པ་ཡོད་དེ། བསྙེན་རྫོགས་ཀྱི་སྡོམ་
པ་དེ་ཉིད་ནོད་པར་བྱ་པའི་ཕྱིར། བཞི་པ་ཇི་ལྟར་ནོད་པའི་ཚུལ་ཡོད་དེ། སྦྱོར་བ། དངོས་གཞི། མཇུག་
148



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ་ །
གསུམ་ཡོད་པའི་ཕྱིར། དང་པོ་ཡོད་དེ། མཁན་པོའི་སྟ་གོན་ལ་གནས་པ་དེ། ལས་བྱེད་པ་དང་གསང་སྟོན་དུ་
འགྱུར་རྒྱུའི་དགེ་སློང་ལ་གསོལ་བ་འདེབས་པ་དང་བསྒྲུབ་བྱས་མཁན་པོར་གསོལ་བ་འདེབས་པ་དང་། མཁན་
པོས་ཀྱང་ཆོས་གོས་ལྷུང་བཟེད་སོགས་བྱིན་གྱིས་བརླབས་ནས་དེ་ཉིད་ལ་སྟེར་བ་དང་། གསང་སྟོན་བསྐོ་བ་དང༌།
བསྐོས་པ་དེས་ལྐོག་ཏུ་བར་ཆད་འདྲི་བ་དང་། ནང་དུ་འོངས་ནས་དགེ་འདུན་ལ་ཞུ་བ་དང་། ལས་སློབ་ཀྱིས་
བརྡ་སྤྲོད་ནས་བསྒྲུབ་བྱས་དགེ་འདུན་ལ་གསོལ་བ་འདེབས་པ། གསོལ་བའི་ལས་བྱས་ནས་དགེ་འདུན་གྱི་དབུས་
སུ་སླར་བར་ཆད་དྲི་བ་སོགས་ཡོད་པའི་ཕྱིར། གཉིས་པ་དངོས་གཞི་ཡོད་དེ། སྟོན་པ་མངོན་དུ་གྱུར་པ་སོགས་
མངོན་གྱུར་བཅུ་ཚང་བའི་སྒོ་ནས་བསྙེན་པར་རྫོགས་པར་བྱ་བའི་ཕྱིར་ཏེ། མངོན་གྱུར་བཅུ་པ་གསོལ་གཞིའི་
ལས་ཀྱིས་བསྙེན་པར་རྫོགས་པར་བྱ་བའི་ཕྱིར་ཏེ། དགེ་འདུན་བཙུན་པ་རྣམས་གསན་དུ་གསོལ། ཞེས་པ་ནས།
འདི་ནི་གསོལ་བའོ།ཞེས་པའི་དེར་གསོལ་བའི་ལས་ལན་གཅིག་དང་། ཡང་དགེ་འདུན་བཙུན་པ་རྣམས། ཞེས་
པ་ནས། དེ་དེ་བཞིན་དུ་འཛིན་ཏོ་ཞེས་པའི་བར་བརྗོད་པ་ལན་གསུམ་བྱས་པའི་སྒོ་ནས་བསྒྲུབ་པ་ཡིན་པའི་ཕྱིར།
གསུམ་པ་མཇུག་ལ་གཉིས་ཡོད་དེ། དུས་གོ་བརྗོད་པ་དང༌། གདམས་ངག་བརྗོད་པ་གཉིས་ཡོད་པའི་ཕྱིར།
དང་པོ་ནི། དེ་མ་ཐག་ཏུ་གྲིབ་ཚོད་རིགས་པར་བྱའོ་ཞེས་སོགས་ཀྱིས་འཆད་ལ། འདིའི་དོན་ལ་གཉིས་ཡོད་དེ།
དངོས་དང་། འཕྲོས་དོན་གཉིས་ཡོད་པའི་ཕྱིར། དང་པོ་ལ་ལྔ་ཡོད་དེ། ཡུལ་གང་ལ་བརྗོད་པ། རྟེན་གང་
གིས། དུས་ནམ་གྱི་ཚེ། དངོས་པོ་གང་། ཚུལ་ཇི་ལྟར་བརྗོད་པ་རྣམས་སུ་ཡོད་པའི་ཕྱིར། དང་པོ་ཡོད་དེ།
དགེ་ཚུལ་དང་བསྙེན་རྫོགས་ཀྱི་སྡོམ་པ་ཐོབ་མ་ཐག་པའི་གང་ཟག་དེ་དག་ལ་བརྗོད་པར་བྱ་བ་ཡིན་པའི་ཕྱིར།
གཉིས་པ་ཡོད་དེ། ལས་སློབ་དང་དགེ་ཚུལ་གྱི་སློབ་དཔོན་ལས་གཞན་པའི་དགེ་སློང་ཞིག་གིས་བརྗོད་པར་བྱ་
བའི་ཕྱིར། གསུམ་པ་ཡོད་དེ། ལས་ཀྱི་མཇུག་སྡུད་ཀྱི་དེ་མ་ཐག་དང་། ཐབས་ལེགས་ཀྱི་མཇུག་དེ་ཉིད་དུ་
བརྗོད་པར་བྱ་བའི་ཕྱིར། བཞི་པ་དངོས་པོ་གང་བརྗོད་པ་ལ་བདུན་ཡོད་དེ། ལོ། དུས། ཟླ་བ། ཟླ་ངོ་།
ཚེས་ཉིན་མཚན་གྱི་ཆ། གྲིབ་ཚོད་རྣམས་སུ་ཡོད་པའི་ཕྱིར། དང་པོ་ཡོད་དེ། བྱི་བའི་ལོ་སོགས་བཅུ་གཉིས་
ཡོད་པའི་ཕྱིར། གཉིས་པ་ཡོད་དེ། དགུན། དཔྱིད། དབྱར། དབྱར་ཐུང་ངུ། དབྱར་རིང་པོའི་དུས་
རྣམས་སུ་ཡོད་པའི་ཕྱིར། གསུམ་པ་ཡོད་དེ། དགུན་ དཔྱིད། དབྱར། སྟོན་གྱི་ཟླ་བ་དེ་དག་ལ་རབ་འབྲིང་
ཐ་གསུམ་དུ་བྱས་པ་རྣམས་སུ་ཡོད་པའི་ཕྱིར། བཞི་པ་ཡོད་དེ། ཟླ་བ་དེ་རྣམས་ལ་ཡར་ངོ་དང་མར་ངོ་གཉིས་
གཉིས་ཡོད་པའི་ཕྱིར། ལྔ་པ་ཡོད་དེ། ཚེ་གཅིག་ནས་བཅོ་ལྔའི་བར་རམ། གནམ་གང་གི་བར་ཡོད་པའི་ཕྱིར།
དྲུག་པ་ཡོད་དེ། སྔ་དྲོ། གུང་། ཕྱི་དྲོ། མཚན་མོའི་ཐུན་དང་པོ།ཐུན་དང་པོའི་ཕྱེད། གུང་ཐུན། གུང་ཐུན་
149



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་ཕྱེད། ཐུན་ཐ་མ། ཐུན་ཐ་མའི་ཕྱེད། སྐྱ་རེངས་ཤར་བ། མ་ཤར་བ། ཉི་མ་མ་ཤར་བ། ཉི་མ་ཤར་བ།
ཉི་མ་བརྒྱད་ཆ་ཤར་པ། བཞི་ཆ་ཤར་བ། གུང་ཚིགས་མ་ཡོལ་བ། ཉི་མ་བཞི་ཆ་ལུས་པ། བརྒྱད་ཆ་ལུས་པ།
ཉི་མ་མ་ནུབ་པ། ཉི་མ་ནུབ་པ། རྒྱུ་སྐར་མ་ཤར་བ། རྒྱུ་སྐར་ཤར་བ་སྟེ་ཉེར་གཉིས་ཡོད་པའི་ཕྱིར། བདུན་པ་
ལ་གཉིས་ཡོད་དེ། སྐྱེས་བུ་དང་། རྐང་པའི་ཐ་སྙད་བྱས་པའི་གྲིབ་ཚོད་གཉིས་ཡོད་པའི་ཕྱིར། དེ་གཉིས་ཀྱི་
ཁྱད་པར་ཡོད་དེ། ཐུར་མ་སོར་བཞི་གྲིབ་མ་དང་བཅས་པ་ལ་སྐྱེས་བུའི་ཐ་སྙད་དང་། སོར་གཉིས་མན་ཆད་ལ་
རྐང་བའི་ཐ་སྙད་དུ་བྱེད་པ་ཡིན་པའི་ཕྱིར། སྔ་མ་ལ་ཐ་སྙད་དེ་ལྟར་བྱེད་པའི་རྒྱུ་མཚན་ཡོད་དེ། སྐྱེས་བུའི་སྐད་
དོད་པུ་རུ་ཥཱ་ཞེས་པ་ནི་ནུས་པ་དང་ལྡན་པའི་དོན་ལ་འཇུག་པས། ཐུར་མ་སོར་བཞི་པོ་དེ་ལ་གྲིབ་མ་དེ་བསྐྱེད་
པའི་ནུས་པ་ཡོད་པའི་ཆ་ནས་རྒྱུ་འབྲས་གཉིས་ཀ་ལའང་དེ་ལྟར་བརྗོད་དུ་རུང་བའི་ཕྱིར། ལྔ་པ་ཚུལ་ཇི་ལྟར་
བརྗོད་པ་ཡོད་དེ། གཞལ་བའི་ཚེ་ཕྲ་རིམ་ནས་བྱེད་ཀྱང་། བརྗོད་པའི་ཚེ་རགས་རིམ་ནས་བརྗོད་དགོས་པའི་
ཕྱིར། ཕྱི་མ་ཡིན་ཏེ། བསྒྲུབ་བྱའི་བློ་ཡུལ་དུ་འཆར་བདེ་བའི་ཕྱིར། གཉིས་པ་འབྲས་དོན་དུས་ཚིགས་ཀྱི་རྣམ་
གཞག་བསྡུས་ཏེ་འཆད་པ་ལ་གཉིས་ཡོད་དེ། འཕྲོས་གཞི་དང་། འཕྲོས་པའི་དོན་གཉིས་ཡོད་པའི་ཕྱིར། དང་
པོ་ཡོད་དེ། མདོར། དེ་དག་ནི་ལྔའོ། ། དགུན་གྱི་དུས་དང་། དཔྱིད་ཀྱི་དུས་དང་། དབྱར་གྱི་དུས་དང་
དབྱར་ཐུང་ངུའི་དུས་དང་། དབྱར་རིང་པོའི་དུས་སོ། ། དང་པོ་གཉིས་ནི་ཟླ་བཞི་བཞིའོ། ། དེའི་འོག་མ་ནི་
ཟླ་བ་གཅིག་གོ ། དེའི་འོག་མ་ནི་ཉིན་ཞག་གཅིག་གོ། ཐ་མ་ནི་དེས་ཟླ་བ་གསུམ་དུ་མ་ཆོག་པའོ། ། ཞེས་
གསུངས་པའི་ཕྱིར། གཉིས་པ་ལ་དྲུག་ཡོད་དེ། དུས་ཚིགས་ཀྱི་ཐོག་མ། དབྱེ་བ། རང་བཞིན། དངོས་
བཏགས། དུས་བཞི་འཁོར་ཚུལ། ཞར་བྱུང་དུས་ཆེན་ངོས་བཟུང་བ་རྣམས་སུ་ཡོད་པའི་ཕྱིར། དང་པོ་ཡོད་དེ།
སྤྱིར་ལོ་འགོ་དེ་ལ་ཧོར་ཟླ་དང་པོ་དང་གསུམ་པ་དྲུག་པ་བརྒྱད་པ་བཅུ་གཅིག་པ་སོགས་ནས་འཛིན་པ་ཡོད་ཀྱང་།
འདིར་ཧོར་ཟླ་བཅུ་པའི་མར་ངོའི་ཚེས་གཅིག་ནས་ལོ་འགོ་དང་དུས་འགོ་འཛིན་རིགས་པའི་ཕྱིར་ཏེ། དེ་ཉིད་
མགོ་ཟླ་བའི་མར་ངོའི་ཚེས་གཅིག་ཡིན་པ་གང་ཞིག དེའི་མར་ངོའི་ཚེས་གཅིག་ནས་ལོ་འགོ་དང་དུས་འགོ་
འཛིན་རིགས་པའི་ཕྱིར་ཏེ། དགུན་ཟླ་ར་བའི་མར་ངོའི་ཚེས་གཅིག་ལ་ལོ་འགོ་འཛིན་རིགས་པ་གང་ཞིག མགོ་
ཟླ་བ་དེ་དགུན་ཟླ་ར་བ་ཡིན་པའི་ཕྱིར། དང་པོ་གྲུབ་སྟེ། ཚིག་གཏེར་ལས། སྨལ་པོ་ཞེས་བྱ་ལོ་ཡི་འགོ། ཞེས་
གསུངས་པའི་ཕྱིར། ཕྱི་མ་གྲུབ་སྟེ། སྨིན་དྲུག་ཟླ་བ་ནས་སྟོན་ཟླ་ཐ་ཆུང་རྫོགས་པའི་ཕྱིར། གཉིས་པ་དབྱེ་བ་
ཡོད་དེ། མགོ་རྒྱལ་སོགས་ཉ་ལ་འབྱུང་བའི་དབང་དུ་བྱས་པའི་མགོ་ཟླ་བ་སོགས་བཅུ་གཉིས་ཡོད་པའི་ཕྱིར།
གསུམ་པ་ལ་གཉིས་ཡོད་དེ། ཞག་གསུམ་གྱི་དབྱེ་བ་སྤྱིར་བསྟན་པ་དང་། དུས་ཚིགས་ཀྱི་རང་བཞིན་བྱེ་བྲག་ཏུ་
150



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བཤད་པ་གཉིས་ཡོད་པའི་ཕྱིར། དང་པོ་ལ་གཉིས། དངོས་དང་། དགོས་པ་གཉིས་ཡོད་པའི་ཕྱིར། དང་པོ་
ལ་གསུམ་ཡོད་དེ། ཁྱིམ་ཞག ཉིན་ཞག ཚེས་ཞག་གསུམ་ཡོད་པའི་ཕྱིར། དང་པོ་ལ་གཉིས་ཡོད་དེ། ཁྱིམ་
གྱི་དབྱེ་བ་དང་། ཡུན་ཚད་གཉིས་ཡོད་པའི་ཕྱིར། དང་པོ་ཡོད་དེ། གཞུ་ཆུ་སྲིན་བུམ་པའི་ཁྱིམ་གསུམ། རྟ་
ལུག་གླང་གི་ཁྱིམ་གསུམ། འཁྲིག་པ་ཀརྐཊ་སེངྒེའི་ཁྱིམ་གསུམ། བུ་མོ་སྲང་སྡིག་པའི་ཁྱིམ་གསུམ་སྟེ་བཅུ་གཉིས་
ཡོད་པའི་ཕྱིར། དེ་དག་དུས་དང་སྦྱོར་ཚུལ་ཡོད་དེ། དང་པོ་གསུམ་དགུན་དུས་ཀྱི་ཁྱིམ། གཉིས་པ་གསུམ་
དཔྱོད། གསུམ་པ་གསུམ་དབྱར། བཞི་པ་གསུམ་སྟོན་དུས་ཀྱི་ཁྱིམ་ཡིན་པའི་ཕྱིར། གཉིས་པ་ཡོད་དེ། ཉི་
མས་རྒྱུ་སྐར་གཉིས་དང་བཞི་ཆ་རེ་ལ་རང་འགྲོས་ཀྱི་ཚུལ་གྱིས་གཡོན་སྐོར་དུ་ལོངས་སྤྱོད་པའི་ཡུན་ཚད་རེ་ལ་ཁྱིམ་
རེ་རེར་འཇོག་པའི་ཕྱིར་ཏེ། ཉི་མས་རྒྱུ་སྐར་ཉེར་བདུན་ལ་རང་འགྲོས་ཀྱིས་ལོངས་སྤྱོད་པའི་ཡུན་ཚད་དེ་ལ་ཁྱིམ་
བཅུ་གཉིས་སུ་འབྱེད་པ་ཡིན་པའི་ཕྱིར་ཏེ། དེ་སྐད་དུའང་། སྣུབས་སྐར་ནས་བཟུང་ཆུ་སྨད་བཞི་ཆ་གཞུ། །
ཞེས་པ་ནས། ས་གའི་བཞི་ཆ་སྣོན་རྫོགས་སྡིག་པའི་ཁྱིམ། ། ཞེས་པའི་བར་གྱི་འབྱུང་བ་བཞིན་ཡིན་པའི་ཕྱིར།
ཁྱིམ་ལ་རེ་རེ་ལ་ཁྱིམ་ཞག་ཅི་ཙམ་རེ་འབྱུང་བ་ཡོད་དེ། ཁྱིམ་ཞག་སུམ་བརྒྱ་དྲུག་ཅུ་རེ་འབྱུང་བའི་ཕྱིར་ཏེ། ཁྱིམ་
ཟླ་རེ་ལ་ཁྱིམ་ཞག་སུམ་ཅུ་རེ། ཁྱིམ་ཞག་རེ་ལ་ཆུ་ཚོད་དྲུག་ཅུ་དང་ཆུ་སྲང་ལྔ་བཅུ་རེ་རྗེས་འབྲང་དང་བཅས་པ་
ཡོད་པའི་ཕྱིར། གཉིས་པ་ཉིན་ཞག་འཇོག་ཚུལ་ཡོད་དེ། འཛམ་གླིང་འདི་ལྟ་བུར་ད་ནང་སྐྱ་རེངས་ཤར་བ་ནས་
སང་གི་སྐྱ་རེངས་མ་ཤར་གྱི་བར་ལ་འཇོག་པའི་ཕྱིར། དེ་ལ་ཆུ་ཚོད་ཅི་ཙམ་འབྱུང་བ་ཡོད་དེ། དྲུག་ཅུ་རེ་མཉམ་
པར་འབྱུང་བའི་ཕྱིར། ཉིན་ཞག་གི་ལོ་ལ་ཉིན་ཞག་ཅི་ཙམ་འབྱུང་བ་ཡོད་དེ། སུམ་བརྒྱ་དྲུག་ཅུ་འབྱུང་རིགས་
པའི་ཕྱིར། འོན་ཀྱང་ཁྱིམ་ལོའི་དབང་དུ་བྱས་པའི་ཚེ་ལོ་གཅིག་ལ་ཉིན་ཞག་སུམ་བརྒྱ་དྲུག་ཅུ་རྩ་ལྔ་འབྱུང་སྟེ།
དེ་ལ་ཁྱིམ་ཞག་སུམ་བརྒྱ་དྲུག་ཅུ་ཡོད་པ་གང་ཞིག དེ་སུམ་བརྒྱ་དྲུག་ཅུ་ལ་ཉིན་ཞག་སུམ་བརྒྱ་རེ་ལྔ་འབྱུང་བའི་
ཕྱིར་ཏེ། ཁྱིམ་ཞག་སུམ་བརྒྱ་དྲུག་ཅུ་འདས་པའི་ཚེ་ཉིན་ཞག་ཀྱང་དེ་ཙམ་ཞིག་འདས་པའི་སྟེང་ནས་ཆུ་ཚོད་སུམ་
བརྒྱ་ལྷག་པ་གང་ཞིག ཆུ་ཚོད་སུམ་བརྒྱ་ལ་ཉིན་ཞག་ལྔར་ལོངས་པའི་ཕྱིར། དང་པོ་གྲུབ་སྟེ། ཁྱིམ་ཞག་རེ་རེ་
ནི། ཉིན་ཞག་རེ་རེ་ལས་ཆུ་སྲང་ལྔ་བཅུ་རེ་ལྷག་པ་གང་ཞིག ཆུ་སྲང་ལྔ་བཅུ་བ་ཚན་པ་སུམ་བརྒྱ་དྲུག་ཅུ་རྗེས་
འབྲང་དང་བཅས་པ་བསྡོམས་པ་ལ་ཆུ་ཚོད་སུམ་བརྒྱ་འབྱུང་བའི་ཕྱིར། གསུམ་པ་ཚེས་ཞག་ཡོད་དེ། ཟླ་བའི་
ཡར་ངོ་དང་མར་ངོའི་འཕེལ་འགྲིབ་བྱེད་པའི་ཆའི་ཡུན་ཚང་ལ་འཇོག་པའི་ཕྱིར་ཏེ། ཟླ་བའི་ཡར་ངོ་ལ་འཕེལ་ཆ་
བཅོ་ལྔ་དང་མར་ངོ་ལ་འགྲིབ་ཆ་བཅོ་ལྔ་ཡོད་པའི་ཆ་རེའི་ཡུན་ཚད་ལ་ཚེས་ཞག་རེ་རེར་འཇོག་པའི་ཕྱིར། དེ་ཡང་
ཡིན་ཏེ། ཟླ་བའི་རྒྱར་དཔག་ཚད་ལྔ་བཅུ་ཡོད་ཅིང་། དཔག་ཚད་གསུམ་དང་སུམ་ཆ་གཅིག་འཕེལ་འགྲིབ་བྱེད་
151



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཡུན་ཚད་རེ་ལ་ཆུ་ཚོད་ང་དགུ་རེ་འབྱུང་བ་དེ་ལ་ཚེས་ཞག་རེར་འཇོག་པའི་ཕྱིར། ཚེས་ལོ་གཅིག་ལ་ཚེས་ཞག་
ཅི་ཙམ་འབྱུང་བ་ཡོད་དེ། སུམ་བརྒྱ་དྲུག་ཅུ་རེ་འབྱུང་རིགས་པའི་ཕྱིར། དེ་ལྟར་ཡིན་ཀྱང་ཁྱིམ་ལོ་གཅིག་ལ་ཚེས་
ཞག་སུམ་བརྒྱ་དོན་གཅིག་རྗེས་འབྲང་དང་བཅས་པ་ཡོད་དེ། དེ་ལ་ཉིན་ཞག་སུམ་བརྒྱ་རེ་ལྔ་ཡོད་པ་གང་ཞིག
ཉིན་ཞག་དེ་ཙམ་ཞིག་ལ་ཚེས་ཞག་སུམ་བརྒྱ་དོན་གཅིག་རྗེས་འབྲང་དང་བཅས་པ་འབྱུང་བའི་ཕྱིར་ཏེ། ཉིན་
ཞག་སུམ་བརྒྱ་རེ་ལྔ་འདས་པའི་ཚེ་ཚེས་ཞིག་ཀྱང་དེ་ལྟར་འདས་པའི་རྗེས་སུ་ཆུ་ཚོད་སུམ་བརྒྱ་དྲུག་ཅུ་རྩ་ལྔས་ལྷག་
པ་གང་ཞིག ཆུ་ཚོད་དེ་ཙམ་ཞིག་གི་ཚད་ལ་ཚེས་ཞག་དྲུག་འབྱུང་བའི་ཕྱིར། དང་པོ་གྲུབ་སྟེ། ཉིན་ཞག་ནི་
ཚེས་ཞག་རེ་ལས་ཆུ་ཚོད་རེས་ལྷག་པ་ཡིན་པའི་ཕྱིར། དེས་ན་ཉིན་ཞག་གི་ལོ་གཅིག་ལ་ནི་ཚེས་ཞག་སུམ་བརྒྱ་རེ་
དྲུག་ལྷག་ཙམ་ཞིག་འབྱུང་བ་ཡང་ཐོབ་བོ། ། འོ་ན། དེ་དག་ལས་གང་དབང་བཙན་ཞེ་ན། ཡོད་དེ། སྤྱིར་
ཞིག་ལ་ཉིན་ཞག་དབང་བཙན་ཡང་། ཟླ་བ་ལ་ཚེས་ཟླ་དང༌། ལོ་ལ་རེ་ཞིག་ཏུ་ཚེས་ལོ་དབང་བཙན་པའི་ཕྱིར་ཏེ།
གནམ་གང་ཡོད་མེད་དང་། ད་ལྟའི་ལོར་འཇོག་པ་ཡང་དེའི་དབང་དུ་བྱེད་པ་ཡིན་པའི་ཕྱིར། དོན་ལ་ཁྱིམ་ལོ་
དབང་བཙན་པ་ཡིན་ཏེ། དེ་ལ་བགྲོད་གཉིས་མཐར་ཐུག་འོང་ཞིང་། ཟླ་བཤོལ་འདོར་བ་ནི་དེའི་དབང་གིས་
ཡིན་པའི་ཕྱིར། གཉིས་པ་དགོས་པ་ཡོད་དེ། ཞག་གསུམ་གྱི་རྣམ་དབྱེ་སོགས་ལེགས་པར་ཤེས་པའི་ཆེད་ཡིན་
པའི་ཕྱིར། གཉིས་པ་དུས་ཚིགས་ཀྱི་དབྱེ་བ་རང་བཞིན་ཡོད་དེ། དུས་ཚིགས་ལ་གསུམ་དང་། བཞི་དང༌། ལྔ་
དང་། དྲུག་ཏུ་དབྱེ་བ་རྣམས་སུ་ཡོད་པའི་ཕྱིར། དང་པོ་ཡོད་དེ། དགུན་དཔྱིད་དབྱར་གྱི་ཟླ་བ་སྟེ་བཞི་བཞི་
ཡོད་པའི་ཕྱིར། དེ་དག་གི་མཚན་ཉིདཡོད་དེ། མགོ་རྒྱལ་ཆུ་དཔོའི་ཟླ་བ་བཞི་དང་པོ་དང་། ནག་པ་ས་ག་སྣོན་
ཆུ་སྟོད་ཀྱི་ཟླ་བ་བཞི་གཉིས་པ་དང་། གྲོ་བཞིན་ཁྲུམས་ཐ་སྐད་སྨིན་དྲུག་གི་ཟླ་བ་བཞི་གསུམ་པ་ཡིན་པའི་ཕྱིར།
གཉིས་པ་ཡོད་དེ། དགུན་དཔྱིད་དབྱར་སྟོན་གྱི་དུས་བཞི་པོ་རེ་རེར་ཟླ་བོར་འབྲིང་ཐ་གསུམ་དུ་འབྱེད་པའི་ཕྱིར།
དེ་དག་གི་མཚན་ཉིད་ཡོད་དེ། མགོ་ཟླ་སོགས་གསུམ་གསུམ་དུ་བགོས་པས་འགྲུབ་པའི་ཕྱིར། གསུམ་པ་ཡོད་དེ།
དགུན་ཟླ་བཞི། དཔྱིད་ཟླ་བཞི། དབྱར་ཟླ་གསུམ། སྟོན་ར་བའི་མར་ངོའི་ཚེས་གཅིག ལྷག་མ་ཟླ་བ་གསུམ་
དུ་ཞག་གཅིག་གིས་མཆོག་པ་རྣམས་སུ་ཡོད་པའི་ཕྱིར། ཟླ་བ་དེ་དག་སོ་སོའི་མཚན་གཞི་ཡོད་དེ། སྔར་གྱི་རིགས་
པས་ཤེས་པའི་ཕྱིར། བཞི་བ་ཡོད་དེ། དགུན་སྟོད་ཀྱི་ཟླ་བ་གཉིས། དེ་བཞིན་དུ་དགུན་སྨད། དཔྱིད་སོ་ག
དབྱར་སྟོད་དང་བཅས་པ་ལ་སྦྱར་བ་རྣམས་སུ་ཡོད་པའི་ཕྱིར། མཚན་གཞི་ཡོད་དེ། དུས་ཚིགས་ལ་གསུམ་དུ་ཕྱེ་
བའི་ཟླ་བ་བཅུ་གཉིས་ལ་ཉིན་མཚན་དུ་ཕྱེ་བས་དེ་ལྟར་འགྱུར་བའི་ཕྱིར། ཕྱེ་བ་ལ་དགོས་པ་ཡོད་དེ། གསུམ་དུ་
ཕྱེ་བ་ནི་ཕྱག་དར་ཁྲོད་ཀྱི་གོས་ངོས་ཟིན་པའི་ཆེད་དང་། བཞིར་ཕྱེ་བ་ནི། འཇིག་རྟེན་པ་དང་སྒོ་བསྟུན་ནས་
152



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
རབ་འབྲིང་ཐ་གསུམ་དུ་ཕྱེ་བ་དང་། ལྔ་ཕྱེ་བ་ནི་དབྱར་ཕྱི་མ་ཁས་ལེན་པའི་ཉིན་ཞག་དེ་ཤེས་པའི་དགོས་པ་དང་།
དྲུག་ཏུ་ཕྱེ་བ་ནི་གསོ་སྦྱོང་ཞག་མི་ཐུབ་འབྱུང་བའི་དུས་ཤེས་པའི་ཆེད་ཡིན་པའི་ཕྱིར། བཞི་པ་དངོས་བརྟགས་ཀྱི་
ཁྱད་པར་ལ། ཁ་ཅིག དུས་ཚིགས་ལ་བཞིར་ཕྱེ་བ་དེ་མཚན་ཉིད་པ་ཡིན་ཞིང་། གསུམ་དུ་ཕྱེ་བ་ནི་བཏགས་པ་
བ་ཡིན་ཏེ། དེ་ལྟར་མ་ཡིན་ན། དགུན་ཟླ་དང་དཔྱིད་ཟླའི་གཞི་མཐུན། དབྱར་ཟླ་དང་སྟོན་ཟླའི་གཞི་མཐུན་
ཡོད་པར་འགྱུར་བའི་ཕྱིར། དེར་ཐལ། ད་ལོ་ཟླ་བ་དེ་དུས་ཚིགས་ལ་གསུམ་དུ་ཕྱེ་བའི་དགུན་ཟླ་ཡིན་ཞིང་།
བཞིར་ཕྱེ་ཚེ་དཔྱིད་ཟླ་ར་བ་ཡིན་པའི་ཕྱིར་དང༌། སྨིན་དྲུག་གི་ཟླ་བ་དེ་ཡང་། དབྱར་སྟོན་གྱི་གཞི་མཐུན་དུ་
འགྱུར་པའི་ཕྱིར། ཕྱི་མ་དེར་ཐལ། དེ་གསུམ་དུ་ཕྱེ་བའི་དབྱར་ཟླ་དང་། བཞིར་ཕྱེ་བའི་སྟོན་ཟླ་ཡིན་པའི་ཕྱིར་
ཟེར་ཡང་། རང་ལུགས་དུས་ཚིགས་ལ་གསུམ་བཞི་ལྔ་དྲུག་ཏུ་ཕྱེ་བ་བཞི་ཀའང་མཚན་ཉིད་པ་ཡིན་ནོ། ། འོན་
ཀྱང་དགུན་ཟླ་དང་དཔྱིད་ཟླ་མི་འགལ་ལ། དབྱར་སྟོན་གཉིས་ཀྱང་མི་འགལ་ཏེ། སྔར་འཕངས་པའི་ཟླ་བ་དེ་
གཉིས་རིམ་པ་བཞིན་དུ། དགུན་དཔྱིད་གཉིས་དང་། དབྱར་སྟོན་གཉིས་སུ་ཁས་བླངས་ཆོག་པའི་ཕྱིར། བཞི་
བ་དུས་བཞི་འཁོར་ཚུལ་ལ། ཁ་ཅིག དུས་བཞི་པོ་གླིང་བཞིར་ཅིག་ཅར་དུ་འཁོར་བ་ཡིན་ཏེ། འཛམ་བུའི་གླིང་
ན་དགུན་ཡོད་པའི་དུས་སུ་གླིང་གཞན་གསུམ་ནའང་དགུན་ཡོད། འདི་ན་དབྱར་ཡོད་པའི་ཚེ་གཞན་གསུམ་
ནའང་དབྱར་ཁོ་ན་ཡོད་པའི་ཕྱིར་ཟེར་བ་ནི། མི་འཐད་དེ། གླིང་བཞིར་དུས་བཞི་རིམ་གྱིས་ཁོར་ཡུག་ཏུ་ཡོད་
པའི་ཕྱིར་ཏེ། འཛམ་བུའི་གླིང་དུ་དབྱར་ཉི་རིང་བ་མཐར་ཐུག་གི་དུས་སུ་ཤར་ནས་སྟོན་ཉིན་མཚན་མཉམ།
བྱང་ན་དགུན་ཉི་ཐུང་བའི་མཐར་ཐུག ནུབ་ན་དཔྱིད་ཉིན་མཚན་མཉམ་པའི་ཕྱིར་ཏེ། གླིང་གཅིག་ལ།
དབྱར་རྗེས་སུ་སྟོན། སྟོན་རྗེས་སུ་དགུན། དགུན་རྗེས་སུ་དཔྱིད། དཔྱིད་རྗེས་སུ་དབྱར་རྣམས་རིམ་པར་
འབྱུང་བའི་ཕྱིར། ཉིན་མཚན་རིང་ཐུང་གི་ཚད་ཡོད་དེ། རགས་རྩིས་སུ་གང་ན་ཉིན་མཚན་རིང་བ་མཐར་ཐུག་
གིཚེ་ཡུད་ཙམ་བཅོ་བརྒྱད་རེ་ཡོད་རེ་ཡོད་ཅིང་། ཐུང་བ་མཐར་ཐུག་གི་ཚེ་ཡུད་ཙམ་བཅུ་གཉིས་རེ་ཡོད་ལ།
ཉིན་མཚན་མཉམ་པའི་ཚེ་ཡུད་ཙམ་བཅོ་ལྔ་རེར་མཉམ་པའི་ཕྱིར་རོ། ། ལྔ་པ་ཞར་བྱུང་དུས་ཆེན་གྱི་ཁྱད་པར་
མང་ཡང་གཙོ་བོའི་དབང་དུ་བྱས་ན། བཞི་ཡོད་དེ། སངས་རྒྱས་པའི་དུས་དང་། ཆོས་འཁོར་བསྐོར་བ་དང་།
ལྷ་བབས་དང་། ཆོ་འཕྲུལ་གྱི་དུས་ཆེན་དང་བཞི་ཡོད་པའི་ཕྱིར་ཏེ། དེ་སྐད་དུ་ཡང་། མངོན་བྱང་ཆུབ་དང་
ཆོས་འཁོར་དང་། ། ལྷ་བབས་ཆོ་འཕྲུལ་ཆེན་པོ་སྟེ། ། དད་ལྡན་བསོད་ནམས་བསོགས་པ་ཡི། ། ཁྱད་པར་
ཅན་གྱི་དུས་ཡིན་ནོ། ། ཞེས་གསུངས་པའི་ཕྱིར། དུས་ཆེན་དེ་དག་འབྱུང་བའི་དུས་ལ་བཞེད་ཚུལ་མི་འདྲ་བ་
མང་བས་གཞན་དུ་ཤེས་པར་བྱའོ། ། གཉིས་པ་གདམས་ངག་བརྗོད་ཚུལ་ཡོད་དེ། ཡུལ་གང་ལ། རྟེན་གང་
153



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གིས། དུས་ནམ་གྱི་ཚེ། ཚུལ་ཇི་ལྟར། དངོས་པོ་གང་བརྗོད་པ་རྣམས་སུ་ཡོད་པའི་ཕྱིར། དང་པོ་ཡོད་དེ།
བསྙེན་པར་རྫོགས་མ་ཐག་པ་ལ་བརྗོད་པར་བྱ་བའི་ཕྱིར། གཉིས་པ་ཡོད་དེ། ལས་སློབ་ཀྱིས་བརྗོད་པར་བྱེད་
པའི་ཕྱིར། གསུམ་པ་ཡོད་དེ། དུས་གོ་བརྗོད་ཟིན་མ་ཐག་ཏུ་བརྗོད་པར་བྱ་བའི་ཕྱིར། བཞི་བ་ཡོད་དེ། སྤང་
བླང་འདོམས་པའི་ཚུལ་གྱིས་བརྗོད་པར་བྱ་བའི་ཕྱིར། ལྔ་པ་ཡོད་དེ། དགེ་སློང་ཕའི་དབང་དུ་བྱས་ན་གདམས་
ངག་བཅུ་གཅིག་བརྗོད་པར་བྱ་བའི་ཕྱིར་ཏེ། ཚངས་སྤྱོད་ཀྱི་གནས་ལ་གདམས་པ་བཞི། ལྟུང་བའི་ཆོས་སྤོང་
པར་གདམས་པ། གནས་བརྟན་དང་ཚུལ་ཁྲིམས་མཉམ་པ་ལ་ངེས་པར་སྦྱར་བའི་གདམས་པ། ཚུལ་དང་
འབྲེལ་བ་ངེས་པར་སྦྱར་བའི་དོན་དུ་གདམས་པ་དུལ་བར་གནས་པ་ལ་དེ་ལྟར་གདམས་པ། སྤོང་བ་དང་ཀློག་པ་
གཉིས་ཀྱི་དགོས་པ་བསྒྲུབ་པའི་དོན་དུ་གདམས་པ་རྣམས་སུ་ཡོད་པའི་ཕྱིར། དང་པོ་ལ་བཞི་ཡོད་དེ། གོས་ཕྱག་
དར་ཁྲོད་པ། ཟས་བསོད་སྙོམས་པ། གནས་མལ་ཤིང་དྲུང་པ། སྨན་བཀུས་ཏེ་བོར་པ་བཞི་ལ་གདམས་པ་
རྣམས་སུ་ཡོད་པའི་ཕྱིར། བཞི་པོ་དེར་གདམས་པ་ལ་དགོས་པ་ཡོད་དེ། ངལ་ཞིང་དུབ་པའི་མཐའ་དང་།
འདོད་པ་བསོད་སྙོམས་ཀྱི་མཐའ་སྤོང་ཚད་ཡིན་པའི་ཕྱིར། སྤྱིར། བསོད་སྙོམས་པ་དང་སྟན་གཅིག་གྱིས་མི་
ལེན། ། ཆོས་གོས་གསུམ་པ་ཕྱིང་བ་ཕྱག་དར་ཁྲོད། ། དགོན་པ་ཤིང་དྲུང་པ་དང་བླ་གབ་མེད། ། ཙོག་པུ་
དུར་ཁྲོད་པ་དང་ གཞི་གཅིག་བཞིན། ། ཞེས་འབྱུང་བ་ལྟར་སྦྱངས་པའི་ཡོན་ཏན་བཅུ་གཉིས་ཡོད་ ཀྱང་།
འདིར་གསུམ་པོ་དེ་ཙམ་སྨོས་པ་ལ་དགོས་པ་ཡོད་དེ། ཞེ་སྡང་ཅན་ལ་དུར་ཁྲོད་སོགས་མ་གནང་བའི་ཕྱིར་
རོ། ། གཉིས་པ་ཐོབ་པ་མི་ཉམས་པར་སྲུང་ཚུལ་ལ་དུ་མ་ཡོད་དེ། ཕྱི་རྐྱེན་དགེ་བའི་བཤེས་གཉེན་ལ་བརྟེན་
ནས་སྲུང་བ། ནང་རྐྱེན་བསམ་པ་ཕུན་ཚོགས་ལ་བརྟེན་ནས་སྲུང་བ། མི་མཐུན་ཕྱོགས་ངོ་ཤེས་པའི་སྒོ་ནས་སྲུང་
བ། བསླབ་པ་ཡོངས་སུ་སྦྱོང་བའི་སྒོ་ནས་སྲུང་བ་སོགས་ཡོད་པའི་ཕྱིར། དང་པོ་གྲུབ་སྟེ། མདོ་རྩ་བར།
གནས་པས་གནས་ལ་མ་ཞུས་པར་བྱ་བ་མི་བྱའོ། ཞེས་འབྱུང་བའི་ཕྱིར། གནོན་པ་སློབ་མས་གནས་ཀྱི་བླ་མ་
བསྟེན་ནས་བྱ་བ་ཞུ་དགོས་ཏེ། མ་ཞུས་ན་ཉེས་པར་འགྱུར་བའི་ཕྱིར། དུས་ནམ་གྱི་ཚེ་ཞུ་བ་ཡོད་དེ། རྒྱུན་དུ་
ལྷན་ཅིག་ཡོད་ཚེ་ཉིན་རེར་ལན་གསུམ་གསུམ་དང་། གློ་བུར་བ་ནི་ནམ་བྱུང་བའི་ཚེ་ཞུ་ཞིང་། བླ་མ་དང་རང་གི་
བར་དུ་རང་གྲགས་ལྔ་སོགས་ཀྱིས་ཆོད་ན་གསོ་སྦྱོང་གི་ཚེ་ལྟ་བུ་ཞུ་བའི་ཕྱིར། ཞུ་ཚུལ་ཡོད་དེ། བྱ་བ་རང་རང་གི་
མིང་ནས་སྨོས་ཏེ་ཞུ་དགོས་པའི་ཕྱིར། དམིགས་བསལ་ཡོད་དེ། གནས་ཀྱི་བླ་མ་མེད་པའི་ཚེ་གཞན་འོས་པ་ལ་ཞུ་
བ་དང་། དགེ་བསྐོས་ལྟ་བུ་ལའང་ཞུ་བ་སོགས་ཡོད་པའི་ཕྱིར་དང་། བྱ་བ་ཞུ་མི་རུང་བ་དང་། ཞུ་མི་དགོས་
པའང་ཡོད་པའི་ཕྱིར། ཕྱི་མ་གཉིས་དེར་ཐལ། སྲོག་གཅོད་ལྟ་བུ་ལ་ངོ་བོའི་སྒོ་ནས་ཞུ་མི་རུང་ཞིང་། བཤང་
154



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
གཅི་འདོར་བ་སོགས་ལ་ཞུ་མི་དགོས་པའི་ཕྱིར། འོ་ན། གནས་ཀྱི་བླ་མ་བསྟེན་དགོས་ན། གནས་ཀྱི་བླ་མ་ལ་
ཡོན་ཏན་ཇི་ལྟ་བུ་ཞིག་དགོས་ཞེ་ན༔ བསྙེན་པར་རྫོགས་ནས་བསྙེན་རྫོགས་རྣམ་དག་གི་སྡོམ་རྒྱུན་བར་མ་ཆད་དུ་
ལོ་བཅུ་ལོན་པ་ཞིག་དགོས་སོ་ཞེས་སྟོན་པ་ལ། མདོར། བསྙེན་པར་རྫོགས་ནས་ལོ་བཅུ་མ་ལོན་པར་མཁན་པོ་
ཉིད་དང་། གནས་ཉིད་དང་མི་གནས་པར་འདུག་པར་མི་བྱའོ། ། ཞེས་འབྱུང་ངོ༌། ། དེ་ཙམ་གྱིས་ཆོག་གམ་
ཞེ་ན། མི་ཆོག་སྟེ། དེའི་ཡན་ལག་ཏུ་ལྔ་ཕྲུགས་ཉེར་གཅིག་པོ་གང་རུང་དང་ལྡན་པ་ཞིག་ཀྱང་དགོས་སོ་ཞེས་
འཆད་པ་ལ། འོག་ནས་འབྱུང་བ་དག་ལས་ལྷན་ཅིག་སྦྱར་བ་གང་དག་ཡང་མི་ལྡན་པས་ནི་མ་ཡིན་ནོ། ། ཞེས་
གསུངས་པའི་ཕྱིར། འོ་ན། ལྔ་ཕྲུགས་ཉེར་གཅིག་པོ་དེ་གང་ཞེ་ན། ཡོད་དེ། སྡོམ་ལས། ལོ་བཅུ་ལོན་དང་
འཛིན་དང་མཁས། །རིག་དང་གསལ་དང་འཛིན་འཇུག་དང་། ། སློབ་དང་སློབ་འཇུག་རྣམ་པ་གཉིས། །
ཕུན་སུམ་ཚོགས་གཉིས་རྣམ་པ་གསུམ། ། སློབ་དང་མི་སློབ་བྱུང་ཤེས་དང༌། ། གནས་འཆའ་འཆར་འཇུག་
ལྟུང་བ་ཤེས། ། ལྷ་ཡི་རི་ལ་རྒྱུ་བ་ཡི། ། སྡེ་ཚན་ཡང་དག་བསྡུ་བ་ཡིན། ། ཞེས་གསུངས་པ་རྣམས་ཡིན་པའི་
ཕྱིར། ། དེ་རྣམས་ཀྱི་ནང་ནས་དང་པོ་ལོ་བཅུ་ལོན་པའི་ལྔ་པ་ཡོད་དེ། བསྙེན་པར་རྫོགས་ནས་སྡོམ་རྒྱུན་བར་
མ་ཆད་དུ་ལོ་བཅུ་ལོན་པ། ནང་གཡོག་བྱེད་དམ་བྱེད་དུ་འཇུག་ནུས་པ། འགྱོད་པ་སེལ་བར་བྱེད་དམ་བྱེད་དུ་
འཇུག་ནུས་པ། སྡིག་ལྟ་སྤོང་པར་བྱེད་དམ་བྱེད་དུ་འཇུག་ནུས་པ། གནས་མི་དགའ་བ་འདོར་བར་བྱེད་དམ་
བྱེད་དུ་འཇུག་ནུས་པ་རྣམས་སུ་ཡོད་པའི་ཕྱིར། ལྔ་པ་འདིས་བླ་མའི་ཡོན་ཏན་བསྟན་ཚུལ་ཡོད་དེ། གཉིས་པས་
བླ་མ་དེ་སྙིང་རྗེ་དང་ལྡན་དགོས་པར་བསྟན་ཅིང་། གསུམ་པས་འདུལ་བ་ལ་མཁས་ཤིང་ཚུལ་ཁྲིམས་དག་པ།
བཞི་པས་མངོན་པའི་དོན་ཤེས་ཤིང་ཡང་དག་པའི་ལྟ་བ་རྙེད་པ། ལྔ་པས་སློབ་མའི་བསམ་པ་ཤེས་པའི་ཡོན་ཏན་
དེ་བསྟན་པའི་ཕྱིར། སྡེ་སྣོད་གསུམ་འཛིན་པའི་ལྔ་པ། གསུམ་མཁས་པའི་ལྔ་པ། གསུམ་རིག་ པའི་ལྔ་བ།
གསུམ་གསལ་བའི་ལྔ་པ། གསུམ་འཛིན་འཇུག་གི་ལྔ་པ་རྣམས་ཡོད་དེ། སྡེ་སྣོད་གསུམ་གྱི་ཚིག་དོན་འཛིན་ནུས་
པའི་སྟེང་དུ་མང་དུ་ཐོས་པ་དང་ཚུལ་ཁྲིམས་དང་ལྡན་པ་གཉིས་བསྣན་པའི་ལྔ་པ་དང་པོ། ། དེ་གསུམ་གྱི་ཚིག་
དོན་འབྱེད་ནུས་པའི་སྟེང་དུ་མང་ཐོས་ཚུལ་ལྡན་གཉིས་བསྣན་པ་གཉིས་པ། དེ་གསུམ་གྱི་ཚིག་དོན་མ་འདྲེས་
པར་ཕྱེ་ནས་ལུང་རིགས་དང་སྦྱོང་ནུས་པའི་སྟེང་དུ་མང་ཐོས་ཚུལ་ལྡན་གཉིས་བསྣན་པ་གསུམ་པ། དེ་ལྟར་སྦྱར་
ནས་གཞན་ལ་སྟོན་ནུས་པའི་སྟེང་དུ་མང་ཐོས་ཚུལ་ལྡན་གཉིས་བསྟན་པ་བཞི་པ། དེ་གསུམ་གྱི་ཚིག་དོན་རང་
གིས་འཛིན་པར་མ་ཟད། གཞན་འཛིན་པ་ལ་སྦྱོར་ནུས་པའི་སྟེང་དུ་མང་ཐོས་ཚུལ་ལྡན་གཉིས་བསྣན་པ་ལྔ་པ་
ཡིན་པའི་ཕྱིར། བསླབ་པ་གསུམ་ལ་སློབ་པའི་ལྔ་པ་དང་། སློབ་ཏུ་འཇུག་པའི་ལྔ་པ་གཉིས་ཡོད་དེ། ཚུལ་
155



༄༅། ： རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྲིམས་ཏིང་འཛིན་ཤེས་རབ་ཀྱི་བསླབ་པ་གསུམ་ལ་རང་ཉིད་སློབ་པའི་སྟེང་དུ་མང་ཐོས་ཚུལ་ལྡན་གཉིས་བསྣན་པ་
དང་པོ་དང་། དེ་གསུམ་ལ་གཞན་སློབ་ཏུ་འཇུག་པའི་སྟེང་དུ་མང་ཐོས་ཚུལ་ལྡན་གཉིས་བསྣན་པ་གཉིས་པ་ཡིན་
པའི་ཕྱིར། ལྷག་པའི་སྤྱོད་པ་སོགས་གསུམ་ལ་སློབ་པ་དང་། སློབ་ཏུ་འཇུག་པའི་ལྔ་པ་གཉིས་ཡོད་དེ། ལྷག་
པའི་སྤྱོད་པ་དང་། འདུལ་བ་དང་། སོ་ཐར་གསུམ་ལ་སློབ་པའི་སྟེང་དུ་མང་ཐོས་ཚུལ་ལྡན་གཉིས་བསྣན་པ་
དང་པོ་དང་། དེ་གསུམ་ལ་སློབ་ཏུ་འཇུག་ནུས་པའི་སྟེང་དུ་མང་ཚུལ་གཉིས་བསྣན་པ་གཉིས་པ་ཡིན་པའི་ཕྱིར།
ལྷག་པའི་སྤྱོད་པ་སོགས་གསུམ་ཡང་ཡོད་དེ། འདུལ་བ་ནས་བཤད་པའི་སྤྱོད་ལམ་བཞི་ལྟ་བུ་དང་པོ་དང་།
འདུལ་བ་ལུང་སྡེ་བཞི་ལྟ་བུ་གཉིས་པ། ཕ་མའི་སོ་ཐར་གྱི་མདོ་ལྟ་བུ་གསུམ་པ་ཡིན་པའི་ཕྱིར། ཕུན་ཚོགས་དང་
པོ་དང་། གཉིས་པའི་ལྔ་པ་གཉིས་ཡོད་དེ། དད་པ་དང་། ཚུལ་ཁྲིམས་དང་། ཐོས་པ་དང་། གཏོང་པ་དང་།
ཤེས་རབ་ཕུན་སུམ་ཚོགས་པའི་ལྔ་པ་དང་པོ་དང་། ཚུལ་ཁྲིམས་དང་། ཏིང་འཛིན་དང་། ཤེས་རབ་དང་།
རྣམ་པར་གྲོལ་བ་དང་། རྣམ་པར་གྲོལ་བ་ཤེས་ཤིང་མཐོང་བའི་ཕུན་སུམ་ཚོགས་པའི་ལྔ་པ་གཉིས་པ་ཡིན་པའི་
ཕྱིར། འདིའི་སྐབས་ཀྱི་ཚུལ་ཁྲིམས་སྔ་ཕྱི་གཉིས་མི་འདྲ་སྟེ། སྔ་མ་ཚུལ་ཁྲིམས་དངོས་ལ་བྱེད། ཕྱི་མ་འདུལ་བ་
ཤེས་པ་ལ་བྱེད་པའི་ཕྱིར། དྲན་པ་དང་ལྡན་པ་དང་། ནང་དུ་ཡང་དག་འཇོག་པ་དང་། མཉམ་པར་གཞག་
པའི་ལྔ་པ་གསུམ་ཡོད་དེ། དྲན་པ་དང་། བརྩོན་འགྲུས་དང་། ཤེས་རབ་དང་ལྡན་པ་གསུམ་གྱི་སྟེང་དུ་མང་
ཐོས་ཚུལ་ལྡན་གཉིས་བསྣན་པ་དང་པོ་དང་། ནང་དུ་ཡང་དག་འཇོག་པ་སོགས་གསུམ་གྱི་སྟེང་དུ་མང་ཐོས་ཚུལ་
ལྡན་གཉིས་བསྣན་པ་གཉིས་པ་དང་། མཉམ་པར་གཞག་པ་སོགས་གསུམ་གྱི་སྟེང་དུ་མང་ཚུལ་གཉིས་བསྣན་པ་
གསུམ་པ་ཡིན་པའི་ཕྱིར། མང་དུ་ཐོས་ཞེས་གསུངས་པ་རྣམས་ཀྱི་དོན་ཡོད་དེ། སྡེ་སྣོད་གསུམ་གང་རུང་གི་ཚིག་
དོན་མང་དུ་ཐོས་པ་ལ་བྱེད་ལ། འགའ་ཞིག་ཏུ་ཕྱི་རོལ་པའི་བསྟན་བཅོས་མང་དུ་ཐོས་པ་ལ་བྱེད་པའང་ཡོད་པའི་
ཕྱིར། ཚུལ་ཁྲིམས་དང་ལྡན་པ་ཞེས་འབྱུང་བ་སོགས་ཀྱི་དོན་ཡོད་དེ། ཕམ་པས་མ་གོས་ཤིང་། རང་བཞིན་གྱི་
ཁ་ན་མ་ཐོ་བ་ལ་འཛེམས་པའི་ཚུལ་ཁྲིམས་དང་ལྡན་དགོས་པའི་དོན་ཡིན་པའི་ཕྱིར། སློབ་པ་དང་། མི་སློབ་
པའི་ལྔ་པ་གཉིས་ཡོད་དེ། སློབ་པའི་ཚུལ་ཁྲིམས། ཏིང་འཛིན། ཤེས་རབ། རྣམ་པར་གྲོལ་བ། དེ་ཤེས་ཤིང་
མཐོང་བའི་ལྔ་པ་དང་པོ་དང་། མི་སློབ་པའི་ཚུལ་ཁྲིམས་སོགས་ཀྱི་ལྔ་པ་གཉིས་པ་ཡིན་པའི་ཕྱིར། བྱུང་ཤེས་ཀྱི་
ལྔ་པ་ཡོད་དེ། བྱུང་བ་མངོན་པར་ཤེས་པ། བཅས་པ། རྗེས་སུ་བཅས་པ། བཀག་པ། གནང་བ་མངོན་པར་
ཤེས་པ་རྣམས་སུ་ཡོད་པའི་ཕྱིར། དང་པོ་བྱུང་བ་མངོན་པར་ཤེས་པ་ལ་གཉིས་ཡོད་དེ། གླེང་གཞི་བྱུང་ལ་བཅས་
པ་མཛད་པ་དང་། མཛད་པའི་ཁྱད་པར་གཉིས་ཡོད་པའི་ཕྱིར་རོ། ། དང་པོ་ཡོད་དེ། སྲས་སྒྲ་གཅན་འཛིན་
156



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
གྱིས་བསམ་བཞིན་དུ་བརྫུན་སྨྲས་པ་ལ་བཅས་པ་མ་མཛད་པ་ལྟ་བུ་ཡིན་པའི་ཕྱིར། གཉིས་པ་ཡོད་དེ། དགེ་སློང་
བཟང་སྦྱིན་གྱིས་མི་ཚངས་སྤྱོད་བྱས་པ་ལ་བརྟེན་ནས་བཅས་པ་མཛད་པ་ལྟ་བུ་ཡིན་པའི་ཕྱིར། གཉིས་པ་བཅས་
པ་མངོན་པར་ཤེས་པ་ལ་གསུམ་ཡོད་དེ། སྒྲུབ་པ་མངོན་པར་ཤེས་པ། དགག་པ་བཅས་པ་མངོན་པར་ཤེས་པ།
གནང་བ་མངོན་པར་ཤེས་པ་རྣམས་སུ་ཡོད་པའི་ཕྱིརདེ་གསུམ་གྱི་ཁྱད་པར་ཡོད་དེ། རབ་ཏུ་བྱུང་བས་སྟོད་
གཡོགས་སྨད་གཡོགས་ཚད་ལྡན་འཆང་བ་ལྟ་བུ་དང་པོ། རྩ་བཞི་མི་རུང་བར་བཅས་པ་ལྟ་བུ་གཉིས་པ། ལྗོངས་
རྒྱུར་གནང་བ་ལྟ་བུ་གསུམ་པ་ཡིན་པའི་ཕྱིར། གསུམ་པ་རྗེས་སུ་བཅས་པ་མངོན་པར་ཤེས་པ་ལ་དགུ་ཡོད་དེ།
དགག་པའི་རྗེས་སུ་དགག་པ་བཅས་པ་མངོན་པར་ཤེས་པ། དགག་པའི་རྗེས་སུ་སྒྲུབ་པ། དགག་པའི་རྗེས་སུ་
གནང་བ་གསུམ། སྒྲུབ་པའི་རྗེས་སུ་སྒྲུབ་པ། སྒྲུབ་པའི་རྗེས་སུ་དགག་པ། སྒྲུབ་པའི་རྗེས་སུ་གནང་བ་གསུམ།
གནང་བའི་རྗེས་སུ་གནང་བ། གནང་བའི་རྗེས་སུ་དགག་པ། གནང་བའི་རྗེས་སུ་སྒྲུབ་པ་བཅས་པ་མངོན་པར་
ཤེས་པ་གསུམ་རྣམས་སུ་ཡོད་པའི་ཕྱིར། དང་པོ་གསུམ་གྱི་ཁྱད་པར་ཡོད་དེ། དགེ་སློང་བཟང་སྦྱིན་ལ་བརྟེན་
ནས་མི་ཚངས་སྤྱོད་བཀག་པའི་རྗེས་སུ་དགེ་སློང་དགོན་པ་ལ་བརྟེན་ནས་དེ་བཀག་པ་ལྟ་བུ་དང་པོ་དང་། རབ་
བྱུང་ལ་ཁེ་སྤོག་བྱེད་པ་བཀག་པའི་རྗེས་སུ་བུ་ལོན་འཇལ་མ་ནུས་ན་དེ་བྱེད་དགོས་པར་བཅས་པ་ལྟ་བུ་གཉིས་པ་
དང་། རབ་བྱུང་རྣམས་ཀྱིས་ཕྱི་དྲོའི་ཁ་ཟས་ཟ་བ་བཀག་པའི་རྗེས་སུ་ནད་པ་ལ་ཉེས་མེད་དུ་གནང་བ་ལྟ་བུ་
གསུམ་པ་ཡིན་པའི་ཕྱིར། བར་མ་གསུམ་གྱི་ཁྱད་པར་ཡོད་དེ། དབྱར་སྔ་མ་ཁས་ལེན་དགོས་པར་བཅས་པའི་
རྗེས་སུ་ཕྱི་མ་ཡང་ཁས་ལེན་པར་བཅས་པ་ལྟ་བུ་དང་པོ་དང་
། གསོ་སྦྱོང་སོགས་བྱེད་དགོས་པར་བཅས་པའི་རྗེས་
སུ་གནས་ཀྱི་བླ་མ་བསྟེན་དགོས་པ་ནང་འདོམས་ན། གསོ་སྦྱོང་སོགས་བྱེད་པ་བཀག་པ་ལྟ་བུ་གཉིས་པ་དང་།
རབ་བྱུང་རྣམས་ཀྱིས་དུས་བཟང་པོར་ཆོས་ཉན་བཤད་བྱེད་དགོས་པར་བཅས་པའི་རྗེས་སུ་ནད་པས་དེ་མ་བྱས་
ཀྱང་ཉེས་མེད་དུ་གནང་བ་ལྟ་བུ་གསུམ་པ་ཡིན་པའི་ཕྱིར། ཕྱི་མ་གསུམ་གྱི་ཁྱད་པར་ཡོད་དེ། རབ་བྱུང་ལ་
འཆིལ་ལྷམ་གནང་བའི་རྗེས་སུ་ལྷམ་སྦུ་གུ་ཅན་གནང་བ་ལྟ་བུ་དང་པོ་དང་། རབ་བྱུང་ལ་ལྷམ་གནང་བའི་རྗེས་སུ་
ཁྲ་བོ་དང་སྒྲ་ཀྲོག་ཀྲོག་ཟེར་བ་བཀག་པ་ལྟ་བུ་གཉིས་པ་དང་།སྲ་བརྐྱང་འདིང་བར་གནང་བའི་རྗེས་སུ་དེ་འབྱུང་
དགོས་པར་བཅས་པ་ལྟ་བུ་གསུམ་པ་ཡིན་པའི་ཕྱིར་རོ། ། བཞི་པ་བཀག་པ་མངོན་པར་ཤེས་པ་ཡོད་དེ། སྲོག་
གི་ཕྱིར་ཡང་བྱར་མི་རུང་བར་བཅས་པ་ཤེས་པ་དེ་ཡིན་པའི་ཕྱིར། སྲོག་གི་ཕྱིར་ཡང་མ་གནང་བ་ཡོད་དེ། རང་
བཞིན་གྱི་ཉེས་པ་རྣམས་དང་། བཅས་རྐྱང་ལས་ཆང་འཐུང་བ་མ་གནང་བའི་ཕྱིར། ལྔ་པ་གནང་བ་མངོན་པར་
ཤེས་པ་ཡོད་དེ། རྒོལ་ངན་ཚད་གཅོད་པའི་ཆེད་དུ་ཕྱི་རོལ་པའི་བསྟན་བཅོས་ཀློག་པར་གནང་བ་ལྟ་བུ་ཡིན་པའི་
157



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། གནས་འཆའ་བའི་ལྔ་པ་ཡོད་དེ། བར་དུ་གཅོད་པ་མངོན་པར་ཤེས་པ་དང་། བར་དུ་གཅོད་པ་མ་ཡིན་
པ་ཤེས་པ་དང་། དེ་གཞན་ལ་སྨྲ་བ་དང་། རྗེས་སུ་སྟོན་པ་དང་། གཞན་ལ་གནས་འཆའ་བར་གཞུག་པ་རྣམས་
སུ་ཡོད་པའི་ཕྱིར། གནས་འཆའ་བར་འཇུག་ནུས་པའི་ལྔ་པ་ཡོད་དེ། ཐ་མ་བཞིའི་སྟེང་དུ་གནས་འཆའ་འཇུག་
ནུས་ཞེས་སྦྱོར་བའི་ཕྱིར། འདི་ལ་གཉིས་ཡོད་དེ། གཏན་དུ་གནས་འཆའ་བ་དང་། རེ་ཞིག་གནས་འཆའ་བ་
གཉིས་ཡོད་པའི་ཕྱིར། ཉེར་གཅིག་པ་ལྟུང་ཤེས་ཀྱི་ལྔ་པ་ཡོད་དེ།ལྟུང་བ་མངོན་དང་ཤེས་པ་དང་། ལྟུང་མིན་
མངོན་པར་ཤེས་པ་དང་། ཡང་བ་མངོན་པར་ཤེས་པ་དང་། ལྕི་བ་མངོན་པར་ཤེས་པ་དང་། སོ་ཐར་དང་ལུང་
རྒྱས་པ་གང་རུང་བློ་ལ་ཐོན་པ་རྣམས་སུ་ཡོད་པའི་ཕྱིར། ལྕི་བ་དེ་ལ་ལྔ་ཡོད་དེ། ངོ་བོ་ཉིད་ཀྱིས་ལྕི་བ། བྱེད་
པའི་སྒོ་ནས་ལྕི་བ། གཞིའི་སྒོ་ནས་ལྕི་བ། བསམ་པའི་སྒོ་ནས་ལྕི་བ། གྲངས་ཀྱི་སྒོ་ནས་ལྕི་བ་རྣམས་སུ་ཡོད་པའི་
ཕྱིར། དང་པོ་ཡོད་དེ། ཕམ་པ་བཞི་དང་། མཚམས་མེད་ལྔ་ལྟ་བུ་ཡིན་པའི་ཕྱིར། གཉིས་པ་ཡོད་དེ། མ་
གུས་པས་བྱས་པ་ལྟ་བུ་ཡིན་པའི་ཕྱིར། གསུམ་པ་ཡོད་དེ། མི་བསད་པ་ལྟ་བུ་ཡིན་པའི་ཕྱིར། བཞི་པ་ཡོད་དེ།
ཞེ་སྡང་དྲག་པོས་བསད་པ་ལྟ་བུ་ཡིན་པའི་ཕྱིར། ལྔ་པ་ཡོད་དེ། དེ་ལན་མང་དུ་བྱས་པ་རྣམས་ཡིན་པའི་ཕྱིར།
རྟེན་གྱི་སྒོ་ནས་ལྕི་བ་ཡང་ཡོད་དེ། སྡིག་པ་ལ་འགྱོད་ཅིང་ཉེས་དམིགས་སུ་བལྟ་བའི་མཁས་པ་ལ་ཡང་བདག་ཀྱང་།
ལས་དེ་ལ་སྤྲོ་བར་འཇུག་པའི་མི་མཁས་པ་རྣམས་ལ་ལྕི་བར་གསུངས་པའི་ཕྱིར། དེ་དག་ལས་བཟློག་པ་ནི་ཡང་
པར་ཤེས་སོ། ། ལྔ་དྲུག་དེ་དག་བསྡུ་ཚུལ་ཡོད་དེ། ཁྱད་པར་ཅན་ཡིན་མིན་གཉིས་དང་། རྟེན་སྐྱེ་འཕགས་
གཉིས་དང་། རང་དབང་ཡིན་མིན་གཉིས་རྣམས་སུ་འདུ་བའི་ཕྱིར་རོ། ། དང་པོ་ཡོད་དེ། སྡེ་སྣོད་གསུམ་
ཤེས་ཀྱི་ཡོན་ཏན་ཡན་ལག་ཏུ་ཡོད་མེད་གཉིས་སུ་འདུ་བའི་ཕྱིར། གཉིས་པ་ཡོད་དེ། རྟེན་སོ་སྐྱེ་དང་འཕགས་པ་
གང་རུང་གི་རྒྱུད་ཀྱིས་བསྡུས་པའི་ཕྱིར། གསུམ་པ་ཡོད་དེ། རང་ཉིད་རྒྱུད་ལ་ལྡན་པ་ལ་ལྔ་ཕྲུགས་གཞན་རྒྱུད་ལ་
ལྡན་དགོས་པ་དང་། མི་དགོས་པ་གཉིས་སུ་འདུ་བའི་ཕྱིར་ཏེ། ལྔ་ཕྲུགས་འཆའ་བའི་གཞི་བྱེད་ཅིང་ལྔ་པའི་ཡན་
ལག་མ་ཚང་བ་གཞན་གྱི་ཁ་སྐོང་དུ་འགྲོ་མི་དགོས་པ་དང༌། དེ་ལས་ལྡོག་པ་གཉིས་སུ་འདུ་བའི་ཕྱིར། གང་ཟག་
ལ་ཡང་རང་དབང་ཅན་ཡིན་མིན་གཉིས་ཡོད་དེ། བསྙེན་པར་རྫོགས་ན་བསྙེན་རྫོགས་རྣམ་དག་གི་སྡོམ་རྒྱུན་
བར་མ་ཆད་དུ་ལོ་བཅུ་ལོན་ཅིང་། ལྔ་ཕྲུག་ཉེར་གཅིག་པོ་གང་རུང་དང་ལྡན་པའི་གང་ཟག་དེ། གང་ཟག་རང་
དབང་ཅན་ཡིན་ལ། དེ་ལས་གཞན་དུ་ན་རང་དབང་ཅན་མ་ཡིན་པའི་ཕྱིར། དང་པོ་གྲུབ་སྟེ། གང་ཟག་དེས་
གཞན་གྱི་མཁན་པོ་དང་གནས་ཀྱི་སློབ་དཔོན་བྱར་རུང་ཞིང་། རང་ཉིད་གནས་ཀྱི་སློབ་དཔོན་གཞན་ལ་མ་
བརྟེན་པར་ལྗོངས་རྒྱུར་རུང་བའི་ཕྱིར། གཉིས་པ་གྲུབ་སྟེ། སྔ་མ་ལས་ལྡོག་པའི་ཕྱིར། ལྔ་ཕྲུག་ཉེར་གཅིག་དང་
158



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ལྡན་པའི་གང་ཟག་ཡིན་པ་མེད་དེ། སློབ་པ་དང་མི་སློབ་པའི་ལྔ་པ་གཉིས་རྒྱུད་ལྡན་གྱི་གང་ཟག་ཡིན་པ་མེད་པའི་
ཕྱིར། ལོ་བཅུ་ལོན་པ་བརྟན་པའི་ཡོན་ཏན་དང་ལྔ་ཕྲུག་ཉེར་གཅིག་པོ་གང་རུང་ཤེས་པ་མཁས་པའི་ཡོན་ཏན་དེ།
བརྟན་མཁས་ཀྱི་ཡོན་ཏན་གཉིས་གང་རུང་དང་མི་ལྡན་ན་ནི་དགྲ་བཅོམ་པ་ཡིན་ཀྱང་གནས་མ་བཅས་པར་ལྗོང་
རྒྱུར་མི་རུང་སྟེ། རྒྱུ་བར་བྱས་ན་ལྟུང་བ་བསྐྱེད་པའི་ཕྱིར། ལྗོངས་རྒྱུར་རུང་བ་ལ་བརྟན་མཁས་གང་རུང་གིས་གོ་
ཆོད་པ་ཡོད་དེ། བསྙེན་པར་རྫོགས་ནས་ལོ་ལྔ་ཙམ་ལོན་ཡང་། ལྔ་ཕྲུག་ཐ་མ་ལྟུང་ཤེས་དང་ལྡན་ན་ལྗོངས་རྒྱུར་
རུང་བའི་ཕྱིར། དེ་ནི་མཚོན་པ་ཙམ་ཡིན་གྱི། ངེས་པ་ནི་མ་ཡིན་ཏེ། ལོ་ལྔའམ་དྲུག་ལོན་ཅིང་། སྡེ་སྣོད་གསུམ་
ཤེས་པའི་ལྔ་པ་དང་ལྡན་ནའང་ལྗོངས་རྒྱུར་རུང་བའི་ཕྱིར། སྔར་བཤད་པའི་ལྔ་ཕྲུག་ལྷག་མ་རྣམས་རིམ་པར་
འཆད་པའི་གཞུང་ཡོད་དེ། མདོ་རྩར། ནད་གཡོག་དང་། འགྱོད་པ་བསལ་བ་དང་། སྡིག་པ་ཅན་གྱི་ལྟ་བའི་
རྣམ་པ་སྤངས་པ་དང་། གནས་མངོན་པར་མི་དགའ་བ་དག་ལ་འདོར་བ་བྱེད་དམ་བྱེད་དུ་འཇུག་ནུས་པའོ། །
ཞེས་པ་ནས། ལྟུང་བ་དང་། ལྟུང་བ་མ་ཡིན་པ་དང་། ཡང་བ་དང་། ལྕི་བ་ཉིད་མངོན་པར་ཤེས་པ་ཉིད་དང་།
སོ་སོ་ཐར་བ་དང་རྒྱས་པ་ཐོན་པ་ཉིད་དོ་ཞེས་པའི་བར་གྱིས་བསྟན་པའི་ཕྱིར་རོ། ། མཁན་པོ་དང་གནས་ཀྱི་སློབ་
དཔོན་དུ་འོས་པ་ལ་ཡོན་ཏན་དེ་དག་དགོས་པར་མ་ཟད། བསྒྲུབ་བྱའི་ངོས་ནས་ཀྱང་སྡོམ་པ་སྐྱེ་བ་ལ་འགལ་རྐྱེན་
ཆེར་མེད་པ་ཞིག་དགོས་ཏེ། བར་གཅོད་དང་ལྡན་པ་ལ་སྡོམ་པ་མི་སྐྱེ་བའམ། སྐྱེས་ཀྱང་རིང་དུ་མི་གནས་པའི་
དགག་བྱ་ཡོད་པའི་ཕྱིར། འོ་ན། དགག་བྱ་བར་ཆད་དེ་ལ་དུ་ཡོད་ཅེ་ན། བཞི་ཡོད་དེ། སྐྱེ་བའི་བར་ཆད།
གནས་པའི་བར་ཆད། མཛེས་པའི་བར་ཆད། ཁྱད་པར་དུ་འགྱུར་བའི་བར་ཆད་རྣམས་སུ་ཡོད་པའི་ཕྱིར།
དང་པོ་ལ་བཞི་ཡོད་དེ། རྟེན་ལས་སྒྲིབ། གནས་སྐབས། བསམ་པའི་དབང་གིས་མི་སྐྱེ་བ་རྣམས་སུ་ཡོད་པའི་
ཕྱིར། དང་པོ་ལ་བཅུ་ཡོད་དེ། སྤྲུལ་པ་དང་། མ་ནིང་ཕོ་མོ་དང་། མཚན་ལན་གསུམ་དུ་གྱུར་པ་དང་།
མཚན་གཉིས་ཅིག་ཆར་བྱུང་བ་དང་། མཚན་མེད་དང་། ཟ་མ་དང་། དུད་འགྲོ་དང་
། མི་མ་ཡིན་པའི་འགྲོ་
བ་དང་། བྱང་སྒྲ་མི་སྙན་པ་རྣམས་ཀྱི་རྟེན་ལ་སོ་ཐར་གྱི་སྡོམ་པ་མི་སྐྱེ་བའི་ཕྱིར། གཉིས་པ་ལ་དྲུག་ཡོད་དེ། རྐུ་
ཐབས་སུ་གནས་པ་སོགས་ཡོད་པའི་ཕྱིར། གསུམ་པ་ལ་བཞི་ཡོད་དེ། སྡོམ་པ་ལེན་དུ་རུང་བའི་ལོ་མ་ལོན་པ་
སོགས་ཡོད་པའི་ཕྱིར། བཞི་པ་ཡང་བཞི་ཡོད་དེ། མུ་སྟེགས་ཀྱི་ལྟ་བ་ལེན་པ་སོགས་ཡོད་པའི་ཕྱིར། གཉིས་པོ་
གནས་པ་ལ་བར་དུ་རྩོད་པ་ཡོད་དེ། ཕ་མས་མ་གནང་བ་སོགས་དུ་མ་ཡོད་པའི་ཕྱིར། གསུམ་པ་མཛེས་པའི་
བར་གཅོད་ཡོད་དེ། ལག་རྡུམ། སྐྲ་སེར་སོགས་ཡོད་པའི་ཕྱིར། བཞི་པ་ཁྱད་པར་དུ་འགྱུར་བའི་བར་གཅོད་
ཡོད་དེ། ནད་པ་སོགས་ཡོད་པའི་ཕྱིར། དེ་དག་བསྡུ་ན་གཉིས་སུ་འདུ་སྟེ། གཙོ་བོ་དང་གཙོ་བོ་མ་ཡིན་པ་
159



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་སུ་འདུ་བའི་ཕྱིར། མཚན་གཞི་ཡོད་དེ། སྡོམ་པ་སྐྱེ་བའི་བར་ཆད་རྣམས་དང་པོ་དང་། སྐྱེ་ལ་ཉེས་བྱས་
སུ་འགྱུར་བ་རྣམས་གཉིས་པ་ཡིན་པའི་ཕྱིར། མ་ནིང་ཞེས་པ་དེ་ཇི་ལྟ་བུ་ཡིན་ཞེ་ན། དེ་ལ་དབྱེ་ན་དུ་མ་ཡོད་དེ།
སྐྱེས་ནས་མ་ནིང་། ཟླ་ཕྱེད་མ་ནིང་། འཁྱུད་ལྡང་མ་ནིང་། ཕྲག་དོག་མ་ནིང་། ཉམས་པ་མ་ནིང་རྣམས་སུ་
ཡོད་པའི་ཕྱིར། དང་པོ་ཡོད་དེ། སྐྱེས་ཙམ་ཉིད་ནས་མཚན་གཉིས་གང་རུང་མེད་པ་ཞིག་ཡིན་པའི་ཕྱིར།
གཉིས་པ་ཡོད་དེ། ཟླ་ཕྱེད་དུ་ཕོའི་འདོད་པ་བསྟེན་ལ། ཟླ་ཕྱེད་དུ་མོའི་འདོད་པ་བསྟེན་པ་ཞིག་ལ་འཇོག་པའི་
ཕྱིར། གསུམ་པ་ཡོད་དེ།གཞན་ལ་འཁྱུད་པའི་ཚེ་དབང་པོ་ལས་སུ་རུང་ལ། དུས་གཞན་དུ་མི་རུང་བ་ཞིག་ཡིན་
པའི་ཕྱིར། བཞི་པ་ཡོད་དེ། ཕོ་མོ་ཉལ་པོ་བྱེད་པའི་ཁྱད་པར་མཐོང་བ་ན་དབང་པོ་ལས་སུ་རུང་ལ། གཞན་གྱི་
ཚེ་མི་རུང་བ་ཞིག་ཡིན་པའི་ཕྱིར། ལྔ་པ་ཡོད་དེ། ཕོ་དབང་མཚོན་སོགས་ཀྱིས་བཅད་པ་ཞིག་ལ་འཇོག་པའི་ཕྱིར།
ཟ་མ་ཡང་མ་ནིང་ཡིན་ཀྱང་ཁྱད་པར་ཡོད་དེ། ཚིག་ལེར། གང་ཞིག་གྲོང་པའི་ཆོས་མེད་པ། །དེ་ནི་ཟ་མ་ཞེས་
སུ་བརྗོད། ། ཞེས་པ་ལྟར་ཡིན་པའི་ཕྱིར་རོ། ། རྐུ་ཐབས་སུ་གནས་པ་ཡོད་དེ། བསྙེན་རྫོགས་མ་བྱས་པའམ།
བྱས་ཀྱང་མ་ཆགས་པ་ཤེས་བཞིན་དུ་ལན་གཉིས་སུ་དགེ་འདུན་དང་ལྷན་ཅིག་འདུལ་བའི་ལས་བརྒྱ་རྩ་གང་རུང་
ཉམས་སུ་མྱོང་བ་ཞིག་ལ་འཇོག་པའི་ཕྱིར། མུ་སྟེགས་ཅན་ཞུགས་པ་ཡོད་དེ། མུ་སྟེགས་ཅན་གྱི་རྟགས་བླངས་
ནས་ཆོས་འདི་པའི་བརྟུལ་ཞུགས་བོར་བ་ཞིག་ལ་འཇོག་པའི་ཕྱིར། འདི་ལ་སྔར་རབ་ཏུ་བྱུང་བ་ཞིག་དགོས་ཏེ།
གཞན་དུ་ན་དེར་མི་འགྱུར་བའི་ཕྱིར། དེ་རྣམས་འདིར་བསྟན་ཚུལ་ཡོད་དེ། རབ་ཏུ་བྱུང་བའི་ཕྱིར་ཉེ་བར་
འོངས་པ་ལ། ཞེས་པ་ནས། ཉེ་བར་བཞག་པར་མི་བྱའོ་ཞེས་པའི་བར་གྱིས་བསྟན་པའི་ཕྱིར། དེར་མ་ཟད་
ལྷུང་བཟེད་མེད་པར་རབ་ཏུ་བྱུང་བ་དང་བསྙེན་པར་རྫོགས་པར་བྱར་མི་རུང་སྟེ། དེ་ལྟར་བྱས་ནས་ཉེས་པར་
འགྱུར་བའི་ཕྱིར་ཏེ། མདོར། ལྷུང་བཟེད་མེད་པར་རབ་ཏུ་བྱུང་བ་དང་བསྙེན་པར་རྫོགས་པར་མི་བྱའོ་ཞེས་
གསུངས་པའི་ཕྱིར། འོ་ན་ལྷུང་བཟེད་ལ་རྒྱུ་སོགས་ཇི་ལྟ་བུ་ཞིག་དགོས་ཞེ་ན། ཡོད་དེ། རྒྱུའི་ཁྱད་པར། དབྱེ་
བ། ཁ་དོག དབྱིབས་ཚད་ཀྱི་ཁྱད་པར་རྣམས་སུ་ཡོད་པའི་ཕྱིར། དང་པོ་ཡོད་དེ། རྒྱུ་ནི་ཤིང་དང་ཟངས་
དང་གསེར་སོགས་མ་ཡིན་པར་ས་དང་ལྕགས་གང་རུང་ལས་བྱས་པ་ཞིག་དགོས་པའི་ཕྱིར་ཏེ། ས་ག་ལྷས། ས་
དང་ལྕགས་ལས་བྱས་རང་བཞིན། ། ཞེས་གསུངས་པའི་ཕྱིར། དབྱེ་ན་གཉིས་ཡོད་དེ། ཆུང་འབྲིང་ཆེན་པོ་
གསུམ་མམ། ཆེ་ཆུང་གཉིས་སུ་ཡོད་པའི་ཕྱིར། ཕྱི་མ་གྲུབ་སྟེ། ས་ག་ལྷས། ལྷུང་བཟེད་རྣམ་པ་གཉིས་སུ་
བརྗོད། ། ཅེས་གསུངས་པའི་ཕྱིར། ཁ་དོག་གི་ཁྱད་པར་ཡོད་དེ། དཀར་པོ་སོགས་མ་ཡིན་པར་བྱ་རོག་གི་
མིག་འབྲས་ལྟར་ནག་པ་ཞིག་དགོས་པའི་ཕྱིར། དབྱིབས་ཀྱི་ཁྱད་པར་ཡོད་དེ། གྲུ་བཞི་སོགས་མ་ཡིན་པར་སྒོ་ང་
160



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ཕྱེད་པ་ལྟ་བུ་ཟླུམ་པ་ཞིག་དགོས་པའི་ཕྱིར། ལྷུང་བཟེད་ཀྱི་ཚད་འདི་ལ་སྔོན་གྱི་མཁས་པ་དག་བཞེད་པ་མི་འདྲ་བ་
མང་དུ་སྣང་ཡང་། སྙིང་པོ་བསྡུ་ན་ལྷུང་བཟེད་ཆུང་འབྲིང་ཆེན་པོའི་ཚད་ཡོད་དེ། དྲུག་ཕུལ་གྱི་ཕུལ་དགུ་ཤོང་
བ་ཆུང་ཚད། ཕུལ་བཅོ་བརྒྱད་ཤོང་བ་ཆེ་ཚད། དེའི་བར་འབྲིང་ཚད་དུ་འཇོག་པའི་ཕྱིར། དེ་ཡང་བོད་ཡུལ་
དབུས་ཀྱི་བྲེ་ཆུང་གི་དབང་དུ་བྱས་པ་ཡིན་ཏེ། ཡ་ཁྱོར་ཉེར་གཅིག་ལ་བོད་བྲེ་དེ་དེའི་གང་ཚད་དུ་བྱེད་པའི་ཕྱིར།
དེ་ནི་དགེ་སློང་ཕའི་དབང་དུ་བྱས་ཀྱི། མའི་ལྷུང་བཟེད་ཀྱི་ཚེ་ཚད་ཡོད་དེ། དགེ་སློང་ཕའི་ལྷུང་བཟེད་ཀྱི་ཆུང་
ཚད་དེ། དེའི་ལྷུང་བཟེད་ཀྱི་ཆེ་ཚད་ཡིན་པའི་ཕྱིར། ལྷུང་བཟེད་ཀྱི་ཁྱད་པར་འཆད་པ་ལ། འདིར། ཁ་ཆེའི་
མཐའ་ཁོ་ན་ནས་མཐེ་བོའི་ལྟོ་གང་གི་ལྷག་པར་འབྲས་ཐུག་པོ་ཆེ་མ་གཏའི་བྲེ་ཆུང་གང་བཙོས་པ་སྲན་ཚོད་དང་
བཅས་ཚོད་མ་དང་བཅས་པ་ལྷག་པ་ནས་དོའི་བར་ཤོང་བ་དེའི་རིགས་ཡིན་ནོ། ། ཞེས་གསུངས་ཏེ། དེའི་དོན་
རྒྱས་པར་ནི་གཞན་དུ་ཤེས་པར་བྱ་དགོས་པའི་ཕྱིར། འོ་ན། དགེ་སློང་མའི་སྡོམ་པའི་ཆོ་ག་འདིར་དངོས་སུ་མ་
བཤད་པས་ཇི་ལྟར་ཞེ་ན། ཡོད་དེ། དགེ་སློང་འགའ་ཞིག་ལ་མཁན་པོ་ཉིད་དུ་གནས་པ་ལའོ་ཞེས་པ་ནས།
མཁན་མོ་ཉིད་དུ་ཞེས་བསྒྱུར་པའི་ཚུལ་གྱིས་བསྟན་པའི་ཕྱིར། དགེ་སློང་མའི་སྡོམ་པ་དེ་ཡུལ་གང་ལས་ནོད་པ་
སོགས་ཕལ་ཆེར་སྔར་བཤད་པ་དང་འདྲ་ཡང་། ཁྱད་པར་ཡོད་དེ། མཁན་མོའི་དབང་དུ་བྱས་ན་བསྙེན་པར་
རྫོགས་ནས་སྡོམ་རྒྱུན་བར་མ་ཆད་དུ་ལོ་ཉི་ཤུ་ལོན་ཞིང་། ཕམ་པ་བརྒྱད་ཀྱིས་མ་གོས་པ་དང་། ལས་སློབ་པ་ཕ་མ་
གཉིས་ཀ་དགོས་པ་དང་། དགེ་འདུན་ཡུལ་དབུས་སུ་དགེ་སློང་ཕ་བཅུ། མ་བཅུ་གཉིས་ཚོགས་དགོས་པ་དང་།
རྟེན་ཀྱང་ཁྱིམ་སོ་བཟུང་ན་ལོ་བཅུ་གཉིས་དང་། མ་བཟུང་ན་ཉི་ཤུ་ལོན་པ་དང་། ཡོ་བྱད་ཆོས་གོས་གསུམ་གྱི་
སྟེང་དུ་རྒྱལ་གཟན་དང་། ཤིང་དེ་དང་བརྒྱད་དང་། ལྷུང་བཟེད་སོགས་དགོས་པའི་ཕྱིར། ཁྱད་པར་གཞན་
ཡང་ཡོད་དེ། གཉིས་ཀའི་དགེ་འདུན་ལ་གསོལ་བ་འདེབས་པ་དང་། ལྕི་བའི་ཆོས་བརྒྱད་བརྗོད་དགོས་པར་མ་
ཟད། ཐུན་མོང་མ་ཡིན་པའི་ཕམ་པ་བཞི་ཡང་བརྗོད་དགོས་པ་དང་། དགེ་སློང་ཕ་གསར་བུ་ལའང་ཕྱག་བྱ་
དགོས་པ་སོགས་མང་དུ་ཡོད་པའི་ཕྱིར། ལྕི་བའི་ཆོས་བརྒྱད་ཡོད་དེ། དགེ་སློང་གི་དགེ་འདུན་ལ་ཟླ་བ་ཕྱེད་ཕྱེད་
ནས་གདམས་པ་ནོད་པ་སོགས་བརྒྱད་ཡོད་པའི་ཕྱིར། ཐུན་མོང་མ་ཡིན་པའི་ཕམ་པ་བཞི་ཡོད་དེ། འཆབ་པའི་
ཕམ་པ། རེག་པའི་ཕམ་པ། ལུས་བཀན་པའི་ཕམ་པ། ལྡོག་པའི་ཕམ་པ་རྣམས་སུ་ཡོད་པའི་ཕྱིར། དགེ་སློང་
མའི་སྡོམ་པ་ལེན་པའི་གོང་དུ་དགེ་སློབ་མའི་སྡོམ་པ་ལོ་གཉིས་ཀྱི་བར་དུ་ལེན་དགོས་ཏེ། ཡུལ་དབུས་སུ་དགེ་སློང་
མ་བཅུ་གཉིས་དང་། མཐའ་འཁོབ་ཏུ་དྲུག་གི་གྲངས་ཚང་བ་དང༌། རྩ་བའི་ཆོས་དྲུག་དང་། རྗེས་མཐུན་གྱི་
ཆོས་དྲུག་སྤོང་དང་ཁས་ལེན་པའི་ཚུལ་གྱིས་འཇུག་པའི་ཕྱིར། ཁྱད་པར་གཞན་ཡང་ཡོད་དེ། ན་ཚོད་ཁྱིམ་སོ་
161



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཟུང་ན་ལོ་བཅུ་དང་། མ་བཟུང་ན་བཅུ་གཉིས་ལོན་པ་དང་། སྣམ་སྦྱར་མ་གཏོགས་པའི་ཆོས་གོས་གཉིས་
སོགས་ལྷུང་བཟེད་བཅས་སྔར་བཞིན་དང་། དགེ་ཚུལ་གྱིས་སྡོམ་པ་ལ་གནས་པ་དང་། དངོས་གཞིའི་ཚོགས་
གཉིས་ཀྱི་ལས་ཀྱིས་བསྒྲུབ་པར་བྱ་བ་རྣམས་སུ་ཡོད་པའི་ཕྱིར། གདམས་ངག་ཀྱང་རྩ་བ་དང་རྗེས་མཐུན་གྱི་ཆོས་
དྲུག་ཚན་གཉིས་བརྗོད་པར་བྱ་དགོས་ཏེ། དེ་ཡང་ཇི་སྐད་དུ། གཅིག་པུར་ལམ་དུ་འགྲོ་མི་བྱ། ། སོགས་རྩ་
བའི་ཆོས་དྲུག་དང་། གསེར་ལ་བཟུང་བར་མི་བྱ་ཞིང་། ། སོགས་རྗེས་མཐུན་གྱི་ཆོས་དྲུག་བཤད་པ་ལྟར་བརྗོད་
པར་བྱ་བའི་ཕྱིར། དགེ་སློང་མའི་དེ་མ་ཐག་དགེ་སློང་གི་སྡོམ་པ་སྦྱིན་དུ་མི་རུང་སྟེ། དེའི་བར་དུ་ཚངས་སྤྱོད་
ཉེར་གནས་ཀྱི་སྡོམ་པ་སྦྱིན་དགོས་པའི་ཕྱིར། ཁ་ཅིག དགེ་སློང་བཞི་ཚོགས་ཙམ་ལ་བརྟེན་ནས་དགེ་སློང་ཕ་
མའི་སྡོམ་པ་སྐྱེ་བ་ཡོད་པར་ཐལ། དེ་ཙམ་ལ་བརྟེན་ནས་དགེ་སློབ་མའི་སྡོམ་པ་སྐྱེ་བ་ཡོད་པའི་ཕྱིར། ཟེར་ན།
མ་ཁྱབ། འདོད་མི་ནུས་ཏེ། དེ་ཙམ་ལ་བརྟེན་ནས་དགེ་སློང་མའི་སྡོམ་པ་སྐྱེ་བ་མེད་པའི་ཕྱིར། ཁ་ཅིག དགེ་
སློང་བཞི་ཚོགས་ཙམ་ལ་བརྟེན་ནས་ཉེས་མེད་ཕུན་ཚོགས་ཀྱི་དགེ་སློང་གི་སྡོམ་པ་སྐྱེ་བ་མེད་ཀྱང་། སྐྱེ་བ་ནི་སྲིད་
པ་ཡིན་ཏེ། མེ་ཏོག་ཕྲེང་རྒྱུད་ལས། གལ་ཏེ་བཞི་ནི་ལས་བརྗོད་མཁས། ། ཚུལ་ཁྲིམས་ལྡན་པར་གྱུར་པ་
ན། ། བསྙེན་རྫོགས་མ་སྨད་གྱུར་པ་སྟེ། ། ལྷ་ཡིས་ཀྱང་ནི་ཕྱག་བྱར་འོས། ། ཞེས་གསུངས་པའི་ཕྱིར་ཟེར།
ཁ་ཅིག དེ་མི་འཐད་དེ། མེ་ཏོག་ཕྲེང་རྒྱུད་ཀྱི་དོན་ནི། ལས་བྱེད་པ་པོ་བསྣན་པའི་ལྔ་ལ་དགོངས་པའི་ཕྱིར་
ཟེར། ཁོ་ན་རེ། དེ་མི་འཐད་དེ། དམིགས་བསལ་གྱི་དབང་དུ་བྱས་ན། མཁན་པོ་དང་། གསང་སྟོན་པ་མེད་
ཀྱང་དགེ་སློང་གི་སྡོམ་པ་སྐྱེ་བ་ཡོད་པའི་ཕྱིར་ཏེ། མཁན་པོ་མེད་པ་ཉིད་ལ་ཡང་ངོ༌། ། ཞེས་གསུངས་པའི་ཕྱིར་
གསུང་། འདི་ལ་བཞེད་པ་མི་མཐུན་པ་མང་དུ་ཡོད་ཀྱང་། རང་ལུགས་ནི་ཉེས་མེད་ཕུན་ཚོགས་ཀྱི་དབང་དུ་
བྱས་ན་ད་ལྟར་གྱི་ཆོ་ག་ལ་མཁན་སློབ་གཉིས་དང༌། གཞན་དགེ་སློང་བཞི་ཚོགས་དགོས་ལ། དམིགས་བསལ་
མཁན་སློབ་གཉིས་པོ་གཅིག་གིས་བྱེད་པ་དང་མཁན་པོ་དང་། གསང་སྟོན་མེད་ཀྱང་བསྙེན་རྫོགས་ཀྱི་སྡོམ་པ་སྐྱེ་
བ་ཡོད་དེ། མཁན་པོའི་མིང་བརྗོད་པ་ཆད་ན་དགེ་སློང་གི་སྡོམ་པ་མི་སྐྱེ་བ་སོགས་བཤད་པ་ནི། སྤྱིར་བཏང་
ཡིན་ལ། ཕྱི་མ་འདི་དམིགས་བསལ་ཡིན་པའི་ཕྱིར་ཞེས་བྱའོ། ། གཉིས་པ་ནང་རྐྱེན་བསམ་པ་ཕུན་ཚོགས་ལ་
བརྟེན་ནས་བསྲུང་ཚུལ་ཡོད་དེ། ངོ་ཚ་ཁྲེལ་ཡོད་ཀྱི་བསམ་པ་བསྟེན་པའི་སྒོ་ནས་བསྲུང་བར་བྱ་དགོས་པའི་ཕྱིར།
གསུམ་པ་མི་མཐུན་ཕྱོགས་ངོ་ཤེས་པའི་སྒོ་ནས་བསྲུང་ཚུལ་ཡོད་དེ། ལྟུང་བ་སྡེ་ལྔ་ངོ་ཤེས་པའི་སྒོ་ནས་བསྲུང་
དགོས་པའི་ཕྱིར། ལྟུང་བ་སྡེ་ལྔའི་དངོས་གཞི་བསྐྱེད་པ་ལ། སྡོམ་པའི་གཏོར་རྒྱུ་དག་གིས་མ་བཏང་བ་ཞིག་
དགོས་ཏེ། གཏོང་རྒྱུ་བྱུང་ན། ལྟུང་བ་སྡེ་ལྔའི་དངོས་གཞི་བསྐྱེད་པའི་དོན་མེད་པའི་ཕྱིར། གཏོང་རྒྱུ་སྤྱི་དང་
162



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བྱེ་བྲག་ཡོད་དེ། བསླབ་པ་ཕུལ་དང་ཤི་འཕོས་དང་། ། མཚན་གཉིས་བྱུང་དང་ལན་གསུམ་འགྱུར། ། དགེ་
རྩ་ཆད་རྣམས་ཐུན་མོང་སྟེ། ། ཉི་ཤུ་མ་ལོན་དེར་ཤེས་དང་། ། བསྟེན་ཕྱིར་ཁས་བླངས་ཉིན་ཞག་འདས། །
ཞེས་གསུངས་པ་ལྟར་ཡིན་པའི་ཕྱིར། བསླབ་པ་ཕུལ་བས་གཏོང་སྟེ། སྡོམ་པ་གནས་བྱེད་ཀྱི་མི་མཐུན་ཕྱོགས་
ཁས་བླངས་པའི་ཕྱིར། འདི་ལ་ཡང་། ཡུལ་གང་ལ་འབུལ་བ། རྟེན་གང་གིས། དངོས་པོ་གང་། ཚུལ་ཇི་ལྟར།
ཕུང་བའི་དགོས་པ་རྣམས་སུ་ཡོད་པའི་ཕྱིར། དང་པོ་ཡོད་དེ། མི་ཡིན་པ། སྨྲ་ཤེས་པ། དོན་གོ་བ། བསམ་
པ་རང་བཞིན་དུ་གནས་པ། མ་ནིང་དང་མཚན་གཉིས་པ་མ་ཡིན་པ་སོགས་ཐ་སྙད་ལྔ་དང་། ལུས་ཐ་མལ་དུ་
གནས་པ་གཞན་ཞིག་ལ་འབུལ་བར་བྱ་བའི་ཕྱིར། གཉིས་པ་ཡོད་དེ། བསམ་པ་རང་བཞིན་དུ་གནས་ཤིང་།
འབུལ་འདོད་པ་ཞིག་གིས་འབུལ་བ་ཡིན་པའི་ཕྱིར། གསུམ་པ་ཡོད་དེ། རང་ཉིད་གང་འབུལ་འདོད་པའི་རང་
རྒྱུད་ཀྱི་བསླབ་པ་དེ་འབུལ་བ་ཡིན་པའི་ཕྱིར། བཞི་པ་ཡོད་དེ། འདི་འབུལ་བར་བགྱིའོ་ཞེས་པའི་ཚིག་བསམ་པ་
ཐག་པས་བརྗོད་པའི་དོན་ཕ་རོལ་པོས་གོ་བར་བྱ་བ་ཡིན་པའི་ཕྱིར། འབུལ་པའི་ཡུལ་ལ་གང་ཟག་ཏུ་མ་ངེས་ཏེ།
དཀོན་མཆོག་གི་རྟེན་ཕུལ་བས་ཀྱང་འབུལ་བར་འགྱུར་བའི་ཕྱིར། དགེ་སློང་གིས་བདག་དགེ་བསྙེན་དུ་བཟུང་དུ་
གསོལ་ཞེས་བྱས་ནས་དགེ་བསྙེན་དུ་འགྱུར་ལ། བདག་ཁྱིམ་པར་བཟུང་དུ་གསོལ་ཞེས་སྤྱིར་ཕུལ་ན། སྡོམ་པ་
ཐམས་ཅད་གཏོང་པར་འགྱུར་ཏེ། བསམ་པའི་དབང་གིས་དེར་འགྱུར་བའི་ཕྱིར། ལྔ་པ་དགོས་པ་ཡོད་དེ།
བསྲུང་མ་ནུས་པར་ཕུལ་ན། ཕྱིས་བླངས་པའི་ཚེ་ལེགས་པར་སྐྱེ་བ་སོགས་ཀྱི་དགོས་པ་ཡོད་པའི་ཕྱིར། ཤི་འཕོས་
པས་གཏོང་སྟེ། སྡོམ་པའི་རྟེན་བོར་ཞིང་། ཁས་བླངས་པའི་དུས་ལས་འདས་པའི་ཕྱིར། མཚན་གཉིས་ཅིག་
ཅར་དུ་བྱུང་བས་གཏོང་སྟེ། སྡོམ་པའི་རྟེན་ཉམས་པའི་ཕྱིར། དགེ་རྩ་ཆད་པས་གཏོང་སྟེ། སྡོམ་པའི་རྟེན་གཞི་
མེད་པའི་ཕྱིར། བསྙེན་གནས་ཀྱི་སྡོམ་པ་མཚན་མོའི་མཐའི་སྐད་ཅིག་མ་འདས་པས་གཏོང་སྟེ། བསྲུང་བར་
ཁས་བླངས་པའི་དུས་ལས་འདས་པའི་ཕྱིར། མདོ་སྡེ་པ་ན་རེ། རྩ་ལྟུང་འཆབ་བཅས་བྱུང་བས་ཀྱང་གཏོང་སྟེ།
རྒྱུ་དང་ངོ་ཚ་དང་ཁྲེལ་མེད་ཤས་ཆེན་པོས་གང་བར་བྱས་པའི་ཕྱིར་ཟེར། དགེ་སློང་གི་སྡོམ་པ་བླངས་པའི་དེ་ལོ་ཉི་
ཤུ་མ་ལོན་པའི་དུས་ཡིན་པར་ཕྱིས་ཤེས་ན་གཏོང་སྟེ། འདུ་ཤེས་ཀྱི་དབང་ལས་དེར་འགྱུར་བའི་ཕྱིར། ལོ་ཉི་ཤུ་
མ་ལོན་པའི་དགེ་སློང་རྣམ་དག་མེད་པ་མ་ཡིན་ཏེ། འདུ་ཤེས་འཁྲུལ་ནས་ལོ་ཉི་ཤུ་མ་ལོན་པ་ལ་ལོན་པར་འདུ་
ཤེས་ནས་བསྙེན་པར་རྫོགས་པའི་དགེ་སློང་ཡོད་པར་མ་ཟད། བཅས་པ་མ་མཛད་པའི་དུས་ཀྱི་ལོ་ཉི་ཤུ་མ་ལོན་
པའི་དགེ་སློང་རྣམ་དག་ཡོད་པའི་ཕྱིར་ཏེ། ལས་དང་པོ་པའི་དགེ་སློང་ཡོད་པའི་ཕྱིར། ཁ་ཆེ་བ་རྣམས་ན་རེ།
རྩ་ལྟུང་འཆབ་བཅས་བྱུང་བའི་དགེ་སློང་དེ་ཚུལ་ཁྲིམས་དང་ལྡན་པ་དང་ཚུལ་ཁྲིམས་འཆལ་བ་གཉིས་ཀ་ཡིན་ཏེ།
， 163



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མི་འགའ་ཞིག་ལ་བུ་ལོན་ཡང་ཡོད་ལ། ནོར་དང་ཡང་ལྡན་པ་བཞིན་ཡིན་པའི་ཕྱིར་ཏེ། མཛོད་ལས། ཁ་ཆེ་
རྣམས་ནི་བྱུང་བ་ལ། ། བུ་ལོན་ནོར་བཞིན་གཉིས་སུ་འདོད། ། ཅེས་གསུངས་པའི་ཕྱིར། འོ་ན། བཅུག་
རེག་ཉམས་སུ་མྱོང་ནའོ། ། ཞེས་སོགས་ཀྱི་སྐབས་སུ་བསྟན་པའི་ལྟུང་བ་སྡེ་ལྔའི་རྣམ་གཞག་ཇི་ལྟ་ཞེ་ན། འདི་
ལ་གཉིས། སོ་སོར་བཤད་པ་དང་ སྤྱིར་བསྟན་གྱི་ཚུལ་དུ་བཤད་པའོ།དང་པོ་ལ་སྤྱི་དང་བྱེ་བྲག་གཉིས་ཀྱི།
དང་པོ་ལ་བཅུ་ཡོད་དེ། དབྱེ་བ། བསྡུ་བ། མཚན་ཉིད། གྲངས་ངེས། གོ་རིམས། སྒྲ་བཤད། འདས་ནི་
ཅིར་འགྱུར། རྟེན། ཕན་ཡོན། ཉེས་དམིགས་རྣམས་སུ་ཡོད་པའི་ཕྱིརདང་པོ་ཡོད་དེ། དགེ་སློང་ཕའི་
སྤང་བྱའི་ལྟུང་བ་ཉིས་བརྒྱ་ལྔ་བཅུ་རྩ་གསུམ་དང་། མའི་སུམ་བརྒྱ་དང་དྲུག་ཅུ་རྩ་བཞི་ཡོད་པའི་ཕྱིར། དང་པོ་
གྲུབ་སྟེ། ཕམ་པ་བཞི། ལྷག་མ་བཅུ་གསུམ། སྤང་ལྟུང་སུམ་ཅུ། ལྟུང་བྱེད་འབའ་ཞིག་པ་དགུ་བཅུ། སོར་
བཤགས་བཞི། ཉེས་བྱས་བརྒྱ་དང་བཅུ་གཉིས་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། ཕམ་པ་བརྒྱད།
ལྷག་མ་ཉི་ཤུ། སྤང་ལྟུང་སུམ་ཅུ་རྩ་གསུམ། ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ། སོར་བཤགས་བཅུ་
གཅིག ཉེས་བྱས་བརྒྱ་དང་བཅུ་གཉིས་རྣམས་སུ་ཡོད་པའི་ཕྱིར། གཉིས་པ་བསྡུ་བ་ཡོད་དེ། དངོས་པོ་དང་
བསམ་པའི་སྒོ་ནས་བསྡུ་བ། བྱེད་ལས་ཀྱི་སྒོ་ནས་བསྡུ་བ། ངོ་བོའི་སྒོ་ནས་བསྡུ་བ། སྡེ་ཚན་གྱི་སྒོ་ནས་བསྡུ་བ་
རྣམས་སུ་ཡོད་པའི་ཕྱིར། དང་པོ་གྲུབ་སྟེ། དངོས་པོ་གཙོ་ཆེ་བ་དང་། འདུ་ཤེས་གཙོ་ཆེ་བའི་ལྟུང་བ་གཉིས་
ཡོད་པའི་ཕྱིར་ཏེ། ཕམ་པ་དང་། ལྷག་མ་དང་པོ་གཉིས་དངོས་པོ་གཙོ་ཆེ། གཞན་རྣམས་འདུ་ཤེས་གཙོ་ཆེ་
བའི་ཕྱིར། གཉིས་པ་བྱེད་ལས་ཀྱི་སྒོ་ནས་གཉིས་སུ་འདུ་སྟེ། སྡོམ་པ་གསོ་རུང་གི་ལྷག་མ་མེད་པ་དང་། ལྷག་མ་
དང་བཅས་པའི་ལྟུང་བ་གཉིས་སུ་འདུ་བའི་ཕྱིར་ཏེ། ཐུན་མོང་པའི་ཕམ་པ་འཆབ་བཅས་ཀྱིས་ལྷག་མ་གསོར་མི་
རུང་བར་བྱས་པ་དང་། མ་བྱས་པ་གཉིས་སུ་འདུ་བའི་ཕྱིར། གསུམ་པ་ངོ་བོའི་སྒོ་ནས་བསྡུ་བ་ལ་གཉིས་སུ་ཡོད་
དེ། རང་བཞིན་གྱི་ཁ་ན་མ་ཐོ་བའི་ལྟུང་བ་དང་། བཅས་པའི་ཁ་ན་མ་ཐོ་བའི་ལྟུང་བ་གཉིས་སུ་འདུ་པའི་ཕྱིར།
བཞི་པ་སྡེ་ཚན་གྱི་སྒོ་ནས་ལྔར་ཡང་འདུ་སྟེ། ཕམ་ལྷག་སོགས་ལྔར་འདུ་བའི་ཕྱིར། ཁོ་ན་རེ། མི་འཐད་དེ།
སྦོམ་པོ་རྣམས་དེ་དག་ཏུ་མ་འདུས་པའི་ཕྱིར། ཞེ་ན། སྐྱོན་མེད་དེ། ཕམ་པའི་སྦྱོར་བའི་སྦོམ་པོ་སོགས་གསུམ་
ཕམ་པའི་སྡེར་གཏོགས་ལ། ལྷག་པའི་སྦྱོར་སྦོམ་སོབ།ས་གསུམ་ལྷག་མའི་སྡེར་འདུས་པའི་ཕྱིར། མ་ངེས་པ་
གཉིས་གང་དུ་འདུ་བའི་ཚུལ་ཡོད་དེ། གསུམ་དུ་མ་ངེས་པ་ཕམ་ལྷག་ལྟུང་བྱེད་གསུམ་པོ་གང་རུང་གིས་བསྡུས་ལ།
གཉིས་སུ་མ་ངེས་པ་ལྷག་མ་དང་ལྟུང་བྱེད་གཉིས་ཀྱིས་བསྡུས་པའི་ཕྱིར། བཅས་པ་རང་གི་ཁྱད་པར་ལ། ཁ་ཅིག
རང་བཞིན་གྱི་ཁ་ན་མ་ཐོ་བའི་ལྟུང་བ་ཡིན་ན། མི་དགེ་བ་ཡིན་པས་ཁྱབ། བཅས་པའི་དེ་ཡིན་ན། ལུང་མ་
164



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བསྟན་ཡིན་པས་ཁྱབ་ཟེར་ན། དེ་མི་འཐད་དེ། བཅས་པའི་ཁ་ན་མ་ཐོ་བའི་ལྟུང་བ་ལ་མི་དགེ་བ་དང་
། ལུང་མ་
བསྟན་གྱི་ཆ་གཉིས་ཡོད་པའི་ཕྱིར་ཏེ། རབ་བྱུང་གིས་མི་དགེ་བས་ཀུན་ནས་བླངས་ཏེ་ཆང་འཐུང་བའི་ལྟུང་བ་ལྟ་
བུ་དང་པོ་དང་། དགྲ་བཅོམ་པའི་རྒྱུད་ཀྱི་ལྟུང་བ་ལྟ་བུ་གཉིས་པ་ཡིན་པའི་ཕྱིར། ཁ་ཅིག བཅས་རང་གཉིས་
འགལ་ལོ་ཟེར་བ་ཡང་མི་འཐད་དེ། དགེ་སློང་གི་རྒྱུད་ཀྱི་སྲོག་གཅོད་ཀྱི་ལྟུང་བ་དེ། དེ་གཉིས་ཀ་ཡིན་པའི་ཕྱིར།
དེར་ཐལ། དང་པོ་གང་ཞིག ཕྱི་མ་ཡིན་པའི་ཕྱིར། དང་པོ་དེར་ཐལ། གཙོ་བོར་བཅོམ་ལྡན་འདས་ཀྱི་
བཅས་པ་དང་འགལ་བར་ཞུགས་པའི་ལྟུང་བ་ཡིན་པའི་ཕྱིར། ཕྱི་མ་དེར་ཐལ། མི་དགེ་བའི་ངོ་བོར་གྱུར་པའི་
ལྟུང་བ་ཡིན་པའི་ཕྱིར། ཁ་ཅིག བཅས་རང་གང་རུང་གི་ཁ་ན་མ་ཐོ་བ་ཡིན་ན། ལྟུང་བ་ཡིན་པས་ཁྱབ་ཟེར་བ་
ནི་མི་འཐད་དེ།སྡོམ་པ་དང་མི་ལྡན་པའི་གང་ཟག་གི་རྒྱུད་ཀྱི་རང་བཞིན་གྱི་ཁ་ན་མ་ཐོ་བ་དེ། ལྟུང་བ་མ་ཡིན་པའི་
ཕྱིར་ཏེ། གང་ཟག་དེ་སྡོམ་པ་དང་མི་ལྡན་པའི་ཕྱིར། ཁ་ཅིག བཅས་པའི་ཁ་ན་མ་ཐོ་བ་ཡིན་ན། གནང་བའི་
སྐབས་ཡོད་པས་ཁྱབ་ཟེར་བ་ནི་མི་འཐད་དེ། ཆང་གི་ལྟུང་བ་དེ། བཅས་པའི་ཁ་ན་མ་ཐོ་བ་གང་ཞིག དེ་རབ་
བྱུང་ལ་གནང་པའི་སྐབས་མེད་པའི་ཕྱིར། དང་པོ་གྲུབ་སྟེ། མཛོད་ལས། བཅས་པའི་ཁ་ན་མ་ཐོ་བ། ། མྱོས་
འགྱུར་ལས་གཞན་བསྲུང་ཕྱིར་རོ། ། ཞེས་གསུངས་པའི་ཕྱིར། ཕྱི་མ་གྲུབ་སྟེ། མདོ་ལས། ང་སྟོན་པར་སྨྲ་བ་
རྣམས་ཀྱིས་ཆང་ནི་རྩྭའི་མཆོག་མས་ཀྱང་བཏུང་བར་མི་བྱའོ་ཞེས་གསུངས་པའི་ཕྱིར། རང་ལུགས་ལ་དེ་གཉིས་
ཀྱི་ངོ་བོའི་ཁྱད་པར་ཡོད་དེ། ཁྱིམ་པ་དང་རབ་བྱུང་གཉིས་ཀའི་རྟེན་ལ་སྡིག་ཏུ་འགྱུར་བའི་སྒོ་ནས་བཞག་པའི་ཁ་
ན་མ་ཐོ་བ་དེ། རང་བཞིན་གྱི་ཁ་ན་མ་ཐོ་བའི་ངོ་བོ་དང་། གཙོ་བོར་སྟོན་པའི་བཅས་པ་དང་འགལ་བར་ཞུགས་
ཤིང་སྡོམ་ལྡན་གྱི་དབང་དུ་བྱས་ནས་བཞག་པའི་ཁ་ན་མ་ཐོ་བ་དེ། བཅས་པའི་ཁ་ན་མ་ཐོ་བའི་ངོ་བོ་ཡིན་པའི་
ཕྱིར། འོན་ཀྱང་དེ་གཉིས་ངོ་བོ་ཐ་དད་མ་ཡིན་ཏེ། གཉིས་ཀ་མི་འགལ་བའི་ཕྱིར། རྒྱུའི་ཁྱད་པར་ཡང་ཡོད་དེ།
གཙོ་བོར་མི་དགེ་བས་ཀུན་ནས་བླངས་མ་བསླངས་ཀྱི་ཁྱད་པར་ཡོད་པའི་ཕྱིར། ཁ་ཅིག རང་བཞིན་གྱི་ཁ་ན་མ་
ཐོ་བ་ཡིན་ན། སེམས་ཅན་ཀུན་ལ་སྡིག་ཏུ་འགྱུར་བས་ཁྱབ་པར་ཐལ། སྡོམ་གསུམ་རབ་དབྱེ་ལས། རང་བཞིན་
ཁ་ན་མ་ཐོ་བ། ། སེམས་ཅན་ཀུན་ལ་སྡིག་ཏུ་འགྱུར། ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ།
གང་ཟག་བྱེ་བྲག་པ་དགེ་སློང་ལྟ་བུའི་རྒྱུད་ཀྱི་རང་བཞིན་གྱི་ཁ་ན་མ་ཐོ་བ་དེ། སེམས་ཅན་ཀུན་ལ་སྡིག་ཏུ་མི་
འགྱུར་བའི་ཕྱིར། དེར་ཐལ། ལས་མ་བྱས་པ་དང་འཕྲད་པ་མེད་པའི་ཕྱིར། ཁ་ཅིག ཁྱིམ་པའི་རྒྱུད་ཀྱི་ཁ་ན་
མ་ཐོ་བ་ཡིན་ན། རང་བཞིན་གྱི་ཁ་ན་མ་ཐོ་བ་ཁོ་ན་ཡིན་པས་ཁྱབ་པར་ཐལ། དེ་གཙོ་བོར་ཁྱིམ་པའི་རྟེན་ལ་ཡོད་
པར་བཞག་པའི་ཕྱིར། ཟེར་ན། མ་ཁྱབ་སྟེ། དགེ་བསྙེན་གྱི་རྒྱུད་ལ་བཅས་པའི་ཁ་ན་མ་ཐོ་བ་ཡོད་པའི་ཕྱིར།
165



-
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་ཐལ། དེའི་རྒྱུད་ལ་བཅས་པ་དང་འགལ་བ་ཞུགས་པའི་ཉེས་པ་ཡོད་པའི་ཕྱིར། ཁ་ཅིག སྡོམ་པ་དང་མི་
ལྡན་པའི་གང་ཟག་གི་རྒྱུད་ལ་ལྟུང་བ་ཡོད་པར་ཐལ། དེའི་རྒྱུད་ལ་ངན་འགྲོར་ལྟུང་བར་བྱེད་པའི་ཉེས་པ་ཡོད་
པའི་ཕྱིར། ཟེར་ན། རེ་ཞིག་མ་ཁྱབ། ཁ་ཅིག འདོད་དེ། སྡོམ་པ་བཏང་བའི་གང་ཟག་གི་རྒྱུད་ལ་ལྟུང་བ་
ཡོད་པའི་ཕྱིར། དེར་ཐལ། ཕམ་པ་བྱུང་བའི་གང་ཟག་གི་རྒྱུད་ལ་ལྟུང་བ་ཡོད་པའི་ཕྱིར། ཟེར་རོ། ། ཁ་ཅིག
བཅས་པའི་ཁ་ན་མ་ཐོ་བ་ཡིན་ན། བཅས་རྐྱང་གི་ཁ་ན་མ་ཐོ་བ་ཡིན་པས་ཁྱབ་པར་ཐལ། བཅས་པའི་ཁ་ན་མ་ཐོ་
བདེ། གཙོ་བོར་བཅས་རྐྱང་གི་དབང་དུ་བྱས་པའི་ཕྱིར། ཟེར་ན། མ་ཁྱབ། འདོད་ན། མི་འཐད་དེ།
སྲོག་གཅོད་ཀྱི་ཕམ་པར་གྱུར་པའི་བཅས་རང་གི་ཁ་ན་མ་ཐོ་བའི་གཞི་མཐུན་ཡོད་པའི་ཕྱིར། འོན་ཀྱང་། དེ་
གཉིས་འགལ་བར་འདོད་པའང་ཡོད་དོ། ། ཁ་ཅིག སྡིག་ལྟུང་གཉིས་འགལ་བར་ཐལ། སྡིག་པ་སྟོབས་
བཞིའི་སྒོ་ནས་བཤགས་པས་འདགས། ལྟུང་བ་མིང་རིགས་ཀྱི་སྒོ་ནས་འདགས་དགོས་པའི་ཕྱིར། ཟེར་ན། མ་
ཁྱབ་སྟེ། ལྟུང་བ་ཡང་སྟོབས་བཞིའི་སྒོ་ནས་འདགས་པ་ཡོད་པའི་ཕྱིར། དེར་ཐལ། ལྟུང་བ་ཕྱིར་བཅོས་བཤད་
ཚོད་བཞིན་མ་བྱས་ཀྱང་། སྟོབས་བཞིའི་བཤགས་པ་ལ་འབད་པས་དེ་འདགས་པ་ཡོད་པའི་ཕྱིར། དེར་ཐལ།
དེ་ཡོད་ཀྱང་། དེ་ལས་ཀྱི་ཁ་སྐོང་དུ་མི་འོས་པའི་རྒྱུ་མཚན་ནི། ལྟུང་བ་དེ་ལས་ལྡང་ཞེས་པའི་མིང་གི་ཐ་སྙད་མ་
ཐོབ་པའི་ཕྱིར། དེའི་རྒྱུ་མཚན་ཡོད་དེ། དེ་སངས་རྒྱས་ཀྱི་བཅས་པ་དབང་བཙན་པའི་སྟོབས་ཀྱིས་ཡིན་པའི་
ཕྱིར། གསུམ་པ་མཚན་ཉིད་ལ་གཉིས་ཡོད་དེ། སྤྱི་དང་བྱེ་བྲག་གཉིས་ཡོད་པའི་ཕྱིར། དང་པོའི་དབང་དུ་བྱས་
ན། བཅོམ་ལྡན་འདས་ཀྱི་བཅས་པ་དང་འགལ་བར་ཞུགས་པའི་ཁ་ན་མ་ཐོ་བ་དེ། ལྟུང་བའི་མཚན་ཉིད། དེ་
ལ་དབྱེ་ན། རང་བཞིན་གྱི་ལྟུང་བ་དང་། བཅས་པའི་ལྟུང་བ་གཉིས། སྡོམ་ལྡན་དང་སྡོམ་ལྡན་མ་ཡིན་པའི་
གང་ཟག་གཉིས་ཀ་ལའང་ཁ་ན་མ་ཐོ་བར་འགྱུར་བའི་རིགས་གནས་ཀྱི་ལྟུང་བ། རང་བཞིན་གྱི་ལྟུང་པའི་མཚན་
ཉིད། གཙོ་བོར་སྟོན་པའི་བཅས་པ་དང་འགལ་བར་ཞུགས་པའི་རིགས་གནས་ཀྱི་ལྟུང་པ་དེ། བཅས་ལྟུང་གི་
མཚན་ཉིད། འདི་ལའང་བཅས་རང་ཐུན་མོང་བ་དང་། བཅས་རྐྱང་གཉིས་ཡོད། ལྟུང་བ་སྡེ་ལྔའི་ནང་ཚན་
གང་ཞིག རང་གི་ངོ་བོའི་ཆ་ནས་ལྷག་མ་མན་ཆད་ལས་ལྕི་རུང་དུ་གནས་པའི་དངོས་གཞི་ཡོངས་སུ་རྫོགས་པའི་
ལྟུང་པ། ཕམ་པའི་མཚན་ཉིད། དེ་གང་ཞིག ངོ་བོའི་ཆ་ནས་ལྷག་མའི་མིང་རིགས་ཀྱི་སྒོ་ནས་ཕྱིར་བཅོས་ཀྱིས་
འདགས་སུ་རུང་བ། ལྷག་མའི་མཚན་ཉིད། དེ་གང་ཞིག ལྟུང་བྱེད་ཀྱི་མིང་རིགས་དང་། དེ་གང་ཞིག་
སོར་བཤགས་ཀྱི་མིང་རིགས་དང་། དེ་གང་ཞིག ཉེས་བྱས་ཀྱི་མིང་རིགས་ཀྱི་སྒོ་ནས་འདགས་སུ་རུང་བ་རྣམས།
རིམ་པ་བཞིན་དུ། ལྟུང་བྱེད། སོར་བཤགས། ཉེས་བྱས་ཀྱི་མཚན་ཉིད་དོ། ། བཞི་པ་གྲངས་ངེས་ཡོད་དེ།
166



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ལྟུང་བ་སྡེ་ལྔར་ངེས་པའི་ཕྱིར། ལྔ་པ་གོ་རིམ་ཡོད་དེ། ལྕི་རིམ་གྱི་དབང་དུ་བྱས་པ་ཡིན་པའི་ཕྱིར། དྲུག་པ་སྒྲ་
བཤད་ཡོད་དེ། མི་མཐུན་ཕྱོགས་རྒྱལ་ཞིང་གཉེན་པོའི་ཕྱོགས་ཕམ་པས་ན་ཕམ་པ། སྡོམ་པ་གསོར་རུང་གི་ལྷག་
མ་ལུས་པས་ན་ལྷག་མ། བཤགས་པའི་ཚེ་གང་ལ་ལྟུང་བ་བྱུང་པའི་དངོས་པོ་དེ་སྤང་དགོས་པས་ན། སྤང་ཀྱང་
ངན་འགྲོར་ལྟུང་བར་བྱེད་པས་ན་ལྟུང་བྱེད། བཤགས་པ་སོ་སོར་བྱེད་དགོས་པས་ན་སོར་བཤགས། ཉེས་པ་
བྱས་པས་ན་ཉེས་བྱས་ཞེས་བརྗོད་པའི་ཕྱིར། དེ་དང་དེའི་སྒྲ་འཇུག་ཏུ་ཡོད་ན། དེའི་སྒྲ་བཤད་དུ་ཡོད་པས་མ་
ཁྱབ་སྟེ། དགྲ་བཅོམ་པའི་རྒྱུད་ཀྱི་ལྟུང་བྱེད་ལ། དེའི་སྒྲ་འཇུག་ཏུ་ཡོད་ཀྱང་བཤད་དུ་མེད་པའི་ཕྱིར། སྒྲ་
བཤད་དུ་ཡོད་ན། འཇུག་ཏུ་ཡོད་པས་མ་ཁྱབ་སྟེ། ཕམ་པ་རྣམས་ལ་ཉེས་བྱས་ཀྱི་སྒྲ་བཤད་དུ་ཡོད་ཀྱང་།
འཇུག་ཏུ་མེད་པའི་ཕྱིར། བདུན་པ་འདས་ན་ཅིར་འགྱུར་བ་ཡོད་དེ། དེ་རྣམས་ལ་སོ་སོར་སྤྱད་པ་ན། རང་
རང་གི་དངོས་གཞི་དེ་དང་དེ་རྫོགས་པར་བསྐྱེད་པའི་ཕྱིར། བརྒྱད་པ་སྡེ་ལྔ་བསྐྱེད་པའི་རྟེན་ཡོད་དེ། སྡོམ་པ་མ་
བླངས་པའི་གང་ཟག་ཉེས་སྤྱོད་ལ་ཞུགས་ན་ཉེས་པ་བསྐྱེད་ཀྱང་ལྟུང་བ་མི་བསྐྱེད་ཅིང་། སྡོམ་པ་ཉམས་པ་དང་མ་
ཆགས་པ་ལ་ཡང་དེ་ལྟར་འགྱུར་ལ། རྟེན། དགེ་བསྙེན། དགེ་ཚུལ། དགེ་སློང་རྣམས་ལ་རང་རང་ནི་སྐབས་
ཀྱི་ལྟུང་བ་དེ་དག་བསྐྱེད་པར་འདོད་པ་ཡིན་པའི་ཕྱིར། དགེ་བསྙེན་དང་དགེ་ཚུལ་གཉིས་ཀྱི་རྟེན་ལ་ལྟུང་བ་སྡེ་
ལྔའི་ནང་ཚན་གྱི་ཕམ་པ་བསྐྱེད་པ་མེད་ཀྱང་། རྩ་ལྟུང་བཞི་འབྱུང་བ་ཡོད་དེ། རྩ་བ་བཞི་བསྲུང་བར་ཁས་
བླངས་པ་འདྲ་བའི་ཕྱིར། དེ་ཡང་དགེ་ཚུལ་གྱི་ལྟུང་བ་གང་ཡིན་ཉེས་བྱས་ཡིན་ཏེ། རྩ་བ་བཞི་ལས་འདས་ན་
ཕམ་འདྲའི་ཉེས་བྱས། དངོས་སུ་ཁས་བླངས་པ་གཞན་ལས་འདས་ན་བཤགས་བྱའི་ཉེས་བྱས། ཕྱོགས་མཐུན་
ལས་འདས་ན་བསྡམ་བྱའི་ཉེས་བྱས་སུ་འགྱུར་བའི་ཕྱིར། དེས་ན་ལྟུང་བ་སྡེ་ལྔའི་དངོས་གཞི་རྫོགས་པར་བསྐྱེད་
པའི་རྟེན་ལ་དགེ་སློང་ཞིག་དགོས་ཏེ། དེ་ལས་གཞན་པ་དག་གིས་བྱས་པའི་ལྟུང་བ་རྣམས་ནི་ཉེས་བྱས་ཀྱི་རིགས་
ཡིན་པའི་ཕྱིར། དགེ་ཚུལ་ལ་རྩ་ལྟུང་བྱུང་ན་སྡོམ་པ་ཉམས་པར་འགྱུར་བ་དགེ་སློང་དང་འདྲ་སྟེ། སུམ་བརྒྱ་པ་
ལས། མི་གསོད་ལ་སོགས་བཞི་རྣམས་ཀྱིས། ། དགེ་ཚུལ་ལས་ནི་ཉམས་འགྱུར་ཞིང་། ། དགེ་སློང་བཞིན་དུ་
དགེ་ཚུལ་ལའང་། ། ཕྱིས་ནས་སྡོམ་སྐྱེའི་སྐལ་བ་མེད། ། ཅེས་གསུངས་པའི་ཕྱིར༔ བསླབ་རྒྱུན་དང་བསླབ་
ཚིག་ཀྱང་གཅིག་པ་ཞིག་དགོས་ཏེ། བསླབ་རྒྱུན་མི་གཅིག་ན་ལྟུང་བ་ན་སྨད་དང་། བསླབ་ཚིག་མི་གཅིག་པ་དགེ་
ཚུལ་གྱི་རྟེན་ལ་རིན་ཐང་ཚང་བ་བརྐུ་བའི་སྦྱོར་བ་བྱས། དགེ་སློང་གི་རྟེན་ལ་མཐར་ཐུག་གྲུབ་ནའང་། ལྟུང་བ་
ན་སྨད་ཙམ་ཞིག་བསྐྱེད་པའི་ཕྱིར། བསམ་པ་རང་བཞིན་དུ་གནས་པ་ཞིག་ཀྱང་དགོས་ཏེ། སྨྱོ་བ་དང་སེམས་
འཁྲུགས་པ་དང་ཚོར་བས་གཟིར་བ་རྣམས་ལའང་དངོས་གཞི་མི་བསྐྱེད་པའི་ཕྱིར། ཕལ་ཆེར་ལ་ལུས་ཐ་མལ་དུ་
167



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་པ་ཞིག་དགོས་ཀྱང་མ་ངེས་ཏེ། སྲོག་གཅོད་རྣམས་དང་། ཕམ་ལྷག་དང་པོ་གཉིས་དང་། མ་བྱིན་པར་
ལེན་པ་རྣམས་ལ་དེ་ཡན་ལག་ཏུ་མི་དགོས་པའི་ཕྱིར། དགུ་པ་ཕན་ཡོན་ཡོད་དེ། མདོ་ལས། ཚུལ་ཁྲིམས་ལྡན་
པ་སངས་རྒྱས་འབྱུང་དང་འཕྲད། ། ཚུལ་ཁྲིམས་ལྡན་པ་རྒྱུན་རྣམས་ཀུན་གྱི་མཆོག། ཚུལ་ཁྲིམས་ལྡན་པ་དྲི་
དང་བྱུག་པ་ཡིན། ། ཞེས་པ་ནས། ཇི་ལྟར་བུམ་པ་བཟང་པོ་རིན་ཆེན་སྣོད། །དེ་བཞིན་ཚུལ་ཁྲིམས་ཆོས་
རྣམས་བསྐྱེད་པའི་གཞི། ། ཞེས་པའི་བར་དང་། བཤེས་སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་
དུ། ། ཡོན་ཏན་ཀུན་གྱི་གཞི་རྟེན་ལགས་པར་གསུང་། ། ཞེས་པ་དང་། གཞན་ཡང་མང་པའི་ཕྱིར། བཅུ་པ་
ཉེས་དམིགས་ཡོད་དེ། མ་བསྲུང་ན་ཇི་སྐད་དུ། ལུང་ལས། གང་ཞིག་བསླབ་པ་མི་བསྲུང་བ། ། དེ་ནི་སངས་
རྒྱས་ཀུན་གྱིས་སྨད། ། ལྷ་རྣམས་འདི་ནི་ཆོམ་རྐུན་ཞེས། ། སྨོད་ཅིང་རང་གི་གྲོགས་ཀྱིས་གཤེ། ། བདག་
ཉིད་ཀྱིས་ཀྱང་སྨོད་པར་འགྱུར། ། ཆོས་ཉིད་ཀྱིས་ཀྱང་སྨད་པར་འོས། ། ཞེས་སོགས་ཉེས་དམིགས་མང་དུ་
བཤད་ཅིང་། དེའི་ལྡོག་ཕྱོགས་ཕན་ཡོན་ལ་སྦྱར་བར་ཡང་གསུངས་པའི་ཕྱིར། གཉིས་པ་བྱེ་བྲག་ཏུ་སྡེ་ལྔ་སོ་སོར་
བཤད་པ་ལ་ལྔའི་དང་པོ་ཕམ་པའི་སྡེ་ཚན་ལ་བཞི་ཡོད་དེ། སྡོམ་ལས། མི་ཚངས་སྤྱོད་དང་རྐུ་བ་དང༌། མི་ལ་
བསད་པར་མི་བྱ་བ། ། བརྫུན་དུ་སྨྲ་དང་བཅས་པ་ཡི། ། ཆོས་བཞི་འདི་རུ་གསུངས་པ་ཡིན། ། ཞེས་འབྱུང་
ཞིང་། འདིར་བཞི་པོ་དེའི་ནང་ནས་དང་པོ་འཆད་པ་ལ། བཅུག་རེག་ཉམས་སུ་མྱོང་བར་བྱས་ནའོ། ། ཟག་
བྱེད་དོ། ། དེར་རོ། ། མ་ཉམས་པར་རོ། ། ཁོའམ་བཤང་ལམ་དུའོ། ། ཞེས་གསུངས་པའི་ཕྱིར། འདི་ལ་
ཅུང་ཟད་རྒྱས་པར་བཤད་ན་གསུམ་ཡོད་དེ། ལྟུང་བ། ལྟུང་མེད། བསླབ་བྱ་རྣམས་སུ་ཡོད་པའི་ཕྱིར། དང་
པོ་ལ་གཉིས་ཡོད་དེ། ཡན་ལག་གི་མཚན་ཉིད་དང་
། སེལ་བ་གཉིས་ཡོད་པའི་ཕྱིར། དང་པོ་ལ་བཞི་ཡོད་དེ།
གཞི། བསམ་པ། སྦྱོར་བ། མཐར་ཐུག་རྣམས་སུ་ཡོད་པའི་ཕྱིར། དང་པོ་ཡོད་དེ། གང་ཟག་ཕོ་མོ་མ་ནིང་
གང་ཡིན་ཀྱང་རུང་གསོན་པོ་དང་ཤི་བའི་ལུས་ཕྱེད་དུ་ལོངས་པའང་རུང་སྟེ། དེ་དག་གི་ཁ་བཤང་ལམ་ཟག་བྱེད་
གསུམ་པོ་གང་རུང་དུ་ནོར་བུ་བཅུག་སྟེ་རེག་པའི་བདེ་བ་ལུས་ཤེས་ཀྱིས་མྱོང་ཞིང་། ཡིད་ཀྱིས་བདག་གིར་བྱས་པ་
ན། མི་ཚངས་སྤྱོད་ཀྱི་ཕམ་པར་འགྱུར་པའི་ཕྱིར། གཉིས་པ་བསམ་པ་ཡོད་དེ། འདུ་ཤེས་འཁྲུལ་མ་འཁྲུལ་ཁྱད་
པར་མེད་ཅིང་། ཀུན་སློང་གཉིས་ཀྱིས་སྤྲད་པའི་བདེ་བ་མྱོང་འདོད་རྒྱུན་མི་འཆད་པ་ཞིག་དགོས་པའི་ཕྱིར།
གསུམ་པ་སྦྱོར་བ་ཡོད་དེ། དང་པོར་བཅུག བར་དུ་འགུལ་བསྐྱོད་སོགས་བྱས་པ་ཞིག་དགོས་པའི་ཕྱིར། བཞི་
པ་མཐར་ཐུག་གི་དུས་ཡོད་དེ། ཁའི་སོ་ཕན། ཟག་བྱེད་ཀྱི་ལྤགས་རིམ་ཕན། བཤང་ལམ་གྱི་སྦུ་གུའི་ཁ་ཤུན་
ཕན་ཆད་འདས་ནས་ལུས་དང་ཡིད་ཀྱིས་བདེ་བ་རྫོགས་པར་མྱོང་བ་བདག་གིར་བྱས་པ་ན། དེར་འགྱུར་པའི་
168



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ཕྱིར། དེ་ཡང་གཉིས་ཀ་བཅས་ལྡན་ཡིན་ན། དེའི་ཚེ་གཉིས་ཀ་ཉམས་པར་འགྱུར་ལ། གང་གིས་བདེ་བ་མྱོང་
བ་བདག་གིར་མ་བྱས་ན་དེ་ཉམས་པར་མི་འགྱུར་ཏེ། བདེ་བ་རྫོགས་པར་མྱོང་ཞིང་བདག་གིར་བྱས་པ་ཡན་ལག་
ཏུ་དགོས་པའི་ཕྱིར་ཏེ། དགེ་སློང་དགྲ་བཅོམ་པ་ལ་སྤྱད་ཀྱང་དེ་སྲིད་པ་དང་བྲལ་པས་ཉམས་པར་མི་འགྱུར་བའི་
ཕྱིར། གཉིས་པ་སེལ་བ་ལ་བཞི་ཡོད་དེ། གཞིའི་སེལ་བ་ནོར་བུ་ཉམས་པའམ། ལམ་གསུམ་ཉམས་པའི་སྐྱོན་
ཡོད་ན། སྦོམ་པོའམ། ཉེས་བྱས་གང་རུང་དུ་འགྱུར་ཞིང་། བསམ་པའི་སེལ་བ་ཆགས་སེམས་མེད་པ་སོགས་ལ་
སྦོམ་པོ། ། སྦྱོར་བའི་སེལ་བ་ཡིད་ཀྱིས་བསམས་ཏེ་ཁུ་བ་དབྱུང་ཙམ་དང་རེག་པ་མེད་པ་སོགས་ལ་ཡང་སྦོམ་
པོ། །མཐར་ཐུག་གི་སེལ་བ་བདེ་བ་རྫོགས་པར་མ་མྱོང་བ་སོགས་ལའང་སྦོམ་པོ་ཙམ་ཞིག་བསྐྱེད་པའི་ཕྱིར།
གཉིས་པ་ལྟུང་མེད་ཡོད་དེ། བུད་མེད་ཀྱི་སྟེང་དུ་འགྱེལ་བ་དང་། ཆུས་ཁྱེར་བ་འཛིན་པ་སོགས་ལ་ལྟུང་བ་མེད་
པའི་ཕྱིར། གསུམ་པ་བསླབ་བྱ་ཡོད་དེ། ཆགས་སེམས་སྐྱེ་བའི་གཞི་དང་རྒྱུན་དུ་མི་འབྲེལ་ཞིང་། འཁྲིག་གཏམ་
སྨྲ་བ་སོགས་བསྲུང་བ་ལ་བསླབ་དགོས་པའི་ཕྱིར། གཉིས་པ་མ་བྱིན་ལེན་གྱི་ཕམ་པ་ནི།རྐུའམ་བརྐུར་བཅུག་པ་
དག་གིས་སོ། ། མངགས་པས་ཀྱང་ངོ༌། ། མ་བྱིན་པའོ། ། མ་ཤ་ཀ་ལྔ་ལ་སོགས་པའོ། ། རྐུ་སེམས་ཀྱིས་
སོ། ། མིའི་རྒྱུད་ཀྱིས་ཡོངས་སུ་བཟུང་བའོ། ། དེར་འདུ་ཤེས་པའོ། ། ཞེས་སོགས་ཀྱིས་འཆད་ལ། དོན་
ཀྱང་ཡོད་དེ། བཅས་ལྡན་དགེ་སློང་གིས། མི་གཞན་གྱིས་བཟུང་བའི་རྫས་རིན་ཐང་ཚང་བ། འདུ་ཤེས་མ་
འཁྲུལ་ཞིང་། རང་དོན་དུ་ཀུན་སློང་དུ་འཕྲོག་བྱེད་འདོད་རྒྱུན་མི་ཆད་པ། སྦྱོར་བ་རང་ངམ་བསྐོས་པ་གང་རུང་
གིས་བརྐུ་འཕྲོག་བྱེད་པར་བརྩམས་ཤིང་། མཐར་ཐུག་ཐོབ་བློ་སྐྱེས་པ་ན། དེར་འགྱུར་བའི་ཕྱིར། རྫས་བདག་
ནི། མི་གཞན་ཡིན་པ་དང་། དེས་བདག་ཏུ་བཟུང་བ་ཞིག་དགོས་ཏེ། རང་གི་རྫས་བརྐུས་ན་ལྟུང་བ་ན་སྨད་
ཙམ་དང་། མི་མ་ཡིན་གྱི་རྫས་བརྐུས་ནའང་དེ་ཙམ་བསྐྱེད་ལ། བདག་ཏུ་མ་བཟུང་བ་དགྲ་བཅོམ་པ་དང་སྒྲ་མི་
སྙན་པ་སོགས་ཀྱི་རྫས་བརྐུས་ན། སྦོམ་པོར་འགྱུར་པའི་ཕྱིར། སྤྱིར་རྫས་བདག་ལ་བཞི་ཡོད་དེ། བསམ་སྦྱོར་
དང༌། ཡུལ་ཆོས་དང་། རིགས་རྒྱུད་དང་། སངས་རྒྱས་ཀྱི་བཀས་བདག་པོར་གྱུར་པ་རྣམས་སུ་ཡོད་པའི་ཕྱིར།
དང་པོ་ཡོད་དེ། ཤི་བའི་ཡོ་བྱད་དེ་ཉིད་ཀྱིས་གཞན་ལ་བསྔོས་ནས་བཞག་པ་ལྟ་བུ་ཡིན་པའི་ཕྱིར། གཉིས་པ་
ཡོད་དེ། ཤོ་གམ་གཞལ་དགོས་ཀྱི་རྫས་རྣམས་དེ་ལེན་པ་པོར་དབང་བ་ལྟ་བུ་ཡིན་པའི་ཕྱིར། གསུམ་པ་ཡོད་དེ།
ཕ་ནོར་བུ་ལ་དབང་བ་ལྟ་བུ་ཡིན་པའི་ཕྱིར། བཞི་པ་ཡོད་དེ། སངས་རྒྱས་དང་ཆོས་ཞིག་དགོས་ཏེ། མ་ཚང་ན་
སྦོམ་པོའམ་ཉེས་བྱས་ཙམ་ཞིག་བསྐྱེད་པའི་ཕྱིར། རིན་ཐང་བརྩི་བའི་ཚུལ་ཡོད་དེ། སྟོན་པས་བསླབ་པ་འཆའ་
བའི་དུས་སུ་ཀ་ར་ཤ་པཎ་བཞི་ཆའི་ཚད་ལ་རིན་ཐང་དུ་བརྩི་ཡང་། ཡུལ་དུས་ཀྱི་དབང་གིས་མ་ངེས་པའི་ཕྱིར།
169



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡུལ་ཉེ་རིང་གི་དབང་དུ་བྱས་ནས་བརྩི་ཚུལ་ཡོད་དེ། ནོར་བདག་དང་རྐུ་མཁན་གཉིས་ཡུལ་ཐག་ཉེ་རིང་མཉམ་
ན་རྐུན་མའི་ཡུལ་ཀྱིས་བརྩི། མི་མཉམ་ན་ཉེ་བ་བརྩི་དགོས་པའི་ཕྱིར། འཇོག་རྫས་དང་བགོ་རྫས་ཀྱི་དབང་དུ་
བྱས་ན་ཡོད་དེ། རྫས་བདག་བཅུའི་འཇོག་རྫས་དགེ་སློང་གཅིག་ཁོ་ནས་བརྐུས་ན་རིན་ཐང་ཚང་བ་གཅིག་གིས་
ཆོག་ལ། བཙུའི་བགོ་རྫས་ཡིན་ན། བདག་པོ་སོ་སོ་ལ་ལྟོས་པའི་རིན་ཐང་ཚང་བ་རེ་རེ་ཐོབ་དགོས། རྐུན་པོ་
བཅུས་འཇོག་རྫས་དང་བགོ་རྫས་ཀྱི་ཕྱིར་བརྐུས་པ་ལའང་དེ་བཞིན་དུ་སྦྱར་བར་བྱ་བའི་ཕྱིར། དེས་ན་བརྐུ་བྱའི་
དངོས་པོ་དེ། བདག་པོ་རྣམས་བགོ་རྫས་ཡིན་ན། དངུལ་སྲང་བརྒྱ་ཕྲག་བརྐུས་པས་ཀྱང་ཕམ་པར་མི་འགྱུར་
བའི་སྐབས་ཡོད་དེ། རྫས་བདག་སྟོང་གི་བགོ་རྫས་ཀྱི་དངོས་པོ་བརྐུས་པའི་ཚེ། རེ་རེ་ལ་ལྟོས་པའི་རིན་ཐང་ཚང་
བ་རེ་ཐོབ་བགོ་པ་གང་ཞིག རྫས་བདག་སྟོང་གིས་དངུལ་སྲང་བརྒྱ་ཕྲག་གཅིག་བགོས་པའི་ཚེ། སོ་སོའི་སྐལ་
བར་དངུལ་ཞོ་རེ་ཐོབ་པར་འགྱུར་བའི་ཕྱིར། ཁྱབ་སྟེ། དངུལ་ཞོ་རེ་བརྐུས་པ་ཙམ་གྱིས་ཕམ་པར་མི་འགྱུར་བའི་
ཕྱིར་རོ། ། རྐུ་མཁན་མང་པོས། དགོད་རྫས་ཀྱི་ཕྱིར་དུ་བརྐུས་པ་ན་རང་རང་ལ་ལྟོས་པའི་རིན་ཐང་ཚང་བ་རེ་
ཐོབ་དགོས་ཏེ། སུམ་བརྒྱ་པར། སྐྱེ་བོ་མང་པོས་རྫས་བརྐུས་གང་གི་ཚེ། ། རེ་རེའི་སྐལ་བས་རིན་ཐང་ཚང་ན་
བརླག སྐྱེ་བོ་མང་པོ་གང་ཚེ་བརྐུ་བྱེད་ན། ། དེ་ཚེ་རང་སྐལ་རིན་གྱིས་རྣམ་པར་བཞག། ཅེས་གསུངས་པའི་
ཕྱིར། སྦྱོར་བ་རྒྱུན་གཅིག་པ་ཞིག་དགོས་ཏེ། རིན་ཐང་ཚང་བ་ཞིག་བརྐུས་ནས་དེ་མི་བརྐུའོ་སྙམ་དུ་བསམས་
ཤིང་། སླར་དེ་ལྟར་བརྐུས་ནས་རིན་ཐང་ཚང་ཡང་ཕམ་པ་མི་བསྐྱེད་པའི་ཕྱིར། འདིར་རིན་ཐང་ཚད་ལ་ཡུལ་
དུས་ཀྱི་དབང་གིས་བཞེད་པ་མི་འདྲ་བ་མང་དུ་བྱུང་སྟེ། ཁ་ཅིག ནས་བྲེ་ཆེ་བའི་བཞི་ཙམ་དང་། ལ་ལ་གསེར་
ཞོ་ཕྱེད་ཙམ་དང་། གཞན་དག་གསེར་སེ་བ་གཉིས་ཙམ་དང་། ཡང་གསེར་ཞོ་ཕྱེད་ཙམ་དང་། དངུལ་ཞོ་
གསུམ་ཙམ་བརྐུས་ན་ཕམ་པར་འགྱུར་རོ་ཞེས་སོགས་བཞེད་པ་མང་དུ་འབྱུང་བའི་ཕྱིར། རང་ལུགས། མགྲོན་
བུ་བཞི་བརྒྱའི་ཚད་དང་མཉམ་པའི་དངོས་པོ་བརྐུས་ན་ལམ་པར་འགྱུར་ཏེ། མ་ཤ་ཀ་རེ་རེ་ལ་མགྲོན་བུ་བརྒྱད་ཅུ་
རེའི་རིན་ཐང་གི་ཚད་དང་། མ་ཤཀ་ལྔ་ལ་ཀ་ན་པཎའི་བཞི་ཆར་བཤད་པའི་ཕྱིར། དེས་ན་སྤྱིར་རགས་བརྩིས་སུ་
དངུལ་ཞོ་གསུམ་ཡན་དང་
། དམིགས་བསལ་ངེས་པ་མེད་དེ། དཀོན་མི་དཀོན་གྱི་ཁྱད་པར་ཡོད་པའི་ཕྱིར།
ནས་ཀྱི་རིན་ཚད་དུ་བྱས་ཚེ། མུ་གེ་མེད་པའི་ཚེ་བོད་ཀྱི་ནས་ཁལ་བཞི་ཙམ་དང་། མུ་གེ་ཤིན་ཏུ་ཆེ་བའི་དུས་སུ་
ནས་ཁལ་ཕྱེད་ཙམ་གྱིས་ཀྱང་ཆོག་པར་བཤད་དེ། དུས་ཀྱི་དབང་ལས་ཡིན་པའི་ཕྱིར། ཕམ་པ་བསྐྱེད་པའི་ཡན་
ལག་མ་ཚང་ན་ཅིར་འགྱུར་བ་ཡོད་དེ། སེལ་བ་ཞེས་བྱ་བའི་ལྟུང་བ་ན་སྨད་དུ་འགྱུར་བའི་ཕྱིར། དེ་ཡང་ཡོད་དེ།
རིན་ཐང་ལྟ་བུ་ཡན་ལག་གཅིག་མ་ཚང་ན་ཡང་དེར་འགྱུར་བའི་ཕྱིར། སོ་སོར་ཕྱེ་ན་འདི་ལྟར་ཡིན་ཏེ། ཕམ་
170



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ལྷག་གི་ན་སྨད་སྦོམ་པོ། སྦོམ་པོ་ལྟུང་བྱེད་སོར་བཤགས་གསུམ་གྱི་ན་སྨད་ཉེས་བྱས། ཉེས་བྱས་ཀྱི་ན་སྨད་ཉེས་
བྱས་ཕྲ་མོར་འགྱུར་བའི་ཕྱིར། གཞན་ཡང་སེལ་བ་ལ་གསུམ་དུ་འགྱུར་བ་ཡོད་དེ། ཆེས་ན་སྨད་དུ་འགྱུར་བ།
ལྟུང་བ་གཞན་དུ་འགྱུར་བ། ལྟུང་མེད་ལ་སྤྱོད་པ་རྣམས་སུ་ཡོད་པའི་ཕྱིར། དང་པོ་ཡོད་དེ། ཕམ་ལྷག་གི་ཆེས་
ན་སྨད་ནི་ཉེས་བྱས། སྦོམ་པོ་གསུམ་གྱི་ན་སྨད་ནི་ཉེས་བྱས་ཕྲ་མོ། ཉེས་བྱས་ཀྱི་ཆེས་ན་སྨད་ནི་ཉེས་བྱས་ཕྲ་མོའི་
ཕྲ་མོར་འགྱུར་བའི་ཕྱིརགཉིས་པ་ཡོད་དེ། མིའི་རྫས་བརྐུར་འདོད་ཀྱང་། མི་མིན་གྱི་རྫས་བརྐུས་པ་ལྟ་བུ་ཡིན་
པའི་ཕྱིར། གསུམ་པ་ཡོད་དེ། ལྟུང་བའི་དངོས་གཞི་མེད་པ་ལ་ལྟུང་མེད་དུ་གསུངས་པ་སོགས་ནི་འོག་ཏུ་འཆད་
པར་འགྱུར་བའི་ཕྱིར། གསུམ་པ་སྲོག་གཅོད་ཀྱི་ཕམ་པ་ནི། སྲོག་གཅད་ནའོ། ། དེར་སེམས་པས་སོ། །
མིར་གྱུར་པའི་འོ། ། དེར་འདུ་ཤེས་པས་སོ། ། གང་ཡང་རུང་བས་སོ་ཞེས་པའི་གཞུང་གིས་འཆད་ལ། དོན་
ཀྱང་ཡོད་དེ་བཅས་ལྡན་དགེ་སློང་གིས་རང་ལས་གཞན་གྱི་མིའམ་མིར་ཆགས་པ་གང་རུང་ཀུན་སློང་གསོད་སེམས་
དང་ལྡན་ལ་སྦྱོར་བ་རང་ངམ་བསྐོས་པ་གང་རུང་གིས་གསོད་པར་རྩོམ་ཞིང་། མཐར་ཐུག་བསད་པ་ན་ཕམ་པ་དེ་
ཉིད་དུ་འགྱུར་བའི་ཕྱིར། གསད་བྱ་དེ་ལ་མི་ཡིན་པའམ་མིར་ཆགས་པ་ཞིག་དགོས་ཏེ། མི་མ་ཡིན་བསད་ན་སྦོམ་
པོ་དང་། དུད་འགྲོ་བསད་ན་ལྟུང་བྱེད་དུ་འགྱུར་པའི་ཕྱིར། རང་ལས་གཞན་དགོས་པ་ནི་ཤེས་སླ་ལ། འདུ་
ཤེས་མ་འཁྲུལ་བ་ཞིག་དགོས་ཏེ། ངེས་བཟུང་གིས་གང་ཟག་འདི་ཁོ་ན་གསད་པར་བྱའོ་སྙམ་ནས། ནོར་ཏེ་
གཞན་བསད་པ་ན་ཕམ་པར་མི་འགྱུར་བའི་ཕྱིར། ངེས་བཟུང་མེད་པར་གང་བྱུང་ཡང་གསད་པར་བྱའོ་སྙམ་
པའི་ཀུན་སློང་སྤྱི་ལ་ཞུགས་པ་ཡོད་ན་འཁྲུལ་ཡང་དངོས་གཞི་བསྐྱེད་དེ། གསོད་འདོད་མཚུངས་པར་ཡོད་པའི་
ཕྱིར། སྦྱོར་བ་ལུས་ངག་གང་རུང་དུ་ཐོན་པ་ཞིག་དགོས་ཏེ། མ་ཐོན་ན་བསྡམ་བྱ་ཙམ་དུ་འགྱུར་པའི་ཕྱིར།
གསོད་ཐབས་ལ་མང་སྟེ། མཚོན། དུག མཐུ་སོགས་ཡོད་པའི་ཕྱིར། གསད་བྱ་མི་ཁོ་ནར་མ་ངེས་ཏེ། མིར་
ཆགས་པ་མེར་མེར་སོགས་མེད་པ་བྱས་པ་ནའང་དེར་འགྱུར་བའི་ཕྱིར། གསད་བྱ་རང་གི་སྔར་ཤི་བ་ཞིག་དགོས་
ཏེ། རང་དང་དུས་མཉམ་མམ། རང་གི་ཕྱིས་ཤི་ན། ཕམ་པ་བསྐྱེད་པའི་རྟེན་མེད་པའི་ཕྱིར་ཏེ། མཛོད་ལས།
སྔ་དང་མཉམ་དུ་ཤི་བ་ལ། ། དངོས་མེད་ལུས་གཞན་སྐྱེས་ཕྱིར་རོ། ། ཞེས་གསུངས་པའི་ཕྱིར། གྲོས་གཅིག་
པའི་དམག་སོགས་མང་པོས་མི་གཅིག་ཁོ་ན་བསད་ན་ནི་རེ་རེ་ལ་ཕམ་པའམ། སྡོམ་ལྡན་མིན་ནའང་། སྲོག་
གཅོད་ཀྱི་དངོས་གཞི་རྫོགས་པར་བསྐྱེད་པ་ལ་ཁྱད་པར་མེད་དེ། མཛོད་ལས། དམག་ལ་སོགས་པ་དོན་གཅིག་
ཕྱིར། ། ཐམས་ཅད་བྱེད་པ་པོ་བཞིན་ལྡན། ། ཞེས་གསུངས་པའི་ཕྱིར། འོན་ཀྱང་གྲོས་མི་གཅིག་པ་དང་
བློ་མི་མཐུན་པ་མང་པོས་གཅིག་ཁོ་ན་བསད་ན་དངོས་གཞི་བསྐྱེད་མི་བསྐྱེད་ཀྱི་ཁྱད་པར་ཡོད་དེ། གྲོས་བྱས་པ་
171



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་ན་ནི་རེ་རེས་ཀྱང་མི་དེ་ལ་འཆི་ནུས་ཀྱི་མཚོན་བསྣུན་པ་སོགས་གང་རུང་ཞིག་དགོས་ལ། གྲོས་བྱ་བའི་གཞིར་
དབང་མེད་ཀྱིས་ཡོད་ཁུལ་དུ་བྱས་ཀྱང་། རང་ཉིད་ཀྱི་ངོས་སྙིང་ཐག་པ་ནས་གསོད་སེམས་མེད་ན་ནི་དངོས་གཞི་
མི་སྐྱེད་པའི་ཕྱིར། བཞི་པ་བརྫུན་དུ་སྨྲ་བའི་ཕམ་པ་ནི། འདུ་ཤེས་བསྒྱུར་ཏེ། བདག་ཉིད་ཀྱིས་མི་ཆོས་བླ་མ་
དང་ལྡན་པ་ཉིད་དུ་སྨྲས་ནའོ་ཞེས་སོགས་ཀྱིས་འཆད་ལ། དོན་ཡང་ཡོད་དེ། བཅས་ལྔ་ནི་དགེ་སློང་གིས།
རང་ལས་རྒྱུད་གཞན་པ་ལུས་ཐ་མལ་དུ་གནས་ཤིང་ཐ་སྙད་ལྔ་ལྡན་ཞིག་ལ། འདུ་ཤེས་མ་འཁྲུལ་བའི་སྒོ་ནས་ཀུན་
སློང་མི་ཆོས་བླ་མ་དེ་ཉིད་དང་རང་མི་ལྡན་པར་ཤེས་བཞིན་བརྫུན་སྨྲ་འདོད་ཀྱིས་སྦྱོར་པ་ངག་མཚན་ཉིད་ལྔ་ལྡན་
ཞིག་དེས་ཐོས་པར་སྨྲས་པའི་ཚེ་དོན་ཕ་རོལ་པོས་གོ་བ་ན་དེར་འགྱུར་པའི་ཕྱིར། སྨྲ་ཡུལ་མི་ཡིན་པ་ཞིག་དགོས་ཏེ།
མི་མིན་ལ་སྦོམ་པོ་དང་། དུད་འགྲོ་ལ་སྨྲས་ཚེ་ཉེས་བྱས་སུ་འགྱུར་པའི་ཕྱིར། ལུས་ཐ་མལ་དུ་གནས་པ་ཞིག་
དགོས་ཏེ། ལུས་གཞན་དུ་བསྒྱུར་བ་ལ་སྨྲས་ན་ན་སྨད་ཙམ་ཞིག་བསྐྱེད་པའི་ཕྱིར། སྨྲ་ཤེས་དོན་གོ་བ་ཤེས་པ་
རང་བཞིན་དུ་གནས་པ་མ་ནིང་མཚན་གཉིས་སོགས་མ་ཡིན་པ་ཞིག་དགོས་ཏེ། དེ་དག་ལས་ལྡོག་ན་གཞན་ལ་
སྒྲོག་པ་དང་
། དགོས་པ་མི་འགྲུབ་པ་དང་། ཡིད་མི་ཆེས་པ་སོགས་སུ་འགྱུར་བའི་ཕྱིར། འདུ་ཤེས་མ་འཁྲུལ་བ་
ཞིག་དགོས་ཏེ། སྨོན་ཚིག་གིས་སྨྲས་པ་ལྟ་བུ་ལ་དེར་ཡིད་མི་ཆེས་པའི་ཕྱིར་དང་རྒྱུན་ཞུགས་ཐོབ་ཅེས་སྨྲ་འདོད་པ་
ལས་ཕྱིར་འོང་སོགས་ཐོབ་ཅེས་སྨྲས་པ་ལའང་དངོས་གཞི་མི་འབྱུང་བའི་ཕྱིར། རང་དོན་དུ་སྨྲས་པ་ཞིག་དགོས་
ཏེ། གཞན་དོན་དུ་སྨྲས་ཚེ་ན་སྨད་ཙམ་ཞིག་བསྐྱེད་པའི་ཕྱིར། མི་ཆོས་བླ་མ་དེ་དང་མི་ལྡན་པ་ཞིག་དགོས་ཏེ།
ལྡན་ན་བདེན་སྨྲའི་ལྟུང་བྱེད་དུ་འགྱུར་བའམ་ཉེས་མེད་དུ་འབྱུང་བའི་ཕྱིར། འདུ་ཤེས་བསྒྱུར་ནས་སྨྲས་པ་ཞིག་
དགོས་ཏེ། ཡོན་ཏན་དེ་དང་མི་ལྡན་ཡང་ལྡན་པར་རློམ་ནས་སྨྲས་ཚེ་ན་སྨད་དུ་འགྱུར་བའི་ཕྱིར། དེ་ལ་ངག་
ཡིན་པ། རང་གི་ཡིན་པ། གསལ་པོར་སྨྲས་པ་སོགས་མཚན་ཉིད་ལྔ་ལྡན་ཞིག་དགོས་ཏེ། གཞོགས་སྨོས་དང་
སྤྲིངས་ཡིག་ལྟ་བུ་ལ་དངོས་གཞི་མི་སྐྱེད་པའི་ཕྱིར། གོང་སྨྲ་རྒྱུའི་མི་ཆོས་བླ་མ་དེ་ལ་གཉིས་ཡོད་དེ། འབྲས་བུའི་
སྒོ་ནས་དང་། རྒྱུའི་སྒོ་ནས་བཞག་པ་གཉིས་ཡོད་པའི་ཕྱིར། དེ་ཡང་ཡིན་ཏེ། ཐོབ་བྱ་འབྲས་བུའི་སྒོ་ནས།
ཐོབ་བྱེད་ལམ་གྱི་སྒོ་ནས་བཞག་པ་གཉིས་ཡོད་པའི་ཕྱིར་ཏེ། དཔེར་ན། བསམ་གཏན་གྱི་ཉེར་བསྡོགས་དང་
བསམ་གཏན་གྱི་དངོས་གཞི་ལྟ་བུའམ་བར་ཆད་མེད་ལམ་དང་རྣམ་གྲོལ་ལམ་ལྟ་བུ་ཡིན་པའི་ཕྱིར། ཡང་ན་
གཉིས་ཡོད་དེ། སྐྱེ་འཕགས་ཀྱི་ཡོན་ཏན་གཉིས་ཡོད་པའི་ཕྱིར། སྨྲ་ཚུལ་ལའང་གཉིས་ཡོད་དེ། འབྲས་བུའི་སྒོ་
ནས་དང་། ངོ་བོའི་སྒོ་ནས་སྨྲ་བ་གཉིས་ཡོད་པའི་ཕྱིར། དང་པོ་ཡོད་དེ། ལྷ་ཀླུ་གནོད་སྦྱིན་ནམ་མཁའ་ལྡིང་དྲི་
ཟ་མིའམ་ཅི་སོགས་ཀྱི་སྒྲ་ཐོས། དངོས་སུ་མཐོང་། ལྷན་ཅིག་ཏུ་གཏམ་སྨྲས་ཏེ་ཕན་ཚུན་དགའ་བར་བྱས་ཞེས་
172



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
སོགས་བརྗོད་པ་ལྟ་བུ་ཡིན་པའི་ཕྱིར་ཏེ། ས་གའི་ལྷས། ལྷ་ཀླུ་གནོད་སྦྱིན་དྲི་ཟ་སོགས། ། མཐོང་ངོ་བདག་
གིས་གཏམ་ཡང་བྱས། ། དེ་དག་ཀྱང་ནི་བདག་ལ་སྨྲ། ། ཞེས་སྨྲས་དགེ་སློང་མཐར་འགྱུར་རོ། ། ཞེས་
གསུངས་པའི་ཕྱིར། གཉིས་པ་ཡོད་དེ། བསམ་གཏན་གཟུགས་མེད་ཀྱི་སྙོམས་འཇུག་གམ་སྤྱན་ལྔ་མངོན་ཤེས་
དང་། ཞུགས་གནས་བརྒྱུད་སོགས་ཀྱི་གོ་འཕང་མ་ཐོབ་པར་ཐོབ་བོ་ཞེས་སྨྲ་པ་ལྟ་བུ་ཡིན་པའི་ཕྱིར། མཐར་ཐུག་
སྨྲས་པའི་དོན་གོ་བ་ཞིག་དགོས་ཏེ། མ་གོ་ན་ལྟུང་བ་ན་སྨད་ཙམ་ཞིག་བསྐྱེད་པའི་ཕྱིར། ཕམ་པ་བཞི་གང་ཡིན་
ཡང་ལས་དང་པོ་པ་མ་ཡིན་པ་ཞིག་དགོས་ཏེ། བཅས་པ་བྱེད་དུས་ཀྱི་དགེ་སློང་བཟང་སྦྱིན་དང་ནོར་ཅན་སོགས་
ལ་ཕམ་པ་མ་བྱུང་བའི་ཕྱིར། ཕམ་པ་བཞི་པོ་ལ། ཕམ་པ་དེ་དང་དེའི་སྦྱོར་བ། སྦྱོར་བའི་སྦྱོར་པ། སྦྱོར་བའི་
སྦྱོར་བའི་ཡང་སྦྱོར་བ་ཞེས་འབྱེད་རིགས་པར་མ་ཟད། ལྷག་མ་རྣམས་ལའང་དེ་དང་དེའི་སྦྱོར་བ། སྦྱོར་བའི་
སྦྱོར་བ་སོགས་སུ་འབྱེད་རིགས་ཏེ། ཕམ་ལྷག་དེ་དག་ལྕི་བའི་རིགས་ཡིན་པར་མཚུངས་པའི་ཕྱིར། དེ་ཡང་ཕམ་
ལྷག་གང་རུང་གི་སྦྱོར་བ་ཡིན་ན། སྦོམ་པོ་ཡིན་པས་ཁྱབ། དེའི་སྦྱོར་བའི་སྦྱོར་བ་ཡིན་ན། ཉེས་བྱས་རགས་པ་
ཡིན་པས་ཁྱབ། དེའི་སྦྱོར་བའི་སྦྱོར་བ་ཡིན་ན། ཉེས་བྱས་ཕྲ་བ་ཡིན་པས་ཁྱབ་སྟེ། དེ་དག་ལྕི་ཡང་གིས་རིམ་
པར་བཞག་པའི་ཕྱིར། སྦོམ་པོ་དེ་ལ་སྒྲས་བརྗོད་ཀྱིས་དབྱེ་ན་གཉིས་ཡོད་དེ། མིང་དུ་ཆགས་པའི་སྦོམ་པོ་དང་།
ཡོན་ཏན་སྒྲའི་སྦོམ་པོ་གཉིས་ཡོད་པའི་ཕྱིར་ཏེ། དེ་གཉིས་ཀྱི་དང་པོ་ནི་ཕམ་ལྷག་གི་སྦོམ་པོས་བསྡུས་པ་ཡིན་ལ།
ཕྱི་མ་ནི་ལྟུང་བ་སྡེ་ལྔ་ལའང་དེའི་མིང་གིས་བཏགས་པ་ཙམ་ཡིན་པའི་ཕྱིར། ཡང་སྦྱོར་བའི་རྣམ་གྲངས་ལ་གཉིས་
སུ་ཡོད་དེ། ཕམ་ལྷག་གི་དངོས་གཞི་བསྐྱེད་པར་ངེས་པའི་སྦྱོར་བ་དང་། དེ་གང་རུང་གི་དངོས་གཞི་སྐྱེད་པར་
མ་ངེས་པའི་སྦྱོར་བ་གཉིས་སུ་ཡོད་པའི་ཕྱིར། དང་པོ་ཡོད་དེ། ཕམ་ལྷག་གི་སྦྱོར་བའི་སྦོམ་པོ་རྣམས་དེར་འཇོག་
པའི་ཕྱིར། གཉིས་པ་ཡོད་དེ། ཕམ་ལྷག་གི་སྦྱོར་བའི་རྣམ་པའི་སྦོམ་པོ་རྣམས་དེར་འཇོག་པའི་ཕྱིར། མི་གསོད་
པར་འདོད་ནས་འདུ་ཤེས་འཁྲུལ་ཏེ། དུད་འགྲོ་ལ་མཚོན་བསྣུན་ནས་གསོད་པའི་ཚེ། སྦྱོར་བའི་རྣམ་པ་དང་།
བསད་པའི་ཚེ་དངོས་གཞིའི་རྣམ་པ་ལྟ་བུ་ཞིག་འབྱུང་སྟེ། དེའི་ཚེ་མི་མ་བསད་པར་དུད་འགྲོ་བསད་པའི་ཕྱིར།
དེའི་ཚེ་དངོས་གཞིར་མི་འགྱུར་ཏེ། མི་བསད་པར་རློམ་ཡང་མ་བསད་པར་གཞན་བསད་པའི་ཕྱིར། ཁ་ཅིག
དེ་ལ་དངོས་གཞིའི་རྣམ་པ་ཞེས་མི་བྱ་སྟེ། དངོས་གཞིའི་རྣམ་པ་ནི་གཞན་དོན་དུ་རྫས་རིན་ཐང་ཚང་བ་བརྐུས་པ་
ལྟ་བུ་དངོས་གཞི་མ་ཚང་བ་ཙམ་ལ་བྱེད་པའི་ཕྱིར་གསུང་ངོ༌། ། སྤྱིར་ལྟུང་མེད་དུ་འགྱུར་བ་ལ་བཞི་ཡོད་དེ།
ལྟུང་བའི་དངོས་གཞི་དེ་མེད་པར་ལྟུང་མེད་དུ་གསུངས་པ་དང་། སྐབས་དེར་གཏོགས་ཀྱི་ལྟུང་བ་མེད་པ་ལ་ལྟུང་
མེད་དུ་བྱས་པ་དང་། ལྟུང་བ་རྣམ་གཞག་གི་ལྟུང་མེད་ལ་དེར་བྱས་པ་དང་། ལྟུང་བ་གཏན་ནས་མེད་པ་ལ་དེར་
173



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱས་པ་རྣམས་སུ་ཡོད་པའི་ཕྱིར། དང་པོ་ཡོད་དེ། སྦྱོར་བ་རྒྱུན་བཅད་ཅིང་བཅད་ཅིང་ཉུང་ངུ་ཉུང་ངུ་མང་དུ་
བརྐུས་པ་ལ་ལྟུང་མེད་དུ་གསུངས་པ་ལྟ་བུ་དེ་ཡིན་པའི་ཕྱིར། གཉིས་པ་ཡོད་དེ། ལྷུང་བཟེད་དོ་གསུམ་ལས་ལྷག་
ལེན་དུ་མི་རུང་བར་གསུངས་པའི་སྐབས་སུ་འབྲུ་རྗེན་ཡིན་ན། དེ་ལས་ལྷག་བླངས་པ་ལ་ལྟུང་མེད་དུ་གསུངས་པ་
ལྟ་བུ་ཡིན་པའི་ཕྱིར། གསུམ་པ་ཡོད་དེ། གསོད་སེམས་མེད་པར་བསད་པ་འགའ་ཞིག་ལ་ལྟུང་མེད་དུ་གསུངས་
པ་ལྟ་བུ་ཡིན་པའི་ཕྱིར། བཞི་པ་གཉིས་ཡོད་དེ། བཅས་རང་གཉིས་ཀ་དང་། ཐུན་མོང་བའི་ལྟུང་མེད་གཉིས་
ཡོད་པའི་ཕྱིར། དང་པོ་ཡོད་དེ། ཤེས་པ་རང་བཞིན་དུ་མི་གནས་པ་ལྟ་བུ་ལ་ལྟུང་བ་མི་འགྱུར་བའི་ཕྱིར།
གཉིས་པ་ལ་བཞི་ཡོད་དེ། དགག་བྱ་མེད་པའི་ལྟུང་མེད་དང་། བག་ཡངས་དང་འབྲེལ་བའི་ལྟུང་མེད་དང་།
བར་ཆད་དང་ལྡན་པའི་ལྟུང་མེད་དང་། བསྒྲུབ་པར་མི་ནུས་པའི་ལྟུང་མེད་རྣམས་སུ་ཡོད་པའི་ཕྱིར། དང་པོ་
ཡོད་དེ། བྱེ་མ་འབའ་ཞིག་བརྐོ་བ་ལ་ལྟུང་མེད་དུ་གསུངས་པ་ལྟ་བུ་ཡིན་པའི་ཕྱིར། གཉིས་པ་ཡོད་དེ། སྲ་
བརྐྱང་བཏིང་བའི་ཚེ་འཆང་འབྲལ་འཇོག་གསུམ་གྱི་ལྟུང་བ་མེད་པར་གསུངས་པ་ལྟ་བུ་ཡིན་པའི་ཕྱིར། གསུམ་
པ་ཡོད་དེ། སྲོག་གི་བར་ཆད་དུ་འགྱུར་བའི་ཚེ་ཆང་མ་གཏོགས་བཅས་རྐྱང་མ་བསྲུང་ན་ལྟུང་མེད་དུ་གསུངས་པ་
ལྟ་བུ་ཡིན་པའི་ཕྱིར། བཞི་པ་ཡོད་དེ། དགེ་སློང་ནད་པས་ཕྱི་དྲོའི་ཁ་ཟས་ཟ་བ་ལ་ལྟུང་མེད་དུ་གསུངས་པ་ལྟ་བུ་
ཡིན་པའི་ཕྱིར། གཞན་ཡང་ལྟུང་མེད་དུ་གསུངས་པ་ཡོད་དེ། མ་བྱིན་ལེན་སྤོང་པའི་ཆེད་དུ་ཉོ་ཚོང་དྲང་པོར་
བྱས་ན་ལྟུང་མེད་དུ་གསུངས་པ་དང་། དབེན་པའི་གནས་སུ་རྟོགས་པ་གོང་དུ་འཕེལ་ན་བྱིན་ལེན་མ་བྱས་པ་
སོགས་ལ་ལྟུང་བ་མེད་པ་དང་། དགོས་པ་ཁྱད་པར་ཅན་ཡོད་ན་རིན་པོ་ཆེ་དང་མེ་སོགས་ལ་རེག་པ་དང་དབྱངས་
ཀྱི་ང་རོ་བྱས་པ་ལ་ལྟུང་མེད་དུ་གསུངས་པ་ལྟ་བུ་རྣམས་སུ་ཡོད་པའི་ཕྱིར། འོ་ན་བཅས་རང་གཉིས་ནང་འདོམས་
ན་ཇི་ལྟར་བྱ་ཞེ་ན། ཡོད་དེ། དེ་གཉིས་ནང་འདོམས་ན་ཆང་མ་གཏོགས་བཅས་རྐྱང་འདོར་དགོས་ལ། བཅས་
རྐྱང་ནང་འདོམས་ན། དགག་བྱ་དགོས་པའི་ཁྱད་པར་དང་། ཆེ་བའི་ངོར་ཆུང་བ་གནང་བ་དང་། ཆུང་བའི་
ངོར་ཆེ་བ་གནང་བའང་ཡོད་པའི་ཕྱིར། དགག་བྱ་ཆེ་ཆུང་དང་བཅས་པ་ཆེ་ཆུང་འབྲེལ་བར་མ་ངེས་ཏེ། དགག་
བྱ་ཆེ་ཡང་བཅས་པ་ཆུང་བ་དང་
། བཅས་པ་ཆེ་ཡང་དགག་བྱ་ཆུང་བ་ཡོད་པའི་ཕྱིར། དང་པོ་གྲུབ་སྟེ། དེ་
བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའི་མཚམས་མེད་དགག་ཚུལ་ཆེ་ཡང་
། བཅས་པ་ཕམ་པ་ལས་
གཞན་ལྟུང་བ་ན་སྨད་བསྐྱེད་པར་གསུངས་པའི་ཕྱིར། ཕྱི་མ་གྲུབ་སྟེ། དགེ་སློང་ནད་པས་ཀྱང་ཆང་འཐུང་ན་
ལྟུང་བྱེད་བསྐྱེད་པར་བཅས་ཀྱང་། ནད་ལ་ཕན་ངེས་ཡིན་ན། ཅུང་ཟད་འཐུང་ཙམ་ལ་དགག་བྱ་ཆུང་བའི་ཕྱིར་
རོ། །གཉིས་པ་ལྷག་མའི་སྡོམ་ལས། ཁུ་བ་འཛིན་དང་འཁྲིག་ཚིག་བསྙེན་བཀུར་སྨྱན། ། ཁང་པ་ཁང་ཆེན་
174



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
དང་ནི་གཞི་མེད་དང་
། ། བག་ཙམ་དགེ་འདུན་དབྱེན་དང་དེ་རྗེས་ཕྱོགས། ། ཁྱིམ་སུན་འབྱིན་དང་བཀའ་བློ་
མི་བདེ་བའོ། ། ཞེས་འབྱུང་བ་ལྟར་བཅུ་གསུམ་ཡོད་པ་ལས། དང་པོ་ཁུ་བ་འབྱིན་པའི་ལྷག་མ་ཡོད་དེ།
བཅས་ལྡན་དགེ་སློང་གིས་བསམ་པ་རང་བཞིན་དུ་གནས་པས་རང་གཞན་གྱི་མའི་སྒོ་གསུམ་པོ་གང་རུང་ལས་
གཞན་པའི་ལུས་ཀྱི་ཆ་ལ་བརྟེན་ནས་བསམ་བཞིན་དུ་ཁུ་བ་ཕྱུང་བ་ན་དེར་འགྱུར་བའི་ཕྱིར། གཉིས་པ་རེག་པ་
དགེ་འདུན་གྱི་ལྷག་མ་ཡོད་དེ། དགེ་སློང་གིས་བསམ་བཞིན་དུ་ཆགས་སེམས་ཀྱིས་ཀུན་ནས་བླངས་ཏེ་བུད་མེད་
ཀྱི་ལུས་དངོས་སམ་དེ་དང་འབྲེལ་བའི་སྐྲ་དང་གོས་སོགས་ལ་རེག་ཅིང་རེག་པའི་བདེ་བ་བདག་གིར་བྱས་པ་ན་
དེར་འགྱུར་བའི་ཕྱིར། གསུམ་པ་འཁྲིག་ཚིག་སྨྲ་བའི་ལྷག་མ་ཡོད་དེ། དགེ་སློང་གིས་ཆགས་སེམས་ཀྱིས་བུད་
མེད་ལ་འཁྲིག་ཚིག་སོགས་བཙོག ། གཏམ་སྨྲས་པ་ཕ་རོལ་པོས་གོ་བ་ན་དེར་འགྱུར་བའི་ཕྱིར། བཞི་པ་བསྙེན་
བཀུར་བསྔགས་པའི་ལྷག་མ་ཡོད་དེ། ཆགས་སེམས་ཀྱིས་བུད་མེད་ལ་ཁྱེད་ཀྱིས་བདག་ལ་འཁྲིག་པས་བསྙེན་
བཀུར་ན་ལེགས་སོ་ཞེས་བརྗོད་པའི་དོན་དེས་གོ་བ་ན་དེར་འགྱུར་བའི་ཕྱིར། ལྔ་པ་སྨྱན་བྱེད་པའི་ལྷག་མ་ཡོད་དེ།
ཕོ་མོ་སྔར་མ་འབྲེལ་བ་གཉིས་མཐུན་པའི་ཕྱིར་དུ་འཕྲིན་བསྐྱལ་བའི་སྒོ་ནས་དེ་གཉིས་ཀྱིས་འཁྲིག་པ་སྤྱད་པ་ནི་
དེར་འགྱུར་བའི་ཕྱིར། དྲུག་པ་ཁང་པའི་ལྷག་མ་ཡོད་དེ། རང་དོན་དུ་གཞི་མ་དག་པ་དང་རྩོད་པ་དང་བཅས་
པའི་སྲིད་དུ་ཁྲུ་བཅོ་བརྒྱད་དང་ཞེང་དུ་ཁྲུ་ཕྱེད་དང་བཅུ་གཅིག་གི་ཚད་ལས་ལྷག་པའི་ཁང་བ་བརྩིག་པ་ན་དེར་
འགྱུར་བའི་ཕྱིར། བདུན་པ་ཁང་ཆེན་གྱི་ལྷག་མ་ཡོད་དེ། གཞི་དང་དངོས་པོ་སོགས་མ་དག་བཞིན་དུ་དཀོན་
མཆོག་གསུམ་མམ་དགེ་སློང་བཞི་ཡིན་གྱི་ཆེད་དུ་ཁང་བ་བརྩིགས་པ་ན་དེར་འགྱུར་བའི་ཕྱིར། བརྒྱད་པ་གཞི་
མེད་ཀྱི་ལྷག་མ་ཡོད་དེ། དགེ་སློང་གཞན་ལ་ཕམ་པའི་མཐོང་ཐོས་དོགས་གསུམ་གང་རུང་མེད་བཞིན་དུ་འདིས་
འདི་འདི་ལྟར་བྱས་སོ་ཞེས་བྱ་བྱེད་སྦྱར་བའི་སྒོ་ནས་སྒྲོ་བཏགས་ཏེ་སྙིང་ནས་སྐུར་པ་བཏབ་པ་ན་དེར་འགྱུར་བའི་
ཕྱིར། དགུ་པ་བག་ཙམ་གྱི་ལྷག་མ་ཡོད་དེ། དེ་ལ་དེ་ལྟར་མེད་བཞིན་བྱ་བྱེད་མ་སྦྱར་བས་སམ། སྐུར་འདེབས་
ཀྱི་གཞི་བག་ཙམ་ཞིག་ཡོད་པ་ལ་བརྟེན་ནས་སྐུར་པ་བཏབ་པ་ན་དེར་འགྱུར་པའི་ཕྱིར། བཅུ་བ་དབྱེན་གྱི་ལྷག་མ་
ཡོད་དེ། མི་མཐུན་པའི་བསམ་པས་ཕན་ཚུན་བཞི་ཚན་དུ་ལོངས་པའི་དགེ་འདུན་གྱི་བར་དུ་ཆོས་མ་ཡིན་པས་
དབྱེན་བྱེད་པར་ཞུགས་པ་ལ། དགེ་འདུན་གྱིས་གཞམས་བསྐོ་དང་གསོལ་བཞིའི་ལས་ཀྱིས་བཟློག་པར་བྱས་ཀྱང་
མཐར་མ་བཏང་པའི་ཚེ་དེར་འགྱུར་པའི་ཕྱིར། བཅུ་གཅིག་པ་དབྱེན་གྱི་རྗེས་སུ་ཕྱོགས་པའི་ལྷག་མ་ཡོད་དེ།
སྔར་ལྟར་དབྱེན་བྱེད་པའི་གྲོགས་སུ་ཞུགས་པ་ལ་གཞམས་བསྒོ་སོགས་ཀྱིས་བཟློག་ཀྱང་མཐར་མ་བཏང་བའི་ཚེ་
དེར་འགྱུར་བའི་ཕྱིར། བཅུ་གཉིས་པ་ཁྱིམ་སུན་འབྱིན་པའི་ལྷག་མ་ཡོད་དེ། སྤྱོད་པ་ངན་པས་ཁྱིམ་བདག་དག་
175



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགེ་འདུན་ལ་མི་དད་པའི་རྐྱེན་བྱས་པ་ན་དེའི་ཉེས་པས་རང་ཉིད་གནས་ནས་བསྐྲད་པའི་ཚེ་སྐྱོད་པ་པོའི་དགེ་
འདུན་ལ་སྐུར་པ་འདེབས་པར་བྱེད་པ་གཞན་གྱིས་བཟློག་པ་ལྔས་བཟློག་ཀྱང་མི་ཉན་ན་དེར་འགྱུར་བའི་ཕྱིར།
བཅུ་གསུམ་པ་བཀའ་བློ་མི་བདེ་བའི་ལྷག་མ་ཡོད་དེ། རང་ཉིད་ལ་ལྟུང་བ་བྱུང་བའི་ཚེ་དགེ་སློང་གཞན་གྱིས་ཚུལ་
བཞིན་དུ་གླེང་བ་དང་དུ་མི་ལེན་ཅིང་ཕྱིར་སྒྱུར་བར་བྱེད་པ་སྔར་བཞིན་བཟློག་ཀྱང་མི་ཉན་ན་དེར་འགྱུར་བའི་
ཕྱིར། དེ་དཔག་གི་གང་གཞི་སོགས་ཁྱད་པར་རྒྱས་པར་ནི་གཞན་དུ་ཤེས་པར་བྱའོ། ། འདིར་མ་ངེས་པའི་ལྟུང་བ་
གཉིས་ཡོད་དེ། ཕམ་ལྷག་ལྟུང་བྱེད་གསུམ་དུ་མ་ངེས་པ་དང་། ལྷག་མ་དང་ལྟུང་བྱེད་གཉིས་སུ་མ་ངེས་པ་
གཉིས་ཡོད་པའི་ཕྱིར། དང་པོ་ཡོད་དེ། བུད་མེད་དང་ལྷན་ཅིག་འདོམ་གང་གི་ནང་དུ་གནས་པའི་ཚེ་དེར་
འགྱུར་པའི་ཕྱིར། གཉིས་པ་ཡོད་དེ། བུད་མེད་དང་ལྷན་ཅིག་འདོམ་གང་གི་ཕྱི་རོལ་ཏུ་གནས་པ་ལས་དེར་
འགྱུར་པའི་ཕྱིར། གསུམ་པ་ལྟུང་བྱེད་ལ་གཉིས་ཡོད་དེ། སྤང་ལྟུང་དང་། ལྟུང་བྱེད་འབའ་ཞིག་པ་གཉིས་ཡོད་
པའི་ཕྱིར། དང་པོ་ལ་བཅུ་ཚན་གསུམ་ཡོད་པའི་དང་པོ་ནི། སྡོམ་ལས། འཆང་བ་འབྲལ་བ་འཇོག་པ་
དང༌། ། འཁྲུར་འཇུག་པ་དང་ལེན་པ་དང་། ། སློང་དང་སྟོད་གཡོགས་སྨད་གཡོགས་བཅས། ། རིན་ཐང་
སོ་སོར་བསྐུར་བའོ། ། ཞེས་འབྱུང་བ་ལྟར་བཅུ་ལས། དང་པོ་གོས་ཞག་བཅུ་འཆང་སྤང་གི་ལྟུང་བ་ཡོད་དེ།
དགེ་སློང་གིས་ཆོས་གོས་ཀྱི་རྒྱུར་མ་བསྔོས་ཤིང་ཁྲུ་གང་གི་ཚད་དུ་ལོངས་པ་གནས་སྐབས་རང་ཉིད་དབང་བྱར་
ཡོད་པའི་གོས་བྱིན་གྱིས་མ་བརླབས་པའམ་བརླབས་ཀྱང་ཤན་ཞུགས་པ་རང་དོན་དུ་ཞག་བཅུ་མ་རྫོགས་ཀྱི་བར་དུ་
བཞག་པའི་ཚེ་དེར་འགྱུར་བའི་ཕྱིར། དེ་ཡང་ཞག་བཅུ་པའི་མཐའ་འདས་པ་ལ་ལྟོས་ཏེ། བཅུ་གཅིག་པའི་སྐྱ་
རེངས་ཤར་བའི་ཚེ་སྤང་ལྟུང་དེ་བསྐྱེད་པའི་ཕྱིར་ཏེ། དེའི་སྐྱ་རེངས་དང་པོ་ཤར་བའི་ཚེ་དེ་བསྐྱེད་པའི་ཕྱིར། སྐྱ་
རེངས་ལ་གསུམ་ཡོད་དེ། དང་བར་ཐ་གསུམ་ཡོད་པའི་ཕྱིར། དང་པོ་ཤར་བའི་ཚད་ཡོད་དེ། ནམ་རིང་བའི་
ཚེ་ལྔ་ཆ་དང་། ཐུང་བའི་ཚེ་སུམ་ཆ་ལུས་པ་ན་དེ་འཆར་བའི་ཕྱིར། ཕྱི་མ་དེར་ཐལ། སྤྱིར་ན་མ་ལ་སྲོད་དང་གུང་
དང་ཐོ་རངས་གསུམ་དུ་ཕྱེ་ན་དེ་རེ་རེ་ལའང་གསུམ་གསུམ་དུ་ཕྱེ་བའི་ཐ་མའི་དང་པོའི་ཕྱེད་ནས་སྐྱ་རེངས་དང་པོ་
འཆར་བའི་ཕྱིར་ཏེ། དགེ་སློང་མའི་རྣམ་འབྱེད་ལས། ཐུན་ཐ་མའི་དང་པོའི་ཕྱེད་དང་རྔ་བརྡུང་དུ་ཉེ་བ་ན་སྐུ་
རེངས་དང་པོ་འཆར། ཞེས་གསུངས་པའི་ཕྱིར། རྟགས་ཀྱི་སྒོ་ནས་སྐྱ་རེངས་འཆར་ཚུལ་ཡོད་དེ། ཇི་སྐད་དུ།
སྐར་མའི་བསྟན་བཅོས་ལས། སྐྱ་རེངས་དང་པོ་ཤར་བ་ནི། ། ཤར་ཕྱོགས་སུ་ནི་སྔོར་སྣང་ཞིང་། ། སྐུར་མའི་
གདོང་གི་འོད་ཉམས་ལ། ། ནམ་མཁའ་སྔོ་སྐྱར་གྱུར་པ་ཡིན། །སྐྱ་རེངས་བར་པ་ཤར་བ་ན། ། དེས་ནི་ཤར་
ཕྱོགས་སྐྱ་ཞིང་དམར། རྒྱུ་སྐར་འོད་ནི་ཆུང་པ་དང་། ། ནམ་མཁའ་སེར་སྐྱར་གྱུར་པ་ཡིན། ། སྐྱ་རེངས་ཐ་
176



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
མ་ཤར་བ་ན། །རྒྱུ་སྐར་འོད་ནི་མེད་པ་དང༌། ། སྐྱ་རེངས་ཐ་མ་འོད་གཟིར་འགྱུར། ། འོད་ཟེར་ཉི་མ་ཤར་
བར་དུ། ། ཞེས་གསུངས་པ་ལྟར་ཡང་རུང་བའི་ཕྱིར། འདིར་ཤན་གྱི་དབྱེ་བ་ཡོད་དེ། ཁྱད་པར་ཅན་དང་
ཁྱད་པར་ཅན་མ་ཡིན་པ་གཉིས་ཡོད་པའི་ཕྱིར། ཕྱི་མ་ལའང་གཉིས་ཡོད་དེ། གོས་དང་ལྷུང་བཟེད་ཀྱི་ཞག་ཤན་
ཁྱད་པར་ཅན་མ་ཡིན་པ་གཉིས་ཡོད་པའི་ཕྱིར། གོས་དང་ལྷུང་བཟེད་གང་རུང་གི་ཤན་རྡེག་བྱེད་ཡིན་ན། རང་
གི་ཤན་བརྡེག་བྱ་ལས་ཕྱིས་རྙེད་མ་ཡིན་པས་ཁྱབ་ཀྱང་། སྔར་རྙེད་ཡིན་པས་ནི་མ་ཁྱབ་སྟེ།དུས་མཉམ་དུ་རྙེད་པ་
ལ་ཡང་བརྡེག་བྱ་རྡེག་བྱེད་གཉིས་ཡོད་པའི་ཕྱིར་ཏེ། གོས་གཉིས་མཉམ་དུ་རྙེད་པའི་ཚེ་གཅིག་བྱིན་གྱིས་
བརླབས་ལ། ཅིག་ཤོས་བྱིན་གྱིས་མ་བརླབས་པར་ཞག་བཅུའི་མཐར་འདས་པ་ན། སྔ་མས་ཤན་སྟོབས་དང་།
ཕྱི་མས་རང་སྟོབས་ཀྱི་སྤང་ལྟུང་བསྐྱེད་པའི་ཕྱིར། དེ་བཞིན་དུ་དེ་གཉིས་གང་རུང་གི་ཤན་བརྡེག་བྱ་ཡིན་ན།
རང་གི་རྡེག་བྱེད་ཀྱི་སྔར་རྙེད་མ་ཡིན་པས་ཁྱབ་སྟེ། རིགས་པ་མཚུངས་པའི་ཕྱིར། སྨན་ལ་མི་འདྲ་བའི་ཁྱད་པར་
ཡོད་དེ། ཞག་བདུན་པའི་སྨན་གྱི་ཞག་ཤན་རྡེག་བྱེད་ཡིན་ན། རང་གི་བརྡེག་བྱ་ལས་སྔར་རྙེད་པས་ཁྱབ་སྟེ།
རྡེག་བྱེད་ཀྱིས། རང་གི་ཕྱིས་བྱུང་བ་ལ་ཤན་རྡེག་པར་བྱེད་པའི་ཕྱིར། གོས་ལྷུང་གི་ཞག་ཤན་ཁྱད་པར་ཅན་ཡིན་
མིན་གྱི་དབྱེ་བ་ཡོད་དེ། ཁྱད་པར་ཅན་ནི། རྡེག་བྱེད་བྱིན་གྱིས་མ་བརླབས་པ་བརྡེག་བྱ་བྱིན་གྱིས་བརླབས་པ་
བརྡེག་པའི་སྒོ་ནས་བཞག ཁྱད་པར་ཅན་མ་ཡིན་པ་ནི། བྱིན་གྱིས་མ་བརླབས་པས་མ་བརླབས་པ་ལ་ཤན་
བརྡེག་པའི་སྒོ་ནས་བཞག་པའི་ཕྱིར། སྨན་ལ་ཞག་ཤན་ཁྱད་པར་ཅན་ཡིན་མིན་གཉིས་ཡོད་དེ། དེ་ནི་རྡེག་བྱེད་
བྱིན་བརླབས་ཅན་གྱིས་བརྡེག་བྱ་ཡང་བྱིན་གྱིས་བརླབས་པ་ལ་བརྡེག་པ་ཁོ་ནར་འཇོག་པའི་ཕྱིར། སྨན་ཐམས་
ཅད་ལ་ཤན་གྱི་ཁྱད་པར་འབྱེད་དམ་ཞེ་ན། མ་ཡིན་ཏེ། དུས་རུང་གི་སྨན་གྱིས་རང་ལ་ཤན་བརྡེག་པ་མེད་པའི་
ཕྱིར། སྤང་ཤུན་ལའང་ཁྱད་པར་ཅན་ཡིན་མིན་གཉིས་ཡོད་དེ། གང་ཟག་ཁྱད་པར་ཅན་ཡིན་མིན་གྱིས་དེ་ལྟར་
ཡོད་པའི་ཕྱིར་ཏེ། སྤང་ལྟུང་ཕྱིར་བཅོས་བྱེད་པའི་ཚེ་གང་ལས་སྤང་ལྟུང་བྱུང་པའི་དངོས་པོ་དེ་མ་སྤངས་པར་
ལྟུང་བ་དེ་དགེ་སློང་གཞན་གཅིག་གི་དྲུང་དུ་བཤགས་ཆོག་པ་དང་། དེའི་ཚེ་དངོས་པོ་དེ་སྤངས་དགོས་པའི་ཁྱད་
པར་གྱིས་དེ་ལྟར་ཡོད་པའི་ཕྱིར་ཏེ། དྲན་ཤེས་བག་ཡོད་སོགས་ཤུགས་དྲག་དང་ལྡན་པའི་དགེ་སློང་དང་། དེ་
ཤུགས་ཆུང་བའི་དགེ་སློང་གཉིས་ཀྱི་དབྱེ་བས་དེ་ལྟར་ཡོད་པའི་ཕྱིར། དངོས་པོ་དེ་སྤོང་ཚུལ་གཉིས་ཡོད་དེ། རེ་
ཞིག་སྤོང་བ་དང་། གཏན་དུ་སྤོང་པ་གཉིས་ཡོད་པའི་ཕྱིར་ཏེ། ཆོས་གོས་གསུམ་ལྟ་བུ་རེ་ཞིག་དང༌། བྱིན་
འཕྲོག་ལྟ་བུ་གཏན་དུ་སྤོང་དགོས་པའི་ཕྱིར། གང་ལ་སྤོང་པ་ཡོད་དེ། གནས་ཐ་དད་པར་དགེ་སློང་ཞིག་ལ་སྤང་
པར་བྱ་བའི་ཕྱིར། གཉིས་པ་འབྲལ་སྤང་ཡོད་དེ། དགེ་སློང་གིས་འཚོ་བའི་ཡོ་བྱད་དུ་བྱིན་གྱིས་བརླབས་པའི་
177



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆོས་གོས་གསུམ་གང་རུང་ཡོད་པའི་གནས་དང་མཚམས་ཐ་དད་དུ་གནས་ནས་ཞག་ཕྱི་མའི་སྐྱ་རེངས་ཤར་བ་ན་
དེར་འགྱུར་བའི་ཕྱིར། མཚམས་ཐ་དད་མི་ཐ་དད་ཀྱི་ཁྱད་པར་ཡོད་དེ། ཁྱིམ་པ་ནོར་གཅིག་པའི་ཁང་པ་ཕན་
ཚུན་རྩིག་པ་སོགས་ཀྱིས་འབྲེལ་ཞིང་མཚམས་གཞན་མ་ཞུགས་ན་གནས་གཅིག་ཏུ་ཆོས་གོས་བཞག་ཅིང་། ཅིག་
ཤོས་སུ་དགེ་སློང་དེ་བསྡད་ནས་སྐྱ་རེངས་ཤར་ཡང་ལྟུང་བ་མི་བསྐྱེད་ལ། ནོར་ཐ་དད་པའི་ཁང་པ་སོ་སོར་བསྡད་
པ་ཙམ་གྱིས་སྐྱ་རེངས་ཤར་བ་ན་ལྟུང་བ་བསྐྱེད་པའི་ཕྱིར། བསླབ་པ་དང་མཚན་དང་ལྟ་བ་མཐུན་པའི་རབ་བྱུང་
གི་གནས་ཡིན་ན། རྩིག་པ་སོགས་དང་འབྲེལ་ཞིང་བར་དུ་མཚམས་གཞན་མ་ཞུགས་ན་ཆོས་གོས་གསུམ་པོ་གང་
རུང་ལས་རྒྱང་གྲགས་གཅིག་ཚུན་ཆད་ཀྱི་གནས་གང་ཡང་རུང་བར་བསྡད་ནས་ཕྱི་མའི་སྐྱ་རེངས་ཤར་བའི་ཚེ་
འབྲལ་སྤང་མི་བསྐྱེད་དེ། རབ་བྱུང་ལ་ནི་ལྟ་བ་མཐུན་པ་གཙོ་བོའི་ཕྱིར་རོ། ། གསུམ་པ་ཟླ་འཇོག་གི་སྤང་པ་
ཡོད་དེ། དགེ་སློང་གིས་ཁ་བསྐང་དགོས་པའི་རེ་བ་དང་བཅས་པའི་གོས་ཀླུ་གང་གི་ཚད་དུ་ལོངས་ཤིང་པུས་མོ་
གཉིས་དང་ལྟེ་བའི་འཁོར་གསུམ་ཁེབས་པའི་ཚད་དུ་མ་འོངས་པར་བྱིན་གྱིས་མ་བརླབས་པར་ཟླ་བ་གཅིག་འདས་
ཀྱི་བར་བཞག་པ་ན་དེར་འགྱུར་བའི་ཕྱིར། འདིར་རིགས་བཟློག་ལ་ཤན་མི་འབྱུང་བ་དང་། ཤན་འབྱུང་ལ་
རིགས་མི་བཟློག་པ། རིགས་ཀྱང་བཟློག་ལ་ཤན་འབྱུང་བ། རིགས་མི་བཟློག་ཅིང་ཤན་ཀྱང་མི་འབྱུང་བ་སྟེ་བཞི་
ཡོད་དེ། དང་པོ་ནི་ཚེས་གཅིག་ཁ་གང་སོགས་ཀྱི་གོས་རྙེད། ཚེས་དྲུག་ལྟ་བུ་ཁ་སྐོང་གི་གོས་རྙེད་པ། ཚེས་
གསུམ་ལྟ་བུ་ལ་མེས་ཚིག་པ་སོགས་ཀྱིས་དགོས་མེད་དུ་གྱུར་པའམ། མ་རྙེད་ཀྱང་ཁ་སྐང་གི་རེ་བ་ཆད་པ་ན་ཟླ་
འཇོག་གི་རིགས་ལས་བཟློག་ནས་ཞག་བཅུ་འཆང་སྤང་བསྐྱེད། གཉིས་པ་ནི། ཚེས་གཅིག་ལ་ཁ་སོགས་ཀྱི་གོས་
རྙེད་པ་ཚེས་དྲུག་ལྟ་བུ་ལ་ཁ་སྐོང་གི་གོས་རྙེད་ཀྱང་ཚང་དུ་མཚོག་པར་བྱིན་གྱིས་མ་བརླབས་པར་རེ་བ་དང་བཅས་
ཏེ་ཞག་སུམ་ཅུ་འདས་པ་ན་སྤང་ལྟུང་བསྐྱེད། གསུམ་པ་ནི། ཚེས་གཅིག་ལྟ་བུ་ཁ་སོགས་ཀྱི་གོས་རྙེད་པ་ཚེས་
བདུན་ལྟ་བུ་ལ་ཁ་སྐོང་གི་གོས་ཚང་བ་རྙེད་ཀྱང་བྱིན་གྱིས་མ་བརླབས་པར་ཟླ་བ་བཞག་པ་ན་ཟླ་འཇོག་གི་རིགས་
ལས་བཟློག་ནས་ཞག་བཅུ་འཆང་སྤང་བསྐྱེད། བཞི་པ་ནི། དེ་ལས་བཟློག་པ་བྱིན་གྱིས་བརླབས་ནས་བཞག་པ་
ལྟ་བུ་ཡིན་པའི་ཕྱིར། དང་པོ་གྲུབ་སྟེ། ཟླ་འཇོག་གི་རིགས་ལས་བཟློག་ཅིང་། ཤན་རྡེག་བྱེད་མེད་པའི་ཕྱིར།
གཉིས་པ་གྲུབ་སྟེ། ཤན་རྡེག་བྱེད་དང་བཅས་ཤིང་ཟླ་འཇོག་གི་སྤང་ལྟུང་བསྐྱེད་པའི་ཕྱིར། གསུམ་པ་གྲུབ་སྟེ།
ཟླ་འཇོག་གི་རིགས་ལས་བཟློག་ཀྱང་ཤན་འབྱུང་བའི་ཕྱིར་ཏེ། སྔ་མས་རང་སྟོབས་དང་ཕྱི་མ་ལས་ཤན་སྟོབས་
ཀྱིས་ཞག་བཅུ་འཆང་སྤང་བསྐྱེད་པའི་ཕྱིར། དེས་ན་ཞག་སུམ་ཅུ་ཡན་ལག་ཏུ་དགོས་པའི་ལྟུང་བ་ཡིན་ན། ཟླ་
འཇོག་གི་སྤང་ལྟུང་ཡིན་པས་མ་ཁྱབ་སྟེ། རྒྱུ་མཚན་བཤད་ཟིན་པ་དེའི་ཕྱིར། ཟླ་འཇོག་གི་སྤང་བ་བསྐྱེད་པའི་
178



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
གོས་ཡིན་ནའང་ཟླ་བ་གཅིག་ཚང་བའི་བར་འཇོག་དགོས་པས་མ་ཁྱབ་སྟེ། ཤན་སྟོབས་ཀྱིས་ཟླ་འཇོག་གི་སྤང་
ལྟུང་བསྐྱེད་པ་ཡོད་པར་ཡང་བརྗོད་ཟིན་པའི་ཕྱིར་རོ། །བཞི་པ་འཁྲུར་འཇུག་གི་སྤང་བ་ཡོད་དེ། དགེ་སློང་
གིས་རང་གི་ཉེ་དུ་མ་ཡིན་པའི་དགེ་སློང་མར་རང་གི་འཚོ་བའི་ཡོ་བྱད་ཀྱི་ཆོས་གོས་བྱིན་རླབས་ཅན་འཁྲུར་བཅུག་
སྟེ་བྱ་བ་རྫོགས་པའི་ཚེ་དེར་འགྱུར་བའི་ཕྱིར། ལྔ་པ་ལེན་པའི་སྤང་བ་ཡོད་དེ། རང་ལ་ཆོས་གོས་དེ་ཡོད་བཞིན་
དུ་བརྗེ་ཚོང་སོགས་ཀྱི་ཆེད་མ་ཡིན་པར་དགེ་སློང་མ་ཉེ་དུ་མ་ཡིན་པ་ནོར་མི་གཅིག་པ་ལས་རང་དོན་དུ་བསླངས་ན་
དེར་འགྱུར་བའི་ཕྱིར། དྲུག་པ་སློང་པའི་སྤང་བ་ཡོད་དེ། རང་དང་ནོར་མི་གཅིག་པའི་ཁྱིམ་པ་ཉེ་དུ་མ་ཡིན་པ་
ལས་གོས་རུང་བ་ཚད་ལྡན་བསླངས་པ་ན་དེར་འགྱུར་བའི་ཕྱིར། བདུན་པ་སློང་བ་རིགས་པའི་སྤང་བ་ཡོད་དེ།
ཆོས་གོས་གསུམ་པོ་སོགས་གང་རུང་ཞིག་མེད་པའི་དགེ་སློང་གིས་ཁྱིམ་པ་ཉེ་དུ་མ་ཡིན་པ་གཅིག་ཁོ་ན་ལས་ཆོས་
གོས་ཟུང་གཅིག་ལས་ལྷག་བསླད་པ་ན་དེར་འགྱུར་བའི་ཕྱིར། བརྒྱད་པ་དཔགས་པ་སློང་པའི་སྤང་བ་ཡོད་དེ།
ཁྱིམ་པ་ཉེ་དུ་མ་ཡིན་པ་གཞན་གྱིས་བློས་གང་དཔོགས་བྱིན་པ་ལ་ལྷག་བླངས་པ་ན་དེར་འགྱུར་བའི་ཕྱིར། དགུ་པ་
སོ་སོ་ནས་དཔགས་པ་སློང་པའི་སྤང་པ་ཡོད་དེ། ཁྱིམ་གཅིག་ནས་ཕོ་མོ་གཉིས་སོ་སོ་ལས་ཞེས་པ་མ་གཏོགས་སྔ་མ་
དང་འདྲ་བའི་ཕྱིར། བཅུ་པ་བསྐུར་བའི་སྤང་པ་ཡོད་དེ། རང་གི་གོས་ཀྱི་རིན་དུ་རིན་པོ་ཆེ་ཞལ་ཏ་བ་ལ་གཏད་
པ་ལས་དེར་ལན་གསུམ་བསྐུལ་ཞིང་ལན་གསུམ་གྱི་བར་དུ་མཐོང་སར་བསྡད་པས་ཀྱང་མ་ཐོབ་པ་སླར་བསྐུལ་ནས་
ཐོབ་པའི་ཚེ་དེར་འགྱུར་བའི་ཕྱིར། བཅུ་ཚན་གཉིས་པ་ནི། སྡོམ་ལས། སྲིན་བལ་འབའ་ཞིག་ཆེ་གཉིས་
དང་། ། དྲུག་དང་མཐོ་གང་ལམ་དང་ནི། ། འཁྲུ་བ་དང་ནི་གསེར་དངུལ་ལེན། ། མངོན་ཚན་ཅན་དང་ཉོ་
ཚོང་ངོ༌། ། ཞེས་འབྱུང་བ་ལྟར་བཅུ་ལས། དང་པོ་སྲིན་བལ་གྱི་སྤང་བ་ཡོད་དེ། སྲིན་བལ་ཁོ་ནས་གྲུབ་པའི་
གདན་འཁོར་གསུམ་ཁེབས་པའི་མཐའི་ཚད་དུ་ལོངས་པར་བྱས་པ་ན་དེར་འགྱུར་བའི་ཕྱིར། གཉིས་པ་བལ་ནག་
འབའ་ཞིག་གི་སྤང་བ་ཡོད་དེ། བལ་ནག་འབའ་ཞིག་གི་གདན་གྲུབ་པར་བྱས་པ་ན་དེར་འགྱུར་པའི་ཕྱིར།
གསུམ་པ་ཆ་གཉིས་བསྲེས་པའི་སྤང་བ་ཡོད་དེ། གདན་ལ་བཞི་ཆར་བསྐོས་པའི་ཆ་གཉིས་ལས་ལྷག་བལ་ནག་
ལས་གྲུབ་པར་བྱས་པ་ན་དེར་འགྱུར་བའི་ཕྱིར། བཞི་བ་ལོ་དྲུག་གི་སྤང་བ་ཡོད་དེ། ལོ་དྲུག་གི་བར་དུ་སྟན་སྤྱོད་
རྒྱུ་རང་ལ་ཡོད་བཞིན་དུ་གདན་གསར་པ་བྱས་པ་ན་དེར་འགྱུར་བའི་ཕྱིར། ལྔ་པ་མཐོ་གང་མ་གླན་པའི་སྤང་བ་
ཡོད་དེ། གདིང་བ་གསར་པ་བྱས་པའི་ཚེ་རྙིང་པ་ནས་བདེ་བར་གཤེགས་པའི་མཐོ་གང་གི་ཚད་དེ་ལ་མ་གླན་པ་ན་
དེར་འགྱུར་བའི་ཕྱིར། དྲུག་པ་བལ་ཐོག་གི་སྤང་བ་ཡོད་དེ། ཆགས་སེམས་ཀྱིས་ཀུན་ནས་བླངས་ཏེ་བལ་ཁུར་
ཆེན་པོ་ཁྱེར་ནས་རྒྱངས་གྲགས་འདས་པ་ན་དེར་འགྱུར་བའི་ཕྱིར། བདུན་པ་འཁྲུར་འཇུག་གི་སྤང་བ་ཡོད་དེ།
179



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉེ་དུ་མ་ཡིན་པའི་དགེ་སློང་མ་ལ་བལ་རྨེལ་བ་དང་འཚེད་པ་དང་འཁྱུར་བཅུག་པ་ན་དེར་འགྱུར་བའི་ཕྱིར།
བརྒྱུད་པ་གསེར་དངུལ་ལེན་པའི་སྲུང་བ་ཡོད་དེ། ཆུད་ཟ་བ་སོགས་ཀྱི་རྐྱེན་མེད་པར་དགོས་མེད་དུ་གསེར་
དངུལ་ལ་སོགས་རིན་པོ་ཆེ་ལ་རེག་གམ་རེག་ཏུ་བཅུག་པ་ན་དེར་འགྱུར་བའི་ཕྱིར། དགུ་པ་མངོན་ཚན་ཅན་གྱི་
སྤང་པ་ཡོད་དེ། ཆགས་སེམས་ཀྱིས་ཁྱིམ་པ་ཉེ་དུ་མ་ཡིན་པ་ལ་རང་དོན་དུ་གསེར་སོགས་རིན་པོ་ཆེ་ལ་ཁེ་སྤོབས་
བྱེད་དུ་བཅུག་ནས་བསྐྱེད་ཐོབ་པ་ན་དེར་འགྱུར་བའི་ཕྱིར། བཅུ་པ་ཉོ་ཚོང་གི་སྤང་བ་ཡོད་དེ༔ རིན་པོ་ཆེ་ལས་
གཞན་པའི་དངོས་པོ་ལ་ཁེ་སྤོག་བྱེད་བཅུག་པ་ན་དེར་འགྱུར་བའི་ཕྱིར། བཅུ་ཚན་གསུམ་པ་ནི། སྡོམ་ལས།
ལྷུང་བཟེད་གཉིས་དང་ཐ་གུ་གཉིས། ། བྱིན་འཕྲོག་སྟོན་ཟླ་ཐ་ཆུང་དང་། ། དགོན་པ་བ་དང་རས་ཆེན་
དང་། ། བསྔོས་པ་དང་ནི་གསོག་འཇོག་གོཞེས་འབྱུང་བ་ལྟར་བཅུ་ལས། དང་པོ་ལྷུང་བཟེད་འཆང་བའི་སྤང་
བ་ཡོད་དེ། དགེ་སློང་རང་ལ་ཡོད་པའི་ལྷུང་བཟེད་རུང་བ་བྱིན་གྱིས་མ་བརླབས་པར་རང་སྟོབས་དང་ཤན་
སྟོབས་གང་རུང་གིས་ཞག་བཅུ་འདས་པར་བཅངས་པ་ན་དེར་འགྱུར་བའི་ཕྱིར། གཉིས་པ་ལྷུང་བཟེད་ལྷག་པོ་
འཚོལ་པའི་སྤུང་བ་ཡོད་དེ། ལྷུང་བཟེད་ཚད་ལྡན་རང་ལ་ཡོད་བཞིན་དུ་ཁྱིམ་པ་ཉེ་དུ་མ་ཡིན་པ་ལས་བསླངས་པ་
ན་དེར་འགྱུར་བའི་ཕྱིར། གསུམ་པ་འཐག་ཏུ་འཇུག་པའི་སྤང་བ་ཡོད་དེ། ཉེ་དུ་མ་ཡིན་པའི་ཁྱིམ་པ་ལ་གླ་རྔན་
མ་བྱིན་པར་འཐག་འཐག་ཏུ་བཅུག་པ་ན་དེར་འགྱུར་བའི་ཕྱིར། བཞི་པ་འཐག་པ་བསྐྱེད་པའི་སྤང་བ་ཡོད་དེ།
ཁྱིམ་པ་ཉེ་དུ་མ་ཡིན་པས་འཐག་བཏགས་ནས་རང་ལ་སྟེར་བར་ཁས་བླངས་པ་ན་འཐག་མཁན་ལ་ལྐོག་ཏུ་གླ་རྔན་
བྱིན་ནས་སྟེར་མཁན་གྱི་བློ་དང་མི་འཚམ་པའི་བཟང་ཆེན་འཐག་ཏུ་བཅུག་པ་ན་དེར་འགྱུར་བའི་ཕྱིར། ལྔ་པ་
བྱིན་འཕྲོག་གི་སྤང་བ་ཡོད་དེ། རང་གི་ཡོ་བྱད་དགེ་སློང་གཞན་ལ་བྱིན་ཟིན་པ་སླར་འཕྲོག་པ་ན་དེར་འགྱུར་བའི་
ཕྱིར། དྲུག་པ་བརྟད་པ་ལས་བྱུང་བའི་སྤང་བ་ཡོད་དེ། དབྱར་གྱི་རྙེད་པ་བགོ་སྔ་བ་དང་བཞག་ཕྱིས་པ་སོགས་
ལས་དེར་འགྱུར་བའི་ཕྱིར། བདུན་པ་དགོན་པའི་འབྲལ་སྤང་ཡོད་དེ། འཇིགས་པ་དང་བཅས་པའི་སར་དགེ་
སློང་དགོན་པ་བ་ལ་སྣམ་སྦྱར་སོགས་ཞག་དྲུག་གི་བར་འབྲལ་བར་གནང་བ་ལས་ལྷག་ཞག་བདུན་སོང་བ་ན་དེར་
འགྱུར་བའི་ཕྱིར། བརྒྱད་པ་རིས་ཆེན་བཅངས་པའི་སྤང་བ་ཡོད་དེ། དབྱར་གྱི་རས་ཆེན་དབྱར་ཁས་ལེན་གྱི་སྔ་
རོལ་ཟླ་གཅིག་ཕན་ནས་འཚོལ་བ་དང་། དགག་དབྱེ་གྲོལ་ནས་ཕན་ཆད་འདས་པར་འཇོག་པ་ན་དེར་འགྱུར་
བའི་ཕྱིར། དགུ་བ་བསྔོས་བསྒྱུར་གྱི་སྤང་བ་ཡོད་དེ། སྦྱིན་བདག་གིས་དགེ་འདུན་སྤྱི་ལ་ཕུལ་པའི་དངོས་པོ་རང་
ཉིད་ཁོ་ན་ལ་བསྒྱུར་བ་ནི་དེར་འགྱུར་བའི་ཕྱིར། བཅུ་པ་གསོག་འཇོག་གི་སྤང་བ་ཡོད་དེ། སྨན་བཞི་པོ་གང་
རུང་བྱིན་ལེན་བྱ་བ་མ་བཤིག་པར་རང་དུས་ལས་འདས་པར་འཇོག་པ་ན་དེར་འགྱུར་བའི་ཕྱིར། ཁྱད་པར་ཡོད་
180



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
དེ། སྔ་དྲོ་བྱིན་ལེན་བྱས་པ་གུང་དང་། ཕྱི་དྲོ་བྱིན་ལེན་བྱས་པ་སྲོད་ཐུན་གྱི་མཐའ་དང་། ཞག་བདུན་པའི་སྨན་
བདུན་པའི་མཐའ་དང་། ཇི་སྲིད་འཚོ་བཅང་གི་སྨན་ནམ་ནད་སོས་ཀྱི་མཐའ་ལས་འདས་པ་ན་དེར་འགྱུར་བའི་
ཕྱིར་རོ། ། གཉིས་པ་ལྟུང་བྱེད་འབའ་ཞིག་པ་ལ་བཅུ་ཚན་དགུ་ཡོད་པའི་བཅུ་ཚན་དང་པོ་ནི། སྡོམ་ལས།
རྫུན་སྐྱོན་དགེ་སློང་ཕྲ་མ་དང་། ། སྐྱོ་ངོགས་བྱེད་དང་སྟོན་པ་དང་། ། འདོན་དང་གནས་ངན་ལེན་དང་
ཆོས། ། བཤེས་ངོར་བྱེད་དང་ཁྱད་དུ་གསོད། ། ཅེས་འབྱུང་བ་ལྟར་བཅུ་ལས། དང་པོ་རྫུན་སྨྲའི་ལྟུང་བྱེད་
ཡོད་དེ། དགེ་སློང་གི་འདུ་ཤེས་བསྒྱུར་ཏེ་ཕམ་ལྷག་སྦོམ་པོ་ཉེས་བྱས་ཀྱི་རྫུན་བཞི་པོ་གང་རུང་ལས་གཞན་པའི་
རྫུན་ཤེས་བཞིན་དུ་སྨྲས་པ་ཕ་རོལ་པོས་གོ་བ་ན་དེར་འགྱུར་བའི་ཕྱིར། གཉིས་པ་སྐྱོན་སྨྲ་བའི་ལྟུང་བྱེད་ཡོད་དེ།
བདེན་ནམ་བརྫུན་ཡང་རུང་ངན་སེམས་ཀྱིས་དགེ་སློང་གཞན་གྱི་རིགས་རུས་དབང་པོ་སོགས་ཀྱི་སྐྱོན་དེ་ཉིད་ཀྱི་
མངོན་སུམ་དུ་བརྗོད་པ་ན་དེར་འགྱུར་བའི་ཕྱིར། གསུམ་པ་ཕྲ་མ་བྱེད་པའི་ལྟུང་བྱེད་ཡོད་དེ། བསམ་བཞིན་དུ་
མཐུན་པའི་དགེ་སློང་ནང་ཕན་ཚུན་གྱི་བར་དུ་ཕྲམ་བྱས་ཏེ་ཕྱེ་བ་ན་དེར་འགྱུར་བའི་ཕྱིར། བཞི་པ་སྐྱོན་འདོགས་
པའི་ལྟུང་བྱེད་དམ་སྐྱོ་ངོགས་ཀྱི་ལྟུང་བྱེད་ཡོད་དེ། དགེ་སློང་གཉིས་ཕན་ཚུན་གྱི་རྩོད་ན་དགེ་འདུན་གྱིས་ཆོས་
བཞིན་དུ་ཞི་བར་བྱས་པ་ལ། སླར་སྐྱོན་བཏགས་ནས་རྩོད་པ་བསླངས་པ་ན་དེར་འགྱུར་བའི་ཕྱིར། ལྔ་པ་བུད་
མེད་ལ་ཆོས་སྟོན་པའི་ལྟུང་བྱེད་ཡོད་དེ། སྐྱེས་པ་མེད་པའི་སར་བུད་མེད་ལ་ཆོས་ཚིག་དྲུག་ལས་ལྷག་བསྟན་པ་ན་
དེར་འགྱུར་བའི་ཕྱིར། དྲུག་པ་བསྟེན་པར་མ་རྫོགས་པ་དང་ལྷན་ཅིག་འདོན་པའི་ལྟུང་བྱེད་ཡོད་དེ།དུས་དྲན་
མེད་པར་བསྙེན་པར་མ་རྫོགས་པ་དང་ལྷན་ཅིག་ཏུ་ཤོ་ལོ་ཀ་གཅིག་གི་ཚད་དུ་ལོངས་པའི་ཆོས་འདོན་བྱས་པ་ན་
དེར་འགྱུར་བའི་ཕྱིར། བདུན་པ་གནས་ངན་ལེན་བརྗོད་པའི་ལྟུང་བྱེད་ཡོད་དེ། རང་ཉིད་ཀྱིས་དགེ་སློང་དེའི་
ཕམ་ལྷག་གི་ལྟུང་བ་གླེང་མི་འོས་བཞིན་དུ་བསྙེན་པར་མ་རྫོགས་པ་ལ་བརྗོད་པ་ན་དེར་འགྱུར་བའི་ཕྱིར། བརྒྱད་
པ་མི་ཆོས་བླ་མ་བདེན་པར་སྨྲ་བའི་ལྟུང་བྱེད་ཡོད་དེ། དགོས་པ་མེད་པར་རང་གིས་ཐོབ་པའི་གོང་མའི་ཡོན་ཏན་
ཁྱད་པར་ཅན་བསྙེན་པར་རྫོགས་པ་ལ་བརྗོད་པ་ན་དེར་འགྱུར་བའི་ཕྱིར། དགུ་པ་བཤེས་ངོར་བྱེད་པའི་ལྟུང་
བྱེད་ཡོད་དེ། དགེ་འདུན་སྤྱིའི་ལས་བྱེད་པའི་དགེ་སློང་གིས་སྤྱི་རྫས་ཀྱི་སྟེང་ནས་སྟེར་འོས་པ་གཞན་ལ་བྱིན་པ་ལ་
བཤེས་ངོར་བྱིན་ནོ་ཞེས་སྐྱོན་བརྗོད་པ་ན་དེར་འགྱུར་བའི་ཕྱིར། བཅུ་པ་ཁྱད་གསོད་ཀྱི་ལྟུང་བྱེད་ཡོད་དེ༔ གསོ་
སྦྱོང་སོགས་ཀྱི་ཚེ་བསླབ་པའི་གཞི་ཕྲ་མོ་འདིས་ཅི་བྱེད་ཅེས་ཁྱད་གསོད་ཀྱིས་སྐུར་བའི་ཚིག་བརྗོད་པ་ན་དེར་
འགྱུར་བའི་ཕྱིར། བཅུ་ཚན་གཉིས་པ་ནི། སྡོམ་ལས། ས་བོན་འཕྱ་བ་བསྒོ་བ་དང་། ། ཁྲི་དང་གདིང་དང་
སྐྲོད་པ་དང་། ། ཕྱིས་གནོན་འབྱུང་བ་འདེབས་པ་དང་། ། རིམ་པ་གཉིས་སུ་བརྩིགས་པའོ། ། ཞེས་འབྱུང་
181



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ལྟར། དང་པོ་ས་བོན་འཇིག་པའི་ལྟུང་བྱེད་ཡོད་དེ། ས་བོན་མ་ཉམས་པའི་རིགས་སྤྱི་དང་གྲོ་ནས་སོགས་ཀྱི་
ས་བོན་བརྡུང་གཅོད་སོགས་ཀྱི་སྒོ་ནས་ཉམས་པར་བྱས་པ་ན་དེར་འགྱུར་བའི་ཕྱིར། གཉིས་པ་འཕྱ་བའི་ལྟུང་
བྱེད་ཡོད་དེ། དགེ་འདུན་གྱི་གནས་མལ་སྐྱོབས་པ་པོའི་དགེ་སློང་གིས་ཚུལ་བཞིན་བྱས་ཀྱང་འཕྱ་བ་ན་དེར་
འགྱུར་བའི་ཕྱིར། གསུམ་པ་བསྒོ་བ་རྣར་གཟོན་གྱི་ལྟུང་བྱེད་ཡོད་དེ།དགེ་སློང་གཞན་དག་གིས་ཕྱིར་བཅོས་ལ་
ལེགས་པར་འགོད་པའི་ཆེད་དུ་ཚུལ་ཁྲིམས་ཀྱི་སྒོ་ནས་ཚུལ་བཞིན་གླེང་བ་གཡོ་ཐབས་ཀྱིས་གཞན་དུ་བསྒྱུར་བར་
བྱེད་པ་ན་དེར་འགྱུར་བའི་ཕྱིར། བཞི་བ་གནས་མལ་ལས་གྱུར་བའི་ལྟུང་བ་ཡོད་དེ། དགེ་འདུན་གྱི་གནས་མལ་
ལ་ལོངས་སྤྱོད་དེ་ཆུད་ཟ་བ་ཡོད་ན་མ་བསྡུས་པར་ཉི་མ་དེར་འདོམ་ཞེ་དགུའི་གནས་སུ་ཕྱིན་པ་ན་དེར་འགྱུར་བའི་
ཕྱིར། ལྔ་བ་གདིང་བ་ལས་གྱུར་བའི་ལྟུང་བ་ཡོད་དེ། གཙུག་ལག་ཁང་དུ་རང་གི་གདིང་བའི་འོག་ཏུ་རྩྭ་སོགས་
བཏིང་བ་ཡོད་ན་རྗེས་སུ་མ་བསྡུས་པར་བཞག་པ་ན་དེར་འགྱུར་བའི་ཕྱིར། དྲུག་པ་སྐྱོད་པའི་ལྟུང་བྱེད་ཡོད་དེ།
གནོད་སེམས་ཙམ་གྱིས་དགེ་སློང་གཞན་གནས་ནས་ཕྱིར་སྐྱོད་པ་ན་དེར་འགྱུར་བའི་ཕྱིར། བདུན་པ་ཕྱིས་པ་ནོན་
གྱི་ལྟུང་བྱེད་ཡོད་དེ། གནོད་སེམས་ཀྱིས་ཀུན་ནས་བསླངས་ཏེ་ལུས་ངག་གང་རུང་གིས་དགེ་སློང་གཞན་ཟིལ་
གྱིས་གནོན་པའི་མཐོ་བཙམས་བྱས་པ་ན་དེར་འགྱུར་བའི་ཕྱིར། བརྒྱད་པ་རྩ་བ་འབྱུང་བ་ལ་འདུག་པའི་ལྟུང་
བྱེད་ཡོད་དེ། གནོད་སེམས་ཀྱིས་དགེ་སློང་གཞན་གྱི་གནས་ཁང་ཐོག་ཏུ་ཁྲི་རྐང་བ་ཅན་ལྟ་བུ་རང་ལུས་ཀྱིས་
མནན་ནས་གནོད་པར་གྱུར་བ་ན་དེར་འགྱུར་བའི་ཕྱིར། དགུ་བ་འདེབས་པའི་ལྟུང་བྱེད་ཡོད་དེ། ཤེས་བཞིན་
དུ་སྲོག་ཆགས་དང་བཅས་པའི་རྩྭ་ཆུ་ཤིང་སོགས་ལ་ལོངས་སྤྱད་པ་ན་དེར་འགྱུར་བའི་ཕྱིར། བཅུ་བ་རིམ་པ་ལྷག་
པར་བརྩིགས་པའི་ལྟུང་བྱེད་ཡོད་དེ། དཀོན་མཆོག་གི་ཆེད་དུ་གཙུག་ལག་ཁང་བརྩིགས་པའི་ཚེ་ཆར་ཆུ་སོགས་
ཀྱི་གནོད་པ་མ་བསྲུང་བར་ཉིན་གཅིག་རིམ་པ་གསུམ་ལས་ལྷག་བརྩིགས་པ་ན་དེར་འགྱུར་བའི་ཕྱིར། བཅུ་ཚན་
གསུམ་པ་ནི། སྡོམ་ལས། མ་བསྐོས་ཉི་མ་ནུབ་པ་དང་། ། ཟས་དང་ཆོས་གོས་གཉིས་དག་དང་། ། དོན་
མཐུན་གྲུ་དང་དབེན་པ་གཉིས། ། དགེ་སློང་མ་ཡིས་སྦྱོར་བཅུག་པའོ། ། ཞེས་འབྱུང་བ་ལྟར་བཅུ་ལས། དང་
པོ་མ་བསྐོས་པར་ཆོས་སྟོན་པའི་ལྟུང་བྱེད་ཡོད་དེ།དགེ་སློང་མའི་སྟོན་པར་མ་བསྐོས་བཞིན་དུ་དེ་ལ་ཆོས་སྟོན་པ་ན་
དེར་འགྱུར་པའི་ཕྱིར། གཉིས་པ་ཉི་མ་ནུབ་ཀྱི་བར་དུ་ཆོས་སྟོན་པའི་ལྟུང་བྱེད་ཡོད་དེ། དགེ་སློང་མའི་སྟོན་པ་
ཡིན་ཡང་དེ་ལ་ཉི་མ་ནུབ་ཀྱི་བར་དུ་ཆོས་སྟོན་པ་ན་དེར་འགྱུར་བའི་ཕྱིར། གསུམ་པ་ཟས་ཀྱི་ཕྱིར་དུ་ཆོས་སྟོན་ཏོ་
ཟེར་བའི་ལྟུང་བྱེད་ཡོད་དེ། དགེ་སློང་མའི་སྟོན་པར་བསྐོས་པའི་དགེ་སློང་ལ་ཕྲག་དོག་གིས་ཟས་ཀྱི་ཆེད་དུ་ཆོས་
སྟོན་ནོ་ཞེས་ཟེར་བ་ན་དེར་འགྱུར་བའི་ཕྱིར། བཞི་བ་གོས་བྱིན་པའི་ལྟུང་བྱེད་ཡོད་དེ། བཤེས་ངོ་ཙམ་གྱི་ཕྱིར་
182



༄༅། ། འདུལ་གཞུང་རྒྱུ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
དགེ་སློང་མ་ཉེ་དུ་མ་ཡིན་པ་ལ་རང་གི་གོས་བྱིན་པ་ན་དེར་འགྱུར་བའི་ཕྱིར། ལྔ་བ་གོས་བྱེད་པའི་ལྟུང་བྱེད་ཡོད་
དེ། དེ་ལྟ་བུའི་དགེ་སློང་མའི་གོས་བཅོམས་པ་ན་དེར་འགྱུར་བའི་ཕྱིར། དྲུག་པ་ལམ་དུ་འགྲོ་བའི་ལྟུང་བྱེད་ཡོད་
དེ། དགེ་སློང་མ་དང་ལྷན་ཅིག་ལམ་དུ་རྒྱངས་གྲགས་འདས་པར་ཕྱིན་པ་ན་དེར་འགྱུར་བའི་ཕྱིར། བདུན་པ་
གྲུར་འཇུག་གི་ལྟུང་བྱེད་ཡོད་དེ། དགེ་སློང་མ་དང་ལྷན་ཅིག་གྲུར་ཞུགས་ནས་ཚུའི་རྒྱུན་ཕྱོགས་སུ་རྒྱངས་གྲགས་
འདས་ཀྱི་བར་དུ་ཕྱིན་པ་ན་དེར་འགྱུར་བའི་ཕྱིར། བརྒྱད་པ་སྐྱབས་ཡོད་ན་འདུག་པའི་ལྟུང་བྱེད་ཡོད་དེ། བུད་
མེད་དང་ལྷན་ཅིག་གྲོགས་སྐྱེས་པ་མེད་པར་ཐོག་མཐའ་གང་རུང་གི་སྐྱབས་ཡོད་དུ་འདུག་པ་ན་དེར་འགྱུར་བའི་
ཕྱིར། དགུ་བ་དབེན་པ་དེར་འགྲེང་བའི་ལྟུང་བྱེད་ཡོད་དེ། འགྲེང་བའི་ཁྱད་པར་མ་གཏོགས་སྔ་མ་དང་འདྲ་
བའི་ཕྱིར། བཅུ་བ་ཟས་སྦྱོར་དུ་བཅུག་པའི་ལྟུང་བྱེད་ཡོད་དེ། དགེ་སློང་མར་རང་ཉིད་ཀྱི་ཡང་དག་པའི་ཡོན་
ཏན་ཡོད་པ་མིན་པའང་ཡོད་པར་བརྗོད་དུ་བཅུག་ནས་དེས་ཁྱིམ་བདག་གི་ཟས་རང་ལ་སྦྱོར་བར་བྱས་པ་ན་དེར་
འགྱུར་བའི་ཕྱིར། བཅུ་ཚན་བཞི་པ་ནི། སྡོམ་ལས། ཡང་ཡང་དང་ནི་འདུག་གནས་གཅིག༔ ཕྱེ་དང་བཅའ་
དང་སྟོབས་པ་དང་། ། དུས་དང་དུས་མིན་གསོག་འཇོག་དང་། ། ཁ་ནས་མིད་དང་གསོད་པ་ཉིད། ། ཅེས་
འབྱུང་བ་ལྟར་བཅུ་ལས། དང་པོ་ཡང་ཡང་ཟ་བའི་ལྟུང་བྱེད་ཡོད་དེ། དགོས་པ་ཁྱད་པར་ཅན་མེད་པར་ཉེ་དུ་
མ་ཡིན་པའི་ཁྱིམ་ནས་ཉིན་གཅིག་ཁོ་ནར་དུས་རུང་གི་ཟས་ལན་གཉིས་གསུམ་ཟོས་པ་ན་དེར་འགྱུར་བའི་ཕྱིར།
གཉིས་པ་འདུག་གནས་གཅིག་ཏུ་ཟ་བའི་ལྟུང་བྱེད་ཡོད་དེ། མུ་སྟེགས་ཁོ་ནའི་སྦྱིན་གནས་བྱེད་པའི་ཁྱིམ་པའི་
ནང་དུ་མུ་སྟེགས་དང་ལྷན་ཅིག་ ཉིན་ཞག་གཅིག་ལས་ལྷག་གནས་ཏེ་ཟས་ཟོས་པ་ན་དེར་འགྱུར་པའི་ཕྱིར།
གསུམ་པ་ལྷག་པ་ལེན་པའི་ལྟུང་བྱེད་ཡོད་དེ། ཉེ་དུ་མ་ཡིན་པའི་ཁྱིམ་ནས་དུས་གཅིག་ཁ་ཟས་ལྷུང་བཟེད་གསུམ་
ལས་ལྷག་བསླངས་པ་ན་དེར་འགྱུར་བའི་ཕྱིར། བཞི་པ་སྤངས་པ་ཟ་བའི་ལྟུང་བྱེད་ཡོད་དེ། བྱིན་ལེན་བྱས་པའི་
དུས་རུང་གི་ཟས་ལུས་ངག་བསམ་སྦྱོར་གྱིས་སྤངས་པ་ལས་སླར་དུས་རུང་གི་ཟས་ལྷག་པོར་མ་བྱས་པར་ཟོས་པ་ན་
དེར་འགྱུར་བའི་ཕྱིར། ལྔ་པ་སྤངས་པ་སྟོབས་པའི་ལྟུང་བྱེད་ཡོད་དེ། དུས་རུང་གི་ཟས་ཉིན་ཞག་དེ་ལ་ཟ་བ་
སྤངས་པ་ན་སླར་ཟ་བ་ན་ལྷག་པོར་མ་བྱས་པར་ཤེས་བཞིན་དུ་ཉིན་ཞག་དེ་ཉིད་ལ་སྟོབས་པར་བྱས་པ་ན་དེར་
འགྱུར་བའི་ཕྱིར། དྲུག་པ་འདུས་ཤིང་ཟ་བའི་ལྟུང་བྱེད་ཡོད་དེ། མཚམས་ནང་དེར་དགེ་འདུན་དང་ལྷན་ཅིག་
ཟ་དགོས་པའི་ཟས་མི་མཐུན་པའི་བསམ་པས་ལོགས་སུ་འདུས་ནས་ཟོས་པ་ན་དེར་འགྱུར་བའི་ཕྱིར། བདུན་པ་
དུས་མིན་དུ་ཟ་བའི་ལྟུང་བྱེད་ཡོད་དེ། དུས་རུང་གི་རང་གནས་པའི་གླིང་དེའི་ཉི་མ་ཕྱེད་ཡོལ་ནས་ཐོས་པ་ན་དེར་
འགྱུར་བའི་ཕྱིར། བརྒྱད་པ་གསོག་འཇོག་གི་ལྟུང་བྱེད་ཡོད་དེ། སྨན་བཞི་པོ་གང་ཡང་རུང་བ་བྱིན་ལེན་བྱས་པ་
183



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མ་ཞིག་པའི་ལྷག་མ་གསོག་འཇོག་བྱས་ནས་ཟོས་པ་ན་དེར་འགྱུར་བའི་ཕྱིར། འདིའི་ཆ་ལ་བརྟེན་པའི་ཉེས་བྱས་
ལ་བཞི་ཡོད་དེ། ལག་ཉ་དང་མཚམས་བཅོས་དང་ཞབག་ལོན་དང་རྗེན་བཙོས་ཏེ་བཞི་ཡོད་པའི་ཕྱིར། དེ་དག་གི་
ཁྱད་པར་ནི་བསླབ་བྱ་ཆེན་མོ་སོགས་ལས་ཤེས་པར་བྱ་སྟེ། འདིར་མང་དུ་དོགས་པའི་ཕྱིར་རོ། ༈ དགུ་པ་བྱིན་
ལེན་མ་བྱས་པར་ཟ་བའི་ལྟུང་བྱེད་ཡོད་དེ། སྨན་བཞི་པོ་གང་རུང་བྱིན་ལེན་འོས་པ་བྱིན་ལེན་མ་བྱས་པར་ཟོས་པ་
ན་དེར་འགྱུར་བའི་ཕྱིར། འདི་ལ་དྲུག་གིས་བཤད་དུ་ཡོད་དེ། གང་གིས་སྟོབས་པ། གང་ལ་སྟོབས་པ། གང་
སྟོབས་པ། གནས་གང་ནས་སྟེར་བ། ཚུལ་ཇི་ལྟར་ལེན་པ། བྱིན་ལེན་འཇིག་པའི་རྒྱུ་རྣམས་སུ་ཡོད་པའི་ཕྱིར།
དེ་དག་ལས་ཕྱི་མ་དེ་ལ་ནི་བརྒྱད་ཡོད་དེ། ཇི་སྐད་དུ། ཕྲོག་དང་ཤོམ་དང་འགྲིལ་པོར་དང་། ། བབས་དང་ཤི་
དང་གཞན་རེག་དང་། ། དངོས་པོ་འགྱུར་དང་སྐྱེ་བ་འགྱུར། ། གཞན་ལ་བསྔོས་པ་ཉིད་ཀྱང་ངོ༌། ། ཞེས་
འབྱུང་བ་ལྟར་ཡིན་པའི་ཕྱིར། བཅུ་པ་བསོད་པ་སློང་པའི་ལྟུང་བྱེད་ཡོད་དེ། ཉེ་དུ་མ་ཡིན་པ་ལས་ཟས་བསོད་
པ་བསླངས་པ་ན་དེར་འགྱུར་བའི་ཕྱིར། བཅུ་ཚན་ལྔ་པ་ནི། སྡོམ་ལས། སྲོག་ཆགས་དང་བཅས་ཉལ་སར་
འདུག། འགྲེང་དང་གཅེར་བུ་དམག་དང་ནི། ། ཞག་གཉིས་བཤམས་དཀྲུགས་འགྲོ་བ་དང༌། ། བརྡེག་དང་
གཟས་དང་གནས་ངན་ལེན། ། ཞེས་འབྱུང་བ་ལྟར་བཅུ་ལས། དང་པོ་སྲོག་ཆགས་དང་བཅས་པའི་ཆུ་ལ་
ལོངས་སྤྱོད་པའི་ལྟུང་བྱེད་ཡོད་དེ། རང་དོན་དུ་ཆུ་སོགས་ལ་སེམས་ཅན་ཡོད་མེད་མ་བརྟགས་པར་ལྟོས་མེད་ཀྱི་
བསམ་པས་ལོངས་སྤྱོད་པ་ན་སེམས་ཅན་ཤི་བའི་ཚེ་དེར་འགྱུར་བའི་ཕྱིར། གཉིས་པ་ཉལ་པོ་བྱེད་པའི་ཁྱིམ་ན་
འདུག་པའི་ལྟུང་བྱེད་ཡོད་དེ། ཁྱིམ་པ་ཕོ་མོ་ཉལ་པོ་བྱེད་པ་ཤེས་བཞིན་དུ་དེར་འདུག་སྟེ་བར་དུ་གཅོད་པ་ན་དེར་
འགྱུར་བའི་ཕྱིར། གསུམ་པ་འགྲེང་བའི་ལྟུང་བྱེད་ཡོད་དེ། དེའི་ཁྱད་པར་མ་གཏོགས་སྔ་མ་དང་འདྲ་བའི་ཕྱིར།
བཞི་པ་གཅེར་བུ་པ་ལ་ཟས་བྱིན་པའི་ལྟུང་བྱེད་ཡོད་དེ། ཁྱད་པར་ཅན་གྱི་དགོས་པ་མེད་པར་མུ་སྟེགས་ཀྱི་བུད་
མེད་ལ་ཐས་གོས་སྟེར་བ་ན་དེར་འགྱུར་བའི་ཕྱིར། ལྔ་པ་དམག་ལ་ལྟ་བའི་ལྟུང་བྱེད་ཡོད་དེ། མཚམས་ཀྱི་ཕྱི་
རོལ་དུ་རང་དགར་འདས་ནས་སྐྱེས་པ་བརྒྱད་ཡན་གྱི་དམག་ལ་ལྟ་བ་ན་དེར་འགྱུར་པའི་ཕྱིར། དྲུག་པ་དམག་
ནང་དུ་གནས་པའི་ལྟུང་བྱེད་ཡོད་དེ། དགོས་པ་ཁྱད་པར་ཅན་མེད་བཞིན་དུ་དམག་གི་ནང་དུ་ཞག་གཅིག་
འདས་པར་གནས་པ་ན་དེར་འགྱུར་བའི་ཕྱིར། བདུན་པ་གཡུལ་དཀྲུགས་པའི་ལྟུང་བྱེད་ཡོད་དེ། དོན་མེད་
པར་དམག་གི་གཡུལ་གྱི་གོ་རིམ་དཀྲུགས་པ་ན་དེར་འགྱུར་བའི་ཕྱིར། བརྒྱད་པ་བརྡེག་པའི་ལྟུང་བྱེད་ཡོད་དེ།
དགེ་སློང་གཞན་ལ་རྡེག་གམ་བརྡེག་ཏུ་བཅུག་པ་ན་དེར་འགྱུར་བའི་ཕྱིར། དགུ་པ་བརྡེག་པར་གཟས་པའི་ལྟུང་
བྱེད་ཡོད་དེ། དེར་བརྡེག་པར་གཟས་པའི་ཁྱད་པར་ཙམ་ཡིན་པའི་ཕྱིར། བཅུ་པ་གནས་ངན་ལེན་འཆབ་པའི་
184



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ལྟུང་བྱེད་ཡོད་དེ། དགེ་སློང་གཞན་ལ་ཕམ་ལྷག་གི་ལྟུང་བ་བྱུང་བ་དགོས་མེད་དུ་བཅབས་པ་ན་དེར་འགྱུར་བའི་
ཕྱིར། བཅུ་ཚན་དྲུག་པ་ནི། སྡོམ་ལས། བདེ་དང་མེ་དང་འདུན་པ་དང་། ། བསྙེན་པར་མ་རྫོགས་ཆོས་དར་
སྨྲ། ། དགེ་ཚུལ་ ཁ་དོག་བསྒྱུར་ བ་དང་། ། རིན་པོ་ ཆེ་ དང་ ཚ་ བའི་དུས། ། ཞེས་འབྱུང་བ་ལྟར་བཅུ་
ལས། ༑ དང་པོ་ཟན་གཅོད་པའི་ལྟུང་བྱེད་ཡོད་དེ། གནོད་སེམས་ཀྱིས་གྲོགས་དགེ་སློང་ལ་གཞན་གྱིས་དུས་
རུང་གི་ཟས་སྦྱོར་བ་བཀག་པ་ན་དེར་འགྱུར་བའི་ཕྱིར། གཉིས་པ་མེ་ལ་རེག་པའི་ལྟུང་བྱེད་ཡོད་དེ། དུས་དྲན་
མ་བྱས་པར་རང་དགར་མེ་ལ་རེག་གམ་རེག་ཏུ་བཅུག་པ་ན་དེར་འགྱུར་བའི་ཕྱིར། གསུམ་པ་འདུན་པ་ཕྱིར་
བསྒྱུར་བའི་ལྟུང་བྱེད་ཡོད་དེ། སྔར་དགེ་འདུན་ལ་འདུན་པ་ཕུལ་བ་མི་མཐུན་པའི་བསམ་པས་ཕྱིས་བསྒྱུར་བ་ན་
དེར་འགྱུར་བའི་ཕྱིར༔ བཞི་པ་ནུབ་ལྷག་ཉལ་གྱི་ལྟུང་བྱེད་ཡོད་དེ། བསྙེན་པར་རྫོགས་པ་དང་ལྷན་ཅིག་ཏུ་ནུབ་
གཅིག་ལས་ལྷག་ཉལ་བ་ན་དེར་འགྱུར་བའི་ཕྱིར། ལྔ་པ་སྡིག་ལྟ་མི་གཏོང་བའི་ལྟུང་བྱེད་ཡོད་དེ། སྟོན་པའི་
གསུང་ལ་ཡིད་མི་ཆེས་པའི་ལོག་ལྟ་སྐྱེས་པ་གཞན་གྱིས་བཟློག་ཀྱང་མི་གཏོང་བ་ན་དེར་འགྱུར་བའི་ཕྱིར། དྲུག་པ་
སྤངས་པའི་རྗེས་སུ་ཕྱོགས་པའི་ལྟུང་བྱེད་ཡོད་དེ། དགེ་འདུན་གྱིས་གནས་ནས་ཕྱུང་བའི་དགེ་སློང་དེ་དང་ལྷན་
ཅིག་སྤྱོད་ལམ་མཐུན་པར་བྱས་པ་ན་དེར་འགྱུར་བའི་ཕྱིར། བདུན་པ་དགེ་ཚུལ་ལ་བསྙིལ་བ་སྡུད་པའི་ལྟུང་བྱེད་
ཡོད་དེ། དགེ་ཚུལ་གྱི་ཁྱད་པར་མ་གཏོགས་སྔ་མ་དང་འདྲ་བའི་ཕྱིར། བརྒྱད་པ་མ་བསྒྱུར་བའི་གོས་གྱོན་པའི་
ལྟུང་བྱེད་ཡོད་དེ། རུང་བའི་ཚོན་གྱིས་ཁ་མ་བསྒྱུར་བའི་གོས་གཞན་གྱིས་སྟེང་གཡོགས་མེད་པར་གྱོན་པ་ན་དེ་
འགྱུར་བའི་ཕྱིར། དགུ་པ་རིན་པོ་ཆེ་ལ་རེག་པའི་ལྟུང་བྱེད་ཡོད་དེ། དགོས་པ་ཁྱད་པར་ཅན་མེད་པར་ཆགས་
སེམས་ཀྱིས་རིན་པོ་ཆེའི་རིགས་ལ་རེག་གམ་རེག་ཏུ་བཅུག་པ་ན་དེར་འགྱུར་བའི་ཕྱིར། བཅུ་པ་ཁྲུས་བྱེད་པའི་
ལྟུང་བྱེད་ཡོད་དེ། ཚ་བ་དང་ནད་ཀྱི་དུས་མིན་པར་ལྟེ་བར་སླེབ་པའི་ཆུ་ནང་དུ་ཞུགས་ནས་ཁྲུས་བྱེད་པ་ན་དེར་
འགྱུར་བའི་ཕྱིར། བཅུ་ཚན་བདུན་པ་ནི། སྡོམ་ལས། དུད་འགྲོ་འགྱོད་པ་སོར་མོ་དང་། ། ཚེ་དང་ལྷན་ཅིག་
སྔངས་བྱེད་དང་། ། སྦེད་དང་གདེང་དང་གཞི་མེད་དང་། ། སྐྱེས་པ་མེད་པར་ལམ་འགྲོ་བའོ། ། ཞེས་
འབྱུང་བ་ལྟར་བཅུ་ལས། དང་པོ་དུད་འགྲོ་གསོད་པའི་ལྟུང་བྱེད་ཡོད་དེ། གཞན་གྱི་ཞོར་ལ་མ་ཡིན་པར་བསམ་
བཞིན་དུ་དུད་འགྲོ་གསོད་དམ་གསོད་དུ་བཅུག་ནས་བསད་པ་ན་དེར་འགྱུར་བའི་ཕྱིར། གཉིས་པ་འགྱོད་པ་
བསྐྱེད་པའི་ལྟུང་བྱེད་ཡོད་དེ། དགེ་སློང་གཞན་དག་ལ་སྡོམ་པ་མ་སྐྱེས་སོ་ཞེས་བརྗོད་ནས་ཡིད་མི་བདེ་བར་བྱས་
པ་ན་དེར་འགྱུར་བའི་ཕྱིར། གསུམ་པ་ག་ག་ཚིལ་བྱེད་ཀྱི་ལྟུང་བྱེད་ཡོད་དེ། སྐྱི་གཡའ་བར་འདོད་པའི་བསམ་
པས་དགེ་སློང་གཞན་གྱི་ལུས་ཀྱི་ཆར་སོར་མོ་སོགས་ཀྱིས་རེག་པ་ན་དེར་འགྱུར་བའི་ཕྱིར། བཞི་པ་ཆུ་ལ་རྩེ་བའི་
185



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟུང་བྱེད་ཡོད་དེ། རྒོད་བག་གི་བསམ་པས་ཆུར་རྩེ་བར་བྱས་པ་ན་དེར་འགྱུར་བའི་ཕྱིར། ལྔ་པ་བུད་མེད་དང་
ལྷན་ཅིག་ཉལ་བའི་ལྟུང་བྱེད་ཡོད་དེ། མཚམས་ནང་གཅིག་ཏུ་བུད་མེད་དང་ལྷན་ཅིག་ཉལ་བའི་སྤྱོད་ལམ་གྱིས་
མཚན་མོ་འདས་པ་ན་དེར་འགྱུར་བའི་ཕྱིར། དྲུག་པ་སྔངས་པར་བྱེད་པའི་ལྟུང་བྱེད་ཡོད་དེ། གནོད་སེམས་
ཀྱིས་དགེ་སློང་གཞན་ལ་འཇིགས་པར་བྱེད་པའི་ཚུལ་སྟོན་པ་ན་དེར་འགྱུར་བའི་ཕྱིར། བདུན་པ་སྦེད་པའི་ལྟུང་
བྱེད་ཡོད་དེ། རྐུ་སེམས་ཀྱིས་མ་ཡིན་པར་དགེ་སློང་གཞན་གྱི་ཡོ་བྱད་རང་དགར་སྦེད་པ་ན་དེར་འགྱུར་བའི་ཕྱིར།
བརྒྱད་པ་གདེང་མེད་དུ་ལོངས་སྤྱོད་པའི་ལྟུང་བྱེད་ཡོད་དེ། དགེ་ སློང་གཞན་ལ་རང་གིས་བྱིན་པའི་གོས་
གདེངས་མེད་པར་ལོངས་སྤྱོད་པ་ན་དེར་འགྱུར་བའི་ཕྱིར། དགུ་པ་སྐུར་འདེབས་ཀྱི་ལྟུང་བྱེད་ཡོད་དེ། བསམ་
བཞིན་དུ་ངན་སེམས་ཀྱིས་དགེ་སློང་གཞན་ལ་ལྷག་མའི་ལྟུང་བ་བྱུང་ཞེས་བརྗོད་པ་ན་དེར་འགྱུར་བའི་ཕྱིར།
བཅུ་པ་བུད་མེད་དང་ལྷན་ཅིག་འགྲོ་བའི་ལྟུང་བྱེད་ཡོད་དེ།ཉེ་དུ་མ་ཡིན་པའི་བུད་མེད་དང་ལྷན་ཅིག་ལམ་དུ་
རྐྱངས་གྲགས་འདས་པར་ཕྱིན་པ་ན་དེར་འགྱུར་བའི་ཕྱིར། བཅུ་ཚན་བརྒྱད་པ་ནི། སྡོམ་ལས། རྐུ་དང་ཉི་ཤུ་
མ་ལོན་དང༌། ། རྐོ་དང་མགྲོན་དང་བསླབ་པ་དང་། ། ཉན་དང་མི་སྨྲ་འགྲོ་བ་དང་། ། མ་གུས་ཆང་འཐུང་
དུས་མིན་པའོ། ། ཞེས་འབྱུང་བ་ལྟར་ལས། དང་པོ་རྐུན་པོ་དང་ལྷན་ཅིག་འགྲོ་བའི་ལྟུང་བྱེད་ཡོད་དེ། དེ་
དང་ལྷན་ཅིག་ཏུ་སྔར་བཞིན་སོང་བ་ན་དེར་འགྱུར་བའི་ཕྱིར། གཉིས་པ་ཉི་ཤུ་མ་ལོན་པར་བསྙེན་པར་རྫོགས་
པའི་ལྟུང་བྱེད་ཡོད་དེ། བསྒྲུབ་བྱ་ལོ་ཉི་ཤུ་མ་ལོན་པ་ཤེས་བཞིན་དུ་བསྙེན་པར་རྫོགས་པ་ན་དེར་འགྱུར་བའི་ཕྱིར།
གསུམ་པས་ས་རྐོ་བའི་ལྟུང་བྱེད་ཡོད་དེ།དགོས་པ་ཁྱད་པར་ཅན་མེད་བཞིན་དུ་ས་བརྐོས་པ་ན་དེར་འགྱུར་བའི་
ཕྱིར། བཞི་པ་མགྲོན་གཉེར་རིང་འཇུག་གི་ལྟུང་བྱེད་ཡོད་དེ། སྦྱིན་བདག་གིས་བོས་པའི་དུས་ཚོད་བཅད་པ་
ལས་ལྷག་འདས་པའམ་ཞག་གྲངས་མེད་ཀྱང་ཟླ་བ་བཞི་ལས་ལྷག་དེའི་བསྙེན་བསྐུར་ལ་ལོངས་སྤྱོད་པ་ན་དེར་
འགྱུར་བའི་ཕྱིར། ལྔ་པ་བསླབ་པ་ཉེར་འཇོག་གི་ལྟུང་བྱེད་ཡོད་དེ། འདུལ་བ་ཤེས་པས་བསླབ་པ་དང་སློབ་
དགོས་པའི་ཚུལ་བརྗོད་པ་མི་ཉན་པར་ཐབས་ཀྱིས་སྤོང་བ་ན་དེར་འགྱུར་བའི་ཕྱིར། དྲུག་པ་ཉན་རྣ་བྱེད་པའི་
ལྟུང་བྱེད་ཡོད་དེ། རྩོད་ཟླ་དེ་གཞན་དང་གྲོས་བྱེད་པ་ལ་མི་མཐུན་པའི་བསམ་པས་ལྐོག་ཉན་བྱེད་པ་ན་དེར་
འགྱུར་བའི་ཕྱིར། བདུན་པ་མི་སྨྲ་བར་འགྲོ་བའི་ལྟུང་བྱེད་ཡོད་དེ། ལས་གྲལ་དུ་འཁོར་ཟིན་ནས་འདུན་པ་མ་
ཕུལ་བར་རང་དགར་འགྲོ་བ་ན་དེར་འགྱུར་བའི་ཕྱིར། བརྒྱུད་པ་མ་གུས་པའི་ལྟུང་བྱེད་ཡོད་དེ། དགེ་འདུན་གྱི་
ཆོས་ལྡན་གྱི་བྱ་བ་བྱེད་པ་ལ་མ་གུས་པའི་ཚུལ་གྱིས་འདའ་བ་ན་དེར་འགྱུར་བའི་ཕྱིར། དགུ་པ་ཆང་འཐུང་བའི་
ལྟུང་བྱེད་ཡོད་དེ། མྱོས་འགྱུར་གྱི་རིགས་འཐུང་བ་ན་དེར་འགྱུར་བའི་ཕྱིར། བཅུ་པ་ཕྱི་དྲོ་གྲོང་དུ་འཇུག་པའི་
186



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ལྟུང་བྱེད་ཡོད་དེ། ཉེ་དུ་མ་ཡིན་པའི་ཁྱིམ་དུ་གུང་ཡོལ་ནས་འཇུག་པ་ན་དེར་འགྱུར་བའི་ཕྱིར། བཅུ་ཚན་དགུ་
པ་ནི། སྡོམ་ལས། ཟག་བཅས་སྐྱ་རེངས་ད་གདོད་དང་། །ཁབ་རལ་དང་ནི་ཁྲི་རྐང་དང་། ། བདལ་དང་
གདིང་དང་གཡན་པ་དང་ ། རུས་ཆེན་བདེར་གཤེགས་ཆོས་གོས་སོ། ། ཞེས་འབྱུང་བ་ལྟར་བཅུ་ལས། དང་
པོ་སྔ་དྲོ་གྲོང་དུ་རྒྱུ་བའི་ལྟུང་བྱེད་ཡོད་དེ། རང་ཚིག་གིས་དགེ་འདུན་སྤྱན་དྲངས་པའི་སྦྱིན་བདག་གི་ནང་དུ་རང་
ཉིད་གྲོང་གཞན་དུ་རྒྱུ་བ་ལ་བརྟེན་ནས་དགེ་འདུན་སྤྱིའི་གདུགས་ཚོད་ཡོལ་བར་བྱས་པ་ན་དེར་འགྱུར་བའི་ཕྱིར།
གཉིས་པ་རྒྱལ་པོའི་ཕོ་བྲང་དུ་འཇུག་པའི་ལྟུང་བྱེད་ཡོད་དེ། དགོས་པ་ཁྱད་པར་ཅན་མེད་པར་མཚན་མོ་རྒྱལ་
པོའི་བཙུན་མོ་ཡོད་པའི་ཕོ་བྲང་དུ་འཇུག་པ་ན་དེར་འགྱུར་བའི་ཕྱིར། གསུམ་པ་ཁྱད་གསོད་ཀྱི་ལྟུང་བྱེད་ཡོད་དེ།
གསོ་སྦྱོང་ལྟ་བུའི་ཚེ་བསླབ་བྱ་ཕྲ་མོ་འདིས་ཅི་བྱེད་ཅེས་ཁྱད་དུ་གསོད་པ་ན་དེར་འགྱུར་བའི་ཕྱིར། འདི་དང་སྔ་མ་
ལ་ཁྱད་པར་ཡོད་དེ། སྔ་མ་ཚིག་ཁྱད་དུ་གསོད་པ་ཡིན་ལ། འདི་དེ་གཉིས་ཀྱི་ནང་ནས་དོན་ཁྱད་དུ་གསོད་པ་ལ་
བྱེད་པའི་ཕྱིར། བཞི་པ་ཁབ་རལ་བྱེད་པའི་ལྟུང་བྱེད་ཡོད་དེ། རིན་ཆེ་བའི་དངོས་པོ་ལ་ཁབ་རལ་བྱེད་པ་ན་
དེར་འགྱུར་བའི་ཕྱིར། ལྔ་པ་ཁྲི་རྐང་འཆོས་པའི་ལྟུང་བྱེད་ཡོད་དེ།རང་གི་ཁྲི་རྐང་ཁྲུ་གང་ལས་མཐོ་བར་བྱས་པ་ན་
དེར་འགྱུར་བའི་ཕྱིར། དྲུག་པ་ཤིང་བལ་བགོས་པའི་ལྟུང་བྱེད་ཡོད་དེ། བསམ་བཞིན་དུ་དགེ་འདུན་གྱི་གནས་
མལ་ཤིང་བལ་སོགས་ཀྱིས་གོས་པར་བྱས་པ་ན་དེར་འགྱུར་བའི་ཕྱིར། བདུན་པ་གདེང་བ་དང་། བརྒྱད་པ་
གཡན་པ་དང་དགབ་པ་དང་། དགུ་པ་རས་ཆེན་གསུམ་ཚད་ལྷག་གི་ལྟུང་བྱེད་ཡོད་དེ། དེ་གསུམ་གྱི་ཚད་ལས་
ལྷག་པ་བྱས་པ་ན་དེར་འགྱུར་བའི་ཕྱིར། བཅུ་པ་ཆོས་གོས་ཀྱི་ཚད་ལས་གྱུར་པའི་ལྟུང་བྱེད་ཡོད་དེ། ཆོས་གོས་
རྣམ་གསུམ་གྱི་ཚད་རང་དང་མི་འཚམས་པར་བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་པ་ན་དེར་འགྱུར་
བའི་ཕྱིར་རོ། ། བདེ་བར་གཤེགས་པའི་ཆོས་གོས་ཀྱི་ཚད་ཀྱང་ཡོད་དེ། སྟོན་པའི་ཁྲུ་གསུམ་ལ་ཕལ་བའི་ཁྲུ་དགུ།
ཁྲུ་ལྔ་ལ་ཕལ་པའི་ཁྲུ་བཅོ་ལྔའི་ཚད་ཡོད་པར་བཤད་པའི་ཕྱིར། བཞི་པ་སོར་བཤགས་ཀྱི་སྡེ་ཚན་ནི། སྡོམ་ལས།
གྲོང་དང་ཁྱིམ་གཞན་ཉིད་དང་ཡང་། ། བསླབ་པ་རྣམས་དང་དགོན་པ་ནི། ། སངས་རྒྱས་ཕན་པར་གསུངས་
པ་ཡིས། ། སོ་སོར་བཤགས་པར་བྱ་བར་བཤད། ། ཅེས་འབྱུང་བ་ལྟར་བཞི་ལས། དང་པོ་ཟས་ལེན་པའི་
སོར་བཤགས་ཡོད་དེ། རང་ཉིད་ཀྱི་འཚོ་བའི་ཆེད་དུ་དགེ་སློང་མ་ཉེ་དུ་མ་ཡིན་པའི་བསོད་སྙོམས་བསླངས་ཏེ་
ཟོས་པ་ན་དེར་འགྱུར་བའི་ཕྱིར།གཉིས་པ་གྲལ་རིམ་མ་ཡིན་པར་འགྲིམ་དུ་འཇུག་པའི་སོར་བཤགས་ཡོད་དེ།
དགེ་འདུན་མགྲོན་དུ་བོས་པའི་སྦྱིན་བདག་གི་གནས་སུ་རང་ལ་དགེ་སློང་མར་ཟས་བཟང་པོའམ་ལྷག་པ་འདྲེན་དུ་
བཅུག་ནས་དྲངས་པ་ན་དེར་འགྱུར་བའི་ཕྱིར། གསུམ་པ་བསླབ་བྲལ་ཏེ་ཁྱིམ་དུ་འཇུག་པའི་སོར་བཤགས་ཡོད་
187



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ། དགེ་འདུན་གྱི་ཁྱིམ་བདག་དེའི་ནང་དུ་རེ་ཞིག་ཟས་མི་ལེན་པར་བཅས་པའི་བསླབ་པ་ལས་འདས་ཏེ་ཟས་
བསླངས་པ་ན་དེར་འགྱུར་བའི་ཕྱིར། བཞི་པ་ནགས་མ་བརྟགས་པ་ལས་བྱུང་བའི་སོར་བཤགས་ཡོད་དེ།
འཇིགས་པ་དང་བཅས་པའི་སར་ནགས་སུ་རྐུན་པོ་སོགས་ཡོད་མེད་པ་བརྟགས་པར་ཟས་ཟ་བ་ན་དེར་འགྱུར་བའི་
ཕྱིར་རོ། ། དགེ་སློང་མ་ཡན་ལག་ཏུ་དགོས་པ་རྣམས་ལ་ནི་ད་ལྟ་ལྟུང་བ་དེ་དང་དེ་དངོས་མི་བསྐྱེད་ཀྱང་ཕྱོགས་
མཐུན་གྱི་ཉེས་བྱས་འབྱུང་བ་ཡོད་དོ། བཙུན་མའི་རིགས་ལ་བརྟེན་ནས་དེ་ལྟར་ཡོད་པའི་ཕྱིར་རོ། ། ལྔ་པ་ཉེས་
བྱས་ཀྱི་སྡེ་ཚན་ལ་བརྒྱད་ཡོད་དེ། གོས་ཀྱི་སྡེ་ཚན། ཁྱིམ་དུ་འགྲོ་བའི་སྡེ་ཚན། ཁྱིམ་དུ་འདུག་པའི་སྡེ་ཚན།
ཟས་ཀྱི་སྡེ་ཚན། ལྷུང་བཟེད་ཀྱི་སྡེ་ཚན། ཆོས་ཉན་པའི་སྡེ་ཚན། སྒྲུབ་པའི་སྡེ་ཚན། རྒྱུ་བའི་སྡེ་ཚན་རྣམས་སུ་
ཡོད་པའི་ཕྱིར། དང་པོ་ཡོད་དེ། སྡོམ་ལས། ཤམ་ཐབས་ལ་ནི་རྣམ་བདུན་དང་། ། སྟོད་གཡོགས་ལ་ཡང་
རྣམ་གསུམ་དང་། ། ཞེས་འབྱུང་བ་ལྟར། ཤམ་ཐབས་ཧ་ཅང་རྩེངས་པ། ཧ་ཅང་འཇོལ་བ། ཕྱོགས་གཅིག་
གླང་པོའི་སྣ་ལྟར་འཕྱུང་བ། ལྟེ་གོང་དུ་མགོ་ལྟས་པ། ལྟེ་འོག་ཏུ་སྦྲུལ་མགོ་ལྟར་འཕྱང་བ། མ་མཐའ་མཉམ་
པོར་མ་བགོས་པ། སྐ་རགས་ཀྱི་བར་འབྲུའི་ཐུམ་བུ་ལྟར་དོན་པ་སྟེ་བདུན་དང༌། ཆོས་གོས་ཧ་ཅང་རྩེངས་པ།
ཧ་ཅང་འཇོལ་བ། ཟླུམ་པོར་མ་བགོས་པ་སྟེ་གསུམ་ཡོད་པའི་ཕྱིར། གཉིས་པ་གྲུབ་སྟེ། ཤིན་ཏུ་བསྡོམས་ལ་
སོགས་པ་ལྔ། ། མགོ་གཡོགས་ལ་སོགས་རྣམ་པ་ལྔ། ། འཆོང་ལ་སོགས་པ་རྣམ་པ་ལྔ། ། ལུས་ལ་སོགས་པ་
རྣམ་པ་ལྔ། ། ཞེས་འབྱུང་བ་ལྟར། ཁྱིམ་དུ་འགྲོ་བའི་ཚེ་དྲན་ཤེས་མ་བསྟེན་པ། ཆོས་གོས་ལེགས་པར་མ་གྱོན་
པ། ཅ་ཅོའི་གཏམ་མང་དུ་སྨྲ་བ། མིག་ཕྱོགས་ཀུན་ཏུ་ལྟ་བ། གཉའ་ཤིང་གང་ལས་རིང་བར་ལྟ་ཞིང་འགྲོ་བ་སྟེ་
ལྔ། མགོ་ལ་གོས་གཡོགས་པ། ཤམ་ཐབས་འདོམས་སྣང་བར་བརྫེས་པ།གཟན་ཕྲག་པ་གཡས་གཡོན་དུ་བཀལ་
བ། ལག་པ་མདུན་ནས་གཉའ་བར་བསྣོལ་བ། སོར་མོ་རྒྱབ་ལག་ཏུ་བསྣོལ་ནས་འགྲོ་བ་སྟེ་ལྔ། འཆོངས་ནས་
འགྲོ་བ། ཙོག་པུས་འགྲོ་བ། རྐང་པའི་བྲང་གིས་འགྲོ་བ། གྲུ་མོ་དཀུར་བརྟེན་ནས་འགྲོ་བ། དཔུང་བསྐྱངས་
ནས་འགྲོ་བ་སྟེ་ལྔ། ལུས་ཡང་ཡང་བསྒྱུར་བ། ལག་པ་བསྐྱོད་པ། མགོ་བསྒྲིལ་བ། གཞན་དང་ཕྲག་པ་སྤྲད་པ།
གཞན་དང་ལག་པ་སྦྲེལ་ནས་འགྲོ་བ་སྟེ་ལྔ་ཡོད་པའི་ཕྱིར། གསུམ་པ་གྲུབ་སྟེ། འདུག་པར་བྱ་བ་དགུ་དག་
དང་། །ཞེས་འབྱུང་བ་ལྟར། མི་བསྒོས་པར་སྟན་ལ་འདུག་པ། མ་བརྟགས་པར་སྡོད་པ། ལྗིད་ཀྱིས་སྡོད་པ།
རྐང་པ་གཉིས་བསྣོལ་ནས་བརྐྱང་བ། བརླ་གཉིས་བསྣོལ་བ། ལོང་བུ་བསྣོལ་བ།གདན་ཁྲི་སོགས་ཀྱི་འོག་ཏུ་རྐང་
པ་བཀུག་པ། བྱིན་པ་དང་རྐང་མགོ་སོ་སོར་བྱས་གདེངས་པ། འདོམས་སྣང་བར་བྱས་ཏེ་འདུག་པ་དང་དགུ་
ཡོད་པའི་ཕྱིར། བཞི་པ་གྲུབ་སྟེ། བྱིན་ལེན་བྱ་བ་བརྒྱད་ཡིན་ནོ། ། ཞེས་འབྱུང་བ་ལྟར། ཟས་ལེགས་པར་མ་
188



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བླངས་པ། འབྲས་ཆན་དང་ཚོད་མ་མཉམ་པོར་བླངས་པ། མཐར་ཆགས་སུ་མ་བླངས་པ། ལྷུང་བཟེད་ལ་མ་
བལྟས་པར་ལེན་པ། ཟས་མ་བྱུང་བར་ལྷུང་བཟེད་ཁ་གདངས་པ། ཟས་ལྷག་པོ་འདོད་ནས་གཅིག་གིས་གཅིག་
སྦེད་པ། བཟའ་བཅའི་སྟེང་དུ་ལྷུང་བཟེད་འཇོག་པ། ལྷུང་བཟེད་ལས་མཐོ་བར་ལེན་པ་སྟེ་བརྒྱད་ཡོད་པའི་
ཕྱིར། ལྔ་པ་གྲུབ་སྟེ། ཟས་ལ་ལེགས་པར་བྱ་བ་དྲུག ། ཙུག་ཙུག་ལ་སོགས་རྣམ་པ་ལྔ། ། འབྲུ་ནས་ཐ་དད་
བྱེད་པ་ལྔ། ། ལག་པ་ལྡག་པ་ལ་སོགས་ལྔ། ། ཞེས་འབྱུང་བ་ལྟར། ཟས་ལེགས་པར་མ་ཟོས་པ། ཁམ་ཧ་ཅང་
ཆེ་བ། ཧ་ཅང་ཆུང་བ༑ རན་པར་མ་ཟོས་པ། ཟས་མ་བྱུང་བར་ཁ་གདངས་པ། ཟས་ཀྱིས་ཁ་བཀང་སྟེ་གཏམ་
སྨྲ་བ་དང་བཅས་པ་དྲུག ཁ་ནས་སྒྲ་ཙུག་ཙུག་དང་། ཅག་ཅག་དང་། ཧུ་ཧུ་དང་། ཕུ་ཕུ་ཟེར་ཞིང་ཟ་བ་དང་།
ལྕེ་ཕྱིར་ཕྱུང་ནས་ཟ་བ་སྟེ་ལྔ། འབྲས་ཅན་སོགས་འབྲུ་རེ་རེ་ནས་ཟ་བ། ཟས་ལ་འཕྱ་བ། མཁུར་བ་ཕན་ཚུན་སྤོ་
བ། རྐན་སྒྲ་ཏོག་པ། ཁམ་འཕྲོ་གཅོད་ཅིང་ཟ་བ་སྟེ་ལྔ། ལག་པས་ཟས་ཆགས་པ་བལྡག་པ། ལྕེ་དང་མཛུབ་
མོས་ལྷུང་བཟེད་འཕྱོག་པ། ཟས་ལག་པར་འགོས་པ་སྤྲུག་པ། རང་གི་ལྷུང་བཟེད་སྐྱོམ་པ། ཟས་ལ་མཆོད་རྟེན་
ལྟ་བུའི་གཟུགས་བཅོས་ནས་ཟ་བ་སྟེ་ལྔ་ཡོད་པའི་ཕྱིར། དྲུག་པ་གྲུབ་སྟེ། འཕྱ་བ་སོགས་རྣམ་པ་བཞི། ལྟུང་
བཟེད་ལ་ཡང་རྣམ་པ་བཅུ། ། ཞེས་འབྱུང་བ་ལྟར། གཞན་གྱི་ལྷུང་བཟེད་ལ་འཕྱ་བ། ཟས་བགོས་པའི་ལག་
པས་ཆུ་སྣོད་འཛིན་པ། སྦགས་པའི་ཆུ་གཞན་ལ་འཐོར་བ། འཁྲུད་ཆུ་གང་བྱུང་དུ་འདོར་བ་སྟེ་བཞི། ། ལྷག་
རོལ་ལྷུང་བཟེད་དུ་བླུག་ནས་འདོར་བ། ལྷུང་བཟེད་སྟེགས་བུ་མེད་པར་ས་དང་། གཡང་། གད་ཁ། དཀན་
གཟར་སོགས་སུ་འཇོག་པ། དེ་གཡང་། གད་ཁ། དཀན་གཟར་གསུམ་དུ་བཀྲུ་བ། འགྲེང་ནས་འཁྲུ་བ།
འབབ་ཆུ་དྲག་པོའི་རྒྱུན་ཕྱོགས་ལས་བཟློག་སྟེ་བཅུ་པ་རྣམས་སུ་ཡོད་པའི་ཕྱིར། བདུན་པ་གྲུབ་སྟེ། འགྲེང་བ་ལ་
སོགས་རྣམ་པ་ལྔ། ། མགོ་གཡོགས་ལ་སོགས་རྣམ་པ་ལྔ། ། དོ་ཀེར་ཅན་སོགས་རྣམ་པ་ལྔ། ། གླང་ཆེན་ལ་
སོགས་ཞོན་པ་ལྔ། ། ལག་ན་དབྱིག་པ་ལ་སོགས་དྲུག ཅེས་འབྱུང་བ་ལྟར། འགྲེང་བ། ཉལ་བ། མཐོ་སར་
བསྡད་པ། སྔོན་དུ་འགྲོ་བ། ལམ་གྱི་འགྲམ་ནས་ལམ་དབུས་སུ་འགྲོ་བ་ལ་ཆོས་འཆད་པ་སྟེ་ལྔ། མགོ་ལ་གོས་
གཡོགས་པ། གོས་བརྗེས་པ། གོས་ཕྲག་པ་གཉིས་ལ་གཟར་བ། ལག་པ་གཉིས་གཉའ་གོང་དུ་བསྣོལ་བ།
ལྟག་པར་བསྣོལ་བ་ལ་ཆོས་འཆད་པ་སྟེ་ལྔ། སྐྲའི་ཐོར་ཅོག་བྱས་པ། དར་གྱིས་ཅོད་པན་བཅིངས་པ། ཞྭ་གྱོན་
པ། ཐོད་དཀྲིས་བཅིངས་པ། མེ་ཏོག་གི་ཕྲེང་བ་བཏགས་པ་ལ་ཆོས་འཆད་པ་སྟེ་ལྔ། གླང་པོ་དང་། རྟ་དང་།
དེ་ལས་གཞན་པའི་བཞོན་པར་ཞོན་པ། ཁྱོགས་ལ་འདུག་པ། ལྷམ་གྱོན་པ་ལ་འཆད་པ་སྟེ་ལྔ། ལག་ན་འཁར་
བ གདུགས། མཚོན་ཆ། རལ་གྲི། དགྲ་སྟ་ཐོགས་པ། གོས་གྱོན་པ་ལ་ཆོས་འཆད་པ་སྟེ་དྲུག་ཡོད་པའི་ཕྱིར།
189



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྒྱད་པ་གྲུབ་སྟེ། ན་བ་རྣམ་པ་བཞི་ཡིན་ནོ། ། ཤིང་ལས་མི་གང་ལས་མཐོ་བར། །འཛེགས་པ་ལ་ནི་ཉེས་
བྱས་སོ། ། ཞེས་འབྱུང་བ་ལྟར། མིན་པར་འགྲེང་ནས་བཤང་གཅི་བྱེད་པ། ཆུ་ནང་དུ་དེ་བྱེད་པའམ་མཚིལ་
མ་སོགས་འདོར་བ། རྩྭ་སྔོན་གྱི་སྟེང་དུ་མཆིལ་སྣབས་སོགས་འདོར་བ། དགོས་པ་མེད་པར་ཤིང་འདོམ་གང་
ཡན་ཆད་ཀྱི་སྟེང་དུ་འཛེག་པའི་ཉེས་བྱས་གཅིག་རྣམས་སུ་ཡོད་པའི་ཕྱིར། མདོར་ན་དགེ་སློང་གི་བསྲུང་བྱའི་
གཙོ་བོ་ཉིས་བརྒྱ་ལྔ་བཅུ་རྩ་གསུམ་ཡོད་དེ། སྔར་བཤད་པ་ལྟར་སྤང་བྱའི་གཙོ་བོ་ཕམ་པ་བཞི། ལྷག་མ་བཅུ་
གསུམ། སྤང་ལྟུང་སུམ་ཅུ་དང་ལྟུང་བྱེད་འབའ་ཞིག་པ་དགུ་བཅུ། སོར་བཤགས་བཞི། ཉེས་བྱས་བརྒྱ་དང་
བཅུ་གཉིས་རྣམས་སུ་ཡོད་པའི་ཕྱིར། དེར་ཟད་པ་ནི་མ་ཡིན་ཏེ། ཆོར་གཏོགས་ཀྱིས་ཕྱེ་ན་ཆེས་མང་དུ་ཡོད་པའི་
ཕྱིར་རོ། ། དེ་དག་མདོ་རྩ་བར་རྒྱས་པར་བསྟན་ཀྱང་འདིར་མང་དུ་དོགས་ནས་ཁུངས་མ་དྲངས་སོ། ། གཉིས་
པ་སྤྱིར་བསྟན་གྱི་དབང་དུ་བྱས་ནས་འཆད་པ་ལ། རྫས་བཀག་པ་བས་བཟང་པོ་ལ་ཡང་དེ་དང་ལྡན་པ་ཉིད་ཡིན་
ནོ། །འདྲ་བ་ལ་ཡང་ངོ༌། ། ཞེས་སོགས་གསུང་། འདིས་ཇི་ལྟར་བསྟན་པའི་ཚུལ་ཡོད་དེ། ལུང་རྣམ་འབྱེད་
དང་། འདུལ་བྱེད། ཞུ་བ་གསུམ་ནས་འབྱུང་བའི་དོན་གྱི་གནད་འགའ་ཞིག་བསྡུས་ནས་བསྟན་པའི་ཕྱིར།
འདི་དག་གི་དོན་ལ་བསླབ་པ་དང་བསམ་པ་དང་ཚིག་གི་ཡན་ལག་སོགས་དུ་མ་ཡོད་ཀྱང་དོན་བསྡུ་པའི་ཕྱིར་
སྐབས་འདིར་ཐུན་མོང་དུ་བཤད་པར་བྱ་སྟེ། དེ་ཡིད་འགྱུར་པའི་ཡན་ལག་དང་། ཁ་སྐོང་གི་ཡན་ལག་བཅས་ཀྱི་
སྒོ་ནས་འཆད་པར་བྱེད་པའི་ཕྱིར། འདིར་ལྟུང་བ་སྡེ་ལྔའི་དངོས་གཞི་བསྐྱེད་པའི་རྟེན་ལ་བསྙེན་རྫོགས་ཀྱི་སྡོམ་
པ་བླངས་ནས་ཆགས་ཤིང་མ་ཉམས་པ་ཞིག་དགོས་ཏེ། ཉམས་པ་དང་བླངས་ནས་མ་འཆགས་པ་ལ་ཉེས་བྱས་
ཙམ་ཞིག་བསྐྱེད་པའི་ཕྱིར་ཞེས་འཆད་པ་ལ། ཉམས་པ་དང་མ་ཆགས་པ་ལྟུང་བ་ལ་སྦྱོར་ན་ཉེས་བྱས་སོ་ཞེས་
གསུངས་པའི་ཕྱིར། ཉམས་པ་ལྟུང་བ་ལ་སྦྱོར་ཚུལ་ཡོད་དེ། གང་ལས་ཉམས་པ། གང་གིས་ཉམས་པ། ཇི་
ལྟར་ཉམས་པ་སོགས་ཡོད་པའི་ཕྱིར། དང་པོ་ཡོད་དེ། དགེ་སློང་རྩ་ལྟུང་ལ་འཇུག་པ་དེ་ཉམས་པར་འགྱུར་བའི་
ཕྱིར། གཉིས་པ་ཡོད་དེ། དགོས་པ་སྒྲུབ་ནུས་ཀྱི་བསྙེན་རྫོགས་ཀྱི་སྡོམ་པ་ལས་ཉམས་པར་འགྱུར་བའི་ཕྱིར།
གསུམ་པ་ཡོད་དེ། ཕམ་པ་འཆབ་བཅས་ཀྱི་སྟོབས་ལས་ཉམས་པར་འགྱུར་བའི་ཕྱིར། བཞི་པ་ཇི་ལྟར་ཉམས་པ་
ལ། མདོ་སྡེ་པ་ན་རེ། སྡོམ་པ་གཏོང་བའི་ཕམ་པ་ལ་འཆབ་བཅས་ཡན་ལག་ཏུ་དགོས་ཏེ། འཆབ་མེད་ཀྱིས་
སྡོམ་པ་མ་གཏོང་བའི་ཕྱིར། རྩ་ལྟུང་ཡན་ལག་ཚང་བར་སྤྱད་ཀྱང་འཆབ་སེམས་མ་སྐྱེས་ན་ཕམ་པ་དང་ཕམ་འདྲ་
གང་རུང་དུ་མི་འགྱུར་བའི་ཕྱིར། དེས་ན་ཕམ་པ་བྱུང་བའི་ཚེ་དགེ་སློང་དེའི་སྡོམ་པ་རྩ་བ་ནས་གཏོང་བར་མ་ཟད།
ཕྱིས་བླངས་ཀྱང་མི་སྐྱེ་སྟེ།རྒྱུད་ངོ་ཚ་མེད་པ་དང་ཁྲེལ་མེད་ཤས་ཆེན་པོས་མི་རུང་བར་བྱས་པའི་ཕྱིར། དཔེར་ན།
190



༄༅། །འདུལ་གཞུང་རྒྱུ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ཤིང་ཏ་ལའི་མགོ་བོ་བཅད་པ་ནི་ཕྱིས་གོང་དུ་འཕེལ་བར་མི་འགྱུར་བ་བཞིན། ལུགས་འདིར་ཕམ་པ་བྱུང་བའི་
གང་ཟག་དེ་ནི་དགེ་སློང་མ་ཡིན་ཏེ། དེའི་རྒྱུད་ལ་དགེ་སློང་གི་སྡོམ་པ་མེད་པའི་ཕྱིར་དང་། དེ་དང་ལྷན་ཅིག་ཏུ་
ཆོས་དང་ཟང་ཟིང་ལ་ལོངས་སྤྱོད་པར་མི་རུང་བའི་ཕྱིར། ཁོ་ན་རེ། དེ་མི་འཐད་དེ། ཕམ་པ་འཆབ་མེད་བྱུང་
བའི་དགེ་སློང་ཡོད་པའི་ཕྱིར། ཟེར་ན། སྐྱོན་མེད་དེ། དེ་ནི་རྩ་ལྟུང་འཆབ་མེད་ལ། ཕམ་པའི་མིང་གིས་
བཏགས་པ་ཙམ་ཡིན་པའི་ཕྱིར། མདོ་སྡེ་པའི་ལུགས་འདིར་འཆབ་སེམས་ཕམ་པའི་ཡན་ལག་ཏུ་མི་དགོས་སོ་
ཞེས་སྔ་རབས་པ་མང་པོས་འདོད་ཀྱང་མི་འཐད་དེ། ཕྱིས་ཀྱི་མཁས་པ་དུ་མས་དེ་ལེགས་པར་བཀག་པའི་ཕྱིར།
བྱེ་བྲག་སྨྲ་བའི་ལུགས་ལ་འཆབ་སེམས་ཕམ་པའི་ཡན་ལག་ཏུ་མི་དགོས་ཏེ། ཕམ་པ་ལ་འཆབ་བཅས་འཆབ་
གཉིས་ཡོད་ཅིང་། འཆབ་མེད་དུ་མ་ཟད། འཆབ་བཅས་ཀྱིས་ཉམས་པའི་དགེ་སློང་གི་རྒྱུད་ལ་ཡང་སྡོམ་པ་ཡོད་
པའི་ཕྱིར། དང་པོ་གྲུབ་སྟེ། དེ་གཉིས་ཀྱི་ནང་ནས་འཆབ་བཅས་བྱུང་ན་སྡོམ་པ་རྣམ་དག་ལས་ཉམས་པར་བྱེད་
པར་མ་ཟད། དགོས་པ་སྒྲུབ་ནུས་པས་ཀྱང་ཉམས་པར་བྱེད་པའི་ཕྱིར། ཕྱི་མ་གྲུབ་སྟེ། དེ་འདྲའི་དགེ་སློང་དེ་
སྡོམ་ལྡན་དང་ཚུལ་འཆལ་གཉིས་ཀ་ཡིན་པའི་ཕྱིར། འོ་ན། སྲོག་གཅོད་ཀྱི་ཕམ་པ་ཙམ་བྱུང་བའི་ཚེ། གཞན་
གསུམ་བྱུང་ངམ་མ་བྱུང་ཞེ་ན། དེའི་ཚེ་གཞན་གསུམ་མ་བྱུང་ཡང་ཉམས་པ་ཡིན་ཏེ། ཕམ་པ་གསུམ་གང་རུང་
འཆབ་བཅས་བྱུང་བའི་ཚེ་སྤོང་བདུན་གྱི་སྡོམ་པ་ཐམས་ཅད་ཀྱང་རྣམ་དག་དང་དགོས་པ་སྒྲུབ་ནུས་གཉིས་ཀ་ལས་
ཉམས་པར་འགྱུར་བའི་ཕྱིར། ཕམ་པ་འཆབ་བཅས་བཞི་རིམ་ཅན་དུ་འབྱུང་བ་མེད་ཀྱང་འཆབ་མེད་བཞི་རིམ་
ཅན་དུ་འབྱུང་བ་ཡོད་དེ། འཆབ་མེད་བྱུང་བའི་དགེ་སློང་གི་རྒྱུད་ལ་སྡོམ་པ་རྣམ་དག་སྐྱེ་བ་ཡོད་པའི་ཕྱིར་དང་།
དེ་ལྟུང་བ་དངོས་ལ་སྦྱོར་བའང་ཡོད་པའི་ཕྱིར། བསྙེན་རྫོགས་ཀྱི་སྡོམ་པ་བླངས་ཀྱང་མ་སྐྱེས་པ་ལྟུང་བ་ལ་སྦྱོར་བ་
ཡོད་དེ། གང་ལ་མ་སྐྱེས། གང་མ་སྐྱེས། གང་གིས་མ་སྐྱེས་པ་སོགས་ཡོད་པའི་ཕྱིར། དང་པོ་ཡོད་དེ། དངོས་
པོ་དང་བསམ་པའི་སྒོ་ནས་མི་སྐྱེ་བའི་རིགས་ཅན་ལོ་ཉི་ཤུ་མ་ལོན་པ་ལ་དེར་འདུ་ཤེས་པ་སོགས་ཡོད་པའི་ཕྱིར།
གཉིས་པ་སླ། གསུམ་པ་ཡོད་དེ། སྐྱེ་བའི་འགལ་རྐྱེན་བར་ཆད་དང་ལྡན་ཞིང་མཐུན་རྐྱེན་མ་ཚང་བའི་སྟོབས་
ཀྱིས་མ་སྐྱེ་བའི་ཕྱིར། གང་ཟག་དེ་ལ་བསྙེན་རྫོགས་ཀྱི་སྡོམ་པ་མེད་པས་ལྟུང་བ་སྡེ་ལྔའི་དངོས་གཞི་མི་བསྐྱེད་དེ།
དེ་དང་དེར་སྤྱད་ཀྱང་ཉེས་བྱས་ཙམ་དུ་འགྱུར་བའི་ཕྱིར། འོ་ན། དགེ་ཚུལ་དང་དགེ་སློབ་མ་ལྟུང་བ་ལ་སྦྱར་ན་
ཅིས་འགྱུར་ཞེ་ན། ཡོད་དེ། དགེ་ཚུལ་གྱིས་བསླབ་པའི་གཞི་བཅུ་དང༌། དགེ་སློབ་མས་དེའི་སྟེང་དུ་རྩ་བའི་
ཆོས་དྲུག་དང་རྗེས་མཐུན་གྱི་དྲུག་ལ་བསླབ་པ་ལ་འདས་ན་བཤགས་བྱའི་ཉེས་བྱས་སུ་འགྱུར་ལ། དེའི་ཕྱོགས་
མཐུན་ལ་བསྡམ་བྱའི་ཉེས་བྱས་སུ་འགྱུར་བའི་ཕྱིར། དགེ་ཚུལ་གྱི་བླངས་འདས་དེ་ལ་དེར་ངེས་པ་ནི་མ་ཡིན་ཏེ།
191



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེའི་བླངས་འདས་ཀྱི་གཙོ་བོ་ལ་བཅུ་ཡོད་ཀྱང་
། ཁྱོན་སོ་དྲུག་ཡོད་པའི་ཕྱིར་ཏེ། ཇི་སྐད་དུ། སྲོག་གཅོད་བཞི་
དང་མ་བྱིན་ལེན། ། མི་ཚངས་སྤྱོད་དང་བརྫུན་དུ་སྨྲ། ། གཞི་མེད་བག་ཙམ་དགེ་འདུན་མཁྱེན། ། དེ་རྗེས་
ཕྱོགས་དང་ཁྱིམ་སུན་འབྱིན། ། རྫུན་དང་བཤེས་ངོར་འཕྱ་བ་དང་། ། ཟས་ཅུང་ལྷག་མའི་སྐུར་འདེབས་
དང་། ། བསླབ་པ་སྤོང་དང་འབྲས་ཆེན་འགེབས། | ཆང་དང་གླུ་གར་རོལ་མོ་བྱེད། ། རྒྱན་དང་ཁ་དོག་
སྤོས་བྱུག་ཕྲེང་། ། ཁྲི་དང་སྟན་ནི་ཆེ་མཐོ་དང་། ། ཕྱི་དྲོའི་ཁ་ཟས་གསེར་དངུལ་ལེན། །ཉམས་པ་རྣམ་པ་
གསུམ་དག་སྟེ། ། སུམ་ཅུ་དྲུག་ནི་བླངས་ལས་འདས། ། ཞེས་གསུངས་པ་ལྟར་ཡིན་པའི་ཕྱིར། དེ་དག་ནི་
དགེ་སློབ་མ་ལའང་སྦྱར་བར་བྱ་ཞིང་
། ཁྱད་པར་ཡོད་དེ། འདིས་རྩ་མཐུན་གྱི་ཆོས་བཅུ་གཉིས་སོགས་སྤོང་
དགོས་པའི་ཕྱིར། བར་མའི་ཚུལ་ཁྲིམས་དང་ལྡན་པ་ཙམ་ལྟུང་བ་སྡེ་ལྔའི་གཞིར་ཞུགས་ན་ཅིར་འགྱུར་བ་ཡང་
ཡོད་དེ། ཉེས་བྱས་ཙམ་དུ་འགྱུར་བའི་ཕྱིར།བར་མ་རབ་བྱུང་ལ་གང་བཤགས་བྱ་དང་གང་བསྡམ་བྱར་འགྱུར་
ཚུལ་ཡོད་དེ། ཁྱིམ་པའི་རྟགས་ལེན་པ་ལྟ་བུ་ནི་བླངས་འདས་ཡིན་པས་བཤགས་བྱ་ཡིན་ལ། དཀོན་མཆོག་ལ་
གུས་པ་ཆུང་བ་ལྟ་བུ་ནི་བསྡམ་བྱའི་རིགས་ཡིན་པའི་ཕྱིར། གཞན་ཡང་དགེ་ཚུལ་གྱི་བླངས་འདས་ཀྱི་ཕྱོགས་
མཐུན་བསྡམ་བྱའི་ཉེས་བྱས་ཡོད་དེ། ཉེས་མེད་དུ་གསུངས་པ་ལས་གཞན་ཕལ་ཆེར་ཡིད་ཀྱི་བསྡམ་བྱར་འགྲུབ་
པའི་ཕྱིར། ཉེས་མེད་དུ་གསུངས་པ་ཕྱེད་དང་བཅོ་བརྒྱད་ཡོད་དེ། འཆང་བ་འབྲལ་བ་འཇོག་པ་དང་། །དེ་
བཞིན་ས་ནི་རྐོ་བ་དང་
། ། རིན་པོ་ཆེ་དང་མི་ལ་རེག། སྤར་ནས་ཟ་བར་བྱེད་པ་དང་། ། བྱིན་ལེན་མ་བྱས་ཟ་
བ་དང༌། ། དེ་བཞིན་གསོག་འཇོག་ཟ་བ་དང་། ། ལྗོན་ཤིང་འཛེགས་དང་ཤིང་གཅོད་དང་། ། རྩྭ་སྔོན་མི་
གཙང་འདོར་ བ་དང་། ། ས་བོན་འཇོམས་དང་བསླབ་པའི་གཞི། ། ཟླ་འཇོག་ དགོན་པའི་འབལ་ སྤང་
དང༌། ། གསོག་འཇོག་བྱེད་དང་དགེ་ཚུལ་ནས། ། མི་སྨྲ་འགྲོ་དང་བཅོ་བརྒྱད་དོ། ། ཞེས་འབྱུང་བ་ལྟར་
ཡིན་ལ། དེ་བཞིན་དུ་དགེ་སློབ་མར་ཡང་ཅི་རིགས་པར་སྦྱོར་བར་བྱ་བའི་ཕྱིར། དེ་དག་སྤྱིར་ཉེས་མེད་དུ་
གསུངས་ཀྱང་གང་ལའང་ཉེས་པ་མི་སྲིད་པ་མ་ཡིན་ཏེ། ས་བརྐོས་ནས་སྲོག་ཆགས་བསད་པ་ལྟ་བུ་ལ་ཉེས་བྱས་
བསྐྱེད་པའི་ཕྱིར། བསླབ་བྱིན་དགེ་སློང་ལྟུང་བ་ལ་སྦྱོར་ཚུལ་ཡོད་དེ། དེ་ལས་ཀྱི་ཁ་སྐོང་དུ་མི་འོས་པ་སོགས་
འགའ་ཞིག་མ་གཏོགས། ལྟུང་བ་བསྐྱེད་པའི་རྟེན་དུ་དགེ་སློང་རྣམ་དག་དང་འདྲ་བའི་ཕྱིར། ཕམ་པ་འཆབ་
བཅས་ལ་བསླབ་པར་སྦྱིན་དུ་མི་རུང་ཡང་། འཆབ་མེད་ལ་བསླབ་པ་སྦྱིན་ཚུལ་ཡོད་དེ། གསོལ་བཞིའི་ལས་ཀྱི་སྒོ་
ནས་ལས་ཁྱད་པར་ཅན་ལྔ་སྤྱོད་པ་སྤོང་ཞིང་། དམན་སྤྱོད་ལྔ་དང་དུ་ལེན་པའི་བསླབ་པ་ནོད་པར་བྱ་བ་ཡིན་པའི་
ཕྱིར། དགོས་པ་ཡོད་དེ། བྱེ་བྲག་སྨྲ་བ་ལྟར་ན། ཕམ་པ་འཆབ་མེད་འདགས་པའི་ཕྱིར་ཡིན་ལ། མདོ་སྡེ་པ་
192



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ལྟར་ན། ཕམ་པའི་སྡེར་གཏོགས་ཀྱི་སྦོམ་པོ་ལྕི་བ་འདགས་པའི་ཆེད་ཡིན་པའི་ཕྱིར། འཆབ་བཅས་ཡིན་ཀྱང་
མཚན་གྱུར་པའི་དབང་གིས་འཆབ་མེད་དུ་སོང་བ་ལ་བསླབ་པ་སྦྱིན་དུ་རུང་བ་ཡོད་དེ། དགེ་སློང་ཕ་མ་གཉིས་
རྟེན་མི་འདྲ་བའི་དབང་གིས་འདོད་པ་ཐ་དད་པར་འགྱུར་བའི་ཕྱིར་ཏེ། དགེ་སློང་ཕ་མ་མཚན་གྱུར་པའི་དབང་
གིས་ལྟུང་བ་ཆེ་བ་ཆུང་བ་དང་། ཆུང་བ་ལྟུང་མེད་དུ་འགྲོ་བའི་རྒྱུ་མཚན་ཡོད་པའི་ཕྱིར། ལྟུང་བ་ཕལ་ཆེར་ལ་
འདུ་ཤེས་མ་འཁྲུལ་བ་དགོས་ཀྱང་གཅིག་ཏུ་མ་ངེས་ཏེ། ཡིད་གཉིས་ཕན་ཆད་ཀྱིས་ཆོག་པའི་ཕྱིར། འོ་ན་
མིའི་འགྲོ་བ་ལུས་གཞན་དུ་བསྒྱུར་བ་བསད་ན་ཅིར་འགྱུར་ཞེ་ན། ཡོད་དེ། མདོར། འགྲོ་བ་གཞན་གྱི་རྣམ་པ་
བསྟེན་པ་བསད་པ་ལ་ཡང་ངོ༌། ། ཞེས་མིའི་འགྲོ་བ་པས་རང་ཉིད་མིའམ། མི་མ་ཡིན་པའམ། གང་ཟག་མ་
ཡིན་པའི་རྣམ་པར་སྤྲུལ་པ་ཞིག་དགེ་སློང་གིས་བསད་ན་ཕམ་པའི་དངོས་གཞི་བསྐྱེད་པ་ལ་ཁྱད་པར་མེད་པར་
བཤད་པའི་ཕྱིར། འོན་ཀྱང་ཁ་ཅིག་དེ་ལའང་མིའི་འདུ་ཤེས་ཡོད་པ་ཞིག་དགོས་པར་བཞེད་དོ། ། དེ་བཞིན་དུ་
ལྟའི་འགྲོ་བ་པས་མིར་སྤྲུལ་པ་དང་། དུད་འགྲོའི་འགྲོ་བ་པས་མིར་སྤྲུལ་པ་དག་དགེ་སློང་བསད་ན་ཇི་ལྟར་འགྱུར་
བ་ཡོད་དེ། དང་པོ་ལ་དངོས་གཞིའི་ཚེ་སྦོམ་པོ་དང་། ཕྱི་མ་ལ་ལྟུང་བྱེད་དུ་འགྱུར་བའི་ཕྱིར། འོ་ན། ལྷས་
བྱིན་ཁོ་ན་གསོད་སྙམ་ནས་མཆོད་སྦྱིན་བསད་པ་ལའང་དངོས་གཞི་ཇི་ལྟ་བ་བཞིན་བསྐྱེད་པར་ཐལ། གོང་གི་
དམ་བཅའ་འཐད་པའི་ཕྱིར། ཟེར་ན། མི་མཚུངས་ཏེ། གཉིས་ཀ་ལ་འདུ་ཤེས་འཁྲུལ་བ་ཡོད་ཀྱང་མི་འདྲ་བའི་
ཁྱད་པར་ཡོད་པའི་ཕྱིར་ཏེ། སྔ་མ་ནི་རྒྱུད་གཅིག་ཡིན་ལ། འདི་ནི་རྒྱུད་ཐ་དད་ཡིན་པའི་ཕྱིར་ཞེས་གསུང་།
དགེ་སློང་རང་ཉིད་སྟག་ཏུ་སྤྲུལ་ནས་མི་གཞན་བསད་པ་ན་ཅིར་འགྱུར་བ་ཡོད་དེ། དེའི་ཚེ་རང་ལ་དགེ་སློང་གི་
འདུ་ཤེས་ཡོད་ན་དངོས་གཞིའི་ཁྱད་པར་ཇི་ལྟ་བ་བཞིན་བསྐྱེད་ལ།དེའི་ཚེ་རང་ལ་དགེ་སློང་གི་འདུ་ཤེས་མེད་ན་
ལྟུང་བ་ན་སྨད་ཙམ་ལས་མི་བསྐྱེད་པའི་ཕྱིར། སྡེ་ལྔའི་དངོས་གཞི་བསྐྱེད་པ་ལ་བསྙེན་རྫོགས་ཀྱི་རྟེན་ལ་སྦྱོར་བ་
བྱས་ནས་རྟེན་དེ་ལ་དངོས་གཞི་གྲུབ་དགོས་ཏེ། ཚིག་སྔ་མ་དགེ་བསྙེན་ནམ་དགེ་ཚུལ་གྱི་རྐྱེན་ལ་མི་གསོད་པ་ལྟ་
བུའི་སྦྱོར་བ་བྱས་ནས་དགེ་སློང་གི་རྟེན་ལ་དངོས་གཞི་གྲུབ་ཀྱང་ནི་སྨད་ཙམ་ཞིག་བསྐྱེད་པའི་ཕྱིར། མདོར།
གནས་སྐབས་གཞན་ཐོབ་པ་ནི་གཞན་ཉིད་མ་ཡིན་ནོ། ། ཞེས་གསུངས་པའི་དོན་ཡོད་དེ། སློབ་པའི་རྟེན་ལ་
གསོད་པའི་སྦྱོར་བ་བྱས་ཏེ། དགྲ་བཅོམ་ཐོབ་པའི་ཚེ་ཤི་བ་ན་གསོད་པ་པོའི་དགེ་སློང་ལ་ཕམ་པའི་དངོས་གཞི་ཇི་
ལྟ་བ་བཞིན་བསྐྱེད་པའི་དོན་ཡིན་པའི་ཕྱིར། དེའི་ཚེ་གསོད་པ་པོ་ལ་མཚམས་མེད་ཀྱང་འབྱུང་བ་ཡིན་ཏེ། དེ་
གཉིས་ལུས་རྟེན་སྔ་ཕྱི་གཅིག་པའི་ཕྱིར་ཏེ། དེ་ལྟར་རྒྱ་ཆེར་འགྲེལ་ལས་བཤད་པའི་ཕྱིར། འོ་ན། མཛོད་ལས།
བསྣུན་འོག་དགྲ་བཅོམ་པ་ལ་མིན། ། ཞེས་བཤད་པ་དང་འགལ་ལོ་ཞེ་ན། སྐྱོན་མེད་དེ། དེ་ནི་མངོན་པ་རང་
193



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གི་ལུགས་ཙམ་ཡིན་པའི་ཕྱིར། འོན་ཀྱང་ཁ་ཅིག་འདི་ལྟར་བཞེད་དེ། མངོན་པའི་ལུགས་དེ་སྤྱིར་བཏང་ལ་
དགོངས། རྒྱ་ཆེར་འགྲེལ་གྱི་དེ་དམིགས་བསལ་སྲིད་པ་ཞིག་ལ་དགོངས་པའི་ཕྱིར་ཟེར་རོ། ། སྡེ་ལྔའི་དངོས་
གཞི་བསྐྱེད་པ་ལ་ཤེས་པ་རང་བཞིན་དུ་གནས་པ་ཡན་ལག་ཏུ་དགོས་པ་གཙོ་སྟེ། ཤེས་པ་རང་བཞིན་དུ་མི་གནས་
ན་ལྟུང་བ་གཏན་མེད་པའམ། ཆུང་བ་ཙམ་དུ་འགྱུར་བའི་ཕྱིར། ཤེས་པ་རང་བཞིན་དུ་མི་གནས་པ་ལ་བརྒྱད་
ཡོད་དེ། སྨྱོ་བ། སེམས་འཁྲུགས་པ། ཚོར་བས་གཟིར་བ། དགེ་སློང་གི་འདུ་ཤེས་བརྗོད་པ། གཉིད་ལོག་པ།
ར་རོ་བ་སོགས་ཡོད་པའི་ཕྱིར། དེ་ཡང་སྨྱོ་བ་ལྟ་བུ་ལ་ལྟུང་བ་གཏན་ནས་མེད་ཀྱང་གཞན་ལ་མེད་པས་ནི་མ་ཁྱབ་
སྟེ། རང་ཡང་ཤེས་བཞིན་བྱེད་ན་ལྟུང་པར་འགྱུར་བ་དང་། དགེ་སློང་བུད་མེད་དང་ལྷན་ཅིག་གཉིད་ལོག་པ་ན་
ལྟུང་བ་བསྐྱེད་པ་ཡོད་པའི་ཕྱིར། དེས་མཚོན་ནས་ལྟུང་བ་དང་ལྟུང་མེད་དུ་འགྱུར་བའི་ཁྱད་པར་མང་དུ་ཡོད་
ཀྱང་གཞན་དུ་ཤེས་པར་བྱ་སྟེ། འདིར་དོན་བསྡུས་ནས་འཆད་པར་འདོད་པའི་ཕྱིར། དེ་ཙམ་ལས་མ་སྤྲོས་
སོ། །
བཞི་པ་བསླབ་པ་ཡོངས་སུ་སྦྱོང་བའི་གཞི་འཆད་པ་ལ་གཉིས་ལས། དང་པོ་ནི། སྡོམ་ལས། རང་བྱུང་
གསོ་སྦྱོང་ གཞི་དག་དང༌། ། དགག་དབྱེ་དབྱར་དང་ཀོ་ལྤགས་དང༌། ༈ སྨན་དང་གོས་དང་སྲ་བརྐྱང་
དང་། ། ཀོའུ་ཤམ་བི་དང་ལས་ཀྱི་གཞི། ། དམར་སེར་ཅན་དང་གང་ཟག་དང་། ། སྤོ་དང་གསོ་སྦྱོང་བཞག་
པ་དང་། ། གནས་མལ་དང་ནི་རྩོད་པ་སྟེ། ། དགེ་འདུན་དབྱེན་རྣམས་བསྡུས་པ་ཡིན། ། ཞེས་གཞི་བཅུ་
བདུན་གསུངས་པ་ལས། དང་པོ་རབ་བྱུང་གི་གཞི་ནི་བཤད་ཟིན་ཏོ། ། གཉིས་པ་ལ་བཅུ་བདུན་པོ་འདུ་ཚུལ་
ཡོད་དེགསོ་སྦྱོང་། དབྱར་གནས། དགག་དབྱེ་སྟེ་བསླབ་པ་ཡོངས་སུ་སྦྱོང་བའི་གཞི་གསུམ་དང༌། སྲ་བརྐྱང་
གོས་ཀོ་ལྤགས་ཏེ་གོས་ཀྱི་གཞི་གསུམ་དང་སྨན་གྱི་གཞི་གནས་མལ་གྱི་གཞི་དང་ལྔ་ནི་བདེ་བར་གནས་པའི་རྐྱེན་
བསྟེན་པའི་གཞི། ཕྱིར་བཅོས་ཀྱི་གཞི་བདུན་ནི་ཕྱིར་བཅོས་དང་། ལས་ཀྱི་གཞི་ནི་སྡོམ་པ་མ་ཐོབ་པ་ཐོབ་པར་
བྱེད་པ་སོགས་གསུམ་དུ་འདུ་བའི་ཕྱིར། དེས་ན་འདིར་འཆད་པ་ལ་གསུམ་ཡོད་དེ། བསླབ་པ་ཡོངས་སུ་སྦྱོང་
བའི་གཞི། བདེ་བར་གནས་པའི་རྐྱེན་བསྟེན་པའི་གཞི། ཐུན་མོང་དུ་མཁོ་བའི་ལས་ཀྱི་གཞི་རྣམས་སུ་ཡོད་པའི་
ཕྱིར། དང་པོ་ལ་གསུམ་ཡོད་དེ། གསོ་སྦྱོང་། དབྱར་གནས། དགག་དབྱེ་རྣམས་སུ་ཡོད་པའི་ཕྱིར། དང་པོ་
ལ་གཉིས་ཡོད་དེ། ཐུན་མོང་གི་རྣམ་གཞག་དང་། སོ་སོའི་རང་བཞིན་གཉིས་ཡོད་པའི་ཕྱིར། དང་པོ་ལ་བཞི་
ཡོད་དེ། སྒྲ་དོན། དབྱེ་བ། བསྡུ་བ། གོ་རིམ་བཅས་ཡོད་པའི་ཕྱིར། དང་པོ་ཡོད་དེ། བསླབ་པ་གསོ་ཞིང་
སྡིག་པ་སྦྱོང་བས་ན་དེ་ལྟར་དུ་བརྗོད་པའི་ཕྱིར། གཉིས་པ་ཡོད་དེ། ཞི་གནས་ཀྱི་གསོ་སྦྱོང་། མཐུན་པའི་གསོ་
14



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
སྦྱོང་། གསོ་སྦྱོང་བཅུ་བཞི་པ། བཅོ་ལྔ་པ། གནོད་པ་བཟློག་པའི་དེ། རྩོད་པ་ཞི་བའི་དེ། བཀྲ་ཤིས་ཀྱི་དེ་
དང་བདུན་ཡོད་པའི་ཕྱིར། གསོ་སྦྱོང་བཅུ་བཞི་པ་ལ་དྲུག་དང་། བཅོ་ལྔ་པ་ལ་བཅོ་བརྒྱད་ཡོད་དེ། ལོ་གཅིག་
གི་ཧོར་ཟླ་དང་པོ་གསུམ་པ་ལྔ་པ་བདུན་པ་དགུ་པ་བཅུ་གཅིག་པ་རྣམས་ཀྱི་མར་ངོ་ལ་བཅུ་བཞི་བ་འབྱུང་གི།
གཞན་རྣམས་བཅོ་ལྔ་པ་ཡིན་པའི་ཕྱིར། གསུམ་པ་བསྡུ་ན་གཉིས་སུ་འདུ་སྟེ། ཞི་གནས་ཀྱི་གསོ་སྦྱོང་དང་།
མཐུན་པའི་གསོ་སྦྱོང་གཉིས་སུ་འདུ་བའི་ཕྱིར་ཏེ། ཕྱི་མ་ལྔ་མཐུན་པའི་གསོ་སྦྱོང་གི་ནང་ཚན་ཡིན་པའི་ཕྱིར།
བཞི་པ་ཡོད་དེ། གཞུང་ཉུང་བ་དང་ཆོ་གའི་གོ་རིམ་གྱིས་ཡིན་པའི་ཕྱིར། གཉིས་པ་ལ་གཉིས། ཞི་གནས་དང་།
མཐུན་པའི་གསོ་སྦྱོང་དང་། དང་པོ་ལ་གཉིས་ཡོད་དེ། ངོ་བོ་དང་། ཁྱད་པར་གཉིས་ཡོད་པའི་ཕྱིར། དང་པོ་
ཡོད་དེ། ཚུལ་ཁྲིམས་དང་ཐོས་པ་ལ་བརྟེན་ནས་བསྒོམ་པའི་སེམས་ཁྱད་པར་ཅན་ཞིག་གི་སྟེང་ནས་འཇོག་པའི་
ཕྱིར་ཏེ། མཛོད་ལས། ཚུལ་གནས་ཐོས་དང་བསམ་གཏན་དང་། ། སྒོམ་པ་ལ་ནི་རབ་ཏུ་སྦྱོར། ། ཞེས་
གསུངས་པའི་ཕྱིར། གཉིས་པ་ལ་བཞི་ཡོད་དེ། གནས་གང་དུ། རྟེན་གང་གིས། དངོས་པོ་གང་། ཚུལ་ཇི་
ལྟར་བསྒོམ་པ་རྣམས་སུ་ཡོད་པའི་ཕྱིར། དང་པོ་ཡོད་དེ། ཏིང་ངེ་འཛིན་སྐྱེ་བ་དང་རྗེས་སུ་མཐུན་པའི་གནས་
ཞིག་ཏུ་བསྒོམ་པར་བྱ་བའི་ཕྱིར་ཞེས་འཆད་པ་ལ། སྤོང་ཁང་བརྩིག་པར་བྱའོ། ། ཞེས་གསུངས་པའི་ཕྱིར་
རོ། ། གཉིས་པ་ཡོད་དེ། ཚུལ་ཁྲིམས་དག་ཅིང་མང་དུ་ཐོས་པ་ཞིག་གིས་སྒོམ་པར་བྱེད་པའི་ཕྱིར་ཏེ། མདོ་
ལས། མང་དུ་ཐོས་པ་ནགས་ཀྱི་ནང་དག་ཏུ། ། ཞེས་སོགས་གསུངས་པའི་ཕྱིར། གསུམ་པ་ཡོད་དེ། མོས་པ་
ཡིད་བྱེད་ཀྱིས་སམ། རང་བཞིན་ཉིད་བསྒོམ་པར་བྱ་བའི་ཕྱིར་ཏེ། འདོད་ཆགས་ཀྱི་གཉེན་པོར་མི་སྡུག་པ། །
ཞེ་སྡང་གི་གཉེན་པོར་བྱམས་པ། གཏི་མུག་གི་གཉེན་པོར་རྟེན་འབྲེལ། ང་རྒྱལ་གྱི་གཉེན་པོར་ཁམས་ཀྱི་རབ་
དབྱེ། རྣམ་རྟོག་མང་བའི་གཉེན་པོར་དབུགས་འབྱུང་རྔུབ་བསྒོམ་པར་བྱ་བ་ཡིན་པའི་ཕྱིར། བཞི་པ་ཚུལ་ཇི་
ལྟར་སྒོམ་པ་ཡོད་དེ། བྱིང་རྒོད་ཀྱི་སྐྱོན་ཅི་རིགས་དང་བྲལ་བའི་སྒོ་ནས་དམིགས་པ་ལ་ཡིད་གཏོད་པར་བྱེད་པ་
དང༌། སྤྱོད་ལམ་གྱི་སྐབས་སུ་ཚུལ་དེ་དང་རྗེས་སུ་མཐུན་པ་ལ་འཇུག་དགོས་པའི་ཕྱིར། གཉིས་པ་མཐུན་པའི་
གསོ་སྦྱོང་བྱ་བ་ལ་གཉིས་ཡོད་དེ། དགོས་དོན་དང་། དགོས་དོན་ཅན་གཉིས་ཡོད་པའི་ཕྱིར། དང་པོ་ཡོད་དེ།
ཚུལ་ཁྲིམས་རྣམ་པར་དག་པ་དང་། ཆོས་རྣམ་པར་དག་པ་སོགས་འབྱུང་བའི་ཆེད་ཡིན་པའི་ཕྱིར། གཉིས་པ་
ཡོད་དེ། གནས་གང་དུ་གསོ་སྦྱོང་བྱ་བ། རྟེན་གང་གིས་བྱ་བ། དུས་ནམ་གྱི་ཚེ་བྱ་བ། ཚུལ་ཇི་ལྟར་བྱ་བ་
སོགས་ཡོད་པའི་ཕྱིར། དང་པོ་ཡོད་དེ། གནས་ལ་བློ་མཐུན་བྱས་པ། ཉེ་འཁོར་འདོམ་གང་དང་བཅས་པ།
མཚམས་པོ་ཆེ་བཅད་པ་སོགས་ཀྱི་ཁྱད་པར་དང་ལྡན་པ་ཞིག་དགོས་པའི་ཕྱིར། དང་པོ་ཡོད་དེ། གནས་གང་དུ།
195



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟེན་གང་གིས། ཆོ་ག་ཇི་ལྟ་བུས་བྱ་བ་སོགས་ཡོད་པའི་ཕྱིར། དང་པོ་ཡོད་དེ། གནས་གསུམ་གང་རུང་གི་ངོ་
བོར་གྲུབ་པ། ཉེ་འཁོར་དང་བཅས་པ། དགེ་འདུན་གྱིས་བཞེད་པ། སྔར་བློ་མཐུན་མ་བྱས་པ་ཞིག་རྣམས་སུ་
དགོས་པའི་ཕྱིར། གཉིས་པ་རྟེན་གང་གིས་བྱ་བ་ཡོད་དེ། དགེ་འདུན་གྱིས་བྱ་བ་ཡིན་པའི་ཕྱིར། གསུམ་པ་
ཡོད་དེ། གསོལ་གཉིས་ཀྱི་ལས་ཀྱིས་བྱ་བའི་ཕྱིར། འཇིག་པའི་རྒྱུ་ཡང་ཡོད་དེ། གནས་དེར་དགེ་སློང་མེད་པ་
སོབ།ས་ཀྱིས་འཇིག་པར་འགྱུར་བའི་ཕྱིར། མཚམས་པོ་ཆེ་གཅོད་ཚུལ་ཡོད་དེ། དབུས་ནས་དཔག་ཚད་ཕྱེད་
དང་གསུམ་གྱི་མཐའ་ཚུན་ཆད་དུ་མཚན་མ་བརྟན་པོ་འཇོག་པ་དང་། དགེ་འདུན་གྱིས་གསོལ་གཉིས་ཀྱིས་
བཅད་པར་བྱ་བ་ཡིན་པའི་ཕྱིར། གཉིས་པ་རྟེན་གང་གིས་བྱ་བ་ཡོད་དེ། གྲངས་ཚང་བ། ཁ་སྐོང་། མི་མཐུན་
པ་གཉིས་དང་བྲལ་བའི་རབ་བྱུང་གིས་བྱ་བ་ཡིན་པའི་ཕྱིར། གསུམ་པ་དུས་ནམ་གྱི་ཚེ་བྱ་བ་ཡོད་དེ། མདོར་
གསོ་སྦྱོང་བྱའོ། ། ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལའོ། ། སོ་སོ་ཐར་བའི་མདོ་འདོན་པས་སོ། །ཞེས་འབྱུང་
བ་ལྟར་ཡར་ངོ་མར་ངོའི་ཚེས་ཞག་བཅོ་ལྔ་ལ་བྱ་བའི་ཕྱིར། ཁོ་ན་རེ། མི་འཐད་དེ། གསོ་སྦྱོང་བཅུ་བཞི་པ་ཡང་
ཡོད། གློ་བུར་དུ་བྱ་བའི་གསོ་སྦྱོང་ཡང་ཡོད་པའི་ཕྱིར། ཞེ་ན། སྐྱོན་མེད་དེ། དང་པོ་ནི། ཉིན་ཞག་གི་
དབང་དུ་བྱས་ན་བཅུ་བཞི་ལ་བྱ་ཡང་ཚེས་ཞག་བཅོ་ལྔ་འགྲོ་བ་ཡིན་ལ། ཕྱི་མ་ནི་དམིགས་བསལ་ཡིན་པའི་ཕྱིར།
གསོ་སྦྱོང་བཅུ་བཞི་པ་ཟླ་བ་གང་ལ་འབྱུང་བ་ཡོད་དེ། ཧོར་ཟླའི་དབང་དུ་བྱས་ན་སྔར་བཤད་པ་ལྟར་ཡིན་ལ།
ཉ་སྐར་གྱི་དབང་དུ་བྱས་ཚེ། དགེ་ཚུལ་གྱི་ལོ་དྲི་བར། རྒྱལ་དང་དབོ་དང་ས་ག་དང༌། ། ཆུ་སྟོད་ཁྲུམས་སྨད་
སྨིན་དྲུག་བཅས། ། འདི་རྣམས་ཀྱི་ནི་ནག་པའི་ཕྱོགས། ། ཟླ་ཕྱེད་གསོ་སྦྱོང་བཅུ་བཞི་པ། ། ཞེས་འབྱུང་བ་
ལྟར་ཡིན་པའི་ཕྱིར། དེ་ཡང་དུས་ཚིགས་ལ་དྲུག་ཏུ་ཕྱེ་བའི་ཟླ་བ་གང་ལ་འབྱུང་བ་ཡོད་དེ། མཛོད་འགྲེལ་ལས།
དགུན་དང་དཔྱིད་དང་དབྱར་རྣམས་ཀྱི། ། ཟླ་བ་ཕྱེད་དང་གཉིས་འདས་ཤིང་། ། ཟླ་བ་ཕྱེད་ནི་ལུས་པ་
ན། ། མཁས་པས་ཞག་མི་ཐུབ་པ་འདོར། ། ཞེས་འབྱུང་བ་ལྟར་ཡིན་པའི་ཕྱིར། བཞི་པ་གསོ་སྦྱོང་ཇི་ལྟར་བྱ་
བའི་ཚུལ་ཡོད་དེ། སྦྱོར་བ་དང་། དངོས་གཞི་དང་
། མཇུག་གསུམ་གྱི་སྒོ་ནས་བྱ་བའི་ཕྱིར། དང་པོ་ཡོད་དེ།
དགེ་འདུན་འདུ་ཐབས་སྒྲུབ་པ། ལྟུང་བ་ཕྱིར་འཆོས་པ། ཆོས་ཉན་བཤད་བྱ་བ། དགེ་འདུན་གྱི་གྲངས་བརྟག་
པ། དགེ་སློང་གིས་གསོལ་བ་གདབ་པ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། མཆོད་པ་དང་བཅས་པའི་
སྟོན་པའི་སྐུ་གཟུགས་བཞུགས་སུ་གསོལ་བ། དཀར་གཏོར་ཆ་བཞི་བཤམས་པ། གཎྜི་རྡུང་བ་རྣམས་སུ་ཡོད་
པའི་ཕྱིར། ཕྱི་མ་འཆད་པ་ལ་དོན་བདུན་ཡོད་དེ། གཎྜིའི་རྒྱུ། དབྱིབས། ཚད། ཚུལ་ཇི་ལྟར་བརྡུང་བ།
རྟེན་གང་གིས་བརྡུང་བ། ཚུལ་མཐུན་བརྡུང་པའི་ཕན་ཡོན་དང་། མ་བརྡུང་པའི་ཉེས་དམིགས་རྣམས་སུ་ཡོད་
196



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
པའི་ཕྱིར། དང་པོ་ཡོད་དེ། གཎྜིའི་མདོ་ལས། རབ་ཏུ་འབྱོར་བའི་ཤིང་རྣམས་ནི། ། རབ་ཏུ་འབད་དེ་
བརྟག་པར་བྱ། །ཙནྡན་བིལ་བ་པ་ལ་ཤ། ཨ་ཤུཏ་ཐ་དང་ཙནྡན་དམར། ། རྒྱ་སྟར་ཏ་ལ་ཀིང་ཤུ་ཀ། ཤིང་
ཤ་པ་དང་ཏ་མ་ལ། ། ཞེས་སོགས་འབྱུང་བ་ལྟར་བྱ་བའི་ཕྱིར། གཉིས་པ་ཡོད་དེ། གྲུ་བཞི་ལེབ་མོ་འཆང་
གཟུང་དང་བཅས་པ་སྣེ་མོ་གཉིས་སྦལ་བའི་མགོ་ལྟར་བྱ་བའི་ཕྱིར། གསུམ་པ་ཡོད་དེ། སྲིད་དུ་རིང་ཚད་ལ་སོར་
བརྒྱ་དང་བརྒྱད། ཐུང་ཚད་སོར་གྱུ་བཞི།ཞེང་དུ་སོར་དྲུག དཔངས་སུ་སོར་གཉིས། འཆང་གཟུང་སོར་བཅུ་
གཉིས་ཀྱི་ཚད་དུ་བྱ་བའི་ཕྱིར། གཎ་གཡོག་གི་རྒྱུ་དབྱིབས་སོགས་ཀྱང་ཡོད་དེ། རྒྱུ་ཤིང་དེ་ཉིད་ལས་བྱས་ཤིང་
དབྱིབས་ཟླུམ་པོ་རྩེ་གཉིས་ནེའི་ལེའུ་མགོ་ལྟར་བྱ་བ་ཡིན་པའི་ཕྱིར། བཞི་པ་ཇི་ལྟར་བརྡུང་ཚུལ་ཡོད་དེ། གཙུག་
ལག་ཁང་གི་སྟེང་སོགས་སུ་དཀོན་མཆོག་ལ་ཕྱག་བྱས་ཏེ། རྒྱུད་གསུམ་ཏོག་གསུམ་དང་བཅས་པའི་སྒོ་ནས་
བརྡུང་བར་བྱ་བ་ཡིན་པའི་ཕྱིར། དེར་མ་ངེས་ཏེ། དགེ་འདུན་མཐའ་དག་བསྡུ་བའི་ཕྱིར་ཡིན་ན། དེ་ལྟར་
བརྡུང་བར་བྱ་ལ། གསོ་སྦྱོང་བསྙེན་རྫོགས་སོགས་ལས་འགའ་ཞིག་བྱ་བའི་དོན་དུ་ནི་རྒྱུད་གཅིག་དང་ཏོག་
གསུམ་མམ། རྒྱུད་གསུམ་དང་ཏོག་གཉིས་ཀྱང་བྱར་རུང་ཞིང་། སེར་བ་བཟློག་པ་སོགས་ཀྱི་ཆེད་ཡིན་ན།
གྲངས་མ་ངེས་པའི་ཕྱིར། རྒྱུད་ཀྱི་ཚད་ཀྱང་ཡོད་དེ། རྒྱུད་རེ་རེ་ལ་སོ་ལྔ་སོ་ལྔ་ཡོད་ལ། དེ་ཡང་ཆུང་ནས་ཆེ་བའི་
བར་བཅོ་བརྒྱད་དང་
། བཅུ་དགུ་ནས་སོ་ལྔའི་བར་སོ་དྲུག་གི་བར་རམ་ཡང་རུང་བ་གསུངས་པ་ལྟར་དེ་ནས་ཆུང་
རིམ་གྱིས་བརྡུང་བར་བྱ་བ་ཡིན་པའི་ཕྱིར། ལྔ་པ་ཡོད་དེ། ཚུལ་ཁྲིམས་དང་ལྡན་པའི་དགེ་སློང་། དགེ་ཚུལ།
དགེ་བསྙེན་གྱིས་ཀྱང་བརྡུང་རུང་བའི་ཕྱིར་ཏེ། ཇི་སྐད་དུ། དགེ་སློང་རྣམས་དང་དགེ་ཚུལ་གྱིས། ། དུས་
རྣམས་ཀུན་དུ་བརྡུང་བྱ་སྟེ། ། གསོ་སྦྱོང་ལ་ནི་གནས་པའི་ཚེ། ། དགེ་བསྙེན་གྱིས་ཀྱང་བརྡུང་བར་བྱ། །
ཞེས་འབྱུང་བ་ལྟར་ཡིན་པའི་ཕྱིར། དྲུག་པ་ཡོད་དེ། ཚུལ་བཞིན་དུ་བརྡུང་བས་ཡུལ་དེར་ལོ་ལེགས་པ་སོགས་སུ་
འགྱུར་བའི་ཕྱིར། བདུན་པ་ཡོད་དེ། ཚུལ་མཐུན་མ་བརྡུང་ན་མི་ཤིས་པ་མང་དུ་འབྱུང་བའི་ཕྱིར། གཉིས་པ་
ལྟུང་བ་ཕྱིར་བཅོས་བྱ་ཚུལ་ཡོད་དེ། གསོ་སྦྱོང་སོགས་ལ་མ་འདུས་པའི་སྔ་རོལ་ཏུ་ལྟུང་བ་བཤགས་པ་བསྡམ་པ་
དང་བྱིན་གྱིས་བརླབ་པར་བྱ་བ་གང་རུང་ཞིག་བྱེད་ལ། མ་གྲུབ་ན་ལས་ལ་འདུས་པའི་སྐབས་གསོལ་གཉིས་ཀྱིས་
བྱིན་གྱིས་བརླབ་པར་བྱ་བའི་ཕྱིར། གསུམ་པ་ཆོས་ཉན་བཤད་ཇི་ལྟར་བྱ་བ་ཡོད་དེ། སང་གསོ་སྦྱོང་འབྱུང་
འགྱུར་གྱི་ནུབ་མོ་མཚན་ཐོག་ཐག་ཆོས་ཉན་བཤད་དང་། དེ་ལྟར་མ་གྲུབ་ན་སྦྱོར་བའི་ཚེ་ཆོས་བསྒྲགས་ཀྱི་མདོ་
འདོན་པར་བྱ་བ་ཡིན་པའི་ཕྱིར། བཞི་པ་ཡོད་དེ། གྲངས་ཅི་ཙམ་འབྱུང་བ་བགྲང་བར་བྱ་ཞིང་། མ་འདུས་པ་
དག་གིས་འདུན་པ་དང་ཡོངས་དག་འབུལ་དགོས་པའི་ཕྱིར། དེ་ལྟར་འབུལ་དགོས་ཏེ། ཡོངས་དག་ཕུལ་བས་
197



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསོ་སྦྱོང་དང་དགག་དབྱེ་མ་བྱས་པའི་ཉེས་པ་ཁེགས། འདུན་པ་ཕུལ་ནས་ཆགས་ཤིང་མཐུན་པར་འགྱུར་བའི་
ཕྱིར། འདུན་པ་འབུལ་པ་ལ་ཁྱད་པར་ལྔ་ཡོད་དེ། དངོས་པོ་གང་ལ། གང་ཟག་གང་གིས། ཡུལ་གང་ལ།
དགོས་པ་ཅིའི་ཕྱིར། ཇི་ལྟར་འབུལ་བ་རྣམས་སུ་ཡོད་པའི་ཕྱིར། དང་པོ་ཡོད་དེ། མཚམས་བཅད་པ་མ་
གཏོགས་ལས་ཐམས་ཅད་ལ་འབུལ་རུང་པའི་ཕྱིར། གཉིས་པ་ཡོད་དེ། ལས་གྲལ་དེར་འདུ་བའི་རྐྱེན་མ་ཚང་
བའི་གང་ཟག་ཞིག་གིས་འབུལ་བ་ཡིན་པའི་ཕྱིར། གསུམ་པ་ཡོད་དེ། ལས་བྱེད་པའི་དགེ་འདུན་ནས་འདུན་པ་
ལེན་པར་བསྐོས་པ་ཞིག་ལ་འབུལ་བའི་ཕྱིར། བཞི་པ་ཡོད་དེ། ལས་ལ་མི་མཐུན་པ་འགོག་པའི་ཆེད་ཡིན་པའི་
ཕྱིར། ལྔ་པ་ཡོད་དེ། ལས་ཆོག་ནས་འབྱུང་བ་ལྟར་སྔགས་ཚིག་ལན་གསུམ་བརྗོད་པའི་སྒོ་ནས་བྱ་བའི་ཕྱིར།
ཡོངས་དག་ལའང་ལྔ་ཡོད་དེ། དངོས་པོ་གང་ལ། གང་གིས། ཅིའི་ཕྱིར། ཡུལ་གང་ལ། ཇི་ལྟར་འབུལ་བ་
རྣམས་སུ་ཡོད་པའི་ཕྱིར། དེ་དག་གི་ཁྱད་པར་ཡོད་དེ། སྔར་གྱི་རིགས་པས་ཤེས་པའི་ཕྱིར། གཉིས་པ་ལ་
དངོས་གཞིའི་ཁྱད་པར་ཡོད་དེ། སོ་སོ་ཐར་པའི་མདོ་འདོན་པའི་སྒོ་ནས་གསོལ་བ་འབའ་ཞིག་པའི་ལས་བརྗོད་
པར་བྱ་བ་ཡིན་པའི་ཕྱིར། མདོ་ཡོངས་རྫོགས་སམ་ཞེ་ན། མ་ཡིན་ཏེ། མདོའི་གླེང་གཞི་ནི་དངོས་སུ་འདོན་
ཅིང་། ལྷག་མ་ཐོས་པས་བསྒྲགས་པའི་ཚུལ་གྱིས་འདོན་པའི་ཕྱིར། དེ་ཡང་སྤྱིར་མདོ་དེའི་ཚིག་ཕྱེད་ཀྱང་བློ་ལ་མ་
འཁྲུལ་བར་འདོན་ནུས་པའི་དགེ་སློང་ཞིག་གིས་འདོན་དགོས་ཀྱང་དེར་མ་ངེས་ཏེ། མ་ནུས་ན་གནས་བརྟན་
གཉིས་པ་དང་། དེས་ཀྱང་མ་ནུས་ན་གསུམ་པ་དང་། དེས་ཀྱང་མི་ནུས་ན་དགེ་སློང་རྣམས་རེས་མོས་ཀྱིས་
འདོན་པར་བྱ་དགོས་པའི་ཕྱིར། ཕམ་ལྷག་ལྟུང་བྱེད་སོགས་ཐོས་སྒྲོག་བྱེད་པ་མ་ཡིན་པར་སྡེ་ཚན་གང་བརྩམས་
པ་དེ་ཉིད་རྫོགས་དགོས་ཏེ། གཞན་དུ་ན་ཉེས་པར་འགྱུར་བའི་ཕྱིར་དང་། ལྟུང་བྱེད་སྡེ་ཚན་ལ་རེག་ན་ནི་
རྫོགས་པར་ཡང་འདོན་དགོས་པའི་ཕྱིར། གསུམ་པ་མཇུག་གི་བྱ་བ་ཡོད་དེ། སོ་སོ་ཐར་པ་བཏོན་པ་ཡི། །
བསོད་ནམས་གྲུབ་པ་གང་ཡིན་པ། ། ཞེས་སོགས་དང༌། བརྩམ་པར་བྱ་ཞིང་དབྱུང་བར་བྱ། ། ཞེས་སོགས་
ཀྱིས་བསྔོ་སྨོན་བྱ་བ་ཡིན་པའི་ཕྱིར། དེ་དག་གི་ཚེ་དམིགས་བསལ་ཡོད་དེ། གནས་ཀྱི་དམིག་བསལ། རྟེན།
ཆོ་ག དུས་ཀྱི་དམིགས་བསལ་རྣམས་སུ་ཡོད་པའི་ཕྱིར། དང་པོ་ཡོད་དེ། མཚམས་པོ་ཆེ་བཅད་པའི་ནང་དུ་
གསོ་སྦྱོང་བྱེད་པ་མ་བྱུང་ན། དཀྱིལ་འཁོར་པའི་མཚམས་ཀྱི་གནས་སུ་དེ་བྱར་རུང་བའི་ཕྱིར། དེའི་ཚད་ཡོད་དེ།
གདིང་བ་བཞི་བཅུ་ཤོང་བའི་གནས་ཚད་ཙམ་ཞིག་ལ་བྱེད་པའི་ཕྱིར། རྟེན་གང་གིས་དང་ཆོ་ག་ཇི་ལྟ་བུས་བྱ་བ་
ཡོད་དེ། མཚན་ཉིད་བཞི་ལྡན་གྱི་དགེ་འདུན་གྱིས་གསོལ་གཉིས་ཀྱི་ཆོ་གས་བཅད་པར་བྱ་བའི་ཕྱིར། གཅོད་
པའི་ཚད་མ་ཡོད་དེ། མཚམས་ཆེ་ཞུང་གཉིས་ཀར་ཡང་ཕྱོགས་བཞིར་རྡོ་ལ་སོགས་པ་མཚན་མ་བརྟན་པོ་བཞག་
198



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
པར་བྱ་བའི་ཕྱིར། འོ་ན། དཀྱིལ་འཁོར་པ་དང་མཚམས་བུ་ཆུང་ངུ་གཉིས་གཅིག་གམ་ཐ་དད་ཅེ་ན།ཡོད་དེ།
ཁ་ཅིག་གཅིག་གོ་ཞེས་བཞེད་ལ། གཞན་དག་འགལ་ལོ་ཞེས་གསུང་ཡང་། དཀྱིལ་འཁོར་པ་དེ་དེ་གཉིས་ཀྱི་གཞི་
མཐུན་ཡིན་ཞིང་མཚམས་ཆེན་ལས་ཆུང་ཞིང་དཀྱིལ་འཁོར་པ་ལས་ཆེ་བ་དེ། མཚམས་བུ་ཆུང་ངུ་ཡིན་ཀྱང་
དཀྱིལ་འཁོར་པ་མ་ཡིན་པའི་ཕྱིར། མཚམས་ཆེ་ཆུང་རིམ་གྱིས་གཅོད་ན་སྔ་མ་བཀྲོལ་ནས་ཕྱི་མ་བྱས་ལ། འོན་
ཀྱང་ཅིག་ཅར་དུ་ཆགས་པ་ཡོད་དེ། ཚིགས་གཅིག་གིས་མཚམས་གཅད་པ་དང་འགྲོལ་རུང་ངོ་ཞེས་གསུངས་པའི་
ཕྱིར། འོ་ན་མཚམས་ཆེ་ཆུང་གང་རུང་མ་བཅད་ན་ཇི་ལྟར་བྱ་ཞེ་ན། ཡོད་དེ། དེའི་ཚེ་གཙུག་ལག་ཁང་ལྟ་བུའི་
རྩིག་པའི་ཉེ་འཁོར་འདོམ་གང་ཚུན་ཆད་དུ་མཚམས་ཡིན་པའི་ཕྱིར་ཏེ། མདོར། མཚམས་མ་བཅད་པའི་
གནས་སུ་ནི་ལས་ལ་རྩིག་པ་མཚམས་ཡིན་ནོ། ། ཝ་ཁ་ནས་ཆུ་འཛག་པ་གང་དུ་འབབ་པ་ཡང་ངོ་། །ཞེས་
གསུངས་པའི་ཕྱིར། གཉིས་པ་རྟེན་གྱི་དམིགས་བསལ་ཡོད་དེ། བསླབ་སྦྱིན་དགེ་སློང་དང་དགེ་ཚུལ་གྱིས་ཀྱང་
གསོ་སྦྱོང་བྱར་རུང་བར་གསུངས་པའི་ཕྱིར་དང་། འགྲོ་བཞིན་དུ་དེ་བྱར་རུང་བའི་སྐབས་ཡོད་པར་གསུངས་
པའི་ཕྱིར། གསུམ་པ་ཆོ་གའི་དམིགས་བསལ་ཡོད་དེ། སྡིག་པ་ཅི་ཡང་མི་བྱ་ཞིང་། ། ཞེས་སོགས་མདོར་
བསྡུས་པའི་ཚིགས་བཅད་བརྗོད་པའི་སྒོ་ནས་བྱར་རུང་བའི་ཕྱིར། དེར་མ་ཟད་བྱིན་གྱིས་བརླབས་པས་ཀྱང་
འགྲུབ་སྟེ། དགེ་སློང་བཞིར་མ་ཚང་ན། གཅིག་གམ་གཉིས་སམ་གསུམ་གྱིས་སྔགས་པའི་ཚིག་བརྗོད་པའི་སྒོ་
ནས་བྱིན་གྱིས་བརླབ་པར་བྱ་བ་ཡིན་པའི་ཕྱིར། དེ་ཡང་གཅིག་ཁོ་ན་ཡིན་ན། རང་ཉིད་ཙོག་པུར་འདུག་སྟེ་བྱ་
ལ། གཉིས་གསུམ་ཡོད་ན་གཅིག་དྲུང་དུ་གཅིག་གིས་བྱ་བ་ཡིན་པའི་ཕྱིར། བཞི་པ་དུས་ཀྱི་དམིགས་བསལ་ཡོད་
དེ། བཅོ་ལྔའི་ཉིན་གསོ་སྦྱོང་བྱེད་པ་རྐྱེན་གྱིས་མ་གྲུབ་ན། ཞག་ཕྱི་མའི་སྐྱ་རེངས་ཤར་ནས་ཉི་མ་མ་ཤར་བའི་
བར་དེར་ཡང་རུང་བའི་ཕྱིར་ཏེ། མདོ་འདིར་ལས་ནི་འདས་ན་ཉི་མ་ཤར་བའི་འོ། ། ཞེས་གསུངས་པའི་ཕྱིར།
དེས་ན་དུས་མ་འཆུགས་པའི་གསོ་སྦྱོང་ཉེར་བཞི་པོ་གང་རུང་ཡིན་ན། ཚེས་ཞག་གི་དབང་དུ་བྱས་པའི་བཅོ་ལྔ་པ་
ཡིན་པས་ཁྱབ་ཀྱང་། གཞན་དུ་མ་ཁྱབ་སྟེ། བཀྲ་ཤིས་པའི་གསོ་སྦྱོང་སོགས་དང་། དམིགས་བསལ་དེ་ལྟ་བུ་
དག་ཀྱང་ཡོད་པའི་ཕྱིར། སྤྱིར་ལོ་གཅིག་ལ་གསོ་སྦྱོང་ཉེར་བཞི་ལས་མི་འབྱུང་ཡང་། དམིགས་བསལ་ལ་མ་ངེས་
ཏེ། ཟླ་བཤོལ་ཡོད་ཚེ་གསོ་སྦྱོང་ཉེར་དྲུག་ཙམ་འབྱུང་བའི་ཕྱིར། ཁ་ཅིག གསོ་སྦྱོང་བཅུ་བཞི་པ་དེ་རྣམས་གསོ་
སྦྱོང་བཅོ་ལྔ་པ་ཡིན་པར་ཐལ།དེ་རྣམས་ཆོས་ཞིག་གི་དབང་དུ་བྱས་ན་བཅོ་ལྔ་པ་འཇོག་པའི་ཕྱིར་ཏེ། དུས་མ་
འཆུག་པའི་གསོ་སྦྱོང་ཉེར་བཞི་པོ་གང་རུང་ལ་དེའི་ཕྱིར། ཟེར་ན། མ་ཁྱབ་བོ། ། འདོད་མི་རིགས་ཏེ། གསོ་
སྦྱོང་བཅུ་བཞི་པ་ཞེས་པ་དེ་ནི་ཉིན་ཞག་གི་དབང་དུ་བྱས་ནས་བཞག་པ་ཡིན་པའི་ཕྱིར་རོ། གཉིས་པ་དབྱར་གྱི་
199



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞི་འཆད་པ་ནི། མདོར། དབྱར་གནས་པར་ཁས་བླང་པར་བྱའོ། ། ཟླ་བ་གསུམ་དུའོ། ། ཚེས་བཅུ་དྲུག་
ལའོ། ། དབྱར་ཟླ་འབྲིང་པོའི་ཉའི་ཕྱི་དེ་ཉིན་བར་རོ། ། དབྱར་ཟླ་ཐ་ཆུང་གི་ཉའོ། ། ཞེས་སོགས་གསུངས་
ལ། དོན་ཀྱང་ཡོད་དེ། དགོས་དོན་དང་། ཁྱད་པར་དོན་གཉིས་ཡོད་པའི་ཕྱིར། དང་པོ་ཡོད་དེ། དབྱར་
ཁསམ་བླངས་པའི་ཉེས་པ་ཁེགས་པ་དང་། གཞན་མ་དད་པ་སྤོང་པ་དང་། དོན་དང་བྱ་བ་ཉུང་བ་དང་།
གནས་གྲུམ་ རལ་འཆོས་པ་དང་། དགག་དབྱེ་དང་སུ་བརྐྱང་འབྱུང་བ་སོགས་ཀྱི་དགོས་པ་ཡོད་པའི་ཕྱིར།
གཉིས་པ་ལ་དྲུག་ཡོད་དེ། གནས་གང་དུ། ཡུལ་གང་ལ། རྟེན་གང་གིས། དུས་ནམ་གྱི་ཚེ། ཡུན་ཅི་ཙམ།
ཆོ་ག་ཇི་ལྟ་བུས་ཁས་བླང་བར་བྱ་བ་རྣམས་སུ་ཡོད་པའི་ཕྱིར། དང་པོ་ཡོད་དེ། བདེ་བར་གནས་པའི་འགལ་
རྐྱེན་མེད་ཅིང་མཐུན་རྐྱེན་ཚང་བ། སྟེང་གཡོགས་སྒོ་གླེགས་དང་བཅས་ཤིང་མཚམས་གཞན་མ་ཡིན་པ་སོགས་ཀྱི་
གནས་སུ་ཁས་བླང་བར་བྱ་བའི་ཕྱིར། གཉིས་པ་ཡོད་དེ། དགེ་སློང་གནས་བརྟན་གྱི་མདུན་དུ་ལེན་པར་བྱ་བའི་
ཕྱིར། གསུམ་པ་ཡོད་དེ། རབ་བྱུང་སྡེ་ལྔ་ཀས་ཁས་ལེན་པར་བྱ་དགོས་པའི་ཕྱིར། བཞི་པ་ཡོད་དེ། དབྱར་སྔ་
མ་ཡིན་ན། དབྱར་ཟླ་ཐ་ཆུང་གྲོ་ཞུན་ཟླ་བའི་མར་ངོའི་ཚེས་གཅིག་དང་། དབྱར་ཕྱི་མ་ཡིན་ན། སྟོན་ཟླ་ར་བ་
ཁྲུམས་ཟླ་བའི་མར་ངོའི་ཚེས་གཅིག་ལ་ཁས་ལེན་པར་བྱ་དགོས་པའི་ཕྱིར་ཏེ། མེ་ཏོག་ཕྲེང་རྒྱུད་ལས། གྲོ་ཞུན་ཟླ་
བའི་ཚེས་གཅིག་ནས། ། སྔ་མའི་དབྱར་དེ་གཙོ་བོ་ཡིན། ། དེ་བཞིན་ཁྲུམས་ཀྱི་ཟླ་བ་ཡི། ། ཚེས་གཅིག་ནས་
ནི་ཕྱི་མར་གྲགས། །ཞེས་གསུངས་པའི་ཕྱིར། ལྔ་པ་ཡོད་དེ། ཟླ་བ་གསུམ་ཚང་པར་ཁས་བླང་བར་བྱ་བའི་
ཕྱིར་ཏེ། མ་ཚང་བར་ཁས་ལེན་ན་མི་འཆགས་པའི་ཕྱིར། འོ་ན། ད་ལྟ་ཕྱེད་དང་གཉིས་ཙམ་ཞིག་ཁས་ལེན་པ་
ཇི་ལྟར་ཡིན་ཞེ་ན། སྐྱོན་མེད་དེ། མདོར་གསུམ་ཁས་ལེན་པར་བཤད་པ་ནི་ཕུན་སུམ་ཚོགས་པའི་དབང་དུ་བྱས་
ལ། ཕྱག་ལེན་ལ་དེ་ལྟར་མཛད་པ་ནི། ཡུལ་དུས་ཀྱི་དམིགས་བསལ་ཙམ་ཞིག་ཏུ་བྱར་རུང་བའི་ཕྱིར་ཞེས་བྱའོ་
སྙམ་མོ། ། དྲུག་པ་ལ་གསུམ་ཡོད་དེ། སྦྱོར་དངོས་མཇུག་གསུམ་ཡོད་པའི་ཕྱིར། དང་པོ་ཡོད་དེ། ཞག་བཅུ་
འམ་ཟླ་བ་ཕྱེད་ཀྱི་སྔོན་ནས་གཙུག་ལག་ཁང་བྱི་དོར་བྱ་བ་སོགས་དང་། བཅོ་ལྔའི་དུས་སུ་གནས་མལ་དང་།
གང་ཟག་སྟ་གོན་བྱ་ཞིང་། ཚུལ་ཤིང་བཞག་སྟེ་ཁྲིམས་སུ་བཅའ་བ་དང་། གསོལ་བའི་ལས་ཀྱིས་ཚུལ་ཤིང་བྲིམས་
པའི་བྱ་བ་སྒྲུབ་པ་ལ་སོགས་ཡོད་པའི་ཕྱིར། གཉིས་པ་དངོས་གཞི་ཡོད་དེ། སྔ་ཕྱིའི་དབང་གིས་ཧོར་ཟླ་དྲུག་པ་
དང་བདུན་པའི་མར་ངོའི་ཚེས་གཅིག་གི་ནང་པར་སྔ་བར་ལངས་ཏེ། ཡུལ་དགེ་སློང་ཞིག་གི་དྲུང་དུ་སྔགས་ཚིག་
ལན་གསུམ་བརྗོད་པའི་སྒོ་ནས་ཁས་བླང་བར་བྱ་ཞིང་། མཇུག་ཏུ་ ཐབས་ལེགས་བརྗོད་པར་བྱ་བའི་ཕྱིར།
དབྱར་ཁས་བླངས་ནས་བྱ་བ་དྲུག་ཡོད་དེ། གང་དུ་དམ་བཅས་པའི་གནས་དེར་འབྲེལ་དགོས་པ་དང་། དུས་
200



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
དེར་འཁྲུག་ལོང་མི་བྱེད་པ་དང་། ཐོས་བསམ་སྒོམ་པ་སོགས་དགེ་སྦྱོར་ལ་འབད་པ་དང་། གནས་རལ་པ་དང་
གྲུམ་པ་འཆོས་པ་དང་། དུས་ཇི་སྲིད་བར་གནས་དགོས་པ་དང་། དབྱར་འབྲལ་བ་སྤང་བ་རྣམས་སུ་ཡོད་པའི་
ཕྱིར། ཕྱི་མ་དབྱར་རལ་བ་ལ་གཉིས་ཡོད་དེ། གནང་བ་མ་ཐོབ་པ་དང་། ཐོབ་པའི་དབང་དུ་བྱས་པ་གཉིས་
ཡོད་པའི་ཕྱིར། དང་པོ་གྲུབ་སྟེ། སྤྱིར་དབྱར་བྱིན་གྱིས་མ་བརླབ་པར་མཚམས་ཀྱི་ཕྱི་རོལ་དུ་ཞག་གཅིག་ཀྱང་
གནས་པར་མི་རུང་ཞིང་། གནས་ན་དབྱར་རལ་པའི་ཉེས་པར་འགྱུར་བའི་ཕྱིར། འོན་ཀྱང་ཆོས་ལྡན་གྱི་བྱ་བའི་
ཆེད་དུ་ཞག་གཅིག་ནས་བདུན་གྱི་བར་གང་རུང་དུ་བྱིན་གྱིས་བརླབས་ནས་མཚམས་ལས་འདའ་རུང་སྟེ། དེ་
ལྟར་གནང་བའི་ཕྱིར། གཉིས་པ་ཡོད་དེ།དགེ་འདུན་ལས་གནང་བ་ཐོབ་པས་ཞག་བཞི་བཅུའི་བར་མཚམས་ཀྱི་
ཕྱི་རོལ་དུ་དགོས་པ་ཁྱད་པར་ཅན་གྱི་ཆེད་དུ་གནས་རུང་བའི་ཕྱིར། དགག་དབྱེ་བྱེད་པ་ལ་ཞག་དྲུག་ལས་མེད་ན་
བྱིན་བརླབས་མི་འཆགས་ཏེ། མཐའི་ཞག་དྲུག་ལ་བྱིན་གྱིས་བརླབས་པའི་མི་འཆགས་སོ། ། ཞེས་གསུངས་
པའི་ཕྱིར། གསུམ་པ་དགག་དབྱེ་འཆད་པ་ནི། དབྱར་གནས་པས་དགེ་འདུན་ལ་མཐོང་བ་དང་ཐོས་པ་དང་
དོགས་པ་དག་གིས་དགག་དབྱེ་བྱའོ། ། དབྱར་ཐ་མའི་ཉི་མ་ལའོ། ། ཞེས་སོགས་གསུངས། འདི་ལ་གཉིས་
ཡོད་དེ་སྤྱིར་བཏང་དང་དམིགས་བསལ་གྱི་སྒོ་ནས་འཆད་པར་བྱེད་པའི་ཕྱིར། དང་པོ་ཡོད་དེ། དགོས་དོན་
དང་བསྡུས་དོན་གཉིས་ཡོད་པའི་ཕྱིར། དང་པོ་ཡོད་དེ། ཆོས་དང་ཚུལ་ཁྲིམས་དག་པར་འགྱུར་བ་སོགས་ཀྱི་
དགོས་པ་ཡོད་པའི་ཕྱིར། གཉིས་པ་ལ་བརྒྱད་ཡོད་དེ། ཡུལ་གང་ལ། རྟེང་གང་གིས། བྱེད་པ་པོ་གང་ལ།
དངོས་པོ་གང་གིས། གནས་གང་དུ། དུས་ནམ་གྱི་ཚེ། ཚུལ་ཇི་ལྟར་བྱ་བ།སྒྲ་བཤད་པ་རྣམས་སུ་ཡོད་པའི་ཕྱིར།
དང་པོ་ཡོད་དེ། ཕྱོགས་བཞིའི་དགེ་འདུན་ལ་བྱ་བ་ཡིན་པའི་ཕྱིར། གཉིས་པ་ཡོད་དེ། དབྱར་ཁས་བླངས་པའི་
དགེ་འདུན་རྣམས་ཀྱིས་བྱ་བའི་ཕྱིར། གསུམ་པ་ཡོད་དེ། དགག་དབྱེ་བྱེད་པར་བསྐོས་པའི་དགེ་སློང་ཞིག་ལ་བྱ་
བ་ཡིན་པའི་ཕྱིར། བཞི་པ་ཡོད་དེ། ལྟུང་བའི་དགག་དབྱེ་དང་། རྫས་ཀྱི་དགག་དབྱེ་གཉིས་ཡོད་པའི་ཕྱིར།
དང་པོ་ཡོད་དེ། མཐོང་ཐོས་དོགས་གསུམ་གྱི་སྒོ་ནས་ལྟུང་བ་གླེང་བའི་སྐབས་ཕྱེ་སྟེ་ལྟུང་བ་གླེང་བ་དང་། ལྟུང་
བ་ཡོད་ན་བཤགས་བསྡམ་བྱ་བ་ཡིན་པའི་ཕྱིར། དེ་ནས་གསོལ་གཉིས་ཀྱི་ལས་ཀྱིས་བསྐོས་པའི་དགེ་སློང་གིས་
དང་པོར་དགེ་འདུན་ལ་གསོལ་བ་འབའ་ཞིག་པའི་ལས་བྱས་ཏེ་རྩྭ་འགྲིམ་པ་དང་སྔགས་ཚིག་བརྗོད་པའི་སྒོ་ནས་
བྱ་སྟེ། དེ་ལྟར་དབྱར་གནས་པས་དགེ་འདུན་ལ་ཞེས་སོགས་དང་། དེས་རྩྭ་དུར་བ་བྲིམས་པར་བྱའོ། ། ཞེས་
སོགས་གསུངས་པའི་ཕྱིར། གཉིས་པ་ཡོད་དེ། བསྐོས་པའི་དགེ་སློང་གིས་ཁབ་ལ་སོགས་པའི་རྫས་བསྟན་པའི་
སྒོ་ནས་བྱ་བ་ཡིན་པའི་ཕྱིར། ལྔ་པ་ཡོད་དེ། མཚམས་པོ་ཆེ་བཅད་པ་སོགས་ཀྱི་གནས་སུ་བྱ་བའི་ཕྱིར། དྲུག་པ་
201



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་དེ། དབྱར་སྔ་མ་ཁས་བླངས་པ་ཡིན་ན། སྟོན་ཟླ་འབྲིང་པོའི་ཉ་དང་། ཕྱི་མ་ཡིན་ན། སྟོན་ཟླ་ཐ་ཆུང་གི་
ཉ་ལ་བྱ་བ་ཡིན་པའི་ཕྱིར། བདུན་པ་ལ་གསུམ་ཡོད་དེ། སྦྱོར་དངོས་མཇུག་གི་སྒོ་ནས་བྱ་བ་རྣམས་སུ་ཡོད་པའི་
ཕྱིར། དང་པོ་ལ་གསུམ་ཡོད་དེ། ཞག་བཅུ་འམ་ཟླ་བ་ཕྱེད་ནས་ཇི་ལྟར་སྒྲུབ་པ་དང་། ཚེས་བཅུ་བཞི་ལ་ཇི་ལྟར་
དང་། བཅོ་ལྔའི་ལས་ཀྱི་སྔོན་དུ་ཇི་ལྟར་བྱ་བ་རྣམས་སུ་ཡོད་པའི་ཕྱིར། དང་པོ་ཡོད་དེ། དགེ་འདུན་གྱིས་ཞག་
འདི་ཙམ་ནས་དགག་དབྱེ་མཛད་པར་འགྱུར་རོ་ཞེས་སྦྱིན་བདག་ལ་གོ་བར་བྱ་བ་དང་། གཙུག་ལག་ཁང་བྱི་དོར་
དང་གྲུམ་རལ་འཆོས་པ་སོགས་ཡོད་པའི་ཕྱིར། གཉིས་པ་ཡོད་དེ། སེངྒེའི་ཁྲི་བརྒྱན་ཅིང་།ཆོས་ཉན་བཤད་
འབྱུང་བར་བརྗོད་པ་དང་། དེ་བྱ་བ་སོགས་ཡོད་པའི་ཕྱིར། གསུམ་པ་ཡོད་དེ། དགེ་འདུན་ཕན་ཚུན་དགའ་
བར་བྱེད་པ་དང་། དགག་དབྱེ་བྱེད་པའི་དགེ་སློང་བསྐོ་བ་དང་། དེས་རྩྭ་ བྲིམ་པ་ སོགས་ཡོད་པའི་ཕྱིར།
བ།ཉིས་པ་དངོས་གཞི་ལ་གཉིས་ཡོད་དེ། གོང་དུ་བརྗོད་པ་ལྟར་རྫས་དང་ལྟུང་བའི་དགག་དབྱེ་གཉིས་ཡོད་པའི་
ཕྱིར། དེའི་ཁྱད་པར་ཡོད་དེ། ལྟུང་བའི་དགག་དབྱེ་ནི། དགག་དབྱེ་བྱེད་པའི་མདུན་དུ་ཙོག་པུར་འདུག་ནས།
ཚེ་དང་ལྡན་པ་དགོངས་སུ་གསོལ། དེར་དགེ་འདུན་གྱི་དགག་དབྱེ་བཅོ་ལྔ་པ་ལགས་ཏེ། ཞེས་སོགས་སྔགས་
ཚིག་ལན་གསུམ་བརྗོད་པའི་སྒོ་ནས་བྱ་བ་ཡིན་ལ། རྫས་ཀྱི་དགག་དབྱེ་ནི། བཙུན་པ་རྫས་འདི་ལྟ་བུས་དགབག་
དབྱེ་བགྱིད་དུ་རུང་ངམ། ཞེས་བརྗོད་ཅིང་། སྔ་མའི་མཇུག་ཏུ་ཐབས་ལེགས་དང་། འདི་ལ་ལེགས་པར་རུང་
ངོ་ཞེས་སོགས་བརྗོད་པར་བྱ་བ་ཡིན་པའི་ཕྱིར། བརྒྱད་པ་སྒྲ་བཤད་ཡོད་དེ། དབྱར་གྱི་ནང་དུ་རྙེད་པ་བགོ་བ་
དང་། ལྟུང་བ་གླེང་དྲན་སོགས་བཀག་ནས་སྐབས་དེར་དབྱེ་བ་བྱེད་པའི་རྒྱུ་མཚན་གྱིས་དེ་ལྟར་དུ་བརྗོད་པའི་
ཕྱིར། གཉིས་པ་དམིགས་བསལ་ཡོད་དེ། ཡུལ། དུས། རྟེན། གནས། ཆོ་གའི་དམིགས་བསལ་རྣམས་སུ་
ཡོད་པའི་ཕྱིར། དང་པོ་ཡོད་དེ། ལྟུང་བ་འདི་ལྟ་བུ་དང་གང་ཟག་འདིས་མ་གླེང་ཅིག་ཅེས་པ་ལྟ་བུ་ཡིན་པའི་
ཕྱིར། གཉིས་པ་ཡོད་དེ། སྤྱིར་དུས་ཀྱི་དགག་དབྱེ་ན་སྔར་ལྟར་ཡིན་ཀྱང་གློ་བུར་གྱི་རྐྱེན་ཆེ་པས་ནོན་ན་གསོ་
སྦྱོང་གཉིས་གསུམ་ཐལ་ནས་ཉ་ཤི་གང་རུང་གཅིག་དང་བསྟུན་ནས་དགག་དབྱེ་རུང་བའི་ཕྱིར། གསུམ་པ་ཡོད་
དེ། དགེ་ཚུལ་དང་དགེ་སློང་གི་སྡོམ་པ་བླངས་ནས་མ་སྐྱེས་པས་ཀྱང་དེ་བྱར་རུང་བའི་ཕྱིར། བཞི་པ་ཡོད་དེ།
མཚམས་མ་བཅད་པའི་གནས་སུ་ཡང་བྱར་རུང་བའི་ཕྱིར། ལྔ་པ་ཡོད་དེ། སྔགས་ཚིག་གཅིག་བརྗོད་པ་དང་
ཡོངས་དག་འབུལ་བ་དང་། དགག་དབྱེ་བྱིན་གྱིས་བརླབས་པས་ཀྱང་དེ་མ་བྱས་པའི་ཉེས་པ་ཁེགས་པར་འགྱུར་
བའི་ཕྱིར། དགག་དབྱེ་བྱེད་པའི་རིམ་པ་ཡོད་དེ། དགེ་སློང་ཕ། དགེ་ཚུལ། དགེ་སློང་མ། དགེ་སློབ་མ།
དགེ་ཚུལ་རྣམས་ཀྱིས་གོ་རིམ་ལྟར་བྱ་བའི་ཕྱིར། གཉིས་པ་བདེ་བར་གནས་པའི་རྐྱེན་བསྟན་པའི་སྒོ་ནས་བསྲུང་
202



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བ་ལ་གཉིས་ཡོད་དེ། གོས་དང་། སྨན་གྱི་གཞི་གཉིས་ཡོད་པའི་ཕྱིར། དང་པོ་ལ་གསུམ་ཡོད་དེ། སྲ་བརྐྱང་
དང་གོས་སྤྱིའི་དབང་དུ་བྱས་པ་དང་ཀོ་ལྤགས་ཀྱི་གཞི་རྣམས་སུ་ཡོད་པའི་ཕྱིར། དང་པོ་འཆད་པ་ལ། སྲ་བརྐྱང་
གདིང་བར་བྱའོ་ཞེས་སོགས་གསུངས། འདིའི་དོན་ལ་གཉིས་ཡོད་དེ། དགོས་པ་དང་། དགོས་པ་ཅན་གཉིས་
ཡོད་པའི་ཕྱིར། དང་པོ་ཡོད་དེ། སྲ་བརྐྱང་བཏིང་པའི་ཕན་ཡོན་མཐོང་ནས་དབྱར་ཁས་ལེན་པ་དང་། འཆང་
འབྲལ་འཇོག་གསུམ་གྱི་ལྟུང་བ་མེད་པས་བདེ་བར་གནས་པའི་ཆེད་ཡིན་པའི་ཕྱིར། གཉིས་པ་ལ་དགུ་ཡོད་དེ།
སྒྲ་དོན། རྟེན་གང་གིས་གདིང་བ།དངོས་པོ་གང་། གནས་གང་དུ། དུས་ནམ་གྱི་ཚེ། ཡུན་ཇི་སྲིད། ཆོ་ག་ཇི་
ལྟ་བུས་འདིང་བ་དང་བཏིང་བ་བསྐྱང་བའི་ཚུལ། བསྐྱང་བ་དབྱུང་བའི་ཚུལ་རྣམས་སུ་ཡོད་པའི་ཕྱིར། དང་པོ་
ཡོད་དེ། ལོངས་མ་སྤྱད་པའི་གསར་པ་ཡིན་པས་སྲ་བ་དང་། གཏན་པའི་སྟེང་ན་བརྐྱང་བས་ན་དེ་ལྟར་བརྗོད་
པའི་ཕྱིར། གཉིས་པ་ཡོད་དེ། དབྱར་སྔ་མས་ཁས་བླངས་ལ་མ་རལ་བ་དང་། གནས་གཞན་དུ་ཁས་བླངས་པ་
ཡང་མ་ཡིན་པའི་དགེ་སློང་དག་གིས་གདིང་བར་བྱ་བ་ཡིན་པའི་ཕྱིར། དགེ་ཚུལ་ལ་དབྱར་གྱི་རྙེད་པ་དབང་ཡང་
སྲ་བརྐྱང་འདིང་དུ་མི་རུང་སྟེ། སྲ་བརྐྱང་འདིང་བ་ནི་དགེ་སློང་ཉིད་ལ་གནང་ཞིང་། དགེ་ཚུལ་སོགས་ལ་མ་
གནང་བའི་ཕྱིར། གསུམ་པ་ཡོད་དེ། གདིང་བྱའི་དངོས་པོ་ཁྱད་ཆོས་བཞི་ལྡན་ཞིག་འདིང་བར་བྱ་བ་ཡིན་པའི་
ཕྱིར། ཁྱད་ཆོས་བཞི་ཡང་ཡོད་དེ། རྒྱུ། ངོ་བོ། གྲངས། བདག་པོའི་ཁྱད་པར་རྣམས་སུ་ཡོད་པའི་ཕྱིར།
དང་པོ་ཡོད་དེ། དབྱར་ཁས་བླངས་ཀྱི་རྒྱུ་ལས་བྱུང་བ། ཆོས་གོས་གསུམ་པོ་གང་རུང་གིས་བསྡུས་པའི་ངོ་བོའི་
གྱུར་པ་ཞིག་དངོས་པའི་ཕྱིར། གཉིས་པ་ཡོད་དེ། རྒྱུ་དང་དབྱིབས་རུང་བ་ཁ་དོག་དང་གནས་སྐབས་རུང་ཞིང་།
ཚད་ནི་ཆོས་གོས་གསུམ་གྱི་ཆེ་ཚད་ལས་ལྷག་པ་ཡང་རུང་བའི་ཕྱིར། གསུམ་པ་གྲངས་ཀྱི་ཁྱད་པར་ཡོད་དེ། ཆོས་
གོས་གསུམ་ཀའམ་དུ་མ་དང་གཅིག་ལའང་འདིང་བ་འཆགས་པའི་ཕྱིར། བཞི་པ་བདག་པོའི་ཁྱད་པར་ཡོད་དེ།
དགེ་འདུན་སྤྱིའི་ཡིན་པ་ཞིག་དགོས་པའི་ཕྱིར༔ གོང་གི་བཞི་བ་ཡོད་དེ། གང་དུ་དབྱར་ཁས་བླངས་པའི་
མཚམས་ན་དེར་འདིང་བའི་ཕྱིར། ལྔ་པ་དང་དྲུག་པ་ཡོད་དེ། སྨིན་དྲུག་གི་ཡར་ངོའི་ཚེས་གཅིག་ནས་བརྩམས་
ཏེ། དབོ་ཟླའི་བཅོ་ལྔའི་བར་གྱི་ཟླ་བ་ལྔར་འདིང་བར་བྱ་བའི་ཕྱིར་ཏེ། སྨིན་དྲུག་ནས་ནི་ཁྲ་ཡི་བར། ། སྲ་
བརྐྱང་འདིང་བ་རྗེས་སུ་གནང་། ། ཞེས་གསུངས་པའི་ཕྱིར། བདུན་པ་ཆོ་ག་ཇི་ལྟ་བུས་འདིང་བ་ཡོད་དེ།
སྦྱོར་དངོས་མཇུག་གསུམ་གྱི་སྒོ་ནས་བྱ་བ་ཡིན་པའི་ཕྱིར། དང་པོ་ལ་གསུམ་ཡོད་དེ། གང་ཟག་དང་། དགེ་
འདུན་དང་། བསྐོས་པའི་དགེ་སློང་གི་སྦྱོར་བ་དང་གསུམ་ཡོད་པའི་ཕྱིར། དང་པོ་ཡོད་དེ། དེར་གནས་པའི་
དགེ་སློང་རྣམས་ཀྱིས་རང་རང་གི་ཆོས་གོས་ཀྱི་བྱིན་རླབས་དབྱུང་བར་བྱ་བ་ཡིན་པའི་ཕྱིར། གཉིས་པ་ལ་བཞི་
203



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་དེ། ཞག་མ་ལོན་པར་ཚོགས་པས་མོས་པར་བྱ་བ། མཚམས་ནང་དུ་བློ་མཐུན་བྱ་བ། གསོལ་གཉིས་ཀྱི་
ལས་ཀྱིས་སྲ་བརྐྱང་འདིང་བ། གསོལ་བ་འབའ་ཞིག་པས་འདིང་པ་པོ་བསྐོས་ནས་གཏད་པོ་རྣམས་སུ་ཡོད་པའི་
ཕྱིར། གསུམ་པ་ཡོད་དེ། རྒྱུ་བཀྲུ་བ་དང་
། དྲུབ་པ་དང་ཁ་བསྒྱུར་བ་དང་དགེ་འདུན་ལ་བརྗོད་པ་སོགས་ཡོད་
པའི་ཕྱིར། གཉིས་པ་དངོས་གཞི་ཡོད་དེ། སྟོན་ཟླ་ཐ་ཆུང་གི་མར་ངོའི་ཚེས་གཅིག་འདིང་བ་པོ་རྣམས་ཀྱིས་སྲ་
བརྐྱང་དེ་ཉིད་མེ་ཏོག་དང་ལྷན་ཅིག་བཟུང་སྟེ། རྒན་རིམ་བཞིན་དུ་སྔགས་ཚིག་ལན་གསུམ་བརྗོད་པའི་སྒོ་ནས་
འོག་གཞིའི་སྟེང་དུ་གདིང་བར་བྱ་བའི་ཕྱིར། གསུམ་པ་མཇུག་ཏུ་བྱ་བ་ཡོད་དེ། འདིང་བར་བསྐོས་པ་དེས་དགེ་
སློང་རེ་རེའི་མདུན་དུ་སོང་སྟེ་སྲ་བརྐྱང་བཏིང་ངོ་ཞེས་བརྗོད་ཅིང་། གཞན་རྣམས་ཀྱིས་ཀྱང་ལེགས་པར་བཏིང་
ངོ་། ། ཤིན་ཏུ་བཏིང་ངོ་ཞེས་སོགས་བརྗོད་པར་བྱ་བ་ཡིན་པའི་ཕྱིར། བརྒྱད་པ་ལ་བཞི་ཡོད་དེ། གང་གིས་
བསྐྱང་བ། གང་དུ། ཡུན་ཅི་ཙམ། ཚུལ་ཇི་ལྟར་བསྐྱང་བ་རྣམས་སུ་ཡོད་པའི་ཕྱིར། དང་པོ་ཡོད་དེ། བསྐོས་
པའི་དགེ་སློང་གིས་བྱ་བ་ཡིན་པའི་ཕྱིར། གཉིས་པ་ཡོད་དེ། བཏིང་བའི་གནས་དེར་བྱ་བ་ཡིན་པའི་ཕྱིར།
གསུམ་པ་ཡོད་དེ། ཟླ་བ་ལྔའི་བར་བསྐྱང་བར་བྱ་བའི་ཕྱིར། བཞི་པ་ཡོད་དེ། རླུང་དང་ཉི་མ་ལ་གསང་བ་དང་
སྤྲུག་པ་སོགས་བྱ་དགོས་པའི་ཕྱིར། དགུ་པ་ལ་གཉིས་ཡོད་དེ། རང་འཇུག་བྲལ་གྱིས་དབྱུང་བ་དང་། བཅོས་
མའི་ལས་ཀྱིས་དབྱུང་བ་གཉིས་ཡོད་པའི་ཕྱིར། དང་པོ་ལ་གཉིས་ཡོད་དེ། དགེ་འདུན་གཉིས་ཀྱིས་རང་འཇུག་
བྲལ་དང་། གང་ཟག་སོ་སོའི་རང་འཇུག་བྲལ་གྱི་དབྱུང་བ་གཉིས་ཡོད་པའི་ཕྱིར། དང་པོ་ལ་བདུན་ཡོད་དེ།
སྲ་བརྐྱང་མེས་ཚིག་པ་ལྟ་བུ་སོགས་དངོས་པོ་ཞིག་པ། སྲ་བརྐྱང་མཚམས་གཞན་དུ་ཁྱེར་བ། བྱིན་གྱིས་མ་
བརླབས་པར་མཚམས་ནང་དུ་སྐྱ་རེངས་ཤར་བ། བཏིང་བའི་ཟླ་ཚད་ལས་ལྷག་སོང་བ། འདིང་བའི་དུས་མ་
ཡིན་པར་ཤེས་པ། དེར་འདུས་པའི་དགེ་འདུན་ཤི་བ་སོགས་སུ་གྱུར་པ། དེར་འབྲེལ་བའི་བསམ་པ་རྒྱུན་ཆད་པ་
རྣམས་སུ་ཡོད་པའི་ཕྱིར། གཉིས་པ་ལ་གཉིས་ཡོད་དེ། མ་ལྟ་བུའི་འཇུག་བྲལ་དྲུག བུ་ལྟ་བུའི་འཇུག་བྲལ་ཉེར་
བཞི་ཡོད་པའི་ཕྱིར། དང་པོ་ཡོད་དེ། ངེས་པར་འགྲོ་བ། ཡིད་གཉིས་ཀྱིས་འགྲོ་བ། ཐོས་བྱུང་གི་མ་མ་གཉིས་
གཉིས་ཏེ་དྲུག་ཡོད་པའི་ཕྱིར། གཉིས་པ་ཡོད་དེ། མ་ལྟ་བུ་དེ་དག་རེ་རེ་ལའང་བུ་ལྟ་བུ་བཞི་བཞི་ཡོད་པའི་ཕྱིར།
དེ་དག་གི་ཁྱད་པར་ནི་གཞན་དུ་ཤེས་པར་བྱ་སྟེ། འདིར་མང་དུ་དོགས་པའི་ཕྱིར་རོ། ། སྲ་བརྐྱང་བཏིང་བ་ལ་
ཕན་ཡོན་ཡོད་དེ། འཆང་འབྲལ་འཇོག་གསུམ་བྱས་པ་ལ་ལྟུང་བ་མི་འབྱུང་བ་དང་། ཡང་ཡང་ཟ་བ་དང་།
འདུས་ནས་ཟ་བ་སོགས་ལའང་ཉེས་པ་མེད་པ་བདེ་བར་གནས་པ་སོགས་ཀྱི་ཕན་ཡོན་ཡོད་པའི་ཕྱིར་རོ། །
གཉིས་པ་གོས་ཀྱི་གཞི་ནི། མཚོན་གྱིས་མ་དྲས་པའི་གོས་སྤྱད་པར་མི་བྱའོ། ། ཞེས་སོགས་དང་། དྲས་ཤིང་
204



༄༅། །འདུལ་གཞུང་རྒྱུ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
དྲུབ་པ་ཆོས་གོས་ཉིད་དུ་བྱིན་གྱིས་བརླབ་པར་བྱའོ། ། ཞེས་སོགས་ཀྱིས་འཆད་དོ། ། འདི་ལ་དོན་ལྔ་སྟེ། རྒྱུ་
རུང་མི་རུང་གི་ཁྱད་པར། རུང་བ་བཟོ་ཚུལ། གོས་ཀྱི་དབྱེ་བ། སོ་སོའི་རྣམ་གཞག་ ལོངས་སྤྱོད་པའི་ཚུལ་
རྣམས་སུ་ཡོད་པའི་ཕྱིར། དང་པོ་ཡོད་དེ། རྒྱུ་མི་རུང་བ་ཁ་ཚར་དང་ཕུན་ཚར་མ་གཅོད་པ་དང་རྔ་མོའི་བལ་
ལས་བྱས་པ་དང་ཁ་དོག་ཁྲ་བོ་སོགས་ལས་མི་རུང་ཞིང་། རུང་བ་ནི་ལུག་བལ་སོགས་ལས་རུང་བ་ཡིན་པའི་ཕྱིར།
འོན་ཀྱང་ཆོས་གོས་རྣམ་གསུམ་སྤུ་ཤིན་ཏུ་ཆེ་བ་མི་རུང་སྟེ། འདིར། སྤུ་ཅན་ཆོས་གོས་གསུམ་ཉིད་དུ་བྱིན་གྱིས་
བརླབ་པར་མི་བྱའོ། ། ཞེས་གསུངས་པའི་ཕྱིར། གཉིས་པ་བཟོ་ཚུལ་ལ་གསུམ་ཡོད་དེ། བཀྲུ་བ། ཁ་བསྒྱུར་
བ། དྲས་ཤིང་དྲུབ་པ་རྣམས་སུ་ཡོད་པའི་ཕྱིར། དང་པོ་ཡོད་དེ། དག་པར་བྱ་བའི་ཆེད་དུ་ཆུས་བཀྲུ་དགོས་
པའི་ཕྱིར། གཉིས་པ་ཡོད་དེ། ཚོན་ཆེན་བརྒྱད་སྤངས་ཏེ། རུང་བའི་ཚོན་གྱིས་བསྒྱུར་དགོས་པའི་ཕྱིར།
རྟགས་ཟུར་དང་པོ་གྲུབ་སྟེ། ས་གའི་ལྷས། རྒྱ་སྐྱེགས་ལེ་བརྒན་རྩི་དང་བཙོད། ། སྨན་ཤིང་རྩི་དང་མཐོང་
ཤིང་མཚལ། ། སིན་དྷུ་ར་དང་གུར་གུམ་སྟེ། ། འདི་དག་ཚོན་ཆེན་བརྒྱད་དུ་འདོད། ། ཅེས་གསུངས་པ་
ལྟར་ཡིན་པའི་ཕྱིར། གཉིས་པ་གྲུབ་སྟེ། སྔོན་པོ་བཙག་དང་ངུར་སྨྲིག་རྩི། ། འདི་དག་རུང་བའི་ཚོན་གསུམ་
སྟེ། ། ཞེས་གསུངས་པའི་ཕྱིར་རོ། ། འོན་ཀྱང་ཡུལ་འདིར་བཙོད་ཀྱིས་ཁ་དོག་བསྒྱུར་བ་ནི་སྐྱོན་དུ་མི་འགྱུར་ཏེ།
རྒྱ་གར་ན་དེ་དཀོན་ཞིང་། འདིར་མི་དཀོན་པའི་དབང་གིས་ཡིན་པའི་ཕྱིར། གསུམ་པ་དབྱེ་ན་བཅུ་གསུམ་ཡོད་
དེ། སྣམ་སྦྱར། བླ་གོས། མཐང་གོས། ཤམ་ཐབས། ཤམ་ཐབས་ཀྱི་གཟན། རྔུལ་གཟན་དང་རྔུལ་གཟན་
གྱི་གཟན། གདོང་ཕྱིས། རྣག་གཟན། གཡན་པ་དགབ་པ། སྐུ་བཟེད། གདིང་བ། དབྱར་གྱི་གོས་རས་
ཆེན་དང་བཅུ་གསུམ་བཤད་པ་ལྟར་ཡོད་པའི་ཕྱིར། གཞན་ཡང་དབྱེ་ན་གཉིས་སུ་ཡོད་དེ། ལྷག་པའི་ཡོ་བྱད་
དང་། མཁོ་བའི་ཡོ་བྱད་གཉིས་ཡོད་པའི་ཕྱིར། དང་པོ་ལ་དངོས་དང་ཕྲན་ཚེགས་གཉིས་ཡོད་དེ། འཚོ་བའི་
ཡོ་བྱད་དུ་བྱིན་གྱིས་བརླབས་པའི་ཆོས་གོས་རྣམ་གསུམ་ལྟ་བུ་དང་པོ་དང་། ཞྭ་ལྷམ་སྐ་རགས་རྣམས་གཉིས་པ་
ཡིན་པའི་ཕྱིར། ཕྱི་མའང་གཉིས་ཡོད་དེ། ཆོས་གོས་གསུམ་གྱི་རྒྱུར་རུང་བ་ལྟ་བུ་དང་པོ་དང་། ཞྭ་ལྷམ་སྐ་
རགས་ཀྱི་ཐེབ་ལྟ་བུ་གཉིས་པ་ཡིན་པའི་ཕྱིར། དེར་མ་ཟད་ལྷག་པའི་ཡོ་བྱད་གཞན་ལའང་གཉིས་ཡོད་དེ།
དངོས་དང་ཕྲན་ཚེགས་གཉིས་ཡོད་པའི་ཕྱིར། དང་པོ་ཡོད་དེ། རས་ཡུག་ལྟ་བུ་དེ་ཡིན་པའི་ཕྱིར། གཉིས་པ་
ཡོད་དེ། རས་ཀྱི་དུམ་བུ་སོགས་ལྷག་པོ་རྣམས་དེ་ཡིན་པའི་ཕྱིར། བཞི་པ་ལ། བཅུ་གསུམ་ཡོད་པ་ལས། ཆོས་
གོས་གསུམ་གང་ལ་བྱ་བ་དང་ཇི་ལྟར་བྱ་བའི་ཚུལ་ཡོད་དེ། སྣམ་སྦྱར་ལ་ངེས་པར་དྲས་དྲུབ་དགོས་པར་བཤད་
ཅིང་། ཆོས་གོས་གཞན་གཉིས་རབ་དྲས་དྲུབ། འབྲིང་ལྷན་ཐབས། ཐ་མ་ནི་ཐང་ཐང་པོར་བྱར་རུང་ཙམ་ཡིན་
205



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཕྱིར། ཇི་ལྟར་བྱ་བའི་ཚུལ་ཡོད་དེ། སྣམ་སྦྱར་ལ་རབ་འབྲིང་ཐ་མའི་སྐོར་གསུམ་དང་། རེ་རེ་ལའང་ནང་
གསེས་ཀྱིས་གསུམ་གསུམ་དུ་ཕྱེ་བའི་དགུ་ཡོད་པ་གང་རུང་གི་ཚུལ་དུ་བྱ་བའི་ཕྱིར། རབ་ལ་གསུམ་ཡོད་དེ། རྣམ་
ཕྲན་ཉེར་གཅིག་པ། ཉེར་གསུམ་པ། ཉེར་ལྔ་པ་རྣམས་སུ་ཡོད་པའི་ཕྱིར། འབྲིང་ལ་ཡང་གསུམ་སྟེ། བཅོ་ལྔ།
བཅུ་བདུན། བཅུ་དགུའི་བདག་ཉིད་ཅན་རྣམས་སུ་ཡོད་པའི་ཕྱིར། ཐ་མ་ལའང་གསུམ་སྟེ། དགུ། བཅུ་
གཅིག བཅུ་གསུམ་པ་རྣམས་སུ་ཡོད་པའི་ཕྱིར། དེ་དག་གིས་གླེགས་བུའི་ཁྱད་པར་ཡོད་དེ། རབ་ཀྱི་གླེགས་བུ་
ཕྱེད་ལྔ། འབྲིང་ལ་ཕྱེད་བཞི། ཐ་མ་ལ་ཕྱེད་གསུམ་བྱེད་པ་ཡིན་པའི་ཕྱིར། དེ་དག་གི་རྒྱ་ཁྱོན་གྱི་ཁྱད་པར་ཡོད་
དེ། རབ་སྐོར་གསུམ་པ་དཔངས་སུ་ཁྲུ་གསུམ་དང་སྲིད་དུ་ཁྲུ་ལྔ། ཐ་མ་གསུམ་ལ་ཁྲུ་ཕྱེད་ཕྱེད་བྲི་ཞིང་། དེའི་
བར་ལ་འབྲིང་ཚད་དུ་འཇོག་པའི་ཕྱིར། བླ་གོས་ཀྱི་ཁྱད་པར་ཡོད་དེ། སྣམ་ཕྲན་བདུན་པ་ལ་གླེགས་བུ་ཕྱེད་དང་
གསུམ་རེ་བྱ་བའི་ཕྱིར། ཚད་ཡོད་དེ། དཔངས་སུ་ཁྲུ་གསུམ་དང་སྲིད་དུ་ཁྲུ་ལྔ་པར་བྱ་བའི་ཕྱིར། མཐང་གོས་
ཀྱི་ཁྱད་པར་ཡོད་དེ། སྣམ་ཕྲན་ལྔ་ པ་ ལ། གླེགས་བུ་ཕྱེད་དང་གཉིས་པར་བྱ་བའི་ཕྱིར། ཚད་ཡོད་དེ།
དཔངས་སུ་ཁྲུ་དོ་དང་སྲིད་དུ་ཆེ་ཚད་ཁྲུ་བདུན་བྱ་བ་ཡིན་ལ། རལ་ཁ་དཔུང་ཚད་ནི་དེའི་ཚད་ལ་མི་གཏོགས་པའི་
ཕྱིར། ཆུང་ཚད་ཡོད་དེ། འཁོར་གསུམ་ཁེབས་པའི་མཐའ་ཚད་དུ་བྱ་བའི་ཕྱིར་ཏེ། མདོར། འཁོར་གསུམ་
ཁེབས་པ་ཉིད་ཡན་ཆད་ཀྱང་ངོ༌། ། ཞེས་གསུངས་པའི་ཕྱིར། དེས་ན་འབྲིང་ཚད་ཡོད་དེ། མདུན་ནས་འཁོར་
གསུམ་ཁེབས་པའི་བར་རྣམས་ཡིན་པའི་ཕྱིར། ཤམ་ཐབས་སོགས་ཀྱི་ཚད་ཡོད་དེ། ཤམ་ཐབས་དང་དེའི་
གཟན་ནི་ཐང་གོས་བཞིན་དང་། རྔུལ་གཟན་དང་དེའི་གཟན་ནི་བླ་གོས་བཞིན་ཡིན་པའི་ཕྱིར་དང་། གདོང་
ཕྱིས་ནི་སྲིད་དུ་ཁྲུ་གང་དང་། གཡན་པ་དགབ་པ་ལ་ནི། སྲིད་དུ་ཁྲུ་དྲུག་དང་དཔངས་སུ་ཁྲུ་གསུམ། སྐུ་བཟེད་
ནི་སྲིད་དུ་ཁྲུ་གསུམ་དང་ཞེང་དུ་ཁྲུ་ཕྱེད་པ་གཉིས་བྱ་བ་ཡིན་པའི་ཕྱིར། གདིང་བ་དང་དབྱར་གྱི་རས་ཆེན་གྱི་ཚད་
ཡོད་དེ། དང་པོ་ནི་སྲིད་དུ་ཁྲུ་གསུམ། ཞེང་དུ་ཁྲུ་དོ་དང་སོར་དྲུག་བྱ་ལ། རས་ཆེན་ནི་སྲིད་དུ་ཁྲུ་དགུ་དང་ཞེང་
དུ་ཁྲུ་གསུམ་དང་སོར་བཅོ་བརྒྱད་བྱ་བ་ཡིན་པའི་ཕྱིར། འདིའི་གླེགས་བུའི་གྲངས་ཡོད་དེ། ཕྱེད་དང་གཉིས་བྱ་
བ་ཡིན་པའི་ཕྱིར། ཆོས་གོས་གསུམ་གྱི་གླེགས་བུས་གླེགས་བུ་ཕྱེད་པ་དང་བྱ་སྤུ་གནོན་གྱི་ཚུལ་དུ་བྱ་བར་གསུངས་
པ་སོགས་ལ་དགོངས་པ་ལེན་ཚུལ་མི་འདྲ་བ་བྱུང་སྟེ། དིང་སང་ལག་ལེན་དུ་སྣམ་ཕྲན་གཡས་གཡོན་དུ་བྱ་སྤུ་
གནོན་གྱི་ཚུལ་དུ་བྱེད་ཅིང་། གླེགས་བུས་གླེགས་བུ་ཕྱེད་པ་གནོན་པའི་ཚུལ་གྱིས་དྲུབ་ནས་སྦྱོར་བའི་ཚེ་ཁ་གྱེན་
བསྟན་འཐུར་བསྟན་དུ་སྤེལ་ནས་བྱེད་པར་སྣང་ལ། དེ་ལྟར་དུ། གྱེན་བསྟན་དུ་བྱས་པ་ལ་བྱ་སྤུ་གནོན་གྱི་ཚུལ་
འོང་བར་མི་འཇུག་པའི་ཕྱིར་རོ། ། དེར་མ་ཟད། དེ་ལྟར་བྱས་པ་ལའང་དབུས་ཀྱི་སྣམ་ཕྲན་ཕྱེད་པ་ཡོད་པ་
206



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ཉིད་གུང་ལྟག་ཏུ་བྱེད་པ་མང་དུ་མཐོང་ཡང་། ཁོ་བོ་ལྟར་ན་འདི་མི་འཐད་དེ། གླེགས་བུས་གླེགས་བུ་ཕྱེད་པ་
གནོན་པའི་ཚུལ་གྱིས་འདྲུབ་པར་གསུངས་པའི་ཕྱིར་དང་། ཡུག་ནི་གཙོ་བོ་ཡིན་པས་སུ་གུང་གི་གོང་དུ་འོང་
རིགས་ཀྱི། ཕྱེད་འཕྲོ་ཡིན་པས་དེར་འོང་བ་མི་འཐད་པའི་ཕྱིར་མཇུག་ཏུ་རིགས་སོ་སྙམ་མོ། ། དེས་ན་གཞུང་གི་
དགོངས་པ་བརྟགས་ན་གླེགས་བུ་ཡུག་རྣམས་སྟོང་དུ་དང་ཕྱེད་པ་རྣམས་གཤམ་དུ་མཉམ་པོར་འོང་བ་བྱེད་དགོས་
པར་མཐོང་སྟེ། བྱ་སྤུ་གནོན་གྱི་ཚུལ་དུ་བྱ་བར་གསུངས་པ་དང་མཐུན་ཞིང་། སྔར་གྱི་རིགས་པས་ཀྱང་འགྲུབ་
པའི་ཕྱིར་རོ། ། གཞུང་དུ་རིམ་པ་འཆོལ་བར་བྱ་དགོས་པར་གསུངས་པའི་དོན་ཡོད་དེ། དེ་ནི་མཐོ་དམན་གྱི་
རིམ་པ་ལ་དགོངས་པ་སྣང་བའི་ཕྱིར། འོ་ན། གཞུང་དུ་གླེགས་བུ་དང་གླེགས་བུ་ཕྱེད་པ་དག་མཉམ་པར་བྱའོ་
ཞེས་གསུངས་པའི་དོན་ཅི་ཞེ་ན་དེ་ལྟ་བུས་འཁྲུལ་གཞི་བྱས་སྣང་ཡང་། དེའི་དོན་ནི་འདི་ཡིན་ཏེ། གླེགས་བུ་
ཡུག་དང་ཡུག ཕྱེད་པ་དང་ཕྱེད་པ་དག་མཉམ་པར་བྱའོ་ཞེས་པའི་དོན་ཡིན་པའི་ཕྱིར། དེ་ལྟ་མ་ཡིན་ན།
ལུང་དང་འགལ་བར་འགྱུར་ཏེ། འགྲེལ་ཆུང་ཡོན་ཏན་འོད་ལས། ཚད་ཆེ་ཆུང་མ་ཁྱེར་བར་མཉམ་པར་བྱ།
ཞེས་དང་། སློབ་དཔོན་ཚུལ་ཁྲིམས་བསྐྱངས་ཀྱིས་མཛད་པའི་ཕྲན་ཚེགས་ཀྱི་འགྲེལ་པ་ལས། གླེགས་བུ་གླེགས་
བུ་དང་གླེགས་བུ་ཕྱེད་པ་གླེགས་བུ་ཕྱེད་པ་དང་མཉམ་པར་བྱའོ་ཞེས་བཤད་པ་དང་འགལ་བར་འགྱུར་བའི་ཕྱིར།
འོ་ན། ལུང་རིགས་གཏེར་མཛོད་ལས།་གླེགས་བུ་ཆེ་ཆུང་རིམ་པ་འཚོལ་བར་བྱ་སྤུ་གནོན་གྱི་ཚུལ་དུ་བཞག་ནས་
ཞེས་བཤད་པ་དང་འགལ་ལོ་ཞེ་ན། སྐྱོན་མེད་དེ། མཁས་པ་དག་འདི་དྲང་དོན་དུ་འགྲེལ་པ་ལྟར་བྱ་དགོས་པའི་
ཕྱིར། ཞེས་ཁོ་བོ་ཅག་སྨྲ་ཡང་བརྟག་པར་བྱའོ། ། ལྔ་པ་ཡོད་དེ། ཆོས་གོས་རྣམ་གསུམ་ནི། གྲོང་དུ་བསོད་
སྙོམས་ལ་རྒྱུ་བ་དང་། ཆོས་དང་ཟས་ཀྱི་དགའ་སྟོན་ཆེན་པོ་ལ་ལོངས་སྤྱོད་པ་དང་། དཀོན་མཆོག་ལ་ཕྱག་བྱ་བ་
སོགས་ཀྱི་དུས་སུ་གྱོན་པར་བྱ་ཞིང་། གཞན་རྣམས་རང་རང་གི་སྐབས་སུ་སྤྱད་པར་བྱ་བ་ཡིན་པའི་ཕྱིར། དེ་
དག་གི་ནང་ཤམ་ཐབས་སོགས་ནི་གང་གི་དུས་སུ་གྱོན་པར་བྱ་བ་ཡོད་དེ། ཤམ་ཐབས་ནི་ཉིན་མོ་མཐང་གོས་ཀྱི་
འོག་ཏུ་གྱོན་ཞིང་། དེའི་གཟན་ནི་མཚན་མོའི་ཚེ་མཐང་གོས་ཀྱི་འོག་ཏུ་དང་། རྡུལ་ག་ཟན་དེའི་གཟན་ནི་ཉིན་
མོ་དང་མཚན་མོ་བླ་གོས་ཀྱི་འོག་ཏུ་གྱོན་པར་བྱ་དགོས་པའི་ཕྱིར། འཇལ་བྱེད་ཀྱི་ཁྲུ་དེ་ལ་གསུམ་ཡོད་དེ། ལུས་
ཁྲུ། ལག་ཁྲུ། རྡུལ་ཁྲུའི་དབང་དུ་བྱས་པ་གསུམ་རྣམས་སུ་ཡོད་པའི་ཕྱིར། དང་པོ་ཡོད་དེ། རང་གི་ལུས་ཀྱི་
སྲིད་དུ་ཆ་བདུན་དུ་བགོས་པའི་ཆ་གཉིས་ཀྱི་ཚད་ལ་བྱེད་པའི་ཕྱིར་ཏེ། མདོར། ཁྲུའི་དོན་ནི་ལུས་ཀྱི་ཆ་བདུན་
ལས་གཉིས་སོ། ། ཞེས་གསུངས་པའི་ཕྱིར། གཉིས་པ་ཡོད་དེ། མཛོད་ལས། སོར་མོའི་ཉི་ཤུ་བཞི་ལ་ཁྲུ། །
ཞེས་འབྱུང་བ་ལྟར་ཡིན་ཡང་། ལག་ཁྲུ་ཙམ་གྱིས་ཆོས་གོས་འཇལ་རུང་མི་རུང་གཉིས་ཡོད་པའི་ཕྱིར་ཏེ། ལུས་ཀྱི་
207



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚད་དང་། ཡན་ལག་གི་ཚད་བཤད་པ་ལྟར་རིང་ཐུང་མི་མཉམ་པ་ཡོད་པའི་ཕྱིར་ཏེ། ལུས་རིང་ལ་ལག་པ་ཐུང་
བ་དང་དེ་ལས་ཟློག་པའང་ཡོད་པའི་ཕྱིར། དེས་ན་ལུས་ཁྲུས་གཞལ་བ་གཙོ་བོ་ཡིན་ཏེ། ཇི་སྐད་དུ། ལག་རིང་
ཧ་ཅང་ཐུང་བ་དང་། ། དེ་ལས་བཟློག་པའི་ཆོས་གོས་རྣམས། ། རང་གི་ལུས་ཁྲུ་ཁོ་ནས་གཞལ། ། ཞེས་
གསུངས་པའི་ཕྱིར། གསུམ་པ་ཡོད་དེ། མདོར། རྡུལ་ཕྲ་མོ་དང་། ཆུ་རྡུལ་དང་། ལྕགས་དང་། རི་བོང་
དང་། ལུག་དང་། གླང་དང་། ཉི་ཟེར་དང་། སྲོ་མ་དང་། ཤིག་དང་། ནས་དང་། སོར་རྣམས་སྔ་མ་སྔ་མ་
ལས་ཕྱི་མ་ཕྱི་མ་དྲུག་འགྱུར་དང་། སོར་མོ་ཉི་ཤུ་རྩ་བཞི་ལ་ཁྲུ་གང་ཞེས་སོགས་གསུངས་ཤིང་། མཛོད་ལས་ནི།
རྡུལ་དང་ནི། རྡུལ་ཕྲན་དང་ནི་དེ་བཞིན་དུ། །ལྕགས་ཆུ་རི་བོང་ལུག་དང་གླང་། །ཉི་ཟེར་རྡུལ་དང་སྲོ་མ་
དང་། ། དེ་ལས་བྱུང་དང་དེ་བཞིན་དུ། ། སོར་ཚིགས་ཞེས་བྱ་གོང་བདུན་འགྱུར། ། སོར་མོ་ཉི་ཤུ་བཞི་ལ་
ཁྲུ། ། ཞེས་འབྱུང་བ་ལྟར་ཡིན་པའི་ཕྱིར། འདིར་དྲུག་འགྱུར་དང་། མཛོད་ལས་བདུན་འགྱུར་དུ་བཤད་པ་
གཉིས་འགལ་ལོ་ཞེ་ན།མི་འགལ་ཏེ། ཕྲ་རགས་ཀྱི་ཁྱད་པར་ཙམ་ཡིན་པའི་ཕྱིར། འོ་ན་ལག་ཁྲུ་ཙམ་གྱིས་གཞལ་
ཚེ་བསྐུམ་ཁྲུའམ་བརྐྱང་ཁྲུ་གང་ཡིན་ཞེ་ན། ཡོད་དེ། བརྐྱང་ཁྲུ་ཡིན་པའི་ཕྱིར་ཏེ། ཊིཀྐ་ལས། ཁུ་ནི་གྲུ་མོ་ནས་
གུང་མོའི་རྩེའི་བར་རོ། ། ཞེས་གསུངས་པའི་ཕྱིར། བྱིན་གྱིས་རློབ་ཚུལ་སོགས་འདིར་མི་འཆད་དེ། གཞི་
གསུམ་ཆོ་ག་སོགས་ལས་འབྱུང་པ་ལྟར་ཤེས་པར་བྱ་རིགས་པའི་ཕྱིར་རོ། ། གསུམ་པ་ཀོ་ལྤགས་ཀྱི་གཞི་ནི། ཡུལ་
དབུས་ཀྱི་མཚམས་སོ། ། ཞེས་སོགས་ཀྱི་འཆད་ལ། འདིའི་དོན་ལ་བཞི་ཡོད་དེ། དབུས་དང་མཐའ་འཁོབ་ཀྱི་
ཁྱད་པར། མཆིལ་ལྷམ་གནང་མི་གནང་གི་ཁྱད་པར། ཀོ་ལྤགས་རུང་མི་རུང་། ཆུ་ལ་ལོངས་སྤྱོད་པའི་ཐབས་
རྣམས་སུ་ཡོད་པའི་ཕྱིར། དང་པོ་ཡོད་དེ། འཕགས་ཚུལ་གྱི་རྡོ་རྗེའི་གདན་དབུས་སུ་བྱས་པའི་ཤར་ན་ལི་ཁ་རའི་
ཤིང་གི་ཚང་ཚིང་། ལྷོ་ན་ཆུ་ཀླུང་། ནུབ་ཏུ་བྲམ་ཟེའི་གྲོང་ཀ་བ་དང་ཉེ་བའི་ཀ་བ། བྱང་ན་ཨུ་ཤི་རིའི་རི་ཡོད་
པས་དེ་བཞི་ཚུན་ཡུལ་དབུས་དང་། དེ་ཕན་ཆད་མཐའ་འཁོབ་ཡིན་པའི་ཕྱིར། འོ་ན། བོད་ཡུལ་འདི་མཐའ་
འཁོབ་ཡིན་ནམ་ཞེ་ན། ས་ཚིགས་ཀྱི་དབང་དུ་བྱས་པའི་མཐའ་འཁོབ་ཡིན་ཀྱང་། ཆོས་ཚིགས་ཀྱི་དབང་དུ་བྱས་
པའི་མཐའ་འཁོབ་མ་ཡིན་ཏེ། དེའི་དབང་དུ་བྱས་པའི་དབུས་ཡིན་པའི་ཕྱིར། ཞེས་ཁ་ཅིག་བཞེད་དོ། །
གཉིས་པ་ཡོད་དེ། སྤྱི་བཏང་ཡུལ་དབུས་སུ་མཆིལ་ལྷམ་མ་གནང་ལ། མཐའ་འཁོབ་ཏུ་གནང་བའི་ཕྱིར།
དམིགས་བསལ་མ་ངེས་ཏེ། ཡུལ་དབུས་སུའང་གནང་བ་ཡོད་པའི་ཕྱིར། གསུམ་པ་ཡོད་དེ། སྤྱིར་ཡུལ་དབུས་
སུ་ཀོ་ལྤགས་ལ་ལོངས་སྤྱོད་དུ་མི་རུང་ཞིང་། མཐའ་འཁོབ་ཏུ་རུང་བའི་ཕྱིར། དམིགས་བསལ་ཡོད་དེ། དབུས་
སུ་དགེ་སློང་རླུང་ནད་ཅན་དོམ་ལྤགས་ལ་སྤྱོད་དུ་རུང་བའི་ཕྱིར། བཞི་པ་ཡོད་དེ། དབེན་པའི་ཕྱོགས་སུ་ཆུ་ལ་
208



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
འགྲོ་བའི་ ཐབས་སློབ་ པ་ སོགས་བྱེད་པར་གནང་བའི་ཕྱིར། གཉིས་པ་སྨན་གྱི་གཞི་ནི། སྨན་བསྟེན་པར་
བྱའོ། །དེ་ནི་རྣམ་པ་བཞིའོ། ། དུས་སུ་རུང་བ་དང་།ཐུན་ཚོད་དུ་རུང་བ་དང་
། ཞག་བདུན་པ་དང་། འཚོ་
བའི་བར་དུ་བཅང་བ་ཉིད་དོ། ། ཞེས་སོགས་ཀྱིས་འཆད་ལ། འདི་ལ་དོན་ལྔ་ཡོད་དེ། སྨན་གྱི་དབྱེ་བ་དག་
དང་སོ་སོའི་མཚན་གཞི། མཚན་ཉིད། བྱིན་གྱིས་བརླབ་ཚུལ། རུང་ཁང་གཅོད་ཚུལ། ཟག་པ་འདོར་ལུགས་
རྣམས་སུ་ཡོད་པའི་ཕྱིར། དང་པོ་ཡོད་དེ། སྨན་ལ་དབྱེ་ན། དུས་རུང་གི་སྨན་སོགས་བཞི་ཡོད་པའི་ཕྱིར།
དུས་རུང་གི་སྨན་ལ་གཉིས་ཡོད་དེ། བཟའ་བ་དང་། བཅའ་བ་ལྔ་ལྔ་ཡོད་པའི་ཕྱིར། དེ་དག་གི་ཁྱད་པར་ཡོད་
དེ། ས་བའི་ལྷས། སྣ་ཚོགས་འབྲས་ཆེན་ཟན་དང་ཤ། ཕྱེ་དང་ཁུར་བ་བཟའ་བ་སྟེ། ། རྩ་བ་སྡོང་བུ་མེ་ཏོག་
འབྲས། ། ལོ་མ་ཡང་ནི་བཙའ་བ་ལྔ། ། ཞེས་འབྱུང་བ་ལྟར་ཡིན་པའི་ཕྱིར། མདོར་ན་འདི་ལྟར་ཡིན་ཏེ།
ནས་སོགས་འབྲུ་དང་ཤ་རྩམ་པ་སོགས་དང་། ཁམ་བུ་སྟར་ཁ་སོགས་ཤིང་ཐོག་དང་། ཞོ་དང་འོ་མ་དང་དར་བ་
སོགས་ཀྱང་དུས་སུ་རུང་གི་སྨན་ཡིན་པའི་ཕྱིར། དེ་རྣམས་ལ་དུས་རུང་ཞེས་བརྗོད་པའི་རྒྱུ་མཚན་ཡོད་དེ། སྔ་
དྲོའི་དུས་སུ་ལོངས་སྤྱོད་དུ་རུང་གི།ཕྱི་དྲོའི་དུས་སུ་མི་རུང་བས་ན་དེ་ལྟར་དུ་བརྗོད་པའི་ཕྱིར། ཐུན་ཚོད་དུ་རུང་
བའི་སྨན་གྱི་རིགས་ཡོད་དེ། དུས་རུང་དང་། ཞག་བདུན་པ་དང་། ཇི་སྲིད་འཚོ་བཅང་གི་སྨན་གྱི་རྒྱུ་ལས་བྱུང་
བ་རྣམས་སུ་ཡོད་པའི་ཕྱིར། དང་པོ་ཡོད་དེ། ཚགས་ཀྱིས་བཙགས་པའི་ཙམ་ཐང་ཤིན་ཏུ་སླ་བ་ལྟ་བུ་ཡིན་པའི་
ཕྱིར། གཉིས་པ་ཡོད་དེ། བུ་རམ་གྱི་ཁུ་བ་ཤིན་ཏུ་སླ་བ་ལྟ་བུ་ཡིན་པའི་ཕྱིར། གསུམ་པ་ཡོད་དེ། ཨ་བར་སྐྱུར་
གསུམ་གྱི་ཁུ་བ་ཤིན་ཏུ་སླ་བ་ལྟ་བུ་ཡིན་པའི་ཕྱིར། དེ་དག་ཐུན་ཚོད་ཅེས་བརྗོད་པའི་རྒྱུ་མཚན་ཡོད་དེ། འགའ་
ཞིག་ནི་ཉིན་མོའི་ཐུན་ཚོད་ཀྱི་མཐའ་རྒྱུ་སྐར་འཆར་བ་ལ་མངོན་དུ་ཕྱོགས་པའི་དུས་ཚུན་དང་། འགའ་ཞིག་ནི་
མཚན་མོའི་ཐུན་ཐ་མ་སྐྱ་རེངས་འཆར་བ་ལ་མངོན་དུ་ཕྱོགས་པའི་གནས་སྐབས་ཚུན་ཆད་དུ་ལོངས་སྤྱོད་པར་
རིགས་ཀྱི། དེ་ལས་མི་རུང་བས་ན་དེ་ལྟར་དུ་བརྗོད་པའི་ཕྱིར། ཞག་བདུན་པའི་སྨན་གྱི་རིགས་ཡོད་དེ། ཞུན་
མ་དང་། འབྲུ་མར་དང་། སྦྲང་རྩི་དང་བུ་རམ་དང་། ལི་ཁར་དང་། མར་སོགས་རྣམས་དེའི་རིགས་ཡིན་པའི་
ཕྱིར། དེ་དག་ལ་ཞག་བདུན་པ་ཞེས་བརྗོད་པའི་རྒྱུ་མཚན་ཡོད་དེ། ཞག་བདུན་ཚུན་ཆད་བྱིན་གྱིས་བརླབས་
ནས་ལོངས་སྤྱོད་དུ་རུང་ཞིང་། དེ་ཕན་མི་རུང་བས་ན་དེ་ལྟར་དུ་བརྗོད་པའི་ཕྱིར། ཇི་སྲིད་འཚོ་བཅང་གི་སྨན་
གྱི་རིགས་ཡོད་དེ། སླེ་ཏྲེས་དང་། ཨ་བར་སྐྱུར་གསུམ་སོགས་སྨན་པ་ལ་གྲགས་པའི་སྨན་གྱི་རིགས་ཕལ་ཆེར་ལ་
བྱེད་པའི་ཕྱིར། དེ་ལྟར་བརྗོད་པའི་རྒྱུ་མཚན་ཡོད་དེ། ཇི་སྲིད་འཚོ་བར་བསྟེན་རུང་བས་ན་དེ་ལྟར་དུ་བརྗོད་
པའི་ཕྱིར། མཁས་པ་ཁ་ཅིག་སྨན་འདི་ནད་ཇི་སྲིད་འཚོ་བའི་བར་གནང་བས་ཇི་སྲིད་འཚོ་བཅང་ནི་སྨན་ཞེས་
209



༄༅། །རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྗོད་ཀྱི། སྲོག་གི་ཇི་སྲིད་འཚོ་བའི་བར་མ་ཡིན་ཏེ། བྱིན་གྱིས་རློབ་དགོས་པའི་ཕྱིར་གསུང་ལ། ཁ་ཅིག་སྲོག་
ཇི་སྲིད་འཚོ་བའི་བར་གནང་བས་ཉེས་པ་མེད་དོ་ཞེས་བཞེད། གཉིས་པ་མཚན་ཉིད་ལ། སྨན་སྤྱི་དང་། བྱེ་
བྲག་སོ་སོའི་མཚན་ཉིད་ཡོད་དེ། དྲི་རོ་རེག་བྱའི་སྐྱེ་མཆེད་གསུམ་གྱི་རང་བཞིན་ཅན་གང་ཞིག བྱེད་ལས་ནད་
སེལ་བ་ལ་ཞུགས་པ། སྨན་གྱི་མཚན་ཉིད་དང་། གཙོ་བོར་བཀྲེས་ནད་སེལ་བ་ལ་ཞུགས་པའི་རིགས་གནས་ཀྱི་
སྨན་དུས་རུང་གི་སྨན་གྱི་མཚན་ཉིད། རྒྱུ་སྨན་གསུམ་གང་རུང་ལས་བྱུང་ཞིང་བཏུང་བའི་བདག་ཉིད་ཅན་དུ་
གནས་པའི་སྨན་དུ་བྱིན་གྱིས་བརླབས་པ། ཐུན་ཚོད་དུ་རུང་བའི་སྨན་གྱི་མཚན་ཉིད། གཙོ་བོར་འདུས་པའི་
ནད་སེལ་བ་ལ་ཞུགས་པའི་རིགས་གནས་ཀྱི་སྨན་གང་ཞིག དགེ་སློང་གིས་ཇི་སྲིད་འཚོའི་བར་དུ་བྱིན་གྱིས་
བརླབས་པ། ཇི་སྲིད་འཚོ་བཅང་གི་སྨན་གྱི་མཚན་ཉིད་དུ་རིགས་པ་ཡིན་པའི་ཕྱིར། གསུམ་པ་ཡོད་དེ། དངོས་
པོ་གང་། ཡུལ་གང་ལ། རྟེན་གང་གིས། དུས་ནམ། ཡུན་ཇི་སྲིད། ཆོ་ག་ཇི་ལྟ་བུས། བྱིན་བརླབས་འཇིག་
པའི་རྒྱུ་དང་བདུན་ཡོད་པའི་ཕྱིར། དང་པོ་དངོས་པོ་གང་བྱིན་གྱིས་བརླབས་པ་ཡོད་དེ། རུང་བ། ཚད་ལྡན།
རང་གི་ཡིན་པ་སོགས་དགོས་པའི་ཕྱིར། གཉིས་པ་ཡོད་དེ། དགེ་སློང་ཞིག་གི་མདུན་དུ་བྱ་བ་ཡིན་པའི་ཕྱིར།
གསུམ་པ་ཡོད་དེ། དགེ་སློང་གི་སྡོམ་པ་གསོ་རུང་དང་ལྡན་པས་བྱ་བ་ཡིན་པའི་ཕྱིར། བཞི་པ་ཡོད་དེ། སྨན་ཕྱེ་
མ་གསུམ་རང་རང་ནམ་དགོས་པའི་ཚེ་བྱ་བ་ཡིན་པའི་ཕྱིར། དེ་ཡང་ཡིན་ཏེ་དུས་རུང་ལས་སྨན་ཕྱི་མ་གསུམ་
རྣམས་རང་རང་ནས་རྙེད་པ་དང་རུང་བ་དང་དགོས་པ་སོགས་ལ་ཇི་ལྟར་རིགས་པར་སྦྱར་བའི་ཕྱིར། ལྔ་པ་ཡོད་
དེ། རང་རང་གི་དུསཀྱིས་པའི་བར་དུ་བྱིན་གྱིས་བརླབ་པར་བྱ་བའི་ཕྱིར། སྨན་དེ་དང་དེའི་རིགས་ཡིན་ན།
དེ་དང་དེ་ཡིན་པས་མ་ཁྱབ་སྟེ། དཔེར་ན། བྱིན་གྱིས་མ་བརླབས་པའི་བུ་རམ་ལྟ་བུ་ནི། ཞག་བདུན་པའི་སྨན་
གྱི་རིགས་ཡིན་ཀྱང༌། ཞག་བདུན་པའི་སྨན་མ་ཡིན་པའི་ཕྱིར། རང་རང་གི་ཐུན་ཚོད་ཀྱི་མཐའ་འདས་ན་ལོངས་
སྤྱོད་དུ་མི་རུང་སྟེ། བྱིན་ལེན་མ་ཤིག་བར་དེར་ལོངས་སྤྱད་ན་གསོག་འཇོག་ཏུ་སོང་བ་ཟ་བའི་ཉེས་པ་འབྱུང་བའི་
ཕྱིར། དྲུག་པ་ཡོད་དེ། སྦྱོར་དངོས་མཇུག་གསུམ་གྱི་སྒོ་ནས་བྱ་བ་ཡིན་པའི་ཕྱིར། དང་པོ་ཡིན་ཏེ། རུང་ཆུ་
གདབ་པ་སོགས་ཀྱི་སྒོ་ནས་བྱ་བ་ཡིན་པའི་ཕྱིར། གཉིས་པ་ཡོད་དེ། གང་ཟག་གི་མདུན་ཚེ་དང་ལྡན་པའམ།
བཙུན་པ་དགོངས་སུ་གསོལ། ཞེས་སོགས་ཀྱི་ཆོ་ག་བརྗོད་པའི་སྒོ་ནས་བྱ་བ་ཡིན་པའི་ཕྱིར། དེའི་ཚེ་རང་གི་མིང་
སྦྱར་བར་བྱ་སྟེ། ཐུན་ཚོད་དུ་རུང་བའམ། ཞག་བདུན་པ་སོགས་སུ་བསྒྱུར་བའི་སྒོ་ནས་བྱ་བ་ཡིན་པའི་ཕྱིར།
གསུམ་པ་ཡོད་དེ། ཐབས་ལེགས་བྱ་བ་ཡིན་པའི་ཕྱིར། བྱིན་བརླབས་བྱས་པ་ལ་དགོས་པ་ཡོད་དེ། གསོག་
འཇོག་གི་ཉེས་པ་སེལ་པའི་ཆེད་ཡིན་པའི་ཕྱིར། བདུན་པ་ཡོད་དེ། བྱིན་ལེན་འཇིག་པའི་རྒྱུ་སྔར་བཤད་པ་
210



༄༅} ། འ དུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
རྣམས་དང་། འཕེན་པ་ཟད་པ་དང་། དབྱུང་བའི་ཆོ་གས་ཀྱང་དེ་འཇིག་པའི་ཕྱིར། གཞན་ཡང་། བསམ་
སྦྱོར་ཇི་ལྟ་བུས་ལོངས་སྤྱོད་ཚུལ་ཡོད་དེ། བཤེས་སྤྲིངས་ལས། རྒྱགས་ཕྱིར་མ་ལགས་སྙེམས་པའི་ཕྱིར་མ་
ལགས། ། འཚག་ཕྱིར་མ་ལགས་ལུས་གནས་འབའ་ཞིག་ཕྱིར། ། ཞེས་འབྱུང་བ་ལྟར་དང་། རང་ལ་ནད་པ་
དང༌། ཟས་ལ་སྨན་གྱི་འདུ་ཤེས་སོགས་ཀྱི་བསམ་པ་དང༌། ཆབ་ལེན་པ། དཀོན་མཆོག་མཆོད་པ་དང་།
འབྱུང་པོ་ལ་སྟེར་བ་སོགས་ཀྱི་སྦྱོར་བ་དང་ལྡན་པས་བྱེད་པ་ཡིན་པའི་ཕྱིར། ནད་པ་ལ་ཆང་མ་གཏོགས་བཅས་
རྐྱང་མཐའ་དག་གནང་བ་ཡོད་ཀྱང་ཉེས་པ་གཏན་མི་འབྱུང་བ་ནི་མ་ཡིན་ཏེ། མི་དགོས་པ་དང་མི་ཕན་པ་སོགས་
ལ་རང་དགར་ཞུགས་ན་ཉེས་བྱས་སུ་འགྱུར་བ་ཡོད་པའི་ཕྱིར་དང་། སྨན་ཕྱི་མ་གསུམ་ཡང་བྱིན་བརླབས་བྱ་བར་
བཤད་པའི་ཕྱིར་རོ། ། བཞི་པ་རུང་ཁང་འཆད་པ་ལ་གཉིས་ཡོད་དེ། དགོས་པ་དང་། ཇི་ལྟར་བྱ་བ་གཉིས་
ཡོད་པའི་ཕྱིར། དང་པོ་ཡོད་དེ། ལག་ཉ་དང་མཚམས་བཅོས་སོགས་ཀྱི་ཉེས་པ་འགོག་པའི་ཆེད་ཡིན་པའི་ཕྱིར།
གཉིས་པ་ལ་བདུན་ཡོད་དེ། གནས་གང་དུ། རྟེན་གང་གིས། དུས་ནམ་གྱི་ཚེ། ཆོ་ག་ཇི་ལྟ་བུས་གཅོད་པ།
བྱེད་ལས། སྒྲ་དོན། དེའི་འཇིག་རྒྱུ་རྣམས་སུ་ཡོད་པའི་ཕྱིར།དང་པོ་ཡོད་དེ། མཚམས་ནང་ཉེ་འཁོར་དང་
བཅས་པ། རང་ངམ་རང་དང་ཆོ་ག་གཅིག་པ་དབང་བ་སོགས་སུ་གཅད་པར་བྱ་བ་ཡིན་པའི་ཕྱིར།གཉིས་པ་ཡོད་
དེ། སྤྱིར་དགེ་འདུན་གྱིས་གཅོད་ཅིང་། བྱེ་བྲག་དགེ་སློང་གིས་ཀྱང་གཅོད་པའང་ཡོད་པའི་ཕྱིར། གསུམ་པ་
ཡོད་དེ། ནམ་གཅོད་པའི་སྐབས་སུ་བབས་པའི་ཚེ་བྱ་བ་ཡིན་པའི་ཕྱིར། བཞི་པ་ཡོད་དེ། རུང་ཁང་བཞིའི་
དང་པོ་གཉིས་ལ་རང་རང་གི་སྔགས་ཚིག་ལན་གསུམ་རེ་བརྗོད་པའི་སྒོ་ནས་བྱ་ལ། གསུམ་པ་ནི་དགེ་འདུན་གྱིས་
གསོལ་གཉིས་དང་། བཞི་པ་ནི་ཅིག་ཅར་ཚིག་བརྗོད་པའི་སྒོ་ནས་བྱ་བ་ཡིན་པའི་ཕྱིར། རུང་ཁང་ལ་བཞི་ཡོད་
དེ། རྡོ་བཏེག་པའི་མཐའ་ལས་བྱུང་བ། སེམས་བསྡུ་བའི་མཐའ་ལས་བྱུང་པ། ལས་ཀྱི་མཐའ་ལས་བྱུང་པ།
འགྲེལ་ལས་བྱུང་བའི་རུང་ཁང་རྣམས་སུ་ཡོད་པའི་ཕྱིར། ལྔ་པ་ཡོད་དེ། དེས་དགེ་འདུན་གྱི་དགོས་པ་དང་།
གཙུག་ལག་ཁང་དུ་མའི་བྱ་བ་ཡང་བྱེད་པའི་ཕྱིར་། དྲུག་པ་ཡོད་དེ། མཚམས་ནང་དུ་ཟས་བཙོ་བ་དང་། ཞག་
ལེན་སོགས་བྱས་ཀྱང་རུང་བས་ན་དེ་ལྟར་བརྗོད་པའི་ཕྱིར་། བདུན་པ་ཡོད་དེ། མཚམས་པོ་ཆེ་གཅོད་པའི་རྒྱུ་
རྣམས་དང་ཆོ་གས་ཀྱང་འཇིག་པར་འགྱུར་བའི་ཕྱིར། ལྔ་པ་ཟས་ཀྱི་རྒྱུ་མཐུན་ཟག་པ་འདོར་བའི་ཚུལ་ཡོད་དེ།
གཡོན་ཕྱོགས་སུ་བླ་གབ་སོགས་དང་བཅས་པའི་ཁང་པ་བྱས་ནས་ཅུང་ཟད་མི་མངོན་པའི་ཚུལ་གྱིས་འདོར་བར་བྱ་
དགོས་པའི་ཕྱིར། གསུམ་པ་ཐུན་མོང་དུ་མཁོ་བ་ལས་ཀྱི་གཞི་ནི། ཆོ་ག་ལས་འདས་ན་ལས་མི་འཆགས་སོ། །
ཞེས་སོགས་ཀྱིས་འཆད་ལ། འདིའི་དོན་ལ་གཉིས་ཡོད་དེ། དགོས་པ་དང་། བསྡུས་པའི་དོན་གཉིས་ཡོད་པའི་
211



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། དང་པོ་ཡོད་དེ། དེ་དང་དེའི་ལས་འཆགས་ཤིང་། ལས་ལ་བརྟེན་ནས་བསྙེན་རྫོགས་ཀྱི་སྡོམ་པ་སྐྱེ་བ་
སོགས་ཀྱི་ཆེད་ཡིན་པའི་ཕྱིར། གཉིས་པ་ལ་གཉིས་ཡོད་དེ། ལས་འཆགས་པའི་ཡན་ལག་རྣམས་དང་། ལས་ཀྱི་
ངོ་བོའི་ཁྱད་པར་གཉིས་ཡོད་པའི་ཕྱིར། དང་པོ་ལ་ལྔ་ཡོད་དེ། གཞིའི་ཡན་ལག བསམ་པའི་ཡན་ལག ལས་
ཀྱི་ཆོ་ག ལས་ཉམས་སུ་མྱོང་ཚད། ལས་འཆགས་པའི་དུས་རྣམས་སུ་ཡོད་པའི་ཕྱིར། དང་པོ་ལ་གསུམ་ཡོད་དེ།
དགེ་འདུན་གྱི་གཞི། ལས་མཁན་གྱི་གཞི། བསྒྲུབ་བྱའི་གཞི་རྣམས་སུ་ཡོད་པའི་ཕྱིར། དང་པོ་ལ་གསུམ་ཡོད་དེ།
གྲངས་ཚང་བ། ཁ་སྐོང་དུ་འོས་པ། མི་མཐུན་པ་གཉིས་དང་བྲལ་བ་རྣམས་སུ་དགོས་པའི་ཕྱིར། དང་པོ་ཡོད་
དེ། མི་འདྲ་བ་བཅུ་གཅིག་ཡོད་པའི་ཕྱིར་ཏེ། སྡོམ་ལས། བཞི་བཅུ་ཉེར་གཉིས་ཉི་ཤུ་དང་། ། བཅུ་གཉིས་
བཅུ་གཅིག་བཅུ་དང་དགུ། བརྒྱད་དྲུག་ལྔ་བཞི་དགོས་པ་ཡི། །ལས་ནི་རྣམ་པ་བཅུ་གཅིག་གོ།ཞེས་འབྱུང་བ་
ལྟར་ཡིན་པའི་ཕྱིར། དང་པོ་ཡོད་དེ། ཡུལ་དབུས་སུ་དགེ་སློང་མ་དབྱུང་བ་ལ་དགེ་སློང་ཕ་ཉི་ཤུ་དང་མ་ཉི་ཤུ་སྟེ་
བཞི་བཅུ་དགོས་པའི་ཕྱིར། གཉིས་པ་ཡོད་དེ; ཡུལ་དབུས་སུ་བུད་མེད་བསྙེན་པར་རྫོགས་པ་ལ་ཕའི་ཚོགས་
བཅུ་དང་མ་བཅུ་གཉིས་དགོས་པའི་ཕྱིར། གསུམ་པ་ཡོད་དེ། མཐའ་འཁོབ་ཏུ་མ་དབྱུང་བ་ལ་ཕ་མའི་ཚོགས་
བཅུ་བཅུ་དང་། དབུས་སུ་ཕ་དབྱུང་བ་ལ་ཡང་ཕ་ཉི་ཤུ་དགོས་པའི་ཕྱིར། བཞི་པ་ཡོད་དེ། དགེ་སློང་མའི་སྡོམ་
པའི་སྔ་རོལ་ཏུ་བསླབ་པའི་སྡོམ་པ་དང་ཚངས་སྤྱོད་ཉེར་གནས་ཀྱི་སྡོམ་པ་གཉིས་དང་། འཁོར་དང་འཁོར་མང་
ཉེར་འཇོག་གི་གནང་བ་སྦྱིན་པ་ལ་དགེ་སློང་མ་བཅུ་གཉིས་དགོས་པའི་ཕྱིར། ལྔ་པ་ཡོད་དེ། མཐའ་འཁོབ་ཏུ་མ་
བསྙེན་པར་རྫོགས་པ་ལ་ཕའི་ཚོགས་ལྔ་དང་མའི་ཚོགས་དྲུག་དགོས་པའི་ཕྱིར། དྲུག་པ་ཡོད་དེ་ཡུལ་དབུས་སུ་ཕ་
བསྙེན་པར་རྫོགས་པ་ལ་ཕ་བཅུ་དགོས་པའི་ཕྱིར། བདུན་པ་ཡོད་དེ། དགེ་སློང་མའི་དགག་དབྱེ་བྱེད་པ་ལ་ཕ་
བཞི་དང་མ་བཞི་དགག་དབྱེ་བྱེད་པ་པོ་དང་བཅས་དགུ་དགོས་པའི་ཕྱིར། བརྒྱད་པ་ཡོད་དེ། མའི་སྦོམ་གུ་སྤྱོད་
པ་ལ་ཕ་བཞི་དང་མ་བཞི་དགོས་པའི་ཕྱིར། དགུ་པ་ཡོད་དེ།མཐའ་འཁོབ་ཏུ་སྔ་རོལ་གྱི་སྡོམ་པ་གཉིས་དང་འཁོར་
དང་འཁོར་མང་ཉེར་འཇོག་གི་གནང་བ་སྦྱིན་པ་ལ་མའི་ཚོགས་དྲུག་དགོས་པའི་ཕྱིར། བཅུ་པ་ཡོད་དེ། པའི་
དགག་དབྱེ་བྱེད་པའི་ཚེ་ཕ་ལྔ་དགོས་པའི་ཕྱིར། མཐའ་འཁོབ་ཏུ་ཕ་བསྙེན་པར་རྫོགས་པ་ལའང་ཕ་ལྔ་དགོས་
པའི་ཕྱིར། བཅུ་གཅིག་པ་ཡོད་དེ། གསོ་སྦྱོང་སོགས་ལས་གཞན་ཕར་ཆེར་ལ་བཞིའི་ཚོགས་དགོས་པའི་ཕྱིར།
དེ་ཡང་མཐའ་འཁོབ་ཏུ་མེད་ན་ལྔས་བསྙེན་པར་རྫོགས་པར་བྱར་རུང་གི། དེ་ལས་ལྷག་ཡོད་བཞིན་དུ་ལྔས་བྱར་
མི་རུང་སྟེ། སྐྱེ་ཡང་ཉེས་བྱས་སུ་འགྱུར་བའི་ཕྱིར། གཉིས་པ་ཁ་སྐོང་དུ་འོས་པ་ལ་ཆོས་དུ་མ་ཞིག་ཚང་དགོས་ཏེ།
མི་འདུག་པ་འགྲེང་པ་མ་ཡིན་པས། མཚན་མི་མཐུན་པ་མ་ཡིན་པའི་ཆོས་བཅུ་གསུམ་དང་ལྡན་པ་ཞིག་དགོས་
212



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
པའི་ཕྱིར། འོ་ན། དེའི་གྲངས་སུ་འཁྲུལ་བཅས་མ་ཡིན་པ་ཞེས་འདྲེན་དགོས་ཤིང་། འཁྲུལ་བཅས་མ་ཡིན་པའི་
དོན་བསྡམ་བྱའི་ཉེས་བྱས་ཚུན་ཆད་ཀྱིས་ཀྱང་མ་གོས་པ་ཞིག་ལ་བྱེད་པས། དེ་འདྲ་ནི་ད་ལྟ་ཤིན་ཏུ་དཀའ་བས་ཇི་
ལྟར་བྱ་ཞེ་ན། སྐྱོན་མེད་དེ། དེ་ལྟ་བུ་དཀའ་ཡང་། ལས་ལ་མི་བསྒྲིབ་པའི་ཕྱིར་དུ་ལྟུང་ཐུན་བྱིན་བརླབ་བྱ་
དགོས་པའི་ཕྱིར། གསུམ་པ་མི་མཐུན་པ་གཉིས་དང་བྲལ་དགོས་ཏེ། མ་འདུས་པའི་མི་མཐུན་པ་དང་། འདུས་
པ་ཕྱིར་བཟློག་གི་མི་མཐུན་པ་གཉིས་དང་བྲལ་དགོས་པའི་ཕྱིར། དང་པོ་བསྐྱེད་པ་ལ་ཆོས་དྲུག་ལྡན་ཞིག་དགོས་
ཏེ། མཚམས་ནང་དེའི་ཁ་སྐོང་དུ་འོས་པ། ལུས་སམ་འདུན་པས་དེར་མ་འདུས་པ་སོགས་ཚང་དགོས་པའི་ཕྱིར།
གཉིས་པ་བསྐྱེད་པ་ལའང་ཆོས་དྲུག་ལྡན་ཞིག་དགོས་ཏེ། ལས་མཚམས་ཀྱི་ཁ་སྐོང་དུ་གཏོགས་པ། སྤྱོད་ལམ་མ་
ཉམས་པ་སོགས་ཡོད་པའི་ཕྱིར། གཉིས་པ་ལས་མཁན་གྱི་གཞི་ཡོད་དེ། མི་འདུག་པར་འགྲེང་པ་ནས། འཁྲུལ་
བཅས་ཀྱི་བར་གང་རུང་དང་མི་ལྡན་ཞིང་། ལས་མཁན་གྱི་མཚན་ཉིད་ཚང་པ་ཞིག་དགོས་པའི་ཕྱིར། གསུམ་པ་
བསྒྲུབ་བྱའི་གཞི་ལ་གཉིས་ཡོད་དེ། གཞི་སེམས་ཅན་མ་ཡིན་པ་དང་། སེམས་ཅན་བྱ་བ་གཉིས་ཡོད་པའི་ཕྱིར།
དང་པོ་ལ་གསུམ་ཡོད་དེ། དེ་ལ་གསོལ་བ་འབའ་ཞིག་པའི་ལས་ཀྱིས་བྱ་བ་དང་། དེ་ལ་གསོལ་གཉིས་ཀྱི་ལས་
ཀྱིས་བྱ་བ་དང་། དེ་ལ་གསོལ་བཞིའི་ལས་ཀྱིས་བྱ་བ་རྣམས་སུ་ཡོད་པའི་ཕྱིར། དེ་གསུམ་གྱི་ཁྱད་པར་ཡོད་དེ།
ཤི་བའི་ཡོ་བྱད་བྱིན་གྱིས་རློབ་པ་ལྟ་བུ་དང་པོ་དང་། མཚམས་པོ་ཆེ་གཅོད་པའི་ལས་ལྟ་བུ་གཉིས་པ་དང་། སྲ་
བརྐྱང་དབྱུང་བ་ལྟ་བུ་གསུམ་པ་ཡིན་པའི་ཕྱིར། གསུམ་པ་ལ་གཉིས་ཡོད་དེ། སེམས་ཅན་རབ་བྱུང་མ་ཡིན་པ་
དང་རབ་ཏུ་བྱུང་བ་ལ་གཉིས་ཡོད་པའི་ཕྱིར། དང་པོ་ཡོད་དེ། ཁྱིམ་གྱི་བསླབ་པའི་སྡོམ་པ་སྦྱིན་པ་སོགས་ཡོད་
པའི་ཕྱིར། གཉིས་པ་ལ་གཉིས་ཡོད་དེ། བསྙེན་པར་རྫོགས་པ་ལ་བྱ་བ་དང་། མ་རྫོགས་པའི་རབ་བྱུང་ལ་བྱ་བ་
གཉིས་ཡོད་པའི་ཕྱིར། དང་པོ་ལ་བཞི་ཡོད་དེ། དེ་ལ་སྦྱིན་པའི་ལས་དང་། བསྐོ་བའི་ལས་དང་། ཆད་པའི་
ལས་དང་། རྣམ་དག་གི་ལས་ཀྱིས་སྒྲུབ་པ་རྣམས་སུ་ཡོད་པའི་ཕྱིར། དང་པོ་ཡོད་དེ། ཁང་པའི་གནང་བ་སྦྱིན་
པ། འཁོར་དང་འཁོར་མང་ཉེར་འཇོག་གི་གནང་བ་སྦྱིན་པ་སོགས་ལྟ་བུ་ཡིན་པའི་ཕྱིར། གཉིས་པ་ཡོད་དེ།
དགེ་སློང་མའི་སྟོན་པར་བསྐོ་བ་སོགས་ཡིན་པའི་ཕྱིར། གསུམ་པ་ཡོད་དེ། ནན་ཏུར་གྱི་ཆེད་ལས་རྣམས་ཡིན་
པའི་ཕྱིར། བཞི་པ་ཡོད་དེ། གསོ་སྦྱོང་དང་དགག་དབྱེའི་ལས་ཀྱིས་སྒྲུབ་པ་གཉིས་ཡོད་པའི་ཕྱིར། དང་པོ་ཡོད་
དེ། གསོ་སྦྱོང་གི་ལས་ཀྱིས་བསྒྲུབ་པར་བྱ་བའི་ཡུལ་དགེ་སློང་དེ་ཉིད་ཆོས་བཞི་ལྡན་དང་དགེ་འདུན་ཆོས་གསུམ་
ལྡན་གྱི་སྟེང་དུ་གསོ་སྦྱོང་གི་ཆོ་ག་ཤེས་པ་ཞིག་དགོས་པའི་ཕྱིར། གཉིས་པ་ཡོད་དེ། ཡུལ་དང་དགེ་འདུན་སྔར་
ལྟར་ལ། དགེ་འདུན་ནི་དགག་དབྱེའི་ཆོ་ག་ཡང་ཤེས་པ་ཞིག་དགོས་པའི་ཕྱིར། གཉིས་པ་བསྙེན་པར་མ་རྫོགས་
213



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་རབ་བྱུང་ལ་བྱ་བ་ལ་གསུམ་ཡོད་དེ། སྦྱིན་པ་དང་། བསྐོ་བ་དང་། ཆད་པའི་ལས་ཀྱིས་བྱ་བ་གསུམ་ཡོད་
པའི་ཕྱིར། དེ་དག་གི་ངོས་འཛིན་ཚུལ་ཡོད་དེ། སྔར་གྱི་རིགས་པས་ཤེས་པར་བྱ་བའི་ཕྱིར། གཉིས་པ་བསམ་
པའི་ཡན་ལག་ཡོད་དེ། འདུ་ཤེས་དང་། ཀུན་སློང་གི་ཡན་ལག་གཉིས་ཡོད་པའི་ཕྱིར། དང་པོ་ཡོད་དེ། གཞི་
དེ་མཚན་ཉིད་དང་ལྡན་པར་འདུ་ཤེས་པ་ཞིག་དགོས་པའི་ཕྱིར། གཉིས་པ་ཡོད་དེ། བསམ་པ་ཐག་པ་ནས་ལས་
དེ་བྱེད་འདོད་པ་ཞིག་ལ་བྱེད་པའི་ཕྱིར། གསུམ་པ་ལས་ཀྱི་ཆོ་གའི་ངོ་བོ་ཡོད་དེ། བརྗོད་པ་ཚང་བ་མ་ནོར་ཞིང་།
མ་འཁྲུལ་བ་སོགས་དགོས་པའི་ཕྱིར། ཁོ་ན་རེ། མི་འཐད་དེ། ངེས་པར་མ་ནོར་ཞིང་མ་འཁྲུལ་བ་ཞིག་མི་
དགོས་པའི་ཕྱིར་ཏེ། འཁྲུལ་ཞིང་ནོར་ཡང་ལས་འཆགས་པ་ཡོད་པའི་ཕྱིར། ཟེར་ན། སྐྱོན་མེད་དེ། སྤྱིར་
དགོས་ཀྱང་། ངེས་པར་དགོས་པ་མ་ཡིན་པའི་ཕྱིར་ཞེས་སྐབས་གཅིག་ཁས་བླངས་པར་ཆོག་པའི་ཕྱིར། ནོར་
ཞིང་འཁྲུལ་བའི་ཆོ་ག་བྱས་པས་ལས་མི་འཆགས་པ་མང་ཡང་། འཆགས་པ་ནི་ཡོད་དེ།མདོར་དོན་གྱི་སྐབས་དག་
གི་གོ་རིམ་འཁྲུགས་པ་ནི་མི་འཆགས་པ་མིན་ནོ་ཞེས་གསུངས་པའི་ཕྱིར། བཞི་པ་ལས་ཉམས་སུ་མྱོང་བའི་ཚད་
ཡོད་དེ། ལས་ཀྱི་ཆོ་ག་བརྗོད་པའི་ཚིག་ཐོས་ཤིང་དོན་ཀྱང་གོ་བ་ན་དེར་འགྱུར་བའི་ཕྱིར། ལྔ་པ་ལས་འཆགས་
པའི་དུས་ཡོད་དེ། རང་རང་གི་སྐབས་ཀྱི་ལས་ཕལ་ཆེར་རྫོགས་པ་ན་འཆགས་པའི་ཕྱིར། གཉིས་པ་ལ་དྲུག་ཡོད་
དེ། ལས་ཀྱི་དབྱེ་བ། བསྡུ་བ། མཚན་ཉིད། རྟེན་གང་ལ་བཞག་པ། ལས་ཀྱི་གྲངས་ངེས། འདིར་གསོལ་
བཞིའི་ལས་འབའ་ཞིག་འཆད་པའི་རྒྱུ་མཚན་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ལས་བརྒྱ་རྩ་གཅིག་
ཡོད་པའི་ཕྱིར་ཏེ། གསོལ་བ་འབའ་ཞིག་པའི་ལས་ཉེར་བཞི། གསོལ་གཉིས་ཀྱི་ལས་ བཞི་བཅུ་རྩ་བདུན།
གསོལ་བཞིའི་ལས་སུམ་ཅུ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ཀརྨ་ཤ་ཏམ་ལས། གསང་དང་ནང་དུ་
དྲི་ཕྱིར་དང་། །གསོ་སྦྱོང་དེ་ལ་ལྟུང་བཅས་དང་། ། དེ་ལ་དགེ་འདུན་ཡིད་གཉིས་དང་། ། རྩོད་དང་དེས་
ཉིད་མ་ཡིན་དང་། ། དེ་ཡི་དོན་དུ་ལྔ་པོ་དག། ཐམས་ཅད་དགག་དབྱེར་གཏོགས་པ་ཡིན། ། དབྱར་གནས་
ཁས་བླངས་ཉིད་དང་ནི། ། ཤི་བའི་རྫས་དང་ནོར་འདྲ་དང་། ། ཆོས་གོས་སྲ་བརྐྱང་གཏད་པ་དང་། ། ཆོས་
གོས་སྦྱིན་པར་བྱ་བ་དང་། །གནས་ངན་ལེན་ནི་བརྗོད་པ་དང་། ། གྲངས་སུ་གཞུག་པ་བཞི་དང་ནི། ། ཁྱིམ་
གྱི་སྡོམ་དང་དེ་གཞིག་དང་། ། ལྷུང་བཟེད་ཁ་སྦུབ་བྱ་བ་དང༌། །དེ་ཉིད་བཟློག་པར་བྱ་བ་དག། གསོལ་བ་
འབའ་ཞིག་ལས་ཡིན་ནོ། ། ཞེས་གསུངས་པའི་ཕྱིར། གཉིས་པ་ཡོད་དེ། དེ་ཉིད་ལས། གནས་དང་མཚམས་
ནི་གཉིས་པོ་དང་། ། མི་འབྲལ་མྱོས་དང་དགག་དབྱེ་དང་། །གནས་མལ་སྟོབ་པར་བྱེད་པ་དང་། ། རུང་
བའི་ས་གཞི་རྐོ་བ་དང་། ། སྲ་བརྐྱང་དང་ནི་དེ་འདིང་དང་། ། སྤོང་དང་ལག་གི་བླ་དང་ནི། གནས་ཁང་
214



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
བསྐོ་ལ་སོགས་པ་དང་ གཟུ་དང་གསལ་དང་སྦེད་པ་དང་། ། ཚུལ་ཤིང་བྲིམ་པར་བྱེད་པ་དང་། ། ཁང་པ་
ཁང་ཆེན་བསྟན་ པ་དང་། ། གླེང་དང་འབྲལ་ བར་ མི་འགྱུར་དང་། ། སྟན་དང་ལྷུང་བཟེད་འགྲིམ་པ་
དང་། མ་དད་ གོ་ བར་བྱ་བ་དང་། ། སྟོན་པ་དང་ནི་ནགས་ཤུལ་དང་། ། ཕྱག་མི་ བྱ་དང་ མང་ཕྱིར་
དང༌། །འཁར་བ་འདྲ་བའི་ཕྱིར་དང་ནི། ། རྙེད་པ་གཅིག་ཏུ་བྱ་ཕྱིར་དང་། ། བསླབ་པ་སྦྱིན་དང་ཉེར་
གནས་དང་། ། བུ་དང་ཉེ་དུའི་ཕྱིར་འགྲོ་བ། ། གསོལ་དང་གཉིས་ཀྱི་ལས་ཡིན་ནོ། ། ཞེས་གསུངས་པའི་
ཕྱིར། གསུམ་པ་ཡོད་དེ། བསྙེན་ པར་རྫོགས་པར་བྱ་བ་དང་། ། མུ་སྟེགས་གནས་དང་མཚམས་དགྲོལ་
དང་། ། མཐུན་སྦྱིན་གསོ་སྦྱོང་བདུན་པོ་དང་། ། བརྒྱད་དང་དྲན་དང་མ་མྱོས་དང་། ། དེ་ཉིད་འཚོལ་དུ་
གཞུག་པ་དང༌། ། བསྒོ་བར་བྱ་བ་རྣམས་དང་ནི། ། ཉམས་པས་སྦྱིན་པར་བྱ་བ་དང་། ། གསོལ་དང་བཞི་ཡི་
ལས་ཡིན་ནོ། །ཞེས་གསུངས་པ་ལྟར་ཡིན་ལ། དེ་དག་གི་ཁྱད་པར་རྒྱས་པ་ནི་གཞན་དུ་ཤེས་པར་བྱ་དགོས་
པའི་ཕྱིར། གཉིས་པ་བསྡུ་བ་ཡོད་དེ། ལས་དེ་རྣམས་བསྡུ་ན་གསོལ་བ་འབའ་ཞིག་པའི་ལས་སོགས་གསུམ་དུ་
འདུ་བའི་ཕྱིར། གསུམ་པ་མཚན་ཉིད་ཡོད་དེ། དགེ་འདུན་གྱིས་བྱ་བའི་བདག་ཉིད་དུ་གྱུར་པའི་སྒོ་ནས་བཞག་
པའི་འདུལ་བ་ནས་བཤད་པའི་ལས་དེ། འདིར་བསྟན་པའི་ལས་ཀྱི་མཚན་ཉིད་དུ་གནས་པའི་ཕྱིར། བཞི་པ་
རྟེན་གང་ལ་བཞག་པ་ཡོད་དེ། ཕའི་རྟེན་ལ་བཞག་པ་དྲུག མའི་རྟེན་ལ་བཞག་པ་བཅུ་གཉིས།ཐུན་མོང་དུ་
བཞག་པ་རྣམས་སུ་ཡོད་པའི་ཕྱིར། ལྔ་པ་གྲངས་ངེས་ཡོད་དེ། ལུང་གཞི་ནས་དངོས་སུ་བསྟན་པའི་གྲངས་ངེས་
ཀྱི་དབང་དུ་བྱས་ན་དེ་ལྟར་ངེས་པའི་ཕྱིར། དྲུག་པ་ཡོད་དེ། གསོལ་བཞིའི་ལས་ཀྱི་གྲངས་ལ་ལོག་རྟོག་འགོག་
པའི་ཆེད་ཡིན་པའི་ཕྱིར། གསུམ་པ་ཉམས་པ་ཕྱིར་བཅོས་པའི་གཞི་ཇི་ལྟར་འཆད་ཅེ་ན། དེ་ནི། གཞི་མ་ཞི་
བར་ཤེས་ནས་གླེང་པ་པོས་སོ་སོར་ཤེས་པར་བྱས་ཤིང་། མངོན་དུ་འཇོག་པ་ལ་ནན་ཏུར་གྱི་ལས་བྱའོ། ། ཞེས་
སོགས་ཀྱིས་འཆད་ལ་འདིའི་དོན་ལ་གཉིས་ཏེ། ལྟུང་བ་ཕྱིར་བཅོས་དང་
། རྩོད་པ་ཕྱིར་བཅོས་གཉིས་ཡོད་པའི་
ཕྱིར། དང་པོ་ལ་གཞི་དྲུག་ཡོད་དེ། ཕྱིར་བཅོས་ཀྱི་གཞི་དངོས་དང༌། དུས་དང་དུས་མིན་པ་སྡུད་པ། ས་
གཞན་ན་སྤྱོད་པ། ཡོངས་སུ་སྦྱོང་བ་པ། ལས་བྱེ་བ། འཁོར་ལོའི་གཞི་རྣམས་སུ་ཡོད་པའི་ཕྱིར། དང་པོ་ལ་
བརྒྱད་ཡོད་དེ། ནན་ཏུར་གྱི་དབྱེ་བ། བསྡུ་བ། མཚན་ཉིད། སྔོན་འགྲོ། རྗེས་ཀྱི་བྱ་བ། ལྟུང་བའི་རྒྱུར་
འདྲ་བར་བསྟན་ པ། སྒྲ་དོན། ཚུལ་ཇི་ལྟར་བྱ་བ་རྣམས་སུ་ཡོད་པའི་ཕྱིར། དང་པོ་ལ་བཅོ་ལྔ་ཡོད་དེ།
བསྡིགས་པ་ནན་ཏུར། བསྐྲད་པ། སྨད་པ། ཕྱིར་འགྱེད། མ་མཐོང་བ་གནས་ནས་དབྱུང་བ། ཕྱིར་མི་
འཆོས་པ་ལ་གནས་དབྱུང་། དེ་བཞིན་དུ། སྡིག་ལྟ་མི་གཏོང་བ། འཐབ་བཀྲོལ་ལས་མ་ལོག་པ། ཉེ་བར་མ་ཞི་
215



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ལ་གནས་དབྱུང་ནན་ཏུར་སོགས་ཡོད་པའི་ཕྱིར། གཉིས་པ་བསྡུ་བ་ཡོད་དེ། ངོ་བོ། ཆོ་ག ཡུལ་གྱི་སྒོ་ནས་
བསྡུ་བ་གསུམ་ཡོད་པའི་ཕྱིར། དང་པོ་ཡོད་དེ། སྨད་པ། སྤངས་པ། རྣམ་དག་གི་ལས་བཞག་པའི་ནན་ཏུར་
རྣམས་སུ་འདུ་བའི་ཕྱིར། གཉིས་པ་ཡོད་དེ། གསོལ་བ་འབའ་ཞིག་པ་དང་གསོལ་བཞིའི་ལས་ཀྱི་བྱ་བ་གཉིས་
ཡོད་པའི་ཕྱིར། གསུམ་པ་ཡོད་དེ། ཁྱིམ་པ་དང་རབ་བྱུང་ལ་བྱ་བའི་ནན་ ཏུར་གཉིས་སུ་འདུ་བའི་ཕྱིར།
གསུམ་པ་མཚན་ཉིད་ཡོད་དེ། དགེ་འདུན་གྱིས་ཆད་ལས་བཅད་པ་ན་མཐར་བཟོད་གསོལ་དགོས་པའི་རིགས་
གནས་ཀྱི་བྱ་བ་དེ། ནན་ཏུར་གྱི་མཚན་ཉིད་ཡིན་པའི་ཕྱིར། བཞི་པ་ནན་ཏུར་གྱི་སྔོན་འགྲོའི་བྱ་བ་ཡོད་དེ།
གཞམ་བསྒོ་སོགས་སྔོན་དུ་འགྲོ་བའི་ཆོས་རུང་མཐུན་སྦྱོར་བའི་ཕྱིར། ལྔ་པ་ཡོད་དེ། བསྡིགས་པ་ནན་ཏུར་བྱས་
པས་ཀྱང་མ་ལོག་ན་མཇུག་ཏུ་གནས་དབྱུང་དངོས་སུ་གསུངས་པའི་རིགས་པ་གཞན་ཕར་ཆེར་ལ་སྦྱོར་རིགས་པའི་
ཕྱིར། དྲུག་པ་ཡོད་དེ། ཁྱིམ་པ་སུན་འབྱིན་པའི་དགེ་སློང་ལ་དགེ་འདུན་གྱིས་བསྐྲད་པའི་ནན་ཏུར་བྱས་པས་
དེས་དགེ་འདུན་ལ་སྐུར་བ་འདེབས་པ་བཟློག་ཀྱང་མི་གཏོང་ན་ལྷག་མ་བསྐྱེད་པ་ལྟར། ནན་ཏུར་བྱས་པ་གཞན་
འགའ་ལའང་སྦྱོར་རིགས་པའི་ཕྱིར། བདུན་པ་ཡོད་དེ། མི་འདོད་བཞིན་དུ་དགེ་འདུན་གྱིས་ཆད་ལས་བཅད་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བརྒྱད་པ་ཇི་ལྟར་བྱ་བ་ལ་གཉིས་ཡོད་དེ། དགོས་པ་དང་།
དགོས་པ་ཅན་གཉིས་ཡོད་པའི་ཕྱིར། དང་པོ་ཡོད་དེ། ཉེས་པ་ལ་ཕྱིས་མི་འཇུག་ཅིང་། ཞུགས་ཟིན་འཕྲོ་
གཅོད་པར་བྱ་བའི་ཆེད་ཡིན་པའི་ཕྱིར། གཉིས་པ་ལ་ཡོད་དེ། ཡུལ་གང་ལ། རྟེན་གང་གིས། དུས་ནམ། ཆོ་
ག་ཇི་ལྟ་བུས་བྱ་བ། བྱས་པའི་བསླབ་བྱ། དེ་ལས་གྲོལ་བའི་རྒྱུ་རྣམས་སུ་ཡོད་པའི་ཕྱིར། དང་པོ་ཡོད་དེ། ཡུལ་
ཆོས་བཅུ་ལྡན་ཞིག་ལ་བྱ་བ་ཡིན་པའི་ཕྱིར། གཉིས་པ་ཡོད་དེ། དགེ་འདུན་གྱི་བྱ་བའི་ཕྱིར། གསུམ་པ་ཡོད་དེ།
བྱར་རུང་བའི་སྐབས་སུ་བབས་ཚེ་ཡིན་པའི་ཕྱིར། བཞི་པ་ཡོད་དེ། སྦྱོར་དངོས་མཇུག་གསུམ་གྱིས་བྱ་བའི་ཕྱིར།
དང་པོ་ཡོད་དེ། དགེ་འདུན་བསྡུ་བ་དང་། ལྟུང་བ་གླེང་དྲན་བྱ་བ་སོགས་ཡོད་པའི་ཕྱིར། གཉིས་པ་ཡོད་དེ།
གཞི་འདི་ཉིད་དུ་ལྟུང་བ་ཕྱིར་འཆོས་ཤིག་ཅེས་སོགས་བརྗོད་པར་བྱ་བ་ཡིན་པའི་ཕྱིར། ལྔ་པ་ཡོད་དེ། ཁྱད་པར་
ཅན་གྱི་སྤྱོད་པ་ཅི་རིགས་པ་སྤོང་ཞིང་། དམན་སྤྱོད་ཅི་རིགས་བླང་བར་བྱ་བ་ཡིན་པའི་ཕྱིར་ཏེ། དགེ་འདུན་
དང་ལྷན་ཅིག་ཆོས་དང་ཟང་ཟིང་ལ་ལོངས་སྤྱོད་དུ་མི་རུང་བ་སོགས་ལ་བསླབ་པར་བྱ་དགོས་པའི་ཕྱིར། དྲུག་པ་
ནན་ཏུར་ལས་དགྲོལ་བའི་རྒྱུ་ཡོད་དེ། སྤྱི་དང༌། བྱེ་བྲག་གཉིས་ཡོད་པའི་ཕྱིར། དང་པོ་ཡོད་དེ། དགྲ་བཅོམ་
ཐོབ་པ་དང་། བཟོད་པ་ལེགས་པར་གསོལ་བར་བྱས་པ་ན་དེ་ལས་གྲོལ་བར་འགྱུར་བའི་ཕྱིར། གཉིས་པ་ཡོད་དེ།
གསོ་སྦྱོང་དང་དགག་དབྱེ་བཞག་པ་ལྟ་བུ་ནི། ནམ་དེ་དག་དང་ལྷན་ཅིག་གསོ་སྦྱོང་སོགས་བྱར་རུང་ཞིང་བྱས་པ་
216



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ན་དེ་ལས་གྲོལ་བ་ལྟ་བུ་ཡིན་པའི་ཕྱིར། འོ་ན། ལྟུང་བ་མཐོལ་བཤགས་ཀྱི་སྒོ་ནས་ཕྱིར་བཅོས་ཚུལ་བཞིན་དུ་བྱ་
བར་གསུངས་པའི་དོན། ལྟུང་བ་མིང་རིགས་ཀྱི་སྒོ་ནས་ཕྱིར་བཅོས་ཚུལ་བཞིན་དུ་བྱས་ནས་ལྟུང་པ་འདག་པར་
འགྱུར་བ་ཁོ་ནར་བྱེད་དམ། སྤྱིར་མཐོལ་བཤགས་བྱས་པ་ཉིད་ཀྱིས་ཀྱང་ལྟུང་བ་འདགས་པར་འགྱུར་བ་ལ་བྱེད་
ཅེ་ན། མཁས་པ་ཁ་ཅིག་ན་རེ། འདུལ་བ་ནས་བཤད་པའི་ཕྱིར་བཅོས་ཚུལ་བཞིན་དུ་མ་བྱས་པར་མཐོལག
བཤགས་ཙམ་གྱིས་ལྟུང་བ་དེ་དང་དེ་འདགས་པར་འགྱུར་བ་མ་ཡིན་ཏེ། དེའི་སྟོབས་ཀྱིས་ལྟུང་བའི་འཕེལ་ཁ་
ཆད་པ་ཙམ་དུ་འགྱུར་གྱི། ལྟུང་བའི་ངོ་བོ་འདགས་པར་མི་ནུས་པའི་ཕྱིར་ཟེར། ཁ་ཅིག སྤྱིར་བཤགས་པ་ཚུལ་
བཞིན་དུ་བྱས་པས་ལྟུང་བ་དེ་དང་དེ་འདགས་པར་འགྱུར་བ་ཡོད་ཅེས་གསུང་། རང་རེས་ཕྱི་མ་ལྟར་ཁས་ལེན་
པར་བྱ་སྟེ། སྟོབས་བཞི་ཚང་བའི་བཤགས་པས་མཚམས་མེད་ཀྱི་ལས་ཀྱང་འདགས་ནུས་པར་གསུངས་པའི་ཕྱིར།
འོན་ཀྱང་། དེ་ལ་ལྟུང་བ་དག་པ་ཡིན་ཞེས་པའི་ཐ་སྙད་དངོས་སུ་ནི་མི་བྱེད་པར་གསལ་ཏེ། འདིར་བཅས་པ་
དང་དབང་བཙན་པར་འཇོག་དགོས་པའི་ཕྱིར། ལྟུང་བ་ཕྱིར་བཅོས་ཚུལ་ལ་གཉིས་ཡོད་དེ། བསམ་པ་དང་།
སྦྱོར་བའི་སྒོ་ནས་བྱ་བ་གཉིས་ཡོད་པའི་ཕྱིར། དང་པོ་ལ་དུ་མ་ཡོད་དེ། ཉེས་པ་སྔ་མ་ལ་འགྱོད་སེམས་དང་། ཕྱི་
མ་ལ་བསྡོམ་སེམས་སོགས་མང་དུ་ཡོད་པའི་ཕྱིར། གཉིས་པ་ལའང་གཉིས་ཡོད་དེ། འཆབ་ཉེས་འགོག་པའི་
ཆེད་དུ་མཐོལ་བ་དང་། ལྟུང་བ་ཉིད་བཤགས་པ་གཉིས་ཡོད་པའི་ཕྱིར། དང་པོ་ཡོད་དེ། སྐབས་ཀྱི་དགེ་
འདུན་ནས། དགེ་སློང་ཅི་རིགས་ཀྱི་མདུན་དུ་མཐོལ་བ་ཡིན་པའི་ཕྱིར། མཐོལ་བའི་རྟེན་དུ་ནི་ཆོས་བཞི་ལྡན་
ཞིག་དགོས་ཏེ། སྡོམ་པ་གསོ་རུང་དང་ལྡན་པ། ལུས་ཐ་མལ་དུ་གནས་པ། བསམ་པ་རང་བཞིན་དུ་གནས་པ།
གནས་ནས་མ་བྱུང་བ་སྟེ་ཆོས་བཞི་ལྡན་དགོས་ལ། མཐོལ་བའི་ཡུལ་ལ་ནི་ཆོས་བདུན་ལྡན་ཞིག་དགོས་པའི་ཕྱིར།
དངོས་པོ་གང་མཐོལ་བ་ཡོད་དེ། རང་རྒྱུད་ཀྱི་ལྟུང་བ་ངོ་བོ་ཤེས་ཤིང་དྲན་ནུས་པ་ཞིག་མཐོལ་བའི་ཕྱིར། ཆོ་ག་
ཇི་ལྟ་བུས་མཐོལ་བ་ཡོད་དེ། མཐོལ་ཡུལ་གྱི་མདུན་དུ་སྤྱོད་ལམ་མ་གུས་པའི་སྒོ་ནས་སྔགས་ཚིག་ལན་གསུམ་མམ།
ལྟུང་བ་འདི་ལྟ་བུ་ཞིག་བྱུང་ངོ་ཞེས་ཚིག་བརྗོད་ཅིང་། ཐབས་ལེགས་བྱ་བ་ཡིན་པའི་ཕྱིར། གཉིས་པ་ལྟུང་བ་
བཤགས་པ་ལ་གཉིས་ཡོད་དེ། བསྙེན་པར་རྫོགས་པ་མ་ཡིན་པ་དང་། རྫོགས་པའི་བཤགས་ཚུལ་གཉིས་ཡོད་
པའི་ཕྱིར། དང་པོ་ཡོད་དེ། ཡུལ་གང་ལ་གང་གིས་བཤགས་པ་སོགས་ཡོད་པའི་ཕྱིར། ཡུལ་ནི་དགེ་སློང་ཆོས་
བརྒྱད་ལྡན་གྱི་མདུན་དུ་དང་། རྟེན་རང་གི་སྡོམ་པ་གསོ་རུང་དང་ལྡན་པ་སོགས་དང་། བཤགས་བྱའི་ཉེས་བྱས་
རང་རྒྱུད་ཀྱིས་བསྡུས་པ་སོགས་ཡིན་པ་དང་། བཤགས་ཚུལ་ནི། བཤགས་ཡུལ་གྱི་མདུན་དུ་ཐུགས་གཏད་
སོགས་དང་། མིང་རིགས་བརྗོད་པའི་སྒོ་ནས་སྔགས་ཚིག་ལན་གསུམ་དང་། མཐོང་སྡོམ་དྲི་ལན་དང་། ཐབས་
217



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལེགས་ཀྱང་བྱ་བ་ཡིན་པའི་ཕྱིར། ལྟུང་བའི་མིང་རིགས་བརྗོད་པའི་དོན་ཡོད་དེ། མིང་ནི་ སྡེ་ཚན་དང་།
རིགས་ནི་དེའི་ངོ་བོ་བརྗོད་པ་ཡིན་པའི་ཕྱིར།གཉིས་པ་རྫོགས་པའི་བཤགས་ཚུལ་ཡོད་དེ། ཐོག་མར་བཅངས་
པའི་ཉེས་པ་མཐོལ་ལ། དེ་ནས་དངོས་གཞི་མཐོལ་བར་བྱ་བའི་ཕྱིར། དང་པོ་ལ་མཐོལ་བ་དང་བཤགས་པ་
གཉིས་ལས། དང་པོ་ལ་བཞི་སྟེ། ཡུལ་གང་ལ། རྟེན་གང་གིས། དངོས་པོ་གང༌། ཆོ་ག་ཇི་ལྟ་བུས་བཤགས་
པ་རྣམས་སུ་ཡོད་པའི་ཕྱིར། དང་པོ་ཡོད་དེ། དགེ་སློང་ཆོས་བརྒྱུད་ལྡན་གྱི་མདུན་དུ་བཤགས་པར་བྱ་བའི་ཕྱིར།
ཆོས་བརྒྱུད་ཡོད་དེ།དགེ་སློང་གི་སྡོམ་པ་གསོ་རུང་ཡན་ཆད་དང་ལྡན་པ། ལུས་ཐ་མལ་དུ་གནས་པ། བསམ་པ་
རང་བཞིན་དུ་གནས་པ། གནས་ནས་མ་ཕྱུང་བ། གཞན་དུ་མ་སོང་བ། མཚན་མཐུན་པ། ཚོགས་སུ་མ་
ལོངས་པ། ལྟུང་བ་མིང་རིགས་མཐུན་པས་མ་གོས་པ་རྣམས་སུ་ཡོད་པའི་ཕྱིར། གཉིས་པ་ཡོད་དེ། བསྙེན་
རྫོགས་ཀྱི་སྡོམ་པ་གསོ་རུང་ཡན་ཆད་དང་ལྡན་ཞིང་། བསམ་པ་རང་བཞིན་དུ་གནས་པ་ཞིག་གིས་བྱ་བ་ཡིན་པའི་
ཕྱིར། གསུམ་པ་ཡོད་དེ། ལྟུང་བ་བབས་པའི་ཉེས་པ་ཡིན་ལ། བསྡམ་བྱ་དང་ཕམ་པ་བཅབས་པའི་ཉེས་པ་
ལས་གཞན་ཡིན་པ། རང་རྒྱུད་དང་འབྲེལ་ཞིང་སྔར་མ་མཐོལ་བ་ཞིག་མཐོལ་བའི་ཕྱིར། བཞི་པ་ཡོད་དེ། སྦྱོར་
བ་སྔོན་དུ་བཏང་ནས་ལྟུང་བའི་གྲངས་ཤེས་པ་དང་པོ་ཤེས་པའི་དབྱེ་བ་ཕྱེ་བའི་སྒོ་ནས་མཐོལ་ཞིང་། མཇུག་
མཐོང་སྡོམ་མི་འདྲི་བར་ཐབས་ལེགས་བྱ་བ་ཡིན་པའི་ཕྱིར། གཉིས་པ་བཅབས་པའི་ཉེས་པ་བཤགས་ཚུལ་ལ་
བཞི་ཡོད་དེ། དངོས་པོ་གང་། ཡུལ་གང་ལ། རྟེན་གང་གིས། ཆོ་ག་ཇི་ལྟ་བུས་བཤགས་པ་རྣམས་སུ་ཡོད་པའི་
ཕྱིར། དང་པོ་ཡོད་དེ། ལྟུང་བ་བཅབས་པའི་ཉེས་པ་ཡིན་པ་ཞིག་བཤགས་པར་བྱ་བ་ཡིན་པའི་ཕྱིར། གཉིས་
པ་ཡོད་དེ། དགེ་སློང་ཆོས་བརྒྱད་ལྡན་གྱི་མདུན་དུ་བཤགས་པར་བྱ་བའི་ཕྱིར། གསུམ་པ་ཡོད་དེ། དགེ་སློང་
ཆོས་བཞི་ལྡན་ཞིག་གིས་བྱ་བའི་ཕྱིར། བཞི་པ་ཡོད་དེ། ། སྦྱོར་དངོས་མཇུག་གསུམ་གྱི་སྒོ་ནས་བྱ་བ་ཡིན་པའི་
ཕྱིར། དང་པོ་ཡོད་དེ། བཤགས་ཡུལ་ལ་སྤྱིར་བསླབ་པ་རྒན་པ་དང་། གཞོན་ཡང་དགེ་འདུན་དུ་ལོངས་ན་
ཕྱག་བྱ་བ་སོགས་ཀྱི་སྤྱོད་ལམ་དང་། སྤུངས་ལྟུང་ཕྱིར་བཅོས་ཡིན་ན། སྤངས་རྒྱུའི་དངོས་པོ་ཞག་གཅིག་གཞན་
ལ་སྤང་དགོས་པའི་ཕྱིར། གང་ཟག་ཁྱད་པར་ཅན་ལ་མ་ངེས་ཏེ། དེས་མ་སྤངས་པར་བཤགས་ཆོག་པའི་ཕྱིར།
གཉིས་པ་དངོས་གཞི་བྱ་ཚུལ་ཡོད་དེ། སྔགས་ཚིག་ལན་གསུམ་བརྗོད་པའི་སྒོ་ནས་བྱ་བ་ཡིན་པའི་ཕྱིར། སྤྱིར་
བཤགས་པ་ལ་མཐོལ་བ་སྔོན་དུ་གཏོང་དགོས་ཀྱང་དེར་མ་ངེས་ཏེ། མཐོལ་བཤགས་དུས་གཅིག་ཏུའང་བྱར་རུང་
བ་ཡོད་པའི་ཕྱིར། དངོས་གཞི་བཤགས་པ་ལའང་གཉིས་ཡོད་དེ། བཤགས་ཡུལ་གྱི་གྲངས་དང་། ཕམ་ལྷག་གི་
ཕྱིར་བཅོས་གཉིས་ཡོད་པའི་ཕྱིར། དང་པོ་ཡོད་དེ། ཕམ་པའི་སྡེར་གཏོགས་ཀྱི་སྦོམ་པོ་ལྕི་བ་རྣམས་དགེ་སློང་
218



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
དྲུག་དང་། ། ལྷག་མའི་སྡེར་གཏོགས་ཀྱི་སྦོམ་པོ་ལྕི་བ་རྣམས་དགེ་སློང་ལྔའི་མདུན་དུ་དང་། ཕམ་པའི་སྡེར་
གཏོགས་ཀྱི་སྦོམ་པོ་ཡང་བ་རྣམས་དགེ་སློང་བཞི་དང་། གཞན་རྣམས་དགེ་སློང་རེ་རེའི་མདུན་དུ་བཤགས་པར་
བྱ་བའི་ཕྱིར། གཉིས་པ་ལ་ལྷག་མ་དང་ཕམ་པ་གཉིས་ལས།དང་པོ་ལ་གཉིས་ཡོད་དེ། གང་ཟག་ཁྱད་པར་ཅན་
དང་། ཁྱད་པར་ཅན་མ་ཡིན་པའི་ལྷག་མ་ཕྱིར་བཅོས་པའི་ཚུལ་གཉིས་ཡོད་པའི་ཕྱིར། དང་པོ་ཡོད་དེ། སྡེ་
སྣོད་གསུམ་ཤེས་ཤིང་བག་ཡོད་དང་ལྡན་པའི་དགེ་སློང་དེས་སྤོ་མགུ་དབྱུང་གསུམ་མ་སྤྱད་པར་དགེ་སློང་གཅིག་གི་
མདུན་དུ་མིང་རིགས་ཀྱི་སྒོ་ནས་བཤགས་པས་ཀྱང་འདགས་པར་འགྱུར་བའི་ཕྱིར་ཏེ། མདོར། ངོ་ཚ་དང་ལྡན་
པ་དང༌། མདོ་སྡེ་འཛིན་པ་དང་། འདུལ་བ་འཛིན་པ། མ་མོ་འཛིན་པ་དང་ཤེས་པས་ནི་གང་ཟག་གཅིག་གི་
མདུན་དུ་བཤགས་པས་དགེ་འདུན་ལྷག་མ་ལས་ལྡང་ངོ་། ། ཞེས་གསུངས་པའི་ཕྱིར། གཉིས་པ་ཡོད་དེ། སྤོ་
བའི་སྒོ་ནས་ལྷག་མའི་བཅབས་ཉེས་ཕྱིར་བཅོས་དང་། ལྷག་མ་དངོས་ཀྱི་ཕྱིར་བཅོས་བྱ་བའི་ཚུལ་གཉིས་ཡོད་
པའི་ཕྱིར། དང་པོ་ལ་གཉིས་ཡོད་དེ། སྤོ་བ་ནོད་པ་དང་སྤྱོད་པ་གཉིས་ཡོད་པའི་ཕྱིར། དང་པོ་ལ་དྲུག་ཡོད་དེ།
ཡུལ་གང་ལ་ནོད་པ། རྟེན་གང་གིས། གོང་གི་ཆེད་དུ། ཡུན་ཇི་སྲིད། ཆོ་ག་ཇི་ལྟ་བུས་ནོད་པ། སྒྲ་བཤད་པ་
རྣམས་སུ་ཡོད་པའི་ཕྱིར། དང་པོ་གྲུབ་སྟེ། དགེ་འདུན་ཆོས་གསུམ་ལྡན་གྱི་མདུན་དུ་ཡིན་པའི་ཕྱིར། གཉིས་པ་
ཡོད་དེ། ཐུན་མོང་བའི་ཆོས་བརྒྱད་དང་ལྡན་པའི་དགེ་སློང་ཁྱད་པར་ཅན་མ་ཡིན་པ་ཞིག་གིས་བྱ་བའི་ཕྱིར།
གསུམ་པ་ཡོད་དེ། བཅབས་ཉེས་འདགས་པའི་ཆེད་ཡིན་པའི་ཕྱིར། བཞི་བ་ཡོད་དེ། རྣམ་གྲངས་ཇི་སྙེད་
བཅབས་པ་དེ་སྲིད་ཀྱི་བར་ཡིན་པའི་ཕྱིར། ལྔ་པ་ལ་གསུམ་ཡོད་དེ། སྦྱོར་དངོས་མཇུག་གསུམ་གྱིས་བྱ་བའི་ཕྱིར།
དྲུག་པ་ཡོད་དེ། རང་བཞིན་གྱི་གནས་དེ་ནས་དམན་པའི་སར་སྤོས་པས་ན་དེ་ལྟར་བརྗོད་པའི་ཕྱིར། གཉིས་པ་
སྤོ་བ་སྤྱོད་པ་ལའང་དྲུག་ཡོད་དེ། ཡུལ་གང་ལ། རྟེན་གང་གིས། གནས་གང་དུ། ཅིའི་ཕྱིར་དུ། ཡུན་ཇི་སྲིད།
ཚུལ་ཇི་ལྟར་སྤྱོད་པ་རྣམས་སུ་ཡོད་པའི་ཕྱིར། དང་པོ་ཡོད་དེ། མཚམས་ནང་དེར་གནས་པ། མཚན་དང་ལྟ་
བ་མཐུན་པོ་དག་ལ་སྤྱོད་པའི་ཕྱིར། གཉིས་པ་ཡོད་དེ། སྤོ་བ་ནོད་པ་དེས་སྤྱོད་པ་བྱ་བའི་ཕྱིར། གསུམ་པ་ཡོད་
དེ། སྤོ་བ་ནོད་པའི་གནས་ཉིད་དུ་བྱ་བའི་ཕྱིར། བཞི་པ་ཡོད་དེ། བཅབས་ཉེས་འདགས་པའི་ཆེད་ཡིན་པའི་
ཕྱིར། ལྔ་པ་ཡོད་དེ། ནོད་པའི་ཞག་གྲངས་བཞིན་ཡིན་པའི་ཕྱིར། དྲུག་པ་ཡོད་དེ། ཁྱད་པར་ཅན་གྱི་སྤྱོད་པ་
ལྔ་སྤོང་བ་དང་དམན་སྤྱོད་ལྔ་དང་དུ་ལེན་པ་སོགས་བྱ་བ་ཡིན་པའི་ཕྱིར། དང་པོ་ལྔ་ཡོད་དེ། གཞན་གྱིས་གུས་
པབདག་གིར་མི་བྱེད་པ་དང་། གཞན་དང་མཉམ་པ་དང་ལྷག་པའི་བསམ་པ་མི་བསྐྱེད་པ་དང༌། བླ་མའི་
གནས་དང་། ཆད་ལས་སུ་གཏོགས་པའི་བྱ་བ་དང་། སྟོན་པའི་ཁྱད་པར་དང་ཉེས་རྣམས་རེ་ཞིག་སྤོང་པར་བྱ་
219



__ ༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་ཕྱིར། དམན་སྤྱོད་ལྔ་ལེན་པ་ཡོད་དེ། ནང་པར་དང་། ཆོས་སྟོན་པའི་དུས་དང་། གདུགས་ཀྱི་དུས་དང་།
དུས་ཐམས་ཅད་དང་། དགོང་མོའི་དུས་སུ་ཇི་ལྟར་བྱ་བ་བྱེད་དུ་བཅུག་པ་རྣམས་ཀྱང་དེ་བཞིན་དུ་བྱ་དགོས་པའི་
ཕྱིར། གཉིས་པ་ལྷག་མའི་དངོས་གཞི་ཕྱིར་བཅོས་ལ་གཉིས་ཡོད་དེ། མགུ་བ་དང་། དབྱུང་བས་ཕྱིར་བཅོས་
པའི་ཚུལ་གཉིས་ཡོད་པའི་ཕྱིར། དང་པོ་ལའང་གཉིས་ཡོད་དེ། མགུ་བ་ནོད་པ་དང་། སྤྱོད་པ་གཉིས་ཡོད་
པའི་ཕྱིར། དང་པོ་ལ་དྲུག་ཡོད་དེ། སྤོ་བའི་སྐབས་ལྟར་ཡུལ་གང་ལ་སོགས་དྲུག་ཡོད་པའི་ཕྱིར། དང་པོ་
གཉིས་དང་ལྔ་པ་ནི་སྔར་དང་འདྲ་ལ། གསུམ་པ་དགོས་པ་ཡོད་དེ། དབྱུང་བ་ཆགས་པའི་ཚེད་དང་། ལྷག་
མའི་དངོས་གཞི་འདགས་པའི་ཆེད་ཡིན་པའི་ཕྱིར། བཞི་བ་ལ་ཞག་གྲངས་ཀྱི་ཁྱད་པར་ཡོད་དེ། མགུ་བ་དགེ་
སློང་གིས་ཞག་དྲུག་དགེ་སློང་མས་ཟླ་ཕྱེད་དུ་བྱ་བའི་ཕྱིར། དྲུག་པ་ཡོད་དེ། དགེ་འདུན་མགུ་བར་བྱེད་དགོས་
པས་ན་དེ་ལྟར་བརྗོད་པའི་ཕྱིར། མགུ་བ་སྤྱོད་པ་ལའང་དེས་འགྲོའོ། ། གཉིས་པ་དབྱུང་བས་ཕྱིར་བཅོས་ཚུལ་
ལ་ལྔ་ཡོད་དེ། ཡུལ་གང་ལས་དབྱུང་བ་ནོད་པ། རྟེན་གང་གིས། དགོས་པ་ཅིའི་ཕྱིར། ཆོ་ག་གང་གིས། སྒྲ་
བཤད་པ་རྣམས་སུ་ཡོད་པའི་ཕྱིར། དང་པོ་ཡོད་དེ། གྲངས་ཚང་བའི་དགེ་འདུན་ལས་ནོད་པར་བྱ་བའི་ཕྱིར།
བགཉིས་པ་ཡོད་དེ། མགུ་བ་སྤྱོད་པའི་དགེ་སློང་དེས་ནོད་པའི་ཕྱིར། གསུམ་པ་ཡོད་དེ། རང་རྒྱུད་ཀྱི་ལྷག་མའི་
ལྟུང་བ་དངོས་གཞི་ཡིན་པ་ཞིག་འདགས་པའི་ཆེད་ཡིན་པའི་ཕྱིར། བཞི་པ་ལ་གསུམ་ཡོད་དེ། སྦྱོར་དངོས་
མཇུག་གསུམ་ཡོད་པའི་ཕྱིར། དང་པོ་སླ། དངོས་གཞི་ཡོད་དེ། གསོལ་བཞིའི་ལས་ཀྱིས་བྱ་ཞིང་། མཇུག་ཏུ་
གཟེངས་བསྟོད་པར་བྱ་བ་ཡིན་པའི་ཕྱིར། ལྔ་པ་སྒྲ་བཤད་ཡོད་དེ། དམན་ས་ནས་རང་བཞིན་གྱི་སར་དབྱུང་
བས་ན་དེ་ལྟར་བརྗོད་པའི་ཕྱིར། གཉིས་པ་ཕམ་པ་ཕྱིར་བཅོས་ལ་གཉིས་ཡོད་དེ། ཕམ་པ་འཆབ་བཅས་བྱུང་ན་
ཇི་ལྟར་བྱ་བ་དང་། འཆབ་མེད་ཕྱིར་བཅོས་པའི་ཚུལ་གཉིས་ཡོད་པའི་ཕྱིར། དང་པོ་ཡོད་དེ། བཅོས་སུ་མི་
རུང་བས་གནས་དབྱུང་བྱ་བ་ཡིན་པའི་ཕྱིར། གཉིས་པ་འཆབ་མེད་བྱུང་བ་ཕྱིར་བཅོས་ཚུལ་ལ་གཉིས་ཡོད་དེ།
བསླབ་པ་ནོད་པ་དང་། དེ་སྤྱོད་པའི་ཚུལ་གཉིས་ཡོད་པའི་ཕྱིར། དང་པོ་ལ་དྲུག་ཡོད་དེ། ཡུལ་གང་ལ་ནོད་པ།
རྟེན་གང་གིས། གང་གི་ཆེད་དུ། ཡུན་ཇི་སྲིད། ཆོ་ག་ཇི་ལྟ་བུས། སྒྲ་བཤད་པ་རྣམས་སུ་ཡོད་པའི་ཕྱིར།དང་པོ་
ཡོད་དེ། དགེ་འདུན་ལ་ནོད་པར་བྱ་བའི་ཕྱིར། གཉིས་པ་ཡོད་དེ། བསྙེན་རྫོགས་ཀྱི་སྡོམ་པ་གསོ་རུང་དང་
ལྡན་ཞིང་ཕམ་པ་བྱུང་བའི་དགེ་སློང་དེས་བྱ་བའི་ཕྱིར། གསུམ་པ་ཡོད་དེ། རང་རྒྱུད་ཀྱི་བཅབས་ཉེས་མེད་པའི་
ཕམ་པ་དེ་འདགས་པའི་ཆེད་ཡིན་པའི་ཕྱིར། བཞི་པ་ཡོད་དེ། ཇི་སྲིད་འཚོ་བར་དུ་ཡིན་པའི་ཕྱིར། ལྔ་པ་ཡོད་
དེ། སྦྱོར་དངོས་མཇུག་གསུམ་གྱིས་བྱ་བ་ཡིན་པའི་ཕྱིར། དང་པོ་ནི་གོང་བཞིན་དང༌། དངོས་གཞི་དང་མཇུག་
220



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
ཏུ་བྱ་བ་ཡོད་དེ། གསོལ་བཞིའི་ལས་ཀྱིས་དང་མཇུག་སྡུད་བྱ་བ་ཡིན་པའི་ཕྱིར། དྲུག་པ་ཡོད་དེ། ཁྱད་པར་
ཅན་གྱི་སྤྱོད་པ་ལྔ་སྤོང་ཞིང་དམན་སྤྱོད་ལྔ་ལ་བསླབ་པར་བྱ་བ་ནོད་པས་དེ་སྐད་བརྗོད་པའི་ཕྱིར། གཉིས་པ་སྤྱོད་
པ་ལའང་དྲུག་ཡོད་དེ། ཡུལ་གང་། གང་གིས། གང་དུ། ཅིའི་ཕྱིར། ཇི་སྲིད། ཚུལ་ཇི་ལྟར་དུ་སྤྱོད་པ་
རྣམས་སུ་ཡོད་པའི་ཕྱིར། དང་པོ་ཡོད་དེ། མཚན་ཉིད་དང་ལྡན་པའི་དགེ་འདུན་ལ་སྤྱད་པར་བྱ་བའི་ཕྱིར།
གཉིས་པ་ཡོད་དེ། བསླབ་པ་ནོད་པ་དེས་བྱ་བའི་ཕྱིར། གསུམ་པ་ཡོད་དེ། ནོད་པ་དང་འདྲ་བའི་ཕྱིར། བཞི་
པ་ཡོད་དེ། འཆབ་པ་འདགས་པའི་ཆེད་དུ་ཡིན་པའི་ཕྱིར། ལྔ་པ་དང་། དྲུག་པ་ཡོད་དེ། གོང་བཞིན་ཡིན་
ཀྱང་བསླབ་པ་བྱིན་པ་ལ་སྤྱོད་པས་ན་དེ་ལྟར་བརྗོད་པའི་ཕྱིར། དམིགས་བསལ་ཡོད་དེ། དགྲ་བཅོམ་པའི་གོ་
འཕང་ཐོབ་པ་ན་དེ་ལས་གྲོལ་བར་འགྱུར་བའི་ཕྱིར་རོ། ། གཉིས་པ་དུས་དང་དུས་མ་ཡིན་པ་འབྱུང་བའི་གཞི་ལ་
བཞི་ཡོད་དེ། དེ་ལ་བསམ་པ་སྦྱོར་བ་མཐར་ཐུག་གི་ཡན་ལག་རྣམས་སུ་ཡོད་པའི་ཕྱིར། དང་པོ་ཡོད་དེ། དགེ་
འདུན་གྱི་ལྷག་མའི་བཅབས་ཉེས་རང་རྒྱུད་དང་འབྲེལ་བ། ངོ་བོ་ཤེས་ཤིང་ཐེ་ཚོམ་ཟ་བ་གང་རུང་ཞིག་བཅབས་
པ་ཡིན་པའི་ཕྱིར། གཉིས་པ་ཡོད་དེ། འདུ་ཤེས་མ་འཁྲུལ་ཞིང་ཀུན་སློང་ཉེས་པ་དེ་བརྗོད་པར་མི་འདོད་ཀྱི་
བསམ་པ་རྒྱུན་མ་ཆད་པ་ཞིག་ཡིན་པའི་ཕྱིར། གསུམ་པ་ཡོད་དེ། ཉེས་པ་མི་མཐོལ་པ་སེམས་པ་ཞིག་ཡིན་པའི་
ཕྱིར། བཞི་པ་ཡོད་དེ། མཐར་ཐུག་མཚན་མོ་དེ་འདས་པ་ན་བཅབས་ཉེས་བསྐྱེད་པ་ཡིན་པའི་ཕྱིར། གསུམ་
པས་གཞན་ན་གནས་པ་སྤྱོད་པའི་གཞི་ལ་དྲུག་ཡོད་དེ། དབྱེ་བ། བསྡུ་བ། མཚན་ཉིད། བསླབ་བྱ། སྒྲ་
བཤད། གྲོལ་བའི་དུས་རྣམས་སུ་ཡོད་པའི་ཕྱིར། གཉིས་པ་ཡོད་དེ། མདོར་བསྟན་པ་དང་། རྒྱས་པར་
བཤད་པ་གཉིས་ཡོད་པའི་ཕྱིར། དང་པོ་ཡོད་དེ། སྤོ་བ་སྤྱོད་པ་གསུམ། མགུ་བ་སྤྱོད་པ་གསུམ། སྤོ་ལྡན་
གསུམ། མགུ་ལྡན་གསུམ་སྟེ་བཅུ་གཉིས་དང་། བསྡིགས་སྨད་སོགས་ཉེར་དྲུག་ཡོད་པའི་ཕྱིར། གཉིས་པ་ཡོད་
དེ། སྤོ་བ་སྤྱོད་པ། གཞི་ནས་སྤོ་བ་སྤྱོད་པ། ཡང་གཞི་ནས་སྤོ་བ་སྤྱོད་པ་སྟེ་གསུམ། མགུ་བ་ལ་ཡང་དེ་ལྟར་ཕྱེ་
བ་གསུམ། སྤོ་བ་སྤྱད་ནས་མགུ་བ་སྤྱོད་པ་གསུམ། གཞི་ནས་སྤོ་བ་སྤྱད་ནས་མགུ་བ་སྤྱོད་པ་གསུམ། ཡང་གཞི་
ནས་བླངས་ཏེ་མགུ་བ་དང་ལྡན་པ་གསུམ། བསྡིགས་སྨད་བསྐྲད་པ་ཕྱིར་འགྱེད་བཅས་གཞི། གནས་དབྱུང་
བདུན། བསྙིལ་བ་ནན་ཏུར། ངོ་བོ་ཉིད་འཚོལ་བ། བསླབ་པ་བྱིན་པ་སོགས་ཞེ་བཞི་ཡོད་པའི་ཕྱིར། གཉིས་
པ་ཡོད་དེ། ངོ་བོ། རྣམ་གྲངས། བསླབ་བྱའི་སྒོ་ནས་བསྡུ་བ་རྣམས་སུ་ཡོད་པའི་ཕྱིར། དང་པོ་ལ་གསུམ་ཡོད་
དེ། སྤངས་པ་ས་གཞན་ན་གནས་པ། སྨད་པ་ས་གཞན་དུ་གནས་པ། རྣམ་པ་དག་པར་བྱེད་པ་ས་གཞན་ན་
གནས་པ་གསུམ་ཡོད་པའི་ཕྱིར། གཉིས་པ་ཡོད་དེ། ས་གཞན་ན་གནས་པ་ལ་ནན་ཏུར་བྱས་པ་དང་མ་བྱས་པ་
221



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ཡོད་པའི་ཕྱིར། གསུམ་པ་ཡོད་དེ། ས་གཞན་གནས་པ་ལ་ཆེན་པོ་དང་ཆུང་ངུ་གཉིས་ཡོད་པའི་ཕྱིར།
གསུམ་པ་ཡོད་དེ༔ དམན་སར་བྱེད་ཆོས་ལས་ཀྱི་ཆོ་གའི་སྒོ་ནས་ཁྱད་པར་ཅན་གྱི་སྤྱོད་པ་ལྔ་སྤངས་དགོས་རུང་དུ་
གནས་པ་དེ། དེའི་མཚན་ཉིད་ཡིན་པའི་ཕྱིར། བཞི་པ་ཡོད་དེ། དམན་སྤྱོད་ཆེ་ཆུང་གང་ལ་སྤྱོད་དུ་བཅུག་པ་
དེ་ལ་བསླབ་པར་བྱ་བའི་ཕྱིར། ལྔ་པ་ཡོད་དེ། རང་བཞིན་གྱིས་ནས་དམན་པའི་ས་གཞན་དུ་གནས་པས་ན་དེ་
ལྟར་བརྗོད་པའི་ཕྱིར། དྲུག་པ་ཡོད་དེ། དགྲ་བཅོམ་ཐོབ་པ་དང་། བཟོད་པ་གསོལ་བས་ནན་ཏུར་ལས་གྲོལ།
སྤོ་མགུ་སྤྱད་ཟིན་ནས་དེ་ལས་གྲོལ་བ་སོགས་ཡིན་པའི་ཕྱིར། བཞི་པ་ཡོངས་སུ་སྦྱོང་བའི་གཞི་ལ་བདུན་ཡོད་དེ།
ལྟུང་བ་དེ་ཡུལ་གང་ལ་གླེང་བ། རྟེན་གང་གིས། གནས་གང་དུ། དུས་ནམ་གྱི་ཚེ། གཞི་གང་ལ། ཇི་ལྟར་དུ་
གླེང་བ། གླེང་བའི་བྱ་བ་བསྒྲུབ་པ་རྣམས་སུ་ཡོད་པའི་ཕྱིར། དང་པོ་ཡོད་དེ། ཆོས་བརྒྱད་དང་ལྡན་པ་ཞིག་ལ་
བྱ་བའི་ཕྱིར། གཉིས་པ་ཡོད་དེ། ཆོས་དགུ་ལྡན་གྱི་དགེ་སློང་ཞིག་གིས་གླེང་བར་བྱ་བའི་ཕྱིར། གསུམ་པ་ཡོད་
དེ། དབེན་པའི་གནས་སུ་བྱ་བའི་ཕྱིར། བཞི་པ་ཡོད་དེ། དབྱར་གྱི་ནང་མིན་པར་སྐབས་སུ་བབས་ན་གླེང་
པར་བྱ་བའི་ཕྱིར། ལྔ་པ་ཡོད་དེ། མཐོང་ཐོས་དོགས་གསུམ་གྱི་གཞི་དང་བཅས་པ་ལ་གླེང་བ་ཡིན་པའི་ཕྱིར།
དྲུག་པ་ཡོད་དེ། ལེགས་པར་བསམས་ཤིང་། བརྟགས་ནས་དྲན་ཤེས་དང་བྱམས་པའི་སེམས་ཀྱིས་གླེང་པའི་
སྐབས་ཕྱེ་བའི་སྒོ་ནས་གླེང་བར་བྱ་བའི་ཕྱིར། བདུན་པ་ཡོད་དེ། གླེང་པའི་སྐབས་འབྱེད་མི་འབྱེད་གཉིས་ལས།
མི་འབྱེད་པ་ལ་ཐམས་ཅད་དུ་མི་འབྱེད་པ་དང་། འབྱེད་མ་འབྱེད་ཀྱི་ཁྱད་པར་འབྱེད་པ་གཉིས་ཀྱི་དང་པོ་ལ་
གཞམས་བསྒོ་སོགས་བྱ། དེས་མ་བཏང་ན་སྤང་བ་ནན་ཏུར་དང་
། དེས་ཀྱང་མ་བཏང་ན་བསྐྲད་པར་བྱ་བའི་
ཕྱིར། འབྱེད་མི་འབྱེད་གཉིས་ཀྱི་ཆ་འབྱེད་པ་ལ་ཇི་ལྟར་བྱ་བ་ཡོད་དེ། བརྗོད་བཅས་ཀྱི་ནན་ཏུར་དང་། དེས་
མ་ཉན་ན། གདམས་ངག་དང་གསོ་སྦྱོང་དགག་དབྱེ་བཞག དེས་ཀྱང་མ་ཐུལ་ན་གནས་དབྱུང་བྱ་བ་ཡིན་པའི་
ཕྱིར། སྐབས་འབྱེད་པ་ལ་ཇི་ལྟར་བྱ་བ་ཡོད་དེ། མཉན་པར་མི་བྱེད་པ་དང་བྱེད་པ་གཉིས་ལས། དང་པོ་ལ་
ཕུར་བཅས་དང་། གདམས་ངག་འཇོག་པ་དང་། གནས་དབྱུང་གི་བར་བྱ་བ་ཡིན་ལ། མཉན་པར་བྱེད་ན་
ལྟུང་བ་གླེང་བར་བྱ་ཞིང་། དེའི་ཚེ་ཁས་ལེན་པ་དང་མི་ལེན་པ་གཉིས་ལས། དང་པོ་ལ་བརྗེད་པ་ཡིན་ན། ངོ་བོ་
ཉིད་འཚོལ་བ་སྦྱིན་པ་དང་། ཤེས་བཞིན་མི་ལེན་ན། མ་མཐོང་བ་གནས་དབྱུང་བྱ་བ་དང༌། ཁས་ལེན་པ་
ལའང་ཕྱིར་བཅོས་བྱེད་མི་བྱེད་གཉིས་ལས། ཕྱི་མ་གནས་དབྱུང་དང༌། སྔ་མ་ནི་ཕྱིར་བཅོས་ལ་གཞུག་པར་བྱ་བ་
ཡིན་པའི་ཕྱིར། ལྔ་པ་ལས་བྱེ་བའི་གཞི་ལ་བཞི་ཡོད་དེ། གཞི་བསམ་པ་སྦྱོར་བ་མཐར་ཐུག་རྣམས་སུ་ཡོད་པའི་
ཕྱིར། དང་པོ་ལ་གསུམ་ཡོད་དེ། གང་དུ་དབྱེ་བ། གང་དབྱེ་བ། གང་གིས་དབྱེ་བ་རྣམས་སུ་ཡོད་པའི་ཕྱིར།
222



༄༅། ། འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
དང་པོ་ཡོད་དེ། འཛམ་གླིང་འདི་ལྟ་བུར་མཚམས་གཅིག་གི་ནང་དུ་ཡིན་པའི་ཕྱིར། གཉིས་པ་ཡོད་དེ། བརྒྱད་
ཡན་གྱི་གྲངས་ཚང་ཞིང་། སོ་སྐྱེ་ཡིན་པ་ཞིག་དགོས་པའི་ཕྱིར། གསུམ་པ་ཡོད་དེ། ཆོས་མིན་གྱི་ལས་ཀྱིས་
འབྱེད་པ་ཡིན་པའི་ཕྱིར། གཉིས་པ་བསམ་པའི་ཡན་ལག་ཡོད་དེ། འདུ་ཤེས་མ་འཁྲུལ་ཞིང་ཀུན་སློང་ཐ་དད་དུ་
འབྱེད་པར་འདོད་པ་ཞིག་ལ་བྱེད་པའི་ཕྱིར། གསུམ་པ་སྦྱོར་བ་ཡོད་དེ། ལས་སོ་སོར་འབྱེད་པ་ལ་ཞུགས་པ་ཞིག་
ཡིན་པའི་ཕྱིར། བཞི་པ་མཐར་ཐུག་ཡོད་དེ། ཕན་ཚུན་བྱེ་ཟིན་པ་ན་དེར་འགྱུར་བའི་ཕྱིར། དྲུག་པ་འཁོར་ལོ་
བྱེ་བའི་གཞི་ལ་གཉིས་ཡོད་དེ། ཞི་བྱ་དང་ཞི་བྱེད་གཉིས་ཡོད་པའི་ཕྱིར། དང་པོ་ལ་བཞི་ཡོད་དེ། གཞི།
བསམ་པ། སྦྱོར་བ། མཐར་ཐུག་གི་ཡན་ལག་རྣམས་སུ་ཡོད་པའི་ཕྱིར། དང་པོ་ལ་བཞི་ཡོད་དེ། དུས་ནམ་གྱི་
ཚེ། གང་ཟག་དང༌། རྟེན་གང་གིས། ཇི་ལྟར་འབྱེད་པའི་ཚུལ་རྣམས་སུ་ཡོད་པའི་ཕྱིར། དང་པོ་ཡོད་དེ།
སྟོན་པ་སངས་རྒྱས་ནས་དུས་ཧ་ཅང་རིང་པོར་མ་ལོན་པའི་སྐབས་ཞིག་ཏུ་ཡིན་པའི་ཕྱིར། གཉིས་པ་ཡོད་དེ། སོ་
སྐྱེའི་དགེ་སློང་འགའ་ཞིག་འབྱེད་པའི་ཕྱིར། གསུམ་པ་ཡོད་དེ། དགེ་སློང་ལྷས་སྦྱིན་འཁོར་བཅས་ཀྱིས་འབྱེད་
པའི་ཕྱིར། བཞི་པ་ཡོད་དེ། བསླབ་ཚིག་ལྔས་ཆོས་ལས་གཞན་དུ་ཆོས་མིན་ཕྱོགས་སུ་འབྱེད་པའི་ཕྱིར། བསླབ་
ཚིག་ལྔ་ཡོད་དེ། དགེ་སྦྱོང་གོའུ་ཏ་མའི་འཁོར་གྱིས་ཤ་ཟ། འོ་མ་བཏུང་། ལན་ཚྭ་ཟ། དྲས་དྲུབ་གྱོན།
དགོན་པར་གནས་པར་བྱེད་དོ། ། ཁོ་ཅག་ནི་དེ་ལྟར་མི་བྱེད་དོ་ཞེས་བཅས་པ་ཡིན་པའི་ཕྱིར། གཉིས་པ་ཞི་
བྱེད་ཡོད་དེ། མཆོག་ཟུང་གཉིས་ཀྱིས་ཞི་བར་བྱེད་པའི་ཕྱིར། གཉིས་པ་རྩོད་པ་ཕྱིར་བཅོས་ལ་བདུན་ཡོད་དེ།
རྩོད་པའི་རྒྱུ། ངོ་བོ། དབྱེ་བ། ཞི་བྱེད། རྩོད་པ་འཁྲུལ་མོ་དང་། འདི་བྱེད་འཁྲུལ་མའི་དོན། རྩོད་པ་
མཐར་བསྐྱེལ་བའི་ཚུལ་རྣམས་སུ་ཡོད་པའི་ཕྱིར། དང་པོ་ཡོད་དེ། འདོད་ཆགས་སོགས་ནང་གི་རྒྱུ་དང༌།
འཁྲུགས་ལོང་གི་རྒྱུ་བཞི་ཡོད་པའི་ཕྱིར། ཕྱི་མ་བཞི་ཡོད་དེ། དངོས་པོའི་དེ་བཞིན་ཉིད་ལ་ལོག་པར་སྒྲུབ་པ་
དང་། སྤོ་བ་དང་ལྟུང་བ་དང་བཅས་པ་དང་། ལས་ལ་མི་མཐུན་པ་སྦྱིན་པ་རྣམས་སུ་ཡོད་པའི་ཕྱིར། གཉིས་པ་
ངོ་བོ་ཡོད་དེ། ཕན་ཚུན་མི་མཐུན་པར་གྱུར་པའི་རྐྱེན་གྱིས་འཁོན་དུ་འཛིན་པར་བྱེད་པའི་ཤེས་པ་ཞིག་ལ་བྱེད་
པའི་ཕྱིར། གསུམ་པ་དབྱེ་བ་ཡོད་དེ། འགྱེད་ཕྱིར་རྩོད་པ། མི་གདམ་པ་ཕྱིར་རྩོད་པ། ལྟུང་ཕྱིར་རྩོད་པ།
ལས་ཕྱིར་རྩོད་པ་རྣམས་སུ་ཡོད་པའི་ཕྱིར། གཉིས་པ་དེ་ལ་གཉིས་ཡོད་དེ། རྒྱུ་བཅས་ཀྱི་རྩོད་པ་དང་། རྒྱུ་མེད་
ཀྱི་རྩོད་པ་གཉིས་ཡོད་པའི་ཕྱིར། བཞི་པ་ཞི་བྱེད་ལ་གསུམ་ཡོད་དེ། ཞི་བྱེད་ངོས་བཟུང་བ་དང༌། རྩོད་པ་གང་
ལ་ཞི་བྱེད་གང་འཇུག་པ། རྩོད་པ་པོའི་ཞི་བྱེད་རྣམས་སུ་ཡོད་པའི་ཕྱིར། དང་པོ་ཡོད་དེ། རྩོད་པ་བྱེད་པ་པོ་
ཚོའི་དུས་བྱས་པ་ལྟ་བུ་ཡིན་པའི་ཕྱིར། གཉིས་པ་ཡོད་དེ། མངོན་སུམ་གྱིས་ཞི་བྱེད། དྲན་པས་འདུལ་བ་སྦྱིན་
223



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ། མ་མྱོས་པས་འདུལ་བ་སྦྱིན་པ། གང་མང་གི་སྒོ་ནས་ཞི་བ། ལྟུང་བའི་ངོ་བོ་ཉིད་ཚོལ་བ་སྦྱིན་པ། རྩྭ་
བཀྲམ་པ་ལྟ་བུའི་སྒོ་ནས་ཞི་བ་ཁས་བླངས་པའི་སྒོ་ནས་ཞི་བ་དང་བདུན་གྱིས་རྩོད་པ་དང་པོ་གསུམ་ཅི་ལྟར་རིགས་
པར་ཞི་བར་བྱེད་ཅིང་། རྩོད་པ་བཞི་པ་ལ་ཀུན་ཐུན་མོང་དུ་འཇུག་པའི་ཕྱིར། གསུམ་པ་ཡོད་དེ། འགྱེད་ཕྱིར་
རྩོད་པ་ཞི་བྱེད་སོགས་བཞི་ཡོད་པའི་ཕྱིར། དང་པོ་ལ་གཉིས་ཡོད་དེ། མངོན་སུམ་གྱི་ཞི་བྱེད་དང་། གང་མང་
གི་ཞི་བྱེད་གཉིས་ཡོད་པའི་ཕྱིར། དང་པོ་ལ་གཉིས་ཡོད་དེ། ཞི་བྱེད་མངོན་སུམ་བརྒྱུད་ངོས་བཟུང་བ་དང་།
དེས་ཇི་ལྟར་ཞི་བ་བྱེད་པ་གཉིས་ཡོད་པའི་ཕྱིར། དང་པོ་ཡོད་དེ། རྒོལ་ཕྱིར་རྒོལ་གྱི་མངོན་སུམ། གཟུ་བོའི་
མངོན་སུམ། དགེ་འདུན་གྱིས་ཞི་བའི་མངོན་སུམ། གསལ་བའི་མངོན་སུམ། གསལ་བའི་གསལ་བའི་མངོན་
སུམ། གནས་བརྟན་དང་བཅས་པའི་དགེ་འདུན་གྱི་མངོན་སུམ། སྡེ་སྣོད་འཛིན་པའི་མངོན་སུམ། གནས་
བརྟན་མཐུ་ལྡན་གྱི་མངོན་སུམ་རྣམས་སུ་ཡོད་པའི་ཕྱིར། གཉིས་པ་ཡོད་དེ། རྒོལ་ཕྱིར་རྒོལ་གཉིས་ཀྱིས་བདག་
ཡོད་མེད་ལྟ་བུ་ལ་རྩོད་པ་དེ་དེ་གཉིས་ཀྱིས་ལུང་དང་རིགས་པ་མངོན་སུམ་དུ་བློ་མཐུན་པའི་ཕྱོགས་སུ་ཞི་བ་དང་པོ།
རང་སྟོབས་ཀྱི་མི་ནུས་ན་དབང་པོ་བརྐོས་པས་ལེགས་པར་ཞི་བ་གཉིས་པ། དེ་མ་ནུས་ན་རྩོད་པའི་རྒྱུས་ཡོད་པའི་
དགེ་འདུན་ཞིག་གིས་མི་འཐད་པ་ལ་གནོད་བྱེད་དང་འཐད་པ་ལ་སྒྲུབ་བྱེད་བཀོད་པའི་སྒོ་ནས་ཞི་བ་གསུམ་པ།
དེས་མ་ཞི་ན། ལུང་རིགས་པ་གཞན་བཞི་ཡན་ཆད་ཀྱིས་གསོལ་གཉིས་ཀྱི་ལས་ཀྱིས་བསྐོས་ནས་སྔར་བཞིན་ཞི་བ་
བཞི་པ། དེས་མ་ཞི་ན་བཞི་པོ་དེས་ཀྱང་གཞན་མཁས་པ་ཞིག་བསྐོས་ནས་སྔར་བཞིན་ཞི་བ་ལྔ་པ། དེས་ཀྱང་མ་
ཞི་ན། རྩོད་པ་དེ་གནས་བརྟན་པའི་དགེ་འདུན་ལ་ཕུལ་ཏེ་སྔར་བཞིན་ཞི་བ་དྲུག་པ། དེས་ཀྱང་མ་ཞི་ན ཀུན་
གྱིས་ཚད་མར་འཛིན་པའི་སྡེ་སྣོད་འཛིན་པ་ཞིག་ལ་ཕུལ་ཏེ་སྔར་བཞིན་ཞི་བ་བདུན་པ།དེས་ཀྱང་མ་ཞི་ན། གནས་
བརྟན་མཐུ་ལྡན་ཞིག་ལ་ཕུལ་ཏེ་མཐུ་དང་བཅས་པའི་སྒོ་ནས་ཞི་བར་བྱེད་པ་བརྒྱུད་པ་ཡིན་པའི་ཕྱིར། གཉིས་པ་
ཡོད་དེ། དེ་རྣམས་ཀྱིས་ཀྱང་མ་ཞི་ན་ཚུལ་ཤིང་བྲིམས་ཏེ་གང་མང་བའི་ཕྱོགས་ལ་དག་པ་བྱིན་ནས་ཞི་བ་བྱེད་པའི་
ཕྱིར། དེ་ནི་ཆོས་ཀྱི་དབང་དུ་བྱས་ལ་གཞན་འགཅི་ལྟར་རིགས་པར་སྦྱར་རོ། ། གཉིས་པ་མི་གདམས་ཕྱིར་རྩོད་
པ་ཞི་བྱེད་ཡོད་དེ། རྒྱུ་བཅས་ཀྱི་རྩོད་པ་ནི་མངོན་སུམ་གྱིས་དང་། རྒྱུ་མེད་ཀྱི་རྩོད་པ་ནི་དག་པ་སྦྱིན་པས་ཞི་བར་
བྱེད་པའི་ཕྱིར། ཕྱི་མ་ལ་བཞི་ཡོད་དེ། གཞི་མེད་པ། གཞི་གཞན་རྗེས་སུ་སྒྲུབ་པ་ཕྱིར་བཅོས་ལ་མི་ལྟོས་པ།
སྨྱོས་པ་རྣམས་སུ་ཡོད་པའི་ཕྱིར། དེ་དག་གང་གིས་ཞི་བར་བྱེད་པ་ཡོད་དེ། དང་པོ་གསུམ་ལ་དྲན་པས་འདུལ་
བ་སྦྱིན་པ་དང་། ཕྱི་མ་ལ་མ་མྱོས་པས་འདུལ་བ་སྦྱིན་པས་ཞི་བར་བྱེད་པའི་ཕྱིར། དྲན་པས་འདུལ་བ་སྦྱིན་ཚུལ་
ཡོད་དེ། འདིས་འདི་བྱས་པ་མ་དྲན་པས་ཉེས་པ་མེད་དོ་ཞེས་གསོལ་བཞིའི་ལས་ཀྱིས་དག་པ་སྦྱིན་པ་ལྟ་བུ་ཡིན་
224



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
པའི་ཕྱིར། མ་མྱོས་པས་འདུལ་བ་སྦྱིན་ཚུལ་ཡོད་དེ། འདི་བསམ་པ་རང་བཞིན་དུ་གནས་པའི་ཚེ་འདི་མ་བྱས་
པས་ཉེས་པ་མེད་དོ་ཞེས་སོགས་ཀྱིས་དག་པ་སྟེར་བ་ལྟ་བུ་ཡིན་པའི་ཕྱིར། གསུམ་པ་ལྟུང་ཕྱིར་རྩོད་པའི་ཞི་བྱེད་
ཡོད་དེ། ལྟུང་བ་རང་གི་ངོ་བོ་ཤེས་པའི་རྩོད་པ་ཞི་བྱེད་དང་། མི་ཤེས་པའི་རྩོད་པ་ཞི་བྱེད་གཉིས་ཡོད་པའི་ཕྱིར།
དང་པོ་ལ་བཞི་ཡོད་དེ། ལྟུང་བ་ཁས་ལེན་པས་ཞི་བྱེད་དང་། མངོན་སུམ་གྱི་ཞི་བྱེད། རྩྭ་བཀྲམ་པ་ལྟ་བུའི་ཞི་
བྱེད། ངོ་བོ་ཉིད་ཚོལ་བ་སྦྱིན་པའི་ཞི་བྱེད་རྣམས་སུ་ཡོད་པའི་ཕྱིར། ཕྱི་མ་གཉིས་ཀྱི་ཁྱད་པར་ཡོད་དེ། དགེ་
འདུན་རྣམས་ཕན་ཚུན་འདུད་ཅིང་གླེང་པར་བྱེད་པ་དང་པོ་དང་། ལྟུང་བའི་ངོ་བོ་ཇི་ལྟ་བ་བཞིན་དྲན་པའི་ཆེད་
དུ་གསོལ་བཞིའི་ལས་བྱ་བ་གཉིས་པ་ཡིན་པའི་ཕྱིར། བཞི་པ་ལས་སམ་བྱ་བའི་ཕྱིར་རྩོད་པ་ཞི་བྱེད་ཡོད་དེ།
ལས་ལ་མཐུན་པར་སྦྱིན་པ་ནི་དེ་དངོས་སུ་ཞི་བྱེད་ཡིན་ལ། ཞི་བྱེད་གཞན་རྣམས་བརྒྱུད་ནས་ཡིན་པའི་ཕྱིར། ལྔ་
པ་རྩོད་པ་འཁྲུལ་མའི་དོན་ཡོད་དེ། ལྟུང་ཕྱིར་རྩོད་པ་དེ་ལ་གསུམ་དངོས་སུ་བཤད་པ་ལྟར་གདམས་ཕྱིར་རྩོད་པ་
ལའང་དེ་ལྟར་སྦྱར་རུང་བ་དང་། རྒྱུ་མེད་པའི་རྩོད་པ་དེ་ལ་བཞི་དངོས་སུ་གསུངས་པ་བཞིན་དུ་ལྟུང་ཕྱིར་རྩོད་པ་
ལའང་དེ་ལྟར་སྦྱར་རུང་བའི་དོན་ཡིན་པའི་ཕྱིར། དྲུག་པ་ཞི་བྱེད་འཕྲུལ་མའི་དོན་ཡོད་དེ། ཕྱིར་འཕྲོ་བ་མེད་
པའི་རྩོད་པ་ལ་ལྟུང་བ་ཁས་ལེན་ཞི་བྱེད་དུ་དངོས་སུ་བཤད་པ་ལྟར་གཞན་འགའ་ལའང་རུང་མཐུན་སྦྱར་རུང་
བའི་དོན་ཡིན་པའི་ཕྱིར། བདུན་པ་རྩོད་པ་མཐར་བསྐྱེལ་ཚུལ་ཡོད་དེ། ཆོས་མིན་གྱི་སྒོ་ནས་རྩོད་པ་མཐར་
པོ་གནས་ནས་དབྱུང་བ་དང་ལྟུང་བ་ཕྱིར་བཅོས་བྱ་བ་ལ་འཇུག་པར་བྱེད་པ་ཡིན་པའི་ཕྱིར། འདིར་རུང་མཐུན་
སྦྱོར་ཚུལ་སྤྱིའི་དབང་དུ་བྱས་པ་ཡོད་དེ། རབ་བྱུང་ལ་མི་རུང་བ་དང་མཐུན་ཞིང་རུང་བ་དང་འགལ་བ་དགག་
པའི་བསླབ་པ་དངོས་སུ་བསྟན་པ་རྣམས་ཀྱིས་དེ་དང་འདྲ་བའི་བསླབ་པ་གཞན་མཚོན་ལ། རུང་བ་དང་མཐུན་
ཞིང་མི་རུང་པ་དང་འགལ་བ་སྒྲུབ་པ་དང་གནང་བའི་བསླབ་པ་དངོས་སུ་བསྟན་པ་རྣམས་ཀྱིས་དེ་དང་མཚན་
ཉིད་མཚུངས་པའི་བསླབ་པ་གཞན་མཚོན་པར་བྱེད་པ་ཡིན་པའི་ཕྱིར། དང་པོ་གྲུབ་སྟེ། དཔེར་ན། སྲིན་བལ་
གྱི་སྟན་བྱེད་པ་བཀག་པས་དེ་དང་འདྲ་བའམ།དེ་ལས་ལྷག་པ་ལའང་སྟན་བྱེད་པར་བཀག་པར་ཤེས་པ་ལྟ་བུ་ཡིན་
པའི་ཕྱིར། གཉིས་པ་གྲུབ་སྟེ། རབ་བྱུང་བསྙེན་པར་མ་རྫོགས་པ་ལ་དབྱར་གནས་དང་དགག་དབྱེ་གནང་བས་
གསོ་སྦྱོང་ཡང་བྱར་རུང་བ་མཚོན་པར་བྱེད་པ་ལྟ་བུ་ཡིན་པའི་ཕྱིར། འོ་ན། མདོ་འདིར། སྒོ་ཁང་དུ་འཁོར་
བའི་འཁོར་ལོའོ། །ཆ་ལྔ་པ་བྱའོ། ། ཞེས་སོགས་ཀྱི་དོན་ཇི་བྱ་ཞེ་ན། ཡོད་དེ། འཁོར་བ་རྒྱུ་འབྲས་ཀྱི་མཚོན་
བྱེད་དང་། མྱང་འདས་རྒྱུ་འབྲས་ཀྱི་མཚོན་བྱེད་གཉིས་ཡོད་པའི་ཕྱིར། དང་པོ་ཡོད་དེ། དགེ་འདུན་བཞུགས་
པའི་གཙུག་ཁང་གི་སྒོ་ངོས་སུ། སྲིན་པོའི་གཟུགས་བརྙན་གྱི་ལྟེ་བ་ཟླུམ་པའི་དབྱིབས་ཅན་དུ་བྱས་པ་ལ། སྟེང་དུ་
225



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་ཆ་དང་འོག་ཏུ་གསུམ་གཉིས་བྱས་པའི་སྟེང་གི་ཆ་ལ་དུམ་བུ་གཉིས་སུ་བྱས་པའི་གཅིག་ལ་ལྷ། གཅིག་ལ་
མིའི་ཚོགས་བྲི། འོག་གི་ཆར་དུམ་བུ་གསུམ་དུ་བྱས་པའི་དབུས་སུ་དམྱལ་བ། གཡས་སུ་ཡི་དྭགས། གཡོན་དུ་
དུད་འགྲོའི་ཚོགས་བྲི་ཞིང་། དབུས་ཀྱི་ཆ་ལ་སྦྲུལ་ཕུག་རོན་གྱི་མཇུག་མ་ཕག་གིས་བཟུང་བ་བྲི་བར་བྱ་བའི་ཕྱིར།
ལྷ་མིན་སྒོས་སུ་མི་བྲི་བའི་རྒྱུ་མཚན་ཡོད་དེ། དེ་ལྷ་དང་དུད་འགྲོ་ཅི་རིགས་སུ་བསྡུས་པ་ཡིན་པའི་ཕྱིར། གལ་ཏེ་
འབྲི་ན་ལྷའི་སྨད་ཆ་ལ་བྲིའོ། ། དེ་དག་གིས་གང་མཚོན་པ་ཡོད་དེ། སྤྱིར་སྲིན་པོའི་གཟུགས་ཀྱིས་མ་རིག་པ་སྤྱི་
ནས་མཚོན་ལ། ཁྱད་པར་ཕུག་རོན་གྱིས་འདོད་ཆགས། སྦྲུལ་གྱིས་ཞེ་སྡང་། ཕག་གིས་གཏི་མུག་མཚོན་ཞིང་།
དེ་ཡང་དང་པོ་གཉིས་གཏི་མུག་ལས་བྱུང་བར་མཚོན་པའི་ཕྱིར། ལྟོ་བའི་མཐའ་སྐོར་དུ་ཡན་ལག་བཅུ་གཉིས་ཀྱི་
མཚོན་བྱེད་བཅུ་གཉིས་བྲི་སྟེ། མ་རིག་པ་རྒན་མོ་ལོང་བ་ལྟ་བུ། འདུ་བྱེད་རྫ་མཁན། རྣམ་ཤེས་སྤྲེའུ། མིང་
གཟུགས་གང་ཟག་གྲུར་ཞུགས། སྐྱེ་མཆེད་གྲོང་སྟོང་། རེག་པ་སྐྱེས་བུ་འོ་བྱེད་པ། ཚོར་བ་མིག་ཏུ་མདའ་ཟུག་
པ། སྲིད་པ་ཆང་འཐུང་བ། ལེན་པ་སྤྲེའུས་ཤིང་ཐོག་ལེན་པ། སྲེད་པ་བྱ་སྒོང་ལ་གབ་པ། སྐྱེ་བ་སྐྱེས་བུ་སྐྱེ་
བཞིན་པ། རྒ་བ་རྒན་པོ་འཁར་བ་ལ་བརྟེན་པ། ཤི་བ་སྐྱེས་བུ་ཤི་བའི་རོ་ལྟ་བུར་བྲི་བར་བྱ་བའི་ཕྱིར། གཉིས་པ་
ལ་གཉིས་ཡོད་དེ། འགོག་བདེན་དང་། ལམ་བདེན་གྱི་མཚོན་བྱེད་གཉིས་ཡོད་པའི་ཕྱིར། དང་པོ་ཡོད་དེ།
སྲིད་པའི་འཁོར་ལོའི་སྟེང་དུ་འཁོར་ལོ་དཀར་པོ་སངས་རྒྱས་ཀྱིས་ཕྱག་མཛུབ་ཀྱིས་སྟོན་པ་བྲི་ཞིང་། ཁ་དོག་
དཀར་པོས་ནི་སྐྱོན་དང་བྲལ་བ་དང་། དེ་སངས་རྒྱས་ཀྱི་སྟོན་པ་ནི་སངས་རྒྱས་ཀྱིས་བསྟན་པ་ལ་རག་ལས་པ་
མཚོན་པའི་ཕྱིར། གཉིས་པ་ཡོད་དེ། ཡང་དེའི་སྟེང་དུ་བརྩམས་པར་བྱ་ཞིང་འབྱུང་བར་བྱ། །ཞེས་སོགས་ཀྱི་
ཚིགས་བཅད་གཅིག་འབྲི་བར་བྱ་བའི་ཕྱིར། འདིར་འཁོར་བའི་འཁོར་ལོའམ་སྲིད་པའི་འཁོར་ལོ་བྲིས་པ་ལ་
དགོས་པ་ཡོད་དེ། འཁོར་བ་ལ་ཉེས་དམིགས་སུ་བལྟས་ནས་ཐར་པ་དོན་གཉེར་གྱི་བློ་བསྐྱེད་པའི་ཆེད་ཡིན་པའི་
ཕྱིར། དེ་ལྟར་འདུལ་བའི་གཞུང་ལུགས་རྒྱ་མཚོ་ལྟ་བུའི་སྙིང་པོའི་དོན་རྣམས་བསྡུས་ཏེ་བརྗོད་ཟིན་ཏོ། ། འོན་
ཀྱང་རྒྱས་པར་འཆད་མ་ནུས་པ་ནི་མ་ཡིན་ཏེ། མཁས་པའི་གཞུང་ལུགས་མང་པོ་ལ་རིང་དུ་འདྲིས་པར་བྱས་པའི་
མཐུ་ལས་སྤྲོས་པ་དང་བཅས་ཏེ་རྒྱ་ཆེར་འཆད་ནུས་པའི་ཕྱིར་རོ། ། འོ་ན། མི་འཆད་པ་ཅི་ཡིན་ཞེ་ན། ཡོད་དེ།
གཞུང་ཉུང་བ་ལ་དགའ་བ་དག་རྗེས་སུ་འཛིན་པའི་ཆེད་ཡིན་ པའི་ཕྱིར་རོ། ། ལྷག་ མ་འགའ་ཞིག་ནི་གོ་
སླའོ། །
སྨྲས་པ། སྤྲིན་བྲལ་ཉི་མས་པདྨོའི་ཚལ་ལ་བཞིན། ། བློ་གྲོས་སྣང་བས་གཞུང་ལུགས་འབུམ་ཕྲག་
བ། ། འབྱེད་མཛད་ཡོན་ཤཱཀ་ཆོས་ཀྱི་བཤེས་གཉེན་སོགས། ། འདུལ་འཛིན་མཁན་བརྒྱུད་རྣམས་ལ་སླར་
ཕྱག་འཚལ། ། ཇི་སྙེད་ཆོས་ཀྱི་རྣམ་པ་ཆེས་མང་ཡང་། ། བདེན་པ་གཉིས་ཀྱི་ཚུལ་ལས་མ་འདས་བཞིན། །
226



༄༅། །འདུལ་གཞུང་རྒྱ་མཚོའི་དགོངས་དོན་སྙིང་བོ་བསྡུས་པ་ཡིད་བཞིན་ནོར་བུ། །
འདུལ་བའི་གཞུང་དོན་རྣམ་གྲངས་མཐའ་ཡས་ཀྱང་། ། ཇི་སྐད་བཤད་པའི་ཁོངས་ལས་བརྒལ་བ་མེད། །
རྒྱས་བཤད་ཚིག་གི་སྤྲོས་པའི་ཁུར་ཆེན་ནི། ། བློ་ཆུང་སྟོབས་ཀྱིས་འདེགས་པར་དཀའ་མཐོང་ནས། །གཞུང་
བརྒྱུའི་དགོངས་དོན་སྙིང་པོ་ཡིད་བཞིན་ནོར། ། བདེ་བླག་ཉིད་དུ་ལེན་པའི་ཐབས་ཞིག་བཀོད། ། འོན་ཀྱང་
འདུལ་བའི་བསླབ་བྱ་ཕྲ་ཞིབ་རྣམས། ། འཕགས་པ་ཁོ་ན་ལས་གཞན་བདག་ལྟ་བུའི། ། སྤྱོད་ཡུལ་མིན་ཕྱིར་
ནོངས་གྱུར་ཉེས་པ་གང་། ། མཆོག་གསུམ་གཟུ་བོར་གནས་པའི་མཁས་ལ་འཆགས། ། ཚུལ་བཞིན་བཤད་
པའི་འོ་འཚོ་ལས་འཁྲུངས་པའི། ། དགེ་ལེགས་ཆ་ཤས་རྒྱས་པའི་རི་བོང་ཅན། ། བདག་ཡིད་ཀུནྡའི་དཔལ་དུ་
གྱུར་པ་དེས། ། སྐལ་ལྡན་ཐར་ལམ་འཇུག་ངོགས་གསལ་གྱུར་ཅིང་། ། ཅེས་པ་འདི་ནི། བསྟན་པའི་མངའ་
བདག་ཀོའུ་ཤྲི་ནང་སོའི་བཀས་བསྐུལ་ཞིང་། རང་གི་སློབ་མ་འགའ་ཞིག་གིས་ཀྱང་བསྐུལ་བའི་ངོར་ཤཱཀྱའི་དགེ་
སློང་གྲགས་པ་བཤད་སྒྲུབ་ཅེས་བྱ་བས། ཅོ་ནེའི་དགོན་ཉིད་དུ་ལེགས་པར་སྦྱར་བའོ། །
ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་
ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་
དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་
དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས་སློབ་གཉེར་བ་རྣམས་ནས་
ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་
རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་
སྨདག་ཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་
བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་
བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་
མཛོད་དུ་བཞུགས་སུ་གསོལ་བའོ། །
འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་ཡོངས་འདུའི་ལྗོན། ། བསྟན་འཛིན་
རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱུས། ། མ་ནོར་ལམ་བཟང་འབྲས་བུའི་ཁུར་ཆེན་
བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་
ཤོག། མངྒ་ལཾ། །། །
227



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་
ཆེན་པོ་དགྱེས་པའི་མཆོད་སྤྲིན་ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། བདེ་ལྡན་ཞིང་གཙོ་མགོན་པོ་འོད་དཔག་མེད། ། སྙིགས་མའི་འགྲོ་ངོར་འཕགས་
ཡུལ་པཎ་ཆེན་དུ། ། རྣམ་རོལ་ཕུལ་བྱུང་མར་མེ་མཛད་དཔལ་ཞེས། ། ཡོངས་སུ་གྲགས་པའི་ཞབས་ལ་ཕྱག་
འཚལ་ལོ། ། མགོན་དེ་བོད་ཡུལ་དབུས་བྱོན་ནས། ། ཐུབ་བསྟན་སྤྱི་དང་བཀའ་བདམས་ཀྱི། ། བསྟན་པའི་
སྲོལ་ཕྱེ་ལེགས་བཤད་གཙོ། ༈ བྱང་ཆུབ་ལམ་སྒྲོན་ཞེས་སུ་གྲགས། ། འབྲོམ་སྟོན་པོ་ཏོ་གླང་ཤར་དང་། །
རྒྱལ་བ་གཉིས་པ་ཡབ་སྲས་སོགས། ། ཀུན་གྱིས་ལམ་སྒྲོན་འདི་ཉིད་གཞིར། ། བཟུང་ནས་བཀའ་གདམས་
བསྟན་པ་སྤེལ། ། དེ་ཕྱིར་འདིར་ཡང་ལམ་སྒྲོན་གྱི། ། ཚིག་འགྲེལ་མདོར་བསྡུས་གསལ་ཙམ་ཞིག། ཇོ་བོ་ཆེན་
པོ་མཆོད་མཉེས་ཕྱིར། ། དད་པ་ཉིད་ཀྱིས་བྲི་བར་བྱ། ། དེ་ཡང་ཇོ་བོ་རྗེའི་ཆེ་བའི་ལོ་རྒྱུས་ཀྱི་རྣམ་ཐར་རྒྱས་
པར་ནི་བཀའ་གདམས་ཆོས་འབྱུང་སོགས་ན་གསལ་ཞིང་། མདོར་བསྡུས་པའི་རྣམ་ཐར་ནི་ལམ་རིམ་ཆེན་མོ་
སོགས་ལས་འབྱུང་བ་ལྟར་ཏེ། འདིར་འཆད་པར་འོས་ཀྱང་མང་དུ་དོགས་ནས་བཞག་གོ། ལམ་སྒྲོན་འདིས་
གསུང་རབ་ཐམས་ཅད་ཀྱི་དོན་ཉམས་ལེན་གྱི་རིམ་པར་བསྡུས་ནས་སྟོན་པས་བརྗོད་བྱའི་ངོས་ནས་ཁྱད་པར་དུ་
འཕགས་པའི་ཕྱིར་འདི་འཆད་པ་ལ་བཞི། མཚན་གྱི་དོན། འགྱུར་གྱི་ཕྱག གཞུང་གི་དོན། མཇུག་གི་དོན་
ནོ། ། དང་པོ་ནི། རྒྱ་གར་སྐད་དུ། བོ་དྷི་པ་ཐ་པྲ་དཱི་པ། བོད་སྐད་དུ། བྱང་ཆུབ་ལམ་གྱི་སྒྲོན་མ་ཞེས་བྱ་ལ།
དེ་ཡང་བོ་དྷི་ནི་བྱང་ཆུབ། པ་ཐ་ནི་ལམ། པྲ་དཱི་པ་ནི་སྒྲོན་མ་ཞེས་པའོ། ། མཚན་བཤད་ན། བསྟན་བཅོས་
འདི་ལ་བྱང་ཆུབ་ལམ་གྱི་སྒྲོན་མ་ཞེས་བྱ་སྟེ། སངས་རྒྱུས་ཀྱི་བྱང་ཆུབ་རྣམ་མཁྱེན་དུ་བགྲོད་པར་བྱེད་པའི་ལམ་གྱི་
རིམ་པ་རྣམས་བརྗོད་བྱར་གསལ་པར་སྟོན་ཅིང་མཐོང་པར་བྱེད་པའི་སྒྲོན་མེ་ལྟ་བུ་ཡིན་པས་ན་དེ་ལྟར་དུ་བརྗོད་
པའི་ཕྱིར་རོ། ། གཉིས་པ་འགྱུར་ཕྱག་ནི། བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་ཕྱག་
འཚལ་ལོ་ཞེས་པ་ནི་ལོཙྪ་བས་བཀོད་པ་སྟེ་གོ་སླའོ། །
གསུམ་པ་གཞུང་གི་དོན་ལ་གསུམ། མཆོད་པར་བརྗོད་ཅིང་བཤད་པར་དམ་བཅའ་བ། གཞུང་དངོས་
228



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
བཤད་པ། རྒྱུ་གང་ལ་བརྟེན་ནས་བཙམས་པའོ། ། དང་པོ་ནི། དུས་གསུམ་རྒྱལ་པ་དག་དང་དེ་ཡི་ཆོས། །
དགེ་འདུན་རྣམས་ལ་གུས་པ་ཆེན་པོས་ཕྱག་བྱས་ཏེ། ། སློབ་མ་བཟང་པོ་བྱང་ཆུབ་འོད་ཀྱིས་བསྐུལ་གྱུར་
པས། ། བྱང་ཆུབ་ལམ་གྱི་སྒྲོན་མར་རབ་ཏུ་གསལ་བར་བྱ། ། ཞེས་སོ། ། བསྟན་བཅོས་འདི་རྩོམ་པའི་ཐོག་
མར་ཡུལ་གང་ལ་ཕྱག་འཚལ་བ་ཡོད་དེ། འདས་མ་འོངས་ད་ལྟའི་དུས་གསུམ་གྱི་སངས་རྒྱས་དག་དང༌། སངས་
རྒྱས་དེ་ལ་ལུང་རྟོགས་ཀྱི་དམ་པའི་ཆོས་དང་དེ་སྒྲུབ་པའི་དགེ་འདུན་རྣམས་ལ་ནི་ཡིད་གུས་པ་ཆེན་པོས་ཕྱག་
འཚལ་བའི་ཕྱིར། དེ་ལྟར་ཕྱག་བྱས་ནས་བྱ་བ་གང་བྱེད་པ་ཡོད་དེ། སློབ་མ་བཟང་པོ་ལྷ་བླ་མ་བྱང་ཆུབ་འོད་
ཀྱིས་བསྐུལ་བར་གྱུར་པ་ལ་བརྟེན་ནས། དེའི་ངོ་བོ་བྱང་ཆུབ་ལམ་གྱི་སྒྲོན་མའི་བསྟན་བཅོས་འདི་གསལ་བར་བྱ་
བ་སྟེ་འཆད་པར་འགྱུར་བའི་ཕྱིར། དེ་ཡང་སྒྲོན་མེས་གཟུགས་སྣང་བར་བྱེད་པ་བཞིན་དུ་གསལ་བར་བྱ་བའི་
དོན་ནོ། ། ལྷ་བླ་མ་བྱང་ཆུབ་འོད་ནི་བོད་ཀྱི་རྒྱལ་རིགས་ལྷ་བཙུན་ཞིག་སྟེ། དེས་རྒྱ་བརྩོན་སེང་དང་ནག་ཚོ་
ལོཙྪ་བ་སོགས་རྒྱ་གར་དུ་བརྫངས་ནས་བོད་དུ་ཕན་ཐོགས་པའི་པཎྜི་ཏ་ཞིག་སྤྱན་དྲངས་ལ་ཤོག་ཅེས་གསུངས་པ་
བཞིན། ཁོང་རྣམས་རྒྱ་གར་དུ་བྱོན་ནས་མངོན་ཤེས་མངའ་བའི་གྲུབ་ཆེན་འགའ་ལ་ལུང་བསྟན་ཞུས་པ་ན། ཇོ་
བོས་ཕན་ཆེན་པོ་ཐོགས་པར་ལུང་བསྟན་པ་ལྟར་ཇོ་བོ་དགུང་ལོ་དྲུག་ཅུ་ལ་ཉེ་བའི་ཚེ་བོད་དུ་སྤྱན་དྲངས་ཏེ་མངའ་
རིས་སྟོད་དུ་བཞུགས་པའི་དུས་སུ་ལྷ་བླ་མས་ཇོ་བོ་ལ་དྲི་བ་བདུན་ཞུས་པའི་ལན་དུ། བསྟན་བཅོས་འདི་བརྩམས་
པར་གྲགས་སོ། ། འདི་ལ་ཇོ་བོས་རང་འགྲེལ་བསྡུས་པ་ཞིག་མཛད་ཅིང་། གཞན་དགེ་བཤེས་སྟོན་པ། པུ་ཏོ་
བ། ཤ་ར་བ། ནག་ཚོ་སོགས་ཀྱིས་འགྲེལ་བ་དང་། མན་ངག་བསྡུས་དོན་ཅི་རིགས་མཛད་ལ། ཕྱིས་པཎ་ཆེན་
གོང་མས་འགྲེལ་བ་རྒྱས་ཙམ་ཞིག་མཛད་དོ། ། །
གཉིས་པ་གཞུང་དངོས་བཤད་པ་ལ་གཉིས། སྐྱེས་བུ་གསུམ་གྱི་རྣམ་གཞག་མདོར་བསྟན་པ་དང་། དེ་
གསུམ་གྱི་ལམ་གྱི་མཚན་ཉིད་སོ་སོར་བཤད་པའོ། ། དང་པོ་ནི། ཆུང་དང་འབྲིང་དང་མཆོག་གྱུར་པས། །
སྐྱེས་བུ་གསུམ་དུ་ཤེས་པར་བྱ། ། དེ་དག་མཚན་ཉིད་རབ་གསལ་བས། ། སོ་སོའི་དབྱེ་བ་བྲི་བར་བྱ། ། ཞེས་
སོ། ། ལམ་དང་དབང་པོའི་རིམ་པ་ལ་ཆུང་ངུ་དང་འབྲིང་དང་མཆོག་ཏུ་གྱུར་པ་གསུམ་ཡོད་པའི་དབྱེ་བས་སྐྱེས་
བུ་གསུམ་དང་དེའི་ལམ་གྱི་མཚན་ཉིད་ཀྱང་གསུམ་དུ་ཤེས་པར་བྱ་སྟེ། དེ་དག་གི་ཁྱད་པར་རམ་མཚན་ཉིད་སོ་
སོའི་དབྱེ་བ་ཇི་ལྟར་ཡིན་པ་རབ་ཏུ་གསལ་བའི་ཚིག་གིས་བྲི་བར་བྱའོ། ། འདིར་སྐྱེས་བུ་ཞེས་ཐ་སྙད་མཛད་པ་ནི།
སྐྱེས་བུའི་སྐད་དོད་པུ་རུ་ཥ་ཞེས་པ་ནུས་པ་ལྡན་པ་ལ་འཇུག་པས། འདིའི་སྐྱེས་བུ་གསུམ་ཡང་འཇིག་རྟེན་ཕྱི་མ་
ཕན་ཆད་ཀྱི་ལམ་སྒྲུབ་པ་ལ་ནུས་པ་དང་ལྡན་པ་ཞིག་ཡིན་པས་དེ་སྐད་ཅེས་བྱའོ། ། གཉིས་པ་ལ་གསུམ། སྐྱེས་
229



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
བུ་ཆུང་ངུ་། སྐྱེས་བུ་འབྲིང་། སྐྱེས་བུ་ཆེན་པོའི་མཚན་ཉིད་དམ་ཁྱད་པར་རོ། ། དང་པོ་ནི། གང་ཞིག་ཐབས་
ནི་བསྲུང་དག་གིས། ། འཁོར་བའི་བདེ་བ་ཙམ་དག་ལ། ། རང་ཉིད་དོན་དུ་གཉེར་བྱེད་པ། ། སྐྱེས་བུ་དེ་ནི་ཐ་
མར་ཤེས། ། ཞེས་སོ། ། འདིར་བསྟན་སྐྱེས་བུ་ཆུང་ངུའི་ཁྱད་པར་ཡོད་དེ། ངན་སོང་ལ་འཇིགས་ནས་ཚེ་
འདི་ལ་མ་ཆགས་ཤིང་ཕྱི་མའི་མངོན་མཐོ་དོན་དུ་གཉེར་བའི་སྐྱེས་བུ་གང་ཞིག ལས་འབྲས་ལ་ཡིད་ཆེས་པའི་
དད་པ་དང་ལྡན་ཅིང་སྐྱབས་སུ་འགྲོ་བ་དང་། མི་དགེ་བཅུ་སྤོང་བ་ལ་སོགས་པའི་ཚུལ་ཁྲིམས་དང་། བསམ་
གཏན་དང་གཟུགས་མེད་ཀྱི་སྙོམས་འཇུག་སྒོམ་པ་ལ་སོགས་པའི་ཐབས་ནི་གང་དག་གིས། ལྷམིའི་ཟག་བཅས་
ཀྱི་བདེ་བ་ཙམ་ཐོབ་པ་ལ་རང་ཉིད་འབད་ཅིང་དོན་དུ་གཉེར་བར་བྱེད་པ་དེ་ནི། འདིར་བསྟན་པའི་སྐྱེས་བུ་ཆུང་
ངུའམ་ཐ་མར་ཤེས་བར་བྱ་བ་ཡིན་པའི་ཕྱིར། སྤྱིར་ཚེ་འདི་ཙམ་གྱི་བདེ་བ་དོན་དུ་གཉེར་བ་རྣམས་ཀྱང་སྐྱེས་བུ་
ཆུང་ངུའམ་ཐ་མ་ཡིན་ཀྱང་། འདིར་བསྟན་སྐྱེས་བུ་ཆུང་ངུ་ནི་ངན་སོང་གིས་འཇིགས་ནས་ཚེ་འདི་ཙམ་དོན་དུ་མི་
གཉེར་བར་ཕྱི་མའི་མངོན་མཐོ་གཙོ་བོར་དོན་དུ་གཉེར་བ་ཞིག་གོ། དེ་ལ་སྐྱེས་བུ་ཆུང་ངུ་ཞེས་བརྗོད་པ་ནི།
གཞན་དོན་ལ་རྒྱབ་ཀྱིས་ཕྱོགས་ཤིང་། འཁོར་བ་ལས་གྲོལ་བ་དོན་དུ་མི་གཉེར་བར་མ་ཟད། འཁོར་བའི་ཕུན་
ཚོགས་དོན་དུ་བྱེད་པས་ན་དེ་སྐད་ཅེས་བྱའོ། ། དེ་ཡང་མངོན་མཐོ་དོན་དུ་གཉེར་ཞིང་དེའི་ཐབས་སམ་ལམ་མ་
ནོར་བ་ལ་ཞུགས་པ་ཞིག་ངེས་པར་དགོས་ཀྱི། ཕྱི་མའི་མངོན་མཐོའི་བདེ་བ་དོན་དུ་གཉེར་ཡང་དེའི་ཐབས་ནོར་
བ་ལ་ཞུགས་པའི་གཞན་སྡེ་འདིར་བསྟན་སྐྱེས་བུ་ཆུང་ངུ་མིན་ཏེ། ཐབས་ནོར་བ་ལ་ཞུགས་པའི་ཕྱིར་དང་དཀོན་
མཆོག་ལ་སྐྱབས་སུ་མ་སོང་བའི་ཕྱིར་རོ། ། སྐྱེས་བུ་ཆུང་ངུ་འདི་ལ་ཚེ་འདིའི་བདེ་བ་དོན་དུ་གཉེར་བ་ཙམ་ཞིག་
ནི་ངེས་པར་ཡོད་ཀྱང་། དེ་ཙམ་ལ་བློ་མི་གཏོད་པར་ཕྱི་མའི་མངོན་མཐོ་དོན་དུ་གཉེར་བ་བྱེད་ཅིང་ངན་སོང་ལས་
ཐར་བར་འདོད་པའོ། ། གཉིས་པ་ནི། སྲིད་པའི་བདེ་ལ་རྒྱབ་ཕྱོགས་ཤིང༌། ། སྡིག་པའི་ལས་ལ་ལྡོག་བདག་
ཉིད། ། གང་ཞིག་རང་ཞི་ཙམ་དོན་གཉེར། ། སྐྱེས་བུ་དེ་ནི་འབྲིང་ཞེས་བྱ། ། ཞེས་སོ། ། འདིར་བསྟན་
སྐྱེས་བུ་འབྲིང་གི་ཁྱད་པར་ཡོད་དེ། སྲིད་པ་འཁོར་བའི་ཕུན་ཚོགས་ཀྱིས་བདེ་བ་ལའང་བློ་རྒྱབ་ཀྱིས་ཕྱོགས་ཤིང་
མི་འདོད་ལ། སྒོ་གསུམ་འཁོར་བ་འགྲུབ་པའི་ལས་སྤྱི་དང་
། སྡིག་པ་མི་དགེ་བའི་ལས་ལས་ལྡོག་པའི་བདག་ཉིད་
ཅན་གྱི་སྐྱེས་བུ་གང་ཞིག་ལམ་རང་ཉིད་གཅིག་པུའི་དོན་དུ་སྡུག་ཀུན་སྤངས་པའི་ཞི་བ་མྱང་འདས་ཐར་པ་ཙམ་
དོན་དུ་གཉེར་བའི་སྐྱེས་བུ་གང་ཡིན་པ་དེ་ནི་འདིར་བསྟན་པའི་སྐྱེས་བུ་འབྲིང་ཞེས་བྱ་བའི་ཕྱིར། འདི་ནི་ངན་
སོང་ལས་ཐར་འདོད་ཡོད་ཀྱང་ཕྱི་མའི་མངོན་མཐོ་ཙམ་དོན་དུ་མི་གཉེར་བར་ཐར་པ་ཐོབ་པར་འདོད་པས་སྔ་མ་
ལས་ཁྱད་པར་དུ་འཕགས་ཤིང་། གཞན་དོན་བྱེད་པའི་བསམ་སྦྱོར་དམན་པས་ན་སྐྱེས་བུ་འབྲིང་ངོ༌། ། ངན་
230



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
འགྲོ་ལས་ཐར་འདོད་དང་ཐར་འདོད་ཀྱི་སྐྱེས་བུ་ཆེན་པོའི་ལམ་ཡོད་ཀྱང་དེ་ནི་སྐྱེས་བུ་ཆུང་འབྲིང་དང་ཐུན་མོང་
བའི་ལམ་དུ་འགྱུར་བ་ནི་ཡིན་གྱི། སྐྱེས་བུ་ཆུང་འབྲིང་གི་ལམ་དངོས་ནི་མིན་ཏེ། ཆུང་འབྲིང་གི་ལམ་དངོས་ནི་
མངོན་མཐོ་ཙམ་དོན་དུ་གཉེར་བ་དང་ཐར་པ་ཙམ་དོན་དུ་གཉེར་བ་ཡིན་པས་མི་འདྲ་བའི་ཕྱིར་རོ། ། གཞུང་
འདིས་བདེན་པ་བཞི་ཡང་བསྟན་ཏེ། སྲིད་པའི་བདེ་ལ་ཞེས་པས་སྡུག་བདེན། སྡིག་པའི་ལམ་ལས་ཞེས་པས་
ཀུན་འབྱུང་། རང་ཞི་ཙམ་ཞེས་པས་འགོག་བདེན། ལྡོག་བདག་ཉིད་ཅེས་པས་ལམ་བདེན་བསྟན་ཅིང་། ངེས་
འབྱུང་ཡང་བཤད་པ་ཡིན་ནོ། ། འཁོར་བ་འགྲུབ་པའི་ཐོག་མའི་རྒྱུའི་གཙོ་བོ་ནི་མ་རིག་པ་དང་། དེའི་དབང་
གིས་ལས་དཀར་ནག་གང་རུང་བསགས་ཏེ་འཁོར་བར་སྐྱེ་ཞིང་རྒ་ཤིའི་བར་འབྱུང་ལ། དེ་ལས་ལྡོག་པའི་རྒྱུའི་
གཙོ་བོ་ནི་བདག་མེད་རྟགས་པའི་ཤེས་རབ་སྟེ་དེས་མ་རིག་པ་སྤངས་པ་ན་འཁོར་བ་ལས་གྲོལ་ཏེ་མཚོན་ཙམ་
མོ། །
གསུམ་པ་ལ་གཉིས། མདོར་བསྟན་དང༌། རྒྱས་པར་བཤད་པའོ། །དང་པོ་ནི། རང་རྒྱུད་གཏོགས་
པའི་སྡུག་བསྔལ་གྱིས། ། གང་ཞིག་གཞན་གྱི་སྡུག་བསྔལ་ཀུན། ། ཡང་དག་ཟད་པར་ཀུན་ནས་འདོད། །
སྐྱེས་བུ་དེ་ནི་མཆོག་ཡིན་ནོ། ། ཞེས་སོ། ། མདོར་བསྟན་སྐྱེས་བུ་ཆེན་པོའི་ཁྱད་པར་ཡོད་དེ། སྐྱེས་བུ་ཆུང་
འབྲིང་གི་ལམ་ལ་བློ་འབྱོངས་པའི་གང་ཟག་གང་ཞིག རང་རྒྱུད་དུ་གཏོགས་པ་སྟེ་རང་ཉིད་འཁོར་བ་སྡུག་
བསྔལ་གྱིས་ཇི་ལྟར་མནར་བ་དེ་བཞིན་དུ། སེམས་ཅན་གཞན་རྣམས་ཀྱང་སྡུག་བསྔལ་གྱིས་གཟིར་པར་མཐོང་
ནས་སྙིང་རྗེས་སེམས་ཅན་དེ་རྣམས་ཀྱི་སྡུག་བསྔལ་ཀུན་ཡང་དག་པར་ཀུན་ནས་ཟད་པར་བྱས་ནས་སངས་རྒྱས་ལ་
འགོད་པར་འདོད་པའི་སྐྱེས་བུ་དེ་ནི་འདིར་བསྟན་པའི་སྐྱེས་བུ་མཆོག་གམ་ཆེན་པོ་ཡིན་པའི་ཕྱིར། མདོར་ན་
སྐྱེས་བུ་གསུམ་གྱི་མཚན་ཉིད་སྟོན་པའི་སྐབས་ཀྱི་གཞུང་འདི་དག་གིས་སྐྱེས་བུ་གསུམ་གྱི་མཚན་ཉིད་དང་དེའི་ལམ་
གཙོ་བོར་བསྟན་ནས། སྐྱེས་བུ་གསུམ་དང་ཐུན་མོང་པའི་ལམ་གྱི་ཁྱད་པར་དོན་གྱིས་བསྟན་ལ། འདིར་བསྟན་
སྐྱེས་བུ་ཆུང་ངུ་ལ་ཐེག་པ་གསུམ་པོ་གང་རུང་གི་རིགས་ཅན་མ་ཡིན་པ་ཞིག་དང་། འབྲིང་ལ་ཐེག་དམན་གྱི་རིགས་
ཅན་ཞིག་དང་། ཆེན་པོ་ལ་ཐེག་ཆེན་གྱི་རིགས་ཅན་ཞིག་ངེས་པར་དགོས་པ་ཡིན་ནོ། ། དེ་ཡང་གཙོ་བོར་ཐེག་
ཆེན་གྱི་ལམ་སྒྲུབ་པའི་ཐབས་མ་ནོར་བ་ལ་ཞུགས་པ་སྟེ། དེ་ལ་མདོ་སྔགས་ཀྱི་དབྱེ་བ་གཉིས་སུ་ཡོད་དོ། །
གཉིས་པ་རྒྱས་པར་བཤད་པ་ལ་གཉིས། ཕར་ཕྱིན་ཐེག་པའི་ལམ་རྒྱས་པར་བཤད་པ་དང་། སྔགས་ལ་
འཇུག་པའི་ཚུལ་ཕྱོགས་ཙམ་བཤད་པའོ། དང་པོ་ལ་གཉིས། ལམ་གྱི་རྣམ་གཞག་དང༌། འབྲས་བུའི་རྣམ་
གཞག་གོ། དང་པོ་ལ་གཉིས། དམ་བཅའ་བ་དང་། བཤད་པ་དངོས་སོ། ། དང་པོ་ནི། སེམས་ཅན་དམ་པ་
231



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ །
བྱང་ཆུབ་མཆོག། འདོད་པར་གྱུར་པ་དེ་དག་ལ། ། བླ་མ་རྣམས་ཀྱིས་བསྟན་པ་ཡི། ། ཡང་དག་ཐབས་ནི་
བཤད་པར་བྱ། ། ཞེས་སོ། ། འདི་ལ་བཤད་པར་བྱའོ་ཞེས་དྲང་ངོ་
། ། གང་ན་བླ་ན་མེད་པའི་བྱང་ཆུབ་སྒྲུབ་
པའི་ཡང་དག་པའི་ཐབས་སོ། ། གང་ལ་ན་སེམས་ཅན་དམ་པ་བྱང་ཆུབ་མཆོག་གི་གོ་འཕང་འདོད་པར་གྱུར་པ་
དེ་དག་ལའོ། ། དེ་ཡང་རང་དགར་འཆད་པ་མིན་གྱི། གསེར་གླེང་བ་སོགས་བླ་མ་དམ་པ་རྣམས་ཀྱིས་བསྟན་
པའི་གསུང་རྗེས་སུ་འབྲང་ནས་འཆད་པར་བྱེད་དོ། ། མདོར་ན་ཇོ་བོ་ཆེན་པོ་འདི་ལ་ཤིང་རྟ་ཆེན་པོ་རྣམ་གཉིས་
ལས་བརྒྱུད་པའི་ལམ་རིམ་གྱི་མན་ངག་ཐམས་ཅད་རྫོགས་པར་མངའ་སྟེ། བསྡུས་དོན་ལས། ཤིང་རྟ་ཆེན་པོ་
གཉིས་ལས་ལེགས་བརྒྱུད་པའི། ། ཞེས་སོགས་གསུངས་པ་ལྟར་རོ། ། གཉིས་པ་བཤད་པ་དངོས་ལ་གཉིས།
སྨོན་སེམས་བསླབ་བྱ་དང་བཅས་པ་དང་། འཇུག་སེམས་བསླབ་བྱ་དང་བཅས་པའོ། ། དང་པོ་ལ་གསུམ་
སྦྱོར་བ། དངོས་གཞི། མཇུག་གི་རིམ་པའོ། ། དང་པོ་ལ་གསུམ། ཚོགས་གསོག་པ། སྐྱབས་འགྲོ་ཁྱད་པར་
ཅན་བྱ་བ།སེམས་གསུམ་ལ་བློ་སྦྱང་པའོ། ། དང་པོ་ནི། རྫོགས་སངས་བྲིས་སྐུ་ལ་སོགས་དང་། ། མཆོད་རྟེན་
དམ་ཆོས་མངོན་ཕྱོགས་ནས། ། མེ་ཏོག་བདུག་སྤོས་དངོས་པོ་དག། ཅི་འབྱོར་པ་ཡིས་མཆོད་པར་བྱ། ། ཀུན་
བཟང་སྤྱོད་ལས་གསུངས་པ་ཡི། ། མཆོད་པ་རྣམ་པ་བདུན་དག་ཀྱང་། ། ཞེས་སོ། ། འདིར་བསྟན་མཆོད་
པ་ཇི་ལྟར་བྱ་བ་དང་། གང་གི་མདུན་དུ་བྱ་བའི་ཁྱད་པར་ཡོད་དེ། ། རྫོགས་པའི་སངས་རྒྱས་ཤཱཀྱ་ཐུབ་པའི་སྐུ་
རི་མོར་བྲིས་པ་དང་། འབུར་དུ་བྱས་པ་ལ་སོགས་པའི་སྐུ་རྟེན་དང་། རིང་བསྲེལ་སྙིང་པོ་ཅན་གྱི་ཐུགས་མཆོད་
རྟེན་དང་། གསུང་རབ་ཀྱི་དམ་པའི་ཆོས་པོ་ཏི་སོགས་གསུང་གི་རྟེན་རྣམས་ཅི་འགྲུབ་མངོན་དུ་ཕྱོགས་ནས་ཏེ་
དངོས་སུ་བཞུགས་པའི་མདུན་དུ་མཆོད་པར་བྱ་བ་ཡིན་པའི་ཕྱིར། དངོས་པོ་གང་གིས་མཆོད་པ་ཡང་ཡོད་དེ།
མེ་ཏོག་དང་། བདུག་སྤོས་དང་། མར་མེ་དང་། དྲི་ཆབ་དང་། ཞལ་ཟས་རོལ་མོ་སོགས་དངོས་པོ་དག་ཅི་
འབྱོར་བ་ཡིས་མཆོད་པར་བྱ་བ་ཡིན་པའི་ཕྱིར། དེར་མ་ཟད་ཀུན་དུ་བཟང་པོའི་སྤྱོད་པའི་སྨོན་ལམ་ལས་
གསུངས་པ་ཡི་མཆོད་པ་རྣམ་པ་བདུན་བྱ་སྟེ། དེ་ཡང་ཕྱག་འཚལ་བ་དང་། མཆོད་འབུལ། སྡིག་བཤགས།
ཡི་རང་། བསྐུལ་བ། གསོལ་གདབ། བསྔོ་བ་དང་བཅས་ཡན་ལག་བདུན་དག་ཀྱང་བྱ་བའི་ཕྱིར། གཉིས་པ་
སྐྱབས་འགྲོ་ཁྱད་པར་ཅན་ནི། བྱང་ཆུབ་སྙིང་པོའི་མཐར་ཐུག་པར། ། མི་ལྡོག་པ་ཡི་སེམས་དག་གིས། །
དཀོན་མཆོག་གསུམ་ལ་རབ་དད་ཅིང་། ། པུས་མོའི་ལྷ་ང་སར་བཙུགས་ནས། ། ཐལ་མོ་སྦྱར་བར་བྱས་ནས་
ནི། ། དང་པོ་སྐྱབས་འགྲོ་ལན་གསུམ་བྱ། ཞེས་སོ། ། དུས་ཇི་སྲིད་བར་དུ་སྐྱབས་སུ་འགྲོ་བའི་ཚུལ་ཡོད་དེ།
བྱང་ཆུབ་ཀྱི་སྙིང་པོའི་མཐར་ཐུག་གི་བར་སྐྱབས་སུ་འགྲོ་བ་ཡིན་པའི་ཕྱིར། བྱང་ཆུབ་ཀྱི་སྙིང་པོ་ལ་ཕྱི་ནང་གཉིས་
232



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
ཡོད་དེ། ཕྱི་གནས་བྱང་ཆུབ་ཀྱི་སྙིང་པོ་ནི་བྱང་ཆུབ་ཀྱི་ཤིང་དྲུང་ངམ་རྡོ་རྗེ་གདན་ལྟ་བུ་དང་། ནང་རྟོགས་པ་
བྱང་ཆུབ་ཀྱི་སྙིང་པོ་ནི་ཡེ་ཤེས་ཆོས་སྐུ་སྟེ་སྔ་མ་དེར་སངས་མ་རྒྱས་བར་དང་། ཕྱི་མ་དེ་མ་ཐོབ་བར་དུ་སྐྱབས་སུ་
འགྲོ་དགོས་པའི་དོན་ཡིན་པའི་ཕྱིར། ཀུན་སློང་དང་སྤྱོད་ལམ་ཅི་འདྲ་བས་སྐྱབས་སུ་འགྲོ་བ་ཡོད་དེ། སེམས་
ཅན་ཐམས་ཅད་ལ་དམིགས་པའི་སྙིང་རྗེས་དཀོན་མཆོག་གསུམ་ལ་སྐྱབས་སུ་འགྲོ་བ་ལས་ནམ་ཡང་མི་ལྡོག་པ་
བརྟན་པོའི་སེམས་དག་གིས། དཀོན་མཆོག་གསུམ་ལ་རབ་ཏུ་དད་ཅིང་གུས་པ་ཆེན་པོས་ལུས་ཀྱི་པུས་མོའི་ལྷ་ང་
ས་ལ་བཙུགས་ནས་ལག་པ་གཉིས་ཐལ་མོ་སྦྱར་བར་བྱས་ནས་ནི་སྐྱབས་སུ་འགྲོ་བའི་ཕྱིར། སྐྱབས་འགྲོའི་ཆོ་ག་ཇི་
ལྟར་བྱ་ཚུལ་ཡོད་དེ། སྨོན་སེམས་བསྐྱེད་པའི་ཆོ་གའི་དང་པོར་ཐུན་མོང་མ་ཡིན་པའི་སྐྱབས་འགྲོའི་ཆོ་ག་ལན་
གསུམ་བརྗོད་པའི་སྒོ་ནས་བྱ་བའི་ཕྱིར། སྐྱབས་འགྲོ་ཁྱད་པར་ཅན་དུ་འཇོག་ཚུལ་ཡོད་དེ། སེམས་ཅན་ཐམས་
ཅད་འཁོར་བའི་སྡུག་བསྔལ་ལས་སྐྱོབ་པར་འདོད་པའི་བསམ་པས་དཀོན་མཆོག་གསུམ་ལ་སྐྱབས་སུ་འགྲོ་བ་ཡིན་
པའི་ཕྱིར། འདིའི་སྐབས་ཀྱི་སྐྱབས་འགྲོའི་རྒྱུ་དང་ཡུལ་དང་ངོ་བོ་དང་བསླབ་བྱ་དང་ཕན་ཡོན་གྱི་ཁྱད་པར་
རྣམས་ལམ་རིམ་ཆེན་མོ་སོགས་ལས་ཤེས་པར་བྱའོ། ། གསུམ་པ་སེམས་གསུམ་ལ་བློ་སྦྱང་བ་ནི། དེ་ནས་སེམས་
ཅན་ཐམས་ཅད་ལ། ། བྱམས་པའི་སེམས་ནི་སྔོན་འགྲོ་ལས། ། ངན་སོང་གསུམ་དང་སྐྱེ་སོགས་དང་། །
འཆི་འཕོ་སོགས་ཀྱི་སྡུག་བསྔལ་བའི། ། འགྲོ་བ་མ་ལུས་ལ་བལྟས་ཏེ། ། སྡུག་བསྔལ་གྱིས་ནི་སྡུག་བསྔལ་
བ། ། སྡུག་བསྔལ་སྡུག་བསྔལ་རྒྱུ་མཚན་ལས། ། འགྲོ་བ་ཐར་བར་འདོད་པ་ཡིས། ། ཞེས་སོགས། འདིའི་
དང་པོ་གཉིས་ཀྱིས་བྱམས་པ། དེ་ནས་གསུམ་གྱིས་སྙིང་རྗེའི་དམིགས་པ། དེ་ནས་གསུམ་གྱིས་སྙིང་རྗེའི་རྣམ་པ་
བསྟན་ཅིང་། བྱང་ཆུབ་སེམས་སྦྱོང་ཚུལ་ཡང་དོན་ཀྱིས་བསྟན་ཏེ། སྐྱབས་འགྲོ་ཁྱད་པར་ཅན་བྱས་པ་དེ་ནས་ཅི་
ཞིག་བྱ་བ་ཡོད་དེ། སེམས་ཅན་ཐམས་ཅད་ལ་དམིགས་ནས་བདེ་བ་དང་ལྡན་འདོད་ཀྱི་ཡིད་འོང་གི་བྱམས་པའི་
སེམས་ནི་བསྒོམ་པར་བྱ་བ་ཡིན་པའི་ཕྱིར། སེམས་ཅན་ཐམས་ཅད་མར་ཤེས་པ་དྲིན་དྲན་པ་དྲིན་གཟོ་བའི་སྒོ་
ནས་ཡིད་འོང་གི་བྱམས་པ་བསྒོམས་ནས་ཅི་ཞིག་བྱ་བ་ཡོད་དེ། དེ་ནས་བྱམས་པའི་སེམས་དེ་སྔོན་དུ་འགྲོ་བའི་སྒོ་
ནས་སྙིང་རྗེ་ཆེན་པོ་བསྒོམ་པར་བྱ་བ་ཡིན་པའི་ཕྱིར་ཏེ། ཇི་ལྟར་བསྒོམ་ན་སེམས་ཅན་ཐམས་ཅད་སྡུག་བསྔལ་སྤྱི་
དང་ངན་སོང་གསུམ་གྱི་སྡུག་བསྔལ་དང་། མིའི་སྐྱེ་རྒ་ན་འཆི་སོགས་ཀྱི་སྡུག་བསྔལ་དང་། འདོད་ལྷའི་འཆི་འཕོ་
འོག་ཏུ་ལྟུང་བའི་སྡུག་བསྔལ་དང་། སོགས་ཀྱིས་ཁམས་གོང་མའི་འདུ་བྱེད་ཀྱི་སྡུག་བསྔལ་གྱི་ཚུལ་རྣམས་ཤེས་
པར་བྱས་ནས་ཁམས་གསུམ་གྱི་འགྲོ་བ་མ་ལུས་པ་ལ་བལྟས་ཏེ། དེ་ཡང་ངན་སོང་གསུམ་ནི་སྡུག་བསྔ་ལ་གྱི་ནི་སྡུག་
བསྔལ་པ་དང་། འདོད་ལྷ་དང་མི་ནི་འགྱུར་བའི་སྡུག་བསྔལ་དང་། ཁམས་གོང་མ་རྣམས་འདུ་བྱེད་ཀྱི་སྡུག་
233



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྔལ་དང་།རྒྱུ་མཚན་ཏེ་རྒྱུ་ཀུན་འབྱུང་བདེན་པ་ལས་ཉོན་དང་བཅས་པས་མནར་པའི་འགྲོ་བ་རྣམས་དེ་ལས་
ཐར་པར་འདོད་པའི་སྙིང་རྗེ་ཆེན་པོ་བསྒོམས་ནས་སྙིང་རྗེ་དེ་ཡི་མ་དྲངས་པའི་བྱང་ཆུབ་ཀྱི་སེམས་བསྐྱེད་པར་བྱ་
བ་ཡིན་པའི་ཕྱིར། གཞུང་དེ་དག་གིས་སེམས་བསྐྱེད་སྐྱེ་བ་ལ་བྱམས་སྙིང་རྗེ་གཉིས་ངེས་པར་དགོས་པར་སྟོན་
པའོ། ། གཉིས་པ་དངོས་གཞི་ནི། ལྡོག་པ་ཡོད་པར་དམ་བཅའ་བའི། ། བྱང་ཆུབ་སེམས་ནི་བསྐྱེད་པར་
བྱ། ། ཞེས་པ་སྟེ། གང་བསྐྱེད་ན། སྔར་ལྟར་བྱམས་པ་དང་སྙིང་རྗེའི་དམིགས་རྣམ་ལེགས་པར་སྦྱངས་ནས་
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་པ་བྱང་ཆུབ་ཀྱི་སེམས་བསྐྱེད་པར་
བྱའོ། ། ཇི་ལྟར་ན། སེམས་བསྐྱེད་པ་ལས་དུས་ནམ་ཡང་ལྡོག་པ་མེད་པར་དམ་བཅའ་བའི་ཚུལ་གྱིས་སོ། །
སྤྱིར་སྨོན་སེམས་ཆོ་ག་ལ་མ་བལྟོས་པར་སྐྱེ་ཡང་། ཆོ་གར་བླངས་ན་བརྟན་པ་སོགས་དགོས་པ་ཁྱད་པར་ཅན་ཡོད་
པས་ལེན་པ་ཡིན་ལ། ལེན་པའི་ཆོ་ག་དངོས་ནི། ལམ་རིམ་ཆེན་མོ་སོགས་ལས་འབྱུང་བ་ལྟར་བདག་གིས་ལོགས་
སུ་བཀོད་ཟིན་པས་འདིར་བཞག་གོ།
གསུམ་པ་མཇུག་གི་བསླབ་བྱ་དང་བཅས་པ་ལྔ་ལས། དང་པོ་ཕན་ཡོན་ནི། དེ་ལྟར་སྨོན་པའི་སེམས་དག་
ནི། ། བསྐྱེད་པའི་ཡོན་ཏན་གང་ཡིན་པ། ། དེ་ནི་སྡོང་པོ་བཀོད་པ་ཡི། ། མདོ་ལས་བྱམས་པས་རབ་ཏུ་
བཤད། །ཅེས་སོ། ། སྔར་བཤད་པ་དེ་ལྟར་སྨོན་པའི་སེམས་དག་ནི་ཆོ་གས་བསྐྱེད་པའི་ཡོན་ཏན་ནམ་ཕན་
ཡོན་རྒྱ་ཆེན་པོ་པ་གང་ཡིན་པ་དེ་ནི། སྡོང་པོ་བཀོད་པ་ཡི་མདོ་ལས་རྗེ་བཙུན་བྱམས་པས་རྒྱལ་སྲས་ནོར་བཟང་ལ་
རབ་ཏུ་རྒྱས་པར་བཤད་དོ། ། བཤད་ཚུལ་ནི་མདོ་དེ་ཉིད་ལས། རིགས་ཀྱི་བུ་བྱང་ཆུབ་ཀྱི་སེམས་ནི་སངས་རྒྱས་
ཀྱི་ཆོས་ཐམས་ཅད་ཀྱི་ས་བོན་ལྟ་བུའོ་ཞེས་སོགས་ཏེ། སེམས་བསྐྱེད་ཀྱི་ཕན་ཡོན་འཆད་པའི་མདོ་མང་ཡང་འདི་
ལས་རྒྱས་པ་མ་མཐོང་ངོ༌། ། གཉིས་པ་བྱང་ཆུབ་ཀྱི་སེམས་སྦྱང་པ་ལ་སློབ་པ་ནི། དེ་ཡིས་མདོ་ཀློག་པའམ་བླ་མ་
ལས་མཉན་ཏེ། རྫོགས་པའི་བྱང་ཆུབ་སེམས་ཀྱི་ཡོན་ཏན་མཐའ་མེད་པ། ། རྣམ་པར་ཤེས་པར་བྱས་ལ་དེ་
གནས་རྒྱུ་མཚན་དུ། ། དེ་ལྟར་ཡང་དང་ཡང་དུ་སེམས་ནི་བསྐྱེད་པར་བྱ། ། ཞེས་སོ། ། སྨོན་སེམས་ཆོ་གས་
བླངས་པའི་གང་ཟག་དེ་ཡིས་སྨོན་སེམས་བསྐྱེད་པའི་ཕན་ཡོན་ཤེས་པར་བྱ་བའི་ཆེད་དུ་སྡོང་པོ་བཀོད་པ་ལ་
སོགས་པའི་མདོ་རྣམས་དང་བསྟན་བཅོས་ཁྱད་པར་ཅན་རང་ཉིད་ཀྱིས་ཀློག་པའམ། ཡང་ན་བླ་མ་ལས་ལེགས་
པར་མཉན་ཏེ་རྫོགས་པའི་བྱང་ཆུབ་ཀྱི་སེམས་བསྐྱེད་པའི་ཡོན་ཏན་ནམ་ཕན་ཡོན་མཐའ་མེད་པའི་ཚུལ་རྣམ་པར་
ཤེས་པར་བྱས་ནས། དགོས་པ་སེམས་རང་རྒྱུད་ལ་གནས་ཤིང་མི་ཉམས་པའི་རྒྱུ་མཚན་ཏེ་རྒྱུ་རྐྱེན་དུ་ད་ལྟར་ཡང་
དང་ཡང་དུ་འམ། ཉིན་ལན་གསུམ་མཚན་ལན་གསུམ་དུ་སྨོན་སེམས་དེ་ནི་དྲན་ཅིང་བསྐྱེད་པར་བྱའོ། ། སྨོན་
234



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
སེམས་བསྐྱེད་པའི་ཆོ་ག་རྒྱས་པ་ལམ་རིམ་ནས་འབྱུང་བ་ལྟར་མ་གྲུབ་ན། སངས་རྒྱས་ཆོས་ཚོགས་མ་རྐང་པ་
བཞིས་བྱ་བར་ཇོ་བོ་ཉིད་ཀྱི་གསུང་ལས་འབྱུང་ངོ་། ། འོ་ན། རྫོགས་པའི་བྱང་ཆུབ་ཀྱི་སེམས་བསྐྱེད་པའི་ཡོན་
ཏན་ནམ་ཕན་ཡོན་མཐའ་མེད་པ་དེ་གང་ཞེ་ན། དེ་ནི་སྡོང་པོ་བཀོད་པ་ཙམ་དུ་མ་ཟད་གཞན་ཡང་། དཔའ་
སྦྱིན་གྱིས་ཞུས་མདོ་དག་ལས། འདི་ཡི་བསོད་ནམས་གང་བསྟན་པ། ། གང་ཚེ་ཚིགས་བཅད་གསུམ་ཙམ་
དུ། ། མདོར་བསྡུས་པས་ནི་བྲི་བར་བྱ། ། བྱང་ཆུབ་སེམས་ནི་བསོད་ནམས་གང་། ། དེ་ལ་གལ་ཏེ་གཟུགས་
མཆིས་ན། ། ནམ་མཁའི་ཁམས་ནི་ཀུན་བཀང་སྟེ། ། དེ་ནི་དེ་བས་ལྷག་ པར་འགྱུར། ། གངྒཱའི་བྱེ་མའི་
གྲངས་སྙེད་ཀྱི། ། སངས་རྒྱས་ཞིང་རྣམས་མི་གང་གིས། ། རིན་ཆེན་དག་གིས་ཀུན་བཀང་སྟེ། ། འཇིག་རྟེན་
མགོན་ལ་ཕུལ་བ་བས། གང་གིས་ཐལ་མོ་སྦྱར་བགྱིས་ཏེ། །བྱང་ཆུབ་ཏུ་ནི་སེམས་བཏུད་ན། ། མཆོད་པ་
དེ་ན་ཁྱད་པར་འཕགས། ། དེ་ལ་མཐའ་ནི་མ་མཆིས་སོ། ། ཞེས་གསུངས་ཏེ། དོན་བསྡུ་ན་དཔའ་སྦྱིན་གྱིས་
ཞུས་པའི་མདོ་ལས་སེམས་བསྐྱེད་པ་འདིའི་བསོད་ནམས་གང་བསྟན་པ་གང་གི་ཚེ་ཚིགས་བཅད་གསུམ་ཙམ་དུ་
འདིར་མདོར་བསྡུས་ནས་བྲི་བར་བྱའོ་ཞེས་བཤད་པར་དམ་བཅས་ནས། དེ་མན་ཆད་ཀྱིས་ཕན་ཡོན་སྟོན་ཏེ།
བྱང་ཆུབ་ཏུ་སེམས་བསྐྱེད་པའི་བསོད་ནམས་གང་ཡིན་པ་དེ་ལ་གཟུགས་མ་མཆིས་མོད། གལ་ཏེ་དེ་ལ་གཟུགས་
མཆིསན་ནི་ནམ་མཁའི་ཁམས་ཀུན་བཀང་སྟེ་མི་ཤོང་བར་ཕན་ཡོན་དེ་ནི་ནམ་མཁའ་དེ་ལས་ཀྱང་ལྷག་པར་
འགྱུར་རོ། ། དཔེར་ན་ཆུ་བོ་གངྒའི་བྱེ་མའི་གྲངས་ཅི་སྙེད་ཀྱི་ཚད་དང་མཉམ་པའི་སངས་རྒྱས་ཀྱི་ཞིང་རྣམས་མི་
གང་གིས་ཡིད་བཞིན་གྱི་ནོར་བུ་དང་དངུལ་སོགས་རིན་པོ་ཆེ་དག་གིས་ཀུན་ནས་བཀང་སྟེ་འཇིག་རྟེན་གྱི་མགོན་
པོ་སངས་རྒྱས་རྣམས་ལ་ཕུལ་བ་བས། གཞན་གང་གིས་ཐལ་མོ་སྦྱར་པར་བྱས་ནས་ལུས་བཏུད་དེ་བྱང་ཆུབ་ཀྱི་
སེམས་བསྐྱེད་པའི་མཆོད་པ་འདི་ནི་ཁྱད་པར་དུ་འཕགས་པ་ཡིན་ནོ། ། འོ་ན། འདིར་བྱང་ཆུབ་ཏུ་སེམས་
བསྐྱེད་པ་མཆོད་པར་བཤད་པ་ཇི་ལྟར་ཡིན་ཞེ་ན། མཆོད་པ་ལ་ཕྱི་ཟང་ཟིང་དང་ནང་སྒྲུབ་པའི་མཆོད་པ་གཉིས་
གསུངས་པའི་ནང་ནས་བྱང་ཆུབ་ཏུ་སེམས་བསྐྱེད་པ་དང་བྱམས་སྙིང་རྗེ་སྟོང་ཉིད་སྒོམ་པ་སོགས་ནི་ནང་སྒྲུབ་པའི་
མཆོད་པ་ཡིན་པ་ལ་དགོངས་སོ། ། གསུམ་པ་ཚོགས་གཉིས་བསགས་པ་ལ་བསླབ་པ་ནི། བྱང་ཆུབ་སྨོན་པའི་
སེམས་དག་བསྐྱེད་ནས་ནི། ། འབད་པ་མང་པོས་ཀུན་དུ་སྤེལ་བྱ་ཞིང་། ། ཞེས་སོ། ། གོང་ལྟར་ཕན་ཡོན་
དྲན་པ་སོགས་ཀྱི་སྒོ་ནས་བྱང་ཆུབ་ཏུ་སྨོན་པའི་སེམས་དག་བསྐྱེད་པར་བྱས་ནས་ནི། ཡན་ལག་བདུན་པ་ལ་
སོགས་པའི་སྒོ་ནས་འབད་པ་མང་པོས་སེམས་དེ་ཀུན་དུ་སྤེལ་བར་བྱ་དགོས་ཏེ། བྱང་ཆུབ་ཏུ་སེམས་གོང་དུ་
འཕེལ་ན་ཚོགས་གཉིས་གོང་དུ་འཕེལ་ཏེ་མྱུར་དུ་འཚང་རྒྱ་བར་འགྱུར་བའི་ཕྱིར་རོ། ། བཞི་པ་སེམས་ཅན་བློས་
235



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མི་སྤང་བ་ནི།འདི་ནི་སྐྱེ་བ་གཞན་དུའང་དྲང་དོན་དུ། ། ཞེས་པའི་འང་ཞེས་པའི་སྒྲས་བསྟན་ཅིང་བློས་མི་སྤོང་བ་
ནི། ཁ་ཅིག་གིས་རང་ལ་མི་འཐད་པ་བྱས་པ་ན་འདིའི་དོན་ནམ་ཡང་མི་བྱའོ་སྙམ་ན་སེམས་ཅན་བློས་སྤངས་པ་
ཡིན་པ་དེ་ལྟ་བུ་མི་བྱེད་པའོ། ། ལྔ་བ་ནག་ཆོས་སྤོང་ཞིང་དཀར་ཆོས་བཞི་ལ་སློབ་ཚུལ་ཡང་། འདི་ནི་སྐྱེ་བ་
གཞན་དུའང་དྲན་དོན་དུ། ། ཇི་སྐད་བཤད་པའི་བསླབ་པ་ཡོངས་སུ་བསྲུང་། ཞེས་སོ། ། སྨོན་སེམས་ཆོ་
གས་བཟུང་བ་འདི་ལ་ནི་ཚེ་འདིར་མི་ཉམས་པའི་རྒྱུ་ལ་བསླབ་པ་ཙམ་གྱིས་མི་ཆོག་གི སྐྱེ་བ་ཕྱི་མ་གཞན་དུའང་
སེམས་དེ་དྲན་ཅིང་མི་བརྗེད་པའི་དོན་དུ་རྒྱུ་འོད་སྲུང་གིས་ཞུས་པའི་མདོ་ལས་ཇི་སྐད་བཤད་པའི་བསླབ་པ་བཞི་
ཚན་གཉིས་པོ་ཡོངས་སུ་བསྲུང་བ་དང་བསྟེན་པར་བྱའོ། ། ཆོས་བཞི་ཚན་གཉིས་པོ་གང་ཡིན་ལམ་རིམ་ཆེན་མོ་
སོགས་ལས་འབྱུང་བ་ལྟར་རོ། ། གཉིས་པ་འཇུག་སེམས་བསླབ་བྱ་དང་བཅས་པ་བཤད་པ་ལ་གསུམ། འཇུག་
སྡོམ་བླང་དགོས་པར་བསྟན་པ། དེ་ཇི་ལྟར་ལན་ཚུལ། དེའི་བསླབ་བྱ་བཤད་པའོ། ། དང་པོ་ནི། འཇུག་
སེམས་བདག་ཉིད་སྡོམ་པ་མ་གཏོགས་པ། ། ཡང་དག་སྨོན་པ་འཕེལ་བར་འགྱུར་མ་ཡིན། ། རྫོགས་པའི་བྱང་
ཆུབ་སྡོམ་པ་སྤེལ་འདོད་པས། ། དེ་ཕྱིར་འབད་པས་འདི་ནི་ངེས་པར་བླངས། ། ཞེས་སོ། ། སྨོན་སེམས་ཆོ་
གས་བཟུང་བ་དེས་ནི། འཇུག་སྡོམ་འདི་ནི་ངེས་པར་བླང་བར་བྱ་སྟེརྫོགས་པའི་བྱང་ཆུབ་ཀྱི་སྡོམ་པའི་མིང་ཅན་
སྨོན་སེམས་དེ་གོང་དུ་སྤེལ་པར་འདོད་པས། འཇུག་པའི་སེམས་ཀྱི་བདག་ཉིད་འཇུག་སྡོམ་བཟུང་བའི་སྒོ་ནས་
སྤེལ་བར་བྱ་ཞིང་། སྡོམ་པ་དེ་མ་གཏོགས་པར་སྨོན་སེམས་ཡང་དག་པ་གོང་དུ་འཕེལ་བར་འགྱུར་བའི་ཐབས་
གཞན་ཡོད་པ་མ་ཡིན་པ་དེའི་ཕྱིར་རོ། །
གཉིས་པ་འཇུག་ སྡོམ་ ཇི་ལྟར་ལེན་པ་ལ་གསུམ། ལེན་པའི་རྟེན། བླང་ པའི་ཡུལ། ལེན་པའི་ཆོ་
གའོ། ། དང་པོ་ནི། སོ་སོར་ཐར་བ་རིགས་བདུན་གྱི། ། རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་
དཔའི་སྡོམ་པ་ཡི། ། སྐལ་པ་ཡོད་ཀྱི་གཞན་དུ་མིན། ། ཞེས་སོ། ། དགེ་བསྙེན་ཕ་མ། དགེ་ཚུལ་ཕ་མ།
དགེ་སློང་ཕ་མ་གཉིས་ཏེ་དྲུག་དང་། དེའི་སྟེང་ལ་དགེ་སློབ་མའི་སྡོམ་པ་བསྣན་ནས་སོ་སོར་ཐར་པ་རིགས་བདུན་
དུ་བཤད་པ་ལྟར་རིགས་བདུན་གང་རུང་དངོས་སམ། དེ་དང་ཐུན་མོང་བའི་རང་བཞིན་གྱི་ཁ་ན་མ་ཐོ་བ་སྤོང་པ་
རྟག་ཏུ་སྟེ་ཇི་སྲིད་འཚོ་བའི་བར་དུ་བླངས་ནས་རྒྱུད་ལ་ལྡན་པའི་གང་ཟག་ལ་བྱང་ཆུབ་སེམས་དཔའ་འཇུག་པའི་
སྡོམ་པ་སྐྱེ་བའི་སྐལ་པ་ཡོད་ཀྱི། གཞན་དུ་སྟེ་བཅས་རང་གི་ཁ་ན་མ་ཐོ་བ་ཅི་རིགས་མི་སྤོང་པ་ལ་བྱང་སེམས་ཀྱི་
སྡོམ་པ་སྐྱེ་བ་ཡོད་པ་མ་ཡིན་ནོ། ། འདིའི་དངོས་བསྟན་ལ་འཇུག་སྡོམ་སྐྱེ་བའི་རྟེན་དུ་སོ་ཐར་རིགས་བདུན་གང་
རུང་ཞིག་དགོས་པར་བཤད་པ་ནི། རྟེན་ཁྱད་པར་ཅན་དང་གཙོ་ཆེ་བའི་དབང་དུ་མཛད་པ་ཡིན་གྱི། ངེས་པར་
236



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། ། ་
དགོས་པ་མ་ཡིན་ཏེ། སོ་ཐར་གྱི་སྡོམ་པ་མ་བླངས་པ་ལའང་འཇུག་སྡོམ་སྐྱེ་བ་ཡོད་པའི་ཕྱིར་རོ། ། འདིར་
རིགས་བདུན་ལ་བསྙེན་གནས་ཀྱི་སྡོམ་པ་མི་འདྲེན་པ་ནི། དེ་ཉིན་ཞག་གཅིག་གི་མཐའ་ཅན་ཡིན་པས་རྒྱུན་ཐུར་
བ་ལ་དགོངས་སོ། ། རྟེན་གྱི་ཁྱད་པར་སྟོན་པ་ནི། ། སོ་སོ་ཐར་བ་རིགས་བདུན་དུ། ། དེ་བཞིན་གཤེགས་
པས་གསུངས་པ་ལས། ། ཚངས་སྤྱོད་དཔལ་ནི་མཆོག་ཡིན་ནོ། ། དགེ་སློང་སྡོམ་པ་དག་ཏུ་བཞེད། ། ཅེས་
སོབྱང་སྡོམ་གྱི་རྟེན་ལས་སོ་ཐར་བ་རིགས་བདུན་དུ་དེ་བཞིན་གཤེགས་པས་གསུངས་པ་ལ། ཁྱིམ་པའི་སྡོམ་པ་
ལས་ཚངས་སྤྱོད་ཀྱི་དཔལ་རབ་བྱུང་གི་སྡོམ་པ་མཆོག་ཡིན་ཞིང་། རབ་བྱུང་གི་སྡོམ་པའི་ནང་ནས་ཀྱང་དགེ་སློང་
གི་སྡོམ་པ་དག་མཆོག་ཏུ་བཞེད་དོ། ། གཉིས་པ་གང་ལས་བླང་པའི་ཡུལ་ནི། སྡོམ་པའི་ཆོ་ག་ལ་མཁས་དང་།
བདག་ཉིད་གང་ཞིག་སྡོམ་ལ་གནས། ། སྡོམ་པ་འབོགས་བཟོད་སྙིང་རྗེ་ལྡན། ། བླ་མ་བཟང་བ་རོ་ཤེས་པར་
བྱ། ། ཞེས་སོ། ། གཞུང་ཚིག་འདི་བྱང་ཆུབ་སེམས་དཔའི་ས་དག་གི ། ཞེས་པའི་འོག་ཏུ་འབྱུང་ཡང་འཆད་
པ་བདེ་བའི་ཕྱིར་སྔར་བླངས་པ་སྟེ། འོ་ན་སྡོམ་པ་བྱུང་བའི་ཡུལ་ཇི་ལྟ་བུ་ཞེ་ན་ཡོད་དེ། དེ་ལ་སྡོམ་པ་ལེན་པའི་
ཆོ་གའི་སྐོར་ལ་མཁས་པའི་ཤེས་རབ་དང་ལྡན་པ་དང་། བདག་ཉིད་གང་ཞིག་བྱང་སེམས་ཀྱི་སྡོམ་པ་ལ་གནས་པ་
དང་། གཞན་ལ་སྡོམ་པ་དེ་འབོགས་བཟོད་པའི་ནུས་པའི་སྤོབས་པ་དང་སྙིང་རྗེ་ཆེན་པོ་སྟེ་ཡོན་ཏན་བཞི་དང་
ལྡན་པ་ཞིག་དགོས་ཤིང་། དེ་ལྟ་བུའི་གང་ཟག་དེ་བྱང་སྡོམ་ལེན་ཡུལ་གྱི་བླ་མ་བཟང་པོར་ཤེས་པར་བྱ་བའི་ཕྱིར།
གསུམ་པ་ཇི་ལྟར་ལེན་པའི་ཆོ་ག་ལ་གཉིས། བླ་མ་ཡོད་པ་དང༌། བླ་མ་མེད་པའི་ཆོ་གའོ། ། དང་པོ་ནི། བྱང་
ཆུབ་སེམས་དཔའི་ས་དག་གི། ཚུལ་ཁྲིམས་ལེའུ་གསུངས་ཆོག་ཡིས། ། ཡང་དག་མཚན་ཉིད་ལྡན་པ་ཡི། །བླ་
མ་བཟང་ལས་སྡོམ་པ་བླངས། ། ཞེས་སོ། ། དེ་ལ་བླང་ཞེས་དྲང་ངོ༌། ། གང་ན་འཇུག་པའི་སྡོམ་པའོ། །
གང་ལས་ན། སྔར་བཤད་པ་ལྟར་ཡང་དག་པའི་མཚན་ཉིད་ཕུན་སུམ་ཚོགས་པ་དང་ལྡན་པའི་བླ་མ་བཟང་པོ་
ལས་སོ། ། ཆོ་ག་གང་ལ་བརྟེན་ཏེ་ལེན་ན། ། འཕགས་པ་ཐོགས་མེད་ཀྱིས་མཛད་པའི་བྱང་ཆུབ་སེམས་དཔའི་
སའི་ནང་ཚན་དག་གི་ཚུལ་ཁྲིམས་ཀྱི་ལེའུ་ལས་གསུངས་པའི་ཆོ་ག་ཡི་སྒོ་ནས་སོ། ། འཇུག་སྡོམ་ལེན་པའི་ཆོ་ག་
རྒྱས་པ་འདི་ཇོ་བོའི་སྡོམ་པའི་ཆོ་ག་དང་། རྗེ་ཉིད་ཀྱིས་མཛད་པའི་བྱང་སའི་ཚུལ་ཁྲིམས་ལེའུའི་འགྲེལ་པ་ལས་
འབྱུང་བ་ལྟར་ཏེ། འདིར་མང་དུ་དོགས་ནས་མི་འགོད་དོ། ། གཉིས་པ་བླ་མ་མེད་པའི་ཆོ་ག་ནི། དེ་ལ་འབད་
པས་འདི་འདྲ་བའི། ། གལ་ཏེ་བླ་མ་མ་རྙེད་ན། ། དེ་ལས་གཞན་སྡོམ་ནོད་པ་ཡི། ། ཆོ་ག་ཡང་དག་བཤད་
པར་བྱ། ། ཞེས་པ་ནི། བླ་མ་མེད་པའི་སྡོམ་ཆོ་ག་འཆད་པའི་དམ་བཅའ་སྟེ། ། སྡོམ་པ་ལེན་པ་དེ་ལ་འབད་པ་
ཆེན་པོས་གོང་དུ་བཤད་པ་འདི་འདྲ་བའི་བླ་མ་གལ་ཏེ་མ་རྙེད་ན་ནི་བླ་མ་ཡོད་པ་དེ་ལས་གཞན་དམིགས་བསལ་བླ་
237



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མ་མེད་ཀྱང་རང་ཉིད་ཀྱིས་སྡོམ་པ་དེ་ནོད་པའི་ཆོ་ག་ལུང་ལས་གསུངས་པ་བཞིན་འདིར་ཡང་དག་པར་བཤད་
པར་བྱའོ། ། འོ་ན་བླ་མ་མེད་པའི་སྡོམ་ཆོག་ལུང་གང་ལས་བཤད་ཅེ་ན། དེ་ལ་སྟོན་ཚེ་འཇམ་པའི་དཔལ། །
ཨམྦ་རཱ་ཛར་གྱུར་པ་ཡིས། ། ཇི་ལྟར་བྱང་ཆུབ་ཐུགས་བསྐྱེད་པ། ། འཇམ་དཔལ་གྱི་ནི་སངས་རྒྱས་ཞིང་། །
རྒྱན་གྱི་མདོ་ལས་བཤད་པ་ལྟར། ། དེ་བཞིན་འདིར་ནི་རབ་གསལ་བྲི། ། ཞེས་སོ། ། དེ་ལ་བླ་མ་མེད་པའི་
སྡོམ་ཆོག་བཤད་པར་བྱ་སྟེ། སྔོན་བསྐལ་པ་མེད་པ་འདས་པའི་དུས་ཀྱི་ཚེ་འཇམ་པའི་དཔལ་འཇམ་དབྱངས་
འཁོར་ལོས་བསྒྱུར་བའི་རྒྱལ་པོ་ཨམྦ་རཱ་ཛ་སྟེ་རྒྱལ་པོ་ནམ་མཁའ་ཞེས་བྱ་བར་གྱུར་པ་དེ་ཡིས། ། སངས་རྒྱས་
འབྲུག་སྒྲའི་དབྱངས་ཀྱི་རྒྱལ་པོའི་དྲུང་དུ་ཇི་ལྟར་བྱང་ཆུབ་ཏུ་ཐུགས་བསྐྱེད་པའི་ཚུལ་འཇམ་དཔལ་གྱི་སངས་རྒྱས་
ཀྱི་ཞིང་རྒྱུན་ནམ་བཀོད་པ་སྟོན་པའི་མདོ་ལས་བཤད་པ་ལྟར་དེ་ཁོ་ན་བཞིན་དུ་གཞུང་འདིར་ནི་རབ་ཏུ་གསལ་
བར་བྲི་བར་བྱའོ། ། མདོ་དེ་ལས་འབྱུང་བའི་སེམས་བསྐྱེད་དང་སྡོམ་པ་བཟུང་ཚུལ་དངོས་སྟོན་པ་ནི། མགོན་
པོ་རྣམས་ཀྱི་སྤྱན་སྔ་རུ། ། རྫོགས་ པའི་བྱང་ཆུབ་ སེམས་ བསྐྱེད་ ཅིང་། ། འགྲོ་ བ་ ཐམས་ ཅད་ མགྲོན་དུ་
གཉེར། ། དེ་དག་འཁོར་བ་ལས་སྐལ་ལ། ། གནོད་སེམས་ཁྲོ་བའི་སེམས་ཉིད་དང་། ། སེར་སྣ་དང་ནི་ཕྲག་
དོག་ཉིད། ། དེང་ནས་བཟུང་སྟེ་བྱང་ཆུབ་དག། ཐོབ་ཀྱི་བར་དུ་མི་བྱའོ། ། ཚངས་པར་སྤྱོད་པ་སྦྱང་བྱ་
ཞིང་། ། སྡིག་དང་འདོད་པ་སྤང་བར་བྱ། ། ཚུལ་ཁྲིམས་ སྡོམ་པ་ལ་དགའ་བས། ། སངས་རྒྱས་རྗེས་སུ་
བསླབ་པར་བྱ། ། བདག་ཉིད་མྱུར་པའི་ཚུལ་གྱིས་ནི། །བྱང་ཆུབ་ཐོབ་པར་མི་སྤྲོ་ཞིང་། ། སེམས་ཅན་
གཅིག་གི་རྒྱུ་ཡིས་ནི། ། ཕྱི་མའི་མུ་མཐར་གནས་པར་བགྱིད། ། ཚད་མེད་བསམ་གྱིས་མི་ཁྱབ་པའི། ། ཞིང་
དག་རྣམ་ པར་ སྦྱང་པར་བྱ། ། མིང་ ནས་ བཟུང་ བར་ བྱས་ པ་ དང་། ། ཕྱོགས་ བཅུ་ དག་ ཏུ་ རྣམ་ པར་
གནས། ། བདག་གི་ལུས་དང་ངག་གི་ལས། ། ཐམས་ཅད་དུ་ནི་དག་པར་བྱ། ། ཡིད་ཀྱི་ལས་ཀྱང་དག་བྱ་
སྟེ། ། མི་དགེའི་ལས་རྣམས་མི་བྱའོ། ། ཞེས་སོ། ། འདི་ལ་སེམས་བསྐྱེད་པ་དང་། ། སྡོམ་པ་བླངང་པའི་ཚུལ་
གཉིས་ལས། །དང་པོ་ནི། མགོན་པོ་སངས་རྒྱས་རྣམས་ཀྱི་སྤྱན་སྔ་རུ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སེམས་བསྐྱེད་དོ། ། དགོས་པ་ནི། འགྲོ་བ་སེམས་ཅན་ཐམས་ཅད་མགྲོན་དུ་གཉེར་བ་སྟེ་དེའི་དོན་
དུའོ། ། གང་ལ་མགྲོན་དུ་གཉེར་བ་ནི། ། འགྲོ་བ་དེ་དག་འཁོར་བ་ལས་སྒྲོལ་བ་སྟེ་མྱང་འདས་ལ་འགོད་ཅིང་
མགྲོན་དུ་གཉེར་བའོ༔ ༈ གཉིས་པ་ལ་གསུམ་ལས། དང་པོ་སྡོམ་པའི་ཚུལ་ཁྲིམས་ཁས་ལེན་པ་ནི། སེམས་ཅན་
གསོད་འདོད་ལ་སོགས་པའི་གནོད་སེམས་དང་། ཁྲོ་བའི་སེམས་ཉིད་དང་། ཡོ་བྱད་ལ་དམ་དུ་འཛིན་པའི་སེར་
སྣ་དང་། གཞན་གྱི་ཕུད་ཚིགས་ལ་མི་བཟོད་པའི་ཕྲག་དོག་ཉིད་དང་བཅས་པ་རྣམས་སྡོམ་པ་བླངས་པའི་ཉིན་
238



༄༅། །བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
དེང་ནས་བཟུང་སྟེ་བྱང་ཆུབ་ཆེན་པོ་དག་ཐོབ་ཀྱི་བར་དུ་མི་བྱའོ། །དབང་པོ་གཉིས་སྦྱོར་གྱི་འཁྲིག་པ་སྤངས་ཏེ་
ཚངས་པར་སྤྱོད་པ་སྤྱད་པར་བྱ་ཞིང་། སྡིག་པའི་ལས་དང་དེའི་རྒྱུ་འདོད་པའི་ཡུལ་ལ་ཆགས་པ་རྣམས་སྤང་བར་
བྱའོ། ། དེ་དག་སྤངས་པའི་ཚུལ་ཁྲིམས་ཀྱི་སྡོམ་པ་ལ་དགའ་བས་སངས་རྒྱས་རྣམས་ཀྱི་སྤྱོད་པའི་རྗེས་སུ་བསླབ་
པར་བྱའོ། །
གཉིས་པ་སེམས་ཅན་དོན་བྱེད་ཀྱི་ཚུལ་ཁྲིམས་ཁས་ལེན་པ་ནི། བདག་ཉིད་མྱུར་དུ་རིངས་པའི་ཚུལ་གྱིས་
བྱང་ཆུབ་ཐོབ་པར་མི་སྤྲོ་ཞིང་། སེམས་ཅན་གཅིག་གི་ཡང་དོན་དུ་བའི་རྒྱུ་ཡིས་ནི་ཕྱི་མའི་མུ་མཐའ་མེད་པའི་བར་
འཁོར་བར་གནས་པར་བགྱིའོ། ། གསུམ་པ་དགེ་བ་ཆོས་སྡུད་ཀྱི་ཚུལ་ཁྲིམས་ནི། ཡོན་ཏན་གྱི་གྲངས་ཚད་མེད་
ཅིང་བསམ་གྱིས་མི་ཁྱབ་པ་དང་ལྡན་པའི་རང་གི་ཞིང་དག་གི་སྐྱོན་རྣམ་པར་སྦྱང་པར་བྱ་ཞིང་། གཞན་གང་གིས་
བདག་གི་མིང་ཐོས་ཏེ་བཟུང་བ་དང་མཐོང་ཐོས་དྲན་རེག་བྱས་པའི་སེམས་ ཅན་རྣམས་ལ་ཕན་གདགས་པར་
འདོད་པས། ཕྱོགས་བཅུ་དག་ཏུ་བདག་གི་མིང་གྲགས་ཞེས་རྣམ་པར་འཛིན་པས་གནས་པར་བྱེད་པའི་སེམས་
ཅན་གྱི་འཇིག་རྟེན་ཡང་སྤྱོད་པར་བྱའོ། ། མདོར་ན་བདག་གི་ལུས་དང་ངག་གི་ལས་གཉིས་རྣམ་པ་ཐམས་ཅད་
དུ་ཉེས་པས་དག་པར་བྱ་ཞིང་། དེར་མ་ཟད་ཡིད་ཀྱི་ལས་ཀྱང་ལྟུང་བས་དག་པར་བྱ་སྟེ། སྒོ་གསུམ་གྱི་མི་དགེ་
བའི་ལས་རྣམས་བྱང་ཆུབ་ཀྱི་བར་དུ་ནམ་ཡང་མི་བྱའོ། ། འདིར་བཤད་པའི་སྡོམ་པ་ལེན་པའི་ཆོ་ག་རྒྱས་བསྡུས་
གཉིས་ལས་བསྡུས་པ་ནི་བསླབ་བཏུས་ལས་གསུངས་པ་ལྟར། སློབ་དཔོན་ཡོད་དམ་མེད་ཀྱང་རུང་ལ་ཡོད་ན་
སློབ་དཔོན་དགོངས་སུ་གསོལ་དང་། མེད་ན་རྒྱལ་པ་སྲས་བཅས་རྣམས་དགོངས་སུ་གསོལ། བདག་མིང་འདི་
ཞེས་བགྱི་བས། ཇི་ལྟར་འཕགས་པ་འཇམ་དཔལ་གྱི་སངས་རྒྱས་ཀྱི་ཞིང་གི་ཡོན་ཏན་བཀོད་པའི་མདོ་ལས།
བཅོམ་ལྡན་འདས་འཕགས་པ་འཇམ་དཔལ་གྱི་སྔོན་གྱི་ཚེའི་རྟོགས་པ་བརྗོད་པ་ལས་སྤྱོད་པ་དང་ལྡན་པས་བྱང་
ཆུབ་ཀྱི་སེམས་བསྐྱེད་པ་དེ་བཞིན་དུ་སེམས་བསྐྱེད་པར་བགྱིའོ། ། ཞེས་ལན་གསུམ་རྗེས་བཟློས་སམ། རང་
གིས་བརྗོད་ནས་བླང་ངོ་། ། རྒྱས་པ་ནི། སྔ་མ་དེའི་རྗེས་སུ་མགོན་པོ་རྣམས་ཀྱི་སྤྱན་སྔ་རུ། ། ཞེས་པ་ནས།
མི་དགེའི་ལས་རྣམས་མི་བྱའོ། །ཞེས་པའི་བར་བཏགས་ཏེ་ལན་གསུམ་བརྗོད་ཅིང་ལེན་ནོ། །
གསུམ་པ་སྡོམ་པ་བླངས་ནས་བསླབ་བྱ་ལ་སློབ་པར་བསྟན་པ་ལ་གསུམ། ཚུལ་ཁྲིམས་ཀྱི་བསླབ་པ་ལ་སློབ་
ཚུལ་ནི། སེམས་ཀྱི་བསླབ་པ་ལ་སློབ་ཚུལ། ཤེས་རབ་ཀྱི་བསླབ་པ་ལ་སློབ་ཚུལ་ལོ། ། དང་པོ་ལ་གཉིས།
དངོས་དང་། དེའི་ཆེ་བའོ། ། དང་པོ་ནི། རང་གི་ལུས་ངག་སེམས་ནི་རྣམ་དག་རྒྱུ། ། འཇུག་སེམས་བདག་
ཉིད་སྡོམ་པ་ལ་གནས་པས། ། ཚུལ་ཁྲིམས་བསླབ་པ་གསུམ་ལ་ལེགས་བསླབས་ན། ། ཚུལ་ཁྲིམས་བསླབས་པ་
239



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་ལ་གུས་ཆེར་འགྱུར། ། ཞེས་སོ། ། དེ་ཡང་བསླབ་པ་ཞེས་དྲང་ངོ༌། ། གང་ལ་ན། ཚུལ་ཁྲིམས་ཀྱི་
བསླབ་པ་གསུམ་པོ་ལའོ། ། གང་གིས་ན། འཇུག་པའི་སེམས་ཀྱི་བདག་ཉིད་ཀྱི་སྡོམ་པ་ལ་གནས་པའི་བྱུང་
སེམས་དེས་སོ། ། དགོས་པ་གང་ན་རང་གི་ལུས་ངག་སེམས་གསུམ་ནི་ལྟུང་བས་རྣམ་པར་དག་ཅིང་གཞན་ལ་
ཕན་གྱུར་རོ། །ཇི་ལྟར་སློབ་ན་དེ་གསུམ་ལ་ལེགས་པར་སློབ་བོ། ། དེ་ལྟར་བསླབས་པས་ཅིར་འགྱུར་ཞེ་ན།
ཕྱིས་གོམས་པའི་སྟོབས་ཀྱིས་ཚུལ་ཁྲིམས་ཀྱི་བསླབ་པ་གསུམ་ལ་སློབ་འདོད་ཀྱིས་གུས་པ་ཇེ་ཆེར་འགྱུར་རོ། །
གཉིས་པ་ཆེ་བ་ནི། དེ་བས་རྣམ་དག་རྫོགས་བྱང་ཆུབ། ། སེམས་དཔའི་སྡོམ་པའི་སྡོམ་དག་ནི། ། འབད་
པར་བྱས་པས་རྫོགས་བྱང་ཆུབ། ། ཚོགས་ནི་ཡོངས་སུ་རྫོགས་པར་འགྱུར། ། ཞེས་སོ། ། ཚུལ་ཁྲིམས་ཀྱི་
བསླབ་པ་གསུམ་ལ་བསླབས་པས་སྒོ་གསུམ་དག་པར་འགྱུར་བ་དེ་པས་ན། སྤང་བྱ་རྣམ་པར་དག་ཅིང་ཡོན་ཏན་
ཡོངས་སུ་རྫོགས་པ་ནི་འབྲས་བུ་བྱང་ཆུབ་ཡིན་ལ། དེ་ཉིད་ཐོབ་བྱར་དོན་དུ་གཉེར་བའི་བྱང་ཆུབ་སེམས་དཔའ་
རྣམས་ཀྱིས་སྡོམ་པའི་ཚུལ་ཁྲིམས་གཙོ་བོར་གྱུར་པའི་ཚུལ་ཁྲིམས་གསུམ་གྱི་སྡོམ་པ་དག་སྲུང་བ་ལ་ནི་འབད་པར་
བྱས་པས་བླ་མེད་རྫོགས་པའི་བྱང་ཆུབ་ཀྱི་ཚོགས་གཉིས་ནི་ཡོངས་སུ་རྫོགས་པར་འགྱུར་རོ། ། གཉིས་པ་སེམས་
ཀྱི་བསླབ་པ་ལ་གཉིས། མངོན་ཤེས་ཀྱི་རྒྱུ་ཞི་གནས་ལ་སློབ་དགོས་པ་དང་། ཞི་གནས་ལ་ཇི་ལྟར་བསླབ་པའི་
ཚུལ་དངོས་སོ། །དང་པོ་ནི། བསོད་ནམས་ཡེ་ཤེས་རང་བཞིན་གྱི། ། ཚོགས་ནི་ཡོངས་སུ་རྫོགས་པ་ཡི། །
རྒྱུ་ནི་ སངས་ རྒྱས་ ཐམས་ ཅད་དག།མངོན་ཤེས་བསྐྱེད་པ་ཉིད་དུ་བཞེད། ། ཇི་ལྟར་འདབ་གཤོག་མ་རྒྱས་
པའི ། བྱ་ནི་ནམ་མཁར་འཕུར་མི་ནུས། ། དེ་བཞིན་མངོན་ཤེས་སྟོབས་བྲལ་བས། ། སེམས་ཅན་དོན་བྱེད་
ནུས་མ་ཡིན། ། མངོན་ཤེས་སྤང་པའི་ཉིན་མཚན་གྱི། ། བསོད་ནམས་དག་ནི་གང་ཡིན་ཏེ། ། མངོན་ཤེས་
དག་དང་བྲལ་གྱུར་ལ། ། སྐྱེ་བ་བརྒྱར་ཡང་ཡོད་མ་ཡིན། ། མྱུར་དུ་རྫོགས་པའི་བྱང་ཆུབ་ཚོགས། ། ཡོངས་
སུ་རྫོགས་པར་འདོད་གྱུར་པ། ། དེས་ནི་འབད་ པས་མངོན་ཤེས་དག ། འགྲུབ་པར་འགྱུར་གྱི་ལེ་ ལོས་
མིན། །ཞེས་སོ། ། བསོད་ནམས་དང་ཡེ་ཤེས་ཀྱི་རང་བཞིན་གྱི་ཚོགས་གཉིས་པོ་ཡོངས་སུ་རྫོགས་པའི་རྒྱུ་ཁྱད་
པར་ཅན་གང་ཞེ་ན། དེའི་རྒྱུ་ནི་སངས་རྒྱས་ཐམས་ཅད་ཀྱིས་མངོན་པར་ཤེས་པ་དྲུག་བསྐྱེད་པ་ཉིད་དུ་བཞེད་དེ།
མངོན་ཤེས་མེད་ན་སེམས་ཅན་གྱི་དོན་ཁྱད་པར་ཅན་སྒྲུབ་མི་ཤེས་པའི་ཕྱིར། དཔེ་ཇི་ལྟར་ན་འདབ་གཤོག་མ་
རྒྱས་པའམ་མེད་པའི་བྱ་ནི་ནམ་མཁར་འཕུར་མི་ནུས་པར་བཞིན་དུ་མངོན་པར་ཤེས་པའི་སྟོབས་དང་བྲལ་བས་ནི་
སྐལ་བ་དང་འཚམས་པར་སེམས་ཅན་གྱི་དོན་རྒྱ་ཆེན་པོ་བྱེད་པར་ནུས་པ་མ་ཡིན་ཏེ། བྱང་སེམས་མངོན་ཤེས་
དང་ལྡན་པས་ཉིན་མཚན་ཕྲུགས་གཅིག་ལ་སྤྱོད་པའི་བསོད་ནམས་ཀྱི་ཚོགས་དག་ནི་གསོག་པ་གང་ཡིན་པ་དེ་ཙམ་
240



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
ཞིག་མངོན་ཤེས་དང་བྲལ་བར་གྱུར་པ་ལ་སྐྱེ་བ་བརྒྱར་ཡང་ཡོད་པ་མ་ཡིན་པའི་ཕྱིར་ཏེ། དེས་ན་དུས་མྱུར་དུ་
རྫོགས་པའི་བྱང་ཆུབ་ཀྱི་ཚོགས་ཡོངས་སུ་རྫོགས་པར་འདོད་པར་གྱུར་པ་དེས་ནི་མངོན་ཤེས་བསྐྱེད་དགོས་ཤིང་།
དེ་ཡང་དེའི་རྒྱུ་ལ་འབད་པ་ཆེར་བྱས་པས་མངོན་ཤེས་དག་འགྲུབ་པར་འགྱུར་གྱིས། ལེ་ལོ་ཅན་གྱིས་ནི་དེ་འགྲུབ་
ནུསཔ་མིན་པའི་ཕྱིར་རོ། །རྒྱུའི་གཙོ་བོ་གང་ཡིན་ཞེ་ན། ཞི་གནས་གྲུབ་པ་མ་ཡིན་པས། ། མངོན་ཤེས་
འབྱུང་བར་མི་འགྱུར་ལ། ། དེ་ཕྱིར་ཞི་གནས་གྲུབ་པའི་ཕྱིར། ། ཡང་དང་ཡང་དུ་འབད་པར་བྱ། ། ཞེས་
སོ། ། མངོན་ཤེས་ཕྲ་མོ་འགའ་ཞིག་སྐྱེས་སྟོབས་དང་། ལས་སྟོབས་དང་། སྨན་དང་སྔགས་ལ་བརྟེན་ནས་
འབྱུང་བ་ཡོད་ཀྱང་། བསྒོམས་སྟོབས་ཀྱིས་བྱུང་བའི་མངོན་ཤེས་ཁྱད་པར་ཅན་སྐྱེ་བའི་རྒྱུའི་གཙོ་བོ་ཡོད་དེ། ཞི་
གནས་གྲུབ་པ་མ་ཡིན་པ་ལ་འབྱུང་བར་མི་འགྱུར་བ་ཡིན་ལ། རྒྱུ་མཚན་དེ་ཕྱིར་ཞི་གནས་གྲུབ་པའི་ཕྱིར་དུ་སེམས་
གནས་དགུ་སོགས་ལ་ཡང་དང་ཡང་དུ་འབད་དགོས་པའི་ཕྱིར་རོ། ། གཉིས་པ་ཞི་གནས་ལ་བསླབ་ཚུལ་དངོས་
ལ་གསུམ། ཞི་གནས་ཀྱི་ཚོགས་བསྟན་པ། ཞི་གནས་ཇི་ལྟར་སྒོམ་ཚུལ། བསྒོམས་པའི་ཕན་ཡོན་ནི། ། དང་
པོ་ནི། ཞི་གནས་ཡན་ལག་རྣམ་ཉམས་པས། ། རབ་ཏུ་འབད་དེ་བསྒོམས་བྱས་ཀྱང་། ། ལོ་ནི་སྟོང་ཕྲག་དག་
གིས་ཀྱང་། ། ཏིང་འཛིན་འགྲུབ་པར་མི་འགྱུར་རོ། ། དེ་ཕྱིར་ཏིང་འཛིན་ཚོགས་ལེའུ་ལས། ། གསུངས་པའི་
ཡན་ལག་ལ་ལེགས་ནས། ། ཞེས་སོ། ། ཞི་གནས་སྐྱེ་བ་ལ་དེའི་རྒྱུ་ཚོགས་བསྟེན་དགོས་ཏེ། ཞི་གནས་ཀྱི་ཡན་
ལག་རྒྱུ་ཚོགས་རྣམ་པར་ཉམས་པས་ནི་རབ་ཏུ་འབད་དེ་ཞི་གནས་བསྒོམས་པར་བྱས་ཀྱང་ལོ་སྟོང་ཕྲག་དག་གི་
བར་དུ་ཡང་ཞི་གནས་ཀྱི་ཏིང་འཛིན་སྐྱོན་མེད་འགྲུབ་པར་མི་འགྱུར་བའི་ཕྱིར། རྒྱུ་མཚན་དེའི་ཕྱིར་ཏིང་ངེ་
འཛིན་གྱི་ཚོགས་ཀྱི་ལེའུ་ལས་གསུངས་པའི་ཞི་གནས་ཀྱི་རྒྱུ་ཚོགས་ཡན་ལག་རྣམས་ལ་ལེགས་པར་གནས་ནས་ཞི་
གནས་བསླབ་པར་བྱའོ། ། རྒྱུ་ཚོགས་ཉན་ས་ནས་ཚུལ་ཁྲིམས་དག་པ་དང་། འདོད་པ་ཆུང་བ་དང་། ཆོ་ག་
ཤེས་པ་དང་། དབེན་པ་ལ་གནས་པ་སོགས་བཅུ་གསུམ་གསུངས་པ་ལྟར་རོ། ། གཉིས་པ་ཞི་གནས་ཇི་ལྟར་སྒོམ་
པའི་ཚུལ་ནི། དམིགས་པ་གང་རུང་གཅིག་དག་ལ། ། ཡིད་ནི་དགེ་ལ་བཞག་པར་བྱ། ། ཞེས་སོ། ། སྔར་
ལྟར་ཞི་གནས་ཀྱི་ཚོགས་ལ་གནས་པ་དེས་ཞི་གནས་སྒོམ་ཚུལ་ཡོད་དེ། རྒྱལ་བས་གསུངས་པའི་ཁྱབ་པའི་
དམིགས་པ་དང་། དཔྱད་པ་རྣམ་སྦྱོང་གི་དམིགས་པ་དང་། མཁས་པའི་དམིགས་པ་དང་། ཉོན་མོངས་རྣམ་
སྦྱོང་གི་དམིགས་པ་གང་རུང་གཅིག་དག་ལ་ཡིད་ཀྱི་དགེ་བ་ལ་སྟེ་མ་གཡེང་བར་རྩེ་གཅིག་ཏུ་བཞག་པར་བྱ་བ་ཡིན་
པའི་ཕྱིར། ལམ་རིམ་སོགས་ལས་སངས་རྒྱས་ཀྱི་སྐུ་དམིགས་རྟེན་དུ་བྱས་ནས་བསྒོམས་པར་བཤད་དོ། །
གསུམ་པ་བསྒོམས་པའི་ཕན་ཡོན་ནི། རྣལ་འབྱོར་ཞི་གནས་འགྲུབ་གྱུར་ན། ། མངོན་ཤེས་དག་ཀྱང་འགྲུབ་
241



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་འགྱུར། ། ཞེས་སོ། ། ཞི་གནས་བསྒོམས་པའི་ཕན་ཡོན་ཡོད་དེ། ། སྔར་ལྟར་བརྩོན་པའི་རྣལ་འབྱོར་པ་
དེས་ཞི་གནས་གྲུབ་པར་གྱུར་པ་ན་དེ་སྦྱངས་པ་ལས་ཡོན་ཏན་གཞན་དང་མངོན་པར་ཤེས་པ་དག་ཀྱང་འགྲུབ་
པར་འགྱུར་བའི་ཕྱིར་རོ། ། གསུམ་པ་ཤེས་རབ་ཀྱི་བསླབ་པ་ལ་གཉིས། ཐབས་ཤེས་ཟུང་འབྲེལ་གྱི་སྒོ་ནས་ལྷག་
མཐོང་ལ་བསླབ་པར་བསྟན་པ་དང་། ལྷག་མཐོང་ལ་ཇི་ལྟར་སློབ་ཚུལ་ལོ། ། དང་པོ་ལ་གསུམ། ལྷག་མཐོང་
ལ་སློབ་དགོས་པའི་རྒྱུ་མཚན། ཐབས་ཤེས་ཟུང་འབྲེལ་ལ་སློབ་དགོས་ཚུལ། ཟུང་འབྲེལ་གྱི་ལམ་དངོས་བཤད་
པའོ། ། དང་པོ་ནི། ཤེས་རབ་ཕ་རོལ་ཕྱིན་སྦྱོར་དང་། ། བྲལ་བས་སྒྲིབ་པ་ཟད་མི་འགྱུར། ། དེ་ཕྱིར་ཉོན་
མོངས་ཤེས་བྱ་ཡི། ། སྒྲིབ་པ་མ་ལུས་སྤང་པའི་ཕྱིར། །ཤེས་རབ་ཕ་རོལ་ཕྱིན་རྣལ་འབྱོར། ། རྟག་ཏུ་ཐབས་
བཅས་བསྒོམ་པར་བྱ། ། ཞེས་སོ། ། ཞི་གནས་ལ་བརྟེན་ནས་ལྷག་མཐོང་བསྒོམ་པར་བྱ་སྟེ། དེ་ཁོ་ན་ཉིད་
རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་སྦྱོར་བ་སྟེ་རྣལ་འབྱོར་དང་བྲལ་བའི་ཞི་གནས་ཙམ་གྱིས་སྒྲིབ་པ་ཟད་
པར་མི་འགྱུར་བར་གསུངས་པ་དེའི་ཕྱིར། དེས་ན་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་མ་ལུས་པ་སྤང་
པར་བྱ་བའི་ཕྱིར་དུ་སྟོང་ཉིད་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྟག་ཏུ་སྦྱིན་པ་དང་ཚུལ་ཁྲིམས་སོགས་
ཐབས་དང་བཅས་ཏེ་བསྒོམ་པར་བྱའོ། ། གཉིས་པ་ཟུང་འབྲེལ་ལ་སློབ་དགོས་པའི་རྒྱུ་མཚན་ནི། ཐབས་དང་
བྲལ་བའི་ཤེས་རབ་དང་། ། ཤེས་ རབ་བྲལ་བའི་ཐབས་ཀྱིས་ཀྱང་། ། གང་ཕྱིར་འཆིང་པ་ཡིན་གསུངས་
པས། ། དེ་བས་གཉིས་ག་སྤང་མི་བྱ། ། ཞེས་སོ། ། སངས་རྒྱས་དོན་དུ་གཉེར་པས་ཐབས་ཤེས་གཉིས་ཀ་
སྤང་བར་མི་བྱ་སྟེ། རྒྱུ་མཚན་གང་གི་ཕྱིར་ན་བཅོམ་ལྡན་འདས་ཀྱིས་དྲི་མ་མེད་པར་གྲགས་པས་མདོ་ལས་ཐབས་
དང་བྲལ་བའི་ཤེས་རབ་ནི་འཆིང་བའོ། ། ཤེས་རབ་དང་བྲལ་བའི་ཐབས་ནི་འཆིང་བའོ་ཞེས་གསུངས་པ་དེ་
བས་ནའི་ཕྱིར་རོ། ། གསུམ་པ་ཟུང་འབྲེལ་གྱི་ལམ་ལ་གཉིས། མདོར་བསྟན་པ་དང་། རྒྱས་པར་བཤད་
པའོ། ། དང་པོ་ནི། ཤེས་རབ་གང་དང་ཐབས་གང་ཞེས། ། ཐེ་ཚོམ་དག་ནི་སྤང་བའི་ཕྱིར། ། ཐབས་
རྣམས་དང་ནི་ཤེས་རབ་ཀྱི། ། ཡང་དག་དབྱེ་བ་གསལ་བར་བྱ། ། ཞེས་སོ། ། གསལ་བར་བྱ་ཞེས་དྲང་
ངོ་། ། གང་ན་ཐབས་རྣམས་དང་ནི་ཤེས་རབ་ཀྱི་མཚན་ཉིད་འདྲེས་པ་ལྟར་སྣང་བ་དེ་ཡང་དག་པ་སྟེ་ལེགས་པར་
སོ་སོའི་དབྱེ་བ་མ་འདྲེས་པར་རོ། ། དགོས་པ་གང་ན་ཤེས་རབ་ནི་གང་ཡིན་དང་ཐབས་ནི་གང་ཡིན་ཞེས་མ་
རྟོགས་པ་དང་ལོག་པར་རྟོག་པ་དང་ཐེ་ཚོམ་དུ་གྱུར་པ་དག་ནི་སྤང་བའི་ཕྱིར་རོ། ། གཉིས་པ་རྒྱས་པར་བཤད་པ་
གསུམ། ཐབས་ངོས་བཟུང་བ། དེ་གོམས་པའི་དགོས་པ། ཤེས་རབ་ངོས་བཟུང་པའོ། ། དང་པོ་ནི། ཤེས་
རབ་ཕ་རོལ་ ཕྱིན་ སྤངས་ པའི། ། སྦྱིན་ པའི་ ཕ་རོལ ཕྱིན་ ལ་ སོགས། །རྒྱལ་ བ་ རྣམས་ ཀྱིས་ ཐབས་ སུ་
242



༄༅། ། བྱང་ཆུབ་ལམ་གྱི་སྒྲོན་མའི་འགྲེའ་་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
བཤད། ། ཅེས་སོ། ། ཐབས་ཞེས་པ་དེ་ཇི་ལྟ་བུ་ཞེ་ན་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པ་སྤངས་པ་སྟེ་
ལོགས་སུ་བཀར་ནས་དེ་ལས་གཞན་སེམས་བསྐྱེད་ཀྱིས་ཟིན་པའི་སྦྱིན་པའི་ཕ་རོལ་ཏུ་ཕྱིན་པ་དག་ཚུལ་ཁྲིམས་
དང་། བཟོད་པ་ལ་སོགས་ལྷག་མ་ལྔ་དང་དཀར་ཆོས་གཞན་དག་ཀྱང་ནི་རྒྱལ་བ་སངས་རྒྱས་རྣམས་ཀྱིས་ཐབས་
སུ་བཤད་པའི་ཕྱིར་རོ། །གཉིས་པ་ནི། ཐབས་གོམས་དབང་གིས་བདག་ཉིད་ཀྱིས། ། གང་ཞིག་ཤེས་རབ་
རྣམ་སྒོམ་པ། ། དེས་ནི་བྱང་ཆུབ་མྱུར་དུ་ཐོབ། ། བདག་མེད་གཅིག་པུ་བསྒོམས་པས་མིན། ། ཞེས་སོ། །
ཐབས་ཤེས་ཟུང་འབྲེལ་ལ་སློབ་དགོས་ཏེ། མི་རྟག་པ་དང་ལས་འབྲས་བསམ་པ་དང་སྦྱིན་པ་ལ་སོགས་པའི་
ཐབས་རྣམས་གོམས་པ་བརྟན་པར་བྱས་པའི་དབང་གིས། བྱང་སེམས་བདག་ཉིད་ཀྱིས་གཞི་གང་ཞིག་མཚན་
འཛིན་གྱི་དམིགས་གཏད་བཤིག་པའི་ཤེས་རབ་རྣམ་པར་བསྒོམས་པར་བྱས་པ་དེས་ནི་རྫོགས་པའི་བྱང་ཆུབ་མྱུར་
དུ་ཐོབ་པར་འགྱུར་གྱི། བདག་མེད་ཀྱི་དོན་གཅིག་པུ་བསྒོམ་པ་ལྟ་བུ། ཐབས་ཤེས་ཡ་བྲལ་གྱིས་ས་དང་པོ་ཙམ་
ཡང་ཐོབ་ནུས་པ་མིན་པའི་ཕྱིར་རོ། ། གསུམ་པ་ཤེས་རབ་ངོས་བཟུང་པ་ནི། ཕུང་པོ་ཁམས་དང་སྐྱེ་མཆེད་
རྣམས། ། སྐྱེ་བ་མེད་པར་རྟོགས་གྱུར་པའི། ། རང་བཞིན་སྟོང་ཉིད་ཤེས་པ་ནི། ། ཤེས་རབ་ཅེས་ནི་ཡོངས་
སུ་བཤད། །ཅེས་སོ། ། དེ་ལ་ཤེས་རབ་ཀྱི་དམིགས་པ་ནི་གཟུགས་སོགས་ཕུང་པོ་ལྔ་དང་། མིག་སོགས་
ཁམས་བཅོ་བརྒྱད་དང་། མིག་གི་སྐྱེ་མཆེད་སོགས་སྐྱེ་མཆེད་བཅུ་གཉིས་ཀྱིས་བསྡུས་པའི་ཆོས་ཐམས་ཅད་
དོ། ། དེ་རྣམས་ཀྱི་སྟེང་དུ་དེས་རྒྱུ་ནི་རང་བཞིན་གྱིས་སྐྱེ་བ་མེད་པའོ། ། དེ་རྟོགས་པར་གྱུར་པའི་རང་བཞིན་
གྱིས་སྟོང་པ་ཉིད་དུ་ཤེས་པའི་ཤེས་རབ་ནི། འདིར་ཐབས་ཤེས་གཉིས་ཀྱི་ནང་ནས་ཤེས་རབ་ཅེས་ནི་ཡོངས་སུ་
བཤད་དེ། དེ་ནི་ཤེས་རབ་ཀྱི་བསླབ་པ་ཐམས་ཅད་ཀྱི་གཙོ་བོ་ཡིན་ནོ། ། གཉིས་པ་ལྷག་མཐོང་ལ་ཇི་ལྟར་སློབ་
པའི་ཚུལ་ལ་གཉིས། རྒྱས་པར་བཤད་པ་དང་། མཇུག་བསྡུ་བའོ། ། དང་པོ་ལ་གསུམ། ལྷག་མཐོང་གི་
ཚོགས་བསྟེན་པ། ལྷག་མཐོང་སྒོམ་ཚུལ། བསྒོམས་པའི་འབྲས་བུའོ། ། དང་བོ་ལ་གཉིས། རིགས་པ་ལ་
བརྟེན་ནས་བསམ་བྱུང་གི་ཤེས་རབ་བསྐྱེད་པ་དང་། ལུང་ལ་བརྟེན་ནས་ཐོས་བྱུང་གི་ཤེས་རབ་བསྐྱེད་པའོ། །
དང་པོ་ལ་གསུམ། འབྲས་བུ་ལ་དཔྱོད་པ་ཡོད་མེད་སྐྱེ་འགོག་དང་། རྒྱུ་ལ་དཔྱོད་པ་རྡོ་རྗེ་གཟེགས་མ་དང་། ངོ་
བོ་ལ་དཔྱོད་པ་གཅིག་དུ་བྲལ་གྱི་གཏན་ཚིགས་སོ། ། དང་པོ་ནི་ཡོད་པ་སྐྱེ་བ་རིགས་མིན་ཏེ། ། མེད་པ་ནམ་
མཁའི་པདྨོ་བཞིན། ། ཉེས་པ་གཉིས་ཀར་ཐལ་འགྱུར་ཕྱིར། ། གཉིས་ཀ་དག་ལས་འབྱུང་བ་མིན། ། ཞེས་
སོ། ། དངོས་སྨྲ་བ་རྣམས་ན་རེ། དངོས་པོ་རྣམས་རང་བཞིན་གྱིས་མི་སྐྱེ་བ་མི་འཐད་དེ། རང་བཞིན་གྱིས་སྐྱེ་
བར་མངོན་སུམ་དུ་དམིགས་པའི་ཕྱིར་ཞེ་ན། འོ་ན། མྱུ་གུ་ལྟ་བུ་རྒྱུའི་དུས་ན་ཡོད་པའམ། མེད་པའམ། ཡོད་
243



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་གཉིས་ཀའམ། གཉིས་ཀ་མ་ཡིན་པ་གང་རང་བཞིན་གྱིས་སྐྱེ་བར་བརྟག་གྲང་། དང་བོ་ལྟར་ན། མྱུ་གུ་
ཆོས་ཅན། རྒྱུའི་དུས་སུ་ཡོད་པ་སྐྱེ་བར་རིགས་པ་མ་ཡིན་ཏེ། ཡོད་ན་གྲུབ་ཟིན་པས་གྲུབ་ཟིན་སླར་ཡང་སྐྱེ་བ་ལ་
དགོས་པ་མེད་པའི་ཕྱིར་ཏེ། དགོས་པ་ཡོད་ན་སླར་ཡང་ཐུག་མེད་དུ་སྐྱེ་བར་འགྱུར་བའི་ཕྱིར་རོ། ། གཉིས་པ་
ལྟར་ན། རྒྱུའི་དུས་སུ་མེད་པའང་རང་བཞིན་གྱིས་སྐྱེ་པར་རིགས་པ་མ་ཡིན་ཏེ། མེད་པ་ལ་རྒྱུས་ཅི་ཡང་བྱར་མི་
ནུས་པའི་ཕྱིར་ཏེ། ནམ་མཁའི་པདྨོ་ནི་སུས་ཀྱང་བསྐྱེད་མི་ནུས་པ་བཞིན་ནོ། ། དེ་སྐད་དུའང་། བྱེ་བ་ཕྲག་
བརྒྱུའི་རྒྱུ་ཡིས་ཀྱང་། ། དངོས་པོ་མེད་པ་བསྒྱུར་དུ་མེད། ། ཅེས་གསུངས་པ་ལྟར་རོ། ། འོན་ཀྱང་ནམ་
མཁའི་པདྨོ་དང་ནམ་མཁའ་ན་ཡོད་པའི་པདྨོ་ལ་ཁྱད་པར་ཡོད་ཚུལ་ཕྱེད་དགོས་སོ། ། སྤྱིར་རང་གི་རྒྱུའི་དུས་སུ་
མེད་ཀྱང་བསྐྱེད་ནུས་པ་དངོས་པོ་ཀུན་གྱི་སྐྱེ་ཚུལ་ཡིན་ཡང་། རང་བཞིན་གྱིས་གྲུབ་བཞིན་དུ་རྒྱུའི་དུས་སུ་མེད་ན་
རྣམ་པ་ཐམས་ཅད་དུ་མེད་པར་འགྱུར་བའི་ཕྱི་རྒྱུས་བསྐྱེད་མི་ནུས་ཏེ་ཞིབ་ཆ་མང་ངོ་། ། གསུམ་པ་ལྟར་ན་རྒྱུ་
དུས་སུ་ཡོད་མེད་གཉིས་ཀ་དག་ལས་ཀྱང་འབྱུང་བ་མིན་ཏེ། དེ་ལ་ནི་སྔར་བཤད་པའི་རིགས་པས་གནོད་པའི་
ཉེས་པ་གཉིས་ཀར་ཐལ་བར་འགྱུར་བའི་ཕྱིར་རོ། ། བཞི་པ་ལྟར་ན་ཡང་མི་འཐད་དེ། རྒྱུ་དུས་སུ་ཡོད་པ་ཡང་
ཡིན་མེད་པ་ཡང་ཡིན་པའི་དངོས་པོ་དེ་འདྲ་མི་སྲིད་པའི་ཕྱིར་རོ། ། དེ་ལྟར་ན། མྱུ་གུ་ཆོས་ཅན། རང་བཞིན་
གྱིས་མི་སྐྱེ་སྟེ། སྔར་ལྟར་ཡོད་མེད་སོགས་བཞི་ལས་རང་བཞིན་གྱིས་མི་སྐྱེ་བའི་ཕྱིར་ཏེ། སྟོང་ཉིད་བདུན་ཅུ་བ་
ལས། ཡོད་པ་ཡོད་ཕྱིར་སྐྱེ་མ་ཡིན། ། མེད་པ་མེད་ཕྱིར་སྐྱེ་མ་ཡིན། ། ཆོས་མི་མཐུན་ཕྱིར་གཉིས་ཆོས་
མིན། །སྐྱེ་བ་མེད་ཕྱིར་གནས་འགག་མེད། ། ཅེས་གསུངས་པའི་རིགས་པའོ། ། གཉིས་པ་ནི། དངོས་པོ་
རང་ལས་མི་སྐྱེ་ཞིང་། ། གཞན་དང་གཉིས་ཀ་ལས་ཀྱང་མིན། ། རྒྱུ་མེད་ལས་མིན་དེ་ཡི་ཕྱིར། ། ངོ་བོ་ཉིད་
ཀྱིས་སྐྱེ་བ་མེད། ། ཅེས་སོ། ། འདི་ནི་རྩ་བ་ཤེས་རབ་ལས། ། བདག་ལས་མ་ཡིན་གཞན་ལས་མིན ། ཞེས་
སོགས་ཀྱི་རིགས་པ་སྟེ། ཕྱི་ནང་གི་དངོས་པོ་རྣམས་ཆོས་ཅན། རང་སྟེ་བདག་ལས་མི་སྐྱེ་སྟེ། ། སྐྱེ་ན་རྒྱུ་དུས་སུ་
ཡོད་པའི་སྐྱེ་ཚུལ་དུ་སོང་བས་སྐྱེ་བ་དོན་མེད་དང་ཐུག་མེད་དུ་འགྱུར་བའི་ཕྱིར། ཇི་ལྟར་ན་དེ་ཆོས་ཅན། སླར་
ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། མ་ཁྱབ་ན། སླར་ཡང་ཐུག་མེད་དུ་
སྐྱེ་བར་འགྱུར་པར་ཐལ། གྲུབ་ཟིན་ཀྱང་སླར་ཡང་སྐྱེ་བ་དགོས་པ་དང་བཅས་པའི་ཕྱིར་ཞེས་པས་མཚོན་ཏེ་རྩ་
འཇུག་གི་རིགས་པ་མང་ངོ་། ། དེ་ཆོས་ཅན། རྒྱུ་ལས་ངོ་བོ་ཉིད་ཀྱིས་གཞན་ལས་མི་སྐྱེ་སྟེ། སྐྱེ་ན་ས་རྡོ་ཤིང་
སོགས་འབྲེལ་མེད་ཀྱི་རྒྱུ་ཐམས་ཅད་ལས་འབྲས་བུ་ཐམས་ཅད་སྐྱེ་བར་ཐལ་བའི་ཕྱིར། འདི་ནི་གཅིག་དུ་བྲལ་གྱི་
རིགས་པའི་སྙིང་པོ་ཅན་ཡང་ཡིན་ཏེ། བདག་སྐྱེ་འགོག་པ་ལ་རང་བཞིན་གྱིས་གཅིག་དང་། གཞན་སྐྱེ་འགོག་པ་
244



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
ལ་རང་བཞིན་གྱིས་ཐ་དད་ཀྱི་རིགས་པའི་གནོད་པ་སྟོན་པའི་ཕྱིར། གཉིས་ཀ་ལས་ཀྱང་མི་སྐྱེ་སྟེ། བདག་གཞན་
རེ་རེ་ལས་སྐྱེ་བ་ཁེགས་པའི་ཕྱིར། རྒྱུ་མེད་ལས་ཀྱང་སྐྱེ་བ་མ་ཡིན་ཏེ། སྐྱེ་ན་བྱ་རོག་ལའང་རྨ་བྱའི་མདོངས་སྐྱེ་
བར་འགྱུར་ཞིང་། འབྲས་བུ་ལོ་ཐོག་འབྱུང་བའི་ཆེད་དུ་རྒྱུ་སྒྲུབ་མི་དགོས་པར་ཐལ་བ་སོགས་སུ་འབྱུང་བའི་ཕྱིར་
རོ། ། དེ་ལྟར་ན་དངོས་པོ་རྣམས་ཆོས་ཅན། ངོ་བོ་ཉིད་ཀྱིས་སྐྱེ་བའི་རང་བཞིན་མེད་དེ། རྒྱུ་མཚན་རིགས་པ་
ནི། སྔར་བསྟན་པ་དེའི་ཕྱིར་རོ། ། གསུམ་པ་ནི། ཡང་ན་ཆོས་ཐམས་ཅད་དག། གཅིག་དང་དུ་མས་རྣམ་
དཔྱད་ན། ། ངོ་བོ་ཉིད་ནི་དམིགས་སུ་མེད། ། ཅེས་གསུངས་ཏེ། འདི་ནི་དབུ་མ་རྒྱན་ལས། བདག་དང་
གཞན་པའི་དངོས་འདི་དག།ཡང་དག་ཏུ་ནི་གཅིག་པ་དང་། །དུ་མའི་དངོས་དང་བྲལ་པའི་ཕྱིར། ། རང་
བཞིན་མེད་དེ་གཟུགས་བརྙན་བཞིན། ། ཞེས་གསུངས་པའི་རིགས་པའོ། ། རིགས་པའི་རྣམ་གྲངས་མང་ན།
ཕྱི་ནང་གི་ཆོས་ཀྱི་དངོས་པོ་ཐམས་ཅད་དག་ཆོས་ཅན། ། ངོ་བོ་ཉིད་ཀྱིས་དམིགས་སུ་མེད་དེ། ངོ་བོ་ཉིད་ཀྱིས་
གཅིག་ནང་དུ་མ་གང་རུང་དུ་རིགས་པས་རྣམ་པར་དཔྱད་ན་མི་རྙེད་པའི་ཕྱིར། དཔེར་ན། གཟུགས་བརྙན་
སྣང་བ་ལྟར་མེད་པ་བཞིན་ནོ། ། ཕྱོགས་ཆོས་ནི། རང་བཞིན་གྱིས་གྲུབ་པའི་གཅིག་ཏུ་མེད་དེ། ཆ་བཅས་
ཡིན་པའི་ཕྱིར། དེ་ཆོས་ཅན། དེ་ལྟར་གྲུབ་པའི་དུ་མར་མེད་དེ། དེར་གྲུབ་པའི་གཅིག་མེད་པའི་ཕྱིར། །
ཁྱབ་སྒྲུབ་ནི། རང་བཞིན་གྱིས་གྲུབ་ན་དེ་ལྟར་གཅིག་དང་དུ་མ་གང་རུང་དུ་གྲུབ་དགོས་པའི་ཕྱིར་ཏེ། ཡོད་ན་
གཅིག་དང་དུ་མ་གང་རུང་དུ་ཡོད་དགོས་པའི་ཕྱིར་ཏེ། དབུ་མ་རྒྱན་ལས། གཅིག་དང་དུ་མ་མ་གཏོགས་
པར། ། རྣམ་པ་གཞན་དང་ལྡན་པ་ཡི། དངོས་པོ་མི་རུང་འདི་གཉིས་ནི། ། ཕན་ཚུན་སྤངས་ཏེ་གནས་
ཕྱིར་རོ། ། ཞེས་གསུངས་པས་སོ། ། གཉིས་པ་ལུང་ལས་བརྟེན་པ་ཐོས་བྱུང་གི་ཤེས་རབ་ནི། །སྟོང་པ་
བདུན་ཅུའི་རིགས་པ་དང་། ། དབུ་མ་རྩ་བ་སོགས་ལས་ཀྱང་། དངོས་པོ་རྣམས་ཀྱི་རང་བཞིན་ཉིད། ༈ སྟོང་
པ་ཉིད་དུ་གྲུབ་བཤད་པ། ༑ གང་ཕྱིར་གཞུང་ནི་མངས་གྱུར་ན། ། དེ་ཕྱིར་འདི་ནི་མ་སྤྲོས་ལ། ། གྲུབ་པའི་
གྲུབ་མཐའ་ཙམ་ཞིག་ཏུ། ། བསྒོམ་པའི་དོན་དུ་རབ་ཏུ་བཤད། ། ཅེས་སོ། ། གཞན་ཡང་སྟོང་ཉིད་ལུང་
གིས་བསྒྲུབ་པ་འཕགས་པའི་མདོ་ཀུན་ལས་བཏུས་པ་དང་། དེ་རིགས་པས་སྒྲུབ་པ་སྟོང་ཉིད་བདུན་ཅུའི་གཞུང་
གི་རིགས་པ་དང་། སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་གཏན་ལ་འབེབས་པར་དབུ་མ་རྩ་
བ་ཤེས་རབ་དང་། སོགས་པ་རིགས་ཚོགས་གཞན་རྣམས་དང་། འཕགས་པ་ལྷ་དང་སངས་རྒྱས་བསྐྱངས་དང་
ཟླ་བ་གྲགས་པ་ལ་སོགས་པའི་གཞུང་ལས་ཀྱང་དངོས་པོ་རྣམས་ཀྱི་རང་བཞིན་བདེན་པས་སྟོང་པའི་སྟོང་པ་ཉིད་
དུ་གྲུབ་པར་བཤད་པ་ལ་བལྟ་བར་བྱ་ལ། གཞུང་འདིར་ནི་དེ་དག་རྒྱས་པར་མི་འགོད་པའི་རྒྱུ་མཚན་ཡོད་དེ།
245



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་གི་ཕྱིར་ན་གཞུང་ནི་མང་པར་གྱུར་དོགས་ནས་མ་སྤྲོས་པའི་ཕྱིར། འདིར་ཅུང་ཟད་བསྟན་པ་ཡང་ལུང་
རིགས་ཀྱིས་གྲུབ་པའི་གྲུབ་མཐའ་ཙམ་ཞིག་འཆད་པ་ཡིན་ཏེ། དགོས་པ་བདག་མེད་བསྒོམ་པར་བྱ་བའི་དོན་དུ་
རབ་ཏུ་བཤད་པ་ཡིན་པའི་ཕྱིར། སྐབས་འདིའི་རང་འགྲེལ་ལས། སྟོང་ཉིད་བདུན་ཅུའི་རིགས་པ་དང་། ཞེས་
པས་རྟེན་འབྲེལ་གྱི་གཏན་ཚིགས་བསྟན་པར་བཤད་དེ། དེ་ནི། ཕུང་སོགས་ཀྱི་དངོས་པོ་ཆོས་ཅན། རང་
བཞིན་གྱིས་མ་སྐྱེས་ཏེ། རྒྱུ་རྐྱེན་ལ་བརྟེན་ནས་འབྱུང་བའི་ཕྱིར།འདི་ནི་མ་དྲོས་པས་ཞུས་པའི་མདོ་ལས། གང་
ཞིག་རྐྱེན་ལས་སྐྱེས་བ་དེ་མ་སྐྱེས། ། དེ་ལ་སྐྱེ་བའི་རང་བཞིན་ཡོད་མ་ཡིན། ། རྐྱེན་ལ་རག་ལས་གང་དེ་སྟོང་
པར་བཤད། ༈ གང་ཞིག་སྟོང་ཉིད་ ཤེས་དེ་བག་ཡོད་ཡིན། །ཞེས་དང་། མགོན་པོས་རྩ་བ་ཤེས་རབ་
ལས། །རྟེན་ཅིང་འབྲེལ་པར་འབྱུང་བ་གང་། ། དེ་ནི་ངོ་བོ་ཉིད་ཀྱིས་ཞི། ། ཞེས་གསུངས་པའི་དོན་ནོ། །
གཉིས་པ་ལྷག་མཐོང་སྒོམ་ཚུལ་ནི། དེ་བས་ཆོས་རྣམས་མ་ལུས་པའི། ། རང་བཞིན་དག་ནི་མི་དམིགས་
པས། ། བདག་མེད་པ་ནི་སྒོམ་པ་ཉིད། དེ་ཉིད་ཤེས་རབ་སྒོམ་པ་ཡིན། ། ཞེས་སོ། ། ལྷག་མཐོང་སྒོམ་
ཚུལ་ཡོད་དེ། གོང་ལྟར་ཕུང་སོགས་ཀྱི་ཆོས་ཐམས་ཅད་བདེན་མེད་དུ་རིགས་པས་གཏན་ལ་ཕབ་པ་དེ་བས་ན།
ཕུང་སོགས་ཀྱི་ཆོས་རྣམས་མ་ལུས་པ་དོན་དམ་དཔྱོད་བྱེད་ཀྱི་རིགས་པ་ཡང་དག་གིས་དཔྱད་མཐར་རང་བཞིན་
གྱིས་གྲུབ་པ་དག་ནི་རྡུལ་ཙམ་ཡང་མི་དམིགས་པས་སྟོང་ཆམ་གྱིས་འགྲོ་ལ། དཔྱད་སྒོམ་གྱིས་དེ་ལྟ་བུའི་སྟོང་པའི་
བདག་མེད་པ་སྒོམ་པ་གང་ཡིན་པ་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིན་བསྒོམས་པ་ཡིན་པའི་ཕྱིར། དེ་ལ་སྤྱིར་
དཔྱད་སྒོམ་དང་འཇོག་སྒོམ་གཉིས་སོ། ། འདིར་བདག་ཅེས་པ་ནི་དགག་བྱའི་བདག་ཡིན་ཏེ། དེ་ནི་གཞན་ལ་
མ་བལྟོས་པར་རང་དབང་གིས་གྲུབ་པ་ཞིག་ལ་བྱ་སྟེ། བཞི་བརྒྱ་པའི་འགྲེལ་པ་ལས། དེ་ལ་བདག་ཅེས་བྱ་བ་ནི་
དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོའི་རང་བཞིན་ཏེ་དེ་མེད་པ་ནི་བདག་མེད་པའོ། ། ཞེས་
གསུངས་པ་ལྟར་རོ། ། འོ་ན། དེ་ལྟར་རྟོགས་མཁན་གྱི་ཤེས་རབ་དེ་ཉིད་ལ་འཛིན་པ་ཇི་ལྟར་སྤོང་ཞེ་ན། ཤེས་
རབ་ཀྱིས་ནི་ཆོས་རྣམས་ཀུན། ། གང་ཞིག་རང་བཞིན་མ་མཐོང་བཞིན། ། ཤེས་རབ་དེ་ཉིད་རིག་དཔྱད་
པ། ། རྣམ་རྟོག་མེད་པར་བསྒོམ་པར་བྱ། ། ཞེས་སོ། ། དོན་དམ་དཔྱོད་བྱེད་ཀྱི་ཤེས་རབ་ཀྱིས་ནི་ཆོས་
རྣམས་ཀུན་གྱི་བདེན་པའི་རང་བཞིན་གང་ཞིག་བཙལ་བས་མ་མཐོང་བ་དེ་བཞིན་དུ། ཤེས་རབ་དེ་ཉིད་ཀྱང་
རིགས་པས་དཔྱད་པ་ན་རང་བཞིན་གྱིས་མེད་པར་མཐོང་པར་འགྱུར་ཞིང་། མཐོང་བའི་དོན་མེད་དགག་དེ་ལ་
གཞན་དུ་རྣམ་པར་རྟོག་པ་མེད་པར་དཔྱོད་ཅིང་རྩེ་གཅིག་ཏུའང་བསྒོམ་པར་བྱ་སྟེ། དེ་ཉིད་ཐར་པ་མྱང་འདས་
ཐོབ་བྱེད་ཀྱི་རྒྱུའི་གཙོ་བོ་ཡིན་པའི་ཕྱིར་ཏེ། ཏིང་ངེ་འཛིན་རྒྱལ་པོ་ལས། གལ་ཏེ་བདག་མེད་ཆོས་ལ་སོ་སོར་
246



༄༅། །བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། ། ་
རྟོག། སོ་སོར་དེ་བརྟགས་གལ་ཏེ་སྒོམ་བྱེད་པ། ། དེ་ནི་མྱ་ངན་འདས་པ་འབྲས་བུའི་རྒྱུ། ། རྒྱུ་གཞན་གང་
གིས་དེ་ནི་ཞིར་མི་འགྱུར། ། ཞེས་གསུངས་སོ། །
གསུམ་པ་བསྒོམས་པའི་འབྲས་བུ་ལ་གཉིས། དངོས་ཀྱི་དོན་དང་། དེ་ཉིད་ལུང་གིས་སྒྲུབ་པའོ། །
དང་པོ་ནི། རྣམ་རྟོག་ལས་བྱུང་སྲིད་པ་འདི། ། རྣམ་པར་རྟོག་པའི་བདག་ཉིད་དེ། ། དེ་ཕྱིར་མ་ལུས་རྟོག་
སྤངས་པ། ། མྱ་ངན་འདས་པ་མཆོག་ཡིན་ནོ། ། ཞེས་སོ། ། དངོས་པོ་བདེན་པར་འཛིན་པའི་རྣམ་པར་
རྟོག་པ་མ་རིག་པ་སོགས་ཀུན་འབྱུང་བདེན་པ་ལས་བྱུང་བའི་སྲིད་པ་འཁོར་བ་འདི་ནི། རྣམ་པར་རྟོག་པའི་
བདག་ཉིད་ཅན་གྱི་སྡུག་བསྔལ་བདེན་པ་ཡིན་ཏེ། དེ་ལས་ཉོན་གྱི་རྣམ་པར་རྟོག་པ་ལས་བྱུང་ཞིང་དེ་དག་གིས་
བཅིངས་པ་དང་དེའི་དབང་གིས་བཞག་པ་ལས་མ་འདས་པའི་ཕྱིར། རྒྱུ་མཚན་དེའི་ཕྱིར་མ་ལུས་པའི་རྣམ་རྟོག་
རྒྱུ་འབྲས་གཉིས་ཀ་གཏན་ནས་སྤངས་པའི་འགོག་བདེན་དེ་ནི། མྱ་ངན་ལས་འདས་པ་མཆོག་ཏུ་གྱུར་པ་ཡིན་
ནོ། ། གཞུང་འདིས་བདེན་བཞི་བསྟན་པ་ཡང་ཡིན་ཏེ། རྣམ་རྟོག་ཅེས་པས་ཀུན་འབྱུང་། སྲིད་པ་དང་རྣམ་
པར་རྟོག་པའི་བདག་ཉིད་ཅེས་པས་སྡུག་བདེན་རྐང་པ་གསུམ་པས་ལམ་བདེན་དང་། བཞི་བས་འགོག་བདེན་
བསྟན་པའི་ཕྱིར་རོ། ། གཉིས་པ་དེ་ལུང་གིས་སྒྲུབ་པ་ནི། དེ་ལྟར་ཡང་ནི་བཅོམ་ལྡན་གྱིས། ། རྣམ་རྟོག་མ་
རིག་ཆེན་པོ་སྟེ། ། འཁོར་བའི་རྒྱ་མཚོར་ལྟུང་བར་བྱེད། ། རྟོག་མེད་ཏིང་འཛིན་ལ་གནས་ན། ། ནམ་
མཁའ་བཞིན་དུ་མི་རྟོག་གསལ། ། ཞེས་གསུངས་ཤིང་། རྣམ་པར་མི་རྟོག་པ་ལ་འཇུག་པའི་མདོ་ལས་ཀྱང་།
དམ་ཆོས་འདི་འདྲ་རྒྱལ་པའི་སྲས། ། རྣམ་པར་མི་རྟོག་བསམ་གྱུར་ན། ། རྣམ་རྟོག་བགྲོད་དཀའ་ལས་འདས་
ཏེ། ། རིམ་གྱིས་མི་རྟོག་ཐོབ་པར་འགྱུར། ། ཞེས་གསུངས་སོ། ། དེ་ལྟར་ཡང་བཅོམ་ལྡན་འདས་ཀྱིས་སམྦྷ་
ཊའི་རྒྱུད་ལས། སོ་སྐྱེའི་རྒྱུད་ཀྱི་དངོས་པོ་བདེན་པར་འཛིན་པའི་བདེན་འཛིན་གྱི་རྣམ་རྟོག་འདི་ནི་མ་རིག་པ་
ཆེན་པོ་འཁོར་བའི་རྒྱ་མཚོར་ལྟུང་པར་བྱེད་པའི་རྒྱུའི་གཙོ་བོར་གསུངས་པས་དེ་ཉིད་སྤོང་དགོས་ལ། སྤོང་ཚུལ་
ཡང་བདག་མེད་ཀྱི་དོན་རིགས་པ་ཡང་དག་གིས་ངེས་ནས། ངེས་པའི་དོན་དེ་ཉིད་བསྒོམ་པའི་རྟོག་མེད་ཀྱི་ཏིང་
ངེ་འཛིན་ལ་རྩེ་གཅིག་ཏུ་གནས་ཤིང་གོམས་པས། གོམས་པ་མཐར་ཕྱིན་པ་ན། སྟོན་དུས་ཀྱི་ནམ་མཁའ་གཡའ་
དག་པའི་སྟོང་སང་གསལ་བར་སྣང་བ་དེ་བཞིན་དུ་མི་རྟག་པའི་ཡེ་ཤེས་ཀྱིས་ཆོས་ཉིད་གསལ་བར་མངོན་སུམ་དུ་
མཐོང་བར་འགྱུར་རོ། ། དེ་ནི་རྣམ་འགྲེལ་ལས། དེ་ཕྱིར་ཡང་དག་ཡང་དག་མིན། ། གང་གང་ཤིན་ཏུ་
གོམས་གྱུར་པ། ། ཞེས་སོགས་གསུངས་པ་དང་རིགས་པ་གནད་གཅིག་གོ ། གཞན་ཡང་རྣམ་པར་མི་རྟོག་པ་
ལ་འཇུག་པའི་གཟུངས་ལས་ཀྱང་བཀའ་སྩལ་ཏེ། དམ་པའི་ཆོས་ཟབ་མོ་འདི་ལ་རྒྱལ་བའི་སྲས་པོ་བྱང་སེམས་
247



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འངུམ་བཞུགས་སོ། །
ཀྱིས། རྣམ་རྟོག་མ་རིག་པའི་འཛིན་སྟངས་དང་འགལ་བའི་གཉེན་པོ་རྣམ་པར་མི་རྟོག་པའི་ཡེ་ཤེས་བསམས་
ཤིང་བསྒོམས་པར་གྱུར་ན། མཚན་འཛིན་གྱི་རྣམ་རྟོག་གི་དྲ་བ་གཅོད་དཀའ་ཞིང་བགྲོད་པར་དཀའ་བ་བཅད་
ནས་དེ་ལས་རྣམ་པར་འདས་ཏེ། རིམ་གྱིས་ཆོས་ཉིད་མངོན་སུམ་དུ་རྟོགས་པའི་མི་རྟོག་པའི་ཡེ་ཤེས་ཁྱད་པར་
ཅན་ཐོབ་པར་འགྱུར་རོ། ། གཉིས་པ་མཇུག་བསྡུ་པ་ནི། ལུང་དང་རིགས་པ་དག་གིས་ནི། ། ཆོས་རྣམས་
ཐམས་ཅད་སྐྱེ་མེད་པའི། ། རང་བཞིན་མེད་པར་ངེས་བྱས་ནས། ། རྣམ་པར་རྟོག་མེད་བསྒོམ་པར་བྱ། །
ཞེས་སོ། ། ངེས་དོན་གྱི་ལུང་དང་རིགས་པའི་ཚོགས་དག་གིས་ནི་གང་ཟག་དང་ཕུང་སོགས་ཀྱིས་བསྡུས་པའི་
ཆོས་རྣམས་ཐམས་ཅད་བདེན་པའི་སྐྱེ་བ་མེད་པའི་རང་བཞིན་གྱིས་སྐྱེ་བ་མེད་པར་ངེས་པར་བྱས་ཤིང་། སྒྲོ་
འདོགས་བཅད་ནས་མཚན་འཛིན་གྱི་རྣམ་པར་རྟོག་པ་རྒྱུ་བ་མེད་པར་ཟབ་མོའི་དོན་རྩེ་གཅིག་ཏུ་བསྒོམ་པར་
བྱའོ། །གཉིས་པ་འབྲས་བུའི་ཆོས་བཤད་པ་ནི། དེ་ལྟར་དེ་ཉིད་བསྒོམས་བྱས་ན། ། རིམ་གྱིས་དྲོད་སོགས་
ཐོབ་བྱས་ནས། ། རབ་དགའ་ལ་སོགས་ཐོབ་འགྱུར་ཏེ། ། སངས་རྒྱས་བྱང་ཆུབ་ཡུན་མི་རིང་། ། ཞེས་
སོ། ། དེ་ལྟར་སྐྱབས་འགྲོ་ནས་བཟུང་སྟེ་སྐྱེས་བུ་ཆུང་འབྲིང་གི་ལམ་ལ་བློ་སྦྱངས་ནས། སྨོན་འཇུག་གི་སེམས་
བསྐྱེད་དེ་ཐབས་རྒྱ་ཆེན་པོས་ཟིན་པའི་སྒོ་ནས་ཞི་ལྷག་གིས་དེ་ཁོ་ན་ཉིད་བསྒོམས་པར་བྱས་ན་ནི། ཚོགས་ལམ་
ཆུང་འབྲིང་ཆེན་པོ་རྣམས་རིམ་གྱིས་བགྲོད་དེ། སྦྱོར་ལམ་དྲོད་རྩེ་སོགས་ཐོབ་པར་བྱས་ནས་ས་དང་པོ་རབ་ཏུ་
དགའ་བ་དང་། གཉིས་པ་ནི་དྲི་མ་མེད་པ་སོགས་ཐོབ་པར་འགྱུར་ཏེ། དེ་ལས་སངས་རྒྱས་ཀྱི་བྱང་ཆུབ་ཡུན་མི་
རིང་བར་མྱུར་དུ་ཐོབ་པར་འགྱུར་རོ། ། གཉིས་པ་སྔགས་ལ་འཇུག་པའི་ཚུལ་ཕྱོགས་ཙམ་བསྟན་པ་ལ་གསུམ།
སྔགས་ལ་འཇུག་དགོས་པར་བསྟན་པ། དབང་གོང་མ་གཉིས་བྱར་རུང་གི་ཁྱད་པར། དབང་དེ་གཉིས་མ་ཐོབ་
ན་རྒྱུད་ཉན་བཤད་བྱར་རུང་མི་རུང་གི་ཁྱད་པར་རོ། ། དང་པོ་ལ་གསུམ། རྟེན་གྱི་གང་ཟག་དོན་གཉེར་ཅན་
དགོས་པ་དང་། དེ་ལ་སྨིན་བྱེད་ཀྱི་དབང་བསྐུར་བ་དང་། དབང་བསྐུར་བའི་ཆེ་བ་བསྟན་པའོ། དང་པོ་ནི།
སྔགས་མཐུ་ཉིད་ལས་གྲུབ་པ་ཡི། ། ཞི་དང་རྒྱུས་སོགས་ལས་རྣམས་ཀྱིས། ། བུམ་པ་བཟང་གྲུབ་ལ་སོགས་
པ། ། གྲུབ་ཆེན་བརྒྱད་སོགས་སྟོབས་ཀྱིས་ཀྱང་། ། བདེ་བ་ཡིས་ནི་བྱང་ཆུབ་ཚོགས། ། ཡོངས་སུ་རྫོགས་
པར་འདོད་པ་དང་། ། བྱ་སྤྱོད་ལ་སོགས་རྒྱུད་གསུངས་པའི། ། གལ་ཏེ་གསང་སྔགས་སྤྱོད་འདོད་ན། །
ཞེས་སོ། ། ཇོ་བོ་གཙང་དུ་ཕེབས་སྐབས་ཁུ་རྔོག་སོགས་དུག་གིས་དྲི་བ་ལྔ་ཞུས་པའི་སྔགས་ཀྱི་དྲི་བ་གསུམ་གྱི་ལན་
ལ། གལ་ཏེ་གསང་སྔགས་ལམ་ལ་འཇུག་པར་འདོད་ན་དེ་ལ་སྔགས་བཟླས་པའི་མཐུ་ཉིད་ལས་གྲུབ་པར་འགྱུར་
བའི་ཞི་བ་དང་རྒྱས་པ་དང་སོགས་ཏེ་དབང་དང་མངོན་སྤྱོད་ཀྱི་ལས་དང་། འདོད་རྒུ་འབྱུང་བའི་བུམ་པ་བཟང་
248



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
པོ་གྲུབ་པ་ལ་སོགས་པ་གྲུབ་པ་ཆེན་པོ་བརྒྱད་ལ་སོགས་པའི་སྟོབས་ཀྱིས་ཀྱང༌། ལམ་བདེ་བ་དང་མྱུར་བ་ཡིས་ནི་
བྱང་ཆུབ་ཆེན་པོའི་ཚོགས་ཡོངས་སུ་རྫོགས་ཤིང་གཞན་དོན་སྒྲུབ་པར་འདོད་པ་དང༌། བྱ་སྤྱོད་དང་སྤྱོད་རྒྱུད་
སོགས་རྒྱུད་སྡེ་བཞི་ཅི་རིགས་ལས་གསུངས་པའི་གསང་སྔགས་སྤྱོད་པ་སྟེ་སྒྲུབ་པར་འདོད་པའི་རྟེན་ཅན་ཞིག་
དགོས་སོ། ། གཉིས་པ་ནི། དེ་ཚེ་སློབ་དཔོན་དབང་བསྐུར་ཕྱིར། ། བསྙེན་བཀུར་རིན་ཆེན་སོགས་སྦྱིན་
དང༌། ། བཀའ་སྒྲུབ་ལ་སོགས་ཐམས་ཅད་ཀྱིས། ། བླ་མ་དམ་པ་མཉེས་པར་བྱ། ། བླ་མ་མཉེས་པར་གྱུར་པ་
ཡིས། ། ཡོངས་རྫོགས་སློབ་དཔོན་དབང་བསྐུར་བས། ། ཞེས་སོ། ། སྔགས་ལ་འཇུག་པར་འདོད་པ་དེའི་ཚེ་
བླ་མ་མཚན་ཉིད་དང་ལྡན་པ་ལ་རྡོ་རྗེ་སློབ་དཔོན་གྱི་དབང་བསྐུར་སོགས་ཐོབ་པའི་ཕྱིར་དུ། ལུས་ངག་གིས་
བསྙེན་བཀུར་པ་དང་། རིན་པོ་ཆེ་དང་བགོ་བ་དང་བཟའ་བཏུང་སོགས་སྦྱིན་པ་དང་ཡོ་བྱད་ཀུན་གྱིས་མཆོད་
ཅིང་གསུངས་པའི་བཀའ་སྒྲུབ་པ་ལ་སོགས་པའི་བྱ་བ་ཐམས་ཅད་ཀྱིས་བླ་མ་དམ་པ་མཉེས་པར་བྱ་ལ། བླ་མ་
མཉེས་པར་གྱུར་པ་བྱས་པ་ཡིས་སློབ་མས་བླ་མ་ལ་དབང་གི་དོན་དུ་གསོལ་བ་བཏབ་ནས། སློབ་དཔོན་གྱིས་
མཐའ་སྟོན་དང་བཅས་པ་ཡོངས་སུ་རྫོགས་པའི་བུམ་དབང་སྤྱི་དང་རྡོ་རྗེ་སློབ་དཔོན་གྱི་དབང་བསྐུར་བས་གསང་
སྔགས་ཀྱི་སྣོད་རུང་དུ་བསྒྲུབ་པར་བྱའོ། ། འདིས་དབང་གཞན་གསུམ་ཡང་མཚོན་ནོ། ། གསུམ་པ་དབང་
བསྐུར་བའི་ཆེ་བའམ་ ཕན་ཡོན་ནི། སྡིག་ཀུན་རྣམ་དག་བདག་ཉིད་ནི། ། དངོས་གྲུབ་སྒྲུབ་པའི་སྐལ་ལྡན་
འགྱུར། ། ཞེས་སོ། །དབང་བསྐུར་བ་ལ་དགོས་པ་ཡོད་དེ། སྒོ་གསུམ་གྱི་སྡིག་སྒྲིབ་ཀུན་རྣམ་པར་དག་ཅིང་
བདག་ཉིད་ནི་དངོས་གྲུབ་ཆུང་འབྲིང་ཆེན་པོ་གསུམ་ཅི་རིགས་འགྲུབ་པའི་སྐལ་པ་དང་ལྡན་པར་འགྱུར་རོ། །
གཉིས་པ་དབང་གོང་མ་གཉིས་ཀྱི་དངོས་དབང་གང་ཟག་གང་ཡིན་གྱིས་བྱར་རུང་མི་རུང་ནི། དང་པོའི་སངས་
རྒྱས་རྒྱུད་ཆེན་ལས། རབ་ཏུ་འབད་པས་བཀག་པའི་ཕྱིར། ། གསང་པ་ཤེས་པ་ཡེ་ཤེས་དབང་། ། ཚངས་པ་
སྤྱོད་པས་བླང་མི་བྱ། ། གལ་ཏེ་དབང་བསྐུར་དེ་འཛིན་ན། ། ཚངས་སྤྱོད་དཀའ་ཐུབ་ལ་གནས་པས། །
བཀག་པ་སྤྱད་པར་གྱུར་པའི་ཕྱིར། ། དཀའ་ཐུབ་སྡོམ་པ་དེ་ཉམས་ཏེ། ། བརྟུལ་ཞུགས་ཅན་དེ་ཕམ་པ་
ཡི། །ལྟུང་བ་དག་ནི་འབྱུང་འགྱུར་ཞིང་། ། དེ་ནི་ངན་སོང་ངེས་ལྟུང་བས། ། གྲུབ་པ་ནམ་ཡང་ཡོད་མ་
ཡིན། །ཞེས་སོ། ། གང་ཟག་གང་ཡིན་གྱིས་ དབང་གོང་མ་གཉིས་ཀྱི་དངོས་ དབང་བླང་ པར་མི་བྱ་ སྟེ།
ཚངས་པར་སྤྱོད་པ་ལ་གནས་པ་རྣམས་ཀྱིས་གསང་དབང་ཤེས་རབ་ཡེ་ཤེས་ཀྱི་དབང་གཉིས་རིག་མ་ལ་བརྟེན་ནས་
དངོས་སུ་བླང་བར་ནི་བྱར་མི་རུང་བའི་ཕྱིར་ཏེ། ཚུལ་དེ་ནི་དང་པོའི་སངས་རྒྱས་དུས་ཀྱི་འཁོར་ལོའི་རྩ་རྒྱུད་ཆེན་
པོ་འགྲེལ་པ་དང་བཅས་པ་ལས་རབ་ཏུ་འབད་པས་བཀག་པའི་ཕྱིར། བཀག་པའི་དགོས་པ་ནི། གལ་ཏེ་ཚངས་
249



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྤྱོད་ལ་གནས་པ་དག་གིས་ཕྱག་རྒྱུ་ལ་བརྟེན་ནས་དབང་བསྐུར་དེ་གཉིས་ལེན་ཅིང་འཛིན་ན་ནི། ཚངས་སྤྱོད་
དཀའ་ཐུབ་ལ་གནས་པ་དེ་ཚངས་སྤྱོད་ཀྱི་དཀའ་ཐུབ་ཀྱི་སྡོམ་པ་དེ་ཉམས་ཏེ། ཚུལ་ཁྲིམས་ཀྱི་བརྟུལ་ཞུགས་ཅན་
དེ་ལ་ནི་ཕམ་པ་ཡི་རྩ་བའི་ལྟུང་བ་དག་འབྱུང་བར་འགྱུར་ཞིང་གང་ཟག་དེ་ནི་ངན་སོང་དུ་ངེས་པར་ལྟུང་པར་
འགྱུར་བས་གྲུབ་པ་ཐོབ་པ་ནམ་ཡང་ཡོད་པ་མ་ཡིན་ཏེ། རྒྱུ་མཚན་ནི་དེས་སངས་རྒྱས་ཀྱིས་ནན་ཆེར་བཀག་པ་དེ་
སྤྱད་པར་གྱུར་པའི་ཕྱིར་རོ། ། འོན་ཀྱང་གང་ཟག་ཁྱད་པར་ཅན་རྒྱུད་སྨིན་པ་འགའ་ཞིག་ནི་དམིགས་བསལ་
ལོ། །གསུམ་པ་དབང་གོང་མ་གཉིས་མ་ཐོབ་ན་ཇི་ལྟར་བྱ་བ་ནི། རྒྱུད་ཀུན་ཉན་དང་འཆད་པ་དང་། ། སྦྱིན་
བསྲེག་མཆོད་སྦྱིན་སོགས་བྱེད་ལ། ། སློབ་དཔོན་དབང་བསྐུར་བརྙེས་འགྱུར་ཞིང་། ། དེ་ཉིད་རིག་ལ་ཉེས་པ་
མེད། ། ཅེས་སོ། ། གལ་ཏེ་ཚངས་པར་སྤྱོད་པས་དབང་དེ་གཉིས་དངོས་སུ་བླང་དུ་མི་རུང་ན་སྔགས་ལ་སྤྱོད་
པའི་སྐལ་མེད་དུ་འགྱུར་རོ་སྙམ་ན། སྐྱོན་མེད་དེ། སློབ་དཔོན་གྱི་དབང་བསྐུར་རྫོགས་པར་བརྙེས་པ་དེ་ཐོབ་
པར་འགྱུར་ཞིང་། དེ་ཁོ་ན་ཉིད་བཅུ་རིག་པའི་གང་ཟག་ལ་ནི་བྱ་རྒྱུད་སོགས་རྒྱུད་ཀུན་ལ་སློབ་མས་ཉན་པ་དང་།
སློབ་དཔོན་གྱིས་འཆད་པ་དང་། གཉིས་ཀས་སྦྱིན་བསྲེག་དང་མཆོད་སྦྱིན་དང་། སོགས་ཏེ་རབ་གནས་དང་
དབང་བསྐུར་སོགས་བྱེད་པ་ལ་ཉེས་པ་མེད་པའི་ཕྱིར་རོ། ། གསུམ་པ་རྒྱུ་གང་ལ་བརྟེན་ནས་བརྩམས་པ་ནི།
གནས་བརྟེན་མར་མེ་མཛད་དཔལ་གྱིས། ། མདོ་སོགས་ཆོས་ལས་བཤད་མཐོང་བས། ། བྱང་ཆུབ་འོད་ཀྱིས་
གསོལ་བཏབ་ནས། ། བྱང་ཆུབ་ལམ་བཤད་མདོར་བསྡུས་བྱས། ། ཞེས་སོ། ། བསྙེན་པར་རྫོགས་པའི་སྡོམ་
པ་རྣམ་དག་དང་ལྡན་པའི་གནས་བརྟན་མར་མེ་མཛད་ཀྱིས། མདོ་སོགས་ཏེ་རྒྱུད་དང་འགྲེལ་པ་དང་མན་ངག་
གི་ཆོས་རྣམས་ལས་བཤད་པ་མཐོང་བ་ལ་བརྟེན་པའི་རྣམ་དཔྱོད་ཀྱིས་བོད་ཀྱི་ལྷ་བཙུན་དགེ་སློང་བྱང་ཆུབ་འོད་
ཀྱིས་བསྟན་པའི་དོན་དུ་འདི་ལྟ་བུ་ཞིག་དགོས་ཞེས་གསོལ་བ་བཏབ་པ་ལ་བརྟེན་ནས། ལུང་རིགས་ཀྱི་སྤྲོས་པ་རྒྱ་
ཆེ་བ་དོར་ནས་བྱང་ཆུབ་ཏུ་བགྲོད་པའི་ལམ་གྱི་བཤད་པ་རྒྱ་ཆེ་ཡང་ཚིག་མདོར་བསྡུས་ཏེ་བྱས་སོ། ། བཞི་བ་
མཇུག་གི་དོན་ལ་གཉིས། གང་གིས་མཛད་པ་དང་། སུས་བསྒྱུར་བའོ། ། དང་པོ་ནི། བྱང་ཆུབ་ལམ་གྱི་སྒྲོན་
མ་ལྔ་བརྒྱ་པ་རྣམས་ཀྱི་གཙུག་གི་ནོར་བུ་སློབ་དཔོན་མཁས་པ་ཆེན་པོ་དཔལ་མར་མེ་མཛད་ཡེ་ཤེས་ཀྱིས་སྐལ་ལྡན་
གྱི་གདུལ་བྱ་བགྲང་བ་ལས་འདས་པའི་དོན་དུ་ཐུགས་བརྩེ་བ་ཆེན་པོས་མཛད་པ་རྫོགས་སོ། །
གཉིས་པ་ནི། རྒྱ་གར་གྱི་མཁན་པོ་དཱི་བཾ་ཀཱ་ར་ཤྲཱི་ཛྙཱ་ན་དང་། བོད་ཀྱི་ལོཙྪ་བ་འཇིག་རྟེན་གྱི་མིག དགེ་
སློང་དགེ་བའི་བློ་གྲོས་ཀྱིས་རྒྱུ་སྐད་ལས་བོད་སྐད་དུ་བསྒྱུར་ཞིང་། ཚིག་དོན་གྱི་ཞུ་ཆེན་བགྱིས་ནས་འཆད་ཉན་
མཛད་པའོ། །བྱང་ཆུབ་ལམ་སྒྲོན་འདི་ནི་བོད་ཀྱི་བཀའ་གདམས་ཀྱི་གཞུང་ཀུན་གྱི་མ་ཕྱི་ལྟ་བུ་ཡིན་ལ། འདིའི་
25)



༄༅། ། བྱང་ཆུབ་ལམ་གྱི་སྒྲོན་མའི་འགྲེལ་བ་ཉུང་ངུ་རྣམ་གསལ་ཇོ་བོ་ཆེན་པོ་དགྱེས་པའི་མཆོད་སྤྲིན། །
འཕྲིན་ལས་རྒྱས་པར་བྱེད་པ་པོའི་ཐོག་མ་ནི་འབྲོམ་རིན་པོ་ཆེ་དང་། དེ་ནས་པུ་ཏོ་བ་དང་། ཤ་ར་བ་སོགས་
བཀའ་གདམས་རྙིང་པ་བ་རྣམས་དང་། ཕྱིས་རྗེ་རིན་པོ་ཆེས་བྱང་ཆུབ་ལམ་རིམ་ཆེན་མོ་ལས་འདི་གཞི་བྱས་ནས་
མཛད་དེ་བཀའ་གདམས་གསར་མའི་བསྟན་པའི་སྲོལ་ཕྱེ་བ་ཡིན་ཞིང་། ཇི་སྐད་དུ། ཤིང་རྟ་ཆེན་པོ་གཉིས་ལས་
ལེགས་བརྒྱུད་པའི། ། ཟབ་མོ་ལྟ་བ་རྒྱ་ཆེན་སྤྱོད་པའི་ལམ། ། མ་ནོར་ཡོངས་སུ་རྫོགས་པའི་གནད་བསྡུས་
པའི། ། གདམས་པའི་མཛད་འཛིན་མར་མེ་མཛད་ལ་འདུད། ། ཅེས་གསུངས་པ་ཡང་གཞུང་འདི་ལ་གཙོ་
བོར་དགོངས་སོ། ། ། །
སྨྲས་པ། གངས་ཅན་བོད་དུ་པཎ་གྲུབ་མང་བྱོན་ཡང་། ། བཀའ་གདམས་བསྟན་པའི་ཐོག་མའི་སྲོལ་
འབྱེད་མཆོགཨ་ཏི་ཤ་དང་དེ་སྲས་འབྲོམ་སྟོན་ལས། ། ཟླ་མེད་མཛད་པ་ཕུལ་བྱུང་གཞན་ནི་གང་། ། ཇོ་བོས་
མཛད་པའི་མདོ་སྔགས་གཞུང་མང་ཡང་། ། བརྗོད་བྱའི་ལམ་གྱི་རིམ་པའི་གནད་རྫོགས་པ། ། ཀུན་ལས་ཁྱད་
འཕགས་བྱང་ཆུབ་ལམ་སྒྲོན་ནི། ། ཐུབ་བསྟན་གསལ་ བྱེད་ཉི་མ་གཉིས་པའོ། ། གཞུང་ མཆོག་འདི་ཡི་
དགོངས་དོན་འགྲེལ་བའི་ཆེད། ། སྒོ་གསུམ་འབད་ལས་ཐོབ་པའི་རྣམ་དཀར་དགེས། ། སྐྱེ་ཀུན་ཇོ་བོ་ཆེན་
པོས་དགེ་བའི་བཤེས། ། མཛད་ནས་བྱང་ཆུབ་མྱུར་དུ་ཐོབ་འགྱུར་ཅིག ། ཅེས་བྱང་ཆུབ་ལམ་སྒྲོན་གྱི་འགྲེལ་
པ་མདོར་བསྡུས་པ་འདི་ཡང་། ཤཱཀྱའི་བཙུན་པ་གྲགས་པ་བཤད་སྒྲུབ་ཅེས་བྱ་བས་ཇོ་བོ་ཡབ་སྲས་ལ་མཆོད་པའི་
ཆེད་དུ་དད་པ་ཁོ་ནས་ཅོ་ནེའི་དགོན་ཉིད་དུ་སྦྱར་བ་སྟེ། པར་གྱི་ཡི་གེ་པ་ནི་ཡིག་སྡེབ་དང་སྐར་རྩིས་སྙན་ངག་
སོགས་ལ་བློ་བྱང་པའི་དཀའ་བཅུ་བློ་བཟང་དབང་ཕྱུག་གོ། ། ། མངྒ་ལཾ ། །
251



ཐ
་
བ བ
བ
བ
བ
བ ན་
་
༄༅། ། ཆོས་མངོན་པ་ནས་འབྱུང་བའི་དོན་ཐོར་བུ་ལྷ་མི་རྣམས་ལ་བདེ་
སྡུག་བཀྲེས་སྐོམ་ནོར་འབྲུ་སོགས་ཡོད་མེད་ཀྱི་ཁྱད་པར་
གོ་སླར་བཤད་པ་ཞེས་བྱ་བ་བཞུགས་སོ། །
རབ་འབྱམས་རྒྱལ་པའི་ཡེ་ཤེས་ཀུན། ། གཅིག་བསྡུས་གཞོན་ནུའི་ཚུལ་འཛིན་པ། ། རྗེ་བཙུན་མཁྱེན་
པའི་གཏེར་ཆེན་ཞེས། ། ཡོངས་སུ་གྲགས་པའི་ཞབས་ལ་འདུད། །
འདིར་འཇིག་རྟེན་བཞག་པ་སོགས་ནས་འབྱུང་བའི་དོན་འགའ་ཞིག་བསྡུས་ནས་བརྗོད་པར་བྱ་སྟེ། དེ་
ཡང་སྟོང་གསུམ་འཇིག་རྟེན་གྱི་ཁམས་འདིའི་འོག་གི་རླུང་དཀྱིལ་ནི་ཐུན་མོང་བ་གཅིག་ཡིན་པ་ལ། ས་ཆུའི་
དཀྱིལ་འཁོར་ནི་གླིང་བཞི་བོ་སོ་སོ་ལ་རེ་རེ་ཡོད་ཅིང་། གླིང་བཞི་སྟོང་། ཉི་ཟླ་སྟོང་། འདོད་ལྷ་རིགས་དྲུག་
སྟོང་། ཚངས་པའི་འཇིག་རྟེན་རྣམས་སྟོང་དུ་ལོངས་པ་ལ་སྟོང་དང་པོ། སྟོང་དང་པོ་དེ་སྟོང་ཏུ་ལོངས་པ་ལ་
སྟོང་གཉིས་པ་བར་མ། སྟོང་གཉིས་པ་དེ་སྟོང་དུ་ལོངས་པ་ལ་སྟོང་གསུམ་གྱི་སྟོང་ཆེན་པོ་སྟེ། དེ་རྣམས་དང་བོ་
འཆགསཔ་དང་མཐར་འཇིག་པ་ཡང་དུས་མཉམ། དེ་འདྲ་བའི་སྟོང་གསུམ་སྟེང་འོག་ཕྱོགས་བཅུ་ཀུན་ནས་
མཐའ་ཡས་ཤིང་གྲངས་མེད་པ་ཞིག་ཡོད་ལ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཅིག་ན་གླིང་
བཞི་བྱེ་བ་ཕྲག་བརྒྱ། ཉི་ཟླ་བྱེ་བ་ཕྲག་བརྒྱ། རྒྱལ་ཆེན་རིགས་བཞི་སོགས་འདོད་ལྷ་རིགས་དྲུག་བྱེ་བ་ཕྲག་བརྒྱ།
ཚངས་པའི་འཇིག་རྟེན་གསུམ་བྱེ་བ་ཕྲག་བརྒྱ་རེ་ཡོད་ཅིང་། བྱེ་བ་ཕྲག་བརྒྱ་ལ་ནི་དུང་ཕྱུར་བཅུ་ཡོད། རིའི་
རྒྱལ་པོ་རི་རབ་ནི་གླིང་བཞིའི་དབུས་ན་ཡོད་ཀྱང་། གླིང་སོ་སོའི་བྱང་ངོས་ན་ཡོད་དེ། མཚོན་ན། འཛམ་གླིང་
གི་ཤར་ཕྱོགས་ནི་ལུས་འཕགས་པོའི་ལྷོ། སྒྲ་མི་སྙན་གྱི་བྱང་། བ་ལང་སྤྱོད་ཀྱི་ཤར་ཡིན་ཏེ། གླིང་གང་དུ་ཉི་མ་
དང་པོར་འཆར་ས་དེ། གླིང་དེའི་ཤར་ཕྱོགས། ཉི་མ་ནུབ་འགྲོ་བ་དེ། གླིང་དེའི་ནུབ་ཕྱོགས་སུ་འགྱུར་རོ། །
འཛམ་བུ་གླིང་དུ་ཉི་མ་ཕྱེད་ཀྱི་དུས་སུ་ནི། ཤར་ན་ཉི་མ་ནུབ། བྱང་དུ་ནམ་ཕྱེད། ནུབ་ཏུ་ཉི་མ་འཆར་བ་དེ་
བཞིན་དུ་གླིང་གང་ན་ཉིན་ཕྱེད་ཡིན་པ་དེའི་རྒྱབ་ཀྱི་གླིང་དེར་ནམ་ཕྱེད་ཡིན་པ་སོགས་འགྲེའོ། ། ཉི་མའི་དཀྱིལ་
252



༄༅། ། ཆོས་མངོན་པ་ནས་འབྱུང་བའི་དོན་ཐོར་བུ་ལྷ་མི་རྣམས་ལ་བདེ་སྡུག་བཀྲེས་སྐོམ་ནོར་འབྲུ་སོགས་ཡོད་མེད། །
འཁོར་ནི་རྒྱུ་མེ་ཤེལ། ཞེས་ལ་དཔག་ཚད་ང་གཅིག ཟླ་བའི་དཀྱིལ་འཁོར་ནི་རྒྱུ་ཆུ་ཤེལ། ཞེང་དུ་དཔག་ཚད་
ལྔ་བཅུ། གཉིས་ཀའི་མཐར་ཞེང་གི་སུམ་འགྱུར། ནང་དུ་ལྷའི་བུ་ཉི་མ་དང་ཟླ་བ་འཁོར་བཅས། སྐར་མ་ཆེ་
བའི་ཞེང་ལ་རྒྱང་གྲགས་བཅོ་བརྒྱད། འབྲིང་པོ་རྣམས་བཅུ་སྐོར། ཆུང་བ་ལ་བཞིའམ་གཅིག དེ་དག་གི་ནང་
ན་ལྷ་གནས་སོ། ། རི་རབ་ཀྱི་རྩེ་སུམ་ཅུ་རྩ་གསུམ་གྱི་གནས་ན་བརྒྱ་བྱིན་འཁོར་བཅས། རི་རབ་ཀྱི་བང་རིམ་
བཞི་ལ་རྒྱལ་ཆེན་རིགས་བཞིའི་ལྷ། བང་རིམ་ཐོག་མ་དང་གཉའ་ཤིང་འཛིན་གྱི་རྩེ་མོའི་ཕྱོགས་བཞིར་རྒྱལ་ཆེན་
བཞི་འཁོར་བཅས་སོ། ། རི་རབ་ཀྱི་མཐར་གླིང་བཞི་གླིང་ཕྲན་བརྒྱད་ཀྱིས་བསྐོར་བའི་གླིང་བཞིའི་མི་དང་།
འདོད་ལྷ་རིགས་དྲུག་དང་
། ཁམས་གོང་མ་རྣམས་ན་བདེ་སྡུག་བཀྲེས་སྐོམ་ནོར་འབྲུ་སོགས་ཡོད་མེད་མི་
མཚུངས་ཏེ། སྤྱིར་ཁམས་གསུམ་པོ་ཐམས་ཅད་སྡུག་བསྔལ་གསུམ་གྱི་ནང་ནས་འདུ་བྱེད་ཀྱི་སྡུག་བསྔལ་གྱིས་
བཅིངས་པ་ལ་མ་འདས་ཀྱང་། གླིང་བཞིའི་མི་དང་འདོད་ལྷ་རིགས་དྲུག་ན་ཚོར་བ་སྡུག་བསྔལ་ཡོད། གཟུགས་
དང་གཟུགས་མེད་ཀྱི་ཁམས་དུ་ཚོར་བ་སྡུག་བསྔལ་མེད་ཅིང་
། འགྱུར་པའི་སྡུག་བསྔལ་རགས་པ་ཡང་མེད།
གླིང་བཞིའི་མི་དང་འདོད་ལྷ་རིགས་དྲུག་ན་བཀྲེས་སྐོམ་ཡོད། ཁམས་གོང་མ་གཉིས་ན་དེ་མེད་དོ། ། གླིང་
གསུམ་ན། འབྲས་ཆེན་དང་། ཟན་དང་། ཕྱེ་དང་། ཤ་དང༌། ཁུར་བའི་ཟས་ཡོད། སྒྲ་མི་སྙན་ན་དེ་དག་
མེད་ཀྱང་མ་རྨོས་མ་བཏབ་པའི་འབྲས་ས་ལུ་ཟ།འདོད་ལྷ་རིགས་དྲུག་ན་བདུད་རྩིའི་ཟས་ཡོད། ཁམས་གོང་མ་
གཉིས་ན་ཁམས་ཀྱི་ཟས་མེད་ཀྱང་རེག་པ་སེམས་པ་རྣམ་ཤེས་ཀྱི་ཟས་ཅན་ནི་ཡོད།གླིང་བཞི་ནི་བཤང་གཅི་འབྱུང་
བ་ཡོད། ལྷ་རྣམས་ལ་དེ་མེད་དོ། ། གླིང་གསུམ་ན་ལོ་ལེགས་མི་ལེགས་ཀྱི་མུ་གེ་ཡོད། སྒྲ་མི་སྙན་དང་ལྷ་རྣམས་
ལ་དེ་མེད་དོ། ། གླིང་གསུམ་གྱི་མི་དང་འདོད་ལྷ་རིགས་དྲུག་ལ་འཇིགས་སྐྲག་ཡོད། སྒྲ་མི་སྙན་པ་དང་ཁམས་
གོང་མ་གཉིས་ན་དེ་མེད་དོ། ། གླིང་གསུམ་ན་གསེར་དངུལ་སོགས་ཀྱི་ཉོ་ཚོང་ཡོད་དེ། སྒྲ་མི་སྙན་དང་ལྷ་
རྣམསལ་དེ་མེད་དོ། ། གླིང་གསུམ་དང་འདོད་ལྷ་རིགས་དྲུག་ལ་ ཁ་དོག་སྣ་ཚོགས་ཡོད། སྒྲ་མི་སྙན་དང་
གཟུགས་ཁམས་པ་ཐམས་ཅད་ཁ་དོག་དཀར་པོ། གཟུགས་མེད་ན་ཁ་དོག་གི་དབྱེ་བ་མེད་དོ། ། གླིང་གསུམ་ན་
ཁང་པ་ཆེད་དུ་བྱས་མ་བྱས་གཉིས་ཡོད། སྒྲ་མི་སྙན་ན་ཆེད་དུ་མ་བྱས་པའི་ས་ཁང་ཡོད། འདོད་ལྷ་རིགས་དྲུག་
ན་ཁང་བ་ཆེད་དུ་བྱས་མ་བྱས་གཉིས་ཀ་ཡོད། གཟུགས་ཁམས་ན་ཆེད་དུ་མ་བྱས་པའི་གཞལ་མེད་ཁང་ཡོད།
གཟུགས་མེད་ཁང་བ་མེད་དོ། ། འཛམ་བུའི་གླིང་ན་གོས་ཀྱི་རིགས་སྣ་ཚོགས།ལུས་འཕགས་དང་བ་ལང་སྤྱོད་ན་
བེའུ་རས། སྒྲ་མི་སྙན་དང་འདོད་ལྷ་རིགས་དྲུག་ན་དཔག་བསམ་གྱི་ཤིང་ལས་བྱུང་བའི་གོས། གཟུགས་ཁམས་
པའི་ལྷ་རྣམས་གོས་གྱོན་བཞིན་དུ་སྐྱེ། གཟུགས་མེད་ན་གོས་མེད་དོ། ། གླིང་བཞི་དང་འདོད་ལྷ་རིགས་དྲུག་ན་
253



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕོ་མོའི་དབང་པོ་ཐ་དད་དུ་དབྱེར་ཡོད། གཟུགས་ཁམས་ན་ཕོ་མོའི་དབང་པོ་མེད་ཀྱང་ཕོ་མོ་ཡོད་ཅིང་། དེ་
ཡང་སྐད་གཟེངས་མཐོ་མི་མཐོ་དང་ནུ་མའི་ཁྱད་པར་གྱིས་འཇོག གཟུགས་མེད་ན་ ཕོ་མོའི་ཁྱད་པར་མེད་
དོ། ། གླིང་གསུམ་དང་འདོད་ལྷ་རིགས་དྲུག་ན་བག་མ་གཏོང་ལེན་ཡོད། སྒྲ་མི་སྙན་དང་ཁམས་གོང་མ་གཉིས་
ན་དེ་མེད་དོ། ། གླིང་གསུམ་ན་ཤིན་ཏུ་ཚ་བ་དང་གྲང་བ་ཡོད། སྒྲ་མི་སྙན་དང་ལྷ་རྣམས་ལ་དེ་མེད་དོ། །
གླིང་བཞི་དང་འདོད་ལྷ་རིགས་དྲུག་ན་དབྱར་དགུན་སོགས་ཀྱི་ཐ་སྙད་ཡོད། ཁམས་གོང་མ་གཉིས་ན་དེ་མེད་
དོ། ། གླིང་བཞི་དང་འདོད་ལྷ་རིགས་དྲུག་ན་ཉིན་མཚན་གྱི་ཐ་སྙད་ཡོད། ཁམས་གོང་མ་གཉིས་ན་དེ་མེད་
དོ། ། གླིང་བཞི་དང་འདོད་ལྷ་རིགས་དྲུག་ན་རྒྱལ་ཕམ་བརྩི་བ་ཡོད། ཁམས་གོང་མ་གཉིས་ན་དེ་མེད་དོ། །
གླིང་བཞིའི་མི་ཡི་ལུས་ལ་རགས་པའི་ཤ་ཁྲག་རུས་གསུམ་ཡོད། ལྷའི་ལུང་ལ་དེ་མེད་དོ། ། གླིང་བཞི་དང་འདོད་
ལྷ་རིགས་དྲུག་ན་ཕ་མ་དང་བུའི་ཐ་སྙད་ཡོད། ཁམས་གོང་མ་གཉིས་ན་དེ་མེད་དོ། ། གླིང་གསུམ་དང་འདོད་
ལྷ་རིགས་དྲུག་ན་རྗེ་བོ་དཔོན་དང་བྲན་གཡོག་གི་ཁྱད་པར་ཡོད། སྒྲ་མི་སྙན་དང་ཁམས་གོང་མ་གཉིས་ན་དེ་མེད་
དོ། ། གླིང་བ།སུམ་ན་ནོར་དང་འབྲུ་ཡོད། སྒྲ་མི་སྙན་ན་འབྲུ་ཡོད་ཀྱང་ནོར་མེད། འདོད་ལྷ་རིགས་དྲུག་ན་
ནོར་ཡོད་ཀྱང་འབྲུ་མེད། ཁམས་གོང་མ་གཉིས་ན་ནོར་འབྲུ་གཉིས་ཀ་མེད་དོ། ། གླིང་གསུམ་ན་ཕ་མ་བུ་ནོར་
འབྲུ་སོགས་ལ་ཞེན་པ་ཡོད། སྒྲ་མི་སྙན་ན་དེ་དག་གང་ལའང་ཞེན་པ་མེད། འདོད་ལྷ་རིགས་དྲུག་ན་འབྲུ་མ་
གཏོགས་པ་གཞན་ལ་ཞེན་པ་ཡོད། ཁམས་གོང་མ་གཉིས་ན་དེ་དག་ལ་ཞེན་པ་མེད་དོ། ། གླིང་བཞི་ན་བུད་
མེད་ཟླ་མཚན་དང་ལྡན་པ་དང་སྦྲུམས་ལས་བུ་བཙའ་བ་ཡོད། འདོད་ལྷ་རིགས་དྲུག་ན་ལྷའམ་ལྷ་མོའི་ཕྲག་
པའམ་པང་པར་བརྫུས་ཏེ་སྐྱེ། ཁམས་གོང་མ་གཉིས་ན་དེ་ལྟ་མ་ཡིན་ཡང་བརྫུས་ཏེ་སྐྱེའོ། ། གླིང་བཞིའི་མི་ཤི་
བ་ལ་རོ་ཡོད། ལྷ་ཤི་ན་རོ་མེད་དོ། ། གླིང་བཞི་དང་རྒྱལ་ཆེན་བཞི་སུམ་ཅུ་རྩ་གསུམ་རྣམས་ན་གཉིས་གཉིས་
དབང་པོ་སྤྲད་ནས་འཁྲིག་པ་བསྟེན། འཐབ་བྲལ་བ་འཁྱུད་པ་ཙམ་དང༌། དགའ་ལྡན་པ་ལག་པ་བཅངས་པ་
ཙམ་དང་། འཕྲུལ་དགའ་བ་བགད་པ་ཙམ་དང་། གཞན་འཕྲུལ་དབང་བྱེད་པ་བལྟས་པ་ཙམ་གྱིས་གདུང་པ་ཞི་
བར་འགྱུར་ཏེ། དེའི་ཚེ་གླིང་བཞི་ན་ཁུ་ཁྲག་འབྱུང་། འདོད་ལྷ་རིགས་དྲུག་ན་རླུང་ཙམ་འབྱུང་། ཁམས་གོང་
ན་དེ་ལྟ་བུའི་འདོད་ཆགས་མེད་དོ། ། མི་དང་འདོད་ལྷ་ལ་ཞེ་སྡང་སྐྱེ་བ་དང་སྲོག་གཅོད་པ་ཡོད། ཁམས་གོང་
མ་གཉིས་ན་མེད་དོ། ། བསྐལ་བ་དང་པོའི་མི་རྣམས་ནི་བརྫུས་ཏེ་སྐྱེས་ཤིང་ཕོ་མོའི་དབྱེ་བ་མེད་ཀྱང་། ཕྱིས་
དབང་པོ་ཐ་དད་དུ་གྱུར་ནས་མངལ་སྐྱེས་སུ་གྱུར། ལྷ་དང་དམྱལ་བ་དང་བར་དོ་བ་རྣམས་ནི་བརྫུས་སྐྱེ་ཁོ་ན།
ཡི་དྭགས་ཕལ་ཆེར་བརྫུས་སྐྱེས་ཡིན་ཏེ། མངལ་སྐྱེས་ཀྱང་ཡོད། དུད་འགྲོ་ལ་སྐྱེ་གནས་བཞི་ཀ་ཡོད། ཚེ་ལོ་
254



༄༅། ། ཆོས་མངོན་པ་ནས་འབྱུང་བའི་དོན་ཐོར་བུ་ལྷ་མི་རྣམས་ལ་བདེ་སྡུག་བཀྲེས་སྐོམ་ནོར་འབྲུ་སོགས་ཡོད་མེད། །
བརྒྱད་ཁྲིའི་དུས་སུ་བུ་མོ་ལོ་ལྔ་བརྒྱ་ལོན་པའི་ཚེ་བག་མར་གཏོང་། འབྲུ་རྣམས་ཆེ་ཤིང་། སྙེ་མ་རེ་རེ་ཡང་བྲེ་བོ་
ཆེ་བཞི་རེ་འོང་། ཚེ་ལོ་བཅུ་པའི་དུས་སུ་བུ་མོ་ཟླ་བ་ལྔ་ལོན་པའི་ཚེ་བག་མར་གཏོང་། འབྲུ་རྣམས་ཤིན་ཏུ་ཆུང་
ཞིང་ཉུང་བ་དང་མེད་པར་འགྱུར་རོ། ། མཐར་མཚོན་དང་ནད་དང་མུ་གེ་གསུམ་གྱིས་སྟོང་ལ་ཁད་བྱས་ནས།
སླར་ཚེ་རིམ་གྱིས་ཡར་འཕེལ་ཏེ་མི་རྣམས་ནི་ཚེ་ལོ་བརྒྱད་ཁྲིར་ཐུབ་པ་འབྱུང་ངོ༌
། ། རགས་རྩིས་སུ་ད་ལྟའི་འཛམ་
བུའི་གླིང་པ་རྣམས་ཚེ་ལོ་བརྒྱ་བ་ཟེར་ཡང་དྲུག་ཅུ་ཁ་རལ། ལུས་འཕགས་པོ་རྣམས་ཚེ་ལོ་ཕྱེད་དང་སུམ་བརྒྱ།
བ་ལང་སྤྱོད་པ་རྣམས་ཚེ་ལོ་ལྔ་བརྒྱ་ཡིན་ཏེ་དུས་མིན་དུ་འཆི་བ་ཡོད། བྱང་སྒྲ་མི་སྙན་པ་རྣམས་ནི་ཚེ་ལོ་སྟོང་ཐུབ་
པར་ངེས་སོ། །དུད་འགྲོ་ལས་ཀླུའི་རྒྱལ་པོ་ལ་ནི་ཚེ་བསྐལ་པར་ཐུབ་པ་ཡོད་ཅིང་། དུད་འགྲོ་ཚེ་ཐུང་བ་འགའ་
ནི་ཉིན་ཞག་རེ་གཉིས་ཙམ་ལས་མི་གནས་པ་ཡང་སྲིད། ཡི་དྭགས་ཚེ་ཞིང་བ་ནི་མི་ལོ་ཁྲི་ལྔ་སྟོང་ཐུབ། རྒྱལ་ཆེན་
བཞི་པའི་ལྷའི་ཚེ་ཚད་ནི་མི་ལོ་ས་ཡ་དགུ ། སུམ་ཅུ་རྩ་གསུམ་པ་ནི་མི་ལོ་བྱེ་བ་སུམ་དང་ས་ཡ་དྲུག། འཐབ་བྲལ་
བ་ནི་མེ་ལོ་བྱེ་བ་བཅུ་བཞི་དང་ས་ཡ་བཞི། དགའ་ལྡན་པ་ནི་མི་ལོ་བྱེ་བ་ང་བདུན་དང་ས་ཡ་དྲུག འཕྲུལ་དགའ་
བ་ནི་མི་ལོ་བྱེ་བ་ཉིས་བརྒྱ་སུམ་ཅུ་དང་ས་ཡ་བཞི། གཞན་འཕྲུལ་དབང་བྱེད་པ་ནི་མི་ལོ་བྱེ་བ་དགུ་བརྒྱ་ཉེར་
གཅིག་དང་ས་ཡ་དྲུག་གོ ། ཚངས་རིས་པའི་ཚེ་ཚད་བར་བསྐལ་ཕྱེད། ཚངས་པ་འདུན་འདོན་ནི་བར་བསྐལ་
གཅིག ཚངས་ཆེན་པ་ནི་བར་བསྐལ་ཕྱེད་གཉིས། འོད་ཆུང་བ་བསྐལ་བ་གཉིས། ཚད་མེད་འོད་བསྐལ་བ་
བཞི། འོད་གསལ་བ་བསྐལ་བ་བརྒྱད། དེ་བཞིན་དུ་གོང་མ་རྣམས་ཉིས་འགྱུར་དུ་བྱས་ནས། འོག་མིན་པ་ནི་
བསྐལ་པ་ཆེན་པོ་ཁྲི་དྲུག་སྟོང་ངོ༌། ། གཟུགས་མེད་ཕུང་པོའི་ཚེ་ཚད་ནི་བསྐལ་བ་ཉིས་ཁྲི། གཉིས་པ་བསྐལ་པ་
བཞི་ཁྲི། གསུམ་པ་བསྐལ་བ་དྲུག་ཁྲི། བཞི་པ་བསྐལ་བ་ཆེན་པོ་བརྒྱད་ཁྲིའོ། ། ཡང་ཚ་དམྱལ་དང་པོ་ཡང་
སོས་པའི་ཚེ་ཚད་ནི་མི་ལོ་བྱེ་བ་ཕྲག་འབུམ་དྲུག་ཁྲི་ཉིས་སྟོང་ཐུབ་སྟེ། ཐིག་ནག་སོགས་ལྷག་མ་རྣམས་བརྒྱད་
འགྱུར་གྱིས་རིང་ལ། མནར་མེད་ཀྱི་ཚེ་ཚད་བར་བསྐལ་གཅིག་གོ ། བརྒྱད་པོ་རེ་རེའི་འཁོར་ན་དམྱལ་བ་
གཞན་བཅུ་དྲུག་རེ་ཡོད་ཅིང་། མདོ་མྱང་འདས་དང་ཐར་ཆེན་ལས་ནི་དམྱལ་བ་མི་འདྲ་བ་མང་པོ་ཞིག་ཀྱང་
བཤད་དོ། །གྲང་དམྱལ་དང་པོ་ཆུ་བུར་ཅན་གྱི་ཚེ་ནི། ཡུལ་དབུས་མ་གདྷའི་བྲེ་བོ་ཆེ་ཁལ་བརྒྱད་ཅུ་ཤོང་པའི་
བར་བ་ནས་ལོ་བརྒྱ་བརྒྱ་ནས་ཏིལ་རེ་རེ་བྱུང་བས་ནམ་ཟད་པར་འགྱུར་བའི་ཡུན་ཚོད་དང་མཉམ་ཞིང་། ལྷག་མ་
ཆུ་བུར་རྡོལ་བ་ཅན་སོགས་བདུན་གྱི་ཚེ་ནི། སྔ་མ་ལས་ཕྱི་མ་ཉི་ཤུ་ཉི་ཤུས་འབར་ཞིང་རིང་ངོ༌། ། སྒྲ་མི་སྙན་པ་
མ་གཏོགས་སྔར་སྨོས་པ་དེ་དག་བར་མ་དོར་འཆི་བ་ནི་ཡོད་དོ། ། བསྐལ་པ་དང་པོའི་མིའི་ཚེ་ཚད་ནི། ཚངས་
རིས་པའི་ལྷའི་ཚེ་དང་མཉམ་པའམ་དཔག་ཏུ་མེད་ཅིང་ལུས་ཀྱང་ཤིན་ཏུ་ཆེའོ། ། ད་ལྟའི་མི་ལུས་ཕལ་ཆེར་ནི་ཁྲུ་
25



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞི་བ། ཤར་ན་ཁྲུ་བརྒྱུད། ནུབ་ན་ཁྲུ་བཅུ་དྲུག བྱང་དུ་ཁྲུ་སོ་གཉིས། རྒྱལ་ཆེན་རིགས་བཞི་རྒྱང་གྲགས་ཀྱི་
བཞི་ཆ། སུམ་ཅུ་རྩ་གསུམ་པ་དེའི་ཚེ་གཉིས། འཐབ་བྲལ་བ་ཆ་གསུམ་དགའ་ལྡན་པ་རྒྱང་གྲགས་གཅིག
འཕྲུལ་དགའ་བ་རྒྱང་གྲགས་གཅིག་དང་བཞི་ཆ། གཞན་འཕྲུལ་དབང་བྱེད་པ་རྒྱང་གྲགས་ཕྱེད་དང་གཉིས་
སོ། ། ཚངས་རིས་པའི་ལུས་དཔག་ཚད་ཕྱེད། ཚངས་པ་འདུན་འདོན་པ་དཔག་ཚད་གཅིག ཚངས་ཆེན་པ་
ཕྱེད་གཉིས། འོད་ཆུང་བ་གཉིས། དེ་ནས་ཉིས་འགྱུར་བྱས་ཏེ་ཚད་མེད་འོད་བཞི། འོད་གསལ་བ་བརྒྱུད་ནས།
འོག་མིན་པའི་ལུས་དཔག་ཚད་ཁྲི་དྲུག་སྟོང་སྟེ། འོན་ཀྱང་སྤྲིན་མེད་པ་ནི་དཔག་ཚད་གསུམ་འདོར། ལྷ་མིན་གྱི་
དབང་པོ་སྒྲ་གཅན་གྱི་ལུས་ནི་རི་རབ་བཞིན་དང་། གཞན་ཕལ་ཆེར་རྒྱལ་ཆེན་རིགས་བཞི་པའི་ལུས་ལྟ་བུ་དང་།
སུམ་ཅུ་རྩ་གསུམ་པའི་ལུས་ཀྱི་ཚད་དུ་ལོངས་པའང་ཡོད། ཀླུ་ཆེན་བརྒྱད་ཀྱི་ལུས་ནི་ཤིན་ཏུ་ཆེ་ལ། གཞན་ཆེ་
ཆུང་ཅི་རིགས་སོ། ། དེ་རྣམས་སུ་སྐྱེ་བའི་རྒྱུ་ནི་ལས་དགེ་སྡིག་གཉིས་སུ་ངེས་ཏེ་གཞན་མེད་ལ། དེ་ཡང་དགེ་
བའི་ལས་ཅི་རིགས་ཀྱིས་ལྷ་དང་མིར་སྐྱེ་ཞིང་བདེ་བ་མྱོང་ལ། མི་དགེ་བའི་ལས་ཀྱིས་ནི་ངན་འགྲོ་བ་རྣམས་སུ་སྐྱེ་
ཞིང་སྡུག་བསྔལ་མྱོང་བར་འགྱུར་ཏེ། རིན་ཆེན་འཕྲེང་བ་ལས། མི་དགེ་བ་ལས་སྡུག་བསྔལ་ཀུན། ། དེ་བཞིན་
ངན་འགྲོ་ཐམས་ཅད་དོ། ། དགེ་ལས་བདེ་འགྲོ་ཐམས་ཅད་དང་། ། སྐྱེ་བ་ཀུན་ཏུ་བདེ་བ་དག ། ཅེས་
གསུངས་པ་ལྟར་རོ། ། དགེ་མི་དགེའི་ལས་ལ་རྣམ་གྲངས་མང་ཡང་རིགས་བསྡུ་ན་ལས་ལམ་བཅུར་འདུ་བ་ཡིན་
ཏེ། མཛོད་ལས། དེ་ལས་ཆེ་ལོང་བསྡུས་ནས་ནི། ། དགེ་དང་མི་དགེ་ཅི་རིགས་པར། ། ལས་ཀྱི་ལམ་ནི་
བཅུར་གསུངས་སོ། ། ཞེས་གསུངས་པའི་ཕྱིར། བདེ་སྡུག་གཉིས་སུ་མ་ཟད། སྣོད་བཅུད་ཐམས་ཅད་རང་རྒྱུ་
སེམས་དང་འབྲེལ་བའི་ལས་ལས་བྱུང་བ་ཡིན་ཏེ། མཛོད་ལས། འཇིག་རྟེན་སྣ་ཚོགས་ལས་ལས་སྐྱེས། ། ཞེས་
དང་། དབུ་མ་འཇུག་པ་ལས། སེམས་ཉིད་ཀྱིས་ནི་སེམས་ཅན་འཇིག་རྟེན་དང༌། ། སྣོད་ཀྱི་འཇིག་རྟེན་ཤིན་
ཏུ་སྣ་ཚོགས་འགོད། ། འགྲོ་བ་མ་ལུས་ལས་ལས་སྐྱེས་པར་གསུངས། ། ཞེས་འབྱུང་བ་ལྟར་རོ། ། ལས་ཀྱིས་
ཐོབ་པའི་བདེ་སྡུག་གི་རིགས་མང་ཡང་བདེ་བ་ཐམས་ཅད་ཀྱི་ནང་ནས་ཞི་བའི་བདེ་བ་ཆེས་མཆོག་དང་། སྡུག་
བསྔལ་ཐམས་ཅད་ཀྱི་ནང་ནས་མནར་མེད་ཀྱི་སྡུག་བསྔལ་ཆེས་བཟོད་དཀའ་བ་ཡིན་ཏེ། བཤེས་སྤྲིངས་ལས།
བདེ་བ་ཀུན་གྱི་ནང་ནས་སྲིད་ཟད་པ། ། བདེ་བའི་བདག་པོ་བགྱིད་པ་ཇི་ལྟ་བར། ། དེ་བཞིན་སྡུག་བསྔལ་
ཀུན་གྱི་ནང་ནས་ནི། ། མནར་མེད་དམྱལ་བའི་སྡུག་བསྔལ་རབ་མི་བཟད། ། ཅེས་གསུངས་པའི་ཕྱིར་རོ། །
དགྲ་བཅོམ་པ་འགའ་ཞིག་ལ་སྔོན་བྱས་པའི་ལས་རྣམ་སྨིན་མ་བྱུང་བ་དུ་མ་ཞིག་ཡོད་སྲིད་ཀྱང་སྲེད་སོགས་ཀྱི་ཉོན་
མོངས་ཟད་པས་ལས་དེ་དག་གིས་རྣམ་སྨིན་འབྱེད་མི་ནུས་ཏེ། རྣམ་འགྲེལ་ལས། སྲེད་པའི་སྲེད་ལས་རྣམ་
256



༄༅། ། ཆོས་མངོན་པ་ནས་འབྱུང་བའི་དོན་ཐོར་བུ་ལྷ་མི་རྣམས་ལ་བདེ་སྡུག་བཀྲེས་སྐོམ་ནོར་འབྲུ་སོགས་ཡོད་མེད། །
བརྒལ་བ། ། ལས་གཞན་འཕེན་ནུས་མ་ཡིན་ཏེ། ལྷན་ཅིག་བྱེད་པ་ཟད་ཕྱིར་རོ། །ཞེས་གསུངས་པའི་ཕྱིར།
བྱ་མེད་ལག་ དལ་བྱུང་བ་ལས། ། བློ་ ལྡན་ འགའ་ ལ་ ཕན་ སྙམ་ སྟེ། ། ཚུལ་འདི་ བཀོད་ པའི་རྣམ་དཀར་
དགེས། ། འགྲོ་ཀུན་སངས་རྒྱས་ཉིད་གྱུར་ཅིག།ཅེས་མངོན་པའི་དོན་ཐོར་བུ་འདི་ཡང་། ཤཱཀྱའི་དགེ་སློང་
བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་དུ་དད་པས་སྒྱུར་པའོ། ། མངྒ་ལཾ།
257



༄༅། །བདེ་གཤེགས་བདུན་གྱི་སྨོན་ལམ་འདོན་ཚུལ་འཇུག་པ་བདེ་བར་བཀོད་པ་
ཚོགས་གསོག་སྒྲིབ་སྦྱོང་མངོན་མཐོ་ངེས་ལེགས་གཞལ་མེད་ཁང་
དུ་བསྒྲོད་པའི་ཐེམ་སྐས་ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། ། གང་གིས་མཚན་ཐོས་དྲན་ཅིང་བརྗོད་པས་ཀྱང་། ། འདི་ཕྱིའི་མི་མཐུན་རྒུད་
པའི་ཕྱོགས་རྣམས་དང་། ་ ། སྡིག་སྒྲིབ་ཉིས་བརྒྱའི་མུན་པ་ཀུན་སེལ་པ། ། བདེ་གཤེགས་ཉི་མ་མཆེད་བདུན་ལ་
ཕྱག་འཚལ། ། འདིར་སྨན་བླའི་མདོ་དང་དེའི་ཆོ་ག་རྒྱས་པ་ནས་འབྱུང་བའི་སྨོན་ལམ་ཁྱད་པར་ཅན་རྣམས་
ཐུར་དུ་བཀོལ་ནས་རང་གཞན་གྱི་དོན་དུ་འཇུག་པ་བདེ་ཞིང་ཕན་ཡོན་ཆེ་བར་མ་ཟད། སྨན་བླའི་མདོ་དང་ཆོ་
གའི་དོན་གྱི་སྙིང་པོ་ཉམས་སུ་བླང་པར་འགྱུར་བས། ས་གཞི་བྱིན་རླབས་དང་སྤྱན་དྲངས་ནས་ཡན་ལག་བདུན་
པ་རྣམས་ཕྱོགས་གཅིག་དང་། སྨོན་ལམ་རྣམས་ཀྱང་ཕྱོགས་གཅིག་ཏུ་འདོན་ཚུལ་ནི། རྟེན་ཡོད་ནི་བཀྲམ།
སྐྱབས་སེམས་ སོགས་སྔོན་དུ་བཏང་ནས། མཆོག་གསུམ་རྒྱལ་ པ་སྲས་བཅས་བྱིན་རླབས་དང་། ། ཚོགས་
གཉིས་མངའ་ཐང་ཆོས་དབྱིངས་བདེན་སྟོབས་ཀྱིས། ། སྣོད་བཅུད་མཆོད་ཚོགས་ཀུན་དང་ལྷན་ཅིག་ཏུ། །
བདེ་ལྡན་ཞིང་གི་བཀོད་པ་ལྟར་གྱུར་ཅིག ། མདུན་གྱི་ནམ་མཁར་གཞལ་མེད་ཁང་ཆེན་དབུས། ། རིན་ཆེན་
སེང་ཁྲིར་པད་ཟླའི་གདན་ལ་སོགས། ། བདེ་གཤེགས་རྣམས་དང་བྱང་སེམས་ཆོས་སྐྱོང་པའི། ། བཞུགས་
གནས་ཕུན་ཚོགས་མཛེས་པར་གྲུབ་གྱུར་ཅིག། ཤར་ཕྱོགས་གངྒཱའི་བྱེ་སྙེད་འདས་གྱུར་པའི། ། སངས་རྒྱས་
ཞིང་ནས་བདེ་གཤེགས་ མཆེད་བདུན་དང༌། ༑ ཐུབ་དབང་བྱང་སེམས་ཉན་རང་བཀའ་སྡོད་ཚོགས། །
འཁོར་བཅས་བརྩེ་བས་གནས་འདིར་གཤེགས་སུ་གསོལ། ། མ་ལུས་སེམས་ཅན་ཀུན་གྱི་ཞེས་སོགས་ཚིགས་
བཅད་གཅིག་དང་། བཅོམ་ལྡན་འདིར་ནི་བྱོན་པ་ལེགས། ། ཞེས་སོགས་ཚིགས་བཅད་གཅིག་གི་མཇུག་ཏུ་
མཁན་ཆེན་ཞི་འཚོ་ལ་སོགས་བླ་མ་དང་། ། བདེ་གཤེགས་བདུན་དང་ཐུབ་དབང་དམ་པའི་ཆོས། ། འཇམ་
དཔལ་སྐྱབས་གྲོལ་གསང་བདག་ཚངས་དབང་དང་། ། རྒྱལ་ཆེན་གནོད་སྦྱིན་རྣམས་ལ་ཕྱག་འཚལ་ལོ། །
258



༄༅། ། བདེ་གཤེགས་བདུན་གྱི་སྨོན་ལམ་འདོན་ཚུལ་འཇུག་པ་བདེ་བར་བཀོད་པ། །
ཕྱག་བྱར་འོས་པ་ཞེས་སོགས་ཀྱིས་ཕྱག་བྱས་ནས། མཎྜལ་འབུལ་བར་འདོད་ན་ཕུལ་ལ། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་པར་ཡོངས་སྒྲགས་དཔལ་
གྱི་རྒྱལ་པོ་ལ་ཕྱག་འཚལ་ལོ། ། མཆོད་དོ་སྐྱབས་སུ་མཆིའོ། ། དེ་བཞིན་དུ་གཞན་དྲུག་ལའང་སྦྱར་ཏེ། སངས་
རྒྱས་སྨན་གྱི་བླ་བཻཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། ། མཆོད་དོ་སྐྱབས་སུ་མཆིའོ། ། ཞེས་པ་རྣམས་ལན་
བདུན་བརྗོད། བཅོམ་ལྡན་འདས་དཔལ་རྒྱལ་པོ་ཤཱཀྱ་ཐུབ་པ་ལ་སོགས་པའི་ཕྱོགས་བཅུའི་སངས་རྒྱས་ཐམས་
ཅད་དང་། དམ་པའི་ཆོས་རྣམས་དང་། འཇམ་དཔལ་དང་སྐྱབས་ གྲོལ་དང་ཕྱག་ན་རྡོ་རྗེ་ལ་སོགས་པའི་
འཕགས་པའི་ཚོགས་རྣམས་དང་། འཇིག་རྟེན་སྐྱོང་བ་ཐམས་ཅད་དང་། གནོད་སྦྱིན་གྱི་སྡེ་དཔོན་ཆེན་པོ་
འཁོར་དང་བཅས་པ་ཐམས་ཅད་ལའང་ཕྱག་འཚལ་ལོ། ། མཆོད་དོ་སྐྱབས་སུ་མཆིའོ། ། ལན་གསུམ་མམ་
གཅིག དེ་ནས། འཕགས་པའི་ཚོགས་དེ་དག་ལ་མཆོད་ཡོན་དང་ཞེས་སོགས་ལྟར་རམ། བསྡུ་ན། རྒྱལ་བ་སྲས་
བཅས་ཐམས་ཅད་ལ་བདག་པོས་བཟུང་བ་དང་མ་བཟུང་པའི་མཆོད་པའི་ཚོགས་ཇི་སྙེད་མཆིས་པ་ཐམས་ཅད་
འབུལ་བར་བགྱིའོ། ། སྡིག་ལྟུང་ཉེས་པའི་ཚོགས་ ཐམས་ ཅད་ མཐོལ་ལོ་བཤགས་སོ། ། རང་གཞན་སྐྱེ་
འཕགས་ཀུན་གྱི་དགེ་བའི་རྩ་བ་ཐམས་ཅད་ལ་རྗེས་སུ་ཡི་རང་ངོ༌། །ཕྱོགས་བཅུའི་རྒྱལ་བ་ཐམས་ཅད་ལ་ཆོས་ཀྱི་
འཁོར་ལོ་བསྐོར་བར་བསྐུལ་ལོ། ། དེ་དག་ཐམས་ཅད་མྱ་ངན་ལས་མི་འདའ་བར་རྟག་པར་བཞུགས་སུ་གསོལ།
འདི་ལྟར་བགྱིས་པའི་དགེ་བ་ཀུན་ཀྱང་བདག་གཞན་མ་ལུས་པ་བླ་ན་མེད་པའི་སངས་རྒྱས་ ཐོབ་པའི་རྒྱུར་
བསྔོའོ། །དེ་ནས་དེང་རྒྱལ་བ་སྲས་དང་བཅས་པའི་ཚོགས་གདན་འཛོམ་པའི་སྤྱན་སྔར་དེ་བཞིན་གཤེགས་པ་
བདུན་དང་། སྟོན་པ་བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་པའི་མཚན་ནས་བརྗོད་པ་དང་། ཕྱག་འཚལ་
ཞིང་མཆོད་པ་ལ་སོགས་པའི་མཐུས་དེ་བཞིན་གཤེགས་པ་དེ་དག་གི་སྔོན་གྱི་སྨོན་ལམ་ཁྱད་པར་ཅན་དང་མཐུན་
པར་བདག་ཅག་ལ་སོགས་པའི་སེམས་ཅན་དེ་དག་ནད་སྣ་ཚོགས་ཀྱིས་ལུས་ཡོངས་སུ་གཟིར་ཏེ་རིམས་དང་གཤེད་
བྱེད་དང་བྱད་དང་རོ་ལངས་དང་འཇིགས་པ་སྣ་ཚོགས་ཀྱིས་གཙེས་པ་དེ་དག་ཐམས་ཅད་ཀྱི་གནོད་པ་དང་ནད་
ཐམས་ཅད་འཕྲལ་དུ་ཞི་བར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་རིམས་དང་སྡིག་པ་ཅན་གྱི་གདོན་
དང་ནད་ཐམས་ཅད་མེད་པར་གྱུར་ཅིག་རབ་ཏུ་ཞི་བར་གྱུར་ཅིག བདག་ཅག་ལ་སོགས་པ་སེམས་ཅན་གང་
དག་ལོང་བ་དང་འོན་པ་དང་སྨྱོན་པ་དང༌། ཤ་བཀྲ་དང་ནད་ཚབ་ཆེན་པོས་བཏབ་པར་གྱུར་པ་དེ་དག་བྱང་ཆུབ་
ཀྱི་མཐར་ཐུག་གི་བར་དུ་དབང་པོ་ཐམས་ཅད་ཡོངས་སུ་ཚང་བར་གྱུར་ཅིག སྡུག་བསྔལ་དང་ནད་ཐམས་ཅད་
རྒྱུན་ཆད་པར་གྱུར་ཅིག བདག་ཅག་ལ་སོགས་པའི་སེམས་ཅན་གང་དག་འདོད་ཆགས་དང་ཞེ་སྡང་དང་གཏི་
259



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མུག་གིས་བསྒྲིབས་པ། མཚམས་མེད་པ་ལྔ་བྱེད་པ། བྱ་བ་མ་ཡིན་པའི་སྤྱོད་པ་མང་པ་དམ་པའི་ཆོས་སྤོང་པ་
སྡིག་པ་མི་དགེ་བའི་ལས་སྣ་ཚོགས་བྱེད་པ། ངན་སོང་གསུམ་དང་སེམས་ཅན་དམྱལ་བར་འགྲོ་བ་དེ་དག་སེམས་
ཅན་དམྱལ་བ་ཆེན་པོར་སྐྱེས་ནས་སྡུག་བསྔལ་གྱི་ཚོར་བ་མྱོང་བ་དེ་དག་ཐམས་ཅད་ཀྱི་མཚམས་མེད་པ་ལྔ་ལ་
སོགས་པ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་ཟད་པར་གྱུར་ཅིག བླ་ན་མེད་པ་ཡང་དག་པར་རྫོགས་
པའི་བྱང་ཆུབ་མངོན་པར་སངས་རྒྱས་པའི་བར་དུ་ཡང་སེམས་ཅན་དམྱལ་བ་དང་ངན་འགྲོར་འགྲོ་བར་མ་གྱུར་
ཅིག ལྷ་ཡུལ་པའི་ལྷའི་བདེ་བ་དང་མིའི་བདེ་བ་མྱོང་པར་གྱུར་ཅིག བདག་ཅག་ལ་སོགས་པ་སེམས་ཅན་གང་
དག་དབུལ་པོར་གྱུར་ཏེ་ཟས་དང་སྐོམ་དང་གོས་དང་ནོར་དང་འབྲུ་དང་མལ་ཆ་དང་སྤོས་དང་འཕྲེང་བ་དང་ཡོ་
བྱད་མི་བདོག་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་དབྱིག་དང་གོས་དང་ནོར་དང་འབྲུ་དང་མལ་ཆ་དང་
སྤོས་དང་འཕྲེང་བ་དང་ཡོ་བྱད་འཕེལ་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་བཅིང་བ་
དང་རྡེག་པ་དང་གོ་རར་གཞུག་པ་དང་མཚོན་ཆའི་ཚོགས་རྣམ་པ་སྣ་ཚོགས་ཀྱིས་ལུས་ཡོངས་སུ་གཟིར་བ་དེ་དག་
བྱང་ཆུབ་ཀྱི་མཐར་ཐུག་གི་བར་དུ་བཅིང་བ་དང་རྡེག་པ་ཐམས་ཅད་ལས་ཡོངས་སུ་ཐར་བར་གྱུར་ཅིག ལུས་ཀྱི་
གདུང་བ་ཐམས་ཅད་རྒྱུན་ཆད་པར་གྱུར་ཅག བདག་ཅག་ལ་སོགས་པ་སེམས་ཅན་གང་དག་མགོན་མེད་པར་
གྱུར་པ་ལུས་ལ་གདུང་པའི་མེ་འབར་བ་དང་། སེང་གེ་དང་སྟག་དང་དོམ་དང་དྲེད་དང་སྦྲུལ་གདུག་པའི་ནང་དུ་
ཆུད་དེ་སྲོག་ལ་བབ་ཅིང་ཉམ་ཐག་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་ལུས་ལ་གདུང་བའི་མེ་ཐམས་ཅད་
རབ་ཏུ་ཞི་བར་གྱུར་ཅིག སེངྒེ་དང་སྟག་དང་དོམ་དང་དྲེད་དང་སྦྲུལ་གདུག་པ་དེ་དག་ཀྱང་བྱམས་པ་ལ་གནས་
པར་གྱུར་ཅིག འཇིགས་པ་མེད་པ་དང་ཞི་བའི་གནས་པར་གྱུར་ཅིག བདག་ཅག་ལ་སོགས་པ་སེམས་ཅན་
གང་དག་ཕན་ཚུན་འཐབ་པ་དང་རྩོད་ཅིང་འགྱེད་པར་གྱུར་ཏེ་འཁྲུགས་ཤིང་འཇིགས་སྐྲག་ནས་དངངས་པ་དེ་
དག་བྱང་ཆུབ་ཀྱི་མཐར་ཐུག་གི་བར་དུ་འཐབ་པ་དང་རྩོད་པ་དང་འགྱེད་པ་ཐམས་ཅད་རབ་ཏུ་ཞི་བར་གྱུར་ཅིག
ཕན་ཚུན་བྱམས་པ་ལ་གནས་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་ཚུའི་ནང་དུ་སོན་པ་
གྲུར་ཞུགས་པ་གླིང་མེད་པར་ཕྱིན་པ་སྲོག་འདོད་པ་ཆུ་ཀླུང་དང་རྒྱུ་མཚོའི་ནང་དུ་སོན་ཏེ་སྨྲེ་སྔགས་སྣ་ཚོགས་
འདོན་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་ཆུ་ཀླུང་ཆེན་པོ་དེ་ལས་དབུགས་འབྱིན་པ་སྦྱིན་པར་གྱུར་ཅིག
འཇིགས་པ་མེད་པར་ཐལ་བར་གྱུར་ཅིག ཅེས་མཚན་ལེགས་དང་། བདག་ཅག་ལ་སོགས་པའི་སེམས་ཅན་གང་
དག་ཞིང་སླས་ཀྱི་ལས་གྱིས་མཐའ་དང་ཚོས་ལ་དགའ་སྟེ་གཡེང་བ་སྣ་ཚོགས་མང་བས་དགེ་པའི་ཆོས་བྱང་ཆུབ་ཀྱི་
ཕྱོགས་རྣམས་དང་བྱང་ཆུབ་ཀྱི་སེམས་ཡིད་ལ་བྱེད་པ་ལས་ཡོངས་སུ་ཉམས་ཏེ་འཁོར་བ་ན་འཁྱམས་ཞིང་སོ་སོར་
260



༄༅། ། བདེ་གཤེགས་བདུན་གྱི་སྨོན་ལམ་འདོན་ཚུལ་འཇུག་པ་བདེ་བར་བཀོད་པ། །
འཁོར་བའི་སྡུག་བསྔལ་སྣ་ཚོགས་མྱོང་བ་དང་རྒ་བ་དང་ན་བ་དང་རྒུད་པ་དང་འཆི་བ་དང་མྱ་ངན་དང་སྨྲེ་སྔགས་
འདོན་པ་དང་སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་སྣ་ཚོགས་སོ་སོར་མྱོང་བ་དེ་དག་ཐམས་ཅད་བླ་ན་
མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ་བཟའ་བ་དང་བགོ་བ་དང་བཏུང་བ་དང་ལོངས་སྤྱོད་དང་ཡོངས་སུ་
སྤྱད་པ་དང་ནོར་དང་འབྲུ་དང་དབྱིག་དང་གསེར་རྣམས་འབྱུང་ཞིང་འབྱོར་བ་ཕུན་སུམ་ཚོགས་པར་གྱུར་ཅིག
དགེ་བའི་ཆོས་རྣམས་ཀྱིས་རྣམ་པར་འཕེལ་བར་གྱུར་ཅིག བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་
བར་གྱུར་ཅིག ངན་སོང་དང་སེམས་ཅན་དམྱལ་བ་ལ་སོགས་པ་འཁོར་བའི་སྡུག་བསྔལ་ཐམས་ཅད་ལས་ཡོངས་
སུ་ཐར་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་གྲང་བ་དང་ཚ་བ་དང་བཀྲེས་པ་དང་སྐོམ་
པས་ལུས་ཡོངས་སུ་གདུངས་ཤིང་སྡུག་བསྔལ་གྱི་ཚོར་པས་ཉམས་ཐག་པ་དེ་དག་ཐམས་ཅད་སྔོན་གྱི་ལས་ཀྱི་སྒྲིབ་
པ་དེ་དག་ཐམས་ཅད་ཡོངས་སུ་བྱང་པར་གྱུར་ཏེ། སྐྱེ་བ་དེ་ཡང་མཐའ་མར་གྱུར་ཅིག བླ་ན་མེད་པའི་བྱང་ཆུབ་
ཏུ་སངས་རྒྱས་ཀྱི་བར་དུ་སྐྱེ་པའི་སྡུག་བསྔལ་ཐམས་ཅད་ལས་ཡོངས་སུ་ཐར་པར་གྱུར་ཅིག ལྷ་དང་མིའི་བདེ་བ་
མྱོང་བར་གྱུར་ཅིག བུད་མེད་གང་དགོ་ནད་སྣ་ཚོགས་ཀྱིས་ལུས་ཡོངས་སུ་གཟེར་ཞིང་བུད་མེད་ཀྱི་སྐྱེ་གནས་ལ་
སྨོད་པ་དང་སེམས་ཅན་གང་དག་བཙའ་བའི་དུས་ཀྱི་སྡུག་བསྔལ་གྱི་ཚོར་བ་མྱོང་བ་དེ་དག་ཐམས་ཅད་ཀྱི་སྡུག་
བསྔལ་ཐམས་ཅད་རྒྱུན་ཆད་པར་གྱུར་ཅིག སྐྱེ་བ་དེ་ཡང་མཐའ་མར་གྱུར་ཅིག བྱང་ཆུབ་ཀྱི་མཐར་ཐུག་གི་
བར་དུ་སྐྱེས་པ་ཉིད་ཐོབ་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་འཆི་བ་དང་དགྲ་དང་
དགོན་པའི་གནོད་པས་གཙེས་པ་དང་ཕན་ཚུན་ཕ་མ་དང་སྲིང་མོ་དང་མཛའ་བཤེས་དང་ཉེ་དུའི་མྱ་ངན་མྱོང་
ཞིང་སྡུག་བསྔལ་བ་དང་མྱ་ངན་གྱི་ཟུག་རྔུས་ལུས་ལ་ཟུག་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་
འཆིབ་དང་དགྲ་དང་དགོན་པའི་གནོད་པ་ཐམས་ཅད་རབ་ཏུ་ཞི་བར་གྱུར་ཅིག མྱ་ངན་དང་སྡུག་བསྔལ་
ཐམས་ཅད་དང་བྲལ་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་མཚན་མོ་མུན་པ་མུན་ནག་
ན་རྣམ་པར་རྒྱུ་བ་ལས་ཀྱི་མཐའ་རྣམ་པ་སྣ་ཚོགས་ལ་ཞུགས་པ་སྡིག་པ་ཅན་གྱི་གདོན་སྣ་ཚོགས་ཀྱིས་གཙེས་པ།
འཇིགས་པ་དང་སྨྲེ་སྔགས་སྣ་ཚོགས་འདོན་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་མུན་པ་མུན་
ནག་ཐམས་ཅད་མེད་པར་གྱུར་ཅིག སྡིག་པ་ཅན་གྱི་གདོན་ཐམས་ཅད་ལས་ཐར་བར་གྱུར་ཅིག མཆོད་པ་
དང་རིམ་གྲོ་བྱ་བ་སྣ་ཚོགས་ལ་མངོན་པར་བརྩོན་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་
དམན་པ་ལ་མོས་ཤིང་ཤེས་རབ་ཆུང་བ་དྲན་པ་རྨོངས་ཏེ་དགེ་བའི་ཆོས་རྣམས་དང་སྟོབས་དང་བྱང་ཆུབ་ཀྱི་ཡན་
ལག་དང་ཏིང་ངེ་འཛིན་དང་གཟུངས་ཀྱི་སྒོ་རྣམས་དང་སངས་རྒྱས་དང་ཆོས་དང་དགེ་འདུན་རྗེས་སུ་དྲན་པ་ལས་
261



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོངས་སུ་ཉམས་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་ཏིང་ངེ་འཛིན་དང་དྲན་པ་དང་སྟོབས་
དང་གཟུངས་ཀྱི་སྒོ་རྣམས་དང་བྱང་ཆུབ་ཀྱི་ཡན་ལག་རྣམས་མངོན་དུ་གྱུར་ཅིག ཤེས་རབ་ཆེན་པོ་རྗེས་སུ་རྒྱུ་
བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་དམན་པ་ལ་མོས་ཤིང་ཉན་ཐོས་ཀྱི་ཐེག་པ་དང་
རང་སངས་རྒྱས་ཀྱི་ཐེག་པ་ལ་འདོད་པ་བསྐྱེད་དེ། དེ་ལ་གནས་ཤིང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ལ་རྒྱབ་ཀྱིས་ཕྱོགས་པར་གྱུར་པ་དེ་དག་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག ཉན་ཐོས་དང་རང་སངས་རྒྱས་ཀྱི་ས་ལས་ཡང་དག་
པར་འདས་པར་གྱུར་ཅིག བྱང་ཆུབ་ཀྱི་སེམས་ཡིད་ལ་བྱེད་པ་དང་མི་འབྲལ་བར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་བསྐལ་པ་ཆེན་པོ་ཟད་པའི་ཚེ་འཛམ་བུའི་གླིང་ཀུན་ཏུ་འབར་ཞིང་རབ་ཏུ་འབར་
པ་འཁྲུགས་པར་གྱུར་ཏེ་ངུ་ཞིང་མྱ་ངན་བྱེད་ལ་སྔོན་མི་དགེ་བའི་ལས་ཀྱི་རྒྱུས་སྡུག་བསྔལ་འབྱུང་ཞིང་སྐྱབས་མེད་
མགོན་མེད་པ་དེ་དག་ཐམས་ཅད་སྡུག་བསྔལ་དང་མྱ་ངན་དང་བྲལ་བར་གྱུར་ཅིག བསིལ་བའི་དངོས་པོ་ཐོབ་
པར་གྱུར་ཅིག ཅེས་སྒྲ་དབྱངས་དང་། བདག་ཅག་ལ་སོགས་པའི་སེམས་ཅན་གང་དག་སྲོག་གཅོད་པ་མི་དགེ་
པའི་ལས་རྣམ་པ་སྣ་ཚོགས་བྱེད་པ་སྲོག་ཆགས་སྣ་ཚོགས་ཀྱི་སྲོག་གཅོད་པའི་ལས་བྱས་པས་ཚེ་ཐུང་ཞིང་ནད་མང་
པ་དང་ཆུ་དང་དུག་དང་མཚོན་དང་མེ་དང་ནད་སྣ་ཚོགས་ཀྱིས་འཆི་བར་འགྱུར་བ་དེ་དག་ཐམས་ཅད་ལས་ཀྱི་
སྒྲིབ་པ་དེ་དག་ཐམས་ཅད་ཡོངས་སུ་བྱུང་སྟེ་ཚེ་རིང་བར་གྱུར་ཅིག ནད་མེད་པར་གྱུར་ཅིག སུ་ཡང་དུས་མ་
ཡིན་པར་འཆི་བའི་དུས་བྱེད་པར་མ་གྱུར་ཅིག བདག་ཅག་ལ་སོགས་པ་སེམས་ཅན་གང་དག་སྡིག་པ་མི་དགེ་
བའི་ལས་སྣ་ཚོགས་བྱས་ཏེ། གཞན་གྱི་རྫས་བརྐུས་ཕྲོགས་པས་དབུལ་པོར་སྐྱེས་ཏེ་སྒྲོན་མེ་དང་བཀྲེས་པ་དང་
སྐོམ་པས་ལུས་ཡོངས་སུ་གདུངས་ཤིང་སྡུག་བསྔལ་མྱོང་བ་དེ་དག་ཐམས་ཅད་འཕྲལ་དུ་སྡིག་པ་ཐམས་ཅད་བྱུང་སྟེ་
བྱང་ཆུབ་ཀྱི་མཐར་ཐུག་གི་བར་དུ་དབང་ཕྱུག་ཕུན་སུམ་ཚོགས་ཤིང་མ་ཚང་བ་མེད་པ་ཐོབ་པར་གྱུར་ཅིག
བདག་ཅག་ལ་སོགས་པ་སེམས་ཅན་གང་དག་གཅིག་ལ་གཅིག་གནོད་སེམས་དང་ལྡན་ཞིང་ཕན་ཚུན་སྲོག་གཅོད་
པར་བྱེད་པ་དང་འཐབ་པར་བྱེད་པ་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་སངས་རྒྱས་ཀྱི་བར་དུ་ཕན་
ཚུན་ཕ་མ་ལྟར་བྱམས་པ་ལ་གནས་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་འདོད་ཆགས་
དང་ཞེ་སྡང་དང་གཏི་མུག་གིས་བསྒྲིབས་ཏེ་ཚུལ་ཁྲིམས་འཆལ་བར་གྱུར་ནས་སྡིག་པ་ཀུན་ཏུ་སྤྱོད་ཅིང་བསླབ་པ་
བྲལ་ལ་དད་པས་བྱིན་པ་ལོངས་སྤྱོད་པས་ངན་སོང་གསུམ་དུ་ལྟུང་ཞིང་སེམས་ཅན་དམྱལ་བར་འགྲོ་བར་འགྱུར་བ་
དང་དེ་དག་ཐམས་ཅད་འཕྲལ་དུ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་བར་གྱུར་ཅིག ཉེ་བའི་ཉོན་མོངས་
262



༄༅ ། བདེ་གཤེགས་བདུན་གྱི་སྨོན་ལམ་འདོན་ཚུལ་འཇུག་པ་བདེ་བར་བཀོད་ང་། །
པ་ཐམས་ཅད་དང་བྲལ་པར་གྱུར་ཅིག བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ཚུལ་ཁྲིམས་ཡང་དག་པར་འཛིན་
ཞིང་ལུས་དང་ངག་དང་ཡིད་ཀྱི་སྡོམ་པ་ལ་གནས་པར་གྱུར་ཅིག བྱང་ཆུབ་ཀྱི་སེམས་ཡིད་ལ་བྱེད་པ་དང་མི་
འབྲལ་བར་གྱུར་ཅིག ཏདྱ་ཐཱ། སིངྒ་སིངྷ་སུ་སིདྡྷ་མོ་ཙ་ནི། མོཀྵ་ཎི་མུཀྟི་བི་མུཀྟི།ཨ་མ་ལེ་བི་མ་ལེ་མོ་ག་ལེ།
ཧིར་ནྱགབྷེ་རབྷ་ག་བྷེ། སརྦ་ཨརྦ་སཱདྷ་ནི། བ་ར་མཱཏྨ་སཱདྷ་ནི། མ་ན་སི། མ་ཧཱ་མ་ན་སེ། ཨདྷུ་ཏེ། ཨརྱ་ཏེ།
བྷི་ཏ་བྷ་ཡེ་སུ་བརྗེ་བྲཧྥ་གྷོ་ཥ། པྲ་ཧྥུ་རྒྱུ་ཥི་ཏེ། སརྦ་ཨཏྤ་ཏུ་ཨ་བ་དཱ་ཛི་ཏེ། སརྦ་ཏྲ་ཨ་པྲ་ཏི་ཧ་ཏེ། ཙ་ཏུཥ་ཊྛི་
བུདྷ་ཀོ་ཊི་བྷ་ཥི་ཏེ། ན་མ སཊྚ་ཏ་ཐཱ་ག་ཏཱ་ནཾ་སྭཱ་ཧཱ། བཅོམ་ལྡན་འདས་དེ་བཞིན་གཤེགས་པ་གསེར་བཟང་དྲི་
མེད་རིན་ཆེན་སྣང་བརྟུལ་ཞུགས་གྲུབ་པ་དེས་བྱང་ཆུབ་ཀྱི་ཤིང་དྲུང་དུ་བཞུགས་ཏེ་སེམས་ཅན་འདོད་ཆགས་དང་
ཞེ་སྡང་དང་གཏི་མུག་གིས་བསྒྲིབས་པ། ནད་སྣ་ཚོགས་ཀྱིས་གཟིར་བའི་འཆི་བ་དང་དགྲ་དང་དགོན་པས་
གནོད་པར་གྱུར་བ། ཚེ་བསྐལ་པར་ཐུབ་པའི་སེམས་ཅན་དམྱལ་བར་གཞོལ་པའི་སེམས་ཅན་རྣམས་གཟིགས་
ནས་དེ་དག་གི་དོན་དུ་སངས་རྒྱས་ཀྱི་བྱང་ཆུབ་ལ་དགོད་པ་དང་ལསཀྱི་སྒྲིབ་པ་ཐམས་ཅད་ཟད་པར་བྱ་བའི་ཕྱིར་
གཟུངས་སྔགས་ཀྱི་གཞི་གསུངས་པ་འདི་བཟླས་པའི་བྱིན་གྱིས་བརླབས་ཀྱིས་བདག་ཅག་ལ་སོགས་པ་སེམས་ཅན་
ཐམས་ཅད་ཀྱི་མཚམས་མེད་པ་ལྔ་ལ་སོགས་པ་སྡིག་པ་ཐམས་ཅད་བྱང་པར་གྱུར་ཅིག རེ་བ་ཐམས་ཅད་ཡོངས་
སུ་རྫོགས་པར་གྱུར་ཅིག འཆི་བའི་ཚེ་ཡང་བཅོམ་ལྡན་འདས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་
གྲུབ་པས་དགོངས་པར་གྱུར་ཅིག ཅེས་གསེར་བཟང་དང་། བདག་ཅག་ལ་སོགས་པའི་སེམས་ཅན་གང་དག་མྱ་
ངན་དང་སྡུག་བསྔལ་བ་དང་ཡིད་མི་བདེ་བ་དང་འཁྲུགས་པ་མང་བ་དང་སྡུག་བསྔལ་རྣམ་པ་སྣ་ཚོགས་མྱོང་བ་དེ་
དག་ཐམས་ཅད་ཀྱི་མྱ་ངན་དང་སྡུག་བསྔལ་བ་དང་ཡིད་མི་བདེ་བ་དང་འཁྲུགས་པ་མང་བ་དེ་དག་རབ་ཏུ་ཞི་བར་
གྱུར་ཅིག སུ་ཡང་སྡུག་པ་དང་བྲལ་བའི་སྡུག་བསྔལ་མྱོང་བར་མི་གྱུར་ཅིག ཚེ་རིང་བར་གྱུར་ཅིག བདག་
ཅག་ལ་སོགས་པ་སེམས་ཅན་གང་དག་སྡིག་པ་མི་དགེ་བ་སྣ་ཚོགས་བྱས་ཏེ་མནར་མེད་པའི་སེམས་ཅན་དམྱལ་པ་
ཆེན་པོ་མུན་པ་མུན་ནག་ཆེན་པོ་ཅན་དུ་སྐྱེ་བར་འགྱུར་བའམ་སྐྱེས་པ་དེ་དག་ལ་དེ་བཞིན་གཤེགས་པ་མྱ་ངན་མེད་
མཆོག་དཔལ་གྱི་སྐུ་ལས་འོད་ཟེར་གྱི་སྣང་བ་བྱུང་བས་རེག་ཅིང་མཐོང་པར་གྱུར་ཏེ་དེ་མ་ཐག་ཏུ་སྡིག་པ་ཐམས་
ཅད་བྱང་ནས་སེམས་ཅན་དམྱལ་བའི་སྡུག་བསྔལ་དེ་དག་ཐམས་ཅད་ལས་ཡོངས་སུ་ཐར་བར་གྱུར་ཅིག སྡུག་
བསྔལ་གྱི་ཚོར་བ་མྱོང་བ་ཐམས་ཅད་རྒྱུན་ཆད་པར་གྱུར་ཅིག བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ལྷ་དང་མིའི་
བདེ་བ་མྱོང་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་སྔོན་སྡིག་པ་མི་དགེ་བ་བགྱིས་ཏེ་
གཞན་གྱི་རྫས་ཕྲོགས་པས་དབུལ་པོ་དམན་པའི་ཁྱིམ་དུ་སྐྱེས་ནས་གོས་དང་བཟའ་བ་དང་བཏུང་བ་དང་མལ་ཆ་
263



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་རྒྱུན་མི་བདོག་པ། གྲང་བ་དང་ཚ་བའི་སྡུག་བསྔལ་མྱོང་བ་དང་བཀྲེས་པ་དང་སྐོམ་པས་ལུས་གཟེར་ཞིང་
མདོག་ངན་པར་གྱུར་པ་དེ་དག་བྱང་ཆུབ་ཀྱི་དེ་དག་བྱང་ཆུབ་ཀྱི་མཐར་ཐུག་གི་བར་དུ་བགོ་བ་དང་བཟའ་བ་དང་
བཏུང་བ་དང་མལ་ཆ་ཐམས་ཅད་ལ་ལོངས་སྤྱོད་པར་གྱུར་ཅིག ལུས་ལ་ལྷའི་ལུས་ཀྱི་ཁ་དོག་གིས་བརྒྱན་པར་
གྱུར་ཅིག བདག་ཅག་ལ་སོགས་པ་སེམས་ཅན་གང་དག་གནོད་སྦྱིན་དང་སྲིན་པོ་དང་འབྱུང་པོ་དང་ཤ་ཟ་
རྣམས་ཀྱིས་གཅེས་ཤིང་མདངས་ཕྲོགས་ཏེ་ནད་ཀྱི་སྡུག་བསྔལ་སྣ་ཚོགས་མྱོང་བ་དེ་དག་བྱང་ཆུབ་ཀྱི་མཐར་ཐུག་གི་
བར་དུ་གནོད་སྦྱིན་དང་སྲིན་པོ་དང་འབྱུང་པོ་དང་ཤ་ཟ་རྣམས་ཀྱིས་གཙེས་ཤིང་མདངས་ཕྲོགས་པ་ཐམས་ཅད་
རབ་ཏུ་ཞི་ཞིང་བྱམས་པ་ལ་གནས་པར་གྱུར་ཅིག ནད་ཀྱི་སྡུག་བསྔལ་སྣ་ཚོགས་ལས་ཡོངས་སུ་ཐར་བར་གྱུར་
ཅིག ཅེས་མྱ་ངན་མེད་མཆོག་དང༌། བདག་ཅག་ལ་སོགས་པའི་སེམས་ཅན་གང་དག་ལོག་པར་ལྟ་བ་ཅན་གྱི་
ཁྱིམ་དུ་སྐྱེས་པས་སངས་རྒྱས་དང་ཆོས་དང་དགེ་འདུན་ལ་མ་དད་པ་བྱང་ཆུབ་ཀྱི་སེམས་ཡིད་ལ་བྱེད་པ་ལས་རིང་
དུ་གྱུར་བ་དེ་དག་ལས་ཀྱི་སྒྲིབ་པ་དེ་ཐད་པར་གྱུར་ནས་བྱང་ཆུབ་ཀྱི་མཐར་ཐུག་གི་བར་དུ་ཡང་དག་པའི་ལྟ་བ་ཅན་
དུ་གྱུར་ཅིག སངས་རྒྱས་དང་ཆོས་དང་དགེ་འདུན་ལ་དད་པ་མི་ཕྱེད་པ་དང་ལྡན་པར་གྱུར་ཅིག བྱང་ཆུབ་ཀྱི་
སེམས་ཡིད་ལ་བྱེད་པ་ལས་ཕྱིར་མི་ལྡོག་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་གང་ན་
སངས་རྒྱས་ཀྱི་སྒྲ་མི་གྲགས་པ། ཆོས་ཀྱི་སྒྲ་མི་གྲགས་པ། དགེ་འདུན་གྱི་སྒྲ་མི་གྲགས་པ་ཡུལ་མཐའ་འཁོབ་ཏུ་
སྐྱེས་ཏེ་མི་དགེ་བའི་བཤེས་གཉེན་གྱི་རྒྱུས་སྡིག་པ་ལས་བྱེད་པ་དེ་དག་དེ་ནས་ཤི་འཕོས་ནས་ངན་སོང་གསུམ་དུ་
ལྟུང་ཞིང་དགེ་བའི་ཆོས་རྣམས་ལས་ཉམས་པར་འགྱུར་བ་དེ་དག་ལ་དེ་བཞིན་གཤེགས་པ་ཆོས་སྒྲུགས་རྒྱ་མཚོའི་
དབྱངས་ཀྱི་མཚན་རྣ་ལམ་དུ་གྲག་པར་གྱུར་ཏེ་ཆོས་ཀྱི་སྤྲིན་དང་རྒྱ་མཚོའི་སྒྲ་འབྱུང་པར་གྱུར་ཅིག དེ་དག་གི་
ཆོས་ཀྱི་སྒྲ་དེ་ཐོས་ནས་སྔོན་གྱི་ལས་ཟད་པར་གྱུར་ཏེ་བྱང་ཆུབ་ཀྱི་མཐར་ཐུག་གི་བར་དུ་བྱང་ཆུབ་ཀྱི་སེམས་ཡིད་ལ་
བྱེད་པ་དང་མི་འབྲལ་བར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་གོས་དང་རྒྱན་དང་སྤོས་
དང་འཕྲེང་བ་དང་བྱུག་པ་དང་མལ་ཆ་དང་ན་བའི་གསོས་སྨན་དང་བྲལ་ཞིང་མི་ལྡན་པའི་དབང་གིས་སྡུག་
བསྔལ་མྱོང་ཞིང་སྡིག་པའི་ལས་བྱེད་པ་དེ་དག་གོས་དང་རྒྱན་དང་སྤོས་དང་ཕྲེང་བ་དང་བྱུག་པ་དང་མལ་ཆ་དང་
ན་བའི་གསོས་སྨན་དང་ལོངས་སྤྱོད་རྣམས་བསམས་མ་ཐག་ཏུ་འབྱུང་ཞིང་མི་ལྡན་པ་མེད་པར་གྱུར་ཅིག བྱང་
ཆུབ་ཀྱི་མཐར་ཐུག་གི་བར་དུ་སུ་ཡང་ཅི་དང་ཡང་མི་ལྡན་པ་མེད་པར་གྱུར་ཅིག བདག་ཅག་ལ་སོགས་པ་སེམས་
ཅན་གང་དག་སྔོན་གྱི་ལས་ཀྱི་རྣམ་པར་སྨིན་པས་ཕན་ཚུན་འཐབ་མོ་འཐབ་པ་དང་རྩོད་པ་དང་འགྱེད་པར་གྱུར་
ཏེ་གཅིག་ལ་གཅིག་གནོད་པར་བྱ་བ་དང་གསད་པར་བྱ་བའི་ཕྱིར་རྟུལ་བ་མཚོན་དང་མདའ་དང་དབྱིག་པ་དག་
264



༄༅། །བདེ་གཤེགས་བདུན་གྱི་སྨོན་ལམ་འདོན་ཚུལ་འཇུག་པ་བདེ་བར་བཀོད་པ། །
གིས་བསྣུན་ཏེ་སྡུག་བསྔལ་པར་གྱུར་པ་དེ་དག་མདའ་དང་མཚོན་དང་དབྱིག་པ་ལ་སོགས་པ་ལས་སླར་ལོག་པར་
གྱུར་ཅིག ཕྱིར་ཕྱོགས་པར་གྱུར་ཅིག དགྲ་ཐམས་ཅད་ཀྱང་བྱམས་པ་ལ་གནས་པར་གྱུར་ཅིག སུའི་སྲོག་གི་
དབང་པོ་ཡང་འགག་པར་མ་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་རང་རང་གི་རྫས་དང་ལོངས་སྤྱོད་
དང་དབང་ཕྱུག་དག་གིས་ཆོག་ཤེས་པར་གྱུར་ཅིག ཅེས་ཆོས་སྒྲགས་རྒྱ་མཚོ་དང་། བདག་ཅག་ལ་སོགས་པའི་
སེམས་ཅན་གང་དག་ཞིང་ལས་དང་ས་བོན་འདེབས་པ་དང་ཚོང་བྱེད་པ་དང་འཐབ་མོ་དང་རྩོད་པ་ལ་སོགས་པ་
སྡིག་པའི་ལས་བྱེད་པ་དེ་དག་ ཐམས་ཅད་བསམས་མ་ཐག་ཏུ་འཚོག་ཆས་ཐམས་ ཅད་འབྱོར་བར་གྱུར་ཅིག
གནོད་སེམས་མེད་པར་གྱུར་ཅིག རྟག་ཏུ་དགེ་བའི་ཆོས་བྱེད་པར་གྱུར་ཅིག བདག་ཅག་ལ་སོགས་པ་སེམས་
ཅན་གང་དག་མི་དགེ་བ་བཅུའི་ལས་ཀྱི་ལམ་ཡང་དག་པར་བླངས་པས་སེམས་ཅན་དམྱལ་བར་འགྲོ་བར་འགྱུར་བ་
དེ་དག་ཐམས་ཅད་དགེ་བ་བཅུའི་ལས་ཀྱི་ལམ་དང་ལྡན་པར་གྱུར་ཅིག སེམས་ཅན་གང་ཡང་དམྱལ་བར་འགྲོ་
བར་མ་གྱུར་ཅིག བདག་ཅག་ལ་སོགས་པ་སེམས་ཅན་གང་དག་གཞན་གྱི་དབང་དུ་སོང་སྟེ་ཆད་པས་བཅད་པ་
དང་བཅིང་པ་དང་རྡེག་པ་དང་གོ་རར་གཞུག་པ་དང་གསད་པའི་འོས་སུ་གྱུར་པ་དེ་དག་ཐམས་ཅད་བྱང་ཆུབ་ཀྱི་
མཐར་ཐུག་གི་བར་དུ་བཅིངས་པ་དང་རྡེག་པ་ལ་སོགས་པ་ལས་ཐར་བར་གྱུར་ཅིག བླ་ན་མེད་པའི་རང་དབང་
ཕུན་སུམ་ཚོགས་པ་དང་ལྡན་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་ཚེ་ཐུང་པར་གྱུར་
པའི་སྡིག་པ་མི་དགེ་བ་སྣ་ཚོགས་བྱས་ཏེ་འཆི་བར་གྱུར་པ་དེ་དག་ཐམས་ཅད་སྡིག་པའི་ལས་ཐམས་ཅད་ཡོངས་སུ་
བྱང་སྟེ་ཚེ་རིང་ཞིང་དུས་མ་ཡིན་པར་འཆི་བར་འགྱུར་བས་ནམ་ཡང་འགའ་ཡང་འཆི་བར་མ་གྱུར་ཅིག འཆི་
ཁར་ཡང་དེ་བཞིན་གཤེགས་པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པས་མངོན་པར་མཁྱེན་པའི་མཚན་རྣ་
ལམ་དུ་གྲགས་ཅིང་རྗེས་སུ་དྲན་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་གྱུར་ཅིག བྱང་ཆུབ་ཀྱི་མཐར་
ཐུག་གི་བར་དུ་ལྷ་དང་མིའི་བདེ་བ་མྱོང་བར་གྱུར་ཅིག ཅེས་ཆོས་རྒྱ་མཚོ་དང༌། བདག་ཅག་ལ་སོགས་པའི་
སེམས་ཅན་ཐམས་ཅད་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་ལེགས་པར་
བརྒྱན་པར་གྱུར་ཏེ་བདག་ཅི་འདྲ་བ་དེ་བཞིན་དུ་སེམས་ཅན་ཐམས་ཅད་ཀྱང་དེ་འདྲ་བར་གྱུར་ཅིག ལུས་ཀྱི་
འོད་ཟེར་གྱིས་འཇིག་རྟེན་གྱི་ཁམས་གྲངས་མེད་པ་དཔག་གིས་མི་ལང་བ་དག་ལྷམ་མེ་ལྷན་ནེ་ལྷང་ངེར་གྱུར་ཅིག
ལུས་ནོར་བུ་རིན་པོ་ཆེ་བིཌཱུམ་ཅི་འདྲ་བ་དེ་འདྲ་བར་ཕྱི་ནང་ཤིན་ཏུ་ཡོངས་སུ་དག་པ་དང་དྲི་མ་མེད་ལ་འོད་གསལ་
བ་དང་ཁོ་ལག་ཡངས་ཤིང་ཆེ་བ་དང་དཔལ་དང་གཟི་བརྗིད་འབར་བ་དང་ལེགས་པར་གནས་པ་དང་ཉི་མ་དང་
ཟླ་བ་པས་ལྷག་པའི་འོད་ཟེར་གྱི་དྲ་བ་རྣམས་ཀྱིས་ལེགས་པར་བརྒྱན་པར་གྱུར་ཅིག དེ་བཞིན་གཤེགས་པ་སྨན་
265



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་བླ་བཻཌཱུརྨའི་འོད་ཀྱི་རྒྱལ་པོ་ཅི་འདྲ་བ་དེ་འདྲ་བར་གྱུར་ཏེ་སེམས་ཅན་གང་དག་འཇིག་རྟེན་གྱི་བར་བདག་ཏུ་
སྐྱེས་བ་དག་དང་གང་དག་ཡང་མིའི་འཇིག་རྟེན་འདི་ན་མཚན་མོ་མུན་པ་མུན་ནག་གི་ནང་ན་ཕྱོགས་ཐ་དད་པར་
འགྲོ་བ་དེ་དག་ཐམས་ཅད་བདག་གི་འོད་ཀྱིས་ཕྱོགས་དགའ་མགུར་འགྲོ་ཞིང་ལས་རྣམས་ཀྱང་བྱེད་པར་གྱུར་ཅིག
དེ་བཞིན་གཤེགས་པ་སྨན་གྱི་བླ་བཻཌཱུརྱའི་རྒྱལ་པོ་དེའི་ཤེས་རབ་དང་ཐབས་དཔག་ཏུ་མེད་པས་བདག་ཅག་ལ་
སོགས་པ་སེམས་ཅན་གྱི་ཁམས་དཔག་གིས་མི་ལང་བ་དག་ལོངས་སྤྱོད་ཟད་མི་ཤེས་པ་དང་ལྡན་པར་གྱུར་ཏེ་སུ་
ཡང་ཅིས་ཀྱང་བྲེལ་བ་མེད་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་ལམ་ངན་པར་ཞུགས་
པ་དང་ཉན་ཐོས་དང་རང་སངས་རྒྱས་ཀྱི་ལམ་དུ་ཞུགས་པ་དེ་དག་ཐམས་ཅད་ཐེག་པ་ཆེན་པོ་བླ་ན་མེད་པའི་ལམ་
ལ་ཞུགས་པར་གྱུར་ཅིག བདག་ཅག་ལ་སོགས་པ་སེམས་ཅན་ཐམས་ཅད་བྱང་ཆུབ་ཀྱི་མཐར་ཐུག་གི་བར་དུ་
སྡོམ་པ་གསུམ་གྱིས་བསྡམས་པ་དང་ཚུལ་ཁྲིམས་ཉམས་པ་མེད་པར་གྱུར་ཅིག སུ་ཡང་ཚུལ་ཁྲིམས་ལོག་པར་
ཞུགསཏེ་ངན་འགྲོར་འགྲོ་བར་མ་གྱུར་ཅིག བདག་ཅག་ལ་སོགས་པ་སེམས་ཅན་དེ་དག་ལུས་ངན་པ་དང་
དབང་པོ་མ་ཚང་བ་དང་མདོག་མི་སྡུག་པ་དང་བེམ་པོ་དང་ཡན་ལག་སྐྱོན་ཅན་དང་རྒུར་པོ་དང་ཤ་བཀྲ་ཅན་དང་
ཞར་བ་དང་ལོང་བ་དང་འོན་པ་དང་སྨྱོན་པ་དང་ལུས་ལ་ནད་ཀྱིས་བཏབ་པ་དེ་དག་ཐམས་ཅད་ལས་ཀྱི་སྒྲིབ་པ་
ཐམས་ཅད་བྱང་ནས་ཐམས་ཅད་དབང་པོ་ཚང་ཞིང་ཡན་ལག་ཡོངས་སུ་རྫོགས་པར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་ནད་སྣ་ཚོགས་ཀྱིས་གཟིར་བ་སྐྱབས་མེད་པ་མགོན་མེད་པ་འཚོག་ཆས་དང་སྨན་མི་
བདོག་པ། དཔུང་གཉེན་མེད་པ། དབུལ་བ་སྡུག་བསྔལ་བ་དེ་དག་གི་ནད་ཐམས་ཅད་རབ་ཏུ་ཞི་བར་གྱུར་ཅིག
བྱང་ཆུབ་ཀྱི་མཐར་ཐུག་གི་བར་དུ་ནད་མེད་ཅིང་གནོད་པ་མེད་པ་དང་ཡོ་བྱད་ཕུན་སུམ་ཚོགས་པ་ལ་གནས་པར་
གྱུར་ཅིག བུད་མེད་གང་དག་བུད་མེད་ཀྱི་སྐྱོན་བརྒྱ་དག་གིས་ཀུན་ནས་ཉོན་མོངས་བར་གྱུར་བ་བུད་མེད་ཀྱི་
དངོས་པོ་ལ་མི་དགའ་བ། བུད་མེད་ཀྱི་སྐྱེ་གནས་ལས་ཐར་པར་འདོད་པ་དེ་དག་ཐམས་ཅད་བུད་མེད་ཀྱི་དངོས་
པོ་ལས་ལོག་པར་གྱུར་ཅིག བྱང་ཆུབ་ཀྱི་མཐར་ཐུག་གི་བར་དུ་སྐྱེས་པའི་དབང་པོ་དང་ལྡན་པར་གྱུར་ཅིག
བདག་ཅག་ལ་སོགས་པ་སེམས་ཅན་ཐམས་ཅད་བདུད་ཀྱི་ཞགས་པ་ལས་ཡོངས་སུ་ཐར་པར་གྱུར་ཅིག ལྟ་བ་ཐ་
དད་པ་མི་མཐུན་པ་ཟིང་ཟིང་བས་མི་མཐུན་པ་དག་སྤངས་ཏེ་ཡང་དག་པའི་ལྟ་བ་ལ་གནས་པར་གྱུར་ཅིག བྱང་
ཆུབ་ཀྱི་སྤྱོད་པ་རླབས་པོ་ཆེ་ཡོངས་སུ་རྫོགས་པར་གྱུར་ཅིག བདག་ཅག་ལ་སོགས་པ་སེམས་ཅན་གང་སུ་དག་
རྒྱལ་པོའི་འཇིགས་པས་སྐྲག་པ་དང་། གང་དག་བཅིང་བ་དང་རྡེག་པ་དང་གོ་རར་གཞུག་པ་དང་གསད་པར་
འོས་པ་རྒྱུ་དུ་མས་ཀུན་ཏུ་གཙེས་པ། ང་རྒྱལ་དང་བྲལ་བ་ལུས་དང་ངག་དང་སེམས་སྡུག་བསྔལ་གྱིས་ཉེན་པ་དེ་
266



༄༅། ། བདེ་གཤེགས་བདུན་གྱི་སྨོན་ལམ་འདོན་ཚུལ་འཇུག་པ་བདེ་བར་བཀོད་པ། །
དག་བདག་གི་བསོད་ནམས་ཀྱི་མཐུས་གནོད་པ་ཐམས་ཅད་ལས་ཡོངས་སུ་ཐར་བར་གྱུར་ཅིག བདག་ཅག་ལ་
སོགས་པ་སེམས་ཅན་གང་དག་བཀྲེས་པ་དང་སྐོམ་པའི་མེ་རབ་ཏུ་འབར་པ། ཁ་ཟས་འཚོལ་བ་ལ་རབ་ཏུ་བརྩོན་
པ་སྡིག་པའི་ལས་བྱེད་པ་དེ་དག་བདག་གིས་ཁ་དོག་དང་དྲི་དང་རོར་ལྡན་པའི་བཟའ་བཏུང་གིས་ཚིམ་པར་བྱས་
ཏེ་ཕྱིས་ཆོས་ཀྱི་རོས་ཤིན་ཏུ་བདེ་བ་ལ་འགོད་པར་གྱུར་ཅིག བདག་ཅག་ལ་སོགས་པ་སེམས་ཅན་གང་དག་སྒྲེན་
མོ་བགོ་པ་མེད་པ་དབུལ་བ་སྡུག་བསྔལ་གྲང་བ་དང་ཚ་བ་དང་སྦྱང་བུ་དང་ཤ་སྦྲང་དག་གིས་ཉིན་མཚན་དུ་སྡུག་
བསྔལ་གྱི་ཚོར་བ་མྱོང་བ་དེ་དག་བདག་གིས་གོས་ཡོངས་སུ་སྤྱད་པར་འོས་པ། ཚོན་སྣ་ཚོགས་སུ་ཁ་བསྒྱུར་བ་དག་
དང་རིན་པོ་ཆེའི་རྒྱུན་དང་སྤུད་པ་དང་འཕྲེང་བ་དང་བྱུག་པ་དང་རོལ་མོའི་སྒྲ་དང་སིལ་སྙན་དང་། ཕེག་རྡེབ་པ་
རྣམས་ཀྱིས་སེམས་ཅན་ཐམས་ཅད་ཀྱི་བསམ་པ་ཐམས་ཅད་ཡོངས་སུ་རྫོགས་པར་གྱུར་ཅིག འཕགས་པ་དགྱེས་
པའི་ཚུལ་ཁྲིམས་ཀྱི་དགའ་བ་ལྡན་པར་གྱུར་ཅིག ཉོན་མོངས་པའི་གདུང་བས་མི་བརྫི་བར་རྣམ་པར་གྲོལ་བའི་
བདེ་བ་ལ་གནས་པར་གྱུར་ཅིག ། ཅེས་སྨན་བླའི་སྨོན་ལམ་རྣམས་བརྗོད་ནས། མཐར་ཐུན་མོང་དུ། བཅོམ་
ལྡན་བདེ་བར་གཤེགས་པ་མཆེད་བདུན་གྱིས། ། སྔོན་ཚེ་སྨོན་ལམ་ཁྱད་འཕགས་མང་བཏབ་འབྲས། །
དཔག་མེད་མཁྱེན་བརྩེ་ནུས་མཐུའི་བྱིན་བརླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག།
ཐུབ་པའི་བསྟན་དར་སྐྱེ་རྒུ་བདེ་ཞིང་སྐྱིད། ། ཁྱད་པར་བདག་ཅག་རྣམས་ཀྱི་གཙོ་བྱས་པའི། ། འགྲོ་རྣམས་
སྒྲིབ་གཉིས་བྱང་ཞིང་ཚོགས་གཉིས་པོ། ། རབ་རྫོགས་བྱང་ཆེན་མྱུར་དུ་ཐོབ་བྱིན་རློབས། ། སྦྱིན་བདག་གི་
དོན་ཡིན་ན་ཁྱད་པར་སྦྱིན་པའི་བདག་པོ་ཞེས་པས། ཚེ་འདས་ལས། དམིགས་ཡུལ་འདི་ཡིས་ཞེས་སྦྱར་བས་
བརྗོད། དེ་ནས་སྤྲོ་ན། གྲུ་མེ་གྷུ་མེ་སོགས་གཟུངས་རིང་ཐུང་ཅི་འགྲུབ་བཟླས་ནས་མཇུག་བསྡུ་བར་བྱའོ༔ ། ཡང་
ན་ཐལ་མོ་སྦྱར་ཏེ། བདེ་བར་གཤེགས་པ་མཆེད་བདུན་གྱི་ལྷ་ཚོགས་འཁོར་དང་བཅས་པ་ཐམས་ཅད་ལ་གསོལ་
བ་འདེབས་སོ་བྱིན་གྱིས་རློབས་ཤིག ཅེས་ལན་བདུན་སོགས་བརྗོད་པས་ཐམས་ཅད་ཀྱི་སྐུའི་ཆ་ནས་བདུད་རྩིའི་
རྒྱུན་བབས། དེ་ནས་རང་གི་སྙིང་ཀར་ཞུགས་ནས་བྱིན་གྱིས་རློབས་པར་བསམ། ཚུལ་འདི་ནི་ཚོགས་ཞིང་ལྟ་བུ་
ཡིན་གྱིས། ཆོ་ག་དངོས་མིན་པས་བརྟན་བཞུགས་དང་གཤེགས་གསོལ་སོགས་བཏང་སྙོམས་ལས་མ་བྱས་ཀྱང་རུང་
ལ། འདོད་ན། མ་རྙེད་། ཞེས་སོགས་ཀྱིས་བཟོད་གསོལ་དང་། རྟེན་ཡོད་ན། འདིར་ནི་རྟེན་དང་ལྷན་ཅིག་
ཏུ། ཞེས་སོགས་ཀྱིས་བརྟན་བཞུགས་དང་། མེད་ན༑ ཁྱེད་ཀྱིས་སེམས་ཅན་དོན་ཀུན་མཛད། ། ཅེས་སོགས་
གཤེགས་གསོལ་དུ། སྨོན་ལམ་དང་ཤིས་བརྗོད་ཀྱང་བྱའོ། ། འདི་ནི་རས་གྲིམ་བམ་པོ་གྲང་ཡོད་པ་ལ་བལྟོས་
པའི་ལུགས་ཡིན་ཀྱང་། ཕོ་བྲང་བཀྲམ་ནས་མཆོད་ཅིང་སྨོན་པར་འདོད་ནའང་རུང་ཞིང་མདོ་ཆོག་གི་སྙིང་པོ་
267



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྡུས་པའི་ཉམས་ལེན་དུ་འགྱུར་བས་སྨན་བླ་རྒྱས་པ་མ་ལྕོགས་པ་དག་ནས། གཞན་གྱིས་ཀྱང་རྒྱུན་པའི་ཞལ་
འདོན་བྱེད་པ་ལ་འཇུག་པ་བདེ་ཞིང་ལེགས་པ་ཡིན་ནོ། །ཆེར་སྙིགས་འགྲོ་ལ་རྗེས་བརྩེ་འགྲོ་བའི་མགོན། །
སྟོན་པ་བདེ་བར་གཤེགས་པ་མཆེད་བདུན་གྱིས། ། སྔོན་ཚེ་སྨོན་ལམ་ཇི་ལྟར་མཛད་པའི་དོན། ། དེང་འདིར་
བདག་སོགས་རྣམས་ལ་འགྲུབ་གྱུར་ཅིག། ཅེས་པ་འདི་ཡང་། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་
གཞན་དག་ལ་ཕན་འདོད་ཀྱི་འདུན་པས་ཅོ་ནེའི་དགོན་ཉིད་དུ་བསྒྲིགས། ། ། །།
ཨོཾ་སྭ་སྟི། གང་གིས་མཚན་བརྗོད་སྨོས་པའི་ཉི་འོད་ཀྱིས། །སྡིག་ལྟུང་ཉེས་པའི་མུན་སྡུག་ཀུན་བཅོམ་
ནས། ། མངོན་མཐོ་ངེས་ལེགས་ཕན་བདེའི་སྣང་བ་མཆིས། ། སྟེར་མཛད་བདེ་གཤེགས་བདུན་ལ་སླར་ཕྱག་
འཚལ། ། སྟོན་པ་ཉིད་ཀྱིས་མདོ་ སྡེ་བརྒྱད་བརྒྱ་པར། ། བདེ་གཤེགས་ མཆེད་ བདུན་ སྔོན་གྱི་སྨོན་ལམ་
ཀུན། ། ཇི་སྐད་བཤད་དེ་དོན་གྱི་སྙིང་པོ་རྣམས། ། ཚང་པའི་སྨོན་ལམ་ཁྱད་འཕགས་འདི་ན་མཆིས། །
གང་གིས་དལ་འབྱོར་རྟེན་འདིར་རང་རྒྱུད་ལ། ། བག་ཆགས་བཟང་པོ་འཇོག་ཕྱིར་མཚན་ཉིད་ཀྱི། ། བཤད་
གྲང་མཚན་གདགས་མཛད་དུས་རང་གཞན་ལ། ། ཕན་ཕྱིར་སྨོན་ལམ་འདི་ཉིད་པར་དུ་བསྐྲུན། ། དེ་ལྟར་
བསྒྲུབ་པའི་དགེ་བས་བདག་གཞན་ཀུན། ། གནས་སྐབས་མི་མཐུན་རྒུད་པའི་ཕྱོགས་ཞི་ཞིང་། ཕྱི་མ་ལྷ་མིའི་
རྟེན་རྙེད་དག་ཞིང་དུ། ། སྐྱེས་ནས་བླ་མེད་བྱང་ཆུབ་མྱུར་ཐོབ་ཤོག། ཅེས་པ་འདི་ནི་ཐེ་བོ་སྟོད་ཀྱི་དཔོན་ཆུང་
གི་ཚ་བོ་བློ་བཟང་བསྟན་འཛིན་གྱིས་གྲྭ་ཚང་དུ་རབ་འབྱམས་སྨྲ་བའི་མཚན་གདགས་མཛད་པའི་ཚེ། སྨན་བླའི་
སྨོན་ལམ་འདོན་ཚུལ་འཇུག་པ་བདེ་བར་བཀོད་པ་འདི་རང་གཞན་ལ་ཕན་ཐོགས་པར་བསམས་ནས་པར་དུ་བརྐོ་
བའི་སྐབས་སུ་པར་བྱང་དགོས་ཅེས་བསྐུལ་པ་ལྟར་བྲིས་སོ། ། མངྒལཾ། །
268



༄༅། ། སྙན་ངག་གི་རྒྱན་གཉིས་སོ་སོའི་དབྱེ་པའི་དཔེར་བརྗོད་བཞུགས་སོ། །
ཨོཾ་སྭ་སྟི། འཇིག་རྟེན་དབང་ཕྱུག་ཚེམས་དཀར་པད་ཚལ་ལས། ། ལེགས་འཁྲུངས་དད་པའི་བུ་མོ་མཚོ་
ལྡན་མ། །བདག་ཡིད་པད་མཚོར་དགྱེས་དགུར་རོལ་པ་ཡིས། ། རྣམ་དཔྱོད་སྤོབས་པའི་རླབས་འཕྲེང་གཡོ་
བར་མཛོད། །འདིར་སྙན་ངག་གི་རྣམ་བ་ཞག་ཅུང་ཟད་བཤད་པར་བྱ་སྟེ། དེ་ཡང་མེ་ལོང་མར་ལེའུ་གསུམ་
འབྱུང་བའི་ཕྱི་མ་གཉིས་ནས་བཤད་པའི་དོན་རྒྱུན་དང་སྒྲ་རྒྱན་གྱི་རྩ་བའི་དཔེ་བརྗོད་འགའ་ཞིག་ནི་ལོགས་སུ་
བྲིས་པ་ལྟར་ཡིན་ལ། འདིར་རྒྱུན་གཉིས་སོ་སོའི་དབྱེ་བ་མཚོན་ཙམ་རེ་བརྗོད་པར་བྱའོ། ། དེའི་དང་པོ་དོན་
རྒྱན་ལ་སོ་ལྔ་ཡོད་པའི་ཐོག་མ་ནི་རང་བཞིན་གྱི་རྒྱན་ཏེ། འདི་ལ་དབྱེ་ན་བཞིའོ། ། དེ་གང་ཞེ་ན། རིགས་དང་།
བྱ་བ་དང༌། ཡོན་ཏན་དང་
། རྫས་དང་བཞི་ལས། དང་པོ་ནི། རྩ་བར། ནེ་ཙོ་ནི་མཆུ་མདོག་དམར་ཞིང་
དབྱིབས་གུག་པ་དང་། གཤོག་པ་ལྗང་ཞིང་མཉེན་པ་དང་། མགྲིན་པ་དཀར་སྔོ་དམར་པའི་ཁ་དོག་གསུམ་ལྡན་
དང་། ཚིག་སྙན་པར་སྨྲ་བ་སྟེ་དེ་ལྟ་བུའི་རིགས་སམ་མཚན་ཉིད་ཅན་ཡིན་པས་མཚོན་ནས། གཞན་དག་ལའང་
སྦྱོར་བར་བཤད་དེ། རང་བཞིན་གང་ཡིན་པ་དེ་ལ་སྒྲོ་མ་བཏགས་པར་དྲང་པོར་བརྗོད་པའོ། ། དཔེར་མཚོན་
ན། མཐའ་ཡས་ཚོགས་གཉིས་དཔལ་ལས་འཁྲུངས་པའི་སྐུ། །བརྒྱད་གཉིས་ལང་ཚོའི་ཉམས་ལྡན་གཞོན་ནུའི་
ཚུལ། ། དམར་སེར་འོད་ཕུང་ཕྱོགས་བཅུར་འཕྲོ་བ་ཅན། ། འཇམ་དབྱངས་མཁྱེན་པའི་གཏེར་གྱིས་རྣམ་
དཔྱོད་སྩོལ། – ། ཞེས་པ་ལྟ་བུའོ། ། གཉིས་པ་བྱ་བ་ནི། རྩ་བར་ཕུག་རོན་གྱིས་རང་གི་མོ་ལ་བསྐོར་ནས་འདོད་
པས་མཆུ་སྦྱོར་བ་སོགས་ཀྱི་བྱ་བ་དང་སྦྱར་ལ། འདིར་མཚོན་ན། བརྩོན་པས་མི་ཕམ་མགོན་པོ་ལེགས་བསྒྲུབས་
པས། །ཞལ་གཟིགས་ཡུམ་དོན་མ་ལུས་ཐུགས་ཆུད་དེ། ། སྐལ་ལྡན་གདུལ་བྱའི་རེ་བ་སྐོང་མཛད་པའི། །
རྒྱལ་སྲས་ཐོགས་མེད་བློ་གསལ་དགའ་བ་བསྐྱེད། ། ཅེས་པ་ལྟ་བུའོ། ། གསུམ་པ་ཡོན་ཏན་ནི། རྩ་བར་བུད་
མེད་ཀྱི་ལུས་ལ་རེག་པའི་རེག་བྱའི་ཡོན་ཏན་དང་འཁྲིག་པའི་བདེ་བ་ཐོབ་པ་དང་སྦྱར་ལ། འདིར། པད་ཟླའི་
གདན་ལ་ཞབས་ཟུང་སྐྱིལ་ཀྲུང་གིས། ། རང་རིག་ཕྱག་རྒྱ་མཆོག་དང་མཉམ་སྦྱར་བས། ། ཟག་མེད་རེག་བྱའི་
བདེ་བས་མྱོས་གྱུར་པ། ། རིགས་ཀུན་ཁྱབ་བདག་དཔལ་ལྡན་རྡོ་རྗེ་འཆང་། - ། ཞེས་པ་ལྟ་བུའོ། ། བཞི་བ་
269



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫས་ནི་རྩ་བར་དབང་ཕྱུག་ལག་ན་རྫས་རྒྱལ་མཚན་དང་ཐོད་པ་འཛིན་ཅིང་མགྲིན་པ་སྔོ་བ་སོགས་དང་སྦྱར་ལ།
འདིར། སྐུ་མདོག་སྔོན་པོ་པད་ཉིའི་གདན་སྟེང་དུ། ། གཡོན་བརྐྱང་གིས་བཞུགས་སྟག་ཤམ་སྨད་དཀྲིས་
ཤིང་། ། སྤྱན་གསུམ་གསེར་གྱི་རྡོ་རྗེ་འཕྱར་སྟབས་ཀྱིས། ། འཛིན་མཛད་གནོད་སྦྱིན་དབང་ཕྱུག་གསང་པའི་
བདག ། ཅེས་པ་ལྟ་བུའོ། ། །
གཉིས་པ་དཔེ་རྒྱན་ལ་སོ་གཉིས་ཡོད་དེ། ཆོས་དཔེ། དངོས་དཔེ། བཟློག་པའི་དཔེ། ཕན་ཚུན་གྱི་
དཔེ། ངེས་པའི་དཔེ། ངེས་མེད་ཀྱི་དཔེ། བསྡུས་པའི་དཔེ། ཕུལ་བྱུང་གི་དཔེ། རབ་བརྟགས་ཀྱི་དཔེ།
རྨད་བྱུང་གི་དཔེ། རྨོངས་པའི་དཔེ། ཐེ་ཚོམ་གྱི་དཔེ། གཏན་འབེབས་ཀྱི་དཔེ། སྦྱར་བའི་དཔེ། མཉམ་
ཉིད་ཀྱི་དཔེ། སྨད་པའི་དཔེ། བསྔགས་པའི་དཔེ། བརྗོད་འདོད་ཀྱི་དཔེ། འགལ་བའི་དཔེ། དགག་པའི་
དཔེ། ངོ་བསྟོད་ཀྱི་དཔེ། དེ་ཉིད་བརྗོད་པའི་དཔེ། ཐུན་མོང་མ་ཡིན་པའི་དཔེ། འབྱུང་མིན་གྱི་དཔེ། སྲིད་
མིན་གྱི་དཔེ། མང་པའི་དཔེ། རྣམ་འགྱུར་གྱི་དཔེ། འཕྲེང་པའི་དཔེ། ངག་དོན་གྱི་དཔེ། ཟླ་བའི་དངོས་
དཔེ། མཚུངས་སྦྱོར་གྱི་དཔེ། རྒྱུའི་དཔེའོ། ། འདི་དག་རྒྱས་པར་བཤད་ན་མང་དུ་དོགས་པས། མཚོན་ཙམ་
རེ་བརྗོད་ན་དང་པོ་ཆོས་དཔེ་ནི། དཔེ་ཆོས་ཀྱི་ཁྱད་པར་དངོས་སུ་བརྗོད་པ་ཞིག་སྟེ། རྗེ་བཙུན་སྤྱན་རས་
གཟིགས་དབང་གི ། འཛུམ་པའི་ཞལ་ན་བཞི་བཅུའི་ཚེམས། ། ཚར་དུ་དངར་བ་ཉི་འོད་ཀྱིས། ། འཁྱུད་
པའི་གངས་རི་བཞིན་དུ་དཀར། ། ཞེས་པ་ལྟ་བུ་ཆོས་དཔེ་གངས་རི་དཀར་བ་ཉིད་དངོས་སུ་བརྗོད་པའོ། །
གཉིས་པ་དངོས་དཔེ་ནི། དཔེ་དང་དཔེ་ཅན་གཉིས་ཀྱི་ངོ་བོ་ཙམ་དངོས་སུ་བརྗོད་ནས་མཚུངས་པར་སྦྱར་ཞིང་
མཚུངས་ཆོས་གཞན་གཙོ་བོར་མ་བརྗོད་པ་ཞིག་སྟེ། དབྱངས་ཅན་ལྷ་མོའི་ཞལ་བཟང་འདི། ། ཟླ་བའི་དཀྱིལ་
འཁོར་ཉིད་དང་མཚུངས། ། སྤྱན་གཉིས་ཨུཏྤལ་སྔོན་པོ་ཡི། ། འདབ་མ་རངས་པ་ལྟ་བུར་གསལ།ཞེས་པ་ལྟ་
བུའོ། ། གསུམ་པ་བཟློག་པའི་དཔེ་ནི། སྤྱིར་དཔེས་དཔེ་ཅན་འཇལ་དགོས་པ་ལ། འདིར་དེ་ལས་བཟློག་པ་
ཞིག་སྟེ། ཞི་འཛུམ་ཉམས་ལྡན་སྒྲོལ་མའི་སྐུ། ། ལྗང་གསལ་འོད་ཕུང་འཕྲོ་བ་ལྟར། ། ཤིན་ཏུ་དག་པའི་མར་
གད་ཀྱི། ། ཁ་དོག་མཛེས་ཤིང་ཡིད་དུ་འོང་། ། ཞེས་པ་ལྟ་བུའོ། ། བཞི་པ་ཕན་ཚུན་གྱི་དཔེ་ནི། དཔེ་དང་
དཔེ་ཅན་གཉིས་ཕན་ཚུན་མཚོན་པ་ཞིག་སྟེ། དབྱངས་ཅན་མྱོས་བུམ་ཇི་བཞིན་དུ། ། སྤྲིན་དཀར་གཞོན་ནུ་
གཡོ་ཞིང་མཛེས། ། ཆུ་འཛིན་གཞོན་ནུ་བཞིན་དུ་ནི། ། དབྱངས་ཅན་ཁྱོད་ཀྱི་ནུ་མ་ཡང་། ། ཞེས་པ་ལྟ་
བུའོ། ། ལྔ་པ་ངེས་པའི་དཔེ་ནི། དཔེ་དང་དཔེ་ཅན་འདྲ་བ་དེ་ལྟ་བུ་གཞན་ལ་མེད་པ་ལྟར་བརྗོད་པ་ཞིག་སྟེ།
ཚེ་ཡི་དངོས་གྲུབ་སྩོལ་བ་ལ། ། རྣམ་རྒྱལ་མ་ཉིད་སྲིད་འདི་ན། ། ཚེ་དཔག་མེད་དང་མཚུངས་མཐོང་གི །
270



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
རིགས་མཐུན་གཞན་ཞིག་ཡོད་མ་ཡིན། ། ཞེས་པ་ལྟ་བུའོ། ། དྲུག་པ་ངེས་མེད་ཀྱི་དཔེ་ནི།དཔེ་དེ་འདྲ་གཞན་
ལའང་ཡོད་པར་བརྗོད་པ་ཞིག་སྟེ། རྒྱལ་བ་གཉིས་པ་བློ་བཟང་གྲགས། ། བརྟན་པའི་འཁོར་ལོ་དང་མཚུངས་
ཀྱི། །དེ་འདྲ་ གཞན་ཞིག་འབྱུང་སྲིད་ན། ། དེ་ཡང་འཇམ་པའི་དབྱངས་ལྟར་བཟུང་། ། ཞེས་ པ་ ལྟ་
བུའོ། །བདུན་པ་བསྡུས་པའི་དཔེ་ནི། དཔེ་དང་མཚུངས་པའི་ཡོན་ཏན་གཞན་བརྗོད་རྒྱུ་ཡོད་པ་ཞིག་སྟེ།
མཁས་གྲུབ་ཐམས་ཅད་མཁྱེན་པའི་ཞབས། ། རྗེ་བཙུན་རྒྱལ་བ་གཉིས་པ་དང༌། ། ཟབ་དོན་གཟིགས་པ་ཙམ་
གྱིས་ནི། ། མཚུངས་མིན་རྒྱུད་དོན་མཁྱེན་པས་ཀྱང་། ། ཞེས་པ་ལྟ་བུའོ། ། བརྒྱད་པ་ཕུལ་བྱུང་གི་དཔེ་ནི།
དཔེ་དང་དཔེ་ཅན་གཉིས་ཁྱད་པར་ཅུང་ཟད་ཙམ་མ་གཏོགས་ཁྱེད་འཕགས་འདྲ་བར་བརྗོད་པ་ཞིག་སྟེ། རྗེ་
བཙུན་མཁྱེན་པའི་གཏེར་ཆེན་དང་། །རྒྱལ་བ་གཉིས་པར་གྲགས་པའི་ཞབས། ། རལ་པའི་ཟུར་ཕུད་ལྡན་མི་
ལྡན། ། མ་གཏོགས་ཐ་དད་བརྗོད་དུ་མེད། ། ཅེས་པ་ལྟ་བུའོ། ། དགུ་བ་རབ་བཏགས་ཀྱི་དཔེ་ནི། ། དཔེ་
ལ་སེམས་མེད་ཀྱང་སེམས་ཡོད་པ་ལྟར་བྱས་ནས་བརྗོད་པ་ཞིག་སྟེ། རབ་དཀར་ཟླ་བའི་དཀྱིལ་འཁོར་གྱི། །
མཛེས་པ་དབྱངས་ཅན་ཞལ་ཉིད་ལ། ། ཡོད་ཅེས་མི་བསྙམས་ཀུནྡའི་མདོག ། དེས་ཀྱང་ཞལ་གྱི་དཔེ་ཟླར་བྱེད།
། ཅེས་པ་ལྟ་བུའོ། ། བཅུ་པ་རྨད་བྱུང་གི་དཔེ་ནི། དཔེ་ཅན་དེ་ལ་དཔེ་དེ་དཀོན་པ་ལྟར་སྟོན་པ་ཞིག་སྟེ། པད་
དཀར་འདབ་མ་རྒྱས་པ་ལ། ། འཕྲུལ་གྱི་སྤྱན་དང་ཞལ་ ལྡན་ན། ། དབྱངས་ཅན་ཞལ་གྱི་དཔལ་འཛིན་
གྱི། །གཞན་ན་དེ་ཡི་དཔེར་འོས་དཀོན། ། ཞེས་པ་ལྟ་བུའོ། ། བཅུ་གཅིག་ལ་རྨོངས་དཔེ་ནི། དཔེ་ཅན་
དཔེ་དང་འདྲ་བས་ཤན་མ་ཕྱེད་པ་ལྟར་བརྗོད་པ་ཞིག་སྟེ། ཐུབ་དབང་ནམ་མཁར་གཤེགས་པ་ན། ། ཁ་ཅིག་
དད་པའི་རྒྱལ་པོ་ཞིག ། ལྷ་ལམ་ཡངས་པའི་ངོས་ཉིད་དུ། ། རྒྱུ་འདྲ་སྙམ་ནས་མཁའ་ལ་ལྟ། །ཞེས་པ་ལྟ་
བུའོ། །བཅུ་གཉིས་པ་ཐེ་ཚོམ་གྱི་དཔེ་ནི། ཕྱོགས་འདིར་ཐུབ་བསྟན་སྲོལ་འཛིན་པར། ། རྗེ་བཙུན་ཟུར་ཕུད་
ལྔ་ལྡན་ནམ། །རྒྱལ་པ་གཉིས་པས་རྗེས་བཟུང་ཞིག ། བྱོན་ནམ་སྙམ་པའི་སོམ་ཉི་འགྱུར། ། ཞེས་པ་ལྟ་
བུའོ། ། བཅུ་གསུམ་ལ་གཏན་འབེབས་ནི།དཔེ་གཞན་ཞིག་དང་འདྲ་ཡང་དེ་དེ་མིན་པར་ངེས་ནས་བརྗོད་པ་
ཞིག་སྟེ། སྙན་ཚིག་སྨྲ་བའི་སློབ་དཔོན་འདི། ། པཎ་ཆེན་དཎྜི་དང་མཚུངས་ཀྱང་། ཡུལ་འདིར་སྙན་ངག་
གཞུང་སྟོན་ཕྱིར། ། ཀིརྟིའི་མཚན་ཅན་ཉིད་དུ་ངེས། ། ཞེས་པ་ལྟ་བུའོ། །བཅུ་བཞི་པ་སྦྱར་བ་ནི། སྦྱོར་རྒྱུ་
གཉིས་པས་མི་ཉུང་ཞིང་མཚུངས་པ་སྟོན་པ་ཞིག་སྟེ། ཕུན་ཚོགས་ལེགས་པའི་དཔལ་སྟེར་ཞིང་། ། ཕོངས་པ་
ཀུན་ གྱི་ དགྲར་ གྱུར་ པ། ། ཤིན་ ཏུ་ རྙེད་ དཀའ་ སྲས་ བགཙང་ སྲས། ། ཡིད་ བཞིན་ ནོར་ དང་ ཡང་ དག་
མཚུངས། ། ཞེས་པ་ལྟ་བུའོ། ། བཅོ་ལྔ་པ་མཉམ་པ་ཉིད་ནི། ཚིག་གང་གིས་དཔེ་དང་དཔེ་ཅན་གཉིས་
271



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞན་ལས་རྒྱལ་ཚུལ་མཉམ་པ་ཉིད་དུ་བརྗོད་པ་ལྟ་བུ་ཞིག་སྟེ། བདུད་བཞིའི་དཔུང་བཅོམ་རྫོགས་སངས་
རྒྱས། །ཀུན་ལས་རྒྱལ་པའི་ཁྱབ་འཇུག་དང་། ། སྔོན་གྱི་ལྷ་རྣམས་ལས་རྒྱལ་བ། ། ལྷ་ཡི་དཔང་པོ་བརྒྱ་བྱིན་
བཞིན། །ཞེས་པ་ལྟ་བུའོ། །བཅུ་དྲུག་པ་སྨད་པ་ནི། ཆོས་མཚུངས་ཡོད་ཀྱང་དཔེ་དཔེ་ཅན་ལས་ཅུང་ཟད་
སྨད་དུས་བརྗོད་པ་ཞིག་ སྟེ། ཚངས་པའི་སྒྲ་དབྱངས་ཟབ་དོན་ བྲལ། ། རྔ་གསང་བརྗོད་བྱའི་དོན་གྱིས་
སྟོང་། ། ཐུབ་པའི་ཡན་ལག་དྲུག་ཅུའི་གསུང་། ། ཟབ་རྒྱས་དོན་ལྡན་ཁྱད་པར་འཕགས། ། ཞེས་པ་ལྟ་
བུའོ། ། བཅུ་བདུན་པ་བསྔགས་པ་ནི། ཡོན་ཏན་གྱི་སྒོ་ནས་བརྗོད་པ་ཞིག་སྟེ། ཕས་རྒོལ་དངོས་སྟོབས་རིགས་
པ་ཡིས། ། ཚར་གཅོད་ཕ་རོལ་ཕྱིན་པའི་གཞུང༌། ། གསལ་མཛད་རྒྱ་ཚབ་ཐམས་ཅད་མཁྱེན། །རྒྱལ་བ་
གཉིས་པ་ཉིད་དང་མཚུངས། ། ཞེས་པ་ལྟ་བུའོ། ། བཅོ་བརྒྱད་པ་བརྗོད་འདོད་ནི། སྐྱོན་ཡོན་ཇི་ལྟར་ཡང་
དཔེ་དང་དཔེ་ཅན་མཚུངས་པར་སྟོན་པ་ལྟ་བུ་ཞིག་སྟེ། ཡིད་འོང་དགའ་མ་ཁྱོད་ཀྱི་བཞིན། ། ར་རིའི་དྲི་མས་
མ་གོས་སམ། ། གོས་ཀྱང་ཟླ་བ་ཤར་བ་ལྟར། ། བདག་གི་ཡིད་ལ་དགའ་བ་འཕེལ། ། ཞེས་པ་ལྟ་བུའོ། །
བཅུ་དགུ་བ་འགལ་བ་ནི། མཁས་པ་འདྲ་ཡང་རྟེན་འགལ་བར་སྟོན་པ་ལྟ་བུ་ཞིག་སྟེ། སྨྲ་བའི་དབང་ཕྱུག་འཇམ་
པའི་དབྱངས། ། ངག་དབང་ལྷ་མོ་དབྱངས་ཅན་མ། ། ཚངས་སྲས་བཞད་པའི་རྡོ་རྗེའི་ཞབས། ། མཁས་
པར་མཚུངས་ཀྱང་རྟེན་ཉིད་འགལ། ། ཞེས་པ་ལྟ་བུའོ། ། ཉི་ཤུ་པ་དེ་དགག་པ་ནི། དགག་བྱ་འགོག་པའི་
ཚུལ་གྱིས་བརྗོད་པ་ཞིག་སྟེ། རི་བོང་མཚན་པའི་སྐྱོན་ལྡན་ཅིང་། ། འཕེལ་འགྲིབ་ཆ་ཤས་བཅས་པའི་ཟླ། །
དཀར་ཡང་རྗེ་བཙུན་མཚོ་བྱུང་མའི། ། ཞལ་གྱི་ཁྱིམ་དང་ཅི་ལྟར་མཚུངས། ། ཞེས་པ་ལྟ་བུའོ། ། ཉེར་
གཅིག་པ་ངོ་བསྟོད་ཀྱི་དཔེ་ནི། དཔེ་ཅན་ལས་དཔེ་ཅུང་ཟད་ལྷག་རྒྱུ་ཡིན་པ་ལ་འདྲ་བར་སྟོན་ པ་ཞིག་སྟེ།
དབྱངས་ཅན་ཞལ་གྱི་ཟླ་མདངས་འཛིན། ། གཉིས་སྐྱེས་དབང་པོ་ཟླ་བ་དངོས། འོན་ཏེ་བདག་གི་གཟུགས་
འཛིན་ངོས། ། དཀར་ཞིང་འཚེར་ལ་ཁྱད་མ་མཆིས། ། ཞེས་པ་ལྟ་བུའོ། ། ཉེར་གཉིས་པ་དེ་ཉིད་བརྗོད་པ་
ནི། དཔེ་ཅན་དཔེ་རུ་མ་ནོར་པར་བརྗོད་པ་ཞིག་སྟེ། རྣམ་པར་བཀྲ་བའི་དབང་གཞུ་དང་། ། འདྲ་ཡང་དེ་
མིན་ལྷ་རྫས་དང༌། ༑ སྙན་འགྱུར་རྒྱུད་མངས་སྒྲ་འདྲ་ཡང་། ། མ་ཡིན་གླིང་བུ་ཉིད་ཀྱིས་སྒྲ། ། ཞེས་པ་ལྟ་
བུའོ། །ཉེར་གསུམ་པ་ཐུན་མོང་མ་ཡིན་པ་ནི། དཔེ་གཞན་དཀོན་པས་རང་ཉིད་དཔེར་བརྗོད་པ་ཞིག་སྟེ།
རྒྱལ་བའི་མཁྱེན་རབ་མ་ལུས་པ། ། གཅིག་བསྡུས་རྗེ་བཙུན་འཇམ་དབྱངས་ཀྱིས། ། ཆོས་ཀུན་གཟིགས་པའི་
དཔེ་རུ་གཞན། །མ་རྙེད་རང་ཉིད་དཔེ་རུ་བསྟན། ། ཞེས་པ་ལྟ་བུའོ། ། ཉེར་བཞི་པ་འབྱུང་མིན་ནི། རྒྱལ་
བའི་མདོ་སྔགས་ཆོས་ཚུལ་ཀུན། ། འཛིན་མཛད་བློ་བཟང་གྲགས་པ་དང་། ། མཚུངས་པ་འབྱུང་མིན་འབྱུང་
272



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
སྲིད་ན། ། དེ་ཉིད་དེ་ཡིད་དཔེ་ཟླར་འོས། ། ཞེས་པ་ལྟ་བུའོ། ། ཉེར་ལྔ་པ་སྲིད་མིན་ནི། མེ་ལས་ཆུ་དང་དེ་
ལས་མེ། ། ཙན་དན་ཚལ་ལས་དྲི་ངན་བཞིན། ། རྒྱལ་པའི་མཁྱེན་པའི་ཡུལ་འདས་པའི། ། ཤེས་བྱ་ནམ་
མཁའི་པདྨོ་བཞིན། ། ཞེས་པ་ལྟ་བུའོ། ། ཉེར་དྲུག་པ་མང་བ་ནི། དཔེ་མང་པོ་ཞིག་གིས་དཔེ་ཅན་གྱི་ཁྱད་
པར་གསལ་བ་ཞིག་སྟེ། གངྒཱའི་ཕྱེ་མའི་གྲངས་ཚད་དང༌། ། ལྷ་ཡི་ལམ་མཐའ་རྡུལ་གྱི་གྲངས། ། ཇི་བཞིན་
ཚོགས་གཉིས་བསགས་པ་ལས། ། དཔག་ཡས་ཡོན་ཏན་ལྡན་ཐོབ་འགྱུར། ། ཞེས་པ་ལྟ་བུའོ། ། ཉེར་བདུན་
པ་རྣམ་འགྱུར་ནི། དཔེ་ཅན་དེ་དཔེ་ཞིག་གི་གནས་ནས་བྱུང་བ་ལྟར་སྟོན་པ་ཞིག་སྟེ། མཛེས་མ་ཁྱོད་བཞིན་ཟླ་
བ་དང་། ། པདྨའི་ནང་ནས་བྱུང་བ་བཞིན། ། ཡན་ལག་སོར་མོའི་ལྕགས་ཕྲན་ནི། ། ལྗོན་ཤིང་གཞོན་ལས་
སྐྱེས་པ་བཞིན། ། ཞེས་པ་ལྟ་བུའོ། ཉེར་བརྒྱད་པ་ཕྲེང་བ་ནི། སྔ་མ་སྔ་མ་དཔེ་དང་ཕྱི་མ་ཕྱི་མ་དཔེ་ཅན་དུ་
བཀོད་པ་ཞིག་སྟེ། ཉི་མའི་འོད་ཀྱིས་པད་ཚལ་བཞིན། ། པདྨའི་ཚལ་གྱིས་མཚོ་ལ་བཞིན། ། དག་པའི་མཁའ་
ལ་ཟླ་བ་བཞིན། ༑ དེས་ཀྱང་ཀུནྡའི་ཚལ་ལ་བཞིན། ། ཞེས་པ་ལྟ་བུའོ། །ཉེར་དགུ་པ་ང ག་དོན་ནི།
དཔེསདཔེ་ཅན་གྱི་ཁྱད་གཞི་ཁྱད་ཆོས་རིམ་པར་གོ་བར་བྱེད་པ་ཞིག་སྟེ། འདི་ལ་བཞིན་སྒྲ་གཅིག་པ་དང་།
བཞིན་སྒྲ་དུ་མ་ཡོད་པ་གཉིས་ལས། དང་པོ་ནི། འཇམ་དཀར་གཡས་པའི་ཕྱག་སོར་རྩེ་ན། ། ཨུཏྤལ་སྟེང་ན་
རལ་གྲི་ནི། ། གངས་རིའི་རྩེ་ན་ཉི་འོད་ཀྱིས། །འཁྱུད་པའི་གཡུ་སྔོན་ལྡེམ་བཞིན་གསལ། ། ཞེས་པ་ལྟ་
བུའོ། ། གཉིས་པ་ནི། གསེར་གྱི་ལྷུན་བཞིན་རྒྱལ་པའི་སྐུ། ། ཉི་མ་དྭངས་གསལ་བཞིན་འབར་འོད། །
རླུང་གིས་མི་བསྐྱོད་རི་བཞིན་དུ། ། མི་མཐུན་ཕྱོགས་ཀྱིས་གཡོ་མི་ནུས། ། ཞེས་པ་ལྟ་བུའོ། ། སུམ་ཅུ་བ་ཟླ་
བོའི་དངོས་དཔེ་ནི། དཔེ་དང་དཔེ་ཅན་དཀོན་ཚུལ་དོ་མཉམ་པར་བརྗོད་པ་ཞིག་སྟེ། བོད་དུ་མཁས་གྲུབ་མང་
བྱོན་ཡང་། ། བློ་བཟང་རྒྱལ་བའི་དོ་ཟླ་མེད། ། རི་རབ་རྩེ་ན་ལྷ་མང་དབུས། ； མིག་སྟོང་ལྡན་འདྲ་སྲིད་མ་
ཡིན། ། ཞེས་པ་ལྟ་བུའོ། ། སོ་གཅིག་པ་མཚུངས་སྦྱོར་ནི། དཔེ་དང་དཔེ་ཅན་ལ་མཆོག་དམན་ཡོད་ཀྱང་
མཚུངས་པར་སྦྱར་ནས་སྟོན་པ་ཞིག་སྟེ། ཐུབ་དབང་སྲིད་གསུམ་སྟོན་པ་དང་། ། དབང་ཕྱུག་མུ་སྟེགས་སྟོན་པ་
སྟེ། ། རྒྱལ་བས་ངེས་ལེགས་ལམ་སྟོན་བཞིན། ། མགྲིན་སྔོན་སྒྲ་དང་གཏན་ཚིགས་ སྟོན། ། ཞེས་པ་ལྟ་
བུའོ། ། སོ་གཉིས་པ་རྒྱུའི་དཔེ་རྒྱན་ནི། དཔེ་ཅན་མཛེས་པ་སོགས་ཀྱི་ཁྱད་ཆོས་འགས་དཔེ་ཁྱད་པར་ཅན་གྱི་
རྗེས་སུ་འགྲོ་བར་སྟོན་པ་ཞིག་སྟེ། དབྱངས་ཅན་ཞལ་དཀར་ཟླ་རྗེས་འགྲོ། ། སྤྱན་གཉིས་ཨུཏྤལ་སྔོན་པོ་
དང༌། ། སྨིན་འཁྱོག་དབང་པོའི་གཞུ་ཡི་ཟླ། ། ཚེམས་དཀར་དུང་གི་རྗེས་འགྲོ་བྱེད། ། ཅེས་པ་ལྟ་བུའོ། །
འདིར་སྐྱོན་ཡོན་ངོས་འཛིན་ཚུལ་དང་མཚུངས་པ་གསལ་བྱེད་ཀྱི་དབྱེ་བ་ཞིག་བཤད་པ་ནི་མང་དུ་དོགས་ནས་མ་
273



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ་ ：
བྲིས་སོ། །
གསུམ་པ་གཟུགས་ཅན་གྱི་རྒྱན་ལ་ཉི་ ཤུ་ཡོད་དེ། དེ་ཡང་བསྡུས་པའི་གཟུགས་ཅན། མ་བསྡུས་པའི་
གཟུགས་ཅན། དེ་བཞིན་དུ་བསྡུས་ཤིང་མ་བསྡུས་པ། མཐའ་དག་གཟུགས་ཅན། ཆ་ཤས་ཀྱི། ཆ་ཤས་ཅན་
གྱི། ཡན་ལག་གཅིག་པའི། ལྡན་པའི། མི་ལྡན་པའི་མི་མཉམ་པའི། ཁྱད་པར་དང་བཅས་པའི། འགལ་
བའི། རྒྱུའི། སྦྱར་བའི། དཔེའི། ལྡོག་པའི། འགོག་པའི། མཉམ་འཇོག་གི། གཟུགས་ཅན་གྱི། བསྙོན་
དོར་གྱི་གཟུགས་ཅན་ནོ། ། འདི་རྣམས་འགྲེལ་བ་དང་བསྟུན་ནས་ཚིག་བསྡུས་ཏེ་བརྗོད་པར་བྱ་ཞིང་། དང་པོ་
བསྡུས་པའི་གཟུགས་ཅན་ནི། དཔེ་དང་དཔེ་ཅན་གཉིས་ཁྱད་གཞི་ཁྱད་ཆོས་སྦྱར་ནས་རྣམ་དབྱེ་དྲུག་པ་རྣམས་
བསྡུས་པ་ཞིག་སྟེ། ཁྱེད་སྐུ་ཀུན་གསལ་ཡངས་ངོས་སུ། ། ཐགས་བཟང་སྤྲིན་དཀར་འཕྲེང་འཁྲིགས་ཤིང་། །
གསུང་དབྱངས་དབྱར་རྔ་སྒྲོགས་ མཛད་ པས། ། སྐལ་ ལྡན་ མདོངས་ ཅན་ གར་ གྱིས་ བྲེལ། ། ཞེས་ པ་ ལྟ་
བུའོ། ། གཉིས་པ་མ་བསྡུས་པ་ནི། ཁྱད་གཞི་ཁྱད་ཆོས་སྦྱར་ནས་རྣམ་དབྱེ་དྲུག་པ་ མ་བསྡུས་པ་ཞིག་ སྟེ།
འཇམ་དཀར་སྐུ་ཡི་རི་དབང་ལ། ། ལང་ཚོའི་ཉི་མའི་འོད་ཀྱིས་འཁྱུད། ། མཛེས་སྡུག་འགྱིང་བའི་བང་རིམ་
ཅན། །སྤངས་རྟོགས་མི་འགྱུར་བརྟན་པ་ཉིད། ། ཅེས་པ་ལྟ་བུའོ། ། གསུམ་པ་བསྡུས་ཤིང་མ་བསྡུས་པ་ནི།
རྣམ་དབྱེ་དྲུག་པ་བསྡུས་མ་བསྡུས་གཉིས་ཀ་ཡོད་པ་སྟེ། ལང་ཚོའི་དཔྱིད་ཀྱི་དཔལ་མོ་ལས། ། ཞལ་ཁྱིམ་པད་མོ་
འདབ་གཡོ་ཞིང་། ། གསུང་སྙན་བུང་བའི་སྒྲ་ལྡན་པ། ། དབྱངས་ཅན་སྐུ་ཡི་པད་སྡོང་ལྡེམ། ། ཞེས་པ་ལྟ་
བུའོ། ། བཞི་བ་མཐའ་དག་གཟུགས་ཅན་ནི། དཔེ་དང་དཔེ་ཅན་རྣམས་གཅིག་ལ་ཡོད་ཅིང་གཅིག་ལ་མེད་པ་
མ་ཡིན་པར་མཐའ་དག་གཟུགས་སུ་བཀོད་པ་ཞིག་སྟེ། ཕྱག་ཟུང་ཡལ་འདབ་རྒྱས་པའི་རྩེར། སོར་མོའི་
ལྕགས་ཕྲན་ལྡེམ་ཞིང་གཡོ། ། པི་ཝང་སྔོན་པོའི་འདབ་མ་ཅན། ། གང་སྐུ་དཔག་བསམ་ལྗོན་ཤིང་མཛེས། །
ཞེས་པ་ལྟ་བུའོ། ། ལྔ་པ་ཆ་ཤས་གཟུགས་ཅན་ནི། ཆ་ཅན་དཔེའི་གཟུགས་སུ་མ་བཀོད་ཅིང་ཆ་ཤས་དེར་བཀོད་
པ་ཞིག་སྟེ། མང་ཐོས་རལ་པའི་འཁུར་གྱིས་བརྗིད། །ལུང་དང་རིགས་པའི་ལུས་སྟོབས་རྒྱས། ། གཞུང་
ལུགས་གངས་རིའི་སྤོར་གནས་པ། ། རྒྱལ་ཚབ་ཐམས་ཅད་མཁྱེན་ཅེས་གྲགས། ། ཞེས་པ་ལྟ་བུའོ། ། དྲུག་པ་
ཆ་ཤས་ཅན་ནི། ཆ་ཤས་གཟུགས་སུ་བཀོད་ཅིང་ཆ་ཤས་ཁྱད་པར་བ་རྣམས་དེར་མ་བཀོད་པ་ཞིག་སྟེ། འཇམ་
དབྱངས་བཞིན་ གྱི་མཁའ་ངོས་སུ། ། ཁམས་གསུམ་གཟིགས་པའི་སྤྱན་གཡོ་ཤིང་། ། ཚེམས་དཀར་མཛེས་
པའི་ཞལ་སྒོ་ལས། ། དམ་ཆོས་འདོམས་པས་དགའ་བ་བསྐྱེད། ། ཅེས་པ་ལྟ་བུའོ། ། བདུན་པ་ཡན་ལག་
གཅིག་པ་ནི། ཆ་ཤས་སམ་ཡན་ལག་གཅིག་པ་ཞིག་གཟུགས་སུ་བཀོད་ཅིང་ཆ་ཅན་དང་ཆ་ཤས་གཞན་མང་པོ་
274



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
དེར་མ་བཀོད་པ་ཞིག་སྟེ། སྟོན་པ་མཆོག་དེས་ཞིང་འདི་རུ། ། ཚངས་དབྱངས་གསུང་གིས་གདུལ་བྱ་ལས། །
མངོན་མཐོ་ངེས་ལེགས་ལ་འགོད་པའི། །དམ་པའི་ཆོས་ཀྱི་འཁོར་ལོ་བསྐོར། ། ཞེས་པ་ལྟ་བུའོ། ། བརྒྱད་
པ་ལྡན་པ་ནི། དཔེ་ཅན་ཆ་ཅན་དང་ཆ་ཤས་སུ་ལྡན་པར་མ་ཟད་དཔེ་ཡང་དེ་ལྟར་ལྡན་པར་སྟོན་པ་ཞིག་སྟེ།
དབྱངས་ཅན་ཕྱག་ཟུང་ལྗོན་པའི་རྩེར། ། པི་ཝང་ཁུ་བྱུག་སྐད་སྙན་སྒྲོག ། འདམ་སྐྱེས་པད་ཚལ་འདབ་མའི་
དབུས། ། བུང་བ་ཕུར་ལྡིང་སྒྲ་སྙན་སྒྲོག ། ཅེས་པ་ལྟ་བུའོ། ། དགུ་བ་མི་ལྡན་པ་ནི། སྔར་ལྟར་མི་ལྡན་པར་
བརྗོད་པ་ཞིག་སྟེ། མཆུ་སྒྲོས་པད་དཀར་འདབ་མའི་དབུས། ། ལྗགས་ཀྱི་གློག་འཕྲེང་རྣམ་པར་འཁྱུག རྣམ་
བཀྲའི་དབང་པོའི་གཞུ་ཡི་སྤྱན། ། བཞིན་རས་ཟླ་བའི་ངོས་ན་ཟུང་། ། ཅེས་པ་ལྟ་བུའོ། ། བཅུ་པ་མི་མཉམ་
པ་ནི། ཡན་ལག་ཅན་དང་ཡན་ལག་ངེས་མེད་དུ་འགའ་ཞིག་གཟུགས་སུ་བྱས་ལ་འགའ་ཞིག་དེར་མ་བྱས་པ་ཞིག་
སྟེ། གསུང་དབྱངས་རྣ་བར་རབ་སྙན་ཅིང་། ། ཚེམས་དཀར་ཟེའུ་འབྲུའི་ཕྲེང་ལྡན་པ། ། དབྱངས་ཅན་སྐུ་ཡི་
པད་ཚལ་ནི། ། ལེགས་བཤད་སྦྲང་རྩི་འབྱུང་བའི་གནས། ། ཞེས་པ་ལྟ་བུའོ། ། བཅུ་གཅིག་པ་ཁྱད་པར་
དང་བཅས་པ་ནི། ཡོན་ཏན་གྱི་ཁྱད་པར་འགས་འགའ་ཞིག་ལ་འཇིག་པ་མེད་ཅིང་གཞན་ལ་དགའ་བར་བྱེད་
པའི་ཁྱད་པར་སྟོན་པ་ཞིག་སྟེ། རྗེ་བཙུན་བརྟན་པའི་འཁོར་ལོ་ཡིས། ། མཁྱེན་པའི་རལ་གྲི་མཁར་འཕྱར་
ཚེ། ། ཕས་རྒོལ་དགྲ་སྡེའི་འཇིགས་མེད་ཅིང་། ། བློ་གྲོས་ཅན་དག་དགའ་བ་རྒྱས། ། ཞེས་པ་ལྟ་བུའོ། །
བཅུ་གཉིས་པ་འགལ་པའི་གཟུགས་ནི། དཔེ་ཅན་གྱིས་དཔེའི་བྱ་བ་མི་འདྲ་བའི་བྱ་བ་ཞིག་བྱེད་པར་སྟོན་པ་ལྟ་བུ་
སྟེ། དབྱངས་ཅན་སྲེད་ལྡན་གཡོན་མིག་མས། ། ཉོན་མོངས་འཕེལ་བར་མི་བྱེད་ཅིང་། ། འཁྲིག་པའི་བདེ་བ་
མི་སྟེར་བར། ། ཆགས་བྲལ་འཕགས་པའི་ལམ་ལ་འཁྲིད། ། ཅེས་པ་ལྟ་བུའོ། །བཅུ་གསུམ་པ་རྒྱུའི་གཟུགས་
ནི། ཟབ་བརླིང་སོགས་ཀྱི་རྒྱུ་བརྗོད་པ་དང་སྦྱར་བ་ཞིག་སྟེ། འཇམ་དབྱངས་རྨོངས་མུན་སེལ་བས་ཟླ། །ཟབ་
དོན་མཁྱེན་པས་ཉི་མ་དང་། ། ལེགས་བཤད་འདོད་དགུའི་འབྱུང་གནས་ཏེ། །ཐར་བའི་གྲོང་འཁྲིད་དེད་
དཔོན་མཆོག ། ཅེས་པ་ལྟ་བུའོ། ། བཅུ་བཞི་བ་སྦྱར་པའི་གཟུགས་ནི། དཔེ་བརྗོད་པའི་སྒོ་ནས་དོན་དང་
སྦྱར་ནས་བསྡུས་པ་ཞིག་སྟེ། ཐུབ་པའི་གསུང་གི་རྫིང་བུ་ལ། ། གཉིས་སྐྱེས་ཚོགས་ཀྱིས་ལོངས་སྤྱད་ཅིང་། །
དྲི་མ་འཁྲུད་ཕྱིར་འབད་པ་ཡིས། ། འཇུག་པའི་ངལ་བ་བསྟེན་པར་བྱེད། ། ཅེས་པ་ལྟ་བུའོ། ། བཅོ་ལྔ་པ་
དཔེའི་གཟུགས་ནི། དཔེ་ཅན་དེ་དཔེ་དང་མཚུངས་པར་བརྗོད་པ་ཞིག་སྟེ། སྐེད་སྐབས་ཕྲ་ལྡེམ་དཔག་བསམ་
ཤིང་། །ཡན་ལག་འདབ་མ་རབ་ཏུ་གཡོ། ། འདོད་པའི་རེ་སྐོང་དབྱངས་ཅན་ཞབས། ། ཡོངས་འདུ་ནོར་
བ་ཉིད་དང་འང་མཚུངས། ། ཞེས་པ་ལྟ་བུའོ། ། བཅུ་དྲུག་པ་ལྡོག་པ་ཅན་ནི། དཔེ་དང་དཔེ་ཅན་གཉིས་
275



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆོས་མཚུངས་པ་ལས་ལྡོག་ནས་བརྗོད་པ་ཞིག་སྟེ། རི་དྭགས་དྲ་བའི་རྒྱུར་ཚུད་པ། ། རྣོ་བའི་མཚོན་གྱིས་གཅོད་
ནུས་ཀྱི། ། འདོད་སྲེད་འཆིང་བས་བཅིངས་པའི་རྒྱུ། ། མཚོན་གྱིས་གཅོད་པའི་ནུས་པས་དབེན། ། ཞེས་པ་
ལྟ་བུའོ། ། བཅུ་བདུན་པ་འགོག་པ་ནི། ཁྱོད་བཞིན་ཟླ་བའི་མཛེས་པ་འདིས། ། བདག་ཡིད་མཚོ་ལས་བསིལ་
བའི་དཔལ། ། སྦྱིན་ལས་མ་ཡིན་འདོད་པའི་གདུང་། ། སྟེར་འདིས་ཟླ་བ་ག་ལ་ཞིག ། ཅེས་པ་ལྟ་བུའོ། །
བཅོ་བརྒྱུད་པ་མཉམ་འཇོག་ནི། དཔེ་དང་དཔེ་ཅན་གཉིས་ཀ་ལ་སྐྱོན་མཉམ་པར་སྟོན་པ་ཞིག་སྟེ། རྟོགས་
དཀའི་གཞུང་ལུགས་ རྒྱ་ མཚོ་ ལ། ། བློ་ ཆུང་ རི་བོང་ བརྒལ་ དཀའ་ བས། ། ཧ་ ཅང་ ཟབ་ ཅིང་ རྒྱ་ ཆེའི་
མཚོར། ། མི་འོས་འཇུག་པ་འདིས་ཀྱང་ནོངས། ། ཞེས་པ་ལྟ་བུའོ། །བཅུ་དགུ་ལ་གཟུགས་ཅན་གྱི་གཟུགས་
ཅན་ནི། གཟུགས་ཅན་དུ་སྦྱར་ནས་དཔེ་ཅན་ལ་དཔེ་བར་མ་བཀོད་པ་ཞིག་སྟེ། གཟུགས་སྐུའི་གངས་རིའི་
དགའ་ཚལ་དུ། ། མཚན་དཔེའི་ཆུ་ཀླུང་འཁྱིལ་བ་ལས། ། ཕན་བདེའི་བསིལ་ངེད་དགའ་སྟོན་གྱིས། ། ལས་
ལྡན་སྡུག་བསྔལ་ཚ་གདུང་སེལ། ། ཞེས་པ་ལྟ་བུའོ། ། ཉི་ཤུ་བ་བསྙོན་དོར་ཅན་ནི། གཞི་དེ་ལ་དེ་མ་ཡིན་ནོ་
ཞེས་བསྙོན་ཏེ་བཟློག་ནས་བརྗོད་པ་ཞིག་སྟེ། མཁའ་ཡི་གོས་དཀར་ཆུ་འཛིན་འདི། ། དེ་མིན་ལྷ་རྫས་ཡོལ་བ་
སྟེ། ། རབ་སྙན་དབྱར་གྱི་རྔ་གསང་ཡང་། ། འབྲུག་སྒྲ་མིན་གྱི་ཚངས་པའི་དབྱངས། ། ཞེས་པ་ལྟ་བུའོ། །
བཞི་བ་གསལ་བྱེད་རྒྱུན་ལ་གནས་གསུམ་གྱི་གསལ་བྱེད། འཕྲེང་པའི་གསལ་བྱེད། འགལ་དོན་གྱི་
གསལ་བྱེད། དོན་གཅིག་གི་གསལ་བྱེད། སྦྱར་པའི་གསལ་བྱེད་དང་ལྔའོ། ། དང་པོ་ལ་དབྱེ་བའི་སྒོ་ནས་
རིགས་སོགས་བཞི་ལ་གནས་ངེས་པའི་སྒོ་ནས་གསུམ་དུ་བསྟན་པ་ལ་དབྱེ་བ་བརྒྱད་ཡོད་པའི་རིགས་བརྗོད་པའི་
ཐོག་མའི་གསལ་བྱེད་ནི༔ ནེ་ཙོས་སྐད་སྙན་སྒྲོག་བྱེད་ཅིང་། ། མཆུ་གུག་ལྗང་མདོག་གཤོག་སྒྲོ་ངོམ། ། ཁ་
དོག་གསུམ་ལྡན་མགྲིན་པ་ཡིས། ། བྱིས་པ་དག་ལ་དགའ་བ་སྐྱེད། །ཅེས་པ་ལྟ་བུའོ། ། གཉིས་པ་བྱ་བ་
བརྗོད་པའི་ ཐོག་ མའི་ གསལ་བྱེད་ནི། སྦྱིན་ནོ་ རྒྱལ་ བ་ དམ་ པའི་ ཆོས། ། ཚངས་ པའི་ བུ་ མོས་ ངག་ གི་
དཔལ། །བརྟན་པའི་འཁོར་ལོས་བློ་གྲོས་མཆོག ། འཛམ་ལས་ནོར་གྱི་དངོས་གྲུབ་ཀྱང་། ། ཞེས་པ་ལྟ་
བུའོ། ། གསུམ་པ་ཡོན་ཏན་བརྗོད་པའི་ཐོག་མའི་གསལ་བྱེད་ནི། གསལ་ལོ་མཁའ་ལ་ཉི་མ་དང་། ། ཆུ་
གཏེར་དབུས་ན་རྒྱུ་སྐར་ཟླ་། ༑ མེ་ལོང་ངོས་སུ་བྱད་བཞིན་གཟུགས། ། མཁས་མང་དབུས་ན་རྗེ་བླ་མ། །
ཞེས་པ་ལྟ་བུའོ། ། བཞི་བ་རྫས་བརྗོད་པའི་ཐོག་མའི་གསལ་བྱེད་ནི། ། རི་བོང་རྟགས་མཚན་ཟླ་བ་ཡིས། །
འཛིན་མའི་ཁྱོན་ཡངས་གསལ་བྱེད་ཅིང་། ། མུན་པའི་ཚོགས་རྣམས་འཇོམས་པ་དང་། ། སྐྱེ་བོ་དུ་མ་ཡིད་
དགའ་བྱེད། ། ཅེས་པ་ལྟ་བུའོ། ། ལྔ་པ་རིགས་བརྗོད་པའི་བར་གྱི་གསལ་བྱེད་ནི། ཚོགས་གཉིས་མཐའ་དག་
276



༄༅། །སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
ཡོངས་རྫོགས་ཤིང་། ། སྒྲིབ་གཉིས་སྤངས་པའི་རྫོགས་སངས་རྒྱས། ། རིས་མེད་འགྲོ་བ་མཐའ་དག་ལ། །
བརྩེ་བའི་ཐུགས་རྗེ་ཆེན་པོ་ལྡན། ། ཞེས་པ་ལྟ་བུའོ། ། དྲུག་པ་བྱ་བ་བརྗོད་པའི་བར་གསལ་བྱེད་ནི། དོན་
གཉེར་ཅན་ལ་ལེགས་བཤད་དང༌། ། ཕོངས་པ་དག་ལ་ཟས་ནོར་གྱིས། ། དགའ་བར་བྱེད་དོ་འདོད་ལྡན་
ལ། ། ལང་ཚོ་དར་བའི་ལུས་ཕྲ་མས། ། ཞེས་པ་ལྟ་བུའོ། ། བདུན་པ་རིགས་བརྗོད་པ་ཐ་མའི་གསལ་བྱེད་ནི།
སྐུ་མདོག་དམར་སེར་གཞོན་ནུའི་ཚུལ། །གཡས་གཡོན་རལ་གྲི་གླེགས་བམ་འཛིན། ། ཟུར་ཕུད་ལྔ་ལྡན་བློ་ཡི་
མཆོག། ལེགས་པར་སྟེར་མཛད་འཇམ་པའི་དབྱངས། ། ཞེས་པ་ལྟ་བུའོ། ། བརྒྱད་པ་བྱ་བ་བརྗོད་པའི་ཐ་
མའི་གསལ་བྱེད་ནི། ཉི་མའི་འོད་ཀྱིས་པདྨོའི་ཚལ། ། རི་བོང་ཅན་གྱིས་ཀུནྡའི་ཁ། །གཏན་ཚིགས་རིགས་
པས་བློ་ཡི་སྒོ། ་ ། ཚུལ་འདིས་ངག་གི་སྒོ་འཕར་བྱེད། ། ཅེས་པ་ལྟ་བུའོ། །གཉིས་པ་འཕྲེང་བའི་གསལ་བྱེད་
ནི། དག་པའི་མཁའ་ལ་ཟླ་བ་དང་། ། དེས་ཀྱང་ཀུནྡའི་ཚལ་ཉིད་ལ། །དང་པའི་མཚོ་ལ་འདབ་བརྒྱ་བ། །
དེས་ཀྱང་མཛེས་མའི་ཐོད་ལའོ། ། ཞེས་པ་ལྟ་བུའོ། ། གསུམ་པ་འགལ་དོན་གྱིས་གསལ་བྱེད་ནི། ཉི་མའི་
འོད་ཀྱིས་སྲུང་བ་ཡི། ། གདུང་བ་མ་ལུས་སེལ་བ་དང་། ། མྱུ་གུ་སྔོན་པོ་སྐེམ་འགྱུར་པའི། ། བྱ་བ་མི་འདྲ་
རྣམ་གཉིས་བྱེད། ། ཅེས་པ་ལྟ་བུའོ། ། བཞི་པ་མང་པོ་དོན་གཅིག་གི་གསལ་བྱེད་ནི། ལང་ཚོ་རྒྱས་པའི་སྨིན་
ལེགས་མ། ། ནུ་འབུར་གཡོ་ཞིང་སྨིན་མ་འཁྱོག།མཆུ་སྒྲོས་དམར་ཞིང་སོ་ཕྲེང་དཀར། ། འདོད་ལྡན་སྙིང་ལ་
གདུང་བ་སྟེར། ། ཞེས་པ་ལྟ་བུའོ། ། ལྔ་པ་སྦྱར་བའི་གསལ་བྱེད་ནི་དོན་གཉིས་འདྲ་བར་སྦྱར་བ་སྟེ། སྟོང་
ཉིད་སྨྲ་བའི་སྤོབས་མཐོ་ཞིང་། ། མདོ་སྔགས་གཞུང་ཀུན་འཆད་པ་ལ། ། འཇམ་དབྱངས་རྒྱལ་བའི་མདུན་ས་
དང་། ། རྒྱལ་བ་གཉིས་པ་ཞིང་འདིའི་རྒྱུན། ། ཞེས་པ་ལྟ་བུའོ། །
ལྔ་པ་སྐོར་བའི་རྒྱན་ལ་གསུམ་སྟེ། དོན་དང་ཚིག་དང་དེ་གཉིས་ཀ་ལ་སྐོར་བའོ། ། དང་པོ་ནི། རྒྱལ་
བའི་གོ་འཕང་ཐོབ་པའི་ཆེད། །ཐུབ་པའི་བསྟན་ལ རབ་ཞུགས་ནས། ། སྟོན་པའི་ལུང་རྟོགས་དམ་པའི་
ཆོས། ། སྟོབས་བཅུ་མངའ་བའི་དགོངས་བཞིན་བཟུང་། ། ཞེས་པ་ལྟ་བུའོ། ། གཉིས་པ་ནི། ཉི་མས་
པདྨོའི་ཚལ་ར་རྒྱས། ། ཟླ་བས་ཨུཏྤལ་འདབ་མ་རྒྱས། ། རྒྱལ་བས་འགྲོ་བའི་ཕན་བདེ་རྒྱས། ། དབྱངས་ཅན་
ལྷ་མོས་སྒྲ་དོན་རྒྱས། ། ཞེས་པ་ལྟ་བུའོ། ། གསུམ་པ་ནི། སངས་རྒྱས་ཡོན་ཏན་བསམ་མི་ཁྱབ། ། དམ་ཆོས་
ཡོན་ཏན་བསམ་མི་ཁྱབ། ། དགེ་འདུན་ཡོན་ཏན་བསམ་མི་ཁྱབ། ། མཆོད་པའི་ཡོན་ཏན་བསམ་མི་ཁྱབ། །
ཅེས་པ་ལྟ་བུའོ། ། ཤུགས་བསྟན་ཡི་གེ་ལ་སྐོར་བ་ནི། ང་དང་ང་འདྲ་ང་རྒྱལ་མཐོ། ། ཁ་ཅིག་ཁ་དོག་ཁོ་ན་
ངོམས། ། ལ་ལ་ལ་ལུང་ལ་སོགས་འཁྱམ། ། ཟ་སྦྱང་ཟ་མ་ཟ་ལ་སྤྲོ། ། ཞེས་པ་ལྟ་བུའོ། ། དྲུག་པ་འགོག་
277



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་རྒྱན་ལ་ཉེར་གསུམ་ཡོད་པ་ལས། དང་པོ་འདས་པ་འགོག་པ་ནི། ཉི་མའི་གཉེན་གྱིས་བདེན་བཞིའི་
ཆོས། ། བསྟན་པ་ཙམ་གྱིས་ གྲོལ་འདི་ཅི། ། འོན་ཀྱང་སྲིད་པ་ཐ་མ་ཡི། ། རང་བཞིན་སོ་སྐྱེས་ཚད་དུ་
དཀའ། ། ཞེས་ པ་ ལྟ་ བུའོ། ། གཉིས་ པ་ ད་ལྟར་ བ་ འགོག་ པ་ ནི༔ གཡས་ གཡོན་ཕྱག་ ཏུ་ གླེགས་ རལ་
གཉིས། ། འཛིན་ལ་དགོས་པ་ཅི་ཞིག་མཆིས། ། ཇི་ལྟ་ཇི་སྙེད་ཆོས་ཀུན་ཀྱང་། ། མངོན་གཟིགས་མཁྱེན་
མཆོག་འདིས་ལྷག་གང་། ། ཞེས་པ་ལྟ་བུ། གསུམ་པ་མ་འོངས་པ་འགོག་པ་ནི། མངོན་མཐོའི་རྒྱུ་བཟང་ཚུལ་
ཁྲིམས་མཆོག ། སྲུང་བའི་ཚུལ་ལ་འདའ་བྱེད་ན། ། ཕྱི་མ་ངན་འགྲོའི་གཡང་ས་རུ། ། ལྟུང་ཕྱིར་འཇུག་པ་
གདོན་མི་ཟ། ། ཞེས་པ་ལྟ་བུ། བཞི་པ་ཆོས་འགོག་པ་ནི། ལུས་ཕྲ་ཁྱོད་བཞིན་ཟླ་བ་ནི། ། བསིལ་བ་ཉིད་
ཅེས་གྲགས་འདི་བརྫུན། ། བདེན་ན་གློ་བུར་སྲེད་ལྡན་ལ། །འདོད་པའི་ཚ་གདུང་སྐྱེད་འདི་ཅི། ། ཞེས་པ་
ལྟ་བུ། ལྔ་པ་ཆོས་ཅན་འགོག་པ་ནི། གང་ཚེ་སྟོན་པས་ཆོ་འཕྲུལ་ཆེ། ། ཇི་ལྟར་བསྟན་པའི་ཚུལ་དེ་ཉིད། །
ཁོ་བོས་ལོ་རྒྱུས་དག་ལས་ནི། ། ཐོས་པ་ཙམ་སྟེ་མངོན་མཐོང་མིན། ། ཞེས་པ་ལྟ་བུ། དྲུག་པ་རྒྱུ་འགོག་པ་ནི།
གཟུ་བོར་མི་གནས་ཕྱོགས་ལྷུང་ཅན། ། འགའ་ཡིས་ཐོས་བསམ་བྱེད་པའི་ཚེ། ། འཕྱ་སྨོན་བྱེད་ཀྱང་དེ་ཡི་
རྒྱུ། ། མེད་ཕྱིར་ཚུལ་དེར་ག་ལ་ཞུམ། ། ཞེས་པ་ལྟ་བུ། བདུན་པ་འབྲས་བུ་འགོག་པ་ནི། ། ཡིད་སྲུབ་བུ་མོ་
མཛེས་མ་ཡིས། ། རྒྱལ་སྲས་དྲུང་དུ་འཇོ་སྒེགས་ཀྱི། ། རྣམ་འགྱུར་མང་བསྟན་གླགས་བཙལ་ཀྱང་། ། ཉོན་
མོངས་བྲལ་ཕྱིར་གླགས་མ་རྙེད། ། ཅེས་པ་ལྟ་བུ། བརྒྱད་པ་རྗེས་གནང་གིས་འགོག་པ་ནི། ཉིན་བྱེད་དབང་
ཁྱོད་ནུབ་ཕྱོགས་ཀྱི། ། ས་འཛིན་བརྒལ་བར་འདོད་ན་མཛོད། ། འོན་ཀྱང་ཆུ་སྐྱེས་འདབ་མ་རྣམས། ། ཟུམ་
ཞིང་བདག་གིས་གཟུགས་མི་མཐོང་། ། ཞེས་པ་ལྟ་བུ། དགུ་པ་དབང་གིས་འགོག་པ་ནི།འོད་དཀར་ཅན་ཁྱོད་
གླིང་གཞན་དུ། ༑ གཤེགས་ན་ཕྱོགས་དེའི་མུན་སེལ་ཡང་༑ ༑ རང་ཅག་གནས་པའི་གླིང་འདི་རུ། ། སྣང་བ་
གསལ་ཕྱིར་འདུག་པར་རིགས། ། ཞེས་པ་ལྟ་བུ། བཅུ་པ་མ་གུས་པས་འགོག་པ་ནི། །རྒྱལ་བ་གཉིས་པའི་
རྗེས་འཇུག་ཁྱོད། ། མགོན་དེའི་ཆོས་ཚུལ་བཟུང་ན་ལེགས། ། རང་མོས་གྲུབ་མཐའ་ཐམས་ཅད་ལ། །
འཇུག་ན་རང་གི་གང་མོས་གྱིས། ། ཞེས་པ་ལྟ་བུ། བཅུ་གཅིག་པ་ཤིས་བརྗོད་ཀྱིས་འགོག་པ་ནི། ཚེ་འདིའི་
རྙེད་བཀུར་ཆེད་ཙམ་དུ། །འཇུག་ན་དེ་དོན་འགྲུབ་པར་ཤོག ། ཕྱི་མ་སྡུག་བསྔལ་འཐོབ་འགྱུར་བ། ། ཤེས་
ཚེ་འགྱོད་པར་མ་བྱེད་ཅིག ། ཅེས་པ་ལྟ་བུ། བཅུ་གཉིས་པ་རྩ་བ་ཆོས་འགོག་པ་ནི། གལ་ཏེ་ཁྱོད་ནི་ལོག་
གཡེམ་ལ། ། འགྲོ་བ་འདོད་ན་དེ་ལྟར་གྱིས། །ཕྱི་མའི་ཚེ་ན་མནར་མེད་དུ། ། སོང་ན་དེ་ཚེ་འགྱོད་མི་
འཚལ། ། ཞེས་པ་ལྟ་བུ། བཅུ་གསུམ་པ་གྲོགས་ཀྱིས་འགོག་པ་ནི། རྗེ་ཁྱོད་ཚོང་ལ་གཤེགས་ན་བཞུད། །
278



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། }
རིང་དུ་ཐོགས་ན་ཕྱི་ཤུལ་གྱི། ། གྲོགས་དང་ཉེ་དུ་གཞན་པ་རྣམས། །མི་འདོད་སྡུག་བསྔལ་ཐོབ་ཏུ་མཆི། །
ཞེས་པ་ལྟ་བུ། བཅུ་བཞི་པ་འབད་པས་འགོག་པ་ནི། སྤང་ལྗོང་མཛེས་པས་ལེགས་བསྟར་བའི། ། གནས་སུ་
དགའ་སྟོན་ལ་རོལ་ཚེ། ། ཉིན་བྱེད་ཆུ་ལྷའི་རི་ཉེ་བར། ། མཐོང་ཚེ་རིངས་པའི་ཚིག་བརྗོད་ཐལ། ། ཞེས་པ་
ལྟ་བུ། བཅོ་ལྔ་ལ་གཞན་དབང་གིས་འགོག་པ་ནི། ཁྱོད་ཀྱིས་བྱ་བ་དེ་ལྟ་བུ། བྱེད་ན་ངེད་ལ་དྲིས་པས་ཅི། །
རྗེ་བོ་ཉིད་ལ་དྲིས་ཤིག་དང་། ། གནང་ན་བདག་ཀྱང་དེ་ལྟར་འདོད། །ཅེས་པ་ལྟ་བུ། བཅུ་དྲུག་པ་ཐབས་
ཀྱིས་འགོག་པ་ནི། རྗེ་ཁྱོད་རི་ཁྲོད་བསྟེན་བྱེད་ན། ། ལེགས་མོད་བདག་ཅག་ཉེ་གྲོགས་ཀུན། །ཟས་གོས་
ནོར་གྱིས་མི་ཕོངས་པའི། །འབྱོར་ལྡན་མི་ཟད་ཐབས་ཉིད་མཛོད། ། ཅེས་པ་ལྟ་བུ། བཅུ་བདུན་པ་ཁྲོ་བས་
འགོག་པ་ནི། ཐོས་པའི་གྲར་ཞུགས་མ་འབད་ན། །ཅི་ཡང་མི་ཤེས་མ་བསླབས་པའི། ། གྲོང་པའི་སྐྱེ་བོ་
གཞན་དག་དང་། ། མཚུངས་པ་ཉིད་དུ་ཅིས་མི་འགྱུར། ། ཞེས་པ་ལྟ་བུ། བཅོ་བརྒྱད་པ་མྱ་ངན་གྱིས་འགོག་
པ་ནི། གཞན་དོན་འདོད་ཆུང་བསྟེན་པའི་ཆེད། ། བསོད་ནམས་རྒྱུ་བར་རིགས་མོད་ཀྱི། ། གཞན་དུ་སྲང་
མདོར་སྦྲང་འཁྱམ་དང་། ། ལྷན་ཅིག་གནས་ལ་དགོས་པ་ཅི། ། ཞེས་པ་ལྟ་བུ། བཅུ་དགུ་པ་འགྱོད་པས་
འགོག་པ་ནི། མི་བཟད་ངན་འགྲོའི་སྡུག་བསྔལ་དང་། འཁོར་བའི་ཉེས་དམིགས་མ་བསམས་ཤིང་། ། བྱང་
སེམས་ལྟ་བས་མ་ཟིན་པར། ། རི་འདབ་མི་ཚེ་ཡོལ་ཀྱང་ཅི། །ཞེས་པ་ལྟ་བུ། ཉི་ཤུ་བ་ཐེ་ཚོམ་གྱིས་འགོག་པ་
ནི། གང་འདི་དབུ་ཚད་རིག་གནས་ལ། ། སྦྱངས་པའི་བླ་ཆེན་མཁས་པའམ། ། ཡང་ན་རང་བཞིན་མཁས་
དབང་ཞིག ། ཡིན་གྱི་ཐ་མལ་བླུན་པོ་མིན། ། ཞེས་པ་ལྟ་བུ། ཉེར་གཅིག་པ་སྦྱར་པས་འགོག་པ་ནི། མཁས་
མཆོག་ཀླུ་རྒྱལ་གཙུག་ན་འཛིན། ། བདེ་ལེགས་འདོད་དགུ་སྟེར་མཛད་པའི། ། ཐུབ་པ་དབང་རྒྱལ་མཆིས་
བཞིན་དུ། ། ནོར་བུ་ཕལ་བ་གཞན་གྱིས་ཅི། ། ཞེས་པ་ལྟ་བུ། ཉེར་གཉིས་པ་དོན་གཞན་འགོག་པ་ནི། རྒྱལ་
བས་རིས་བྲལ་འགྲོ་རྣམས་ལ། ། དམ་ཆོས་མཉམ་ཏུ་བསྟན་པས་ཅི། །ལྷ་ཀླུས་རིས་མེད་ཆར་བབ་ཀྱང་། །
ས་བོན་རུང་སྨིན་མི་རུང་མིན། ། ཞེས་པ་ལྟ་བུ། ཉེར་གསུམ་པ་རྒྱུས་འགོག་པ་ནི། འཇམ་པའི་དབྱངས་ལ་
བདག་ཅག་གིས། ། བློ་གྲོས་འཕེལ་ཕྱིར་གསོལ་བཏབ་སྟེ། ། འོན་ཀྱང་ཤེས་རབ་སྩོལ་པའི་ལྷ། ། ཡིན་ཕྱིར་
གསོལ་འདེབས་ཅི་ལ་བལྟོས། ། ཞེས་པ་ལྟ་བུའོ། །
བདུན་པ་དོན་གཞན་བཀོད་པ་ལ་བརྒྱད་ལས། དང་པོ་ཀུན་ཁྱབ་ཀྱི་དོན་གཞན་བཀོད་པ་ནི། ཚངས་
པས་ཐིག་ལེ་མཆོག་མ་ལ། ། ཆགས་པས་བལྟས་ཞེས་སུ་ཡིས་སྨད། ། སྲེད་ལྡན་འགྲོ་བ་འདི་ཀུན་ཀྱང་། །
འདོད་པས་གཟིར་བ་རང་བཞིན་ཉིད། ། ཅེས་པ་ལྟ་བུའོ། ། གཉིས་པ་ཁྱད་པར་ལ་གནས་པའི་དོན་གཞན་
279



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
བཀོད་པ་ནི། ཐུབ་པའི་འཕྲིན་ལས་ཐུགས་རྗེ་ཡིས། ། ཐེག་གསུམ་གདུལ་བྱའི་ཡོན་ཏན་རྒྱས། ། རྟ་བདུན་
ཅན་གྱི་འོད་ཟེར་གྱིས། །པདྨོའི་སྨིན་པའི་འདབ་མ་རྒྱས། ། ཞེས་པ་ལྟ་བུ། གསུམ་པ་སྦྱར་བའི་དོན་གཞན་
ནི། གདུལ་བྱའི་གཙུག་ན་རྒྱལ་བ་ཉིད། ། གསལ་རྫོགས་མཚན་དཔེའི་གཟི་བྱིན་འབར། ། ལྷ་ཡི་རྒྱལ་པོ་ལྷ་
རྣམས་ཀྱི། །གཙུག་གི་རལ་པའི་རྩེ་ན་འགྱིང་། ། ཞེས་པ་ལྟ་བུ། བཞི་པ་འགལ་བའི་དོན་གཞན་ནི། མཛེས་
སྡུག་དགའ་བསྐྱེད་དབྱངས་ ཅན་ མ། ། ཐག་ མེད་ཡེ་ ཤེས་ བདེ་ བ་ སྟེར། ། ལང་ཚོ གྲོལ་ པའི་ མཁས་ པ་
ཡིས། ། བློ་ལྡན་ཡིད་ལ་དགའ་བ་སྐྱེད། ། ཅེས་པ་ལྟ་བུ། ། ལྔ་པ་མི་འོས་པའི་དོན་གཞན་ནི། མཁས་དབང་
ལེགས་བཤད་ཉི་འོད་ཀྱིས། ། ཕྱོགས་ལྷུང་ཡིད་ལ་ཟུག་རྔུ་སྐྱེད། ། འོད་ལྡན་གླ་རྩིའི་དྲི་ཚོར་བས། ། དུག་
སྦྲུལ་བག་ལ་གནོད་པར་འགྱུར། ། ཞེས་པ་ལྟ་བུ། དྲུག་པ་འོས་པའི་དོན་གཞན་ནི། རྒྱལ་བས་འགྲོ་ལ་ཆོས་
བསྟན་པས། ། ཕན་དང་བདེ་བའི་ལེགས་ཚོགས་རྒྱས། ། ཉི་མི་འོད་ཟེར་ཤར་བ་ན། ། པད་དཀར་འདབ་
མ་ཅི་ཡང་འཕེལ། ། ཞེས་པ་ལྟ་བུ། བདུན་པ་འོས་པ་དང་མི་འོས་པའི་དོན་གཞན་ནི། ལེགས་བཤད་དག་ལ་
མཁས་དགའ་ཡི། ། བླུན་པོའི་ཚོགས་ནི་དེ་ལྟ་མིན། ། རབ་སྙན་སྒྲ་ལ་ཐོས་འཛིན་ལྡན། །ཉན་གྱི་འོན་པ་
དག་གིས་མིན། ། ཞེས་པ་ལྟ་བུ། བརྒྱད་པ་མི་འོས་ཤིང་འོས་པའི་དོན་གཞན་བཀོད་པ་ནི། སྦྱངས་པས་ཉེས་
བཤད་སྟོན་སྲིད་ན། ། མ་སྦྱངས་བླུན་གཏམ་ཅིས་མི་ཟེར། ། ལེགས་བཤད་མཁས་ལས་འབྱུང་དགོས་ཀྱི། །
ཐོས་མེད་བླུན་གཏམ་ཆོས་ཉིད་ཡིན། ། ཞེས་པ་ལྟ་བུའོ། ། །
བརྒྱད་པ་ལྡོག་པའི་རྒྱན་ལ་སྒྲས་ཟིན་མཚུངས་པའི་ལྡོག་པ། རྟོགས་པ་མཚུངས་པའི་ལྡོག་པ། འབྱེད་
བྱེད་མཚུངས་པའི་ལྡོག་པ། རིགས་མཐུན་འབྱེད་པའི་ལྡོག་པ་དང་བཞི། དང་པོ་ལ་ལྔ་ལས། དང་པོ་གཅིག་གི་
ལྡོག་པ་ཅན་ནི། ལྷག་པའི་ལྷ་ཡིས་རྗེས་བཟུང་ཞིང་
། ། མཁས་ཤིང་གྲུབ་བརྙེས་ཟླ་གྲགས་དང་། ཙནྡྲ་གོ་མི་
མཚུངས་གྱུར་ཀྱང་། ། རབ་བྱུང་ཡིན་མིན་རྟེན་གྱིས་དབྱེ། ། ཞེས་པ་ལྟ་བུའོ། ། གཉིས་པ་གཉིས་ཀྱི་ལྡོག་པ་
ཅན་ནི། ཐུབ་དབང་རྡོ་རྗེ་འཆང་ཆེན་གཉིས། ། གཞན་དོན་མཐར་ཕྱིན་མཛད་མཚུངས་ཀྱང་། ། ཐུབ་པ་
སྤྲུལ་སྐུའི་རྣམ་པ་དང་། ། ཅི་ཤོས་ལོངས་སྐུའི་རྣམ་པ་ཅན། ། ཞེས་པ་ལྟ་བུ། གསུམ་པ་སྦྱར་བའི་ལྡོག་པ་ཅན་
ནི། མཚོ་བྱུང་ཟླ་བའི་གཙུག་རྒྱན་ཅན། ། འགྲུབ་ལ་དབྱངས་ཅན་བཞག་པ་དང་། སངྒ་ཨཱ་ཙརྱ་མཚུངས་
ཀྱང་། ། སྔ་མ་ནང་པ་གཞན་ནི་ལྡོག ། ཅེས་པ་ལྟ་བུ། བཞི་པ་འགོག་པ་ཅན་གྱི་ལྡོག་པ་ནི།སྐྱབས་མཛད་
འདོད་པའི་རེ་བ་སྩོལ། ། ཡིད་དུ་འོང་ཞིང་བསྔགས་པའི་གནས། ། ངག་གི་ཡན་ལག་ཆ་རྫོགས་པས། །
དབྱངས་ཅན་ཡོངས་འདུས་འགྲན་དུ་ཅི། ། ཞེས་པ་ལྟ་བུ། ལྔ་པ་གཏན་ཚིགས་ཀྱི་ལྡོག་པ་ཅན་ནི། སྡོང་བུ་ལོ་
280



༄༅། ། སྙན་ངག་གི་རྒྱན་གཉིས་སོ་སོའི་དབྱེ་བའི་དཔེར་བརྗོད། ：
འདབ་ཟེའུ་འབྲུ་སོགས། ། ལྡན་ཡང་སྐེད་མེད་འགྲམ་ཆང་གིས། ། ཁ་ཉིད་འབྱེད་ཕྱིར་བ་ཀུ་ལ། ། པདྨ་
གཞན་དང་ཁྱད་པར་ཆེ། ། ཞེས་པ་ལྟ་བུའོ། ། གཉིས་པ་རྟོགས་པ་མཚུངས་པའི་ལྡོག་པ་ཅན་ནི། འཇམ་
པའི་དབྱངས་དང་རྗེ་བླ་མ། ། ཟབ་དོན་གཟིགས་པའི་ཡེ་ཤེས་ཅན། ། འོན་ཏེ་འཇམ་དབྱངས་ལོངས་སྐུ་
དང༌། ། ཅིག་ཤོས་རབ་བྱུང་ཆ་བྱད་ཅན། ། ཞེས་པ་ལྟ་བུ་སྟེ་ཆོས་མཚུངས་ཤུགས་ལ་བསྟན་པའོ། ། གསུམ་
པ་འབྱེད་བྱེད་མཚུངས་པའི་ལྡོག་པ་ཅན་ནི། གཞན་ཕན་རྒྱལ་ཚབ་བྱམས་མགོན་དང་། ། འཇམ་དབྱངས་བླ་
མ་ཙོང་ཁ་པ། ། སྔ་མ་དགའ་ལྡན་ལྷ་ཡི་རྒྱན། ། གཞན་ནི་གངས་ཅན་མཁས་པའི་དཔལ། ། ཞེས་པ་ལྟ་བུ་སྟེ་
འདི་ཡང་མཚུངས་པ་ཤུགས་ལ་འཕངས་པའོ། ། བཞི་པ་རིགས་མཐུན་ལྡོག་པ་ཅན་ནི། རྨོངས་པའི་མ་རིག་
མུན་པ་དང་། ། མུན་ཁུང་བྱུང་བའི་མུན་ནག་གཉིས། ། རིགས་མཐུན་འོན་ཏེ་སྔ་མ་ཉིད། ། མར་མེས་མི་
སེལ་ཕྱི་མ་སེལ། ། ཞེས་པ་ལྟ་བུའོ། །
དགུ་པ་སྲིད་པ་ཅན་གྱི་རྒྱན་ལ་གསུམ་ལས། དང་པོ་ངོ་བོ་ཉིད་སྟོན་པའི་སྲིད་པ་ཅན་ནི། སྨྲ་བྱེད་ལྕེ་བྲལ་
ཅ་ཅོ་སྒྲོག། རྐང་བཞོན་མེད་པར་རྒྱུན་དུ་འགྲོ། ། གནོད་སེམས་མེད་པར་རྒྱུ་ལམ་གཅོད། ། ཁ་དོག་མ་
བསྒྱུར་མདོག་སྔོ་ཆུ། ། ཞེས་པ་ལྟ་བུ། གཉིས་པ་འབྲས་བུ་རྒྱུ་ཅུང་ཟད་དང་བཅས་པར་བརྗོད་པའི་སྲིད་པ་ཅན་
ནི། འཕྲོག་མིན་ཐོས་པའི་ནོར་གྱིས་ཕྱུག ། འཚེ་མེད་རྨོངས་པའི་དགྲ་ཚོགས་འཇོམས། ། འདོད་བྲལ་ཡོན་
ཏན་ཚོགས་ཀྱིས་འཁྱུད། ། དབྱུ་གུས་མ་བསྐུལ་སྐད་སྙན་ལྡིར། ། ཞེས་པ་ལྟ་བུ། གསུམ་པ་གྲགས་མ་གྲགས་
ཀྱི་རྒྱུ་བཟློག་ནས་འབྲས་བུ་ངོ་བོ་ཉིད་ཀྱིས་སྲིད་པར་སྟོན་པ་ནི། མ་བྲིས་རི་བོང་མཚན་མས་མཛེས། ། གནོད་
སེམས་མེད་པར་མུན་ཚོགས་འཇོམས། ། འདོད་མཁན་མེད་ཀྱང་ནུབ་ཕྱོགས་འབྲོས། ། བཟོ་བཅོས་མ་བྱས་
འཕེལ་འགྲིབ་སྟོན། ། ཞེས་པ་ལྟ་བུའོ། །
བཅུ་པ་བསྡུས་བརྗོད་ཀྱི་རྒྱན་ལ་སྤྱི་དང་བྱེ་བྲག་གཉིས་ཀྱི་དང་པོ་ནི། དཔག་བསམ་ལྗོན་པའི་གྲིབ་བསིལ་
ལ། ། སྤྱོད་པའི་དགའ་སྟོན་ཡོངས་བོར་ནས། ། ཡལ་ག་འཁྱོག་པོའི་ཤིང་སྐམ་ལ། ། སྐྱབས་འཆའ་བླུན་པོ་
འདི་དག་རྨོངས། ། ཞེས་པ་ལྟ་བུའོ། །གཉིས་པ་ལ་གསུམ་ལས། དང་པོ་ཁྱད་གཞི་ཐ་དད་ཅིང་ཁྱད་ཆོས་
མཚུངས་པ་ནི། ཟབ་ཡངས་གཏིང་མཐའ་རྟོགས་དཀའ་ཞིང་། ། རེ་སྐོང་ནོར་བུའི་འབྱུང་གནས་ མཆོག
དུས་སུ་རབ་གཡོ་གདུང་སེལ་ཅན། ། དྲི་མའི་སྐྱོན་རྣམས་འཁྲུད་པར་བྱེད། ། ཅེས་པ་ལྟ་བུ། གཉིས་པ་ཁྱད་
གཞི་ཐ་དད་ལ་ཁྱད་ཆོས་མཚུངས་ཤིང་མི་མཚུངས་པ་ནི། འཇམ་ཞིང་ཡིད་འོང་མཛེས་སྡུག་ལྡན། ། ཡལ་
འདབ་ཟེའུ་འབྲུ་གཡོ་ལྡེམ་པ། ། ཆུ་སྐྱེས་དཀར་པོའི་ཆུན་པོ་འདི། ། རྐང་དྲུག་དག་གི་འདི་ཚིམ་བྱེད། །
281



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
ཅེས་པ་ལྟ་བུ། གསུམ་པ་སྔོན་མེད་བསྡུས་བརྗོད་ནི། ནམ་མཁའི་དབྱིངས་སུ་མི་རྒྱུ་ཞིང་། ། འཕེལ་འགྲིབ་ཆ་
ཤས་མི་ལྡན་པའི། ། སྔོན་མེད་ཟླ་བའི་དཀྱིལ་འཁོར་འདི། ། བདག་གི་ཡིད་ལ་ཅི་ཡང་སྨོན། ། ཞེས་པ་ལྟ་བུ་
སྟེ་མཚུངས་ཆོས་བསྡུས་པའོ། །བཅུ་གཅིག་པ་ཕུལ་བྱུང་གི་རྒྱུན་ལ་བཞི་ལས། དང་པོ་ཁྱད་འཕགས་ཕུལ་བྱུང་
ནི། བཅུ་ཕྲག་རིག་པའི་གནས་རྣམས་ཀུན། ། མཐར་ཕྱིན་བློ་བཟང་རྒྱ་མཚོའི་སྡེ། ། སྙན་ངག་གཞུང་བརྒྱ་སྤྱི་
བ་ལ། ། དབྱངས་ཅན་མས་ཀྱང་འགྲན་ནུས་མིན། ། ཞེས་པ་ལྟ་བུ། གཉིས་པ་ཐེ་ཚོམ་ཕུལ་བྱུང་ནི། ཉིན་
མཚན་ཀུན་ཏུ་ཐོས་བསམ་ལ། ། འབད་པས་འཇུག་ཅིང་སྒྲུབ་བརྩོན་ཁྱོད། ། རང་ལུས་འཚོ་བའི་བཟའ་
བཏུང་ཡང་། །སྤྱོད་སྐབས་ཡོད་མེད་འཕྱང་མོ་ཉུག།ཅེས་པ་ལྟ་བུ། གསུམ་པ་ངེས་པ་ཕུལ་བྱུང་ནི། རྟག་ཏུ་
ཐོས་བསམ་སྒོམ་པ་དང་
། ། ཁ་ཏོན་ཚུལ་ལ་རབ་འབད་པ། །རྒྱུན་ཆད་མེད་ཀྱང་ཉལ་གཉིད་ཚེ། ། བར་
སྐབས་ཡོད་པའི་ངེས་པ་རྙེད། །ཅེས་པ་ལྟ་བུ། ། བཞི་པ་ངོ་མཚར་ཕུལ་བྱུང་ནི། འཇམ་མགོན་བླ་མ་བཙོང་
ཁ་པའི། །མཁྱེན་པའི་ཕ་མཐའ་ནམ་མཁས་ཀྱང་། ། མཚོན་མིན་བོད་ཡུལ་ལྗོངས་ཉིད་དུ། ། ཤོང་གྱུར་དེ་
ནི་ཨེ་མ་མཚར། ། ཞེས་པ་ལྟ་བུ་སྟེ་མཚོན་ཙམ་མོ། ། འདི་ལ་སྤྲོ་བར་བྱས་ན་དཔེ་རྒྱུན་ལྟར་སོ་གཉིས་འབྱུང་
བར་བཤད་དོ། ། བཅུ་གཉིས་པ་རབ་རྟོག་གི་རྒྱུན་ལ་གསུམ་ལས། དང་པོ་སེམས་ལྡན་རབ་རྟོག་ནི། དབྱངས་
ཅན་རལ་པའི་ཐོར་ཅོག་རྩེར། ། ཚེས་པའི་ཟླ་བས་བརྒྱན་པ་ནི། ། ཡར་མར་ངོ་ཡི་མུན་པའི་ཚོགས། ། སེལ་
བར་བྱེད་པའི་ཆེད་དུ་དགོངས། ། ཞེས་པ་ལྟ་བུ། གཉིས་པ་སེམས་མེད་རབ་རྟོག་ནི། རབ་མཛེས་ཚེས་པའི་
ཟླ་བ་ནི། ། སྤྱི་གཙུག་བརྒྱན་པའི་ཕྱིར་འོངས་ཤིང་། ། སྙན་གོང་ཨུཏྤལ་སྔོན་པོ་ཡོད། ། སྤྱན་དཀྱུས་རིང་ལ་
འགྲན་ཕྱིར་འོངས། ། ཞེས་པ་ལྟ་བུ། གསུམ་པ་ཏིང་ངེ་འཛིན་གྱི་རབ་རྟོག་ནི། ། ཟླ་བ་ཤར་ཚེ་ཀུནྡའི་
ཚལ། །དགའ་བས་འཛུམ་མུལ་ལྟ་བ་བཞིན། ། བུང་བས་བཅུད་རྣམས་འཁྱེར་དོགས་ནས། ། གེ་སེར་སྐྲ་
གནས་འདར་བ་བཞིན། ། ཞེས་པ་ལྟ་བུའོ། ། སྐབས་འདིའི་བཞིན་ཞེས་པ་ནི་དཔེ་མིན་ནོ། ། བཅུ་གསུམ་
པ་རྒྱུའི་རྒྱུན་ལ་གསུམ་ལས། དང་པོ་དངོས་པོའི་རྒྱུ་ལ་བྱེད་པའི་རྒྱུ་དང་ཤེས་བྱེད་ཀྱི་རྒྱུ་གཉིས། དང་པོ་ལ་སྒྲུབ་
བྱེད་དང་ལས་ཀྱི་རྒྱུ་གཉིས། དང་པོ་ལ་འགྲུབ་བྱེད་དང་ཉམས་པའི་རྒྱུ་གཉིས་ལ། དང་པོ་ནི། རྗེ་བཙུན་
བཏོན་པའི་འཁོར་ལོ་ཡི། །བྱིན་རླབས་རྗེས་སུ་བཟུང་བའི་མཐུས། ། འཆད་རྩོད་རྩོམ་པའི་བློ་གྲོས་ཀྱི། །
སྣང་བ་ཡར་ངོའི་ཟླ་ལྟར་འཕེལ། ། ཞེས་པ་ལྟ་བུ། གཉིས་པ་ཉམས་བྱེད་ཀྱི་རྒྱུ་ནི། སྒྲ་དབྱངས་ལྷ་མོ་དབྱངས་
ཅན་མའི། ། མཁྱེན་རབ་ཉི་མའི་འོད་ཟེར་གྱིས། ། དོན་གཉེར་བློ་གསལ་ཚོགས་རྣམས་ཀྱི། ། རྨོངས་པའི་
མུན་པ་སེལ་པར་བྱས། ། ཞེས་པ་ལྟ་བུ། གཉིས་པ་ལས་ཀྱི་རྒྱུ་ནི། སོར་མོའི་འཕྲུལ་དང་བློ་རྩལ་ལས། ། རྒྱལ་
282



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
བའི་སྐུ་བརྙན་རབ་མཛེས་པ། ། དད་ལྡན་སྐྱེ་བོ་མཐའ་དག་གི ། བསོད་ནམས་གསོག་པའི་རྟེན་དུ་གྱུར། །
ཅེས་པ་ལྟ་བུ། གཉིས་པ་ལ་གཉིས་ཀྱི་དང་པོ་ཕྱིའི་ཤེས་བྱེད་ཀྱི་རྒྱུ་ནི། སྐྱ་རེངས་ཐ་མ་ཤར་གྱུར་ཅིག ། སྣ་
ཚོགས་གཟུགས་ཀྱི་བཀོད་པ་མཐོང་། ། འདབ་ཆགས་མང་པོས་སྐད་སྙན་སྒྲོགས། ། གཉིད་ཀྱང་སད་པས་
དུས་ལ་བབ། ། ཅེས་པ་ལྟ་བུ་སྟེ་ནམ་ལངས་ཤིང་ཉིན་མོ་འབྱུང་བའི་ཤེས་བྱེད་དོ། ། གཉིས་པ་ནང་གི་ཤེས་
བྱེད་ཀྱི་རྒྱུ་ནི། དཀའ་གནད་གཞུང་དོན་དྲིས་པའི་ཚེ། །འཛུམ་དང་བཅས་ཏེ་ལྷུག་པར་སྨྲ། ། མང་ཐོས་
མཁས་པ་འདུས་པ་ན། ། འཇིགས་མེད་ཆོས་ཀྱི་ཁྲི་ལ་འགྱིང་། ། ཞེས་པ་ལྟ་བུ་སྟེ། ཡོན་ཏན་ཡོད་པའི་རྟགས་
སམ་ཤེས་བྱེད་དོ། ། དེ་བཞིན་དུ། ཆོས་གཏམ་བྱས་ཚེ་ངོ་འཛུམ་ནས། ། བཟའ་བཏུང་མཐོང་ཚེ་འཛུམ་མུལ་
བྱེད། ། ཅེས་སོགས་བླུན་རྟགས་ཀྱང་གོའོ། ། གཉིས་པ་དངོས་མེད་ཀྱི་རྒྱུ་ལ་རྒྱུ་མེད་པས་འབྲས་བུ་ཡོད་པ་
བསྐྱེད་པ་དང་། འབྲས་བུ་མེད་པར་བསྐྱེད་པ་གཉིས། དང་པོ་ལ་བཞི་ལས་སྔ་ན་མེད་པའི་བྱེད་རྒྱུ་ནི༔ སྟོབས་
ལྡན་དཔོན་ལ་མ་བརྟེན་ཅིང་། ། འབྱོར་ཅན་སྦྱིན་བདག་མ་བསྡུས་ཀྱང་། ། ཟང་ཟིང་ཡོ་བྱད་ཉེར་མཁོ་
ཀུན། །འབད་པ་མེད་པར་ངང་གིས་འདུས། ། ཞེས་པ་ལྟ་བུ། གཉིས་པ་ཞི་གནས་མེད་པའི་རྒྱུ་ནི། ཆུང་
ནས་བཟུང་ བའི་འདོན་ཆ་བརྗེད། ། ངོ་ཚ་ཁྲེལ་ ཡོད་ཚུལ་ ཡང་འགྲིབ། ། དྲིན་ལྡན་སློབ་དཔོན་ ཕ་ མ་
ཡང་། ། མི་དྲན་རང་དགར་སྤྱོད་པ་མཐོང་། ། ཞེས་པ་ལྟ་བུ། གསུམ་པ་ཕན་ཚུན་མེད་པའི་བྱེད་རྒྱུ་ནི། ཟླ་
འདི་ལུས་ ཕྲའི་གདོང་ མ་ཡིན། །རི་ བོང་ རྟགས་ མཚན་ མིག་ སྣ་ མིན། ། བསིལ་ པ་ རྡུལ་ གྱི་ ཐིགས་ མིན་
པས། ། གཉིས་སྐྱེས་རྣམས་ཀྱིས་བཀུར་བའི་གནས། ། ཞེས་པ་ལྟ་བུ། བཞི་པ་སྤངས་ནས་མེད་པའི་རྒྱུ་ནི།
མ་དད་ལེ་ལོ་སྤངས་བྱས་ཏེ། །དབྱངས་ཅན་སྒོམ་བཟླས་ལ་བརྩོན་པས། ། འཆད་རྩོད་རྩོམ་པའི་ཚུལ་ཀུན་
དང་། ། སྙན་ངག་སྨྲ་བའི་སྤོབས་པ་ཐོབ། །ཅེས་པ་ལྟ་བུ། གཉིས་པ་རྒྱུ་མེད་པས་འབྲས་བུ་མེད་པ་བསྐྱེད་
པའི་བྱེད་རྒྱུ་ནི། ལོག་ལྟ་མ་དད་མེད་གྱུར་ན། ། རྒྱལ་བས་གསུངས་པའི་མཆོག་ཐུན་གྱི། ། དངོས་གྲུབ་དུས་
སྐབས་དང་མཚུངས་པ། ། ཅི་ལྟར་རིགས་པར་འཐོབ་འགྱུར་ངེས། ། ཞེས་པ་ལྟ་བུ། གསུམ་པ་མ་ཚར་བའི་
རྒྱུ་ལ་ལྔ་ལས། དང་པོ་རིང་འབྲས་ཀྱི་རྒྱུ་ནི། འཇམ་དབྱངས་རྗེ་བཙུན་བཙོང་ཁ་བས། ；ཅི་ཡང་ཡིད་ལ་མི་
བྱེད་པའི། ། ལྟ་ངན་དམིགས་ཕུག་བཀག་མཛད་པས། ། ལྟ་ལོག་གཞན་ཀུན་རིམ་གྱིས་ལྡོག ། ཅེས་པ་ལྟ་བུ།
གཉིས་པ་རྒྱུ་འབྲས་ ལྷན་ཅིག་པ་ནི། ཉི་མའི་དཀྱིལ་འཁོར་ཤར་བ་དང་། ། ལྷན་ཅིག་པད་ཚལ་འཛུམ་བྱས་
ཤིང༌། ། མུན་པ་སེལ་དང་ལྷན་ཅིག་ཏུ། ། གཟུགས་རྣམས་གསལ་བར་མཐོང་བར་འགྱུར། ། ཞེས་པ་ལྟ་བུ།
གསུམ་པ་འབྲས་བུ་སྔ་བའི་རྒྱུ་ནི། འདོད་ལྡན་གཡེལ་བའི་གཞོན་ནུ་འགས། ། སྨིན་ལེགས་ལུས་ཕྲ་མར་སྤྱད་
283



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ། ། སླར་ཡང་མཛེས་པའི་རྣམ་འགྱུར་ལ། ། སྲེད་པ་དྲག་པོ་ཅི་ཡང་འབྱུང་། ། ཞེས་པ་ལྟ་བུ། བཞི་པ་
རིགས་མིན་གྱི་རྒྱུ་ནི། ཕྱི་རོལ་གཟུགས་ཀྱི་བཀོད་པ་རྣམས། ། མཐོང་བྱེད་ཉི་མ་ཤར་གྱུར་པས། ། འབྱུང་
པོའི་བྱ་ཚོགས་མིག་ལྡན་ཡང་། ། གཟུགས་ཀྱི་བཀོད་པ་མཐོང་མིན་མཚར། ། ཞེས་པ་ལྟ་བུ། ལྔ་པ་རིགས་
པའི་རྒྱུ་ནི། ངག་གི་དབང་ཕྱུག་གྲུབ་པ་ཡི། ། ཚངས་སྲས་ལྷ་མོ་རིང་བསྟེན་པས། ། སྙན་ཚིག་གཞུང་བརྒྱ་སྨྲ་
ནུས་པའི། །ངག་གི་དངོས་གྲུབ་ཐོབ་པར་གྱུར། ། ཅེས་པ་ལྟ་བུའོ། ། བཅུ་བཞི་བ་ཕྲ་མོའི་རྒྱུན་ལ་གཉིས་
ལས། དང་པོ་ཟུར་གྱི་ཕྲ་མོ་ནི། དབང་ཕྱོགས་ས་འཛིན་རྩེ་མོ་ནས། ། ཚེས་བའི་ཟླ་བ་ཤར་མཐོང་ཚེ། རིག་
བྱེད་སྨྲ་བའི་སྐྱེས་བུ་འགའ། ། ལག་སོར་པདྨོ་སྙིང་ཁར་སྦྱོར། ། ཞེས་པ་ལྟ་བུ། གཉིས་པ་རྣམ་པའི་ཕྲ་མོ་ནི།
མུ་སྟེགས་བྱེད་འགས་ཐུབ་དབང་ལ། ། གཤེ་ཞིང་སྐྱོན་བརྗོད་ངན་སྨྲས་ཀྱང་། ། ཞལ་འཛུམ་ཚེམས་དཀར་
ཉེར་བསྟན་པས། ། དད་ལྡན་ཡིད་ལ་དགའ་བ་འཕེལ། ། ཞེས་པ་ལྟ་བུ་སྟེ་འདིས་སྟོན་པ་ལ་བཟོད་པ་ཆེན་པོ་
ལྡན་པར་སྟོན་ནོ། ། བཅོ་ལྔ་བ་ཆའི་རྒྱན་ལ་དངོས་པོ་གསལ་པོ་ཟོལ་གྱིས་སྦེད་པའི་ཆ་དང་། ཟོལ་གྱིས་སྨོད་
ཅིང་བསྟོད་པའི་ཆ་གཉིས། དང་པོ་ལ་གཉིས་ལས། དང་པོ་འོས་པའི་ཆ་ནི། རང་གི་འབྱོར་བ་རྒྱས་པའི་
ཆེད། ། རྣམ་སྲས་བསྒོམ་ལ་བརྩོན་པའི་ཚེ། ། ཕྱི་མའི་དོན་དུ་སངས་རྒྱས་ཉིད། ། ཐོབ་ཕྱིར་ཟབ་དོན་སྒོམ་
ཞེས་སྨྲ། ། ཞེས་པ་ལྟ་བུ། གཉིས་པ་མི་འོས་པའི་ཆའི་རྒྱུན་ནི། ལྟོ་གོས་ཆེད་འབད་ལུས་རྡུལ་ཚེ། ། འདི་ཕྱིའི་
དོན་དུ་ཕྱག་མཆོད་དང་། ། སྐོར་བ་སོགས་ལ་རབ་འབད་པས། ། ལུས་ལས་རྡུལ་དག་བྱུང་བ་ཡིན། ། ཞེས་
པ་ལྟ་བུ། གཉིས་པ་ལ་གཉིས་ལས། དང་པོ་སྨད་པའི་ཆ་ནི། ཟང་ཟིང་འབྱོར་པ་ཐབས་ཀྱིས་སྡུང་། ། འཁོར་
རྣམས་ལྟོ་གོས་ནོར་གྱིས་སྐྱོང་། ། མལ་སྟན་འཇམ་ལ་རྟག་བསྟེན་པ། ། བླ་ཆེན་འདི་ནི་ཁྱོད་ཀྱི་སྐྱབས། །
ཞེས་པ་ལྟ་བུ། གཉིས་པ་བསྟོད་པའི་ཆ་ནི། ཐོས་པའི་ཆེད་དུ་ལུས་སེམས་བྲེལ། ། བཟླས་བརྗོད་དཀའ་ཐུབ་
དྲག་པོ་སྤྱོད། །བསླབ་དྲལ་ཆད་འབེབས་དཀོར་མི་སྟེར། ། བཀའ་བཀྱོན་བླ་མ་འདི་བསྟེན་དཀའ། ། ཞེས་
པ་ལྟ་བུའོ། །བཅུ་དྲུག་པ་རིམ་པ་ཅན་གྱི་རྒྱན་ནི། བྱང་སེམས་འདུལ་བ་འཛིན་ཞབས་ཀྱི། ། མཁྱེན་བརྩེ་
ནུས་གསུམ་འཕྲིན་ལས་ནི། ། འཇམ་དབྱངས་སྤྱན་རས་གཟིགས་དབང་དང་། ། ཕྱག་རྡོར་སྒྲོལ་མའི་དེ་
རྣམས་བསྡུས། ། ཞེས་པ་ལྟ་བུའོ། ། བཅུ་བདུན་པ་དགའ་བའི་རྒྱུན་ལ་གཉིས་ལས། དང་པོ་དངོས་ཐོབ་ཀྱི་
དགའ་བའི་རྒྱུན་ནི། དྲི་མེད་ལུང་དང་རིགས་ཚོགས་ཀྱིས། ། གཏན་ཕབ་གཞན་དུ་མི་འགྱུར་བ། ། རྒྱལ་བ་
གཉིས་པའི་ལེགས་བཤད་ཀུན། ། མཐོང་ཐོས་སྔོན་མེད་དགའ་བ་སྐྱེས། ། ཞེས་པ་ལྟ་བུའོ། ། གཉིས་པ་
གཟུགས་བརྙན་གྱི་དགའ་བ་ནི། །རྒྱལ་བའི་སྐུ་དངོས་རང་ཅག་གི ། མིག་གི་ཡུལ་ལས་འདས་གྱུར་ཀྱང་། །
284



༄༅། ། སྙན་ངག་གི་རྒྱན་གཉིས་སོ་སོའི་དབྱེ་བའི་དཔེར་བརྗོད། །
དེ་འདྲའི་སྐུ་བརྙན་མཐོང་ཙམ་གྱིས། ། ཡིད་ལ་དགའ་བ་ཅི་ཡང་རྒྱས། ། ཞེས་པ་ལྟ་བུའོ། ། བཅོ་བརྒྱད་པ་
ཉམས་ལྡན་གྱི་རྒྱུན་ལ་བརྒྱད་ལས། དང་པོ་དགའ་བའི་འགྱུར་བ་སྒེག་པའི་ཉམས་ནི། བུ་སྡུག་གཅིག་པ་ཐག་
རིང་པོར། ། སོང་ནས་རིང་ལོན་འབྱོར་ལྡན་དུ། ། རང་གི་ཁྱིམ་དུ་སླར་འཁོར་པས། ། རྨད་བྱུང་དགའ་
བས་ལུས་སེམས་བརྟས། ། ཞེས་པ་ལྟ་བུ་སྟེ་ལུས་སྒེག་པ་དང་སེམས་དགའ་སྤྲོ་ཆེ་བར་སྟོན་པའོ། ། གཉིས་པ་
དྲག་ཤུལ་གྱི་ཉམས་ནི། ཕ་རོལ་རྒོལ་ངན་དགྲ་ཡི་དཔུང་། ། འཇོམས་ཕྱིར་དམག་དཔུང་གོ་བགོས་ཤིང་། །
རྣོ་བའི་མཚོན་ཐོགས་རྒྱབ་སོད་ཀྱི། ། སྒྲ་ཆེན་གནམ་ས་མ་ལུས་ཁྱབ། ། ཅེས་པ་ལྟ་བུ། གསུམ་པ་དབང་བའི་
ཉམས་ནི། འཕགས་པའི་ཡུལ་དུ་མ་བྱོན་ཞིང་། །རྒྱ་གར་པཎ་ཆེན་མ་བསྟེན་ཀྱང་། ། འཕགས་ཡུལ་མཁས་
གྲུབ་མཐའ་དག་གི ། གཞུང་དོན་ཀུན་མཁྱེན་རྗེ་བླ་མ། ། ཞེས་པ་ལྟ་བུ། བཞི་པ་སྙིང་རྗེའི་ཉམས་ནི། ཚད་
ལྡན་བླ་མ་མི་བསྟེན་ཅིང་། ། དབང་བསྐུར་མ་ཐོབ་བསྙེན་པ་མེད། ། དམ་ཚིག་མི་སྲུང་ཆོ་ག་ལ། ། འཇུག་
དང་དབུལ་ཕོངས་སྙིང་རྗེའི་གནས། ། ཞེས་པ་ལྟ་བུ། ལྔ་པ་མི་སྡུག་པའི་ཉམས་ནི། མི་གཙང་གང་བའི་ལྡན་
ལྗིན་ནང་། ། ལུས་ཞུགས་དྲི་ངན་ཚོགས་ཀྱིས་བགོས། ། གསང་གནས་གསལ་མཐོང་གོས་ཧྲུལ་ གྱོན། །
སྐྱུགས་བྲོ་ཡིད་མུག་སྐྱེ་བའི་གནས། ། ཞེས་པ་ལྟ་བུ། དྲུག་པ་བཞད་གད་ཀྱི་ཁམས་ནི། འདོད་པའི་ཉོན་
མོངས་སྤངས་ཟེར་ཞིང་། ། འཁོར་བར་ཡིད་འབྱུང་སྨྲ་བ་ཁྱོད། ། སྤྱན་ཟུར་མཛེས་མའི་གདོང་ཉིད་ལ། །
ཟུག་པ་འདི་ལ་གད་མོ་འཆོར། ། ཞེས་པ་ལྟ་བུ། བདུན་པ་ཕུལ་བྱུང་གི་ཉམས་ནི། འཇམ་དབྱངས་མགྲིན་
པར་ཆགས་པ་ལས། ། ཟབ་རྒྱས་གསུང་རབ་མཐའ་དག་གི ། ཚིག་དོན་མ་ལུས་ཐུགས་ཆུང་བ། ། གང་དེ་ཨེ་
མའོ་ངོ་མཚར་རྨད། ། ཅེས་པ་ལྟ་བུ། བརྒྱད་པ་འཇིགས་རུང་གི་ཉམས་ནི། སྨྲ་བའི་དབང་ཕྱུག་ཆོས་གྲགས་
ཀྱིས། ། མུ་སྟེགས་སྨྲ་ངན་མཐའ་དག་ཀྱང་། ། རིགས་པས་ཚར་བཅད་རྒྱལ་བསྟན་ལ། ། བཅུག་ནས་འགའ་
ཞིག་སྐྲག་ནས་བྲོས། ། ཞེས་པ་ལྟ་བུའོ། ། ཁྲོ་བོའི་ཉམས་དང་ཡང་སྦྱར་ཆོག།
བཅུ་དགུ་པ་གཟི་བརྗིད་ཅན་གྱི་རྒྱན་ནི། ཁོ་བོའི་དྲུང་དུ་ཁྱེད་ཅག་རྣམས། ། རྒོལ་པར་འདོད་ནས་
ལྷགས་པ་ལེགས། ། ལུང་རིགས་འབྲེལ་པའི་གཏམ་དག་གིས། ། དོགས་གནས་མ་དག་བསལ་བར་བྱ། །
ཞེས་པ་ལྟ་བུའོ། །ཉི་ཤུ་བ་རྣམ་གྲངས་བརྗོད་པའི་རྒྱུན་ལ་མི་འདྲ་བ་ཞིག་ཡོད་ཀྱང་འདིར། དགོས་དོན་སྒྲུབ་
པའི་གྲོགས་མཆེད་དག ། ཚུལ་དེར་འབད་མཛད་ཁོ་ཅག་ཕྱིར། ། བྱ་བ་ཞིག་གི་ཆེད་སོང་སྟེ། ། སླར་ཡང་
མྱུར་དུ་འོང་བར་བྱ། ། ཞེས་པ་ལྟ་བུ་སྟེ། གཞན་གྱི་བྱ་བ་ཆབ་གསང་བྱེད་དགོས་པ་ལྟ་བུ་བསྡུའོ། ། ཉེར་
གཅིག་པ་ ཀུན་ཕན་གྱི་ རྒྱུན་ནི། དཔྱིད་དུས་ཞིང་བས་ ས་བོན་ཚོགས། ། བཏབ་ པས་ མྱུ་གུ་ མཐོང་བའི་
285



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུས། ། ཐོན་ པས་ གདུང་ནས་ ཕོངས་ པའི་ཚེ། ། ཆར་ཆེན་བབས་ པས་ དག་ ལས་ སྐྱེས། ། ཞེས་ པ་ལྟ་
བུའོ། །
ཉེར་གཉིས་པ་རྒྱ་ཆེ་བ་ལ་གཉིས་ལས། དང་པོ་བསམ་པ་རྒྱ་ཆེ་པ་ནི། འཇམ་དཔལ་གཞོན་ནུས་མངོན་
སུམ་དུ། རྒོལ་བ་མཛད་ཀྱང་འགོག་ནུས་པའི། ། རྒྱལ་བ་གཉིས་པས་འཁྲུལ་ལྡན་ལུགས། ། འགའ་ཞིག་
བཏང་སྙོམས་ཉིད་དུ་བཞག།ཅེས་པ་ལྟ་བུ། གཉིས་པ་འབྱོར་པ་རྒྱ་ཆེ་བ་ནི།རིན་ཆེན་ལས་གྲུབ་གཞལ་མེད་
དབུས། ། གདོང་ལྔས་བཏེགས་པའི་ཁྲིར་འགྱིང་ཞིང་། ། ནམ་མཁའ་མཛོད་ལ་དབང་བསྒྱུར་བ། ། ངལ་
སོའི་བུ་ང་སྲིད་ན་བརྗིད། ། ཅེས་པ་ལྟ་བུའོ། ། ཉེར་གསུམ་པ་བསྙོན་དོར་གྱི་རྒྱན་ལ་གསུམ་ལས། དང་པོ་
ཆོས་ལ་བསྙོན་པ་ནི། རྒྱལ་བ་གཉིས་པ་བློ་བཟང་གྲགས། ། གངས་ཅན་མཁས་པའི་རྒྱུན་མིན་ཏེ། ། མཁས་
དབང་ཡོངས་ཀྱི་སྤོབས་པ་མཆོག། འཕྲོག་མཛད་ཆོམ་རྐུན་ཉིད་དུ་ངེས། ། ཞེས་པ་ལྟ་བུ། གཉིས་པ་ཡུལ་ལ་
བསྙོན་པ་ནི། སོས་ཀའི་ཟླ་བའི་འོད་བསིལ་ཡང་། ། ལས་བསགས་ཡི་དྭགས་འགའ་ཞིག་གི ། ལུས་ལ་རེག་བྱ་
ཚ་བའི་དངོས། ། བཟོད་དཀའ་སྟེར་བ་ཉིད་དུ་སྣང་། ། ཞེས་པ་ལྟ་བུ། གསུམ་པ་རང་བཞིན་ལ་བསྙོན་པ་ནི།
གངས་ཀྱི་རི་ཡི་ཁ་དོག་ནི། ། རང་བཞིན་དཀར་བ་ཉིད་མིན་གྱི། ། རྡོ་ཐལ་ག་བུར་ཁུ་བ་ཡིས། ། ལེགས་པར་
བྱུགས་པ་ཉིད་དུ་གསལ། ། ཞེས་པ་ལྟ་བུའོ། ། ཉེར་བཞི་པ་སྦྱར་བའི་རྒྱུན་ལ་གཉིས་དང་བདུན། དང་པོ་
ལའང་གཉིས་ཀྱི། དང་པོ་ཚིག་ཐ་དད་མིན་པའི་སྦྱར་བ་ནི། མཛེས་ཤིང་དཀར་ལ་ཡིད་དུ་འོང་། །གདུང་བ་
སེལ་ཞིང་ཡིད་དགའ་བསྐྱེད། ། ཚིམ་བྱེད་བདུད་རྩི་ཅི་ཡང་སྤྲོ། ། འདོད་པའི་ར་བ་རྒྱས་པར་བྱེད། ། ཅེས་
པ་ལྟ་བུ་སྟེ་དབྱངས་ཅན་མ་དང་ཟླ་བ་སྦྱར་བའོ། །གཉིས་པ་ཐ་དད་ཚིག་འདྲ་བའི་སྦྱར་བ་ནི། བྱ་བ་དུས་ལས་
ཡོལ་མེད་ཅིང་། ། འདོད་དོན་དུ་མ་འབྱུང་པའི་གནས། །གཏིང་མཐའི་ཚད་ཀྱང་གཞལ་དགའ་བར། ། སྐྱེ་
བོ་དུ་མའི་གཏམ་ལས་སྒྲོག། །ཅེས་པ་ལྟ་བུ་སྟེ་སངས་རྒྱས་ཀྱི་འཕྲིན་ལས་དང་ཡོན་ཏན་མང་དུ་འབྱུང་བ་དང་།
མཁྱེན་པའི་ཚད་དང་དེ་མཁས་པའི་གཏམ་ལས་བྱུང་བ་རྣམས་རྒྱ་མཚོའི་ཁྱད་པར་དང་སྦྱར་བའོ། ། གཉིས་པ་
ལ་བདུན་ལས།དང་པོ་བྱ་བ་ཐ་དད་མིན་པའི་སྦྱར་བ་ནི། མཐོང་བྱེད་ཡུལ་དུ་མཛེས་པར་སྣང་། ། བལྟས་ཚེ་
ཡིད་ལ་ཚིམ་པ་མང་། དཀར་འཇམ་དུང་གི་རེག་བྱ་དང་། ། ཁ་དོག་གིས་ཀྱང་ཡིད་དགའ་བསྐྱེད། ། ཅེས་
པ་ལྟ་བུ། གཉིས་པ་བྱ་བ་འགལ་བ་མིན་པའི་སྦྱར་བ་ནི། ཡིད་ལ་དགའ་བའི་དཔལ་སྟེར་ཞིང་། ། རབ་དཀར་
ལང་ཚོ་རྒྱུས་པ་ཅན། ། ཟླ་འོད་འཁྱུད་པའི་སྐུ་མངའ་བ། ། མཚོ་བྱུང་མ་ལ་གུས་ཕྱག་འཚལ། ། ཞེས་པ་ལྟ་བུ།
གསུམ་པ་འགལ་བའི་ལས་ཅན་གྱི་སྦྱར་བ་ནི། མགོ་སྐྱེས་ནག་སྣུམ་རྣམ་པར་ལྡེམ། ། དཀར་མཛེས་ཟླ་བ་ཚེས་
286



༄༅། ། སྙན་ངག་གི་རྒྱན་གཉིས་སོ་སོའི་དབྱེ་བའི་དཔེར་བརྗོད། །
པས་བརྒྱན། ། བློ་ལྡན་དྲག་པོས་རྣམ་དཔྱོད་དང༌། ། དབྱངས་ཅན་ངག་གི་དཔལ་སྟེར་མཛོད། ། ཅེས་པ་
ལྟ་བུ། བཞི་པ་ངེས་པ་ཅན་གྱི་སྦྱར་པ་ནི། མགོན་ཁྱོད་དགྱེས་དགུར་སྤྱོད་པ་ནི། ། ཆོས་ཚུལ་ཡིན་གྱི་འདོད་
ཕྱིར་མིན། ། ཐབས་ཀྱིས་འཁྲིད་འདི་དགེ་དོན་ལ། ། བསྐུལ་ཕྱིར་ཡིན་གྱི་གཞན་དུ་མིན། ། ཞེས་པ་ལྟ་བུ།
ལྔ་པ་ངེས་པ་འགོག་པའི་སྦྱར་བ་ནི་འོད་དཀར་ཅན་གྱི་དཀྱིལ་འཁོར་འདིས། ། ཀུནྡའི་ཚལ་རྣམས་རྒྱུས་མོད་
དེ། འོན་ཀྱང་གཉིས་སྐྱེས་དུ་མ་ཞིག །དགའ་བའི་རྣམ་པ་ཅི་ཡང་བྱེད། ། ཅེས་པ་ལྟ་བུ། དྲུག་པ་འགལ་
མེད་ཀྱི་སྦྱར་བ་ནི། ལྷ་ཡི་བླ་མ་སྤྱན་སྟོང་ལྡན། ། སྐྱེས་རྒུའི་བདག་པོས་མཆོད་སྦྱིན་ལེན། ། མིག་གསུམ་ལྡན་
པས་ཕས་རྒོལ་འཇོམས། ། གཉིས་སྐྱེས་དབང་པོས་འོད་དཀར་འགྱེད། ། ཅེས་པ་ལྟ་བུ་སྟེ་སྦྱར་ཆོས་སྤྱན་སྟོང་
སོགས་རང་རང་ལ་ལྡན་པ་མི་འགལ་བའོ། ། བདུན་པ་འགལ་བ་ཅན་གྱི་སྦྱར་བ་ནི། གཞོན་ཡང་རྒྱལ་བའི་ཡབ་
ཏུ་གྱུར། ། རལ་གྲི་འཕྱར་ཡང་འཇིགས་པ་བྲལ། ། གླེགས་བམ་འཛིན་ཡང་མི་མཁྱེན་མེད། ། འགྱིང་བག་
ལྡན་ཡང་ང་རྒྱལ་བྲལ། །ཞེས་པ་ལྟ་བུའོ། ། ཉེར་ལྔ་བ་ཁྱད་པར་བརྗོད་པའི་རྒྱུན་ལ་ལྔ་ལས། དང་པོ་ཡོན་
ཏན་མ་ཚང་པའི་ཁྱད་པར་ནི། འགྲོ་ལ་ སྐུ་ཡི་རྣམ་འགྱུར་ཏེ། ། གསུང་གིས་དམ་པའི་ཆོས་དགའ་བ། །
ཐུགས་ཀྱིས་མཁྱེན་གཟིགས་མི་ལྡན་ཡང་། ། གདུལ་བྱ་རྗེས་འཛིན་སྐུ་བརྙན་རྣམས། ། ཞེས་པ་ལྟ་བུ། ཞེས་
པ་ལྟ་བུ། གཉིས་པ་རིགས་མ་ཚང་བ་ནི། རྐང་འཐུང་རིགས་ལས་མ་སྐྱེས་ཤིང་། །ཡལ་ག་ལོ་འདབ་མི་ལྡན་
ཡང་། །མཉེན་ལྕགས་ཕྲ་ལྡེམ་དྲི་ངད་ལྡང་། ། ཨུཏྤལ་མིག་ཅན་ལུས་ཡིད་འོང༌། ། ཞེས་པ་ལྟ་བུ། གསུམ་
པ་བྱ་བ་མ་ཚང་བ་ནི། ཁྲོ་གཉེར་དཔྲལ་བར་མ་བསྡུས་ཤིང་། ། ཞལ་གྱི་མཆེ་བ་མ་གཙིགས་ཀྱང་། ། མ་ལུས་
བདུད་བཞིའི་དཔུང་ཚོགས་རྣམས། འཇོམས་མཛད་རྒྱལ་བ་དེ་ལ་འདུད། ། ཅེས་པ་ལྟ་བུ། བཞི་པ་རྫས་མ་
ཚང་བ་ནི། བྱང་ཆུབ་ཤིང་དྲུང་བཞུགས་པའི་ཚེ། ། མདའ་མཚོན་ཆོ་ག་སོགས་མེད་པར། ། བྱེ་བ་ཕྲག་
བརྒྱའི་བདུད་ཀྱི་དཔུང་། ། ཕམ་མཛད་ཤཱཀྱའི་རྒྱལ་པོ་ཉིད། ། ཅེས་པ་ལྟ་བུ། ལྔ་བ་རྒྱུའི་ཁྱད་པར་བརྗོད་པ་
ནི། འདོད་དགུའི་ཡོ་བྱད་མ་བསགས་ཤིང་། ། གཞན་ལ་ཕན་འདོད་སེམས་མེད་ཀྱང་། ། རྒྱལ་མཚན་རྩེར་
བཏགས་མཆོད་གསོལ་ པས། ། ཅི་འདོད་རེ་སྐོང་ཡིད་བཞིན་ནོར། ། ཞེས་པ་ལྟ་བུའོ། ། ཉེར་དྲུག་ལ་
མཚུངས་སྦྱོར་གྱི་རྒྱན་ལ་གཉིས་ལས། དང་པོ་བསྟོད་པའི་མཚུངས་སྦྱོར་ནི། འཛམ་གླིང་རྒྱན་དྲུག་མཆོག་
གཉིས་རྣམས། ། འཆད་རྩོད་རྩོམ་པས་རྒྱལ་བའི་བསྟན། ། འཛིན་ཅིང་ས་སྟེང་ཀུན་ཁྱབ་པར། ། སྤེལ་ལ་
མཚུངས་པ་ཉིད་ཅེས་གྲགས། །ཞེས་པ་ལྟ་བུ། གཉིས་པ་སྨད་པའི་མཚུངས་སྦྱོར་ནི། མདོག་དཀར་མཛེས་
པའི་གླང་རྒན་དང་། །ཐོས་པ་མེད་པའི་བླུན་པོ་མཚུངས། །སྡོང་དུམ་གོས་སེར་གཡོགས་པ་དང་། ། ཚུལ་
287



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྲིམས་བྲལ་པའི་བཙུན་གཟུགས་མཚུངས། ། ཞེས་པ་ལྟ་བུའོ། ། །
ཉེར་བདུན་པ་འགལ་པའི་རྒྱན་ལ་དྲུག་ལས། དང་པོ་གཞི་ཐ་དད་པའི་བྱ་བ་འགལ་བ་ནི། དཔྱིད་མཐར་
ཐན་པས་གདུང་པའི་ཚེ། ། མཁའ་ལ་ཆར་སྤྲིན་འཁྲིགས་པ་ལ། ། ཞིང་པའི་ཚོགས་རྣམས་དགར་འགྱུར་
ཞིང་། ། ལམ་འགྲོན་དགུ་ལ་གདུང་བ་སྐྱེད། ། ཅེས་པ་ལྟ་བུ། གཉིས་པ་གཞི་གཅིག་གི་བྱེད་པ་འགལ་བ་ནི།
སྒྱུ་མ་མཁན་སྤྲུལ་རྟ་གླང་སོགས། ། རྩེད་འཇོ་བྱེད་པར་རྒྱུས་ལྡན་དག ། དངོས་མིན་སྣང་ལྟར་མེད་ཤེས་
ཤིང་། གཞན་ནི་བདེན་འཛིན་ལ་མཚོན་བྱེད། ། ཅེས་པ་ལྟ་བུ། གསུམ་པ་གཞི་གཅིག་གི་ཆོས་དུ་མ་འགལ་
བ་ནི། བཞིན་རས་དཀར་ལ་སྐྲ་ཚོགས་ནས། ། ན་ཚོད་གཞོན་ཡང་བློ་གྲོས་རྒན། ། ནོར་གྱིས་ཕོངས་ཀྱང་
ཐོས་པས་ཕྱུག ། ལག་ལེན་མཁས་ཀྱང་འགྲོ་དོན་ཆུང་། ། ཞེས་པ་ལྟ་བུ། བཞི་པ་རྫས་འགལ་པ་ནི། ཟླ་བའི་
གདོང་ལ་ཨུཏྤལ་མིག ། དུང་གི་སོ་ལ་བྱུ་རུའི་མཆུ། ། པི་ཝང་འཛིན་ཅིང་གླུ་དབྱངས་ལེན། །རྒྱལ་ཡུམ་
གཞོན་ནུ་དབྱངས་ཅན་མ། ། ཞེས་པ་ལྟ་བུ། ལྔ་པ་གཞི་གཅིག་གི་ལས་འགལ་བ་ནི། སྐལ་ལྡན་འགྲོ་རྣམས་
ཐར་ལམ་ལ། ། འཁྲིད་མཛད་རྒྱལ་བ་གཉིས་པ་དེས། ། ཕྱོགས་རིས་མེད་ཀྱང་གཞན་ཕྱོགས་ཀྱི། ། གྲུབ་
མཐའ་བཀག་ནས་མི་འདོད་སྟེར། ། ཞེས་པ་ལྟ་བུ། དྲུག་པ་སྦྱར་པའི་འགལ་པ་ནི། དྲི་མ་དང་བྲལ་རབ་ཏུ་
དཀར། ། རྣམ་པར་བཀྲ་ཞིང་འོད་ཟེར་འཕྲོ། ། བདུད་རྩིའི་རྒྱུན་འབབ་ཁ་ཅིག་ལ། ། ཕན་འགྱུར་ལ་ལར་
གནོད་པ་སྟེར། ། ཞེས་པ་ལྟ་བུ་སྟེ་ཟླ་བས་ཀུནྡ་ལ་ཕན་ཅིང་པདྨ་ལ་གནོད་པ་དང་སྦྱར་ཞིང་། དབྱངས་ཅན་
དང་སྦྱར་ན་སྐལ་ལྡན་དང་ལྡང་བ་ལ་ཕན་གནོད་བྱེད་པ་དང་སྦྱར་རོ། ། ཉེར་བརྒྱད་པ་སྐབས་མིན་བསྟོད་པ་ནི།
དཔོན་གྱི་བྱ་བ་ཁྲལ་ལ་སོགས། ། མི་འབབ་ཞིང་ལས་སོ་ནོམ་མེད། ། ནོར་ལ་འཚོ་སྦྱོར་མི་དགོས་པའི། །
དབུལ་ཕོངས་བྱ་བྲལ་འདི་དག་བདེ། ། ཞེས་པ་ལྟ་བུའོ། །ཉེར་དགུ་བཟོལ་བསྟོད་ཀྱི་རྒྱན་ལ་གསུམ་ལས།
དང་པོ། ། མཐུ་ཕུན་སུམ་ཚོགས་པའི་ཟོལ་བསྟོད་ནི། དམག་དཔུང་མ་བསྐུལ་ཅུང་ཙམ་གྱིས། ། ཐེ་རོང་མང་
པོ་སྐྲག་མཛད་ན། ། རྒྱུ་ཆེན་གཡུལ་གྱི་དཔུང་གཤོམས་ཚེ། ། འཇོམས་ལ་སོམ་ཉི་ཅི་ཞིག་ཡོད། ། ཅེས་པ་ལྟ་
བུའོ། གཉིས་པ་དཔའ་བ་ཕུན་ཚོགས་ནི།བསོད་ནམས་སྟོབས་ལྡན་འཁོར་ལོས་བསྒྱུར། ། ང་ལས་ནུ་ཁྱོད་ལྷ་
དབང་གི་མངའ་ཐང་ གླིང་བཞིར་བཅས་ པ་ལ། ། ཅི་དགར་སྤྱོད་འདི་ རིགས་ སམ་ ཅི། } ཞེས་པ་ལྟ་བུ།
གསུམ་པ་སྟོབས་ཕུན་ཚོགས་ཀྱི་ཟོལ་བསྟོད་ནི། རབ་མང་མངའ་འབངས་ཚོགས་ཀུན་ལ། ། དབང་བསྐུར་
དགྲ་སྡེའི་དཔུང་རྣམས་འཇོམས། ། དྲེགས་ལྡན་ཀུན་གྱི་གཙུག་རྒྱན་དུ། ། མྱུར་འདིས་ས་སྐྱོང་ཁྱོད་ལ་ཅི། །
ཞེས་པ་ལྟ་བུའོ། ། སུམ་ཅུ་བ་ངེས་བསྟན་ལ་གཉིས་ལས། དང་པོ་མཆོག་གི་ངེས་བསྟན་ནི། རབ་དངས་
288



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
གསལ་བའི་མེ་ལོང་ངོས། ། གཟུགས་བརྙན་ཅིག་ཅར་འཆོར་བ་འདིས། ། ཇི་སྙེད་ཤེས་བྱ་མ་ལུས་པ། །
ཅིག་ཅར་ཀུན་མཁྱེན་ཡུལ་གྱུར་སྟོན། ། ཞེས་པ་ལྟ་བུ། ། གཉིས་པ་མཆོག་མིན་གྱི་ངེས་བསྟན་ནི། རྟ་བདུན་
ཅན་དེ་ཤར་བའི་ཚེ། ། མེ་འཁྱེར་རྒྱུ་སྐར་འོད་ཉམས་པས། ། མཁས་དབང་འཇིག་རྟེན་བྱོན་པ་ན། ། མི་
མཁས་བླུན་ཆོས་འཇོམས་པར་ཤེས། ། ཞེས་པ་ལྟ་བུའོ། ། སོ་གཅིག་པ་ལྷན་ཅིག་བརྗོད་པ་ལ་གསུམ་ལས།
དང་པོ་ཡོན་ཏན་ལྷན་ཅིག་བརྗོད་པ་ནི། འཇམ་དབྱངས་ཕྱག་མཚན་རལ་གྲི་དང་། ། ལྷན་ཅིག་ཁོ་བོའི་ཤེས་
རབ་རྣོ། ། དབྱངས་ཅན་ཕྱག་གི་རྒྱུད་མང་དང་། ། ལྷན་ཅིག་ཁོ་བོའི་གྲགས་སྙན་རྒྱས། ། ཞེས་པ་ལྟ་བུ།
གཉིས་པ་བྱ་བ་ཐ་དད་པའི་ལྷན་ཅིག་བརྗོད་པ་ནི། སྨིན་ལེགས་དཀར་བའི་བཞིན་རས་ཀྱིས། ། འདོད་ལྡན་
སྲེད་པ་རྒྱས་པ་དག་ལྷན་ཅིག་ཁོ་བོའི་འཕྲིན་ལས་ཀྱང་། ། དབྱངས་ཅན་ལྷ་མོའི་དྲིན་ལས་རྒྱས། ། ཞེས་པ་ལྟ་
བུ། གསུམ་པ་བྱ་བ་གཅིག་པའི་ལྷན་ཅིག་བརྗོད་པ་ནི། བརྟན་པའི་འཁོར་ལོའི་མཁྱེན་པ་དང་། ། སྤྱན་རས་
གཟིགས་དབང་ཐུགས་རྗེ་བྱིན། ། གསང་བདག་མཐུ་དང་ནུས་རྣམས་ཀྱིས། ། ལྷན་ཅིག་ཡིད་ལ་དགའ་བ་
སྟེར། ། ཞེས་པ་ལྟ་བུའོ། ། སོ་གཉིས་པ་ཡོངས་བརྗེས་ཀྱི་རྒྱུན་ནི། རིགས་པའི་དབང་ཕྱུག་བསྟན་པར་
བའི། ། ལེགས་བཤད་དཔེ་འཛིན་སྦྱངས་སྐྱོར་མཐུས། ། བདག་བློའི་རྨོངས་པའི་ཡིད་འཕྲོག་ནས། །
གཞུང་དོན་རྟོགས་པའི་བློ་གྲོས་རྒྱས། ། ཞེས་པ་ལྟ་བུའོ། ། སོ་གསུམ་པ་ཤིས་བརྗོད་ཀྱི་རྒྱན་ནི་ཡབ་གཅིག་ཟུར་
ཕུད་ལྔ་ལྡན་དང་། ། རྒྱལ་ཡུམ་ཚངས་སྲས་ལྷ་མོ་ཡིས། ། འཆད་རྩོད་རྩོམ་པའི་ཚུལ་རྣམས་ལ། ། རྣམ་
དཔྱོད་རྒྱས་པའི་ཤིས་པ་སྩོལ། ། ཞེས་པ་ལྟ་བུའོ། ། སོ་བཞི་བ་རབ་སྤེལ་གྱི་རྒྱན་ནི། མཚན་དཔེའི་དཔལ་
གྱིས་མཛེས་པའི་སྐུ། ། ཚངས་པའི་དབྱངས་ལྟར་སྙན་པའི་གསུང་། ། ཟབ་ཡངས་རྒྱ་མཚོའི་ཐུགས་མངའ་
བ། ། ཐུབ་དབང་གོའུ་ཏམ་ལས་གཞན་སུ། ། ཞེས་པ་ལྟ་བུའོ། ། སོ་ལྔ་པ་དགོངས་པ་ཅན་གྱི་རྒྱན་ནི། མེ་
ལོང་ལྟ་བུའི་མེ་ལོང་མའི། ། དགོངས་པ་འགྲེལ་ པའི་དགོངས་གསལ་འདི། ། གཞན་ཕན་ཆེད་དུ་གཞན་
འདོད་ལྟར། ། རང་གིས་ཤེས་ཙམ་རང་གིས་བྲིས། ། ཞེས་པ་ལྟ་བུའོ། ། དེ་ལྟར་དཔེར་བརྗོད་བགྱིས་པ་
རྣམས་ནི་རྩ་བ་ནས་འབྱུང་བའི་གོ་རིམ་ལྟར་ཡིན་ཡང་། དབྱེ་བ་དང་ས་བཅད་རེ་གཉིས་ལ་དབྱེ་བསྡུ་བྱས་ཤིང་།
དཔེ་བརྗོད་རྣམས་འགྲེལ་པ་ནས་འབྱུང་བ་དང་བསྟུན་ནས་ཚིག་སྦྱོར་རང་བློར་གང་ཤར་གྱི་ཚུལ་དུ་གོ་བདེར་
བཀོད་དོ། ། སྐབས་འདིར་རྩ་འགྲེལ་གཉིས་ལས་རང་བཞིན་གྱི་རྒྱན་ལྟ་བུ་མ་གཏོགས་རྒྱུན་ཕལ་ཆེར་ལ་འཁྱོག་
པོའི་རྒྱན་གྱིས་ཐ་སྙད་མཛད་དེ། རབ་རྟོག་གི་རྒྱུན་དང་བསྙོན་དོར་ལྟ་བུ་ནི་འཁྱོག་པོའི་རྒྱན་དངོས་སོ། ། སྤྱིར་
སྔོན་གྱི་སློབ་དཔོན་བྷ་ར་ཏ་དང་། རཱ་མ་ཡ་ན་དང་། གཞོན་ནུ་འབྱུང་བ་དང་། རཱ་མ་ཤརྨ་སོགས་ཀྱིས་མཛད་
289



༄༅: ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་སྙན་དངགས་ཀྱི་བསྟན་ཆོས་ཆེ་བ་དུ་མ་ཡོད་ཅིང་། སློབ་དཔོན་དཎྜིས་དེ་དག་ལས་བཏུས་ནས་བསྡུས་ཏེ་མེ་
ལོང་མ་མཛད་དོ། །། །
༄༅། ། ན་མོ་སྭ་ར་སྭ་སྟི། གཉིས་པ་སྒྲ་རྒྱན་གྱི་རྣམ་གཞག་ལ་གསུམ། ཟུང་ལྡན་གྱི་རྣམ་གཞག བྱ་
དཀའ་བའི་ཁྱད་པར་གཞན། དབྱངས་གསལ་ངེས་པའི་བྱ་དཀའ་བཤད་པའོ། ། དང་པོ་ལ་དྲུག བྱ་སླ་བ་
རྐང་པའི་དང་པོ་ན་ཡོད་པའི་ཟུང་ལྡན། བྱ་དཀའ་བ་གནས་གཞན་ན་ཡོད་པའི་ཟུང་ལྡན། མཐའ་ཐོག་སྦྱར་
བའི་ཟུང་ལྡན། ཀུན་དུ་ཟུང་ལྡན་ བསྲེས་པའི་ཟུང་ལྡན། བཟློག་པའི་ཟུང་ལྡན་ནོ། ། དང་པོ་ལ་གསུམ།
བར་དུ་མ་ཆོད་པ། བར་དུ་ཆོད་པ། ཆོད་ཅིང་མ་ཆོད་པའི་ཟུང་ལྡན་ནོ། ། དང་པོ་ལ་བཅོ་ལྔ་སྟེ། རྐང་དང་
པོའི་ཐོག་མ་ན་ཡོད་པ། གཉིས་པ་དང༌
། གསུམ་པ་དང་། བཞི་པའི་ཐོག་མ་ན་ཡོད་པ་དང་། དང་པོ་གཉིས་
ཀྱི་ཐོག་མ་ན་ཡོད་པ། དང་པོ་དང་གསུམ་པའི་ཐོག་མ་ན་ཡོད་པ། དང་པོ་དང་བཞི་པའི་ཐོག་མ་ན་ཡོད་པས།
གཉིས་པ་དང་གསུམ་པའི་ཐོག་མ་ན་ཡོད་པ། གཉིས་པ་དང་བཞི་པའི་ཐོག་མ་ན་ཡོད་པ། གསུམ་པ་དང་བཞི་
པའི་ཐོག་མ་ན་ཡོད་པ། དང་པོ་གསུམ་གྱི་ཐོག་མ་ན་ཡོད་པ། སྔ་མ་གཉིས་དང་བཞི་བའི་ཐོག་མ་ན་ཡོད་པ། ཕྱི་
མ་གཉིས་དང་དང་པོའི་ཐོག་མ་ན་ཡོད་པ། ཕྱི་མ་གསུམ་གྱི་ཐོག་མ་ན་ཡོད་པ། བཞི་ཀའི་ཐོག་མ་ན་ཡོད་པའི་
ཟུང་ལྡན་ནོ། ། འདི་དག་ཐམས་ཅད་བཀོད་ན་མང་དུ་དོགས་པས་མཚོན་ཙམ་ལ་དང་པོའི་ཐོག་མ་ན་ཡོད་པ་ནི།
འཛུམ་འཛུམ་ཞལ་གྱི་སྒོ་ཁྱིམ་ལས། ། བགྲང་ཡས་སྤྲོས་པའི་འོད་ཟེར་གྱིས། ། ཉི་འོད་ཟིལ་མནན་འདོད་
གཟུགས་ལྷའི། ། མངོན་རློམ་འཇོམས་མཛད་ཤཱཀྱའི་རྒྱལ། ། ཞེས་དང་། དང་པོ་དང་གཉིས་པའི་ཐོག་མ་ན་
ཡོད་པ་ནི། གསལ་གསལ་ཟླ་བའི་དཀྱིལ་འཁོར་སྟེང་། །སྙན་སྙན་རྒྱུད་མངས་སྦྲེང་མཛད་ཅིང༌། ། འཇོ་
སྒེག་ཉམས་ཀྱིས་རོལ་པ་ཅན། ། ཚངས་སྲས་ལྷ་མོ་རྒྱལ་བའི་ཡུམ། ། ཞེས་དང་། དང་པོ་གསུམ་གྱི་ཐོག་མ་ན་
ཡོད་པ་ནི། བཟང་བཟང་རྒྱལ་བ་སྲས་བཅས་ཀྱིས། ། ཡང་ཡང་མགྲིན་གཅིག་རབ་བསྔགས་པ། ། མང་མང་
རྒྱལ་ཀུན་མཁྱེན་པའི་གཏེར། ། རྗེ་བཙུན་བརྟན་པའི་འཁོར་ལོར་འདུད། ། ཅེས་དང་། བཞི་ཀའི་ཐོག་མར་
ཡོད་པ་ནི། ཟབ་ཟབ་ལུང་རིགས་བརྒྱ་ཕྲག་གིས། ། བླུན་བླུན་གཞན་གྱིས་གྲུབ་པའི་མཐའ། ། ངེས་ངེས་ཚར་
གཅོད་ཆོས་ཀྱི་རྗེ། ། མཁས་མཁས་རྒྱལ་བ་གཉིས་པར་གྲགས། ། ཞེས་དང་། ཐོག་མཐའ་གཉིས་ན་ཡོད་པ་
ནི། བཟང་བཟང་ཐུབ་པའི་མདོ་སྔགས་བསྟན། ། རྒྱལ་བའི་དགོངས་པ་ཇི་བཞིན་དུ། ། ས་གསུམ་འགྲོ་ན་ཉི་
མ་ལྟར། ། ལྷང་ལྷང་གསལ་མཛད་ཀླུ་སྒྲུབ་ཞབས། ། ཞེས་དང་། བར་བ་གཉིས་ཀྱི་ཐོག་མ་ན་ཡོད་པ་ནི། བྱ་
དཀའི་སྤྱོད་པས་བཅུ་གཉིས་ལོར། ། དུང་དུང་དད་ཤུགས་དྲག་པོ་ཡིས། ། མང་མང་འགྲོ་མགོན་བྱམས་པ་
290



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
ཉིད། ། བསྒྲུབས་པས་ཞལ་གཟིགས་ཐོགས་མེད་བསྔགས། ། ཞེས་པ་ལྟ་བུའོ། །
གཉིསཔ་ཆོད་པའི་ཟུང་ལྡན་ལ་བཅུ་གསུམ་སྟེ། དང་པོ་གཉིས་ཀྱི་ཐོག་མ་ན་ཡོད་པ། དང་པོ་དང་
གསུམ་པའི་ཐོག་མ་ན་ཡོད་པ། དང་པོ་དང་བཞི་པའི་ཐོག་མ་ན་ཡོད་པ། གཉིས་པ་དང་གསུམ་པའི་ཐོག་མ་ན་
ཡོད་པ། གཉིས་པ་དང་བཞི་བའི་ཐོག་མ་ན་ཡོད་པ། ཕྱི་མ་གཉིས་ཀྱི་ཐོག་མ་ན་ཡོད་པ། སྔ་མ་གསུམ་གྱི་ཐོག་མ་
ན་ཡོད་པ། དང་པོ་དང་ཕྱི་མ་གཉིས་ཀྱི་ཐོག་མ་ན་ཡོད་པ། ཕྱི་མ་གསུམ་གྱི་ཐོག་མ་ན་ཡོད་པ། བཞི་ཀའི་ཐོག་
མ་ན་ཡོད་པ། བཞི་ཀ་ལ་ཡོད་ཀྱང་ཕྱེད་སྔ་ཕྱི་མི་གཅིག་པ། མི་མཉམ་གཉིས་དང་མཉམ་པ་གཉིས་འདྲ་བའི་
ཐོག་མ་ན་ཡོད་པ། ཐོག་མཐའ་གཉིས་དང་བར་པ་གཉིས་འདྲ་བའི་ཐོག་མ་ན་ཡོད་པའོ། ། འདི་དག་ལས་
མཚོན་བྱེད་ཙམ་ལ་དང་པོ་གཉིས་ཀྱི་ཐོག་མ་ན་ཡོད་པ་ནི། ཀུན་མཁྱེན་རྒྱལ་བའི་བསྟན་འདི་ལ། ། ཀུན་མཁྱེན་
གཉིས་པར་ རབ་ གྲགས་ ཤིང་། ། འཕགས་ ཡུལ་ པཎ ཆེན་ཀུན་ གྱི་རྗེ། །རྒྱལ་སྲས་ མཁས་ པ་དབྱིག་ གི་
གཉེན། ： ཞེས་ དང་། དང་ མཐའ་ གཉིས་ཀྱི་ ཐོག་ མ་ན་ཡོད་ པ་ ནི། མཁས་ མིན་ མུ་ སྟེགས་ གྲུབ་ པའི་
མཐའ། ། དངོས་སྟོབས་རིགས་པའི་རལ་གྲི་ཡིས། ། ཚར་བཅད་ཐར་ལམ་གསལ་མཛད་མཁན། ། མཁས་
མཆོག་ཨཱརྱ་དེ་བའི་ཞབས། ། ཞེས་དང་། བར་བ་གཉིས་ཀྱི་ཐོག་མ་ན་ཡོད་པ་ནི། མཁྱེན་པའི་གཏེར་གྱིས་
རྗེས་བཟུང་ཞིང་། ། ཟབ་བརླིང་རིགས་པའི་གཞུང་གི་སྲོལ། ། ཟབ་གསལ་དག་པའི་བློ་གྲོས་ཀྱིས། ། འབྱེད་
མཛད་མཁས་དབང་ཕྱོགས་ཀྱི་གླང་། ། ཞེས་དང་། བཞི་ཀའི་ཐོག་མ་ན་ཡོད་པ་ནི། རབ་འབར་རིགས་ཚུལ་
བརྒྱ་ཕྲག་གིས། རབ་མང་མུ་སྟེགས་གྲུབ་མཐའི་མུན། ། རབ་བཅོམ་རྣམ་དག་རྒྱལ་བའི་བསྟན། ། རབ་
དཀར་གསལ་མཛད་ཆོས་ཀྱི་གྲགས། ། ཞེས་དང་། བཞི་ཀའི་ཐོག་མ་ལ་ཡོད་ཀྱང་ཕྱེད་སྔ་ཕྱི་མི་མཉམ་པ་ནི།
རྒྱལ་བས་གསུངས་པའི་འདུལ་པའི་དོན། ། རྒྱལ་པའི་དགོངས་པ་བཞིན་རྟོགས་ནས། ། སྟོན་ལ་མཁས་པའི་
ཕུལ་བྱུང་བ། ། སྟོན་པ་གཉིས་པ་ཡོན་ཏན་འོད། ། ཅེས་དང་། ཡང་མི་མཉམ་པ་གཉིས་དང་མཉམ་པ་
གཉིས་འདྲ་བ་ནི། འཇམ་པའི་དབྱངས་ཀྱིས་བྱིན་བརླབས་པས། ། ཀླུ་སྒྲུབ་དགོངས་དོན་ཐུགས་ཆུད་ཚེ། །
འཇམ་དཔལ་ཉིད་ཀྱི་ཐུགས་རྗེ་ལས། ། ཀླུ་སྒྲུབ་ལུགས་གསལ་ཟླ་བ་གྲགས། ། ཞེས་པ་ལྟ་བུའོ། །
གསུམ་པ་ཆོད་ཅིང་མ་ཆོད་པ་ལ་གསུམ་སྟེ། དང་པོ་ཕྱེད་སྔ་མ་གཉིས་འདྲ་ཞིང་ཕྱི་མ་གཉིས་འདྲ་བ་ནི།
གསལ་གསལ་ཉིན་བྱེད་ཤར་བ་ན། ། གསལ་གསལ་གཟུགས་ཀྱི་བཀོད་པ་མཐོང༌། ། ཆིལ་ཆིལ་ཆར་བ་འབབ་
པའི་ཚེ། །ཚིལ་ཆིལ་རྒྱ་མཚོའི་རླབས་ཕྲེང་གཡོ། ། ཞེས་དང་། གཉིས་པ་ཐོག་ཐ་གཉིས་འདྲ་ཞིང་བར་བ་
གཉིས་འདྲ་བ་ནི། སིལ་སིལ་གདུབ་བུའི་སྒྲ་འཁྲོལ་བཞིན། ། སྙན་སྙན་རྒྱུད་མངས་སྦྲེང་བ་ན། ། སྙན་སྙན་
291



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གླུ་དབྱངས་ལེན་པ་དང་། ། སིལ་སིལ་འོག་པག་སྒྲ་ཡང་འཁྲོལ། ། ཞེས་དང་། གསུམ་པ་བཞི་ཀ་འདྲ་བ་ནི།
དཀར་དཀར་ཟླ་བའི་གདན་སྟེང་ན། ། དཀར་དཀར་དུང་ལྟར་མཛེས་པའི་སྐུ། ། དཀར་དཀར་ཞལ་དཀྱིལ་
རྒྱས་པ་དང་། ། དཀར་དཀར་ཚེམས་ཀྱི་འཕྲེང་པས་མཛེས། །ཞེས་པ་ལྟ་བུའོ། ། གཉིས་པ་བྱ་དཀའ་
གནས་གཞན་ན་ཡོད་པའི་ཟུང་ལྡན་ལ་དྲུག་སྟེ། རྐང་པ་བཞི་ཀའི་དབུས་ན་ཡོད་པ། མཐའ་ན་ཡོད་པ། བར་
མཐའ་གཉིས་ན་ཡོད་པ། ཐོག་བར་གཉིས་ན་ཡོད་པ། ཐོག་མཐའ་གཉིས་ན་ཡོད་པ། གནས་གསུམ་ན་ཡོད་
པའི་དང་པོ་ལ་གཉིས་ལས། དང་པོ་ཆོད་ཅིང་མཆོད་པ་ནི། འདུལ་བའི་གཞུང་ལ་ མཁས་ ཚེ་མཁས་ཞེས་
གྲགས། ། མངོན་པའི་ཆོས་ ལ་ མཁས་ ཚེ་ མཁས་ པར་ གྱུར། ། མདོ་ སྡེའི་ དོན་ ལ་ མཁས་ ཚེ་ མཁས་ པའི་
དབང་། ། མདོ་སྔགས་ཀུན་ལ་མཁས་ཚེ་མཁས་རྩེར་སོན། ། ཞེས་དང་། གཉིས་པ་ཆོད་པ་ནི། སྨོན་ལམ་
ཕུལ་བྱུང་རྣམ་དག་གིས་བསྐྲུན་ཞིང་མཆོག་ཕུལ་བྱུང་བ་དེ་ལྡན་དུ། ། རྣམ་དཀར་ཕུལ་བྱུང་ཚོགས་གཉིས་ལས་
འཁྲུངས་སྟོན་པ་ཕུལ་བྱུང་འོད་དཔག་མེད། །རྒྱས་སྲས་ཕུལ་བྱུང་སྤྱན་རས་གཟིགས་སོགས་འཁོར་ཚོགས་ཕུལ་
བྱུང་གིས་བསྐོར་ནས། ། དམ་ཆོས་ཕུང་བྱུང་ཐེག་ཆེན་ལམ་སྟོན་གོ་འཕང་ཕུང་བྱུང་མཆོག་ལ་འགོད ། ཅེས་
དང་། གཉིས་པ་མཐའ་ན་ཡོད་པ་ལ་གཉིས་ལས། དང་པོ་ཆོད་པ་ནི། རྒྱལ་པས་ལྷ་ནང་བརྒྱ་བྱིན་ལྟ་བུར་
སྟོན། ། ལྷ་མིན་གནས་སུ་སྒྲ་གཅན་རྣམ་པར་སྟོན། ། མི་ཡི་ཡུལ་དུ་འཁོར་སྒྱུར་སོགས་སུ་སྟོན། ། གང་ལ་
གང་འདུལ་དེ་ཡི་གཟུགས་སུ་སྟོན། ། ཞེས་དང་། གཉིས་པ་ཆོད་ཅིང་མ་ཆོད་པ་ནི། དབྱངས་ཅན་མཛེས་སྐུ་
དཀར་གསལ་གསལ། ། རིན་ཆེན་རྒྱུན་མང་འོད་འཁྱུག་འཁྱུག ། ཞལ་གྱི་པདྨོ་འཛུམ་མུལ་མུལ། ། ཨུཏྤལ་
སྤྱན་ཟུང་གཡོ་ཧྲིག་ཧྲིག ། ཅེས་དང་། གསུམ་པ་ལ་གཉིས་ལས། དང་པོ་ཆོད་པ་ནི། གསལ་བྱེད་ཟླ་བས་
ཨུཏྤལ་རྒྱས་པར་བྱེད། ། མཛེས་བྱེད་གོས་ཀྱིས་སྐྱེས་བུའི་གཟུགས་མཛེས་བྱེད། ། ཕན་བྱེད་ཆོས་ཀྱིས་སྡུག་
བསྔལ་ལས་གྲོལ་བྱེད། ། དག་བྱེད་ཆུ་ཡིས་དྲི་མ་སེལ་བར་བྱེད། ། ཅེས་དང་། གཉིས་པ་ཆོད་ཅིང་མ་ཆོད་པ་
ནི། འཇིགས་འཇིགས་རྒ་དང་ན་བས་ཟིན་ཟིང་འཇིགས་འཇིགས་འཆི་བའི་དུས་བྱུང་ཚེ། ། འཇིགས་འཇིགས་
བར་དོའི་སྣང་བ་ཤར་དུས་འཇིགས་འཇིགས་འབྱུང་བའི་དགྲ་བཞི་དང་། ། འཇིགས་འཇིགས་སྣང་བ་རྣམ་པ་
གསུམ་སོགས་འཇིགས་འཇིགས་འཁྲུལ་སྣང་སྣ་ཚོགས་བཅས། ། འཇིགས་འཇིགས་གཤིན་རྗེས་ཆོ་འཕྲུལ་བསྟན་
ལ་འཇིགས་འཇིགས་བྲོས་ཀྱང་ཐར་བ་དཀའ། །ཞེས་དང་། བཞི་པ་ལ་གཉིས་ལས། དང་པོ་ཆོད་པ་ཙམ་ནི།
ངག་ལ་དབང་བསྒྱུར་ངག་ཀུན་སྨྲ་བའི་རྒྱུན། ། ངག་གི་འདོད་འཇོ་ངག་ཚིག་དོན་གཉེར་ལ། ། ངག་དབང་ལྷ་
མོས་ངག་གི་དངོས་སྩལ་ནས། ། ངག་གི་དབང་ཕྱུག་ངག་བཞིན་འགྲུབ་པར་མཛོད། ། ཅེས་དང་
།གཉིས་པ་
292



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
ཐོག་མཐའ་གཉིས་ན་ཡོད་པ་ མི་མཉམ་པའི་ཆོད་པ་ནི། མཛེས་མཛེས་བཞིན་རས་སོ་ཕྲེང་དཀར་མཛེས་
མཛེས། །མཛེས་མཛེས་ལང་ཚོའི་དཔལ་འཆང་མཛེས་མཛེས་ལྡན། ། མཛེས་མཛེས་སྤྱོད་ཚུལ་མིག་ཟུར་གཡོ་
མཛེས། ། མཛེས་མཛེས་འཇོ་སྒེག་དལ་འགྲོས་མཛེས་མཛེས་བྱེད། ། ཅེས་དང་། ལྔ་པ་ལ་གཉིས་ལས་དང་པོ་
ཆོད་པ་ནི། དཀར་འཁྱིལ་ཟླ་བའི་དཀྱིལ་འཁོར་དཀར། ། དཀར་གསལ་དུང་གི་མདོག་ཀྱང་དཀར། །
དཀར་མཛེས་མེ་ཏོག་ཀུནྡ་དཀར། ། དཀར་མཐོ་གངས་རིའི་མདོག་ཉིད་དཀར། ། ཞེས་དང་། གཉིས་པ་
ཆོད་ཅིང་མ་ཆོད་པ་ནི་།ལྡེམ་ལྡེམ་དཔག་བསམ་ཤིང་ལྡེམ་ལྡེམ། ། ལྡེམ་ལྡེམ་ལྕགས་ཕྲན་ལྗོན་ལྡེམ་ལྡེམ། ། ལྡེམ་
ལྡེམ་དབྱངས་ཅན་སྐུ་ལྡེམ་ལྡེམ། ། ལྡེམ་ལྡེམ་རལ་པའི་ཅོག་ལྡེམ་ལྡེམ། ། ཞེས་དང་། དྲུག་པ་ལ་གཉིས་ལས།
དང་པོ་ཆོད་པ་ནི། བློ་ལྡན་རྒྱལ་རྣམས་བློ་གྲོས་མཐའ་ཡས་བློ། ། བློ་གསལ་འཇམ་དབྱངས་བློ་གྲོས་ཐོགས་མེད་
བློ། །བློ་གྲོས་ཟླ་མེད་བློ་བཟང་རྒྱ་མཚོའི་བློ། །བློ་རྨོངས་དབང་རྟུལ་བློ་ཆུང་བྱིས་པའི་བློ། ། ཞེས་དང་།
གཉིས་པ་ཆོད་ལ་མ་ཆོད་པ་ནི། དཀར་དཀར་གངས་ཀྱི་རི་དབང་ཇི་བཞིན་དཀར་དཀར་དབྱངས་ཅན་སྐུ་
དཀར་དཀར། ། དཀར་དཀར་ཟླ་བ་ཉ་བའི་མདོག་ལྟར་དཀར་དཀར་སྤྱན་རས་གཟིགས་དཀར་དཀར། །
དཀར་དཀར་ཀུནྡའི་རྩ་བ་ཇི་བཞིན་དཀར་དཀར་རྣམ་རྒྱལ་མ་དཀར་དཀར། ། དཀར་དཀར་འོ་མའི་རྒྱ་མཚོ་
འཁྱིལ་ལྟར་དཀར་དཀར་ཚེ་སྦྱིན་སྒྲོལ་དཀར་དཀར། ། ཞེས་པ་ལྟ་བུའོ། །
གསུམ་པ་མཐའ་ཐོག་སྦྱར་བའི་ཟུང་ལྡན་ནི། དུས་གསུམ་རྒྱལ་བ་མ་ལུས་བསྐྱེད་མཛད་ཡུམ། །ཡུམ་
མཆོག་རྗེ་བཙུན་གཙུག་ཏོར་རྣམ་རྒྱལ་མ། ། མ་གཅིག་ཁྱོད་ལ་བདག་གིས་གསོལ་བཏབ་ཚེ། ། ཚེ་དང་ཡེ་ཤེས་
དཔག་ཡས་དངོས་གྲུབ་སྩོལ། ། ཞེས་པ་ལྟ་བུའོ། ། ༈ བཞི་པ་ཀུན་དུ་ཟུང་ལྡན་ལ་གསུམ། རྐང་པ་བཟླས་
པ། ཚིག་བཅད་བཟླས་པ། ཟུང་ལྡན་ཆེན་པོའོ། ། དང་པོ་ལ་གསུམ། དང་པོ་དང་གསུམ་པ་བཟླས་པ།
ཕྱེད་ཕྱེད་བཟླས་པ། དང་པོ་བཞི་པ་དང་གཉིས་པ་གསུམ་པ་དང་བཟླས་པའོ། ། འདི་དག་ཉེ་མཁོ་ཆུང་བས་
མཚོན་བྱེད་ཙམ་ལ་དང་པོ་ནི། ཐེག་ཆེན་ཤིང་རྟའི་སྲོལ་འབྱེད་མཁན། ། འཛམ་གླིང་མཁས་པའི་དབུས་ན་
གྲགས། ། ཐེག་ཆེན་ཤིང་རྟའི་སྲོལ་འབྱེད་མཁན། ། འཛམ་གླིང་མཁས་པའི་དབུས་ན་གྲགས། ། ཞེས་པ་ལྟ་
བུ་སྟེ་ཀླུ་སྒྲུབ་དང་ཐོགས་མེད་དང་སྦྱོར། དེ་བཞིན་དུ་གཞན་གཉིས་ལའང་རིགས་འགྲེའོ། ། གཉིས་པ་གཞན་
རྐང་པ་བཟླས་པ་ལ་གསུམ། ལན་གཅིག་དང་གསུམ་དང་བཞི་བཟླས་པའོ། ། དང་པོ་ལ་དྲུག་ཡོད་ཀྱང་མཚོན་
བྱེད་དང་པོ་གཉིས་བཟླས་པ་ཙམ་ནི། གནས་ལྔ་རིག་པའི་མཁས་དབང་མཆོག་གནས་ལྔ་རིག་པའི་མཁས་དབང་
མཆོག ། དབྱངས་ཅན་བཤད་པའི་རྡོ་རྗེ་ཡི། ། སྙན་ཚིག་ལ་ནི་སུ་ཞིག་འགྲན། །ཞེས་པ་ལྟ་བུ་སྟེ་གཞན་
293



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམས་ལའང་སྦྱོར། གཉིས་པ་ལན་གསུམ་བཟླས་པ་ལ་གསུམ་སྟེ་དང་པོ་གསུམ་བཟླས་པ་ཙམ་ནི། མཛེས་ཤིང་
ཡིད་ལ་དགའ་བ་བསྐྱེད། ། མཛེས་ཤིང་ཡིད་ལ་དགའ་བ་བསྐྱེད། ། མཛེས་ཤིང་ཡིད་ལ་དགའ་བ་སྐྱེད། །
དབྱངས་ཅན་ཟླ་བ་དུང་མདོག་དཀར། ། ཞེས་པ་ལྟ་བུ་སྟེ་གཞན་གསུམ་ལའང་མཚོན་ནོ། ། གསུམ་པ་ལ་ལན་
བཞི་བཟླས་པ་ནི། འོད་ཀྱིས་རྣམ་པར་གསལ་བར་བྱེད། ། ཅེས་པ་ལན་བཞི་བཟླས་ཏེ་ཉི་མ་ཟླ་བ་རྒྱུ་སྐར་སྒྲོན་
མེད་བཞི་དང་སྦྱར་བ་ལྟ་བུའོ། །།
༈ གཉིས་པ་ཚིགས་བཅད་བཟླས་པ་ནི། རབ་དཀར་མཛེས་པའི་ཆ་རྫོགས་ཤིང་། ལྟ་ན་སྡུག་ཅིང་
མཐོང་བས་ཀྱང་། ། ཡིད་ལ་དགའ་བའི་དཔལ་སྟེར་བ། ། གང་དེ་འཇིག་ རྟེན་འདི་ན་གྲགས། ། ཞེས་
དབྱངས་ཅན་མ་དང་སྦྱར་ནས་སླར་ཡང་རབ་དཀར་མཛེས་པའི་ཆ་རྫོགས་ཤིང་། ཞེས་སོགས་ཟླ་བ་དང་སྦྱར་
ནས་བརྗོད་པ་ལྟ་བུའོ། ། ༈ གསུམ་པ་ཟུང་ལྡན་ཆེན་པོ་ནི། དྲི་མེད་རབ་གསལ་དྲི་མེད་གསལ། །ཞེས་པ་
ལན་བཞི་བཟླས་ནས་རྐང་པ་དང་པོ་རྒྱལ་བའི་ཐུགས་དང་དབྱངས་ཅན་མའི་སྐུ་དང་སྦྱར་ཞིང་། གཉིས་པ་ནམ་
མཁའ་དང་དྭངས་པའི་མཚོ། ། གསུམ་པ་ཟླ་བ་དང་ཤེལ། བཞི་པ་སྤྱན་རས་གཟིགས་དང་མེ་ལོང་སྦྱར་བ་ལྟ་
བུའོ། ། ལྔ་པ་བསྲེས་པའི་ཟུང་ལྡན་ནི།མཛད་པ་མཆོག་གིས་མཆོག་དམན་འགྲོ་དོན་མཛད། ། མཛད་པ་སྟོན་
མཁས་མཁས་པའི་ཕུལ་བྱུང་ཡང་། ། ཡང་ཡང་ཐོས་བསམ་ཚུལ་ལ་བརྩོན་བྱས་ཚེ། ། ཚེ་འདིར་མཁས་པའི་ཕ་
མཐར་ཕྱིན་པར་འགྱུར། ། ཞེས་པ་ལྟ་བུའོ། ། ༈ དྲུག་པ་ལྡོག་པའི་ཟུང་ལྡན་ལ་གསུམ་སྟེ། རྐང་པ་ཕྱེད་
ལྡོག་པ། ཚིག་བཅད་ཕྱེད་ལྡོག་པ། ཚིགས་བཅད་ལྡོག་པའོ། ། དང་པོ་ལ་རྐང་པ་ཕྱེད་ལྡོག་པ་དང་རྐང་པ་
ལྡོག་པ་གཉིས་ལས། དང་པོ་ནི། བློ་བཟང་གྲགས་པ་གྲགས་བཟང་བློ། ། ངེས་པར་མཁྱེན་ལྡན་མཁྱེན་པར་
ངེས། ། མཁས་མཆོག་འདྲེན་པ་འདྲེན་མཆོག་མཁས། ། གྲུབ་བཟང་མཛད་པས་མཛད་བཟང་གྲུབ། །
ཅེས་པ་ལྟ་བུའོ། ། གཉིས་པ་ནི། དཀར་མོ་ལྷ་མཆོག་ལྷ་ཡི་ལྷ། ། ལྷ་ཡི་ལྷ་མཆོག་ལྷ་མོ་དཀར། ། དད་ཚེ་
མཐོང་བས་དགེ་ལེགས་འཕེལ། ། ཐོབ་ལེགས་དགེ་བས་མཐོང་ཚེ་དད། ། ཅེས་པ་ལྟ་བུའོ། ། གཉིས་པ་
ཚིགས་བཅད་ཕྱེད་ལྡོག་པ་ནི། ། དཀར་གསལ་མདངས་ལྡན་བཞིན་བཟང་གཟུགས། ། གདོང་པའི་མཛེས་
ཆགས་འདོད་པའི་གནས། ། གནས་པའི་འདོད་ཆགས་མཛེས་པའི་གདོང་། ། གཟུགས་བཟང་བཞིན་ལྡན་
མདངས་གསལ་དཀར། །ཞེས་པ་ལྟ་བུའོ། ། གསུམ་པ་ཚིགས་བཅད་ལྡོག་པ་ནི། རྒྱས་ཞིང་དར་བ་བཟང་
ལེགས་ཆོས། ། བདེ་དང་ཕན་པས་ལེགས་པ་འབྱུང་། ། དགེ་ཞིང་བདེ་ལྡན་བཟང་སྤྱོད་བྱ། ། ཐོབ་ཕྱིར་
བརྩོན་པས་འཇུག་ཅིང་འབད། ། འབད་ཅིང་འཇུག་པས་བརྩོན་ཕྱིར་ཐོབ། ། བྱ་སྤྱོད་བཟང་ལྡན་བདེ་ཞིང་
294



༄༅། ། སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
དགེ ། འབྱུང་ བ་ ལེགས་ པས་བདེ་དང་ ཕན། ། ཆོས་ལེགས་བཟང་བ་དར་ཞིང་རྒྱས། ། ཞེས་ པ་ལྟ་
བུའོ། །
གཉིས་པ་བྱ་དཀའ་བའི་ཁྱད་པར་གཞན་ལ་གཉིས། པང་ལང་གཅིན་དང་། འཁོར་བའི་བྱ་དཀའ་
བའོ། ། དང་པོ་ནི། ཡི་གེ་རྣམས་རེ་རེ་བར་དུ་ཆོད་ཅིང་སྟེང་མ་དཀྱུས་སུ་བཀླགས་པ་དང་། འོག་མ་འཕར་ཏེ་
བཀླགས་པ་གཉིས་གཟུགས་གཅིག་པ་ཞིག་ཡིན་ལ། གཉིས་པ་འཁོར་བའི་བྱ་དཀའ་ལ་ཕྱེད་འཁོར་དང་ཀུན་
འཁོར་གཉིས་ལས། དང་པོ་ནི། ཚིགས་བཅད་གཅིག་གི་ཕྱེད་སྔ་མ་དང་པོ་དཀྱུས་དང་ཐུར་དུ་བཀླགས་པ་འདྲ་
ཞིང་། ཕྱེད་ཕྱི་མ་དཀྱུས་དང་ཐུར་དུ་བཀླགས་པ་འདྲ་བ་ཞིག་གོ ། གཉིས་པ་ཀུན་འཁོར་ལ་གཞུང་གིས་དངོས་
སུ་བསྟན་པ་དང་། མ་བསྟན་པ་གཉིས་ཀྱི་དང་པོ་ནི། ཕྱེད་སྔ་མའི་དང་པོ་སྟེང་ནས་དཀྱུས་དང་ཐུར། འོག་
ནས་གྱེན་དང་ཡར་ལྡོག་པ་ཞིག་སྟེ། ཀུན་བཟང་འཁོར་ལོ་ཞེས་གྲགས་སོ། ། འདི་དང་སྔ་མ་གཉིས་བཅས་
དགོས་པ་མི་ཆེ་བས་བཞག་གོ ། གཉིས་པ་ལ་བི་དབྷ་དང་། ཁ་ཆེའི་ལུགས་གཉིས་ཀྱི་དང་པོ་ལ་སྒོར་མོ་དང་།
ཕྱི་མའི་ལུགས་ཀྱི་ཀུན་འཁོར་ནི་གྲུ་བཞིར་གཞུང་ལས་འབྱུང་བ་བཞིན་ཡིན་ཏེ། གཉིས་ ཀ་ཉམས་ཚར་དུ།
མཁས་པའི་དགོངས་པ་དང་མི་འགལ་བར་རང་བློས་གང་ཐོན་ཞིང་མཇུག་ཏུ་འགོད་པར་བྱའོ། ། གསུམ་པ་ལ་
དབྱངས་དང་གནས་དང་ཡི་གེ་ངེས་པ་གསུམ་གྱི་དང་པོ། དབྱངས་ངེས་པའི་ཚུལ་བསྡུས་ཏེ་མཚོན་ཙམ་ནི།
མཐའ་ཡས་སངས་རྒྱས་སྲས་བཅས་ལ། ། ཉེན་བཞིན་འདི་ཕྱི་གཉིས་ཀྱི་ཕྱིར། ལུས་བཏུད་གུས་འདུད་དུས་
ཀུན་ཏུ། ། གཡེལ་མེད་བཤེས་གཉེན་ལེགས་བསྟེན་ཏེ། ། མཆོད་དོ་བསྟོད་དོ་འདོད་དོན་སྩོལ། །ཞེས་པ་ལྟ་
བུའོ། ། གཉིས་པ་གནས་ངེས་པ་ལ་བཞི་ཡོད་ཅིང་། དེ་ནི་རྒྱ་གར་གྱི་ཡི་གེའི་དབང་དུ་བྱས་ནས་ཨ་ཨཱ་དང་ཀ་ཁ་
ག་གྷ་ང་ལྟ་བུ་མགྲིན་པའི་གནས་ལས་སྐྱེས་པ་ལྟར་གཞན་རྣམས་ཀྱང་རང་རང་གི་སྐྱེ་གནས་གང་ཡིན་ལས་སྐྱེས་
པར་མཚུངས་པའི་ཡི་གེ་རྣམས་བསྒྲིགས་པ་ཡིན་ལ། བོད་ཡིག་ལ་ནི་ཀ་ཁ་ག་ང་རྣམས་ཀྱང་མགྲིན་པའི་གནས་
ལས་སྐྱེས་པར་འཇོག་པས། དེ་འདྲ་ཕྱོགས་གཅིག་བསྒྲིགས་པ་ལྟ་བུ་དང་། དེ་བཞིན་དུ་ཏ་ཐ་ད་ན་རྣམས་ནི་ལྕེ་
རྩེ་དང་སོ་ལས་སྐྱེས་ལ། པ་ཕ་བ་མ་རྣམས་ནི་མཆུ་ལས་སྐྱེས་པ་ལྟ་བུ་སྟེ། དང་པོ་ནི། ད་ལྟ་འདི་ན་དད་ལྡན་
མཐོང་། ། ཞེས་དང་། ཕྱི་མ་ནི། ཕ་མ་མི་ཕམ་བུ་མོས་སྤངས། ། ཞེས་པ་ལྟ་བུའོ། ། གསུམ་པ་ཡི་གེ་ངེས་པ་
ལ་ཡང་བཞི་སྟེ། མཚོན་ཙམ་ནི། ཀང་ཀང་ཀིང་ཀིང་ཀུང་ཀུང་ཀུང་། ། ཏང་ཏང་ཏིང་ཏིང་ཏོག་ཏོག་ཏོག
། ཤང་ཤང་ཤིབ་ཤིབ་ཤིང་ཤོག་ཤུབ།རང་རང་རེ་རེ་རི་རུའི་རྭ། ། ཞེས་པ་ལྟ་བུའོ། ། གཞན་ལྷག་མ་གབ་ཚིག་
གི་སྐོར་དང་། སྐྱོན་བཅུ་སྤོང་ཚུལ་སོགས་ནི་མང་དུ་དོགས་ནས་བཞག་གོ། འཕྲོས་དོན་མེ་ལོང་མ་འདིའི་ལེའུ་
295



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་པོ་ནས་འབྱུང་བ་འགའ་ཞིག་ཞར་བྱུང་དུ་བརྗོད་ན། སྡེ་སྦྱོར་གྱི་སྒོ་ནས་ཡི་གེ་བགྲོང་པ་བྲིཏྟ་དང་། ཕྱི་མོ་
བགྲང་བ་ཛཱ་ཏི་ཞེས་པ་གཉིས་ཡོད་ཅིང་། དེ་ཡང་རྒྱ་སྐད་ཀྱི་དབང་དུ་མཛད་ལ། དམར་སེར་ཅན་རྒྱལ་བའི་ལྷ་
གཉིས་ཀྱིས་མཛད་པའི་སྡེབ་སྦྱོར་དང་། ཁྱད་པར་དུ་པཎ་ཆེན་ཤནྟི་པས་མཛད་པའི་སྡེབ་སྦྱོར་རིན་ཆེན་འབྱུང་
གནས་ནི་འཕགས་ཡུལ་དུ་གྲགས་ཆེ་ཞིང་། དེ་ནི་དབྱངས་གསལ་གྱི་ཡི་གེ་ལྕི་ཡང་བསྒྲིགས་པའི་སྒོ་ནས་སྦྱོར་ཞིང་
ཡི་གེ་ལྕི་ཡང་རགས་རྩིས་སམ་དམིགས་བསལ་མ་གཏོགས་འཐུག་པོ་དང་རིང་ཆ་ཅན་དང་མཐའ་རྟེན་ཅན་དང་མོ་
ལྟ་བུ། སྲོག་ཞུགས་ལྟ་བུ་ནི་ལྕི་ལ། དེ་ལྟ་བུ་མིན་པའི་ཡི་གེ་རེ་རེ་བ་ནི་ཡང་བ་སྟེ།ལྕི་བ་ལ་རྟག་འཁྱོག་པོ་དང་ཡང་
བ་ལ་དྲང་པོ་ཡོད་དོ། ། བོད་ཡིག་ལ་དེ་ལྟ་བུའི་སྡེབ་སྦྱོར་བྱ་ཚུལ་ཇི་བཞིན་མེད་ཀྱང་མཚོན་བྱེད་ཙམ་ལ་འཕུལ་
རྟེན་ཡོད་པའི་ཡི་གེ་རྣམས་ནི་ལྕི་ལ། དེ་མེད་པ་ཕལ་ཆེར་ནི་ཡང་བའོ། ། འོན་ཀྱང་བོད་སྐད་ལ་དག་ཡིག་དང་
སྙན་ངག་ནས་འབྱུང་བ་ལྟར་གྱི་སྡེབ་སྦྱོར་ནི་ཡོད་དེ། ཚིག་སྦྱོར་དེ་དག་ནས་འབྱུང་བ་དང་མཐུན་པར་སྦྱོར་བ་ནི་
བོད་སྐད་ཀྱི་སྡེབ་སྦྱོར་བྱ་ཚུལ་ཡིན་པའི་ཕྱིར་རོ། ། སྙན་ངག་ལ་རིགས་ཀྱི་སྒོ་ནས་གྲོལ་བ་དང་རིགས་དང་མཛོད་
དང་འདུས་པ་སྡེ་བཞི་ཡོད་པའི་དང་པོ་ནི། ཤོ་ལོ་ཀ་གཅིག་གིས་བརྗོད་བྱའི་དོན་དེ་རྫོགས་པར་སྟོན་ནུས་པ་ཞིག་
སྟེ། པད་དཀར་བསིལ་ཟེར་རྒྱས་པའི་སྟེང་།ཚངས་སྲས་ལྷ་མོ་ཡིད་འཕྲོག་མ། ། རྒྱུད་མང་སྒྲ་ལས་ངག་གི་དཔལ།
༈ སྟེར་མཛད་རྒྱལ་བའི་ཡུམ་དེར་འདུད། ། ཅེས་པ་ལྟ་བུ། རིགས་ནི། བསྔགས་བརྗོད་ཀྱི་ཡུལ་གཅིག་ལ་ཤོ་ལོ་
ཀ་དུ་མ་ཡོད་ཅིང་བྱ་བའི་ཚིག་གཅིག་གིས་ཐམས་ཅད་གསལ་ནུས་པ་ཞིག་སྟེ། འགྲེལ་པ་ལྟར་ན། འཇམ་གཉེན་
ཆུ་སྐྱེས་གཞོན་ནུ་ཡི། ། བརྟན་པ་ཅི་ཡང་འཕྲོག་བྱེད་པའི། ། ཁྱོད་བཞིན་ཟླ་བ་གསར་པ་འདི། ། གཞན་
ཡིད་འགུགས་པའི་ལྕགས་ཀྱུ་བཞིན། ། འཇའ་ཚོན་ལྟ་བུའི་མིག་གི་དཀྱུས། ། ཟུར་གྱིས་རིང་པོར་བལྟ་བ་
ནི། ། རྣ་རྒྱུན་ཨུཏྤལ་གཞོན་ནུ་ལ། ། འགྲན་པའི་ཆེད་དུ་འོང་བ་བཞིན། ། སོ་ཕྲེང་ཟེའུ་འབྲུ་རྒོད་པ་
ཅན། ། མཆུ་སྒྲོས་བིམ་པ་ལྟར་དམར་པའི། ། དགའ་མ་སྲེད་ལྡན་དགའ་བ་བསྐྱེད། ། ཅེས་པ་ལྟ་བུ་མཛེས་
མའི་གདོང་ལ་བསྟོད་པ་ལ་དགའ་བ་བསྐྱེད་ནས་བྱ་ཚིག་གཅིག་གིས་གསལ་བ་ལྟ་བུའོ། ། དེ་བཞིན་དུ་མཛོད་ནི། །
གཅོད་མཚམས་སྣ་ཚོགས་པའི་ངོས་ནས་ཤོ་ལོ་ཀ་དུ་མ་ལ་བྱ་ཚིག་སོགས་མང་ཉུང་ངེས་པ་མེད་ཅིང་བརྗོད་བྱ་དུ་མ་
དང་ལྡན་པའོ། ། འདུས་པ་ནི། བརྗོད་བྱའི་དོན་གཅིག་ལ་ཤོ་ལོ་ཀ་དུ་མ་དང་བྱ་ཚིག་དུ་མ་ཡོད་པ་ཞིག་གོ །
སྙན་ངག་ཆེན་པོ་ལ་སྔོན་དུ་ཤིས་བརྗོད་དང་། དེ་ནས་ཕྱག་བྱ་བ་དང་། དེ་ནས་བརྩམ་བྱ་དང་མཐུན་པར་དམ་
བཅའ་བརྗོད་པའི་དངོས་པོའི་ངེས་བསྟན་རྣམས་སྔོན་དུ་འགྲོ་བས་རྩོམ་པ་དངོས་ལ་འཇུག་གོ། གཞུང་དུ་སྙན་
ངག་གི་ལུས་སྲོག་ཅེས་ཐ་སྙད་བྱས་པའི་ལུས་ནི་བཅད་ལྷུག་སྤེལ་མ་གསུམ་ཡིན་ལ། སྲོག་ལ་སྡེ་བཞི་ཞེས་བཤད་
296



༄༅། །སྙན་ངག་གི་རྒྱུན་གཉིས་སོ་སོའི་དབྱེ་བའི་དཔེར་བརྗོད། །
པའི་སྡེ་བཞི་ནི། ཆོས་དང་དོན་དང་འདོད་པ་དང་ཐར་པ་བཞིའོ། དེ་ལ་ཆོས་ནི། མངོན་མཐོ་དང་ངེས་
ལེགས་སྒྲུབ་པའི་རྒྱུ། དོན་ནི་རིག་བྱེད་སོགས་མང་དུ་ཐོས་པ་དང་དགོས་དོན་རིན་པོ་ཆེ་སོགས་སྲུང་བ་དང་སྤེལ་
བ། འདོད་པ་ནི། ལྷ་མིའི་ཡུལ་ལ་ཡོ་བྱད་ལ་ལོངས་སྤྱོད་པ། ཐར་པ་ནི། བྱང་ཆུབ་སྒྲུབ་པ་ལྟ་བུའོ། ། སྙན་
ངག་སྨྲ་བ་ལ་སྐད་རིགས་བཞི་ཡོད་ཀྱང་ལེགས་སྦྱར་མ་གཏོགས་གཞན་གསུམ་ཟུར་ཆག་ཏུ་འགྱུར་ཞིང་། ཁྱད་
པར་དུ་གྲོང་ཚིག་རྣམས་སྙན་ངག་ལ་ཟུར་ཆག་ཏུ་འགྲོ་པར་བརྗོད་ཚུལ་མཁས་ན་ནི་མི་འགལ་ལོ། །གཞུང་དུ་
སྐབས་འདིར་རྒྱ་གར་ལྷོ་ཕྱོགས་བེ་དབྷ་དང་། ཤར་ཕྱོགས་གོ་ཌ་པའི་ལུགས་ཀྱི་ཡོན་ཏན་བཅུ་ལ་འདོད་ཚུལ་མི་
འདྲ་བའི་བཤད་པ་མང་དུ་འབྱུང་བ་ནི་འདིར་དགོས་པ་ཆུང་བས་བཞག་གོ ། འོན་ཀྱང་སྒྲའི་ཉམས། འདོན་
གྱི་ཉམས། གཉིས་ཀ་ལ་གྲོང་ཚིག སྤོང་ཚུལ་དང་གསུམ་བཤད་པའི་དང་པོ་ནི། རྒྱ་གར་གྱི་དབང་དུ་བྱས་པའི་
ཡི་གེ་ལ་བསྐོར་བ་ལ་དཔེ་བྱས་ནས་བོད་ཀྱི་ཡི་གེ་ལ་སྐོར་པ་ཞིག་སྟེ། དེ་ཡང་ཚིག་རྐང་བཞིའི་ཐོག་མ་ཀ་ཡིག་
སོགས་ལ་སྐོར་བ་དང་། ཐོག་མཐའ་བར་གསུམ་གང་ཡང་རུང་བར་ཡི་གེ་ལ་སྐོར་པ་དང་། ཚིག་རྐང་བཞིའི་
ཐོག་ཐའི་ཡི་གེ་འདྲ་བར་སྐོར་བ་སོགས་རྗེས་འཁྲིད་ཅེས་ཐ་སྙད་མཛད་དོ། ། འདི་དག་ལེའུ་གཉིས་པ་ནས་
འབྱུང་བའི་རྒྱུན་དང་འདྲ་བར་བཤད་ཀྱང་ཁྱད་པར་ནི་ཡོད་དོ། ། གཉིས་པ་སྒྲ་རྒྱུན་ཙམ་དུ་མ་ཟད་དོན་རྒྱན་གྱི་
ཉམས་ཁྱད་པར་ཅན་དང་ལྡན་པ་ཞིག་གོ་གསུམ་པ་ལ་དོན་གྱི་གྲོ་རྣམས་སྤོང་པ་དང་། སྒྲའི་གྲོང་པ་སྤང་པ་གཉིས་
ཀྱི་དང་པོ་ལ། སྤང་བྱ་དང་། སྤོང་བྱེད་གཉིས་ཀྱི་དང་པོ་ནི་འགྲེལ་བར་འབྱུང་བ་ལྟར་བཀོད་ན་འཁྲིག་པ་
འདོད་པ་ལྟ་བུའི་ཚེ། ཡིད་དུ་འོང་བའི་བུ་མོ་ཁྱོད། ། འབོལ་ཞིང་འཇམ་པའི་མལ་སྟན་ལ། །བདག་དང་
ལྷན་ཅིག་ཉལ་བྱས་ནས། ། འཁྲིག་པའི་བདེ་ལ་དགའ་མགུར་སྤྱོད། ། ཅེས་པ་ལྟ་བུ་སྟེ་གྲོང་ཚིག་གིས་མི་མཛེས་
པར་སྨྲ་བའོ། ། གཉིས་པ་སྤོང་བྱེད་ནི་འཁྲིག་པའི་ཆེད་ཡིན་ཀྱང་དེ་མཛེས་པར་བརྗོད་པ་ཞིག་སྟེ། འདྲེན་བྱེད་
ཟུར་གྱིས་ལྟ་བའི་འོད། ། བདག་ཡིད་འདབ་བརྒྱ་ཅི་ཡང་བཞེད། །དབང་པོའི་བུང་པ་ཆུ་སྐྱེས་ཀྱི། ། རྩེད་
འཇོ་རོག་ཅིག་སྨིན་ལེགས་མ། ། ཞེས་པ་ལྟ་བུའོ། ། གཅོད་མཚམས་ཉམས་པའི་གྲོང་ཚིགུ་ནི། གྲུབ་ཆེན་
ཉམས་ལེན་བྱེད་འདོད་བློ། ། ཆུང་ཆུང་ཕྲུག་པར་ཉལ་པར་དགའ། ། ཕྱག་ཆེན་བསྒོམས་པས་ཉོན་མོངས་
ཀུན། །འཕེལ་བྱེད་མཐའ་དག་ཞི་བར་བྱེད། །ཅེས་པ་ལྟ་བུའོ། ། དེ་བཞིན་དུ་ལེའུ་གསུམ་པ་ནས་བཤད་
པའི་སྐྱོན་བཅུ་ཅི་རིགས་སྤོང་དགོས་ཤིང་། འདིའི་ཚིག་རྐང་ཕྱི་མ་གསུམ་གྱི་འགོའི་ཚིག་རྣམས་སྔ་མ་སྔ་མ་དང་
སྦྱོར་ཚུལ་མི་ལེགས་པོས་གཅོད་མཚམས་ཉམས་པ་ཡིན་ལ། དམིགས་བསལ་གཱ་ལ་རཱུ་བ་རབ་བརྗིད་དྲག་པོའི་
སྐུ། ། ཞེས་སོགས་ཀྱི་ཀོང་པ་བར་པ་གཉིས་ཐོག་མ་སྔ་མ་དང་སྦྱོར་ཚུལ་མི་བདེ་བ་ལྟར་སྣང་ཡང་། དོན་ལ་ནི་
297



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕྲེང་དང་སྦྱོར་བའི་ཆེད་ཡིན་པས་མི་འགལ་སྟེ་དེ་འདྲ་གཞན་ཡང་མང་ངོ༌། ། ཚིག་གི་ཉམས་འདོན་ཚུལ་ལ་
རྣམ་གྲངས་མང་ཡང་འདིའི་འགྲེལ་པའི་མཆོད་བརྗོད་དང་མཇུག་གི་ཚིགས་བཅད་རྣམས་ཉམས་འདོན་ཚུལ་
ཤིན་ཏུ་ལེགས་ལ་མཛེས་པའི་ཉམས་ནི། རྗེས་མཛད་པའི་བདེ་མཆོག་གི་མཆོད་ཕྲེང་དུ། ཏིང་འཛིན་པིར་ཀྱིས་
བྲིས་པའི་སྨིན་ལེགས་གཟུགས། ། ཞེས་སོགས་ལྟ་བུའོ། ། ཡབ་གྲོང་ཚིག་གམ་ཕལ་ལྷན་དུ་བརྗོད་ན་མི་མཛེས་
པས་གཟུགས་ཅན་གྱི་རྒྱན་དང་སྦྱར་བའི་གབ་ཚིག་གི་སྒོ་ནས་ཉམས་འདོན་ཚུལ་ནི། དཔྱིད་ཀྱི་རྒྱལ་མོའི་གླུ་
དབྱངས་དང་། གསང་འདུས་ཀྱི་མཆོད་པའི་སྐབས་གསང་པའི་འཁོར་ལོར་ཨིནྡྲ་ནཱི་ལ་ལྟར། ཞེས་སོགས་ལྟ་བུ་
སྟེ་མང་ངོ་། ། འཇིགས་བྱེད་ཤིས་བརྗོད་ཀྱི་འགོར། འཆི་མེད་ལམ་ཀུན་ཁྱབ་པའི་ཆུ་འཛིན་ནི། ། བགྲང་
ཡས་ཉི་འོད་རྩེ་དགའ་རོལ་པ་བཞིན། ། ཞེས་པ་ལྟ་བུ་ནི་བརྗིད་པའི་ཉམས་འདོན་ཚུལ་ལེགས་ཤིང་
། དེ་ལ།
ནམ་མཁའི་ཁམས་ཀུན་ཁྱབ་པའི་སྤྲིན་ཕུང་ལ། ། གྲངས་མེད་ཉི་མའི་འོད་ཀྱིས་འཕོག་པ་བཞིན། ། ཞེས་སྦྱར་
ནའང་ཉམས་ཡོད་ཀྱང་སྔོན་ལ་ཉིད་བཟང་ངོ། ། ཚིག་གི་ཉམས་འདོན་ཚུལ་རྒྱུན་ཀུན་ལ་ཡོད་ཀྱང་གཟུགས་
ཅན་གྱི་རྒྱན་དང་སྦྱོར་ཤེས་ན་མཛེས་ཤིང་
། འདིར་མཚོན་པ་ཙམ་ཏེ་རྒྱས་པར་གཞན་དུ་ཤེས་པར་བྱའོ། །སྤྱིར་
བྱམས་མགོན་གྱིས། རིག་པའི་གནས་ལྔ་ལ་སྦྱངས་དགོས་ཤིང་མོ་སྦྱངས་ན་འཕགས་པ་ཡིན་ཀྱང་ཐམས་ཅད་
མཁྱེན་པ་ཐོབ་མི་ནུས་ཞེས་བཤད་པ་ལྟར་ཡིན་ལ། མདོ་ལས་ཀྱང་། དེའི་ཚེ་ལ་གསལ་བར་བྱ་བའི་སྙན་ངག་
བྱའོ། །གཞན་ཡང་དཀོན་མཆོག་གསུམ་ལ་བསྟོད་པ་བྱའོ། ། དེ་ལས་བླ་ན་མེད་པའི་བྱང་ཆུབ་ཐོབ་པར་
འགྱུར་རོ། །ཞེས་དང་། སངས་རྒྱས་ཆོས་དང་དགེ་འདུན་ལ་བསྟོད་པ། ། གསལ་བར་འགྱུར་པའི་སྙན་ངག་
འབད་པར་བྱ། ། ཞེས་གསུངས་པ་ལྟར་སྙན་ངག་ལ་ནི་འདོད་གཏམ་གཙོ་བོར་པ་བརྗོད་པར་དཀོན་མཆོག་
གསུམ་དང་བསྟན་འཛིན་གྱི་སྐྱེས་བུ་རྣམས་ལ་བསྟོད་པ་ཕུལ་ཞིང་། ལས་འབྲས་དང་མཐུན་པའི་ཚིག་བརྗོད་ན་
ནི་ནང་རིག་པའི་གཞུང་དུ་འགྱུར་བས་ཕན་ཡོན་ཀྱང་ཆེ་ལ། ཁྱད་པར་ཏུ་རྗེ་རིན་པོ་ཆེ་གསུམ་གྱི་གཏམ་གྱི་སྦྱོར་བ་
ལས། རིགས་ལམ་ཕྲ་མོ་འབྱེད་པའི་རྣམ་དཔྱོད་དང་། ། གཞུང་ལུགས་གདམས་པར་ཤར་པའི་ཉམས་ལེན་
དང་། ། ཚིག་སྦྱོར་ཚུལ་ལ་མཁས་པའི་ངག་གི་དཔལ། ། ས་སྟེང་འདི་ན་རིན་ཆེན་རྣམ་གསུམ་སྣང་། ། ཞེས་
མཁས་པའི་རྒྱན་རིན་པོ་ཆེ་རྣམ་པ་གསུམ་གསུངས་པའི་ཕྱི་མ་ཚིག་སྦྱོར་ལ་མཁས་པའི་རྒྱས་བཤད་དུ། ཚིགས་
བཅད་ལྷུགས་པ་གཉིས་ཀ་སྤེལ་བའི་ལུས། ། དོན་དང་ཚིག་གི་རྒྱུན་ལ་སོགས་པ་ཡི། ། མཛེས་བྱེད་རྒྱན་གྱིས་
སྤུད་པའི་ཚིག་སྦྱོར་ཚུལ། ། སྙན་དངགས་གཞུང་བཞིན་ལེགས་པར་སྦྱར་བ་ན། ། བློ་གསལ་རྣམས་ལ་དགའ་
བ་རྒྱས་པར་བྱེད། ། ཅེས་སྙན་ངག་ལ་སྦྱང་དགོས་པར་གསུངས་པས་དེ་ཤེས་དགོས་ལ་ཤེས་ན་གསུང་རབ་ཀྱི་
298



༄༅། ། སྙན་ངག་གི་རྒྱན་གཉིས་སོ་སོའི་དབྱེ་བའི་དཔེར་བརྗོད། །
དོན་མང་པོ་ཤེས་པའི་རྐྱེན་བྱེད་ཅིང་། ཁྱད་པར་དུ་རྩོམ་པའི་ཚིག་རྒྱན་ལ་མི་རྨོངས་སོ། ། དེས་ན་སྙན་ངག་
ཤེས་པའི་དགོས་པའི་གཙོ་བོ་དེ་ལྟར་དུ་གོ་བར་བྱའི། ། ཡི་གེ་བསྐུར་བ་ལ་སྙན་ངག་ཤེས་དགོས་པ་ནི་དེའི་དགོས་
དོན་ཕལ་པའོ། །
སྨྲས་པ། ཐ་སྙད་རིག་གནས་རིག་པའི་མཁས་མང་ཡང་། ། མེ་ལོང་དགོངས་དོན་དགོངས་པ་བཞིན་
གཟིགས་ནས། ། གཞན་ལ་སྟོན་མཁས་སྟོན་པའི་ཆེད་འབད་པ། ། རིན་ཆེན་དོན་འགྲུབ་དོན་གྱི་པཎྜི་ཏ། །
གང་གི་ལེགས་བཤད་བདུད་རྩིའི་བཅུད་མྱངས་པས། ། བློ་གྲོས་ལུས་སྟོབས་རྒྱས་པའི་བུང་བ་ཞིག ། སྙན་ཚིག་
སྒྲ་དབྱངས་སྒྲོག་དང་ལྷན་ཅིག་ཏུ། ། རྨད་བྱུང་དགའ་བའི་གར་གྱིས་མཁའ་མ་བྲལ། ། སྙན་ངག་རྒྱ་མཚོ་
རླབས་ཕྲེང་གཡོ་བ་དེར། ། བློ་དམན་ཟླ་པའི་མཚན་མས་བརྒལ་དཀའ་ཡང་། ། དབྱངས་ཅན་བཞད་པའི་
དེད་དཔོན་ལ་བརྟེན་ནས། ། སྙན་ཚིག་ཏུ་གཏེར་དབུས་སུ་ཕྱིན་ནམ་སྙམ། ། ཚུལ་འདིར་འབད་པའི་འོ་མཚོ་
ལས་འཁྲུངས་པའི། ། ཀུནྡའི་མདོག་དང་མཚུངས་པའི་རྣམ་དཀར་ཟླས། ། བློ་གསལ་ཚོགས་ཀྱི་རྨོངས་མུན་
རབ་བསལ་ནས། ། ཀུན་མཁྱེན་ལྷ་ལམ་དབྱིངས་སུ་འཇུག་གྱུར་ཅིག ། སྙན་ངག་གི་རྒྱན་གཉིས་སོ་སོའི་དབྱེ་
བའི་དཔེ་བརྗོད་བློ་ལྡན་དགའ་བྱེད་ཅེས་བྱ་བ་འདི་ནི། ཅོ་ནེའི་མདོ་སྔགས་ཀྱི་བསྟན་པའི་མངའ་བདག་མདོ་
སྔགས་རིག་གནས་ཀུན་ལ་སྦྱངས་པའི་མཁས་དབང་མཁན་རིན་པོ་ཆེ་བློ་བཟང་བསྟན་པའི་རྒྱལ་མཚན་སྐུ་ཞབས་
རྒྱལ་ཁབ་ཆེན་པོ་ཕོ་བྲང་དུ་བྱོན་ནས་བཞུགས་པའི་སྐབས་གསུང་ཤོག་གནང་སྦྱིན་དང་བཅས་ཏེ། ཁྱེད་ཀྱིས་
དགོན་པའི་ཁྲི་པ་སོགས་དཀའ་འམ་འདི་རྣམས་ལ་སྙན་ངག་འཁྲིད་དགོས་ཞེས་བསྐུལ་བའི་བཀའ་གྱེན་དུ་
བཟློགས་ནུས་པར། རང་གིས་གང་ཤེས་འཁྲིད་པའི་ཚེ་ཁོང་རྣམས་ཀྱིས་སྙན་ངག་སོ་སོའི་དཔེ་བརྗོད་རྒྱས་པ་
ཞིག་བྱུང་ན་ལེགས་ཞེས་བསྐུལ་བ་ལ་བརྟེན་ནས། ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་དོན་གཉེར་ཅན་
འགའ་ལའང་ཕན་སྲིད་སྙམ་པའི་འདུན་པས་ཅོ་ནེའི་དགོན་ཉིད་དུ་སྦྱར་བ་སྟེ། དེ་ནས་སྙན་ངག་དང་མདོ་
སྔགས་ཀྱི་གཞུང་དོན་དུ་མ་ལེགས་པར་མཁྱེན་ཅིང་དད་དང་རྣམ་དཔྱོད་ཟུང་དུ་འབྲེལ་བའི་མ་ནིའི་ཁྲི་པ་སངས་
རྒྱས་དཔལ་བཟང་ནས་བསྟན་པའི་མངའ་བདག་མཁན་རིན་པོ་ཆེའི་བཞེད་པ་སྐོང་བ་དང་། གཞན་ལའང་ཕན་
ཐོགས་འདོད་པའི་ཐུགས་འདུན་གྱིས་པར་དུ་བརྐོ་བར་བཞེད་པའི་ཚེ། པར་གྱི་ཡི་གེ་པ་ནི་སྙན་ངག་ཡིག་སྡེབ་
སོགས་ཀྱི་རིག་གནས་ལ་བརྩོན་པ་ཆེ་བའི་དཀའ་བཅུ་བློ་བཟང་དབང་ཕྱུག་གོ ། ། །མངྒ་ལཾ། །། །།
299



༄༅། ། ཀ་ཁའི་འཕྲེང་པ་དང་སྦྱར་བའི་བྱ་དཀའི་སྒྲ་རྒྱན་ཟུང་ལྡན་བློ་
གསལ་ཡིད་འཕྲོག་ཅེས་བྱ་བ་བཞུགས་སོ། །
ན་མོ་མཉྫ་གྷོ་ཥ་ཡ། མ་ལུས་ལུས་ཅན་འགྲོ་ལ་རྗེས་བརྩེ་བརྩེ་པས་དམ་པའི་ཆོས་ཚུལ་ཚུལ་བཞིན་སྟོན་
མཛད་བླ་མ་དང་། ། ཆོས་ཀུན་ཀུན་ནས་ཇི་བཞིན་ལེགས་མཁྱེན་མཁྱེན་བརྩེ་སྤངས་རྟོགས་ཡོངས་རྫོགས་རྫོགས་
པའི་སངས་རྒྱས་བཅོམ་ལྡན་འདས། ། བདེན་གཉིས་གཉིས་མེད་སྡུག་ཀུན་ཉེར་ཞི་ཞི་བ་ཉིས་པའི་སྐྱོན་བྲལ་བ་
ལམ་བདེན་དམ་པའི་ཆོས། ། ལེགས་ཚོགས་ཚོགས་གཉིས་ཉམས་སུ་ལེན་མཛད་མཛད་མཆོག་གཞན་ལས་ཁྱད་
འཕགས་འཕགས་པའི་དགེ་འདུན་བཅས་ལ་འདུད། ། ཤ་ཀམ་ལ་དང་བསིལ་ཟེར་ཅན་སྟེང་གསལ་གསལ་
མཚན་དཔེའི་དཔལ་འབར་འབར་པའི་འོད་ཀྱི་དྲ་བ་ཅན། ། ཁ་དོག་བཙོ་མའི་གསེར་གྱི་མདོག་ལྟར་ལྷང་ལྷང་
ཆེས་གསལ་རབ་བརྗིད་བརྗིད་ཆགས་གསེར་གྱི་ལྷུན་པོ་བཞིན། ། ག་ན་འདུག་སྟེ་བསྒྲིམས་ཏིང་འབད་པས་ཡང་
ཡང་བལྟས་ཀྱང་ཡིད་ཀུན་ཀུན་ནས་འཕྲོག་བྱེད་དད་གུས་གཡོ། ། ང་སོགས་ཐར་འདོད་གདུལ་བྱའི་ཚོགས་ལ་
ཟབཟབ་དམ་པའི་ཆོས་སྟོན་སྟོན་པ་ཤཱཀྱའི་གཙོ་དེར་འདུད། ། ཅ་ཅོ་དྲལ་བའི་ལེགས་བཤད་བཟང་བཟང་
འགྲོ་མང་དོན་དུ་དུ་མའི་ཐབས་ཀྱིས་སྟོན་མཛད་ཅིང་། ། ཆ་ལུགས་ལོངས་སྤྲུལ་མ་ངེས་འཛུམ་འཛུམ་མཆུ་སྒྲོས་
རབ་དམར་དམར་པའི་བིམ་པ་གཞོན་ནུ་བཞིན། ། ཇ་སོགས་བཟའ་བཏུང་བོར་ནས་ཡང་ཡང་ཁྱོད་ཉིད་རྟག་
དྲན་དྲན་ནས་གསོལ་བ་འདེབས་བྱེད་ན། ། ཉ་རྒྱས་ཟླ་འདྲའི་ཞལ་དཀྱིལ་མྱུར་མྱུར་སྟོན་ལ་ཐུགས་རྗེས་རྗེས་སུ་
ཟུངས་ཤིག་མི་ཕམ་མགོན། ། ཏ་ཐཱ་ག་ཏའི་འཁོར་ཚོགས་མང་མང་དབུས་ན་ཆེས་ཟབ་ཟབ་མོ་སྟོང་ཉིད་སྨྲ་པ་
ལ། ། ཐ་མའི་དུས་འདིར་རྒྱལ་བ་མ་ངེས་ངེས་གཞན་ལས་ལྷག་ཅིང་ཀུན་མཁྱེན་མཁྱེན་རབ་དབང་ཕྱུག་ཅེས་
བསྔགས་ཤིང་། ། ད་ལྟ་འཇམ་པའི་དབྱངས་ཞེས་ཕྱོགས་ཕྱོགས་ཀུན་ལ་རབ་གྲགས་གྲགས་པས་ས་སྟེང་ཁྱབ་པ་
དེ། ། ན་རྒ་འཆི་ལ་ཐུག་ཀྱང་གུས་གུས་མི་གཏོང་རབ་མཆོད་མཆོད་སྤྲིན་རྒྱ་མཚོས་མཉེས་པར་བྱ། ༈ པ་རི་མ་
ཏིའི་སྤྱོད་ཚུལ་དཀའ་དཀའ་ཀུན་ཀྱང་ལེགས་མཛད་མཛད་མཆོག་ཀུན་ནས་ཕུལ་བྱུང་ཞིག ། ཕ་རོལ་རིགས་
དྲུག་འགྲོ་ལ་ཡང་ཡང་ཉེན་དང་མཚན་དུ་དུ་མའི་སྤྱན་གྱིས་ལེགས་གཟིགས་ཏེ། ། བ་སྤུའི་གྲུངས་ཀྱི་སྤྲུལ་བ་མང་
300



༄༅། ། ཀ་ཁའི་འཕྲེང་བ་དང་སྦྱར་བའི་བྱ་དཀའི་སྒྲ་རྒྱུན་ཟུང་ལྡན་བློ་གསལ་ཡིད་འཕྲོག
།
མང་སྤྲོས་ནས་དོན་སྒྲུབ་སྒྲུབ་ཚུལ་ཁྱད་པར་བསམ་མི་ཁྱབ། ། མ་ཡིས་བུ་གཅིག་ལྟ་བུར་གཅེས་གཅེས་དགོངས་
ནས་ཐུགས་བརྩེ་བརྩེ་བས་གཟིགས་མཛད་སྤྱན་རས་གཟིགས། ། ཙ་ལ་མི་མངའི་སྐུ་མཆོག་བ་ཏུམ་གཏུམ་ཁྲོས་པ་
ཇི་བཞིན་བཞིན་ནི་རྣམ་པར་འགྱུར་བ་ཅན། ། ཚ་ཟེར་རྒྱས་པའི་གདན་ལ་འགྱིང་འགྱིང་ཚུལ་བཞུགས་མ་ལུས་
ལུས་མེད་སྡེ་བརྒྱད་ཚོགས་ཀྱི་རྗེ། ། ཛ་ཡ་སྟོང་གི་བསྟན་པ་ཐམས་ཅད་ངེས་ངེས་ཁྱོད་ཀྱིས་ལེགས་སྲུང་སྲུང་བ་
ཞལ་བཞེས་ས་གསུམ་གྱི་ ཝ་སྐྱེས་ལྟ་བུའི་གདོན་བགེགས་ངན་ངན་ཐལ་བར་རློག་བྱེད་བྱེད་པོ་གསང་བདག་རྡོ་
རྗེ་འཛིན། ། ཞ་ཡིག་ལྟ་བུར་སྒོར་མོར་འཁྱིལ་འཁྱིལ་ཟླ་གདན་སྟེང་ན་ན་ཆུང་གཞོན་ནུའི་འཇོ་སྒེག་ཅན། ། ཟ་
བྱེད་སྲིད་གསུམ་བདག་མ་མཛེས་མཛེས་ལྷ་མོའི་སྐུར་སྤྲུལ་སྤྲུལ་པའི་གར་གྱིས་རྣམ་རོལ་པ། ། འ་ཅག་འདོད་
ལྡན་ཡིད་དབང་བརྟན་བརྟན་དག་འཕྲོག་རབ་སྙན་སྙན་པའི་རྒྱུད་མངས་སྒྲེང་པའི་ཚེ། ། ཡ་མཚན་ཆེ་བའི་སྒྲ་
སྙན་གང་གང་སྲིད་པ་དེ་ཀུན་ཀུན་ནས་སྒྲོག་མཛད་ཚངས་སྲས་མ། ། ར་རིའི་དྲི་བྲལ་གང་སྐུ་ལྡེམ་ལྡེམ་གཡུ་ཡི་
ལྗོན་བཞིན་བཞིན་འཛུམ་སྒེག་པའི་ཉམས་ལྡན་ཅིང་། ། ལ་ལས་མཐོང་ན་སྔོན་མེད་དགའ་དགའི་དཔལ་སྟེར་
ཅི་འདོད་འདོད་རྒུ་འབྱུང་བའི་ནོར་བུ་བཞིན། ། ཤ་རུས་གཏིང་ནས་གཡོས་པའི་གུས་གུས་ངེས་པར་སྐྱེ་འགྱུར་
འགྱུར་མེད་དད་པ་བརྟན་པོ་ཡིས། ། ས་གསུམ་འགྲོ་བའི་སྡུག་བསྔལ་མྱོང་མྱོང་ཞི་མཛད་རྒྱལ་ཡུམ་ཡུམ་མཆོག་
སྒྲོལ་མ་རྟག་ཏུ་མཆོད། ། ཧ་ཅང་གདུང་བའི་དབྱངས་ཀྱིས་ལྷང་ལྷང་གསལ་བར་བསྟོད་ཚེ་ཚེ་དང་བསོད་
ནམས་དཔལ་སྟེར་ཞིང་། ། ཨ་ཙ་ལ་ཡི་དད་པས་ཡང་ཡང་གུས་མཆོད་གཟུངས་རིང་རིང་དུ་དད་ཅིང་བརྗོད་
པའི་ཚེ། ། ཚེ་ཡི་རིག་འཛིན་དངོས་གྲུབ་འདོད་འདོད་མྱུར་སྩོལ་སྡིག་ཀུན་ཀུན་ནས་སྦྱོང་མཛད་བཅོམ་ལྡན་
མ། ། མ་གཅིག་རྣམ་རྒྱལ་ཞབས་པད་དུང་དུང་ཡིད་ཀྱིས་བསྟེན་ན་ན་རྒ་འཆི་ལས་སྒྲོལ་བར་མཛོད། ། གང་
གིས་གང་བཏབ་སྨོན་འགྲུབ་བཟང་བཟང་རྣམ་དག་ཞིང་མཆོག་མཆོག་ཏུ་ལེགས་གྲུབ་འོད་དཔག་མེད། ། སྙིག་
དུས་སྙིགས་མའི་འགྲོ་བ་མང་མང་དག་ལ་རབ་བརྩེ་བརྩེ་བས་དགོང་མཛད་སྨན་གྱི་བླ། ། ལས་ངན་ལས་སྒྲིབ་མ་
ལུས་ངེས་ངེས་ཀུན་ནས་སྦྱོང་མཛད་མཛད་པ་ཕུལ་བྱུང་མི་འཁྲུགས་པ། །རྣམ་གསུམ་རྣམ་པ་ཀུན་ཏུ་མྱུར་མྱུར་
བྱོན་ལ་ཐུགས་རྗེས་རྗེས་སུ་བཟུང་ནས་བྱིན་གྱིས་རློབས། ། ཡང་གཅིག་དེང་དུས་སྔགས་ཆོག་ཤེས་པའི། ། བློ་
ལྡན་མང་དུ་འབྱུང་ཡང་སྲིད་ཀྱི། །ཨ་དོན་སྐྱེ་མེད་རྟོགས་པའི་མཁས་པ། ། ཧ་ཅང་དེ་ཙམ་འབྱུང་བ་མ་
ཡིན། ། ས་སྟེང་གཞན་ལ་གནོད་འཚེ་ཆེ་ཞིང་། ། ཤ་ཁྲག་ཆང་ལ་རྔམས་པའི་མི་ངན། ། ལ་ལ་ཤི་ཚེ་དམྱལ་བ་
ཡི་དྭགས། ། ར་ལུག་ཕག་སོགས་དུད་འགྲོར་འགྱུར་ངེས། ། ཡ་ཡོ་མེད་པའི་དད་པ་བརྟན་ལྡན། ། འ་ཅག་
དཀོན་མཆོག་རྟག་ཏུ་མཆོད་ཅིང་། ། ཟ་བྱེད་གཤིན་རྗེ་གཤེད་སོགས་ཡི་དམ། ། ཞྭ་ལྟར་སྤྱི་བོས་རྒྱན་དུ་བསྟེན་
301



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིགས། ། ཝ་གི་ཤྭ་རིའི་སྒོམ་བཟླས་མཛད་ན། ། ཛ་ཡའི་དགོངས་ཟབ་ཤེས་ནས་དེ་དོན། ། ཚ་གྲང་སྡུག་
བསྔལ་དང་བླངས་སྒོམ་ན། ། ཙ་གོ་ར་ལྟར་ནགས་སུ་གནས་ལེགས། ། མ་སོགས་སེམས་ཅན་ཀུན་དོན་བྱེད་
ན། ། བ་མོའི་མདོག་ལྟར་དཀར་པའི་སེམས་ཀྱིས། ། ཕ་རོལ་གཞན་ལ་འཚེ་བ་སྤོང་ལ། ། པ་ར་མི་ཏའི་སྤྱོད་
ཚུལ་སྒྲུབས་ཤིག། ན་རྒ་འཆི་བ་ངེས་པར་འོང་བས། ། ད་ལྟ་ཆོས་ཞིག་མ་བསྒྲུབས་བསྡད་ན། ། ཐོ་ཆད་མ་
རབསཉིད་དུ་འགྱུར་ཕྱིར། ། ཏ་ཐཱ་ག་ཏས་སྨོད་པའི་གནས་སོ། ། ཉ་ལྟར་དགོན་གྲོང་ཕྱོགས་གཞན་དག་
ལ། ། ཇ་ཆང་ཞིམ་པོ་བཏུང་པའི་ཆེད་དུ། ། ཆ་ལུགས་མཛེས་མཛེས་ཙམ་ཞིག་བྱས་ནས། ། ཅ་ཅོ་དོན་མེད་
བརྗོད་བཞིན་མ་རྒྱུགས། ། ང་རྒྱལ་མ་བྱེད་ཤེས་བྱ་རྒྱ་ཆེ། ། ག་ན་འདུག་ཀྱང་རང་སེམས་ལ་བལྟ། ། ཁ་ཏོན་
དགེ་སྦྱོར་རྣམ་པ་མང་དང༌། ། ཀ་དག་སྟོང་ཉིད་ཟབ་མོ་སྒོམས་ཤིག་ ཀ་ཁའི་ཕྲེང་ལྡན་སྒྲ་རྒྱན་འདི་དག །
ཉམས་མཚར་ཆེད་དུ་བཤད་སྒྲུབ་ཅེས་བྱས། ། ལེགས་པར་སྦྱར་པའི་ཡི་གེ་པ་ནི། ། གནས་བརྟན་བཀྲ་ཤིས་
མིང་ཅན་ཉིད་དོ། ། མངྒ་ལཾ། །
302



༄༅། ། བསྔོ་བཤད་རྒྱས་འབྲིང་བསྡུས་གསུམ་བཞུགས་སོ། །
རབ་འབྱམས་རྒྱལ་བའི་སྙིང་སྟོབས་བརྩོན་པའི་གོ ། གཅིག་ཆར་གྱོན་པའི་རྨད་བྱུང་ཐུགས་རྗེ་ཡིས། །
འགྲོ་རྣམས་སྲིད་མཚོར་བྱིང་ལས་འདྲེན་མཛད་པ། ། རྣམ་འདྲེན་ཤཱཀྱའི་སྲས་པོས་དགེ་ལེགས་སྩོལ། ། རབ་
དཀར་དགེ་ཚོགས་གངྒཱའི་འགྲོ་ལྡན་རྒྱུན། ། མ་ལུས་ཀུན་མཁྱེན་རྒྱ་མཚོ་ཆེན་པོ་རུ། ། བདེ་བླག་ཉིད་དུ་འཇུག་
པའི་གཞིར་གྱུར་པ། ། བསྔོ་སྨོན་རབ་ཡངས་ལམ་མཆོག་འདི་ན་མཆིས། ། འདི་ལ་ཡང་རྒྱས་འབྲིང་བསྡུས་
གསུམ་ལས། དང་པོ་ རྒྱས་པ་ནི་དགེ་འདུན་པ་རྣམས་ བསྔོ་ བའི་མཐུན་འགྱུར་ཐུགས་ལ་འདོགས་པར་ཞུ།
ཕྱོགས་བཅུའི་ཞིང་རབ་འབྱམས་གྲངས་མེད་ཅིང་མུ་མཐའ་དང་བྲལ་བ་ན་བཞུགས་པའི་སངས་རྒྱས་བྱང་སེམས་
ཉན་རང་འཕགས་པའི་ཚོགས་རྣམས་དང་། ཁྱད་པར་དུའང་སྟོང་གསུམ་མི་མཇེད་ཀྱི་ཞིང་འདིའི་དཔལ་དུ་གྱུར་
པ་མཉམ་མེད་ཤཱཀྱའི་རྒྱལ་པོ། ། རྣམ་འདྲེན་འོད་དཔག་མེད། རྒྱལ་བ་སྨན་གྱི་བླ། རྒྱལ་སྲས་ཀུན་བཟང་
འཇམ་དབྱངས་ལ་སོགས་པ་རྣམས་ཀྱིས། འདིར་ཉེ་བར་འཁོད་པའི་དམིགས་ཡུལ་འདི་རྣམས་ཀྱིས་གཙོ་བྱས་མ་
གྱུར་པའི་ནམ་མཁའ་དང་མཉམ་པའི་སེམས་ཅན་ཐམས་ཅད་ལ་གཟིགས་ཤིང་དགོངས་སུ་གསོལ། མཆོག་
གསུམ་དམ་པ་དེ་རྣམས་ཀྱི་ཐུགས་རྗེ་དང་། འདི་ལྟར་དུ་བསྐྲུན་པའི་དགེ་བའི་རྩ་བ་འདིས་མཚོན་བྱེད་དུ་བྱས་
རང་གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་བསགས་ཤིང་། གཞི་གསུམ་དང་འབྲེལ་བའི་རྣམ་དཀར་
གྱི་ལེགས་ཚོགས་རྣམས་ཕྱོགས་གཅིག་ཏུ་བསྡོམས་པའི་མཐུ་དང་ནུས་པ་ལ་བརྟེན་ནས།སྐྱེ་རྒུ་ཀུན་གྱི་རྒུད་པ་མ་
ལུས་པ་སེལ་ཞིང་། ཕན་བདེའི་ལེགས་ཚོགས་ཟད་མི་ཤེས་པ་འབྱུང་པའི་གནས་དམ་པ། ཀུན་མཁྱེན་རྒྱལ་བའི་
བསྟན་པ་སྤྱི་དང་། བྱེ་བྲག་ཏུའང་མཉམ་མེད་བཙོང་ཁ་པ་ཆེན་པོ་གང་དེས་མདོ་སྔགས་གཉིས་ཀྱི་སྒོ་ནས་ལེགས་
པར་བཤད་པའི་ལུང་དང་རྟོགས་པའི་བསྟན་པ་རིན་པོ་ཆེ་འདི་ཉིད་ཕྱོགས་དུས་གནས་སྐབས་ཐམས་ཅད་དུ་དར་
ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ཟག་བཅས་ཀྱི་ཕུང་པོ་སྤངས་ནས་ཟག་མེད་འགྱུར་བ་མེད་པ་རྡོ་
རྗེའི་སྐུ་བརྙེས་ཀྱང་
། འཇིག་རྟེན་སྲིད་པའི་ཕུན་ཚོགས་དང་ལུས་སྲོག་ལ་རྟག་འཛིན་གྱིས་ལོག་པར་ཞུགས་པའི་
འགྲོ་བ་རྣམས། མི་རྟག་པའི་ཆོས་ལ་བསྐུལ་བའི་ཆེད་དུ་གཟུགས་སྐུའི་བཀོད་པ་ཆོས་སྐུའི་དབྱིབས་སུ་ཞི་བར་
303



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཤེགས་པའི་ཚུལ་བསྟན་པ། རྒྱལ་སྲས་སློབ་མར་བཅས་པ་སྤྱི་དང་ཁྱད་པར་དུའང་རྣམ་འདྲེན་ཟས་གཙང་གི་
སྲས་པོ་དེ་ཉིད་ནས་ཉེ་བར་བཟུང་། ཀླུ་སྒྲུབ་ཐོགས་མེད་ལ་སོགས་པའི་འཛམ་གླིང་རྒྱན་དྲུག་མཆོག་གཉིས།
དཔལ་མར་མེ་མཛད་ཡེ་ཤེས་ཡབ་སྲས་དང་། རྒྱལ་བ་གཉིས་པ་བློ་བཟང་གྲགས་པའི་དཔལ་ཡབ་སྲས་རྣམས་
དང༌། པཎ་ཆེན་དགེ་འདུན་གྲུབ་ པ། དགེ་འདུན་རྒྱ་མཚོ། བསོད་ནམས་རྒྱ་མཚོ། ཡོན་ཏན་རྒྱ་མཚོ།
ཐམས་ཅད་མཁྱེན་པ་བློ་བཟང་རྒྱ་མཚོ། པཎ་ཆེན་བློ་བཟང་ཆོས་ཀྱི་རྒྱལ་མཚན། མཆོག་སྤྲུལ་བློ་བཟང་ཡེ་ཤེས་
ལ་སོགས་པ་རྒྱ་བོད་ཀྱིས་གྲུབ་རིམ་པར་བྱོན་པ་རྣམས་ཀྱི་ཐུགས་ཟག་པ་མེད་པའི་དགོངས་པ་ཁྱད་པར་ཅན་
ཐམས་ཅད་གོང་ནས་གོང་དུ་ཡོངས་སུ་རྫོགས་པར་གྱུར་ཅིག རྒྱལ་བའི་ལུང་དང་རྟོགས་པའི་བསྟན་པའི་ཉི་མ།
རྣམ་དཔྱོད་བརྩོན་པའི་ཤུགས་ཀྱིས་བཤད་སྒྲུབ་རྟ་བདུན་གྱི་ཁྲི་ལ་ལེགས་པར་བླངས་ནས་གདུལ་བྱའི་ཁམས་ཀུན་
འཕྲིན་ལས་འོད་ཀྱིས་ཆེས་ཆེར་གསལ་པ་མཛད་པའི་བསྟན་འཛིན་གྱི་སྐྱེས་བུ་དམ་པ་གང་ན་སུ་བཞུགས་པ་སྤྱི་
དང༌། ཁྱད་པར་དུ་ཡང་གངས་ཅན་འགྲོ་བའི་མགོན་པོ་སྤྲུལ་སྐུ་བསྐལ་བཟང་རྒྱ་མཚོའི་ཞལ་སྔ་ནས་དང་། དྲིན་
ཅན་རྩ་བའི་བླ་མ་མཚན་འདི་དང་འདི་ཞེས་བགྱི་བ་ལ་སོགས་པ་བསྟན་པའི་དཔལ་དུ་ཞལ་བཞུགས་པ་རྣམས་ཀྱི་
སྐུ་ཚེ་མཛད་པ་འཕྲིན་ལས་ལ་བར་དུ་གཅོད་པ་ཐམས་ཅད་ཉེ་བར་ཞི་ཞིང་རྣམ་པར་དཀར་བའི་མཛད་འཕྲིན་
བཟང་པོ་རྣམས་མི་ཉམས་ཤིང་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག དགེ་འདུན་གྱི་སྡེ་འདིས་མཚོན་
པའི་ཕྱོགས་བཅུའི་ཞིང་བརྗོད་ཀྱིས་མི་ལང་བའི་དགེ་འདུན་གྱི་སྡེ་རབ་འབྱམས་རྣམས་སུ་བཞུགས་པ་ཐམས་ཅད་
ཀྱང་། ཀློག་པ་ཐོས་བསམ་གྱི་འཁོར་ལོ། སྤོང་བ་བསམ་གཏན་གྱི་འཁོར་ལོ། བྱ་བ་ལས་ཀྱི་འཁོར་ལོ་སྟེ།
འཁོར་ལོ་རིམ་པ་གསུམ་ལ་སོགས་པ་ལེགས་ཚོགས་ཀྱི་ཡོན་ཏན་ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་
གྱུར་ཅིག མཆོག་གསུམ་དམ་པ་དེ་རྣམས་ཀྱི་ཐུགས་རྗེ་དང་རྟེན་འབྲེལ་བསླུ་བ་མེད་པའི་བདེན་པ་དང་། འདི་
ལྟར་བགྱིས་པའི་དགེ་པའི་རྩ་བའི་མཐུ་དང་ནུས་པ་ལ་བརྟེན་ནས་བདག་ཅག་རྣམས་ལ་བསྔོ་སྨོན་གྱི་རེ་བལྟོས་
འཆའ་བའི་ཚེ་འདས་སྤྱི་དང་། བྱེ་བྲག་ཚེ་ལས་འདས་པ་མིང་འདི་དང་འདི་ཞེས་བགྱི་བ་ལ་སོགས་པ་རྣམས་ཀྱི་
ལས་ངན་པའི་སྒྲིབ་གཉིས་བག་ཆགས་དང་བཅས་པ་བྱང་ཞིང་དག་ནས་མྱུར་དུ་མངོན་པར་རྫོགས་པར་སངས་
རྒྱས་པར་གྱུར་ཅིག ཚེ་འདས་དེ་དག་གི་ཉེ་འབྲེལ་ཤུལ་ན་མཆིས་པ་རྣམས་ཀྱིས་ཀྱང་། དེ་རྣམས་ཀྱི་ཆེད་དུ་
དམིགས་ཏེ་དཀོན་མཆོག་མཆོད་པ་དང་། དམ་ཆོས་བཀླག་པ་དང༌། དགེ་འདུན་རྒྱ་མཚོའི་ཚོགས་པ་བསྟེན་
བཀུར་པ་ལ་སོགས་པའི་སྒོ་ནས་དགེ་བའི་རྩ་བ་ཇི་སྙེད་ཅིག་བསྐྲུན་པ་ཐམས་ཅད་ཀྱང་། ཚེ་འདས་རྣམས་ཀྱི་རྗེས་
སུ་འབྲང་ཞིང་ཞུགས་ནས་ཚེ་འདས་དེ་དག་ཐམས་ཅད་མི་ཁོམ་པའི་གནས་བརྒྱད་དང་བྲལ་ཞིང་། རང་དང་
304



༄༅། ། བསྔོ་བཤད་རྒྱུས་འབྲིང་བསྡུས་གསུམ། །
གཞན་གྱི་འབྱོར་བ་བཅུ་ཚང་བའི་མིའི་ལུས་རྟེན་རྣམ་པར་དག་པ་རྒྱུད་མ་ནས་རྒྱུད་མར་ཐོབ་ནུས་པའི་སྐལ་བ་
དང་ལྡན་པར་གྱུར་ཅིག དེ་ལྟར་ཐོབ་པའི་རྟེན་དེ་ལ་ཡང་རྒྱལ་བའི་བསྟན་པ་ལ་རབ་ཏུ་བྱུང་ནས། ཐོས་བསམ་
སྒོམ་གསུམ་ལ་སོགས་པའི་སྒོ་ནས་ཡོན་ཏན་གྱི་ཚོགས་ཐམས་ཅད་ཐོབ་པ་དང་མི་འབྲལ་བར་གྱུར་ཅིག རྟག་ཏུ་
སངས་རྒྱས་ཀྱི་ཞལ་མཐོང་ཞིང་དམ་པའི་ཆོས་ཐོས་པ་དང་འཕགས་པའི་དགེ་འདུན་རྒྱ་མཚོ་ལྟ་བུ་ལ་བཀུར་སྟེ་
རིམ་གྲོ་ཚུལ་བཞིན་དུ་བགྱིད་ནུས་པའི་བསྐལ་བ་དང་ལྡན་པར་གྱུར་ཅིག རང་ཉིད་གཅིག་པུ་ཞི་བའི་བདེ་ལ་མ་
ཆགས་པར་སེམས་ཅན་ཐམས་ཅད་ཀྱི་ཆེད་དུ་དམིགས་ཏེ་བྱང་ཆུབ་མཆོག་ཏུ་སེམས་བསྐྱེད་ནས་སྦྱིན་སོགས་ཕར་
ཕྱིན་དྲུག་དང་བསྡུ་བའི་དངོས་པོ་བཞི་ལ་སོགས་པ་རྒྱལ་སྲས་ཀྱི་སྤྱོད་པ་མཐའ་དག་ལ་རིམ་གྱིས་སློབ་ནས་ཆོས་ཀྱི་
རྒྱལ་པོ་སངས་རྒྱས་བཅོམ་ལྡན་འདས་ཀྱི་སྐུར་མྱུར་དུ་མངོན་པར་རྫོགས་པར་སངས་རྒྱས་པར་གྱུར་ཅིག དེ་ལྟ་
ནའང་གྲངས་མེད་གསུམ་དུ་བརྩོན་པས་ལམ་བགྲོད་པའི་རིང་ལ་འགྲོ་བ་མཐའ་དག་སྡུག་བསྔལ་གྱིས་མནར་བར་
མ་བཟོད་ནས་ཉེ་ལམ་གསང་སྔགས་རྡོ་རྗེ་ཐེག་པའི་སྒོར་ཞུགས། རྡོ་རྗེ་སློབ་དཔོན་མཚན་ཉིད་དང་ལྡན་པའི་
སྤྱན་སྔར་དབང་བཞི་རྣམ་པར་དག་པ་ཐོབ་ཅིང་། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་མིག་གི་
འབྲས་བུ་ལྟར་སྲུང་བར་བྱེད་ནུས་པའི་སྐལ་པ་དང་ལྡན་པར་གྱུར་ཅིག དེ་ལྟར་བསྲུངས་པ་ལ་བརྟེན་ནས་སྨིན་
བྱེད་བསྐྱེད་པའི་རིམ་པ་དང་། གྲོལ་བྱེད་རྫོགས་པའི་རིམ་པའི་ལམ་རྣམས་ཉམས་སུ་བླངས་ཏེ་མྱུར་བར་སྐུ་བཞི་
ཡེ་ཤེས་ལྔ་ལྡན་རིགས་དྲུག་པ་རྡོ་རྗེ་འཆང་ཆེན་པོའི་སྐུར་མྱུར་དུ་མངོན་པར་རྫོགས་པར་སངས་རྒྱ་བར་གྱུར་ཅིག
གཞན་ཡང་དགེ་བ་འདིའི་མཐུ་ལ་བརྟེན་ནས་བསྟན་པ་དང་བསྟན་འཛིན་གྱི་སྐྱེས་བུ་གུས་པས་མཆོད་པར་བྱེད་
པའི་བསྟན་པའི་སྦྱིན་བདག་སྐྱ་སེར་ཞལ་བཞུགས་པ་ཇི་སྙེད་ཅི་མཆིས་པ་ཐམས་ཅད་དང་། ཁྱད་པར་སྦྱིན་པའི་
བདག་པོ་མིང་འདི་དང་འདི་ཞེས་བྱ་བའི་སྔོན་གྱི་ལས་དང་འཕྲལ་གྱི་རྐྱེན་ལས་གྱུར་པའི་ནད་གདོན་འགལ་རྐྱེན་
བར་ཆད་ཐམས་ཅད་ཉེ་བར་ཞི་བར་གྱུར་ཅིག མཐུན་རྐྱེན་ཚེ་དང་བསོད་ནམས་དཔལ་འབྱོར་སྙན་གྲགས་ལ་
སོགས་པའི་ལེགས་ཚོགས་ཐམས་ཅད་བསམ་པ་བཞིན་དུ་ཟླ་བ་ཡར་གྱི་ངོ་ལྟར་གོང་ནས་གོང་དུ་འཕེལ་ཞིང་རྒྱས་
པར་གྱུར་ཅིག དེ་དག་གིས་ཇི་ལྟར་ཡིད་ལ་སྨོན་པའི་རེ་བ་ཡོངས་སུ་རྫོགས་པར་བྱེད་པ་ལ་འགལ་རྐྱེན་བར་ཆད་
ཀྱི་མཚན་མ་སྐད་ཅིག་ཙམ་ཡང་མི་འབྱུང་པར་གྱུར་ཅིག འགལ་རྐྱེན་སེལ་ཞིང་མཐུན་རྐྱེན་སྒྲུབ་པ་ལ་མཉམ་
མེད་ཐུབ་པའི་དབང་པོ་དང་ཆོས་ཀྱི་རྒྱལ་པོ་བཙོང་ཁ་པ་ཆེན་པོས་བཀའ་བསྒོས་གཉེར་དུ་གཏད་པའི་སྲུང་མའི་
དབང་པོ་མཐུ་རྩལ་ཅན་སྤྱི་དང༌། ཁྱད་པར་མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པ། དམ་ཅན་ཆོས་ཀྱི་
རྒྱལ་པོ། དཔལ་ལྡན་དམག་ཟོར་གྱི་རྒྱལ་མོ་ལ་སོགས་པ་ཆོས་སྐྱོང་སྲུང་མའི་ཚོགས་དང་། ཚངས་དང་དབང་པོ་
305



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཇིག་རྟེན་པ་རྣམས་ཀྱིས་ཀྱང་ལུས་དང་གྲིབ་མ་བཞིན་དུ་འགྲོགས་ཏེ་སྐད་ཅིག་ཀྱང་གཡེལ་བ་མེད་པར་གྲོགས་
མཛད་པར་གྱུར་ཅིག འཇིག་རྟེན་གྱི་ཁམས་རྣམས་སུ་ཡང་ཆར་ཆུ་གཉེན་པོ་དུས་སུ་འབེབས་ཤིང་ལོ་ཕྱུགས་
རྣམས་རྟག་ཏུ་ལེགས་པར་གྱུར་ཅིག མི་ནད་ཕྱུག་ནད་དུས་ཀྱི་འཁྲུགས་པ་ལ་སོགས་པ་བཀྲ་མི་ཤིས་པའི་དངོས་
པོ་ཐམས་ཅད་ཉེ་བར་ཞི་བར་གྱུར་ཅིག སེམས་ཅན་ཐམས་ཅད་ཀྱང་བདེ་སྐྱིད་ཀྱི་དཔལ་ཕུན་སུམ་ཚོགས་པ་ལ་
ལོངས་སྤྱོད་པ་དང་། བསམ་དོན་རྣམས་ཆོས་དང་མཐུན་པར་ཡིད་བཞིན་དུ་འགྲུབ་པར་གྱུར་ཅིག ཀླུའི་རྒྱལ་
པོ་དགའ་བོ་དང་ཉེ་དགའ་ལ་སོགས་པ་དཀར་ཕྱོགས་ལ་དགའ་བ་རྣམས་ཀྱི་དཀར་ཕྱོགས་སྐྱོང་བའི་མཐུ་ནུས་པ་
སྟོབས་གཟི་བརྗིད་ཐམས་ཅད་མི་ཉམས་ཤིང་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག ནག་ཕྱོགས་པ་
རྣམས་ཀྱི་རྒྱུད་ཀྱི་བསམ་པ་ངན་པ་དང་སྦྱོར་བ་རྩུབ་པ་ཐམས་ཅད་ཉེ་བར་ཞི་བར་གྱུར་ཅིག མདོར་ན་སངས་
རྒྱས་ཀྱི་བསྟན་པ་དར་ཞིང་བསྟན་འཛིན་གྱི་སྐྱེས་ཆེན་དམ་པ་རྣམས་ཀྱི་ཞབས་པད་བསྐལ་བརྒྱར་བརྟན་པ་དང་།
ཇི་ལྟར་སྨོན་པའི་གནས་རྣམས་ཀྱང་བདེ་བླག་ཏུ་འགྲུབ་པར་གྱུར་ཅིག རྨད་བྱུང་སྲས་བཅས་སོགས་བརྗོད་
དོ། ། ཅུང་མང་བར་དོགས་ན་ཚིག་ཟུར་འགའ་ཞིག་བསྡུས་ནས་སམ་བཞག་ནས་ཀྱང་ཆོག་གོ།
གཉིས་པ་འབྲིང་པོ་ནི། བསྔོ་བའི་མཐུན་འགྱུར་མཛད་པར་ཞུ། ། ཕྱོགས་བཅུའི་ཞིང་རབ་འབྱམས་
བརྗོད་དུ་མེད་པ་ན་བཞུགས་པའི་རྒྱལ་བ་སྲས་དང་སློབ་མར་བཅས་པ་ཐམས་ཅད་ཀྱིས། སྦྱིན་པའི་བདག་པོས་
གཙོ་བྱས་མར་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ལ་དགོངས་སུ་གསོལ། མཆོག་
གསུམ་དམ་པ་དེ་རྣམས་ཀྱི་ཐུགས་རྗེ་དང་རྟེན་འབྲེལ་བསླུ་བ་མེད་པའི་བདེན་པ་དང་། དགེ་བ་འདི་ཉིད་ཀྱི་མཐུ་
དང་ནུས་པ་ལ་བརྟེན་ནས། འགྲོ་བ་ཀུན་གྱི་གནས་སྐབས་དང་མཐར་ཐུག་གི་བདེ་བ་མ་ལུས་པ་འབྱུང་ཞིང་སྡུག་
བསྔལ་གྱི་ནད་ཐམས་ཅད་སེལ་བར་བྱེད་པའི་རྩི་སྨན་གྱི་ལྗོན་པ་ཆེན་པོ། སངས་རྒྱས་བཅོམ་ལྡན་འདས་ཀྱི་ལུང་
རྟོགས་ཀྱི་བསྟན་པ་སྤྱི་དང་། ཁྱད་པར་དུ་ཐམས་ཅད་མཁྱེན་པ་བློ་བཟང་གྲགས་པའི་དཔལ་ཡབ་སྲས་ཀྱིས་
ལེགས་པར་བཤད་པའི་མདོ་སྔགས་ཀྱི་བསྟན་པའི་སྙིང་པོ་དྲི་མ་མེད་པ་འདི་ཉིད་དར་ཞིང་རྒྱས་ལ་ཡུན་རིང་དུ་
གནས་བར+། མི་ཕྱེད་པའི་རྡོ་རྗེའི་སྐུ་བརྙེས་ཀྱང་། རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་དུ་
གཟུགས་སྐུའི་སྣང་བ་བསྡུས་ནས་ཆོས་སྐུ་ཞི་བར་གཤེགས་པའི་ཚུལ་བསྟན་པ། འཇིག་རྟེན་ཐམས་ཅད་ཀྱི་མ་
འདྲིས་པའི་མཛའ་བཤེས་ཆེན་པོ་མཉམ་མེད་སྟོབས་བཅུ་མངའ་བ་དེ་ཉིད་ཀྱི་ཐོག་མར་མཛད། འཛམ་གླིང་རྒྱན་
དྲུག་མཆོག་གཉིས་དཔལ་མར་མེ་མཛད་ཡབ་སྲས་ནས། ཆོས་ཀྱི་རྒྱལ་པོ་བློ་བཟང་གྲགས་པའི་དཔལ་ཡབ་སྲས་
རྣམས་དང་། པཎ་ཆེན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་བའི་ཞལ་སྔ་ནས་དང་། ཐམས་ཅད་
306



༄༅། ། བསྔོ་བཤད་རྒྱས་འབྲིང་བསྡུས་གསུམ། །
མཁྱེན་པ་བློ་བཟང་རྒྱ་མཚོའི་ཞལ་སྔ་ནས་ལ་སོགས་པ་རྣམས་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་ཅན་
རྣམས་གོང་ནས་གོང་དུ་ཡོངས་སུ་རྫོགས་པར། ད་ལྟའང་བསྟན་པའི་དཔལ་དུ་བཞུགས་པའི་བསྟན་འཛིན་ཀྱི་
སྐྱེས་བུ་དམ་པ་སྤྱི་དང་
། ཁྱད་པར་དུའང་སྤྲུལ་བའི་སྐུ་བསྐལ་བཟང་རྒྱ་མཚོའི་ཞལ་སྔ་ནས་ལ་སོགས་པ་བསྟན་
འཛིན་གྱི་སྐྱེས་བུ་དམ་པ་འདི་དང་འདི་ཞེས་བགྱི་བ་ལ་སོགས་པ་ཐམས་ཅད་ཀྱི་སྐུ་ཚེ་མཛད་པ་འཕྲིན་ལས་ལ་བར་
དུ་གཅོད་པ་ཐམས་ཅད་ཉེ་བར་ཞི་ཞིང་རྣམ་དཀར་གྱི་འགྲོ་དོན་བཟང་པོ་རྣམས་མི་ཉམས་ཤིང་གོང་ནས་གོང་དུ་
ཡོངས་སུ་རྫོགས་པར + ། གདན་ས་ཆེན་པོ་སེར་འབྲས་དགེ་གསུམ་གྱི་གཙོ་བྱས་ཕྱོགས་བཅུའི་ཁྲིམས་ལྡན་
འདུས་པའི་སྡེ་རྣམས་སུ་དགེ་འདུན་པ་རྣམས་ཡི་གེ་འབྲི་མཆོད་སྦྱིན་པ་ལ་སོགས་པ་ཆོས་སྤྱོད་བཅུའི་སྒྲུབ་པ་
བཟང་པོ་རྣམས་མི་ཉམས་ཤིང་གོང་ནས་གོང་དུ་འཕེལ་ཞིང་རྒྱས་པར + ། སྐྱབས་གནས་དམ་པ་དེ་དག་གིས་
མཐུ་རྗེ་དང་བདག་གཞན་ཀུན་གྱི་བསགས་པའི་དགེ་བའི་རྩ་བ་ལ་བརྟེན་ནས་བདག་སོགས་རྣམས་ལ་སྔོ་བའི་རེ་
བ་ལྟོས་འཆའ་བའི་བསྟན་པའི་སྦྱིན་བདག་སྔར། སྐུ་གཤེགས་པ་སྤྱི་དང་། སྦྱིན་པའི་བདག་པོ་ཚེ་ལས་འདས་
པའི་མིང་འདི་ཞེས་བགྱི་བ་རྣམས་ཀྱི་སྒྲིབ་གཉིས་བག་ཆགས་དང་བཅས་པ་རྣམས་བྱང་ཞིང་དག་སྟེ་མྱུར་དུ་མངོན་
པར་རྫོགས་པར་འཚང་རྒྱ་བར +། ཚེ་ལས་འདས་པ་དེ་དག་གང་དུ་སྐྱེས་སམ་སྐྱེ་འགྱུར་གྱི་རིགས་ཅན་ཞིག་ཡིན་
ནའང་། རིགས་དྲུབ།་སོ་སོའི་སྡུག་བསྔལ་གྱི་ཕུང་པོ་ལས་གྲོལ་ཏེ། གཟུགས་ཀྱི་ཕུང་པོ་རྣམ་པར་དག་པ་རྒྱལ་བ་
རྣམ་པར་སྣང་མཛད་ཀྱི་སྐུར་མྱུར་དུ +། ཚོར་བའི་ཕུང་པོ་རྣམ་པར་དག་པ་རྒྱལ་བ་རིན་ཆེན་འབྱུང་ལྡན་གྱི་
སྐུར + ། འདུ་ཤེས་ཀྱི་ཕུང་པོ་རྣམ་པར་དག་པ་རྒྱལ་པ་འོད་དཔག་མེད་ཀྱིས + ། འདུ་བྱེད་ཀྱི་ཕུང་པོ་རྣམ་པར་
དག་པ་རྒྱལ་བ་དོན་ཐམས་ཅད་གྲུབ་པའི +། རྣམ་ཤེས་ཀྱི་ཕུང་པོ་རྣམ་པར་དག་པ་བཅོམ་ལྡན་འདས་དང་མི་
བསྐྱོད་པའི + ། རིགས་ཐམས་ཅད་ཀྱི་བདག་པོ་ཁ་སྦྱོར་ཡན་ལག་བདུན་ལྡན་ཟུང་འཇུག་རྡོ་རྗེ་འཆང་ཆེན་པོའི་
སྐུར་མྱུར་དུ་མངོན་པར་རྫོགས་པར་འཚང་རྒྱ་བར +། དེ་ལྟར་མ་གྱུར་བའི་ཚེ་རབས་ཐམས་ཅད་དུ་མི་ཁོམ་པ་
བརྒྱད་ཀྱི་གནས་རྣམས་སུ་ནམ་ཡང་མི་སྐྱེ་བར + ། རྟག་ཏུ་དལ་འབྱོར་གྱི་རྟེན་ཤ་སྟག་ཐོབ་ཅིང་མཐོ་རིས་ཀྱི་
ཡོན་ཏན་བདུན་གྱི་རྒྱུན་དང་མི་འབྲལ་བར +། རྟག་ཏུའང་རྒྱལ་བའི་བསྟན་པ་ལ་རབ་ཏུ་འབྱུང་ཞིང་ཐོས་པ་
དང་བསམ་པ་དང་བསྒོམ་པ་རྣམ་པར་དག་པ་བསྒྲུབ་པའི་རྟེན་ཤ་སྟག་ཐོབ་པར +། རྟེན་དེ་རྣམས་སུའང་རང་
དང་གཞན་གྱི་དོན་བྱེད་པ་ལ་མཐུན་པའི་རྐྱེན་གཟུངས་སྤོབས་མངོན་ཤེས་རྫུ་འཕྲུལ་སོགས་ཀྱི་ཡོན་ཏན་ཁྱད་པར་
ཅན་ཐོབ་པ་དང་མི་འབྲལ་བར +། གཞན་ཡང་དགེ་འདུན་གྱི་སྡེ་རྣམས་མཆོད་ཅིང་བསྙེན་བཀུར་པའི་བསྟན་
པའི་སྦྱིན་པ་དག་སྤྱི་དང་། སྦྱིན་པའི་བདག་པོ་མིང་འདི་ཞེས་བགྱི་བ་ལ་སོགས་པའི་སྐྱ་སེར་ཐམས་ཅད་ཀྱི་ནད་
31



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནོད་པ་རྐྱེན་ཕྱི་ནང་གི་འགལ་རྐྱེན་བར་ཆད་ཐམས་ཅད་ཉེ་བར་ཞི་བར +། ཚེ་རིང་ནད་མེད་འབྱོར་བ་རྒྱས་
པ་ལ་སོགས་པའི་མཐུན་རྐྱེན་ལེགས་ཚོགས་ཐམས་ཅད་ཇི་ལྟར་བསམ་པ་ཙམ་གྱིས་འབད་མེད་ལྷུན་འགྲུབ་ཏུ་
འབྱུང་བར + ། དེ་དག་ལ་ཆོས་ཀྱི་རྒྱལ་པོ་བཙོང་ཁ་བ་ཆེན་པོས་བཀའ་བསྒོས་གཉེར་དུ་གཏད་པའི་སྲུང་མའི་
དབང་པོ་མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པ་ལ་སོགས་པ་ཆོས་སྐྱོང་སྲུང་མ་རྣམས་ཀྱིས་སྐད་ཅིག་ཀྱང་
གཡེལ་བ་མེད་པར་གྲོགས་མཛད་པར + ། འཇིག་རྟེན་གྱི་ཁམས་རྣམས་སུ་ལྷ་ཀླུ་རྣམས་ཀྱིས་ཆར་ཆུ་དུས་སུ་
འབེབས་ཤིང་ལོ་ཕྱུགས་རྟག་ཏུ་ལེགས་པར +། མི་ནད་དང་ཕྱུགས་ནད་ལ་སོགས་པའི་མི་འདོད་པའི་ཉེར་འཚེ་
ཀུན་དང་བཀྲ་མི་ཤིས་པ་དང་མཚན་མ་ངན་པའི་ཕྱོགས་སུ་གྱུར་བ་ཐམས་ཅད་ཉེ་བར་ལ་ཡུལ་ཕྱོགས་འདི་དང་
དགོན་གནས་གཙུག་ལག་ཁང་རྣམས་སྲུང་ཞིང་སྐྱོང་བར་བྱེད་པའི་གཞི་བདག་དཀར་ཕྱོགས་ལ་དགའ་བ་རྣམས་
ཀྱི་མཐུ་སྟོབས་ནུས་པ་ཐམས་ཅད་མི་ཉམས་ཤིང་གོང་ནས་གོང་དུ་འཕེལ་ཞིང་རྒྱས་པར +། ནག་ཕྱོགས་པ་
རྣམས་ཀྱི་བསམ་པ་ངན་པ་དང་སྦྱོར་བ་ལོག་པ་རྣམས་ཉེ་བར་ཞི་བར + ། མདོར་ན་བདག་སོགས་རྣམས་ཀྱི་མི་
འཕྲོག་པའི་དད་པ་དང་མོས་པའི་མཐུ་ལས་ཇི་ལྟར་སྨོན་པའི་དོན་ཐམས་ཅད་ལྷུན་གྱིས་གྲུབ་པར་གྱུར་ཅིག །
སངས་རྒྱས་སྐུ་གསུམ་བརྙེས་པའི་བྱིན་རླབས་དང་། ། ཞེས་སོགས་བརྗོད་དོ། ། །
གསུམ་པ་བསྡུས་པ་ནི། བསྔོ་སྨོན་གྱི་རྒྱས་འདེབས་གནང་བར་ཞུ། ཕྱོགས་བཅུའི་ཞིང་གྲངས་མེད་པ་ན་
བཞུགས་པའི་སངས་རྒྱས་སྲས་དང་བཅས་པ་རྣམས་ཀྱིས་དམིགས་ཡུལ་གྱི་ཐོག་དྲངས་མར་གྱུར་བའི་སེམས་
ཐམས་ཅད་ལ་དགོངས་སུ་གསོལ། སྦྱིན་པའི་བདག་པོས་ཞིང་དང་བསམ་པ་ནང་དངོས་པོ་རྣམ་པར་དག་པ་
གསུམ་གྱིས་བསྐྲུན་པའི་དགེ་བའི་རྩ་བ་འདིས་མཚོན་བྱེད་དུ་བྱས་པའི་རྣམ་དཀར་གྱི་ཕུང་པོ་རྣམས་ཕྱོགས་གཅིག་
ཏུ་བསྡོམས་པའི་མཐུ་ལ་བརྟེན་ནས་ཀུན་མཁྱེན་རྒྱལ་བའི་བསྟན་པ་སྤྱི་དང་མཉམ་མེད་བཙོང་ཁ་བ་ཆེན་པོའི་ལུང་
རྟོགས་ཀྱི་བསྟན་པ་འདི་ཉིད་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་
པར+། བསྟན་པའི་རྩ་ལག་གོང་མ་ཆོས་ཀྱི་དབྱིངས་སུ་ཞི་བར་གཤེགས་པའི་ཚུལ་བསྟན་པ་སངས་རྒྱས་དང་
བྱང་ཆུབ་སེམས་དཔའ་སྤྱི་དང་། ཁྱད་པར་དུའང་སྟོན་པ་བླ་ན་མེད་པ་སྟོབས་བཅུ་མངའ་བ་དེ་ཉིད་ཀྱི་ཐོག་མར་
མཛད། འཛམ་གླིང་རྒྱན་དྲུག་མཆོག་གཉིས་ལ་སོགས་འཕགས་ཡུལ་གྱི་པཎ་གྲུབ་རིམ་པར་བྱོན་པ་རྣམས་དང་།
དབང་ཕྱུག་བརྒྱད་ལྡན་ཁམས་གསུམ་ཆོས་ཀྱི་རྒྱལ་པོ་བློ་བཟང་གྲགས་པའི་དཔལ་ཡབ་སྲས་ལ་སོགས་པ་གདུག་
ཅན་གྱི་ལྗོངས་འདིར་སྔ་ཕྱིར་རིམ་པར་བྱོན་ནས་སྐུ་གཤེགས་པའི་ཚུལ་བསྟན་པ་རྣམས་ཀྱི་ཐུགས་ཟག་མེད་ཀྱི་
དགོངས་པ་ཁྱད་པར་ཅན་ཡོངས་སུ་རྫོགས་པར+། ད་ལྟའི་དུས་སུ་བསྟན་པའི་དཔལ་མགོན་དུ་ཞལ་བཞུགས་
308



༄༅; ། བསྔོ་བཤད་རྒྱས་འབྲིང་བསྡུས་གསུམ། །
པའི་སྐྱེས་བུ་དམ་པ་སྤྱི་དང་། གངས་ཅན་འགྲོ་བའི་མགོན་པོ་སྤྲུལ་པའི་སྐུ་བསྐལ་བཟང་རྒྱ་མཚོའི་ཞལ་ལྡན་ལ་
སོགས་པ་རྣམས་ཀྱི་སྐུ་ཚེ་ཞབས་པད་སྲིད་མཐའི་བར་དུ་བརྟན་ཅིང་། རྣམ་དཀར་གྱི་འཕྲིན་ལས་རྒྱ་ཆེན་པོ་
ཕྱོགས་བཅུར་རྒྱས་པར + ། ཕྱོགས་བཅུའི་འདུས་པའི་སྡེ་རྣམས་སུ་དགེ་འདུན་རྣམས་བསླབ་པ་གསུམ་གྱི་ཉམས་
ལེན་དང་། སྡེ་སྣོད་གསུམ་གྱི་འཆད་ཉན་གྱི་སྒོ་ནས་བསྟན་པ་འཛིན་སྐྱོང་སྤེལ་བར་བྱེད་པའི་བཤད་སྒྲུབ་ཀྱི་བྱ་བ་
ཐམས་ཅད་ཟླ་བ་ཡར་གྱི་ངོ་ལྟར་གོང་ནས་གོང་དུ་འཕེལ་ཞིང་རྒྱས་པར+། སྐྱབས་བཟང་པོ་དེ་རྣམས་ཀྱི་མཐུ་
དང་རྟེན་འབྲེལ་བསླུ་བ་མེད་པའི་བདེན་པ་ལ་བརྟེན་ནས་འཇིག་རྟེན་འདི་ནས་འཇིག་རྟེན་ཕ་རོལ་དུ་སོང་ཞིང་
ཚེ་ལས་འདས་པ་ཇི་སྙེད་ཡོད་པ་དང་། ཁྱད་པར་དུ་ཚེ་འདས་མིང་འདི་ཞེས་བྱ་བ་ལ་སོགས་པ་རྣམས་ཀྱི་སྒྲིབ་
གཉིས་བག་ཆགས་དང་བཅས་པ་ཐམས་ཅད་གནས་མྱུར་དུ་མངོན་པར་རྫོགས་པར་འཚང་རྒྱ་བར +། ཚེ་ལས་
འདས་པ་དེ་ཉིད་ཀྱིས་སྐྱེ་འཆི་བར་དོ་གསུམ་ལ་དེ་དག་ཏུ་ངོ་ཤེས་ནས་རྒྱལ་བའི་སྐུ་གསུམ་གྱི་སྐུ་མྱུར་དུ་མངོན་པར་
རྫོགས་པར་འཚང་རྒྱ་བར +། སངས་མ་རྒྱས་པའི་སྐྱེ་བ་ཐམས་ཅད་དུའང་ངན་སོང་ངན་འགྲོ་ལོག་པར་ལྟུང་
བའི་སྐྱེ་གནས་དམན་པ་རྣམས་སུ་དུས་སྐད་ཅིག་ཙམ་ཡང་མི་སྐྱེ་བར། སྐྱེ་བ་ཚེ་རབས་ཀུན་ཏུའང་དལ་འབྱོར་གྱི་
རྟེན་རྣམ་པར་དག་པ་ཐོབ་ཅིང་རྒྱལ་བའི་བསྟན་པ་ལ་རབ་ཏུ་བྱུང་ནས་ཐོས་བསམ་སྒོམ་པས་མདོ་སྔགས་ཀྱི་ཆོས་
ཚུལ་ཀུན་ལ་ཉམས་ལེན་སྙིང་པོར་བྱེད་ནུས་པའི་སྐལ་པ་དང་ལྡན་པར + ། དེ་ལྟར་ཉམས་སུ་བླངས་པ་ལ་བརྟེན་
ནས་རྒྱལ་སྲས་ཀྱི་སྦྱོང་བ་མཐའ་དག་ལ་སློབ་པ་མཐར་ཕྱིན་པར་བྱས་ཏེ། སེམས་ཅན་ཐམས་ཅད་ཀྱི་དོན་དུ་མྱུར་
དུ་མངོན་བར་རྫོགས་པར་འཚང་རྒྱ་བར་གྱུར། གཞན་ཡང་བསྟན་པའི་སྦྱིན་བདག་སྤྱི་དང་། སྦྱིན་བདག་འདི་
དང་འདི་ཞེས་བགྱི་བ་ལ་སོགས་པ་རྣམས་ཀྱི་ཕྱི་ནང་གི་འགལ་རྐྱེན་བར་ཆད་མི་མཐུན་པའི་ཕྱོགས་ཐམས་ཅད་ཉེ་
བར་ཞི་བར་གྱུར་ཅིག། མཐུན་རྐྱེན་ཚེ་དང་བསོད་ནམས་དཔལ་འབྱོར་ལ་སོགས་པའི་ལེགས་ཚོགས་ཐམས་ཅད་
གོང་ནས་གོང་དུ་འཕེལ་ཞིང་རྒྱས་པར +། སྦྱིན་པའི་བདག་པོ་དེ་དག་ལ་ཆོས་སྐྱོང་སྲུང་མ་རྣམས་ཀྱིས་དུས་སྐད་
ཅིག་ཀྱང་གཡེལ་བ་མེད་པར་གྲོགས་མཛད་པར་གྱུར +། འཇིག་རྟེན་གྱི་ཁམས་རྣམས་སུའང་ཆར་ཆུ་དུས་སུ་
འབབ་ཅིང་ལོ་ཕྱུགས་རྣམས་རྟག་ཏུ་ལེགས་པར +། མི་ནད་ཕྱུགས་ནད་དུས་ཀྱི་འཁྲུགས་པ་ལ་སོགས་པ་མི་
འདོད་པའི་ཉེར་འཚེ་ཐམས་ཅད་ཉེ་བར་ཞི་བར+། མདོར་ན་རྒྱལ་བའི་བསྟན་པ་ཡུན་རིང་དུ་གནས་ཤིང་རང་
དང་གཞན་གྱི་གནས་སྐབས་དང་མཐར་ཐུག་གི་བསམ་དོན་རྣམས་ཆོས་དང་མཐུན་པར་ལ་དེ་བཞིན་དུ་འགྲུབ་
པར་གྱུར་ཅིག ཤཱཀྱའི་དབང་པོ་འདྲེན་པ་འོག་དཔག་མེད། ། ཞེས་སོགས་དང་
། ཕྱག་འཚལ་བ་དང་ཞེས་
སོགས་བརྗོད་པར་བྱའོ། ། རྣམ་ཀུན་མཁྱེན་གཟིགས་ཐུབ་པའི་དབང་པོ་དེས། ། རྣམ་མང་དགེ་བའི་ཆ་ཤས་
309



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅུང་ཟད་ཀྱང་། ། རྣམ་གྲོལ་རིན་ཆེན་འབྱུང་གནས་ཆེར་བསྔོས་པས། ། རྣམ་པ་ཀུན་ཏུ་འཛད་པ་མེད་ཅེས་
གསུངས། ། དེ་ཕྱིར་དེ་ལྟར་སྨོན་པའི་ཚུལ་འདི་ཉིད། ། ཚེ་བས་ཆེ་བའི་བཀའ་ཡིས་བསྐུལ་བ་དང་། །
མཁས་འདོད་མཁས་རློམ་བཤད་སྒྲུབ་མིང་ཅན་གྱིས། ། དོན་ལྡན་དོན་འབྲེལ་ཚུལ་དུ་སྨྲས་སམ་སྙམ། ། ཞེས་
པ་འདི་ནི་སྔ་མོ་ནས་གོའུ་ཤྲཱི་ཡེས་ཀྱིས་བསྐུལ་བ་ལྟར་བྲིས་པ་ལས་ཕྱིས་དཀའ་རམ་གསར་བུ་འགའ་ཞིག་ལ་ཕན་
སྲིད་སྙམ་ནས་པར་དུ་བསྒྲུབས་སོ། ། པར་གྱི་ཡི་གེ་བ་ནི་དཀའ་བཅུ་བློ་བཟང་དབང་ཕྱུག་གོ ། བར་ཤིང་
བརྐོས་མི་དགེ་འདུན་ཚེ་རིང་། མངྒ་ལཾ། །། །
310



༄༅། ། ཐེག་པ་མཆོག་གི་ལམ་གྱི་རིམ་པ་དང་མཐུན་པར་བརྗོད་པའི་སྨོན་ལམ་
བྱང་ཆུབ་བགྲོད་པའི་ཐེམ་སྐས་ཞེས་བྱ་བ་བཞུགས་སོ། །
འཕགས་པ་ཀུན་ཏུ་བཟང་པོ་ལ་ཕྱག་འཚལ་ལོ། ། ཕྱོགས་བཅུར་བཞུགས་པའི་བླ་མ་མཆོག་གསུམ་
དང་། ། ཡི་དམ་རྒྱལ་བ་སྲས་བཅས་ཉན་རང་འཕགས། ། དཔའ་བོ་མཁའ་འགྲོ་བསྟན་སྲུང་ཚོགས་དང་
བཅས། ། འདིར་གཤེགས་སྨོན་པ་འགྲུབ་པའི་དཔང་པོ་མཛོད། ། ཕྱག་འཚལ་མཆོད་ཚོགས་ཀུན་འབུལ་སྡིག་
ལྟུང་བཤགས། ། དགེ་ལ་ཡི་རང་ཆོས་འཁོར་བསྐོར་བར་བསྐུལ། ། མྱ་ངན་མི་འདའ་བཞུགས་གསོལ་དགེ་བ་
རྣམས། ། འགྲོ་བའི་དོན་དུ་སངས་རྒྱས་ཐོབ་ཕྱིར་བསྔོ། ། དགེ་པའི་རྩ་བ་འདིས་མཚོན་ཏེ་རང་གཞན་སྐྱེ་
འཕགས་ཐམས་ཅད་ཀྱི་དགེ་ཚོགས་རྣམས་ཕྱོགས་གཅིག་ཏུ་བསྡོམས་པའི་མཐུ་དང་ནུས་པ་ལ་བརྟེན་ནས་བདག་
ཅག་ལ་སོགས་པའི་སེམས་ཅན་ཐམས་ཅད་ཚེ་རབས་ཀུན་ཏུ་ཡང་ངན་སོང་ངན་འགྲོ་ལོག་པར་ལྟུང་བའི་སྐྱེ་གནས་
དམན་པ་རྣམས་སུ་ནམ་ཡང་སྐྱེ་བར་མ་གྱུར་ཅིག ཁྱད་པར་དུ་ཡང་། ཡང་སོས་དང་། ཐིག་ནག་དང༌།
བསྡུས་འཇོམས་དང་། ངུ་འབོད་དང་། དུ་འབོད་ཆེན་པོ། ཚ་བ་དང་། རབ་ཏུ་ཚ་བ་དང་། མནར་མེད་
དང་བཅས་པའི་ཚ་བའི་དམྱལ་བ་རྣམས་སུ་ནམ་ཡང་སྐྱེ་བར་མ་གྱུར་ཅིག ཆུ་བུར་ཅན་དང་། ཆུ་བུར་བརྡོལ་བ་
དང་། སོ་ཐམ་ཐམ་པ་དང་། ཀྱི་ཧུད་ཟེར་བ་དང་། ཨ་ཆུ་ཟེར་བ་དང་། ཨུཏྤལ་ལྟར་གས་པ་དང་། པདྨ་ལྟར་
གས་པ་དང་། པདྨ་ཆེན་པོ་ལྟར་གས་པ་དང་བཅས་པའི་གྲང་པའི་དམྱལ་བ་རྣམས་སུ་ནམ་ཡང་སྐྱེ་བར་མ་གྱུར་
ཅིག མེ་དམར་མུར་གྱི་འོབས་དང་། རོ་མྱགས་ཀྱི་འདམ་དང་། རལ་གྲིའི་ལོ་མའི་ནགས་ཚལ་དང་། ཆུ་བོ་
རབ་མེད་དང་། ཤལ་མ་ལིའི་སྡོང་པོ་ལ་སོགས་པའི་ཉེ་འཁོར་ཉེ་ཚེ་བའི་དམྱལ་བ་རྣམས་སུ་ནམ་ཡང་སྐྱེ་བར་མ་
གྱུར་ཅིག དམྱལ་བར་སྐྱེས་ཟིན་པའི་སེམས་ཅན་དེ་དག་ཐམས་ཅད་ཀྱང་དམྱལ་བའི་སྡུག་བསྔལ་ལས་ཐར་བར་
གྱུར་ཅིག བདག་ཅག་ལ་སོགས་པའི་སེམས་ཅན་ཐམས་ཅད་ཕྱིའི་སྒྲིབ་པ་ཅན་དང་ནང་གི་སྒྲིབ་པ་ཅན་དང་།
མེ་ལྕེའི་འཕྲེང་བ་ཅན་དང་། མི་གཙང་བ་ཟ་བ་དང་། རང་ཤ་བཅད་ཅིང་ཟ་བ་ལ་སོགས་པའི་ཡི་དྭགས་ཀྱི་
གནས་རྣམས་སུ་ནམ་ཡང་སྐྱེ་བར་མ་གྱུར་ཅིག ཡི་དྭགས་ཀྱི་སྐྱེས་པའི་སེམས་ཅན་དེ་དག་ཐམས་ཅད་ཀྱང་ཡི་
311



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དྭགས་ཀྱི་སྐྱེ་གནས་ལས་ཐར་བར་གྱུར་ཅིག བདག་ཅག་ལ་སོགས་པའི་སེམས་ཅན་ཐམས་ཅད་བདུད་དང་
གནོད་སྦྱིན་དང་གཤིན་རྗེ་དང་སྲིན་པོ་དང་ཤ་ཟ་དང་འབྱུང་པོ་ལ་སོགས་པའི་མི་མ་ཡིན་རྣམས་སུ་ནམ་ཡང་སྐྱེ་
བར་མ་གྱུར་ཅིག ཀླུའི་རིགས་དང་སེངྒེ་དང་སྟག་དང་དོམ་དྲེད་དང་འཕར་སྤྱང་དང་གླང་པོ་ཆེ་དང་རྟ་དང་མ་
ཧེ་དང་བ་ལང་དང་རྔ་མོ་དང་བོང་བུ་དང་ར་ལུག་དང་ཕག་དང་བྱ་ཁྱི་དང་བྱི་བ་དང་སྡིག་སྦྲུལ་དང་ཉ་དང་འབུ་
སྲིན་ལ་སོགས་པའི་དུད་འགྲོའིསྐྱེ་གནས་རྣམས་སུ་ནམ་ཡང་སྐྱེ་བར་མ་གྱུར་ཅིག མི་མ་ཡིན་དང་དུད་འགྲོར་
སྐྱེས་པའི་སེམས་ཅན་དེ་ཐམས་ཅད་ཀྱང་སྐྱེ་གནས་དེ་དག་ལས་ཐར་བར་གྱུར་ཅིག བདག་ཅག་ལ་སོགས་པའི་
སེམས་ཅན་ཐམས་ཅད་རྟག་ཏུ་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་གྱུར་ཅིག མི་ཁོམ་པ་བརྒྱད་ཀྱི་
གནས་སུ་ནམ་ཡང་མི་སྐྱེ་ཞིང་། རྟག་ཏུ་དམ་པའི་ཆོས་ཚུལ་སྒྲུབ་ནུས་པའི་ལྷ་མིའི་རྟེན་ཁྱད་པར་ཅན་ཐོབ་པར་
གྱུར་ཅིག རྟག་ཏུ་དལ་འབྱོར་ཚང་བའི་མིའི་ལུས་རྣམ་པར་དག་པ་བར་མ་ཆད་དུ་ཐོབ་ཅིང་ཚེ་རབས་དྲན་པར་
གྱུར་ཅིག ཚེ་རབས་ཐམས་ཅད་བསླབ་གསུམ་རྣམ་པར་དག་པ་དང་ལྡན་པའི་རབ་བྱུང་གི་རྟེན་ཤ་སྟག་ཐོབ་
པར་གྱུར་ཅིག བདག་ཅག་ལ་སོགས་པའི་སེམས་ཅན་ཐམས་ཅད་ཀྱི་རྒྱུད་ལ་འཁོར་བ་མཐའ་དག་སྡུག་བསྔལ་གྱི་
རང་བཞིན་དུ་ཤེས་ནས་དེ་ལས་ཐར་བར་འདོད་པའི་མར་པ་དོན་གཉེར་གྱི་བློ་རྩོལ་མེད་དུ་སྐྱེ་བར་གྱུར་ཅིག
མིར་སྐྱེས་ཀྱང་ཡོ་བྱད་ཀྱིས་ཕོངས་ཞིང་དབུལ་བའི་སྡུག་བསྔལ་ལས་ཐར་བར་གྱུར་ཅིག ཚ་གྲང་དང་བཀྲེས་སྐོམ་
དང་ནད་སྣ་ཚོགས་དང་གདོན་སྣ་ཚོགས་ཀྱིས་གཟིར་བ་ལས་ཐར་བར་གྱུར་ཅིག བཀྲ་མི་ཤིས་པ་དང་འཐབ་
རྩོད་དང་ནོར་ཕྱུག་དང་ཆོ་ཉེས་པ་དང་མེ་ཆུ་ལ་སོགས་པའི་འཇིགས་པ་ཆེན་པོ་བརྒྱད་ལས་ཐར་བར་གྱུར་ཅིག
སྡུག་བསྔལ་གྱི་སྡུག་བསྔལ་སོགས་སྡུག་བསྔལ་གསུམ་དང་
། དགྲ་གཉེན་ངེས་མེད་ལ་སོགས་པའི་སྡུག་བསྔལ་དྲུག་
དང་། སྐྱེ་རྒ་ན་འཆི་ལ་སོགས་པའི་སྡུག་བསྔལ་བརྒྱད་ལས་ཐར་པར་གྱུར་ཅིག འཁོར་བར་སྐྱེ་བའི་རྒྱུ་མི་དགེ་བ་
བཅུ་དང་མཚམས་མེད་པ་ལྔ་དང་རྩ་བ་དང་ཉེ་བའི་ཉོན་མོངས་པ་ཐམས་ཅད་དང་དེས་བསགས་པའི་ལས་ཀྱི་
ཀུན་འབྱུང་གི་བདེན་པ་རྣམས་ལས་ཐར་བར་གྱུར་ཅིག བདག་ཅག་ལ་སོགས་པའི་སེམས་ཅན་ཐམས་ཅད་ཀྱང་
ལྷ་མིན་གྱི་འཇིག་རྟེན་དུ་མི་སྐྱེ་ཞིང་ལྷ་མ་ཡིན་འཐབ་རྩོད་ཀྱི་སྡུག་བསྔལ་ལས་ཐར་པར་གྱུར་ཅིག ལྷ་ཡི་གནས་སུ་
སྐྱེས་ཀྱང་འཆི་འཕོ་ལྟུང་བྱེད་ཀྱི་སྡུག་བསྔལ་ལས་ཐར་བར་གྱུར་ཅིག མདོར་ན་ཁམས་གསུམ་འཁོར་བ་ན་སྡུག་
བསྔལ་གྱི་རིགས་ཇི་སྙེད་ཅིག་མཆིས་པའི་འཁོར་བའི་སྡུག་བསྔལ་ཐམས་ཅད་ལས་ཐར་ནས་ཞི་བ་མྱ་ངན་ལས་
འདས་པ་ཐོབ་པར་གྱུར་ཅིག བདག་ཅག་ལ་སོགས་པའི་སེམས་ཅན་ཐམས་ཅད་ཀྱི་རྒྱུད་ལ་སེམས་ཅན་མཐའ་
དག་ལ་དམིགས་པའི་བྱམས་པ་དང་སྙིང་རྗེ་ཆེན་པོ་རྒྱུན་མི་ཆད་དུ་སྐྱེ་བར་གྱུར་ཅིག སྙིང་རྗེ་ཀུན་ནས་བསླངས་
312



_ ༄༅། ། ཐེག་པ་མཆོག་གི་ལམ་གྱི་རིམ་པ་དང་མཐུན་པར་བརྗོད་པའི་སྨོན་ལམ། །
ཏེ་རང་གཞན་གྱི་དོན་དུ་དམིགས་ནས་སངས་རྒྱས་ཐོབ་འདོད་ཀྱི་བྱང་ཆུབ་ཏུ་སེམས་བསྐྱེད་པར་གྱུར་ཅིག
སེམས་བསྐྱེད་ནས་སྤྱོད་པ་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་ནུས་པར་གྱུར་ཅིག ཆོས་དང་ཟང་
ཟིང་གི་དངོས་པོ་གཞན་ལ་གཏོང་བའི་སྒོ་ནས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་གྱུར་ཅིག ཉེས་
སྤྱོད་སྡོམ་པའི་ཚུལ་ཁྲིམས་དང་། དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་དོན་བྱེད་ཀྱི་ཚུལ་ཁྲིམས་
གསུམ་གྱི་སྒོ་ནས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་གྱུར་ཅིག གནོད་པ་ལ་ཇི་སྙམ་པ་དང་།
སྡུག་བསྔལ་དང་ལེན་དང་། ཆོས་ལ་ངེས་སེམས་ཀྱི་བཟོད་པའི་སྒོ་ནས་བཟོད་པའི་ཕ་རོལ་ཏུ་ཕྱིན་པ་ཡོངས་སུ་
རྫོགས་པར་གྱུར་ཅིག གུས་སྦྱོར་དང་རྟག་སྦྱོར་གྱི་བརྩོན་འགྲུས་ཀྱི་སྒོ་ནས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་
ཡོངས་སུ་རྫོགས་པར་གྱུར་ཅིག ཇི་ལྟ་བ་དང་ཇི་སྙེད་ལ་དམིགས་པའི་དེ་གནས་ཀྱི་སྒོ་ནས་བསམ་གཏན་གྱི་ཕ་
རོལ་ཏུ་ཕྱིན་པ་ཡོངས་སུ་རྫོགས་པར་གྱུར་ཅིག ཀུན་རྫོབ་དང་དོན་དམ་པའི་ཆོས་ཀྱི་རང་བཞིན་ཇི་ལྟ་བ་བཞིན་
ཤེས་པའི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་གྱུར་ཅིག སྦྱིན་པ་དང་ཚིག་སྙན་པ་དང་
དོན་མཐུན་པ་དང་དོན་སྤྱོད་པའི་བསྡུ་བ་བཞིའི་སྒོ་ནས་སེམས་ཅན་གྱི་དོན་བྱེད་པར་གྱུར་ཅིག རང་ཉིད་སྡུག་
བསྔལ་བར་གྱུར་ཀྱང་བླའི། སེམས་ཅན་ཐམས་ཅད་ཀྱི་དོན་བྱེད་པར་འདོད་པའི་གཞན་ཕན་གྱི་བློ་ནམ་ཡང་
འདོར་བར་མ་གྱུར་ཅིག གྲངས་མེད་པའི་ཞིང་རྣམས་སུ་སྣ་ཚོགས་པའི་སྤྲུལ་པའི་རྣམ་རོལ་གྱིས་སེམས་ཅན་
མཆོག་དམན་མཐའ་དག་དང་ཁྱད་པར་དུ་མ་དག་པའི་ཞིང་གི་འགྲོ་བ་རྣམས་སྨིན་གྲོལ་གྱི་ལམ་ལ་འགོད་པར་
མཛད་པ་ལ་འཕགས་པ་རིགས་གསུམ་གྱི་མགོན་པོ་ཅི་འདྲ་བར་གྱུར་ཅིག བྱང་ཆུབ་སེམས་དཔའ་ཀུན་ཏུ་བཟང་
པོས་སྨོན་ལམ་ཇི་ལྟར་མཛད་པ་དེ་འདྲ་བའི་སྨོན་ལམ་རླབས་པོ་ཆེ་མ་ལུས་པ་འགྲུབ་པར་གྱུར་ཅིག ཚེ་རབས་
ཐམས་ཅད་དུ་རྒྱལ་བ་ཀུན་གྱི་མདོ་སྔགས་ཀྱི་དམ་པའི་ཆོས་མ་ལུས་པར་རྒྱུས་པའི་དགོངས་པ་ཇི་ལྟ་བ་བཞིན་དུ་
འཛིན་པ་ལ་ཆོས་ཀྱི་རྒྱལ་པོ་བཙོང་ཁ་པ་ལྟ་བུར་གྱུར་ཅིག བདག་ཅག་ལ་སོགས་སེམས་ཅན་ཐམས་ཅད་འཆི་
བའི་དུས་ཀྱི་ཚེ་རྒྱལ་བ་འོད་དཔག་ཏུ་མེད་པ་དང་མི་འཁྲུག་པ་དང་སྨན་གྱི་བླ་མ་དང་ཉེ་བའི་སྲས་ཆེན་བརྒྱད་ལ་
སོགས་པ་སངས་རྒྱས་བྱང་སེམས་རྣམས་ཀྱི་ཞལ་མངོན་སུམ་དུ་མཐོང་ནས་ལམ་སྣ་མཛད་པར་གྱུར་ཅིག ཤི་
འཕོས་ནས་དགའ་ལྡན་དང་མངོན་དགའ་འམ་བདེ་བ་ཅན་ལ་སོགས་པའི་དག་པའི་ཞིང་རྣམ་པར་དག་པ་ཉིད་དུ་
ཐེག་པ་ཆེན་པོའི་རིགས་ཅན་དབང་པོ་རྣོན་པོ་ཤ་སྟག་ཏུ་པདྨ་ལས་བརྫུས་ཏེ་སྐྱེ་བར་གྱུར་ཅིག དེར་སྐྱེས་མ་ཐག་
ཏུ་ཏིང་ངེ་འཛིན་དར་གཟུངས་དང་སྤོབས་པ་དང་མངོན་པར་ཤེས་པ་དང་རྫུ་འཕྲུལ་མཆོག་གི་ཕ་རོལ་ཏུ་ཕྱིན་པ་
ཐོབ་པར་གྱུར་ཅིག དག་པའི་ཞིང་དུ་སྐྱེས་ནས་རང་དབང་ཐོབ་པ་ན་དཔག་པའི་ཞིང་དུ་ཕྱིན་ནས་དེའི་སེམས་
313



༄༅།
རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅན་རྣམས་གང་ལ་གང་འཚམས་ཀྱི་ཆོས་སྟོན་པ་ལ་སོགས་པའི་ཐབས་ཚུལ་སྣ་ཚོགས་པའི་སྒོ་ནས་རྒྱལ་བའི་ལམ་
བཟང་རྣམ་པར་དག་པ་ལ་འགོད་ནུས་པར་གྱུར་ཅིག བྱང་ཆུབ་ཀྱི་སྤྱོད་པ་སྤྱད་པའི་ཚེ་བྱ་དཀའ་བའི་སྤྱོད་པ་
མཐའ་དག་ལ་ནམ་ཡང་མི་ཞུམ་ཞིང་སྐྱིད་ལུགས་པ་མེད་པར་རྒྱལ་སྲས་ཀྱི་སྤྱོད་པ་རླབས་པོ་ཆེ་རྒྱ་མཚོའི་ཕ་རོལ་ཏུ་
སོན་པར་གྱུར་ཅིག གཞན་ཡང་སྐྱེ་བ་ཐམས་ཅད་དུ་ཐེག་པ་མཆོག་གི་དགེ་བའི་བཤེས་གཉེན་གྱིས་དགྱེས་བཞིན་
དུ་རྗེས་སུ་འཛིན་པ་དང་མི་འབྲལ་བར་གྱུར་ཅིག རྗེས་སུ་བཟུང་ནས་ཀྱང་དེས་བསྟན་པའི་མདོ་སྔགས་ཀྱི་དམ་
པའི་ཆོས་མཐའ་དག་གི་དོན་ཁོང་དུ་ཆུད་ནས་དོན་ཉམས་སུ་ལེན་ཅིང་
། ཁྱད་པར་དུ་ཡང་རྡོ་རྗེ་ཐེག་པའི་རིམ་
གཉིས་ཀྱི་ཟབ་ལམ་ཉམས་སུ་ལེན་པ་དང་མི་འབྲལ་བར་གྱུར་ཅིག དེ་ལྟར་མདོ་སྔགས་ཀྱི་ཟབ་དོན་ཀུན་རྒྱལ་
བའི་དགོངས་པ་ཇི་ལྟ་བ་བཞིན་ཉམས་སུ་བླངས་ནས་མར་གྱུར་འགྲོ་བ་ཐམས་ཅད་ཀྱི་དོན་དུ་རྒྱལ་བའི་གོ་འཕང་
རིན་པོ་ཆེ་མྱུར་དུ་ཐོབ་པར་གྱུར་ཅིག བད་ག་གང་དུ་འཚང་རྒྱ་བའི་སངས་རྒྱས་ཀྱི་ཞིང་དེར་ངན་སོང་གསུམ་གྱི་
མིང་ཡང་མི་གྲགས་ཤིང་རྣམ་པར་དག་པ་དང་སྣོད་བཅུད་ཀྱི་འབྱོར་བ་ཕུན་སུམ་ཚོགས་པའི་སྒོ་ནས་དག་པའི་
ཞིང་གཞན་དུ་མ་ལས་ཁྱད་པར་དུ་འཕགས་པ་རྗེ་བཙུན་འཇམ་དབྱངས་སངས་རྒྱས་པའི་རྒྱལ་བ་ཀུན་གཟིགས་ཀྱི་
ཞིང་དེ་ལྟ་བུར་གྱུར་ཅིག རྒྱལ་སྲས་སྨོན་ལམ་གངྒཱའི་ཀླུང་རྣམས་ནི། ། དམ་ཆོས་འཛིན་པའི་སྨོན་ལམ་ནང་
འདུས་པར། ། གསུངས་ཕྱིར་དགེ་རྩ་ཇི་སྙེད་བསགས་པ་རྣམས། ། ཀུན་ཀྱང་བསྟན་པ་རྒྱས་པའི་ཆེད་དུ་
བསྔོ། ། རྨད་བྱུང་སྲས་བཅས་ རྒྱལ་བའི་བྱིན་རླབས་དང༌། ། རྟེན་འབྲེལ་ བསླུ་བ་མེད་ པའི་བདེན་ པ་
དང་། ། བདག་གི་ལྷག་བསམ་དག་པའི་མཐུ་སྟོབས་ཀྱིས། ། རྣམ་དག་སྨོན་པའི་གནས་འདི་འགྲུབ་པར་ཤོག།
ཅེས་ཐེག་པ་མཆོག་གི་ལམ་གྱི་རིམ་པ་དང་མཐུན་པར་བརྗོད་པའི་སྨོན་ལམ་ལས་བྱང་ཆུབ་བགྲོད་པའི་
ཐེམ་སྐས་ཞེས་བྱ་བ་འདི་ནི། དད་དང་བློ་གྲོས་ལྡན་པའི་པ་ཏཱ་ཡི་ལ་ལུང་བློ་བཟང་དོན་གྲུབ་ཀྱིས་རང་གཞན་ལ་
ཕན་པའི་ཆེད་དུ་བསྐུལ་པའི་ངོ་བོར། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་དུ་སྦྱར་བ་
སྟེ། པར་ཀྱི་ཡི་གེ་བ་ནི་བསྐུལ་བ་པོ་ཉིད་དོ། ། མངྒ་ལཾ། །
བདེ་བ་ཅན་གྱི་སྒོ་འབྱེད་སྨོན་ལམ་བཞུགས་སོ། ། ན་མོ་ཨཱརྱ་སམནྟ་བྷ་དྲ་ཡེ། ། བླ་མ་མཆོག་གསུམ་ཡི་
དམ་ལྷ། ། སངས་རྒྱས་བྱང་སེམས་ཉིད་རང་འཕགས། ། དྲང་སྲོང་བདེན་ཚིག་གྲུབ་རྣམས་ཀྱིས། ། སྨོན་
ལམ་འགྲུབ་པའི་དབང་པོ་མཛོད། ། བདག་ནི་སྐྱེ་ཞིང་སྐྱེ་བ་རུ། ། ངན་འགྲོར་ནམ་ཡང་མི་ལྟུང་ཞིང་། །
རྟག་ཏུ་དལ་འབྱོར་ཚང་བ་ཡི། །ལུས་རྟེན་ཁྱད་འཕགས་ཐོབ་གྱུར་ཅིག ། སྐྱེས་མ་ཐག་ནས་སྲིད་འབྱོར་
ལ། ། མ་ཆགས་ངེས་འབྱུང་བསམ་པ་ཡིས། ། རབ་བྱུང་ཐར་པ་དོན་གཉེར་བའི། ། རྟེན་བཟང་རྣམ་དག་
314



༄༅། ། ཐེག་པ་མཆོག་གི་ལམ་གྱི་རིམ་པ་དང་མཐུན་པར་བརྗོད་པའི་སྨོན་ལམ། །
རྙེད་གྱུར་ཅིག ། གང་དུ་སྐྱེས་ཀྱང་རིགས་གཟུགས་འབྱོར། ། དབང་ཕྱུག་ཤེས་རབ་ཚེ་རིང་ཞིང་། ། ནད་
མེད་བདེ་བ་མཐོ་རིས་ཀྱི། ། ཡོན་ཏན་བདུན་དང་ལྡན་གྱུར་ཅིག ། རྟག་ཏུ་དད་པར་ཐོས་པ་དང་། ། ཁྲེལ་
ཡོད་ངོ་ཚ་ཤེས་པ་དང་། །གཏོང་དང་ཚུལ་ཁྲིམས་བློ་གྲོས་ཀྱི། ། འཕགས་ནོར་བདུན་དང་ལྡན་པར་ཤོག །
བྱམས་དང་སྙིང་རྗེ་ཆེན་པོ་ཡིས། ། ཡིད་དྲངས་བྱང་ཆུབ་སེམས་བསྐྱེད་དེ། ། ཕྱིན་དྲུག་བསྡུ་བ་བཞི་ལ་
སོགས། ། རྒྱལ་སྲས་སྤྱོད་པ་མཐར་ཕྱིན་ཤོག ། བདག་ནི་ནམ་ཞིག་འཆི་འཕོའི་ཚེ། ། འོད་དཔག་མེད་
མགོན་འཁོར་བཅས་ཀྱི། །ཞལ་མཐོང་ཚུར་ཤོག་བདེ་ལྡན་དུ། ། འདོང་ཞེས་གསུང་གིས་དབུགས་དབྱུང་
ཤོག ། དེ་ཚེ་སྟོན་པ་འཁོར་བཅས་ཀྱི། ། རྫུ་འཕྲུལ་མཐུ་རྗེ་ལ་བརྟེན་ནས། ། སྐར་མདའ་འཕངས་ལྟར་
ཐོགས་མེད་དུ། ། བདེ་བ་ཅན་དུ་སྐྱེ་བར་ཤོག ། ཞིང་དེར་པདྨའི་སྦུབས་ཉིད་དུ། ། བརྫུས་ཏེ་སྐྱེས་ནས་དེ་མ་
ཐག ། མྱུར་ཐོན་རྒྱལ་བ་འཁོར་བཅས་རྣམས། ། མཐོང་ནས་ཆོས་ཉན་མཆོད་པར་ཤོག། དག་པའི་ཞིང་དུ་
སྐྱེས་གྱུར་ནས། ། སྙིང་རྗེ་མ་དག་ཞིང་རྣམས་སུ། ། བསམ་བཞིན་སྐྱེ་བཟུང་འགྲོ་འདྲེན་པར། ། སྤྱན་རས་
གཟིགས་དབང་ལྟར་གྱུར་ཅིག ། རྒྱལ་བ་ཚེ་དཔག་མེད་ཉིད་ཀྱིས། ། ཚེ་རབས་ཀུན་ཏུ་རྗེས་འཛིན་ཅིང་། །
འཆི་མེད་རིག་འཛིན་སྩོལ་བ་དང་། ། སྒྲིབ་བྱང་སངས་རྒྱས་ཉིད་གྱུར་ཅིག ། རྒྱལ་བ་སྲས་བཅས་བྱིན་རླབས་
དང་། ། རྟེན་འབྲེལ་མི་བསླུའི་བདེན་སྟོབས་ཀྱིས། ། ཇི་ལྟར་སྨོན་པའི་དོན་ཐམས་ཅད། ། རེ་བ་བཞིན་དུ་
འགྲུབ་གྱུར་ཅིག ། ཅེས་པའི་སྨོན་ལམ་མདོར་བསྡུས་འདི་ཡང་
། བློ་བཟང་དོན་གྲུབ་ཀྱིས་སླར་བསྐུལ་བ་ལྟར་
བཤད་སྒྲུབ་མིང་ཅན་གྱིས་སྦྱར་བ་སྟེ། འདི་དང་སྔ་མ་གཉིས་ཀྱི་པར་ཡིག་པ་དང་པར་བརྐོ་བ་པོ་ཡང་བསྐུལ་པ་པོ་
ཉིད་དོ། །། ། མངྒ་ལཾ། །
315



-
- ་་
་
་་་་་་་་་་་་
-
--
༄༅། ། སྤྱོད་རྒྱུད་སོགས་ནས་བཤད་པའི་དཔལ་མགོན་དོན་ལྔ་ལ་མཆོད་
ཅིང་འཕྲིན་ལས་བཅོལ་ཚུལ་འཇུག་བདེ་བཞུགས་སོ། །
བཅོམ་ལྡན་འདས་དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། ། འདིར་དཔལ་མགོན་དོན་ལྔ་ལ་མཆོད་ཅིང་
འཕྲིན་ལས་བཅོལ་ཚུལ་འཇུག་པ་བདེ་བ་ཞིག་བཤད་པར་བྱ་སྟེ། བདེ་དགྱེས་སྤྱོད་རྒྱུད་སོགས་དང་། དེ་དག་གི་
དགོངས་འགྲེལ་གྱི་རྒྱ་བོད་ཀྱི་གཞུང་དུ་མ་ལས་རང་གཞན་གྱི་འགལ་རྐྱེན་སེལ་ཞིང་མཐུན་རྐྱེན་སྒྲུབ་པའི་ཆེད་དུ།
དཔལ་མགོན་དོན་ལྔ་པོ་ཐམས་ཅད་དང་། དེ་དག་ལས་སྡེ་ཚན་ཅི་རིགས་བླངས་ནས་མཆོད་ཅིང་འཕྲིན་ལས་
བཅོལ་ཚུལ་བཤད་པ་མང་ཞིང་། ད་ལྟ་གསང་བདེ་འཇིགས་གསུམ་དང་ཀུན་རིམས་སོགས་ཀྱི་ཆོ་གའི་སྔོན་
འགྲོར་ཕྱོགས་སྐྱོང་ལ་ མཆོད་གཏོར་བྱ་ཚུལ་དང་། གདུགས་དཀར་བཟློག་ཆེན་དང་སྣང་བརྒྱད་དང་། ཆ་
གསུམ་གྱི་ཆོ་གར་ཡང་འདི་དག་ལ་མཆོད་གཏོར་དང་འཕྲིན་ལས་བཅོལ་ཚུལ་བཤད་པ་ལྟར་ཏེ། ཕྱག་ལེན་བྱེད་
ཚུལ་ལ་མི་འདྲ་བ་འགའ་རེ་སྣང་ཡང་འདིར་ཕྱོགས་གཅིག་ཏུ་བྱས་ནས་མཆོག་ཚུལ་གྱི་དབང་དུ་བྱས་ན། ཕོ་བྲང་
གྲུ་བཞི་སྒོ་བཞི་པའི་དབུས་ནས་ལྟེ་བའི་མཐར་ཟླུམ་སྐོར་རིམ་པ་བདུན་བྱས་པའི་དང་དང་པོ་ལ་པད་འདབ་བཞི།
གཉིས་པ་ལ་བཅུའམ་བརྒྱད། གསུམ་པ། བཞི་པ། ལྔ་པ་རྣམས་བརྒྱད་རེ། དྲུག་པ་ལ་ཉེར་བརྒྱུད་དམ་བཞི།
བདུན་པ་ལ་དགུའམ་བརྒྱད་བྱ་ཞིང་། པདྨ་མ་གྲུབ་ན་ཐམས་ཅད་ལ་ཐིག་ལེ་རེ་བྱས་ཏེ་མདུན་དུ་སྟེགས་ཀྱི་ཁར་
བཞག་ནས་ཚོམ་བུ་དགོད། ཤིན་ཏུ་བསྡུ་ན་གཙོ་བོའི་གནས་སུ་ཐིག་ལེ་དང་ཚོམ་བུ་དགོད་ཅིང་། གནས་གཞན་
རྣམས་སུ་གྲོ་ནས་སོགས་ཀྱི་མེ་ཏོག་བཀྲམ། དབུས་སུ་ཕྱག་རྡོར་གྱི་ཙ་ཀ་ལི་ཡོད་ན་ལེགས་ཤིང་། མཐར་དར་
ཤོག་སོགས་ཀྱི་ཡོལ་བ་དང་། འཕན་དར་སོགས་ཀྱི་རྣམ་པ་བྱ། མདུན་ནམ་མཐར་ཉེར་སྤྱོད་སོགས་ཀྱི་མཆོད་པ་
དང་། ཟླུམ་གཏོར་ལྟོ་བ་ཅུང་ཟད་ལྡིར་བ་རྒྱན་དང་ལྡན་པའི་མཐར་གཏོར་ཕྲན་བདུན་བརྒྱ་སོགས་མཐེབ་ཀྱུ་
རིལ་བུ་དང་བཅས་པ་དང་། འབྲུ་སྣ། དྲི་སྨན། ཟས་སྣ། ཤིང་ཏོག དཀར་གསུམ། མངར་གསུམ།
འབྲས་ཆན། དར་ཚོན། རིན་པོ་ཆེ་སོགས་ཅི་འབྱོར་བཤམས་ལ། སྐྱབས་འགྲོ་སེམས་བསྐྱེད་སོགས་སྔོན་དུ་
བཏང་ནས་བདག་བསྐྱེད་ནི། ཨོཾ་སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་ར་ལས་ཉི་
316



༄༅། ། སྤྱོད་རྒྱུད་སོགས་ནས་བཤད་པའི་དཔལ་་མགོན་དོན་ལྔ་ལ་མཆོད་ཅིང་འཕྲིན་ལས། །
མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། འདུས་
ཡོངས་སུ་གྱུར་པ་ལས་རང་ཉིད་དཔལ་ཕྱག་ན་རྡོ་རྗེ་གཡས་གསེར་གྱི་རྩེ་ལྔ་པ་ནམ་མཁའ་ལ་འཕྱར་ཞིང་། གཡོན་
དྲིལ་བུ་དཀུར་བརྟེན་པ་དང་། སྤྱན་གསུམ་དང་ལྡན་ཞིང་མཆེ་བ་གཙིགས་པ། སྦྲུལ་དང་རིག་པོ་ཆེས་བརྒྱན་
ཅིང་དར་སྔོན་པོའི་སྟོད་གཡོགས་དང་། སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམས་ཤིང་
གཡོན་བརྐྱངས་པའི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་པའི་དབུས་ན་བཞུགས་པའི་སྤྱི་བོར་ཨོཾ་དཀར་པོ།
མགྲིན་པར་ཨ༔ དམར་པོ། ཐུགས་དཀར་ཧཱུྃ་དཀར་པོས་མཚན་པར་གྱུར། ཐུགས་ཀའི་ཧཱུྃ་ལས་འོད་ཟེར་འཕྲོས།
རང་བཞིན་གྱི་གནས་ནས་དཔལ་གསང་བའི་བདག་པོའི་ཡེ་ཤེས་པ་སྤྱན་དྲངས། ཨེ་ཧྱ་ཧི། ཛ་ཧཱུཾ་བཾ་ཧོ༔ གཉིས་
སུ་མེད་པར་གྱུར། སླར་ཡང་ཐུགས་གའི་ཧཱུྃ་ལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་
དྲངས། བྱེད་རྣམས་ཀྱིས་མངོན་པར་དབང་བསྐུར་དུ་གསོལ་ཞེས་གསོལ་པ་བཏབ་པས། དེ་རྣམས་ཀྱིས་ཡེ་
ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་ནས་ཤཱི ཡེ་ཧཱུྃ། ཞེས་གསུངས་ཤིང་སྤྱི་བོ་ནས་
དབང་བསྐུར། ལུས་གང་། དྲི་མ་དག ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན་པར་གྱུར།
མཆོད་པ་ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་
བ་རྣམས་ཀྱི་ནང་དུ། མཆོད་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས། མཆོད་
ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྲངས་ཤིང་
ཐོགསཔ་མེད་པ་ནམ་མཁའ་དང་མཉམ་པར་གྱུར། ཨོཾ་ཨགྷཾ་ཨཱཿ ཧཱུྃ། ནས་ཤབྟ་ཨཱཧཱུཾ། གི་བར་གྱིས་བྱིན་
བརླབས་བྱས་ལ། ཨོཾ་བཛྲ་པཱ་ཎི་ཨགྷཾ་པྲ་ཏཱི་ཙྪ་ཧཱུྃ་སྭཱ་ཧཱ།ནས་ཤཔྟའི་བར་གྱིས་མཆོད་དེ། ལྕང་ལོ་ཅན་གྱི་གནས་
མཆོག་ཞེས་སོགས་ཀྱིས་བསྟོད་ལ། ཨོཾ་བཛྲ་པཱ་ཎི་ཧཱུྃ། ཞེས་པའམ། ཨོཾ་བཛྲ་ཙཎྜ་མ་ཧཱ་རོ་ཥ་ཎ་ཧཱུྃ་ཕཊ། ཞེས་པ་
ཅི་འགྲུབ་བཟླས་ནས་ཡིག་བརྒྱ་བརྗོད་དེ་མཆོད་བསྟོད་བྱའོ། །
༈ དེ་ནས་མདུན་བསྐྱེད་ནི། སྒྲུབ་གཞི་ལ་དམིགས་ཏེ། ཨ་མྲྀ་ཏས་བསངས། སྭ་བྷཱ་ཝས་སྟོང་པར་
སྦྱངས། སྟོང་པའི་ངང་ལས་ཧཱུཾ་ལས་ཕོ་བྲང་གྲུ་བཞི། སྒོ་བཞི་པ་ལ་སོགས་པའི་མཚན་ཉིད་དང་ལྡན་པའི་ནང་གི་
དབུས་སུ་སྣ་ཚོགས་པ་པདྨ་དང་ཉི་མའི་གདན་ལ་དཔལ་ཕྱག་ན་རྡོ་རྗེ་གཡས་གསེར་གྱི་རྡོ་རྗེ་འཕྱར་ཞིང་། གཡོན་
དྲིལ་བུ་དཀུར་བསྟེན་པ། སྤྱན་གསུམ་པ། དར་སྔོན་པོའི་སྟོད་གཡོགས་དང་། སྟག་གི་པགས་པའི་ཤམ་ཐབས་
ཅན། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། དེའི་ཤར་དུ་ཡུལ་འཁོར་སྲུང་
དཀར་པོ་པི་ཝང་། ལྷོར་འཕགས་སྐྱེས་པོ་སྔོན་པོ་རལ་གྲི། ནུབ་ཏུ་མི་མིག་བཟང་དམར་པོ་སྦྲུལ་ཞགས། བྱང་
317



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་རྣམ་ཐོས་སྲས་སེར་པོ་བེ་ཅོན་དང་ནེའུ་ལེ་འཛིན་པ། དེའི་ཕྱི་རོལ་གྱི་ཤར་དུ་བརྒྱ་བྱིན་དཀར་པོ་གླང་པོ་ཆེ་ལ་
ཞོན་པ་གཡས་རྡོ་རྗེ་དང་གཡོན་སྡིགས་འཛུབ། ལྷོར་གཤིན་རྗེ་ནག་པོ་མ་ཧེ་གཞོན་པ་གཡས་དབྱུག་པ་དང་
གཡོན་སྡིགས་འཛུབ། ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ་གཡས་སྦྲུལ་ཞགས་དང་གཡོན་པདྨ། བྱང་དུ་
གནོད་སྦྱིན་སེར་པོ་མི་ལ+། གཡས་པ་ཛི་པུ་ར་ཀ་དང་གཡོན་ནེའུ་ལེ། ཤར་ལྷོར་མེ་ལྷ་དམར་པོ་ར་སྐྱེས་ལ + །
བགྲང་འཕྲེང་དང་སྤྱི་བླུག་ལྷོ་ནུབ་ཏུ་སྲིན་པོ་ནག་པོ་རོ་ལངས་ལ་ཞོན་པ། རལ་གྲི་དང་ཐོད་པ། ནུབ་བྱང་དུ་
རླུང་ལྷ་དུད་ཁ་ཤ་བ་ལ +། རླུང་རས་དང་ཞགས་པ། བྱང་ཤར་དུ་དབང་ཕྱུག་ཆེན་པོ་དཀར་པོ་ཁྱུ་མཆོག་
ལ+། རྩེ་གསུམ་དང་གོ་རི་ལ་འཁྱུད་པ། བརྒྱ་བྱིན་གྱི་གཡས་སུ་ཚངས་པ་སེར་པོ་ངང་པ་ལ + ། སྤྱི་བླུགས་
དང་བགྲང་འཕྲེང་། ཆུ་ལྷའི་གཡས་སུ་སའི་ལྷ་མོ་སེར་མོ་པདྨ་ལ་གནས་པ། གཡས་དམ་བཅའ་བའི་ཕྱག་རྒྱུ་
དང་+། གཡོན་བུམ་པ་འཛིན་པའོ། ། དེའི་ཕྱི་རོལ་གྱི་ཤར་དུ་དབང་པོ་དཀར་པོ་གཡས་རྡོ་རྗེ། ལྷོར་ཚངས་
པ་སེར་པོ་གཡས་སྤྱི་བླུབས། ནུབ་དུ་ཁྱབ་འཇུག་ནག་པོ་གཡས་འཁོར་ལོ། ། བྱང་དུ་ལྷ་ཆེན་ཐལ་མདོག་གཡས་
རྩེ་གསུམ། ཤར་ལྷོར་ཚོགས་པ་དང་དཀར་པོ་ལ་ཕུག ། ལྷོ་ནུབ་ཏུ་བྷིང་གི་རི་ཏི་ནག་པོ་རིན་པོ་ཆེ། ནུབ་བྱང་
དུ་དགའ་རབ་དབང་ཕྱུག་དམར་པོ་མདའ་གཞུ། བྱང་ཤར་དུ་གདོང་དྲུག་དཀར་པོ་དགྲ་སྟ་འཛིན་པའོ། །
དེའི་ཕྱི་རོལ་གྱི་ཤར་དུ་སྟོབས་རྒྱུ་ལྗང་ཁུ། ལྷོར་དུང་སྐྱོང་སེར་པོ། ། ནུབ་ཏུ་མཐའ་ཡས་སྔོན་པོ། ། བྱང་དུ་
ནོར་རྒྱས་དཀར་པོ། ། ཤར་ལྷོར་འཇོག་པོ་དམར་པོ། ། ལྷོ་ནུབ་ཏུ་རིགས་ལྡན་ལྗང་ཁུ། ། ནུབ་བྱང་དུ་པདྨ་
ཆེན་པོ་དཀར་པོ། ། བྱང་ཤར་དུ་པདྨ་དཀར་པོ་སྟེ་ཐམས་ཅད་ཀྱང་སྟོན་མི་དང་སྨད་སྦྲུལ་འཇུག་ཅན་སྦྲུལ་
ཞགས་འཛིན་པའོ། ། དེའི་ཕྱི་རོལ་གྱི་ཤར་དུ་ཟླ་བ་དཀར་པོ་ཀུནྡ། ལྷོར་ཉི་མ་དམར་པོ་པདྨ། ནུབ་ཏུ་མིག་
དམར་དམར་པོ་མདུང་ཐུང་། བྱང་དུ་ལྷག་པ་ལྗང་ཁུ་མདའ་གཞུ། ཤར་ལྷོར་ཕུར་བུ་སེར་པོ་བགྲང་འཕྲེང་།
ལྷོ་ནུབ་ཏུ་པ་སངས་དཀར་པོ་ཕྲེང་བ། ནུབ་བྱང་དུ་སྤེན་པ་ནག་པོ་དབྱུག་པ། བྱང་ཤར་དུ་སྒྲ་གཅན་དམར་
ནག་ཉི་ཟླ་འཛིན་པའོ། ། དེའི་ཕྱི་རོལ་གྱི་ཤར་དུ་ཐ་སྐར་དཀར་པོ། ། བྲ་ཉེ་ལྗང་ཁུ། སྨིན་དྲུག་ལྗང་སེར།
སྣར་མ་དམར་སྐྱ། མགོ་ནག་པོ། ལག་དཀར་པོ། ནབ་སོ་དཀར་པོ་དང་
། ལྷོར་རྒྱལ་ལྗང་ཁུ། སྐག་དཀར་པོ།
མཆུ་དམར་པོ། གྲེ་ལྗང་སེར། དབོ་ལྔ་ཁུ། མེ་བཞི་དཀར་པོ། ནག་པ་ལྗང་ཁུ་དང་། ནུབ་ཏུ་ས་རི་དཀར་
པོ། ། ས་ག་ནག་པོ་ལྷ་མཚམས་ལྗང་ཁུ། སྣོན་དཀར་པོ། སྣུབས་དཀར་པོ། ཆུ་སྟོད་ནག་པོ། ཆུ་སྨད་སྔོན་
པོ་དང་། བྱང་དུ་ཕྱི་བཞིན་ལྗང་ཁུ། གྲོ་བཞིན་དམར་སྐྱ། མོན་གྲུ་ནག་པོ། མོན་གྲེ་སེར་པོ། ཁྲུམས་སྟོད་
ལྗང་ཁུ། ཁྲུམས་སྨད་སེར་པོ། ནམ་གྲུ་སེར་སྐྱ་སྟེ། ཐམས་ཅད་ཀྱང་བུད་མེད་ཀྱི་རྣམ་པ་ཅན། ལག་པ་གཉིས་
318



༄༅། ། སྤྱོད་རྒྱུད་སོགས་ནས་བཤད་པའི་དཔལ་མགོན་དོན་ལྔ་ལ་མཆོད་ཅིང་འཕྲིན་ལས། །
ཐལ་མོ་སྦྱར་བའོ། ། དེའི་ཕྱི་རོལ་གྱི་ཤར་དུ་འཇིགས་བྱེད་དྲག་པོ་མདོག་ནག་པོ། གཡས་ཁ་ཊཾ་ག ལྷོར་གྷོ་ར་
ཝ་སྔོ་ནག་རྩེ་གསུམ། ནུབ་ཏུ་གནོད་སྦྱིན་དམར་ནག་དབྱུག་ཏོ། ། བྱང་དུ་ཡེ་ཤེས་བྷི་ར་ལྗང་ནག་འཁོར་
ལོ། ། ཤར་ལྷོར་ཁྱབ་འཇུག་ནག་པོ་མདའ་ཆེན། ལྷོ་ནུབ་ཏུ་བི་ཏི་སྔོ་ནག་ཤཀྟི། ནུབ་བྱང་དུ་ཀཱ་ལ་བྷི་ར་དུད་ཁ་
རལ་གྲི། བྱང་ཤར་དུ་ག་ཎ་པ་ཏི་སྔོ་ནག་རྡོ་རྗེ། ཤར་གྱི་དྲག་པོའི་གཡས་སུ་དེད་དཔོན་པྲ་མ་ཏི་དཀར་པོ་གཡས་
རིན་པོ་ཆེ་བསྣམས་པ་སྟེ། རྒྱུ་སྐར་མ་གཏོགས་ ཐམས་ ཅད་ཀྱང་རང་རང་གི་ཆུང་མའི་ཚོགས་དང་བཅས་
པའོ། ། སྒོ་བཞིའི་ཤར་དུ་རྡོ་རྗེ་ལྕགས་ཀྱུ་མ་དཀར་མོ་ལྕགས་ཀྱུ། ལྷོར་རྡོ་རྗེ་ཞགས་པ་མ་སེར་མོ་ཞགས་པ།
ནུབ་ཏུ་རྡོ་རྗེ་ལྕགས་སྒྲོག་ས་དམར་མོ་ལྕགས་སྒྲོག བྱང་དུ་རྡོ་རྗེ་དྲིལ་བུ་མ་ལྗང་ཁུ་རྡོར་དྲིལ་འཛིན་པའོ། །དེ་
རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་ཨ དམར་པོ། ཐུགས་གར་ཧཱུཾ་སྔོན་པོས་མཚན་པར་གྱུར། རང་གི་
ཐུགས་ཀའི་ཧཱུཾ་ལས་འོད་ཟེར་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས། རི་རབ་ལྷུན་པོའི་སྟེང་འོག་ཕྱོགས་
མཚམས་རྣམས་དང་། རྒྱ་མཚོ་ཆེན་པོ་ལ་སོགས་པའི་རང་རང་སོ་སོའི་གནས་ནས། བཅོམ་ལྡན་འདས་ཕྱག་ན་
རྡོ་རྗེ། །རྒྱལ་ཆེན་བཞི། ཕྱོགས་སྐྱོང་བཅུ། ལྷ་ཆེན་བརྒྱད། ཀླུ་ཆེན་བརྒྱད། གཟའ་ཆེན་བརྒྱད། རྒྱུ་སྐར་
ཉེར་བརྒྱུད་དེད་དཔོན་དགུ་སྟེ་དཔལ་མགོན་དོན་ལྔའི་ཚོགས་དང་། སྒོ་བཞི་ལ་སོགས་པའི་འཇིག་རྟེན་སྐྱོང་བ་
རྣམས་རང་རང་གི་འཁོར་དང་བཅས་པ་མདུན་གྱི་ནམ་མཁར་སྤྱན་དྲངས། སྤོས་བཟུང་སྟེ། ཏིང་ཤགས་མ།
དྲིལ་བུ་དཀྲོལ་ཏེ། ཛ རྒྱལ་བ་ཀུན་གྱི་མཐུ་སྟོབས་དཔུང་། གཅིག་བསྡུས་ཕྱག་ན་རྡོ་རྗེ་དང༌། ། བཀའ་
མཉན་དཔལ་མགོན་ཚོགས་དང་བཅས། ། མཆོད་སྦྱིན་གནས་འདིར་གཤེགས་སུ་གསོལ། ། རྒྱལ་ཆེན་བཞི་པོ་
འཁོར་དང་བཅས། ། མཆོད་སྦྱིན + ། ཕྱོགས་སྐྱོང་བཅུ་པོ་འཁོར་དང་བཅས། ། མཆོད་སྦྱིན +། ལྷ་ཆེན་
བརྒྱད་པོ+། ཀླུ་ཆེན་བརྒྱད་པོ+། གཟའ་ཆེན་བརྒྱད་པོ +། རྒྱུ་སྐར་ཉེར་བརྒྱད + ། འཇིགས་བྱེད་དགུ་
བོ+། སྒོ་མ་བཞི་པོ +། ཡུལ་ལྷ་གཞི་བདག་འཁོར་དང་བཅས། ། མཆོད་སྦྱིན་གནས་འདིར་གཤེགས་སུ་
གསོལ། མགོན་པོ་ཀུན་གཤེགས་གདན་ལ་བཞུགས། ད་ལྟ་སྙིགས་མ་ལྔ་ཡི་དུས། །གཤེགས་ཤིང་བཞུགས་
པའི་གནས་ངན་ཡང་། ། ཤཱཀྱའི་བསྟན་པ་སྲུང་བ་དང་། ། བདག་ཅག་རྣམས་ལ་ཕན་གདགས་ཕྱིར། །
གནས་འདི་ ཉིད་ དུ་ གཤེགས་ སུ་ གསོལ། ། ཨོཾ་བཛྲ་པཱ་ཎི་ལོ་ཀ་པཱ་ལ་ ས་ པཱ་རི་ཝ་ར་ ཨེ་ བྱེ་བཛྲ་ ས་ མ་ ཡ་
ཛ ཛ ཛ ཧཱུྃ་བཾ་ཧོ༔ རང་རང་གི་དམ་ཚིག་པ་དང་གཉིས་སུ་མེད་པའི་ཚུལ་གྱིས་སོ་སོའི་གདན་ལ་བཞུགས་པར་
གྱུར། དེ་ནས་མཆོད་པ་བྱིན་རླབས་ལ། ཉེར་སྤྱོད་རྣམས་སྔར་ལྟར་དང་། དེའི་མཇུག་ཏུ་ༀ་རཱུ་པ་ཡཿ ཧཱུྃ།
ཞེས་སོགས་འདོད་ཡོན་ལྔ་བྱིན་གྱིས་བརླབས་ལ། མཆོད་རྫས་གཞན་དང་གཏོར་མ་རྣམས་སྔགས་དྲུག་དང་ཕྱག་
319



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱུ་དྲུག་གིས་བྱིན་བརླབ་བྱའམ། ཅུང་ཟད་བསྡུ་ན། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་
ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་མཆོད་རྫས་རྣམས་རང་རང་གི་མིང་ཡིག་དང་
པོ་ཐིག་ལེས་བརྒྱན་པ་ཞུ་བ་ལས་བྱུང་བའི་འདོད་ཡོན་ལྔ་ལྡན་གྱི་བདུད་རྩིའི་རྒྱུ་མཚོ་ཆེན་པོར་གྱུར། ཨོཾ་ཨཱཿ ཧཱུྃ།
ལན་གསུམ། ཨོཾ་སྭ་བྷཱ་ཝ་བི་ཤུདྡྷེ་དྷརྨཱ	ཏེ་བཛྲ་སི་དྷི་ཧཱུཾ། ན་མ སརྦ་ཏ་ཐཱ་ག་ཏ་སྦྱོ་བི་ཤྭ་མུ་ཁེ་བྷྱཱ སརྦ་ཏཎྞཾ ་ཨུན་
ཏེ་སྤུ་ར་ཎ་ཧི་མཾ་ག་གན་ཁཾ་སྭཱ་ཧཱ། ཞེས་པ་ལན་གསུམ་གྱིས་བྱིན་བརླབས་བྱས་ནས། བདག་གི་བསམ་པའི་
སྟོབས་དང་ནི། ཞེས་སོགས་བརྗོད་ལ། འཇིག་རྟེན་ཁམས་ཀྱི་མཆོད་ཚོགས་དང་། ། བདག་གིས་ཕུལ་པའི་
མཆོད་ཡོན་འདི། ། བཅོམ་ལྡན་ཕྱག་ན་རྡོ་རྗེ་དང་། དཔལ་མགོན་དོན་ལྔའི་ཚོགས་ལ་འབུལ། ། བཞེས་ནས་
བར་ཆ་ཞི་བ་དང་། ། དངོས་གྲུབ་མ་ལུས་སྩལ་དུ་གསོལ། ། ཨོཾ་བཛྲ་པཱ་ཎི་ལོ་ཀ་པཱ་ལ་ས་པཱ་རི་ཝ་ར་ཨགྷཾ་པྲ་ཏཱི་ཙྪ་
ཧཱུྃ་སྭཱ་ཧཱདེ་བཞིན་དུ་སྒྲ་གཞན་ལ་སྦྱར་ནས་ཤབྟའི་བར་དང་། གཟུགས་མཆོག སྒྲ་མཆོག་སོགས་དང༌། རཱུ་པ་
སོགས་སྦྱར་ནས་འབུལ་ཞིང་། གཞན་ཡང་འབྲུ་སྨན་རིན་ཆེན་དང་། དྲི་དང་གོས་དང་ཟས་མཆོག་དང་།
དཀར་གསུམ་མངར་གསུམ་ལ་སོགས་དང་། ། རིན་ཆེན་བདུན་དང་རི་རབ་གླིང་། ། ཉི་ཟླ་ལ་སོགས་མཆོད་
ཚོགས་ཀུན། ། བཅོམ་ལྡན+ ། དཔལ +། བཞེས+ ། དངོས་གྲུབ་མ་ལུས་སྩལ་དུ་གསོལ། ཨོཾ་བཛྲ་པཱ་ཎི་
ལོ་ཀ་པཱ་ལ་ས་པ་རི་ཝ་ར་མ་ཧཱ་པཱུ་ཛ་མེ་ལྷ་ས་མུ་དྲ་སྨྲ་ར་ཎ་ས་མ་ཡ་ཧཱུྃ་སྭཱ་ཧཱ། དེ་ནས་ལྕང་ལོ་ཅན་གྱི་གནས་མཆོག་
སོགས་དང་། ཡུལ་འཁོར་སྲུང་དང་འཕགས་སྐྱེས་བོ། ། སྤྱན་མི་བཟང་དང་རྣམ་ཐོས་སྲས། །རང་རང་
འཁོར་འདུལ་ ཕྱོགས་བཞི་སྲུང་། ། རྒྱལ་ཆེན་བཞི་ལ་ཕྱག་འཚལ་བསྟོད། ༈ དབང་པོ་རྡོ་རྗེ་འཆང་བའི་
ལྷ། ། ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་གྱི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་
ཀྱང་འཚལ། ། མེ་སྟེ་བསྲེག་བྱ་ཟ་བའི་ལྷ། ། དྲང་སྲོང་རྒྱལ་པོ་གདོན་གྱི་བདག།ཤར་ལྷོ་མེ་ལྷའི་ཚོགས་བཅས་
ལ། །མཆོད་ཅིང་བསྟོད་པ། ། གཤིན་རྗེ་པེ་ཅོན་འཆང་བའི་ལྷ། ། མ་མོའི་རྒྱལ་པོ +། ། ལྷོ་ཕྱོགས་
གཤིན་རྗེའི +། ། མཆོད་ཅིང+། ། བདེན་དང་བྲལ་བ་ལེགས་ལྡན་ལྷ། ། སྲིན་པོའི་རྒྱལ་པོ +། །
ལྷོ་ནུབ་སྲིན་པོའི + { ༼མཆོད་ཅིང +། ། ཞགས་པ་ཐོགས་པ་ཆུ་ཡི་ལྷ། ། ཀླུ་ཡི་རྒྱལ་པོ + ། ། ནུབ་
ཕྱོགས་ཆུ་ ལྷའི +། ། མཆོད་ ཅིང +། ། རླུང་ སྟེ་ སྲོག་ ཀྱང་ འཛིན་ པའི་ ལྷ། ། རིག་ འཛིན་ རྒྱལ་
པོ+། ། ནུབ་བྱུང་རླུང་ལྷའི +། ། མཆོད་ཅིང་+། ། གནོད་སྦྱིན་ལག་ན་དབྱུག་པ་ཐོགས། ། ནོར་
སྐྱོང་གདོན +། ། བྱང་ཕྱོགས་གནོད་སྦྱིན་ +། ། མཆོད་ཅིང་ +། ། དབང་དང་ལྡན་པ་འདྲེན་པའི་
ལྷ། ། འབྱུང་པོའི་རྒྱལ་པོ +། ། བྱང་ཤར་དབང་ལྡན +། ། མཆོད་ཅིང་ + ། ། སྟེང་གི་ཚངས་པ་
320



༄༅། ། སྤྱོད་རྒྱུད་སོགས་ནས་བཤད་པའི་དཔལ་མགོན་དོན་ལྔ་ལ་མཆོད་ཅིང་འཕྲིན་ལས། ། །
་པོ་དང་། ཉི་ མ་ ཟླ་ བ་གཟའ་ཆེན་པོ་དང་། ། གཟའ་དང་རྒྱུ་སྐར་བཅས་པ་ལ། ། མཆོད་ཅིང་
བསྟོད +། ། འོག་གི་ཀླུ་སྟེ་ས་ཡི་ལྷ། ། ས་འཛིན་ལག་པ་ཆེན་པོ་དང་། ། དམ་ཚིག་ཤེས་པའི་ཚོགས་བཅས་
ལ། ། མཆོད་ཅིང་བསྟོད་དེ་ཕྱག་ཀྱང་འཚལ། །རྒྱ་མཚོར་གནས་པའི་ཀླུ་རྒྱལ་དང་། ། འཇིགས་བྱེད་དགུ་
དང་སྒོམ་བཞི། ། འཇིག་རྟེན་སྐྱོང་བ་ཐམས་ཅད་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། ཁྱེད་
རྣམས་མཆོད་ཅིང་བསྟོད་བྱས་པས། ། རྣལ་འབྱོར་བདག་ཅག་འཁོར་བཅས་ཀྱི། ། མི་མཐུན་བར་ཆད་ཞི་བ་
དང་། ། མཐུན་རྐྱེན་ཐམས་ཅད་སྒྲུབ་པར་མཛོད། ། དེ་ནས་བཛྲ་པཱ་ཎི་དང་། སྔགས་གཞན་ལ་མི་འདྲ་བ་
ཡང་དུ་སྣང་ཡང་། སྦྱོང་རྒྱུད་ལས་གསུངས་པའི་བསྡུས་པ་ནི། རྒྱལ་ཆེན་བཞི་ལ། ཨོཾ་བཱ། ཨོཾ་དྷི། ཨོ་པི། ཨོཾ་
གླ། ཞེས་དང་། ཕྱོགས་སྐྱོང་བཅུ་པ། ཨོ་ཨཱི་ཨི་ཨཾ་ཨ། ཨོཾ་ཡ། ཨོ་ཏི་ཡོ་ག། ཨོ་ཡ། ཨོཾ་ཀུ། ཨོ་ཨཱ། ཨོབ།
ཞེས་དང་། ལྷ་ཆེན་བརྒྱད་ལ། ཨོཾ་ཨ། ཨོཾ་བྷིཨོཾ་རུ། ཨོ་ཨིༀ་ཀཾ། ཨོ་བ། ཨོ་བྷིༀ་ཀ ཞེས་དང་། ཀླུ་ཆེན་
བརྒྱུད་ལ། ཨོཾ་། ཨོ་ཕེ། ཨོ་ཕུ། ཨོཾ་ཡཾ། ཨོ་ཕི། ཨོ་ཕ། ཨོ་ཕེ། ཨ་ཕོ། ཞེས་དང་། གཟའ་རྒྱུ་སྐར་ལ།
ཨོཾ་ཨ། ཚོང་མོ་ཚོ་མིག་མི་བུ། མོ་བྲི། ཨོཾ་ཤུ། ཨོ་ཤི། མོ་ར། ཞེས་དང་། འཇིགས་བྱེད་ད་གུ་ལ། ཨོཾ་བྷི་ར་ཝ་བྷེ་
སཱ་ཧཱ། ཨོཾ་བྷ་སྭཱ་ཧཱ། ཨོཾ་བྷི་སྭཱ་ཧཱ། ཨོཾ་བྷུ་སྭཱ་ཧཱ། ཨོཾ་བྷོ་སྭཱ་ཧཱ། ཨོཾ་བྷི་སྭཱ་ཧཱ། ཨོཾ་བྷོ་སྭཱཧཱ། ཨོཾ་བྷ་སྭཱ་ཧཱ། ཨོཾ་བྷི་སྭཱ་
ཧཱ། ཞེས་ཅི་འགྲུབ་བཟླའོ། ། དེ་ནས་གཏོར་མ་འབུལ་བ་ནི། མགྲོན་རྣམས་ཀྱི་ལྗགས་འོད་ཟེར་གྱི་ཕྲུ་གུས་
གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་པར་བསམས་ལ། ཨོཾ་བཛྲ་པཱ་ཎི་ལོ་ཀ་པཱ་ལ་ས་པ་རི་ཝ་ར་
ཨི་དཾ་བ་ལིང་ཏ་ཁ་ཁ་ཁཱ་ཧི་ཁཱ་ཧི་དང་། ཨ་ཀཱ་རོ་ལན་ཉེར་གཅིག་གམ་བདུན་དང་། ན་མ སམནྟ་བུདྡྷཱ་ནཾ།ཨ་བ་
ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ལན་གསུམ་སོགས་ཀྱིས་འབུལ་ཞིང་རྒྱས་པར་ན། ཨོཾ་རུ་ཏྲ་ཡེ་ཞེས་སོགས་དང་།
ཤར་ཕྱོགས་རྡོ་རྗེ་ཅན་ཏེ་ལྷ་ཚོགས་བཅས། ། གཏོར་མ་ཕུལ་བ་འདི་དག་བཞེས་སུ་གསོལ། ། ཞེས་སོགས་
བརྗོད་ཅིང་འཕྲལ་བར་ལེགས། ། གཞི་བདག་གཏོར་མ་ཡང་སྤྱི་བསྔོ་ལྟར་བསྔོ། དེ་ནས་མཆོད་རྫས་བསྔོ་བ་
དང་ལྷན་ཅིག་བསྟོད་ཅིང་འཕྲིན་ལས་བཅོལ་བ་ནི། ཧཱུཾ། རྒྱལ་ཀུན་མཐུ་སྟོབས་ནུས་པའི་ཚོགས། །གཅིག་
བསྡུས་རིག་སྔགས་འཆང་བའི་རྗེ། ། འཇིག་རྟེན་སྐྱོང་བ་ཐམས་ཅད་ཀྱི། །གཙོར་རྒྱུར་རྡོ་རྗེ་འཛིན་ལས་
བདུད། །རི་རབ་ལྷུན་པོའི་ཕྱོགས་བཞི་ན། ། གནས་བཅས་རྒྱལ་པོ་ཆེན་པོ་བཞི། ། རང་རང་འཁོར་ཚོགས་
འབུམ་དང་བཅས། ། མཆོད་སྦྱིན་རྒྱ་མཚོ་འདི་བཞེས་ནས། ། བདག་དང་སྦྱིན་བདག་དགའ་བོར་བཅས་
ཀྱི ། ནད་གདོན་བར་ཆད་ཞི་བ་དང་
། ། འདོད་རྒུའི་དངོས་གྲུབ་ཐམས་ཅད་སྩོལ། ། བརྒྱ་བྱིན་དཀར་པོ་
གླང་ཆེན་ཞོན། །ཕྱག་གཡས་རྡོ་རྗེ་རྩེ་བརྒྱ་འཛིན། ། བརྒྱ་བྱིན་འབུམ་གྱི་ཚོགས་དང་བཅས། ། མཆོད་
321



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྦྱིན་ +། ། བདག +། ། ནད་གདོན + ། ། འདོད +། ། གཤིན་རྗེ་ནག་པོ་མ་ཧེ་བཅིབས། །
ཕྱག་ གཡས་ རྡོ་ རྗེའི་ དབྱུག་ པ་ འཛིན། ། གཤིན་ རྗེ་ འབུམ་ ཤ། མཆོད +། ། བདག +། །
ནད+། ། འདོད+། ། ཆུ་ལྷ་དཀར་པོ་ཆུ་སྲིན་བཅིབས། ། ཕྱག་གཡས་སྦྲུལ་གྱི་ཞགས་པ་འཛིན། །
ཆུ་ལྷ་འབུམ +། ། མཆོད+། ། བདག+ ། ། ནད + ། ། འདོད +། ། གནོད་སྦྱིན་སེར་པོ་
མི་ལ་ཞོན། ། ཕྱག་ གཡས་ ས་ བོན་ གྲོང་ཁྱེར་འཛིན། ། གནོད་སྦྱིན +། ། མཆོད་ཚོགས+། །
བདག +། ། ནད + ། ། འདོད +། ། མེ་ལྷ་དམར་པོ་ར་ལ་ཞོན། ། ཕྱག་གཡས་བགྲང་ཕྲེང་སྤྱི་བླུག་
འཛིན། ། མེ་ལྷའབུམ + } ། མཆོད +། ། བདག +། ། ནད +། ། འདོད +། ། སྲིན་པོ་
ནག་པོ་ རོ་ ལ་ ཞོན། ། ཕྱག་ གཡས་ རལ་ གྲི་ འབར་ བ་ འཛིན། ། སྲིན་ པོ +། ། མཆོད +། །
བདག+། ། ནད +། ། འདོད +། ། རླུང་ལྷ་དུད་ཁ་ཤ་པ་བཅིབས། །ཕྱག་གཡས་རླུང་གི་བ་དན་
འཕྱར། ། རླུང་ལྷ+། ། མཆོད+། ། བདག +། །ནད +། ། འདོད +། ། དབང་ཕྱུག་
དཀར་ པོ་ གླང་ ལ་ ཞོན། ། ཕྱག་ གཡས་ ཁཊཾ་ རྩེ་ གསུམ་ འཛིན། ། འབྱུང་ པོ་ འབུམ +། ། མཆོད་
ཚོགས+། ། བདག་དང་ + ། ། ནད་གདོན +། ། འདོད་རྒུའི +། ། ཚངས་པ་སེར་པོ་ངང་པ་
བཅིབས། །ཕྱག་གཡས་སྤྱི་བླུག་ བགྲང་འཕྲེང་འཛིན། །ཚངས་ པ་ འབུམ +། ། མཆོད +། །
བདག +། ། ནད +། ། འདོད +། ། ས་ལྷ་སེར་པོ་པདྨར་གནས། ། ཕྱག་གཡས་དམ་བཅའི་ཕྱག་
རྒྱ་ཅན། ། ས་བདག +། ། མཆོད +། ། བདག +། ། ནད +། ། འདོད +། ། ཀྱེ།
སྲིད་པ་གསུམ་ན་མཐུ་ཆེ་བའི། ། ལྷ་ཆེན་བརྒྱད་པོ་འཁོར་བཅས་ཀྱིས། ། མཆོད་སྦྱིན་དམ་རྫས་འདི་བཞེས་
ནས། ། བདག +། ། ནད +། ། འདོད +། །རྒྱུ་མཚོ་ཆེ་ལ་དབང་བསྒྱུར་བའི། ། ཀླུ་ཆེན་
བརྒྱད་པོ་འཁོར་བཅས་ཀྱིས། ། མཆོད་སྦྱིན +། ། བདག་དང༌ +། ། ནད་གདོན + ། ། འདོད་
རྒྱུའི +། ། ནམ་ མཁའི་ ཁམས་ལ་ དབང་ བསྒྱུར་བའི། ། གཟའ་ དང་ རྒྱུ་ སྐར་ ཐམས་ ཅད་ ཀྱིས། །
མཆོད+། ། བདག+། ། ནད +། ། འདོད+ ། ། སྡེ་བརྒྱུད་ཚོགས་ལ་དབང་བསྒྱུར་བའི། །
འཇིགས་ བྱེད་ དགུ་ པོ་ འཁོར་ བཅས་ ཀྱིས། ། མཆོད +i ། བདག +། ། ནད +། །
འདོད+། ། དཔལ་ མགོན་ དོན་ ལྔ་ སྒོམ་ བཞི། ། འཇིག་ རྟེན་ སྐྱོང་ བ་ ཐམས་ ཅད་ ཀྱིས། །
མཆོད+། ། བདག +། ། ནད་གདོན + ། ། འདོད་རྒུའི་དངོས་གྲུབ་ཐམས་ ཅད་སྩོལ། །ཀྱེ།
བཅོམ་ལྡན་ཕྱག་ན་རྡོ་རྗེ་ཡི། ། བཀའ་ཉན་དཔལ་མགོན་ཚོགས་ཀུན་ཀྱང་། ། རྫུ་འཕྲུལ་ལྡན་ཅིང་སྟོབས་དང་
322



༄༅། ། སྤྱོད་རྒྱུད་སོགས་ནས་བཤད་པའི་དཔལ་མགོན་དོན་ལྔ་ལ་མཆོད་ཅིང་འཕྲིན་ལས། །
ལྡན། །སྲིད་གསུམ་འདི་ན་གྲགས་པ་ཆེ། ། འཇིག་རྟེན་ཁམས་ཀུན་སྲུང་ཞིང་སྐྱོབ། ། གཞན་གྱིས་མི་ཐུབ་
མཐུ་རྩལ་ལྡན། ། ཕ་རོལ་རྒོལ་བའི་དཔུང་འཇོམས་བྱེད། ། བསྟན་དང་བསྟན་འཛིན་བུ་བཞིན་སྐྱོང་། །
གནོད་བྱེད་དགྲ་བགེགས་ཚར་གཅོད་མཛད། ། ལས་རང་མཐུན་པའི་ཕན་གནོད་དང་། ། ཆ་ལུགས་མ་ངེས་
ཅི་ཡང་སྟོན། ། གང་གིས་མཆོད་ཅིང་བསྐུལ་བ་དེའི། ། ཞི་རྒྱས་དབང་དྲག་འཕྲིན་ལས་སྒྲུབ། ། འཇིག་རྟེན་
པ་ཡི་ཚུལ་འཛིན་ཡང་། ། དམ་པའི་སྤྲུལ་པ་ཉིད་དུ་ངེས། ། དེ་སྐད་ཁྱེད་རྣམས་མཆོད་བྱས་པ། ། དོན་ལྡན་
དངོས་གྲུབ་འབྱུང་བའི་གནས། ། དེ་རིང་རྒྱུ་སྦྱོར་ཡོན་བདག་གིས། ། དཔལ་མགོན་འཁོར་བཅས་མཆོད་
བྱས་པས། ། ཁྱེད་རྣམས་མཉེས་ཤིང་ཚིམ་གྱུར་ཅིག ། མཉེས་ཤིང་ཚིམ་ནས་བདག་ཅག་ལ། ། གནོད་པའི་
མི་མཐུན་ཕྱོགས་ཀུན་དང་། ། བགེགས་རིགས་སྟོང་ཕྲག་བརྒྱད་དུ་བཟློག།གདོན་རིགས་སུམ་བརྒྱ་དྲུག་ཅུ་བཟློག།
ནད་རིགས་བཞི་བརྒྱ་རྩ་བཞི་ཟློག།བྱིས་པའི་གདོན་ཆེ་བཅོ་ལྔ་ཟློག།གོད་ཁ་གོད་འདྲེ་ཐམས་ཅད་ཟློག།ཚེ་རིང་ནད་
མེད་ལོངས་སྤྱོད་སོགས། ། ཕུན་ཚོགས་ཐམས་ཅད་རྒྱས་པར་མཛོད། ། ཞེས་བྱའོ། ། འདི་ཡི་རིམ་ལ་བྱེད་ན།
བདག་དང་སྦྱིན་བདག་འཁོར་བཅས་ཀྱི། ། ཞེས་སོགས་རྐང་པ་གཉིས་ལ། ཡུལ་འདིའི་ལོ་ཏོག་འབྲུ་བཅུད་
ལ། ། གནོད་པའི་ཐན་སེར་ཞི་བ་དང་། ། ཞེས་བསྒྱུར་བ་དང་། ཀླུ་དང་བདག་གི་གནོད་པ་ལ། ། རྒྱུ་སྦྱོང་
ཡོན་གྱི་བདག་པོ་ལ། ། འཚེ་བའི་ཀླུ་དང་ས་བདག་གི ། གནོད་པ་ཐམས་ཅད་ཞི་བ་དང་། ། ཞེས་དང་།
རིགས་རྒྱུད་འཕེལ་བ་ལ། རྒྱུ་སྦྱོར་ཡོན་གྱི་བདག་པོ་ཡི། ། རིགས་བརྒྱུད་འཕེལ་ཞིང་རྒྱས་པ་ལ། ། གནོད་
པའི་བར་ཆད་ཞི་བ་དང་། ། ཞེས་བྱ། གོད་ཁ་ཅེ་ན། རྒྱུ་སྦྱོར་དོན་གྱི་བདག་པོ་ལ། གནོད་པའི་གོད་ཁ་ཞི་
བ་དང་། ། ཞེས་དང་། ལོངས་སྤྱོད་འཕེལ་བ་ལ། རྒྱུ་སྦྱོར་ཡོན་གྱི་བདག་པོ་ཡི། ། ཚེ་དཔལ་ལོངས་སྤྱོད་ཕུན་
ཚོགས་སོགས། ། འདོད་རྒུའི་འབྱོར་པ་མ་ལུས་པ། ། ཡར་ངོའི་ཟླ་ལྟར་རྒྱས་པར་མཛོད། ། ཅེས་བསྒྱུར་ལ་
སོགས་རིགས་འགྲེ་བྱའོ། ། མཇུག་ཏུ་སླར། ཨོཾ་བཛྲ་པཱ་ཎི་ལོ་ཀ་པཱ་ལ་ས་པཱ་རི་ཝ་ར་ཨགྷཾ་པྲ་ཏིཙྪ་སོགས་ཀྱིས་
མཆོད་ལ། རྒྱལ་བའི་མཐུ་སྟོབས་གཅིག་བསྡུས་པ། བཅོམ་ལྡན་ཕྱག་ན་རྡོ་རྗེ་དང་། ། བཀའ་ཉན་དཔལ་
མགོན་དོན་ལྔའི་ཚོགས། ། འཁོར་དང་བཅས་པ་གུས་པས་བསྟོད། ། དེ་ནས་ཡིག་བརྒྱ་བཟླས་ཏེ། ཀྱེ།
གསང་བདག་དཔལ་མགོན་ཁྱེད་རྣམས་ལ། ། མཆོད་བསྟོད་འཕྲིན་ལས་བཅོལ་སྐབས་འདིར། ། མཆོད་པ་
ངན་ཞིང་བཤམས་ཉེས་དང་། ། མ་འབྱོར་མ་གུས་མ་རིག་པས། ། ཆོ་ག་ལྷག་ཆད་གྱུར་བ་དང་། ། ཁྱེད་
རྣམས་མཉེས་པར་མ་གྱུར་པའི། ། ཉེས་པ་ཐམས་ཅད་བདག་འཆགས་སོ། ། བརྩེ་བས་དགོངས་ནས་བཟོད་
ཞེས་ཏེ། ། མགོན་སྐྱབས་དཔུང་གཉེན་གཡེལ་མེད་མཛོད། ། ད་ནི་མགྲོན་དུ་འོས་པ་རྣམས། ། སྟོང་འོག་
323



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱོགས་མཚམས་ གོང་དག་ ནས། ། བྱོན་ པའི་ རང༌ རང་ གནས་ རྣམས་ སུ། ། གཤེགས་ སུ་ གསོལ་ ལོ་ བཛྲ་
མུ མགྲོན་རྣམས་རང་གནས་སུ་གཤེགས་པར་གྱུར་པར་བསམ་ལ་སེ་གོལ་གདབ། དེ་ནས་ཕོ་བྲང་མཆོད་པ་
སོགས་བསྡུས་ནས་མདོ་ཟློག་དང་།བཀྲ་ཤིས་རྒྱུས་ བསྡུས་ ཅི་ རིགས་བྱའོ། ། དཔལ་མགོན་འདི་དག་ཕལ་ཆེར་
སངས་རྒྱས་བྱང་སེམས་ཀྱི་རྣམ་འཕྲུལ་དུ་འདུག་པས་མཐུ་ནུས་བསམ་གྱིས་མི་ཁྱབ་ཅིང་།རྒྱུད་དང་དགོངས་འགྲེལ་
དག་ལས་འདི་དག་གི་སྐུ་མདོག་ཕྱག་མཚན་སོགས་མི་འདྲ་བ་དུ་མ་བཤད་པ་མཐོང་བ་ལས། ལུགས་གཅིག་གི་
དབང་དུ་བྱས་ནས་འདི་རྣམས་ཀྱི་ཞབས་ཏོག་དང་གཞན་རེ་གཉིས་ལ་ཕན་སྲིད་སྙམ་པའི་འདུན་པས། ཤཱཀྱའི་
དགེ་སློང་བཤད་སྒྲུབ་མིང་ཅན་གྱིས་བསྒྲིགས་པ་སྟེ། སྒོ་བཞིར་རྒྱལ་ཆེན་བཞི་དང་སྒོམ་བཞི་འགོད་པའི་ཚུལ་
གཉིས་སྣང་བ་ལས་གང་བྱས་ཀྱང་མི་འགལ་མོད་འདིར་ཕྱི་མའི་དབང་བྱས་སོ། ། པར་གྱི་ཡི་གེ་བ་ནི་དགེ་སློང་
ཀུན་དགའ་ནོར་བུའོ། །། ། མངྒ་ལཾ། །
324



༄༅། །གཙུག་ཏོར་བཟློག་ཆེན་བར་ཆད་ཀུན་སེལ་ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། །རྒྱལ་བའི་མཚན་མཆོག་གཙུག་ཏོར་ལས། ། ལེགས་འཁྲུངས་རྨད་བྱུང་ལྷ་མོ་
ཆེ། ། གཞན་གྱིས་མི་ཐུབ་གདུགས་དཀར་ཞེས། ། ཡོངས་སུ་གྲགས་པ་དེ་ལ་འདུད། ། འདིར་གདུགས་
དཀར་གྱི་བཟློག་ཆེན་ཇི་ལྟར་བྱ་བའི་ཚུལ་རྒྱས་བསྡུས་འཚམ་པ་ཞིག་བརྗོད་པར་བྱ་སྟེ། དེ་ཡང་པཎ་ཆེན་རིན་པོ་
ཆེས་མགྲོན་མཚན་རྣམས་ཕྱོགས་གཅིག་བསྡེབས་པའི་བསྡུས་པ་དང་། སྡེ་ཚན་དུ་བྱས་པའི་འབྲིང་པོ་ཞིག་བཤད་
ནས། ཡང་སྡེ་ཚན་རྣམས་ཀྱང་སོ་སོར་ཕྱེ་བའི་རྒྱས་པ་བྱ་ཚུལ་ཞིག་ཁ་འཕངས་པ་རྣམས་ལས། འདིར་འབྲིང་
པོའི་དབང་དུ་བྱས་ནས་འཆད་པ་ལ་སྔོན་འགྲོ་དང་། དངོས་གཞི་གཉིས་ལས། དང་པོ་ས་གཞི་བྱི་དོར་བྱས་པའི་
སྟེང་དུ་ཐིག་གསར་དུ་འདེབས་པའི་སྟེགས་ཇི་ལྟར་འཚམ་པའི་སྟེང་དུ་འཇོག་རྒྱུའི་དཀྱིལ་འཁོར་དབུས་སུ་སོར་
བཞིས་བསྐོར་བའི་ཟླུམ་པོ།དེ་ཡང་ཕྱེད་ནས་བགོས་ཏེ་ལྟེ་བ་ལྗང་ཁུ་དང་། ཕྱེད་དུ་སྣ་ཚོགས་པདྨ་འདབ་བརྒྱད།
དེའི་ཕྱིར་སོར་བཞི་བསྣན་པས་བསྐོར་བ་ལ་འཁོར་ལོ་རྩིབས་བཅུ་དྲུག་པ་རྩིབས་ཀྱི་བར་རྣམས་སེར་པོ། དེའི་
ཕྱིར་སོར་བཞིས་བསྐོར་བ་ལ་རྡོ་རྗེ་རྒྱ་གྲོམ། ཤར་རྭ་སོགས་བཞི་དཀར་སེར་དམར་ལྗང་། དེའི་ཕྱིར་སོར་བཞིས་
བསྐོར་བ་ལ་སྣ་ཚོགས་པདྨ་འདབ་བརྒྱད། དེའི་ཕྱིར་སོར་བཞིས་བསྐོར་བ་ལ་འཁོར་ལོ་རྩིབས་བརྒྱད་སེར་པོ།
དེའི་ཕྱིར་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔས་གྲུ་བཞིར་བསྐོར་བ། འཁོར་
ལོའི་རྩིབས་ཀྱི་བར་དང་བཅས་པ་ཤར་སྔོ། ལྷོ་སེར། ནུབ་དམར། བྱང་ལྗང་ཁུ། རྩིག་པའི་ཕྱི་རོལ་དུ་འདོད་
སྣམ་དམར་པོར་སྒོ་དང་སྒོ་འཁྱུད་སོགས་ཀྱི་བར་རྣམས་ཕྱོགས་མདོག དབུས་ཀྱི་ལྟེ་བར་ཚོན་སྤུངས་དཀར་པོ་
ཅུང་ཆེ་བ། འདབ་མ་བརྒྱད་ཀྱི་ཕྱོགས་བཞིར་དཀར་སེར་དམར་ལྗང་བའི་ཚོན་སྤུངས། དེ་ནས་འཁོར་ལོ་
རྩིབས་བཅུ་དྲུག་པའི་བྱང་ཤར་ནས་བརྩམས་ཏེ་ཤར་དུ་སེར་སྔོ་ལྗང་དམར། ལྷོར་དཀར་སེར་ནག་ལྗང་། ནུབ་
ཏུ་དམར་སེར་དཀར་ལྗང་༣ བྱང་དུ་དམར་དཀར་ལྗང་སེར་བའི་ཚོན་སྤུངས། འཁོར་ལོ་འདིའི་ཤར་གྱི་ཤར་
དང་ནུབ་ཀྱི་ནུབ་ཏུ་ཚོན་སྤུངས་དཀར་པོ་རེ་བྱ། འོན་ཀྱང་ཙནྡྲ་གོ་མིའི་གཞུང་དང་པཎ་ཆེན་གྱི་དེར་འཁོར་ལོ་
རྩིབས་བཅུ་དྲུག་པ་མི་གསལ་ཡང་། རྒྱ་གཞུང་འགའ་ཞིག་ནས་བཤད་པས་རྒྱས་བསྡུས་སུ་མངོན། སྣ་ཚོགས་རྡོ་
325



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྗེའི་རྭ་བཞིར་རྒྱལ་ཆེན་བཞིའི་ཚོན་སྤུངས་ཤར་དཀར། ལྷོ་སྔོ། ནུབ་དམར། བྱང་སེར་བ། ཤར་རྭའི་གཡས་
གཡོན་གྱི་རྭ་སོ་སོ་ལ་ཚངས་པ་ཡབ་ཡུམ་གྱི་ཚོན་སྤུངས་སེར་པོ། པདྨ་འདབ་མ་བརྒྱད་ལ་ཤར་དུ་བརྒྱ་བྱིན་ནས་
བྱང་ཤར་དུ་ལྷ་ཆེན་བར་ཤར་སེར་ལྷོ་སྔོ་ནུབ་དམར་བྱང་ལྗང་། ཤར་ལྷོར་དམར། ལྷོ་ནུབ་ཏུ་སྔོ། ནུབ་བྱང་དུ་
ལྗང་། བྱང་ཤར་དུ་དཀར་པ། འཁོར་ལོ་རྩིབས་བརྒྱད་པའི་ཤར་དུ་འབྱུང་པོ། ལྷོར་གཟའ། ནུབ་ཏུ་ས་
བདག བྱང་དུ་ལྷ་མིན། ཤར་ལྷོར་མིའམ་ཅི། ལྷོ་ནུབ་ཏུ་མཁའ་འགྲོ་མ། ནུབ་བྱང་དུ་མ་མོ། བྱང་ཤར་དུ་
མཁའ་ལྡིང་གི་ཚོན་སྤུངས་ཕྱོགས་མདོག ཁ་ཅིག་སྒོ་བཞིར་རྒྱལ་ཆེན་བཞིའི་ཚོན་སྤུངས་བྱ་བ་བཤད་པ་ནི་བརྟག་
པར་བྱ་སྟེ། གོངདུ་སྣ་ཚོགས་རྡོ་རྗེའི་རྭ་བཞིར་རྒྱལ་ཆེན་བཞིའི་ཚོན་སྤུངས་བྱ་བར་བཤད་ཟིན་ཅིང་། པཎ་ཆེན་
གྱི་དེར་སྒོ་བཞིར་རྒྱལ་ཆེན་བཞིའི་ཚོན་སྲུངས་མེད་པར་ཤར་སྒོའི་ཕྱིའི་ཤར་དུ་ལྟོ་འཕྱེ། ལྷོར་རྣལ་འབྱོར་མ།
ནུབ་ཏུ་ཀླུ། བྱང་དུ་འབྱུང་པོ་དང་། གཞན་གདོན་སྤྱིའི་ཚོན་སྤུངས་བྱ་བར་བཤད་ལ། སློབ་དཔོན་ཙཎྜ་གོ་
མིའི་གཞུང་དུ་སྒོ་བཞིར་ལྟོ་འཕྱེ་སོགས་བཞི་དགོད་པར་བཤད་པའི་ཕྱིར་རོ། ། མི་གསལ་ཡང་འཁོར་ལོ་རྩིབས་
བཅུ་དྲུག་པའི་ཚོན་སྤུངས་སྔར་ལྟར་མ་ལྕོགས་ནའང་ཕྱོགས་མདོག་བྱས་ཆོག་པར་སེམས། དེ་ནི་ཅུང་ཟད་རྒྱུས་
པའི་རྣམ་གཞག་ཡིན་ལ། གློ་བུར་དུ་བྱ་བའི་ཚེ་ལྔར་ལྟར་མ་གྲུབ་ན། པཎ་ཆེན་གྱི་གསུང་ལྟར། པདྨ་འདབ་
བརྒྱད་ཀྱི་སྟེང་དུ་ཚོན་སྤུངས་དགོད་པ་ནི་བསྡུས་པའམ། དམིགས་བསལ་ཡིན་པས་ཤེས་པར་བྱའོ། ། མཐའི་
གཡས་གཡོན་རྒྱབ་གསུམ་ཆོས་འབྱུང་མེ་རི་དང་བཅས་པའི་དབུས་སུ་ལེགས་ལྡན་མཆེད་གསུམ་གྱི་ཚོན་སྤུངས་
ནག་པོ་དགོད། གཏོར་མ་ཡང་སོ་གསུམ་གྱི་དང་པོ། བཅོམ་ལྡན་འདས་མ་འཁོར་བཅས་ལ་འབུལ་རྒྱུ་དཀར་
གཏོར་ལྷ་གྲངས་དང་མཉམ་པའི་སྤུངས་གཏོར། གཉིས་པ་ཆོས་སྐྱོང་ལ་འབུལ་གཏོར་ཟུར་གསུམ། གསུམ་པ་
ལེགས་ལྡན་མཆེད་གསུམ་ལ་ཡང་དམར་གཏོར་གསུམ། བཞི་པ་གཞི་བདག་ལ་པད་འདབ་ཅན། ལྔ་པ་འཕྲེང་
བ་ཟ་བའི་ཚངས་གདོན་ལ་བོ་དེ་ཙེ་དང་རག་ཤ དྲུག་པའི་དྲི་ཟ་བའི་གདོན་ཡུལ་འཁོར་སྲུང་འཁོར་བཅས་ལ་ཞོ་
འོ་མ་མར་སོགས་མངར་གསུམ། བདུན་པ་འབྲས་བུ་ཟ་བ་འཕགས་སྐྱེས་པོ་འཁོར་བཅས་ལ་ཤིང་ཐོག་སྣ་ཚོགས།
བརྒྱད་པ་སྐྱུག་པ་ཟ་བ་མི་མིག་བཟང་འཁོར་བཅས་ལ་སྦྱང་ཙི། དགུ་པ་བདུག་པ་ཟ་བ་རྣམ་སྲས་འཁོར་བཅས་ལ་
སྦྱར་སྤོས། ཚངས་པ་དང་རྒྱལ་ཆེན་བཞི་ལ་གྲུབ་ན་དམར་གཏོར་རང་རང་གི་མགོ་བརྙན་ཡོད་པ་བྱ་བར་བཤད།
བཅུ་པ་མངལ་ཟ་བ་བརྒྱ་བྱིན་འཁོར་བཅས་ལ་སྦྲང་བུ་རམ་ཀ་ར་སྟེ་མངར་གསུམ། བཅུ་གཅིག་པ་བསྲེས་བྱ་ཟ་བ་
མེ་ལྷ་ལ་འབྲས་ཡོས་དང་འབྲས་ཟན། བཅུ་གཉིས་པ་ཤ་ཟ་བ་གཤིན་རྗེ་ལ་ར་ལུག་སོགས་ཀྱི་རླིག་པ་བཏོན་པ་ཤ་
བརྗེན་དང་བཙོས་པ། བཅུ་གསུམ་པ་རྐང་ཟ་བ་སྲིན་པོ་ལ་རྐང་མར། བཅུ་བཞི་པ་མེ་ཏོག་ཟ་བ་དབང་ཕྱུག་ལ་
326



༄༅། ། གཙུག་ཏོར་བཟློག་ཆེན་བར་ཆད་ཀུན་སེལ། །
མེ་ཏོག་སྣ་ཚོགས་དང་རྩི་བཅུད། བཅོ་ལྔ་པ་མཚིལ་མ་ཟ་བ་ཀློ་ལ་སྦྲང་རྩི། བཅུ་དྲུག་པ་ལོ་ཏོག་ཟ་བ་རླུང་ལྷ་ལ་
སྙེ་མ་དང་འབྲུ་སྣ་ཚོགས། བཅུ་བདུན་པ་གཏོར་མ་ཟ་བ་གནོད་སྦྱིན་ལ་འཁུར་བ། བཅོ་བརྒྱད་པ་མི་གཙང་བ་
ཟ་བ་འབྱུང་པོ་ལ་ལ་ཕུག་སྒོག་བཙོང་། བཅུ་དགུ་པ་ཚིལ་ཟ་བ་གཟའ་ལ་ཕྱི་ཚིལ་ནང་ཚིལ། ཉི་ཤུ་བ་འབྲས་ཡོས་
ཟ་བ་རྒྱུ་སྐར་དང་དཀར་གསུམ། ཉེར་གཅིག་པ་སྣབས་ཟ་བ་ས་བདག་ལ་བྱ་ཕོའི་སྒོ་ང་། ཉེར་གཉིས་པ་རྣག་ཟ་
བ་ལྷ་མིན་ལ་ཤ་རུལ། ཉེར་གསུམ་པ་དར་སྣབས་ཟ་བ་མིའམ་ཅི་ལ་བྱ་ཕོའི་སྒོ་ང་། ཉེར་བཞི་པ་ཞག་ཟ་བ་མ་མོ་
ལ་ཞག ཉེར་ལྔ་པ་ཁྲག་སྣ་འཐུང་བ་མཁའ་འགྲོ་ལ་ཁྲག་སྣ། ཉེར་དྲུག་པ་སྟོར་ཁུང་ནས་འབབ་པ་འཐུང་བ་ཆུ་
ལྷ་ལ་ཆུ་སྣ་སྣ་ཚོགས། ཉེར་བདུན་པ་བཙས་པ་ཟ་བ་མཁའ་ལྔ་དེ་ལ་བུ་རམ་དང་ཤིང་ཀུན། ཉེར་བརྒྱད་པ་
གཅིན་འཐུང་བ་སྲིན་མོ་བཞི་ལ་རྒུན་ཆང་འབྲས། ཉེར་དགུ་བ་ལྷག་མ་ཟ་བ་སྲིན་མོ་ལྷག་མ་ཀུན་བསགས་པ།
སུམ་ཅུ་པ་དྲི་ཟ་བ་ལྟོ་འཕྱེ་ལ་བཟང་དྲུག་སོགས་སྨན་སྣ། སོ་གཅིག་པ་འབྱུང་པོ་སྤྱི་ལ་དཀར་གཏོར། སོ་གཉིས་
པ་རིགས་དྲུག་དང་གློ་བུར་དུ་ལྷག་པ་རྣམས་ལ་ཡང་དཀར་གཏོར། སོ་གསུམ་པ་ཕྱོགས་བཞིའི་འགེགས་རྣམས་
ལ་འགེགས་གཏོར་ཏིང་ལོ་འཆང་བུ་བཅས་དམར་པོ། གཞན་ཡང་མི་མོ་སོགས་ཀྱི་གླུད་དུ་མ་དང་། ཟོར་འཕེན་
ན་ཙནྡྲ་གོ་མིའི་སྐབས་འདིའི་གཞུང་ལས་མ་བཤད་ཀྱང་། དེས་བཟློག་པའི་ཟོར་བྱ་བའི་ཆོ་ག་ལས་སྒོ་ང་དང་
མདའ་འུག་པ་མ་སྐྱེར་པའི་མདེའུ་ཅན་བཞི་དང་། ཁྲག་ཕོར་བཞིར་དུག་དང་ཟོར་གྱི་སྣ་དུ་མ་བླུགས་པའི་སྣོད་
བཞི་དང་། དམར་གཏོར་ཆ་བཞི་དང་ཞེས་བཤད་ཅིང་། ཕྱག་ལེན་དུ་མདའ་འུག་སྒྲོམ་མདེའུ་ཅན་བཞི་དང་།
སྐྱེས་པའི་གཞུ་གཅིག བྱ་སྒོང་ཁྲག་བླུགས་པ་བཞི། རྡོར་ཟུར་གསུམ་ཆུང་བ་བཞི། དམར་གཏོར་ཟུར་གསུམ་
ལ་ཚེར་མ་བཙུགས་པ་བཞི། ཡུངས་དཀར་སྒང་བུ་ཅན་བཞི་རྣམས་བྱས་ནས་ཟོར་དུ་འཕེན་པ་ལྟར་ཡང་རུང་
ངོ༌། ། གཞན་ཡང་ཆུ་གཉེས་ཉེར་སྤྱོད་སོགས་མཆོད་པ་རྒྱས་པ་འམ། ཚར་གསུམ་དང་། རྡོར་དྲིལ་དུང་རྔ་
སྦུབ་སོགས་ཀྱང་སྟ་གོན་བྱའོ། །
གཉིས་པ་དངོས་གཞི་ལ་བདག་མདུན་གཉིས་ལས། དང་པོ་བདག་བསྐྱེད་ལ་གདུགས་དཀར་ཕྱག་སྟོང་
སྤྱན་སྟོང་མ་དང་། ཕྱག་བརྒྱད་མ། ཕྱག་དྲུག་མ། ཕྱག་བཞི་མ། ཞལ་གཅིག་ཕྱག་གཉིས་རྣམས་ལས་འདིར་
དང་པོའི་དེ་དབང་དུ་བྱས་ནས་བརྗོད་པར་བྱ་སྟེ། བསྐྱེད་ཚུལ་ལ་ལྷ་དྲུག་བསྐྱེད་དང་། ཆོ་ག་གསུམ་བསྐྱེད་
གཉིས་ལས་པཎ་ཆེན་དང་དེའི་རྗེས་འབྲང་གི་ཆོ་ག་དག་ལས་ལྷ་དྲུག་བསྐྱེད་མཛད་ཅིང་། དཀྱིལ་འཁོར་སྒྲུབ་
པའི་སྐབས་ཡིན་ན་དེ་ཉིད་ལེགས་མོད། འོན་ཀྱང་རྒྱ་གཞུང་གཞན་དང་འདིའི་རྒྱ་གཞུང་རྣམས་དང་བོད་གཞུང་
དག་ལས་ཆོ་ག་གསུམ་བསྐྱེད་མཛད་འདུག་པ་ལྟར་འདི་ཡང་འཇུག་པ་བདེ་བའི་ཆེད་དེ་བཞིན་དུ་བཤད་པར་
327



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱའོ། ། དེ་ཡང་སྔོན་དུ་ཚོགས་ཞིང་བྱས་ན་ལེགས་པས་དེའི་ཚུལ་ན་སྐྱབས་འགྲོ་སེམས་སྐྱེད་ཚད་མེད་བཞི་སྔོན་
དུ་བཏང་ནས། རང་ཉིད་འཕགས་མ་གདུགས་དཀར་མོ་ཅན་དུ་གསལ་བའི་ཐུགས་ཀའི་ཨོཾ་ཡིག་ལས་འོད་ཟེར་
འཕྲོས། བཅོམ་ལྡན་འདས་གདུགས་དཀར་མོ་ཅན་གྱི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་
ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། བླ་མ་མཆོག་གསུམ་ཐམས་ཅད་དང་། ། བཅོམ་ལྡན་
གདུགས་དཀར་ ལྷ་ ཚོགས་ལ། ། བྱང་ཆུབ་ སྙིང་ པོའི་ བར་ དུ་ ཡང་། ། གུས་ པས་ ཕྱག་ འཚལ་ སྐྱབས་ སུ་
མཆི། ། ཨོཾ་སརྦ་ཏ་ཐཱ་ག་ཏོ་ཨུཏྟཱི་ཥ་སི་ཏ་ཏ་པ་ཏྲེ་ས་པཱ་རི་ཝ་ར་ཨརྒྱུ་ནས་ཤཔྟ་པྲ་ཏཱིཙྪ་སྭཱ་ཧཱའི་བར་གྱིས་མཆོད།
བདག་གིས་བགྱིས་དང་བགྱིད་འགྱུར་གྱི། ། སྡིག་ལྟུང་ཐམས་ཅད་སོ་སོར་བཤགས། ། སྐྱེ་འཕགས་ཀུན་གྱིས་
དུས་གསུམ་དུ། ། བསགས་པའི་དགེ་ལ་རྗེས་ཡི་རང་། །རྒྱལ་བ་སྲས་བཅས་ཐམས་ཅད་ལ། ། ཆོས་ཀྱི་
འཁོར་ལོ་བསྐོར་བར་བསྐུལ། ། འགྲོ་བའི་དོན་ཕྱིར་སྲིད་མཐའི་བར། །མྱ་ངན་མི་འདའ་རྟག་བཞུགས་
གསོལ། ། དགེ་བ་སེམས་ཅན་ཀུན་དོན་ཕྱིར། ། བླ་མེད་བྱང་ཆུབ་མཆོག་ཏུ་བསྔོ། ། ཚོགས་ཞིང་རྣམས་རང་
ལ་ཐིམས་པས་བྱིན་གྱིས་བརླབས་པར་གྱུར། ། ཨོཾ་སྭ་བྷཱ་ལྦས་སྟོང་པར་སྦྱངས། སྟོང་པའི་ངང་ལས་པོ་སྣ་ཚོགས་
པདྨ་འདབ་མ་བརྒྱུད་པའི་ལྟེ་བར་མོ་ལས་གདུགས་དཀར་པོའི་ཏོག་ལ་ཨོཾ་ཡིག་གིས་མཚན་པ། དེ་ལས་འོད་ཟེར་
འཕྲོས་འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཡོངས་སུ་གྱུར་བ་ལས། རང་
ཉིད་གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། སྤྲུལ་པའི་དབུ་སྟོང་དང་ཕྱག་སྟོང་མངའ་བ།
སྤྱན་བྱེ་བ་བརྒྱ་སྟོང་མངའ་བ། མི་ཕྱེད་འབར་བའི་མཚན་རྟགས་ ཅན། རྡོ་རྗེ་ཡངས་པ་ཆེན་མོས་གསུམ་གྱི་
དཀྱིལ་འཁོར་ལ་མངའ་མཛད་པ། སྐུ་མདོག་དཀར་མོ། སྒེག་དཔའ་བའི་ཉམས་ཅན་གྱི་རྩ་ཞལ་ཉིས་བརྒྱ་
དཀར་པོ། འཇིགས་སུ་རུང་བ་དང་རྒོད་པའི་ཉམས་ཅན་གྱི་གཡས་ཞལ་ཉིས་བརྒྱ་སེར་པོ། ། གཤེ་བ་དང་
རྔམས་པའི་ཉམས་ཅན་གྱི་རྒྱབ་ཞལ་ཉིས་བརྒྱ་དམར་པོ། སྙིང་རྗེ་བ་དང་ཞི་བའི་ཉམས་ཅན་གྱི་གཡོན་ཞལ་ཉིས་
བརྒྱ་ལྗང་ཁུ། ངོ་མཚར་བ་དང་དྲག་པོའི་ཉམས་ཅན་གྱི་སྟེང་ཞལ་ཉིས་བརྒྱ་སྔོན་པོ། ཞལ་རེ་རེ་ལ་ཡང་སྤྱན་
གསུམ་གསུམ་དང་ལྡན་ཞིང་། དབུ་རེ་རེ་ལ་ཁྲོ་བོའི་རྡོ་རྗེ་འབར་བས་མཚན་པ། དབུའི་སྟེང་དུ་གདུང་བདུན་
དང་བདེ་གཤེགས་བཅུ་ལ་སོགས་པ་ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་གྱི་ཅོད་པན་འཆང་བ།
ཕྱག་གཡས་གཡོན་གྱི་དང་པོས་འཁོར་ལོ་དང་བཅས་པའི་སྐྱབས་སྦྱིན་དང་། མངའ་དང་བཅས་པའི་གདུགས་
དཀར་པོའི་ཡུ་བ་ཐུགས་དཀར་འཛིན་ཅིང་། གཡས་གཡོན་གྱི་ལྷག་མ་དགུ་བཅུ་རྩ་དགུ་ན་འཁོར་ལོ་དང་མདའ།
གཡས་ཀྱི་ཕྱག་ལྷག་མ་བཞི་བརྒྱས་རིམ་པ་བཞིན་དུ་རྡོ་རྗེ་རིན་ཆེན་པདྨ་སྣ་ཚོགས་རྡོ་རྗེ་རྣམས་བརྒྱ་ཕྲག་རེ་རེ་
འཛིན་ཅིང་། གཡོན་གྱི་ཕྱག་ལྷག་མ་བཞི་བརྒྱས་རིམ་པ་བཞིན་དུ་གཞུ་རལ་གྲི་ཞགས་པ་ལྕགས་ཀྱུ་རྣམས་བརྒྱ་
328



༄༅། །གཙུག་ཏོར་བཟློག་ཆེན་བར་ཆད་ཀུན་སེལ། །
ཕྲག་རེ་རེ་འཛིན་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་།དར་གྱི་སྟོད་གཡོགས་དང་སྨད་གཡོགས་
མཛེས་སྣ་གསོལ་བ། ཞབས་གཡས་ལྔ་བརྒྱ་བརྐྱངས་པས་རྒྱལ་པོའི་ཆད་པའི་འཇིགས་པ་ལ་སོགས་པ་འཇིགས་པ་
ཆེན་པོ་ཐམས་ཅད་གནོན་པར་མཛད་ཅིང་། གཡོན་ལྔ་བརྒྱ་བསྐུམས་པས་མདངས་འཕྲོག་པ་ལ་སོགས་པའི་
གདོན་ཐམས་ཅད་འཇོམ་པར་མཛད་པ། སྐུའི་ཆ་ཐད་ན་ཟུར་གྱིས་ལྟ་བ་དང་། ཆེར་བགྲད་པ་དང༌། གློག་
ལྟར་འགྱུ་བ་དང༌། དྲག་ཏུ་གཟིར་བ་ལ་སོགས་པའི་སྤྱན་བྱེ་བ་བརྒྱ་སྟོང་མངའ་བ། གར་དགུའི་ཉམས་དང་ལྡན་
ཅིང་། བ་སྤུའི་བུ་ག་ཐམས་ཅད་ནས་བསྐལ་པའི་མེ་ལྟ་བུའི་རྡོ་རྗེ་མེ་རབ་ཏུ་འབར་བས་ས་གསུམ་གྱི་དཀྱིལ་འཁོར་
རྒྱས་པར་འགེངས་པས་སེམས་ཅན་ཐམས་ཅད་འཇིགས་པ་མ་ལུས་པ་ལས་སྐྱོབ་པའི་བདག་ཉིད་ཅན་དུ་གྱུར།
དེའི་གཡས་གཡོན་རྒྱབ་གསུམ་ཏུ་པདྨ་ཉི་མ་རོའི་གདན་ལ་ཧཱུྃ་ནག་པོ་ལས་ལེགས་ལྡན་ནག་པོ་ཆེན་པོ། ལེགས་
ལྡན་དྲག་པོ། ལེགས་ལྡན་སྲད་མེད་ཀྱི་བུ་སྟེ་ལེགས་ལྡན་མཆེད་གསུམ་སྐུ་མདོག་མཐིང་ནག་ཞལ་གཅིག་ཕྱག་
གཉིས་པ། གཡས་གྲི་གུག་དང་། གཡོན་ཐོད་ཁྲག་ཐུགས་དཀར་འཛིན་ཅིང་། མཆན་ཁུང་གཡོན་ན་ཙན་དན་
གྱི་བེ་ཅོན་བསྣམས་པ། སྐུ་ལ་དར་ནག་གི་འཇོལ་བེར་དང་། ཞབས་ལ་སག་ལྷམ་ནག་ཁྲ་གསོལ་བ། ཁྲོས་ཤིང་
གཏུམ་པ། ཐོད་པ་བསྐམ་རློན་གྱིས་བརྒྱན་ཅིང་ཡེ་ཤེས་ཀྱི་མེ་འབར་བའི་དབུས་ན་གཡས་བསྐུམས་གཡོན་
བརྐྱངས་པའི་ སྟབས་ཀྱིས་བཞུགས་ པར་ གྱུར། གཙོ་འཁོར་རྣམས་ཀྱི་ སྤྱི་ བོར་ ཨོ་ དཀར་པོ། མགྲིན་པར་
དམར་པོ། ཐུགས་ཀར་ཧཱུཾ་སྔོན་པོ། ལྕགས་ཀྱུའི་ཕྱག་རྒྱ་བྱས་ལ། རང་གི་ཐུགས་ཀའི་ཧཱུྃ་ལས་འོད་ཟེར་
འཕྲོས། རང་བཞིན་གྱི་གནས་ནས་བཅོམ་ལྡན་འདས་མ་གདུགས་དཀར་མོ་ཅན་གྱི་ཡེ་ཤེས་པ་དང་ལེགས་ལྡན་
མཆེད་གསུམ་འཁོར་དང་བཅས་པ་སྤྱན་དྲངས། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏ་ཏཱ་པྲ་ཏྲེ་མ་ཧཱ་ཀ་ལ་ས་པ་རི་ཝ་ར་
ཨོཾ་ཧུ་ཧི། བཛྲ་ས་མ་ཛ༔ ཛ ཛ ཧཱུྃ་བཾ་ཧོ༔ དམ་ཚིག་པ་སོ་སོ་དང་གཉིས་སུ་མེད་པར་གྱུར། སླར་ཡང་ཐུགས་
ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་མངོན་
པར་དབང་བསྐུར་ཏུ་གསོལ་ཞེས་གསོལ་བ་བཏབ་པས། དེ་རྣམས་ཀྱི་ཡེ་ཤེས་ཀྱི་བདུད་རྩིས་གང་བའི་བུམ་པ་
ཐོགས་ནས་ཨོཾ་སརྦ་ནས་ཤྲཱི་ཡེ་ཧཱུཾ་ཞེས་གསུངས་ཤིང་དབང་བསྐུར་པས་ལུས་གང་དྲི་མ་དག་ཆུ་ལྷག་མ་སྤྱི་གཙུག་ཏུ་
འཁྱིལ་བ་ཡོངས་སུ་གྱུར་པ་ལས། གཙོ་འཁོར་ཐམས་ཅད་ལ་རྣམ་སྣང་གིས་དབུ་རྒྱན་ཅིང་། དབང་གི་ལྷ་རང་
ཉིད་ལ་ཐིམ་པར་གྱུར། དེ་ནས་མཆོད་པ་ཨ་མྲྀ་ཏས་བསངས་སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཨོཾ་
ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བས་ལས་བྱུང་བའི་མཆོད་ཡོན། ཞབས་
བསིལ་ནས་རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨགྷཾ་ཨཱ༔ ཧཱུྃ་ནས་
ཤཔྟ་ཨཱ་ཧཱུྃ་གིས་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏོ་བྷི་སི་ཏ་ཏ་པ་ཏྲེ་ས་པ་རི་ཝ་ར་ཨགྷཾ་པྲ་ཏིཙྪ་སྭཱ་ཧཱ།དེ་
329



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་དུ་ཤས་རི་བར་སྦྱར་ནས་མཆོད་ལ། རྒྱལ་བ་ཀུན་གྱི་མཚན་མཆོག་གཙུག་ཏོར་ནས། ། ལེགས་པར་
འཁྲུངས་པའི་རྨད་བྱུང་ལྷ་མོ་ནི། ། གཞན་གྱིས་མི་ཐུབ་གཙུག་ཏོར་གདུགས་དཀར་ཞེས། ། ཡོངས་སུ་གྲགས་
པའི་ཞབས་ལ་ཕྱག་འཚལ་བསྟོད། ། སྤྲུལ་པའི་དབུ་དང་ཕྱག་ནི་སྟོང་མངའ་ཞིང་། ། བྱེ་བ་བརྒྱ་སྟོང་ལྡན་པའི་
དཔའ་མོ་གང་། ། ཕས་རྒོལ་འཇོམས་ལ་ཐོགས་མེད་མཐུ་ལྡན་ཅིང་། ། མི་ཕྱེད་འབར་བའི་རྟགས་འཆད་དེ་ལ་
འདུད། ། སྲིན་པོའི་གཟུགས་ཀྱིས་གདུག་པ་ཅན། ། ཚར་གཅོད་བྱུང་ཆུབ་སེམས་དཔའ་སྟེ། ། གྲོང་ཁྱེར་
སུམ་བརྩེགས་འཇིགས་བྱེད་པའི། ། གཏུམ་པོ་རྣམས་ལ་ཕྱག་འཚལ་བསྟོད། ། ཅེས་བསྟོད། ལྷ་རྣམས་ཀྱེ་
ཐུགས་ཀའི་ས་བོན་གྱི་མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་
ནད་གདོན་ཐམས་ཅད་ཞི་བར་བྱས་རྒྱལ་པ་ཐམས་ཅད་ཀྱི་བྱིན་རླབས་ནུས་མཐུ་ཐོད་བསྡུས་ནས་སྔགས་འཕྲེང་ལ་
ཐིམ་པར་གྱུརཚམོ་སརྦ་ཏ་ཐཱ་ག་ཏ་ཨུཥཱི་ཥ་སི་ཏ་ཏ་པ་ཏྲེ་ཧཱུཾ་ཕཊ།ཧཱུཾ་མ་མ་ཧཱུཾ་ནི་སྭཱ་ཧཱ། ཞེས་ཉེ་སྙིང་དང་སྙིང་པོ་གང་
མང་ངམ་ཅི་འགྲུབ་དང་། ཨོཾ་མ་ཧཱ་ཀཱ་ལ་བེང་དུ་ཛ ཧཱུྃ་ཧཱུྃ་ཕཊ། ཨོཾ་མ་ཧཱ་ཀཱ་ལ་དུ་ཏྲི་བྷོ་ཧཱུྃ་ཕཊ།ༀ་བཛྲ་མ་ཧཱ་ཀཱ་ཡ་
རཾ་ཊི་ག་ན་ཧཱུཾ་ཕཊ།ཅེས་པ་རྣམས་ཅི་འགྲུབ་བཟླ། པཎ་ཆེན་གྱི་དེར་སྔགས་དང་པོ་མི་འབྱུང་པ་ནི་ཆད་པ་ཡིན་ཏེ།
རྒྱ་གཞུང་གཞན་ན་གསུམ་ཀ་སྣང་བའི་ཕྱིར་རོ། ། དེ་ནས་ཡིག་བརྒྱ་བརྗོད་ཅིང་
། སླར་ཡང་མཆོད་བསྟོད་
བསྡུས་པ་བྱས་ནས། དགེ་བ་འདིའི་ཞེས་སོགས་ཀྱང་བརྗོད་པར་བྱའོ། ། དེ་ནས་མདུན་བསྐྱེད་བསྒྲུབ་པ་ལ།
དམ་ཚིག་པ་བསྐྱེད་དེ་ཡེ་ཤེས་པ་སྤྱན་དྲངས་ནས་བསྟིམ་པ་དང་། དམ་ཚིག་པ་མ་བསྐྱེད་པར་ཡེ་ཤེས་པ་སྤྱན་
དྲངས་ནས་བཞུགས་སུ་གསོལ་བ་གང་བྱས་ཀྱང་མི་འགལ་ཡང་། འདིར་པཎ་ཆེན་སོགས་ཀྱི་བཞེད་པ་ལྟར་དང་
དམ་ཚིག་པ་མི་བསྐྱེད་པར་ཡེ་ཤེས་པ་ཉིད་སྤྱན་དྲངས་ནས་བཞུགས་སུ་གསོལ་པ་བཞིན་བྱ་སྟེ། སྒྲུབ་པ་གཞི་
སྔགས་ཀྱིས་བསངས། སྭ་བྷཱས་སྟོང་པར་སྦྱངས། སྟོང་པའི་ངང་ལས་རང་གི་མདུན་དུ་གསེར་གྱི་ས་གཞིའི་སྟེང་
གི་དབུས་སུ་རི་རབ་གྲུ་བཞི་བ། དེའི་སྟེང་དུ་ཧཱུྃ་དཀར་པོས་གཞལ་ཡས་ཁང་དུ་གྲུ་བཞི་སྒོ་བཞི་ལ་སོགས་པའི་
མཚན་ཉིད་ཡོངས་སུ་རྫོགས་པ་གདན་དང་བཅས་པ་རྫོགས་པར་གྲུབ་པར་གྱུར། ལྕགས་ཀྱུའི་ཕྱག་རྒྱ་དང་བཅས་
ཏེ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། རང་བཞིན་གྱི་གནས་ནས་བཅོམ་ལྡན་འདས་མ་གདུགས་
དཀར་པོ་ཅན་གྱི་ལྷ་ཚོགས་འཁོར་དང་བཅས་པ་ཐམས་ཅད་སྤྱན་དྲངས། རོལ་མོའི་དབྱངས་དང་བཅས་ཏེ།
ཧཱུྃ་མ་ལུས་རྒྱལ་བ་ཀུན་གྱི་ཐུགས་རྗེ་ཡི། ། མཚན་མཆོག་གཙུག་ཏོར་ལས་འཁྲུངས་བཅོམ་ལྡན་མ། །རྒྱལ་ཡུམ་
གདུགས་དཀར་འཁོར་དང་བཅས་པ་རྣམས། ། སྤྱན་འདྲེན་མཆོད་པའི་གནས་འདིར་གཤེགས་སུ་གསོལ། །
ལེགས་ལྡན་ནག་པོ་མཆོད་གསུམ་དང་། ། གཞན་ཡང་དམ་ཅན་སྲུང་མའི་ཚོགས། ། བསྟན་དང་བདག་ཅན་
དོན་གྱི་ཕྱིར། ། འཁོར་དང་བཅས་པ་གནས་འདིར་གཤེགས། ། ལྷ་ཆེན་ཚངས་པ་འཁོར་བཅས་དང་། །
330



༄༅། ། གཙུག་ཏོར་བཟློག་ཆེན་བར་ཆད་ཀུན་སེལ། །
རྒྱལ་ཆེན་བཞི་དང་ལྷ་ཆེན་བརྒྱད། ། ཀླུ་ཆེན་བརྒྱད་དང་གཟའ་ཆེན་བརྒྱད། ། རྒྱུ་སྐར་ཉེར་བརྒྱད་འཇིགས་
བྱེད་དགུ། །གནོད་སྦྱིན་སྲིན་པོ་འབྱུང་བོ་དང་། ། ས་བདག་ལྷ་མིན་ཤ་ཟ་དང་། ། མིའམ་ཅི་དང་མཁའ་
འགྲོ་མ། ། རྣལ་འབྱོར་མ་དང་མ་མོའི་ཚོགས། ། དྲི་ཟ་མཁའ་ལྡིང་ལྟོ་འཕྱེ་ཆེ། ། གདོན་བགེགས་བུ་ལོན་
ཆགས་ པ་ སོགས། ། སྲིད་ གསུམ་ འབྱུང་ པོ་ ཐམས་ ཅད་ ཀྱང་། ། མཆོད་སྦྱིན་གནས་འདིར་ གཤེགས་ སུ་
གསོལ། ། ཨོཾ་སརྦ་ཏ་ཐཱ་ག་ཏ་ཨུཥཱི་ཥ་སི་ཏ་ཏ་པ་ཏྲེ་ཤྲཱི་མ་ཧཱ་ཀཱ་ལ་དྷརྨ་པཱ་ལ་དཱ་ཤ་དི་ཀ་ལོ་ཀ་པཱ་ལ་ས་པ་རི་ཝ་ར་ཨེ་
བྱེ་ཧི་བཛྲ་ས་མ་ཡ་ཛ༔ ཛཛ ཨོ་བཛྲ་ཨགྷཾ་པྲ་ཏིཙྪ་ཧཱུྃ་སྭཱ་ཧཱ། བཅོམ་ལྡན་འདས་གདུགས་དཀར་མོ་ཅན་གྱི་ལྷ་
ཚོགས་འཁོར་དང་བཅས་པ་རང་རང་སོ་སོའི་གདན་ལ་བཞུགས་པར་གྱུར་པ་ནི། དབུས་ཀྱི་གདན་ལ་བཅོམ་
ལྡན་འདས་མ་གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་བཟློག་པ་ཆེན་མོ། ཞེས་པ་ནས་འཇིགས་པ་མ་ལུས་
པ་ལས་སྐྱོབ་པའི་བདག་ཉིད་ཅན་དང་། ཕྱོགས་བཞིའི་པད་འདབ་དང༌། འཁོར་ལོ་རྩིབས་བཅུ་དྲུག་པའི་
རྩིབས་རྣམས་སུ་དྲག་ཤུལ་ཆེན་མོ་ལ་སོགས་པའི་ཉེར་གཉིས་ཕྱག་རྒྱའི་ཚོགས་རྣམས་དང་། སྣ་ཚོགས་རྡོ་རྗེའི་
ཤར་རྭའི་གཡས་གཡོན་ལ་ཚངས་པ་ཡབ་ཡུམ། ཕྱོགས་བཞིའི་རྭ་རྣམས་སུ་རྒྱལ་ཆེན་བཞི། པདྨ་འདབ་བརྒྱད་
ལ་བརྒྱ་བྱིན་ལ་སོགས་པའི་ལྷ་ཆེན་བརྒྱད། འཁོར་ལོ་རྩིབས་བརྒྱད་ལ་འབྱུང་པོ་དང་གཟའ་ལ་སོགས་པའི་སྡེ་
བརྒྱད། སྒོ་དང་སྒོའི་ཕྱི་རོལ་ཏུ་ལྟོ་འཕྱེ་ལ་སོགས་པའི་སྡེ་བཞི་སྟེ། གཙང་རིགས་ཀྱི་དཔལ་མགོན་དོན་ལྔའི་ལྷ་
ཚོགས་འཁོར་དང་བཅས་པ་རྣམས་དང་། ཕྱི་རོལ་ཏུ་ལེགས་ལྡན་མཆེད་གསུམ་འཁོར་དང་བཅས་པ་དང་།
གདོན་བགེགས་འབྱུང་པོའི་ཚོགས་རྣམས་ཀྱིས་བསྐོར་ནས་བཞུགས་པའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་
དཀར་པོ་ནས་ཧཱུྃ་སྔོན་པོའི་མཚན་པར་གྱུར། དེ་བཞིན་གཤེགས་པའི་དམ་རྒྱ་བྱས་ལ། ཨོཾ་སརྦ་ཏ་ཐཱ་ག་ཏ་ཨུད་
བྷ་ཝ་ལ་སྭཱ་ཧཱ། ཞེས་བརྗོད་དེ་གནས་གསུམ་བྱིན་གྱིས་བརླབས་ལ། པདྨ་ཀ་མ་ལ་ཡ་ཧཱུཾ། དེ་ནས་མཆོད་པ་
རྣམས་སྔགས་ཀྱིས་བསངས་སྦྱངས། སྟོང་པའི་ངང་ལས་ཨོཾ་ལས་ཞེས་པ་ནས་ཤཔྟ་ཨཱཿ ཧཱུྃ་ཨོཾ་རུ་པ་ཨཱཿ ཧཱུྃ་ནས།
སྤཆ་ཨཱ༔ ཧཱུྃ་དང་། ཨོཾ་མ་ཧཱ་སབྷ་ར་ཎྞ་ཨ ཧཱུྃ་གིས་བྱིན་གྱིས་བརླབས་ལ།མ་ལུས་ཞིང་གི་མཆོད་ཚོགས་དང་།
བདག་གིས་འབུལ་བའི་མཆོད་ཡོན་འདི། ། བཅོམ་ལྡན་གདུགས་དཀར་ལྷ་ཚོགས་དང་། ། གཙང་རིགས་
དཔལ་མགོན་དོན་ལྔ་སོགས། ། སྲིད་ཞིའི་མགྲོན་རྣམས་ཀུན་ལ་འབུལ། ། བཞེས་ནས་བར་ཆད་ཞི་བར་
མཛོད། ། ཨོཾ་སརྦ་ཏ་ཐཱ་ག་ཏ་ཨུཥི་ཥ་སི་ཏ་ཏ་པ་ཏྲེ་ཤཱི་མ་ཧཱ་ཀ་ལ་སརྦ་དྷརྨ་པཱ་ལ་ས་པ་རི་ཝ་ར་ཨརྒྱུ་པྲ་ཏིཙྪ་ཧཱུྃ་སྭཱ་ཧཱ།
དེ་བཞིན་དུ་ཞབས་བསིལ་སོགས་དང་པཱ་ཏྱ་སོགས་སྦྱར་ནས་ཤཔྟའི་བར་དང་། བདག་གིས་འབུལ་བའི་གཟུགས་
མཆོག་འདི། ། ཞེས་དང་སྒྲ་དྲི་རོ་རེག་མཆོག་དང་། རླུ་བ་སོགས་སྦྱར་ནས་འདོད་ཡོན་ལྔ་དང་། ལྷ་རྫས་
འཁོར་ལོ་རིན་ཆེན་འདི། །བཅོམ་ལྡན་གདུགས་དཀར་ལྷ་ཚོགས་དང༌། ། སྲིད་ཞིའི་མགྲོན་རྣམས་ཀུན་ལ་
331



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབུལ། ། བར་ཆད་བཟློག་ཕྱིར་བཞེས་སུ་གསོལ། ། ཨོཾ་སརྦ་ཏ་ཐཱ་ག་ཏ་ནས་ཙོཀྲ་རཀྵ་ཞེས་སོགས་སྦྱར་བའམ།
བསྡུ་ན་ལྷ་རྫས་རྒྱལ་སྲིད་སྣ་བདུན་འདི། ། བཅོམ་ལྡན་ནས་མ་ཧཱ་སཏྟཱ་རཀྵ་ཏཱིཙྪ་ཧཱུྃ་སྭཱ་ཧཱ། ཞེས་བརྗོད་དེ་
འབུལ་ལོ། ། དེ་ནས་རྒྱལ་བ་བྱེ་བ་བདུན་དང་འཕགས་པའི་འཁོར། ། ཞེས་སོགས་ཀྱི་བསྟོད་པ་རྒྱས་པ་དང་།
བདེ་མཆོག་གདུགས་དཀར་ཅན་ལ་ཕྱག་འཚལ་བསྟོད། ། རྒྱལ་དང་རྒྱལ་སྲས་ཁྲོས་པའི་སྐུར་བསྟན་ནས། །
བསྟན་དགྲ་དམ་ཉམས་ གདོན་བགེགས་འཇོམས་མཛད་པ། ། མཐུ་ སྟོབས་རྫུ་ འཕྲུལ་ བསམ་གྱིས་མི་ ཁྱབ་
པའི། ། གཏུམ་ཆེན་ལེགས་ལྡན་མཆེད་ལ་ཕྱག་འཚལ་བསྟོད། ། སྲིད་པ་འདི་ན་གནས་དང་རྒྱུ་བའི་གཙོ། །
རྒྱལ་ཆེན་ ཕྱོགས་ སྐྱོང་ ལྷ ཆེན་ ཀླུ་ ཆེན་དང་
། ། འཇིགས་ བྱེད་ གཟའ་ སྐར་ གདོན་ བགེགས་ འབྱུང་ པོའི་
ཚོགས། ། འཁོར་དང་བཅས་ལ་ཕྱག་འཚལ་གུས་པས་བསྟོད། ། དེ་ནས་གཏོར་མ་བསངས་སྦྱངས་སྟོང་པའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་པའི་གཏོར་མ་ཟག་པ་
མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ། ལན་གསུམ། བཅོམ་ལྡན་འདས་མ་འཁོར་དང་
བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་སརྦ་ཏ་ཐཱ་
ག་ཏ་ཨུཥི་ཥ་སི་ཏ་ཏ་པ་ཏྲེ་ས་པ་རི་ཝ་ར་ཨི་དཾ་བ་ལིང་ཏ་ཁ་ཁ་ཁཱ་ཧི་ཁཱ་ཧི། ལན་བདུན་གྱིས་འབུལ་ལ། ཨོཾ་ཨརྒྱུ་
སོགས་ཀྱིས་མཆོད་དེ། རྒྱལ་པ་ཀུན་གྱི་མཚན་མཆོག་གཙུག་ཏོར་ནས། །ལེགས་པར་འཁྲུངས་པའི་རྨད་བྱུང་
ལྷ་མོ་ནི། ། གཞན་གྱིས་མི་ཐུབ་གཙུག་ཏོར་གདུགས་དཀར་ཞེས། ། ཡོངས་སུ་གྲགས་པ་དེ་ལ་ཕྱག་འཚལ་
ལོ། ། སྤྲུལ་པའི་དབུ་དང་ཕྱག་ནི་སྟོང་མངའ་ཞིང་། ། བྱེ་བ་བརྒྱ་སྟོང་སྤྱན་ལྡན་དཔའ་མོ་གང་། ། ཕས་རྒོལ་
འཇོམས་ལ་ཐོགས་མེད་མཐུ་ལྡན་པའི། ། མི་ཕྱེད་འབར་བའི་རྟགས་འཆང་དེ་ལ་འདུད། ། ཞེས་བསྟོད།
གཉིས་པ་ཆོས་སྐྱོང་སྤྱི་སྒོས་ཀྱི་གཏོར་མ་བླ་མེད་ལྟར་བྱིན་གྱིས་བརླབས་ཏེ་འབུལ་པའམ། ཡང་ན་གོང་ལྟར་བྱིན་
གྱིས་བརླབས་ཏེ། ཆོས་སྐྱོང་འཁོར་དང་བཅས་པའི་ལྗགས་ནས་གསོལ་བར་གྱུར༔ ཨོཾ་བྷི་དྷརྨ་པཱ་ལ་ས་པ་རི་ཝ་ར་
ནས། ཁཱ་ཧི་ཁཱ་ཧི། ལན་གསུམ་དང་ཨགྷོ་སོགས་ཀྱིས་མཆོད་ཅིང་། ནང་མཆོད་ཡོད་ན་འབུལ། སྔོན་ཚེ་
བཅོམ་ལྡན་འདས་ཀྱི་སྤྱན་སྔ་རུ། ། ཆོས་བཞིན་སྒྲུབ་པར་མཛད་པའི་གང་ཟག་ལ། །བར་གཅོད་སྲུང་ཞིང་
སྐྱོང་བར་ཞལ་བཞེས་པའི། ། ཆོས་སྐྱོང་སྲུང་མའི་ཚོགས་ལ་ཕྱག་འཚལ་བསྟོད། །ཅེས་པའམ། རྒྱས་པར་ན་
རང་རང་གི་གཞུང་ལྟར་བྱ། དེ་ནས་ལེགས་ལྡན་གྱི་གཏོར་མ་བརླབས་ཏེ། ལེགས་ལྡན་མཆེད་གསུམ་འཁོར་
དང་བཅས་པའི་ལྗགས་འོད་ཟེར་གྱི་ནས་གསོལ་བར་གྱུར། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝར་ཨོཾ་དཾ་པ་ལིང་ཏ་སོགས་
ལན་བདུན་དང་། ཨགྷཾ་སོགས་ཀྱིས་མཆོད་ཅིང་། ནང་མཆོད་ཀྱང་ཕུལ། སྲིན་པོའི་གཟུགས་ཀྱི་གདུག་པ་
ཅན། ། ཚར་གཅོད་བྱང་ཆུབ་སེམས་དཔའ་སྟེ། ། གྲོང་ཁྱེར་གསུམ་བརྩེགས་འཇིགས་བྱེད་པ། །གཏུམ་པོ་
332



༄༅། །གཙུག་ཏོར་བཟློག་ཆེན་བར་ཆད་ཀུན་སེལ། །
རྣམས་ལ་བདག་བསྟོད་དོ། ། ཞེས་བསྟོད། དེ་ནས་འཕྲིན་ལས་བཅོལ་བ་ནི། ཧཱུྃ་ཕས་རྒོལ་འཇོམས་ལ་མཐུ་
ལྡན་ལྷ་མོ་དང་། །དྲག་ཤུལ་ཚེ་སོགས་འཇིགས་རུང་ཕྱག་རྒྱའི་ཚོགས། ། བདུད་འདུལ་ལེགས་ལྡན་ནག་པོ་
འཁོར་བཅས་ཀྱིས། ། མཐུན་པའི་མཆོད་གཏོར་རྒྱ་མཚོ་འདི་བཞེས་ནས། ། རྣལ་འབྱོར་བདག་ ཅག་སྦྱིན་
བདག་འཁོར་བཅས་ལ། ། གདོན་དང་རྒྱུ་སྐར་གཟའ་ཡི་གནོད་པ་དང་། ། དུས་མིན་འཆི་དང་སྡིག་པའི་རྨི་
ལམ་དང་། །དུག་མཚོན་མེ་དང་ཆུ་དགྲའི་འཇིགས་པ་སོགས། ། ཁྱོད་ཞབས་དྲན་པ་ཙམ་གྱིས་བཟློག་པར་
མཛོད། ། རླུང་མཁྲིས་བད་ཀན་འདུས་པའི་ནང་རྣམས་དང་། ། མཛེ་དང་ ཕོལ་ མིག་ གཡན་པ་ལྷོག་ པ་
དང་། ། གཞོགས་ཕྱེད་ ན་ སོགས་ རིམས་ ནད་ མཐའ་ དག་ དང་
། ། ལྷ་ ཀླུ་ ལྷ་ མིན་ལ་ སོགས་ ག་དོན་ ཆེན་
རྣམས། ། ཁྱེད་ཞབས་དྲན་པ་ཙམ་གྱིས + ། ། སྲོག་དང་གཟི་བརྗིད་མདངས་རྣམས་འཕྲོག་པ་དང་། །
མངལ་དང་ཤ་ཁྲག་ལ་སོགས་ཟ་བ་དང་། ། ཉིན་རེ་བ་སོགས་རིམ་གྱི་གནོད་པ་དང་། ། དམག་དང་ཚོམས་
རྐུན་རྒྱལ་པོའི་འཇིགས་པ་སོགས། ། ཁྱོད་ཞབས་དྲན་པར + ། ། སེང་གེ་སྟག་སོགས་གཅན་གཟན་གནོད་
པ་དང་། ། གཞན་ཡང་གདོན་ཆེན་རིགས་རྣམས་མཐའ་དག་དང་། ། ཀུན་ཏུ་རྒྱུ་དང་ཚངས་པ་སྲེད་མེད་
བུ། ། དྲང་སྲོང་དམོད་པ་གྲུབ་པའི་ངན་སྔགས་སོགས། ། ཁྱོད་ཞབས་ +། མདོར་ན་རྣལ་འབྱོར་བདག་
ཅག་འཁོར་བཅས་ཀྱི། ། སྔོན་ལས་འཕྲལ་རྐྱེན་ངན་པས་བསྐྱེད་པ་རྣམས། ། གཞན་གྱིས་བསམ་ངན་སྦྱོར་བ་
ཙུམ་པ་དང་
། ། ལུས་སྲོག་ལོངས་སྤྱོད་ཚེ་ཡི་བར་གཅོད་རྣམས། ། ཁྱོད་ཞབས་ལ + ། གང་གི་སྒོ་ནས་མི་
བསྲུན་སྐྱེ་བོ་ཡིས། ། བདག་ཅག་བདེ་ལེགས་འཕྲོག་པའི་རིག་སྔགས་སོགས། ། མ་ལུས་གཅོད་དང་འབར་
བའི་ཕུར་བུ་ཡིས། ། དེ་དག་རྣམས་ལ་གདབ་པའི་འཕྲིན་ལས་མཛད། ། བསྟན་པ་བཤིག་ཅིང་དཀོན་མཆོག་
དམོད་པ་དང་། ། རྣལ་འབྱོར་དཔོན་སློབ་ སྦྱིན་བདག་འཁོར་བཅས་ལ། ། གནོད་ ཅིང་འཚེ་བའི་དགྲ་
བགེགས་མ་ལུས་པ། །འབར་བའི་ཕུར་བུས་ཐལ་བར་བརླག་པར་མཛོད། ། དེ་དག་གཞི་བདག་གཏོར་མ་
སྔར་ལྟར་བརླབས་ནས། ན་མ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ། ལན་གསུམ་གྱིས་བསྔོས་ལ།
བཅོམ་ལྡན་འདས་དེ་བཞིན་གཤེགས་པ་རྒྱལ་བ་རིན་ཆེན་མང་ལ་ཕྱག་འཚལ་ལོ། ། ཞེས་སོགས་དེ་བཞིན་
གཤེགས་པ་བཞིའི་མཚན་བརྗོད་དེ། ཕུན་ཚོགས་འདོད་ཡོན་ལྔ་ལྡན་པའི། །ཟག་མེད་བདུད་རྩིའི་གཏོར་མ་
འདི། ། ས་ཡི་ལྷ་མོ་བརྟན་མ་སོགས། ། སྟོང་གསུམ་གཞི་བདག་ཐམས་ཅད་དང༌
། ། ཁྱད་པར་ཡུལ་ཕྱོགས་
འདི་ཉིད་དང༌། ། གནས་ཁང་འདི་རུ་གནས་བཅས་པའི། །ཡུལ་ལྷ་གཞི་བདག་རྣམས་ལ་འབུལ། །བཞེས་
ནས་བདག་ཅག་འཁོར་བཅས་ཀྱིས། ། ལས་དང་བྱ་བ་ཅི་བྱས་ཀྱང་། ། ཀོ་ལོང་ཕྲག་དོག་མི་མཛད་པར། །
མཐུན་རྐྱེན་ཡིད་བཞིན་སྒྲུབ་པར་མཛོད། ༈ དེ་ནས་མི་བ་དགུ་ཟ་སྣ་ཚོགས་པའི་གཏོར་མ་ཉེར་དགུ་པོ་ལྔ་ཚན་
333



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག བརྒྱད་ཚན་གཉིས། ཡང་ལྔ་ཚན་གཅིག གསུམ་ཚན་གཅིག་ལན་ཆགས་གཏོར་མ་བཅས་བཤམས་ལ།
བསངས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་
བ་ལས་བྱུང་པའི་མཆོད་གཏོར་ཐམས་ཅད་མགྲོན་རྣམས་རང་རང་ཇི་ལྟར་འདོད་པའི་འདོད་རྒུའི་ཡོ་བྱད་ཕུན་
སུམ་ཚོགས་པ་མཁའ་དང་མཉམ་པར་གྱུར། ཨོཾ་ཨཱཿ ཧཱུྃ།ལན་གསུམ། ཨོཾ་སྭ་བྷཱ་ཝ་བི་ཤུདྡྷེ་དྷརྨ་བཛྲ་སིདྡྷི་ཧཱུཾ། ན་
མ སརྦ་ཏ་ཐཱ་ག་ཏ་བློ་བི་ཤྭ་མུ་ཁེ་བྷེ། སརྦ་ཏ་ཏཾཏྠ་ཨུཏྤ་ཏ་ཧྥ་ར་ཎ་ཧི་མཾ་ག་ག་ན་ཁཾ་སྭཱ་ཧཱ། ཨོཾ་ཨ་མྲྀ་ཏེ་ཧཱུྃ་ཕཊ།
ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ ཨ་ཏུ་ནུ་ཏྤན་ན་ཏོད་ཏ། ན་མ སརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ།
ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་ལོ་ཙ་ནི་སརྦ་ཨརྦ་སཱ་དྷ་ནི་སྭཱ་ཧཱ། ཞེས་སྔགས་དྲུག་དང་ཕྱག་དྲུག་གིས་བྱིན་གྱིས་
བརླབས་ལ། དང་པོ་ལྔ་ཚན་དང་པོ་ལ། ༀ་པྲ་ཧྥཎ་ཡེ། ཨོཾ་ཙ་ཏུར་མ་ཧཱ་རཱ་ཛཱ་ས་པ་རི་ཝཱ་ར་ན་མ༔ སརྦ་ཏ་ཐཱ་ག་
ཏ་བྱོ་བི་ཤྭ་མུ་ཁ་བྱཱ་སརྦ་ཏ་ཏཾ།ཨུ་ཌྷ་པེ་སྤ་ར་ཎ་ཧི་མི་ག་ག་ན་ཁཾ་སྭཱ་ཧཱ། ཞེས་ལན་བདུན་ནམ་གསུམ་གྱིས་བསྔོས་ལ།
ཨོཾ་བཛྲ་ཨགྷཾ་སོགས་ཀྱིས་མཆོད། ཚངས་པ་ཡབ་ཡུམ་འཁོར་བཅས་དང་། །ཡུལ་འཁོར་སྲུང་དང་འཕགས་
སྐྱེས་པོ། ། སྤྱན་མི་བཟང་དང་རྣམ་ཐོས་སྲས། །རང་རང་འཁོར་དང་བཅས་པ་ལ། ། ཕྱག་འཚལ་བསྟོད་
དེ་མཆོད་གཏོར་འབུལ། ། ཟས་སུ་འཕྲེང་བ་སྲོག་འབྲས་བུ། ། སྐྱུག་པ་བདུག་པ་ཟ་བ་ཡི། ། གདོན་ཚོགས་
འཁོར་དང་བཅས་པ་ལ། ། རང་རང་དགྱེས་པའི་གཏོར་མ་ནི། ། འབྲུ་བཅུད་སྦྱར་བ་འདི་འབུལ་པས། །
སོ་སོའི་གདོན་བགེགས་ནད་རིམས་དང་། ། ཚེ་སྲོག་བར་ཆད་བཟློག་ཏུ་གསོལ། ། གཉིས་པ་བརྒྱད་ཚན་དང་
པོ་ལ། ཨོཾ་ཨིནྡྲ་ཡེ། ཨོཾ་ཨག་ཡེ། ཨོཾ་ཡ་མ་ཡེ། ཨོཾ་ནི་རི་ཏེ་ལེ། ཨོཾ་མ་ཧཱ་ཤཱ་རི། ཨོཾ་ནཱ་ག་རཱ་ཛ། ཨོཾ་བ་ཡུ་བེ་ལེ།
ཨོཾ་ཀུ་བེ་ར་ཡེ་ས་པ་རི་ཝ་ར་ན་མ ཞེས་སོགས་སྔར་ལྟར་བསྔོས་ནས། ཧཱུྃ་དབང་པོ་མེ་ལྷ་གཤིན་རྗེ་སྲིན། ། ལྷ་ཀླུ་
རླུང་ལྷ་གནོད་སྦྱིན་ནི། ། ཡབ་ཡུམ་སྲས་དང་གཡོག་རྣམས་ལ། ། ཕྱག་འཚལ་བསྟོད་དེ + ། ཟས་སུ་མངལ་
བསྲེག་ ཤ་རྐང་དང་། ། མེ་ཏོག་མཆིལ་མ་ལོ་ ཏོག་དང་། ། འཁུར་བ་ཟ་ པའི་གདོན་རྣམས་ལ ། རང་
རང +། ། འབྲུ་བཅུག +། སོ་སོའི +། ལོ་ཉེས་ངན་སྔགས་སོགས་གནོད་པ་དང་། ། ཚེ་སྲོག་བར་
ཤ+། ། གསུམ་པ་བརྒྱད་ཚན་གཉིས་པ་ཡང་། ཨོཾ་བྷུ་ཏ་ཨདྷི་པ་ཏ་ཡེ། ། ཨོཾ་སརྦ་གྲ་ཧ་བྷཱ༔ ཨོཾ་སརྦ་ནཀྵ་ཏི།
ཨོཾ་ཧཱུྃ་མི་བ་ཏི། ༀ་ཨ་སུ་ར་བྷུ ཨོ་ཀི་ན་རེ་བྷུ ཨོཾ་མ་ཏྲི་ན་ཡེ་དྷུ ཨོ་ཌཱ་ཀི་ནི་བྱས་པར་ཐར་སོགས་ཀྱིས་སྔར་
བཞིན་ཕུལ་ནས། འབྱུང་པོ་གཟའ་ཚོགས་རྒྱུ་སྐར་དང་། །ས་བདག་ལྷ་མིན་མིའམ་ཅི། ། མ་མོ་མཁའ་
འགྲོའི་ཚོགས་བཅས་ལ། །ཕྱག་འཚལ +། །ཟས་སུ་མི་གཙང་ཚིལ་དཀར་གསུམ། ། སྣབས་རྣག་ངར་
སྣབས་ ཞག་ དང༌ ནི། ། ཁྲག་ འཐུང་ པ་ ཡི་ གདོན་ རྣམས་ ལ། ། རང་ རང +། འབྲུ +། ། སོ་
སོའི་ +། ། གཟའ་གདོན་མཚན་མ་ངག་པ་དང་། ། ཚེ་སྲོག +། བཞི་བ་ལྔ་མཚན་གཉིས་པ་ཡང་། ། ཨོཾ་
334



༄༅། ། གཙུག་ཏོར་བཟློག་ཆེན་བར་ཆད་ཀུན་སེལ། །
ཝ་རུ་ཎ་ཡེ་སྦྲུ ག་རུ་ཌ་བྷུ མོ་ཙ་ཏུར་བྷོ་བྷྱཱ ཨི་རག་སེ་ཁྱུ ཨོཾ་མ་ཧོ་ར་གེ་བྷུ་ས་པ་རི་ཝ་ར་ན་མ༔ སོགས་ཀྱིས་ལན་
གསུམ་ཕུལ་ནས། ཀླུ་ཚོགས་མཁའ་ལྡིང་སྲིང་མོ་བཞི། ། རྣལ་འབྱོར་མ་དང་སྲིན་མོ་རྣམས། ། ལྟོ་འཕྱེ་ཚོགས་
རྣམས་འཁོར་བཅས་ལ། ། ཕྱག་འཚལ + ། ། ཟས་སུ་སྟོར་ཁུང་འབབ་འཐུང་དང་། །བཙས་ཟ་གཅིན་
འཐུང་ལྷག་མ་དང་། ། ཁྲོ་ཉིད་ཟ་བའི་གདོན་རྣམས་ལ། །རང་རང +། འབྲུ+ ། སོ་སོའི +། ། འོག་
གདོན་མི་ནད་ཕྱུགས་ནད་དང༌། ། ཚེ་སྲོག +། ལྔ་པ་ལ་གསུམ་གྱི་དང་པོ་སྔར་གྱི་དེ་དག་ཏུ་མ་འདུས་པའི་
གདོན་བགེགས་འབྱུང་པོ་སྤྱི་དང་། ཁྱད་པར་ལན་ཆགས་ཤ་འཁོན་གཉེར་བ་ལ། ཨོཾ་གུང་ཀ་རི་གུང་ཀ་རི་སྭཱ་ཧཱ།
ཨོ་པི་ཙི་པི་ཙི་སྭཱ་ཧཱ། ཨོཾ་གུང་གུད་སྭཱ་ཧཱ། ས་པ་རི་ཝ་ར་ན་མཞེས་སོགས་ལན་གསུམ་གྱིས་ཕུལ་ནས་ཨགྷོ་སོགས་
ཀྱིས་མཆོད་དེ། སྔོན་ཆད་མཆོད་སྦྱིན་མ་ཐོབ་པའི། ། གདོན་བགེགས་འབྱུང་པོ་ཐམས་ཅད་དང་། ། ལན་
ཆགས་ཤ་འཁོན་གཉེར་རྣམས་ལ། ། ཕྱག་འཚལ +། ། བགེགས་རིགས་སྟོང་ཕྲག་བརྒྱད་ཅུ་དང༌། །
གདོན་རིགས་སུམ་བརྒྱ་དྲུག་ཅུ་དང་། ། བྱིས་པའི་གདོན་ཆེན་བཅོ་ལྔ་དང་
། ། སྟེང་འོག་བར་གསུམ་དབྱེ་པ་
ཡི། ། གདོན་བགེགས་འབྱུང་པོའི་ཚོགས་རྣམས་དང་། ། ཐོག་མ་མེད་ནས་ད་ལྟའི་བར། ། བསད་དང་
བཅིངས་དང་ བརྡེབ་ པ་ དང་། ། ཕྱོགས་ དང་རྐུ་ བ་ ལ་ སོགས་པའི། ། ལན་ཆགས་ ཤ་འཁོན་གཉེར་བ་
དང༌། ། བུ་ལོན་ཆགས་པ་རྣམས་ལ་བསྔོ། ། གནོད་འཚེའི་བསམ་སྦྱོར་རྒྱུན་ཆོད་པ། ། བུ་ལོན་ཤ་འཁོན་
དག་པར་བགྱིས། ། གཉིས་པ་རིགས་དྲུག་ཐམས་ཅད་དང་གློ་བུར་དུ་ལྷག་པ་རྣམས་ལ། ན་མ སརྦ་ཏ་ཐཱ་ག་ཏ་
ཨ་རྔ་ལོ་ཀེ་ཏེ་ཨོཾ་སམྦྷ་ར་སམྦྷ་ར་ཧཱུཾ། ཞེས་ལན་གསུམ་གྱིས་བསྔོས་ལ་ཨརྒྱུ་སོགས་ཀྱིས་མཆོད་དེ། གཞན་ཡང་
དྲིན་གྱིས་བསྐྱངས་པ་ཡི།རིགས་དྲུག་སེམས་ཅན་ཐམས་ཅད་དང༌། ། སྐལ་ཆད་གློ་བུར་ལྷག་རྣམས་ལ། ། བསྔོ་
ཞིང་སྦྱིན་པའི་ཚིམ་གྱུར་ནས། ། བྱང་ཆུབ་སེམས་ཀྱིས་རྒྱུད་གང་ཞིང་། ། ཉོན་མོངས་གཡུལ་ངོ་བཟློག་ཏུ་
གསོལ། ། གསུམ་པ་ཕྱོགས་བཞིའི་བགེགས་འཁོར་བཅས་ལ། ཨོཾ་སརྦ་བིགྷཱན་ཧྥུ་ས་པ་རི་ཝ་ར་ན་མ སརྦ་ཏ་ཐཱ་
ག་ཏ་ཞེས་སོགས་ལན་གསུམ་གྱིས་ཕུལ་ནས་ཨགྷཾ་སོགས་ཀྱིས་ མཆོད་དེ། འཕྲིན་ལས་བཅོལ་བ་ནི་ཧཱུྃ་ཁམས་
གསུམ་བདག་པོ་ སྤྲིན་སྒྲོན་མ། ། རྡོ་རྗེ་བི་ན་ཡ་ཀ་ སོགས། ། ཕྱོགས་ བཞིའི་བགེགས་ཚོགས་ ཐམས་ ཅད་
ལ། ། ཕྱག་འཚལ་བསྟོད + ། གང་ཞིག་མཚན་མོ་རྒྱུ་བ་ཡི། ། འབྱུང་པོ་རྣམས་དང་ཤ་ཟ་དང་། ། སྲིན་པོ་
ཤ་བརྗེན་ཟ་བ་དང་། ། སེམས་ཅན་རྣམ་པ་སྣ་ཚོགས་དང་། ། ལྗོན་ཤིང་ཀེ་ལ་བ་སོགས་གནས་པར། དེ་དང་
དེ་ལ་གཏོར་མ་ནི། ། བཟའ་བར་ཤ་ཆང་ལ་ཕུག་བཅས། ། འབྲས་ཆན་འབྲས་བུ་མང་པོ་དང་། ། མཆོད་པ་
འདི་ཡིས་མགུ་བྱོས་ལ། །གནོད་པའི་བསམ་པ་ཞི་བ་དང་། ། བདག་ཅག་རྣམས་ལ་ཕན་པའི་ཕྱིར། ། དེ་
རིང་ཕན་ཆད་བསྐྱེད་པར་བགྱིས། ། རྒྱན་གྱིས་བརྒྱན་པ་བྱས་ཀྱང་ཆོས་སྤྱོད་ཅིང་། ། དུལ་ཞིང་ཡང་དག་
335



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྡོམས་ལ་ཚངས་པར་སྤྱོད། །འབྱུང་པོ་ཀུན་ལ་ཆད་པ་སྤངས་པ་སྟེ། ། དགེ་སློང་དགེ་སྤྱོད་དེ་ཡིན་བྲམ་ཟེའང་
དེ། ། མཚོན་ཆས་མི་འཇིགས་གང་ཡང་མེད། ། འཚོ་བའི་སྲོག་ལ་ཀུན་ཀྱང་འཛེམ། ། རང་གི་ལུས་ལ་དཔེ་
ལོངས་ལ། ། གཞན་ལ་གནོད་པ་མ་བྱེད་ཅིག ། ཨོ་ཆེན་པོའམ་ཆུང་ངུ་གང་དག་གི། ལུས་ལ་མངོན་པར་
གནོད་གྱུར་པའི། ། ནད་དེ་ཉེ་བར་སོལ་མཛོད་ལ། ། གདོན་ཁྱོད་རང་གི་ གནས་སུ་དེངས། ། དེ་ལྟར་
བདག་གིས་ཅི་ནུས་ཀྱི། ། མཆོད་དང་བསྙེན་བཀུར་བྱས་པ་ཡི། ། དམ་ཚིག་མནོས་ལ་གནས་ནས་སུ། །
བདག་གི་འདོད་པ་བསྐོང་པར་མཛོད། ། རྟག་ཏུ་དམ་ཚིག་ལ་གནས་ཤིང་། ། འདིར་ནི་སྦྱིན་བདག་འཁོར་
བཅས་ཀྱི། ། བར་གཅོད་ཉེ་བར་སོལ་མཛོད་ལ། ། གདོན་ཁྱོད་རང་གི་གནས་སུ་དེངས། ། ཞེས་པ་སྨྲས།
དེ་ནས་་བཅོམ་ལྡན་གདུགས་དཀར་འཁོར་བཅས་དང་། ། དྲེགས་པ་སྡེ་བརྒྱད་འཁོར་བཅས་ཀྱིས། །
མཐུན་པའི་མཆོད་གཏོར་འདི་བཞེས་ནས། ། རྣལ་འབྱོར་སྦྱིན་བདག་འཁོར་བཅས་ལ། ། གཞན་གྱི་བསམ་
སྤྱོད་ངན་པ་དང་། ། ཚེ་ཟོར་ཡུངས་ཟོར་འཕེན་པ་ཟློག།ཞེས་པ་ནས་མཐུན་པའི་དངོས་གྲུབ་མ་ལུས་པ། །
ཞེས་སོགས་ཀྱང་བརྗོད། ། བསྡུ་ན། ཧཱུཾ་བཅོམ་ལྡན་གདུགས་དཀར་འཁོར་བཅས་ཀྱིས། ། མཐུན་པའི་དམ་
རྫས་འདི་བཞེས་ལ། ། བགེགས་རིགས་སྟོང་ཕྲག་བརྒྱད་ཅུ་བཟློག།གདོན་རིགས་སུམ་བརྒྱ་དྲུག་ཅུ་ལ། ། ནད་
རིགས་བཞི་བརྒྱ་རྩ་བཞི་བཟློག །བྱིས་པའི་གདོན་ཆེན་བཅོ་ལྔ་བཟློག།ཡེ་འབྲོག་གསུམ་བརྒྱ་དྲུག་ཅུ་བཟློག།རྐྱེན་
ངན་བར་ཆད་ཐམས་ཅད་བཟློག་ལོ་སྐེག་ཟླ་སྐེག་ཞག་སྐེག་བཟློག།རྨི་ལྟས་མཚན་མ་ངན་པ་བཟློག།གོད་ཁ་གོད་
འདྲེ་ཐམས་ཅད་བཟློག།རྦད་འདྲེ་ཐོད་གཏོང་ཐམས་ཅད་བཟློག།མི་འདོར་མི་ཤིས་ཐམས་ཅད་བཟློག།མདོར་ན་
རྣལ་འབྱོར་སྦྱིན་བདག་ལ། ། གནོད་པའི་མི་མཐུན་ཕྱོགས་ཞི་ཞིང་། །ཚེ་དཔལ་སྟོབས་འབྱོར་སྙན་གྲགས་
སོགས། ། ཡར་ངོའི་ཟླ་ལྟར་རྒྱས་པར་མཛོད། ། དེ་ནས་སླར་སྔར་གྱི་གཏོར་མ་རྣམས་ཁ་བསོས་ཏེ་གདུགས་
དཀར་འཁོར་བཅས་ལ་གོང་ལྟར་འབུལ་བའམ། མ་གྲུབ་ཀྱང་ཆོ་ག་ལ། ཞག་གཉིས་གསུམ་ཙམ་ལ་བྱེད་ན་དེ་
བསྟུན་གྱིས་བཟོད་གསོལ་དང་བརྟན་བཞུགས་སོགས་བྱ་ཚུལ་ཤེས་དགོས་ཤིང་
། གཞན་འདི་ཡན་གྱིས་གྲུབ་ཀྱང་
མཇུག་ཏུ་ཟོར་འཕེན་ན། སྔར་གྱི་ཟོར་དེ་དག་མདུན་དུ་བཞག་ནས་བསྐྱེད་པ་ནི། སྭ་བྷཱ་ཝས་སྟོང་པར་སྦྱངས་
སྟོང་པའི་ངང་ལས་ཧཱུྃ་ལས་ཟོར་རྣམས་ཐོག་དང་མཚོན་ཆ་མེ་རབ་ཏུ་འབར་བ་དགྲ་བགེགས་བར་གཅོད་ཐམས་
ཅད་བཟློག་པའི་ནུས་པ་དང་ལྡན་པར་གྱུར་བར་བསམས་ལ། ཧཱུྃ་བདེ་གཤེགས་གཙུག་ཏོར་ལེགས་འཁྲུངས་
ཤིང་། ། ས་གསུམ་སྐྲག་མཛད་བཅོམ་ལྡན་མ། ། འཇིགས་རུང་ཕྱག་རྒྱའི་ཚོགས་བཅས་པས།ཟོར་ཆེན་རྫས་ཀྱི་
སྟོབས་བསྐྱེད་ ཅིག ། ལེགས་ ལྡན་ མཆེད་ གསུམ་ ཚངས་ པ་ དང་། ། རྒྱལ་ ཆེན་ བཞི་ དང་ ཕྱོགས་ སྐྱོངས་
བཅུ། ། དྲེགས་པ་སྡེ་བརྒྱད་བཅས་པས་ཀྱང་། ། ཟོར་ཆེན + ། དེ་ནས་ད་ནི་ཟོར་འཕེན་དྲག་ལ་འཕེན། །
336



༄༅། ། གཙུག་ཏོར་བཟློག་ཆེན་བར་ཆད་ཀུན་སེལ། །
ད་ནི་ ཟོར་འཕེན་ གདོན་ ལ་ འཕེན། ། ད་ནི་ཟོར་འཕེན་ བགེགས་ ལ་ འཕེན། ། ད་ ནི་ ཟོར་ ཁ་ དགྲ་ ལ་
བསྒྱུར། ། ད་ནི་ཟོར་ཁ་གདོན་ལ་བསྒྱུར། ། ད་ནི་ཟོར་ཁ་བགེགས་ལ་བསྒྱུར། ། བློ་བྷོ་དེ་ནི་དགྲ་ལ་རྒྱོ བྷོ་
བྷོ་ནི་བགེགས་ལ་སྦྱོཞེས་སོགས་ཅིང་ཟོར་འགྱུར་བྱས་ནས། ཟོར་རྣམས་སྒོ་ཕྱོགས་སུ་ཁ་ཕྱིར་བསྟན་ཏེ། དེ་
ནས་ལེགས་ལྡན་དང་། ཚངས་པ་དང་། རྒྱལ་ཆེན་གྱི་གཏོར་མ་རྣམས་ཀྱང་བསྒྲིགས་ཅིང་། མི་ཟ་དགུ་ཟའི་
གཏོར་རོ་སོགས་ཕྱིར་བསྐྱལ་བའི་སྟ་གོན་བྱས་ནས་བསྒྲིགས། གསེར་སྐྱེམས་ཨོཾ་ཨཱ༔ ཧཱུྃ་ལན་གསུམ་གྱིས་བྱིན་གྱིས་
བརླབས་ལ། ཧཱུཾ་བཅོམ་ལྡན་གདུགས་དཀར་འཁོར་བཅས་སོགས། ། རྒྱལ་བ་ཞི་ཁྲོ་ཐམས་ཅད་ཀྱིས། །
གསེར་སྐྱེམས་མཆོད་པ་འདི་བཞེས་ལ། ། བདག་གི་མགོན་སྐྱོབས་དཔུང་གཉེན་མཛོད། ། ཚངས་པ་བརྒྱ་
བྱིན་ལ་སོགས་པ། ། འཇིག་རྟེན་སྐྱོང་བ་ཀུན་གྱིས་ཀྱང་། ། གསེར་ཤ། བདག་གི +། ། ལྷ་ཀླུ་གཞི་བདག་
ཐམས་ཅད་དང་། །ཡུལ་འདིའི་གནས་བདག་ཀུན་གྱིས་ཀྱང་། ། གསེར + ། ། བདག་གི +། ། དེ་
ནས་རྣལ་འབྱོར་པ་བཞེངས་ནས། ། ཧཱུྃ་ཉི་ཟླ་གཟའ་དང་རྒྱུ་སྐར་ཚོགས་རྣམས་དང་། ། ཚངས་པ་ལ་སོགས་
སྟེང་ན་གནས་པ་ཡི། ། མཐོ་པའི་ལྷ་རྣམས་ཐམས་ཅད་ཞབས་བསྐུམས་ལ། ། དེ་རིང་རྣལ་འབྱོར་བདག་ལ་
ཟོར་ལམ་དབྱེ། ། ས་ཡི་ལྷ་མོ་བརྟན་མ་འཁོར་བཅས་དང་། ། གདེངས་ཅན་དབང་པོ་ཀླུ་གཉན་ས་བདག་
སོགས། ། འོག་ན་གནས་པ་ཀུན་ཀྱང་དབུ་འཆུམས་ལ། ། དེ་རིང + ། དབང་པོ་མ་ལྷ་གཤིན་རྗེ་སྲིན་པོ་
སོགས། ། ཕྱོགས་ དང་ མཚམས་ ན་ གནས་ པ་ ཐམས་ ཅད་ དང་། །དྲི་ཟ་ ལ་ སོགས་ བར་སྣང་ གནས་ པ་
རྣམས། ། གཡས་དང་གཡོན་དུ་ཅུང་ཟད་གཟུར་མཛོད་ལ། ། དེ་རང +། ། དྲེགས་པ་སྡེ་བརྒྱད་འཁོར་
བཅས་ཐམས་ཅད་དང་། ། ཡུལ་འདིའི་གཞི་བདག་གཉེན་པོ་འཁོར་བཅས་ཀྱིས། ། ཀོ་ལོང་རུ་ང་ཕྲག་དོག་མ་
མཛད་པར། ། དེ་རིང་རྣལ་འབྱོར་བདག་ལ་ཟོར་ལམ་དབྱེ། ། ཞེས་བརྗོད་ནས་ཟོར་འཕེན་སར་འགྲོ་བ་ན།
ཀུན་གྱིས་གདུགས་དཀར་གྱི་སྔགས་བརྗོད་ཅིང་འགྲོ། དེ་ནས་ཟོར་འཕེན་སར་སླེབས་པ་ན་གསེར་སྐྱེམས་མཆོད་
ཅིང་།སྔར་གྱི་བཅོམ་ལྡན་གདུགས་དཀར་ལྷ་ཚོགས་དང་། ། ཞེས་སོགས་ཀྱི་བཟློག་པ་དེ་གཉིས་གང་རུང་བརྗོད་
ཅིང་ཟོར་རྣམས་འཕེན་པ་ལས་གཞན་མ་བཤད་ཅིང་། འཕན་ཚུལ་པཎ་ཆེན་གྱི་བཞེད་པ་ལྟར་ན་དེས་ཆོག་པར་
སྣང་ལ། འཕེན་པའི་ཚེ་སྔགས་གང་བརྗོད་པ་མི་གསལ་ཡང་གདུགས་དཀར་གྱི་སྔགས། ཕྱག་རྡོར་གྱི་སྔགས་ཨོཾ་
བཛྲ་པ་ཎི་ཧཱུྃ་ཕཊ་གདོན་བགེགས་མཱ་ར་ཡ་ཕཊ། ཅེས་སྦྲེལ་ནས་བརྗོད་ཅིང་འཕངས་ན་ལེགས་པར་སེམས།
སློབ་དཔོན་ཙཎྜ་གོ་མིའི་གདུགས་དཀར་གྱི་སྔགས་རིང་བཟླས་ནས་ཚེ་དང་ཡུངས་དཀར་སྔགས་ནས་འཕེན་པར་
ཡང་བཤད། དམ་པ་ཁ་ཅིག་རྒྱལ་དབང་གི་རྙིང་མའི་ཕྱོགས་སུ་མཛད་པའི་མདོས་ཟོར་འཕེན་ཚུལ་དེ་འདིར་ཁ་
བསྐང་ནས་ཕྱག་ལེན་མཛད་ཅིང་འདོད་ན་དེ་ལྟར་རུང་ཙམ་སྟེ། ངེས་པར་དགོས་པར་མི་སྣང་བས་མ་བྲིས།
337



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟོར་འཕངས་ཟིན་ནས་སློབ་དཔོན་གྱིས་རྟིང་པ་ནན་པས་ནང་དུ་འོངས་ཏེ་སླར་མཆོད་བསྟོད་དང་ཡིག་བརྒྱ་
བཟོད་གསོལ་དང་གཤེགས་གསོལ་རྣམས་བྱ་དགོས་ཤིང་
། དེ་ཡང་མཆོད་འབུལ་དང་བསྟོད་པ་གོང་དུ་བརྗོད་པ་
དེ་དག་ལས་བསྡུས་ཏེ་བྱ་ལ། བཟོད་གསོལ་བསྡུས་པ་ནི། མ་རྙེད་ཡོངས་སུ་མ་ཤེས་དང་། ། ཞེས་སོགས་ཀྱིས་
བྱ་ཞིང་། རྒྱས་པ་ནི་རང་གིས་ཇི་ལྟར་འདོད་པ་བཞིན་བྱས་ཆོ་ག་གཤེགས་གསོལ་ནི་ཨོ་ཁྱོད་ཀྱིས་བདག་ཅག་
གདོན་མཛད་ཅིང་། འདོད་དོན་སྒྲུབ་པ་ཀུན་ནས་ལེགས། ། ད་ནི་མི་དགྱེས་མེད་པར་ནི། ། རང་གི་གནས་
སུ་བཛྲ་མུ མགྲོན་རྣམས་རང་རང་གནས་སུ་གཤེགས་པར་གྱུར་ཅེས་བརྗོད། བཀྲིས་ནི་སྤྱི་ལྟར་བྱའོ། །
འཕྲོས་ལ་བསྡུས་པ་བྱ་ཚུལ་ཞིག་བརྗོད་པར་བྱ་སྟེ། དེ་ལ་དཀྱིལ་འཁོར་ནི་བསྡུ་ན་པདྨ་འདབ་བརྒྱད་ཀྱི་
སྟེང་དུ་ཚོམ་བུ་བཀོད་ཆོག་པར་པཎ་ཆེན་རིན་པོ་ཆེའི་ཆོ་ག་ལས་བཤད་ཅིང་། བསྡུས་པ་ནི་དེ་ཉིད་ལས་འབྱུང་བ་
དང་བསྟུན་ན་གཞན་གཞུང་ལྟར་ལ། མདུན་བསྐྱེད་སྤྱན་འདྲེན་གྱི་ཚེ། བཅོམ་ལྡན་འདས་གདུགས་དཀར་པོ་
ཅན་གྱི་ལྷ་ཚོགས་འཁོར་དང་བཅས་པ་རྣམས་རང་རང་སོ་སོའི་གདན་ལ་བཞུགས་པར་གྱུར་པ་ནི། དབུས་ཀྱི་
གདན་ལ་བཅོམ་ལྡན་འདས་མ་གདུགས་དཀར་མོ་ཅན་རྡོ་རྗེ་གཙུག་ཏོར་ཕྱིར་བཟློག་པ་ཆེན་མོ། ཞེས་པ་ནས་
འཇིགས་པ་མ་ལུས་པ་ལས་སྐྱོབ་པའི་བདག་ཉིད་ཅན་ཉེར་གཉིས་ཕྱག་རྒྱའི་ཚོགས་དང་བཅས་པ་དང་། ཚངས་
པ་དང་། རྒྱལ་ཆེན་བཞི། ཕྱོགས་སྐྱོང་བཅུ། ལྷ་ཆེན་བརྒྱད། ཀླུ་ཆེན་བརྒྱད། གཟའ་ཆེན་བརྒྱད། རྒྱུ་སྐར་
ཉེར་བརྒྱད། འཇིགས་བྱེད་དགུ།བགེགས་དང་། གདོན་གྱི་རིགས་སུ་གྱུར་པ་སྲིད་པ་གསུམ་གྱི་སྡེ་བརྒྱད་འབྱུང་
པོའི་ཚོགས་དང་བཅས་པ་བཞུགས་པར་གྱུར། ཀ་མ་ལ་ཡེ་སྟེ། དེ་ནས་མཆོད་པ་འབུལ་ཚུལ་སྔར་ལྟར་རྒྱས་
བསྡུས་ཅི་རིགས་དང་བསྟོད་པའི་བར་བྱས་ནས། གཏོར་མ་གཞན་འབུལ་ཚུལ་གོང་ལྟར་ལ། སེ་ཟང་ཀུ་ཟའི་
གཏོར་མ་རྣམས་ཅིག་ཅར་དུ་འབུལ་ཚུལ་བསྡུས་ནས་འདི་ལྟར་བཤད་དེ། བྱིན་བརླབས་སྔར་ལྟར་བྱས་ནས།
ཨོཾ་རུ་ཏ་ཡེ། ཨོཾ་ཤ་ཏ་ས་ཧ་སྲ། ཞེས་པ་ནས་ཨ་སུ་ར་བྷུ་ན་ག་་དེ་བ་ནཱ་ག་ནས་ཨ་མ་ནུ་ཥ་ས་པ་རི་ཝ་ར་སྦྱོ་བི་ཤྭ་
ནས་ག་ག་ན་ཁཾ་སྭཱ་ཧཱ། ཞེས་ཆ་གསུམ་ནས་འབྱུང་བ་ལྟར་ཕྱོགས་སྐྱོང་དང་སྡེ་བརྒྱད་ཀྱི་སྔགས་གཉིས་ཀྱིས་ལན་
བདུན་ཅིག་ཅར་དུ་བསྔས་ནས་ཨོཾ་བཛྲ་ཨགྷཾ་པྲ་ཏིཙྪ་སོགས་ཀྱིས་མཆོད་དེ། ཧཱུཾ་ཕས་རྒོལ་འཇོམས་ལ་མཐུ་ལྡན་
གཙོ་མོ་དང་། ། ཞེས་པ་ནས། འབར་བའི་ཕུར་བུས་ཐོབ་ལ་བརླག་པར་མཛོད། ། ཅེས་འཕྲིན་ལས་བཅོལ་
ནས། ཧཱུྃ་ཁམས་གསུམ་བདག་པོ་སྤྲིན་སྒྲོན་མ། ། ཞེས་པ་ནས་གདོན་ཁྱོད་རང་གི་གནས་སུ་དེངས། ། ཞེས་
པའི་བར་དང་ཧཱུྃ་བཅོམ་ལྡན་གདུགས་དཀར་འཁོར་བཅས་དང་། ། ཞེས་པ་ཡན་ཆད་ནི་རྒྱས་པ་ལྟར་བྱའོ། །
རྒྱལ་བའི་གཙུག་ཏོར་ས་འཛིན་རྩེ་མོ་ནས། ། ལེགས་འཁྲུངས་ རིག་སྔགས་ཆེན་མོ་གདུགས་དཀར་གྱི། །
བཟློག་ཆེན་ཇི་ལྟར་བྱ་ཚུལ་འོད་དཀར་ཅན། ། གདོན་བགེགས་གནོད་མུན་སེལ་ཕྱིར་དེང་འདིར་ཤར། །
338



༄༅། །གཙུག་ཏོར་བཟློག་ཆེན་བར་ཆད་ཀུན་སེལ། །
གང་འདི་གཞན་གྱིས་དད་པས་བསྐུལ་བ་དང་། ། རང་ཉིད་ལྷག་བསམ་དག་པའི་ཀུན་སློང་གིས། ། རྒྱ་བོད་
གཞུང་ནས་འབྱུང་བའི་དགོངས་དོན་ལྟར། ། ལག་ལེན་གསལ་བར་ཕྱེ་ནས་བཀོད་པ་ཉིད། ། ཚུལ་བཞིན་
བྱས་ན་གདོན་བགེགས་བར་ཆད་རྣམས། ། ཉེ་བར་ཞི་འགྱུར་སོམ་ཉི་མི་འཚལ་ཡང་། ། འདི་ལ་ཡོ་བྱད་སྣ་
མང་དགོས་པའི་ཕྱིར། ། མི་འབྱོར་ལག་ལེན་ཇི་བཞིན་འགྱེད་པ་དཀའ། ། འོན་ཀྱང་གང་གིས་འདི་ལྟར་
ཕྱོགས་ཙམ་ཞིག་སྒྲུབས་ཤིང་དད་པས་ལག་ཏུ་བླངས་བྱས་ན། ། གནོད་པའི་ནད་གདོན་བར་ཆད་ཕྲན་ཚེགས་
རིགས། ། ཞི་བར་འགྱུར་ལ་ཐེ་ཚོམ་ཅི་ཞིག་ཡོད། ། ཙཎྜ་གོ་མི་བཟང་པོ་བཀྲ་ཤིས་དང་། ། པཎ་ཆེན་གོང་མ་
ནས་བརྒྱུད་བཟློག་ཆེན་འདི། ། སྦྱར་བའི་དགེ་དེས་བདག་གཞན་འགྲོ་བ་ཀུན། ། གདོན་བབ།གས་བར་ཆད་
རིགས་ལས་གྲོལ་གྱུར་ཅིག །།
ཅེས་གདུགས་དཀར་གྱི་བཟློག་ཆེན་ཇི་ལྟར་བྱ་ཚུལ་འདི་ཡང་། ། ལོ་མར་ནང་གི་སྔགས་བོན་དད་ལྡན་
རྣམས་ཀྱིས་བསྐུལ་བའི་ངོ་བོར་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ ཅོ་ནེའི་དགོན་ཉིད་དུ་སྦྱར་བ་སྟེ།
དད་དང་རྣམ་དཔྱོད་ལྡན་པའི་སྦིས་མགུའི་དགེ་སློང་བཟང་པོ་རྒྱལ་མཚན་གྱིས་རྒྱུད་གྲྭར་སྔགས་རམས་པའི་
མཚན་གདགས་མཛད་པའི་སྐབས་སུ། དཔོན་སློབ་ཀྱི་གསུང་ཙམ་ཞིག་པར་དུ་བརྐོ་བར་བྱ་ཞེས་བསྐུལ་བའི་ཚེ་
གཞན་ལ་ཕན་ཆེད་དཔེ་འདི་པར་དུ་བརྐོ་རྒྱུར་བྱིན་པ་ལྟར་པར་དུ་བསྒྲུབས་པའི་དགེ་བས་བརྐོ་བ་པོ་འཁོར་དང་
བཅས་པ་ཐམས་ཅད་ཀྱི་བར་ཆད་མི་མཐུན་པའི་ཕྱོགས་རྣམས་ཉེ་བར་ཞི་ནས་མྱུར་དུ་འཚང་རྒྱ་བར་གྱུར་ཅིག །
པར་གྱི་ཡི་གེ་པ་ནི་སྡིས་མགུའི་འཕགས་པ་སྐྱབས་ཀྱིས་སོ། །མངྒ་ལཾ། །
339



་་་་
༄༅། ། བརྒྱ་བཞིའི་ཆོ་ག་འཆི་བདག་ཀུན་བཟློག་ཅེས་བྱ་བ་བཞུགས་སོ། །
ན་མོ་མལྦུ་གྷོ་ཥཱ་ཡ།སྐུ་བཞིའི་བདག་ཉིད་རྩ་བའི་བླ་མ་དང་། ། མི་འཇིགས་བཞི་ལྡན་ཐུབ་དབང་ལ་
བཏུད་ནས། ། བརྒྱ་བཞིའི་ཆོ་ག་འཁྱེར་བདེ་ཀུན་ཕན་ཞིག།བདུད་བཞིའི་གཡུལ་ལས་རྣམ་པར་རྒྱལ་ཕྱིར་
བྲི། །འདི་ལ་གསུམ། སྔོན་འགྲོག་དངོས་གཞི། མཇུག་གི་རིམ་པའོ། ། དང་པོ་ལ་བཅའ་གཞི་སོགས་ནི།
མ་སྟེགས་སམ་རས་ཤོག་སོགས་གཞི་གཙང་མ་གང་ཡང་རུང་བའི་སྟེང་དུ་རྡུལ་ཚོན་ནམ། ཚོན་གཞན་གྱིས་
དབུས་སུ་ པད་འདབ་ བརྒྱད་ ལྟེ་ བ་ དང་ བཅས་ པའི་ ཕྱོགས་ བཞིའི་འདབ་མ་དམར། མེ་རླུང་ གཉིས་ སེར།
བདེན་བྲལ་ལྗང་། དབང་ལྡན་ནག ལྟེ་བ་ལྗང་། གེ་སར་སེར་པོ་བྱ་ཞིང་། འདི་ལ་ཤར་དཀར་བ་སོགས་སྤྱི་
ལྟར་ཡང་བྱར་རུང་ངོ་། ། ལྟེ་བར་སངས་རྒྱས་ཀྱི་ཕྱག་གཡས་པ་མཆོག་སྦྱིན་གྱི་ཕྱག་རྒྱ་ཕྱག་མཐིལ་དང་ཕྱག་སོར་
གྱིནང་དམར་པོ་དེ་ལ་མུ་འཁྱུད་སེར་པོ་བྱས་པའི་སྟེང་དུ་མཉྫི་ཆེན་པོའམ། མ་རྙེད་ན་ཤིང་གི་རྐང་གསུམ་
བཙུགས་པའི་དབུས་ཐོག་ཏུ་དེ་བཞིན་གཤེགས་པའི་གསེར་སྐུའམ་སྨན་སྐུ་བཞུགས་པར་བྱ་ཞིང་། དབུ་ཐོག་ཏུ་
དར་རམ་རས་ཤོག་སོགས་ཀྱི་གདུགས་སམ་མདའ་དར་འཛུག ཕྱག་གི་མཐེའུ་ཆུང་ལྷ་བདུད་དཀར་པོ། སྲིན་
ལག་ལ་ཉོན་མོངས་པའི་བདུད་དམར་པོ། གུང་མོ་ལ་འཆི་བདག་གི་བདུད་ནག་པོ། མཛུབ་མོ་ལ་ཐུང་པོའི་
བདུད་སེར་པོའི་གཟུགས་བརྙན་ཟན་འཇིམ་སོགས་ལ་བཅོས་པའམ། བྲིས་པའང་རུང་སྟེ་ཁ་ཕྱག་མཐིལ་ཕྱོགས་
བསྟན་ནས་འགོད། ཕྱག་མཐིལ་དུ་ངར་ཕྱེ་ལས་སྦྱིན་བདག་གམ། ནད་པའི་གླུད་མིག་སོགས་ཀྱི་སྐྱེ་མཆེད་དོད་
པ་བྱ་སྟེ། དེ་ཡང་ཟེར་མོའི་སྐྲ། ལུང་ཐང་གི་མིག མུ་ཏིག་གི་ཀླད་པ། དར་དམར་གྱི་ལྕེ། མགྲོན་བུའི་སོ།
ལག་པ་གཡས་གསེར་དང་གཡོན་དངུལ། རྐང་པ་གཡས་ཟངས་དང་གཡོན་ལྕགས་ལས་བྱས་པ། མ་གྲུབ་ན་
མཚོན་བྱེད་ཅི་རིགས་བྱས་པ་རྒྱུན་གོས་དང་བཅས་སྟེ་བཞག པད་འདབ་ཀྱི་མཐར་གྲུ་བཞིར་བཅད་པའི་ཕྱོགས་
བཞི་པོ་རེ་རེ་སཱཙྪ་ཉེར་ལྔ་རེ་འགོད། དེ་བཞིན་དུ་དེའི་ཕྱི་རིམ་ལ་མར་མེ་བརྒྱ། དེའི་ཕྱི་རིམ་ལ་ཟན་གྱི་ངར་མི་
བརྒྱ། དེའི་ཕྱི་རིམ་ལ་ ལྷ བཤོས་བརྒྱ། དེའི་ཕྱི་རོལ་ཏུ་ཕྱོགས་བཞིར་ཆུ་གཉིས་ཉེར་སྤྱོད་ཚང་བ་ཚར་རེ།
མདུན་དུ་བདུད་བཞིར་འབུལ་གཏོར་ཟུར་གསུམ་ཤ་ཁྲག་གིས་བརྒྱན་པ་མཐབ་ཀྱུ་བརྒྱ་རྩ་གཅིག་གིས་བསྐོར་བ།
340



༄༅། །བརྒྱུ ང་ཞིའི་ཆོ་ག་འཆི་བདག་ཀུན་བཟློག །
གླུད་རྫོངས་ལ་ནི་རིན་པོ་ཆེ་དར་སྣ་གོས་སྣ་སྨན་སྣ་ཟས་སྣ་ཁྲུ་སྣ་ཤིང་ཏོག་ཆང་ཕུད་གསར་སྐྱེམས་རྣམས་དང་།
གཞན་ཡང་བླ་མ་མཆོག་གསུམ་དང་ཡི་དམ་ཆོས་སྐྱོང་གཞི་བདག་སོ་སོའི་གཏོར་མ་རྣམས་དང་། ཆུ་གཉིས་ཉེར་
སྤྱོད་རྣམས་ཚར་གཅིག་གཉིས་སོགས་ཅི་འགྲུབ། སཱཙྪར་ལ་གནས་ཅན་ཡིན་ན་མ་གཏོགས་རབ་གནས་བྱ་དགོས་
པས་ཆོ་གའི་དཀྱུས་སུ་ཐོས་ནས་འཇུག་པ་མི་བདེ་བས་མཇུག་ཏུ་འཆད་དོ། ། གཉིས་པ་ཆོ་ག་དངོས་གཉིས་ལ་
འཇུག་ཚུལ་ལ་གཉིས། བདག་བསྐྱེད་དང་། མདུན་བསྐྱེད་ཇི་ལྟར་བྱ་བའི་ཚུལ་ལོ། །དང་པོ་ནི། རང་ཐུབ་
དབང་ཕྱག་རྡོར་འཇིགས་བྱེད་རྟ་མགྲིན་སོགས་ཡི་དམ་གང་ལ་འཇུག་པའི་བདག་བསྐྱེད་རྫོགས་པར་བྱ་ཞིང་།
བསྡུ་ན་སྐད་ཅིག་གིས་གྲོང་བསྐྱེད་ཀྱང་རུང་སྟེ། བརྒྱ་བཞིའི་ཆོ་ག་ཁ་ཅིག་ལས་རང་ཡི་དམ་དུ་གསལ་བའི་ཞེས་པ་
ཙམ་ལས་མི་འབྱུང་བའི་ཕྱིར་དང༌། རིགས་པ་གཞན་གྱིས་ཀྱང་འགྲུབ་པའི་ཕྱིར་རོ། ། གཉིས་པ་མདུན་བསྐྱེད་
ལ་གཉིས། འཇིག་རྟེན་ལས་འདས་པ་དང་
། འཇིག་རྟེན་པའི་མགྲོན་ཇི་ལྟར་བསྐྱེད་པའི་ཚུལ་ལོ། ། དང་པོ་
ལ། པཎ་ཆེན་གྱི་ཆོ་གར་རང་ལྷར་གསལ་བའི་ཐུགས་ཀའི་ས་བོན་གྱི་འོད་ཟེར་གྱིས་འདས་པའི་མགྲོན་རྣམས་
སྤྱན་དྲོངས་ནས་ཡན་ལག་བདུན་པ་དང་མཆོད་པ་ཅི་རིགས་འབུལ་བ་ལས་གཞན་མི་གསལ་བས་ཚུལ་དེ་བཞིན་དུ་
བྱས་ཀྱང་རུང་བར་ཤེས་མོད། འདིའི་ཆོ་ག་མཛད་པ་པོ་གཅིག་འདས་པའི་མགྲོན་རྣམས་བྲིས་པའི་མཎྜལ་གྱིས་
དབུས་སུ་བསྐྱེད་པར་མཛད་སྣང་བས་དེ་བཞིན་དུ་བཤད་པར་བྱའོ། ། འདི་ལ་གཉིས། གནས་དང་མཆོད་
པའི་བྱིན་བརླབ་བྱ་བ་དང་། བསྐྱེད་ཚུལ་དངོས་སོ། ། དང་པོ་ནི་འདི་ལྟར་བྱས་ན་བདེ་སྟེ། བླ་མ་མཆོག་
གསུམ་ཡི་དམ་ལྷ་ཚོགས་དང་། ། དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས། ། རྟེན་འབྲེལ་བསླུ་མེད་
ཆོས་དབྱིངས་བདེན་སྟོབས་དང་། ། གསང་སྔགས་ཡིག་སྔགས་ལྷག་བསམ་དག་པའི་མཐུས། ། གནས་འདི་
རྣམ་པར་དག་པའི་ཞིང་མཆོག་ཏུ། ། ལོངས་གྱུར་མཆོད་སྤྲིན་རྒྱ་མཚོ་ཆད་མེད་ཅིང་། །བསམ་གྱིས་མི་ཁྱབ་ས་
དང་བར་སྣང་ཕྱིན། ། མ་ལུས་གང་བར་འབྱུང་ཞིང་རྒྱས་གྱུར་ཅིག། ཨོཾ་སརྦ་བིད་པཱུ་ར་སུ་ཤུ་ར་སུ་ར་སུ་ར་ཨཱ་
ཝརྟ་ཡ་ཨཱ་ཝརྟ་ལ་ཧོ བཛྲ་ཧྥ་ར་ཎ་ཁཾ།ལན་གསུམ་གྱིས་གནས་བྱིན་གྱིས་བརླབ་བོ། ། གཉིས་པ་ནི། མཎྜལ་ཨ་
མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི་ར་བ་གུར་བླ་
རེ་མེ་རི་དང་བཅས་པའི་དབུས་སུ་སེངྒེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་
སྟེང་དུ། སྣ་ཚོགས་པདྨ་འདབ་མ་བརྒྱུད་པའི་ལྟེ་བར་ཟླ་བའི་གདན་ལ་བཅོམ་ལྡན་འདས་དཔལ་རྒྱལ་པ་ ཤཱཀྱ་
ཐུབ་པ་སྐུ་མདོག་སེར་ངོ་གསེར་བཙོ་མ་ལྟ་བུ། ཞལ་གཅིག་ཕྱག་གཉིས་པ་གཡས་མཆོག་སྦྱིན་དང་གཡོན་མཉམ་
གཞག་གི་ཕྱག་རྒྱའི་སྟེང་དུ་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་གསོལ་ཞིང་།
341



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འངུམ་བཞུགས་སོ། །
མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་འོད་ཀྱི་ཕུང་པོའི་དབུས་ན་
བཞུགས་པ། དེའི་གཡས་སུ་བྱམས་པ་དང་ཤཱ་རིའི་བུ། གཡོན་དུ་འཇམ་དཔལ་དང་མོའུ་འགལ་གྱི་བུ། མདུན་
དུ་སྤྱན་རས་གཟིགས་དང་ཀུན་དགའ་བོ། རྒྱབ་ཏུ་ཕྱག་རྡོར་དང་འོད་སྲུང་ཆེན་པོ། དེའི་ཕྱི་རོལ་ཏུ་རབ་འབྱོར་
ལ་སོགས་པ་དགྲ་བཅོམ་པའི་ཚོགས་རྣམས་དང་། མདུན་ཕྱོགས་སུ་ཚངས་པ་དང་བརྒྱ་བྱིན་ལ་སོགས་པའི་
འཇིག་རྟེན་སྐྱོང་བ་རྣམས་ཀྱིས་གདུགས་ལ་སོགས་པ་མཆོད་རྫས་སྣ་ཚོགས་པ་ཐོགས་ནས་མཆོད་པར་བྱེད་པ།
སྟེང་ཕྱོགས་སུ་རྩ་བརྒྱུད་ཀྱི་བླ་མ་རྣམས་དང་ཡི་དམ་ལྷ་ཚོགས་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་
སྐྱོང་སྲུང་མའི་ཚོགས་དཔག་ཏུ་མེད་པས་བསྐོར་ནས་བཞུགས་ཤིང་། དེའི་མཐའ་བསྐོར་དུ་གཙང་རིགས་ཀྱི་
དཔལ་མགོན་དོན་ལྔ་ལ་སོགས་པ་འཇིག་རྟེན་པའམ་མགྲོན་གཞན་རྣམས་ཀྱིས་གནམ་ས་བར་སྣང་གི་ཁྱོན་ཐམས་
ཅད་གང་ནས་བཞུགས་པར་གྱུར། སྤོས་ཕོར་སོགས་དང་བཅས་ཏེ། མ་ལུས་སེམས་ཅན་ཀུན་གྱི་མགོན་གྱུར་
ཅིང་། ། བདུད་སྡེའི་དཔུང་ཚོགས་མི་བཟད་འཇོམས་མཛད་ལྷ། ། དངོས་རྣམས་མ་ལུས་ཡང་དག་མཁྱེན་
གྱུར་པའི། ། བཅོམ་ལྡན་འཁོར་བཅས་གནས་ འདིར་ གཤེགས་ སུ་ གསོལ། ། ཅེས་པ་ཙམ་མམ། སྤྲོ་ན་
བཅོམ་ལྡན་བསྐལ་པ་གྲངས་མེད་དུ་མ་རུ། ། ཞེས་པ་ནས། ཡོངས་དག་འཁོར་བཅས་གནས་འདིར་གཤེགས་
སུ་གསོལ། ། ཐུབ་པའི་བསྟན་དང་བསྟན་འཛིན་ཀུན་སྐྱོང་བར། ། ཐུབ་པའི་སྤྱན་སྔར་ཞལ་བཞེས་དམ་
བཅས་པའི། ། ཐུབ་པའི་བཀའ་སྲུང་དམ་ཅན་རྒྱ་མཚོའི་ཚོགས། །ཐུབ་པའི་བསྟན་པ་སྲུང་ཕྱིར་གནས་
འདིར་གཤེགས། ། མགོན་པོ་ཀུན་གཤེགས་གདན་ལ་བཞུགས། ། ཞེས་སོགས་རྐྱང་པ་དྲུག་གི་མཐར། བཅོམ་
ལྡན་འདིར་ནི་བྱོན་པ་ལེགས། ། ཞེས་སོགས་ཚིགས་བཅད་གཅིག་དང༌། བདག་དང་འགྲོ་ལ་ཐུགས་བརྩེའི་
ཕྱིར། ། ཞེས་སོགས་གཅིག་གི་མཐར། པདྨ་ཀ་མ་ལ་ཡེ་ཧཱུཾ། དེ་ནས་སྔོན་དུ་ཕྱག་འཚལ་བ་ནི། ཐབས་མཁས་
ཐུགས་རྗེ་སོགས་དང་། ཇི་སྙེད་སུ་དག་ཅེས་མཐའ་རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་པའི་
བར་དང༌། ཕྱག་བྱར་འོས་པ་ཞེས་སོགས་ཀྱིས་ཕྱག་དང་། དེ་ནས་མཆོད་པ་རྣམས། །བྷིཤྩ བྷི་ལྟ་བུའམ། ཨ་མྲྀ་
ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། ནས། རོལ་མོ་ལ་སོགས་པ་
རྣམས་དྭངས་ཤིང་ཐོགས་པ་མེད་པ་ནམ་མཁའི་ཁྱོན་དང་མཉམ་པར་གྱུར། ། ཨོཾ་ཨརྒྱུ་ཨཱ༔ ཧཱུྃ། ནས། སྤྱི་ན་
ཨཱ༔ ཧཱུྃ་གིས་བྱིན་གྱིས་བརླབས་ཏེ། ཕྱོགས་བཅུའི་རབ་འབྱམས་ཞིང་དག་ན། ། ཇི་སྙེད་མཆིས་པའི་མཆོད་ཡོན་
དང༌། ། བདག་གིས་དངོས་བཤམས་ཡིད་སྤྲུལ་འདི། ། ཐུབ་དབང་མཆོག་གསུམ་འཁོར་བཅས་མཆོད། །
342



༄༅} བརྒྱ་བཞིའི་ཆོ་ག་འཆི་བདག་ཀུན་བཟློག །
ཨོཾ་སརྦ་ཏ་ཐཱ་ག་ཏའམ། ཨོཾ་ཤཱཀྱ་མུ་ནེ་སརྦ་གུ་རུ་བུདྡྷ་བོདྷི་སཏྭ་ས་པཱ་རི་ཝ་ར་ཨརྒྱུ་པྲ་ཏིཙྪ་ཧཱུྃ་སྭཱ་ཧཱ། དེ་བཞིན་
ཞབས་བསིལ། སོགས་དང་། པཱཏྱཾ་སོགས་སྦྱར་ནས། ཤཔྟའི་བར་དང་། ཕྱོགས་བཅུའི་རབ་འབྱམས་ཞིང་དག་
ན། ། གཟུགས་མཆོག་ཇི་སྙེད་ཡོད་པ་དང་། ། བདག་གི་འབུལ་བའི་གཟུགས་མཆོག་འདི། ། ཐུབ་དབང་
མཆོག་གསུམ་འཁོར་བཅས་མཆོད། ། རཱུཔ་སོགས་དང་། སྒྲ་མཆོག དྲི་མཆོག རོ་མཆོག རེག་མཆོག་
དང༌། ཤཔྟ་ནས། སྤུནྡའི་བར་སྦྱར་ནས་འབུལ། ཡང་ན། རིན་ཆེན་དབང་གི་རྒྱལ་པོ་ཞེས་སོགས་ཀྱིས་འབུལ་
ལོ། །ཞིང་འདི་འཁོར་ལོ་རིན་ཆེན་གྱིས། ། མཁས་པ་དག་གིས་ཡོངས་བཀང་སྟེ། ། དངོས་གྲུབ་འདོད་པ་སྦྱིན་
པའི་ཕྱིར། །ཉིན་རེ་ཤེས་རབ་ཅན་གྱིས་འབུལ། ། ཨོཾ་སརྦ་ཏ་ཐཱ་ག་ཏ་ཙཀྲ་རཀྵ་པྲ་ཏིཙྩ +1 དེ་བཞིན་དུ། ནོར་
བུ། བཙུན་མོ། བློན་པོ། གླང་པོ། རྟ་མཆོག དམག་དཔོན་རིན་ཆེན་ཞེས་སོགས་དང༌། མ་ཎི་རཀྵ་ནས།
མརྒ་རཏྟའི་བར་སྦྱར་ནས་རྒྱལ་སྲིད་བདུན་དང་། ཡང་ན། ཞིང་འདི་རྒྱལ་སྲིད་སྣ་བདུན་གྱིས། ཞེས་སོགས་
དང་། མ་ཧཱ་ས་པཱ་རཏཱས་འབུལ། གཞན་ཡང་གདུགས་དང་རྒྱལ་མཚན་སོགས།བཀྲ་ཤིས་རྟགས་བརྒྱད་གླིང་
བཞི་རི། ། ཉི་ཟླ་ཀུན་བཟང་མཆོད་སྤྲིན་ཚོགས། ། ཐུབ་དབང་མཆོག་གསུམ་འཁོར་བཅས་མཆོད། ། མོ་
སརྦ་ཏ་ཐཱ་ག་ཏ་ཨཊྚ་མངྒ་ལཾ་མཎྜལ་པྲ་ཏཱིཙྪ་ཧཱུྃ་སྭཱ་ཧཱ།ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །
ཞེས་སོགས་དང་། མགོན་པོ་ཐུགས་རྗེ་ཆེ་ལྡན་པ། ། ཞེས་སོགས་དང་། ཕྱག་བྱར་འོས་པ་ཐམས་ཅད་ལ། །
ཞེས་སོགས་དང་། འདོད་ཆགས་ཞེ་སྡང་གཏི་མུག་དབང་གིས་ནི། ། ཞེས་སོགས་ཡན་ལག་བདུན་པ་བྱའོ། །
དེ་ནས་གཏོར་མ་བསངས་སྦྱངས། སྟོང་པའི་ངང་ལས་ཧཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་
འོད་དུ་ཞུ་བ་ལས་བྱུང་པའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་མཚོ་ཆེན་པོར་གྱུར། ཨོཾ་ཨཱ༔ ཧཱུྃ།
ལན་གསུམ། མགྲོན་རྣམས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་པར་
གྱུར། ཨོཾ་ཤཱཀྱ་མུ་ནེ་སརྦ་གུ་རུ་བུདྡྷེ་བྷོ་དྷི་སཏྭཱ་པཱ་རི་ཝཱ་ར་ཨི་དཾ་པ་ལིངྐ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་བདུན་
གྱི་ཆོས་ཕུལ། སྔགས་དེའི་མཐར། ཨགྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱ་ཧཱ་སྦྱར་ནས་མཆོད་དེ། སྟགས་མའི་མགོན་པོ་
མཉམ་མེད་ཤཱཀྱའི་ཏོག།བླ་མ་རྒྱལ་པ་སྲས་བཅས་འཕགས་པའི་ཚོགས། ། བསྟན་སྲུང་དམ་ཅན་རྒྱ་མཚོ་འཁོར་
བཅས་ལ། །གུས་པས་བསྟོད་དོ་མཆོག་ཐུན་དངོས་གྲུབ་སྩོལ། ཞེས་པའམ། ཕྱག་བྱར་འོས་པ་ཞེས་སོགས་
ཀྱིས་བསྟོད། གལ་ཏེ་བསྐང་གསོ་བྱེད་ན་སྐབས་འདིར་མངོན་རྟོགས་ནས་འབུལ་གཏོར་གྱི་བར་བྱ། དེ་མིན་སྔར་
གྱི་མཇུག་ནས་མར་མེ་སྤར་ཏེ་ཆབ་བྲན་ནས་སྤོས་ཀྱིས་བདུག གཉིས་པ་ལ་ལྔ། འཇིག་རྟེན་པའི་མགྲོན་སྤྱན་
འདྲེན་པ། མཆོད་རྫས་འབུལ་བ། འཕྲིན་ལས་བཅོལ་པ། བསྟོད་པ་ཀླུད་རྫོང་གི་སྐོར་རོ། །དང་པོ་ནི། རང་
གི་ཐུགས་ཀའི་ཧཱུྃ་ལས་འོད་ཟེར་འཕྲོས་བདུད་བཞི་འཁོར་དང་བཅས་པ་དང་གནོད་བྱེད་ཀྱི་མགྲོན་རྣམས་ཐམས་
343



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅད་སྤྱན་དྲངས། སྐད་ཅིག་གིས་རང་གི་མདུན་དུ་བྱོན་པར་གྱུར། རོལ་མོའི་དབྱངས་དང་བཅས། ཀྱི་སྔོན་ཚེ་
སུམ་ཅུ་རྩ་གསུམ་ན། ། ལྷ་དང་བརྒྱ་བྱིན་འཁོར་ཚོགས་ཀྱིས། ། ཡོངས་བསྐོར་འདོད་པའི་ལོངས་སྤྱོད་ལ། །
དགའ་མགུར་སྐྱོད་ཅིང་གནས་པའི་དུས། ། འཆི་བདག་བདུད་སོགས་བདུད་ཆེན་བཞིས། ༑ཟིན་ནས་སྡུག་
བསྔལ་ཐོབ་པའི་ཚེ། །སྡུག་བསྔལ་སེལ་ཐབས་སྟོན་པ་ལ། ། ཞུས་ཤིང་སྐྱབས་སུ་སོང་བ་ན། ། བཅོམ་ལྡན་
རྒྱལ་པ་ཤཱཀྱ་ཐུབ་ཆེས། ། ལྷ་དབང་བརྒྱ་བྱིན་དོན་ཆེད་དང་། ། མ་འོངས་འགྲོ་ལ་ཕན་པའི་ཕྱིར། ། མཆོད་
སྦྱིན་བརྒྱ་བཞིའི་རྫས་བསགས་ཏེ། ། བདུད་བཞི་བཀུག་ནས་སྦྱིན་བཏང་བས། ། ལྷ་དབང་ལྷུན་ལས་གྲོལ་
བར་མཛད། ། དེ་བཞིན་ད་ལྟ་ཡོན་བདག་གིས། །བདུད་དང་འབྱུང་པོ་གདོན་བགེགས་སོགས། ། མི་མིན་
གནོད་པ་ཞི་བ་དང༌། ༈ ལྟས་ངན་མི་ཤིས་བཟློག་དོན་དུ། ། མཆོད་སྦྱིན་བརྒྱ་བཞིའི་རྫས་བསགས་ནས། །
སྔགས་དང་ཕྱག་རྒྱས་བྱིན་བརླབས་སྟེ། ། སྟོབས་ཆེན་བདུད་བཞི་འཁོར་བཅས་རྣམས། ། མཆོད་སྦྱིན་ཆེད་
དུ་སྤྱན་འདྲེན་ན། ། ཐོགས་མེད་འཕྲུལ་གྱིས་གཤེགས་སུ་གསོལ། ། ཀྱི། ནམ་མཁའ་མཐའ་ཡས་གནས་
མཆོག་ནས། ། མྱང་འདས་ཐོབ་ལ་བགེགས་བྱེད་པའི། ། ཕུང་པོའི་བདུད་ཚོགས་འཁོར་དང་བཅས། །
གནས་འདིར་སྤྱན་འདྲེན་ གཤེགས་ སུ་ གསོལ། ། རྣམ་ཤེས་ མཐའ་ཡས +། ： གནས་ལུགས་རྟོགས་ལ་
+། ། ཉོན་མོངས་བདུད + ། ༑ གནས་འདིར་ +། ། ཅི་ཡང་མེད་པའི་ +། ། འདོད་ཆགས་
བྲལ་ལ + ! ། ལྷའི་བུའི་བདུད་ +། ། གནས་འདིར་+ ། ། ཡོད་མིན་མེད་མིན་ + ། ། ཆེ་མཐོར་
ཕྱིན་ལ་ +། ། འཆི་བདག་བདུད་ + ༑ ༑ གནས་འདིར་ +། ། ཀྱི། ལྷ་བདུད་དཀར་པོ་འཁོར་ལོ་
འཛིན། ། འདིར་གཤེགས་ཐུབ་པའི་ཕྱག་སོར་ཀྱི། ། མཐེའུ་ཆུང་རྩེ་མོར་རང་གདན་ལ། །དགྱེས་པའི་ཚུལ་
གྱིས་བཞུགས་སུ་གསོལ། ། ཕུང་པོའི་བདུད་སེར་ནོར་བུ་འཛིན། ། འདིར་གཤེགས་+། ། མཛུབ་མོའི་རྩེ་
མོ་ + ། ། དགྱེས་པའི་ + ། ། ཉོན་མོངས་བདུད་དམར་པདྨ་འཛིན། ། འདིར་གཤེགས་ + ། སྲིན་
ལག་རྩེ་ མོར + ། ། དགྱེས་པའི་ + | ། འཆི་བདག་བདུད་ནག་ རལ་གྲི་འཛིན། །འདིར་གཤེགས་
+། ། གུང་མོའི་རྩེ་མོར + ། ། དགྱེས་པའི +། ཐུབ་པའི་ཕྱག་སོར་བཞི་ཡི་རྩེར། ། རང་རང་
གཟུགས་དང་དབྱེར་མེད་གྱུར། ། གཉིས་པ་མཆོད་རྫས་འབུལ་པ་ལ་གཉིས། མཆོད་པ་གཞན་དང་། བརྒྱ་
བཞིའི་མཆོད་པའོ། ། དང་པོ་ནི། སྔར་བྱིན་གྱིས་བརླབས་པའི་མཆོད་པ་རྣམས་ཏེ། དེ་གང་། ཀྱི། རྒྱུ་མཚོ་ལྟ་
བུར་འཁྱིལ་བའི་ མཆོད་ཡོན་དང༌། ། གངྒཱའི་རྒྱུན་ལྟར་འབབ་པའི་ཞབས་བསིལ་འདི། ། བདུད་བཞིའི་
དཔུང་ཚོགས་འཁོར་དང་བཅས་ལ་འབུལ། ། བདུད་དང་བགེགས་ཀྱི་གནོད་པ་ཞི་བར་མཛོད། ། གདོག་
344



༄༅༑ ། བརྒྱ་བཞིའི་ཆོ་ག་འཆི་བདག་ཀུན་བཟློག །
རྣམ་བཀྲ་མཛེས་པའི་མེ་ཏོག་དང་། ། དུད་སྦྱིན་ནམ་མཁར་ཁྱབ་པའི་བདུག་སྤོས་འདི། ། བདུད་བཞིའི
+ ། ། བདུད་དང་ +། ། རབ་འབར་མཚར་དུ་དངར་བའི་མར་མེ་དང་། ། ལུས་ཀྱི་གདུང་བ་ཀུན་སེལ་
དྲི་ཚབ་འདི། ། བདུད་བཞིའི་ +། ། བདུད་དང་ +། ༑ རོ་བརྒྱའི་བཅུད་ནུས་ལྡན་པའི་ཞལ་ཟས་
དང་། ། སྣ་ཚོགས་རོལ་མོའི་སྒྲ་དབྱངས་སྙན་པ་འདི། ། བདུད་བཞིའི +། ། བདུད་ +། ། མིག་ལ་
དགའ་སྟོན་སྟེར་བའི་གཟུགས་མཆོག་དང༌། ། རྣ་བའི་བཅུད་ལེན་འགྱེད་པའི་སྒྲ་དབྱངས་འདི། ། བདུད་
བཞིའི +། བདུད་དང༌ + ། ། བསུང་ངད་ཕྱོགས་བཅུར་འཕྲོ་བའི་དྲི་མཆོག་དང་། ། ཁ་དོག་རོ་ནུས་
ལྡན་པའི་ཞལ་ཟས་འདི། ། བདུད་བཞིའི +། ། བདུད་དང་ +། ། རེག་ན་བདེ་བ་སྟེར་བའི་གོས་
མཆོག་དང་། ། འདོད་རྒུ་འབྱུང་བའི་དཔག་བསམ་ཤིང་ཆེན་འདི། ། བདུད་བཞིའི +། ། བདུད་དང་
+། ། འཁོར་ལོ་ནོར་བུ་བཙུན་མོ་བློན་པོ་དང་། ། གླང་པོ་རྟ་མཆོག་དམག་དཔོན་རིན་ཆེན་བདུན། །
བདུད་བཞིའི +། ། བདུད་དང༌ +། ། རྒྱལ་མཚན་གདུགས་དུང་གསེར་ཉ་དཔལ་གྱི་བེའུ། ། བུམ་པ་
པདྨ་བཀྲ་ཤིས་རྟགས་བརྒྱད་རྣམས། ། བདུད་བཞིའི +། ། བདུད་དང་ +། ། གླིང་བཞི་རི་རབ་ཉི་
ཟླར་བཅས་པ་དང་། ། གཞན་ཡང་ཇི་སྙེད་མཆོད་པའི་ཚོགས་ཀུན་ཀྱང་། ། བདུད་བཞིའི +། ། བདུད་
དང་གེགས་ཀྱི་གནོད་པ་ཞི་བར་མཛོད། ། ཅེས་བརྗོད་ཅིང་། བསྡུ་ན་རྐང་པ་ཕྱི་མ་གཉིས་པོ་ཀུན་ཐ་མ་ཙམ་སྦྱར་
ཆོག་གོ༔ གཉིས་པ་ལ་གཉིས། བརྒྱ་བཞིའི་མཆོད་རྫས་བྱིན་བརླབ་བྱ་བ་དང་། འབུལ་ཚུལ་ལོ། །དང་པོ་ནི།
བསངས་སྦྱངས། སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེ་བརྒྱན་པ་ཞུ་བ་ལས་བྱུང་པའི་བརྒྱ་
བཞིའི་མཆོད་རྫས་རྣམས་མཚན་ཉིད་ཐམས་ཅད་ཡོངས་སུ་རྫོགས་ཤིང་། མགྲིན་རྣམས་དགྱེས་པ་བསྐྱེད་པར་
བྱེད་པའི་བྱེད་ལས་ཁྱད་པར་ཅན་དང་ལྡན་པར་གྱུར། ཨོཾ་ཨཱཿ ཧཱུཾ། གསུམ། སོ་སོའི་ཕྱག་རྒྱ་དང་བཅས་ཏེ། ཨོཾ་
སྭ་བྷཱ་ཝ་བི་ཤུདྡྷེ་དྷརྨཱ༔ ཏེ་བཛྲ་སིདྡྷི་ཧཱུཾ། ན་མ སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ སརྦ་ཏ་ཏཾཁ་ཨུཏྠ་སཱ་ར་ཎ་ཧི་མི་ག་
ག་ན་ཁཾ་སྭཱ་ཧཱ། ཨོཾ་ཨམྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ ཚྭ་ཨརྱ་ཞུ་ཏྤནྣ་ཏྭཱཏ། ན་མཿ སརྦ་ཏ་ཐཱ་ག་ཏ་ཨ་
ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ།ཨོཾ་རུ་རུ་སྤུད་ཛཱ་ལ་ཏཥྛ་སིདྡྷ་ལོ་ཙ་ནི་སརྦ་ཨརྦ་སཱ་དྷ་ནི་སྭཱ་ཧཱ།བདག་གི་བསམ་པའི་
ནས། འབྱུང་གྱུར་ཅིག ཅེས་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས་ལ། གཉིས་པ་འབུལ་ཚུལ་ལ་
དང་པོ་ལྷ་བཤོས་བརྒྱ་པོ་དེ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ།ཞེས་པ་ལན་ཉེར་གཅིག་
གིས་བྱིན་གྱིས་བརླབས་ཤིང་། ལྷའི་བུའི་བདུད་ལ་བསྔོས་ཏེ། བགེགས་རིགས་སྟོང་ཕྲག་བརྒྱད་ཅུ་དང་། །
གདོན་རིགས་སུམ་བརྒྱ་དྲུག་ཅུ་དང་། ། ཡེ་འབྲོག་བདུན་བརྒྱ་ནད་ཀྱི་རིགས། ། བཞི་བརྒྱ་རྩ་བཞི་ཞི་བར་
345



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཛོད། ། ཅེས་སྤྱིར་བསྐུལ་ནས། བཛྲ་ཨགྷཾ་སོགས་ཀྱིས་མཆོད། བྱེ་བྲག་ཏུ་འབུལ་བཅོལ་ནི། ཀྱི། ལྷ་
བདུད་དཀར་པོ་བྱ་བ་ཁྱོད། ། ཤེས་བྱའི་སྒྲིབ་པ་དག་ལས་བྱུང་། ། བདུད་བཞིའི་གནོད་པ་ སེལ་ བའི་
ཐབས། ། བདག་བཅས་རྒྱུ་སྦྱོར་ཡོན་བདག་གིས། ། རོ་བརྒྱ་ལྡན་པའི་འབྲུ་ཟན་གྱིས། ། ཞལ་ཟས་བཤོས་བུ་
བརྒྱ་རྩ་སོགས། ། བརྒྱ་བཞིའི་མཆོད་པ་འདིས་མཚོན་པའི། ། དངོས་བཤམས་ཡིད་ཀྱིས་ སྤྲུལ་པ་ཡི། །
མཐུན་རྫས་རེ་བ་སྐོང་བྱེད་འདི། ། སྔགས་རྒྱས་མང་པོར་རབ་སྤེལ་ཏེ། ། ལྷ་བདུད་དཀར་པོ་འཁོར་བཅས་
ལ། །འབུལ་ལོ་མཆོད་དོ་བཞེས་སུ་གསོལ། ། ཐུབ་དབང་རྒྱལ་བའི་བྱིན་རླབས་དང༌། ། བདེན་པ་ཆེན་
པོའི་མཐུ་སྟོབས་ཀྱིས། ། དེ་རིང་རྒྱུ་སྦྱོར་ཡིན་བདག་གི།མཆོད་སྦྱིན་བརྒྱ་བཞིའི་གླུད་འདི་ལོངས། ། གླུད་འདི་
ལོངས་ལ་ནད་འདི་ཕོལ། ། ནད་པའི་གྲོལ་ལ་གདོན་འདི་ཟློག།གདོན་འདི་བཟློག་ལ་ཚེ་འདི་བསྲིངས། ། ནད་
གྲོལ་གདོན་བཟློག་ཚེ་བསྲིངས་ཤིག།ཀྱི་རབ་ཡངས་ནམ་མཁའ་ལྟ་བུའི་སྣོད་རྣམས་སུ། ། འཆི་མེད་བདུད་རྩིའི་
བཏུང་བ་མཚོ་ལྟར་བསྐྱེལ། ། བཟའ་དང་བཅའ་པ་རི་རབ་ལྟ་བུར་སྤུངས། ། བཀོད་མཛེས་ཤ་ཁྲག་བརྒྱན་
པའི་གཏོར་མ་བརྒྱ། ། ལྷ་བུའི་བདུད་ཚོགས་འཁོར་དང་བཅས་ལ་འབུལ། ། སོར་རྟོག་ཡེ་ཤེས་རྣམ་དག་ཆོས་
ཀྱི་སྐུ། ། བཅོམ་ལྡན་འོད་དཔག་མེད་པའི་སྐུ་ཐོབ་ནས། ། འགྲོ་ཀུན་ལྷ་བུའི་བདུད་ལས་ཐར་གྱུར་ཅིག །།
ཅེས་བརྗོད། གཉིས་པས +། མེ་བརྒྱ་པོ་དེ་སྔར་ལྟར་སྔགས་ཀྱིས་ཉོན་མོངས་པའི་བདུད་ལ་བསྔོས་ཏེ། བླང་
དོར་གནས་ལ་མ་རྨོངས་པའི། ། མ་རིག་མུན་སྟུག་སེལ་པ་དང་། ། ཆགས་སོགས་ཉོན་མོངས་ཤུགས་དྲག་
པོའི། ། གདུག་རྩུབ་མ་ལུས་ཞི་བར་མཛོད། ། ཞེས་དང་། ཨརྒྱུ་སོགས་ཀྱིས་མཆོད་དེ། ཀྱི། ཉོན་མོངས་
བདུད་ནི་དམར་པོ་ཁྱོད། ། དུག་ལྔའི་སྒྲིབ་པ་དག་ལས་བྱུང་། ། བདུད་བཞིའི་གནོད་པ + ། ། བདག་
ཅག་ + ， ། འབྲུ་མར་དང་ནི་རྩ་མར་གྱི། ། སྣང་གསལ་སྒྲོན་མེ་བརྒྱ་ལ་སོགས། ། བརྒྱ་བཞིའི་མཆོད་
ཚོགས་འདིས + ། ། དངོས་བཤམས་ + ། ༑ མཐུན་རྫས + ། ། སྔགས་རྒྱས་ + ། ། ཉོན་མོངས་
བདུད་ཆེན་འཁོར་ +། ། འབུལ་ལོ + ། ། ཐུབ་དབང་ + ། ། བདེན་པ +། ། དེ་རིང་ +། །
མཆོད་སྦྱིན་ +། ། བླུད་འདི + ། ། ནད་འདི +། ༑ གདོན་འདི་ +། ། ནད་ཕྲོལ་ + ། ། ཀྱི།
སྟོང་གསུམ་མཚར་དུ་དངར་བའི་སྣོད་རྣམས་སུ། ། འབྲུ་བར་རྩི་མར་རྒྱ་མཚོ་འཁྱིལ་བའི་དབུས། ། རི་རབ་ལྟ་
བུའི་མར་མེའི་ སྡོང་བུ་ལ། ། ཉི་ ཟླ་ ལྟ་ བུའི་ འོད་ འབར་ སྣང་ གསལ་ བརྒྱ། ། ཉོན་ མོངས་ བདུད་ཚོགས་
+། ། མཉམ་ཉིད་ཡེ་ཤེས + ། བཅོམ་ལྡན་རིན་ཆེན་འབྱུང་ལྡན +། ། འགྲོ་ཀུན་ཉོན་མོངས་
བདུད་ལས་ཐར་གྱུར་ཅིག་ཅེས་བརྗོད། གསུམ་པ་ངར་གླུད་བརྒྱ་པོ་དེ་སྔར་བཞིན་འཆི་བདག་གི་བདུད་ལས་
346



༄༅། ། བརྒྱ་བཞིའི་ཆོ་ག་འཆི་བདག་ཀུན་བཟློག །
བསྔོས་ཏེ། ནད་པ་དག་དང་གླུད་བརྗེས་ནས། ། འཆི་བདག་བདུད་ཀྱི་རྒྱལ་པོ་ལ། ། བསྔོས་པས་སྦྱིན་བདག་
དུས་མིན་གྱི། ། འཆི་བདག་དག་ལས་ཐར་པར་མཛོད། ། དེ་ནས། ཨརྒྱུ་སོགས་ཀྱིས་མཆོད་དེ། ཀྱི། འཆི་
བདག་བདུད་ནི་ནག་པོ་ཁྱོད། ། ལས་ཀྱི་སྒྲིབ་པ་དག་ལས་བྱུང་། ། བདུད་བཞིའི +། ། བདག་ ཅག
+། ། འབྲས་ཟན་རིན་ཆེན་སྣ་ལྔ་ཡི། ། སྲོག་གླུད་ངར་མེ་བརྒྱ་རྩ་སོགས། ། བརྒྱ་བཞིའི +། ། དངོས་
བཤམས +། ། མཐུན་ རྫས +། ། སྔགས་ རྒྱས་ +། ། འཆི་ བདག་ བདུད་ +། ། འབུལ་ ལོ་
+། ། ཐུབ་དབང་ +། ། བདེན་ པ་ +། ། དེ་རིང༌ +། ། མཆོད་སྦྱིན་ +། ། གླུད་འདི་
+། ། ནད་འདི +། ། གདོན་འདི +། ། ནད་ཕྲོལ + 1 ། ཀྱི། འབྲུ་ཟན་རིན་ཆེན་རྣམ་པ་ལྔ་
ལས་བྱུང་། ། གཟུགས་མཛེས་དབྱངས་སྙན་ཡིད་དང་དབང་བོ་སོགས། ། མཛེས་པ་གཅིག་ཏུ་བསྡུས་པའི་
ནེར་མར་ལྡན། ། ཡོན་ཏན་བརྒྱ་ཕྲག་ལྡན་པའི་ངར་གླུད་བརྒྱ། ། འཆི་བདག་བདུད་ཚེགས +། ། བྱ་
གྲུབ་ཡེ་ཤེས + ། ། བཅོམ་ལྡན་དོན་ཡོད་གྲུབ་པའི + ། ། འགྲོ་ཀུན་འཆི་བདག་བདུད་ལས་ཐར་གྱུར་ཅིག།
ཅེས་བརྗོད། བཞི་པ་སཙྪ་བརྒྱ་པོ་དེ་སྔགས་ཀྱིས་སྔར་བཞིན་ཕུང་པོའི་བདུད་ལ་བསྔོས་ཏེ། དམ་པའི་གཟུགས་
བརྙན་སཱཙྪ་བརྒྱད། ། ཕུང་པོའི་བདུད་ཆེན་ལ་བསྔོས་པས། ། གློ་བུར་རྣམ་ཤེས་ཕུང་པོ་ལྔ། ། འབྲལ་པའི་
བར་ཆད་ཞི་བར་མཛོད། ། ཅེས་དང་། ཨརྒྱུ་སོགས་ཀྱིས་མཆོད་དེ། ཀྱི། ཕུང་པོའི་བདུད་ནི་སེར་པོ་
ཁྱོད། ། བག་ཆགས་སྒྲིབ་པ་དག་ལས་བྱུང་
། ། བདུད་བཞིའི +། ། བདག་ཅག་ +། ། རིན་ཆེན་རྡུལ་
མང་ལས་ གྲུབ་ པའི། ། མཆོད་ རྟེན་ སཱཙྪ་ བརྒྱ་ ཕྲག་ སོགས། ། བརྒྱ་བཞིའི +། ། དངོས་ བཤམས་
+། ། མཐུན་རྫས་ +། ། སྔགས་རྒྱས་ +། ། ཕུང་པོའི་བདུད་ཆེན་ + ། འབུལ་ལོ་ +། །
ཐུབ་དབང་ +། ། བདེན་པ་ +། ། དེ་རིང་ +། ། མཆོད་སྦྱིན་ +། ། གླུད་འདི་ + ། ནད་
འདི་+ ། ། གདོན་འདི་ + ། ། ནད་སྲོལ་+། ཀྱི། རིན་ཆེན་སྣ་ལྔའི་རྡུལ་ཚོན་ལས་གྲུབ་པའི། །
རི་རབ་མཚར་དུ་དངར་བའི་མཆོད་རྟེན་བརྒྱ། ། ཕུང་པོའི་བདུད་ཚོགས་འཁོར་དང༌ +། ། མེ་ལོང་ཡེ་ཤེས་
རྣམ་དག་ཆོས་ཀྱི་སྐུ། ། བཅོམ་ལྡན་རྣམ་པར་སྣང་མཛད་སྐུ་ཐོབ་ནས། ། འགྲོ་ཀུན་ཕུང་པོའི་བདུད་ལས་ཐར་
གྱུར་ཅིག།རང་བཞིན་རྣམ་དག་ངང་དུ་རོ་གཅིག་ཀྱང་། །སྒྱུ་མ་ལྟ་བུའི་བདུད་བཞིའི་དམག་ཚོགས་ལ། ། མིག་
འཕྲུལ་ལྟ་བུའི་བརྒྱ་བཞིའི་མཆོད་པ་འདི། །བྲག་ཆ་ལྟ་བུའི་དབྱངས་ཀྱིས་མཆོད་པར་བགྱི། ། སྤྲུལ་པ་ལྟ་བུའི་
མཆོད་པ་འདི་བཞེས་ལ། ། ཆོས་དབྱིངས་རྣམ་པར་དག་པ་ཆོས་ཀྱི་སྐུ ། བཅོམ་ལྡན་མི་བསྐྱོད་རྡོ་རྗེའི་སྐུ་ཐོབ་
ནས། །འགྲོ་ཀུན་བདུད་བཞིའི་དགྲ་ལས་རྒྱལ་གྱུར་ཅིག།ཅེས་བརྗོད། གཉིས་པ་ཐུན་མོང་དུ་འཕྲིན་ལས་
347



༄༅། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅོལ་བ་ནི། ཀྱི། འཆི་བདག་བདུད་དང་ཕུང་པོའི་བདུད། ། ཉོན་མོངས་བདུད་དང་ལྷ་བུའི་བདུད། །
།བ་པ་རྣམ་བཞི་ལས་བྱུང་བའི། ། བདུད་བཞི་བདུད་ཀྱི་དམག་ཚོགས་རྣམས། ། ད་ལྟ་རྒྱུ་སྦྱོར་ཡོན་བདག་
ས། ། སྒྲིབ་པ་རྣམ་བཞི་བསལ་བའི་ཕྱིར། ། མཆོད་པར་སྦྱིན་པའི་ལས་བགྱིས་ནས། ། མཆོད་པ་བཞི་ནི་
ཀོན་མཆོག་གསུམ། ། མཆོད་ཡོན་མར་མེ་ ཞལ་ ཟས་ སོགས། ། བསོད་ནམས་ཡེ་ཤེས་ཚོགས་བསགས་
། ། ཉོན་མོངས་པ་དང་ཤེས་བྱའི་སྒྲིབ། ། སྒྲིབ་པ་རྣམ་གཉིས་སྦྱངས་པ་ཡིས། ། ལྷ་བདུད་ཉོན་མོངས་
འདུད་ལས་ཐར། ། ལན་ཆགས་སྲོག་གླུད་འདི་བསྔོས་པས། ། ལན་ཆགས་རྣམ་སྨིན་བདུད་ལས་ཐར། །
སྔོན་ཚེ་རྒྱལ་བའི་བྱིན་རླབས་དང་། ། མཆོད་སྦྱིན་གཏོར་ཚོགས་འདི་བསྔོས་པས། ། ད་ལྟ་རྒྱུ་སྦྱོར་ཡོན་བདག་
]། ། བར་ཆད་མི་མཐུན་རྐྱེན་རྣམས་ཟློག།གྲིབ་དང་མི་གཙང་གྲིབ་མའི་ཚོགས། ། ཚོགས་གཉིས་བསགས་
པས་དག་པར་བྱེད། ། བདུད་ཀྱི་གཙོ་བོ་བདུད་ཆེན་བཞིའི། ། བར་ཆད་སེལ་བྱེད་བརྒྱ་བཞི་སྟེ། ། མཆོད་
སྦྱིན་གཏོར་མ་འདི་བྱིན་པས། ། བདུད་ཆེན་བཞི་བོས་རབ་ཏུ་སེལ། ། ནད་ཀྱི་གཙོ་བོ་འདུ་པ་བཞི། །
འབྱུང་བ་རྣམ་བཞི་འཁྲུགས་པ་ཡིས། ། གཟུགས་དང་ཕུང་པོ་འཇིག་པར་བྱེད། ། དང་པོ་ཚངས་པ་གནས་
ཀྱིས་སོ། ། བགེགས་ཀྱི་གཙོ་བོ་བདུད་ཆེན་བཞི། ། བར་ཆད་རྐྱེན་རྣམས་གློ་བུར་བྱེད། ། དེ་དག་མཆོད་
སྦྱིན་བརྒྱ་བཞི་ཡིས། །ཚོགས་ཀྱིས་གནོད་བྱེད་སེལ་བར་བྱེད། ། འགྲོ་བ་རབ་འབྲིང་ཐ་མའི་བློས། །གཏོར་
མའི་གཟུགས་ ཅན་ཏིང་འཛིན་གྱིས། ། བསགས་ཤིང་བྱིན་གྱིས་བརླབས་ནས་སུ། ། བདུད་ཆེན་བཞི་ལ་
བསྔོས་ནས་ནི། །མགུ་བའི་ཚུལ་གྱིས་དགྱེས་མཛོད་ལ། ། གནོད་འཚེའི་བསམ་སྦྱོར་རྒྱུན་བཅད་ནས། །
འདོད་དོན་ལྷུན་གྱིས་འགྲུབ་པར་མཛོད། ། དེ་ནས་བདུད་ཀྱི་འབུལ་གཏོར་སྔར་བཞིན་བྱིན་གྱིས་བརླབས་ནས།
ན་མ ས་མནྟ་བུདྡྷཱ་ནཾ། ན་མ༔ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུཾ། ལན་བརྒྱ་རྩ་བརྒྱད་དམ།
ཐ་མ་ཉེར་གཅིག་གིས་བསྔོས་ཏེ། ཀྱི། བཀོད་མཛེས་རི་རབ་ལྟ་བུའི་གཏོར་མ་མཛད། ། ཤ་དང་ཁྲག་གིས་
བརྒྱན་ཅིང་བྱིན་བརླབས་ཏེ། ། བདུད་བཞི་གནོད་བྱེད་འཁོར་དང་བཅས་ལ་འབུལ། ། བཞེས་ལ་ཕྱི་ནང་
འགལ་རྐྱེན་ཞི་བར་མཛོད། ། གཟུགས་སྒྲ་དྲི་རོ་རེག་བྱ་ལྡན་པའི་རྫས། ། དབང་པོ་དྲུག་ལ་རྨད་བྱུང་བདེ་ཆེན་
བསྐྱེད། ། རོ་བརྒྱ་ལྡན་ པའི་ ཚོགས་ཀྱི་མཆོད་ པ་འདི། ། བདུད་བཞི་བདུད་ཀྱི་དམག་ཚོགས་རྣམས་ལ་
འབུལ། ། ལུས་སེམས་ ཏིང་འཛིན་ ཟས་ ཀྱིས་ཚིམ་ གྱུར་ནས། ། ཟག་ མེད་ ཏིང་འཛིན་ཟས་ལ་ སྤྱོད་གྱུར་
ཅིག ། ཀྱི། བཅོམ་ ལྡན་ ཤཱཀྱ་ཐུབ་ པའི་ བྱིན་རླབས་ དང༌། ། རྟེན་ འབྲེལ་བསླུ་ བ་ མེད་ པའི་ བདེན་ པ་
དང༌། ། མཆོད་སྦྱིན་རྣམ་པར་དག་པའི་མཐུ་སྟོབས་ཀྱིས། ། འགྲོ་ལ་བདུད་བཞིའི་བར་ཆད་སེལ་གྱུར་ཅིག།
348



༄༅། ། བརྒྱ་བཞིའི་ཆོ་ག་འཆི་བདག་ཀུན་བཟློག །
མཆོད་སྦྱིན་གཏོར་མ་འདི་བཞེས་ནས། ། བདག་ཅག་འཁོར་དང་བཅས་པ་ལ། ། བདུད་ཀྱིས་བར་ཆད་མེད་
པ་དང་། ། ནད་མེད་ཚེ་དང་དབང་ཕྱུག་དང་། ། དཔལ་དང་གྲགས་དང་སྐལ་བ་བཟང་། ། ལོངས་སྤྱོད་རྒྱུ་
ཆེར་ཀུན་ཐོབ་མཛོད། །ཞི་དང་རྒྱུས་ལ་སོགས་པ་ཡི། ། ལས་ཀྱི་དངོས་གྲུབ་བདག་ལ་སྩོལ། ། རྨི་ལམ་ངན་
དང་མཚན་མ་ངན། ། ལོ་སྐག་ཟླ་སྐག་ཞག་སྐག་དང་། ། བདུད་བཞིའི་དམག་ཚོགས་དགྲ་ལ་བསྒྱུར། །
བཞི་བ་བསྟོད་པ་ནི། ཀྱི། ནམ་མཁའ་མཐའ་ཡས་སྐྱེ་མཆེད་ལ་གནས་ཤིང་། ། འགྲོ་བ་ཀུན་གྱི་གཟུགས་ཀྱི་
ཕུང་པོ་ལ། །དབང་བསྒྱུར་སྟོབས་ལྡན་ཕུང་པོའི་བདུད་ཚོགས་ལ། ། བདག་གིས་ཕྱག་འཚལ་མཆོད་ཅིང་
བསྟོད་པར་བགྱི། ། རྣམ་ཤེས་མཐའ་ཡས་སྐྱེ་མཆེད་ལ་གནས་ཤིང༌། ། འགྲོ་བ་ཀུན་གྱི་ཚོར་བའི་ཕུང་པོ་
ལ། ། དབང་བསྒྱུར་སྟོབས་ལྡན་ཉོན་མོངས་བདུད་ཚོགས་ལ། ། བདག་གིས་ཕྱག་འཚལ་མཆོད་ཅིང་ཕྱག་
འཚལ་བསྟོད་པར་བགྱི། ། ཅི་ཡང་མེད་པའི་སྐྱེ་མཆེད་ལ་གནས་པའི། །འགྲོ་བ་ཀུན་གྱི་འདུ་ཤེས་ཕུང་པོ་
ལ། ། དབང་བསྐུར་སྟོབས་ལྡན་ལྟ་བུའི་བདུད་ཚོགས་ལ། ། བདག་གིས་ཕྱག་འཚལ་མཆོད་ཅིང་བསྟོད་པར་
བགྱི། །ཡོད་མིན་མེད་མིན་སྐྱེ་མཆེད་ལ་གནས་ཤིང་། ། འགྲོ་བ་ཀུན་གྱི་འདུ་བྱེད་ཕུང་པོ་ལ། ། དབང་
བསྒྱུར་སྟོབས་ལྡན་འཆི་བདག་བདུད་ཚོགས་ལ། ། བདག་གིས་ཕྱག་འཚལ་མཆོད་ཞིང་བསྟོད་པར་བགྱི། །
བདུད་བཞིའི་འཁོར་དུ་གཏོགས་པའི་ཚོགས་རྣམས་ལ། ། མཆོད་སྦྱིན་གཏོར་མ་རྒྱ་ཆེན་འདི་འབུལ་པས། །
གནོད་ཅིང་གདུག་པའི་འཚོ་བ་ཀུན་ཞི་ནས། ། བདུད་བཞིའི་དགྲ་ལས་རྟག་ཏུ་རྒྱལ་གྱུར་ཅིག ། བསྐང་གསོ་
དང་འབྲེལ་ན་ནི་ཚེ་བསྟོད་ལ་སྔར་མ་གོང་ན་འདིར་བཏང་། ། དེ་མིན་འདིར་བ།ཞི་བདག་གི་གཏོར་མ་སྤྱི་ལྟར་
འབུལ། ། ལྔ་པ་ཀླུད་གཏོང་བ་ལ། གླུད་རྫོང་དུ་རིན་པོ་ཆེ་དང་། འབྲུ་སྣ། ཟས་སྣ། གོས་སྣ། ཆང་ཕུད།
གསེར་སྐྱེམས་སོགས་སྟ་གོན་བྱས་ལ། གླུད་བསངས་སྦྱངས། སྟོང་པའི་ངང་ལས་སྦྱིན་པའི་བདག་པོའི་ཀླད་
ཟུང་ཁ་ཟས་སྐྱེ་མཆེད་དང་ཡན་ལག་ཐམས་ཅད་ཡོངས་སུ་རྫོགས་པར་གྱུར། ། ན་མ སརྦ་ཏ་ཐཱ་ག་ཏ་ནས་སམྦྷ་
ར་ཧཱུཾ། ལན་བདུན་ནམ་གསུམ་གྱིས་བསྔོ། ཧཱུྃ། ང་ནི་འཇམ་དཔལ་གཤིན་རྗེའི་གཤེད། ། ང་ནི་དཔལ་ཆེན་
ཧེ་རུ་ཀ ང་ནི་ཁྲོ་བོའི་རྒྱལ་པོ་སྟེ། ། ང་ནི་ལེགས་འདྲེན་བགེགས་ཚོགས་འདུལ། ། ང་ནི་གསང་ཆེན་ཀུན་གྱི་
བདག ། ང་ཡི་བཤད་པ་མི་སྙན་མེད། ། ལྷ་ཀླུ་གཤིན་རྗེ་མ་མོ་དང་། ། གཟའ་དང་རྒྱུ་སྐར་གནོད་སྦྱིན་
དང་། ། སྲིན་པོ་ཤ་ཟ་ལ་སོགས་པ། ། གང་དག་ + བྱེད་སུ་ཡང་རུང་། ། ཁྱད་པར་བདུད་བཞིའི་དམག་
ཚོགས་ལ། ། རིན་ཆེན་མཛེས་པའི་ངར་གླུད་འདི། ། འབྲུ་ཟན་རིན་ཆེན་སྙིང་པོ་ཅན། ། སྐྱེ་མཆེད་ཁམས་
དང་དབང་པོ་ལྔ། ： སྣ་ཚོགས་རྒྱན་གྱིས་སྤྲས་པ་འདི། །སྔགས་དང་ཏིང་འཛིན་ཕྱག་རྒྱུ་ལས། ། ནམ་
349



༄༅g ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཁའི་ཁམས་གང་བྱིན་བརླབས་ནས། ། བདག་དང་རྒྱུ་སྦྱོར་ཡོན་བདག་གི། ། གླུད་དུ་བདུད་བཞིའི་ཚོགས་
ལ་འབུལ། ། མེ་ཡི་དོན་དུ་ གླུད་འདི་བཞེས། ། མཛེས་པའི་དར་གླུད་རྒྱན་ལྡན་འདི། ། རྣམ་ཐོས་བུར་
འགྲན་ནོར་མང་ལྡན། ། སྐབས་གསུམ་ཕུན་ཚོགས་ལ་འཁུ་ཞིང་། ། ནག་པོའི་སྡེ་ལས་རྒྱས་བྱེད་པ། ། རིག་
འཛིན་སྔགས་འཆང་བདག་ཅག་དང་། ། རྒྱུ་སྦྱོར་སྦྱིན་བདག་གླུད་དུ་འབུལ། ། རིན་ཆེན་མཛེས་པའི་ངར་
གླུད་འདི། ཡོན་ཏན་བརྒྱ་ཕྲག་དང་ལྡན་ཞིང་
། ། གླུད་ཀྱི་ཡོན་ཏན་བསམ་མི་ཁྱབ། ། རིན་ཆེན་འབྲུ་སྣའི་
སྙིང་པོ་ཅན། ། མགོ་ལ་སེར་མོའི་འཕེན་བཟང་སྐུ། ། མུ་ཏིག་དག་ལས་བསྐྲད་པ་བྱས། ། ལུང་ཐང་མིག་ལ་
མར་གྱི་མདངས། ། མགྲོན་བུའི་སོ་ལ་དར་དམར་ལྗགས། ། བཀྲག་མདངས་དུང་སོ་ཡ་ལ་ལ། ། གསུང་ངག་
སྐད་སྙན་ཙེ་རེ་རེ། ། ལག་པ་གཡས་པ་གསེར་ལས་བྱས། ། ལག་པ་གཡོན་པ་དངུལ་ལས་བྱས། །རྐང་པ་
ཟངས་དང་ལྕགས་ལས་བྱོས། ། གོས་བཟང་ན་བཟའ་ལྷུབས་སེ་ལྷུབས། ། རིན་ཆེན་མཛེས་པའི་རྒྱན་གྱིས་
བརྒྱན། ། འགྲོ་མཁས་དེ་ནི་ཁྱུང་གི་འགྲོས། ། ལུས་ངག་ཡིད་གསུམ་ཡན་ལག་ལྡན། ། ཕུང་པོ་ལྔ་ཡང་འདི་
ལ་ཡོད། ། ཚེ་སྲོག་དབུགས་གསུམ་འདི་ལ་ཡོད། ། དབང་པོ་རྣམ་ལྔ་འདི་ལ་ཡོད། ། ཁམས་ཆེན་བཅོ་
བརྒྱད་འདི་ལ་ཡོད། ། སྐྱེ་མཆེད་བཅུ་གཉིས་འདི་ལ་ཡོད། ། སྨྲ་བ་མཁས་དང་འཛུམ་མདངས་ཅན། །
འཁོར་གཡོག་ངར་མི་བརྒྱ་ཕྲག་རྣམས། ། བདག་ཅག་རྒྱུ་སྦྱོར་ཡོན་བདག་གི་གླུད་དུ་བདུད་བཞིའི་ཚོགས་ལ་
འབུལ། ། ནོར་ལྡན་མཛེས་པའི་ངར་གླུད་བཞེས། ། མཚར་སྡུག་ལྡན་པའི་ངར་གླུད་བཞེས། ། བལྟ་ན་སྡུག་
པའི་ངར་གླུད་བཞེས། ། བརྒྱ་ཕྲག་ཡོན་ཏན་དང་ལྡན་པ། ། མི་ལས་མཆོག་གྱུར་ངར་གླུད་འདི། ། རིག་
སྔགས་འཆང་པ་བདག་ཅག་དང་། ། རྒྱུ་སྦྱོར་ཡོན་བདག་གླུད་དུ་འབུལ། ། མི་ལས་གླུད་དགའ་གླུད་བཞེས་
ལ། ། བདུད་བཞིའི་གནོད་འཚེ་ཞི་བར་མཛོད། ། བཟུང་པ་ཐོས་ལ་བཅིངས་པ་ཕྲོལ། ། བྲམ་ལ་བཏབ་ན་
ཁྲོམ་ཁ་ཕྱིས། ། ཤོ་ལ་བབས་ན་ཤོདྷེ་བསྐྱུངས། །བྱེད་དུ་ཆུད་ན་བྱད་ཁ་ཆོད། ། བདུད་བཞིའི་དམག་
ཚོགས་དགྲ་ལ་བསྒྱུར། ། བདུད་ཀྱི་ཁྲམ་ཁ་དགྲ་ལ་འགྱུར། ། རྒྱལ་པོའི་སྨྱོ་འབོག་དགྲ་ལ་འགྱུར། ། ཐེའུ་
རང་སྲིད་རྐུ་དགྲ་ལ་བསྒྱུར། ། གློ་བུར་བརྒྱད་ཅུ་རྩ་གཅིག་བཟློག།ཡེ་འདྲོག་སུམ་བརྒྱ་དྲུག་ཅུ་བཟློག།བཞི་བརྒྱ་རྩ་
བཞིའི་ནད་རྣམས་བཟློག་སྟོང་ཕྲག་བརྒྱད་ཅུའི་བགེགས་རྣམས་བཟློག།སུམ་བརྒྱ་དྲུག་ཅུའི་གདོན་རྣམས་བཟློག།
ཡོས་བདུད་གཡོས་དང་མས་སྲི་ལས། ། ཕམ་ཚན་རྒྱ་འདྲེ་ཐམས་ཅད་བཟློག།མ་བསུའི་བྱུར་འདྲེ་འདྲ་ཐམས་
ཅད་བཟློག།ལོ་ཟླའི་སྐག་རྣམས་དགྲ་ལ་བསྒྱུར། ། ཞག་དང་ཟླ་སྐག་དགྲ་ལ་བསྒྱུར། ། རྨི་ལམ་མཚན་མ་ངན་པ་
དང་། ། འབྱུང་པོའི་དལ་ཡམས་དགྲ་ལ་བསྒྱུར། ། བསྐང་གསོ་དང་འབྲེལ་ན་བསྐུལ་བཞག་པ་རྣམས་འདིར་
350



༄༅། ། བརྒྱ་བཞིའི་ཆོ་ག་འཆི་བདག་ཀུན་བཟློག །
གཏོང་སྟེ། དེ་ཡང་། ཁྱོད་ལ་ + སོགས་དང་འཆི་བདག་མ་དང་རི་རབ་ལྷུན་པོ་མ་ལྟ་བུའོ། ། དེ་ནས། ཀྱི།
སྔོན་ཚེ་རྒྱལ་བ་ཤཱཀ་ཐུབ་ཀྱི། ། མཆོག་སྦྱིན་ཕྱག་རྒྱ་གཡས་པ་རུ། ། མཆོད་སྦྱིན་བརྒྱ་བཞིའི་རྫས་བསགས་
ཏེ། །ཕྱག་སོར་རྩེ་མོར་མགྲོན་བཀུག་ནས། ། བདུད་བཞི་མཆོད་དེ་མདངས་དང་ལྡན། །སྔོན་ཚེ་རྒྱལ་པའི་
བྱིན་རླབས་དང་། ། ད་ལྟ་བདག་དང་ཡོན་བདག་གི།མཆོད་སྦྱིན་གླུད་གཏོར་འདི་འཁྱེར་ལ། ། རང་རང་
འདུག་པའི་གནས་སུ་དེངས། ། ལྷ་བདུད་དཀར་པོ་བྱ་བ་ཁྱོད། ། ཅི་ཡང་མེད་པའི་གནས་སུ་དེངས། །
འཆི་བདག་བདུད་ནི་ནག་པོ་ཁྱོད། ། ནམ་མཁའ་མཐའ་ཡས་གནས་སུ་དེངས། ། ཉོན་མོངས་བདུད་ནི་
དམར་པོ་སྟོད། ། རྣམ་ཤེས་མཐའ་ཡས་གནས་སུ་དེངས། ། ཕུང་པོའི་བདུད་ནི་སེར་པོ་ཁྱོད། ། ཡོད་མིན་
མེད་མིན་གནས་སུ་དེངས། ། ཉོན་མོངས་སྒྲིབ་དང་བག་ཆགས་སྒྲིབ། ། ལས་ཀྱི་སྒྲིབ་དང་ཤེས་བྱའི་སྒྲིབ། །
སྒྲིབ་པ་བཞི་ལས་བྱུང་བ་ཡི། ། ལྷ་བུའི་བདུད་དང་ཉོན་མོངས་བདུད། ། འཆི་བདག་བདུད་དང་ཕུང་པོའི་
བདུད། ། བདུད་བཞི་བདུད་ཀྱི་རྒྱལ་པོ་བཞི། ། སྐྱེ་མཆེད་མུ་བཞིའི་ གནས་སུ་དེངས། ། ཞེས་བརྗོད་
ཅིང་། ། གཟུགས་བརྙན་མཆོད་རྫས་བཅས་གཤེགས་པ་ནི། སཱཙྪ་རྣམས་ཁང་སྟེང་ལྟ་བུར་རབ་རྡོག་ཅིང་།
མར་མེའི་ཀོང་བུ་ཟན་ཡིན་ན་ནི་དེ་དག་ལྷ་བདུད་དཀར་པོ་ངར་གླུད་ཉི་ཤུ་ལྷ་བཤོས་ཉི་ཤུ་བཅས་ཤར་དུ་གཏོང་།
ཕུང་བདུད་སེར་པོ་ངང་གླུད་ཉི་ཤུ་ལྷ་བཤོས་ཉི་ཤུ་བཅས་ལྷོར་གཏོང་། འཆི་བདུད་ནག་པོ་ངར་གླུད་ཉི་ཤུ་ལྷ་
བཤོས་ཉི་ཤུ་བས་ནུབ་ཏུ་གཏོང་། ཉོན་མོངས་བདུད་དམར་ངར་གླུད་ཉི་ཤུ་ལྷ་བཤོས་ཉི་ཤུ་བཅས་བྱང་དུ་གཏོང་
ཡོན་བདག་གི་གླུད་དང་ཀླུད་ཉི་ཤུ་ལྷ་བཤོས་ཉི་ཤུ་བཅས་གནོད་བྱེད་ཡོད་པའི་ཕྱོགས་སམ། ། ཡོད་པར་ཐེ་ཚོམ་
ཟོ་བའི་ ཕྱོགས་ སུ་ བཏང་ནས། ཀྱི། སྲིད་གསུམ་འདི་ ན་ ཅི་ ཡང་ རུང༌། ། འདི་ ན་ གནས་ པའི་ལྷ་འདྲེ་
རྣམས། ། ཚུར་ཤོག་རྒྱལ་བའི་བཀའ་ལ་ཉོན། །བྱང་ཆུབ་སེམས་དང་ལྡན་པར་མཛོད། ། ནམ་མཁའ་གང་
བའི་ལྷ་འདྲེ་ལ། ། ས་གཞི་གང་བའི་གླུད་འབུལ་ལོ། ། ངེད་ཀྱིས་འབུལ་བ་མི་ནོར་རོ། ། ཁྱེད་ཀྱིས་བཞེས་པ་
མ་ནོར་ཅིག།བདུད་བཞི་འཁོར་དང་བཅས་པ་དང་། ། གནོད་པར་བྱེད་པའི་གདོན་བགེགས་རྣམས། ། རང་
རང་སོ་སོའི་གནས་སོང་སྟེ། ། བྱམས་པའི་སེམས་དང་ལྡན་པར་མཛོད། ། དེ་ནས་བསྐང་གསོ་དང་འབྲེལ་ན་
བཟློག་པ་གཞུང་བཞིན་བྱས་ནས། མཐུན་པའི་དངོས་གྲུབ་མས་དངོས་གྲུབ་བླང་། ། མིན་ན། བླ་མ་མཆོག་
གསུམ་བདེན་བྱིན་དང་། ། མཆོད་སྦྱིན་འདི་ལྟར་བགྱིས་ པའི་མཐུས། ། རྣལ་ འབྱོར་ སྦྱིན་བདག་འཁོར་
བཅས་ལ། ། གནོད་ཅིང་འཚེ་བ་ཐམས་ཅད་ཟློག།བགེགས་རིགས་སྟོང་ཕྲག་བརྒྱད་ཅུ་ཟློག།གདོན་རིགས་སུམ་
བརྒྱ་དྲུག་ཅུ་ཟློག།ནད་རིགས་བཞི་བརྒྱ་རྩ་བཞི་ཟློག།བྱིས་པའི་གདོན་ཆེན་བཅོ་ལྔ་ཟློག། སྟེང་གདོན་གཟའ་ཡི་
351



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནོད་པ་ཟློག་འོན་གདོན་ཀླུ་ཡི་གནོད་པ་ཟློག།བར་གདོན་རྒྱལ་པོའི་གནོད་པ་ཟློག།མི་ནད་ཕྱུགས་ནད་ཐམས་ཅད་
ཟློག།རྨི་ལྟས་མཚན་མ་ངན་པ་ཟློག།ལོ་སྐག་ཟླ་སྐག་ཞག་སྐག་ཟློག།མདོར་ན་མི་དང་མི་མིན་གྱི། ། གནོད་པ་ཇི་
སྙེད་མཆིས་པ་ཟློག།རྣལ་འབྱོར་སྦྱིན་བདག་འཁོར་བཅས་ལ། ། ཚེ་རིང་ནད་མེད་ལོངས་སྤྱོད་སོགས། །
འདོད་རྒུ་ཇི་སྙེད་མཆིས་པ་ཀུན། །འབད་མེད་ལྷུན་གྱིས་འགྲུབ་གྱུར་ཅིག ། ཅེས་བྱའོ། ། དེ་ནས་བཏང་
རག་གི་མཆོད་པ་བྱིན་གྱིས་བརླབས་ཏེ། ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏིཙྪ་སྭཱ་ཧཱ།ཞེས་སོགས་ཀྱིས་མཆོད། གང་ཚེ་
གང་གཉིས་གཙོ་བོ་ཞེས་སོགས་སམ། ཐབས་མཁས་ཐུགས་རྗེ་མ་སོགས་བསྟོད་པ་རྒྱས་བསྡུས་ཅི་རིགས་དང་།
ཡིག་བརྒྱ་བརྗོད་ཅིང་མ་རྙེད་པ་ཡོངས་སུ་མ་ཤེས་དང་། ། ཞེས་སོགས་ཀྱིས་བཟོད་གསོལ་བྱས་ཏེ། རྟེན་ཡོད་ན།
འདིར་ནི་རྟེན་དང་ལྷན་ཅིག་ཏུ། ། ཞེས་སོགས་ཀྱིས་བརྟན་བཞུགས་དང༌། མེད་ན། བཛྲ་མུ། ཡེ་ཤེས་
པའི་མགྲོན་རྣམས་རང་གནས་སུ་གཤེགས་པར་གྱུར། ། ཅེས་དང་། བཀྲ་ཤིས་རྒྱས་བསྡུས་ཅི་རིགས་བྱས་ནས་
ལས་ཀྱི་རྗེས་མི་མངོན་པར་བྱའོ། །
ཞོར་ལ་སཱཙྪ་རབ་གནས་མདོར་བསྡུས་ཞིག་བརྗོད་པར་བྱ་སྟེ། རྒྱས་པ་ནི་གཞན་དུ་ཤེས་པར་བྱ་ལ།
བསྡུས་པ་ནི། རང་ཉིད་ལྷའི་ང་རྒྱལ་དང་ལྡན་པས། ཧཱིཏྟིའམ། ཨ་མྲི་ཏ་སོགས་དང་། སུམྦྷ་ནི་བརྗོད་
ཅིང་། ཡུངས་ཀར་སོགས་ཀྱིས་རྟེན་གྱི་བགེགས་བསྐྲད་ནས། །སཱཙྪ་བསངས་སྦྱངས། སྟོང་པའི་ངང་ལས་
སཱཙྪ་རྣམས་རྣམ་སྣང་དཀར་པོ་ཞལ་གཅིག་ཕྱག་གཉིས་མཉམ་གཞག་གི་ཕྱག་རྒྱས་འཁོར་ལོ་འཛིན་པ། དར་གྱི་
ན་བཟའ་དང་རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་སྤྱི་
བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། རྣམ་པར་སྣང་
མཛད་ཀྱི་ཡེ་ཤེས་པ་དང་། དབང་གི་ལྷ་རིགས་ལྔ་འཁོར་བཅས་སྤྱན་དྲངས། ཡེ་ཤེས་པ་ཛཧཱུྃ་བཾ་ཧོ༔ དམ་
ཚིག་པ་སོ་སོ་དང་གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་བུམ་པའི་ཆུས་དབང་བསྐུར། རྡོ་རྗེ་སེམས་
དཔས་དབུ་བརྒྱན་པར་གྱུར། མཆོད་པ་བྱིན་གྱིས་བརླབས་ནས། ཨོཾ་བི་རོ་ཙ་ན་ཨགྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱ་ཧཱའི་
བར་གྱིས་མཆོད་དེ། ཆོས་དབྱིངས་ཡེ་ཤེས་རྣམ་པར་དག།རྣམ་པར་སྣང་མཛད་བཅོམ་ལྡན་འདས། ། ཏིང་ངེ་
འཛིན་ལྡན་ཕྱག་རྒྱ་ཅན། ། རྣམ་པར་སྣང་མཛད་ལ་ཕྱག་འཚལ། ། ཅེས་བསྟོད། ཨོཾ་བུདྡྷ་བི་རོ་ཙ་ན་ཨོཾ་སྭཱ་ཧཱ།
ཞེས་འགྲུབ་བཟླ། ཨོཾ་བཛྲ་སཏྭ་ཧཱུྃ། ལན་གསུམ། ཨོཾ་ཙག་ཙགླ་ས་མནྟ་ཙཀ་བི་ཤོ་དྷ་ནི་སྭཱ་ཧཱ། ཞེས་སྤྱན་དགྱེས།
ཨོཾ་ཨཱཿ ཧཱུྃ། རྣམ་སྣང་འོད་དུ་ཞུ་བ་ལས་སཱཙྪའི་རྣམ་པ་ཅན་དུ་གྱུར། དེ་ནས། ཡེ་དྷརྨུ་ལན་བདུན་བརྗོད་དེ།
སུ་པྲ་ཏིཥྛས་བརྟན་བཞུགས་དང་། ཇི་སྲིད་མེ་དང་ཆུ་དང་ནི། ། རླུང་གིས་བསྐལ་པ་འཇིག་པར་དུ། །
352



༄༅། ། བརྒྱ་བཞིའི་ཆོ་ག་འཆི་བདག་ཀུན་བཟློག །
སེམས་ཅན་ཀུན་གྱི་དོན་གྱི་ཕྱིར། ། བཅོམ་ལྡན་ཁྱོད་ནི་བཞུགས་པར་མཛོད། ། ལན་གསུམ་དང་། ཤིས་
བརྗོད་ཅི་རིགས་བྱའོ། ། ཚུལ་མིན་ཐབས་མཁས་བྱུང་པའི་དགེས། ། བདག་སོགས་འགྲོ་བ་མ་ལུས་པ། །
བདུད་བཞིའི་གཡུལ་ལས་རྣམ་རྒྱལ་ཏེ། ། འཆི་མེད་ཆོས་སྐུ་མྱུར་ཐོབ་ཤོག།ཅེས་བདུད་བཞིའི་ཕུང་ལས་རྒྱལ་
པར་བྱེད་པའི་བརྒྱ་བཞིའི་ཚོགས་འཆི་བདག་ཀུན་བཟློག་ཅེས་བྱ་བ་འདི་ནི། ཤཱཀྱའི་དགེ་སློང་བཤད་སྒྲུབ་མིང་
ཅན་གྱིས་རེ་གཉིས་ཡན་འདོགས་བསམ་པ་དམ་པ་སྔ་མའི་ཕྱག་སྲོལ་ལ་ཅུང་ཟད་རེ་ཁ་བསྐང་ནས་འཇུག་པ་བདེ་
ཁུལ་དུ་ཅོ་ནེའི་དགོན་ཉིད་དུ་སྦྱར་བ་སྟེ། པར་གྱི་ཡི་གེ་པ་ནི་ཏཱ་ཡི་ལ་ལུང་གི་བློ་བཟང་དོན་གྲུབ་བོ། །། །
མངྒ་ལཾ། །། །
353



༄༅། ། ཁ་འབར་མའི་མདོས་ཆེན་མ་མོའི་གདོན་སོགས་གནོད་པ་ཀུན་
སེལ་ཞེས་བྱ་བ་བཞུགས་སོ། །
ན་མོ་མལྕུ་གྷོ་ཥཱ་ཡ།དང་པོར་ཐུགས་བསྐྱེད་བར་དུ་ཚོགས་བསགས་མཐར། ། མངོན་སངས་རྒྱས་ནས་
ཐེག་གསུམ་གདུལ་བྱ་ལ། ། ཆོས་འཁོར་བསྐོར་མཛད་ཐུབ་དབང་ལ་བཏུད་ནས། ། དེ་ནས་གསུངས་ཁ་
འབར་མ་ཡི་མདོས་ཆོག་བྲི། །འདི་ལ་གཉིས། བཅའ་ཐབས་དང་། ཆོ་གའི་རིམ་པའོ། ། དང་པོ་ནི། ས་
སྟེགས་སམ། རས་ཤོག་ལྟ་བུ་ཡང་རུང་སྟེ། དབུས་ནས་སོར་བཞིས་ཟླུམ་བསྐོར་ལྟེ་བ་དང་། དེའི་ཕྱིར་སོར་
བཞིས་ཟླུམ་པོར་བསྐོར་པ་ལ་པད་འདབ་བརྒྱད། དེའི་ཕྱིར་སོར་བཞིས་བསྐོར་བ་ལ་པད་འདབ་བཅུ་དྲུག
དེའི་ཕྱིར་སོར་བཞིས་བསྐོར་བ་ལ་པད་འདབ་སོ་གཉིས། དེའི་ཕྱི་རོལ་ཏུ་གྲུ་བཞི་སྒོ་བཞི། ནང་གི་ཤར་དཀར།
ལྷོ་སེར། ནུབ་དམར། བྱང་ལྗང་། དབུས་སུ་མཉྫི་སོགས་ཀྱི་སྟེང་དུ་སྟོན་པའི་སྐུ། ནང་གི་འདབ་མ་བརྒྱད་ལ་
སེམས་དཔའ་བརྒྱུད། བར་གྱི་འདབ་མ་བཅུ་དྲུག་ལ་ཉན་ཐོས་བཅུ་དྲུག་དང་། ཕྱིའི་འདབ་མ་སོ་གཉིས་ལ་རང་
རྒྱལ་སོ་གཉིས་ཀྱི་ཚོན་སྤུངས་རྣམས་དགོད། འཁྱམས་སུ་ཕྱོགས་སྐྱོང་བཅུ་དང་སྒོ་བཞིར་རྒྱལ་ཆེན་བཞིའི་ཚོན་
སྤུངས་འགོད་ཅིང་། དེ་རྣམས་ཁ་དོག་ལྗང་བསྒྱུར་བྱ། མདུན་དུ་དཀར་གསུམ་མངར་གསུམ་ སོགས་དང་
འབུལ་གཏོར། ཆུ་གཉིས་ཉེར་སྤྱོད་སོགས་ཀྱི་མཆོད་པ་དུ་མས་མཐའ་བསྐོར་བའམ་ཅི་འབྱོར་བཤམ་ཞིང་ཡང་ན་
གདུགས་སོགས་ཀྱི་རྣམ་པའང་བྱའོ། ། དེའི་མདུན་གྱི་ཤར་ངོས་སུ་ཆོས་འབྱུང་ཕྱི་ནག་ལ་ནང་དམར་བ། རྩེ་མོ་
ཕྱིར་བསྟན་བྲིས་པའི་དབུས་སུ་ལྕགས་ཐབས་སམ། དཀར་གོང་གི་སྒྱེད་པུའི་ཁར་ཟངས་གཞོང་སོགས་ཀྱི་ནང་དུ་
ཙམ་ཕྱེ་སོགས་ལས་ཁ་འབར་མའི་གཟུགས་ཁྲུ་གང་ལས་མི་ཆུང་བ་མདོག་མི་སྡུག་ཅིང་འཇིགས་སུ་རུང་བ། ལྟོ་བ་
ཆེ་བ། ཡན་ལག་ཕྲབ། ལག་པ་གཉིས་སྦར་མོ་གདངས་པ། ལུང་ཐང་གི་མིག འགྲོན་བུའི་སོ། ཟེར་མོ་དང་
བལ་ནག་གི་སྐྲ། མུ་ཏིག་གི་ཀླད་པ། དུང་གི་རུས་པ། ཤ་ཞོ་ཤའི་སྙིང་བྱ་ཞིང་མ་འཛོམས་ན་དེའི་དོད་ཙམ་བྱ།
ནང་པ་གཉིས་ཙོག་པུའི་ཚུལ་གྱིས་རི་ལྡེའི་སྤྱི་ཆུང་ནས་ཆན་གྱིས་རྒྱུངས་པའི་འབོལ་ལ་གནས་པ། དཔྲལ་བར་
གཡུ། སྐེད་པར་བྱང་མིག་དགུ་དང་ཤོ་དཀར་ནག་གི་རྒྱན་འདོགས། དེའི་ཕྲག་པ་གཡས་བར་ངོ་ཤིང་སྟག་བལ་
354



༄༅ ། ཁ་འབར་མའི་མདོས་ཆེན་མ་མོའི་གདོན་སོགས་གནོད་པ་ཀུན་སེལ། །
ལ་གྲངས་ཀྱི་ཁྲམ་བྱས་པ་འཛུག་ཅིང་། མ་ལོན་པར་བར་མོ་ཤིང་གླང་མ་ལ་གོས་དར་གྱི་རས་མ་བཏགས་པར་
འཇུག།ལུས་ལ་གོས་དང་དར་ཚོན་སྣ་ལྔས་བརྒྱན། མདུན་དུ་ཡོན་བདག་གམ་ནད་པའི་གླུད་རང་གི་ཆ་བྱད་ཅན་
དང་མཐར་དར་མི་བརྒྱ་རྩ། གཏོར་ཆུང་བརྒྱ་རྩ། སྣ་ཚོགས་པའི་གཟུགས་འགྲོས་བརྒྱ་རྩ་བརྒྱད་སོགས་ཀྱིས་
བསྐོར། གཞན་ཡང་ཆང་བུ། མཐེབ་ཀྱུ། ཟན་རིལ་བརྒྱ་རྩ་བརྒྱད་རེ་དང་། འོ་མའི་མཆོད་ཡོན་དང་། ནས་
ཆན་རྣམས་ཀྱང་སྟ་གོན་བྱ། མདུན་དུ་ཞབས་བསིལ། མེ་ཏོག་ལ་སོགས་པའི་ཉེར་སྤྱོད་ལྔ་རྣམས་དང་། གཞི་
བདག་གི་གཏོར་མ་དང་ཆ་གསུམ་གྱི་གཏོར་མ། བརྒྱ་ཙའི་ཟིན་རིལ་རྣམས་ཀྱང་བཤམ། གླུད་རྫོངས་ཀྱི་ཆས་
འབྲུ་སྣ། དར་སྣ། སྨན་སྣ། རིན་པོ་ཆེ་སྣ་ཚོགས་སམ་ཅི་འགྲུབ། གྲུབ་ན་རྣམ་འཇོམས་ཀྱི་བུམ་ཆོག་དང་
གཏོང་མ་བརྒྱ་རྩ་གཏོང་མཁན་ལོགས་སུ་བྱ། མདུན་དུ་གཏོར་འཐོབ་ལྔར་རིམ་པར་ནས་ཆོན། འོ་མ། ཆང་བུ།
མཐེབ་ཀྱུ་ཟན་རིལ་རྣམས་བཤམས་ལ་ཆབ་བྲན་ནས་བསྔོ། ། ནས་འབྱུང་བའི་བདེན་སྟོབས་བརྗོད་པ་དང་
མཉམ་དུ་གཏོར་མ་དེ་རྣམས་ཟངས་གཞོང་སོགས་ཀྱི་སྣོད་དུ་བླུག་ཅིང་རོལ་མོའི་སྒྲུ་བྱ། ཡང་གཏོར་འཐེབ་
རྣམས་ཆུས་བཤལ་ཏེ་གཏོར་རྫས་རྣམས་གོང་ལྟར་བཤམ་ནས་སྔར་བཞིན་བརྒྱ་དང་བརྒྱད་བསྔོ། དེ་ཡང་ང་
བཞིའི་བར་ལ་འབར་མ་ཁ་ཚུར་བལྟ་བ་ལ་མགྲོན་གྱི་ཚུལ་དུ་བསྔོ་ཞིང་། དེ་བཞི་སོང་བ་དང་ཁ་བར་བསྒྱུར་ཏེ་
བཀབ་གཉིས་སུ་ཆང་བུ་རེ་འཇོག་ཅིང་། ད་ལྟ་མ་ནང་བཞིས་རྫོངས་ཀྱི་ཚུལ་དུ་བྱས་ནས་སྟེར། ཕྱིར་སྐྱེལ་པའི་
དུས་སུ་རྣམ་འཇོམས་ཀྱི་བུམ་ཆུ་འཐོར་པས་སྣ་དྲངས། སྤོས་བོར། གསེར་སྐྱེམས་རོལ་མོ་སོགས་དང་བཅས་པ་
ཆོ་གའི་གཞུང་ལྟར་བྱའོ། ། གཉིས་པ་ཆོ་གའི་རིམ་པ་ལ་གཉིས། བདག་བསྐྱེད་དང་མདུན་བསྐྱེད་དོ། ། དང་
པོ་ནི། པཎ་ཆེན་རིན་པོ་ཆེའི་ཚོ་ག་སོགས་ལས་བདག་མདུན་གཉིས་འཇུག་པ་གཅིག་གིས་མཛད་འདུག་ཀྱང་།
བློ་ཆུང་བདག་གིས་དེ་གཉིས་ཅིག་ཅར་དུ་བློས་འཆུན་དཀའ་བར་མཐོང་བས་འདིར་བདག་མདུན་སོ་སོར་བྱ་བའི་
རིམ་པ་ལྟར་བཤད་པར་བྱ། དེ་ཡང་བདག་བསྐྱེད་ལ་གཙོ་རྐྱང་གིས་ཆོག་ཅིང་། ལྷ་དྲུག་བསྐྱེད་ཀྱི་དབང་དུ་བྱས་
ན། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང་ནས། སྭ་བྷཱ་ཝས་སྟོང་པར་སྦྱངས། དེ་ལྟར་
བདག་གི་དེ་ཁོ་ན་ཉིད་དོན་དམ་པ་སྤྲོས་པ་ཐམས་ཅད་དང་བྲལ་བ་ཇི་ལྟར་ཡིན་པ་དེ་བཞིན་དུ་ལྷའི་དེ་ཁོ་ན་ཉིད་
ཀྱང་དེ་བཞིན་ཡིན་པས། དེ་གཉིས་ཆུ་དང་འོ་མ་འདྲེས་པ་བཞིན་དུ་རྣམ་པར་མི་རྟོག་པའི་སྣང་བའི་སྒོ་དེ་ཉིད་
བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར། སྟོང་པའི་ངང་ལས་ཨོཾ་མུ་ནེ་མུ་ནེ་མ་ཧཱ་མུ་ནེ་ཡེ་སྭཱ་ཧཱ་ཞེས་
པའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲགས་པར་གྱུར། བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་
པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་དུ་གྱུར་པའི་སྟེང་དུ། སྔགས་ཀྱི་གདངས་ཀྱི་རྣམ་པ་ནམ་
355



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཁའ་ལ་གྲགས་པ་དེ་ཉིད་ཤིན་ཏུ་ཡོངས་སུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་
རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས་བདུད་རྩིས་གང་བའི་ལྷུང་བཟེད་ཀྱི་སྟེང་དུ་ཨོཾ་མུ་ནེ་ནས་སྭཱ་ཧཱ་ཞེས་
པས་མཚན་པར་གྱུར། ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་མོ་ལས་
ཤཱཀྱའི་རྒྱལ་བོའི་ལྷའི་གཟུགས་དཔག་ཏུ་མེད་པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་བྱས།རྒྱལ་བ་
ཐམས་ཅད་ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་བ་ལས་
བདུད་རྩིའི་ཆར་རྒྱུན་བབས་པས་དམྱལ་པ་ལ་སོགས་པའི་འགྲོ་བ་ཐམས་ཅད་ཀྱི་སྡུག་བསྔལ་ཀྱི་མེ་རྣམས་ཞི་ཞིང་
དེ་རྣམས་ཚིམ་པར་བྱས་ནས། ལྷའི་སྐུ་དང་བཅས་པའི་འོད་ཟེར་སྨར་ཐོབ། རང་གི་སེམས་ཟླ་བའི་དཀྱིལ་
འཁོར་ཕྱག་མཚན་སྔགས་དང་བཅས་པ་ལ་ཞུགས་པ་ཡོངས་སུ་གྱུར་བ་ལས། རང་ཉིད་བཅོམ་ལྡན་འདས་ཤཱཀྱ་
ཐུབ་པ་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་པ། གཡས་ས་གནོན་དང་གཡོན་མཉམ་གཞག་གི་
ཕྱག་རྒྱས་བདུད་རྩིས་གང་པའི་ལྷུང་བཟེད་བསྣམས་པ། ཚངས་པར་སྤྱོད་པའི་ཆ་ལུགས་ཅན། ན་བཟའ་ཆོས་
གོས་རྣམ་གསུམ་གསོལ་ཞིང་མཚན་བཟང་པོ་སུམ་ཅུ་རྩ་གཉིས་འདབ་བྱེད་བཟང་པོ་བརྒྱད་ཅུས་བརྒྱན་པ། འོད་
ཀྱི་ཕུང་པོ་འཕྲོ་བའི་དབུས་ན་བྱང་ཆུབ་ཀྱི་ཤིང་ལ་སྐུ་རྒྱབ་བརྟེན་པས་སེངྒེའི་ཁྲིའི་སྟེང་དུ་པདྨ་དང་ཟླ་བའི་གདན་
ལ་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་དཀར་
ཧཱུྃ་སྔོན་པོས་མཚན་པར་གྱུར། ཨོཾ་སརྦ་ཏ་ཐཱ་ག་ཏ་ཨུཏྤ་ཝ་ལེ་སྭཱ་ཧཱ།རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས།
རང་བཞིན་གྱི་གནས་ནས་བཅོམ་ལྡན་འདས་ཤཱཀྱ་ཐུབ་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་
བསྐོར་བ་སྤྱན་དྲངས། ཐ་མལ་སེམས་ཅན་ཞེས་སོགས་གཅིག་གི་མཐར། ཛ ཧཱུཾ་བཾ་ཧོ༔ གཉིས་སུ་མེད་པར་
གྱུར། མཆོད་པ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་པའི་མཆོད་ཡོན། ནས། རོལ་མོ་རྣམས་དང་ཤིང་
ཐོགས་པ་མེད་པ་ཟག་པ་མེད་པའི་བདེ་བ་ཁྱད་པར་ཅན་སྟེར་བའི་ནུས་པ་ཅན་དུ་གྱུར། ཨོཾ་ཨགྷཾ་ཨཱ༔ ཧཱུྃ་ནས།
ཤཔྟ་ཨཱ༔ ཧཱུྃ་གིས་བྱིན་གྱིས་བརླབས་ལ། ཨོཾ་ཤཱཀྱ་མུ་ནེ་ཨགྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱ་ཧཱའི་བར་གྱིས་མཆོད་དེ།
ཐབས་མཁས་ཐུགས་རྗེ་སོགས་ཤོ་ལོ་ཀ་གཅིག་གིས་བསྟོད། དེ་ནས། ཨོཾ་མུ་ནེ་སོགས་ཀྱི་སྔགས་ཅི་འགྲུབ་བཟླ་
ཞིང་ཡིག་བརྒྱ་བརྗོད་དེ་མཆོད་བསྟོད་མདོར་བསྡུས་བྱའོ། ། གཉིས་པ་མདུན་བསྐྱེད་ལ་གཉིས། འཇིག་རྟེན་
ལས་འདས་པ་དང་། འཇིག་རྟེན་པའི་མགྲོན་བསྐྱེད་ཚུལ་ལོ། །དང་པོ་ནི། མཆོད་པ་བྱིན་གྱིས་བརླབས་ནས།
སྒྲུབ་གཞི་ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་མདུན་གྱི་གནས་སུ་སྣ་ཚོགས་
356



༄༅།
ཁ་འབར་མའི་མདོས་ཆེན་མ་མོའི་གདོན་སོགས་གནོད་པ་ཀུན་སེལ། །
པདྨ་འདབ་མ་རིམ་པ་གསུམ་པ་ལྟེ་བ་དང་བཅས་པ། ལྟེ་བའི་སྟེང་ཁར་ཟླ་བའི་དཀྱིལ་འཁོར། དེ་ལྟར་བདག་གི་
དེ་ཁོ་ན་ཉིད་དོན་དམ་པར་སྤྲོས་པ་ཐམས་ཅད་དང་བྲལ་བ་ཇི་ལྟར་ཡིན་པ་དེ་བཞིན་དུ་ཞེས་པ་ནས། ཡོངས་སུ་
གྱུར་པ་ལས་བཅོམ་ལྡན་འདས་ཤཱཀྱ་ཐུབ་པ་ནས། རྡོ་རྗེའི་སྐྱིལ་ཀྲུང་གིས་བཞུགས་པ། ཡང་ན། སྟོང་པའི་ངང་
ལས་སྣ་ཚོགས་པདྨ་དང་ཟླ་བའི་གདན་ལ་བཅོམ་ལྡན་འདས་ཞེས་སོགས་བྱས་ཀྱང་ཆོག་ཅིང་། གང་བྱེད་ཀྱང་།
རིམ་པ་དང་པོ་ལ་མདུན་ནས་རིམ་པ་བཞིན་དུ། ཕྱག་ན་རྡོ་རྗེ། སྤྱན་རས་གཟིགས། འཇམ་དཔལ། ནམ་
མཁའི་སྙིང་པོ། སའི་སྙིང་པོ། སྒྲིབ་སེལ། ཀུན་བཟང༌། བྱམས་པ་སྟེ་ཉེ་བའི་སྲས་ཆེན་བརྒྱད་དང་། རིམ་པ་
གཉིས་པ་ལ་རིམ་པ་བཞིན་དུ་རབ་འབྱོར། ཀོའུ་དེ་ཅུ། འོད་སྲུང་ཆེན་པོ། ཤཱ་རིའི་བུ། མོའུ་འགལ་གྱི་བུ།
མ་འགགས་པ། ཀུན་དགའ་བོ། ཉེ་བར་འཁོར། ཀ་ཏ་ཡ་ན། བ་གུ་ལ། རྟ་ཐུལ། མིང་ཆེན། དགའ་བ།
སྒྲ་གཅན་འཛིན། གར་བོ། འཆད་ཀ་སྟེ་ཉན་ཐོས་ཆེན་པོ་བཅུ་དྲུག་དང་། རིམ་པ་གསུམ་པ་ལ་གདུང་བ་སེལ་
བ་ལ་སོགས་པ་རང་རྒྱལ་སོ་གཉིས། དེའི་ཕྱི་རོལ་ཏུ་ཕྱོགས་སྐྱོང་བཅུ། སྒོ་བཞིར་རྒྱལ་པོ་ཆེན་པོ་བཞི་དང་བཅས་
པར་གྱུར། དེ་ཐམས་ཅད་ཀྱི་སྤྱི་བོར་ཨོཾ་དཀར་པོ་ནས། ཐུགས་ཀར་ཧཱུཾ་སྔོན་པོས་མཚན་པར་གྱུར། ཨོཾ་སརྦ་ཏ་
ཐཱ་ག་ཏ་སོགས་ཀྱི་སྔགས་ལན་དྲུག་གམ་ག་ཅིག རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་
གནས་ནས་རྒྱལ་བ་ཤཱཀྱ་ཐུབ་པ་ལ། ཉེ་བའི་སྲས་ཆེན་བརྒྱད་དང་། ཉན་ཐོས་ཆེན་པོ་བཅུ་དྲུག རང་རྒྱལ་
ཆེན་པོ་སོ་གཉིས་ལ་སོགས་པ་རྒྱལ་སྲས་ཉན་རང་འཕགས་ཚོགས་ཐམས་ཅད་དང༌། ཕྱོགས་སྐྱོང་བཅུ་དང་རྒྱལ་
ཆེན་བཞི་ལ་སོགས་པའི་འཇིག་རྟེན་སྐྱོང་བ་འཁོར་དང་བཅས་པ་ཐམས་ཅད་གནས་འདིར་སྤྱན་དྲངས། སྩོལ་
སོགས་དང་བཅས། མ་ལུས་སེམས་ཅན་སོགས་ཚིགས་བཅད་ཀྱི་འཕྲོར། ཧཱུྃ་ཕྱོགས་བཅུའི་འཇིག་རྟེན་ཁམས་
བཞུགས་པའི། ། སངས་རྒྱས་བྱང་ཆུབ་སེམས་དཔའ་དང་། ། འཕགས་པ་ཉན་ཐོས་རང་རྒྱལ་རྣམས། །
མཆོད་པའི་གནས་འདིར་གཤེགས་སུ་གསོལ། ། ཚངས་པ་དང་ནི་བརྒྱ་བྱིན་དང༌། །རྒྱལ་པོ་ཆེན་པོ་སྡེ་བཞི་
དང་། ། འཇིག་རྟེན་སྐྱོང་བ་རྣམ་པ་བཅུ། ༼ འཁོར་བཅས་མཆོད་པའི་གནས་འདིར་བྱོན། ། ལྷ་ཀླུ་གནོད་
སྦྱིན་འབྱུང་པོ་དང་། ། ནམ་མཁའ་ལྡིང་དང་དྲི་ཟ་དང་། ། རླུང་ལྷ་དང་ནི་ལུས་སྲུལ་པོ། ། གཤིན་རྗེ་དང་ནི་
སྲིན་པོ་དང་། ། མཁའ་འགྲོ་དང་ནི་རོ་ལངས་དང་། ། ལྟོ་འཕྱེ་ཆེ་དང་གྲུལ་བུམ་དང་། ། གཟའ་དང་རྒྱུ་སྐར་
མཁའ་རྒྱུ་དང་། ། གདོན་རིགས་སྟོང་ཕྲག་བརྒྱད་ཅུ་རྣམས། ། བདེ་བར་གཤེགས་པའི་བཀའ་ཉན་ཕྱིར། །
མཆོད་པའི་གནས་འདིར་མྱུར་དུ་བྱོན། ། བདག་གིས་དགའ་སྟོན་ཆེར་བགྱིད་ཀྱི། ། ཞི་བའི་སེམས་ཀྱིས་
འཁོད་པར་གྱིས། ། ཨེ་ཏེ་ཧི། ཛ ཛ ཛ ཧཱུྃ་བཾ་ཧོ༔ དམ་ཚིག་པ་སོ་སོ་དང་གཉིས་སུ་མེད་པར་གྱུར། པདྨ་ཀ་
357



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མ་ལ་ཡེ་ཧཱུཾ། འདིར་ཆོ་ག་སྔ་མ་དག་ལས་མགྲོན་རྣམས་སྤྱན་དྲངས་ནས་བསྐྱེད་པའི་དམ་ཚིག་པ་ལ་བསྟིམ་ཚུལ་མི་
གསལཡང་། བསྟིམས་ན་ལེགས་པར་སེམས་ཏེ་གཞན་དུ་ན་དམ་ཚིག་པ་བསྐྱེད་པ་ལ་དགོས་པ་མི་སྣང་པས་
སོ། །སྤྱན་དྲངས་ནས་ནམ་མཁར་བཞུགས་པར་བྱེད་པའང་མི་འཐད་དེ། དམ་ཚིག་པ་བསྐྱེད་པའི་ཕྱིར་
རོ། ། དེ་ནས་མཆོད་པ་སྔར་བྱིན་གྱིས་མ་བརླབས་ན་འདིར་བྱིན་བརླབ་བྱ་སྟེ། དེ་ཡང་སྔར་ལྟར་ལ་འདོད་ཡོན་
སོགས་ཀྱང་བྱིན་བརླབ་བྱའོ། ། དེ་ནས། རང་འབྱམས་རྒྱ་མཚོ་དཔག་མེད་ན། ། མཆོད་ཡོན་ཇི་སྙེད་ཡོད་པ་
རྣམས། ། ཐུབ་དབང་འཁོར་དང་བཅས་ལ་འབུལ། །བཞེས་ནས་དངོས་གྲུབ་སྩལ་དུ་གསོལ། ། ཨོ་ཤཱཀྱ་མུ་
ནེ་ས་པཱ་རི་ཝཱ་ར་ཨགྷཾ་པྲ་ཏཱིཙྪ་ཧཱུྃ་སྭཱ་ཧཱ། ནས། ཤཔྟ་པྲ་ཏཱིཙྪ་དང་། པནྟྲ་པྲ་ཏཱིཙྪ་ཧཱུྃ་སྭཱ་ཧཱ། འཁོར་ལོ་ནོར་བུ་
བཙུན་མོ་སོགས། ། རྒྱལ་སྲིད་རིན་ཆེན་སྣ་བདུན་དང་། ། གདུགས་དང་རྒྱལ་མཚན་དཔལ་བེའུ་སོགས། །
བཀྲ་ཤིས་རྟགས་བརྒྱུད་དག་ཀྱང་འབུལ། ། གླིང་བཞི་ཉི་ཟླ་རི་རབ་དང་། ། བདག་གི་ལུས་དང་ལོངས་སྤྱོད་
སོགས། ། ཇི་སྙེད་མཆོད་པའི་ཚོགས་མཆིས་པ། ། ཀུན་ཀྱང་ཁྱེད་ལ་དབུལ་བར་བགྱི། ། སྤྲོ་ན། མེ་ཏོག་
དམ་པ་ཞེས་པ་ནས། བྱང་ཆུབ་ཆེན་པོར་བསྔོ། ། དེ་ནས། གང་ཚེ་རྐང་གཉིས་སོགས་ལས། མགོན་པོ་
ཐུགས་རྗེ་ཆེ་ལྡན་པ། ། ཞེས་སོགས་ཅི་རིགས་ཀྱིས་བསྟོད་ལ། ཐུབ་པའི་སྙིང་པོ་ཅི་འགྲུབ་བཟླས་ནས་ཡིག་བརྒྱ་
བརྗོད། འདས་གཏོར་ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཧཱུྃ་ལས་རིན་པོ་
ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་པའི་གཏོར་མ་ཕུལ་དུ་བྱུང་བའི་ལྷ་རྫས་བདུད་
རྩིའི་རྒྱ་མཚོ་ཆེན་པོར་གྱུར། ། ཨོཾ་ཨཱཿ ཧཱུཾ་ལན་གསུམ་གྱིས་བྱིན་གྱིས་བརླབས་ལ། མགྲོན་རྣམས་ཀྱི་ལྗགས་འོད་
ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་སརྦ་ཏ་ཐཱ་ག་ཏ་ས་པཱ་རི་ཝ་ར་ཨི་དཾ་
པ་ལིང་ཏ་ཁ་ཁ་ཁཱ་ཧི་ཁཱ་ཧི། ལན་བདུན་གྱིས་ཕུལ་ལ། སྔགས་ཀྱི་མཐར་ཨརྒྱུ་ སོགས་སྦྱར་ནས་མཆོད་དེ
ཐབས་མཁས་ཐུགས་རྗེ་མ་དང་། ཕྱག་བྱར་འོས་པ་ཞེས་སོགས་ཀྱིས་བསྟོད། ཁྱོད་ལ་མཆོད་ཅིང་གསོལ་བ་
བཏབ་པའི་མཐུས། ཞེས་སོགས་ཀྱང་བརྗོད། བསྐང་གསོ་བྱེད་པ་དང་འབྲེལ་དགོས་པའི་ངེས་པ་མེད་ཀྱང་
བྱེད་ན་ཆོ་ག་འདིའི་སྔོན་དུ་བྱས་ནས་གཏོར་འབུལ་སྐབས་འདིར་རུང་ཙམ་སྟེ། བསྐུལ་བཞག་ནས་བསྟོད་པ་
ལན་རྫོགས་པར་བྱའོ། ། ཆ་གསུམ་ཡང་གཏོང་། གཉིས་པ་འཇིག་རྟེན་པའི་མགྲོན་གསུམ། བསྐྱེད་ཅིང་སྤྱན་
དྲངས་ནས་མཆོད་པ། འཕྲིན་ལས་བཅོལ་བ། རྫོང་པའི་ཚུལ་ལོ། ། དང་པོ་ནི། ཨོཾ་སྭ་བྷཱ་ཝས་ཁ་འབར་མའི་
གཟུགས་སྟོང་པ་ཉིད་དུ་གྱུར། སྟོང་པའི་ངང་ལས་བྲོ་ ལས་ཡི་དགས་ཀྱི་རྒྱལ་མོ་ཁ་ལ་མེ་འབར་མ་མདོག་ནག་
མོ། །མི་སྡུག་ཅིང་འཇིགས་སུ་རུང་བ། ཁ་ཆེར་གདངས་ཤིང་མཆེ་བ་གཙིགས་པ། ཁ་རླངས་ཀྱིས་ནད་དང་
358



༄༅། ། ཁ་འབར་མའི་མདོས་ཆེན་མ་མོའི་གདོན་སོགས་གནོད་པ་ཀུན་སེལ། །
དལ་ཡམས་སྤྲིན་ལྟར་འཐིམས་པ། མིག་དམར་ཞིང་སྐྲ་འཛིངས་པ། ལྟོ་བ་རྫིང་བུ་ལྟར་ཆེ་ཞིང་ཡན་ལག་ཤིན་ཏུ་
ཕྲ་བ། སྤར་མོ་གདངས་ནས་སྤྱི་འགྲོའི་སྲོག་ལ་རྔམས་པའི་ཚུལ་ཅན། ནད་བདག་རིམས་བདག་ལ་སོགས་པའི་
འབྱུང་པོ་བྱེ་བའི་འཁོར་དང་བཅས་པར་གྱུར། སྤྱན་འདྲེན་པ་ནི། བློ་འདི་ནས་བྱང་ཕྱོགས་ཕ་རོལ་ན། ། རི་
རབ་ཆེན་པོའི་བྱང་ཕྱོགས་ཀྱི། ། གླིང་བར་མུན་པའི་འཇིག་རྟེན་ན། ། བ་ཚ་ཚ་སྒོའི་འགྲམ་ཕུག་གི་བགེགས་ཀྱི་
རྒྱལ་མོ་གཤེགས་སུ་གསོལ། ། སྔོན་ཚེ་ཐུབ་པའི་སྤྱན་སྔར་དམ་བཅས་བཞིན། ། དམ་ལས་མ་འདའ་མཆོད་
གཏོར་འདི་རྣམས་ནི། ། ཇི་སྲིད་གྲུབ་པར་བདག་གིས་ཁྱེད་མཆོད་པས། ། དེ་སྲིད་བཅོལ་བའི་འཕྲིན་ལས་
སྒྲུབ་པར་མཛོད།+ ་ ཡཾ་ཛ ཨདྷུ་ཛ ཛ ཧཱུཾ་རཾ་ཧོ༔ རང་གི་གཟུགས་དང་གཉིས་སུ་མེད་པར་གྱུར། ཨོཾ་པྲ་
ཏ་རཱ་ཛེ་ས་པཱ་རི་ཝ་ར་པུཊྚཾ་ནས། ཤཔྟ་པྲ་ཏིཙྪ་ཧཱུྃ་སྭཱ་ཧཱའི་བར་གྱིས་མཆོད། རཾ་ལས་སྐྱེས་པའི་མེ་འབར་བའི་གུར་
གྱི་ནང་དུ་ཆུད་པར་གྱུར། དེ་ནས་ཆང་བུ་སོགས་ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་
ངང་ལས་ཨོཾ་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་པའི་གཏོར་རྫས་
རྣམས་ཁ་དོག་དྲི་རོ་རེག་བྱའི་ནུས་པ་ཕུན་སུམ་ཚོགས་པ་རྒྱུ་ནམ་མཁའི་ཁྱོན་དང་མཉམ་པའི་བདུད་རྩིའི་རྒྱ་མཚོ་
ཆེན་པོ་གྱུར། ཨོཾ་ཨཱ༔ ཧཱུྃ། ལན་གསུམ། ན་མཿ སམནྟ་བུདྡྷ་ནཱཾ། ན་མ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་
སམྦྷ་ར་ཧཱུཾ། ཞེས་པ་བདུན་ནམ་ཉེར་གཅིག་རེས་བསྔོ། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་
ལོ། །གཟུགས་མཛེས་དམ་པ་ལ་ཕྱག་འཚལ་ལོ། ། སྐུ་འབྱམས་བཟླས་ལ་ཕྱག་འཚལ་ལོ། ། ཐུགས་འཇིགས་
པ་ཐམས་ཅད་དང་བྲལ་བ་ལ་ཕྱག་འཚལ་ལོ། ། སྐབས་འདིར་ཆོ་ག་སྔ་མ་ལས་བདེན་སྟོབས་བརྗོད་ཚུལ་བསྡུས་
གཉིས་གསུངས་ཤིང་དེ་གཉིས་གདམ་ཁ་ཅན་དུ་བཤད་ཀྱང་། འདིར་དེ་གཉིས་ཀྱི་དོན་ཕྱོགས་གཅིག་ཏུ་བསྡུས་
ནས་འཇུག་པ་བདེ་བར་བརྗོད་པར་བྱ་སྟེ། དེ་ཡང་
། འདི་ལྟར་སངས་རྒྱས་བཅོམ་ལྡན་འདས་རྣམས་ནི་ཆོས་
གཟུགས་ཀྱི་སྐུ་གཉིས་བརྙེས་པ་མཐར་ཕྱིན་ཅིང་། སྟོབས་བཅུ་དང་མི་འཇིགས་པ་ལ་སོགས་པའི་ཡོན་ཏན་
ཐམས་ཅད་ཡོངས་སུ་རྫོགས་པ་དང་། སྒྲིབ་པ་ཐམས་ཅད་དང་བྲལ་ཞིང་བ་སྙེངས་པ་མི་མངའ་བས་བདུད་དང་
ཕས་ཀྱི་རྒོལ་བ་ཐམས་ཅད་འཇོམས་པར་མཛད་པའི་མཐུ་ཐོགས་པ་མེད་པ་ལྡན་ཅིང་སེམས་ཅན་ཐམས་ཅད་ཀྱི་
མགོན་སྐྱབས་པ་དམ་པར་གྱུར་བའི་བདེན་པ་དང་། དམ་པའི་ཆོས་ནི་ཐོག་ཐ་བར་དུ་དགེ་ཞིང་མི་མཐུན་ཕྱོགས་
ཐམས་ཅད་རབ་ཏུ་འཇོམས་པའི་བདེན་པ་དང་། གཞན་ཡང་གསང་སྔགས་གཟུངས་སྔགས་སོགས་ཀྱི་བདེན་པ་
དང་། དཔལ་ཕྱག་ན་རྡོ་རྗེ་ལ་སོགས་པ་འཕགས་པ་ཉེ་བའི་སྲས་ཆེན་བརྒྱད་ཀྱི་བདེན་པ་དང་། འཕགས་པ་
རབ་འབྱོར་ལ་སོགས་པ་ཉན་ཐོས་ཆེན་པོ་བཅུ་དྲུག་གི་བདེན་པ་དང་ འཕགས་པ་གདུང་བ་སེལ་བ་ལ་སོགས་པ་
359



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་རྒྱལ་ཆེན་པོ་སོ་གཉིས་དང་འཕགས་པའི་དགེ་འདུན་ཐམས་ཅད་ཀྱི་བདེན་པ་དང༌། མདོར་ན་དཀོན་
མཆོག་གསུམ་གྱི་བདེན་པ་དང་། རྟེན་འབྲེལ་བསླུ་བ་མེད་པའི་བདེན་པ་དང་། བདག་གི་བསམ་པ་རྣམ་པར་
དག་པའི་སྟོབས་ཀྱིས། བདག་དང་སྦྱིན་པའི་བདག་པོ་འཁོར་དང་བཅས་པ་ཐམས་ཅད་ལ་གནོད་པའི་ནད་
རིགས་བཞི་བརྒྱ་རྩ་བཞི། བགེགས་རིགས་སྟོང་ཕྲག་བརྒྱད་ཅུ། གདོན་རིགས་སུམ་བརྒྱ་དྲུག་ཅུ། བྱིས་པའི་
གདོན་ཆེན་བཅོ་ལྔ། རྨི་ལྟས་མཚན་མ་ངན་པ་དང་བཀྲ་མི་ཤིས་པ་དང་དུས་མ་ཡིན་པར་འཆི་བ་ལ་སོགས་པའི་མི་
མཐུན་པའི་ཕྱོགས་ཐམས་ཅད་ཞི་བར་གྱུར་ཅིག ཁྱད་པར་དུ་ཡང་སྦྱིན་བདག་གི་ནད་ཐམས་ཅད་ཞི་བར་གྱུར་
ཅིག ཞི་བར་མཛད་དུ་གསོལ། ཚེ་དང་བསོད་ནམས་ཐམས་ཅད་རྒྱས་པར་གྱུར་ཅིག རྒྱས་པར་མཛད་དུ་
གསོལ། དེ་ལྟར་བརྒྱ་རྩ་བརྒྱད་བྱ་ཞིང་། བསྡོམ་པས་དེ་ལ་བདེན་སྟོབས་རྒྱས་པ་མ་ལྕོགས་ན། ཐོག་ཐ་བར་
གསུམ་ལ་རྒྱས་པ་དང་། གཞན་རྣམས་ལ་ནི། དཀོན་མཆོག་གསུམ་གྱི་བདེན་པ་དང་། འདི་ལྟར་མཆོད་སྦྱིན་
བགྱིས་པའི་མཐུས་སྦྱིན་པའི་བདག་པོའི་ནད་གདོན་བར་ཆད་ཐམས་ཅད་ཉེ་བར་ཞི་བར་གྱུར་ཅིག ཅེས་སམ།
ཡང་ན། བདག་གི་བསམ་པའི་སྟོབས་ཞེས་སོགས་བརྗོད། བསྐང་གསོ་དང་འབྲེལ་ན་ཆོས་སྐྱོང་གི་བསྐུལ་
སྐབས་འདིར་བྱའོ། ། དེ་ནས་རོལ་མོའི་དབྱངས་དང་བཅས་པས་བསྐུལ་བ་ནི། ཧཱུྃ་ཉོན་ཅིག་མ་ལུས་བགེགས་
ཀྱི་ཚོགས། ། བདག་གིས་དེ་རིང་ཁྱོད་མཆོད་ཀྱིས། ། སོང་ཞིག་མ་འདུག་བགེགས་ཀྱི་ཚོགས། །ཕྱིན་ཆད་
འདི་ལྟར་མ་བྱེད་ཅིག་ཁྱོད་ཀྱི་སྟོབས་དང་རྩལ་མཐོང་ན། ། ཁྱོད་ཀྱིས་ཕན་གནོད་བྱེད་པར་ནུས། ། ཁྱོད་ནི་ལྷ་
ཡི་སྤྲུལ་པ་སྟེ། ། ཁྱོད་ཀྱི་ཕན་གནོད་མི་ནུས་མེད། །སྔོན་ཆད་མཆོད་སྦྱིན་མ་ཐོབ་པས། ། དེ་རིང་བདག་
གིས་ཁྱོད་མཆོད་ཀྱིས། ། མེ་ཏོག་སྤོས་དང་མར་མེ་དང་། ། དྲི་ཆབ་ཞལ་ཟས་འདི་བསྣམས་ལ། ། བགེགས་
ཀྱི་རྒྱལ་མོ་འགྲོ་བར་བགྱིས།སྔོན་ཆད་ལན་ཆགས་ཡོད་ན་ཡང་། ། མཆོད་སྦྱིན་འདི་ཡིས་བྲལ་བར་བགྱིས། །
དཀོན་མཆོག་གསུམ་གྱི་བཀའ་བཅག་དང་། ། དམ་ཚིག་ཉམས་པའི་ཉེས་པ་ཡིས། ། གནོད་པར་གྱུར་ན་མ་
ལེགས་ཀྱིས། ། བགེགས་ཆེན་ཁྱོད་ནི་ད་སོང་ཞིགརྡོ་རྗེ་ཆེན་པོ་མཆོག་འཛིན་པའི། ། མགོན་པོ་ཆེན་པོའི་བྱིན་
རློབས་ལ། ། བློ་ངན་གང་ཞིག་འདའ་བྱེད་པ། ། རྡོ་རྗེ་འཛིན་པས་མྱུར་དུ་སྤོང་། ། སྤངས་པའི་སེམས་ཅན་
ཆེན་པོ་དེ། ། ཇི་སྲིད་འཁོར་བའི་སྤྱོད་ཡུལ་དུ། །ངན་སོང་གསུམ་དུ་ཡང་དང་ཡང་། ། ཤིན་ཏུ་མི་བཟད་ཆོ་
ངེ་འདེབས། ། བདག་ཉིད་ཆེན་པོའི་སངས་རྒྱས་བཀའ། ། ཚིག་ལས་འདས་ན་རྡུལ་བཞིན་བརླག།དེ་བས་
དམ་ཚིག་འདའ་མ་བྱེད། ། དེ་ནས་རང་ཉིད་འཇིགས་བྱེད་དམ། ། ཧཱུྃ་མཛད་དུ་བསྒྱུར་ནས། ཧཱུྃ་མཚོན་ཆས་
མི་འཇིགས་གང་ཡང་མེད། ། འཚོ་བའི་སྲོག་ལ་ཀུན་ཀྱང་འཛེམ། ། རང་གི་ལུས་ལ་དཔེ་ལོང་ལ། ། གཞན་
360



༄༅། ། ཁ་འབར་མའི་མདོས་ཆེན་མ་མོའི་གདོན་སོགས་གནོད་པ་ཀུན་སེལ། །
ལ་གནོད་པ་མ་བྱེད་ཅིག ། ཞེས་བརྗོད་དེ་རྡོ་རྗེ་སོགས་ཀྱིས་གཟུགས་བརྙན་དེ་ལ་ཚད་ཚད་བྱ། ། དེ་ནས་ལག་
ཏུ་རྡོ་རྗེ་བཟུང་ནས། ཧཱུྃ་དམ་ཚིག་འདི་ལས་འདའ་མ་བྱེད། ། གལ་ཏེ་དམ་ཚིག་འདས་གྱུར་ན། ། ཨ་ཛ་ཀ་ཡི་
དོག་པ་ལྟར། ། མགོ་བོ་ཚལ་བ་བདུན་དུ་འགས། ། ཞེས་བརྗོད་དེ་དྲི་ཆུས་གནས་གསུམ་དུ་ཐིག་ལེ་བྱ།ཡང་རྡོ་
རྗེ་སྤྱི་བོར་བཞག་ལ། དེ་ནས་ཡང་གཟུགས་དེ་ཁ་ཕྱིར་བསྟན་ནས། ཧཱུྃ་བགེགས་ཀྱི་ཚོགས་རྣམས་དེ་ཆོས་ཤིག།
འཇིག་རྟེན་གཙོ་མོ་ཆས་ཙམ་ན། རི་རབ་ཆེན་པོ་ལྡེམས་སེ་ལྡེམས། ། རྒྱ་མཚོ་ཆེན་པོ་དཀྱིལ་ལི་ལི། ། འགྲོ་
དྲུག་ཀུན་ཀྱང་ཤ་ར་ར། ། དར་ཚོན་སྣ་ལྔ་བུ་རུ་རུ། ། བླུད་བདག་ཆེན་པོ་ཆས་ཙམ་ན། །འཇིག་རྟེན་སྲུང་མ་
ཐམས་ཅད་ཀྱང་། ། ཕྱི་ཡི་སྐྱེལ་མ་ཉིལ་ལི་ལི། ། མུན་པའི་ན་བུན་འཐིབས་སེ་འཐིབས། ： མདོས་བདག་
ཆེན་མོ་ཆས་ཙམ་ན། ། བརྗོད་བྱེད་ཡེ་དགས་དྲི་ཟའི་ཚོགས། ། གཏོར་ལེན་མང་པོ་ཧྲིགས་སེ་ཧྲུགས། །
དམག་དཔོན་ཆེན་མོ་ཆས་ཙམ་ན།པི་ཝང་གླིང་བུ་སེངས་སེ་སེངས། ། བདུན་བཙན་དྲག་བྱེད་འཁོར་བཅས་
ཀུན། །གླུ་གར་བྲོ་བརྡུང་ཆེམས་སེ་ཆེམས། ། འབྱུང་པོ་འབུམ་གྱི་ཡུམ་གཅིག་མོ། ། ཡི་དགས་བྱེ་བའི་
འཁོར་གྱིས་བསྐོར། ། མཆོད་སྦྱིན་གཏོར་མ་འདི་འཁྱེར་ལ། ། རང་རང་གནས་སུ་ད་སོང་ཤིག།སྔོན་ཚེ་ཤཱཀྱ་
ཐུབ་པ་ཡི། ། སྤྱན་སྔར་ཁས་བླངས་དམ་བཅས་བཞིན། ། དཀོན་མཆོག་གསུམ་གྱི་བཀའ་མ་བཅག།དམ་པའི་
བདེན་ཚིག་བསུན་མ་འབྱིན། ། ཡོན་ བདག་ རྒྱུ་སྦྱོར་ཆུད་ མ་ སོན། ། རྟེན་འབྲེལ་ཚོགས་ པའི་ ཐབས་ མ་
བསླུ། ༑ གལ་ཏེ་བཀའ་ལས་འདས་གྱུར་ན། ། སྙིང་ལ་ནད་གསོ་མེ་བཞིན་འབར། ། མགོ་ལུས་དུམ་བུ་སྟོང་
དུ་འགྲོ། ། དེ་ནས་དམ་ཚིག་ཐུབ་པར་སྲུངས། ། རྣལ་འབྱོར་བདག་གི་བཀའ་མ་བཅག ། རྒྱུ་སྦྱོར་ཡོན་གྱི་
བདག་པོ་ལ། ། བཟུང་བ་ཐོངས་ལ་བཅིངས་པ་ཁྲོལ། ། བསྡམས་པ་གློད་ལ་མནན་པ་ཐེག ། གནོད་པ་
ཐམས་ཅད་མྱུར་དུ་སོལ། ། གལ་ཏེ་དེ་ལྟར་མི་བྱེད་ན། ། གཏོར་མ་འདི་ནི་གཉེན་པོ་ཡིན། ། ནད་དང་
མཚོན་གྱིས་བརླག་པར་བྱེད། ། དེ་ནས་ཕྱི་རོལ་ཏུ་སྐྱེལ་སར་སླེབས་པ་ན་གསེར་སྐྱེམས་མཆོད་ཅིང་། གཟུགས་
དེ་ཁ་བུག་གམ་ཁ་ཕྱིར་བསྟན་ནས་བཞག་ལ། ཧཱུྃ་སྐྱུར་རོ་རྒྱ་མཚོའི་གཏིང་དུ་བསྒྱུར། ། མནན་ནོ་རི་རབ་འོག་
ཏུ་མནན། ། འདི་ནས་དཔག་ཚད་ལྔ་བརྒྱ་ན། ། གཤིན་རྗེའི་རྒྱལ་པོ་ཆོས་འཆད་ཀྱི། ། དེ་ཡི་དྲུང་དུ་ཆོས་
ཉོན་ཅིག ། བྱང་ཆུབ་སེམས་ནི་མ་སྐྱེས་པར། ། སྟེང་གི་ཕྱོགས་སུ་མ་འབྱུང་ཞིང་། ། ནམ་ཞིག་བྱང་ཆུབ་
སེམས་སྐྱེས་ན། ། དཀོན་མཆོག་གསུམ་པོ་བསྟེན་མཛོད་དང་། ། ཐུགས་རྗེ་ཆེན་པོས་གཟུང་པར་འགྱུར། །
ཅེས་བརྗོད་ཅིང་ཁ་བུག་ཏུ་བཞག་ལ་བཟློག་པ་བྱ། འགའ་ཞིག་ནི་གོང་དུ་བཤད་ཟིན་ཏོ། ། དེ་ནས་ནང་དུ་
འོངས་ཏེ་ལྷ་ལ་མཆོད་པ་སྔར་བཞིན་རྒྱས་བསྡུས་ཅི་རིགས་ཀྱིས་ཕུལ་ནས་བསྟོད་པར་བྱ། ཡིག་བརྒྱ་བརྗོད་ཅིང་།
361



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མ་རྙེད་ཅེས་སོགས་བཟོད་གསོལ་རྒྱས་བསྡུས་གང་རུང་དང་། གཙོ་བོ་ལ་འདིར་ནི་རྟེན་དང་ལྷན་ཅིག་ཏུ། །
ཞེས་སོགས་ཀྱིས་བརྟན་བཞུགས་དང་། འཁོར་རྣམས་ལ་ནི། ༀ་ཁྱོད་ཀྱིས་སེམས་ཅན་དོན་ཀུན་མཛད། །
ཞེས་སོགས་ཀྱི་མཇུག་ཏུ། མགྲོན་གཞན་རྣམས་རང་གནས་སུ་གཤེགས་པར་གྱུར། ། ཅེས་བརྗོད་དེ་བཀྲ་ཤིས་
བྱའོ། །
སྙིགས་དུས་མ་རུངས་སྐྱེ་བོ་རྣམས། ། རྐུ་འཕྲོག་སྲོག་གཅོད་ལ་སོགས་པ། ། ངན་སོང་དུ་མ་ལ་ཞུགས་
པས། ། མ་མོ་མཁའ་འགྲོ་ཁྲོམ་ཤིང་འཁྲུགས། ། དེ་ཚེ་ནད་ཡམས་དལ་བབས་ཀྱི། ། གནོད་པ་རང་གཞན་
དུ་མ་ལ། ། ཆར་ལྟར་བབས་ཏེ་མི་འདོད་པའི། ། སྡུག་བསྔལ་སྣ་ཚོགས་སྟེར་བར་བྱེད། ། དེ་ཕྱིར་སྟོན་པས་
ཆོས་ཚུལ་འདི། ༑ གནོད་པ་ཀུན་དང་མ་མོ་ཡི། ། གདོན་ཀུན་བཟློག་ཕྱིར་གསུངས་པ་ནས། ། ཆོ་ག་འདི་
ཉིད་བསྟན་པར་རིགས། ། འདིར་འབད་དགེ་བ་ཀུནྡའི་གཉེན། ། གང་ཞིག་ཐོབ་དེས་འགྲོ་བ་ཀུན། ། ནད་
གདོན་སྡུག་བསྔལ་མུན་སྟུག་ལས། ། རྒྱལ་ནས་ཕན་བདེའི་ལམ་གསལ་ཤོག།
ཅེས་ཁ་འབར་མའི་མདོས་ཀྱི་རིམ་པ་ཇི་ལྟར་བྱ་བའི་ཚུལ་འདི་ནི། ཤཱཀྱའི་དགེ་སློང་བཤད་སྒྲུབ་མིང་ཅན་
གྱིས་དམ་པ་སྔ་མ་དག་གི་ཕྱག་སྲོལ་ལ་ཅུང་ཟད་རེ་ཁ་བསྐང་བའི་སྒོ་ནས་གཞན་རེ་གཉིས་ལ་ཕན་ཐོགས་སྲིད་སྙམ་
ནས་ཅོ་ནེའི་དགོན་ཉིད་དུ་སྦྱར་བ་སྟེ། པར་གྱི་ཡི་གེ་བ་ནི་ཏཱ་ཡི་ལ་ལུང་གི་བློ་བཟང་དོན་གྲུབ་བོ། ། མངྒ་
ལོ། །། །
362



༄༅། ། ཉོན་མོངས་པའི་ཀུན་འབྱུང་གི་རྣམ་གཞག་མདོར་བསྡུས་
གསལ་བ་བཞུགས་སོ། །
བླང་དང་དོར་བྱའི་ཆོས་རྣམས་མ་ལུས་པ། ། མངོན་སུམ་གཟིགས་ནས་གཞན་ལ་ཐུགས་བརྩེ་བས། །
ལེགས་པར་འདོམས་མཛད་ཟླ་མེད་སྟོན་པ་དང་། ། རྗེ་བཙུན་མཁྱེན་པའི་གཏེར་གྱི་ཞབས་ལ་འདུད། ། རྒྱལ་
བས་གསུངས་པའི་ཆོས་མངོན་གཞུང་ལུགས་ཀུན། ། དེ་བཞིན་གསལ་མཛད་ཐོགས་མེད་སྐུ་མཆེད་སོགས། །
འཛམ་གླིང་མཁས་པ་རྣམས་ལ་གུས་བཏུད་ནས། ། མངོན་པའི་གཞུང་དོན་ཆ་ཙམ་བརྗོད་པར་བྱ། ། དེ་ཡང་
ཐར་འདོད་ཀྱི་སྐྱེས་བུས་བདེན་བཞིའི་ནང་ཚན་གྱི་སྡུག་ཀུན་གཉིས་ཀྱི་རྣམ་གཞག་ལེགས་པར་ཤེས་དགོས་པ་ཡིན་
ཏེ། སྡུག་བདེན་གྱི་རྣམ་དབྱེ་མི་ཤེས་ཤིང་མ་བསམས་ན་དེ་ལས་ཐར་འདོད་ཀྱི་ངེས་འབྱུང་ཁྱད་པར་ཅན་མི་སྐྱེ་
ཞིང་། ཀུན་འབྱུང་གི་རྣམ་དབྱེ་མི་ཤེས་ན་འཁོར་བའི་རྩ་བ་གང་ཡིན་དང་གཅོད་ཚུལ་མི་ཤེས་པའི་ཕྱིར་ཏེ།
ལམ་རིམ་བསྡུས་དོན་ལས། སྡུག་བདེན་ཉེས་དམིགས་བསམ་ལ་མ་འབད་ན། ། ཐར་པ་དོན་གཉེར་ཇི་བཞིན་
མི་སྐྱེ་ཞིང་། ། ཀུན་འབྱུང་འཁོར་བའི་འཇུག་རིམ་མ་བསམས་ན། ། འཁོར་བའི་རྩ་བ་གཅོད་ཚུལ་མི་ཤེས་
པས། ། ཞེས་གསུངས་པའི་ཕྱིར་རོ། ། དེ་དག་གི་རྣམ་གཞག་ནི་མངོན་པ་གོང་འོག་གི་གཞུང་ལས་འབྱུང་བ་
ལྟར། ཕར་ཕྱིན་དང་ལམ་རིམ་སོགས་ནས་ཀྱང་ཅི་རིགས་བཤད་ཅིང་བདག་གིས་ཀྱང་མཛོད་ཀྱི་ཊཱིཀྐ་དང་
།
ལས་ཀྱི་རྣམ་གཞག་སོགས་ལས་ཅི་ལྟར་རིགས་པར་བརྗོད་ཟིན་ནའང་། འདིར་ཉོན་མོངས་ཀྱི་རྣམ་གཞག་མདོར་
བསྡུས་ཞིག་སྒོས་སུ་འཆད་པ་ལ་གསུམ། ཉོན་མོངས་པའི་དབྱེ་བ་སྤྱིར་བསྟན་པ། བྱེ་བྲག་ཏུ་བཤད་པ། འཕྲོས་
བཤད་པའོ། ། དང་པོ་ནི། རྒྱལ་བས་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་
བཞི་སྟོང་གསུངས་པ་ལྟར་ན། ཉོན་མོངས་པའི་ཕྱོགས་ལའང་བརྒྱད་ཁྲི་བཞི་སྟོང་ཡོད་དེ། གཉེན་པོ་དང་
གྲངས་མཚུངས་པར་འདོད་ཆགས་ཀྱི་སྡེར་གཏོགས་ཉིས་ཁྲི་ཆིག་སྟོང་། དེ་བཞིན་དུ་ཞེ་སྡང་གཏི་མུག་དང་།
དུག་གསུམ་གང་རུང་ཆ་མཉམ་པའི་སྡེར་གཏོགས་ཉིས་ཁྲི་ཆིག་སྟོང་རེ་སྟེ་ཁྱོན་བརྒྱད་ཁྲི་བཞི་སྟོང་ཡོད་པའི་ཕྱིར་
ཏེ། མཛོད་ལས། སྤྱོད་པ་རྣམས་ཀྱི་གཉེན་པོར་ནི། ། ཆོས་ཀྱི་ཕུང་པོ་མཐུན་པར་གསུངས། ། ཞེས་
363



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པའི་ཕྱིར་རོ། ། གཉིས་པ་ལ་བཞི། མཚན་ཉིད། སྒྲ་བཤད། བྱེད་ལས། དབྱེ་བའོ། ། དང་པོ་ནི་
རང་དང་མཚུངས་ལྡན་གྱི་སེམས་རྒྱུད་མ་ཞི་བར་བྱེད་པའི་རིགས་སུ་གནས་པའི་སེམས་བྱུང་དེ། ཉོན་མོངས་
པའི་མཚན་ཉིད། རིགས་གནས་སྦྱར་བའི་དགོས་པ་ཡོད་དེ། བྱང་སེམས་འཕགས་པའི་རྒྱུད་ཀྱི་ཉོན་མོངས་
པས་དེའི་སེམས་རྒྱུད་མ་ཞི་བར་མི་བྱེད་པའི་ཕྱིར་ཏེ། དེའི་རྒྱུད་ཀྱི་ཉོན་མོངས་པ་རྣམས་ནི་སྨན་དང་སྔགས་ཀྱིས་
བཅོམ་པའི་དུག་ལྟར་ནུས་པ་ཆུང་པའི་ཕྱིར་རོ། ། གཉིས་པ་ནི། སེམས་བློང་བློང་པོར་བྱེད་པའམ་མ་ཞི་བར་
བྱེད་པས་ན་ཉོན་མོངས་པ་ཞེས་བྱའོ། ། གསུམ་པ་ནི། ཉོན་མོངས་གཞན་དང་ལས་བསྐྱེད་ཅིང་རྒྱུན་བརྟན་པ་
དང་གནས་པར་བྱེད་པ་སོགས་སོ། ། བཞི་པ་དབྱེ་ན་བཞི་སྟེ། ངོ་བོའི་སྒོ་ནས་རྩ་བའི་ཉོན་མོངས་དྲུག ཉེ་
བའི་ཉོན་མོངས་ཉི་ཤུ། རྣམ་པའི་སྒོ་ནས་བཅུ། ཁམས་ཀྱི་སྒོ་ནས་གོ་བརྒྱད་དོ། ། དང་པོ་རྩ་ཉོན་དྲུག་ནི།
མཛོད་ལས། སྲིད་པའི་རྩ་བ་ཕྲ་རྒྱས་དྲུག་འདོད་ཆགས་དེ་བཞིན་ཁོང་ཁྲོ་དང་
། ། ང་རྒྱལ་མ་རིག་ལྟ་བ་དང་
།ཐེ་
ཚོམ་ཡིན་ཏེ་ཞེས་གསུངས་པ་ལྟར་རོ། ། དེ་ཡང་རྩ་ཉོན་དུ་གྱུར་པའི་འདོད་ཆགས་དང་། །ཁོང་ཁྲོ་དང་། ང་
རྒྱལ་དང་། མ་རིག་པ་དང་། ལྟ་ངན་དང་། ཐེ་ཚོམ་ཉོན་མོངས་ཅན་དང་དྲུག་གོ།དང་པོ་འདོད་ཆགས་ནི།
ཟག་བཅས་ཀྱི་དངོས་པོ་ལ་ཆགས་པའི་སེམས་བྱུང་ངོ༌། ། གཉིས་པ་ཁོང་ཁྲོ་ནི། སེམས་ཅན་ནམ་ཚེར་མ་སོགས་
ཀུན་ནས་མནར་སེམས་ཀྱི་གཞི་ལ་དམིགས་པའི་སེམས་བྱུང་རྩུབ་པའི་རྣམ་པ་ཅན་ནོ། ། གསུམ་པ་ང་རྒྱལ་ནི་
འཇིག་ལྟ་ལ་བརྟེན་ནས་ཡུལ་མཐོ་དམའ་བར་གསུམ་ཅི་རིགས་ལ་དམིགས་ནས་སེམས་ཁེངས་པའི་རྣམ་པ་ཅན་གྱི་
སེམས་བྱུང་ངོ༌
། ། བཞི་པ་མ་རིག་པ་ནི། བདེན་བཞི་དང་ལས་འབྲས་སོགས་ལ་རྨོངས་པ་དང་རིག་པ་ཡེ་ཤེས་
ཀྱི་འགའ་ཟླར་གྱུར་པའི་སེམས་བྱང་རྨོངས་པའོ། ། ལྔ་པ་ཐེ་ཚོམ་ཉོན་མོངས་ཅན་ནི། དཀོན་མཆོག་དང་ལས་
འབྲས་སོགས་ཡོད་པའི་དོན་ལ་ཡིད་གཉིས་ཟ་བའི་སེམས་བྱུང་ངོ་། ། དྲུག་པ་ལྟ་བ་ཉོན་མོངས་ཅན་ལ་ལྔ་ཡོད་
པའི། དང་པོ་འཇིག་ལྟ་ནི། ཉེར་ལེན་གྱི་ཕུང་པོ་ལ་དམིགས་ནས་ང་དང་ངའི་ཞེས་བདག་དང་བདག་གིར་ལྟ་
བའི་སེམས་བྱུང་ཤེས་རབ་ཉོན་མོངས་ཅན་ནོ། ། གཉིས་པ་མཐར་ལྟ་ནི། འཇིག་ལྟས་བཟུང་བའི་བདག་དེ་ལ་
དམིགསནས་རྟག་པར་ལྟ་བའམ་འདི་ནས་ཉིང་མཚམས་སྦྱོར་བར་མེད་པའི་ཆད་པར་ལྟ་བའི་ཤེས་རབ་ཉོན་
མོངས་ཅན་ནོ། ། གསུམ་པ་ལྟ་བ་མཆོག་འཛིན་ནི། ལྟ་བ་དམན་པ་ལ་ལྟ་བ་མཆོག་ཏུ་རློམ་ཞིང་ཞེན་པའི་
སེམས་བྱུང་ཤེས་རབ་ཉོན་མོངས་ཅན་ནོ། ། བཞི་པ་ལོག་ལྟ་ནི། ཚེ་སྔ་ཕྱི་དང་ལས་འབྲས་སོགས་ཡོད་པའི་དོན་
ལ་མེད་པར་ལྟ་བའམ་མེད་པའི་དོན་ལ་ཡོད་པར་ལྟ་བའི་སེམས་བྱུང་ཤེས་རབ་ཉོན་མོངས་ཅན་ནོ། ། ལྔ་པ་ཚུལ་
ཁྲིམས་དང་བརྟུལ་ཞུགས་མཆོག་འཛིན་ནི། ཚུལ་ཁྲིམས་ངན་པ་དང་བརྟུལ་ཞུགས་དམན་པ་ལ་མཆོག་ཏུ་འཛིན་
364



༄༅། ། ཉོན་མོངས་པའི་ཀུན་འབྱུང་གི་རྣམ་གཞག་མདོར་བསྡུས་གསལ་བ། །
པའི་སེམས་བྱུང་ཤེས་རབ་ཉོན་མོངས་ཅན་ནོ། ། སྔ་མ་དྲུག་ལ་རྩ་ཉོན་ཞེས་བརྗོད་པའི་རྒྱུ་མཚན་ཡོད་དེ། སྲིད་
པའི་རྩ་བའམ་རྒྱུའི་གཙོ་བོ་བྱེད་པའི་རྒྱུ་མཚན་གྱིས་ཡིན་པའི་ཕྱིར། མ་རིག་པ་ལས་གཞན་རྣམས་འཁོར་བའི་རྩ་
བ་དངོས་མིན་ཏེ། གཞུང་གཞན་ནས་འཁོར་བའི་རྩ་བ་ལ་མ་རིག་པས་ཁྱབ་པར་བཤད་པའི་ཕྱིར་རོ།མ་རིག་པ་
ཐམས་ཅད་ཀྱང་འཁོར་བའི་རྩ་བ་མིན་ཏེ། དེ་ཁོ་ན་ཉིད་ལ་རྨོངས་པའི་མ་རིག་པ་མ་གཏོགས་གཞན་ལས་འབྲས་
སོགས་ལ་རྨོངས་པའི་མ་རིག་པ་ནི་འཁོར་བའི་རྩ་བར་མི་རུང་བའི་ཕྱིར་ཏེ། འཁོར་བའི་རྩ་བ་ལ་འཛིན་སྟངས་མི་
མཐུན་པ་གཉིས་མེད་པའི་ཕྱིར་རོ། ། གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་ཐམས་
ཅད་ཀྱང་འཁོར་བའི་རྩ་བ་ཡིན་ཏེ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་འཛིན་རྣམས་མ་རིག་པ་ཡིན་
ཀྱང་འཁོར་བའི་རྩ་བ་མ་ཡིན་པའི་ཕྱིར་རོ། ། རང་རྒྱུད་པ་མན་ཆོད་དངོས་པོ་བདེན་པར་འཛིན་པའི་བདེན་
འཛིན་མ་རིག་པར་མི་འདོད་ཀྱང་ཐལ་འགྱུར་བའི་ལུགས་ལ་དེ་མ་རིག་པ་ཡིན་པའི་ཚུལ་ཤེས་དགོས་སོ། ། མ་
རིག་པ་དང་འདོད་ཆགས་བགང་རུང་ཡིན་ན། རྩ་ཉོན་ཡིན་མི་དགོས་ཏེ། བྱང་འཕགས་ཀྱི་རྒྱུད་ལ་དེ་གཉིས་ཡོད་
པའི་ཕྱིར་ཏེ། བྱུང་འཕགས་ཀྱིས་འདོད་གཟུགས་ཀྱི་འདོད་ཆགས་གཞན་དོན་སྒྲུབ་པའི་ཡན་ལག་ཏུ་སྒྱུར་བར་
བྱེད་པའི་ཕྱིར་རོ། ། རྩ་ཉོན་གྱི་ནང་ཚན་གྱི་འདོད་ཆགས་དང་། ཁོང་ཁྲོ་དང་། མ་རིག་པ་གསུམ་ནི་དུག་
གསུམ་ལ་བྱེད་པ་ཡིན་ཏེ། འདོད་ཆགས་རང་མིང་གིས་ཤེས་ལ། ཁོང་ཁྲོ་ཞེ་སྡང་དང་། མ་རིག་པ་གཏི་མུག་
ཡིན་པའི་ཕྱིར། འདོད་ཆགས་ཞེས་པ་ནི་ད་ལྟ་འདོད་ཆགས་སུ་གྲགས་པའི་དབང་པོ་གཉིས་སྦྱོར་ལ་བརྟེན་པའི་
འདོད་ཆགས་ཙམ་མིན་གྱི། གཟུགས་སྒྲ་སོགས་འདོད་ཡོན་རྣམས་ལ་ཆགས་པའི་སྲེད་པ་སོགས་ཟག་བཅས་ཀྱི་
དངོས་པོ་ལ་སྲེད་པས་ཞེན་པའི་སེམས་བྱུང་ཐམས་ཅད་ཀྱང་འདོད་ཆགས་ཡིན་ནོ། ། ཁོང་ཁྲོ་ནི་གོ་སླ་ལ། གཏི་
མུག་ལ་དཀོན་མཆོག་གམ་ལས་འབྲས་བདེན་བཞི་སོགས་བླང་དོར་གྱི་གནས་རགས་པ་ལ་རྨོངས་པ་དང༌། ཆོས་
དང་གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་གཏི་མུག་གཉིས་ཡོད་དོ། ། ང་རྒྱལ་ལ་མཉམ་པའི་
ང་རྒྱལ། ལྷག་པའི་ང་རྒྱལ། ང་རྒྱལ་ལས་ཀྱང་ང་རྒྱལ། ངའོ་སྙམ་པའི་ང་རྒྱལ། མངོན་པའི་ང་རྒྱལ། ཅུང་
ཟད་སྙམ་པའི་ང་རྒྱལ། ལོག་པའི་ང་རྒྱལ་དང་བདུན་ནོ། ། ཉོན་མོངས་པས་ཀུན་ནས་བསླང་ཏེ་རིགས་རུས་
ལོངས་སྤྱོད་ཡོན་ཏན་སོགས་གང་རུང་གི་སྒོ་ནས་བདག་མི་འདི་དང་མཉམ། འདི་ལས་ལྷག།འདི་ལས་ཆེས་ཁྱད་
པར་དུ་འཕགས། རང་གི་ཕུང་པོ་ལ་དམིགས་ནས་ངའོ་སྙམ་པ་དང་། ཡོན་ཏན་དེ་མ་ཐོབ་ཀྱང་ཐོབ་ཟིན་ནོ་
སྙམ་པ་དང་། བདག་ཁྱད་འཕགས་དེ་བས་ཅུང་ཟད་ཙམ་ཞིག་དམན་སྙམ་པ་དང་། ཡོན་ཏན་མིན་པ་ལ་ཡོན་
ཏན་དུ་རློམ་པ་རྣམས་སོ། ། འདི་དག་ལ་ང་རྒྱལ་དངོས་མིན་པའང་ཡོད་དོ། །ཐེ་ཚོམ་ལ་སྤྱིར་ཉོན་མོངས་
365



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅན་མིན་པ་གཉིས་ཡོད་ཀྱང་ལས་འབྲས་རགས་པ་དང་དཀོན་མཆོག་གསུམ་དང་བདེན་བཞི་རགས་པ་ལ་ཡོད་
དམ་མེད་ཕལ་ཆེར་མེད་སྙམ་དུ་ཐེ་ཚོམ་ཟ་བ་ནི་ཉོན་མོངས་ཅན་མི་དགེ་བ་ཡིན་ལ། ལས་འབྲས་ཕྲ་མོ་སོགས་བླང་
དོར་གྱི་གནས་ཤིན་ཏུ་རྟོགས་དཀའ་བ་ལ་ཡོད་མེད་ཐེ་ཚོམ་ཟ་བ་ལྟ་བུ་ཐེ་ཚོམ་ལུང་མ་བསྟན་དུ་འགྱུར་ཞིང་།
ལས་འབྲས་ཕྲ་མོ་རྣམས་ཡོད་མེད་གང་ཡིན་མི་ཤེས་ཀྱང་གཞན་གྱིས་ཡོད་པར་བསྟན་པ་ན་ཡོད་དམ་སྙམ་པའི་
དོན་འགྱུར་གྱི་ཐེ་ཚོམ་ནི་དགེ་བར་འགྱུར་རོ། ། འཇིག་ལྟ་སོགས་ལྟ་བ་ལྔ་པོ་གཅིག་ཏུ་བསྡུས་པ་ལ་ལྟ་བ་ཉོན་
མོངས་ཅན་ཞེས་རྩ་ཉོན་དུ་འདྲེན་པས་རྩ་ཉོན་དྲུག་གི། གཉིས་པ་ཉེ་ཉོན་ལ་ཉི་ཤུ་ཡོད་པའི། དང་པོ་ཁྲོ་བ་ནི།
གནོད་བྱེད་ལ་ཡིད་འཁྲུགས་པའི་སེམས་བྱུང་བཏགས་ཡོད། གཉིས་པ་འཁོན་འཛིན་ནི་སྔར་གྱི་གནོད་བྱེད་ལ་ཤ་
གཉེར་བ་མི་གཏོང་བ་སེམས་བྱུང་། གསུམ་པ་འཆད་པ་ནི། ཁ་ན་མ་ཐོ་བ་ཟུར་གྱིས་སྦེད་པའི་སེམས་བྱུང་།
སེམས་བྱུང་ཞེས་པ་གཞན་ལའང་སྦྱར་ཏེ། བཞི་པ་འཚིག་པ་ནི། ཁྲོ་བས་རྒྱུ་བྱས་ཏེ་ཚིག་རྩུབ་འདྲེན་པ། ལྔ་པ་
ཕྲག་དོག་ནི། གཞན་གྱི་ཕུན་ཚོགས་ལ་ཡིད་ཁོང་ནས་འཁྲུགས་པ། དྲུག་པ་སེར་སྣ་ནི། ཟག་བཅས་ཀྱི་དངོས་
པོ་ལ་དམ་དུ་འཛིན་པ། བདུན་པ་སྒྱུ་ནི། ཉེས་པ་མི་མངོན་པར་གཞན་དུ་སྒྱུར་བར་བྱེད་པ། བརྒྱད་པ་གཡོ་ནི།
ཡོན་ཏན་དེ་དང་མི་ལྡན་བཞིན་དུ་ལྡན་པ་ལྟར་སྟོན་པ། དགུ་པ་རྒྱགས་པ་ནི། རང་གི་ཡོ་བྱད་སོགས་ལ་ཆགས་
ཤིང་དྲེགས་པ། བཅུ་པ་རྣམ་འཚེ་ནི། གཞན་ལ་གནོད་སེམས་བསམ་པས་ཐོ་འཚམ་པར་འདོད་པ། བཅུ་
གཅིག་པ་ངོ་ཚ་མེད་པ་ནི། རང་ངམ་ཆོས་རྒྱུ་མཚན་དུ་བྱས་ནས་ཁ་ན་མ་ཐོ་བ་ལ་མི་འཛེམ་པ། བཅུ་གཉིས་པ་
ཁྲེལ་མེད་པ་ནི། གཞན་གྱིས་འཕྱ་བའི་ཉེས་པ་ལ་མི་འཛེམ་པ། བཅུ་གསུམ་པ་རྨུགས་པ་ནི། ལུས་སེམས་བློང་
བློང་པོར་བྱེད་པ། བཅུ་བཞི་པ་རྒོད་པ་ནི༔ དམིགས་པ་ཚུ་གཅིག་པ་ལས་སེམས་འཕྲོ་ཞིང་མ་ཞི་བར་བྱེད་པ་
ཅན། བཅོ་ལྔ་པ་མ་དད་པ་ནི། ཡོན་ཏན་ཅན་ནམ་ཡོན་ཏན་དང་བླང་དོར་གྱི་གནས་སོགས་ལ་མི་གུས་པ།
བཅུ་དྲུག་པ་ལེ་ལོ་ནི། དགེ་བའི་བྱ་བ་ལ་མི་སྤྲོ་བ། བཅུ་བདུན་པ་བག་མེད་ནི།རང་དགར་སྤྱོད་པ་ཕྱིན་ཅི་ལོག་ཏུ་
བྱེད་པ། བཅོ་བརྒྱད་པ་བརྗེད་ངས་ནི། དགེ་བའི་དམིགས་རྣམ་བརྗེད་པར་བྱེད་པ། བཅུ་དགུ་པ་ཤེས་བཞིན་
མ་ཡིན་པ་ནི། དགེ་བའི་བྱ་བ་དེ་ལེགས་པར་མི་ཤེས་པའམ་ཤེས་ཀྱང་དྲན་པ་གཡེང་ནས་འཇུག་པ། ཉི་ཤུ་བ་
རྣམ་གཡེང་ནི། དགེ་བའི་དམིགས་པ་ལས་ཡིད་ཕྱིར་འཕྲོ་བར་བྱེད་པའི་སེམས་བྱུང་ངོ༌། ། འདི་དག་ལ་ཉེ་ཉོན་
ཞེས་བརྗོད་པའི་རྒྱུ་མཚན་ཡོད་དེ། རྩ་ཉོན་དང་ཉེ་བའི་ཉོན་མོངས་ཡིན་པས་དེ་ལྟར་དུ་བརྗོད་པའི་ཕྱིར་རོ། །
གཉིད་དང་། འགྱོད་པ་དང་། རྟོག་དཔྱོད་གཉིས་ཏེ་བཞི་ལ་ནི་ཉོན་མོངས་ཡིན་མིན་གཉིས་ཡོད་དེ། རྩ་ཉོན་
དང་ཉེ་ཉོན་གང་ཡིན་ཀྱང་སེམས་བྱུང་ཡིན་དགོས་པས། དེ་དག་གང་གི་འཁོར་དུ་བྱེད་པའི་སེམས་དེ་ཉོན་
366



༄༅། ། ཉོན་མོངས་པའི་ཀུན་འབྱུང་གི་རྣམ་གཞག་མདོར་བསྡུས་གསལ་བ། །
མོངས་ཅན་ལྟ་བུ་ཡིན་ཀྱང་ཉོན་མོངས་མིན་ནོ། ། ཉེ་ཉོན་དེ་དག་ནི་གཙོ་བོར་མངོན་པ་ཀུན་བཏུས་དང་།
ཕུང་པོ་ལྔའི་རབ་བྱེད་ནས་བཤད་པ་ལྟར་ཡིན་ལ། མཛོད་ལས། རྨོངས་པ་དང་། བག་མེད་དང་། ལེ་ལོ་དང་།
མ་དད་པ་དང་། རྨུགས་པ་དང་། རྒོད་པ་སྟེ་དྲུག་ལ་ཉོན་མོངས་ཆེན་པོའི་ས་པ་དང་། ཁྲོ་བ། འཁོན་འཛིན།
གཡོ། ཕྲག་དོག འཚིག་པ། འཆབ་པ། སེར་སྣ། སྒྱུ། རྒྱགས་པ། རྣམ་པར་འཚེ་བ་སྟེ་བཅུ་ལ་མི་དགེ་བ་
ཆེན་པོའི་ས་པ་དང་། ཁོང་ཁྲོ།ང་རྒྱལ། ངོ་ཚ་མེད་པ། ཁྲེལ་མེད་པ་རྣམས་ལ་ཡང་མི་དགེ་བའི་ས་པར་བཤད་
དོ། ། གཉིས་པ་རྣམ་པའི་སྒོ་ནས་བཅུ་ནི། སྔར་བཤད་པའི་ལྟ་བ་ལྔ་དང་། ལྟ་མིན་ལྔ་སྟེ་བཅུའོ། ། གསུམ་
པ་ཁམས་ཀྱི་སྒོ་ནས་ཕྱེ་ན༔ འདོད་པའི་སས་བསྡུས་པའི་སྡུག་བསྔལ་མཐོང་སྤང་ལྟ་བ་ལྔ་ལྟ་མིན་ལྔ་སྟེ་བཅུ་དང་།
ཀུན་འབྱུང་འགོག་པ་མཐོང་སྤང་ལ་འཇིག་ལྟ་མཐར་ལྟ་ཚུལ་ཞུགས་མཆོག་འཛིན་གྱི་ལྟ་བ་གསུམ་དོར་ནས་གཞན་
བདུན་བདུན་ཏེ་ཉེར་གཅིག་དང་། ལམ་མཐོང་སྤང་ལ་འཇིག་ལྟ་མཐར་ལྟ་མ་གཏོགས་གཞན་བརྒྱད་དེ་ཁྱོ་ནས་
སོ་དྲུག་གོ། འདོད་ཆགས་ཁོང་ཁྲོ་ང་རྒྱལ་མ་རིག་པ་བཞི་ནི་སྒོམ་སྤང་ངོ་། ། ཁམས་གོང་མ་གཉིས་ན་ཁོང་ཁྲོ་མ་
གཏོགས་གཞན་སོ་ལྔ་རེ་ཡོད་པ་ནི་སྔར་དང་འདྲ་ཞིང་། ཐམས་ཅད་ཁྱོན་བསྡོམས་ན་གོ་བརྒྱད་དོ། ། ཚུལ་
འདིས་ཁམས་གོང་མ་གཉིས་ཀྱི་གང་ཟག་གི་རྒྱུད་ལའང་ཁོང་ཁྲོ་མངོན་གྱུར་པ་མེད་པར་གོ་བར་བྱ་སྟེ། མཛོད་
ལས། ཁོང་ཁྲོ་མ་གཏོགས་དེ་དག་ཉིད། ། གཟུགས་དང་གཟུགས་མེད་དེ་དང་འདྲ། ། ཞེས་གསུངས་པའི་
ཕྱིར། གསུམ་པ་འཕྲོས་ནི་རྒྱས་པར་བཤད་ན་མང་ཡང་བསྡུ་ན། ཉོན་མོངས་དེ་རྣམས་ལས་མི་དགེ་བ་ནི་གང་
ལུང་མ་བསྟན་ནི་གང་ཞེ་ན། ཡོད་དེ། མཛོད་ལས། གོང་མ་ཐམས་ཅད་ལུང་མ་བསྟན། འདོད་ན་འཇིག་
ཚོགས་ལྟ་བ་དང་། ། མཐར་འཛིན་ལྷན་ ཅིག་ མ་ རིག་ པ། ལྷག་ མ་རྣམས་ འདིར་མི་དགེ་བའོ། ། ཞེས་
གསུངས་པ་ལྟར། ཁམས་གོང་མ་གཉིས་ཀྱི་ཉོན་མོངས་ཐམས་ཅད་སྒྲིབ་ལུང་མ་བསྟན་ཡིན་ཏེ། སྒྲིབ་པ་ཡིན་
ཡང་ས་དེའི་ཏིང་ངེ་འཛིན་གྱི་ནུས་པས་བཏུལ་བས་རྣམ་སྨིན་འབྱིན་པའི་ནུས་པ་མེད་པའི་ཕྱིར་རོ། ། འདོད་
པའི་འཇིག་ལྟ་མཐར་ལྟ་གཉིས་དང་། དེ་གཉིས་དང་མཚུངས་ལྡན་གྱི་མ་རིག་པ་རྣམས་ཀྱང་སྒྲིབ་ལུང་མ་བསྟན་
ཡིན་ཞིང་། དེ་གསུམ་ལས་ལྷག་མ་ཕྲ་རྒྱས་འདོད་ཆགས། ཞེ་སྡང་ཁོང་ཁྲོ། ཐེ་ཚོམ་ཉོན་མོངས་ཅན། ལོག་ལྟ།
ལྟ་བ་མཆོག་འཛིན། ཚུལ་ཞུགས་མཆོག་འཛིན། ཉེ་ཉོན་ཉི་ཤུ་བོ་ཕལ་ཆེར་ཡང་མི་དགེ་བ་ཡིན་ལ། རྩ་ཉོན་རེ་
གཉིས་ལ་ཞིབ་ཆ་བྱེད་དགོས་པའང་ཡོད་དོ། ། ཁམས་གོང་མ་གཉིས་ན་གཟུགས་སྒྲ་སོགས་འདོད་ཡོན་ལ་
ཆགས་པའི་འདོད་ཆགས་མེད་ཅིང་། ཏིང་ངེ་འཛིན་ལ་སྲེད་པའི་འདོད་ཆགས་ཡོད་ཀྱང་མི་དགེ་བ་མིན་ཏེ་ལུང་
མ་བསྟན་ནོ། ། བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་རྣམས་ནི་རྣམ་སྨིན་མི་འབྱིན་པས་ལུང་མ་
367



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྟན་ཡིན་ལ། ལས་འབྲས་རགས་པ་ལ་རྨོངས་པའི་མ་རིག་པ་ཕལ་ཆེར་མི་དགེ་བར་སེམས་ཏེ། གོང་དུ་དྲངས་
པའི་མཛོད་ཀྱི་ལུང་དེས། ལྟ་ངན་གཉིས་མཐུན་མཚུངས་ལྡན་གྱི་མ་རིག་པ་དེ་ལུང་མ་བསྟན་དུ་དམིགས་ཀྱིས་
བཀར་ནས་བཤད་པས་གོ་བའི་ཕྱིར་རོ། ། ཕྱིན་ཅི་ལོག་བཞི་དང་ལྟ་ངན་གཞན་དྲུག་ཅུ་རྩ་བཞི་ནི། འཇིག་ལྟ་
མཐར་ལྟ་ལོག་ལྟ་གསུམ་ལས་ཕྱེ་བ་ཡིན་པས་ལོག་ལྟ་ལས་ཕྱེ་བ་རྣམས་ནི་མི་དགེ་བའོ། ། རྩ་ཉོན་དང་ཉེ་ཉོན་དེ་
དག་ལ་ཕྲ་རྒྱས་ཞེས་བྱ་སྟེ། དམིགས་པ་དང་མཚུངས་ལྡན་གཉིས་ཀྱི་སྒོ་ནས་ཉོན་མོངས་པའི་བག་ལ་ཉལ་ཕྲ་
བའང་རྒྱས་པར་བྱེད་པའི་ཕྱིར། ཉོན་མོངས་དེ་དག་གིས་འཁོར་བར་འཇོག་པར་བྱེད་པའི་ཕྱིར་ཟག་པ་དང་།
སྐྱེ་གནས་བཞིར་འཁྱེར་བར་བྱེད་པའི་ཕྱིར་ཆུ་བོ་དང་། དེར་འབྱོར་བར་བྱེད་པའི་ཕྱིར་ཀུན་སྤྱོད་དང་། དེར་ཉེ་
བར་འཛིན་པའི་ཕྱིར་ཉེ་བར་ལེན་པ་ཞེས་ངེས་ཚིག་གིས་བཤད་དོ། ། གཞན་ཡང་འདོད་པ་ལ་འདུན་ པ།
གནོད་སེམས། འཇིག་ལྟ། ཚུལ་ཞུགས་མཆོག་འཛིན། ཐེ་ཚོམ་ཉོན་མོངས་ཅན་ལྔས་འདོད་ཁམས་ལས་
འདའ་མི་ནུས་པར་བྱེད་པའི་ཕྱིར་ཐ་མའི་ཆ་མཐུན་ལྔ་ཞེས་བྱ་ལ། ཁམས་གོང་མའི་འདོད་ཆགས་གཉིས། རྒོད་
པ། ང་རྒྱལ། རྨོངས་པ་ལྔས་ཁམས་གོང་མ་གཉིས་ལས་འདའ་མི་ནུས་པར་བྱེད་པའི་ཕྱིར་གོང་མའི་ཆ་མཐུན་ལྔ་
ཞེས་བརྗོད་དོ། །འཇིག་ལྟ། ཚུལ་ཞུགས་མཆོག་འཛིན། ཐེ་ཚོམ་ཉོན་མོངས་ཅན་གསུམ་ལ་ཀུན་སྦྱོར་གསུམ་
ཞེས་བྱ་སྟེ། རིམ་པ་བཞིན་དུ་ཐར་པར་འགྲོ་མི་འདོད་པ་དང་། ལམ་ནོར་བ་དང་། ཡང་དག་པའི་ལམ་ལ་ཐེ་
ཚོམ་ཟ་བའི་སྒོ་ནས་ལམ་ལོག་པར་སྦྱོར་བར་བྱེད་པའི་ཕྱིར་རོ། ། ཀུན་དཀྲིས་ཞེས་པ་ནི་ཉོན་མོངས་སྤྱིའི་མིང་དུ་
བཤད་ཀྱང་། མཛོད་ལས། ངོ་ཚ་མེད་པ་དང་། ཁྲེལ་མེད། ཕྲག་དོག སེར་སྣ། རྒོད་པ། འགྱོད་པ།
རྨུགས་པ། གཉིདཎ ཁྲོ་བ། འཆབ་པ་བཅུ་ལ་ཀུན་དཀྲིས་སོ་ཞེས་སྒེར་དུ་བཤད་དེ། སེམས་ཉོན་མོངས་པའི་
ཕྱོགས་སུ་ཀུན་ནས་དཀྲི་སྟེ་འཆིང་བར་བྱེད་པའི་ཕྱིར་རོ། ། འོན་ཀྱང་འགྱོད་པ་ལ་གཉིས་ཏེ་དགེ་བ་ལ་འགྱོད་པ་
ཉོན་མོངས་པ་དང་མི་དགེ་བ་ཡིན་གྱི། མི་དགེ་བ་ལ་འགྱོད་པ་ནི་དགེ་བ་ཡིན་ནོ། ། གཉིད་དང་སྲོག་གཅོད་པ་
ལྟ་བུ་རྨིས་པའི་དུས་ཀྱི་གཉིད་དེ་མི་དགེ་བ་དང་ཉོན་མོངས་པ་ཡིན་གྱི། གཉིད་དུས་དགེ་བ་བྱེད་པ་ལ་དགའ་བའི་
གཉིད་ལྟ་བུ་ནི་དགེ་བ་ཡིན་པས་ཁྱད་པར་དབྱེ་པར་བྱའོ། ། ཉོན་མོངས་སྐྱེ་བའི་རྟེན་ནི་ཉོན་མོངས་པའི་བག་ལ་
ཉལ་ལོ། ། དམིགས་པ་ནི། ཉོན་མོངས་པ་སྐྱེ་བར་འགྱུར་པའི་ཡུལ་རྣམས་སྣང་བ་དང་། སྡུག་མ་སྡུག་གི་
མཚན་མ་ཡིད་ལ་བྱེད་པ་སོགས་མང་ངོ༌། ། ཉེས་དམིགས་ནི། ཉོན་མོངས་པའི་དབང་གིས་ཚེ་འདིར་མི་འདོད་
པོ་དུ་མ་བསྐྱེད་ཅིང་དེས་དེ་དགེ་བའི་ལས་བསགས་ནས་ཚེ་ཕྱི་མ་ལ་སྡུག་བསྔལ་སྣ་ཚོགས་ཐོབ་པར་འགྱུར་བ་
སོགས་སོ། ། འཁོར་བར་སྐྱེ་བའི་རྒྱུ་ལ་ལས་ཉོན་གཉིས་ཡོད་ཀྱང་ཉོན་མོངས་གཙོ་བོ་ཡིན་ཏེ། ལམ་རིམ་ཆེན་མོ་
368



ས་
༄༅། ། ཉོན་མོངས་པའི་ཀུན་འབྱུང་གི་རྣམ་གཞག་མདོར་བསྡུས་གསལ་བ། །
ལས། འཁོར་བ་འགྲུབ་པའི་རྒྱུ་ལ་ལས་དང་ཉོན་མོངས་པ་གཉིས་དགོས་ཀྱང་ཉོན་མོངས་པ་གཙོ་བོ་ཡིན་ཏེ།
ཉོན་མོངས་མེད་ན་སྔར་བསགས་ཀྱི་ལས་བགྲང་ལས་འདས་པ་ཡོད་ཀྱང་བརླན་དང་ས་ལ་སོགས་པ་མེད་པའི་ས་
བོན་གྱིས་མྱུ་གུ་མི་འགྲུབ་པ་བཞིན་དུ། ལས་ལ་ལྷན་ཅིག་བྱེད་རྐྱེན་མེད་པས་སྡུག་བསྔལ་གྱི་མྱུ་གུ་མི་འགྲུབ་པའི་
ཕྱིར་དང༌། ཉོན་མོངས་ཡོད་ན་ལས་སྔར་བསགས་མེད་ཀྱང་དེ་མ་ཐག་གསར་དུ་བསགས་ནས་ཕུང་པོ་ཕྱི་མ་ལེན་
པའི་ཕྱིར་རོ། ། དེ་ལྟར་ཡང་། རྣམ་འགྲེལ་ལས། སྲིད་པའི་སྲེད་ལས་རྣམ་བརྒལ་བའི། །ལས་གཞན་
འཕེན་ནུས་མ་ཡིན་ཏེ། ། ལྷན་ཅིག་བྱེད་པ་ཟད་ཕྱིར་རོ། ། ཞེས་དང་། སྲེད་པ་ནི། ཡོད་ན་སླར་ཡང་འབྱུང་
ཕྱིར་རོ། ། ཞེས་གསུངས་པའི་ཕྱིར་རོ། ། ཞེས་འབྱུང་བ་ལྟར་ཏེ། ཉོན་མོངས་པའི་ནང་ནས་སྲིད་པ་འཁོར་
བ་འགྲུབ་པའི་གཙོ་བོར་ཡིན་པར་བཤད་དོ། ། འོན་ཀྱང་། རྟེན་འབྲེལ་བསྟོད་པ་ལས། འཇིག་རྟེན་རྒུད་པ་
ཇི་སྙེད་པ། ། དེ་ཡི་རྩ་བ་མ་རིག་སྟེ། ། ཞེས་གསུངས་པ་ལྟར་དང་པོའི་རྩ་བའི་རྒྱུའི་དབང་པོ་བྱས་ན་ནི་མ་རིག་
པ་གཙོ་བོ་ཡིན་ཏེ། མ་རིག་པ་ཡོད་ན་ཉོན་མོངས་པ་གཞན་དང་ལས་དང་སྲེད་ལེན་སོགས་ཡན་ལག་གཞན་
རྣམས་ཀྱང་སྐྱེ་བར་འགྱུར་ཞིང་། མ་རིག་པ་མེད་ན་ལས་གསོག་པ་མེད་ལ། ལས་གསོག་པ་མེད་ན་སྲེད་ལེན་
ནས་རྒ་ཤིའི་བར་མི་འབྱུང་པའི་ཀུན་བྱང་གི་རྟེན་འབྲེལ་བཅུ་གཉིས་ཀྱི་གོ་རིམ་ངེས་པའི་ཕྱིར་རོ། ། སྤོང་ཚུལ་ལ་
གཉིས་ཏེ། སོ་སོའི་དབང་དུ་བྱས་ན། འདོད་ཆགས་ཀྱི་གཉེན་པོར་མི་སྡུག་པ། ཞེ་སྡང་ངམ་ཁོང་ཁྲོའི་གཉེན་
པོར་བྱམས་པ། གཏི་མུག་གི་གཉེན་པོར་རྟེན་འབྲེལ་བཅུ་གཉིས་ཀྱི་ལུགས་འབྱུང་ལུགས་ལྡོག་དང་། ང་རྒྱལ་ལ་
གཉིས། དང་པོར་རིགས་རུས་ལོངས་སྤྱོད་སོགས་ཀྱིས་དྲེགས་པའི་ང་རྒྱལ་གྱི་གཉེན་པོར་དེ་རྣམས་མི་རྟག་ཅིང་
འབྲལ་བའི་ཆོས་ཅན་དང་། ཐེས་པས་དྲེགས་པའི་ང་རྒྱལ་གྱི་གཉེན་པོར་ཤེས་བྱའི་ཁམས་ཀྱི་རྣམ་པ་དང་རབ་
དབྱེ་མཐའ་ཡས་པའི་ཚུལ་སེམས་པ་དང་
། ཕྲག་དོག་གི་གཉེན་པོར་འགྲན་སེམས་མེད་ཅིང་བཏང་སྙོམས་བསྒོམ་
པ་དང་། ལྟ་ངན་གྱི་གཉེན་པོར་ཡང་དག་པའི་ལྟ་བ་བསྒོམ་པ་སོགས་དང་། ལས་དང་ཉོན་མོངས་དེ་དག་གི་
ཉེས་དམིགས་སེམས་པ་སོགས་མང་དུ་ཡོད་ཀྱང་། ཉོན་མོངས་སྤོང་པའི་གཉེན་པོ་ཐམས་ཅད་ཀྱི་གཙོ་བོ་ནི་
བདག་མེད་རྟོགས་པའི་ཤེས་རབ་ཉིད་ཡིན་ཏེ། ཤེས་རབ་དེ་ཉིད་གཙོ་བོར་བསྒོམས་ན་ཉོན་མོངས་པ་ཐམས་
ཅད་ཀྱི་རྩ་བ་མ་རིག་པ་སྤོང་ནུས་ཤིང་། དེ་སྤངས་ན་ཉོན་མོངས་པ་གཞན་ཐམས་ཅད་རང་ཤུགས་ཀྱིས་ལྡོག་པར་
འགྱུར་བའི་ཕྱིར་ཏེ། འདི་ལ་ མདོ་བསྟན་བཅོས་ཀྱི་ཁུངས་མང་ཡང་མཚོན་ཙམ་ནི། འཕགས་པས་ཆོས་
དབྱིངས་བསྟོད་པ་ལས། ཡང་དག་མཐོང་ཕྱིར་དངོས་སྟོང་པར། ། ལེགས་ཤེས་མ་རིག་མི་འབྱུང་པ། ། དེ་ནི་
མ་རིག་འགག་པ་ཡིན། ། དེ་ཕྱིར་ཡན་ལག་བཅུ་གཉིས་འགག། ཞེས་དང་། བཞི་བརྒྱ་བ་ལས། དེ་ཕྱིར་ཉོན་
369



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མོངས་ཐམས་ཅད་ཀྱང༌། ། གཏི་མུག་བཅོམ་ པས་ བཅོམ་ པར་འགྱུར། ། ཞེས་ དང་། སྤྱོད་འཇུག་ལས།
ཡན་ལག་འདི་དག་ཐམས་ཅད་ནི། ། ཐུབ་པས་ཤེས་རབ་དོན་དུ་གསུངས། ། དེ་ཡི་ཕྱིར་ན་སྡུག་བསྔལ་དག།ཞི་
བར་འདོད་པས་ཤེས་རབ་བསྐྱེད། ། ཞེས་དང་། ལམ་གྱི་གཙོ་བོ་རྣམ་གསུམ་ལས། གནས་ལུགས་རྟོགས་པའི་
ཤེས་རབ་མི་ལྡན་ན། ། ངེས་འབྱུང་བྱང་ཆུབ་སེམས་ལ་གོམས་བྱས་ཀྱང་། ། སྲིད་པའི་རྩ་བ་གཅོད་པར་མི་
ནུས་པས། ། དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། །ཞེས་དང༌། རྣམ་འགྲེལ་ལས་ཀྱང། སྟོང་
ཉིད་ལྟ་བས་གྲོལ་འགྱུར་གྱིས། ། སྒོམ་པ་ལྷག་མ་མདོ་དོན་ཡིན། ། ཞེས་དང་། ཤེས་རབ་དེ་གསུང་རབ་ཀུན་
ལས་བསྔགས་པ་ཡིན་ཏེ། བསྡུས་དོན་ལས། ཤེས་རབ་ཟབ་མོའི་དེ་ཉིད་ལྟ་བའི་མིག ། སྲིད་པའི་རྩ་བ་དྲུང་
ནས་འབྱིན་པའི་ལམ། ། གསུང་རབ་ཀུན་ལས་བསྔགས་པའི་ཡོན་ཏན་གཏེར། ། གཏི་མུག་མུན་སེལ་སྒྲོན་མེ་
མཆོག་ཏུ་གྲགས། ། ཞེས་གསུངས་པའི་ཕྱིར་རོ། ། རྒྱུ་མཚན་དེའི་ཕྱིར་ལས་ཉོན་གཉིས་ཀྱི་ནང་ནས་ཉོན་
མོངས་སྤོང་བ་དགོས་པ་ཆེ་མོད། འོན་ཀྱང་བསྡུས་དོན་ལས། ལྷག་པར་ལས་སྒྲིབ་སྦྱོང་བ་གནད་ཆེ་བས། །
ཞེས་གསུངས་པ་ནི། ད་ལྟའི་གང་ཟག་གིས་ཉོན་མོངས་རྩ་བ་ནས་བཅད་དེ་སྤོང་མི་ནུས་པས། ལས་སྒྲིབ་སྦྱོང་
བའི་ཚུལ་ལ་གཙོ་བོར་འབད་དགོས་པའི་དོན་ནོ། ། །
སྨྲས་པ། རིགས་དྲུག་འཁོར་བའི་སེམས་ཅན་རྣམས། ། སྲིད་རྩེ་ནས་བཟུང་དམྱལ་བའི་བར། །
མགལ་མེའི་འཁོར་ལོ་ལྟར་འཁོར་བའི། ། རྒྱུ་རྐྱེན་ལས་དང་ཉོན་མོངས་སོ། ། ཞེ་སྡང་སྲེད་སོགས་ཉོན་མོངས་
ལ། ། རྐང་ལག་ཡོད་པ་མ་ཡིན་ཞིང༌། ། དཔའ་མཛངས་མིན་ཡང་ཅི་ཞིག་ལྟར། ། འགྲོ་འདི་རང་དབང་
མེད་པར་འཁྲིད། ། དེ་ཕྱིར་ཉོན་མོངས་ཆོམ་རྐུན་ནི། ། གཉེན་པོའི་མདུང་གིས་བཟློག་དགོས་ཀྱིས། །
གཞན་དུ་མངོན་མཐོ་ངེས་ལེགས་ནས། ། འདིས་འཕྲོག་འགྱུར་བར་གདོན་མི་འཚལ། ། དེ་ལ་ཉོན་མོངས་ངོ་
བོ་དང་། ། དབྱེ་བ་སྐྱེ་ཉེས་སྤོང་ཚུལ་སོགས། ། ཤེས་དགོས་མི་ཤེས་མུན་རྡོ་ལྟར། ། འགྱུར་ཕྱིར་འདིར་དེའི་
རྣམ་གཞག་བྲིས། །ཞེས་ཉོན་མོངས་པའི་ཀུན་འབྱུང་གི་རྣམ་གཞག་མདོར་བསྡུས་པ་འདི་ཡང་ཤཱཀྱའི་དགེ་སློང་
བཤད་སྒྲུབ་མིང་ཅན་གྱིས་དོན་གཉེར་ཅན་རེ་གཉིས་ལ་ཕན་སྲིད་སྙམ་ནས་ཅོ་ནེའི་དགོན་ཉིད་དུ་དད་པས་སྦྱར་
བའོ། །
རྗེ་གྲགས་པ་བཤད་སྒྲུབ་ཀྱི་ཡིག་ཆ་རྣམས་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་
ཡིག་ཆ་གཞིར་བཟུང་སྟེ་གཞུང་གི་དཀའ་གནད་མདོར་བསྡུས་རྣམས་སྤྲོས་བཤད་དང་།ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་
370



༄༅། ། ཉོན་མོངས་པའི་ཀུན་འབྱུང་གི་རྣམ་གཞག་མདོར་བསྡུས་གསལ་བ། །
ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེའི་དགོན་
ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་
ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས་སློབ་གཉེར་བ་
རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་
ཕན་བདེའི་རྩ་བ་རྒྱལ་པའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་
གནས་ཆེད་སེར་སྨད་གཞུང་བ་གྲྭ་སྐུ་བཅར་མཁན་དྲུང་དུ་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་
ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་
རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་སྒྲུབ་སྐབས། འདི་ཉིད་
ཀྱང་སྤར་གཞི་གསར་བསྐྲུན་ཞུས་པ་དགེ་ལེགས་འཕེལ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་
རིང་ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་
རྒྱས། ། མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་
བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག ། ། །
371



༄༅། ། ཚོགས་ཞིང་དང་འབྲེལ་བའི་སྙིང་པོའི་ཉམས་ལེན་བདེ་བ་ཅན་དུ་
འགྲོ་བའི་ལམ་བཟང་ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། གང་གི་མཚན་ཙམ་ཐོས་ཤིང་དྲན་པས་ཀྱང་། ། བདེ་ལྡན་ཞིང་དུ་འཁྲིད་མཛད་
བཅོམ་ལྡན་འདས། ། མགོན་པོ་འོད་དཔག་མེད་ལ་གུས་བཏུད་ནས། ། ཚོགས་གསོག་སྒྲིབ་པ་སྦྱོང་པའི་
ཐབས་མཆོག་བྲི། ། འདིར་རྒྱལ་པ་འོད་དཔག་མེད་གཙོ་བོར་བྱས་པའི་ཚོགས་ཞིང་གསོལ་འདེབས་སྨོན་ལམ་
བཅས་རང་གི་རྒྱུན་པའི་ཉམས་ལེན་ལྟར་འཆད་པ་ལ། སྐྱབས་སེམས་ལ་སོགས་སྔོན་དུ་བཏང་ཡང་རུང་མིན་
ཀྱང་། རང་ཉིད་སྐད་ཅིག་གིས་རྒྱལ་བ་འོད་དཔག་མེད་སྐུ་མདོག་དམར་པོ་ཞལ་གཅིག་ཕྱག་གཉིས་པར་གྱུར།
རང་གི་ཐུགས་ཀའི་ཧཱི༔ ལས་འོད་ཟེར་ཕྱོགས་བཅུར་འཕྲོས་པས་བདེ་བ་ཅན་ལ་སོགས་པའི་རང་བཞིན་གྱི་གནས་
ནས། མགོན་པོ་འོད་དཔག་མེད།སངས་རྒྱས་རིན་ཆེན་གཙུག་ཏོར་ཅན། རྒྱལ་བ་ཤཱཀྱ་ཐུབ་པ། རྒྱལ་བ་མི་
འཁྲུགས་པ། སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་སོགས་པ་བདེ་བར་གཤེགས་པ་མཆེད་བདུན་
འཁོར་དང་བཅས་པ་རྣམས་དང་། འཕགས་པ་ཀུན་ཏུ་བཟང་པོ་ལ་སོགས་པ་ཉེ་བའི་སྲས་ཆེན་བརྒྱད་དང་། ཡེ་
ཤེས་བླ་མ་འོད་ཀྱི་ཏོག་སྨོན་ལམ་བློ་གྲོས་དབང་པོ་ཞི་བ་སང་སང་པོའི་དབྱངས་ནམ་མཁའ་མཛོད་ལ་སོགས་པ་
དང་། གཞན་ཡང་རྩ་བརྒྱུད་ཀྱི་བླ་མ་རྒྱལ་བ་སྲས་བཅས་ཉན་རང་འཕགས་པའི་ཚོགས་དང་བཅས་པ་ཐམས་
ཅད་སྤྱན་དྲངས། མ་ལུས་སེམས་ཅན་ཀུན་གྱི་ཞེས་སོགས་ཚིགས་བཅད་གཅིག་གི་མཇུག་ཏུ། ཨོཾ་ཨ་མི་ཏཱ་བྷཱ་སརྦ་
གུ་རུ་བུདྡྷ་བོདྷི་ས་ཏྭ་ས་པ་རི་ཝཱ་ར་ཨེ་ཧེ་ཏི་མ་ཧཱ་ཀ་རུ་ཎི་ཀ་བཛྲ་ས་མཱ་ཡ་ཛཛ ཛ མདུན་གྱི་ནམ་མཁར་བྱོན་
ནས་བཞུགས་པར་གྱུར་པའི་དབུས་སུ་རྨ་བྱས་བཏེགས་པའི་རིན་པོ་ཆེའི་ཁྲིའི་སྟེང་དུ་བཅོམ་ལྡན་འདས་རྒྱལ་པ་
འོད་དཔག་མེད་འཁོར་བཅས། མདུན་དུ་སངས་རྒྱས་རིན་ཆེན་གཙུག་ཏོར་ཅན་འཁོར་བཅས། གཡས་སུ་རྒྱལ་
བ་ཤཱཀྱ་ཐུབ་པ་འཁོར་བཅས། གཡོན་དུ་རྒྱལ་བ་མི་འཁྲུགས་པ་འཁོར་བཅས། རྒྱབ་ཏུ་བདེ་གཤེགས་མཆེད་
བདུན་འཁོར་བཅས། སྟེང་གི་ཆ་ལ་རྩ་བརྒྱུད་ཀྱི་བླ་མ་རྣམས་དང་། མཐའ་སྐོར་དུ་ཉེ་བའི་སྲས་ཆེན་བརྒྱད་དང་
ཡེ་ཤེས་བླ་མ་ལ་སོགས་པའི་རྒྱལ་སྲས་ཉན་རང་ཡི་དམ་ཞི་ཁྲོ་བསྟན་སྲུང་རྒྱ་མཚོའི་ཚོགས་རྣམས་ཀྱིས་བསྐོར་ནས་
བཞུགས་པར་གྱུར། སངས་རྒྱས་ཐམས་ཅད་འདུས་པའི་སྐུ། ། ཞེས་སོགས་དང་། བསླུ་མེད་དཀོན་མཆོག་
372



༄༅། ། ཚོགས་ཞིང་དང་འབྲེལ་བའི་སྙིང་བོའི་ཉམས་ལེན་བདེ་བ་ཅན་དུ་འགྲོ་བའི་ལམ་བཟང་། །
གསུམ་གྱི་ངོ་བོ་ཉིད། ། ངན་སོང་འཇིགས་ལས་སྒྲོལ་བའི་དཔའ་པོ་སྟེ། ། དག་པའི་ཞིང་དུ་འཁྲིད་པའི་དེད་
དཔོན་མཆོག ། མགོན་པོ་འོད་དཔག་མེད་ལ་ཕྱག་འཚལ་ལོ། ། གང་གི་མཚན་ཐོས་འཆི་བའི་དུས་བྱེད་
ཚེ། ། མ་བརྗེད་ཡིད་ལ་དྲན་པ་ཙམ་གྱིས་ཀྱང་། ། སུམ་ཅུ་རྩ་གསུམ་ལྷ་ཡི་སྐྱེ་བ་མཆོག།འཛིན་མཛད་རིན་ཆེན་
གཙུག་ཏོར་ཅན་ལ་འདུད། ། མཚན་བརྗོད་གཟུངས་སྔགས་ རྒྱལ་པོ་བགྲང་ཙམ་གྱིས། ། ངན་སོང་སྡུག་
བསྔལ་མ་ལུས་དྲུང་འབྱིན་ ཅིང་། ། མངོན་དགའི་ཞིང་དུ་ཁྲིད་མཛད་བཅོམ་ལྡན་འདས། ། རྒྱལ་ པ་མི་
འཁྲུགས་པ་ལ་ཕྱག་འཚལ་ལོ། ། མཚན་ལེགས་རིན་ཆེན་གསེར་བཟང་མྱ་ངན་མེད། ། ཞེས་ སོགས་དང་།
འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས། ། ཞེས་དང་། རྩ་བརྒྱུད་བླ་མ་རྣམས་ལ་ཕྱག་འཚལ་ལོ། །
ཞེས་སོགས་དང་། སྟོན་པ་སངས་རྒྱས་རྣམས་ལ་ཕྱག་འཚལ་ལོ། ། ཞེས་སོགས་དང་། ཕྱག་བྱར་འོས་པ་ཞེས་
སོགས་ཀྱིས་ཕྱག་བྱའོ། ། རྒྱས་པར་ན་ཚིགས་བཅད་རྣམས་འཇོག་པའང་དེ་རྣམས་ཀྱི་མཇུག་འདིར་མཆོད་པའི་
སྤྲིན་གྱི་གཟུངས་ཚར་གཅིག་གཉིས་སོགས་བྱེད་དམ་མིན་ཡང་། བླ་མ་རྒྱལ་བ་སྲས་བཅས་ཐམས་ཅད་ལ་ཕྱག་
འཚལ་ཞིང་མཆོད་དོ། ། སྐྱབས་སུ་མཆིའོ། ། ཞེས་ལན་གསུམ་དང་། བཅོམ་ལྡན་འདས་མགོན་པོ་འོད་
དཔག་མེད་འཁོར་དང་བཅས་པ་ལ་ཕྱག་འཚལ་ཞིང་མཆོད་དོ། ། སྐྱབས་སུ་མཆིའོ། ། ཞེས་ལན་བདུན། དེ་
བཞིན་དུ། སངས་རྒྱས་རིན་ཆེན་གཙུག་ཏོར་ཅན་འཁོར་དང་བཅས་པ་ལ +། ། རྒྱལ་ པ་ ཤཱཀྱ་ཐུབ་པ་
+། ། རྒྱལ་པ་མི་འཁྲུགས་པ+། ། སངས་རྒྱས་སྨན་གྱི་བླ་བཻཌཱུརྱའི་འོད་ཀྱི་རྒྱལ་པོ་ལ་སོགས་པ་བདེ་བར་
གཤེགས་པ་མཆེད་བདུན་འཁོར་བཅས་སམ། མཚན་ལེགས་སོགས་སོ་སོར་ཕྲལ་ནས་སམ། མཚན་ལེགས་རིན་
ཆེན་གསེར་བཟང་སོགས་ཚིགས་བཅད་ཀྱིས་ཕྱག་མཆོད་རྒྱུས་བསྡུས་གང་རུང་དང་། འཇམ་དབྱངས་ཕྱག་ན་རྡོ་
རྗེ་སྤྱན་རས་གཟིགས། ། ཞེས་སོགས་སམ། བསྡུ་ན། འཕགས་པ་ཉེ་བའི་སྲས་ཆེན་བརྒྱད་དང་། ཡེ་ཤེས་བླ་
མ་འོད་ཀྱི་ཏོག སྨོན་ལམ་བློ་གྲོས།དབང་པོ་ཞི་བ། སང་སང་པོའི་དབྱངས། ནམ་མཁའ་མཛོད་ལ་སོགས་པ་
རྒྱལ་བ་སྲས་བཅས་ཐམས་ཅད་དང་། ཉན་རང་འཕགས་པའི་ཚོགས་རྣམས་དང་། ཡིདམ་ཞི་ཁྲོ་བསྟན་སྲུང་རྒྱུ་
མཚོའི་ཚོགས་དང་བཅས་པ་ ཐམས་ ཅད་ལ་ཕྱག་འཚལ་ཞིང་མཆོད་དོ། ། སྐྱབས་སུ་མཆིའོ། ། ཞེས་ལན་
གསུམ་རེ་བརྗོད། མཇུག་ཏུ་མེ་ཏོག་དམ་པ་ཞེས་སོགས་སམ། མཆོད་དོ། ། ཕྱོགས་བཅུ་ན་བདག་པོས་བཟུང་
བ་དང་མ་བཟུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས།
རོལ་མོ། འདོད་ཡོན་ལྔ། རྒྱལ་སྲིད་བདུན། བཀྲ་ཤིས་རྟགས་བརྒྱད། གླིང་བཞི་ཉི་ཟླ་རི་རབ་དང་བཅས་པ་
དང་། བདག་གི་ལུས་ལོངས་སྤྱོད་དགེ་བའི་རྩ་བ་དང་བཅས་པའི་མཆོད་པའི་ཚོགས་ཐམས་ཅད་དང༌། བདག་
ཉིད་ཀྱང་བྲན་དུ་འབུལ་བར་བགྱིའོ། ། ས་གཞི་སྤོས་ཀྱིས་ + དང་། བདག་ཞན་ལུས་ངག་ཡིད་གསུམ་སོགས་
373



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ཀའམ་གང་རུང་གིས་མཎྜལ་འབུལ། བླ་མ་རྒྱལ་བ་སྲས་བཅས་ཐམས་ཅད་བདག་ལ་དགོངས་སུ་གསོལ།
བདག་ཅག་གི་ཚེ་འཁོར་བ་ཐོག་མ་མེད་པ་ནས་ད་ལྟའི་བར་དུ་མི་དགེ་བ་བཅུ་དང་། མཚམས་མེད་པ་ལྔ་དང༌།
སྡོམ་པ་གསུམ་གྱི་བཅས་པ་དང་འགལ་བ་སོགས་སྡིག་ལྟུང་ཉེས་པའི་ཚོགས་ཇི་སྙེད་ཅིག་བགྱིས་པ་དང་། ཁྱད་
པར་དུ་བདེ་བ་ཅན་དུ་སྐྱེ་བ་ལ་བར་དུ་གཅོད་པའི་ཉེས་པའི་ཚོགས་ཐམས་ཅད་མཐོལ་ལོ། ། བཤགས་སོ། །
བྱང་ཞིང་དག་པར་མཛད་དུ་གསོལ།རང་གཞན་སྐྱེ་འཕགས་ཐམས་ཅད་ཀྱིས་བསགས་པའི་རྣམ་དཀར་གྱི་ལེགས་
ཚོགས་ཀུན་ལ་རྗེས་སུ་ཡི་རང་ཞིང་དགའ་བར་བགྱིའོ། །ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་
ལའང་དམ་པའི་ཆོས་ཀྱི་འཁོར་ལོ་བླ་ན་མེད་པར་བསྐོར་བར་བསྐུལ་ལོ། ། རྒྱལ་བ་སྲས་བཅས་ཐམས་ཅད་ཀྱང་
མྱ་ངན་ལས་མི་འདའ་བར་རྟག་པར་བཞུགས་སུ་གསོལ། ། འདི་ལྟར་དུ་བགྱིས་པའི་དགེ་བའི་རྩ་བ་འདིས་
མཚོན་པའི་ལེགས་ཚོགས་ཐམས་ཅད་གཞན་གྱིས་བསྐྲུན་པའི་དགེ་བ་དང་ལྷན་ཅིག བདག་དང་བདག་ལ་
འབྲེལ་བ་དང་བཅས་ཏེ་རེ་ལྟོས་འཆའ་བའི་སེམས་ཅན་ཐམས་ཅད་ཀྱང་གནས་སྐབས་ངན་སོང་གསུམ་ལ་སོགས་
པའི་འཁོར་བའི་སྡུག་བསྔལ་ལས་ཐར་བ་དང་། འདི་ནས་ཤི་འཕོས་མ་ཐག་ཏུ་བདེ་བ་ཅན་དུ་མགོན་པོ་འོད་
དཔག་མེད་ཀྱི་ཞབས་དྲུང་དུ་པདྨོ་ལས་བརྫུས་ཏེ་སྐྱེས་ནས་སྟོན་པ་འཁོར་དང་བཅས་པའི་ཞལ་མངོན་སུམ་མཐོང་
ནས་ཆོས་ཉན་པ་དང་། མྱུར་དུ་མངོན་པར་རྫོགས་པར་འཚང་རྒྱུ་བའི་རྒྱུར་བསྔོའོ། ། དེ་ནས་སླར་ཡང་གོང་གི་
བླ་མ་དང་འོད་དཔག་མེད་སོགས་ལ་ཕྱག་འཚལ་ཞིང་མཆོད་པ་དེ་རྣམས་གསོལ་འདེབས་སུ་བསྒྱུར་ནས་ལན་
བདུན་ནས་གསུམ་སོགས་རྒྱས་བསྡུས་ཅི་རིགས་བྱས་པའི་མཇུག་ཏུ། : རྒྱལ་པ་འོད་དཔག་མེད་ལ་སོགས་པའི་
སྐྱབས་གནས་དམ་པ་ཁྱེད་རྣམས་ལ་གསོལ་བ་འདེབས་སོ། ། ཁྱེད་རྣམས་ཀྱིས་བདག་ཅག་རྣམས་འཁོར་བ་དང་
ངན་སོང་གི་འཇིགས་པ་ཐམས་ཅད་ལས་བསྐྱབ་ཏུ་གསོལ། ནམ་ཞིག་འཆི་བའི་དུས་བྱེད་པ་དེའི་ཚེ་གནད་
གཅོད་ཀྱི་སྡུག་བསྔལ་མི་འབྱུང་བ་དང་། ཞལ་མངོན་སུམ་བསྟན་ནས་བདེ་བ་ཅན་དུ་འགྲོ་བའི་ལམ་སྣ་མཛད་དུ་
གསོལ། དེའི་ཚེ་རྒྱལ་བ་འོད་དཔག་མེད་རྒྱལ་སྲས་བརྒྱད་འཁོར་དང་བཅས་པ་ལ་སོགས་པ་རྣམས་ཀྱི་ཞལ་
མངོན་སུམ་དུ་མཐོང་ཞིང་དད་གུས་ཤུགས་དྲག་དང་བཅས་ཏེ་དགའ་བཞིན་དུ་འཆི་བའི་དུས་བྱས་ནས་བདེ་བ་
ཅན་གྱི་ཞིང་དུ་ཐེག་པ་ཆེན་པོའི་རིགས་ཅན་དབང་པོ་རྣོན་པོ་སེམས་ཅན་གྱི་དོན་སྒྲུབ་པ་ལ་མཐུ་ཐོགས་པ་མེད་པ་
ཅན་དུ་གྱུར་ཅིག དེ་ནས་སྙིང་རྗེ་ཆེན་པོས་ཀུན་ནས་བསླངས་ཏེ་མ་དག་པའི་ཞིང་རྣམས་སུ་རྫུ་འཕྲུལ་གྱི་སྟོབས་
ཀྱིས་ཕྱིན་ནས་སེམས་ཅན་རྣམས་ལ་རང་རང་གི་སྐལ་བ་དང་འཚམ་པའི་ཆོས་བསྟན་ཏེ་རྒྱལ་བས་བསྔགས་པའི་
ལམ་བཟང་རྣམ་པར་དག་པ་ལ་རིམ་གྱིས་འཁྲིད་ནས་སངས་རྒྱས་ཀྱི་ས་ལ་འགོད་པར་གྱུར་ཅིག། གོ་འཕང་
མཆོག་མ་ཐོབ་པའི་སྐྱེ་བ་ཐམས་ཅད་དུའང་རྟག་ཏུ་དལ་འབྱོར་ཚང་བའི་མིའི་ལུས་རྣམ་པར་དག་པ་ཐོབ་ཅིང་ཚེ་
374



༄༅། ། ཚོགས་ཞིང་དང་འབྲེལ་བའི་སྙིང་བོའི་ཉམས་ལེན་བདེ་བ་ཅན་དུ་འགྲོ་བའི་ལམ་བཟང་། །
རབས་དྲན་པ་དང་། རྒྱལ་བའི་བསྟན་པ་ལ་རབ་ཏུ་བྱུང་ནས་ཚུལ་ཁྲིམས་ཀྱི་ཕུང་པོ་ཐ་མར་ཕྱིན་པར་བྱེད་ནུས་
པར་གྱུར་ཅིག སྐྱེ་བ་ཐམས་ཅད་དུ་ཡང་དག་པའི་དགེ་བའི་བཤེས་གཉེན་དམ་པ་དང་འཕྲད་ནས་དེས་བསྟན་
པའི་དམ་པའི་ཆོས་ཐམས་ཅད་ཐོས་བསམ་སྒོམ་གསུམ་གྱིས་གྲུབ་པ་མཐར་ཕྱིན་པར་བྱེད་ནུས་པར་གྱུར་ཅིག ཚེ་
རབས་ཐམས་ཅད་དུ་རྒྱལ་བ་ཀུན་གྱི་མདོ་སྔགས་ཀྱི་དམ་པའི་ཆོས་མ་ལུས་པ་རྒྱལ་བའི་དགོངས་པ་ཇི་ལྟ་བ་བཞིན་
དུ་བཟུང་ནས་རྒྱལ་བའི་བསྟན་པ་དང་སེམས་ཅན་དཔག་ཏུ་མེད་པ་ལ་ཕན་ཐོགས་པར་གྱུར་ཅིག ཚེ་རབས་
ཀུན་དུའང་རྒྱལ་བ་སྲས་བཅས་རྣམས་དང་མི་འབྲལ་ཞིང་། རྒྱལ་སྲས་ཀྱི་སྤྱོད་པ་རླབས་པོ་ཆེ་ཐམས་ཅད་ཡོངས་
སུ་རྫོགས་པར་བྱེད་པར་གྱུར་ཅིག དེའི་ཚེ་གཟུངས་སྤོབས་ཏིང་འཛིན་མངོན་ཤེས་རྫུ་འཕྲུལ་སོགས་ཡོན་ཏན་
ཐམས་ཅད་ཀྱི་ཕ་རོལ་ཏུ་ཕྱིན་པ་ཐོབ་ཅིང་འཕགས་པ་རིགས་གསུམ་གྱི་མགོན་པོ་ཇི་འདྲ་བ་དེ་བཞིན་དུ་སེམས་
ཅན་ཐམས་ཅད་ཀྱི་དོན་བྱས་ནས་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག སླར་ཡང་། རྒྱལ་བ་
འོདདཔག་མེད་ལ་སོགས་པའི་སྐྱབས་གནས་དམ་པ་ཁྱེད་རྣམས་ལ་གསོལ་བ་འདེབས་སོ། །བདག་ལ་བྱིན་
གྱིས་བརླབ་ཏུ་གསོལ། ཞེས་ཅི་འགྲུབ་བརྗོད། སྐྱབས་གནས་ཐམས་ཅད་ཀྱི་སྐུའི་ཆ་ནས་འོད་དང་བདུད་རྩི་
དཀར་པོའི་རྒྱུན་བྱུང་ནས་རང་གི་སྤྱི་བོ་སྙིང་ཀ་ལ་སོགས་པའི་ལུས་ཀྱི་ཆ་ཐམས་ཅད་ནས་ཞུགས་པས་སྒོ་གསུམ་གྱི་
ཉེས་པའི་ཚོགས་ཐམས་ཅད་བྱང་ཞིང་དག་པར་གྱུར་ཅེས་བརྗོད་ཅིང་བསམ། དེ་ནས་སྐྱབས་གནས་གཞན་
ཐམས་ཅད་རྒྱལ་བ་འོད་དཔག་མེད་ལ་ཐིམ་པར་གྱུར༔ སྐྱབས་གནས་ཀུན་འདུས་ཀྱི་ངོ་བོ་རྒྱལ་པ་འོད་དཔག་
མེད་ལ་གསོལ་བ་འདེབས་སོ། ། ཐུགས་རྗེས་བཟུང་དུ་གསོལ། ། བདག་གི་སྙིང་ཀར་འབྲལ་བ་མེད་པར་
བཞུགས་ལ་བྱིན་གྱིས་རློབ་ཏུ་གསོལ། ཞེས་ཅི་འགྲུབ་དང་། ཞེས་གསོལ་བ་བཏབ་པས་མགོན་པོ་འོད་དཔག་
མེད་དེ་ཉིད་རང་གི་སྤྱི་བོར་བྱོན་ཏེ་ཚངས་པའི་བུ་ག་ནས་ཞུགས་སྙིང་ཀར་རང་གི་སེམས་དང་དབྱེར་མེད་དུ་
བཞུགས་པར་གྱུར། དེ་ནས་གྲུབ་ན་འོད་དཔག་མེད་ཀྱི་སྙིང་པོ་དང་གཟུངས་རིང་བཟླ། སྐབས་འདིར་སྤྱི་བོར་
བཞུགས་ཏེ་འཕོ་བའི་དམིགས་སྐོར་བྱས་ཀྱང་ལེགས། ཡང་བྱེད་ཀྱང་མཇུག་ཏུ། ནམ་ཞིག་ཚེ་ཡི་འདུ་བྱེད་
གཏོང་བ་ན། ། ཞེས་སོགས་དང་། བར་དོའི་སྣང་བ་ཤར་བ་གྱུར་མ་ཐག།ཅེས་སོགས་དང་། ཤཱཀྱའི་དབང་པོ་
འདྲེན་པ་འོད་དཔག་མེད། ཞེས་སོགས་དང་། རྒྱས་པར་ན་བཟང་སྤྱོད་དང་། བསྡུ་ན། ཀུན་ཏུ་མྱུར་བའི་རྫུ་
འཕྲུལ་ཞེས་པ་ནས། སེམས་ཅན་རྣམས་ལ་ཕན་པ་མང་བགྱིད་ཤོག།ཅེས་པའི་བར་ལྟ་བུ་ཅི་རིགས་བྱའོ། །
ཞར་བྱུང་ལ་འཕོ་ བའི་ སྐབས་སུ་གོང་གི་གསོལ་ འདེབས་དེ་རྣམས་བྱ་བར་འདོད་ན་སྔོན་འགྲོ་དང་།
དངོས་གཞིའི་སྐབས་གཉིས་ལས། དང་པོའི་སྐབས་སུ་ཡན་ལག་བདུན་པ་བྱས་རྗེས། འོད་དཔག་མེད། རིན་
ཆེན་གཙུག་ཏོར་ཅན། མི་འཁྲུགས་པ། སངས་རྒྱས་སྨན་གྱི་བླ་མ་སོགས་བདེ་གཤེགས་བདུན་ཕྱོགས་གཅིག་
375



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
དང་། སངས་རྒྱས་ཤཱཀྱ་ཐུབ་པ་དང་ཉེ་བའི་སྲས་ཆེན་བརྒྱད་སོགས་རྒྱལ་བ་སྲས་བཅས་ཐམས་ཅད་དང༌། དེ་
ནས་དངོས་བརྒྱུད་ཀྱི་བླ་མ་ཡི་དམ་ལྷ་ཚོགས་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་
ཚོགས་རྣམས་དང་དཀོན་མཆོག་རིན་པོ་ཆེ་རྣམས་ལ་གསོལ་འདེབས་ལན་གསུམ་བྱས་པའི་མཇུག་ཏུ། སྐྱབས་
གནས་དམ་པ་ཁྱེད་རྣམས་ཀྱིས་ཚེ་འདས་འདི་ཉིད་ལ་བྱིན་གྱིས་རློབས་ཤིག རྗེས་སུ་བཟུང་ཞིག འཁོར་བ་
ངན་སོང་གི་སྡུག་བསྔལ་ལས་སྐྱོབ་ཞིག འདི་ནས་ཤི་འཕོས་མ་ཐག་ཏུ་བདེ་བ་ཅན་དུ་དྲོངས་ཤིག་གམ། འདྲེན་
པར་མཛད་དུ་གསོལ། ཞེས་ལན་གསུམ་སོགས་བྱ། དངོས་གཞིའི་སྐབས་ཚེ་འདས་ཀྱི་སྤྱི་བོར་འོད་དཔག་མེད་
བསྐྱེད་ནས་ཡན་ལག་བདུན་པ་མདོར་བསྡུས་བྱེད་དམ་མ་བྱས་ཀྱང་། སྐྱབས་གནས་ཀུན་འདུས་ཀྱི་ངོ་བོ་རྒྱལ་བ་
འོད་དཔག་མེད་ལ་གསོལ་བ་འདེབས་སོ། ། ཞེས་ལན་ཉེར་གཅིག་སོགས་བརྗོད་པའི་རྗེས་སུ། དེ་དང་སྦྱར་
ནས། ཟབ་ལམ་འཕོ་བ་ཐེབས་པར་བྱིན་གྱིས་རློབས། ། ཚེ་འདས་འདི་ནས་ཤི་འཕོས་གྱུར་མ་ཐག།ཁྱོད་ཀྱི་
ཐུགས་རྗེའི་འོད་ཟེར་ལྕགས་ཀྱུ་ཡིས། ། བདེ་བ་ཅན་དུ་ངེས་པར་དྲང་དུ་གསོལ། ། ཞེས་ལན་འགའ་རེ་བརྗོད་
པ་སྐབས་དང་བསྟུན་ཅིང་། གཞན་ཐུན་མོང་དུ། དངོས་བརྒྱུད་ཀྱི་བླ་མ་རྣམས་དང་། ཡི་དམ་ལྷ་ཚོགས་
སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་རྣམས་དང་དཀོན་མཆོག་རིན་པོ་ཆེ་རྣམ་
པ་གསུམ་ལ་གསོལ་བ་འདེབས་སོ། ། ཟབ་ལམ་ + ། ། ཚེ་འདས་འདི་ནས་ +། ། ཁྱེད་རྣམས་ཐུགས་
རྗེའི་འོད་ཟེར་ +། ། བདེ་བ་ཅན་དུ་ངེས་པར་ +༑ ། ཞེས་ལན་བདུན་ནས་གསུམ་ལྟ་བུ་ཅི་རིགས་
བྱའོ། ། གསོལ་འདེབས་རྒྱས་བསྡུས་ཅི་ལྟར་བྱེད་པ་ནི་རང་གི་འདོད་པ་ཡིན་པས་མཐའ་གཅིག་ཏུ་མ་ངེས་ཏེ་
མཚོན་ཙམ་མོ། ། ཚོགས་གསོག་སྒྲིབ་པ་སྦྱོང་བའི་ཚུལ་མང་ཡང་། ། བདེ་བ་ཅན་དུ་སྐྱེ་བའི་ཐབས་གཙོར་
བྱས། ། སྙིང་པོའི་གནད་ཀུན་བསྡུས་ནས་བརྗོད་པ་འདི། ། དོན་གཉེར་ཅན་གྱིས་བསྐུལ་བཞིན་བདག་གིས་
བྲིས། ། ཅེས་པ་འདི་ཡང་དད་དང་རྣམ་དཔྱོད་ལྡན་པའི་རྒྱན་འཇེད་སྔགས་རམས་པ་གྲགས་པ་འོད་ཟེར་
སོགས་བཀུར་ཡགས་རི་ཁྲོད་པ་འགའ་རེས་ཐུགས་དམ་དུ་མཛད་འདོད་ནས་བསྐུལ་བའི་ངོར་ཤཱཀྱའི་དགེ་སློང་
གྲགས་པ་བཤད་སྒྲུབ་ཅེས་བྱ་བས་ཅོ་ནེའི་དགོན་ཉིད་དུ་ལྷག་བསམ་དག་པས་སྦྱར་བ་སྟེ། གཞན་དག་ལ་ཡང་
ཕན་ཐོགས་པར་གྱུར་ཅིག པར་དུ་སྒྲུབ་པ་པོ་ཡང་བསྐུལ་པ་པོ་རྣམས་སོ། །། ། མངྒ་ལཾ། །
376



༄༅། ། འཇིགས་གསང་གཉིས་ལ་བརྟེན་ནས་བུམ་ཆོག་བྱེད་ཚུལ་བཞུགས་སོ། །
ན་མོ་བཛྲ་བྷི་ར་ཝ་ཡེ། འཇམ་དཔལ་ཞི་ཁྲོ་དུས་ཀྱི་མཐར། ། ངུར་སྨྲིག་གར་གྱིས་རྣམ་རོལ་པ། ། རྒྱལ་
བ་གཉིས་པའི་ཞབས་བཏུད་ནས། ། འཇིགས་བྱེད་བུམ་བསྐྱེད་མདོར་བསྡུས་བྲི། །འདིར་འཇིགས་བྱེད་བཅུ་
གསུམ་ལ་བརྟེན་ནས་ལྷོ་སྒོའི་ཆོ་ག་བྱེད་མཁན་མང་དུ་སྣང་ཡང་། བུམ་བསྐྱེད་མཛད་པའི་སྲོལ་མ་དར་འདུག་
པས། དེ་ལ་བུམ་བསྐྱེད་ཆོ་གའི་གཞུང་བཞིན་བྱེད་པ་བྱུང་ན་ལེགས་མོད། མིན་ཀྱང་བུམ་ཆོག་བསྡུས་པ་བྱེད་
ཚུལ་ལ་ལྷ་ལྔ་ཙམ་བསྐྱེད་པ་དང་། ལྷ་བཅུ་གསུམ་མདོར་བསྡུས་ནས་བསྐྱེད་པའི་ཚུལ་གཉིས་ལས། སྔ་མ་ནི་
མཁས་པའི་སྲོལ་ལྟར་བདག་གིས་གཞན་དུ་བྲིས་ཟིན་ལ། འདིར་ཕྱི་མའི་དབང་དུ་བྱས་ནས་བརྗོད་པར་བྱ་སྟེ།
བུམ་པ་མཆོད་པ་དང་བཅས་སྟ་གོན་བྱས་ནས་མདུན་དུ་སྟེགས་ཀྱི་ཁར་བཞག་སྟེ། དྭི ཀྟི ས་བསངས། སྭ་བྷཱ་
ཝ་ནས་ཧཾ། བུམ་པ་སྟོང་པ་ཉིད་དུ་གྱུར། སྟོང་པའི་ངང་ལས་བཾ་ལས་བྱུང་པའི་རིན་པོ་ཆེའི་བུམ་པ་དཀར་པོ།
ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར། ཨོཾ་
ཏཱསྟེ་ཏཱསྟེ་མ་ཧཱ་ཏཱསྟེ་སྭཱ་ཧཱ། ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མེད་མི་ཕྱེད་པར་གྱུར། རྣམ་རྒྱལ་བུམ་པའི་
ནང་གི་དབུས་དང་ཕྱོགས་གཞན་གསུམ་དང་། དེའི་ཕྱི་རོལ་གྱི་ཕྱོགས་བཞིར་སྣ་ཚོགས་པདྨ་དང་ཉི་མའི་གདན།
ནང་གི་ ཤར་དང་མཚམས་བཞི་དང་། ཕྱིའི་མཚམས་བཞིར་སྣ་ཚོགས་པདྨ་དང་ཟླ་བའི་གདན་ཟུང་རེ་རེ།
གདན་དེ་རྣམས་ཀྱི་སྟེང་དུ་དབུས་སུ་ཧཱུཾ་ལས་རྡོ་རྗེ་ཧཱུྃ་གིས་མཚན་པ། ནང་གི་ཤར་དུ་གླེ་ལས་འཁོར་ལོ་གླེས་མཚན་
པ། ཞེས་པ་ནས་དེའི་ཕྱི་རོལ་གྱི་ཤར་དུ་ཡལས་ཐོ་པ་ཡས་མཚན་པ། ནས་ནང་གི་ཤར་ལྷོར་ཛལས་འཁོར་ལོ་
ཛ ས་མཚན་པ། ནས་ཕྱིའི་མཚམས་བཞིར་ཎ་ཡོ་ནི་རཱའི་ཡི་གེ་བཞི་རྣམས་འོད་ཟེར་འཕྲོ་ཞིང་འདུ་བ་ཕྱག་
མཚན་ས་བོན་གྱིས་མཚན་པ་ཡོངས་སུ་གྱུར་པ་ལས། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་སྐུར་ཡོངས་སུ་
377



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫོགས་པར་གྱུར་པ་ནི། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་ཆེན་པོ་ཞེས་པ་ནས། གཡོན་བརྐྱངས་
པའི་སྟབས་ཀྱིས་བཞུགས་པ་ཡུམ་དང་བཅས་པའི་སྐུར་བཞེངས་པར་གྱུར། ནང་གི་ཤར་དུ་གཏི་མུག་གཤིན་རྗེ་
ཡབ་ཡུམ། ལྷོར་བར་སྣང་གཤིན་རྗེ་གཤེད་ཡབ་ཡུམ་ཞེས་པ་ནས། དེའི་ཕྱི་རོལ་གྱི་ཤར་དུ་ཐོ་བ་གཤིན་རྗེ་གཤེད་
ཡབ་ཡུམ། ནས་ནང་གི་ཤར་ལྷོར་ཙ་རྩི་ཀ་ཡབ་ཡུམ། ནས་ཕྱིའི་མཚམས་བཞིར་མིའི་ཐོད་པ་བདུད་རྩིའི་གང་བ་
བཞིར་གྱུར། རྒྱས་པར་འདོད་ན་ལྷ་ཐམས་ཅད་ཀྱི་སྐྱེད་ཆོག་གཞུང་བཞིན་བྱའོ། གཙོ་འཁོར་ཐམས་ཅད་ཀྱི་
མིག་གཉིས་སུ་ཧཱུཾ། ཞེས་པ་ནས། ཐུགས་ཀར་ཧཱུཾ་གིས་མཚན་པར་གྱུར། ཨོཾ་ཧི ཧ་བྷོ་ནས་ཀུ་རུ་སྭཱ་ཧཱ། རང་གི་
ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་ཡེ་
ཤེས་པའི་དཀྱིལ་འཁོར་སྤྱན་དྲངས། ཨོ་ཧཱི ཀྟི བི་ཀྲི་ནས་ཧཱུྃ་ཕཊ། ༀ་ཁརྒ་ར་ཛ༔ ནས་མུངྒ་ཧོ༔ སླར་ཡང་
རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་འདི་ལ་མངོན་
པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་རྩི་ལ་སོགས་པའི་
བུམ་པའི་ཆུས་སྤྱི་བོ་ནས་དབང་བསྐུར། ལུས་ཐམས་ཅད་གང་། དྲི་མ་ཐམས་ཅད་དག ཆུའི་ལྷག་མ་སྤྱི་གཙུག་
ཏུ་གནས་པ་ཡོངས་སུ་གྱུར་པ་ལས་གཙོ་བོའི་རྩ་ཞལ་གྱི་དབུ་ལ་མི་བསྐྱོད་པ། ཞེས་པ་ནས་དབང་གི་ལྷ་རྣམས་ཀྱང་
དེ་ཉིད་ལ་ཐིམ་པར་གྱུར། སྤྲོ་ན་དཀྱུས་ལྟར་བྱའོ། ། མཆོད་པ་བསངས་སྦྱངས་བསྐྱེད་ནས། ཨོཾ་ཡམཱ་ནྟ་ཀ་ས་
བཱ་རི་ལ་ར་ཨགྷཾ་ནས་ཤཔྟ་པྲ་ཏཱིཙྪ་སྭཱ་ཧཱའི་བར་གྱིས་མཆོད་ཅིང་། ནང་མཆོད་ཀྱང་འབུལ།གཉིས་མེད་ཐུན་མོངས་
མ་ཡིན་ཞེས་སོགས་སམ། ཡང་ན་གཟུགས་མཆོག་མའི་མཇུག་ཏུ་གཤིན་རྗེ་གཤེད་པོ་རབ་འཇིགས་པ། ཞེས་པ་
ནས། ཕྱག་ན་རལ་གྲི་ཕྱག་འཚལ་བསྟོད། ཞེས་པའམ། བསྡུ་ན་གཟུགས་མཆོག་མ་ཙམ་གྱིས་བསྟོད་ལ།རང་གི་
ཐུགས་ཀ་ནས་འོད་ཟེར་འཕྲོས་པས་བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ། སྐུའི་ཆ་ནས་བདུད་རྩིའི་རྒྱུན་
བབས་པས་བུམ་པ་གང་བར་གྱུར་པར་བསམས་ལ། སྔགས་ཅི་འགྲུབ་དང་ཡི་གེ་གསུམ་ལན་ཉེར་གཅིག་གམ་
མདུན་དང་། ཁཊྚ་དྷིག་གིས་བསངས་པར་འདོད་ན། དེ་ཉིད་སླར་ལན་བདུན་སོགས་བཟླ། མཐར་ཡིག་བརྒྱ་
ལན་གསུམ། སྤྱིར་ཡང་ཨོཾ་ཧཱི ཀྟི ཧ་ཞེས་སོགས་ཀྱིས་མཆོད་ཅིང་། ནང་མཆོད་འབུལ་ཚུལ་རྒྱས་པའམ།
བསྡུན་ཡ་མཱནྟ་མ་ས་པཱ་རི་ཝ་ར་ཨོཾ་ཨཱཿ ཧཱུྃ་གིས་ཕུལ། བསྟོད་པ་སྔར་བཞིན་རྒྱས་བསྡུས་ཅི་རིགས་བྱས་ནས།
378



༄༅། ། འཇིགས་གསང་གཉིས་ལ་བརྟེན་ནས་བུམ་ཆོག་བྱེད་ཚུལ། །
བུམ་པའི་ལྷ་རྣམས་ཆགས་པ་ཆེན་པོའི་ཆེས་ཞུ་ནས་བུམ་པའི་ཆུ་དང་རོ་གཅིག་ཏུ་གྱུར་ཞེས་བརྗོད་ཅིང་བསམ་
མོ། ། མངྒ་ལཾ། །
༄༅། ། ན་མོ་བཛྲ་དྷ་ར་ཡ། འདུས་པའི་སྒོ་ནས་གསོན་གཤིན་ལ་ལྷོ་སྒོའི་ཆོ་ག་བྱེད་མཁན་མང་ཡང་།
དེའི་བུམ་ཆོག་མེད་པར་ཁྲུས་བུམ་ཙམ་དང༌། དེ་ཡང་མི་བྱེད་པར་ལྷོ་སྒོའི་ཆོ་ག་མཛད་པ་དག་གིས་རང་གཞན་
བསླུས་པར་འགྱུར་དོགས་ནས་འདུས་པའི་བུམ་ཆོག་བསྡུས་པ་ཞིག་བརྗོད་པར་བྱ་སྟེ། བྱུང་ན་ནི་བུམ་པའི་
བསྐྱེད་ཆོག་ཆོ་གའི་གཞུང་ལྟར་བྱས་ན་ལེགས་མོད་འདུས་ཀྱི་དབང་གིས་བྱེད་མཁན་དཀོན་པར་མཐོང་ནས་འདི་
བཞིན་བྱས་ན་མཁས་པའི་དགོངས་པ་དང་མི་འགལ་བར་རྟོགས་ཏེ། དེ་ལ་ཡང་ལྷ་ལྔ་ཙམ་བྱེད་པ་དང་། ལྷ་སོ་
གཉིས་ཀྱི་བསྐྱེད་ཚལ་བསྡུས་ཏེ་བྱེད་པ་གཉིས་ལས་འདིར་ཕྱི་མ་ལྟར་བཤད་པར་བྱའོ། ། དེའི་ཚུལ་ནི། བུམ་པ་
མཆོད་པ་བཅས་སྟ་གོན་བྱས་ནས་མདུན་དུ་སྟེགས་ཀྱི་ཁར་བཞག་སྟེ། བིགྷ་ནྟ་ཀྲྀཏ་ཀྱིས་བསངས། ཁྱུ་མྱ་ཏ་ནས་
ཧཾ། བུམ་པ་སྟོང་པ་ཉིད་དུ་གྱུར། སྟོང་པའི་ངང་ལས་བཾ་ལས་བྱུང་པའི་རིན་པོ་ཆེའི་བུམ་པ་དཀར་པོ། ལྟོ་བ་ཆེ་
བ། ཞེས་པ་ནས་མ་ཧཱ་ཏསྟེ་སྭཱ་ཧཱ།ལྟའི་ཆུ་བོ་གངྒཱ་ནས། མི་ཕྱེད་པར་གྱུར། རྣམ་རྒྱལ་བུམ་པའི་ནང་དུ་སྣ་ཚོགས་
པདྨའི་གདན་སུམ་ཅུ་རྩ་གཅིག ཞེས་པ་ནས། བྱང་ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན། གདན་དེ་
རྣམས་ཀྱི་སྟེང་དུ་ཧཱུྃ་ཡཾ་ཞེས་པ་ནས་ཧཱུྃ་ཧཱུྃ་བཅུ་རྣམས་སུ་གྱུར། དེ་རྣམས་ཡོངས་སུ་གྱུར་པ་ལས། རྡོ་རྗེ་དང་རྡོ་རྗེ།
འཁོར་ལོ་རིན་པོ་ཆེ། ཞེས་པ་ནས་རྡོ་རྗེ་དང་རྡོ་རྗེ། དེ་རྣམས་ཡོངས་སུ་གྱུར་པ་ལས་རིམ་གྱིས་ལྷ་སོ་གཉིས་སུ་
གྱུར་པ་ནི། དབུས་ཀྱི་གདན་ལ་ཞེ་སྡང་རྡོ་རྗེ་སྐུ་མདོག་མཐིང་ནག་མི་བསྐྱོད་པའི་དབུ་རྒྱན་ཅན་སྔོ་དཀར་དཀར་
བའི་ཞལ་གསུམ་ཕྱག་དྲུག་གི ། གཡས་རྡོ་རྗེ་རྩེ་དགུ་པ་འཁོར་ལོ་པདྨ་གཡོན་དྲིལ་བུ་རིན་ཅེན་རལ་གྲི་འཛིན་པ།
རེག་བྱ་རྡོ་རྗེ་མ་སྔོན་མོ་མི་བསྐྱོད་པའི་དབུ་རྒྱན་ཅན། སྔོ་དཀར་དམར་པའི་ཞལ་གསུམ་ཕྱག་དྲུག་གི་གཡས་རྡོ་རྗེ་
འཁོར་ལོ་པདྨ་གཡོན་དྲིལ་བུ་རིན་ཅེན་རལ་གྲི་འཛིན་པས་འཁྱུད་པར་གྱུར། ཤར་དུ་རྣམ་སྣང་དཀར་པོ། ལྷོར་
རིན་འབྱུང་སེར་པོ། ཞེས་པ་ནས། བྱང་ཤར་དུ་སྒྲོལ་མ། ཕྱིའི་ཤར་ལྷོར་གཟུགས་རྡོ་རྗེ་མ་ནས། བྱང་ཤར་དུ་
རོ་རྡོ་རྗེ་མ། ཤར་དུ་བྱམས་པ་དང་ས་སྙིང་། ཞེས་པ་ནས། བྱང་དུ་སྒྲིབ་སེལ་དང་ཀུན་བཟང་། ཤར་དུ་
379



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཤིན་རྗེ་གཤེད། ཞེས་པ་ནས། འོག་ཏུ་གནོད་མཛེས་རྒྱལ་པོ། ལྷ་ཐམས་ཅད་ཀྱང་ཞལ་གསུམ་ཕྱག་དྲུག་པ།
རིགས་བདག་ཕྱག་མཚན་རྒྱན་དང་བཅས་པ་ཡོངས་སུ་རྫོགས་པར་གྱུར། རང་གི་ཐུགས་ཀའི་ཧཱུཾ་སྔོན་པོའི་འོད་
ཟེར་ལྕགས་ཀྱུའི་རྣམ་པ་ཅན་གྱིས་འདུས་པའི་ལྷ་སོ་གཉིས་ཀྱི་ཡེ་ཤེས་པ་རྣམས་སྤྱན་དྲངས། ཛ ཧཱུྃ་བཾ་ཧོ
རང་རང་གི་དམ་ཚིག་པ་སོ་སོ་དང་གཉིས་སུ་མེད་པར་གྱུར། ལྷ་སོ་སོའི་རིགས་བདག་ཡབ་ཡུམ་གྱི་ནས་ལྷ་སོ་སོ་
ལ་དབང་བསྐུར་བར་གྱུར། མཆོད་པ་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་ཨརྒྱུ་ནས་ཤཔྟ་པྲ་ཏཱིཙྪ་ཧཱུྃ་སྭཱ་
ཧཱའི་བར་གྱིས་མཆོད་དེ། ནང་མཆོད་རྒྱས་པ་ལྷ་སོ་སོ་ལ་འམ། བསྡུ་ན། ཨོཾ་བཛྲ་དྷི་ཀ་ས་པཱ་རི་ཝ་ར་ཨོཾ་ཨཱ༔ ཧཱུྃ་
གིས་འབུལ་ཞིང་། མི་བསྟོད་རྡོ་རྗེ་ཡེ་ཤེས་ཆེ། ཞེས་སོགས་ཡོངས་རྫོགས་སམ། བསྡུ་ན་དང་པོ་ཙམ་གྱིས་
བསྟོད་ལ། རང་གི་ཐུགས་ཀའི་ས་བོན་ལས་འོད་ཟེར་འཕྲོས། བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ་པས་
སྐུའི་ཆ་ནས་བདུད་རྩིའི་རྒྱུན་བབས་པས་བུམ་པའི་ཆུ་ལ་ཐིམ་པས་བྱིན་གྱིས་བརླབས་པར་གྱུར། དེ་ནས་སྔགས་
རྣམས་ཅི་འགྲུབ་དང་། ཨོཾ་ཨཱཿ ཧཱུཾ་ལན་གསུམ་དུ་བཟླ ། ལས་སྔགས་ཀྱིས་གསང་བར་འདོད་ན་སླར་བིགྷཱན་ཏ་
ཀྲྀཏ་ལན་ཉེར་གཅིག་གམ་བདུན་བཟླ་ཞིང་། མཇུག་ཏུ་ཡིག་བརྒྱ་ལན་གསུམ་བཟླས་ནས་མཆོད་པ་བསྡུས་པ་
བྱས་ཏེ། བུམ་པའི་ལྷ་རྣམས་ཚོགས་པ་ཆེན་པོའི་མེས་ཞུ་ནས་བྱང་ཆུབ་སེམས་ཀྱི་ངོ་བོ་བུམ་པའི་ཆུ་དང་རོ་གཅིག་
ཏུ་གྱུར་ཞེས་བརྗོད་ཅིང་བསམ་མོ། ། གལ་ཏེ་འཇིགས་གསང་གཉིས་ཀྱི་ལྷ་ལྔའི་བུམ་ཆོག་བསྡུས་པ་བྱེད་འདོད་
ན། འཇིགས་བྱེད་བུམ་པ་བསྐྱེད་ཚུལ་སྔར་བཞིན་དང་ལྷ་བསྐྱེད་པའི་ཚེ། རྣམ་རྒྱལ་བུམ་པའི་ནང་གི་དབུས་
དང་ཕྱོགས་གཞན་གསུམ་དུ་སྣ་ཚོགས་པདྨ་དང་ཉི་མའི་གདན། ཤར་དུ་སྣ་ཚོགས་པདྨ་དང་ཟླ་བའི་གདན།
གདན་དེ་རྣམས་ཀྱི་སྟེང་དུ་དབུས་སུ་ཧཱུཾ་ལས་རྡོ་རྗེ་ཧཱུྃ་གིས་མཚན་པ། ཤར་དུ་གླེ་ལས་འཁོར་ལོ་ནས་རལ་གྲི་ནས་
མཚན་པ་རྣམས་ཡོངས་སུ་གྱུར་བ་ལས། དཔལ་རྡོ་རྗེ་འཇིགས་བྱེད་ལྷ་ལྔའི་སྐུར་ཡོངས་སུ་རྫོགས་པར་གྱུར་པ་ནི།
དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་ཆེན་པོ་ནས་གཡོན་བརྐྱངས་པའི་སྟབས་ཀྱིས་བཞུགས་པ་ཡུམ་དང་
བཅས་པའི་སྐུར་བཞེངས་པར་གྱུར།ཤར་དུ་གཏི་མུག་གཤིན་རྗེ་གཤེད་ཡབ་ཡུམ་ནས་བྱང་དུ་ཕྲག་དོག་གཤིན་རྗེ་
གཤེད་ཡབ་ཡུམ། ཐམས་ཅད་ཀྱང་རང་རང་གི་ཕྱག་མཚན་རྒྱུན་དང་བཅས་པའི་ཉམས་ཡོངས་སུ་རྫོགས་པར་
གྱུར། ཡང་ན་གཙོ་འཁོར་ལྔའི་བསྐྱེད་ཆོག་རྒྱས་པ་གཞུང་བཞིན་བྱའོ། ། སྤྱན་འདྲེན་གྱི་ཚེ་རང་བཞིན་གྱི་
380



༄༅། ། འཇིགས་གསང་གཉིས་ལ་བརྟེན་ནས་བུམ་ཆོག་བྱེད་ཚུལ། །
གནས་ནས་གཤིན་རྗེ་གཤེད་རིགས་ལྔའི་ཡེ་ཤེས་པ་རྣམས་སྤྱན་དྲངས་ཞེས་བྱ་ཞིང་། གཏི་མུག་གཤིན་རྗེ་གཤེད་
སོགས་བཞི་ལ་རྣམ་སྣང་སོགས་བཞིས་དབུ་བརྒྱན་པར་གྱུར། ནང་མཆོད་དང་། སྔགས་བཟླ་བའི་ཚེ་གཙོ་
འཁོར་ལྔའི་སྔགས་ཙམ་གྱིས་ཆོག་ཅིང་། གཞན་རྣམས་ནི་སྔར་ལྟར་བྱའོ། །
གསང་འདུས་ལྷ་ལྔའི་བུམ་ཆོག་བསྡུས་པ་བྱེད་ན། བུམ་པ་བསྐྱེད་ཚུལ་སྔར་ལྟར་ལ་ལྷ་བསྐྱེད་པའི་ཚེ།
རྣམ་རྒྱལ་བུམ་པའི་ནང་དུ་སྣ་ཚོགས་པདྨའི་གདན་ལྔ། དེ་རྣམས་ཀྱི་དབུས་སུ་ཉི་མ། ཤར་དུ་ཟླ་བ། ལྷོར་རིན་
པོ་ཆེ། ནུབ་ཏུ་པདྨ་མ། བྱང་དུ་སྣ་ཚོགས་རྡོ་རྗེའི་གདན།གདན་དེ་རྣམས་ཀྱི་སྟེང་དུ་དབུས་དང་ཕྱོགས་བཞིར་ཧཱུྃ་
ཁཾ་ཨོཾ་སྭཱ་ཨཱ ཧཱ། དེ་རྣམས་ཡོངས་སུ་གྱུར་པ་ལས་རྡོ་རྗེ་དང་རྡོ་རྗེ། འཁོར་ལོ་རིན་པོ་ཆེ་པདྨ་སྣ་ཚོགས་རྡོ་རྗེ། དེ་
རྣམས་ཡོངས་སུ་གྱུར་པ་ལས་དེ་བཞིན་གཤེགས་པ་ལྟར་གྱུར་བ་ནི། གདན་དབུས་མའི་སྟེང་དུ་ཞེ་སྡང་སྐུ་མདོག་
མཐིང་ནག་ནས་རེག་བྱ་རྡོ་རྗེ་ནས་འཁྱུད་པར་གྱུར། ཤར་དུ་རྣམ་སྣང་དཀར་པོ། ནས་བྱང་དུ་དོན་འགྲུབ་ལྗང་
ཁུ་ནས་ཉམས་ཡོངས་སུ་རྫོགས་པར་གྱུར། ཞེས་པའམ། ཡང་ན་ལྔ་ཀའི་བསྐྱེད་ཆོག་གཞུང་ལྟར་རྒྱས་པར་
བྱའོ། ། སྤྱན་འདྲེན་གྱི་ཚེ་འོད་ཟེར་ལྕགས་ཀྱུའི་རྣམ་པ་ཅན་གྱིས་དེ་བཞིན་གཤེགས་པ་རིགས་ལྔའི་ཡེ་ཤེས་པ་
རྣམས་སྤྱན་དྲངས་ཞེས་བྱ་ཞིང་། ནང་མཆོད་དང་། སྔགས་བཟླ་བར་རིགས་ལྔའི་སྔགས་ཙམ་དང་། ཡི་གེ་
གསུམ་བཟླ་ཞིང་གཞན་རྣམས་ནི་སྔར་བཞིན་བྱའོ། ། འཇིགས་གསང་གཉིས་ཀྱི་ཆོ་ག་ལ། ། བརྟེན་ནས་
གཞན་དོན་བྱེད་རྣམས་ཀྱིས། ། བུམ་ཆོག་གཞུང་བཞིན་མ་ལྕོགས་ཚེ། ༈ འདི་བཞིན་བྱས་ན་ལེགས་སྙམ་
སེམས། ། ཞེས་པ་འདི་ཡང་།གླང་རིའི་དཀའ་བཅུ་བ་འཇམ་དབྱངས་དོན་ཡོད་ཀྱིས་ཕྱོགས་འདི་ན་འཇིགས་
གསང་གཉིས་ལ་བརྟེན་ནས་ལྷོ་སྒོ་བྱེད་པའི་ཚེ་བུམ་ཆོག་མི་བྱེད་འཇུག་པས་ཁྱེད་ཀྱིས་འདི་གཉིས་ཀྱི་བུམ་ཆོག་
བྱེད་ཚུལ་བསྡུས་པ་འདི་ལྟ་བུ་ཞིག་བགྱིས་དང་གཞན་རེ་གཉིས་ལའང་ཕན་སྲིད་ཅེས་བསྐུལ་བ་ལྟར་ཤཱཀྱའི་བཙུན་
པ་བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་དུ་བྲིས་པའོ། ། པར་གྱི་ཡི་གེ་བ་ཡང་དཀའ་བཅུ་དེ་ཉིད་
དོ། } མངྒ་ལཾ། །
381



༄༅། ། ཀུན་རིག་གི་བདག་མདུན་བུམ་གསུམ་གྱི་མཇུག་ཏུ་ཇི་ལྟར་བྱ་
བའི་ཕྱག་ལེན་ཐུན་མོང་མ་ཡིན་པ་བཞུགས་སོ། །
གང་གི་ཆོ་གའི་ཚུལ་ལྟ་ཅི། ། གཟུངས་དང་མཚན་ཙམ་བརྗོད་པས་ཀྱང་། ། ངན་སོང་སྡུག་བསྔལ་ཞི་
མཛད་པ། ། རྣམ་སྣང་ལྷ་ཚོགས་རྣམས་ལ་འདུད། ། ཕ་མེས་ཕོར་བ་གཙང་འཛིན་གྱི། ། དཔེ་ཚུལ་ཙམ་
ཞིག་མི་འཛིན་པར། ། མཁས་པའི་སྲོལ་བཞིན་ཤེས་འདོད་ལ། ། ཆོ་གའི་ཟུར་རྒྱན་བཤད་པར་བྱ། ། དེ་
ཡང་མདུན་བསྐྱེད་ཀྱི་མཇུག་ཏུ་བདག་བུམ་གཉིས་ཀྱི་གཤེགས་གསོལ་དང་མདུན་བསྐྱེད་ལ་བརྟན་བཞུགས་
མཛད་པའི་ཚུལ་ད་ལྟ་ཕྱག་ལེན་དུ་དར་བ་བཞིན་ཏེ་འདིར་མི་བརྗོད་ཀྱང་། བདག་མདུན་བུམ་གསུམ་སོ་སོའི་
མཇུག་ཏུ་ཇི་ལྟར་བྱ་བའི་ཚུལ་ཙམ་མཁས་པའི་བཞེད་པ་བཞིན་བཤད་པར་བྱའོ། ། འདི་ལ་གསུམ། བདག་
བསྐྱེད་དང་། བུམ་བསྐྱེད་དང་། མདུན་བསྐྱེད་ཀྱི་མཇུག་ཏུ་ཇི་ལྟར་བྱ་བའི་ཚུལ་ལོ།དང་པོ་ནི། འདུལ་འཛིན་
པའི་བཞེད་པ་ལྟར། བདག་བསྐྱེད་ཀྱི་བསྙེན་པའི་མཇུག་ཏུ་ཡིག་བརྒྱ་དང་མཆོད་བསྟོད་བྱས་རྗེས་སུ། བདག་
གི་དགེ་བའི་ལས་རྣམས་འདི་དག་གིས། ། ཞེས་སོགས་གཅིག་གི་མཐར། མ་རྙེད་ཞེས་ སོགས་ཀྱིས་བཟོད་
གསོལ་བྱས་ཏེ་མཆོད་ཡོན་ཕུལ་རྗེས། ཨོཾ་ཁྱོད་ཀྱིས་སེམས་ཅན་དོན་ཀུན་མཛད། ཅེས་སོགས་ཚིགས་བཅད་
གཅིག་དང་སེམས་མ་རྡོ་རྗེ་མའི་ཕྱག་རྒྱ་སྤྱི་བོ་ནས་གྱེན་དུ་བཀྲོལ་ཏེ། ཨོཾ་བཛྲ་སཏྭཱ་བཛྲ་མུ ཡེ་ཤེས་པ་རང་བཞིན་
གྱི་གནས་སུ་གཤེགས། རྡོ་རྗེ་བསྡུ་པའི་ཕྱག་རྒྱ་དང་། ཨོཾ་བཛྲ་ས་མ་ཛ༔ དམ་ཚིག་བརྟེན་བརྟེན་པའི་དཀྱིལ་
འཁོར་རང་ཉིད་ལ་ཐིམ་པར་གྱུར་བར་བསམས་ལ། རང་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་ཅིག་
ཕྱག་གཉིས་རྡོ་རྗེ་དང་དྲིལ་བུ་འཛིན་པའི་སྐུར་བཞེངས་པར་གྱུར། ཨོཾ་སརྦ་བིད་ཨོ་ནས། སརྦ་བིད་ཧཱུྃ་ཞེས་
གནས་གསུམ་བྱིན་གྱིས་བརླབས། བྱང་ཕྱོགས་སེམས་དཔའི་ཕྱག་རྒྱ་དང་གཙུག་ཏོར་གྱི་ཕྱག་རྒྱུ་འདིར་མ་བྱས་
382



༄༅། ། ཀུན་རིག་གི་བདག་མདུན་བུམ་གསུམ་གྱི་མཇུག་ཏུ་ཇི་ལྟར་བྱ་བའི་ཕྱག་ལེན་ཐུན་མོང་མ་ཡིན་པ། །
ཀྱང་ཆོག་གོ། དེས་ན་བདག་བསྐྱེད་ཀྱི་མཇུག་ཏུ་བསྡུ་ཚུལ་དེ་ལྟར་དགོས་པ་ཆོ་གའི་དགོངས་པ་ཡིན་པས་ལེགས་
ཤིང་། དེར་མ་ཟད་ཆོ་ག་གཞན་གྱི་རིགས་འགྲོས་སྦྱར་ནའང་འཐད་པའི་ཕྱིར་ད་ལྟ་མཇུག་གི་བར་རང་དགར་
འཇོག་པ་འདི་ཅུང་མི་ལེགས་སོ། །
གཉིས་པ་བུམ་བསྐྱེད་ནི། ད་ལྟའི་ཕྱག་ལེན་དུ་ཆོ་ག་རྫོགས་པའི་བར་འཇོག་པ་འདི། སྤྱིར་འཐད་མི་
འཐད་པ་བརྟག་པར་བྱ་སྟེ། བུ་སྟོན་དང་འདུལ་འཛིན་པའི་ཆོ་གར་བུམ་པ་བསྒྲུབས་ནས་གཤེགས་གསོལ་དང་
འོད་ཞུ་གང་ཡང་མི་མཛད་པར་བཏང་སྙོམས་སུ་བཞག་པ་ལྟར་སྣང་ཞིང་། མཁས་པ་འགའ་ཞིག་གིས་ཚུལ་འདི་
མི་ལེགས་ཏེ།དེ་ལྟར་འཇོག་པ་ནི་མཁས་གྲུབ་རྗེའི་གསུང་འབུམ་ཐར་བུ་ལས་རྡུལ་ཚོན་གྱི་དཀྱིལ་འཁོར་མ་གཤེགས་
པར་བསྡུས་པ་དང་འདྲ་བས་དོན་མ་ཡིན་པ་ཆེན་པོ་བསྐྱེད་པའི་ལག་ལེན་དང་ཞེས་བཀག་ཅིང་། མདུན་བསྐྱེད་
མ་ཡིན་པར་བདག་བུམ་གཉིས་ལྟ་བུ་ལ་ཕྱག་རྒྱ་བཞིས་རྒྱས་བཏབ་ནས་མཐར་དམ་རྒྱ་མ་བཀྲོལ་ན་ལྷ་བཙོན་དུ་
བཟུང་བ་ལྟ་བུའི་ཉེས་པར་འགྱུར་བའི་ཕྱིར་ཞེས་གསུངས་ནས། བུམ་བསྐྱེད་ཀྱི་མཇུག་ཏུ་དམ་རྒྱ་བཀྲོལ་ཏེ་འོད་
ཞུ་བྱ་བར་བཤད་དོ། །འོན་ཀྱང་འདུལ་འཛིན་པའི་ཊིཀ་ཆེན་ལས། རྣལ་འབྱོར་རྒྱུད་མན་ཆད་དུ་བུམ་པའི་ལྷ་
བཞུ་བར་མ་བཤད་ཅེས་འབྱུང་ཡང་འདི་དྲང་དོན་རུ་འགྲེལ་ཏེ། ཚེ་དཔག་མེད་དང་རྣམ་འཇོམས་སོགས་བྱ་
རྒྱུད་ཀྱི་ཆོ་ག་དུ་མར་བུམ་ལྷ་བཞུ་བར་བཤད་ཅིང་། རྣལ་འབྱོར་རྒྱུད་ཀྱི་འཇམ་དཔལ་གསང་ལྡན་གྱི་དཀྱིལ་ཆོག་
སློབ་དཔོན་བྱང་ཆུབ་མཆོག་གིས་མཛད་པ་ལས་བུམ་པའི་ལྷ་བཞུ་བར་བཤད་པ་ལྟར་མཁས་གྲུབ་རྗེས་ཀྱང་
གསུངས་ལ། སྤྱི་ཏིས་བསྒྱུར་བའི་ཀུན་སྙིང་གི་ཆོག་ལས་ཀྱང་
། དེ་ནས་ལྷ་འོད་ཞུ་བྱས་ཏེ། ། བྱང་ཆུབ་ཡེ་ཤེས་
ཆུ་རུ་གྱུར། ། ཞེས་འབྱུང་ངོ༌། །འོད་ཞུ་བྱེད་པའི་དུས་ནི། གསང་བདེ་འཇིགས་གསུམ་སོགས་ཆོ་ག་གཞན་
གྱི་རིགས་པ་སྦྱར་ན་ནི་བུམ་པའི་མཇུག་ཉིད་དུ་འཐད་ལ། འོད་ཞུ་མི་བྱེད་པར་གཤེགས་ན་ཡང་སྐབས་དེ་ཉིད་དུ་
རིགས་སོ། ། ཅིས་ཀྱང་ཆོ་གའི་མཇུག་ཏུ་བྱེད་ན་ནི་འོད་ཞུ་བྱེད་དམ་མི་བྱེད་ན་དམ་ཚིག་པ་རང་ཉིད་ལ་ཐིམ་
པར་བསམ་དགོས་སོ། ། དམ་རྒྱ་བཀྲོ་ཚུལ་ལ་རྒྱུས་བསྡུས་གཉིས་ལས། རྡུལ་ཚོན་གྱི་དཀྱིལ་འཁོར་བསྡུ་པའི་ཚེ་
ལྷ་རེ་རེ་དང་སྦྱར་བའི་དམ་རྒྱ་བཀྲོ་ཚུལ་རྒྱས་པ་དེ་བྱ་དགོས་ཤིང་བདག་བསྐྱེད་ལ་བསྡུས་པས་ཆོག་པ་ཆོ་གའི་
དགོངས་པ་ཡིན་པ་ལྟར་བུམ་བསྐྱེད་ལ་ཡང་འདྲའོ། ། དེ་ཡང་བུམ་བསྐྱེད་ཀྱི་མཇུག་ཏུ་མཆོད་བསྟོད་བྱས་རྗེས་
383



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྔར་ལྟར་བདག་གི་དགེ་བའི་ལས་རྣམས་ཞེས་སོགས་ཀྱི་མཇུག་ཏུ། མ་རྙེད་ཅེས་སོགས་ཀྱི་བཟོད་གསོལ་བྱས་
ནས་མཆོད་ཡོན་ཕུལ་ཏེ། ཨོཾ་ཁྱེད་ཀྱི་སེམས་ཅན་ཞེས་སོགས་ཀྱི་མཐར། ཨོཾ་བཛྲ་སཏཱ་བཛྲ་མུ བུམ་ལྷའི་ཡེ་
ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་བུམ་པའི་ཆུ་དང་རོ་གཅིག་ཏུ་གྱུར་ཅེས་བརྗོད་ཅིང་
བསམ། དེ་ལས་བསྡུ་ན། མཆོད་བསྟོད་ཀྱི་མཇུག་དེ་མ་ཐག་ཚོ་ཁྱེད་ཀྱིས་སེམས་ཅན་ཞེས་སོགས་མན་ཆད་ཙམ་
གྱིས་ཀྱང་ཆོག་གོ། མདུན་བསྐྱེད་ཀྱི་མཐར་རས་བྲིས་ལ་བཟོད་གསོལ་དང་བརྟན་བཞུགས་བྱས་པའི་མཇུག་དེར།
གནས་གསུམ་བྱིན་གྱིས་བརླབས་དང་བྱང་ཕྱོགས་ཀྱི་སེམས་དཔའི་བཞིའི་སྔགས་བརྗོད་པ་དང་སེམས་དཔའི་
གཙུག་ཏོར་གྱི་ཕྱག་རྒྱ་འཆིང་བ་སོགས་སྤྱི་ལྟར་བྱའོ། ། འདི་ན་ཀུན་རིག་ཆོ་ག་ཡི། ། བདག་མདུན་བུམ་བསྐྱེད་
སོ་སོའི་མཐར། ། བསྡུ་ཚུལ་ཇི་ལྟར་བྱ་བའི་རིམ། ། མཁས་པའི་བཞེད་ཚུལ་མདོར་བསྡུས་བཤད། །ཅེས་པ་
འདི་ནི་ཆོ་གའི་འདོན་ཆའི་ཁྱད་པར་ལ་བློ་བྱང་པའི་གནས་བརྟན་དགེ་འདུན་བཟང་པོས་རང་གཞན་ལ་ཕན་
འདོད་ཀྱི་བསམ་པས་བསྐུལ་བ་ལྟར་བཤད་སྒྲུབ་མིང་ཅན་གྱིས་སྦྱར་བའི་ཡི་གེ་བ་ནི་དགེ་སློང་ངག་དབང་བཀྲ་
ཤིས་སོ། །
384



༄༅། ། ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་
སྡོམ་བྱ་ཚུལ་འགྲེལ་པ་བཅས་བཞུགས་སོ། །
ན་མོ་ཤཱཀྱ་མུ་ན་ཡེ། གང་གི་མཚན་བརྗོད་ཡིད་ལ་དྲན་པས་ཀྱང་། ། ལས་སྒྲིབ་མུན་སྟུག་མ་ལུས་
འཇོམས་མཛད་པ། ། བདེ་གཤེགས་རྒྱལ་བ་ཉི་མ་སོ་ལྔ་ལ། ། སྒོ་གསུམ་གུས་པས་ཕྱག་འཚལ་སྐྱབས་སུ་
མཆི། ། འདིར་དཀོན་མཆོག་བརྩེགས་པའི་མདོ་ལས་འབྱུང་བ་ལྟར་སངས་རྒྱས་སོ་ལྔ་ལ་བརྟེན་ནས་སྟོབས་
བཞིའི་བཤགས་སྡོམ་དང་འབྲེལ་པར་ལྟུང་བཤགས་འདོན་ཚུལ་དང་། སངས་རྒྱས་སོ་ལྔའི་སྐུ་མདོག་སོགས་ཀྱི་
ཁྱད་པར་དང་། མདོའི་དོན་ལྷག་མ་ཅུང་ཟད་ཕྱེ་སྟེ་བཤད་པ་དང་གསུམ། དང་པོ་ནི། རྒྱུན་པའི་ཞལ་འདོན་
ལྟ་བུ་ལ་ངེས་པ་མེད་ཀྱང་། མཚམས་བྱས་ཏེ་ལྟུང་བཤགས་ཀྱི་སྒོ་ནས་སྟོབས་བཞིའི་བཤགས་པའི་ཉམས་ལེན་
བྱེད་ན། སྦྱོར་བ་ལ་སངས་རྒྱས་སོ་ལྔ་སོགས་སྐུ་གསུང་ཐུགས་ཀྱི་རྟེན་གྱི་དྲུང་དུ་མཆོད་པ་ཅི་འབྱོར་དང་མཎྜལ་
བཤམས། སྐྱབས་འགྲོ་སེམས་བསྐྱེད་སོགས་སྔོན་དུ་བཏང་ནས། དངོས་གཞི་པཎ་ཆེན་རིན་པོ་ཆེས་གཞལ་ཡས་
ཁང་བསྐྱེད་མི་བསྐྱེད་གཉིས་མཛད་འདུག་པ་ལས། འདིར་ཕྱི་མ་ལྟར་བཤད་པར་བྱ་སྟེ། དེ་ཡང་མོས་པ་ཤུགས་
དྲག་དང་བཅས་འདི་ལྟར། མཆོག་གསུམ་རྒྱལ་བ་སྲས་བཅས་ཉན་རང་འཕགས། ། རྟེན་འབྲེལ་མི་བསླུ་ཆོས་
དབྱིངས་དག་པའི་མཐུས། །གནས་འདི་བདེ་ལྡན་ཞིང་ལྟར་སྣོད་བཅུད་ཀྱི། ། འབྱོར་བ་རྒྱ་མཚོས་གང་ཞིང་
ཁྱབ་གྱུར་ཅིག། མདུན་གྱི་ནམ་མཁར་ཀུན་བཟང་མཆོད་སྤྲིན་དབུས། ། འདབ་སྟོང་རྒྱས་པའི་ལྟེ་བར་སེང་
ཁྲིའི་སྟེང་། ། སྣ་ཚོགས་པདྨ་ཟླ་བའི་དཀྱིལ་འཁོར་དང་། ། གཡས་གཡོན་གཉིས་དང་ཕྱོགས་བཞིར་པད་ཟླའི་
གདན། ། བརྒྱད་བཞི་བདེ་གཤེགས་གྲངས་དང་མཉམ་པ་དང་། ། སྟེང་དང་མཐའ་སྐོར་རྣམས་སུ་པད་ཟླའི་
གདན། ། སྤྱན་འདྲེན་མགྲོན་གྱི་གྲངས་དང་རབ་མཉམ་པ། ། ཀུན་ནས་འབྱུང་ཞིང་བཀོད་པས་མཛེས་གྱུར་
385



༄༅། ། རྗེ་བཙུན་གྲགས་པ་བཤུད་སྒྲུབ་ཀྱི་གསུང་འབུམ་བཞུགས་སོ། །
ཅིག རང་ཉིད་བསྟན་པའི་བདག་པོའི་སྐུར་གྱུར་པའི།ཐུགས་ཀའི་ཧཱུཾ་ལས་འོད་འཕྲོས་ཕྱོགས་བཅུ་ཡི། ། རང་
བཞིན་གནས་ནས་བདེ་གཤེགས་སོ་ལྔ་ལ། ། སངས་རྒྱས་སྟོང་དང་བདེ་གཤེགས་མཆེད་བདུན་སོགས། །
ཕྱོགས་བཅུའི་རྒྱལ་བ་ཞི་ཁྲོ་བྱང་སེམས་དང་། ། ཉན་རང་བསྟན་སྲུང་རྒྱ་མཚོས་ཡོངས་བསྐོར་བ། ། སྤྱན་
དྲངས་འཁོར་བཅས་མངོན་སུམ་བྱོན་པར་གྱུར། ། མ་ལུས་སེམས་ཅན་མའམ། ཕྱོགས་དུས་ཀུན་ནས་སོགས་
ཚིགས་བཅད་གཅིག་གི་མཇུག་ཏུ། དབུས་ཀྱི་སེང་ཁྲིའི་སྟེང་དུ་ཤཱཀྱ་ཐུབ། ། དབུ་ཡི་གཡས་གཡོན་པདྨ་ཟླ་བའི་
སྟེང་། ། རྡོ་རྗེ་སྙིང་པོ་རིན་ཆེན་འོད་འཕྲོ་དང་། ། ཤར་དུ་ཀླུ་དབང་རྒྱལ་ནས་དྲི་མེད་བར། ། ལྷོ་ཕྱོགས་
དཔལ་བྱིན་གཟི་བརྗིད་མཐའ་ཡས་བར། ། ནུབ་ཏུ་འོད་དཔལ་ནས་བཟུང་དྲན་པའི་དཔལ། ། བྱང་དུ་
མཚན་དཔལ་རི་དབང་རྒྱལ་པོའི་བར། ། རང་རང་འཁོར་ཚོགས་རྒྱ་མཚོར་བཅས་བཞུགས་ཤིང་། ། སྟེང་
དང་མཐའ་བསྐོར་བླ་མ་སངས་རྒྱས་སྟོང་། བདེ་གཤེགས་མཆེད་བདུན་སེམས་དཔའ་བརྒྱད་ལ་སོགས། །
མ་ལུས་རྒྱལ་བ་ཞི་ཁྲོ་བྱང་སེམས་དང་། ། བསྟན་སྲུང་རྒྱ་མཚོའི་ཚོགས་བཅས་བཞུགས་པར་གྱུར། ། གོང་གི་
གང་གི་མཚན་བརྗོད་སོགས་དང་། ཇི་སྙེད་སུ་དག་ཅེས་སོགས་ཀྱི་ཡན་ལག་བདུན་པ་དང་། གྲུབ་ན་སྨན་བླའི་
ཆོ་ག་རྒྱས་པ་ནས་འབྱུང་པའི་འཕགས་ཚོགས་དེ་དག་ཐམས་ཅད་ལ་མཆོད་ཡོན་དང་སོགས་ཀྱི་ཡན་ལག་བདུན་པ་
བྱ་ཞིང་། མཆོད་པའི་སྤྲིན་གྱི་གསུངས་ཚར་གསུམ་དང་། ས་བཞི་སྤོས་ཀྱི་སོགས་དང་། བདག་གཞན་ལུས་
ངག་སོགས་གཉིས་ཀའམ་གང་རུང་གི་མཎྜལ་ཕུལ་ནས། ལྟུང་བཤགས་ལུས་ཀྱིས་ཕྱག་འཚལ་བ་དང་བཅས་
པའམ། མིན་ཡང་རུང་སྟེ་ལན་བརྒྱ། སོ་ལྔ། ཉེར་གཅིག བདུན། གསུམ་སོགས་སྐབས་བསྟན་གྱིས་བརྗོད།
གལ་ཏེ་ལྟུང་བཤགས་ཡོངས་རྫོགས་ལན་མང་པོ་མ་ལྕོགས་ཚེ། བར་སྐབས་དག་ཏུ། སངས་རྒྱས་རི་དབང་རྒྱལ་
པོའི་བར་བརྗོད་པའི་མཚམས་ནས། ཇི་སྙེད་མཆོད་པའི་ཚོགས་ཐམས་ཅད་ཀྱང་འབུལ་ལོ། ། སྒོ་གསུམ་གྱི་
སྡིག་ལྟུང་ཐམས་ཅད་ནི་སོ་སོར་བཤགས་སོ། ། རང་གཞན་ཀུན་གྱི་བསོད་ནམས་ཐམས་ཅད་ལ་ནི་རྗེས་སུ་ཡི་
རང་ངོ་། ། སངས་རྒྱས་ཐམས་ཅད་ལ་ནི་ཆོས་ཀྱི་འཁོར་ལོ་བསྐོར་བར་བསྐུལ་ཞིང་མྱ་ངན་ལས་མི་འདའ་བར་
བཞུགས་པར་གསོལ་བ་འདེབས་སོ། ། དགེ་བའི་རྩ་བ་འདིས་བདག་སོགས་ལས་ཀྱི་སྒྲིབ་པ་དག་ནས་བླ་ན་མེད་
པའི་ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག ཅེས་བྱས་ཀྱང་རུང་སྟེ་མན་ངག་གོ། མཇུག་ཏུ། བཅོམ་ལྡན་
386



༄༅། ། ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་བ། །
འདས་བདེ་བར་གཤེགས་པ་སོ་ལྔའི་ལྷ་ཚོགས་འཁོར་དང་བཅས་པ་ཐམས་ཅད་ལ་གསོལ་བ་འདེབས་སོ། །
ཞེས་ལན་འགའ་འམ། བདག་གི་ལས་ཀྱི་སྒྲིབ་པ་མ་ལུས་པ་བྱང་ཞིང་དག་པར་མཛད་དུ་གསོལ། འཁོར་བ་དང་
ངན་སོང་གི་འཇིགས་པ་ལས་སྐྱོབ་ཏུ་གསོལ། འདི་ནས་ཤི་འཕོས་མ་ཐག་ཏུ་བདེ་བ་ཅན་ནམ། དགའ་ལྡན་ནམ།
མངོན་དགའི་ཞིང་དུ་སྐྱེ་བ་དང་། མྱུར་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འགྱུར་བར་བྱིན་གྱིས་
རླབ་ཏུ་གསོལ། ། ཞེས་ལན་གསུམ་མམ་བདུན་སོགས་ཀྱིས་གསོལ་བ་བཏབ་པའི་མཐར། སྐུའི་ཆ་ནས་འོད་
དང་བདུད་རྩི་དཀར་པོའི་རྒྱུན་བྱུང་ནས་རང་གི་ལུས་ཀྱི་ཆ་ལ་ཞུགས་པར་མོས་པ་དང་། སྐྱབས་གནས་ཐམས་
ཅད་འོད་ཀྱི་རྣམ་པར་གྱུར་ནས་རང་ལ་ཐིམ་པས་བྱིན་གྱིས་བརླབས་པས་རང་ཉིད་བསྟན་པའི་བདག་པོའི་སྐུར་
གྱུར་པར་བསམས་ལ། མུ་ནེ་མུ་ནེ་དང་། དེ་བཞིན་གཤེགས་པ་སྤྱིའི་སྙིང་པོ་ཅི་གྲུབ་བཟླ ། ཚོགས་ཞིང་རྣམས་
རང་ལ་བསྟིམས་ནས་སྟོན་པའི་སྐུར་བསྒྱུར་ཏེ་སྙིང་པོ་དེ་དག་བཟླ་པར་པཎ་ཆེན་རིན་པོ་ཆེས་བཤད་ཅིང་། དེ་
བཞིན་གཤེགས་པའི་ཡི་གེ་བརྒྱ་པ་བཟླས་ནའང་ཁྱད་ཆེའོ། ། གཞུང་འདི་སྟོབས་བཞིའི་བཤགས་པ་དང་སྦྱར་ན།
སྔོན་དུ་སྐྱབས་འགྲོ་སེམས་བསྐྱེད་དང་དེ་ནས་གཞུང་འདིའི་འགོར་བླ་མ་དང་དཀོན་མཆོག་གསུམ་ལ་སྐྱབས་སུ་
འགྲོ་བ་དང་མཇུག་གི་སྐྱབས་འགྲོ་རྣམས་ནི་རྟེན་གྱི་སྟོབས་ཏེ་འདིའི་སྒྲ་དོན་འོག་ཏུ་འཆད།སྤྱིར་གཉེན་པོ་ཀུན་ཏུ་
སྤྱོད་པའི་སྟོབས་ལ་སྟོང་ཉིད་སྒོམ་པ་དང་། ཟབ་མོའི་མདོ་འདོན་པ་དང་། བྱང་སེམས་སོགས་ཀྱི་མཚན་ནས་
བརྗོད་པ་སོགས་མང་ཡང་འདིར་ཕྱི་མ་ལྟར་སངས་རྒྱས་སོ་ལྔའི་མཚན་བརྗོད་ཅིང་ཕྱག་འཚལ་བ་ནི་གཉེན་པོ་ཀུན་
ཏུ་སྤྱོད་པའི་སྟོབས། གཉེན་པོ་ཀུན་ཏུ་སྤྱོད་པའི་དོན་ནི། ཉེས་པ་འཇོམས་ཤིང་གཉེན་པོ་བྱེད་པས་ན་དེ་སྐད་
ཅེས་བརྗོད་དོ། ། སྡིག་པ་བཤགས་པའི་སྐོར་ནི་རྣམ་པར་སུན་འབྱིན་པའི་སྟོབས། སུན་འབྱིན་ཞེས་པའི་དོན་
ནི་རང་གིས་བྱས་པའི་ཉེས་པ་ལ་འགྱོད་པ་དང་བཅས་ཏེ་སྨད་ནས་ཉོན་མོངས་པའི་སེམས་སུན་འབྱིན་པས་དེ་
སྐད་ཅེས་བརྗོད་དོ། ། སླད་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ་ཞེས་པ་ནི་ཉེས་པ་ལས་སླར་ལྡོག་
པའི་སྟོབས་ཏེ་དོན་གོ་སླའོ། ། དེ་ནས་དགེ་རྩ་བསྔོ་བ་དང་རྗེས་སུ་ཡི་རང་བ་སོགས་ནི་གཉེན་པོ་ཀུན་ཏུ་སྤྱོད་
པའི་སྟོབས་ཀྱི་ཡན་ལག་ཡིན་ཞིང་། རྒྱ་འགྲེལ་འགའ་ཞིག་ལས་ནི་གཉེན་པོ་ཀུན་ཏུ་སྤྱོད་པའི་སྟོབས་སུ་མཛད་
དོ། ། དེ་ཡང་གཙོ་ཆེ་བའི་དབང་དུ་བྱས་པ་ཡིན་གྱི། གཞན་དུ་ན་སངས་རྒྱས་རྣམས་ལ་ཕྱག་འཚལ་པ་ནི་
387



༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐྱབས་སུ་འགྲོ་བ་མ་ཡིན་པས་རྟེན་གྱི་སྟོབས་ཀྱང་ཡིན་ཏེ། རྒྱ་འགྲེལ་ཞིག་ཏུ་རྟེན་གྱི་སྟོབས་སུ་དྲངས་སོ། །
བསམ་ཤེས་ན་ཡན་ལག་བདུན་པ་ལའང་སྟོབས་བཞི་དངོས་ཤུགས་ཅི་རིགས་ལ་ཚང་བར་འགྱུར་རོ། ། གཉིས་
པ་ནི། སྐབས་འདིར་སངས་རྒྱས་སོ་ལྔའི་སྐུ་མདོག་སོགས་ཇི་ལྟར་བསྒོམ་པར་བྱ་སྙམ་ན། འདི་ལ་པཎ་ཆེན་རིན་
པོ་ཆེས་སྟོན་པ་དང་ཀླུ་དབང་གི་རྒྱལ་པོ་མ་གཏོགས་གཞན་རྣམས་རིམ་བཞིན་རིགས་ལྔའི་རྣམ་པ་ཅན་དུ་བསྒོམས་
པར་བཤད་དེ། རིགས་ལྔ་སྤྱིའི་དབང་དུ་མཛད་པར་མངོན་ལ། རྗེ་རིན་པོ་ཆེས་སངས་རྒྱས་སོ་ལྔའི་ཞལ་
གཟིགས་ལྟར་གནས་བརྟན་བཟང་སྐྱོང་གིས་བཀོད་པ་བཞིན་བརྗོད་ན། ཤཱཀྱའི་རྒྱལ་པོ་སྐུ་མདོག་སེར་པོས་
གནོན་དང་མཉམ་བཞག རྡོ་རྗེ་སྙིང་པོ་རབ་ཏུ་འཇོམས་པ་སེར་པོ་ཕྱག་གཉིས་ཐུགས་ཀར་ཆོས་འཆད། རིན་
ཆེན་འོད་འཕྲོ་དམར་པོ་གཉིས་མཉམ་བཞག ཀླུ་དབང་གི་རྒྱལ་པོ་ཞལ་དང་མགྲིན་པ་དཀར་ཞིང་ལྷག་མ་རྡོ་བ་
ཆོས་འཆད་སྦྲུལ་གྱི་གདེངས་ཀ་ཅན། དཔའ་བོའི་སྔོ་སེར་པོ་གཡོན་ཐུགས་ཀར་ཆོས་འཆད་དང་། གཡས་ཅུང་
ཟད་བརྐྱངས་ན་སྐྱབས་སྦྱིན། དཔལ་དགྱེས་སེར་པོ་ཕྱག་གཉིས་ཆོས་འཆད། རིན་ཆེན་མེ་དམར་པོ་གཡས་ས་
གནོན་དང་གཡོན་མཉམ་བཞག རིན་ཆེན་ཟླ་འོད་དཀར་པོ་གཡོན་མཉམ་གཞག་དང་གཡས་མཆོག་སྦྱིན།
མཐོང་བ་དོན་ཡོན་ལྗང་ཁུ་གཡས་ཐུགས་ཀར་སྐྱབས་སྦྱིན་དང་གཡོན་མཉམ་གཞག རིན་ཆེན་ཟླ་འོད་དཀར་པོ་
བྱང་ཆུབ་མཆོག་གི་ཕྱག་རྒྱ་ཅན། དྲི་མ་མེད་པ་སྔོན་པོ་ཕྱག་གཉིས་ཀ་མཉམ་བཞག དཔལ་སྦྱིན་སེར་པོ་ཆོས་
འཆད་སྟེང་འོག་ཏུ་མཛད་པ། ཚངས་པ་སེར་པོས་གནོན་དང་མཉམ་བཞག ཚངས་པས་བྱིན་དམར་སེར་ཕྱག་
གཉིས་ཀ་ཆོས་འཆད། ཆུ་ལྷ་དཀར་པོ་ཕྱག་གཉིས་ཀ་མཉམ་བཞག ཆུ་ལྷའི་ལྷ་དཀར་པོ་ཕྱག་གཉིས་ཀ་ཆོས་
འཆད། དཔལ་བཟང་སེར་པོ་གཡོན་ཐུགས་ཀར་ཆོས་འཆད་དང་གཡས་ཅུང་ཟད་བརྐྱངས་ནས་སྐྱབས་སྦྱིན་
པུས་མོའི་ཟུར་དུ་མཛད་པ། ཙན་དན་དཔལ་སེར་པོ་ས་གནོན་དང་མཉམ་བཞག གཟི་བརྗིད་མཐའ་ཡས་
དམར་པོ་གཡས་ཐུགས་ཀར་ཆོས་འཆད་གཡོན་མཉམ་བཞག འོད་དཔལ་སྔོན་པོ་བྱང་ཆུབ་མཆོག་གི་ཕྱག་རྒྱུ་
ཅན། མྱ་ངན་མེད་དཔལ་དམར་སྐྱ་ཕྱག་གཉིས་ཀ་མཉམ་བཞག སྲེད་མེད་བུ་སེར་པོ་ཆོས་འཆད་སྟེང་འོག།
མེ་ཏོག་དཔལ་སེར་པོ་གཡས་བརྐྱངས་ནས་མཐེབ་མཛུབ་སྦྱར་བ་དང་གཡོན་ཆོས་འཆད། ཚངས་པའི་འོད་ཟེར་
སེར་པོ་དང་པདྨའི་འོད་ཟེར་དམར་པོ་གཉིས་ཀའང་ས་གནོན་དང་མཉམ་བཞག ནོར་དཔལ་སྔོན་པོ་ཆོས་
388



༄༅། ། ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་བ། །
འཆད་སྟེང་འོག དྲན་པའི་དཔལ་སེར་པོ་མཉམ་བཞག་ མཚན་དཔལ་ཤིན་ཏུ་ཡོངས་གྲགས་དཀར་པོ་གཡས་
ཆོས་འཆད་དང་གཡོན་མཉམ་བཞག དབང་པོ་ཏོག་གི་རྒྱལ་མཚན་གྱི་རྒྱལ་པོ་སྔོན་པོ་གཡས་རྒྱལ་མཚན་ཕྲག་པ་
གཡོན་པར་བཟུང་ཞིང་གཡོན་མཉམ་བཞག ཤིན་ཏུ་རྣམ་པར་གནོན་པ་སྔོན་པོ་གཡས་རལ་གྲིའི་རྩེ་ཡར་བསྟན་
ནས་དཀུར་བརྟེན་ཅིང་གཡོན་མཉམ་བཞག གཡུལ་ལས་ཤིན་ཏུ་རྣམ་རྒྱལ་སྔོན་པོ་ཁྲབ་འཛིན་པ། རྣམ་པར་
གནོན་པ་གཤེགས་པ་སྔོན་པོ་གཡས་གཡོན་གཉིས་ཀས་གནོན། ཀུན་ནས་སྣང་བ་བཀོད་པའི་དཔལ་ཡང་དེ་དང་
འདྲ། རིན་ཆེན་པདྨས་རྣམ་གནོན་དམར་སེར་གཡོན་ཆོས་འཆད་དང་གཡས་ཅུང་ཟད་བརྐྱངས་ནས་སྐྱབས་
སྦྱིན་མཛད་པ། རི་དབང་གི་རྒྱལ་པོ་སེར་པོ་རི་རབ་འཛིན་པའོ། ། ཡང་ཀླུ་སྒྲུབ་ཀྱིས་མཛད་པར་གྲགས་པའི་རྒྱ་
གར་གྱི་འགྲེལ་པ་ཞིག་ཏུ། རྡོ་རྗེ་སྙིང་པོ་རབ་ཏུ་འཇོམས་པ་སྔོན་པོ་ཕྱག་གཉིས་རྡོ་རྗེ། རིན་ཆེན་འོད་འཕྲོ་
དཀར་པོ་རྡོ་རྗེ་དང་ཉི་མ། ཀླུ་དབང་གི་རྒྱལ་པོ་སྔོན་པོ་ཀླུ་ཤིང་དང་སྦྲུལ་སྔོན་པོ་བསྣམས་པ་སོགས་སྔ་མ་དང་མི་
འདྲ་བ་ཞིག་འབྱུང་སྟེ་གང་བྱས་ཀྱང་མི་འགལ་ཞིང་། དེ་དག་ཕྱོགས་གང་ན་བཞུགས་པའང་དེར་བཤད་དེ།
མང་བར་དོགས་ནས་མ་དྲངས་སོ། །འདི་རྣམས་རིགས་ལྔའི་རྣམ་པ་ཅན་དུ་བསྒོམས་ན་ཅུང་ཟད་འཆར་བདེ་
ཡང་། མོས་པ་ཙམ་གྱིས་བསྒོམ་པས་ནི་ཁྱད་པར་མི་སྣང་བས་གང་མོས་བྱའོ། ། གསུམ་པ་ནི། དཀོན་མཆོག་
བརྩེགས་པའི་འཕགས་པ་ཉེ་བར་འཁོར་གྱིས་ཞུས་པ་ལས་བྱང་ཆུབ་སེམས་དཔའི་ལྟུང་བའི་ཁྱད་པར་དང༌།
སྡིག་ལྟུང་བཤགས་ཚུལ་གྱི་ཁྱད་པར་གཉིས་གསུངས་ཤིང༌། ཕྱི་མ་ལ་ལྟུང་བ་ལྕི་ཡང་གི་སྒོ་ནས་བཅུ་ཚོགས་དང་།
ལྔ་ཚོགས་དང་། གཅིག་གམ་གཉིས་ཀྱི་མདུན་དང་། སངས་རྒྱས་སོ་ལྔའི་སྤྱན་སྔར་བཤགས་ཚུལ་དང་བཞི་
གསུངས་པའི་ཕྱི་མ་ནི་ལྟུང་བཤགས་ཀྱི་ཆོ་ག་འདིའོ། ། སངས་རྒྱས་སོ་ལྔའི་སྐུ་མདོག་སོགས་ནི་མངོན་མི་གསལ་
ཡང་། མན་ངག་གི་བརྒྱུད་པ་ནི་གོང་དུ་བཤད་ཟིན་ལ། མདོ་འདིའི་དོན་བསྡུ་ན། ཕྱག་བཙལ་ནས་སྡིག་པ་
བཤགས་ཚུལ་དང་། དགེ་བ་བསྔོ་ཚུལ་དང་། ཡན་ལག་ལྷག་མ་བསྡུས་ནས་བསྟན་པ་དང་གསུམ། དང་པོ་ལ་
བཞི། རྟེན་གྱི་སྟོབས་དང་། གཉེན་པོ་ཀུན་ཏུ་སྤྱོད་པའི་སྟོབས་དང་། རྣམ་པར་སུན་འབྱིན་པའི་སྟོབས་དང་
།
ཉེས་པ་ལས་སླར་ལྡོག་པའི་སྟོབས་ཀྱི་སྒོ་ནས་སྡིག་ལྟུང་བཤགས་པའོ། ། དང་པོ་སངས་རྒྱས་ལ་སྐྱབས་སུ་མཆིའོ་
ཞེས་སོགས་གསུམ་གྱིས་བསྟན་ཅིང་། རྟེན་གྱི་སྟོབས་ཞེས་པ་ནི་སྤྱིར་ནང་བའི་ཆོས་སུ་འགྲོ་བ་ལ་བསམ་པའི་རྟེན་
389



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཀོན་མཆོག་ལ་སྐྱབས་སུ་འགྲོ་བའི་སྐྱབས་འགྲོ་དགོས་ཏེ། སྐྱབས་འགྲོ་ལ་བརྟེན་ནས་དགེ་བ་གང་བྱས་ཀྱང་
སྟོབས་ཆེ་ཞིང་། ཁྱད་པར་དུ་སྡིག་པ་སྤྱོད་པའི་ནུས་པ་སྟོབས་ཆེ་བའི་ཕྱིར་དང་། སྐྱབས་འགྲོའི་སྒོ་ནས་ཀྱང་
སྡིག་ལྟུང་མང་པོ་ཞིག་སྦྱོང་ནུས་པས། ཐེག་པ་ཆེ་ཆུང་ལ་ཞུགས་མ་ཞུགས་སྤྱིའི་དབང་དུ་བྱས་པའི་ཐོག་མའི་རྟེན་
གྱི་སྟོབས་ནི་སྐྱབས་འགྲོ་ཡིན་ནོ། ། སྟོབས་བཞི་བསྟན་པའི་མདོ་ལས་ ཐེག་ཆེན་སེམས་བསྐྱེད་ཀྱང་རྟེན་གྱི་
སྟོབས་སུ་བཤད་པ་ནི་ཐེག་པ་ཆེན་པོའི་རིགས་ཅན་གྱི་དབང་དུ་མཛད་པ་ཡིན་ཏེ། ཐེག་ཆེན་གྱི་རིགས་ཅན་
རྣམས་ཀྱིས་བྱང་ཆུབ་ཏུ་སེམས་བསྐྱེད་དེ། སེམས་བསྐྱེད་ཀྱིས་གཞི་བཟུང་བ་ལ་བརྟེན་ནས་སངས་རྒྱས་ཀྱི་ཆོས་
མཐའ་དག་བསླབ་དགོས་པའི་ཕྱིར་ཐེག་ཆེན་སེམས་བསྐྱེད་རྟེན་གྱི་སྟོབས་སུ་བཤད་དོ། ། དེ་ཡང་གཙོ་བོའི་
དབང་དུ་བྱས་ཀྱི། གཞན་དུ་ན་སྐྱབས་འགྲོ་ཁྱད་པར་ཅན་དང་སེམས་བསྐྱེད་གཉིས་ཀའང་ཉེས་པའི་གཉེན་པོ་
ཡིན་པའི་ཕྱིར་གཉེན་པོ་ཀུན་ཏུ་སྤྱོད་པའི་སྟོབས་ཀྱང་ཡིན་པར་སྣང་ངོ༌། ། གཉིས་པ་གཉེན་པོ་ཀུན་ཏུ་སྤྱོད་པའི་
སྟོབས་ལ་སྤྱིར་གོང་ལྟར་མང་ཡང་འདིར་སངས་རྒྱས་སོ་ལྔའི་མཚན་བརྗོད་ཅིང་ཕྱག་འཚལ་བ་སྟེ། སོ་སོའི་
མཚན་བརྗོད་པའི་ཕན་ཡོན་རྒྱས་པར་མངོན་མི་གསལ་ཡང་། མན་ངག་ལས་བརྒྱུད་པ་བཞིན་བརྗོད་ན་འདིའི་
སྒོ་ནས་སྡིག་ལྟུང་བཤགས་པ་ལ་སྤྲོ་ཤུགས་འཕེལ་བར་འགྱུར་བས་དེ་ལ་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ་
ཞེས་སྙིང་ཐག་པ་ནས་བརྗོད་པའི་ཕན་ཡོན་བསྐལ་བ་ཁྲིའི་སྡིག་པ་མངོན་འགྱུར་བ་འདག་གོ།དེ་བཞིན་དུ་རྡོ་རྗེ་
སྙིང་པོས་བསྐལ་པ་ཁྲིའི་སྡིག་པ། རིན་ཆེན་འོད་འཕྲོས་ཀྱང་ཁྲི། ཀླུ་དབང་གི་རྒྱལ་པོས་སྟོང་། དཔའ་བོའི་
སྡེས་སྟོང་། དཔལ་དགྱེས་ཀྱིས་ཉིས་སྟོང་། རིན་ཆེན་མེས་ཉིས་སྟོང་། རིན་ཆེན་ཟླ་འོད་ཀྱིས་བརྒྱད་སྟོང་།
མཐོང་བ་དོན་ཡོད་ཀྱིས་བསྐལ་པ་གཅིག རིན་ཆེན་ཟླ་བས་མཚམས་མེད་ལྔའི། དྲི་མ་མེད་པས་ཉེ་བའི་
མཚམས་མེད་ལྔའི། དཔལ་བྱིན་གྱིས་ཞེ་སྡང་གིས་ཀུན་ནས་བསླངས་པའི་སྡིག་པ། ཚངས་པས་འདོད་ཆགས་
ཀྱིས་ཀུན་ནས་བསླངས་པའི་སྡིག་པ། ཚངས་པས་བྱིན་གྱིས་བསྐལ་པ་ཁྲིའི། ཆུ་ལྷས་བསྐལ་པ་སྟོང་གི། ཆུ་ལྷའི་
ལྷས་བསྐལ་པ་ལྔ་སྟོང་གི། དཔལ་བཟང་གིས་བསྐལ་པ་ལྔ་སྟོང་གི། ཙན་དན་དཔལ་གྱིས་བསྐལ་པ་བདུན་གྱི་
གཟི་བརྗིད་མཐའ་ཡས་ཀྱིས་བསྐལ་པ་བདུན་གྱི། འོད་དཔལ་གྱིས་ཕན་ཡོན་ཚད་མེད་པ་ཐོབ། མྱ་ངན་མེད་
དཔལ་གྱིས་གཏི་མུག་གིས་ཀུན་ནས་བསླངས་པའི་སྡིག་པ། སྲེད་མེད་ཀྱི་བུས་བག་ཆགས་ཀྱིས་ཀུན་ནས་བསླངས་
390



༄༅། ། ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་བ། །
པའི། མེ་ཏོག་དཔལ་གྱིས་ལུས་ཀྱི་སྒྲིབ་པ། ཚངས་པའི་འོད་ཟེར་གྱིས་ངག་གི་སྒྲིབ་པ། པདྨའི་འོད་ཟེར་གྱིས་
ཡིད་ཀྱི་སྒྲིབ་པ། ནོར་དཔལ་གྱིས་དགེ་འདུན་གྱི་དཀོར་ལ་འབགས་པའི། དྲན་པའི་དཔལ་གྱིས་གང་ཟག་ལ་
སྐུར་བ་བཏབ་པའི། མཚན་དཔལ་གྱིས་ཕྲག་དོག་གིས་ཀུན་ནས་བསླངས་པའི། དབང་པོའི་ཏོག་གི་རྒྱལ་
མཚན་གྱིས་ང་རྒྱལ་གྱིས་ཀུན་ནས་བསླངས་པའི། ཤིན་ཏུ་རྣམ་པར་གནོན་པས་ཕྲ་མའི་ཉེས་པ་ཐམས་ཅད།
གཡུལ་ལས་ཤིན་ཏུ་རྣམ་པར་རྒྱལ་པས་ཉོན་མོངས་པ་ཐམས་ཅད། རྣམ་པར་གནོན་པས་གཤེགས་པས་གཞན་ལ་
སྡིག་པ་བྱེད་དུ་བཅུག་པའི་ཉེས་པ། ཀུན་ནས་སྣང་བ་བཀོད་པའི་དཔལ་གྱིས་སྡིག་པ་བྱས་པ་ལ་རྗེས་སུ་ཡི་རང་
པའི། རིན་ཆེན་པདྨས་ཆོས་སྤོང་གི། རི་དབང་གི་རྒྱལ་པོས་བླ་མ་ལ་སྐུར་བ་བཏབ་ནས་རང་གི་དམ་ཚིག་ཉམས་
པའི་སྒྲིབ་པ་ཐམས་ཅད་འདག་པར་གསུངས་སོ། ། ལན་མང་དུ་བྱས་ན་ངན་སོང་ལས་ཐར་བར་འགྱུར་བ་དང་།
ཚེ་རབས་ཀུན་ཏུ་སངས་རྒྱས་དེ་རྣམས་ཀྱིས་རྗེས་སུ་འཛིན་པ་དང་། དེ་དག་གི་ཞིང་དུ་སྐྱེ་བ་སོགས་ཕན་ཡོན་དུ་
མ་ཡོད་པས་ཚུལ་འདི་ལ་འབད་པར་རིགས་སོ། ། ཕྱག་འཚལ་བའི་ཚེ་ལུས་མང་དུ་སྤྲུལ་ནས་ཕྱག་འཚལ་པར་
མོས་ན་འགྱུར་ཆེ་བར་བཤད་ཅིང་། དེ་བཞིན་དུ་ངག་གིས་བསྟོད་པ་ལ་ཡང་འདྲའོ། ། དེ་ཡང་སངས་རྒྱས་སོ་
ལྔ་གཙོ་བོར་བྱས་པ་ཡིན་གྱི། དེ་ཙམ་དུ་མ་ཟད་ཕྱོགས་བཅུའི་སངས་རྒྱས་བྱང་སེམས་ཕྱག་འོས་ཐམས་ཅད་ལ་
ཕྱག་འཚལ་བར་མོས་ན་ཕན་ཡོན་ལྷག་པར་ཆེ། ཕྱག་འཚལ་བའི་སྐབས་འདིར་མཆོད་འབུལ་ཤུགས་ལ་བསྟན་
ཅེས་བཤད་དེ་ཡན་ལག་བདུན་པ་ཚང་བའི་དབང་དུ་མཛད་པའོ། ། གསུམ་ པ་སུན་འབྱིན་པའི་སྟོབས་ལ་
གསུམ། སྡིག་ལྟུང་བཤགས་པའི་ཡུལ་ལ་དབང་པོ་མཛད་པར་གསོལ་བ་དང་། བཤགས་བྱའི་སྡིག་པ་ངོས་
གཟུང་བ་དང་། སྡིག་ལྟུང་ཇི་ལྟར་བཤགས་པའི་ཚུལ་ལོ། ། དང་པོ་ནི། དེ་དག་ལ་སོགས་པ་ཞེས་པ་ནས།
དགོངས་སུ་གསོལ་ཞེས་པས་དབང་པོ་མཛད་པའི་དགོངས་གསོལ་བསྟན་ཏེ། དུས་གསུམ་གྱི་སངས་རྒྱས་ཐམས་
ཅད་ལ་དམིགས་པ་ཡང་ཡིན་མོད། ཇི་སྙེད་ཅིག་བཞུགས་ཏེ་འཚོ་ཞིང་གཞེས་ཞེས་པ་ནི་གཙོ་བོ་ད་ལྟར་བཞུགས་
པའི་སངས་རྒྱས་ཀྱི་དབང་དུ་མཛད་པར་མངོན་ལ། ཁ་ཅིག་ཇི་སྙེད་ཅིག་བཞུགས་ཞེས་པས་ཆོས་སྐུ་ཐོབ་པ་དང་།
འཚོ་ཞིང་ཞེས་པས་ལོངས་སྐུ་ཐོབ་པ་དང་། གཞེས་ཞེས་པས་སྤྲུལ་སྐུ་ཐོབ་པ་ད་ལྟར་གྱི་སངས་རྒྱས་བསྟན་ཞེས་
འཆད་ཀྱང་ཚིག་དོན་དང་འབྱོར་དཀའ་སྙམ། གཉིས་པ་ལ་གཉིས། སྤྱིར་བསྟན་པ་དང་། བྱེ་བྲག་ཏུ་བཤད་
391



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའོ། ། དང་པོ་ནི། བདག་གི་སྐྱེ་བ་འདི་དང་ཞེས་པ་ནས། བབྱེད་པ་ལ་རྗེས་སུ་ཡི་རང་བའམ་ཞེས་པའི་བར་
ཏེ། བདག་གི་སྐྱེ་བ་འདི་དང་། སྐྱེ་བ་ཐོག་མའི་ཐ་མ་མ་མཆིས་པ་ཞེས་པ་ནི་འཁོར་བའི་ཐོག་མ་འདི་ནས་གསར་
དུ་བྱུང་ཞེས་ངོས་བཟུང་མི་ནུས་པས། འཁོར་བའི་ཐོག་མའི་མཐའ་མེད་པའོ། ། དེ་ནས་བཟུང་སྟེ་ད་ལྟའི་བར་
གྱི་སྐྱེ་བ་གཅིག་གཉིས་ཙམ་མ་ཡིན་པར་སྐྱེ་བ་ཐམས་ཅད་དུ་སྡིག་པའི་ལས་རང་གིས་བགྱིས་པ་དང་། གཞན་ལ་
བགྱིད་དུ་བཅུག་པ་དང༌། གཞན་གྱིས་སྡིག་པ་བགྱིས་པ་ལ་རྗེས་སུ་ཡི་རང་ཞིང་དགའ་བའམ་ཞེས་པ་ནི་མདོར་
བསྟན་པ་སྟེ། འམ་ཞེས་པ་ནི་ཐམས་ཅད་བྱེད་པའི་ངེས་པ་མེད་པས་དེ་རྣམས་གང་རུང་ཞིག་བྱས་པའི་སྡིག་པ་
བསྒྲགས་པའོ། ། གཉིས་པ་རྒྱས་པར་བཤད་པ་ལ་གསུམ། དཀོན་མཆོག་གི་དཀོར་འཕྲོག་པ་དང་། མཚམས་
མེད་ཀྱི་ལས་དང་། མི་དགེ་བ་བཅུའི་སྡིག་པ་བཤགས་པའི། དང་པོ་ནི། མཆོད་རྟེན་གྱི་དཀོར་རམ་ནས།
འཕྲོག་པ་ལ་རྗེས་སུ་ཡི་རང་པའམ་ཞེས་པའི་བར་ཏེ། མཆོད་རྟེན་ནི་ད་ལྟ་མཆོད་རྟེན་དུ་གྲགས་པ་དང་དེ་ཙམ་
མིན་གྱི་མཆོད་པའི་རྟེན་དུ་གྱུར་པའི་སངས་རྒྱས་ཀྱི་སྐུ་གསུང་ཐུགས་ཀྱི་རྟེན་ཐམས་ཅད་དོ། ། དཀོར་ཞེས་པ་ནི་
ནོར་རྫས་སྤྱིའི་མིང་ཡིན་ཀྱང་། འདིར་རྟེན་ལ་མཆོད་པའི་ཡོ་བྱད་མཆོད་རྫས་དངོས་སུ་ཕུལ་བ་དང་། འབུལ་
བའི་ཆེད་དུ་བསྒྲུབས་པ་སྟེ། དེ་རྣམས་རང་གིས་འཕྲོག་པ་དང་། གཞན་ལ་འཕྲོག་ཏུ་བཅུག་པ་དང་། འཕྲོག་
པ་ལ་རྗེས་སུ་ཡི་རང་བར་བྱས་པའི་མི་དགེ་བ་དང་། དེ་བཞིན་དུ་དགེ་སློང་བཞི་ཡན་འདུས་ནས་རྒྱུན་དུ་བཞུགས་
པའི་དགེ་འདུན་དང་། ཕྱོགས་བཞིའམ་བཅུ་ན་བཞུགས་པའི་དགེ་འདུན་གྱི་དཀོར་འཕྲོག་པ་སོགས་ཀྱི་ཉེས་
པའོ། ། སྤྱིར་འཕགས་པའི་གང་ཟག་ཐམས་ཅད་དང་། ལམ་ཞུགས་ཀྱི་སོ་སྐྱེ་རེ་རེ་ལའང་དགེ་འདུན་ཞེས་བྱར་
རུང་ཡང་། འདིར་ནི་འདུལ་བ་ནས་འབྱུང་བ་ལྟར་དགེ་སློང་བཞི་ཡན་འདུས་པ་ལ་དགེ་འདུན་དང་། གསུམ་
མན་ལ་གང་ཟག་ཞེས་ཐ་སྙད་མཛད་པ་དང་བསྟུན་པར་མངོན་ཏེ། དགེ་འདུན་དང་ཕྱོགས་བཞིའམ་བཅུའི་དགེ་
འདུན་སོ་སོར་མཛད་པའི་ཕྱིར་དང་། སྟོན་པ་བཞུགས་པའི་དངོས་ཀྱི་འཁོར་ལ་ཉན་ཐོས་ཀྱི་དགེ་འདུན་གཙོ་ཆེ་
བའི་ཕྱིར་རོ། ། འདིའི་གཞུང་ཁ་ཅིག་ཏུ་ཕྱོགས་བཞི་ཞེས་པ་ནི་ཤར་དང་ཤར་ལྷོ་སོགས་ཕྱོགས་དང་མཚམས་
གཉིས་གཉིས་གཅིག་ཏུ་བསྡུས་པའོ། ། ཕྱོགས་བཅུའི་དགེ་འདུན་གྱི་ཞེས་པའི་བརྒྱད་ནི་ཕྱོགས་མཚམས་བརྒྱད་
ནས་བྱོན་པའམ་བཞུགས་པ་དང་སྟེང་འོག་ནས་བྱོན་པ་ནི་རྫུ་འཕྲུལ་གྱིས་བྱོན་པ་སྟེ་སངས་རྒྱས་ཀྱི་འཁོར་དུ་
392



༄༅། ། ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་བ། །
ཕྱོགས་བཅུའི་དགེ་འདུན་ཡོད་པ་ལ་དགོངས་པར་བྱ་དགོས་སོ། ། འདིར་འཕྲོག་ཅེས་པ་བརྐུས་པ་དང་འཕྲོག་
པ་གཉིས་ལ་སྦྱོང་ཞིང་། ཕྱི་མ་ནི་ཉེས་པ་ལྷག་པར་ཆེ་བར་རང་མིང་གིས་སྨོས་པའོ། ། དེ་ཡང་གནང་བ་མེད་
པར་རང་དགར་དེ་དག་གི་དཀོར་ལ་ལོངས་སྤྱོད་མི་རུང་བའི་དོན་ཡིན་གྱི། གནང་བ་ཞུས་ཏེ་བྱིན་ན་ནི་ཉེས་པ་
མེད་དོ། ། གཉིས་པ་ནི། མཚམས་མ་མཆིས་པ་ལྔའི་ལས་བགྱིས་པ་དང་ཞེས་སོགས་ཏེ། དེ་བཞིན་གཤེགས་
པའི་སྐུ་ལ་ངན་སེམས་ཀྱི་ཁྲག་ཕྱུང་བ་དང་། དགེ་འདུན་གྱི་དབྱེན་བྱས་པ་དང་། དགྲ་བཅོམ་པ་བསད་པ་དང་།
ཕ་དང་མ་བསད་པའི་མཚམས་མེད་ཀྱི་ལས་གཉིས་ཏེ་ལྔའོ། ། དེ་བཞིན་གཤེགས་པ་ལ་ངན་སེམས་ཀྱི་ཁྲག་ཕྱུང་
བ་ནི།དེ་བཞིན་གཤེགས་པ་དཀྲོལ་མི་ནུས་པ་བཞིན་དུ་དཀྲོང་བའི་སྦྱོར་བ་བྱེད་པ་ཡིན་ལ། དགེ་འདུན་གྱི་དབྱེན་
ཞེས་པ་ནི་འདུལ་བ་ནས་འབྱུང་བ་ལྟར་དགེ་སློང་ཕན་ཚུན་བཞི་བཞི་སྟེ་བརྒྱད་ཀྱི་བར་དུ་དབྱེན་བྱས་ནས་ཕྱེ་བ་སྟེ།
གཞན་དུ་ན་གང་ཟག་གི་བར་དུ་དབྱེན་བྱས་པར་འགྱུར་ཞིང་། འདི་ཡང་འདུལ་མངོན་དང་བསྟུན་པར་གསལ་
ལོ། ། དེ་རང་གི་བགྱིས་པ་སོགས་ནི་སྔར་བཞིན་ནོ། ། མཚམས་མེད་པ་ཞེས་པའི་སྒྲ་དོན་ནི། ཁ་ཅིག་ལས་དེ་
བྱས་པའི་ཕྱི་མ་སྐྱེ་བ་གཞན་གྱིས་བར་མ་ཆོད་པར་མནར་མེད་དུ་སྐྱེ་བའི་དོན་ཡིན་ཞེས་གསུངས་ཤིང་། འགའ་
ཞིག་ཏུ་རྣམ་སྨིན་སྡུག་བསྔལ་རྒྱ་ཆེ་བའི་མཚམས་འཛིན་མི་ནུས་པའོ་ཞེས་ཀྱང་བཤད་དོ། ། གསུམ་པ་ནི། མི་
དགེ་བ་བཅུའི་ལས་ཞེས་སོགས་ཏེ། སྲོག་གཅོད་པ་སོགས་ལུས་ཀྱི་མི་དགེ་བའི་ལས་གསུམ་དང་། བརྫུན་དུ་སྨྲ་བ་
ལ་སོགས་པ་དག་གི་མི་དགེ་བའི་ལས་བཞི་དང་། བརྣབ་སེམས་ལ་སོགས་པ་ཡིད་ཀྱི་མི་དགེ་བའི་ལས་གསུམ་སྟེ་
བཅུའོ། ། དེ་རྣམས་རང་གིས་ཡང་དག་པར་ཏེ་ཇི་ལྟ་བཞིན་བླང་ནས་ཞུགས་པ་དང་། གཞན་ལ་འཇུག་ཏུ་
བཅུག་པ་དང་། འཇུག་པ་ལ་རྗེས་སུ་ཡི་རང་བར་བྱས་པའི་སྡིག་པ་སྟེ། འམ་ནི་གདམ་ཁ་ཅན་ཏེ་ཐམས་ཅད་
དམ་གང་རུང་ངོ་། ། ཉེས་པ་འདི་རྣམས་གང་རུང་བྱས་པ་མི་སྦེད་པར་སྐྱབས་གནས་རྣམས་ཀྱི་དྲུང་དུ་བསྒྲགས་
པའོ། ། ཉེས་པ་འདི་ལྟར་འགྱོད་སེམས་ཀྱིས་བསྒྲགས་པ་ནི་ཉེས་པ་དེ་འདགས་པའི་རྐྱེན་དུ་འགྱུར་བ་ཡིན་གྱི།
ཉེས་པ་བྱས་ནས་ཁྲེལ་མེད་ཀྱི་བསམ་པས་ངོམས་པའི་སྒོ་ནས་གཞན་ལ་སྒྲོགས་པ་ནི་ཉེས་པ་ལྷག་པར་འཕེལ་བར་
འགྱུར་བའི་རྐྱེན་ཡིན་པས་ཁྱད་པར་ཕྱེད་པར་བྱའོ། ། གསུམ་པ་སྡིག་ལྟུང་ཇི་ལྟར་བཤགས་པ་ནི། ལས་ཀྱི་སྒྲིབ་
པ་གང་གིས་བསྒྲིབས་ནས། ཞེས་པ་ནས། མི་སྦེད་དོ་ཞེས་པའི་བར་ཏེ། དེ་ཡང་གོང་དུ་སྨོས་པའི་སྡིག་པའི་
393



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལས་དེ་དག་ལས་ལས་ཀྱི་སྒྲིབ་པ་གང་གིས་བསྒྲིབས་པའི་དབང་གིས་བདག་སེམས་ཅན་དམྱལ་བ་སོགས་ངན་སོང་
གསུམ་དུ་མཆི་བ་སྟེ་འགྲོ་བའམ། ཆོས་མ་དར་བའི་ཡུལ་མཐའ་འཁོབ་དང་། ཀླ་ཀློ་གླེན་ལྐུགས་དང་། ཆོས་
སྒྲུབ་པའི་སྐལ་པ་མེད་པའི་ལྷ་ཚེ་རིང་པོ་རྣམས་དང་། མི་ཡིན་ཀྱང་དབང་པོ་མ་ཚང་བ་དང་། ལས་འབྲས་ལ་
སྐུར་པ་འདེབས་པའི་ལོག་ལྟ་ཅན་དང་། སངས་རྒྱས་འབྱུང་བ་ལ་མཉེས་པར་མི་བགྱིད་པར་འགྱུར་བར་སྐྱེ་བ་སྟེ།
མདོར་ན་མི་ཁོམ་པ་བརྒྱད་དུ་སྐྱེ་བར་འགྱུར་བའི་ལས་ཀྱི་སྒྲིབ་པ་དེ་དག་ཐམས་ཅད་ནི་སངས་རྒྱས་དེ་རྣམས་ཀྱི་
སྤྱན་སྔར་ཏེ་དྲུང་དུ་མི་སྦེད་པར་ངག་གིས་བརྗོད་པའི་སྒོ་ནས་མཐོལ་ལོ། ཡིད་འགྱོད་པའི་སྒོ་ནས་འཆགས་
སོ། །མི་འཆབ་བོ། ། མི་སྦེད་དོ་ཞེས་པ་ནི་དེ་གཉིས་མིང་གི་རྣམ་གྲངས་སུ་བྱས་ཀྱང་མི་འགལ་ཞིང་། སྔོན་མ་
ནི་ཉེས་པ་མི་གསང་བ་དང་། ཕྱི་མ་ནི་ཤེས་བཞིན་དུ་མི་སྦེད་པའོ། ། སངས་རྒྱས་བཅོམ་ལྡན་འདས་ཡེ་ཤེས་སུ་
གྱུར་པ་ཞེས་སོགས་ནི། སངས་རྒྱས་བཅོམ་ལྡན་འདས་དེ་རྣམས་ཀྱིས་སྤྱིར་ཤེས་བྱ་ཐམས་ཅད་མངོན་སུམ་དུ་
གཟིགས་ཤིང་། ཁྱད་པར་དུ་ལས་དཀར་ནག་འབྲས་བུ་དང་བཅས་པ་ཕྲ་ཞིང་ཕྲ་བ་ཐམས་ཅད་ཇི་ལྟ་བ་བཞིན་
གཟིགས་པའི་ཡེ་ཤེས་དང་ལྡན་པར་གྱུར་པ། དེ་ཡང་མིག་གིས་གཟུགས་གསལ་བར་མཐོང་བ་ལྟར་མངོན་སུམ་
ཏུ་གཟིགས་པས་སྤྱན་དུ་གྱུར་པ། དགེ་མི་དགེའི་ལེགས་ཉེས་ཇི་ལྟ་བ་བཞིན་རང་གིས་མཁྱེན་ཅིང་གཞན་གྱིས་དྲི་
བའི་དབང་པོར་འོས་པས་དབང་དུ་གྱུར་པ། བླང་དོར་གྱི་གནས་ཇི་ལྟར་བསྟན་པ་བཞིན་འབྱུང་བའི་མི་བསླུ་བ་
ཡིན་པས་ཚད་མར་གྱུར་བ། མཁྱེན་པའི་ཡེ་ཤེས་ཀྱིས་ཆོས་རྣམས་མངོན་སུམ་དུ་གཟིགས་པའི་སངས་རྒྱས་དེ་
རྣམས་ཀྱི་དྲུང་དུ་བཤགས་པར་བྱའོ་ཞེས་སོ། ། བཞི་པ་ཉེས་པ་ལས་སླར་ལྡོག་པའི་སྟོབས་ནི། སླན་ཆད་ཀྱང་
གཅོད་ཅིང་སྡོམ་པར་བགྱིད་ལགས་སོ་ཞེས་པ་སྟེ། སྔར་སྡིག་པའི་ལས་རྣམས་འགྱོད་སེམས་སྐྱེས་པའི་སྒོ་ནས་
བཤགས་པར་མ་ཟད། ད་སླན་ཆད་དམ་ཕྱིན་ཆད་ཀྱང་དེ་བྱེད་པའི་འཕྲོ་གཅོད་ཅིང་ཡིད་ཀྱིས་སྡོམ་པར་བགྱིད་
ལགས་སོ་ཞེས་པའོ། ། གཉིས་པ་དགེ་བ་བསྔོ་ཚུལ་ལ་གསུམ། དགོངས་གསོལ་དང་། བསྔོ་བྱའི་དགེ་རྩ་ངོས་
བཟུང་བ་དང་། ཇི་ལྟར་བསྔོ་བའི་ཚུལ་ལོ། ། དང་པོ་ནི། སངས་རྒྱས་བཅོམ་ལྡན་འདས་དེ་དག་ཐམས་ཅད་
བདག་ལ་དགོངས་སུ་གསོལ་ཞེས་པའོ། ། གཉིས་པ་ནི། བདག་གི་སྐྱེ་བ་འདི་དང་ཞེས་པ་ནས་གང་ལགས་པ་
ཞེས་པའི་བར་ཏེ། གོང་དུ་འཁོར་པའི་སྐྱེ་གནས་ཐམས་ཅད་དུ་ཞེས་འབྱུང་ཞིང་། འདིར་སྐྱེ་གནས་གཞན་དག་
394



༄༅། །ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་བ། །
ཏུ་གསུངས་ལ། དེའི་ཁྱད་པར་ནི་སྡིག་པའི་ལས་སྐྱེ་བ་ཐམས་ཅད་དམ་མང་པོར་བགྱིས་ཤིང་། འོན་ཀྱང་སྐྱེ་བ་
འགའ་ཞིག་ལ་ནི་དགེ་བའི་ལས་ཕྲན་ཚེགས་བགྱིས་པ་སྲིད་པས་དེའི་ཁྱད་པར་རོ། ། དེས་ན་ཚེ་རབས་གཞན་
འགའ་ཞིག་ཏུ་ཡང་མན་གྱི་མགྲོན་ལ་སྦྱིན་པ་རྒྱ་ཆེན་པོ་བྱས་པ་ཡོད་ན་ལྟ་ཅི། ཐ་ན་དུད་འགྲོའི་སྐྱེ་གནས་སུ་སྐྱེས་
པའི་བྱ་རི་དྭགས་སོགས་ལའང་ཟས་མང་པོར་མ་ཟད། ཟས་ཁམ་གཅིག་ཙམ་བསྩལ་པ་སྟེ་བྱིན་པའི་དགེ་བའི་རྩ་
བ་གང་ལགས་པ་སྟེ་གང་ཡིན་པ་དང་། རང་གིས་མི་དགེ་བཅུ་ལ་སོགས་པ་སྤོང་པའི་ཚུལ་ཁྲིམས་བསྲུངས་པའི་
དགེ་བ་དང་། རབ་ཏུ་བྱུང་ནས་ཚངས་པར་སྤྱད་པའི་དགེ་བ་དང་། སེམས་ཅན་གཞན་ལ་ཆོས་བསྟན་པ་སོགས་
ཀྱི་སྒོ་ནས་རྒྱུད་སྨིན་པར་བྱས་པའི་དགེ་བ་དང་། རང་ཉིད་ཀྱིས་བྱང་ཆུབ་ཏུ་སེམས་བསྐྱེད་པའི་དགེ་བ་དང་།
སེམས་དེའི་སྒོ་ནས་བླ་ན་མེད་པའི་སངས་རྒྱས་ཀྱི་ཡེ་ཤེས་ཐོབ་པའི་ཆེད་དུ་བསགས་པའི་ཕྱིན་དྲུག་སོགས་ཀྱི་དགེ་
བའི་རྩ་བ་སྤྱི་དང་ཤེས་རབ་ཀྱི་བསླབ་པའི་དགེ་རྩ་གང་ལགས་པ་ཞེས་པ་ནི་བསྔོ་བྱའི་དགེ་རྩ་བསྟན་པའོ། །ཁ་
ཅིག་ཚངས་པར་སྤྱོད་པ་བཟོད་པ་དང་། སེམས་ཅན་སྨིན་པ་བརྩོན་འགྲུས་དང་། བྱང་ཆུབ་ཏུ་སེམས་བསྐྱེད་པ་
བསམ་གཏན་དང་། བླ་ན་མེད་པའི་ཡེ་ཤེས་ཀྱི་དགེ་རྩ་ཤེས་རབ་ལ་སྦྱར་བའང་སྣང་ངོ་། །གཉིས་པ་དགེ་རྩ་ཇི་
ལྟར་བསྔོ་བ་ལ་གཉིས་ལས། དང་པོ་ནི། དེ་དག་ཐམས་ཅད་གཅིག་ཏུ་བསྡུས་ཤིང་ཞེས་པ་ནས། བྱང་ཆུབ་ཏུ་
ཡོངས་སུ་བསྔོ་བར་བགྱིའོ་ཞེས་པའི་བར་ཏེ།གོང་དུ་སྨོས་པའི་དགེ་བ་དེ་དག་ལ་སོགས་པ་དུས་གསུམ་དུ་བསགས་
པའི་དགེ་རྩ་རྣམས་ཕྱོགས་གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་བསྔོའོ། ། བསྡུས་པ་བཟླུམས་པ་
བསྡོམས་པ་གསུམ་དོན་འདྲ་བར་སྣང་ཡང་། རྒྱ་གར་གྱི་འགྲེལ་པ་གསུམ་གྱི་གཅིག་ལས། དགེ་བ་སོ་སོ་བ་རྣམས་
གཅིག་ཏུ་བྱས་པས་ན་བསྡུས་པ། འདྲེས་པར་བྱས་པས་ན་བཟླུམས་པ། མི་ཕྱེད་པར་བྱས་པས་ན་བསྡོམས་པའོ་
ཞེས་བཤད་ལ། གཅིག་ལས་ ནི། བསྡུས་ པ་ནི་རང་གི་ངོ་བོའི་སྒོ་ནས། བཟླུམས་ པ་ནི་བྱ་བའི་སྒོ་ནས།
བསྡོམས་པ་ནི་ནུས་པའི་སྒོ་ནས་སོ་ཞེས་གསུངས། གཅིག་ལས་ནི། ཚེ་འདིའི་ཆེད་དུ་མ་བསྔོས་པས་བསྡུས་པ།
ཕྱི་མའི་ཕུན་ཚོགས་ཀྱི་ཆེད་དུ་མ་བསྔོས་པས་བཟླུམས་པ། ཉན་རང་གི་སར་མ་བསྔོས་པས་བསྡོམས་པའོ་ཞེས་
བཤད། བོད་འགྲེལ་ཞིག་ལས། རང་གི་དགེ་རྩ་རྣམས་ཕྱོགས་གཅིག་ཏུ་བསྡུས་པ་དང་། གཞན་གྱི་དགེ་རྩ་
རྣམས་ཕྱོགས་གཅིག་ཏུ་བཟླུམས་པ་དང་། རང་གཞན་གཉིས་ཀའི་དགེ་རྩ་རྣམས་ཕྱོགས་གཅིག་ཏུ་བསྡོམས་ནས་
395



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫོགས་བྱང་དུ་བསྔོ་བའི་དོན་དུ་བཤད་དོ། ། གང་དུ་བསྔོ་བ་ནི་བློ་ན་སྟེ་དེའི་ལྟག་གམ་སྟེང་ན་གཞན་མ་མཆིས་
པ་དང་། དེའི་གོང་དུ་ཁྱད་པར་དུ་འཕགས་པ་གཞན་མ་མཆིས་པ་དང་། གོང་མ་ཉན་རང་རྣམས་ཀྱི་ཡང་གོང་
མ་མཆོག་ཏུ་གྱུར་པ་དང༌
། བླ་མ་བྱང་སེམས་རྣམས་ཀྱི་ཡང་བླ་མ་སངས་རྒྱས་སུ་འགྱུར་བའི་བསམ་པས་ཡོངས་སུ་
བསྔོ་བའི་ཚུལ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། ། ཞེས་པ་སྟེ།
སེམས་བསྐྱེད་དང་ལྟ་བ་རྣམ་དག་གིས་ཟིན་པའི་སྒོ་ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་སར་
བསྔོ་བ་རྣམས་ནི་བསྔོ་བ་བླ་ན་མེད་པར་འགྱུར་ཏེ། བསྔོ་ཚུལ་གྱི་སྒོ་ནས་བཞག་པ་དང་། བསྔོ་ཡུལ་གྱི་སྒོ་ནས་
བཞག་པ་གཉིས་སོ། ། མཁས་པ་ཁ་ཅིག་བླ་ན་མ་མཆིས་པས་གཟུགས་སྐུ་དང་། གོང་ན་མ་མཆིས་པས་ཆོས་སྐུ་
བསྟན་ཞེས་བཤད་པ་ལྟར་ནའང་དེ་གཉིས་སུ་བསྔོ་བ་ལ་སྦྱོར་རྒྱུ་ཡིན་ནོ། ། དེ་བཞིན་དུ་གོང་མའི་ཡང་གོང་མ་
ཞེས་པས་ལོངས་སྐུ་དང་། བླ་མའི་ཡང་བླ་མ་ཞེས་པས་སྤྲུལ་སྐུ་བསྟན་ཞེས་གསུངས་ཏེ་ཡི་གེའི་དོན་ལ་ཞུགས་མ་
ཞུགས་བ་རྟག གཞུང་འདིས་ཤུགས་ལ་དགེ་རྩ་རྣམས་རང་དོན་ཕལ་བ་ཙམ་དང་དམན་པའི་བྱང་ཆུབ་ཏུ་བསྔོ་བ་
བཀག་གོ། གཉིས་པ་ནི། ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཞེས་པ་ནས། དེ་
བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། ། ཞེས་པའི་བར་ཏེ། དཔེ་ཇི་ལྟར་དུས་གསུམ་སངས་
རྒྱུས་རྣམས་ཀྱིས་བསྔོ་བ་བླ་ན་མེད་པ་མཛད་ཅིང་མཛད་པར་འགྱུར་པ་དེ་བཞིན་དུ་བདག་གིས་ཀྱང་དགེ་བ་
ཐམས་ཅད་དེ་ལྟར་བསྔོའོ་ཞེས་པ་སྟེ། ཚིག་བསྡུས་ཀྱང་དོན་རྒྱ་ཆེའོ། ། དེ་ལྟ་བུའི་བསྔོ་ཚུལ་ཁྱད་པར་ཅན་རྒྱས་
པར་ནི་བསྔོ་བ་སྒོམ་ལམ་འཆད་པའི་ཡུམ་གྱི་མདོ་རྒྱས་འབྲིང་བསྡུས་གསུམ་ལས་བཤད་པ་ལྟར་དང་། འཇམ་
དཔལ་དཔའ་པོས་ཇི་ལྟར་མཁྱེན་པ་དང་། ། ཞེས་སོགས་ལྟར་བསྔོ་བ་ནི་བསྔོ་བ་བླ་ན་མེད་པ་ཁྱད་པར་ཅན་དུ་
བཤད་དོ། ། གསུམ་པ་ཡན་ལག་ལྷག་མ་བསྡུས་ཏེ་འཆད་པ་ལ་གཉིས། དངོས་དང་། སྐྱབས་ སུ་འགྲོ་
བའོ། ། དང་པོ་ནི། སྡིག་པ་ཐམས་ཅད་ནི་སོ་སོར་བཤགས་སོ། ། ཞེས་པ་ནས། ཡེ་ཤེས་ཀྱི་མཆོག་དམ་པ་
ཐོབ་པར་གྱུར་ཅིག་ཅེས་པའི་བར་ཏེ། སྒོ་གསུམ་གྱི་སྡིག་པ་ཐམས་ཅད་ནི་སོ་སོར་བཤགས་སོ། ། རང་གཞན་
གྱིས་བསྐྲུན་པའི་བསོད་ནམས་ཐམས་ཅད་ལ་ནི་རྗེས་སུ་ཡི་རང་ངོ༌། ། སངས་རྒྱས་ཐམས་ཅད་ལ་ནི་ཆོས་ཀྱི་
འཁོར་ལོ་བསྐོར་བར་བསྐུལ་ཞིང་།མྱ་ངན་ལས་འདས་པར་བཞེད་པ་དེ་དག་མྱ་ངན་ལས་མི་འདའ་བར་གསོལ་
396



༄༅། ། ལྟུང་བཤགས་ཀྱི་ཆོ་ག་ལ་བརྟེན་ནས་སྟོབས་བཞིའི་བཤགས་སྡོམ་བྱ་ཚུལ་འགྲེལ་བ། །
བར་འདེབས་སོ། ། དགེ་བའི་རྩ་བ་དེས་བདག་སོགས་ཐམས་ཅད་བླ་ན་མེད་པའི་ཡེ་ཤེས་ཀྱི་མཆོག་དམ་པ་ཀུན་
མཁྱེན་ཐོབ་པར་གྱུར་ཅིག་ཅེས་པ་ནི་ཡན་ལག་གཞན་དང་བཅས་མདོར་བསྡུས་ནས་བཤད་པའོ། ། གཉིས་པ་
སྐྱབས་སུ་འགྲོ་བ་ནི། མི་མཆོག་རྒྱལ་བ་ནས། སྐྱབས་སུ་ཉེ་བར་མཆིའོ་ཞེས་པའི་བར་ཏེ། ལྷ་དང་མི་རྣམས་ཀྱི་
མཆོག་རྒྱལ་བ་གང་དག་ད་ལྟར་ཕྱོགས་བཅུ་ན་བཞུགས་པ་དང་
། གང་དག་སྔར་བྱོན་ནས་འདས་པའི་ཚུལ་
བསྟན་པ་དང་། འབྱོན་འགྱུར་མ་བྱོན་པའི་སངས་རྒྱས་བཅོམ་ལྡན་འདས་ཡོན་ཏན་དང་བསྔགས་པའམ།
ཡོན་ཏན་གྱི་བསྔགས་པ་མཐའ་ཡས་པ་རྒྱ་མཚོ་དང་འདྲ་བ་ཀུན་ལ་བདག་ཐལ་མོ་སྦྱར་བ་བགྱིས་ཏེ་སྐྱབས་སུ་ཉེ་
བར་མཆིའོ། ། ཕུང་པོ་གསུམ་པའི་མདོ་གཞན་ཞིག་ཀྱང་སྣང་ཡང་། གཞུང་འདི་ལ་ཕུང་པོ་གསུམ་པ་ཞེས་
བརྗོད་པ་ནི། སྡིག་བཤགས་དང་། རྗེས་སུ་ཡི་རང་དང་། བསྔོ་བའི་ཕུང་པོ་གསུམ་སྟོན་པའི་དབང་དུ་མཛད་
པ་སྟེ། ཕུང་པོ་གསུམ་ལ་འཇོག་ཚུལ་ཅུང་ཟད་མི་འདྲ་བ་ཞིག་ཀྱང་ཡོད་དོ། །
སྨྲས་པ། ལྷ་མིའི་སྟོན་པ་ཤཱཀྱའི་གཙོ་བོ་དེས། ། གདུལ་བྱའི་དོན་དུ་བདེ་གཤེགས་སོ་ལྔ་ལ། ། བརྟེན་
ནས་སྡིག་སྒྲིབ་སྦྱོང་ཐབས་གསུངས་པ་འདིས། ། འགྲོ་བའི་སྡིག་ལྟུང་ཉེས་ཀུན་བྱང་གྱུར་ཅིག།གང་དག་ཚུལ་
འདིར་འབད་པའི་འོ་མཚོ་ལས། ། འཁྲུངས་པའི་རྣམ་དཀར་ཀུནྡའི་གཉེན་གྱུར་དེས། ། ཀུན་གྱི་སྡིག་ལྟུང་
མུན་ཚོགས་རབ་བཅོམ་ནས། ། ཕན་བདེའི་ལམ་བཟང་ཀུན་ནས་གསལ་བྱེད་ཤོག། ཅེས་ལྟུང་བཤགས་ཀྱི་ཆོ་
ག་དང་དེའི་འགྲེལ་པ་མཚོན་ཙམ་དང་བཅས་པ་འདི་ནི། དད་དང་རྣམ་དཔྱོད་ཟུང་དུ་འབྲེལ་བའི་སྔགས་
རམས་པ་གྲགས་པ་འོད་ཟེར། གནས་བརྟན་འཇམ་དབྱངས་བརྩོན་འགྲུས། ངག་དབང་དོན་གྲུབ་གསུམ་གྱིས།
ཁོ་བོ་ཅག་གི་ཉམས་ལེན་དུ་ལྟུང་བཤགས་འདོན་ཚུལ་གྱི་ཆོ་ག་འགྲེལ་པ་དང་བཅས་པ་ཞིག་གྱིས་དང་པར་དུ་བརྐོ་
བར་བྱའོ་ཞེས་བསྐུལ་བ་ལྟར་ཤཱཀྱའི་བཙུན་པ་བཤད་སྒྲུབ་མིང་ཅན་གྱིས་གཞན་ལ་ཕན་འདོད་ཀྱི་བསམ་པས་ཅོ་
ནེའི་དགོན་ཉིད་དུ་སྦྱར་བའོ། ། མངྒ་ལཾ། ། དེ་བཞིན་གཤེགས་པའི་ཡི་གེ་བརྒྱ་བ། ན་མ་སྟེ་ཡདྷཱི་ཀཱ་ནཱཾ་ཏ་ཐཱ་ག་
ཏཱ་ནཱཾ། སརྦ་ཏཱ་པྲ་ཏི་ཧ་ཏཱ་པཱ་སྟི་དྷརྨ་པཱ་བ་ལི་ནཱཾ། ཨ་ས་མ་ས་མནྟ་ཏོཥཱ་ནཉྫ་པཱ་སྟི་ཤཱ་ས་ནི། ཧ་ར་ཧ་ར་སྨ་ར་སྨ་ར་
ཎ། བི་ག་ཏ་རཱ་ག་བུདྡྷ་དྷརྨ་ཏེ། ས་ར་ས་ར་ས་མ་བ་ལ། ཧ་ས་ཧ་ས། ཏྲ་ཡ་ཏྲ་ཡ། བྷག་ཝ་ན་མ་ཧཱ་བ་ར་ལ་ཀླུ་
ཎེ། ཛཱ་ལ་ཛཱ་ལ་ན་སཱ་ག་རེ་སྭཱ་ཧཱ། ། བློ་བཟང་བསམ་གཏན་གྱིས་བརྐོས། །། །
397



༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་
ཕན་ཡོན་བསྟན་པ་བཞུགས་སོ། །
ན་མོ་ཨརྱ་མལྦུ་ཤྲཱི་ཡེ། རབ་མཛེས་མཚན་དཔེའི་དཔལ་འབར་སྐུ་ནི་གསེར་གྱི་ས་འཛིན་དབང་ལྟར་
བརྗིད། ། རབ་སྙན་ཡན་ལག་དྲུག་ཅུའི་གསུང་ནི་ཚངས་དབྱངས་འབུམ་ཕྲག་སྒྲོགས་པ་བཞིན། ། རབ་མང་
ཤེས་བྱ་ཀུན་གསལ་ཐུགས་ནི་ཉིན་བྱེད་སྟོང་གི་འོད་ལྟ་བུ། ། རབ་མཆོག་སྟོན་པ་ཤཱཀྱའི་གཙོ་དེར་གུས་པས་
འདུད་ཀྱིས་ཐུགས་རྗེས་གཟིགས། ། མགོན་དེས་མ་འོངས་དད་ལྡན་གདུལ་བྱ་ཡིས། ། སྐུ་གསུང་ཐུགས་རྟེན་
བཞེངས་ཤིང་མཚོན་བྱས་ན། ། ཕན་ཡོན་འདི་ལྟར་འབྱུང་ཞེས་གསུངས་པ་འགའ། ། དད་ལྡན་སྤྲོ་བ་བསྐྱེད་
ཕྱིར་བརྗོད་པར་བྱ། ། འདི་ལ་གཉིས། སྐུ་གསུང་ཐུགས་ཀྱི་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་
དང་། ཇི་ལྟར་མཆོད་པའི་ཚུལ་བཤད་པའོ། ། དང་པོ་ནི། མདོ་སྔགས་ནས་བཤད་པ་ལྟར་ཅུང་ཟད་བཀོད་
ན། འདི་ལྟར། བདེ་མཆོག་སྡོམ་འབྱུང་ལས། སྔོགས་པ་ལས་ནི་དང་པོ་པས། ། གཟུགས་བརྙན་ལ་སོགས་
བྱ་བ་སྟེ། ། བྲིས་སྐུ་བསྒྲུབས་ན་མྱུར་བར་ནི། ། དངོས་གྲུབ་རྒྱ་ཆེན་ཐོབ་པར་འགྱུར། ། ཞེས་དང་། འཇམ་
དཔལ་རྩ་རྒྱུད་ལས། རང་གི་ལག་གིས་མཆོད་རྟེན་བྱས་ན་མཚམས་མེད་པ་ལྔ་བྱས་པས་ཀྱང་འགྲུབ་བོ། །
མཆོད་རྟེན་འབུམ་བྱས་ན་རིག་པ་འཛིན་པའི་འཁོར་ལོས་བསྒྱུར་བ་འགྱུར་ཏེ། བསྟན་བཅོས་ཐམས་ཅད་མངོན་
པར་ཤེས་པ་ལ། ཞེས་པ་ནས། སྐྱེ་བ་རྣམས་སུ་རྒྱལ་པོ་བྱེད་ཅིང་ངན་སོང་དུ་མི་འགྲོ། ། ཞེས་དང་། བསྐལ་
པ་བྱེ་བར་བྱས་པའི་སྡིག། ཤིན་ཏུ་མི་བཟད་པར་ཡིན་པ། ། ས་སྟེང་རི་མོ་མཐོང་པ་ཡིས། ། དེ་ཡི་མོད་ལ་བྱང་
བར་བྱེད། །ཅེས་དང་། འཇིག་རྟེན་དོན་དུ་སྐྱོབ་པ་ཡི། ༈ སྐུ་གདུང་རྣམས་ལ་མཆོད་བྱེད་ན། ། དེས་ནི་
བདེ་བ་མྱོང་འགྱུར་ཏེ། ། ཞེས་པ་ནས། དངོས་གྲུབ་རྣམས་ནི་ཐོབ་པར་འགྱུར། ། ཞེས་པའི་བར་དང་།
398



༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། །
དོན་ངེས་པའི་མདོ་ལས། དེ་བཞིན་གཤེགས་པ་སྐུ་སྲེད་མེད་ཀྱི་བུ་ཆེན་པོ་ལྟ་བུར་ཀུན་ཏུ་མཛེས་པ་འདི་ནི་སྔོན་དེ་
བཞིན་གཤེགས་པའི་སྐུ་གཟུགས་བྱས་པ་དང་། མཆོད་རྟེན་ཞིག་པ་བཅོས་པ་དང་། གཞན་དག་འཇིགས་པ་ལ་
དབུགས་དབྱུང་བར་བྱས་པས་འགྲུབ། ། ཅེས་དང་། དེ་བཞིན་གཤེགས་པའི་གཟུགས་བརྙན་བཞེངས་པའི་
ཕན་ཡོན་བསྟན་པའི་མདོ་ལས། དགེ་སློང་དང་། དེ་བཞིན་གཤེགས་པའི་གཟུགས་བརྙན་བྱེད་པའི་གང་ཟག་
སྦྱིན་པ་པོ་ལ་ཕན་ཡོན་ལྔ་ཡོད་དེ། ལྔ་གང་ཞེ་ན། གཞལ་མེད་ཁང་ཆེན་པོར་གནས་པ་དང་། བོང་ཚོད་བཟང་
བར་གྲགས་པ་དང་། སྤྲོ་བ་མང་པ་དང་། ཚེ་རིང་བ་དང་། གྲགས་པ་དང་ལྡན་ཅིང་བདེ་བ་མང་བ་སྟེ། ཞེས་
དང༌། གཞན་ཡང་། ཕྱུག་པ་དང་། ནོར་མང་པ་དང་། ལོངས་སྤྱོད་ཆེ་བ་དང་། ཞེས་པ་ནས། ནོར་དང་
འབྲུ་དང་དབྱིག་དང་གསེར་དང་མཛོད་དང་བང་བའི་ཚོགས་མང་བ་དང་། རྟ་དང་གླང་པོ་དང་བ་ལང་དང་
ཞེས་པ་དང་། གཉེན་དང་སྣག་གི་གཉེན་མཚམས་མང་པོར་འགྱུར་ཏེ་ཞེས་དང་། གཞན་ཡང་གཟུགས་བཟང་
བ་དང་། ལྟ་ན་སྡུག་པ་དང་། མཛེས་པ་དང་ཞེས་སོགས་དང་། གཞན་ཡང་འཁོར་ལོས་བསྒྱུར་བའི་རྒྱལ་པོ་
འཁོར་བཟང་པོ་རིན་པོ་ཆེ་སྣ་བདུན་དང་ལྡན་པ་བུ་སྟོང་གིས་བསྐོར་བར་འགྱུར་ཏེ་ཞེས་དང་། གཞན་ཡང་དེ་
ལུས་དང་བྲལ་ན་བདེ་འགྲོ་མཐོ་རིས་ཀྱི་འཇིག་རྟེན་ལྷ་རྣམས་སུ་སྐྱེ་བར་འགྱུར་ཏེ། དེར་སྐྱེས་ནས་ལྷའི་རྒྱལ་པོ་
ཁྱད་པར་ཅན་ལྷ་དང་ལྷའི་བུ་མོ་རྣམས་ཀྱི་རྟེན་དུ་འགྱུར་ལ། ཞེས་པ་ནས། དགེ་སློང་དག་འདི་ནི་དེ་བཞིན་
གཤེགས་པའི་གཟུགས་བརྙན་བྱེད་པའི་གང་ཟག་སྦྱིན་པ་པོའི་ཕན་ཡོན་ལྔ་པ་ཡིན་ནོ། ། ཞེས་གསུངས་ཤིང་།
སའི་སྙིང་པོ་འཁོར་ལོ་བཅུ་བའི་མདོ་ལས། རིགས་ཀྱི་བུ་གཞན་ཡང་འདི་ལྟ་སྟེ་གལ་ཏེ་ཕ་རོལ་ཏུ་ཕྱིན་པ་ཐོབ་པ།
རྣམ་པར་གྲོལ་བ་བརྒྱད་དང་ལྡན་པོ་བསམ་གཏན་ལ་སྙོམས་པར་ཞུགས་པའི་དགྲ་བཅོམ་པ་ཤ་སྟག་གིས། ཞེས་
པ་ནས། སངས་རྒྱས་ཀྱི་རིང་བསྲེལ་གྱི་ཕྱིར་མཆོད་རྟེན་བརྩེགས་པའི་བསོད་ནམས་ཀྱི་ཕུང་པོ་མང་སྟེ་ཞེས་པའི་
བར་གྱིས་ཉན་ཐོས་དགྲ་བཅོམ་པ་སྟོང་གསུམ་གྱི་འཇིག་རྟེན་གྱི་ཁམས་གང་བ་ལ་མཆོད་པའི་ཕན་ཡོན་ལས་སངས་
རྒྱས་ཀྱི་རིང་བསྲེལ་སྙིང་པོ་ཅན་གྱི་མཆོད་རྟེན་ཆེན་པོ་བྱས་ནས་མཆོད་པའི་ཕན་ཡོན་ཆེ་བར་གསུངས་པ་དང་།
འཕགས་པ་རྨད་དུ་བྱུང་བའི་མདོ་ལས། འཛམ་བུ་གླིང་དཔག་ཚད་བདུན་སྟོང་དང་། ཞེས་པ་ནས། ཀུན་
དགའ་བོ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོད་དེ། དེ་རིགས་ཀྱི་བུའམ། རིགས་ཀྱི་བུ་མོ་དད་
399



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་གང་ལ་ལ་ཞིག་གིས་རིན་པོ་ཆེ་སྣ་བདུན་གྱི་རང་བཞིན་དུ་བྱས་ཏེ། རྒྱུན་དུ་ཞུགས་པ་རྣམས་དང་། ལན་ཅིག་
ཕྱིར་འོང་བ་རྣམས་དང་། ཕྱིར་མི་འོང་བ་རྣམས་དང་། དགྲ་བཅོམ་པ་རྣམས་དང་། རང་སངས་རྒྱས་རྣམས་
དང་། ཕྱོགས་བཞིའི་དགེ་སློང་གི་དགེ་འདུན་ལ་ཕུལ་པ་བས། གང་གིས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཡོངས་སུ་མྱ་ངན་ལས་འདས་པའི་མཆོད་རྟེན་འཇིམ་ལས་ཀྱུ་རུ་རའི་འབྲས་
བུ་ཙམ་དུ་བྱས་ལ། ཁབ་ཙམ་གྱི་སྲོག་ཤིང་བཙུགས་ཏེ།རྒྱ་ཤུག་གི་ལོ་མ་ཙམ་དུ་གདུགས་གསོལ་ནས། ནས་ཀྱི་
འབྲུ་ཙམ་གྱི་གཟུགས་བྱས་ལ། ཡུངས་འབྲུ་ཙམ་གྱི་རིང་བསྲེལ་བཅུག་ན་དེ་ནི་དེ་བས་ཆེས་བསོད་ནམས་ཆེའོ་
ཞེས་བའི་བར་དང་། ལས་རྣམ་པར་འབྱེད་པའི་མདོ་ལས། དེ་བཞིན་གཤེགས་པའི་མཆོད་རྟེན་བཞེངས་པའི་
ཕན་ཡོན་བཅོ་བརྒྱད་དེ། བཅོ་བརྒྱད་པོ་གང་ཞེ་ན། རྒྱལ་པོ་ཆེན་པོའི་ཁྱིམ་དུ་སྐྱེ་བ་དང་། གཟུགས་བཟང་བ་
དང་། མཛེས་ཤིང་མིག་ཏུ་སྡུག་པར་འགྱུར་བ་དང་། དབང་པོ་རྣོ་བར་འགྱུར་བ་དང་། ལུས་རྡོ་རྗེའི་ཚོགས་
ལྟར་འགྱུར་བ་དང་། གཡོག་འཁོར་ཆེན་པོར་འགྱུར་བ་དང་། ཞེས་པ་ནས། ལུས་མཚན་དང་དཔེ་བྱད་ཀྱིས་
བརྒྱན་པར་འགྱུར་བ་དང་། མཐོ་རིས་སུ་སྐྱེ་བར་འགྱུར་པ་དང་། མྱུར་དུ་མྱ་ངན་ལས་འདའ་བ་སྟེ། བཅོ་
བརྒྱད་པོ་འདི་དག་ནི་དེ་བཞིན་གཤེགས་པའི་སྐུ་བཞེངས་པའི་ཕན་ཡོན་ནོ་ཞེས་དང་
། གསལ་རྒྱལ་གྱི་ཞུས་པའི་
མདོ་ལས། ཐུབ་པའི་དབང་པོའི་མཆོད་རྟེན་བཞེངས་པ་ཡིས། ། མྱ་ངན་རྣམས་བསལ་ལུས་ཀུན་རྒྱུས་པ་
ཡི། ། གཙོ་བོར་གྱུར་པའི་རིན་ཆེན་མཛོད་མང་དང་། ། ས་སྟེང་དགྲ་ཡི་ཚོགས་ལས་རྒྱལ་པར་འགྱུར། །
ཞེས་དང་། མྱ་ངན་ལས་འདས་པ་ཆེན་པོའི་མདོ་ལས། རྟག་ཏུ་དགའ་བའི་སེམས་བསྐྱེད་དེ། ། སངས་རྒྱས་
གཟུགས་སམ་རྟེན་ཡང་རུང་། ། མཐེ་བོང་ཙམ་ཞིག་གང་བྱས་པ། ། མི་གཡོ་ཞིང་དེར་སྐྱེ་བར་འགྱུར། །
ཞེས་དང་། བུ་མོ་རྣམ་དག་གིས་ཞུས་པ་ལས། དེ་བཞིན་གཤེགས་པའི་སྐུ་གཟུགས་དག་བྱས་ནས་པདྨའི་གདན་
ལའཇོག་པ་དང་། ཞེས་པ་ནས། གསེར་གྱི་སངས་རྒྱས་གཟུགས་བརྒྱན་ཏེ། ། རིན་ཆེན་པདྨའི་གདན་ལ་
བཞག ། སེམས་ཅན་མྱ་ངན་གང་སེལ་པ། ། སངས་རྒྱས་སྤྱན་རས་བརྫུས་ཏེ་སྐྱེ། ། ཞེས་དང་། བུ་མོ་རིན་
ཆེན་གྱིས་ཞུས་པ་ལས། ། དེ་བཞིན་གཤེགས་པའི་སྐྱེས་བུ་ཆེན་པོའི་མཚན་ཐུ་བོ་ཆེ་ཆེན་པོའི་ལུས་ཀུན་ནས་
མཛེས་པ་འདི་ནི། སྔོན་དེ་བཞིན་གཤེགས་པའི་སྐུ་གཟུགས་བཞེངས་པ་དང་
། མཆོད་རྟེན་ཞིག་པ་བཅོས་པ་
400



༄༅།
སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། ། །
དང་། གཞན་འཇིག་པ་དབུགས་དབྱུང་བ་དང་། སེམས་ཅན་གཞན་མི་ཐུབ་པ་ཡང་མ་བྱས་པས་འགྲུབ་སྟེ་ཞེས་
དང༌། འཕགས་པ་དཀོན་མཆོག་སྤྲིན་ལས། རིགས་ཀྱི་བུ་ཆོས་བཅུ་དང་ལྡན་ན་མངལ་གྱི་དྲི་མས་མ་གོས་པར་
སྐྱེའོ། ། བཅུ་གང་ཞེ་ན། དེ་བཞིན་གཤེགས་པའི་སྐུ་གཟུགས་བཞེངས་པ་དང་། མཆོད་རྟེན་ཞིག་པ་གསོ་བ་
དང་། དེ་བཞིན་གཤེགས་པའི་མཆོད་རྟེན་ལ་སྤོས་ཀྱིས་བྱུགས་པ་དང་། ཞེས་པ་ནས། ཆོས་བཅུ་པོ་དེ་དག་
དང་ལྡན་ན་མངལ་གྱི་དྲི་མས་མ་གོས་པར་སྐྱེའོ། ། ཞེས་པའི་པར་དང་། དམ་ཆོས་པད་དཀར་ལས།རྒྱལ་བ་མྱ་
ངན་འདས་པ་དེ་དག་གི། །རྒྱལ་པའི་རིང་བསྲེལ་དག་ལ་སུ་མཆོད་ཅིང་། ། རིང་བསྲེལ་མཆོད་རྟེན་སྟོང་ཕྲག་
དུ་མ་དག། གསེར་དང་དངུལ་དང་འོན་ཏེ་ཤེལ་གྱི་འམ། ། རྡོ་རྗེའི་སྙིང་པོའི་མཆོད་རྟེན་གང་གིས་བྱས། །
བཻཌཱུརྱ་མཆོག་དེ་བཞིན་ཨིནྡྲ་ནཱི་ལ། ། ལ་ལས་མུ་ཏིག་ཀེ་ཀེ་རུ་ལས་བྱས། ། དེ་དག་གིས་ཀྱང་བྱང་ཆུབ་ཐོབ་
པར་འགྱུར། ། གང་གིས་མཆོད་རྟེན་རྡོ་ལས་བྱས་པ་དང་། ། གང་གིས་ཨ་ཀ་རུའམ་ཙནྡན་ནམ། ། གོང་
གིས་ཐང་ཤིང་མཆོད་རྟེན་བྱས་པ་དང་། ། ལ་ལས་ཤིང་ངམ་གཞན་ལ་བྱས་པ་དང་། ། སའམ་སོ་ཕག་ལ་ནི་
བརྩིགས་པ་ཡི། ། རྒྱལ་པའི་མཆོད་རྟེན་དགའ་བཞིན་བྱས་པ་དང་ ། དེ་ཕྱིར་ས་རྡུལ་ཕུང་པོ་དག་ལས་
ཀྱང་། ། མྱ་ངན་དགོན་པ་དག་ཏུ་བྱས་པ་དང་། ། བྱིས་པ་རྩེ་མོའི་ཕྱིར་དང་དེ་དག་ཏུ། ། གང་གིས་རྒྱལ་པ་
དེ་ཕྱིར་མཆོད་རྟེན་དག། བྱེ་མ་ལས་ནི་ཕུང་པོར་བྱས་པ་ཡང་། ། དེ་རྣམས་ཀྱིས་ཀྱང་བྱང་ཆུབ་ཐོབ་པར་
འགྱུར། ། ལ་ ལས་ དེ་ བཞིན་ རིན་ ཆེན་ གཟུགས་ བྱས་ པ། ། སུམ་ ཅུ་ རྩ་ གཉིས་ མཚན་ དང་ ལྡན་ པའི་
གཟུགས། ། གང་གི་དེ་ཕྱིར་བྱས་པ་དེ་བཞིན་དུ། ། དེ་དག་ཐམས་ཅད་བྱང་ཆུབ་ཐོབ་པར་འགྱུར། ། ལ་
ལས་དེར་ནི་རིན་ཆེན་སྣ་བདུན་དང་། ། ལ་ལས་དེ་བཞིན་ཟངས་དང་མཁར་པ་ལ། ། བདེ་བར་གཤེགས་པ་
རྣམས་ཀྱི་གཟུགས་བྱས་པ། ། དེ་དག་ཐམས་ཅད་བྱང་ཆུབ་ཐོབ་པར་འགྱུར། ། ཞ་ཉེ་དང་ནི་ལྕགས་སམ་ས་
ཡང་རུང་། ། བདེ་བར་གཤེགས་པ་རྣམས་ཀྱི་གཟུགས་བྱས་ཏེ། ། ལྟ་ན་སྡུག་ཅིང་འཇིམ་པའི་ལས་བྱེད་བཅུག།
དེ་དག་ཐམས་ཅད་བྱང་ཆུབ་ཐོབ་པར་འགྱུར། ། གང་གིས་རྩིག་ངོས་གཟུགས་ཀྱི་རི་མོ་དག།བསོད་ནམས་
བརྒྱས་མཚན་ཡོངས་སུ་རྫོགས་པའི་སྐུ། ། བདག་གིས་བྲིས་སམ་འདི་ན་བཅུག་ཀྱང་རུང་། ། དེ་དག་ཐམས་
ཅད་བྱང་ཆུབ་ཐོབ་པར་འགྱུར། ། སྐྱེས་བུ་དག་གམ་འོན་ཏེ་གཞོན་ནུའང་རུང༌། གང་དག་ལ་ལ་དེ་ན་སློབ་
40f



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཚེ། ། རྩེད་མོ་དག་དང་གསར་བ་བྱེད་པ་ན། ། རྩིག་ངོས་སེན་མོ་ཤིང་བུས་གཟུགས་བྲིས་པ། །དེ་དག་
ཐམས་ཅད་བྱང་ཆུབ་ཐོབ་འགྱུར་ཏེ། ། དེ་དག་ཐམས་ཅད་སྙིང་པོ་ཅན་དུ་འགྱུར། ། ཐམས་ཅད་ཀྱང་ནི་སྲོག་
ཆགས་བྱེ་བ་སྒྲོལ། ། བྱང་ཆུབ་སེམས་དཔའ་མང་དག་ཡང་དག་འཛུད ། དེ་བཞིན་གཤེགས་པ་རྣམས་ཀྱི་
རིང་བསྲེལ་དང་
། ། འཇིམ་པའི་གཟུགས་དང་མཆོད་རྟེན་དག་ལའང་རུང་
། ། རྩིག་ངོས་བྲིས་དང་རྡུལ་ཕུང་
མཆོད་རྟེན་ལ། ། དེ་ལ་མེ་ཏོག་དང་ནི་སྤོས་གསོལ་ཏེ། །དེར་ནི་གང་གིས་རབ་སྙན་ཅང་ཏའུ་དང་། དུང་
དང་རྔ་ཆེན་རོལ་མོའི་སྒྲ་བྱེད་བཅུག་བྱང་ཆུབ་མཆོག་རབ་མཆོད་པར་བྱ་བའི་ཕྱིར། ། གང་དག་རྔ་རྣམས་དང་
ནི་རྡུང་བྱེད་ ཅིང་། ། པི་ཝང་ དག་དང་ཕེག་དང་འབར་བའི་རྔ། ། རྫ་ རྫ་རྒྱུད་གཅིག་གླིང་བུ་ཡིད་འོང་
དང༌། ། ཨ་ཀོ་ན་ད་རབ་ཏུ་སྙན་འབྱིན་པ། ། དེ་དག་ཐམས་ཅད་བྱང་ཆུབ་ཐོབ་པར་འགྱུར། ། གང་དག་
ལྕགས་ཀྱི་གསིལ་ཁྲོལ་རྡུང་བཅུག་དང༌། ། ཆུ་ལ་བཏབ་དང་ཐལ་མོ་བརྡབ་པ་དང་། ། ཡིད་དུ་འོང་ཞིང་སྙན་
པའི་གླུ་དབྱངས་དང༌། ། རིང་བསྲེལ་དེ་དག་རྣམ་མང་མཆོད་བྱས་པ། ། དེ་དག་ཐམས་ཅད་འཇིག་རྟེན་
སངས་རྒྱས་འགྱུར། ། བདེ་གཤེགས་རིང་བསྲེལ་ལ་ནི་ཅུང་ཟད་ཀྱང་། ། སིལ་སྙན་གཅིག་བརྡུངས་པ་ཡི་སྒྲ་
བྱུང་བ། ། མེ་ཏོག་གཅིག་ཙམ་གྱིས་ནི་མཆོད་པ་དང་། ། བདེ་གཤེགས་གཟུགས་ནི་རྩིག་ངོས་བྲིས་པ་ལ། །
འཁྲུགས་བཞིན་པ་ཡི་སེམས་ཀྱིས་མཆོད་ན་ཡང་། ། དེ་དག་རིམ་གྱིས་སངས་རྒྱས་བྱེ་བ་མཐོང་། ། མཆོད་རྟེན་
དེ་ལ་གང་གིས་ཐལ་མོ་སྦྱར། ། ཡོངས་སུ་ཚང་བའི་ཐལ་མོ་ཡ་གཅིག་གམ། །ཡང་ན་མགོ་བོ་སྐད་ཅིག་བཏུད་
པ་དང་། ། དེ་བཞིན་ལུས་ཀྱང་ལན་གཅིག་བཏུད་པ་དང་། །གང་གིས་རིང་བསྲེལ་གནས་པ་དེ་དག་ལ། །
ཡེངས་པའི་སེམས་ཀྱིས་སངས་རྒྱས་ཕྱག་འཚལ་ཞེས། ། ཚིག་གཅིག་ལན་འགའ་བརྗོད་པར་བྱས་པ་ཡང་། །
དེ་དག་ཀུན་གྱིས་བྱང་ཆུབ་མཆོག་འདི་འཐོབ། ། ཞེས་སོགས་གསུངས་པ་དང་། དགེ་པའི་རྩ་བ་ཡོངས་སུ་བསྔོ་
བའི་མདོ་ལས། གཞན་ཡང་མངོན་པར་ཤེས་པ་མྱུར་བ་ཉིད་དུ་བྱ་བའི་ཕྱིར་དེ་བཞིན་གཤེགས་པའི་མཆོད་རྟེན་
མཆོད་པ་དང་། ཕྱིར་བཅོས་དང་། བྱི་དོར་བྱ་བ་ལྷུར་བླང་བར་བྱ་སྟེ། བརྟན་པའི་བློ་གྲོས་དེ་ལ་རིགས་ཀྱི་
བུའམ། རིགས་གྱི་བུ་མོ་གང་ལ་ལ་ཞིག་དེ་བཞིན་གཤེགས་པའི་མཆོད་རྟེན་ལ་བྱི་དོར་བྱེད་པ་དེ་ནི་སྨོན་ལམ་གྱི་
མཆོག་རྣམ་པར་དག་པ་བཞི་འཐོབ་བོ། ། བཞི་གང་ཞེ་ན། གཟུགས་ཀྱི་སྨོན་ལམ་གྱི་མཆོག་རྣམ་པར་དག་པ་
402



_༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། །
དང་། དལ་བ་ཕུན་སུམ་ཚོགས་པ། ཡང་དག་པར་བླངས་པ་བརྟན་པ། དེ་བཞིན་གཤེགས་པ་བལྟ་བའི་སྨོན་
ལམ་གྱི་མཆོག་རྣམ་པར་དག་པའོ་ཞེས་དང་
། དེ་བཞིན་གཤེགས་པའི་སྐུ་གཟུགས་ཀྱི་ལེའུ་ལས། སའམ། རྡོ་
ཐལ་ལམ། ཤིང་ངམ། ། རྡོའམ། རུས་པའམ། ལྕགས་སམ། ས་པའམ། གསེར་རམ། དངུལ་ལམ། བི་
ཟླུམྱའམ། ཤེལ་ལམ། མུ་ཏིག་དམར་པོའམ། ། རྡོའི་སྙིང་པོའམ། སྦུག་གམ། དུང་ངམ། མན་ཤེལ་ལམ།
སྤོས་སམ། རས་ སམ། ཤིང་ལེབ་བམ། རྩིག་ངོས་ལ་དེ་བཞིན་ གཤེགས་ པའི་ སྐུ་གཟུགས་བཞེངས་ པར་
བྱའོ། ། རལ་པ་གསོ་བར་བྱའོ། ། གྲུམ་པ་འཆོས་པར་བྱ་སྟེ། དེ་བཞིན་གཤེགས་པའི་སྐུ་གཟུགས་བྱས་ན་
རིགས་དམའ་པ་རྣམས་དང་༔ སྡིག་པ་བྱེད་པའི་རིགས་དང་། ལོག་པར་ལྟ་བའི་རིགས་སུ་མི་སྐྱེ། ཡན་ལག་
གང་ཡང་མ་ཚང་བར་མི་འགྱུར་རོ། །གལ་ཏེ་མཚམས་མེད་པ་ལྔ་བྱས་སུ་ཟིན་ཀྱང་དེ་བཞིན་གཤེགས་པ་ལ་དད་
པ་རྙེད་དེ་སྐུ་གཟུགས་བྱས་ན། ལས་དེས་སེམས་ཅན་དམྱལ་བ་ཆུང་ངུ་མྱོང་སྟེ་ཐེག་པ་གསུམ་གང་ཡང་རུང་བས་
ངེས་པར་འབྱུང་བར་འགྱུར་རོ། ། དཔེར་ན། མི་ཞིག་མི་གཙང་བས་རེག་པ་ལ་རབ་ཏུ་དག་པར་བཀྲུས་ཏེ་སྤོས་
ཀྱིས་བྱུགས་ན། དྲི་མི་ཞིམ་པ་དེ་མེད་པར་འགྱུར་རོ། ། དེ་བཞིན་དུ་མཚམས་མེད་པ་བྱས་པ་དེའི་སྡིག་པ་མེད་
པར་འགྱུར་རོ། ། མི་དགེ་བ་བཅུའི་ལས་ཀྱི་ལམ་དང་ལྡན་པའང་དེ་བཞིན་གཤེགས་པ་ལ་དད་པ་རྙེད་དེ། དེའི་
སྐུ་གཟུགས་བྱས་ན་དེའི་སྡིག་པ་དེའི་ལྟར་མེའི་ཕུང་པོས་མར་ཚིག་སྟེ། དུ་བའང་མི་མངོན་པ་དེ་བཞིན་དུ་དེའི་
སྡིག་པ་དེའང་མི་སྣང་བར་འགྱུར་རོ། ། ཞེས་དང་། གསལ་རྒྱལ་གྱི་ཞུས་པ་ལས། འདི་ན་རྒྱལ་བའི་སྐུ་
གཟུགས་བྱེད་པ་ནི། ། གཟུགས་དང་སྐལ་བཟང་ཡོན་ཏན་ཉེ་བར་ལྔ་ནི། ། དེ་ནི་དབང་པོ་ལྔས་དང་ཉི་མའི་
འོད། ། འཇིག་རྟེན་ཀུན་གྱིས་མཐོང་ན་དགའ་བར་འགྱུར། ། ཞེས་དང་། བཅོམ་ལྡན་འདས་ཀྱི་མཆོད་རྟེན་
རྣམས་དང་ནི། ། སྐུ་གཟུགས་རྣམས་ལ་རྡུལ་ཕྲན་ཅི་ཡོད་པ། ། དེ་འདྲའི་གྲངས་དེ་སྙེད་ཀྱི་རྒྱལ་སྲིད་དག།ལྷ་
ཡུལ་ས་སྟེང་མི་ཡིས་ངེས་པར་འཐོབ། ། ཅེས་དང་། བདེ་བར་གཤེགས་པའི་སྐུ་གཟུགས་བཞེངས་པ་དག། དེ་
ཡི་ལུས་ནི་དྲི་མ་མེད་པ་དང་། ། ནད་དང་འཇིག་དང་མྱ་ངན་སྡུག་བསྔལ་བྲལ། ། པདྨའི་ནང་བཞིན་འཇམ་
དང་ཡངས་པར་འགྱུར། ། ཞེས་དང༌། འདི་ན་རྒྱལ་བའི་སྐུ་གཟུགས་བྱེད་པ་གང་། ། བྲན་དུ་མི་འགྱུར་
དབུལ་པོའི་རང་བཞིན་མིན། ། ལས་བྱེད་མ་ཡིན་སྐྱེ་བར་དམན་པར་མིན། ། དབང་པོ་མ་ཚང་མིན་ཏེ་སྐྱེས་
403



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཆོག་འགྱུར། ། ཞེས་དང༌། སྤྱན་རས་གཟིགས་ཀྱི་མདོ་ལས། འདྲེན་པའི་སྐུ་གཟུགས་རབ་ཏུ་མཛེས་བྱེད་
ན། ། དེ་ནི་མཆོག་གྱུར་སྐྱེ་བོ་མང་མཆོད་འོས། ། བློ་ལྡན་ཕྱུག་ཅིང་ཚེ་ནི་རྒྱ་ཆེར་ལྡན། ། དབང་ལྡན་འཁོར་
ལོས་བསྒྱུར་བའི་རྒྱལ་པོར་འགྱུར། ། ཞེས་དང་། ཐུགས་རྟེན་བཞེངས་པའི་ཕན་ཡོན་ཀྱང་དེ་དག་ཏུ་འདུས་
ཤིང་། གསུང་རྟེན་བཞེངས་པའི་ཕན་ཡོན་ནི་མདོ་རྒྱུད་དུ་མ་ལས་འབྱུང་ཞིང་། མཚོན་ཙམ་ནི། འདུས་པའི་
རྒྱུད་ཕྱི་མ་ལས། གང་ཞིག་རབ་གསང་འདུས་པའི་རྒྱུད་འདི་ཉན་པ་དང་། ། འདོན་པར་བྱེད་དང་ཀློག་པ་དང་
ནི་སེམས་པ་དང་། ། མཆོད་པར་བྱེད་པ་དང་ནི་འདྲིའམ་འདྲིར་འཇུག་པ། ། བྱང་ཆུབ་རྡོ་རྗེ་འདྲར་བལྟ་དེ་
ལ་རྟག་ཕྱག་འཚལ། ། ཞེས་དང་། བདེ་མཆོག་སྡོམ་འབྱུང་ལས། ། ཧེ་རུ་ཀ་དཔལ་མངོན་བརྗོད་རྒྱུད། །
ཀློག་གམ་འཆང་ངམ་བྲིས་པས་ནི། །དངོས་གྲུབ་རྫུ་འཕྲུལ་སྐལ་བཟང་དང་། ། བྱང་ཆུབ་སེམས་དཔའ་འང་
ཐོབ་པར་འགྱུར། ། ཞེས་དང་། སྡུད་པ་ལས། ལ་ལས་གངྒཱའི་ཀླུང་གི་བྱེ་སྙེད་ཞིང་རྣམས་ན། ། སེམས་ཅན་
ཇི་སྙེད་འཁོད་ཀུན་དགྲ་བཅོམ་ཉིད་བཏུལ་བས། ། གང་གིས་ཤེས་རབ་ཕ་རོལ་ཕྱིན་འདི་ཡི་གེ་བྲིས་ཏེ། །
སེམས་ཅན་མཆོག་ལ་གླེགས་བྱིན་བསོད་ནམས་ཁྱད་པར་འཕགས། ། ཞེས་དང་། དབུས་མཐའ་ལས་ཀྱང་།
ཡི་གེ་འབྲི་མཆོད་སྦྱིན་པ་དང་། ། ཉན་རང་ཀློག་དང་ལེན་པ་དང་། ། འཆད་དང་ཁ་ཏོན་བྱེད་པ་དང་། །
དེ་སེམས་པ་དང་ སྒོམ་ པ་ སྟེ། ། སྤྱོད་ པས་ནི་བཅུའི་བདག་ཉིད་ཀྱི། ། བསོད་ནམས་ཕུང་པོ་དཔག་ ཏུ་
མེད། ། ཞེས་གསུངས་པ་རྣམས་སོ། ། དེ་དག་ནི་རྟེན་བཞེངས་པའི་ཕན་ཡོན་བསྟན་པ་ཡིན་ལ། མཆོད་པའི་
ཕན་ཡོན་ནི། མེ་ཏོག་བརྩེགས་པའི་མདོ་ལས། སེང་གེ་རྣམ་པར་བརྩེ་བ་གང་གིས་དེ་བཞིན་གཤེགས་པ་མཐོང་
སྟེ་སེམས་དང་པས་མཆོད་པ་དང་། གང་གིས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་རིང་
བསྲེལ་ཡུངས་འབྲུ་ཙམ་མཆོད་པར་བྱེད་པའི་རྣམ་པར་སྨིན་པ་མཉམ་པར་ཤེས་པར་བྱ་སྟེ། བྱེ་བྲག་གམ་ཐ་དད་
དུ་བྱ་བ་མེད་དོ། ། ཞེས་དང་། དཀོན་མཆོག་བརྩེགས་པ་ལས། དྲང་སྲོང་ཆེན་པོ་གང་ལ་ལ་ཞིག་བཅོམ་ལྡན་
འདས་ཡོངས་སུ་མྱ་ངན་ལས་འདས་པ་དང་། ད་ལྟ་བཞུགས་པ་ལ་མཆོད་པར་བྱེད་པ་དེའི་རྣམ་པར་སྨིན་པ་ནི་
མཚུངས་པ་དང་མཉམ་ཞིང་འདྲའོ་ཞེས་ངས་འཆད་དོ། ། དེ་ཅིའི་ཕྱིར་ཞེ་ན། དེ་བཞིན་གཤེགས་པ་རྣམས་ནི་
ཆོས་ཀྱི་སྐུས་རབ་ཏུ་ཕྱེ་བ་ཡིན་གྱི། གཟུགས་ཀྱི་སྐུས་རབ་ཏུ་ཕྱེ་བ་མ་ཡིན་པའི་ཕྱིར་རོ། ། གང་ལ་ལ་ཞིག་ང་
404



༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། །
འདུག་པ་དང༌། ཡོངས་སུ་མྱ་ངན་ལས་འདས་པ་མཆོད་ན་བསོད་ནམས་མཚུངས་པའི་ཕྱིར་འདི་གཉིས་ལ་
བསོད་ནམས་ཀྱི་ཁྱད་པར་ཅུང་ཟད་ཀྱང་མེད་དོ། ། ཞེས་སོགས་དང་། གཞན་ཡང་ལས་རྣམ་པར་འབྱེད་པའི་
མདོ་ལས། བཅོམ་ལྡན་འདས་ཀྱིས་བྲམ་ཟེའི་ཁྱེའུ་ནེ་ཙོ་ལ་བཀའ་སྩལ་བ། དེ་བཞིན་གཤེགས་པའི་མཆོད་རྟེན་
ལ་ཐལ་མོ་སྦྱར་བའི་ཕན་ཡོན་ནི་བཅུ་པོ་འདི་དག་སྟེ། བཅུ་གང་ཞེ་ན། རྒྱལ་པོ་ཆེན་པོའི་ཁྱིམ་དུ་སྐྱེ་བ་འཐོབ་པ་
དང༌། རྒྱ་ཆེ་བའི་གཟུགས་དང༌། རྒྱ་ཆེ་བའི་གཡོག་འཁོར་དང་། རྒྱ་ཆེ་བའི་མཆོད་པ་དང་བཀུར་སྟི་དང་།
རྒྱ་ཆེ་བའི་ནོར་དང་། རྒྱ་ཆེ་བའི་ཐོས་པ་དང་། རྒྱ་ཆེ་བའི་དད་པ་དང་། རྒྱ་ཆེ་བའི་དྲན་པ་དང་། རྒྱུ་ཆེ་བའི་
ཤེས་རབ་དང་། རྒྱུ་ཆེ་བའི་རྟོགས་པ་འཐོབ་སྟེ། ཞེས་དང་། ཕྱག་བཙལ་བའི་ཕན་ཡོན་ནི་བཅུ་སྟེ། བཅུ་གང་
ཞེ་ན། གཟུགས་བཟང་ཞིང་གསེར་གྱི་མདོག་ལྟ་བུར་འགྱུར་བ་དང་།མཛེས་ཤིང་མིག་ཏུ་སྡུག་པར་འགྱུར་བ་དང༌།
སྐད་སྙན་ཞིང་བཟུང་བའི་ཚིག་ཏུ་འགྱུར་བ་དང་། བག་ཚ་བ་མེད་པར་འཁོར་གྱི་ནང་དུ་འགྲོ་བར་འགྱུར་བ་དང་།
ལྷ་དང་མི་རྣམས་དགའ་བར་འགྱུར་བ་དང་། གཟི་བརྗིད་ཆེན་པོར་འགྱུར་བ་དང་། གཟི་བརྗིག་ཆེན་པོའི་གང་
ཟག་འདི་ལྟ་སྟེ་སངས་རྒྱས་བཅོམ་ལྡན་འདས་རྣམས་དང་བྱང་ཆུབ་སེམས་དཔའ་རྣམས་དང་སངས་རྒྱས་ཀྱི་ཉན་
ཐོས་རྣམས་དང་འགྲོགས་པར་འགྱུར་བ་དང་། ལོངས་སྤྱོད་ཆེ་བར་འགྱུར་བ་དང་། མཐོ་རིས་སུ་སྐྱེ་བར་འགྱུར་
བ་དང་། མྱུར་དུ་ཡོངས་སུ་མྱ་ངན་ལས་འདའ་བ་སྟེ། ཞེས་དང་། ཕྱག་དར་བྱས་པའི་ཕན་ཡོན་ནི་བཅུ་སྟེ།
བཅུ་གང་ཞེ་ན། གཟུགས་བཟང་བ་དང་། ལྟ་ན་སྡུག་པ་དང་། མཛེས་པར་འགྱུར་བ་དང་། སྐད་སྙན་པར་
འགྱུར་བ་དང་། དེའི་འདོད་ཆགས་དང་ཞེ་སྡང་དང་གཏི་མུག་བསྲབས་པར་འགྱུར་བ་དང་། ལམ་དུ་འགྲོ་ན་
གསེག་མ་དང་རྩྭ་དང་གྱོ་མོ་རྣམས་མེད་པར་འགྱུར་བ་དང་། བཙུན་པའི་རིགས་སུ་སྐྱེ་བར་འགྱུར་བ་དང་།
ལོངས་སྤྱོད་ཆེ་བར་འགྱུར་བ་དང་
། མཐོ་རིས་སུ་སྐྱེ་བར་འགྱུར་བ་དང་
། མྱུར་དུ་ཡོངས་སུ་མྱ་ངན་ལས་འདའ་
བ་སྟེ། ཞེས་དང་། གདུགས་ཕུལ་བའི་ཕན་ཡོན་བཅུ་སྟེ། འཇིག་རྟེན་ན་གདུགས་ལྟ་བུར་འགྱུར་བ་དང་།
ལུས་ལ་གདུང་བ་མེད་པར་འགྱུར་བ་དང་། སེམས་ལ་གདུང་བ་མེད་པར་འགྱུར་བ་དང་། འཇིག་རྟེན་གྱི་རྒྱན་
དུ་འགྱུར་བ་དང་། བདག་པོའི་ལས་བྱེད་ཅིང་གསོག་པ་དང་། འཁོར་ལོས་བསྒྱུར་བའི་རྒྱལ་སྲིད་ཡང་དང་ཡང་
དུ་འཐོབ་པ་དང་། དབང་ཆེ་བར་གྲགས་པར་འགྱུར་བ་དང་། ལོངས་སྤྱོད་ཆེ་བར་འགྱུར་བ་དང་། མཐོ་རིས་
405



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུ་སྐྱེ་བར་འགྱུར་བ་དང་། མྱུར་དུ་ཡོངས་སུ་མྱ་ངན་ལས་འདའ་བ་སྟེ། ཞེས་དང་།དྲིལ་བུ་ཕུལ་བའི་ཕན་ཡོན་
བཅུ་སྟེ། བཅུ་གང་ཞེ་ན། གཟུགས་བཟང་བར་འགྱུར་བ་དང་། སྒྲ་སྙན་པར་འགྱུར་བ་དང་། ཡིད་དུ་འོང་བ་
སྨྲ་བ་དང་ལྡན་པར་འགྱུར་བ་དང་། ཀ་ལ་པིང་ཀའི་སྒྲ་ལྟ་བུར་སྨྲ་བ་དང་ལྡན་པར་འགྱུར་བ་དང་། བཟུང་བའི་
ཚིག་ཏུ་འགྱུར་བ་དང་། རབ་ཏུ་དགའ་བར་འགྱུར་བ་དང་། ཀུན་དུ་དགའ་བ་རྒྱ་ཆེན་པོའི་སྒྲ་ཐོས་པ་དང་།
ལོངས་སྤྱོད་ཆེ་བར་འགྱུར་བ་དང་། མཐོ་རིས་སུ་སྐྱེ་བར་འགྱུར་བ་དང་། མྱུར་དུ་ཡོངས་སུ་མྱ་ངན་ལས་འདའ་
བ་སྟེ། ཞེས་དང་། བ་དན་ཕུལ་བའི་ཕན་ཡོན་བཅུ་སྟེ། བཅུ་གང་ཞེ་ན། འཇིག་རྟེན་ན་རྒྱལ་མཚན་ལྟ་བུར་
འགྱུར་བ་དང་། བློན་པོ་དང་ཉེ་དུ་དང་སྣག་གི་གཉེན་མཚམས་རྣམས་ཀྱིས་བསྟི་སྟང་དུ་བྱེད་བླ་མར་བྱེད་རི་མོར་
བྱེད་མཆོད་པར་བྱེད་པ་དང་། ཕྱོགས་དང་ཕྱོགས་མཚམས་སུ་དེའི་གྲགས་པ་དང་བརྗོད་པ་དང་སྒྲ་དང་ཚིགས་
སུ་བཅད་པ་མངོན་དུ་འབྱུང་བ་དང་། གཟུགས་བཟང་ཞིང་ལྟ་ན་སྡུག་པ་མཛེས་པར་འགྱུར་བ་དང་། སྐྱེ་བ་
གཞན་རྣམས་ལ་ཚེ་རིང་ཞིང་རིང་དུ་གནས་པར་འགྱུར་བ་དང་། དབང་ཆེ་བར་གྲགས་པར་འགྱུར་བ་དང་།
རིགས་བཙུན་པར་སྐྱེ་བར་འགྱུར་བ་དང་། ལོངས་སྤྱོད་ཆེན་པོར་འགྱུར་བ་དང་། མཐོ་རིས་སུ་སྐྱེ་བར་འགྱུར་བ་
དང༌། མྱུར་དུ་ཡོངས་སུ་མྱ་ངན་ལས་འདའ་བ་སྟེ། ཞེས་དང་། གོས་ཕུལ་བའི་ཕན་ཡོན་བཅུ་གཉིས་ཏེ། བཅུ་
གཉིས་གང་ཞེ་ན། མཛེས་ཤིང་ལྟ་ན་སྡུག་པ་ལ་འགྱུར་བ་དང་། པགས་པ་འཇམ་པ་དང་། པགས་པ་སྲི་པ་དང་།
དེའི་ལུས་ལ་རྡུལ་དང་དྲི་མ་མི་འཆགས་པ་དང་། དེའི་གོས་བཟང་པོ་བཟང་པོར་འགྱུར་བ་དང་། གདིང་བ་
དང་བགོ་བ་ཕྲ་མོ་རྙེད་པར་འགྱུར་བ་དང་། ངོ་ཚ་ཤེས་པ་དང་ཁྲེལ་ཡོད་པ་ཕུན་སུམ་ཚོགས་པར་འགྱུར་བ་དང་།
མཐོང་ན་དགའ་བར་འགྱུར་བ་དང་། ལོངས་སྤྱོད་ཆེ་བར་འགྱུར་བ་དང་། མཐོ་རིས་སུ་སྐྱེ་བར་འགྱུར་བ་དང་།
མྱུར་དུ་ཡོངས་སྤྱོད་མྱ་ངན་ལས་འདའ་བ་སྟེ། ཞེས་དང་། མེ་ཏོག་ཕུལ་བའི་ཕན་ཡོན་བཅུ་སྟེ། བཅུ་གང་ཞེ་ན།
འཇིག་རྟེན་ན་མེ་ཏོག་ལྟ་བུར་འགྱུར་བ་དང་། དེའི་སྣའི་དབང་པོ་ནམ་ཡང་ཉམས་པར་མི་འགྱུར་བ་དང་།
ལུས་ཀྱི་དྲི་ང་བ་རྣམ་པར་དག་པར་འགྱུར་བ་དང་། དྲི་ཞིམ་པོར་འགྱུར་བ་དང་། ཕྱོགས་དང་ཕྱོགས་མཚམས་
སུ་དེའི་ཚུལ་ཁྲིམས་ཀྱི་དྲི་ངད་ལྡང་པར་འགྱུར་བ་དང་། འཇིག་རྟེན་གྱི་མངོན་དུ་འགྲོ་བར་བྱ་བར་འགྱུར་བ་དང་།
སྡུག་པའི་ཆོས་རྣམས་ཐོབ་པར་འགྱུར་བ་དང་། ལོངས་སྤྱོད་ཆེ་བར་འགྱུར་བ་དང་། མཐོ་རིས་སུ་སྐྱེ་བར་འགྱུར་
406



༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། །
བ་དང་། མྱུར་དུ་ཡོངས་སུ་མྱ་ངན་ལས་འདའ་བ་སྟེ། ཞེས་དང༌། ཕྲེང་བ་ཕུལ་བའི་ཕན་ཡོན་བཅུ་སྟེ། འཇིག་
རྟེན་ན་ཕྲེང་བ་ལྟ་བུར་འགྱུར་བ་དང་། ལུས་ཀྱི་དྲི་ང་བ་རྣམ་པར་དག་པར་འགྱུར་བ་དང་
། ཕྱོགས་དང་ཕྱོགས་
མཚམས་སུ་ཚུལ་ཁྲིམས་ཀྱི་དྲི་ཞིམ་པོ་ལྡང་བ་དང་། རྟག་ཏུ་དྲི་ཞིམ་པར་འགྱུར་བ་དང་། བརྒྱན་པར་འགྱུར་བ་
དང་། གཡོག་འཁོར་མི་ཕྱེད་པར་འགྱུར་བ་དང་། སྐྱེས་པ་དང་བུད་མེད་རྣམས་ཀྱི་ཡིད་དུ་འོང་བར་འགྱུར་བ་
དང་། ལོངས་སྤྱོད་ཆེ་བར་འགྱུར་བ་དང་། མཐོ་རིས་སུ་སྐྱེ་བར་འགྱུར་བ་དང་། མྱུར་དུ་ཡོངས་སུ་མྱ་ངན་ལས་
འདའ་བ་སྟེ། ཞེས་དང་། མར་མེ་ཕུལ་བའི་ཕན་ཡོན་བཅུ་སྟེ། བཅུ་གང་ཞེ་ན། འཇིག་རྟེན་ན་མར་མེ་ལྟ་བུར་
འགྱུར་བ་དང་། དེའི་མིག་གི་དབང་པོ་ནམ་ཡང་འགག་པར་མི་འགྱུར་བ་དང་། ཤའི་མིག་རྣམ་པར་དག་པ་
ཐོབ་པར་འགྱུར་བ་དང་། དགེ་བ་དང་མི་དགེ་བའི་ཆོས་རྣམས་ཡང་ཤེས་རབ་འབྱུང་བར་འགྱུར་བ་དང་། མ་
རིག་པ་དང་གཏི་མུག་གི་མུན་པ་སེལ་བ་དང༌། ཤེས་རབ་ཀྱི་སྣང་བ་ཐོབ་པར་འགྱུར་བ་དང་། དེ་འཁོར་བ་ན་
འཁོར་བའི་ཚེ་ནམ་དུའང་མུན་པ་ན་གནས་པར་མི་འགྱུར་བ་དང་། ལོངས་སྤྱོད་ཆེ་བར་འགྱུར་བ་དང༌། མཐོ་
རིས་སུ་སྐྱེ་བར་འགྱུར་བ་དང་། མྱུར་དུ་ཡོངས་སུ་མྱ་ངན་ལས་འདའ་བ་སྟེ། ཞེས་དང་། སྤོས་ཕུལ་བའི་ཕན་
ཡོན་བཅུ་སྟེ། བཅུ་གང་ཞེ་ན། འཇིག་རྟེན་ན་སྤོས་ལྟ་བུར་འགྱུར་བ་དང༌། སྣའི་དབང་པོ་རྣམ་པར་དག་པར་
འགྱུར་བ་དང་། ལུས་ཀྱི་དྲི་ཞིམ་པ་རྣམ་པར་དག་པར་འགྱུར་བ་དང་། རྟག་ཏུ་དྲི་ཞིམ་པར་འགྱུར་བ་དང་།
གཟུགས་བཟང་བར་འགྱུར་བ་དང་། འཇིག་རྟེན་གྱི་མངོན་དུ་འགྲོ་བར་བྱ་བར་འགྱུར་བ་དང༌། སྡུག་པའི་ཆོས་
རྣམས་ཐོབ་པར་འགྱུར་བ་དང་། ལོངས་སྤྱོད་ཆེ་བར་འགྱུར་བ་དང༌། མཐོ་རིས་སུ་སྐྱེ་བར་འགྱུར་བ་དང་།
མྱུར་དུ་ཡོངས་སུ་མྱ་ངན་ལས་འདའ་བ་སྟེ། ཞེས་དང་། རོལ་མོ་སིལ་སྙན་ཕུལ་བའི་ཕན་ཡོན་བཅུ་སྟེ། བཅུ་
གང་ཞེ་ན། གཟུགས་བཟང་ཞིང་ལྟ་ན་སྡུག་པར་འགྱུར་བ་དང་། སྐད་སྙན་པར་འགྱུར་བ་དང་། ཡིད་དུ་འོང་
བ་སྨྲ་བ་དང་ལྡན་པར་འགྱུར་བ་དང་།གྲགས་པ་དང་ལྡན་པར་འགྱུར་བ་དང་། བཟུང་བའི་ཚིག་ཏུ་འགྱུར་བ་
དང་། རྟག་ཏུ་དགའ་བར་འགྱུར་བ་དང་། ཀུན་དགའ་བའི་སྒྲ་རྒྱ་ཆེན་པོ་རྟག་ཏུ་ཐོས་པར་འགྱུར་བ་དང་།
ལོངས་སྤྱོད་ཆེ་བར་འགྱུར་བ་དང་། མཐོ་རིས་སུ་སྐྱེ་བར་འགྱུར་བ་དང་། མྱུར་དུ་ཡོངས་སུ་མྱ་ངན་ལས་འདའ་
བ་སྟེ། དེ་དག་ནི་དེ་བཞིན་གཤེགས་པའི་རོལ་མོ་སིལ་སྙན་ཕུལ་བའི་ཕན་ཡོན་ནོ། ། ཞེས་དང་། འདི་དག་གི་
407



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐབས་སུ་ཡོངས་སུ་མྱ་ངན་ལས་འདའ་བ་ཞེས་པ་ནི་ཐར་པ་ཐོབ་པར་འགྱུར་བའི་དོན་ནོ། ། གཞན་ཡང་།
སྤྱན་རས་གཟིགས་ཀྱི་མདོ་ལས། རྒྱལ་བའི་མཆོད་རྟེན་སྤོས་བྱུག་ཕུལ་བྱས་ན། ། བཅོམ་ལྡན་འདས་ཀྱི་བསྟན་
པ་འཇིག་གྱུར་ཚེ། ། འཛམ་བུ་གླིང་དུ་སྐྱེ་བར་མི་འགྱུར་ཞིང་། ། དེ་ནི་དེ་ཚེ་མཐོ་རིས་བདག་པོར་འགྱུར། །
རྒྱལ་བའི་མཆོད་རྟེན་སྤོས་བྱུག་ཕུལ་བྱས་ན། །དྲི་མི་ཞིམ་དང་མི་གཙང་སྨད་པ་རྣམས། ། རྟག་ཏུ་སྤོང་ཞིང་
ཚུལ་ཁྲིམས་ཕུང་པོར་གནས། ། དེ་ནི་རྟག་ཏུ་ཚངས་སྤྱོད་མཆོག་འདི་སྤྱོད། ། འདི་ནས་ཤི་འཕོས་མཐོ་རིས་ལྷ་
དབང་འགྱུར། ། རིང་པོར་མི་ཐོགས་དོན་མཐོང་རྣམས་ལ་རྟོག། ལྷ་རྣམས་ལ་ནི་རྒྱ་ཆེ་དོན་ཀྱང་བྱེད། །
བཅོམ་ལྡན་རྒྱལ་བའི་མཆོད་རྟེན་བསལ་བྱས་ན། ། དེ་ནི་མི་ཁོམ་བརྒྱད་པོ་ཀུན་ སྤོང་ཞིང་། ། དེ་ནི་དལ་
འགྱུར་དེ་བཞིན་ཁྱད་པར་འཕགས། ། དེ་ནི་སངས་རྒྱས་མཚུངས་མེད་མཆོད་པར་བྱེད། ། བག་ཡོད་བློ་གྲོས་
བརྟན་ལ་དཔའ་བོར་འགྱུར། ། འདོད་པའི་ཡོན་ཏན་དག་ལ་དགའ་མི་བསྐྱེད། ། མི་དམན་ སེམས་ཀྱིས་
མངོན་པར་འབྱུང་པར་འགྱུར། ། དེ་ནི་ནམ་ཡང་བྱང་ཆུབ་སེམས་མི་འདོད། ། ཚུལ་ཁྲིམས་སྐྱོན་མེད་ཤིན་ཏུ་
བསྡོམས་པར་འགྱུར། ། རྣམ་དག་འདོད་ཆགས་བྲལ་བའི་ཆོས་ཀྱང་འཐོང་། ། དེ་ནི་མདོག་ངན་དུས་རྣམས་
ཀུན་དུ་སྤོང་། ། འཆལ་བའི་ཤེས་རབ་མ་ལུས་རྣམ་པར་སྤོང་། །ཤེས་རབ་རྒྱ་ཆེར་འགྱུར་ནས་སྤྱོད་པ་གནས།
ཁ་ཟས་གཙང་མ་དག་ཀྱང་རྙེད་འགྱུར་ཞིང་། ། ཁྱད་འཕགས་ཁ་དོག་ལྡན་ཅིང་ལྟ་སྡུག་མ། ། རེག་དང་ལྡན་
ཅིང་རབ་མཛེས་གོས་རྣམས་འཐོབ། ། དད་པའི་ཤུགས་བསྐྱེད་བཅོམ་ལྡན་མཆོད་རྟེན་ལ། ། མེ་ཏོག་སྐམ་པོ་
ཉལ་ཉིལ་ཕྱག་བྱས་ན། ། འདོད་པ་དམན་པ་སྡུག་བསྔལ་བྱེད་པ་སྤོང་། ། སྟོབས་བཅུ་མངའ་བའི་དེད་དཔོན་
བརྙས་པར་བྱེད། ། དེ་ནི་མཛེས་ཤིང་རྣམ་དག་ལུས་སུ་འགྱུར། ། སྐྱེ་བོས་མང་པོས་མཆོད་འོས་ལ་འོས་
འགྱུར། ། དེ་ལ་རྒྱལ་བོ་གནོད་པ་སེམས་མི་འགྱུར། ། ངན་སོང་ས་ཡི་ལམ་ངན་ཐམས་ཅད་གཅོད། །བྱང་
ཆུབ་སེམས་དཔའི་ཚུལ་ཁྲིམས་ཕུང་པོར་གནས། ། རྣམ་དག་ལུས་དང་རྒྱན་གྱིས་བརྒྱན་པར་འགྱུར། ། ལྷ་ཡི་
མེ་ཏོག་རབ་མཛེས་མཎྜ་ར། ། མཚུངས་མེད་པོ་ཏ་ལ་ཡང་སུ་འབུལ་དང་། ། མཆོད་རྟེན་མེ་ཏོག་ཉལ་ཉིལ་
སུས་འཕྱག་པ། ། དེ་དག་རྣམ་སྨིན་འདྲ་སྟེ་མཆོག་ཏུ་འགྱུར། ། ཞེས་སོགས་དང་། ཁུང་བུ་བརྩེགས་པའི་
མདོ་ལས། ཀུན་དགའ་བོ་ཕྱག་དར་བྱས་པའི་ཕན་ཡོན་ནི་ལྔར་འགྱུར་ཏེ། གང་ཞེ་ན། བདག་གི་སེམས་དད་
408



༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། །
པར་འགྱུར་བ་དང་། གཞན་གྱི་སེམས་དོད་པོར་འགྱུར་བ་དང་། ལྷ་རྣམས་ཡིད་དགའ་བར་འགྱུར་བ་དང་།
མཛེས་པའི་ལས་བྱས་ཤིང་བསགས་པ་དང་། ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་
རོ། ། ཞེས་དང་། སྙིང་རྗེ་པད་དཀར་ལས། ཀུན་དགའ་བོ། ། དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ད་ལྟ་བཞུགས་པ་ལ་གང་བསྟི་སྟང་དུ་བྱེད་པ་ལྟ་ཞོག ཡོངས་སུ་མྱ་ངན་ལས་
འདས་པའི་སྐུ་གདུང་ལ་མཆོད་པར་བྱེད་པ་ལྟ་ཞོག། ཀུན་དགའ་བོ། ། གང་དག་ཁ་ཅིག་དེ་བཞིན་གཤེགས་
པའི་མཆོད་རྟེན་མཐོང་ནས་སེམས་དང་པར་བྱེད་ན། ཀུན་དགའ་བོ། ། དགེ་བའི་རྩ་བ་དེའི་འབྲས་བུ་མྱ་ངན་
ལས་འདའ་བ་ཡིན་ཏེ། མྱ་ངན་ལས་འདས་པ་བཀླས་ཤིང་མྱ་ངན་ལས་འདས་པའི་མཐས་གཏུགས་པར་འགྱུར་
བར་ང་སྨྲའོ། །ཞེས་དང་། རིགས་ཀྱི་བུ་དེ་བཞིན་གཤེགས་པ་ལ་ཡོན་ཕུལ་བའི་དགེ་བའི་རྩ་བ་ནི་འབྲས་བུ་
ཆེན་པོ་དང་།རྙེད་པ་ཆེན་པོ་དང་ལྡན་པ་དག་སྟེ། རིགས་ཀྱི་བུ་དག་པ་ལྟ་བུ་ལ་བཞག་པ། བསོད་ནམས་ཀྱི་ཞིང་
ཆེན་པོ་ལ་བཏབ་པ་དེ་དག་ལ་ནི། ཐ་ན་ཡུན་རིང་པོར་ཇི་སྲིད་བསྐལ་བ་ཕྱེ་བ་ཁྲག་ཁྲིག་བརྒྱ་སྟོང་དུའང་ཆུད་ཟ་
བར་མི་འགྱུར་རོ། ། དགེ་བའི་རྩ་བ་དེ་དག་ཐམས་ཅད་ཀྱི་འབྲས་བུ་མྱ་ངན་ལས་འདས་པ་ཡིན་ཏེ། མྱ་ངན་
ལས་འདའ་བར་འགྱུར་རོ། །ཞེས་པ་ནས། གང་སངས་རྒྱས་ལ་ཡོན་ཕུལ་བ་ནི་ཇི་སྲིད་མྱ་ངན་ལས་འདའ་བར་
མ་གཏོགས་ཇི་སྲིད་ཡུན་རིང་པོར་ཡང་འཇིགས་པ་མེད། ཡོངས་སུ་ཟད་པ་མེད། མཐར་ཐུག་པ་མེད་དོ། །
ཞེས་དང༌། རྒྱལ་བའི་བློ་གྲོས་ཀྱིས་ཞུས་པའི་མདོ་ལས། ཡོན་ཏན་ཐམས་ཅད་ཐོབ་པར་འདོད་པས་དཀོན་
མཆོག་གསུམ་ལ་མཆོད་པར་བྱའོ། ། ཞེས་དང༌། སའི་སྙིང་པོའི་མདོ་ལས། འཇིག་རྟེན་དག་ན་བདེ་ཞིང་སྐྱིད་
པ། ། ཐམས་ཅད་དཀོན་མཆོག་མཆོད་ལས་བྱུང་བས། ། དེས་ན་བདེ་ཞིང་སྐྱིད་པར་འདོད་པས། ། དཀོན་
མཆོག་གསུམ་པོ་མཆོད་ལ་བརྩོན་བྱ། ། ཞེས་གསུངས་པ་སོགས་མང་ངོ༌། །ཕྱག་འཚལ་བའི་ཕན་ཡོན་ཀྱང་
གོང་དེར་འདུས་མོད། མཚོན་ཙམ་ནི།རྒྱལ་པོ་གསལ་རྒྱལ་གྱིས་ཞུས་པའི་མདོ་ལས། མི་རྣམས་གང་དག་སངས་
རྒྱས་མཆོད་རྟེན་ནམ། ། སྐུ་གཟུགས་དག་ལ་མགོས་བཏུད་ཕྱག་འཚལ་བ། དེ་དག་ལྷ་རྣམས་དང་ནི་མི་རྣམས་
ཀྱི། ། ཆེར་ཡང་ཆེ་བར་ བཀུར་བའི་ གནས་ སུ་འགྱུར། ། ཞེས་ དང་། སྤྱན་རས་ གཟུགས་ཀྱི་མདོ་ལས།
སངས་རྒྱས་མཆོད་རྟེན་ཐལ་སྦྱར་ཕྱག་འཚལ་བ། ། མཐོ་རིས་འཇིག་རྟེན་གནས་འདི་ལྷ་དབང་འགྱུར། །
409



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མིར་གྱུར་ནའང་མི་ཡི་རྒྱལ་པོར་འོང་། ། དེ་ནི་གཞན་ཡང་ཡོངས་སུ་ཉམས་མི་འགྱུར། ། ཞེས་སོགས་དུ་མ་
དང་། བསྐོར་པ་བྱས་པའི་ཕན་ཡོན་རྒྱས་པར་ནི་བདག་གིས་ལོགས་སུ་བརྗོད་ཟིན་ཡང་། མཚོན་ཙམ་ནི།
གསལ་རྒྱལ་གྱིས་ཞུས་པ་ལས། སུ་ཞིག་དད་པས་ཐུབ་པའི་མཆོད་རྟེན་ནམ་སྐུ་གཟུགས་དག་ལ་སྐོར་བ་བྱེད་པ་
དེ། །ཕྱི་མའི་ཚེ་ན་དགྲ་ཆེན་རྣམས་ཀྱིས་བཏུད། ། ཅེས་དང་། སྤྱན་རས་གཟིགས་ཀྱི་མདོ་ལས། འཇིག་
རྟེན་མགོན་གྱི་མཆོད་རྟེན་ལ། །མི་གང་སྐོར་བ་བྱེད་པ་ཡི། ། བསྔགས་པ་བསྐལ་བ་བྱེ་བར་ཡང་། ། བརྗོད་
པས་ཟད་པར་བྱེད་མི་ནུས། ། ཞེས་སོགས་མང་ངོ༌། ། སྐོར་བ་བྱེད་པའི་ཚེ་མཆོད་རྟེན་ཆེན་པོའི་གྲིབ་མ་ལ་
འགོམ་དགོས་པ་བྱུང་ན། ངག་ཏུ་ༀ་བཛྲ་བེ་ག་ཨ་ཀྲ་མ་ཧཱུྃ་ཞེས་བརྗོད་ནས། ཡིད་ཀྱིས་རྟེན་གྱི་གྲིབ་མའི་འོག་
ནས་འཛུལ་བར་མོས་ཏེ་འགྲོ་བར་བྱའི། གཞན་དུ་ན་ཉེས་པར་འགྱུར་རོ། ། ཁ་ཅིག་འདི་སྙམ་དུ་སྐོར་ཚད་
གཅིག་རྫོགས་རྒྱུ་ཡོད་པ་དེ་བཞིན་དུ། ཕྱག་འཚལ་པའི་ཚད་གཅིག་རྫོགས་རྒྱུ་ཡོད་དམ་མེད་སྙམ་ན། འདི་ལ་
གསལ་བར་བཤད་པ་མ་མཐོང་ཡང་
། སྐོར་ཚད་གཅིག་ལ་ལྷ་གཅིག་གི་དབང་དུ་བཏང་བའི་བསྐོར་བ་འབུམ་
འབྱུང་བ་དེ་བཞིན་དུ། རྟེན་ཞིག་ལ་ཕྱག་འཚལ་བ་འབུམ་ཡོངས་པ་ན་ཕྱག་འཚལ་བའི་ཚད་གཅིག་རྫོགས་པར་
འཇོག་ཚུལ་ཞིག་ཡོད་དམ་སྙམ་སྟེ་དཔྱད་པར་བྱའོ། ། དུས་ཀུན་དང་ཁྱད་པར་དུ་དུས་ཆེན་གྱི་ཚེ་ཕྱག་མཆོད་
བསྐོར་བ་བྱས་ན་ཕན་ཡོན་ལྷག་པར་ཆེ་བར་བཤད་པས། འདི་ལ་གཉིས། དུས་ཆེན་ངོས་བཟུང་བ་དང་།
དུས་ནམ་གྱི་ཚེ་བྱུང་བའོ། ། དང་པོ་ལ། སྤྱིར་དུས་བཟང་ལ་གསུམ་སྟེ། ཚེས་བརྒྱད་དང་བཅོ་ལྔ་དང་གནམ་
གང་ངོ༌། ། བྱེ་བྲག་ཏུ་ཕྱེ་ན། སྟོན་པ་ལྷུམས་སུ་ཞུགས་པའི་དུས་ཆེན། སྐུ་བལྟམས་པའི་དུས་ཆེན། རབ་ཏུ་
བྱུང་པའི་དུས་ཆེན། སངས་རྒྱས་པའི་དུས་ཆེན། ཆོས་ཀྱི་འཁོར་ལོ་བསྐོར་བའི་དུས་ཆེན། ཆོ་འཕྲུལ་ཆེན་པོའི་
དུས་ཆེན། ལྷ་ལས་བབ་པའི་དུས་ཆེན། མྱ་ངན་ལས་འདས་པའི་དུས་ཆེན་གཞན་ཡང་མང་ངོ་། ། དེའི་ནང་
ནས་ཀྱང་སངས་རྒྱས་པ་དང་ཆོས་ཀྱི་འཁོར་ལོ་བསྐོར་བ་དང་ཆོ་འཕྲུལ་ཆེན་པོ་དང་མྱ་ངན་ལས་འདས་པའི་དུས་
ཆེན་བཞི་ནི་གྲགས་ཆེའོ། ། གཉིས་པ་ནི། དུས་དེ་རྣམས་སངས་རྒྱས་ཀྱིས་བྱིན་གྱིས་བརླབས་པའི་དུས་ཁྱད་
པར་ཅན་ཡིན་པས་དགེ་བ་གང་བྱས་ཀྱང་འཕེལ་འགྱུར་སྟོབས་ཆེ་ཞིང་། གཟའ་འཛིན་གྱི་དུས་སུ་ཡང་འགྱུར་ཆེ་
བར་བཤད་དོ། ། དུས་ཆེན་དེ་དག་དུས་ནམ་བྱུང་བ་ལ་འདོད་ཚུལ་མི་འདྲ་བ་ཡོད་ཀྱང་རང་ལུགས་སྙིང་པོ་བསྡུ་
410



༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། །
ན། ཧོར་ཟླ་དང་པོའི་ཚེས་གཅིག་ནས་བཅོ་ལྔའི་བར་ཆོ་འཕྲུལ་དུས་ཆེན། བཞི་པའི་ཚེས་བདུན་ལ་སྐུ་བལྟམས།
བཞི་པའི་བཅོ་ལྔ་ལ་སངས་རྒྱས་པ་དང་མྱ་ངན་ལས་འདའ་བའི་ཚུལ་བསྟན། དྲུག་པའི་ཚེས་བཞི་ལ་ཆོས་ཀྱི་
འཁོར་ལོ་བསྐོར་བའི་དུས་ཆེན་དང་། དགུ་པའི་ཉེར་གཉིས་ལ་ལྷ་བབ་དུས་ཆེན་ཡིན་ལ། བཅུ་པའི་ཉི་ཤུ་ལྔ་ནི་
རྗེ་རིན་པོ་ཆེ་སྐུ་གཤེགས་པའི་དུས་ཆེན་ཡིན་ནོ། ། དུས་བཟང་དང་དུས་ཆེན་དེ་རྣམས་ལ་སྡིག་པ་བྱས་ན་ཉེས་པ་
ལྷག་པར་ཆེ་བས་འཛེམ་པར་བྱའོ། གཉིས་པ་ཇི་ལྟར་མཆོད་པ་ལ། དངོས་པོ་གང་མཆོད་པ་ནི། རང་གིས་
ཅི་འབྱོར་བའི་མཆོད་པ་མེ་ཏོག་བདུག་སྤོས་ལ་སོགས་པ་སྟེ། མདོར་ན་ལུས་ལོངས་སྤྱོད་དགེ་བའི་རྩ་བ་དང་
བཅས་པ་དང་། གླིང་བཞི་ཉི་ཟླ་རི་རབ་སོགས་བདག་པོས་བཟུང་བ་དང་མ་བཟུང་བའི་དངོས་པོ་ཕུན་སུམ་
ཚོགས་པ་ཅི་མཆིས་པ་དང་། དངོས་པོ་ཡོད་ན་ཀུན་དང་བཟའ་བཏུང་ཡན་ཆད་འབུལ་དགོས་སོ། ། ཡོད་དམ་
མེད་ཀྱང་འཇིག་རྟེན་གྱི་ཁམས་ན་ཡོད་པའི་མེ་ཏོག་ལ་སོགས་པ་མཆོད་འོས་རྣམས་འབུལ་རུང་བར་མདོ་སྡེ་དཀོན་
མཆོག་སྤྲིན་དང་། བྱ་རྒྱུད་དམ་ཚིག་གསུམ་བཀོད་དང་། ཞི་བ་ལྷའི་བསླབ་བཏུས་དང་། ལམ་རིམ་སོགས་
ནས་གསུང་ས་པ་ལྟར་ཡིད་ཀྱིས་འབུལ་བར་བྱའོ། ། སངས་རྒྱས་མངོན་སུམ་དུ་བཞུགས་པ་ལ་དངོས་སུ་མཆོད་
པད་ལྟ་དཀའ་མོད། སངས་རྒྱས་ཀྱི་སྐུ་གཟུགས་དང་གསུང་རབ་དང་མཆོད་རྟེན་ལ་མཆོད་པའི་ཚེ། སངས་
རྒྱས་དངོས་དང་དེའི་སྐུ་གསུང་ཐུགས་ཀྱི་རྟེན་སོགས་འདི་རྣམས་ཀྱི་སྟོང་པའི་ཆོས་ཉིད་རིགས་གཅིག་གོ་སྙམ་དུ་
མོས་ཏེ་མཆོད་ན། གཅིག་ལ་མཆོད་ན་ཐམས་ཅད་ལ་མཆོད་པར་འགྱུར་བས་ཕན་ཡོན་ཤིན་ཏུ་ཆེ་སྟེ། ལམ་རིམ་
ཆེན་མོ་ལས། སངས་རྒྱས་སམ་དེའི་སྐུ་གཟུགས་སོགས་གཅིག་ལ་མཆོད་པ་ན་ཆོས་ཉིད་དབྱེར་མེད་པ་དྲན་པར་
བྱས་ནས་ཐམས་ཅད་ལ་མཆོད་པའི་འཕེན་པ་གཏོང་བ་གལ་ཆེའོ། ། ཞེས་གསུངས་ཏེ་ཟང་ཟིང་གི་མཆོད་པའི་
དབང་དུ་མཛད་པའོ། ། མཆོད་པའི་དུས་སུ་མཆོད་པའི་སྤྲིན་གྱི་གཟུངས་བརྗོད་ན་སངས་རྒྱས་ཐམས་ཅད་ལ་
མཆོད་པར་འགྱུར་པར་གསུངས་པས་དེ་བཞིན་དུ་གྲུབ་ན་ལེགས་སོ། ། སྒྲུབ་པའི་མཆོད་པ་ནི། ལམ་རིམ་ཆེན་
མོ་ལས། ཐ་ན་བ་འཇོས་ཙམ་དུ་ཡང་ཚད་མེད་བཞི་དང་། ཆོས་ཀྱི་སྡོམ་བཞི་དང་། སྐྱབས་གསུམ་དང་། ཕར་
ཕྱིན་རྗེས་སུ་དྲན་པ་དང་། ཟབ་མོ་སྟོང་པ་ཉིད་ལ་མོས་ཤིང་མི་རྟོག་པར་གནས་པ་དང་
། ཚུལ་ཁྲིམས་ལ་སྡོམ་
སེམས་བྱེད་པ་དང་། བྱང་ཆུབ་ཀྱི་ཕྱོགས་དང་། ཕར་ཕྱིན་དང་། བསྡུ་བ་བཞི་ལ་བསྒོམ་པ་དང་བརྩོན་
411



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའོ། ། མཆོད་པ་བཅུ་པོ་དེས་དཀོན་མཆོག་གསུམ་ལ་མཆོད་པ་ནི་ཡོངས་སུ་རྫོགས་པའི་མཆོད་པའོ། ། ཞེས་
གསུངས་པ་ལྟར་ཤེས་དགོས་ཏེ། ཚད་མེད་བཞི་ནི་བྱམས་པ་ཚད་མེད་ལ་སོགས་པ་བཞི་དང་། ཆོས་ཀྱི་སྡོམ་བཞི་
ནི་འདུས་བྱས་ཐམས་ཅད་མི་རྟག་པ་དང་། ཟག་བཅས་ཐམས་ཅད་སྡུག་བསྔལ་བར་ལྟ་བ་སོགས་དང་། སྐྱབས་
གསུམ་ནེ་དེ་གསུམ་ལ་སྐྱབས་སུ་འགྲོ་བ་དང་། ཕར་ཕྱིན་དྲུག་རྗེས་སུ་དྲན་པ་སོགས་ཏེ་སྒྲུབ་པ་ཉམས་ལེན་གྱི་
མཆོད་པའོ། ། དོན་དང་ཕན་ཡོན་ཆེ་བར་བསམ་པ་མེ། ། ལམ་རིམ་ཆེན་མོ་ལས། ཡོན་ཏན་གྱི་ཞིང་གོང་ན་
མེད་པ་ཡིན་སྙམ་པ་དང་། ཕན་འདོགས་པ་གོང་ན་མེད་དོ་སྙམ་པ་དང་། སེམས་ཅན་ཐམས་ཅད་ཀྱི་མཆོག་གོ་
སྙམ་པ་དང༌། ཨུ་དུམ་ཝ་རའི་མེ་ཏོག་ལྟར་ཤིན་ཏུ་དཀོན་ནོ་སྙམ་པ་དང་། སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ན་གཅིག་ཁོ་ན་འབྱུང་པས་འབའ་ཞིག་པའོ་སྙམ་པ་དང་། འཇིག་རྟེན་ལས་འདས་མ་འདས་ཀྱི་
ཕུན་སུམ་ཚོགས་པ་ཐམས་ཅད་ཀྱི་གཞི་ཡིན་ནོ་སྙམ་དུ་བསམས་ནས་མཆོད་པའོ། ། ཞེས་གསུངས་ཏེ་འཕགས་
པ་ཐོགས་མེད་ཀྱི་བཞེད་པའོ། ། མཆོད་ཚུལ་རྒྱས་པར་ནི་ལམ་རིམ་ཆེན་མོ་ལྟར་ཡིན་ཏེ་འདིར་མཚོན་ཙམ་
མོ། ། མཆོད་པའི་ཕན་ཡོན་ནི་གོང་ན་བརྗོད་ཟིན་པ་ལྟར་རོ། ། དེ་ལྟར་ཚོགས་གསོག་པའི་སྒོ་ནས་དལ་འབྱོར་
གྱི་རྟེན་ལ་སྙིང་པོ་ལེན་དགོས་ཏེ། དལ་འབྱོར་གྱི་རྟེན་ཁྱད་པར་ཅན་ཡང་ཡང་མི་རྙེད་པའི་ཕྱིར་ཏེ། ཡུམ་གྱི་
མདོ་ལས། གྲོགས་དང་། མིར་སྐྱེ་བ་ཐོབ་པ་ནི་དཀོན་ནོ། ： དལ་པ་ཕུན་སུམ་ཚོགས་པ་ནི་དཀོན་ནོ། །
འཁོར་བ་ལས་ཐར་བ་དཀོན་ནོ། ། དེ་ལྟ་ཡིན་གྱི་དལ་བ་འདི་དོན་མེད་པར་མ་བྱེད་ཅིག་མི་ཁོམ་པར་འགྱུར་ཞིང་
གསོར་མི་རུང་བར་གྱུར་ཏ་རེ་ཞེས་གསུངས་པ་དང་། ལམ་རིམ་བསྡུས་དོན་ལས། དལ་བའི་རྟེན་འདི་ཡིད་
བཞིན་ནོར་ལས་ལྷག ཞེས་སོགས་པ་གསུངས་པ་ལྟར་རོ། ། །
སྨྲས་པ། སུ་ཞིག་དལ་བའི་རྟེན་རྙེད་ནས། ། ཕྱི་མའི་དོན་དུ་མཆོག་གསུམ་རྟེན། ། བཞེངས་དང་
མཆོད་ལ་ བརྩོན་ པ་ དང་། ། ལུས་ འདིར་ སྙིང་ པོ་ ལེན་ པ་ ཐོབ་ ། གང་དག་དཀོན་ མཆོག་ མཆོད་ དོར་
ནས། ། ལྟོ་གོས་ཙམ་ཞིག་སྒྲུབ་བརྩོན་པ། ། དེ་དག་མི་གཟུགས་ཕྱུགས་བློ་ཅན་ཕྱུགས་ཀྱང་ལྟོ་ཙམ་འཚོལ་མིན་
ནམ། །འདིར་ནི་དཀོན་མཆོག་གསུམ་གྱི་རྟེན། ། བཞེངས་དང་ཕྱག་འཚལ་མཆོད་བྱེད་དག། སྤྲོ་བ་བསྐྱེད་
ཕྱིར་མདོ་སྡེ་ལས། ། ཕན་ཡོན་བཤད་རྣམས་བཏུས་ཏེ་བཀོད། །དེ་ལས་ཐོབ་པའི་རྣམ་དཀར་དགེས། ། སྐྱེ་
412



༄༅། ། སྐུ་གསུང་ཐུགས་རྟེན་བཞེངས་ཤིང་མཆོད་པ་སོགས་ཀྱི་ཕན་ཡོན་བསྟན་པ། །
ཀུན་དལ་འབྱོར་རྟེན་རྙེད་ཅིང་། ། དཀོན་མཆོག་གསུམ་གྱིས་མི་འབྲལ་པར། ། རྗེས་བཟུང་སངས་རྒྱས་མྱུར་
ཐོབ་ཤོག ། ཅེས་པ་འདི་ཡང་གཡོ་སའི་སྔགས་འཆང་ཚེ་དབང་རབ་བརྟན་གྱིས་འདི་ལྟ་བུ་ཞིག་བགྱིས་དང་།
ཁོ་བོས་པར་དུ་བསྒྲུབ་པར་བྱའོ་ཞེས་བསྐུལ་བ་ལ་བརྟེན་ནས་ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་མདོ་དང་
དམ་པའི་གསུང་བཞིན་རང་གཞན་ལ་ཕན་འདོད་ཀྱི་བསམ་པས་ཅོ་ནེའི་དགོན་ཉིད་དུ་བསྒྲིབ།ས་པའི་ཡི་གེ་བ་ནི་
སྙན་ངག་ཡིག་སྡེབ་སྐར་རྩིས་སོགས་ལ་བརྩོན་པ་ཆེ་བའི་ཁྱའོ། ལུང་དཀའ་བཅུ་བློ་བཟང་དབང་ཕྱུག་སྟེ་པར་དུ་
ཀོ་བ་པོའང་བསྐུལ་པ་པོ་དེ་ཉིད་དོ། །། མངྒ་ལཾ། །། །
413



༄༅། ། བསྐོར་བའི་ཕན་ཡོན་ལེགས་པར་བཤད་པའི་སྙིང་པོ་བཞུགས་སོ། །
ན་མོ་ཤཱཀྱ་མུ་ན་ཡེ། ། སྤངས་རྟོགས་ཡོན་ཏན་མཐར་ཕྱིན་རྫོགས་སངས་རྒྱས། ། སྡུག་ཀུན་ཉེས་བྲལ་
འགོག་ལམ་དམ་པའི་ཆོས། ། དེ་ཉིད་ཚུལ་ལ་སྒྲུབ་མཛད་དགེ་འདུན་ཏེ། ། སྐྱབས་གནས་དཀོན་མཆོག་
གསུམ་ལ་གུས་ཕྱག་འཚལ། ། མཆོག་གསུམ་རྟེན་གྱི་གཟུགས་བརྙན་རྣམ་གསུམ་ཡང་། ། བསོད་ནམས་
གསོག་པའི་ཞིང་དུ་དེ་དག་དང་། ། དབྱེར་མེད་བཀུར་ཕྱག་མཆོད་པའི་གནས་ཉིད་དུ། ། གསུངས་ཕྱིར་མི་
ཕྱེད་དད་པས་གུས་པས་འདུད། ། མཆོག་དམན་བར་མའི་འགྲོ་ཀུན་གྱིས། ། དགེ་བ་སྒྲུབ་པའི་ཚུལ་མང་
མོད། །འདིར་ནི་གཞན་ལ་སྤྲོ་འཕེལ་བྱེད། ། སྐོར་བའི་ཕན་ཡོན་གྲངས་བཅས་བྲི། ། འདི་ལ་གཉིས།
བསྐོར་བའི་ཕན་ཡོན་དང་གྲངས་ཚད་སོགས་བཤད་པའོ། ། དང་པོ་ནི། འདུལ་བ་ལུང་གཞི་ལ། མ་ཁས་པ་
གང་ཞིག་རབ་ཏུ་སེམས་དད་པས། ། སངས་རྒྱས་མཆོད་རྟེན་ལ་ནི་གོམ་འདོར་ན། ། འཛམ་བུའི་ཆུ་བོ་གསེར་
གྱི་སྲང་ཚད་ནི། ། སྟོང་ཕྲག་བརྒྱ་ཡང་དེ་དག་མཉམ་པ་ཡིས། ། ཞེས་དང་། གསལ་རྒྱལ་ཀྱིས་ཞུས་པའི་མདོ་
ལས། སུ་ཞིག་དད་པས་ཐུབ་པའི་མཆོད་རྟེན་ནམ། ། སྐུ་གཟུགས་དག་ལ་བསྐོར་བ་བྱེད་པ་དེ། ། ཕྱི་མའི་ཚེ་
ན་དགྲ་ཆེན་རྣམས་ཀྱིས་བཏུད། ། བཟང་པོའི་སྣོད་གྱུར་ཡོན་ཏན་རྣམས་དང་ལྡན། ། ཞེས་དང་། མེ་ཏོག་
བརྩེགས་པའི་མདོ་ལས། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་མཆོད་རྟེན་རྣམས་ལ་མེ་ཏོག་
འགའ་འབུལ་ལམ། ཞེས་པ་ནས། མར་མེ་ཕུལ་ཏེ་ཕུལ་ནས་དགའ་བའི་སེམས་ཀྱིས་གོམ་པའི་གར་སྟབས་བོར་
ཏེ། སངས་རྒྱས་བཅོམ་ལྡན་འདས་ལ་ཕྱག་འཚལ་ཞེས་སྨྲ་བ་དེ་དག་ནི། སེངྒེ་རྣམ་པར་རྩེ་བ་བསྐལ་པ་བརྒྱའམ་
བསྐལ་པ་སྟོང་ངམ་བསྐལ་བ་བརྒྱ་ཕྲག་སྟོང་དུ་ཡང་ལོག་པར་ལྟུང་བའི་གནས་སུ་འགྱུར་བ་དེའི་གནས་མེད་
དོ། ། ཞེས་དང་། འཕགས་པ་སྤྱན་རས་གཟིགས་ཀྱི་མདོ་ལས། ཕྱི་མའི་ཚེ་ཕྱི་མའི་དུས་ལྔ་བརྒྱའི་ཐ་མ་ལ་སུ་
414



༄༅། །བསྐོར་བའི་ཕན་ཡོན་ལེགས་པར་བཤད་པའི་སྙིང་བོ། །
ཞིག་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་རིང་བསྲེལ་ཡུངས་འབྲུ་ཙམ་ལ་བསྟི་སྟང་བྱེད་པ་
དང་། བླ་མར་བྱེད་པ་ དང་
། རི་ མོར་བྱེད་ པ་ ད་
། མཆོད་པ་དང་
། རྗེད་ པ་ དང་། གསོལ་བ་དང་།
བསྔགས་པ་དང་། སྐོར་བ་བྱེད་པ་དེས་ཕན་ཡོན་ལྔ་ཡོངས་སུ་འཛིན་པར་འགྱུར་ཏེ། ལྔ་གང་ཞེ་ན། དྲན་པ་
དང་ལྡན་པར་འགྱུར་བ་དང༌། རྟོགས་པ་དང་ལྡན་པར་འགྱུར་བ་དང་། ངོ་ཚ་ཤེས་ཤིང་ཁྲེལ་ཡོད་པོ་དང་ལྡན་
པར་འགྱུར་བ་དང་། མྱུར་དུ་སངས་རྒྱས་བཅོམ་ལྡན་འདས་མཐོང་བར་འགྱུར་བ་དང་། མཐོང་ནས་ཀྱང་དད་
པ་བསྐྱེད་པར་འགྱུར་བ་སྟེ། ཕན་ཡོན་ལྔ་པོ་དེ་དག་ཡོངས་སུ་བཟུང་པར་འགྱུར་རོ། ། དེ་ཆོས་བཞི་དང་ལྡན་
པར་འགྱུར་ཏེ། བཞི་གང་ཞེ་ན། དེ་བཞིན་གཤེགས་པའི་བསྟན་པ་འཛིན་པ་དང་། དེ་ཡང་ཇི་སྐད་བསྟན་པ་
བཞིན་དུ་སྒྲུབ་པ་དང་། བསྒྲུབས་ནས་ཀྱང་སངས་རྒྱས་བཅོམ་ལྡན་འདས་རྣམས་དང་ཉེ་བར་འགྱུར་བ་དང་།
མྱུར་དུ་སངས་རྒྱས་ཀྱི་ཞིང་ཡོངས་སུ་དག་པར་སྐྱེ་བར་འགྱུར་ཏེ། བཞི་པོ་དེ་དག་གོ།ཞེས་དང་། ཡང་དེ་ཉིད་
ལས། སྲོག་ཆགས་ཀུན་ལ་ཕན་པའི་ཕྱིར། ། བྱང་ཆུབ་ཏུ་ནི་སེམས་བསྐྱེད་ནས། ། འཇིག་རྟེན་མགོན་གྱིས་
མཆོད་རྟེན་ལ། ། སུ་ཞིག་སྐོར་བ་བྱེད་པ་ནི། ། ཚེ་རབས་དག་ནི་ཐམས་ཅད་དུ། ། བྱ་བ་སྤྱད་པ་སྤྱོད་པའི་
ཚེ། ། དྲན་དང་ལྡན་ཞིང་བློ་གྲོས་ལྡན། ། བསོད་ནམས་ལྡན་ཞིང་འཇིགས་མེད་འགྱུར། ། མཆོད་རྟེན་
བསྐོར་བ་བྱས་ན་ནི། ། ཚེ་རབས་དག་ནི་ཐམས་ཅད་ནི། ། ལྷ་དང་ཀླུ་དང་གནོད་སྦྱིན་དང༌། ། སྲིན་པོ་
རྣམས་ཀྱིས་མཆོད་པར་འགྱུར། ། ངས་ནི་གང་དག་བསྟན་པ་ཡི། ། མི་ཁོམ་བརྒྱད་པོ་དེ་དག་སྤོང་། །
སངས་རྒྱས་འབྱུང་བ་རབ་མཛེས་པ། ། མཉེས་པར་བྱེད་འདི་དལ་བ་གཅིག།མདོག་ལྡན་གཟིགས་ནི་ཕུན་སུམ་
ཚོགས། ། མཚན་གྱིས་ལེགས་པར་བརྒྱན་པ་དང་། ། མཐུ་དང་སྟོབས་དང་ལྡན་པར་འགྱུར། ། ལེ་ལོ་ཅན་
དུ་དེ་མི་འགྱུར། ། དེ་ནི་ཕྱུག་ཅིང་ནོར་ཆེར་འགྱུར། ། ཞེས་པ་ནས། མཆོད་རྟེན་བསྐོར་བ་བྱས་ན་ནི། ། སྐྱེ་
བ་ཐམས་ཅད་ཀུན་ཏུ་ཡང་། ། དབང་ཆེར་གྲགས་པའི་ཁྱིམ་བདག་དང་། ། དཔལ་དང་གཟི་བརྗིད་ལྡན་པར་
འགྱུར། ། བྲམ་ཟེ་ས་ལ་ཆེ་བ་དང་། ། ཚུལ་ཁྲིམས་ལྡན་ཞིང་མང་ཐོས་དང་། ། རྒྱལ་རིགས་སཱ་ལ་ཆེ་འདྲ་
དང་། ། ཕྱུག་ཅིང་ནོར་ཆེར་ལྡན་པར་འགྱུར། ། རིས་བསྐོར་རྒྱ་མཚོ་ཚུན་ཆད་ཀྱི། ། ས་ཀུན་ལ་ནི་གང་སྨོན་
པ། །གླིང་བཞི་དག་གི་དབང་ཕྱུག་ཟླ་རྒྱལ་པོ་ཆོས་དང་ལྡན་པར་འགྱུར། ། འཁོར་ལོས་བསྒྱུར་བ་རྫུ་འཕྲུལ་
415



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆེ། ། རིན་ཆེན་བདུན་དང་ལྡན་པར་འགྱུར། ། རྒྱལ་སྲིད་གནས་ནས་སངས་རྒྱས་ལ། ། ཡང་དང་ཡང་དུ་
བསྟི་སྟང་བྱེད། ། འདི་ནས་ཤི་འཕོས་མཐོ་རིས་སུ། ། སོང་ནས་སངས་རྒྱས་བསྟན་ལ་དད། ། ལྷུན་པོའི་
ཟོམ་གྱི་དབང་ཕྱུག་སོ། ། ལྷ་ཡི་དབང་པོ་བརྒྱ་བྱིན་འགྱུར། ། ལྷ་དབང་ཤིན་ཏུ་འཐབ་བྲལ་དང་། ། དེ་
བཞིན་དུ་ནི་དགའ་ལྡན་དང་། ། ལྷ་དབང་ཤིན་ཏུ་འཕྲུལ་དགའ་དང་
། ། དབང་བསྒྱུར་འཇིགས་པ་མེད་པར་
འགྱུར། ། མཆོད་རྟེན་སྐོར་བ་བྱས་ན་ནི། ། ཚངས་པའི་དབང་ཕྱུག་མཁས་འགྱུར་ཞིང་། ། ལྷ་རྣམས་ཕྱེ་
བས་མཆོད་པར་འགྱུར། ། འཇིག་རྟེན་མགོན་གྱི་མཆོད་རྟེན་ལ། ། མི་གང་སྐོར་བ་བྱེད་པ་ཡི། ། བསྔགས་
པ་བསྐལ་པ་བྱེ་བར་ཡང་། ། བརྗོད་པས་ཟད་པར་བྱ་མི་ནུས། ། སུ་ཞིག་བྱང་ཆུབ་སེམས་སྐྱེད་ནས། ། སྟོན་
པའི་མཆོད་རྟེན་ཕྱག་འཚལ་བ། ། དོན་བསྐལ་བ་བྱེ་བར་ཡང་། ། ནམ་ཡང་ལོང་ཞིང་འཐེད་མི་འགྱུར། །
འཇིག་རྟེན་མགོན་གྱི་མཆོད་རྟེན་ལ། ། མངོན་དུ་སྐོར་བ་བྱེད་པ་ནི། །བུང་བ་སྔོན་པོ་མཛེས་འདྲ་ཡི། །
རྣམ་པར་དག་པའི་མིག་འཐོབ་འགྱུར། ། མཆོད་ རྟེན་ བསྐོར་བ་བྱས་ ན་ ནི། ། དེ་ ནི་ངེས་པར་ རྟག་ ཏུ་
ཡང་། །མཐུན་པའི་དོན་མཐུན་འཐོབ་འགྱུར་ཞིང་། ། དོན་མིག་རྣམས་ནི་སྤངས་པར་འགྱུར། ། མཆོད་
རྟེན་བསྐོར་པ་བྱས་ན་ནི། ། མཐུ་དང་སྟོབས་དང་ལྡན་པར་འགྱུར། ། དེ་ནི་ལེ་ལོ་མེད་འགྱུར་ཞིང་། ། རྟག་
ཏུ་བག་ཡོད་ལྡན་པར་འགྱུར། ། མཆོད་རྟེན་བསྐོར་བ་བྱས་ན་ནི། ། བརྩོན་འགྲུས་བརྟན་ཅིང་མཐུ་བརྟན་
ལ། ། བརྟན་ཞིང་རྣམ་པར་གནོན་བརྟན་དང་། ། དེ་ནི་མྱུར་དུ་མཁས་པར་འགྱུར། ། མེ་དང་དུག་དང་
མཚོན་གྱིས་དེ། ། ནམ་ཡང་འཆི་བུས་བྱེད་མི་འགྱུར། ། མཁས་པའི་ཚེ་ནི་རྫོགས་རྫོགས་སུ། ། ཟད་པར་
བྱས་ནས་འཆི་དུས་བྱེད། ། མཆོད་རྟེན་བསྐོར་བ་བྱས་ན་ནི། ། ཕོ་བྲང་འཁོར་དང་ཡུལ་འཁོར་དང་། །
གྲོང་རྡལ་རྣམས་སུ་ལོང་སྤྱོད་དང་། ། གཟུགས་ཀྱིས་ཁྱད་པར་འཕགས་པར་འགྱུར། ། བྱང་ཆུབ་སྤྱད་པ་སྤྱོད་
པའི་ཚེ། ། དེ་ནི་འདོད་པ་མི་བསྟེན་ཅིང་། ། ལུས་ཀྱང་གཙང་ལ་གོས་གཙང་ཞིང་
། ། གཙང་མའི་ཆོས་ལ་
གནས་པར་འགྱུར། ། ཞེས་དང་། མཆོད་རྟེན་བསྐོར་བའི་ཚིགས་བཅད་ཀྱི་མདོ་ལས། ཤེས་རབ་ཆེན་པོ་ཤཱ་
རིའི་བུས། ། སྟོན་པ་ལ་ནི་ཞུ་བ་ཞུས། ། མཆོད་བརྟེན་བསྐོར་བ་བགྱིས་པ་ཡི། ། རྣམ་པར་སྨིན་པ་ཅི་འགྱུར་
བ། ། བསྐལ་པ་ཆེན་པོའི་འཇིག་རྟེན་མཆོག ། རྣམ་པར་འདྲེན་པས་བདག་ལ་གསུངས། ། རྫོགས་པའི་
416



༄༅། ། བསྐོར་བའི་ཕན་ཡོན་ལེགས་པར་བཤད་པའི་སྙིང་བོ། །
སངས་རྒྱས་རྐང་གཉིས་མཆོག།སྟོན་པས་དེ་ལས་བཀའ་སྩལ་པ། ། མཆོད་རྟེན་བསྐོར་བ་བྱས་པ་ཡི། ། ཡོན་
ཏན་གང་ཡིན་ཕྱོགས་ཙམ་བསྟན། །མཆོད་རྟེན་བསྐོར་བ་བྱས་པ་ཡིས། ། ལྷ་ཀླུ་གནོད་སྦྱིན་དྲི་ཟ་དང་། །
ལྷ་མིན་མཁའ་ལྡིང་མིའམ་ཅི། ། ལྟོ་འཕྱེ་རྣམས་ཀྱིས་མཆོད་པར་འགྱུར། ། དལ་བ་རྙེད་དཀའ་ཐོབ་གྱུར་
ནས། ། སྐད་ཅིག་གཅིག་ཙམ་བར་དུ་ཡང་། ། མཆོད་རྟེན་བསྐོར་བ་བྱས་པ་ནི། ། མི་ཁོམ་བརྒྱད་རྣམས་
སྤོང་པར་འགྱུར། ། མཆོད་རྟེན་བསྐོར་བ་བྱས་པས་ནི། །དྲིན་དང་ལྡན་ཅིང་བློ་གྲོས་ལྡན། ། ཁ་དོག་ལྡན་
ཞིང་མཛེས་པ་དང་། ། ཐམས་ཅད་དུ་ནི་མཆོད་པར་འགྱུར། །མཆོད་རྟེན་སྐོར་བ་བྱས་པས་ནི། ། ལྷ་དང་
དེ་བཞིན་མི་རྣམས་ཀྱི། ། ཚེ་རིང་བ་ཡང་དེ་ཡིས་འཐོབ། ། གྲགས་པ་ཆེན་པོའང་འཐོབ་པར་འགྱུར། །
མཆོད་རྟེན་བསྐོར་བ་བྱས་པས་ནི། ། འཛམ་བུའི་གླིང་དུ་རུས་ཀྱི་མཆོག །ཆོ་རིགས་ཡོངས་སུ་དག་པར་ཡང་། །
བློ་ལྡན་དེ་ནི་སྐྱེ་བར་འགྱུར། ། མཆོད་རྟེན་བསྐོར་པ་བྱས་པས་ནི། །ཁ་བཞིན་དག་ཀྱང་བཟང་བ་དང་། །
མདོག་སྡུག་པ་དང་མཁས་པ་དང་། ། བདེ་བར་གནས་པ་ཐོབ་པར་འགྱུར། ། མཆོད་རྟེན་བསྐོར་བ་བྱས་པས་
ནི། ། ཕྱུག་ཅིང་ནོར་ཡང་མང་བ་དང་། ། སེར་སྣ་མེད་ཅིང་གཏོང་ཕོད་དང་། ། སྦྱིན་པ་དག་ལ་དཔའ་པར་
འགྱུར། ། མཆོད་རྟེན་བསྐོར་བ་བྱས་པས་ནི། ། ཡིད་དུ་འོང་ཞིང་ལྟ་ན་སྡུག།མདོག་བཟང་མཐོང་ན་དགའ་བ་
དང་། ། ལོངས་སྤྱོད་རྒྱ་ཆེན་སྤྱོད་པར་འགྱུར། ། མཆོད་རྟེན་བསྐོར་བ་བྱས་པས་ནི། །འདུ་བྱེད་སྟོང་པར་
མཐོང་ནས་ཀྱང་། ། དེ་ནི་ཆོས་ལ་རྨོངས་མི་འགྱུར། ། མྱུར་དུ་དགའ་བ་ཐོབ་པར་འགྱུར། ། མཆོད་རྟེན་
བསྐོར་བ་བྱས་པས་ནི། །རྒྱལ་རིགས་མཆོག་ཏུ་སྐྱེ་བར་འགྱུར། ། བུད་མེད་འཁོར་དང་ལྡན་པ་དང་། །
སྟོབས་དང་བརྩོན་འགྲུས་ལྡན་པར་འགྱུར། ། མཆོད་རྟེན་བསྐོར་བ་བྱས་པས་ནི། ། བྲམ་ཟེ་ཆེ་ཞིང་མཐོ་བར་
སྐྱེ། ། ཚུལ་ཁྲིམས་ལྡན་ཞིང་ཐོས་དང་ལྡན། ། རིག་བྱེད་གསང་སྔགས་ལྡན་པར་འགྱུར། ། མཆོད་རྟེན་
བསྐོར་བ་བྱས་པས་ནི། ། ཁྱིམ་བདག་ཆེ་ཞིང་མཐོ་བར་སྐྱེ། །ཕྱུག་ཅིང་ནོར་ཡང་མང་པ་དང་། ། ནོར་དང་
འབྲུ་རྣམས་ལྡན་པར་འགྱུར། ། མཆོད་རྟེན་བསྐོར་བ་བྱས་པས་ནི། ། འཛམ་བུའི་གླིང་གི་མངའ་བདག་
རྗེ། ། ས་སྟེང་མཐའ་དག་དབང་བྱེད་པའི། ། ཆོས་དང་ལྡན་པའི་རྒྱལ་པོར་འགྱུར། ། མཆོད་རྟེན་བསྐོར་བ་
བྱས་པས་ནི། ། རིན་ཆེན་བདུན་དང་ལྡན་པ་ཡི། ། འཁོར་ལོས་བསྒྱུར་བའི་རྒྱལ་པོར་འགྱུར། ། ཆོས་བཞིན་
417



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཁོར་ལོ་སྐོར་བར་བྱེད། ། མཆོད་རྟེན་བསྐོར་བ་བྱས་པས་ནི། ། འདི་ནས་འཕོས་ཏེ་མཐོ་རིས་འགྲོ། །
སངས་རྒྱས་བསྟན་ལ་དགའ་བ་དང་། ། རྣལ་འབྱོར་ལྡན་ཞིང་རྫུ་འཕྲུལ་ཆེ། ། མཆོད་རྟེན་བསྐོར་བ་བྱས་པས་
ནི། ། ལྷ་ཡུལ་དག་ནས་འཕོས་ནས་ཀྱང་། ། དེ་ནི་མི་ཡི་ནང་དུ་སྐྱེ། ། རྨོངས་པ་མེད་པར་མངལ་དུ་འཇུག།
མཆོད་རྟེན་བསྐོར་བ་བྱས་པས་ནི། ། མངལ་གྱི་སྐྱོན་གྱི་དྲི་མ་ཡིས། ། དེ་ལ་གོས་པར་མི་འགྱུར་ཏེ། ། དེ་ནི་
ནོར་བུ་དག་པ་བཞིན། ། མཆོད་རྟེན་བསྐོར་པ་བྱས་པས་ནི། ། མ་སྟོང་བདེ་བར་གནས་པར་འགྱུར། །དེ་
ནི་བདེ་བར་བཙའ་བ་དང་། ། བདེ་བར་ནུ་ཞོ་འཐུང་བར་འགྱུར། །མཆོད་རྟེན་བསྐོར་བ་བྱས་པས་ནི། །
ཕས་ཀྱང་འཁོར་གཡོགས་ མང་པོ་ཡིས། ། དེ་ལ་གསོ་ཞིང་གནས་པར་འགྱུར། ། མ་མས་རྟག་ཏུ་རིམ་གྲོ་
བྱེད། ། མཆོད་རྟེན་བསྐོང་པ་བྱས་པས་ནི། ། ཉེ་དུ་རྣམས་ཀྱི་སྙིང་དུ་སྡུག། དེ་བཞིན་ཕ་མ་ལྷག་པར་
བྱམས། ། སྐྱེས་ནས་ལོངས་སྤྱོད་འཕེལ་བར་འགྱུར། ། མཆོད་རྟེན་བསྐོར་པ་བྱས་པས་ནི། ། ཤ་ཟ་དང་ནི་
སྲིན་རྣམས་ཀྱིས། ། དེ་ལ་གནོད་པར་མི་འགྱུར་རོ། ། ལོངས་སྤྱོད་དག་ལ་སྐྱོན་མེད་སྤྱོད། ། མཆོད་རྟེན་
བསྐོར་བ་བྱས་པས་ནི། ། བསྐལ་པ་བརྒྱར་ཡང་དེ་དག་རྣམས། ། ཞར་བ་གྲུམ་པར་ཡོང་མི་འགྱུར། ། ལུས་
ཀྱང་རྣམ་པར་དག་པར་འགྱུར། ། མཆོད་རྟེན་བསྐོར་པ་བྱས་པས་ནི། ། མིག་ཀྱང་རྣམ་པར་དག་པར་
འགྱུར། ། དཀྱུས་རིང་མཐོན་མཐིང་སྡུག་པ་དང་། ། ལྷཡི་མིག་ཀྱང་དེ་ཡིས་འཐོབ། ། མཆོད་རྟེན་བསྐོར་
པ་བྱས་པས་ནི། ། ལུས་བདེ་སེམས་ཀྱང་བརྟན་པ་དང་། ། དེ་བཞིན་བརྩོན་འགྲུས་བརྟན་པ་དང་། །
དཔུང་མགོ་ཟླུམ་ཞིང་བརྟན་པར་འགྱུར། ། མཆོད་རྟེན་བསྐོར་བ་བྱས་པས་ནི། ། སྟོབས་དང་བྱད་གཟུགས་
ཕུན་སུམ་ ཚོགས། ༑ ཡན་ ལག་ ཐམས་ ཅད་ མཚན་ རྣམས་ ཀྱིས། ། ལེགས་ པར་ བརྒྱན་ ཅིང་ ལྡན་ པར་
འགྱུར། ། མཆོད་རྟེན་བསྐོར་བ་བྱས་པས་ནི། ། སུམ་ཅུ་རྩ་གསུམ་དབང་ཕྱུག་རྗེ། ། རྫུ་འཕྲུལ་ཆེན་པོ་བརྒྱ་
བྱིན་དུ། ། ལྷ་ཡི་དབང་པོ་ཆེན་པོར་འགྱུར། ། མཆོད་རྟེན་བསྐོར་བ་བྱས་པས་ནི། ། འཐབ་བྲལ་ལྷ་ཡི་རྒྱལ་
པོ་དང་། ། དེ་བཞིན་ཡོངས་སུ་དགའ་ལྡན་དང་། ། འཕྲུལ་དགའ་གཞན་འཕྲུལ་དབང་བྱེད་འགྱུར། །
མཆོད་རྟེན་བསྐོར་བ་བྱས་པས་ནི། ། ཚངས་པའི་འཇིག་རྟེན་ཚངས་པ་ཡི། ། དབང་ཕྱུག་ཉིད་དུ་དེ་འགྱུར་
ཞིང་། ། ལྷ་རྣམས་བྱེ་བ་སྙེད་ཀྱིས་མཆོད། ། མཆོད་རྟེན་བསྐོར་བ་བྱས་པས་ནི། ། བསྐལ་པ་བྱེ་བ་སྟོང་དག་
418



༄༅། ། བསྐོར་བའི་ཕན་ཡོན་ལེགས་པར་བཤད་པའི་སྙིང་བོ། །
དང་། ། ཁྲག་ཁྲིག་ཕྲག་བརྒྱ་དག་ཏུ་ཡང་། །ཤེས་རབ་ལྡན་པས་རྟག་ཏུ་མཆོད། ། མཆོད་རྟེན་བསྐོར་བ་
བྱས་པས་ནི། ། བསྐལ་པ་བྱེ་བ་སྟོང་དག་ཏུ། ། ལུས་གཙང་གོས་ཀྱང་གཙང་བ་དང༌། ། དཀར་པོའི་ཆོས་
དང་ལྡན་ པར་ འགྱུར། ། མཆོད་ རྟེན་ བསྐོར་བ་བྱས་ པས་ ནི། ། སྟོབས་དང་ བརྩོན་ འགྲུས་ ཕུན་ སུམ་
ཚོགས། ། དེ་ནི་ལེ་ལོ་མེད་པ་དང་། ། ཤིན་ཏུ་བསྒྲུབ་པ་ཐོབ་པར་འགྱུར། ། མཆོད་རྟེན་བསྐོར་པ་བྱས་པས་
ནི། ། བརྩོན་འགྲུས་བརྟན་ཅིང་མཐུས་དང་བརྟན། ། རྩ་ལ་བརྟན་ཅིས་ཀྱང་མི་ཚུགས་ཤིང་། ། དོན་རྣམས་
མྱུར་དུ་ འགྲུབ་ པར་བྱེད། ། མཆོད་ རྟེན་བསྐོར་བ་བྱས་ པས་ ནི། ། གདངས་ སྐད་ གསང་ ཡང་ མཐོ་ བ་
དང་། ། ཡིད་དུ་འོང་བའི་ང་རུ་ཅན། ། གནོད་པ་མེད་ཅིང་ནད་མེད་འགྱུར། །མཆོད་རྟེན་བསྐོར་བ་བྱས་
པས་ནི། ། རང་ཉིད་ཀྱི་ནི་བསྟན་པ་ཡི། ། གནས་དེར་མྱུར་དུ་དེ་འགྲོ་ཞིང་། ། ཤས་ཆེར་སྐྱེ་བ་འཐོབ་པར་
འགྱུར། ། མཆོད་རྟེན་བསྐོར་བ་བྱས་པས་ནི། དྲག་པ་ཉེ་བར་གཞག་པ་བཞི། ། སེམས་ཀྱི་ཚད་མེད་བཞི་པོ་
དང་། ། རྫུ་འཕྲུལ་རྐང་པའི་དབང་ཡང་འཐོབ། ༑ མཆོད་རྟེན་བསྐོར་བ་བྱས་པས་ནི། །འཕགས་པའི་
བདེན་པ་བཞི་པོ་དང༌། ། དབང་པོ་རྣམས་དང་སྟོབས་རྣམས་ དང་། །བྱང་ཆུབ་ཡན་ལག་འབྲས་བུ་
ཐོབ། ། མཆོད་རྟེན་བསྐོར་བ་བྱས་པས་ནི། ། མངོན་ཤེས་དྲུག་ལྡན་ཟག་པ་མེད། ། ཉོན་མོངས་ཐམས་ཅད་
སྤངས་པ་ཡི། ། དགྲ་བཅོམ་རྫུ་འཕྲུལ་ཆེན་པོར་འགྱུར། ། མཆོད་རྟེན་བསྐོར་བ་བྱས་པས་ནི། །འདོད་
ཆགས་ཞེ་སྡང་སྤངས་པ་དང་། ། འཁོར་བ་རྣམས་ནི་ སྤངས་ པ་ ཡི། ། རང་རྒྱལ་བྱང་ཆུབ་འཐོབ་པར་
འགྱུར། །མཆོད་རྟེན་བསྐོར་བ་བྱས་པས་ནི། ། འཇིག་རྟེན་དག་ཏུ་དེ་བཞིན་གཤེགས། ། མཚན་རྣམས་
ཀྱིས་ནི་བརྒྱན་པ་དང་། ། གསེར་གྱི་སྐུ་མདོག་འཐོབ་པར་འགྱུར། ། ལུས་ཀྱི་ལས་ཀྱང་བསྐོར་བ་ཡིན། །
ངག་གི་ལས་ཀྱང་ བསྐོར་བ་ཡིན། ། ཡིད་ཀྱི་ལས ཀྱང་བསྐོར་ བ་ཡིན། ། སྨོན་ ལམ་བཏབ་ པ་ བསྐོར་ བ་
ཡིན། །འདིར་ནི་བསྐོར་བ་བྱས་པ་ཡིས། ། བགྲོད་དཀའ་བདེ་དགུར་དོན་རྣམས་འགྲུབ། ། འཇིག་རྟེན་
མགོན་པོའི་མཆོད་རྟེན་ལ། ། བསྐོར་པ་བྱས་པའི་ཡོན་ཏན་གང་། ། དེ་ནི་ཚིག་ཙམ་ཉེ་ཚེ་ཡིས། ། ལེགས་
པར་བརྟན་པ་མི་ནུས་སོ། ། སེམས་ཅན་རྣམས་ལ་སྙིང་བརྩེའི་ཕྱིར། ། ཤཱ་རིའི་བུ་ཡིས་མ་ཞུས་ནས་ཀྱང་། །
མཆོད་རྟེན་ཕྱག་བྱས་ཡོན་ཏན་གང་། ། འཇིག་རྟེན་མགོན་པོས་བསྟན་པ་ཡིན། ། རྟ་བརྒྱ་དང་ནི་གསེར་སྲང་
419



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྒྱ། ། དྲེ་མོའི་ཤིང་རྟ་བརྒྱ་དག་དང་། ། རྒོད་མ་བརྒྱ་ཡི་ཤིང་རྟ་རྣམས། །རིན་ཆེན་སྣ་ཚོགས་བཀང་བ་
ཡང་། ། བསྐོར་པའི་གོམ་པ་གཅིག་བོར་བའི། ། བཅུ་དྲུག་ཆར་ཡང་མི་ཕོད་དོ། ། གངས་ཀྱི་གླང་ཆེན་བརྒྱ་
རྟེན་དག། ལུས་ཆེན་ནམ་ཚོད་ལངས་པ་དང་། ། སྣ་ཡང་གཤོལ་མདའ་འདྲ་བའི་གླང་། ། གསེར་དང་ནོར་
བུས་བརྒྱན་པ་ཡང་། ། བསྐོར་བའི་གོམ་པ་གཅིག་བོར་པའི། ། བཅུ་དྲུག་ཆར་ཡང་མི་ཕོད་དོ། ། མཁས་པ་
གང་ཞིག་སངས་རྒྱས་མཆོད་རྟེན་པ། ། དགའ་བའི་སེམས་ཀྱིས་གོམ་པ་གཅིག་པོ་དང་། །འཛམ་བུའི་ཆུ་ཀླུང་
གསེར་སྲུང་འབུམ་གྲངས་སྙེད། ། དེ་ནི་དེ་དང་མཚུངས་པ་ཡོད་མ་ཡིན། ། ཞེས་དང་། གཙུག་ཏོར་དྲི་མེད་
ལས། རིང་བསྲེལ་གྱི་སྙིང་པོ་འམ། དེ་བཞིན་གཤེགས་པའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ལ་བསྐོར་
བ་བྱའོ། །ཡིད་བཞིན་གྱི་ནོར་བུ་རིན་ཆེན་འདི་གཉིས་ཀྱང་དུས་གཅིག་ཏུ་དྲན་པར་བྱའོ། ། དེས་ནི་གངྒཱའི་
ཀླུང་གི་བྱེ་བ་ཁྲག་ཁྲིག་ཕྲག་འབུམ་གྱི་བྱེ་བ་སྙེད་ཀྱི་དེ་བཞིན་གཤེགས་པ་ལ་དགེ་བའི་རྩ་བ་བསྐྱེད་པར་འགྱུར་
རོ། ༑བསོད་ནམས་ཆེན་པོ་དང་ལྡན་པར་འགྱུར་རོ། ། མཚམས་མེད་པ་ལྔའི་ལས་ཀྱི་སྒྲིབ་པ་རྣམས་ཀྱང་
ཡོངས་སུ་བྱང་པར་འགྱུར་རོ། ། སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་
རྟེན་གྱི་ངན་སོང་རྣམས་ལས་ཡོངས་སུ་ཐར་བར་འགྱུར་རོ། །ཚེ་རིང་པོར་འགྱུར་རོ། སྦྲུལ་གྱི་པགས་པ་བརྗེས་
པ་བཞིན་དུ་ལུས་བོར་ནས་སྐལ་པ་མཉམ་པའི་ཕྱིར་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །
ཞེས་དང་། ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་མཆོད་རྟེན་དེ་ལ་བསྐོར་པ་བྱས་སམ། ཕྱག་
བྱས་སམ། མཆོད་པ་ཕུལ་ཡང་རུང་སྟེ་དེ་བཞིན་གཤེགས་པའི་བྱིན་གྱིས་བརླབས་ཀྱིས་བླ་ན་མེད་པའི་བྱང་ཆུབ་
ལས་ཕྱིར་མི་ལྡོག་པར་འགྱུར་རོ། ། སྔོན་གྱི་ལས་ཀྱི་སྒྲིབ་པ་མ་ལུས་པ་ཡང་བྱང་པར་འགྱུར་རོ། ། ཞེས་དང་།
གང་ལ་ལ་ཞིག་གིས་མཆོད་རྟེན་འདི་ལ་བསྐོར་བ་བྱས་སམ། ཕྱག་བྱས་སམ། ཐལ་མོ་སྦྱར་རམ། མེ་ཏོག་ཕུལ་
ལམ། བྱུག་པ་དང་འདུག་པས་ཕུལ་ལམ། དྲིལ་བུ་དང་བ་དན་དང་གདུགས་འགའ་ཞིག་ཕུལ་ནས་ཡང་དེ་
བཞིན་གཤེགས་པ་དགུ་ཁྲི་དགུ་སྟོང་གི་མཆོད་རྟེན་ལ་ཕུལ་པའི་བསོད་ནམས་དང་མཉམ་པ་ཡིན་ནོ། ། ཞེས་
དང་། གསང་བ་རིང་བསྲེལ་གྱི་ཟ་མ་ཏོག་ལས་སེམས་ཅན་གང་དག་མཆོད་རྟེན་དེ་ལ་བསྐོར་བ་གཅིག་གམ།
ཕྱག་འཚལ་པ་གཅིག་གིས་མནར་མེད་པ་ལ་ཐུག་པའི་བར་ལ་སོགས་པ་རྣམས་ལས་ཡོངས་སུ་ཐར་བར་འགྱུར་
420



༄༅། ། བསྐོར་བའི་ཕན་ཡོན་ལེགས་པར་བཤད་པའི་སྙིང་བོ། །
རོ། ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། ། ཞེས་གསུངས་པ་
སོགས་མང་ངོ་། ། མདོར་ན་སངས་རྒྱས་ཀྱི་ཡུངས་འབྲུའི་རིང་བསྲེལ་དང་། ཆོས་སྐུའི་རིང་བསྲེལ་གཟུངས་
ཆེན་སྡེ་ལྔར་གྲགས་པ་སོགས་རྟེན་དུ་སོང་པའི་སྐུའམ། དེ་ལྟ་བུའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ལ་
བསྐོར་བ་བྱས་ན་སྔར་བཤད་པ་ལྟར་གྱི་ཕན་ཡོན་རྣམས་འཐོབ་པར་འགྱུར་ཏེ། ཇི་སྐད་དུ་རིང་བསྲེལ་གྱི་སྙིང་པོ་
ཅན་གྱི་མཆོད་རྟེན་ལ་བསྐོར་བ་བྱའོ། ། གངྒཱའི་ཀླུང་བྱེ་བ་ཁྲག་ཁྲིག་འབུམ་གྱི་བྱེ་མ་སྙེད་ཀྱི་དེ་བཞིན་གཤེགས་པ་
རྣམས་ལ་དགེ་བའི་རྩ་བ་བསྐྱེད་པར་འགྱུར་རོ། ། མཚམས་མེད་དང་ལྔའི་ལས་ཀྱི་སྒྲིབ་པ་ཡང་བྱང་པར་འགྱུར་
རོ། ། ངན་སོང་དུ་སྐྱེ་བར་མི་འགྱུར་རོ། ། སྐྱེ་བ་ཕྱི་མ་མངལ་གྱི་དྲི་མས་མི་གོས་པར་འགྱུར་རོ། ། གང་དང་
གང་དུ་སྐྱེ་བ་དེ་དང་དེར་པདྨ་ལས་བརྫུས་ཏེ་སྐྱེ་བར་འགྱུར་རོ། ། སྐྱེ་བ་དྲན་པར་འགྱུར་རོ། ། ཞེས་འབྱུང་བ་
ལྟར་རོ། ། དེ་བཞིན་བསྐོར་བའི་ཕན་ཡོན་གཙོ་བོར་བཤད་པ་ཡིན་ལ། སངས་རྒྱས་ཀྱི་སྐུ་དངོས་སམ། སྐུ་
གསུང་ཐུགས་ཀྱི་རྟེན་ལ་ ཕྱག་འཚལ་བ་དང་། ། བསྟོད་པ་དང་། མཆོད་པ་འབུལ་ པ་དང་། གསོལ་ པ་
འདེབས་པ་དང་།སྐྱབས་སུ་འགྲོ་བ་སོགས་ཀྱི་ཕན་ཡོན་མང་དུ་བཤད་པ་རྣམས་ནི་འདིར་མང་དུ་དོགས་ནས་མི་
འཆད་དེ། གཞན་དུ་ཡང་ཅུང་ཟད་བྲིས་ཟིན་ཅིང་མཚོན་ཙམ་ནི། རྒྱལ་པའི་བློ་གྲོས་ཞེས་བྱ་བའི་མདོ་ལས།
ཡོན་ཏན་ཐམས་ཅད་ཐོབ་པར་འདོད་པས་དཀོན་མཆོག་གསུམ་ལ་མཆོད་པར་བྱའོ། ། ཞེས་དང་། སའི་སྙིང་
པོའི་མདོ་ལས། འཇིག་རྟེན་དག་ན་བདེ་ཞིང་སྐྱིད་པ། །ཐམས་ཅད་དཀོན་མཆོག་མཆོད་ལས་བྱུང་པས། །
ཞེས་སོགས་དང་། གཞན་ཡང་། སངས་རྒྱས་ཡོན་ཏན་བསམ་མི་ཁྱབ། ། ཞེས་པ་ནས། བསམ་མི་ཁྱབ་ལ་
དད་བྱས་ན། ། རྣམ་པར་སྨིན་པའང་བསམ་མི་ཁྱབ། ། ཞེས་པའི་རྐང་པ་ཕྱི་མ་གཉིས་ནི་བསམ་མི་ཁྱབ་ལ་
མཆོད་བྱས་ན། ། རྣམ་པར་སྨིན་པའང་བསམ་མི་ཁྱབ། ། ཞེས་དང་། བསྟོད་པ་དང་གསོལ་འདེབས་སོགས་
ལ་བསྒྱུར་བའི་ཕན་ཡོན་འབྱུང་བར་གསུངས་སོ། ། ཁྱད་པར་དུ་སངས་རྒྱས་བཅོམ་ལྡན་འདས་རྣམས་ནི་ཡོན་
ཏན་བསམ་གྱིས་མི་ཁྱབ་པའི་ཕྱིར་དེ་ལ་མཆོད་པ་སོགས་ཀྱི་ཕན་ཡོན་ཀྱང་ལྷག་པར་བསམ་གྱིས་མི་ཁྱབ་སྟེ། སྤྱན་
རས་གཟིགས་ཀྱི་མདོ་ལས། བློ་གྲོས་རྣམ་པར་དག་པ་དེ་བཞིན་གཤེགས་པ་ཡོངས་སུ་དག་པ་ལ་སུ་ཞིག་མེ་ཏོག་
དང་། ཕྲེང་པ་དང་། སྤོས་དང་། གདུགས་དང་། རྒྱལ་མཚན་དང་། བ་དན་དང་། རོལ་མོའི་སྒྲ་དང་།
421



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱུག་པ་རྣམས་ཀྱིས་བསྟི་སྟངས་བྱེད་པ་དེའི་བསོད་ནམས་ཀྱི་ཕུང་པོའི་མཐའ་རྟོགས་པར་མི་ནུས་ཏེ་དེའི་མཐའ་ནི་
ཐེག་པ་གསུམ་པོ་གང་ཡང་རུང་བས་མྱ་ངན་ལས་འདས་པའི་མཐར་ཐུག་པ་མ་གཏོགས་པར་བསོད་ནམས་ཀྱི་ཕུང་
པོའི་ཕྱི་མའི་མཐར་ཡང་ཟད་པར་མི་ནུས་སོ། ། དེ་ཅིའི་ཕྱིར་ཞེ་ན། བློ་གྲོས་རྣམ་པར་དག་པ་ཇི་ལྟར་དེ་བཞིན་
གཤེགས་པ་སངས་རྒྱས་ཀྱི་ཆོས་ཐམས་ཅད་ཀྱི་ཚད་མེད་པ་དེ་བཞིན་དུ་དེ་བཞིན་གཤེགས་པ་ལ་ཡོན་ཕུལ་བ་ཡང་
ཚད་མེད་དོ། ། མཐའ་ཡས་སོ། ། བསམ་གྱིས་མི་ཁྱབ་བོ། ། མཚུངས་པ་མེད་དོ། ། དཔག་ཏུ་མེད་
དོ། ། གྲངས་མེད་དོ། ། དཔག་གིས་མི་ལང་ངོ༌། ། བརྗོད་དུ་མེད་དོ། ། ཞེས་གསུངས་པ་ལྟར་རོ། ། དེ་
དག་ལ་དད་པ་གལ་ཆེ་སྟེ། མདོ་སྡེ་ཐར་ཆེན་ལས། ཀུན་ནས་ཉོན་མོངས་སྤངས་པ་དང་། ། དགེ་བ་ཀུན་གྱི་
ལམ་བསྒྲུབས་ཏེ། ། སངས་རྒྱས་རང་བཞིན་མཐོང་བ་ལ། ། རྣམ་དག་དད་པའི་དབང་གིས་སོ། །ཞེས་
དང་། དཀོན་མཆོག་ཏཱ་ལ་ལས། དད་པ་གཏེར་དང་ནོར་དང་རྐང་པའི་མཆོག། ལག་པ་བཞིན་དུ་དགེ་སྡུད་
རྩ་བ་ཡིན། ། ཞེས་དང་། ཆོས་བཅུ་པའི་མདོ་ལས། དད་པ་ཐེག་པའི་མཆོག་ཡིན་ཏེ། ། དེས་ནི་འདྲེན་
རྣམས་ངེས་པར་འབྱུང་། ། དེ་ཕྱིར་བློ་གྲོས་ལྡན་པའི་མིས། ། དད་པས་རྗེས་འབྲང་ཉིད་ལ་བརྟེན། ། ཞེས་
གསུངས་པ་དང་། འཇམ་དཔལ་རྩ་རྒྱུད་ལས་ཀྱང་། དད་པ་མེད་པའི་སྐྱེ་བོ་ལ། ། དཀར་པོའི་ཆོས་རྣམས་མི་
སྐྱེ་སྟེ། ། ས་ཕོ་ཚ་སྒོར་བཏབ་ལས། ། མྱུ་གུ་སྐྱེ་བ་མེད་པ་བཞིན། ། དད་པའི་རྩ་བ་རྟག་ཏུ་ཆོས། ། ཆོས་
དོན་གཟིགས་པས་གསུངས་པ་སྟེ། ། ཞེས་གསུངས་སོ། ། གཉིས་པ་ལ་གཉིས། བསྐོར་བའི་གྲངས་ཚད་དང་།
བསྐོར་བ་བྱ་ཚུལ་ལོ། ། དང་པོ་ནི། བསྐོར་བའི་གྲངས་ཚད་རྫོགས་མ་རྫོགས་ཀྱི་ཁྱད་པར་འདི་ཇི་ལྟར་ཡིན་ཞེ་
ན། འདི་ལ་ཞིབ་ཏུ་ཕྱེ་ན་མང་ཡང་མདོར་བསྡུས་ཞིག་བརྗོད་པར་བྱ་སྟེ། སྤྱིར་བསྐོར་བའི་གྲངས་ཀྱི་མཐའ་ཚད་
ནི་མེད་དེ། བསྐོར་བ་གྲངས་མེད་པ་ཞིག་བྱས་ནའང་ཆོག་པའི་ཕྱིར་ཏེ། དཔེར་ན། ཕྱག་དང་མཆོད་པའི་ཅི་
ཙམ་ཞིག་མང་དུ་བྱས་ཀྱང་རུང་བ་བཞིན་དང་། ལྷའི་བསྙེན་གྲངས་ཅི་ཙམ་ཞིག་མང་དུ་བྱས་ཀྱང་རུང་ཞིང་ཕན་
ཡོན་ལྷག་པར་ཆེ་བ་བཞིན་ནོ། ། འོན་ཀྱང་འདིར་བསྐོར་བའི་གྲངས་ཀྱི་ཚད་བཟུང་བ་ནི། དཔེར་ན་སྒྲུབ་
ཐབས་ཀྱི་གཞུང་དག་ཏུ་ལྷའི་བསྙེན་པའི་གྲངས་ཚད་ལ་མི་འདྲ་བ་མང་དུ་བཤད་ཀྱང་འབུམ་དང་སུམ་འབུམ་
སོགས་སུ་གསུངས་པ་མང་བ་ལས། འདིར་འབུམ་དུ་གསུངས་པ་ལྟར་རིགས་འགྲེ་བར། ། བསྐོར་བའི་གྲངས་
422



༄༅། ། བསྐོར་བའི་ཕན་ཡོན་ལེགས་པར་བཤད་པའི་སྙིང་བོ། །
ཚད་ཀྱང་འབུམ་གྱི་དབང་དུ་མཛད་པ་སྟེ། དེ་ཡང་དགོན་སྡེ་གང་ཡིན་ཀྱང་རང་རང་གི་རྟེན་གྱི་གཙོ་བོ་གང་ལ་
བྱེད་པ་དེའི་བཞུགས་ཁྲིའམ། པད་གདན་ནམ། སྐྱིལ་དཀྲུང་ལྟ་བུའི་མཐར་མཐོ་ཚད་ཀྱིས་གཞལ་བྱར་བྱས་
ནས་མཐོ་ཚད་དང་འདོམས་ཚད་གང་ལོངས་ཀྱང་། མཐར་དཀྲིས་གཅིག་འཁོར་བའི་ཚད་དེ་སྐོར་ལམ་དུ་ཅི་
ཙམ་ཞིག་འཁོར་ནས་འབུམ་ལོངས་པ་ན་སྐོར་ཚད་རེ་རྫོགས་པར་འཇོག་གོ། དེ་ནི་རྟེན་གྱི་གཙོ་བོ་གང་ཡིན་དེ་ལ་
སྐོར་བ་འབུམ་སོང་བའི་དབང་དུ་བཏང་ཡང་། དེར་མ་ཟད། རྟེན་གྱི་གཙོ་བོ་དེ་དང་ཚད་མཉམ་པ་རྣམས་སོ་
སོ་ལ་ཡང་འབུམ་རེ་འགྲོ་ཞིང་། གཙོ་བོ་ལས་ཆུང་བ་རྣམས་ལ་ནི་གྲངས་དེ་ལས་མང་བར་འགྲོའོ། ། དེ་ཡང་ཅོ་
ནེའི་དགོན་འདིའི་རྟེན་གྱི་གཙོ་བོ་གསང་འདུས་ཁང་གི་དབུས་མ་སྟོན་པའི་དབང་དུ་བྱས་པའི་སྐོར་ཚད་ད་ལྟ་
ཉིས་སྟོང་ལྷག་ཙམ་ཞིག་འབྱུང་བ་འདི་བཞིན་ཏེ་དེ་བཞིན་དུ་དགོན་སྡེ་རང་རང་གི་རྟེན་གྱི་གཙོ་བོ་གང་ཡིན་པ་དེ་
ལ་སྐོར་བ་འབུམ་འགྲོ་བའི་དབང་དུ་བཏང་ནས། སྐོར་ལམ་གང་ཡིན་པ་དེར་འཇལ་དགོས་པ་ཡིན་ནོ། །
བསྐོར་བའི་གྲངས་ཚད་མང་ཉུང་ནི་རྟེན་འགངས་ཆེ་མི་ཆེ་དང་གྲངས་མང་ཉུང་གི་དབང་མིན་གྱི། རྟེན་གྱི་གཙོ་
བོ་དེ་ཆེ་ན་བསྐོར་གྲངས་མང་ཞིང་ཆུང་ན་ནི་གྲངས་ཉུང་བར་འགྱུར་ལ། འོན་ཀྱང་སྐོར་ལམ་ཐག་རིང་མི་རིང་གི་
ཁྱད་པར་ལས་ཀྱང་མང་ཉུང་འབྱུང་སྲིད་དོ། ། དེས་ན་དགོན་གང་ཡིན་ཀྱང་དེ་ཉིད་ཡོངས་རྫོགས་ལ་བསྐོར་
ཚད་རེ་འགྲུབ་པར་བྱེད་ན་ནི་དགོན་དེའི་མཐར་བསྐོར་བ་འབུམ་འགྲོ་དགོས་སོ། ། བསྐོར་པའི་གྲངས་ཚད་
བཤད་པ་ལྟར་བྱེད་རྒྱུ་བྱུང་རབ་ཡིན་མོད།དེ་མིན་གྲངས་ཚད་ཙམ་རྫོགས་པ་ལ་བལྟོས་ཏེ། ནམ་བསྐོར་བ་དང་
གྲོངས་ཅི་ཙམ་བྱས་ཀྱང་ཆོག་ཅིང་ཕན་ཡོན་འབྱུང་བ་ནི་གོང་དུ་དྲངས་པའི་ལུང་རྣམས་ཀྱིས་ཤེས་སོ། ། འོ་ན།
བསྐོར་བ་འདི་མཆོད་པ་ཡིན་ནམ་མིན་སྙམ་ན། མཆོད་པ་ཡིན་ཏེ་ལུས་ཀྱི་བཀུར་བསྟིའི་མཆོད་པ་ཡིན་པའི་ཕྱིར་
སྟེ། དེ་སྔ་རྒྱན་གྱི་འགྲེལ་བ་ལས། ཕྱག་འཚལ་བ་དང་སྐོར་བ་བྱེད་པ་སོགས་ནི་བཀུར་སྟིས་མཆོད་པའོ། །
ཞེས་གསུངས་པའི་ཕྱིར། མདོ་སྔགས་ཀྱི་གསུང་རབ་དུ་མ་ལས་བཅོམ་ལྡན་འདས་ལ་ལན་གསུམ་སྐོར་བ་བྱས་
ནས་ཞེས་སོགས་ལྟ་བུ་བསྐོར་པའི་གྲངས་ཙམ་གསུངས་ཡང་། གྲངས་ཀྱི་ཚད་འདི་ཙམ་མོ་ཞེས་གསལ་བར་
བཤད་པ་མ་མཐོང་ཡང་། ད་ལྟ་བསྐོར་བའི་གྲངས་ཚད་འདི་ནི་མཁས་པ་བརྒྱུད་པའི་མན་ངག་ལས་འབྱུང་བ་
ལྟར་བཀོད་པའོ། ། གཉིས་པ་བསྐོར་བ་བྱ་ཚུལ་ནི། གསང་སྔགས་རྙིང་མའི་གཞུང་འགའ་ཞིག་ནས་དུ་མ་ཞིག་
423



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཤད་ཀྱང་འདིར་མི་འཆད་ལ། གསར་མའི་གཞུང་ནས་གསལ་བར་བཤད་པ་མ་མཐོང་ཡང་། ཕྱག་འཚལ་
བའི་ཚེ་རང་ལུས་མང་པོ་སྤྲུལ་ནས་ཕྱག་འཚལ་བ་དང་རང་གཞན་ཐམས་ཅད་ཀྱི་ཕྱག་འཚལ་བར་མོས་པ་དང་།
སྔགས་པ་ཟླ་བའི་ཚེ་དང་གཞན་ཐམས་ཅད་ཀྱིས་བཟླ་བར་བསམས་ན་འགྱུར་ཆེ་བར་བཤད་པ་ལྟར། བསྐོར་
བའི་བྱ་བའི་ཚེ་ལུས་མང་པོར་མོས་པའམ། རང་གཞན་སེམས་ཅན་ཐམས་ཅད་ལྷན་ཅིག་བསྐོར་བ་བྱེད་པར་
མོས་ནས་ག་ཡོན་དང་འགྱུར་ཆེ་བར་གསལ་བ། བསྐོར་པའི་དུས་སུ་ཁ་ཏོན་གང་བྱས་ཀྱང་རུང་ཡང་ལྷག་ཏུ་སྒྲིབ་
པ་སྦྱོང་བ་ལ་ཡིག་བརྒྱ། ལྟུང་བཤགས། མི་འཁྲུགས་པའི་གཟུངས་སོགས་དང་། མ་ཎི་བཟླ་བ་སོགས་ཅི་རིགས་
བྱའོ། །གཞན་བསྐོར་བའི་འགྱུར་སྔགས་བཟླ་བར་གསུངས་ཏེ་རྟེན་ལ་སྐོར་བ་བྱེད་པའི་ཚེ། ན་མོ་ད་ཤ་དིཀྵི་ཀཱ་
ལ་སརྦ་རཏྣ་ཏྲ་ཡཱ་ཡ། ན་མཿ པྲ་དག་སུ་པྲ་དཀྵ་སརྦ་པཱ་པཾ་བི་ཤོདྷ་ནི་སྭཱ་ཧཱ། ཞེས་བཟླ་ཞིང་བསྐོར་བ་སྡིག་པ་
འདག་པར་གསུངས་སོ། ། རྟེན་ལ་ཕྱག་བྱ་བའི་སྔགས་ནི། ཨོཾ་ན་མོ་མལླ ཤྲཱི་ཡེ། ན་མ སུ་ ཤྲཱི་ཡེ། ན་
མ ཨུཏྟམ་ཤྲཱི་ཡེ་སྭཱཧཱ། ཞེས་བརྗོད་ན་ཕྱག་གཉིས་བཙལ་ན་ཕན་ཡོན་དང་འགྱུར་ལྷག་པར་ཆེ་བར་བཤད་
དོ། ། གསུང་རབ་དག་ལས་མཆོད་རྟེན་ལ་བསྐོར་བ་བྱ་ཞེས་མང་དུ་འབྱུང་པ་ནི། སྒྲ་ངོགས་པའི་དབང་དུ་བྱས་
ན་ད་ལྟ་མཆོད་རྟེན་དུ་གྲགས་པ་རྣམས་ལ་བསྐོར་བར་བྱ་བའི་དོན་ཡིན་ཀྱང་། སྒྲ་ཡངས་པའི་དབང་དུ་བྱས་ན་
མཆོད་པའི་རྟེན་དུ་གྱུར་པའི་སྐུ་གསུང་ཐུགས་ཀྱི་རྟེན་རྣམས་ལ་མཆོད་རྟེན་ཞེས་སྒྲ་བསྡུས་ནས་བརྗོད་པ་ལ་བྱ་སྟེ།
དེ་ལྟར་ན་མཆོད་རྟེན་དངོས་ཀྱིས་མཚོན་ནས་སྐུ་གསུང་ཐུགས་ཀྱི་རྟེན་ཐམས་ཅད་ལ་མཆོད་རྟེན་ཞེས་ཀྱང་རུང་
པར་སེམས་སོ། ། བསམ་པ་ཇི་ལྟ་བུས་བསྐོར་བ་ནི། སྤྱིར་སྒོ་གསུམ་གྱི་སྒྲིབ་པ་སྦྱོང་བའི་ཆེད་དང་། ཁྱད་པར་
དུ་ངན་སོང་ལས་ཐར་འདོད་དང་། འཁོར་པ་སྤྱི་ལས་ཐར་འདོད་དང་། སངས་རྒྱས་ཐོབ་འདོད་ཀྱི་བསམ་པས་
བསྐོར་བ་བྱ་སྟེ། སྔ་མ་ལས་ཕྱིས་ཕན་ཡོན་ལྷག་པར་ཆེ་བའི་ཕྱིར་རོ། ། གལ་ཏེ་སྐུ་གསུང་ཐུགས་ཀྱི་རྟེན་གཅིག་
ཙམ་ལ་བསྐོར་བ་བྱེད་ནའང་དེ་ལ་སྐྱབས་གནས་ཐམས་ཅད་འདུས་པ་དང༌། དེ་ན་རྟེན་ཐམས་ཅད་བཞུགས་
པའམ། ཀུན་གྱིས་བསྐོར་བར་བསམས་ཏེ་བསྐོར་བ་བྱས་ན་ནི་ཕན་ཡོན་ལྷག་པར་ཆེའོ། ། བསམ་པ་འཛིན་
ཚུལ་གྱི་དབང་གིས་ཕན་ཡོན་ཆེ་ཆུང་འོང་བས་དད་སོགས་ཀྱི་བསམ་པ་རྒྱ་ཆེ་དགོས་ལ། འོན་ཀྱང་བསམ་པ་
ལེགས་པོ་འཛིན་མི་ཤེས་པར་རྩེད་མོའི་ཚུལ་གྱིས་བསྐོར་བ་བྱས་ནའང་ཕན་ཡོན་འབྱུང་སྟེ། སངས་རྒྱས་ཀྱི་སྟོབ་
424



༄༅། ། བསྐོར་བའི་ཕན་ཡོན་ལེགས་པར་བཤད་པའི་སྙིང་བོ། །
པ་སྐྱེད་པའི་ཆོ་འཕྲུལ་གྱི་མདོ་ལས། གང་གིས་དེ་བཞིན་གཤེགས་པ་ལ་མཆོད་པའི་ཕྱིར་བཞད་གད་དམ། ཀུ་
རེའམ། བྱིས་པའི་ཀྱལ་ཀ་འམ། རྩེད་མོར་བྱེད་པའམ། འཇིམ་པ་ལས་མཆོད་རྟེན་བྱེད་ན་དེ་དག་ཐམས་ཅད་
སྡུག་བསྔལ་མཐར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བར་འགྱུར་
རོ། ། ཞེས་དང་། དམ་ཆོས་པད་དཀར་ལས། བྱིས་པས་རྩེར་མོར་དེ་དང་དེ་དག་ཏུ། ། གང་གི་རྒྱལ་པ་དེ་
ཕྱིར་མཆོད་ རྟེན་དག།བྱེར་མ་ལས་ ནི་ཕུང་པོ་བྱས་ པ་ཡང་། ། དེ་རྣམས་ ཀྱིས་ ཀྱང་བྱང་ཆུབ་འཐོབ་ པར་
འགྱུར། ། ཞེས་གསུངས་ཤིང་། ཚུལ་ད་ཕྱག་མཆོད་བསྐོར་བ་སོགས་ལའང་མཚུངས་པའི་ཕྱིར་དང་། སྔོན་
སྲོག་ཆགས་སྦྱར་བ་གཅིག་ཆུ་རླབས་ཀྱིས་འཁྱེར་ནས་རིང་བསྲེལ་སྙིང་པོ་ཅན་གྱི་མཆོད་རྟེན་ལ་སྟེས་དབང་གིས་
བསྐོར་བ་གཅིག་བྱས་པའི་དགེ་པས། ཕྱིས་སངས་རྒྱས་ཀྱི་འཁོར་དུ་སྐྱེས་ནས་དགྲ་བཅོམ་ཐོབ་པར་བཤད་པས་
ཀྱང་འགྲུབ་པའི་ཕྱིར་རོ། ༈ བཟང་བཟང་སྟོན་པ་བླ་ན་མེད་པ་དེས། ། ལེགས་ལེགས་ཆོས་ཚུལ་བསྟན་པ་
མཐའ་ཡས་ཀྱང་། །མང་མང་མཆོག་དམན་བར་མའི་འགྲོ་ཀུན་གྱིས། ། ངེས་ངེས་ཕན་པ་ཕྱག་མཆོད་སྐོར་
པར་གྲགས། ། སྐུ་གསུང་ཐུགས་རྟེན་བསྐོར་བའི་བྱིན་རླབས་ཉིས། ། ཐོག་མེད་ནས་བསགས་སྒོ་གསུམ་སྒྲིབ་
པའི་མུན། ། ལེགས་པར་བསམ་ནས་མངོན་མཐོ་ངེས་ལེགས་སམ། ། མངོན་སུམ་མཐོང་བར་འགྱུར་བས་
སྐུལ་བ་བཟང་། ། ཚུལ་འདིར་སྒོ་གསུམ་འབད་པའི་ཆུ་འཛིན་ལས། ། དགེ་ལེགས་ཆར་རྒྱུན་གང་ཞིག་བསྐྲུན་
པ་དེ། ། དུས་གསུམ་དགེ་བའི་ཀླུང་དང་ལྷན་ཅིག་ཏུ། ། ཀུན་མཁྱེན་རྒྱ་མཚོ་ཆེན་པོར་འཇུག་ཕྱིར་བསྔོ། །
ཅེས་བསྐོར་བའི་ཕན་ཡོན་ལེགས་པར་བཤད་པའི་སྙིང་པོ་དད་པའི་གཟུགས་བརྙན་འཆར་བའི་མེ་ལོང་ཞེས་བྱ་བ་
འདི་ཡང་། ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་གཞན་དེ་གཉིས་ཕན་ཐོགས་སྲིད་སྙམ་སྟེ་ཅོ་ནེའི་
དགོན་ཉིད་དུ་སྦྱར་བའི་ཡི་གེ་བ་ནི་དགེ་སློང་ངག་དབང་བཀྲ་ཤིས་ཏེ། དད་ལྡན་སྒོམ་པ་བྱམས་ཀྱིས་དད་པས་
པར་དུ་བརྐོས་སོ། །
425



《ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ》གྱི་རྩོམ་སྒྲིགཨུ་ཡོན་མི་སྣ།
《 , • *LE g#*g 》#
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
* Bl ;
༣ ! •
E# E ཙྪ
གཙོ་སྒྲིག་པ།
ཆོས་མཛད་ངག་དབང་བཟོད་པ་རྒྱ་མཚོ།
ཊྛཱ༔
« ] •
] #
*# #g
གཙོ་སྒྲིག་ལས་ཐོག་པ།
ཆ་རིས་སྐལ་བཟང་ཐོགས་མེད།
ཕྱག་མཛད་ཚུལ་ཁྲིམས་རྒྱ་མཚོ།
g •
#
*
B## • ཚོ &#
དག་ཞུས་པ། （ཀ་མད་ལྟར་བསྒྲིགས》སྐལ་བཟང་རྒྱུ་མཚོ།
ཁྲི་ཟུར་འཇིག་མེད་ཤེས་རབ།
མ,
#*#g
#)
ཙp
༼སྐྱོ; • #
*#E
མགོན་པོ་ཚེ་རིང་། ངག་དབང་དཔལ་ལྡན།
ཆ་རིས་སྐལ་བཟང་ཐོགས་མེད།
贡保才让
阿旺贝登
g • dg
;
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱུ་མཚོ། བསྟན་པ་རྒྱུ་མཚོ།
#* 1g
1#*
####
4ཡཙྪ
ཕྱག་མཛད་ཚུལ་ཁྲིམས་རྒྱ་མཚོ།
བློ་བཟང་རྒྱུ་མཚོ།
བློ་བཟང་དཔལ་འབྱོར། སྦྱིན་པ་རྒྱུ་མཚོ།
# • % g##
**
ཎྞཾ༔
*E #
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱུ་མཚོ།
༼E # K &t $ ### #pg# # g[ །*tufg
སངས་རྒྱས་རྒྱུ •མཚོ། བསོད་ནམས། བསོད་ནམས་རྒྱ་མཚོ།
ཚོpu༔
ཨཱི་
# # Enf



“Wherever the Buddha's teachings have flourished,
either in cities or countrysides,
people would gain inconceivable benefits.
The land and people would be enveloped in peace.
The sun and moon will shine clear and bright.
Wind and rain would appear accordingly,
and there will be no disasters.
Nations would be prosperous
and there would be no use for soldiers or weapons.
People would abide by morality and accord with laws.
They would be courteous and humble,
and everyone would be content without injustices.
There would be no thefts or violence.
The strong would not dominate the weak
and everyone would get their fair share."
X THE BUDDHA SPEAKS OF
THE INFINITE LIFE SUTRA OF
ADORNMENT, PURITY, EQUALITY
AND ENLIGHTENMENT OF
THE MAHAYANA SCHOOL



With bad advisors forever left behind,
From paths of evil he departs for eternity,
Soon to see the Buddha of Limitless Light
And perfect Samantabhadra's Supreme Vows.
The supreme and endless blessings
of Samantabhadra's deeds,
I now universally transfer.
May every living being, drowning and adrift,
Soon return to the Pure Land of Limitless Light!
* The Vows of Samantabhadra *
I vow that when my life approaches its end,
All obstructions will be swept away;
I will see Amitabha Buddha,
And be born in His Western Pure Land of
Ultimate Bliss and Peace,
When reborn in the Western Pure Land,
I will perfect and completely fulfill
Without exception these Great Vows,
To delight and benefit all beings.
* The Vows of Samantabhadra Avatamsaka Sutra *



書
號 : TI501 ~T1514
詳細書名:《藏文;卓尼·扎巴謝珠 尊者文集》
第一冊 至 第十四冊
作者:至尊 卓尼·扎巴謝珠尊者
(印度色拉美聞思寶洲佛教大學大德)
編輯整理:卓尼谢珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位:SER MEY MONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主。
內容密續的份量很重,須受過灌頂者,方適合閱讀
研習。
提供日期:2009年8月



DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
「南無阿彌陀佛
* : the Ź RA)
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O.C.
Tel: 886-2-23951198, Fax: 886-2-23913415
Email: overseas@budaedu.org
Website: http://www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
TI509 - 8743
