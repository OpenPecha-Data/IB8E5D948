༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG13759 ImageGroup: 11 KG15436
LCCN: n/a || ISBN: n/a
Title:
གསུང་འབུམ། གྲགས་པ་བཤད་སྒྲུབ། གློག་ཀླད་པར་མ། །
gsung 'bum /_grags pa bshad sgrub/ (glog klad par ma/)
Author:
 གྲགས་པ་བཤད་སྒྲུབ་
grags pa bshad sgrub
Descriptor: n/a
Original Publication: n/a;n/a
Place: taipei
Publisher: the corporate body of the buddha educational foundation
Date: 2010
Volume: | 10
Total Volumes:
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013

༡༡）
TIn
UUUUUUUR
% DD4
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
( ཐ)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།

Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan , R .O .C.
Tel: 886-2-23951198, Fax: 886- 2-23913415
Email: overseas @ budaedu.org
Website :http :/ /www.budaedu.org
This book is strictly for free distribution , it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ

སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང་། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
རྒྱས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་ ༡༩བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱུ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ཅོ་ནེ་སེར་སྨད་གཞུང་པ་ཆོས་མཛད་ངག་དབང་

བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །

པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675) སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ༌། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།

བོད་ལྗོངས། ཀན་སུའུ། སྲི་ཁྲན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ༌། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད།
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།

ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དུང་བཟོད་པར་གསོལ་ལོ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང་། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀྲུང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ཚེས་༨ ཉིན།

དཀར་ཆག
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱུན་གྱི་དགོངས་པ་
གསལ་བར་བྱེད་པའི་མཁས་པ་དགྱེས་པའི་མཆོད་སྤྲིན་ཞེས་བྱ་བ་ལས་སྐབས་དང་པོའི་
ཚིག་དོན་མཐའ་དཔྱོད་ཟུང་འབྲེལ་བཞུགས་སོ། ། ..…………………….. .…...... ( 1 ）
མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མཐའ་དཔྱོད་ཟུང་འབྲེལ་དུ་སྨྲས་པ་
བཞུགས་སོ། ། ...........…... བ...….…... ( 215)
མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་དགྱེས་པའི་མཆོད་སྤྲིན་ལས་
སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ་དུ་བཤད་པ་བཞུགས་སོ། ། ... (289)
མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་དགྱེས་པའི་མཆོད་སྤྲིན་ལས་
སྐབས་བཞི་པའི་ཚིག་དོན་མཐའ་དཔྱོད་ཟུང་འབྲེལ་དུ་བཤད་པ་བཞུགས་སོ། ། ..………... (326)
མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་དགྱེས་པའི་མཆོད་སྤྲིན་ལས་
སྐབས་ལྔ་པ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ་དུ་བཤད་པ་བཞུགས་
སོ། ། .......... •.….. ....……… . (420)
བསྟན་བཅོས་མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་དགྱེས་པའི་
མཆོད་སྤྲིན་ལས་སྐབས་བརྒྱད་པའི་ཚིག་འགྲེལ་མཐའ་དཔྱོད་ཟུང་འབྲེལ་དུ་བཤད་པ་བཞུགས་
སོ། ། ...... བབ... ( 463)

༄༅། ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱུན་གྱི་དགོངས་པ་གསལ་བར་བྱེད་པ་མཁས་པ་དགྱེས་
པའི་མཆོད་སྤྲིན་ཞེས་བྱ་བ་ལས་སྐབས་དང་པོའི་ཚིག་དོན་
མཐའ་དཔྱོད་ཟུང་འབྲེལ་བཞུགས་སོ། །
ཕུན་ཚོགས་ཚོགས་གཉིས་དཔལ་གྱིས་ལེགས་བསྐྲུན་མཐོང་ན་མི་མཐུན་མེད་པའི་སྐུ། ། ཚངས་དབྱངས་
དབྱངས་ཀྱི་དཀྱིལ་འཁོར་ཀུན་ལའང་ཡན་ལག་དྲུག་ཅུ་མངའ་བའི་གསུང་། ། མ་ལུས་ལུས་ཅན་འགྲོ་ལ་རྗེས་
བརྩེ་ཆོས་ཀུན་སྒྲིབ་མེད་མཁྱེན་པའི་ཐུགས། ། རྣམ་འདྲེན་འདྲེན་མཆོག་རྒྱལ་བའི་དབང་པོར་དུས་རྣམས་ཀུན་
ཏུ་ཕྱག་བགྱིད་དོ། ། བདེ་གཤེགས་གསུང་རབ་ཀུན་གྱི་རབ་དང་ཕུལ། ། ཤེས་རབ་ཕ་རོལ་ཕྱིན་པ་ཟབ་མོའི་
སྙིང་། ། སྦས་དོན་མངོན་རྟོགས་མཐའ་དག་གསལ་མཛད་པ། ། རྒྱལ་བའི་རྒྱལ་ཚབ་མི་ཕམ་མགོན་ལ་
འདུད། ། རབ་འབྱམས་སྤྱོད་པའི་ཆུ་གཏེར་ལ་གནས་ཤིང་། ། རྒྱལ་སྲས་གསེར་རིའི་དབུས་ན་མངོན་པར་
འཕགས། ། མཁྱེན་བརྩེ་ཉི་ཟླའི་སྣང་བས་རྟག་གསལ་བ། ། འཇམ་དབྱངས་ལྷུན་པོའི་དབང་དེར་གུས་ཕྱག་
འཚལ། ། གསུང་རབ་ཀུན་གྱི་དྲང་ངེས་མ་ལུས་པ། ། ཇི་བཞིན་འབྱེད་ལ་མདོ་རྒྱུད་དུ་མ་ནས། ། རྒྱལ་བ་
ཉིད་ཀྱིས་ལུང་བསྟན་མངའ་བརྙེས་པ། ། ཀླུ་སྒྲུབ་ཐོགས་མེད་ཞབས་ལ་ཕྱག་བགྱིའོ། ། ཐུབ་པའི་བསྟན་ལ་
ཐུབ་པའི་དམ་ཆོས་ཀུན། ། ལེགས་པར་བཟུང་ནས་ལེགས་པར་སྟོན་པའི་མཆོག། འཛམ་གླིང་མཛེས་བྱེད་
འཛམ་གླིང་རྒྱན་རྣམས་ཀྱང་། ། རྒྱལ་བའི་རྣམ་འཕྲུལ་རྒྱལ་བ་ལྟ་བུར་བསྔགས། ། རྣམ་སྣང་མཛད་སོགས་
བཤེས་གཉེན་མང་བསྟེན་ནས། ། ཤེར་ཕྱིན་སྦས་དོན་མཐའ་དག་ཐུགས་ཆུད་ཚེ། ། མི་ཕམ་མགོན་གྱིས་ལུང་
བསྟན་ཇི་བཞིན་དུ། ། རྒྱན་འགྲེལ་མཛད་མཁས་སེངྒེ་བཟང་བོར་འདུད། ། གཞུང་ལུགས་ས་འཛིན་དབང་
བོའི་རྩར་གནས་རྣམ་དཔྱོད་རྡོ་རྗེ་རྩེ་བརྒྱ་པས། ། ལོག་རྟོག་ལྷ་མིན་དཔུང་ཚོགས་བཅོམ་དང་ལྷན་ཅིག་ཐུབ་
བསྟན་རྒྱལ་ མཚན་བསྒྲེང་། ། སྐལ་ལྡན་འཆི་མེད་ཚོགས་ཀྱིས་ཉེར་བསྟེན་མཁས་ མང་ ལྷ་ ཡི་ གཙུག་རྒྱན་
གྱུར། ། ཆོས་ཀྱི་རྒྱལ་པོ་ཙོང་ཁ་བ་ཞེས་ལྷར་བཅས་འགྲོ་བ་ཀུན་གྱི་སྐྱབས། ། རྒྱལ་བའི་གསུང་རབ་སྤྱི་དང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱད་པར་དུ། ། ཕ་རོལ་ཕྱིན་པའི་དགོངས་དོན་འགྲེལ་པ་ལ། ། ས་སྟེང་འདི་ན་འགྲན་པའི་ཟླ་བྲལ་བ། །
རྒྱལ་ཚབ་སྨྲ་བའི་ཟླ་བ་བྱམས་པ་དངོས། ། ལུང་རིགས་གངས་ཀྱི་རི་ལ་གནས་བཅས་ཏེ། ། དགག་སྒྲུབ་དཔྱོད་
པའི་སྡེར་ཕྲེང་མངོན་པར་གཡོ། ། འཆད་རྩོད་རྩོམ་པའི་གད་རྒྱངས་སྒྲོགས་མཁས་པ། ། སྨྲ་པའི་སེངྒེ་བཤེས་
གཉེན་ཚོགས་རྣམས་རྒྱལ། ། ཁྱད་པར་བདག་བློའི་པད་ཚལ་རྒྱས་མཛད་པ། ། མཁས་གྲུབ་གཉིས་པ་བསྟན་
པདར་རྒྱས་དང་། ། གྲུབ་པའི་དབང་ཕྱུག་བརྩོན་འགྲུས་རྒྱ་མཚོ་སོགས། ། ཡོངས་འཛིན་རྣམས་ཀྱི་བཀའ་
དྲིན་དྲན་པས་དང་། ། མངོན་རྟོགས་རྒྱ་མཚོའི་སྦས་དོན་དཔག་དཀའ་ཡང་། ། རང་ཉིད་ཚེ་རབས་ཀུན་དུ་
འདྲིས་ཕྱིར་དང་། ། དོན་གཉེར་འགའ་ཡིས་འབད་པས་བསྐུལ་བའི་ངོར། ། མཁས་པའི་གཞུང་ལ་བརྟེན་
ནས་འདིར་བཤད་བྱ། ། དེ་ལ་འདིར་བདག་ཅག་གི་སྟོན་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་
དེ་ཉིད་ཀྱིས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ཇི་སྙེད་ཅིག་གསུངས་པ་རྣམས་ཀྱི་ནང་ནས་བརྗོད་བྱའི་ངོས་ནས་
རབ་དང་ཕུལ་དུ་ཕྱིན་པ་ནི། ཡུམ་རྒྱས་འབྲིང་བསྡུས་པ་གསུམ་པོའི་འདི་ཉིད་ཡིན་ཏེ། འདིའི་བརྗོད་བྱ་ལ་
དངོས་བསྟན་སྟོང་ཉིད་ཀྱི་རིམ་པ་དང་། སྦས་དོན་མངོན་རྟོགས་ཀྱི་རིམ་པ་གཉིས་ཡོད་པ་ལས། དང་པོ་འགྲེལ་
བའི་དབང་དུ་བྱས་ནས་འཕགས་པ་ཀླུ་སྒྲུབ་ཀྱིས་རྩ་བ་ཤེས་རབ་སོགས་དབུ་མ་རིགས་པའི་ཚོགས་དྲུག་མཛད།ཕྱི་
མའི་དབང་དུ་བྱས་ནས་རྗེ་བཙུན་བྱམས་མགོན་གྱིས་བསྟན་བཅོས་མངོན་པར་རྟོགས་པའི་རྒྱན་སོགས་མཛད་
པའི་ཕྱིར། དེ་གཉིས་ལས་འདི་རྗེ་བཙུན་གྱིས་མཛད་པའི་བསྟན་བཅོས་མངོན་པར་རྟོགས་པའི་རྒྱན་ནི་གང་
བཤད་པར་བྱ་བའི་ཆོས་སོ། ། འདི་འཆད་ཚུལ་ལ་ཡང་རྩ་འགྲེལ་མཐའ་དཔྱོད་དང་བཅས་པའི་སྒོ་ནས་འཆད་
པ་དང་། རྩ་འགྲེལ་གཉིས་ཀྱི་དོན་གཙོ་བོར་འཆད་པ་དང༌། རྩ་འགྲེལ་སོ་སོའི་དོན་གཙོ་བོར་འཆད་པ་དང་།
སྤྱི་དོན་གཙོ་བོར་འཆད་པ་དང་། མཐའ་དཔྱོད་གཙོ་བོར་འཆད་པར་བྱེད་པ་སོགས་མི་འདྲ་བ་དུ་མ་ཞིག་ཡོད་
ཀྱང་། འདིར་འཇུག་པ་བདེ་བ་དང་རྩ་ཚིག་གི་དོན་ལ་ངེས་པ་སྟེར་པའི་ཆེད་དུ། ། རྩ་བའི་ཚིག་དོན་བཤད་
པའི་སྒོ་ནས་འགྲེལ་བ་དོན་གསལ་དང་། རྒྱལ་ཚབ་ཀྱི་རྣམ་བཤད་སོགས་ལ་བརྟེན་ནས་སྤྱི་དོན་ཅུང་ཟད་དང་
མཐའ་དཔྱོད་ཟུང་འབྲེལ་གྱི་སྒོ་ནས་འཆད་པར་བྱེད་ལ། དེ་ཡང་རང་ལུགས་ཕལ་ཆེར་རྗེ་བཙུན་བསྟན་པ་དར་
རྒྱས་ཀྱི་བཞེད་པ་བཞིན་བཤད་པར་བྱའོ། །
དེ་ལ་རྒྱུན་གྱི་བཤད་བྱ་རྩ་བའི་མདོ་དང་དེ་དག་གི་འགྲེལ་པ་ངོས་བཟུང་པ། རྒྱུན་གྱིས་མདོ་འཆད་ཚུལ།
རྩ་བའི་དོན་བཤད་པའི་སྒོ་ནས་མཐའ་དཔྱད་པ་དང་གསུམ། དང་པོ་ལ་སྔ་མ་ཁ་ཅིག་གིས་མངོན་རྟོགས་རྒྱན་གྱི་
བཤད་བྱ་རྩ་བའི་མདོ་ལ་ཡུམ་སྲས་བཅུ་བདུན་དུ་གྲངས་ངེས་པ་ཡིན་ཏེ། ཡུམ་དྲུག་དང་སྲས་བཅུ་གཅིག་ཏུ་

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ །
གྲངས་ངེས་པའི་ཕྱིར། དེ་ཡང་ཡིན་ཏེ། འབུམ། ཉི་ཁྲི། ཁྲི་བརྒྱད་སྟོང་པ། ཤེས་རབ་ཁྲི་བ། བརྒྱད་སྟོང་
པ། སྡུད་པ་སྟེ་ཡུམ་དྲུག་དང་། ཤེར་ཕྱིན་བདུན་བརྒྱ་བ། ལྔ་བརྒྱ་བ། སུམ་བརྒྱ་བ། ཚུལ་བརྒྱ་ལྔ་བཅུ་བ།
ལྔ་བཅུ་བ། སྒོ་ཉེར་ལྔ་བ། རབ་རྩལ་རྣམ་གནོན་གྱིས་ཞུས་པ། ཀིཾ་ཤི་ཀས་ཞུས་པ། ཡི་གེ་ཉུང་ངུ་མ། ཡི་གེ་
གཅིག་མ། ཤེས་རབ་སྙིང་པོ་སྟེ་བཅུ་གཅིག་ཏུ་ངེས་པའི་ཕྱིར། ཡུམ་སྲས་ཀྱི་དོན་ཡང་ཡོད་དེ། མངོན་རྟོགས་
བརྒྱད་ཚང་བར་སྟོན་པས་ཡུམ་དང་། དེ་ཚང་བར་མི་སྟོན་པར་ཆ་ཤས་རེ་རེ་ཙམ་གཙོ་བོར་སྟོན་པས་སྲས་སུ་
འཇོག་པའི་ཕྱིར། ཞེས་གསུངས། དེ་མི་འཐད་དེ། དེ་ལ་ཡུམ་སྲས་ཀྱི་དོན་དང་གྲངས་ངེས་ལ་སྐྱོན་འཆགས་
པའི་ཕྱིར། ཡུམ་སྲས་ཀྱི་དོན་འོག་ཏུ་འཆད་ལ། གྲངས་ངེས་ལ་སྐྱོན་འཆགས་པ་ཡིན་ཏེ། ཡུམ་གྱི་གྲངས་ངེས་
ལ་ཡང་སྐྱོན་འཆགས། སྲས་ཀྱི་གྲངས་ངེས་ལ་ཡང་སྐྱོན་འཆགས་པའི་ཕྱིར། ཡུམ་གྱི་གྲངས་ངེས་ལ་སྐྱོན་ཆགས་
ཏེ། སྡུད་པ་ཁྲི་བརྒྱད་སྟོང་པའི་ལེའུ་གྱ་བཞི་པ་ཡིན་པས་དེ་ལས་ལོགས་སུ་འདྲེན་མི་རིགས་པའི་ཕྱིར། སྲས་ཀྱི་
གྲངས་ངེས་ཀྱང་མི་འཐད་དེ། ཤེར་ཕྱིན་ཉི་མའི་སྙིང་པོ། ཟླ་བའི་སྙིང་པོ། ཀུན་ཏུ་བཟང་པོ། ལག་ན་རྡོ་རྗེ།
རྡོ་རྗེ་རྒྱལ་མཚན་གྱིས་ཞུས་པའི་མདོ་རྣམས་སྔར་བཤད་པའི་བཅུ་གཅིག་པོ་གང་རུང་མིན་ཀྱང་། མངོན་རྟོགས་
ཆ་ཤས་རེ་སྟོན་པར་མཚུངས་པའི་ཕྱིར། དེས་ན་རང་ལུགས་རྒྱུན་གྱི་བཤད་བྱ་རྩ་བའི་མདོ་ལ་རྒྱུས་འབྲིང་བསྡུས་
གསུམ་སྡུད་པ་དང་བཞིར་འབྱེད་པ་ཡིན་ཏེ། མཁས་གྲུབ་བསྟན་དར་བས་དེ་ལྟར་བཞེད་པའི་རྗེས་སུ་འབྲང་
བར་འདོད་པའི་ཕྱིར། འོག་ཏུ་མཁས་གྲུབ་ཅེས་པ་ཐམས་ཅད་འདི་ལ་གོ་བར་བྱའོ། ། འགའ་ཞིག་རྒྱན་གྱི་
བཤད་བྱ་རྩ་བའི་མདོ་ལ་ལྔའམ་དྲུག་ཏུ་བྱེད་པ་ཡིན་ཏེ། རྒྱས་འབྲིང་བསྡུས་གསུམ། ཁྲི་བརྒྱད་སྟོང་པ། ཤེས་
རབ་ཁྲི་བ། སྡུད་པ་དང་དྲུག་ཏུ་བཞེད་པའི་ཕྱིར། འོན་ཀྱང་གསེར་ཕྲེང་དང་བསྟུན་ནས། རྒྱས་འབྲིང་བསྡུས་
གསུམ། ཁྲི་བརྒྱད་སྟོང་པ་དང་བཞིའམ་སྡུད་པ་ལོགས་སུ་དྲངས་པས་ལྔར་བཞེད་པ་ཡིན་ཏེ། དེ་ཉིད་ལས།
འདིའི་རྩ་བའི་མདོ་བཞིའམ་ལྔ་རུ་གསལ་ལོ། ། ཞེས་གསུངས་པའི་ཕྱིར། དེས་ན་རྒྱན་གྱི་བཤད་བྱའི་མདོ་ཡིན་
ན། དེའི་བཤད་བྱ་རྩ་བའི་མདོ་ཡིན་མི་དགོས་ཏེ་སྔར་བཤད་པའི་མདོ་ཐམས་ཅད་དང་། འཁོར་ལོ་གསུམ་གྱི་
མདོ་གཞན་རྣམས་ཀྱང་རྒྱན་གྱི་བཤད་བྱའི་མདོར་འཇོག་པའི་ཕྱིར་ཏེ། རྒྱན་འདིས་ཕ་རོལ་ཏུ་ཕྱིན་པའི་མདོ་
རྣམས་ཀྱི་དོན་བརྗོད་བྱར་བསྡུས་ནས་སྟོན་པར་བཤད་པའི་ཕྱིར། འོ་ན། མདོ་རྒྱན་སྦྱར་བའི་འགྲེལ་བ་དུ། མ་
སྦྱར་བའི་འགྲེལ་བ་དུ་ཡོད་ཅེ་ན། སྤྱིར་མངོན་རྟོགས་རྒྱན་གྱི་འགྲེལ་པ་རྒྱ་གར་མར་གྲགས་པ་དེ་ལ་ཉེར་གཅིག་
ཡོད་དེ། མདོ་རྒྱན་སྦྱར་བའི་འགྲེལ་བ་བཅུ་གཉིས། མ་སྦྱར་བའི་འགྲེལ་བ་དགུ་ཡོད་པའི་ཕྱིར། དང་པོ་ཡོད་
དེ། ཉི་ཁྲི་དང་སྦྱར་བ་བཞི། བརྒྱད་སྟོང་དང་སྦྱར་བ་གསུམ། སྡུད་པ་དང་སྦྱར་བ་གསུམ། ཡུམ་གསུམ་ཀ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་སྦྱར་བ་གཅིག འབུམ་རྐྱང་པ་དང་སྦྱར་བ་གཅིག་རྣམས་སུ་ཡོད་པའི་ཕྱིར། ཉི་ཁྲི་དང་སྦྱར་བ་བཞི་ཡོད་དེ།
འཕགས་པ་གྲོལ་སྡེས་མཛད་པའི་ཉི་ཁྲི་སྣང་བ། བཙུན་པ་གྲོལ་སྡེས་མཛད་པའི་ཉི་ཁྲི་རྣམ་འགྲེལ། ཤཱནྟི་པས་
མཛད་པའི་ཉི་ཁྲི་དག་ལྡན། སློབ་དཔོན་གྱིས་མཛད་པའི་ཉི་ཁྲི་ལེའུ་བརྒྱད་མ་རྣམས་སུ་ཡོད་པའི་ཕྱིར། བརྒྱད་
སྟོང་པ་དང་སྦྱར་བ་གསུམ་ཡོད་དེ། སློབ་དཔོན་གྱི་རྒྱན་སྣང་། ཤཱནྟི་པའི་སྙིང་པོ་མཆོག ཨ་བྱཱ་ཀ་རའི་གནད་
ཀྱི་ཟླ་འོད་རྣམས་སུ་ཡོད་པའི་ཕྱིར། སྡུད་པ་དང་སྦྱར་བ་གསུམ་ཡོད་དེ། སློབ་དཔོན་གྱི་སྡུད་འགྲེལ་རྟོགས་སླ།
སངས་རྒྱས་ཡེ་ཤེས་ཞབས་ཀྱི་སྡུད་པའི་དཀའ་འགྲེལ། དྷརྨ་ཤྲཱིས་མཛད་པར་གྲགས་པའི་ཤེར་ཕྱིན་མཛོད་ཀྱི་ལྡེ་
མིག་རྣམས་སུ་ཡོད་པའི་ཕྱིར། གསུམ་ཀ་དང་སྦྱར་བ་ནི། སྨྲ་ཏིས་མཛད་པར་གྲགས་པའི་ཡུམ་གསུམ་དོན་
བརྒྱད་ཀྱིས་མཐུན་པར་བསྟན་པ་དང་། འབུམ་རྐྱང་པ་དང་སྦྱར་བ་ནི། ཁ་ཆེ་དྷརྨ་ཤྲཱིས་མཛད་པར་གྲགས་པའི་
སྟོང་ཕྲག་བརྒྱ་པའི་བཤད་པ་ཡིན་ལ། དེ་དག་ལ་རྒྱ་འགྲེལ་མ་ཡིན་པའང་ཡོད་དོ། ། གཉིས་པ་ང་སྦྱར་བའི་
འགྲེལ་བ་དགུ་ཡོད་དེ། སློབ་དཔོན་གྱི་འགྲེལ་བ་དོན་གསལ། གསེར་གླིང་བའི་འགྲེལ་བཤད་རྟོགས་དཀའི་
སྣང་བ། ཆོས་ཀྱི་བཤེས་གཉེན་གྱི་འགྲེལ་བ་ཚིག་གསལ། ཇོ་བོའི་བསྡུས་དོན། གཞོན་ནུ་དཔལ་གྱི་བསྡུས་དོན།
ཤེར་འབྱུང་བློ་གྲོས་ཀྱི་བསྡུས་དོན། གྲགས་པ་དཔལ་གྱི་མཛད་པའི་གྲགས་ཆ། བུདྡྷཱ་ཤྲཱིས་མཛད་པའི་ཤེས་རབ་
སྒྲོན་མེའི་ཕྲེང་བ། ཨ་བྱཱ་ཀ་རས་མཛད་པའི་ཐུབ་པ་དགོངས་རྒྱན་རྣམས་སུ་ཡོད་པའི་ཕྱིར། སྐབས་འདིར་
འགྲེལ་བ་དེ་དག་གི་ནང་ནས་གང་གི་རྗེས་སུ་གཙོ་བོར་འབྲང་ཞེ་ན། སློབ་དཔོན་སེངྒེ་བཟང་པོའི་མཛད་པའི་
འགྲེལ་པ་དོན་གསལ་གྱི་རྗེས་སུ་འབྲང་རིགས་ཏེ། འགྲེལ་བ་འདི་ཚིག་ཉུང་ལ་དོན་རྒྱ་ཆེ་ཞིང་། རྗེ་ཡབ་སྲས་
རྣམས་ཀྱིས་ཀྱང་འདིའི་ལུགས་གཞིར་འཇོག་པར་མཛད་པའི་ཕྱིར། ། འགྲེལ་བ་འདིས་མངོན་རྟོགས་རྒྱན་ཇི་
ལྟར་འཆད་ཚུལ་སོགས་རྒྱས་པར་བཤད་ན་ཚིག་མང་བར་དོགས་པས། བར་བར་དུ་མཐའ་དཔྱོད་ཀྱིས་གོ་བར་
བྱའོ། ། གཉིས་པ་རྒྱན་གྱིས་མདོ་འཆད་ཚུལ་ལ་གཉིས། ཤིང་རྟའི་སྲོལ་འབྱེད་ངོས་བཟུང་བ་དང་། འཆད་
ཚུལ་དངོས་སོ། དང་པོ་ལ། སྔ་མ་ཁ་ཅིག ཤིང་རྟའི་སྲོལ་འབྱེད་ལ་བཞིར་གྲངས་ངེས་ཏེ། རྗེ་བཙུན་
བྱམས་མགོན། མགོན་པོ་ཀླུ་སྒྲུབ། སློབ་དཔོན་ཁ་ཆེ་མཆེ་བའི་སྡེ། སློབ་དཔོན་ཕྱོགས་གླང་དང་བཞིར་ངེས་
པའི་ཕྱིར། དེར་ཐལ། རྗེ་བཙུན་གྱིས་འཁོར་ལོ་བར་པའི་སྦས་དོན་མངོན་རྟོགས་ཀྱི་རིམ་པ་རྒྱས་པར་བསྟན།
ཀླུ་སྒྲུབ་ཀྱིས་དེའི་དངོས་བསྟན་སྟོང་ཉིད་ཀྱི་རིམ་པ་རྒྱས་པར་བསྟན། ཕྱོགས་གླང་གིས་བརྒྱད་སྟོང་པ་དོན་ཚན་
སོ་གཉིས་སུ་བསྡུས་ནས་བསྟན། ཁ་ཆེ་མཆེ་བའི་སྡེས་ཡུམ་དོན་སྒོ་གསུམ་རྣམ་གྲངས་གཅིག་གི་སྒོ་ནས་བསྟན་
པའི་ཕྱིར། དེར་ཐལ། རྗེ་བཙུན་གྱིས་ཡུམ་གྱི་སྦས་དོན་མངོན་རྟོགས་ཀྱི་རིམ་པ་འགྲེལ་བ་ལ་མངོན་པར་རྟོགས་

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
པའི་རྒྱན་མཛད། ཀླུ་སྒྲུབ་ཀྱིས་དངོས་བསྟན་སྟོང་ཉིད་ཀྱི་རིམ་པ་འགྲེལ་བ་ལ་དབུ་མ་རིགས་པའི་ཚོགས་དྲུག་
མཛད། ཕྱོགས་གླང་གིས་བརྒྱད་སྟོང་པའི་དོན་འགྲེལ་བ་ལ་བརྒྱད་སྟོང་དོན་བསྡུས་མཛད། ཁ་ཆེ་མཆེ་བའི་
སྡེས་ཡུམ་གསུམ་གྱི་དོན་འགྲེལ་པ་ལ་ཡུམ་གསུམ་གནོད་འཇོམས་མཛད་པའི་ཕྱིར་ཟེར་ན། དེ་མི་འཐད་པར་
ཐལ། ཀླུ་སྒྲུབ་མ་གཏོགས་གཞན་གསུམ་པོ་ཤིང་རྟའི་སྲོལ་འབྱེད་དུ་མི་རིགས་པའི་ཕྱིར། དེ་ལ་རྗེ་བཙུན་ཤིང་
རྟའི་སྲོལ་འབྱེད་དུ་མི་རིགས་པར་ཐལ། ཤིང་རྟའི་སྲོལ་འབྱེད་ཡིན་ན། འཛམ་བུའི་གླིང་པའི་རྟེན་ཅན་ཡིན་
དགོས་པའི་ཕྱིར། གཞན་ཡང་དེ་མི་འཐད་པར་ཐལ། རྗེ་བཙུན་གྱིས་མངོན་རྟོགས་རྒྱན་མཛད་པའི་སྒོ་ནས་
ཤིང་རྟའི་སྲོལ་འབྱེད་པ་འཇོག་ན། དེས་མདོ་སྡེ་རྒྱན་མཛད་པས་ཀྱང་ཤིང་རྟའི་སྲོལ་འབྱེད་དུ་འགྱུར་བས་དབུ་
སེམས་གཉིས་ཀའི་ཤིང་རྟའི་སྲོལ་འབྱེད་དུ་ཐལ་བའི་ཕྱིར། དེ་ལྟར་འགྱུར་ཏེ། མངོན་རྟོགས་རྒྱན་དབུ་མའི་
བསྟན་བཅོས་མཛད། མདོ་སྡེ་རྒྱན་སེམས་ཙམ་པའི་བསྟན་བཅོས་ཡིན་པའི་ཕྱིར།གཞན་ཡང་། སློབ་དཔོན་
ཕྱོགས་གླང་དང་། ཁ་ཆེ་མཆེ་བའི་སྡེ་གཉིས་ཤིང་རྟའི་སྲོལ་འབྱེད་མ་ཡིན་པར་ཐལ། ཤིང་རྟའི་སྲོལ་འབྱེད་ཡིན་
ན། ཤིང་རྟའི་སྲོལ་འབྱེད་གཞན་གྱིས་འགྲེལ་བ་ལ་མ་ལྟོས་པར་མདོ་དོན་རང་དབང་དུ་འགྲེལ་བའི་ཚད་མའི་
སྐྱེས་བུ་ཡིན་དགོས་པ་གང་ཞིག ཕྱོགས་གླང་གིས་ཐོགས་མེད་ཀྱི་རྗེས་སུ་འབྲངས་ནས་བརྒྱུད་སྟོང་དོན་བསྡུས་
མཛད། ཁ་ཆེ་མཆེ་བའི་སྡེས་ཀླུ་སྒྲུབ་ཀྱི་རྗེས་སུ་འབྲངས་ནས་གནོད་འཇོམས་མཛད་པའི་ཕྱིར། དེས་ན། རང་
ལུགས་འགྲེལ་བྱེད་ཤིང་རྟ་ཆེན་པོ་གཞན་ལ་མ་ལྟོས་པར་འཛམ་གླིང་འདིར་མདོ་དོན་རང་དབང་དུ་འགྲེལ་བར་
བྱེད་ཅིང་དེ་ལྟར་དུ་འགྲེལ་བ་ལ་རྒྱལ་བ་ཉིད་ཀྱིས་མདོ་རྒྱུད་དུ་མ་ནས་ལུང་བསྟན་པའི་བྱང་སེམས་འཕགས་པ་དེ་
ཤིང་རྟའི་སྲོལ་འབྱེད་ཀྱི་མཚན་ཉིད་དང་། ཤིང་རྟའི་སྲོལ་འབྱེད་དེ་ལ་གཉིས་སུ་གྲངས་ངེས་ཏེ། དབུ་མའི་ཤིང་
རྟའི་སྲོལ་འབྱེད་དང་། སེམས་ཙམ་པའི་ཤིང་རྟའི་སྲོལ་འབྱེད་གཉིས་སུ་ངེས་པའི་ཕྱིར། དེ་ལྟར་ཡིན་ཏེ། དབུ་
མའི་ཤིང་རྟའི་སྲོལ་འབྱེད་ལ་མགོན་པོ་ཀླུ་སྒྲུབ་དང་། སེམས་ཙམ་པའི་ཤིང་རྟའི་སྲོལ་འབྱེད་ལ་འཕགས་པ་
ཐོགས་མེད་གཉིས་སུ་ངེས་པའི་ཕྱིར་ཏེ། དེ་ལྟར་ལེགས་བཤད་སྙིང་པོ་ལས། བདེ་གཤེགས་གསུང་རབ་ཚུལ་
གཉིས་ཤིང་རྟའི་སྲོལ། ། ལེགས་པར་ཕྱེ་བས་རྒྱལ་བའི་བསྟན་པ་མཆོག། ས་གསུམ་འགྲོ་ན་ཉི་ལྟར་གསལ་
མཛད་པ། ། ཀླུ་སྒྲུབ་ཐོགས་མེད་ཞབས་ལ་སྤྱི་བོས་འདུད། ། ཅེས་གསུངས་པའི་ཕྱིར། དེ་གཉིས་མདོ་རྒྱུད་དུ་
མ་ནས་ལུང་བསྟན་པ་ཡིན་ཏེ། ལང་ཀར་གཤེགས་པ་ལས། ལྷོ་ཕྱོགས་བྷེ་ཏའི་ཡུལ་དུ་ནི། ། དགེ་སློང་དཔལ་
ལྡན་ཆེར་གྲགས་པ། ། དེ་མིང་ཀླུ་ཞེས་འབོད་པ་སྟེ། ། ཡོད་དང་མེད་པའི་ཕྱོགས་འཇིག་པ། ། ང་ཡི་ཐེག་པ་
འཇིག་རྟེན་དུ། ། བླ་མེད་ཐེག་ཆེན་རབ་བཤད་ནས། ། རབ་ཏུ་དགའ་བའི་ས་བསྒྲུབས་ཏེ། ། བདེ་བ་ཅན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་དེ་འགྲོའོ། ། ཞེས་པ་དང་། འཇམ་དཔལ་རྩ་རྒྱུད་ལས། ཐོགས་མེད་ཅེས་བྱའི་དགེ་སློང་ནི། ། བསྟན་
བཅོས་དེ་ནི་དོན་ལ་མཁས། ། མདོ་སྡེ་ངེས་དོན་དྲང་པའི་དོན། ། རྣམ་པ་མང་པོ་རབ་ཏུ་འབྱེད། ། ཅེས་
གསུངས་པའི་ཕྱིར། དབུ་མ་རང་རྒྱུད་པའི་ཤིང་རྟའི་སྲོལ་འབྱེད་དང༌། ཐལ་འགྱུར་བའི་ཤིང་རྟའི་སྲོལ་འབྱེད་
གང་རུང་ཡིན་ན། ཤིང་རྟའི་སྲོལ་འབྱེད་མ་ཡིན་པའི་ཕྱིར། ཤིང་རྟའི་སྲོལ་འཛིན་ཡིན་ན། ཤིང་རྟའི་སྲོལ་
འབྱེད་ཡིན་པས་མ་ཁྱབ་སྟེ། ཀླུ་སྒྲུབ་དང་ཐོགས་མེད་གཉིས་ཀྱི་རྗེས་སུ་འབྲངས་ནས་མདོ་དོན་འགྲེལ་བའི་པཎ་
ཆེན་ཐམས་ཅད་ཀྱང་ཤིང་རྟའི་སྲོལ་འཛིན་དུ་འཇོག་རིགས་པའི་ཕྱིར། དེ་གཉིས་འགལ་བ་ཡང་མ་ཡིན་ཏེ།
འཕགས་པ་ཐོགས་མེད་དེ་དེ་གཉིས་ཀ་ཡིན་པའི་ཕྱིར། དེ་ལྟར་ཡིན་ཏེ། དེ་ཤིང་རྟའི་སྲོལ་འབྱེད་ཡིན་པ་གང་
ཞིག ཤིང་རྟའི་སྲོལ་འཛིན་དུ་ཡང་སྣང་བའི་ཕྱིར། ཕྱི་མ་དེར་ཐལ། དེས་ཀླུ་སྒྲུབ་ཀྱི་རྗེས་སུ་འབྲངས་ནས་རྒྱུད་
བླ་མའི་དགོངས་པ་དབུ་མར་བཀྲལ་བའི་ཕྱིར། དེར་ཐལ། རྣམ་བཤད་སྙིང་པོའི་རྒྱུན་ལས། དྲང་ངེས་འབྱེད་
ཚུལ་དང་པོ་ལ་ལྟོས་པའི་ཤིང་རྟའི་སྲོལ་འབྱེད་མགོན་པོ་ཀླུ་སྒྲུབ་ལས་ལོགས་སུ་བསམ་པར་མི་བྱ་སྟེ། དེ་ཉིད་ཀྱིས་
རྗེས་སུ་འབྲང་བའི་ཕྱིར་རོ། ། ཞེས་གསུངས་པའི་ཕྱིར། ཁོ་ན་རེ། འཕགས་པ་ཐོགས་མེད་ཤིང་རྟའི་སྲོལ་
འབྱེད་གཞན་གྱི་རྗེས་སུ་འབྲངས་པར་ཐལ། དེ་མགོན་པོ་ཀླུ་སྒྲུབ་ཀྱི་རྗེས་སུ་འབྲང་པའི་ཕྱིར། ཁ་ཅིག་མ་ཁྱབ་
ཟེར་ཡང་རེ་ཞིག་འདོད་པ་ཡིན་ཏེ། ཐོགས་མེད་ཀྱིས་སེམས་ཙམ་པའི་ཤིང་རྟའི་སྲོལ་ཕྱེ་བ་དེ་ཀླུ་སྒྲུབ་ཀྱིས་རྗེས་སུ་
མ་འབྲངས་ཡང་། དེ་ཀླུ་སྒྲུབ་ཀྱི་རྗེས་སུ་མ་འབྲང་བ་བསྒྲུབས་ཟིན་པའི་ཕྱིར་དང་། རྗེ་བཙུན་གྱི་རྗེས་སུ་ཡང་
འབྲང་བའི་ཕྱིར་རོ། ། འོ་ན་མཁས་གྲུབ་ཀྱིས་ཤིང་རྟའི་སྲོལ་འབྱེད་ཀྱི་མཚན་ཉིད་ཀྱི་ཟུར་དུ་མ་འབྲངས་པར་
བཤད་པ་དེ་ཅི་ཡིན་ཞེ་ན། ཡོད་དེ། ཐོགས་མེད་ཀྱིས་སེམས་ཙམ་པའི་ཤིང་རྟའི་སྲོལ་ཕྱེ་བ་དེ། འཛམ་གླིང་
འདིར་ཤིང་རྟ་ཆེན་པོ་གཞན་གྱི་རྗེས་སུ་མ་འབྲངས་པར་རང་སྟོབས་ཀྱིས་ཕྱེ་བའི་དོན་ཡིན་པའི་ཕྱིར། །
༈གཉིས་པ་རྒྱན་གྱིས་མདོ་འཆད་པའི་ཚུལ་དངོས་ལ། རྗེ་བཙུན་གྱིས་མངོན་རྟོགས་རྒྱན་འཆད་པ་ན།
དེས་མདོའི་དོན་བཤད་ཐབས་ཡན་ལག་ལྔའི་སྒོ་ནས་བཤད་པ་ཡིན་ཏེ། དགོས་དོན། བསྡུས་དོན། ཚིག་དོན།
མཚམས་སྦྱར། བརྒལ་ལན་དང་ལྔའི་སྒོ་ནས་མདོའི་དོན་བཤད་པའི་ཕྱིར། དེ་ཡང་ཡིན་ཏེ། རྣམ་པ་ཐམས་
ཅད་མཁྱེན་ཉིད་ལམ། ། ཞེས་སོགས་ཀྱིས་དགོས་དོན་དང་། ཤེས་རབ་ཕ་རོལ་ཕྱིན་པ་ནི། ཞེས་པ་ནས།
རྣམ་པ་བཞིར་ནི་ཡང་དག་བརྗོད། ། ཅེས་པའི་བར་དང་། མཚན་ཉིད་དེ་ཡི་སྦྱོར་བ་དང་། ། ཞེས་པ་དང་།
དོན་བསྡུས་གཞན་ཏེ་རྣམ་པ་གསུམ། ཞེས་པའི་བར་གྱིས་བསྡུས་དོན་དང་། སེམས་བསྐྱེད་པ་ནི་གཞན་དོན་
ཕྱིར། ཞེས་པ་ནས། རྣམ་པ་ཉི་ཤུ་བདུན་དུ་བཞེད། ཅེས་པའི་བར་གྱིས་ཚིག་དོན་དང་། དེ་ནས་ཐམས་ཅད་

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མ་ཐའ་དཔྱོད་ཟུང་འབྲེལ། །
ཤེས་པ་ཉིད། ། ཅེས་པ་དང་། དེ་ནས་སེངྒེ་རྣམ་བསྒྱིངས་པའི། ། ཞེས་སོགས་མཚམས་སྦྱར་དང་། ཆོས་ཀྱི་
དབྱིངས་ལ་དབྱེར་མེད་ཕྱིར། ། ཞེས་སོགས་དང་། དེ་ལ་ཀླན་ཀ་སྤངས་པ་ཡི། ། ཞེས་སོགས་དང་། དངོས་
པོ་བརྗོད་དུ་མེད་པ་ལ། ། ཞེས་སོགས་དང་། འགོག་པ་མེད་པའི་རང་བཞིན་ལ། ། ཞེས་སོགས་ཀྱིས་བརྒལ་
ལན་གྱི་སྒོ་ནས་བཤད་ཅིང་། མཚམས་སྦྱར་ཕལ་ཆེར་ཤུགས་ལ་བསྟན་པའི་ཕྱིར། དེ་ལྟར་བཤད་པ་ལ་དགོས་པ་
ཁྱད་པར་ཅན་ཡོད་དེ། དགོས་དོན་གྱིས་བཤད་པས་ཉན་པ་པོས་མདོའི་དོན་གྱི་གཙོ་བོ་དགོས་པ་མཐོང་བ་དང་།
བསྡུས་དོན་ཕྱིས་ཉམས་སུ་བླང་བྱའི་ལམ་གྱི་ལུས་མཐོང་བ་དང་། ཚིག་དོན་གྱིས་མཐའ་ཆོད་པར་ཤེས་པ་དང་།
མཚམས་སྦྱོར་གྱིས་ཚིག་དོན་སྔ་ཕྱིའི་གོ་རིམ་གྱི་འབྲེལ་ཤེས་པ་དང་། བརྒལ་ལན་གྱིས་རང་ཚིག་དང་ཁས་བླང་
དངོས་ཤུགས་ལ་འགལ་བ་མེད་པར་བསྟན་པས་མདོའི་དོན་བདེ་བླག་ཏུ་རྟོགས་པའི་དགོས་པ་ཡོད་པའི་ཕྱིར།
དེ་ལྟར་ཡང་རྣམ་བཤད་རིག་པ་ལས། མདོ་དོན་སྨྲ་བ་རྣམས་ལ་ནི། དེས་ནི་མན་ངག་སྦྱོར་པར་བྱ། ། དགོས་
པ་བསྡུས་པའི་དོན་བཅས་དང་། ། ཚིག་དོན་བཅས་དང་མཚམས་སྦྱར་བཅས།བརྒལ་ལན་བཅས་ཏེ་བསྙད་པར་
བྱ ། ཞེས་པ་དང་། ཐོག་མར་དགོས་པ་བརྗོད་པར་བྱ། ། དེ་སྒྲུབ་དེ་ནི་བསྡུས་དོན་ལ། ། བསྡུས་པའི་དོན་
ནི་ཚིག་དོན་ལས། ། གོ་རིམ་རིམ་པ་སྔ་ཕྱི་དག། མི་འགལ་བ་ནི་གཉིས་ལས་སོ། ། ཞེས་གསུངས་པའི་ཕྱིར།
འོ་ན། བསྟན་བཅོས་མངོན་པར་རྟོགས་པའི་རྒྱན་འདི་མཛད་པ་པོའི་རྗེ་བཙུན་ནས་སངས་རྒྱས་ཡིན་ནམ་བྱང་
ཆུབ་སེམས་དཔའ་ཡིན་ཞེ་ན། རོང་ཊིཀ་པ། རྗེ་བཙུན་པ། པཎ་ཆེན་ཆོས་འབྱོར་དཔལ་བཟང་སོགས་ནི་རྗེ་
བཙུན་བྱམས་མགོན་སངས་རྒྱས་ཡིན་ཏེ། འགྲེལ་བ་ལས། སངས་རྒྱས་དབང་གིས་སྙེད་པ་ནི། ། ཞེས་པ་རང་
བཅོམ་ལྡན་འདས་པ་འཕགས་པ་མ་ལས་རྒྱལ་པ་ཞེས་པ་དང༌། རྣམ་བཤད་ལས། བཅོམ་ལྡན་འདས་ཀྱི་རྫུ་
འཕྲུལ་ལ་བརྟེན་ནས། ཞེས་དང་། རྒྱུད་བླ་དར་ཊིཀ་ལས་ཀྱང་། ངེས་པའི་དོན་ཉིད་དུ་བཅོམ་ལྡན་འདས་
བྱམས་པ་ཉིད་ཆོས་ཀྱི་སྐུར་མངོན་པར་རྫོགས་པར་སངས་རྒྱས་ཟིན་ པའི་ཕྱིར། ཞེས་གསུངས་ པའི་ཕྱིར།
གཞན་ཡང་། དེ་སངས་རྒྱས་ཡིན་པར་ཐལ། བསྐལ་བཟང་གི་སངས་རྒྱས་སྟོང་བོ་སངས་རྒྱུས་ཡིན་པ་གང་ཞིག
རྗེ་བཙུན་སངས་མ་རྒྱས་ན། སངས་རྒྱས་སྟོང་བོ་སངས་རྒྱས་མ་ཡིན་པར་འགྱུར་པའི་ཕྱིར། དང་པོ་དེར་ཐལ།
སངས་རྒྱས་སྟོང་བོ་ཡོད་པ་གང་ཞིག དེ་ཡོད་ན་སངས་རྒྱས་མ་ཡིན་པར་སུས་ཀྱང་སྒྲུབ་མི་ནུས་པའི་ཕྱིར། ཕྱི་མ་
དེར་ཐལ། སངས་རྒྱས་སྟོང་གི་ནང་ཚན་དུ་གྱུར་པའི་རྗེ་བཙུན་བྱམས་མགོན་ཡོད་པའི་ཕྱིར། ཟེར། གཞན་
ཡང་། དེ་སངས་རྒྱས་ཡིན་པར་ཐལ། རྗེ་བླ་མས་དེ་སངས་རྒྱས་སུ་བཞེད་པའི་ཕྱིར། དེར་ཐལ། དེས་རྗེ་
བཙུན་བྱམས་མགོན་དངོས་པོའི་གནས་ཚོད་ལ་སངས་རྒྱས་ཡིན་ཀྱང་། གདུལ་བྱ་ལ་སངས་རྒྱས་ཀྱི་མཛད་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
དངོས་སུ་མི་སྟོན་པར་བཤད་པའི་ཕྱིར་ཏེ། སྔགས་རིམ་ལས། དངོས་པོ་ལ་སངས་རྒྱས་ཀྱང་། མཛད་པ་གདུལ་
བྱ་རྣམས་ལ་ཐུན་མོང་དུ་མི་སྟོན་པ་མི་འགལ་བའི་ཕྱིར་ཏེ། ཞིང་འདིར་སྟོན་པའི་འཁོར་དུ་བྱུང་པའི་བྱམས་པ་ལ་
སོགས་པ་བཞིན་ནོ། ། ཞེས་གསུངས་པའི་ཕྱིར་ཞེས་པ་ལྟ་བུའི་ལུང་རིགས་ལ་བརྟེན་ནས་སྒྲུབ་བོ། ། འདི་དག་
ལ་ཕྱིས་ཀྱི་མཁས་པ་ཁ་ཅིག་མཐའ་གཅིག་ཏུ་དགག་པར་མཛད་ཀྱང་། ཁོ་བོ་ནི། རྣམ་པ་ཐམས་ཅད་དུ་རྗེ་
བཙུན་སངས་རྒྱས་མ་ཡིན་ནོ་ཞེས་མི་འདོད་ལ། དེ་ལྟ་ནའང་རྣམ་བཤད་དང་། མཁས་གྲུབ་ཀྱི་ཡིག་ཆ།
ཐམས་ཅད་མཁྱེན་པ་བློ་བཟང་རྒྱ་མཚོའི་བཞེད་པ་གཞིར་བཞག་ནས། རྒྱུན་རྩོམ་པ་པོའི་རྗེ་བཙུན་སངས་རྒྱས་
མ་ཡིན་པར་ཐལ། ཐེག་པ་ཐུན་མོང་བའི་སྐབས་འདིར། དེ་བྱང་ཆུབ་སེམས་དཔའ་ཡིན་པའི་ཕྱིར། དེར་ཐལ།
དེ་ས་བཅུ་བ་ལ་གནས་པའི་བྱང་ཆུབ་སེམས་དཔའ་ཡིན་པའི་ཕྱིར། དེར་ཐལ། ཡུམ་གྱི་མདོ་ལས། སྐྱེ་བ་
གཅིག་གིས་ཐོགས་པའི་བྱང་ཆུབ་སེམས་དཔའ་བྱམས་པ་མངོན་སུམ་དུ་གྱུར་པ་དེ་ལ་དྲིས་ཤིག་དང་། ཞེས་པ་
དང༌། རྣམ་བཤད་ལས། ས་བཅུའི་དབང་ཕྱུག་གི་བྱང་ཆུབ་སེམས་དཔའ་བཅུས་ཞེས་སོགས་དང་། རྗེ་བཙུན་
མངོན་པར་རྫོགས་པར་སངས་རྒྱས་པའི་དབང་དུ་བྱེད་ན༑ ཐུན་མོང་བ་དང་ཐུན་མོང་མ་ཡིན་པའི་སྐབས་མ་ཕྱེ་
བ་ཡིན་ལ། ཞེས་གསུངས་པའི་ཕྱིར། གཞན་ཡང་། དེ་བྱུང་ཆུབ་སེམས་དཔའ་ཡིན་པར་ཐལ། ཉེ་བའི་སྲས་
ཆེན་བརྒྱད་པོ་བྱུང་ཆུབ་སེམས་དཔའ་ཡིན་པ་གང་ཞིག ཉེ་བའི་སྲས་བརྒྱད་ཀྱི་ནང་ཚན་དུ་གྱུར་པའི་རྗེ་བཙུན་
བྱམས་མགོན་ཡོད་པའི་ཕྱིར། དང་པོ་དེར་ཐལ། ཉེ་བའི་སྲས་བརྒྱད་ཡོད་པ་གང་ཞིག དེ་ཡོད་ན། བྱང་
ཆུབ་སེམས་དཔའ་ཡིན་པར་འགྲུབ་པའི་ཕྱིར། ཕྱི་མ་དེར་ཐལ། དེ་དག་བྱང་སེམས་མིན་ན། ས་བཅུ་པའི་བྱང་
སེམས་གཞན་ཡང་འཇོག་ དཀའ་བའི་ཕྱིར། གཞན་ ཡང་། དེ་ བྱང་ ཆུབ་ སེམས་ དཔའ་ ཡིན་ པར་ ཐལ།
འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་ཞེས་སོགས་ཀྱིས་མཆོད་བརྗོད་རང་དོན་གྱི་
དགོས་པ་ལ་མཚམས་སྦྱར་བའི་ཕྱིར། ཁྱབ་སྟེ། གཞུང་དེས་རྒྱན་རྩོམ་པ་པོ་རྗེ་བཙུན་གྱིས་ད་དུང་རང་དོན་ཆོས་
སྐུ་དོན་དུ་གཉེར་དགོས་པར་བསྟན་པའི་ཕྱིར། འོ་ན། རྗེ་བཙུན་གྱི་རྒྱུད་ལ་རང་དོན་དོན་གཉེར་གྱི་བློ་ཡོད་དམ་
མེད་ཅེ་ན། འདི་ལ་རྗེ་བཙུན་སངས་རྒྱས་སུ་འདོད་ན། དེ་ལ་རང་དོན་དོན་གཉེར་གྱི་བློ་མེད་དགོས་པར་འདོད་
པའི་མཁས་པ་མང་དུ་སྣང་ཡང་། མཁས་གྲུབ་ཀྱི་ལུགས་ལ་སངས་རྒྱས་ལ་ཡང་རང་དོན་དོན་གཉེར་གྱི་གྱི་བློ་ཡོད་
དེ། དེའི་རྒྱུད་ལ་རང་དོན་ཆོས་སྐུ་དོན་གཉེར་གྱི་བློ་ཡོད་པའི་ཕྱིར། ཞེས་གསུངས། དེ་ལ་ཁོ་ན་རེ། སངས་
རྒྱས་ལ་རང་དོན་དོན་གཉེར་གྱི་བློ་ཡོད་པར་འདོད་པ་དེ་མི་འཐད་པར་ཐལ། རྣམ་བཤད་ལྟར་ན། ཐེག་པ་ཐུན་
མོང་བའི་སྐབས་འདིར་རྒྱུན་རྩོམ་པ་པོའི་རྗེ་བཙུན་བྱང་སེམས་སུ་བཞེད་པར་བདེན་ཡང་། སངས་རྒྱས་སུ་

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ་ །
འདོདན། དེའི་རྒྱུད་ལ་རང་དོན་དོན་གཉེར་གྱི་བློ་མེད་དགོས་པར་དོན་གྱིས་བསྟན་པའི་ཕྱིར། དེར་ཐལ།
རོང་ཊིཀ་པས་རྗེ་བཙུན་ལ་རང་དོན་དོན་གཉེར་གྱི་བློ་མེད་པར་ཁས་བླངས་པ་ལ། རྣམ་བཤད་ལས། རྗེ་བཙུན་
སངས་རྒྱས་སུ་འདོད་ན། ཐེག་པ་ཐུན་མོང་བ་དང་ཐུན་མོང་མ་ཡིན་པའི་སྐབས་མ་ཕྱེ་བའི་སྐྱོན་བརྗོད་མཛད་ལ།
བྱང་སེམས་སུ་འདོད་ན། རང་དོན་རྫོགས་པ་ལ་ཆོས་སྐུ་མི་དགོས་པར་ཐལ་པའི་སྐྱོན་བརྗོད་པའི་ཕྱིར་ཟེར་
རོ། ། སྔར་རྒྱུན་རྩོམ་པ་པོའི་རྗེ་བཙུན་སངས་རྒྱས་སུ་བཤད་པའི་ལུང་གི་དོན་གང་ཡིན་ཞེ་ན། སྔགས་རིམ་ལས་
སངས་རྒྱས་སུ་བཤད་པ་དེ་ཐུན་མོང་མ་ཡིན་པ་སྔགས་ཀྱི་ཐེག་པ་དབང་དུ་བྱས་ལ། གཞན་རྣམས་ཕར་ཕྱིན་ཐེག་
པའི་གྲུབ་མཐའི་སྐབས་དང་མ་སྦྱར་བར་སྤྱིར་བསྟན་པ་ཙམ་ཡིན་པའི་ཕྱིར། དེས་ན། རྒྱན་རྩོམ་པ་པོ་རྗེ་བཙུན་
མངོན་པར་རྫོགས་པར་སངས་རྒྱུ་བའི་ཚུལ་ཡོད་དེ། དེས་དགའ་ལྡན་གྱི་གནས་དེ་ཉིད་དུ་རང་འདྲ་བའི་རྣམ་
འཕྲུལ་གཅིག་བཞག ངོ་བོ་འོག་མིན་དུ་ཆོས་སྐུ་མངོན་དུ་མཛད། སླར་ཡང་སྤྲུལ་པ་དེ་ཉིད་དུ་ཞུགས་ནས།
འཛམ་གླིང་འདིར་མཛད་པ་བཅུ་གཉིས་ཀྱི་ཚུལ་སྟོན་པར་འགྱུར་བའི་ཕྱིར། དེ་སྐད་དུ་ཡང་། ཕལ་པོ་ཆེའི་མདོ་
ལས། བྱང་ཆུབ་སེམས་དཔའ་དགའ་ལྡན་གྱི་གནས་ན་འདུག་བཞིན་དུ་ཆོས་ཀྱི་སྐུར་མངོན་པར་རྫོགས་པ་སངས་
རྒྱ་བའི་ཕྱིར་རོ། ། ཞེས་གསུང་ས་པའི་ཕྱིར། སྤྱིར་མཐའ་ཆོད་པའི་དབང་དུ་བྱས་ན། བྱམས་མགོན་དེ་ལ་རྒྱན་
རྩོམ་པ་པོའི་རྗེ་བཙུན་བྱམས་མགོན་དང་། ཉེ་སྲས་བརྒྱད་ཀྱི་ནང་ཚན་དུ་གྱུར་པའི་བྱམས་མགོན་དང་། སངས་
རྒྱས་སྟོང་གི་ནང་ཚན་གྱི་བྱམས་མགོན་རྣམས་སུ་ཡོད་ཀྱང་། རྒྱུན་རྩོམ་པ་པོའི་རྗེ་བཙུན་བྱང་སེམས་སུ་ཁས་བླང་
པར་བྱ་བ་ཡིན་ནོ། ། དེ་ལ་ཁོ་ན་རེ། རྒྱུན་རྩོམ་པ་པོ་རྗེ་བཙུན་སངས་རྒྱས་ཡིན་པར་ཐལ། ལྷའི་བུ་དམ་པ་ཏོག་
དཀར་པོ་སངས་རྒྱས་ཡིན་པའི་ཕྱིར། ཟེར་ན། རེ་ཞིག་མ་ཁྱབ། མ་གྲུབ་ན། དེར་ཐལ། དེས་མཛད་པ་བཅུ་
གཉིས་པོ་ཆོས་སྐུའི་ངང་ལས་མ་གཡོས་པར་སྟོན་པར་མཛད་པའི་ཕྱིར། མ་གྲུབ་ན། དེར་ཐལ། ཆོས་ཀྱི་སྐུ་
ལས་མ་གཡོས་པར། ། སྤྲུལ་པའི་རང་བཞིན་སྣ་ཚོགས་ཀྱིས། ། སྐྱེ་བ་མངོན་པར་སྐྱེ་བ་དང་། ། དགའ་ལྡན་
གནས་ནས་འཕོ་བ་དང་། ། ཞེས་སོགས་གསུངས་པའི་ཕྱིར། ཁ་ཅིག དེ་སངས་རྒྱས་ཡིན་པར་ཐལ། དེ་མ་
འོངས་པའི་སངས་རྒྱས་ཡིན་པའི་ཕྱིར། ཟེར་ན། དེ་མ་འོངས་པའི་སངས་རྒྱས་ཡིན་པའི་དོན། དེ་མ་འོངས་
པའི་དུས་ན་སངས་རྒྱས་དགོས་ཡིན་པ་ལ་བྱེད་དམ། མ་འོངས་པ་ཡང་ཡིན། སངས་རྒྱས་ཡང་ཡིན་པའི་དོན་ལ་
བྱེད། དང་པོ་ལྟར་ན་མི་འཐད་པར་ཐལ། སེམས་ཅན་ཐམས་ཅད་ཀྱང་སངས་རྒྱས་ཡིན་པར་འགྱུར་པའི་ཕྱིར།
དེར་ཐལ། སེམས་ཅན་ཐམས་ཅད་མ་འོངས་པའི་དུས་སུ་སངས་རྒྱ་དགོས་པའི་ཕྱིར། ཕྱི་མ་ལྟར་ན། མི་འཐད་
པར་ཐལ། མ་འོངས་པའི་གང་ཟག་མ་ཡིན་པའི་ཕྱིར། དེར་ཐལ། ད་ལྟ་བའི་གང་ཟག་ཡིན་པའི་ཕྱིར། དེར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། དེ་ལྟར་བད་ག་ཅག་གི་སྟོན་པའི་འཁོར་དུ་གྱུར་པའི་གང་ཟག་ཡིན་པའི་ཕྱིར། ཁ་ཅིག རྗེ་བཙུན་བྱམས་
པ་ཡིན་ན། སངས་རྒྱས་ཡིན་དགོས་ཀྱང་། བྱམས་མགོན་ཡིན་ན། སངས་རྒྱས་ཡིན་པས་མ་ཁྱབ་སྟེ། རྗེ་
བཙུན་བྱམས་མགོན་གྱིས་བྱམས་པ་ཞེས་པའི་མཚན་སློབ་པ་དང་མི་སློབ་པའི་གནས་སྐབས་ཐམས་ཅད་དུ་མི་
འདོར་པའི་ཕྱིར། ཟེར་ན། དེ་མི་འཐད་པར་ཐལ། རྗེ་བཙུན་ཡིན་ན། སངས་རྒྱས་ཡིན་དགོས་པའི་རྒྱུ་
མཚན་ཡང་དག་མེད་པའི་ཕྱིར། དེར་ཐལ། རྗེ་བཙུན་གྱི་སྐད་དོད་སྒྲོལ་བ་སོགས་ལ་འཇུག་པས། ས་བཅུ་པའི་
བྱང་སེམས་རྣམས་ཀྱང་སེམས་ཅན་སྒྲོལ་བའི་དེད་དཔོན་ཡིན་པའི་ཕྱིར། དེར་ཐལ། རྒྱུད་བླ་མ་ལས། སེམས་
ཅན་ཡང་དག་ སྒྲོལ་ བ་ལ། ། འཇིག་ རྟེན་ན་ནི་ མཉམ་པ་ཉིད། ། ཅེས་གསུངས་ པའི་ཕྱིར། འོན་ཀྱང་།
བྱམས་མགོན་ཡིན་ན། བྱམས་པ་ཡིན་པས་ཁྱབ་པར་འདོད་མི་རིགས་ཏེ། བྱམས་པ་སྙིང་རྗེ་གང་རུང་ཡིན་ན།
ཤེས་པ་ཡིན་དགོས་པའི་ཕྱིར། ཁ་ཅིག དགའ་ལྡན་གྱི་རྟེན་ལ་གསར་དུ་སངས་རྒྱུ་པ་ཡོད་པར་ཐལ། དགའ་
ལྡན་གྱི་རྟེན་ཅན་གྱི་རྗེ་བཙུན་བྱམས་མགོན་དེ། དགའ་ལྡན་གྱི་རྟེན་ལ་གསར་དུ་སངས་རྒྱ་བའི་ཕྱིར། དེར་ཐལ།
དེའི་ཆེ་དགའ་ལྡན་དུ་སྤྲུལ་པ་གཅིག་བཞག འོག་མིན་དུ་ཆོས་སྐུ་མངོན་དུ་མཛད་མ་ཐག་པ་དེའི་ཚེ་དགའ་ལྡན་
གྱི་སྤྲུལ་པ་དང་། སངས་རྒྱས་མ་ ཐག་ པའི་དགའ་ལྡན་གྱི་རྟེན་ཅན་གྱི་གང་ཟག་ཡིན་པའི་ཕྱིར། དེར་ཐལ།
དེས་དགའ་ལྡན་གྱི་རྟེན་ཅན་གྱི་རྣམ་པར་བསྟན་པའི་ཕྱིར་ཟེར་ན། མ་ཁྱབ་སྟེ། སྟོན་པ་ཤཱཀྱ་ཐུབ་པས་རི་བོང་
དུ་སྤྲུལ་པ་དེ། རི་བོང་གི་རྣམ་པར་བསྟན་ཀྱང་། དེ་རི་བོང་མ་ཡིན་པའི་ཕྱིར། ཕྱི་མ་དེར་ཐལ། དུད་འགྲོ་མ་
ཡིན་པའི་ཕྱིར། དེར་ཐལ། སངས་རྒྱས་ཡིན་པའི་ཕྱིར། གོང་དུ་འདོད་མི་ནུས་ཏེ། འདོད་པའི་རྟེན་ལ་
གསར་དུ་སངས་རྒྱ་བ་མེད་པའི་ཕྱིར། དེར་ཐལ། ལངྐར་གཤེགས་པ་ལས། འདོད་པ་ཁམས་དང་སྲིད་རྩེ་
ན། ། སངས་རྒྱས་རྣམ་པར་སངས་མི་རྒྱུ། ། གཟུགས་ཀྱི་ཁམས་ཀྱི་འོག་མིན་དུ། ། འདོད་ཆགས་བྲལ་ཏེ་
སངས་རྒྱའོ། ། ཞེས་གསུངས་པའི་ཕྱིར། ཁ་ཅིག། འདོད་པའི་རྟེན་ལ་གསར་དུ་སངས་རྒྱུ་བའི་གང་ཟག་ཡོད་
པར་ཐལ། དེ་ལྟར་ཚུལ་སྟོན་པའི་གང་ཟག་ཡོད་པའི་ཕྱིར་ཟེར་ན། མ་ཁྱབ་སྟེ། རྒྱལ་བུ་གཞོན་དུ་དོན་གྲུབ་
ཀྱིས་དེ་ལྟར་སྟོན་པའི་ཕྱིར། ཡང་། ཚེ་གཅིག་ལུས་གཅིག་ལ་སངས་རྒྱུ་བའི་སོ་སྐྱེ་ཡོད་པར་ཐལ། དེ་ལ་སངས་
རྒྱུ་བའི་གང་ཟག་ཡོད་པའི་ཕྱིར་ཟེར་ན། མ་ཁྱབ། མ་གྲུབ་ན་དེར་ཐལ། ཚེ་གཅིག་ལུས་གཅིག་ལ་སངས་རྒྱ་
བའི་སྲིད་པ་ཐ་མ་བའི་བྱང་སེམས་ཡོད་པའི་ཕྱིར། དེར་ཐལ། སྲིད་པ་ཐ་མ་བའི་བྱང་སེམས་རྣམས་རྟེན་དེ་ལ་
འོག་མིན་དུ་སངས་རྒྱུ་བའི་ཕྱིར། དེར་ཐལ། འཇུག་འགྲེལ་ལས། བླ་ན་མེད་པའི་ཡེ་ཤེས་དེ་ཡང་བཅོམ་ལྡན་
འདསཀྱིས་འོག་མིན་གྱི་གནས་ཁོ་ནར་བརྙེས་སོ། ། ཞེས་གསུངས་པའི་ཕྱིར་རོ། ། གསུམ་པ་རྩ་བའི་དོན་

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། ཟླ་
བཤད་པའི་སྒོ་ནས་མཐའ་དཔྱད་པ་ལ་གཉིས། འགྲེལ་པའི་མཆོད་བརྗོད་སོགས་ཀྱི་ཁྱད་པར་བསྟན་པ་དང་།
རྩ་བའི་དོན་བཤད་པའི་སྒོ་ནས་མཐའ་དཔྱད་པ་དངོས་སོ། ། དང་པོ་ནི། ཤེས་རབ་ཕ་རོལ་ཕྱིན་པ་ལ། །
དེའི་རྒྱན་ཚིག་ལེའུར་བྱས་པ་དག། ཀུན་གྱི་རྒྱན་དུ་འགྱུར་བ་ནི། ། རྣམ་པར་དབྱེ་ཕྱིར་གུས་ཕྱག་འཚལ། །
ཞེས་པས་གཞུང་ལམ་འབྲས་བུའི་ཤེར་ཕྱིན་གསུམ་ལ་བསྟོད་ཕྱག་མཛད་ནས། འགྲོ་ལ་ཆགས་པས་ཀུན་ཆགས་
མཛད། ། ཅེས་སོགས་ཀྱིས་ཇི་ལྟར་རྩོམ་པའི་ཚུལ་བསྟན་ཏེ་འགྲེལ་བ་ལས་ཤེས་པར་བྱའོ། ། གཉིས་པ་ལ།
མཚན་གྱི་དོན་དང་། གཞུང་གི་དོན་དང་། མཇུག་གི་དོན་བཤད་པ་དང་གསུམ། དང་པོ་གཉིས། མཚན་གྱི་
དོན་དང་། འགྱུར་གྱི་ཕྱག་བཤད་པའོ། ། དང་པོ་ལ། མཚན་བསྒྱུར་བ་དང་། མཚན་བཤད་པའོ། ། དང་
པོ་ནི། རྒྱ་གར་སྐད་དུ། ཨ་བྷི་ས་མ་ཡ། ཞེས་པ་ནས། རྒྱན་ཅེས་བྱ་བ་ཞེས་པའི་བར་གྱུར། དོན་ནི། བསྟན་
བཅོས་མངོན་པར་རྟོགས་པའི་རྒྱན་ཆོས་ཅན། ཁྱོད་ཀྱི་མཚན་ལ་རྒྱ་གར་གྱི་སྐུད་དུ་ཨ་བྷི་ས་མ་ཡ་ཞེས་སོགས་ཡིན་
ལ། དེ་ཡང་བོད་སྐད་དུ་བསྒྱུར་ན། ཤེས་རབ་ཅེས་སོགས་ལ་འཇུག་པ་ཡིན་ཏེ། ཨ་བྷི་ས་མ་ཡ་ནི་མངོན་པར་
རྟོགས་པ། ཨ་ལངྐ་ར་ནི་རྒྱན། ནཱ་མ་ནི་ཞེས་བྱ་བ། པྲཛྙཱ་ནི་ཤེས་རབ། པཱ་ར་མི་ཏ་ནི་ཕ་རོལ་ཏུ་ཕྱིན་པ། ཨུ་
པ་དེ་ཤ་ནི་མན་ངག ཤཱ་སྟ་ནི་བསྟན་བཅོས་ལ་འཇུག་པ་ཡིན་པའི་ཕྱིར། གཉིས་པ་ནི། བསྟན་བཅོས་འདི་
ཆོས་ཅན། ཁྱོད་ལ་མཚན་དེ་ལྟར་བརྗོད་པའི་རྒྱུ་མཚན་ཡོད་དེ། ཁྱོད་ལ་བརྟེན་ནས་བརྗོད་བྱ་ལམ་འབྲས་ཀྱི་
ཤེར་ཕྱིན་གཉིས་བརྗོད་བྱར་བྱེད་པའི་རྗོད་བྱེད་ཡུམ་རྒྱས་འབྲིང་བསྡུས་པ་གསུམ་གྱི་དོན་རྟོགས་པར་བྱེད་པས་ན།
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་དང་། འཆོས་སྐྱོབ་ཀྱི་ཡོན་ཏན་གཉིས་དང་ལྡན་པས་ན་བསྟན་བཅོས།
དོན་མངོན་པར་རྟོགས་པ་བརྒྱུད་གསལ་བར་སྟོན་པས་ན་མངོན་པར་རྟོགས་པའི་རྒྱན་ཅེས་བྱ་བ་ཡིན་ལ། རྒྱན་
ནི་གཙོ་བོར་གསལ་བྱེད་ཀྱི་རྒྱུན་ལ་བྱེད་པ་ཡིན་ཏེ། སྐྱེས་བུའི་ལུས་བཟང་པོ་ལ་རྒྱན་གྱིས་སྤྲས་པ་གསལ་བྱེད་མེ་
ལོང་ནང་དུ་ཤར་བ་ན། འདོད་ལྡན་རྣམས་དགའ་བ་བསྐྱེད་པ་ལྟར། ཡུམ་གྱི་ལུས་བཟང་པོ་ལ་མཛེས་བྱེད་དོན་
བདུན་ཅུས་སྤྲས་པ་གསལ་བྱེད་བསྟན་བཅོས་འདིར་གསལ་བར་ཤར་བ་མཁས་པ་རྣམས་ཀྱིས་མཐོང་བའི་ཚེ་ཡི་
དགའ་བར་བྱེད་པས་རྒྱན་ཞེས་བརྗོད་པའི་ཕྱིར། གཉིས་པ་འགྱུར་གྱི་ཕྱག་ནི། སངས་རྒྱས་དང་ཞེས་པ་ནས་
ཕྱག་འཚལ་ལོ་ཞེས་པའི་བར་གསུངས། དོན་ནི། ཕྱག་འཚལ་ལོ་གང་ལ་ན། མ་རིག་པའི་གཉིད་སངས་ཤིང་།
ཤེས་བྱ་ལ་བློ་གྲོས་ཐོགས་མེད་དུ་རྒྱུས་པའི་སངས་རྒྱས་དང་། དེ་ཉིད་དོན་དུ་གཉེར་བའི་བྱང་ཆུབ་སེམས་དཔའ་
ཐམས་ཅད་ལའོ། ། གང་གིས་ན། སྔོན་གྱི་ལོ་ཙྪ་བ་ཆེན་པོ་བློ་ལྡན་ཤེས་རབ་སོགས་ཀྱིས་སོ ། དུས་ནི་བསྟན་
བཅོས་འདི་བསྒྱུར་བའི་ཐོག་མར་རོ། ། ཞེས་སོ།
11

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
༈གཉིས་པ་གཞུང་གི་དོན་བཤད་པ་ལ་གཉིས། བཤད་པ་ལ་འཇུག་པ། བཤད་པ་ཉེ་བར་དགོད་
པའོ། ། དང་པོ་ལ་གཉིས། མཆོད་པར་བརྗོད་པ། བཤད་པ་དམ་བཅའ་བའོ། ། དང་པོ་ལ་གཉིས། ཚིག་
དོན་དང་། མཐའ་དཔྱད་པའོ། ། དང་པོ་ནི། ཉན་ཐོས་ཞི་བ་ཚོལ་རྣམས་ཞེས་ སོགས་ཀྱི་རྐང་པ་བཞི་
གསུངས། ། འདི་ལ་བསྟོད་པ་དང་ཕྱག་འཚལ་བ་གཉིས་ལས། དང་པོ་ལ། མཁྱེན་གསུམ་གྱི་ཡོན་ཏན་བརྗོད་
པའི་སྒོ་ནས་བསྟོད་པ་དང་། འཕགས་བཞིའི་ཡུམ་བྱེད་པའི་སྒོ་ནས་བསྟོད་པའོ། ། དང་པོ་ནི། རྟེན་ཉན་
ཐོས་དང་རང་རྒྱལ་རང་དོན་དུ་འབྲས་བུ་སྡུག་ཀུན་སྤངས་པའི་ཞི་བ་མྱང་འདས་ཚོལ་པ་པོ་རྣམས་ཆོས་ཅན།
ཁྱོད་འབྲས་བུ་ཉེ་བར་ཞི་བར་འཁྲིད་པའི་ཐབས་ཡོད་དེ། གང་ཟག་གི་བདག་མེད་པར་རྟོགས་པའི་ཀུན་ཤེས་ཏེ་
གཞི་ཤེས་གང་ཡིན་པའི་ཐབས་དེ་ཉིད་ཀྱིས་འཁྲིད་པར་མཛད་པའི་ཕྱིར། རྟེན་འགྲོ་བ་ལ་ཕན་སྒྲུབ་པར་བྱེད་
པའི་བྱང་སེམས་འཕགས་པ་རྣམས་ཆོས་ཅན། ཁྱོད་ཀྱིས་འབྲས་བུ་འཇིག་རྟེན་ཏེ་གདུལ་བྱ་རིགས་ཅན་གསུམ་གྱི་
དོན་སྒྲུབ་པའི་ཐབས་ཡོད་དེ། ལམ་གསུམ་བདག་མེད་པར་རྟོགས་པའི་ལམ་ཤེས་གང་ཡིན་པའི་ཐབས་དེ་ཉིད་
ཀྱིས་འཁྲིད་པར་མཛད་པའི་ཕྱིར། རྟེན་ཐུབ་པ་སངས་རྒྱས་བཅོམ་ལྡན་འདས་རྣམས་ཆོས་ཅན། ཁྱོད་ཀྱིས་
འབྲས་བུ་ཐེག་པ་གསུམ་གྱི་ལམ་ཡོངས་སུ་རྫོགས་པའི་བརྗོད་བྱ་རྣམ་པ་ཀུན་དང་ལྡན་པའི་བརྗོད་བྱར་མདོ་སྡེ་
རིན་པོ་ཆེ་སྣ་ཚོགས་པ་འདི་གསུངས་པའི་ཐབས་ཡོད་དེ། ཆོས་རྣམས་ཀྱི་ངོ་བོ་རྒྱུ་འབྲས་ཀྱི་རྣམ་པ་ཐམས་ཅད་
བདག་མེད་པར་རྟོགས་པའི་རྣམ་མཁྱེན་གང་དང་ཡང་དག་པར་ལྡན་པས་ཏེ་ཐབས་དེ་ལ་བརྟེན་ནས་གསུངས་
པའི་ཕྱིར། གཉིས་པ་འཕགས་བཞིའི་ཡུམ་བྱེད་པའི་སྒོ་ནས་བསྟོད་པ་ནི། མཁྱེན་གསུམ་ཆོས་ཅན། ཁྱོད་
འཕགས་བཞིའི་བཞེད་དོན་སྒྲུབ་པའི་ཡོན་ཏན་དང་ལྡན་པ་ཡིན་ཏེ། རང་སྲས་ཉན་ཐོས་འཕགས་པ་དང་བྱང་
ཆུབ་སེམས་དཔའ་འཕགས་པའི་ཚོགས་དང་བཅས་པ་སྟེ་རང་རྒྱལ་འཕགས་པ་དང་སངས་རྒྱས་འཕགས་པ་
རྣམས་ཀྱི་བཞེད་དོན་སྒྲུབ་པའི་ཡོན་ཏན་དང་ལྡན་པའི་ཕྱིར། གཉིས་པ་ཕྱག་འཚལ་བ་ནི། རྗེ་བཙུན་བྱམས་
མགོན་ཆོས་ཅན། ཁྱོད་ཀྱི་རྒྱན་རྩོམ་པའི་ཐོག་མར་ཡུམ་མཁྱེན་པ་གསུམ་པོ་དེ་ལ་ཕྱག་འཚལ་བ་ཡིན་ཏེ། སྒོ་
གསུམ་གུས་པས་འདུད་པ་ཡིན་པའི་ཕྱིར། དེ་ལྟར་ཡང་རྐང་པ་དང་པོའི་དོན་འཆད་པ་ན། འགྲེལ་བ་ལས།
ཉན་ཐོས་དང་དེའི་ཕྱོགས་སུ་བསླན་པ་རྣམ་པར་ཐར་བ་ཅུང་ཟད་ཙམ་ཞིག་གིས་ལྷག་པ་རིམ་པ་གཅིག་གིས་
བསྟན་པ་རང་སངས་རྒྱས་ཀྱང་སྟེ་ཞེས་སོགས་དང་། གཉིས་པའི་དོན་ལ། བྱང་ཆུབ་སེམས་དཔའ་འཁོར་བ་ཇི་
སྲིད་པར་འགྲོ་བའི་དོན་བྱེད་པ་རྣམས་ཞེས་སོགས་དང་། གསུམ་པའི་དོན་ལ། རྣམ་པ་ཐམས་ཅད་སྐྱེ་བ་མེད་
པར་ཐུགས་སུ་ཆུད་པ་གང་དང་ལྡན་ན་སངས་རྒྱུས་ཡང་དག་པར་བསྡམས་པའི་སྐུ་ཅན་རྣལ་འབྱོར་ཅན་གྱི་དབང་
12

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཕྱུག་གི་གཙོ་བོ་རྣམས་ཞེས་སོགས་དང་། བཞི་པའི་དོན་ལ། སངས་རྒྱས་ཉན་ཐོས་ལ་སོགས་པས་ཡོངས་སུ་
བསྐོར་བ་དེ་སྒྲུབ་པར་བྱེད་པ་ཉིད་ཀྱི་ཡུམ་དེ་ལ་ཕྱག་འཚལ་ལོ། ། ཞེས་གསུངས། འོ་ན། ཚིག་རྐང་གསུམ་
པའི་གང་ཞེས་པ་སྤྱི་སྒྲ་ཡིན་པས་བྱེ་བྲག་རྣམ་མཁྱེན་ལ་ཇི་ལྟར་གོ་ཞེ་ན། དེ་རྣམ་མཁྱེན་ལ་གོ་བར་ཐལ། དེ་སྤྱི་སྒྲ་
ཡིན་ཀྱང་མཁྱེན་གསུམ་ལ་བསྟོད་པའི་སྐབས་དང་། གཞན་གཉིས་ལ་བསྟོད་ཟིན་པའི་ཤུགས་དང་། ཐུབ་
རྣམས་ཞེས་པའི་ཁྱད་པར་གྱི་ཚིག་དང་འབྲེལ་བས་རྣམ་མཁྱེན་ལ་གོ་བའི་ཕྱིར། དེ་ལྟར་གོ་སྟེ། རྣམ་བཤད་ལས།
གང་ཞེས་པ་སྤྱི་སྒྲ་ཡིན་ཡང་མཁྱེན་གསུམ་ལ་བསྟོད་པའི་སྐབས་དང་། གཞན་གཉིས་ལ་བསྟོད་ཟིན་པའི་ཤུགས་
དང་། ཐུབ་པའི་ཚིག་དང་འབྲེལ་བས་རྣམ་མཁྱེན་ཁོ་ན་ལ་གོ་བར་འགྱུར་རོ། ། ཞེས་ གསུངས་པའི་ཕྱིར།
༈ གཉིས་པ་མཐའ་དཔྱད་པ་ལ། དགག་གཞག་སྤང་གསུམ་ལས། དང་པོ་ལ་ཁ་ཅིག་ན་རེ། མཆོད་བརྗོད་ཀྱི་
སྐབས་འདིར། དང་པོར་གཞི་ཤེས། དེ་ནས་ལམ་ཤེས། དེ་ནས་རྣམ་མཁྱེན་ལ་བསྟོད་པའི་གོ་རིམ་དེ་ཡུམ་གྱི་
མདོའི་གླེང་གཞིའི་གོ་རིམ་དང་མཐུན་པར་བསྟོད་པ་ཡིན་ཏེ། བསྟན་བཅོས་རིན་ཆེན་སྒྲོན་མེ་ལས་བཤད་པ་
ལྟར། ཚེ་དང་ལྡན་པ་འོད་སྲུང་ཆེན་པོ་དང་ཞེས་སོགས་ཀྱིས་བསྟན་པའི་གཞི་ཤེས་དེ། འདིར་ཉན་ཐོས་ཞི་བ་
ཚོལ་རྣམས་ཞེས་སོགས་ཀྱིས་བསྟན། ཚེ་དང་ལྡན་པ་བཟང་སྐྱོང་དང་ཞེས་སོགས་ཀྱིས་བསྟན་པའི་ལམ་ཤེས་དེ།
འདིར་ལམ་ཤེས་ཉིད་ཀྱིས་ཞེས་སོགས་ཀྱིས་བསྟན། བཅོམ་ལྡན་འདས་ཀྱིས་གདན་སེངྒེའི་ཁྲི་བཤམས་པ་ལ་སྐུ་
དྲང་པོར་སྲིང་། ཞེས་སོགས་ཀྱིས་བསྟན་པའི་རྣམ་མཁྱེན་དེ། འདིར་གང་དང་ཡང་དག་ལྡན་པས་ཞེས་སོགས་
ཀྱིས་བསྟན་པའི་ཕྱིར་ཟེར་ན། དེ་མི་འཐད་པར་ཐལ། འཕགས་པ་དང་སློབ་དཔོན་གཉིས་ཀས་མཆོད་བརྗོད་
དང་། གླེང་གཞི་སྦྱར་བའི་བཤད་པ་མ་མཛད་པའི་ཕྱིར། དེར་ཐལ། གླེང་གཞིའི་བཤད་པ་འཕགས་པས་
འཕྲིན་ལས་ཀྱི་མཇུག་ ཏུ་ མཛད། སློབ་དཔོན་གྱིས་དགོས་འགྲེལ་ གྱི་མཇུག་ཏུ་མཛད་ པའི་ ཕྱིར་ ཁ་ ཅིག
མཆོད་བརྗོད་ཀྱི་སྐབས་འདིར་ལུས་རྣམ་གཞག་ཏུ། རྣམ་ཀུན་མཁྱེན་ཉིད་ལམ་ཤེས་ཉིད། ། དེ་ནས་ཐམས་
ཅད་ཤེས་པ་ཉིད། ། ཅེས་པ་དང༌། སྐབས་དང་པོ་གསུམ་དུ་ཡང་། རྣམ་མཁྱེན། ལམ་ཤེས། གཞི་ཤེས་
གསུམ་རིམ་པར་བསྟན་པ་དང་གོ་རིམ་མི་མཐུན་པར། དང་པོར་གཞི་ཤེས། དེ་རྗེས་ལམ་ཤེས། དེ་རྗེས་རྣམ་
མཁྱེན་ལ་བསྟོད་པ་དེ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཐེག་པ་གསུམ་གྱི་ལམ་ལ་རིམ་གྱིས་འཇུག་
པའི་གོ་རིམ་དང་མཐུན་པར་བསྟོད་པ་ཡིན་ནོ། ། ཟེར་ན། དེ་མི་འཐད་པར་ཐལ། མངོན་རྟོགས་རྒྱན་གྱི་
ཆེད་དུ་བྱ་བའི་གདུལ་བྱ་ཉན་ཐོས་དང་རང་རྒྱལ་གྱི་ལམ་དུ་འཇུག་པ་མེད་པའི་ཕྱིར། དེར་ཐལ། དེའི་ཆེད་དུ་
བྱ་བའི་གདུལ་བྱ་ཡིན་ན། དང་པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་གྱི་རིགས་ཅན་ཤིན་ཏུདབང་
13

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོ་རྣོན་པོ་ཡིན་དགོས་པའི་ཕྱིར། གཞན་ཡང་། དེ་མི་འཐད་པར་ཐལ། མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱ་ཐོག་དམན་གྱི་རིགས་ཅན་མེད་པའི་ཕྱིར། དེར་ཐལ། དེ་ཐེག་ཆེན་ཐུན་མོང་མ་ཡིན་པའི་བསྟན་
བཅོས་ཡིན་པའི་ཕྱིར། ཡང་དེ་ལྟར་བསྟོད་པ་དེ་མངོན་རྟོགས་རྒྱན་གྱི་གདུལ་བྱ་ཕལ་པ་ཐེག་པ་གསུམ་གྱི་ལམ་ལ་
རིམ་གྱིས་འཇུག་པའི་གོ་རིམ་དང་མཐུན་པར་བསྟོད་པ་ཡིན་ནོ་ཟེར་ན། དེ་ཡང་མི་འཐད་པར་ཐལ། མངོན་
རྟོགས་རྒྱན་རྩོམ་པ་པོ་ཐོག་མ་ཉིད་ནས་གདུལ་བྱ་ཕལ་པའི་ལམ་ཉམས་སུ་ལེན་གྱི་རིམ་པ་གཙོ་བོར་བསྟན་པ་ལ་
དགོས་པ་ཁྱད་པར་ཅན་མེད་པའི་ཕྱིར། ཁ་ཅིག མངོན་རྟོགས་རྒྱན་གྱིས་གདུལ་བྱ་ཕལ་པའི་ལམ་ཉམས་སུ་
ལེན་གྱི་རིམ་པ་ལ་བསྟན་ཟེར་ན། དེ་བསྟན་པར་ཐལ། དེས་རིགས་ཅན་གསུམ་གྱི་མངོན་པར་རྟོགས་པའི་རིམ་
པ་ངོ་བོ་ངེས་པ། གྲངས་ངེས་པ། གོ་རིམ་ངེས་པར་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་
ཐལ། རྣམ་བཤད་ལས། གཏན་ལ་དབབ་བྱའི་གཙོ་བོ་ནི། རིགས་ཅན་གསུམ་གྱི་མངོན་པར་རྟོགས་པའི་རིམ་
པ་ངོ་བོ་ངེས་པ་དང་། གྲངས་ངེས་པ་དང་། གོ་རིམ་ངེས་པ་གསུམ་གྱི་སྒོ་ནས་ཇི་ལྟར་ཉམས་སུ་ལེན་པའི་ཚུལ་
མདོ་རྒྱས་འབྲིང་བསྡུས་གསུམ་གྱིས་སྦས་དོན་ཁོང་ན་གནས་པ་གསལ་བར་སྟོན་པར་བྱེད་དོ། ། ཞེས་གསུངས་
པའི་ཕྱིར། ཁ་ཅིག དེ་ལྟར་བསྟོད་པ་དེ་མངོན་རྟོགས་རྒྱུན་གྱི་ཆེད་དུ་བྱ་བའི་གདུལ་བྱས་དང་པོར་གཞི་ཤེས་
ཐོབ། དེ་ནས་ལམ་ཤེས། དེ་ནས་རྣམ་མཁྱེན་ཐོབ་དགོས་པའི་གོ་རིམ་དང་མཐུན་པར་བསྟོད་པ་ཡིན་ནོ་ཟེར་ན།
དེ་མི་འཐད་པར་ཐལ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱས་ལམ་ཤེས་མ་ཐོབ་པར་གཞི་ཤེས་ཐོབ་
པར་མི་འགྱུར་བའི་ཕྱིར། དེར་ཐལ། དེས་ལམ་ཤེས་ཐོབ་པ་དང་འཕགས་ལམ་ཐོབ་པ་དུས་མཉམ་པའི་ཕྱིར།
དེར་ཐལ། རྗེ་བཙུན་གྱིས་མཛད་པའི་རྒྱན་དེ་ལ་མངོན་རྟོགས་རྒྱན་དང་། མདོ་སྡེ་རྒྱན་གཉིས་ཡོད་པའི་ཕྱིར།
དེར་ཐལ། རྣམ་བཤད་ལས། རྒྱན་རྣམ་པ་གཉིས་དང་། ཞེས་གསུངས་པའི་ཕྱིར། ཁ་ཅིག མངོན་རྟོགས་
རྒྱུན་གྱི་མཆོད་བརྗོད་ཡུལ་དུ་གྱུར་པའི་ཡོན་ཏན་ཡིན་ན། མཁྱེན་པ་ཡིན་པས་ཁྱབ་ཟེར་ན། འབྲས་བུ་ཆོས་སྐུ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་མངོན་རྟོགས་རྒྱན་གྱི་མཆོད་བརྗོད་ཡུལ་དུ་གྱུར་པའི་ཡོན་
ཏན་ཡིན་པར་ཐལ། མངོན་རྟོགས་རྒྱན་གྱིས་འབྲས་བུ་ཆོས་སྐུ་ལ་བསྟོད་ཕྱག་མཛད་པའི་ཕྱིར། མ་གྲུབ་ན།
དེར་ཐལ། དེས་དངོས་པོ་བརྒྱད་ལ་བསྟོད་ཕྱག་མཛད་པའི་ཕྱིར། དེར་ཐལ། དེས་དོན་མངོན་པར་རྟོགས་པ་
བརྒྱད་ལ་བསྟོད་ཕྱག་མཛད་པའི་ཕྱིར། དེར་ཐལ། དེས་མཁྱེན་གསུམ་གྱིས་དོན་མངོན་པར་རྟོགས་པ་བརྒྱུད་
ཉམས་ལེན་གྱིས་བསྡུས་པའི་ཆ་ནས་དེ་ལ་བསྟོད་ཕྱག་མཛད་པའི་ཕྱིར། དེར་ཐལ། འགྲེལ་པ་དོན་གསལ་ལས།
དེ་ལ་ཐམས་ཅད་མཁྱེན་པ་ཉིད་གསུམ་གྱིས་དོན་བརྒྱུད་བསྡུས་ལ། ཞེས་སོགས་གསུངས་པའི་ཕྱིར། རྩ་བར་

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། ། །
འདོད་ན། དེ་ཆོས་ཅན། མཁྱེན་པ་མ་ཡིན་པར་ཐལ། འདུས་བྱས་མ་ཡིན་པའི་ཕྱིར། དེར་ཐལ། འདུས་མ་
བྱས་ཡིན་པའི་ཕྱིར། ཁ་ཅིག མངོན་རྟོགས་རྒྱན་གྱི་མཆོད་བརྗོད་ཡུལ་དུ་གྱུར་བའི་ཡུམ་ཡིན་ན། འཕགས་
རྒྱུད་ཀྱི་མཁྱེན་པ་ཡིན་པས་ཁྱབ་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན།
དེར་ཐལ། དེའི་ཕྱིར། དེར་ཐལ། མངོན་རྟོགས་རྒྱན་གྱིས་དེ་ལ་བསྟོད་ཕྱག་མཛད་པའི་ཕྱིར། དེར་ཐལ།
དེས་ཐེག་ཆེན་གྱི་ཚོགས་ལམ་ལ་བསྟོད་ཕྱག་མཛད་པའི་ཕྱིར། དེར་ཐལ། དེས་རྣམ་རྫོགས་སྦྱོར་པ་ལ་བསྟོད་
ཕྱག་མཛད་པའི་ཕྱིར། དེར་ཐལ། དེས་དོན་མངོན་པར་རྟོགས་པ་བརྒྱད་ལ་བསྟོད་ཕྱག་མཛད་པར་བསྒྲུབ་
ཟིན་པའི་ཕྱིར། རྩ་བར་འདོད་ན། དེ་ཆོས་ཅན། འཕགས་རྒྱུད་ཀྱི་མཁྱེན་པ་ཡིན་པར་ཐལ། སོ་སྐྱེའི་མངོན་
རྟོགས་ཡིན་པའི་ཕྱིར། ཁ་ཅིག འཕགས་རྒྱུད་ཀྱི་མཁྱེན་པ་ཡིན་ན། མཆོད་བརྗོད་ཀྱི་སྐབས་འདིར་དངོས་སུ་
བསྟན་པའི་ཡུམ་ཡིན་པས་ཁྱབ་ཟེར་ན། རང་རྒྱལ་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། དེར་
ཐལ། རང་རྒྱལ་འཕགས་པའི་མཁྱེན་པ་ཡིན་པའི་ཕྱིར། དེར་ཐལ། རང་རྒྱལ་གྱི་བདེན་པ་མངོན་རྟོགས་ཡིན་
པའི་ཕྱིར། གོང་དུ་འདོད་ན། མི་འཐད་པར་ཐལ། མཆོད་བརྗོད་ཀྱི་གཞུང་འདིས་རང་རྒྱལ་གྱི་མཐོང་ལམ་དེ་
ཉན་ཐོས་ཀྱི་མངོན་རྟོགས་ཀྱི་ཤུགས་ལ་བསྟན་པའི་ཕྱིར། དེར་ཐལ། འགྲེལ་པ་ལས། ཉན་ཐོས་དང་དེའི་
ཕྱོགས་སུ་བསླན་པར་རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ་རིམ་པ་གཅིག་གིས་བསྟན་པ་རང་སངས་
རྒྱས་ཀྱང་སྟེ། ཞེས་གསུངས་པའི་ཕྱིར། ཁ་ཅིག རང་སྲས་འཕགས་པའི་བཞེད་དོན་སྒྲུབ་ནུས་ཀྱི་འཕགས་
རྒྱུད་ཀྱི་མཁྱེན་པ། མཆོད་བརྗོད་ཀྱི་ཡུལ་དུ་གྱུར་པའི་ཡུམ་གྱི་མཚན་ཉིད་ཡིན་ཟེར་ན། ཉན་ཐོས་ཀྱི་ཚོགས་ལམ་
ཆོས་ཅན། མཚན་ཉིད་དེར་ཐལ མཚོན་བྱ་དེའི་ཕྱིར། དེར་ཐལ། བསྟོད་ཕྱག་གི་ཡུལ་དུ་གྱུར་པའི་ཡུམ་
ཡིན་པའི་ཕྱིར། དེར་ཐལ། ཡུམ་ཡིན་པའི་ཕྱིར། དེར་ཐལ། མངོན་རྟོགས་ཡིན་པའི་ཕྱིར། རྩ་བར་འདོད་
ན། དེ་མི་འཐད་པར་ཐལ། དེ་འཕགས་རྒྱུད་ཀྱི་མཁྱེན་པ་མ་ཡིན་པའི་ཕྱིར། དེར་ཐལ། སོ་སྐྱེའི་ལམ་ཡིན་
པའི་ཕྱིར། དེར་ཐལ། ཉན་ཐོས་ཀྱི་ཚོགས་ལམ་ཡིན་པའི་ཕྱིར། ཁ་ཅིག དེ་འདྲ་བ་དེ་སྐབས་འདིར་དངོས་
སུ་བསྟན་པའི་མཆོད་བརྗོད་ཡུལ་དུ་གྱུར་པའི་ཡུམ་གྱི་མཚན་ཉིད་ཡིན་ཟེར་ན། རང་རྒྱལ་འཕགས་པའི་མངོན་
རྟོགས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རང་རྒྱལ་གྱི་མཐོང་ལམ་དེ་རང་
སྲས་རང་རྒྱལ་གྱི་སྒོམ་ལམ་སྐྱེད་བྱེད་ཡིན་ པའི་ཕྱིར། དེར་ཐལ། དེ་དེའི་ཡུམ་ཡིན་པའི་ཕྱིར། ཁྱབ་སྟེ།
སྐབས་འདིར་ཡུམ་སྲས་ཀྱི་དོན་རང་སྲས་བསྐྱེད་བྱ་སྐྱེད་བྱེད་ཀྱི་སྒོ་ནས་འཇོག་པའི་ཕྱིར། དེར་ཐལ། རྣམ་
བཤད་ལས། ཡུམ་དང་སྲས་ནི་བསྐྱེད་བྱ་སྐྱེད་བྱེད་དུ་ཤེས་པར་བྱའོ། ། ཞེས་གསུངས་པའི་ཕྱིར། གོང་དུ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདོད་མི་ནུས་སོ། ། ཁ་ཅིག ཚིག་རྐང་དང་པོའི་སྐབས་ནས་དངོས་སུ་བསྟན་པའི་གཞི་ཤེས་ཡིན་ན། མི་
མཐུན་ཕྱོགས་ཀྱི་གཞི་ཤེས་ཡིན་པས་ཁྱབ་ཟེར་ན། གཞི་ཤེས་ཆོས་ཅན། དེར་ཐལ། དེའི་ཕྱིར། དེ་དེར་ཐལ།
ཀུན་ཤེས་ཉིད་ཀྱི་ཞེས་པའི་སྐབས་ནས་དངོས་སུ་བསྟན་པའི་གཞི་ཤེས་ཡིན་པའི་ཕྱིར། གོང་དུ་འདོད་ན། དེ་
ཆོས་ཅན། མི་མཐུན་ཕྱོགས་ཀྱི་གཞི་ཤེས་མ་ཡིན་པར་ཐལ། ཐེག་དམན་འཕགས་པའི་མཁྱེན་པ་མ་ཡིན་པའི་
ཕྱིར། དེར་ཐལ། ཁྱོད་དུ་གྱུར་པའི་ཐེག་ཆེན་འཕགས་པའི་མཁྱེན་པ་ཡོད་པའི་ཕྱིར། ཁ་ཅིག ཚིག་རྐང་
གཉིས་པའི་སྐབས་ནས་དངོས་སུ་བསྟན་པའི་ལམ་ཤེས་ཡིན་ན། རྒྱུ་ལམ་ཤེས་ཡིན་པས་ཁྱབ་ཟེར་ན། ལམ་ཤེས་
ཆོས་ཅན། དེར་ཐལ། དེའི་ཕྱིར། དེ་དེར་ཐལ། ལམ་ཤེས་ཉིད་ཀྱིས་ཞེས་པས་ལམ་ཤེས་ལ་དངོས་སུ་བསྟོད་
ཕྱག་མཛད་པའི་ཕྱིར། གོང་དུ་འདོད་ན། དེ་ཆོས་ཅན། རྒྱུ་ལམ་ཤེས་མ་ཡིན་པར་ཐལ། བྱང་སེམས་
འཕགས་པའི་མཁྱེན་པ་མ་ཡིན་པའི་ཕྱིར། དེར་ཐལ། རྣམ་མཁྱེན་ཁྱོད་ཡིན་པའི་ཕྱིར། ཁ་ཅིག ཚིག་རྐང་
གསུམ་པའི་སྐབས་ནས་དངོས་སུ་བསྟན་པའི་རྣམ་མཁྱེན་ཡིན་ན། གཞི་ཤེས་དང་ལམ་ཤེས་མ་ཡིན་པས་ཁྱབ་
ཟེར་ན། གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར།
དེར་ཐལ། ཚིག་རྐང་གསུམ་པས་དེ་ལ་བསྟོད་པའི་ཕྱིར། དེར་ཐལ། ཚིག་རྐང་གསུམ་པས་ཆོས་ཐམས་ཅད་
མངོན་སུམ་དུ་རྟོགས་པའི་རྣམ་མཁྱེན་ལ་བསྟོད་པའི་ཕྱིར། དེར་ཐལ། དེས་རྣམ་མཁྱེན་ལ་དངོས་སུ་བསྟོད་
པའི་ཕྱིར། གོང་དུ་འདོད་མི་ནུས་ཏེ། གཞི་ཤེས་གང་ཞིག་ལམ་ཤེས་ཡིན་པའི་ཕྱིར། དང་པོ་དེར་ཐལ། ཐེག་
དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། གཉིས་པ་དེར་ཐལ།
འབྲས་བུ་ལམ་ཤེས་ཡིན་པའི་ཕྱིར། གཉིས་པ་རང་ལུགས་བཞག་པ་ལ། མཆོད་བརྗོད་ཀྱི་སྐབས་འདིར་དང་
པོར་གཞི་ཤེས། དེ་རྗེས་ལམ་ཤེས། དེ་རྗེས་རྣམ་མཁྱེན་ལ་བསྟོད་པ་དེ། མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱའི་ལམ་ཉམས་ལེན་གྱི་རིམ་པ་དང་མཐུན་པར་བསྟོད་པ་ཡིན་ཏེ། དེའི་ཆེད་དུ་བྱ་བའི་གདུལ་བྱས།
དང་པོར་སྐྱེས་བུ་འབྲིང་དང་ཐུན་མོང་པའི་ལམ་གྱི་རིམ་པའི་གཙོ་བོ་བདེན་བཞི་མི་རྟག་ལ་སོགས་བཅུ་དྲུག་
བསྒོམས་ཏེ་རྒྱུད་སྦྱངས་ནས་གཞི་ཤེས་ཀྱི་རྣམ་པ་ཉམས་སུ་བླངས། དེ་རྗེས་བྱང་ཆུབ་མཆོག་ཏུ་སེམས་བསྐྱེད་
ནས་ཕྱིན་དྲུག་སོགས་ཀྱི་སྤྱོད་པས་ལམ་ཤེས་ཀྱི་རྣམ་པ་ཉམས་སུ་བླངས་པ་ལ་བརྟེན་ནས་མཐར་འབྲས་བུ་རྣམ་
མཁྱེན་འཐོབ་པར་འགྱུར་བའི་གོ་རིམ་དང་མཐུན་པར་བསྟོད་པ་ཡིན་པའི་ཕྱིར། རང་སྲས་འཕགས་པའི་བཞེད་
དོན་སྒྲུབ་ནུས་ཀྱི་མཁྱེན་པ། མཆོད་བརྗོད་ཡུལ་དུ་གྱུར་པའི་ཡུམ་གྱི་མཚན་ཉིད། མཁས་གྲུབ་ཀྱིས་མཆོད་
བརྗོད་ཀྱི་སྐབས་འདིར་དངོས་སུ་བསྟན་པའི་ཡུམ་ལ་འཕགས་རྒྱུད་ཀྱི་མཁྱེན་པས་ཁྱབ་པ་དང་། སྤྱིར། ཡུམ།
16

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
མཁྱེན་པ། མངོན་རྟོགས། ལམ། མཆོད་བརྗོད་ཡུལ་དུ་གྱུར་པའི་ཡུམ་རྣམས་དོན་གཅིག་པར་བཞེད་ལ། དེ་
ལྟར་མི་བཞེད་པའི་ལུགས་ཀྱང་མང་དུ་སྣང་ངོ༌། ། རང་སྲས་འཕགས་པའི་བཞེད་དོན་སྒྲུབ་ནུས་ཀྱི་མཁྱེན་པ་
གང་ཞིག མངོན་རྟོགས་རྒྱན་གྱི་མཆོད་བརྗོད་ཡུལ་དུ་སྨོས་པ། དེའི་མཆོད་བརྗོད་ཡུལ་དུ་གྱུར་པའི་ཡུམ་གྱི་
མཚན་ཉིད། འདིར་ཡུམ་སྲས་ཀྱི་དོན་ཡང་ཡོད་དེ། མཁྱེན་པ་སྔ་མས་རང་སྲས་འཕགས་པ་ཕྱི་མ་བསྐྱེད་པ་དེ་
མཁྱེན་པ་སྔ་མ་དང༌། འཕགས་པ་ཕྱི་མ་ཡུམ་སྲས་ཀྱི་དོན་ཡིན་ཞིང་། དེ་བཞིན་དུ་མཁྱེན་པ་སྔ་མས་རང་འབྲས་
མཁྱེན་པ་ཕྱི་མ་བསྐྱེད་པ་སོགས་སྐབས་དོན་གཞན་ལའང་རིགས་འགྲེ་བའི་ཕྱིར། སྐབས་འདིར་དངོས་སུ་བསྟན་
པའི་མཁྱེན་གསུམ་གྱི་ཁྱད་པར་ཡོད་དེ། ཉན་རང་གི་རིགས་ཅན་རྣམས་ཀྱི་ཉན་རང་གི་བྱང་ཆུབ་ཐོབ་པ་ལ་
བསྒོམ་བྱའི་གཙོ་བོར་བྱས་ནས་སྒོམ་དགོས་ཤིང་། གནས་སྐབས་བྱང་ཆུབ་སེམས་དཔས་ཀྱང་གདུལ་བྱ་ཉན་རང་
གི་རིགས་ཅན་རྗེས་སུ་འཛིན་པའི་ཕྱིར་དུ་རྒྱུད་ལ་བསྐྱེད་ནས་བསྒོམ་དགོས་པའི་གཞི་ཤེས་དེ། ཚིག་རྐང་དང་
བོས་སྐབས་ནས་དངོས་སུ་བསྟན་པའི་གཞི་ཤེས་དང་། རིགས་ཅན་གསུམ་གྱི་དོན་སྒྲུབ་བྱེད་ཀྱི་ལམ་ཤེས་དེ།
ཚིག་རྐང་གཉིས་པའི་སྐབས་ནས་དངོས་སུ་བསྟན་པའི་ལམ་ཤེས་དང་། གཞི་ལམ་རྣམ་གསུམ་བདེན་མེད་དུ་
མངོན་སུམ་དུ་རྟོགས་པའི་རྣམ་མཁྱེན་དེ། ཚིག་རྐང་གསུམ་པའི་སྐབས་ནས་དངོས་སུ་བསྟན་པའི་རྣམ་མཁྱེན་
ཡིན་པའི་ཕྱིར། དེར་མ་ཟད། སྤྱིར་མཁྱེན་པ་གསུམ་སོ་སོ་ཡང་། ཚིག་རྐང་གསུམ་སོ་སོའི་སྐབས་ནས་དངོས་
སུ་བསྟན་པའི་མཁྱེན་པ་ཡིན་ལ། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་གཞི་ཤེས་དང་། གང་
ཟག་གི་བདག་མེད་མངོན་སུམ་དུ་རྟོགས་པའི་གཞི་ཤེས་དེ་ཡང་ཚིག་རྐང་དང་པོས་དངོས་སུ་བསྟན་པའི་གཞི་ཤེས་
དང་། འདུས་བྱས་ཀྱི་ཆོས་རྣམས་བདེན་པའི་སྐྱེ་བ་མེད་པར་མངོན་སུམ་དུ་རྟོགས་པའི་ལམ་ཤེས་དང༌། ལམ་
གསུམ་བདེན་མེད་དུ་མངོན་སུམ་དུ་རྟོགས་པའི་ལམ་ཤེས་དེ་ཡང་། ཚིག་རྐང་གཉིས་པས་དངོས་སུ་བསྟན་པའི་
ལམ་ཤེས་དང་། ཆོས་བཅུ་མངོན་སུམ་དུ་རྟོགས་པའི་རྣམ་མཁྱེན་དང་། ཆོས་ཐམས་ཅད་བདེན་མེད་དུ་མངོན་
སུམ་དུ་རྟོགས་པའི་རྣམ་མཁྱེན་དེ་ཡང་། ཚིག་རྐང་གསུམ་ པས་ དངོས་སུ་བསྟན་ པའི་རྣམ་མཁྱེན་ཡིན་ཏེ།
འགྲེལ་བ་ལས། གཞི་ཐམས་ཅད་སྐྱེ་བ་མེད་པར་ཡོངས་སུ་ཤེས་པ་ཉིད་ཀྱིས། ཞེས་པ་དང་། ལམ་ཐམས་ཅད་
སྐྱེ་བ་མེད་པར་རྟོགས་པའི་ངོ་བོ་ཉིད་ཀྱིས། ཞེས་པ་དང་། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ་
གང་དང་ལྡན་ན་ཞེས་སོགས་གསུངས་ཤིང་། རྣམ་བཤད་ལས་ཀྱང་། གཞི་ཤེས་ཀྱང་འོག་ནས་མདོའི་དྲིས་ལན་
གྱི་དོན་བསྡུ་བའི་སྐབས་ནས་བཤད་པ་ལྟར་མི་རྟག་སོགས་བཅུ་དྲུག་གི་རྣམ་པ་ཅན་ཡིན་ནོ། ། དེས་མཚོན་ནས་
གཞན་གཉིས་ཀྱང་ཤེས་པར་བྱ་ཞིང་། ཞེས་གསུངས་པའི་ཕྱིར། དེས་ན་མཁས་གྲུབ་ཀྱི་རྗེས་འབྲང་མང་པོས།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚིག་རྐང་གསུམ་གྱི་སྐབས་ནས་དངོས་སུ་བསྟན་པའི་མཁྱེན་པ་ག་སུམ་པོ་དེ། མཁྱེན་གསུམ་སྤྱི་ཙམ་པོ་དེ་ཁོ་ན་ལ་
བྱེད་པ་ནི་དོན་མ་ཡིན་ཏེ། དེ་ལྟར་འདོད་པ་ནི་འགྲེལ་པ། རྣམ་བཤད། མཁས་གྲུབ་ཀྱི་བཞེད་པ་རྣམས་དང་
འགལ་བའི་ཕྱིར་རོ། །
༈གསུམ་པ་རྩོད་པ་སྤོང་བ་ལ། ཁ་ཅིག ཡུམ་རྒྱས་འབྲིང་བསྡུས་གསུམ་ཆོས་ཅན། མཁྱེན་པ་ཡིན་པར་
ཐལ། ཡུམ་ཡིན་པའི་ཕྱིར། དེར་ཐལ། འགྲེལ་པ་ལས། རྒྱལ་བའི་ཡུམ་རྣམ་པ་གསུམ་ཅར་ལས་ཀྱང་ཞེས་
སོགས་གསུངས་པའི་ཕྱིར་ཟེར་ན། མ་ཁྱབ་སྟེ། དེ་གསུམ་ལ་ཡུམ་དང་ཤེར་ཕྱིན་གྱི་སྒྲས་བཏགས་ནས་བསྟན་པ་
མང་དུ་ཡོད་པའི་ཕྱིར། འདོད་མི་ནུས་ཏེ། ཤེས་པ་མ་ཡིན་པའི་ཕྱིར། དེར་ཐལ། རྗོད་བྱེད་ཀྱི་སྒྲ་ཡིན་པའི་
ཕྱིར། ཁ་ཅིག རྐང་པས་འདེགས་འཇོག་བྱེད་པའི་ལམ་འདི་ཆོས་ཅན། མཁྱེན་པ་ཡིན་པར་ཐལ། ལམ་ཡིན་
པའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་མི་ནུས་སོ་ཟེར་བ་དང་། ཡུམ་སྒྱུ་མ་ལྷ་མཛེས་ཆོས་ཅན།
མཁྱེན་པ་ཡིན་པར་ཐལ། ཡུམ་ཡིན་པའི་ཕྱིར། དེར་ཐལ། སངས་རྒྱས་ཀྱི་ཡུམ་ཡིན་པའི་ཕྱིར། དེར་ཐལ།
སྟོན་པ་ཤཱཀྱ་ཐུབ་པའི་ཡུམ་ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་སོ་ཟེར་ན། སྲས་སྒྲ་གཅན་འཛིན་
ཆོས་ཅན། རྒྱལ་སྲས་ཡིན་པར་ཐལ། རྒྱལ་བ་ཤཱཀྱ་ཐུབ་པའི་སྲས་ཡིན་པའི་ཕྱིར། ཁྱབ་པ་ཁས། འདོད་ན།
དེ་ཆོས་ཅན། བྱང་ཆུབ་སེམས་དཔའ་ཡིན་པར་ཐལ། རྒྱལ་སྲས་ཡིན་པའི་ཕྱིར། རྟགས་ཁས། འདོད་མི་ནུས་
ཏེ། ཉན་ཐོས་ཡིན་པའི་ཕྱིར། ཁ་ཅིག རྣམ་མཁྱེན་ཆོས་ཅན་སངས་རྒྱས་འཕགས་པའི་ཡུམ་ཡིན་པར་ཐལ།
དེའི་བཞེད་དོན་སྒྲུབ་བྱེད་ཀྱི་ཡུམ་ཡིན་པའི་ཕྱིར་ཟེར་ན། མ་ཁྱབ། འདོད་ན། དེ་མི་འཐད་པར་ཐལ།
སངས་རྒྱས་འཕགས་པའི་ཡུམ་ཡིན་ན། དེའི་རྒྱུ་ཡིན་དགོས་པའི་ཕྱིར། དེར་ཐལ། འདིར་ཡུམ་སྲས་ཀྱི་དོན་
བསྐྱེད་བྱ་སྐྱེད་བྱེད་ཀྱི་སྒོ་ནས་འཇོག་པའི་ཕྱིར། དེ་ལ་ཁོ་ན་རེ། ཡུམ་སྲས་ཀྱི་དོན་བསྐྱེད་བྱ་སྐྱེད་བྱེད་ཡིན་པར་
ཐལ།སྐབས་འདིར་ཡུམ་སྲས་ཀྱི་དོན་དེའི་སྒོ་ནས་འཇོག་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། ཡུམ་སྲས་
ཀྱི་དོན་འདུས་བྱས་མ་ཡིན་པའི་ཕྱིར། དེར་ཐལ། གསུང་རབ་ཀྱི་དོན་འདུས་བྱས་མ་ཡིན་པའི་ཕྱིར་ཟེར་
རོ། ། ཁ་ཅིག རྣམ་མཁྱེན་དེ་སངས་རྒྱས་འཕགས་པའི་ཡུམ་ཡིན་པར་ཐལ། དེ་དེའི་རྣམ་པར་འཇོག་བྱེད་ཀྱི་
ཡུམ་ཡིན་པའི་ཕྱིར་ཟེར་ན།མ་ཁྱབ། འདོད་ན། མི་འཐད་པར་ཐལ། དེ་སངས་རྒྱས་འཕགས་པའི་རྒྱུ་མ་ཡིན་
པའི་ཕྱིར། དེར་ཐལ། དེ་སངས་རྒྱས་འཕགས་པ་དང་དུས་མཉམ་ཡིན་པའི་ཕྱིར། འོ་ན། རྣམ་མཁྱེན་དེ་
སངས་རྒྱས་འཕགས་པའི་རྒྱུ་ཡིན་པར་ཐལ། དེ་དེའི་རྣམ་པར་འཇོག་བྱེད་ཀྱི་རྒྱུ་ཡིན་པའི་ཕྱིར། ཁྱབ་པ་ཁས།
མ་གྲུབ་ན། དེར་ཐལ། སངས་རྒྱས་འཕགས་པ་དེ་རྣམ་མཁྱེན་ཐོབ་པའི་སྒོ་ནས་འཇོག་པའི་ཕྱིར། དེར་ཐལ།

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
མདོ་ལས། རྣམ་ པ་ ཐམས་ ཅད་ མཁྱེན་ པ་ཉིད་བརྙེས་པས་ དེ་ བཞིན་ གཤེགས་ པ་ཞེས་བྱ་ བའི་ གྲངས་སུ་
འགྲོའོ། ། ཞེས་གསུངས་པའི་ཕྱིར། ཁ་ཅིག སངས་རྒྱས་འཕགས་པའི་ཡུམ་དེ་ལ་སྐྱེད་པའི་ཡུམ་དང་། གསོ་
བའི་ཡུམ་དང་། བཞེད་དོན་སྒྲུབ་པའི་ཡུམ་གསུམ་མེད་པར་ཐལ། དེའི་བཞེད་དོན་སྒྲུབ་པའི་ཡུམ་ཡིན་ན།
དེའི་ཡུམ་ཡིན་མི་དགོས་པའི་ཕྱིར། ཟེར་ན། མ་ཁྱབ། འདོད་མི་ནུས་སོ། ། ཁ་ཅིག ཚིག་རྐང་དང་པོས་
དངོས་སུ་བསྟན་པའི་གཞི་ཤེས་ཡིན་ན། མི་མཐུན་ཕྱོགས་ཀྱི་གཞི་ཤེས་མིན་དགོས་པར་ཐལ། རང་རྒྱལ་གྱི་
མཐོང་ལམ་དེའི་དངོས་བསྟན་གྱི་གཞི་ཤེས་མ་ཡིན་པའི་ཕྱིར། ཟེར་ན། མ་ཁྱབ། འདོད་ན། དེ་མི་འཐད་
པར་ཐལ། འགྲེལ་པར་ཚིག་རྐང་དང་པོས་རང་རྒྱལ་གྱི་མཐོང་ལམ་ཤུགས་ལ་བསྟན་པར་དམིགས་བསལ་དུ་
གསུངས་པས་ཉན་ཐོས་ཀྱི་མཐོང་ལམ་དངོས་སུ་བཞེད་པའི་ཕྱིར། དེར་ཐལ། སྐབས་གསུམ་པར་དངོས་སུ་
བསྟན་པའི་ཉན་ཐོས་ཀྱི་མཐོང་ལམ་ཡོད་པར་བཞེད་པའི་ཕྱིར། དེས་གཞན་གཉིས་ལ་རིགས་པ་སྦྱར་རོ། ། ཁ་
ཅིག ཉན་ཐོས་ཞི་བ་ཚོལ་རྣམས་ཞེས་སོགས་ཀྱི་གཞུང་འདི་མངོན་རྟོགས་རྒྱན་གྱི་རྩོམ་པ་དམ་བཅའི་གཞུང་ཡིན་
པར་ཐལ། ཤེས་རབ་ཕ་རོལ་ཕྱིན་པ་ལ། ཞེས་སོགས་ཀྱི་གཞུང་འདི་འགྲེལ་བ་དོན་གསལ་གྱི་རྩོམ་པ་དམ་བཅའི་
གཞུང་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། དེ་འདྲ་བའི་གཞུང་དེ་འགྲེལ་བ་དོན་
གསལ་གྱི་མཆོད་བརྗོད་དང་རྩོམ་པར་དམ་བཅའ་གཉིས་ཀའི་ཐུན་མོང་པའི་གཞུང་ཡིན་པའི་ཕྱིར། དེར་ཐལ།
དེ་ལ་སོ་སོར་ཕྱེ་ན། ཤེས་རབ་ཕ་རོལ་ཕྱིན་པ་ལ། གུས་ཕྱག་འཚལ། ཞེས་སྦྱར་བས་གཞུང་ལམ་འབྲས་བུའི་
ཤེར་ཕྱིན་གསུམ་ལ་མཆོད་བརྗོད་དང་། ཀུན་གྱི་རྒྱུན་དུ་འགྱུར་བར་ནི། རྣམ་པར་དབྱེ་ཕྱིར་ཞེས་པས་རྩོམ་པ་
དམ་བཅའ་དངོས་སུ་བསྟན་པའི་ཕྱིར། གོང་དུ་འདོད་ན། དེ་མི་འཐད་པར་ཐལ། དེ་ལས་ལོགས་སུ་རྣམ་པ་
ཐམས་ཅད་མཁྱེན་ཉིད་ལམ། ཞེས་སོགས་ཀྱི་གཞུང་དེ་མངོན་རྟོགས་རྒྱན་གྱི་རྩོམ་པ་དམ་བཅའི་གཞུང་ཡིན་པའི་
ཕྱིར། གཞན་དག་ན་རེ། རྗེ་བཙུན་གྱིས་བསྟན་བཅོས་མངོན་རྟོགས་རྒྱན་བརྩོམ་པའི་ཐོག་མར་མཁྱེན་གསུམ་
བསྟོད་པ་དེ། མི་འཐད་པར་ཐལ། དེ་ལ་བསྟོད་གྲངས་མང་ཉུང་གི་སྐྱོན་ཡོད་པའི་ཕྱིར། དེར་ཐལ། ཡུམ་
མཐའ་དག་ལ་བསྟོད་ན་མཁྱེན་གསུམ་ལ་དམིགས་བསལ་གྱིས་བསྟོད་པས་བསྟོད་གྲངས་ཉུང་པའི་སྐྱོན་དང་།
གཙོ་བོའི་དབང་དུ་བྱེད་ན་རྣམ་མཁྱེན་གཅིག་པོ་ལ་བསྟོད་ཆོག་པས་བསྟོད་གྲངས་མང་པའི་སྐྱོན་ཡོད་པའི་ཕྱིར་
ཟེར་ན། སྐྱོན་དེ་དག་མེད་པར་ཐལ། རྗེ་བཙུན་གྱིས་མཁྱེན་གསུམ་ལ་བསྟོད་པ་ལ་རྒྱུ་མཚན་དང་དགོས་པ་ཁྱད་
པར་ཅན་ཡོད་པའི་ཕྱིར། རྒྱུ་མཚན་ཡོད་དེ། མཁྱེན་གསུམ་གྱིས་དོན་མངོན་པར་རྟོགས་པ་བརྒྱུད་ཉམས་ལེན་
གྱི་ཚུལ་གྱིས་བསྡུས་པ་ལ་དགོངས་པའི་ཕྱིར། དེར་ཐལ། འགྲེལ་པ་ལས། དེ་ལ་ཐམས་ཅད་མཁྱེན་པ་ཉིད་

༄༅། ། རྗེ་བཙུན་གྲུབ་ས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་གྱིས་དོན་བརྒྱད་བསྡུས་ལ་ཞེས་སོགས་གསུངས་པའི་ཕྱིར། དགོས་པ་ཡོད་དེ། བསྡུ་བྱེད་མཁྱེན་པ་
གསུམ་ཡུམ་དངོས་གནས་པ་ཡིན་པར་མ་ཟད། བསྡུ་བྱ་མངོན་རྟོགས་བརྒྱད་ཀྱང་ཡུམ་དངོས་གནས་པ་ཡིན་པ་
དང་། མཁྱེན་གསུམ་གྱིས་འཕགས་བཞིའི་བཞེད་དོན་སྒྲུབ་ནུས་པར་ཤེས་པའི་ཆེད་དུ་ཡིན་པའི་ཕྱིར། དེ་ལྟར་
ཡིན་ཀྱང་། དོན་མངོན་པར་རྟོགས་པ་བརྒྱད་པོ་གང་རུང་ཡིན་ན། མཁྱེན་གསུམ་གང་རུང་ཡིན་པས་མ་ཁྱབ་སྟེ།
མཁྱེན་གསུམ་གང་རུང་ཡིན་ན། འཕགས་རྒྱུད་ཀྱི་མཁྱེན་པ་ཡིན་དགོས་ལ། སྦྱོར་བ་དང་པོ་གསུམ་སོ་སྐྱེའི་རྒྱུད་
ལ་ཡང་ཡོད་པའི་ཕྱིར། འོ་ན་རྗེ་བཙུན་བྱམས་མགོན་གྱིས་རྟེན་ཐབས་འབྲས་བུ་གསུམ་གསུམ་གྱི་སྒོ་ནས་མཁྱེན་
གསུམ་ལ་བསྟོད་ཕྱག་མཛད་ནས། བསྟན་བཅོས་མངོན་པར་རྟོགས་པའི་རྒྱན་འདི་གང་ལ་བརྟེན་ནས་རྩོམ་པ་
ཡིན་ཞེ་ན། རྗེ་བཙུན་བྱམས་མགོན་ཆོས་ཅན། ཁྱོད་ཀྱིས་གང་ལ་བརྟེན་ནས་བསྟན་བཅོས་འདི་རྩོམ་པའི་ཚུལ་
ཡོད་དེ། ཡང་དག་པར་རྫོགས་པའི་སངས་རྒྱས་ཀྱི་གསུང་གི་མན་ངག་རྒྱས་འབྲིང་བསྡུས་གསུམ་ལ་བརྟེན་ནས་
མཛད་པའི་ཕྱིར། དེ་ལྟར་ཡིན་ཏེ། རྩ་བ་ལས། སྟོན་པས་འདི་ལས་བཤད་པ་གང་། ཞེས་པ་དང་། རྒྱུད་བླ་
མ་ལས། དེ་ལྟར་ཡིད་ཆེས་ལུང་དང་རིགས་པ་ལ། ཞེས་སོགས་གསུངས་པའི་ཕྱིར། དེ་བཞིན་དུ། སློབ་
དཔོན་སེངྒེ་བཟང་པོས་འགྲེལ་པ་དོན་གསལ་རྩོམ་པ་ལ། སློབ་དཔོན་སྔ་མ་བཞིའི་མན་ངག་དང་ལྡན་པ་ཡིན་ཏེ།
འཕགས་པ་ཐོགས་མེད་ཀྱིས་མཛད་པའི་ཉི་ཁྲི་དེ་ཉིད་རྣམ་ངེས། སློབ་དཔོན་དབྱིག་གཉེན་གྱིས་མཛད་པའི་ཉི་
ཁྲིའི་གཞུང་འགྲེལ། འཕགས་པ་གྲོལ་སྡེས་མཛད་པའི་ཉི་ཁྲི་སྣང་བ། བཙུན་པ་གྲོལ་སྡེས་མཛད་པའི་ཉི་ཁྲི་རྣམ་
འགྲེལ་དང་བཅས་པ་རྣམས་ཀྱི་མན་ངག་དང་ལྡན་པའི་ཕྱིར། དང་པོ་གྲུབ་སྟེ། འགྲོ་ལ་ཆགས་པས་ཀུན་ཆགས་
མཛད། ། ཅེས་སོགས་གསུངས་པའི་ཕྱིར། གཉིས་པ་གྲུབ་སྟེ། འགྲོ་དོན་རྩ་ལག་དབྱིག་གི་གཉེན། ། ཞེས་
སོགས་གསུངས་པའི་ཕྱིར། གསུམ་པ་གྲུབ་སྟེ། འཕགས་ པའི་ཁོངས་ སུ་ གཏོགས་ པ་ཡི། ། ཞེས་ སོགས་
གསུངས་པའི་ཕྱིར། བཞི་པ་གྲུབ་སྟེ། དེ་ཡི་འོག་ཏུ་རྣམ་གྲོལ་སྡེ། ། ཞེས་སོགས་གསུངས་པའི་ཕྱིར། བཀའ་
བསྟན་བཅོས་ཀྱི་རྣམ་གཞག་རྩ་བའི་མཆོད་བརྗོད་ཀྱི་གོང་དང་། ཆོས་འཁོར་གྱི་སྐབས་སུ་ཡང་འབྲེལ་མོད།
འདིར་བཤད་ན། མཐའ་དཔྱད་པ་ལ་དགག་གཞག་སྤང་གསུམ་ལས། དང་པོ་ལ། ཁ་ཅིག བསྟན་བཅོས་
ཆེན་པོའི་རྣམ་བཤད་མཛད་ཅེས་པའི་སྐབས་ནས་བསྟན་པའི་བསྟན་བཅོས་དེ། བསྟན་བཅོས་མངོན་རྟོགས་
རྒྱན་ལ་བྱེད་པ་ཡིན་ཟེར་ན། དེ་མི་འཐད་པར་ཐལ། བསྟན་བཅོས་ཆེན་པོ་ཞེས་པའི་སྐབས་ནས་བསྟན་པའི་
བསྟན་བཅོས་དེ་ཡུམ་གྱི་མདོ་དང་། རྣམ་བཤད་མཛད་ཅེས་པས་བསྟན་པའི་བསྟན་བཅོས་དེ་ཉི་ཁྲི་དེ་ཉིད་རྣམ་
ངེས་ལ་བྱེད་པའི་ཕྱིར། དང་པོ་དེར་ཐལ། དེ་ཡུམ་བར་མ་ལ་བྱེད་པའི་ཕྱིར། དེར་ཐལ། ཡུམ་བར་མའི་མདོ་
20

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ལ་བསྟན་བཅོས་ཀྱི་སྒྲ་བཤད་དུ་ཡོད་པར་དགོངས་ནས་བསྟན་བཅོས་ཀྱི་སྒྲས་བསྟན་པའི་ཕྱིར། དེར་ཐལ།
རྣམ་བཤད་ལས། སྒྲ་བཤད་དུ་ཡོད་པས་བསྟན་བཅོས་ཆེན་པོའི་མདོའི་ཞེས་གསུངས་པའི་ཕྱིར། ཕྱི་མ་དེར་
ཐལ། གཞུང་དེས་ཐོགས་མེད་ཀྱིས་མདོ་རྒྱུན་མ་སྦྱར་བར་ཉི་ཁྲིའི་འགྲེལ་པ་རྣམ་ངེས་མཛད་པར་བསྟན་པའི་
ཕྱིར། དེར་ཐལ། མདོ་རྒྱན་སྦྱར་བའི་འགྲེལ་བའི་ཐོག་མ་འཕགས་པས་མཛད་པའི་ཉི་ཁྲི་སྣང་བ་ནས་འཛིན་
པར་གསུངས་པའི་ཕྱིར། གཞན་ཡང་། འགྲེལ་པ་ལས། བསྟན་བཅོས་མཐའ་དག་མ་རྙེད་པར། ། ཞེས་པ་
དང་། བསྟན་བཅོས་མཐའ་དག་འདི་དེ་ལྟར། ། ཞེས་པའི་སྐབས་ནས་བསྟན་པའི་བསྟན་བཅོས་དེ་ཡང་
མངོན་རྟོགས་རྒྱན་ལ་བྱེད་རིགས་པར་ཐལ། དམ་བཅའ་འཐད་པའི་ཕྱིར། འདོད་ན། དེ་མི་འཐད་པར་ཐལ།
མཐའ་དག་ཅེས་མང་ཚིག་གིས་སྨོས་པ་ལ་དགོས་པ་ཡོད་པའི་ཕྱིར། ཁ་ཅིག སྤོབས་པ་བཞི་དང་ལྡན་པའི་ངག་
རྣམ་དག་སངས་རྒྱས་ཀྱི་བཀའི་མཚན་ཉིད་ཡིན་ཟེར་ན། འགྲེལ་པ་དོན་གསལ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། མ་གྲུབ་ན། དེར་ཐལ། སྤོབས་པ་བཞི་དང་ལྡན་པ་གང་ཞིག ངག་རྣམ་དག་ཡིན་
པའི་ཕྱིར། དང་པོ་དེར་ཐལ། བརྗོད་བྱ་དོན་དང་ལྡན། རྗོད་བྱེད་ཚིག་དང་འགྲེལ། གདུལ་བྱའི་མི་མཐུན་
ཕྱོགས་སྤོང་ཕྱིར་དུ་གསུངས། ཞི་བ་མྱང་འདས་ཀྱི་ཕན་ཡོན་སྟོན་པ་དང་ལྡན་པའི་ཕྱིར། རྩ་བར་འདོད་ན།
སློབ་དཔོན་སེངྒེ་བཟང་པོ་སངས་རྒྱས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སེམས་ཅན་ཡིན་
པའི་ཕྱིར། ཁ་ཅིག སངས་རྒྱས་ཀྱི་བཀའ་ཡིན་ན། སངས་རྒྱས་འཕགས་པ་རང་རྒྱུད་ཀྱི་བསྡུས་པས་ཁྱབ་ཟེར་
ན། རེ་ཞིག་འཕགས་པ་ཤཱ་རིའི་བུའི་རྒྱུད་ཀྱི་སངས་རྒྱས་ཀྱི་བཀའ་ཆོས་ཅན། དེར་ཐལ། དེའི་ཕྱིར། དེར་
ཐལ། དེའི་རྒྱུད་ལ་སངས་རྒྱས་ཀྱི་བཀའ་ཡོད་པའི་ཕྱིར། དེར་ཐལ། དེའི་རྒྱུད་ལ་མདོ་ཤེས་རབ་སྙིང་པོ་ཡོད་
པའི་ཕྱིར། དེར་ཐལ། མདོ་ཤེས་རབ་སྙིང་པོ་གསུངས་པའི་ཚེ་འཕགས་པ་ཤཱ་རིའི་བུས་ཐུགས་ལ་དངོས་སུ་
བཟུང་པའི་ཕྱིར། དེར་ཐལ། བྱ་བ་ཡུལ་ལ་ཡོད་པའི་སངས་རྒྱས་ཀྱི་གསུང་གི་འཕྲིན་ལས་འཇོག་རིགས་པའི་
ཕྱིར། རྩ་བར་འདོད་མི་ནུས་སོ། ། ཁ་ཅིག སངས་རྒྱས་འཕགས་པའི་རྒྱུད་ཀྱི་ངག་ཡིན་ན། སངས་རྒྱས་ཀྱི་
བཀལ་ཡིན་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ཀྱི་འགྲེལ་པ་དོན་གསལ་ཆོས་ཅན། དེར་ཐལ།
དེའི་ཕྱིར། དེར་ཐལ། སངས་རྒྱས་འཕགས་པའི་རྒྱུད་ཀྱི་བསྟན་བཅོས་ཡིན་པའི་ཕྱིར། དེར་ཐལ། དེའི་རྒྱུད་
ལ་བསྟན་བཅོས་ཡོད་པའི་ཕྱིར། དེར་ཐལ། སངས་རྒྱས་འཕགས་པས་བསྟན་བཅོས་མཐའ་དག་ཐོས་ནས་
ཐུགས་ལ་མངའ་བའི་ཕྱིར། དེར་ཐལ། དེའི་རྒྱུད་ལ་མི་བརྗེད་པའི་གཟུངས་ཡོད་པའི་ཕྱིར། འདོད་མི་ནུས་
བྱས་པ་ལ། ཁོ་ན་རེ། སངས་རྒྱས་འཕགས་པའི་རྒྱུད་ལ་ཕྱི་རོལ་པའི་བསྟན་བཅོས་ཡོད་པར་ཐལ། སངས་རྒྱས་
21

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕགས་པས་ཕྱི་རོལ་པའི་བསྟན་བཅོས་འཛིན་ནུས་པའི་ཕྱིར། འདོད་མི་ནུས་ཏེ། འོག་ནས་འཆད་པར་
འགྱུར་བའི་རིགས་པས་གནོད་པའི་ཕྱིར། ཁ་ཅིག སངས་རྒྱས་ཀྱི་བཀའ་ཡིན་ན། དེས་ཞལ་ནས་དངོས་སུ་
གསུངས་པའི་བཀའ་ཡིན་པས་ཁྱབ་ཟེར་ན། སངས་རྒྱས་ཀྱི་མཐུས་ལྗོན་ཤིང་རླུང་གིས་བསྐུལ་བ་ལས་དངོས་སུ་
བྱུང་བའི་བཀའ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་
ཡོད་པའི་ཕྱིར། དེར་ཐལ། སངས་རྒྱས་ཀྱི་བྱིན་གྱིས་བརླབས་པ་ལ་བརྟེན་ནས་མི་མ་ཡིན་དང་། ལྗོན་ཤིང་།
བར་སྣང་། རང་གི་གཙུག་ཏོར་ལས་ཀྱང་སྒྲ་འབྱུང་བར་མདོ་ལས་བཤད་པའི་ཕྱིར། འདོད་ན། དེ་མི་འཐད་
པར་ཐལ། སངས་རྒྱས་ཀྱི་ཞལ་ནས་འབྱུང་བར་མ་ལྟོས་པར་ལྗོན་ཤིང་ལས་བྱུང་བའི་ཕྱིར། ཁ་ཅིག བཀའི་
དགོངས་འགྲེལ་དུ་རྩོམ་པའི་ངག་རྣམ་དག་བསྟན་བཅོས་ཀྱི་མཚན་ཉིད་ཡིན་ཟེར་ན། ཕྱི་རོལ་པའི་བསྟན་བཅོས་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཕྱི་རོལ་པའི་བསྟན་བཅོས་ཡིན་པའི་ཕྱིར།
ཁྱབ་སྟེ། ཕྱི་རོལ་པའི་སྒྲའི་བསྟན་བཅོས་དེ། སྒྲའི་བསྟན་བཅོས་ཡིན་པའི་ཕྱིར། འདོད་མི་ནུས་སོ་ཟེར་བར།
ཕྱི་ནང་གི་ཐུན་མོང་བའི་བསྟན་བཅོས་ཡོད་མེད་དཔྱད་པར་བྱ་དགོས་སོ། ། གཞན་ཡང་། ཕྱི་རོལ་པའི་བསྟན་
བཅོས་བསྟན་བཅོས་ཡིན་པར་ཐལ། ཕྱི་རོལ་པའི་གྲུབ་མཐའ་གྲུབ་མཐའ་ཡིན་པའི་ཕྱིར། ། དེར་ཐལ། གྲུབ་
མཐའ་ལ་ཕྱི་ནང་གི་གྲུབ་མཐའ་གཉིས་སུ་འབྱེད་རིགས་པའི་ཕྱིར། དེར་ཐལ། ལུགས་ལ་ཕྱི་ནང་གི་ལུགས་
གཉིས་སུ་འབྱེད་རིགས་པའི་ཕྱིར། ཁོ་ན་རེ། ཕྱི་རོལ་པའི་སྟོན་པ་སྟོན་པ་ཡིན་པར་ཐལ། ཕྱི་རོལ་པའི་བསྟན་
བཅོས་བསྟན་བཅོས་ཡིན་པའི་ཕྱིར་ཟེར་ན་མ་ཁྱབ། འདོད་ན། དེ་མི་འཐད་པར་ཐལ། ཕྱི་རོལ་པའི་སྟོན་པ་
ཞེས་བཏགས་པའི་ངག་དེ་གཅམ་བུའི་ཚིག་ཡིན་པའི་ཕྱིར། དེར་ཐལ། རྗེ་བླ་མས། མུ་སྟེགས་ཅན་ལའང་
གཅམ་བུའི་ཚིག། ཞེས་གསུངས་པའི་ཕྱིར། ཡང་། གསེར་ཕྲེང་སོགས་ནས་བཀའ་ཡིན་ན། བསྟན་བཅོས་
ཡིན་པས་ཁྱབ་གསུམ་པ་ལ། མཁས་གྲུབ་ཀྱིས་དེ་མི་འཐད་པར་ཐལ། བཀའ་དང་བསྟན་བཅོས་འགལ་བའི་
ཕྱིར། དེར་ཐལ། བཀའ་གསུང་པ་པོའི་སངས་རྒྱས་འཕགས་པ་དང་དེ་འཛིན་པའི་གདུལ་བྱའི་སེམས་ཅན་
གཉིས་འགལ་བའི་ཕྱིར་དང་། རྗེ་བཙུན་གྱིས་བཀའ་ལས་ལོགས་སུ་བསྟན་བཅོས་ཀྱི་རྣམ་གཞག་མཛད་པའི་ཕྱིར།
ཞེས་སོགས་ཀྱིས་འགོག་པར་མཛད་ལ། པཎ་ཆེན་བསོད་ནམས་རྒྱལ་མཚན་པ་སོགས་མཁས་པ་མང་པོས་བཀའ་
ཡིན་ན། བསྟན་བཅོས་ཡིན་དགོས་པར་ཐལ། རྣམ་བཤད་རིགས་པ་ལས། དོན་དམ་པར་སངས་རྒྱས་ཀྱི་
བཀའ་བསྟན་བཅོས་ཀྱི་མཚན་ཉིད་དུ་འཐད་ཅེས་པ་དང་། ཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། །
ཞེས་པ་དང་། འགྲེལ་བ་ལས། བསྟན་བཅོས་ཆེན་པོའི་ཞེས་པ་དང་། བསྟན་བཅོས་མཐའ་དག་ཅེས་གསུངས་
ཀ7

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། ། ཡ
པའི་ཕྱིར། ཟེར་བ་དེ་མི་འཐད་པ་ཆེར་མེད་ཀྱང་། རང་རེས་མཁས་གྲུབ་དང་། ཐམས་ཅད་མཁྱེན་པ་བློ་
བཟང་རྒྱ་མཚོའི་བཞེད་པ་ལྟར་བཀའ་དང་བསྟན་བཅོས་གཉིས་ འགལ་ བར་འདོད་ པར་བྱའོ། ། གཅིག
བསྟན་བཅོས་ཡིན་ན། བསྟན་བཅོས་རྣམ་དག་ཡིན་པས་ཁྱབ་ཟེར་ན། དོན་ལོག་པར་སྟོན་པའི་ཕྱི་རོལ་པའི་
བསྟན་བཅོས་ཆོས་ཅན། དེར་ཐལ། དེའི་ཕྱིར། དེར་ཐལ། ཕྱི་རོལ་པའི་བསྟན་བཅོས་ཡིན་པའི་ཕྱིར། དེར་
ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། རྣམ་བཤད་རིགས་པ་ལས།
དོན་མེད་དོན་ལོག་དོན་དང་ལྡན། ། ཐོས་རྩོད་སྒྲུབ་པ་ལྷུར་ལེན་པ། ། ངན་གཡོ་བརྩེ་བྲལ་སྡུག་བསྔལ་
སྤོང་། ། བསྟན་བཅོས་དྲུག་བྲལ་གསུམ་དུ་འདོད། ། ཅེས་པའི་སྐབས་ནས་བསྟན་པའི་བསྟན་བཅོས་རྣམ་
དག་གི་མཚན་ཉིད་དང་མི་ལྡན་པའི་ཕྱི་རོལ་པའི་བསྟན་བཅོས་དྲུག་དང་བྲལ་བའི་ནང་བའི་བསྟན་བཅོས་རྣམ་
དག་གསུམ་ཡོད་པའི་ཕྱིར། འདོད་མི་ནུས་སོ། ། ཁ་ཅིག བཀའི་དགོངས་འགྲེལ་ཡིན་ན། བསྟན་བཅོས་
ཡིན་པས་ཁྱབ་ཟེར་ན། མདོ་སྡེ་དགོངས་འགྲེལ་ཆོས་ཅན། དེར་ཐལ། དེའི་ཕྱིར། དེར་ཐལ། འཁོར་ལོ་
བར་ངའི་དགོངས་འགྲེལ་ཡིན་པའི་ཕྱིར། དེར་ཐལ། སངས་རྒྱས་རང་ཉིད་ཀྱིས་འཁོར་ལོ་བར་པའི་དགོངས་
པ་འགྲེལ་བར་བྱེད་པའི་གཞུང་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། བསྟན་བཅོས་མ་ཡིན་པར་
ཐལ། བཀའ་ཡིན་པའི་ཕྱིར། ཁ་ཅིག འཆོས་སྐྱོབ་ཀྱི་ཡོན་ཏན་གཉིས་དང་ལྡན་པའི་ངག་ཡིན་ན། བསྟན་
བཅོས་ཡིན་པས་ཁྱབ་ཟེར་ན། ཡུམ་བར་མ་ཆོས་ཅན། དེར་ཐལ། དེའི་ཕྱིར། དེར་ཐལ། གདུལ་བྱའི་ཤེས་
རྒྱུད་མི་མཐུན་ཕྱོགས་ལས་སྐྱོབ་ཅིང་བསླབ་པ་ གསུམ་ གྱི་ངོ་བོར་འཆོས་པར་བྱེད་པའི་ངག་ཡིན་པའི་ཕྱིར།
འདོད་མི་ནུས་ཏེ། སངས་རྒྱས་ཀྱི་བཀའ་ཡིན་པའི་ཕྱིར། ཁ་ཅིག བཀའི་དགོངས་འགྲེལ་ཡིན་ན། བཀའི་
འགྲེལ་བ་ཡིན་པས་ཁྱབ་ཟེར་ན། འགྲེལ་པ་དོན་གསལ་ཆོས་ཅན། དེར་ཐལ། དེའི་ཕྱིར། དེར་ཐལ། རྒྱས་
འབྲིང་བསྡུས་གསུམ་གྱི་དགོངས་འགྲེལ་ཡིན་པའི་ཕྱིར། འདོད་མི་ནུས་ཏེ། མདོ་རྒྱན་སྦྱར་བའི་འགྲེལ་བ་ཡིན་
པའི་ཕྱིར། གཉིས་པ་རང་ལུགས་ལ། རང་རྩོམ་པ་པོ་སངས་རྒྱས་འཕགས་པས་གདུལ་བྱའི་མི་མཐུན་ཕྱོགས་
སྤོང་ཕྱིར་གསུངས་པའི་ངག སངས་རྒྱས་ཀྱི་བཀའི་མཚན་ཉིད། དེ་ལ་གཉེན་པོའི་སྒོ་ནས་དབྱེ་ན། ཆོས་ཕུང་
བརྒྱད་ཁྲི་བཞི་སྟོང་། རྗོད་བྱེད་ཀྱི་སྒོ་ནས་གསུང་རབ་ཡན་ལག་བཅུ་གཉིས། ངོ་བོའི་སྒོ་ནས་དབྱེ་ན། སྡེ་སྣོད་
གསུམ། བརྗོད་བྱའི་སྒོ་ནས་དྲང་ངེས་ཀྱི་མདོ་གཉིས། བདག་རྐྱེན་གྱི་སྒོ་ནས་ཞལ་ནས་གསུངས་པའི་བཀའ།
རྗེས་སུ་གནང་བའི་བཀའ། བྱིན་གྱིས་བརླབས་པའི་བཀའ་དང་གསུམ་རྣམས་སུ་ཡོད། དང་པོ་ནི། འདོད་
ཆགས་ཀྱི་གཉེན་པོར་ཉིས་ཁྲི་ཆིག་སྟོང་། དེ་བཞིན་དུ་གཞན་གཉིས་དང་། དུག་གསུམ་ཆ་མཉམ་གྱི་གཉེན་པོར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉིས་ཁྲི་ཆིག་སྟོང་གསུངས་པ་རྣམས་སོ། ། གཉིས་པ་ནི། ཇི་སྐད་དུ། མདོ་སྡེ་དབྱངས་སྙན་ལུང་བསྟན་དང༌།
ཚིགས་བཅད་ཆེད་བརྗོད་རྟོགས་པ་བརྗོད། ། དེ་ལྟར་བྱུང་བར་གླེང་གཞི་དང་། ། ཤིན་ཏུ་རྒྱས་པ་སྐྱེས་རབས་
བཅས། ། གཏན་ཕབ་རྨད་དུ་བྱུང་ཆོས་ཏེ། ། དེ་ལྟར་ཡན་ལག་ བཅུ་གཉིས་ གསུང་། ། གསུམ་ པ་ནི;
འདུལ་བའི་སྡེ་སྣོད་སོགས་གསུམ་དང་། བཞི་པ་ནི། གྲུབ་མཐའ་རང་རང་གི་དྲང་ངེས་འདོད་ཚུལ་མི་འདྲ་
ཡང་། ། སྟོང་ཉིད་གཙོ་བོར་སྟོན་པའི་རྒྱས་འབྲིང་བསྡུས་གསུམ་ལྟ་བུ་ངེས་དོན་གྱི་མདོ་དང་། སྟོང་ཉིད་མི་
སྟོན་ཅིང་སྒྲ་ཇི་བཞིན་པར་ཁས་ལེན་དུ་མི་རུང་བ་སེམས་ཙམ་པའི་མདོ་ལྟ་བུ་དྲང་དོན་གྱི་མདོ་ཡིན་ལ། ཞིབ་པར་
འོག་ཏུ་འཆད་པར་འགྱུར་རོ། ། ལྔ་པ་ལ་གསུམ་གྱི་དང་པོ་ནི། མདོ་སྡུད་པ་ལྟ་བུ་དང་། གཉིས་པ་ནི། ཤེས་
རབ་སྙིང་པོ་ལྟ་བུ། གསུམ་པ་ནི། མདོ་སྡེ་ས་བཅུ་པ་ལྟ་བུའོ། ། རང་རྩོམ་པ་པོ་སེམས་ཅན་གྱིས་གྲུབ་མཐའ་
སྟོན་པའི་རིགས་སུ་གནས་པའི་ངག བསྟན་བཅོས་ཀྱི་མཚན་ཉིད་དང་ དབྱེ་ན། ཕྱི་ནང་གི་བསྟན་བཅོས་
གཉིས། རང་རྩོམ་པ་པོ་སེམས་ཅན་གྱིས་བཀའི་དགོངས་འགྲེལ་དུ་རྩོམ་ང་འི་ངག བཀའི་དགོངས་འགྲེལ་དུ་
གྱུར་པའི་བསྟན་བཅོས་རྣམ་དག་གི་མཚན་ཉིད། དེ་ལ་བཀའ་སྤྱིའི་དགོངས་འགྲེལ་དང་། སོ་སོའི་དགོངས་
འགྲེལ་གཉིས། དང་པོ་ནི། རྣམ་འགྲེལ་སོགས་ཚད་མ་སྡེ་བདུན་དང་ཚད་མ་ཀུན་བཏུས་ལྟ་བུ། གཉིས་པ་ལ་
འཁོར་ལོ་དང་པོའི་དགོངས་འགྲེལ། གཉིས་པའི་དགོངས་འགྲེལ། གསུམ་པའི་དགོངས་འགྲེལ་ལོ། ། དང་
པོ་ནི། མདོ་རྩ་འགྲེལ་དང་། ཚད་མ་སྡེ་བདུན་ལྟ་བུ། ། གཉིས་པ་ནི། མངོན་རྟོགས་རྒྱན་དང༌། རྩ་བ་ཤེས་
རབ་སོགས་རིགས་ཚོགས་དྲུག་ལྟ་བུ། གསུམ་པ་ནི། མདོ་སྡེ་རྒྱན་དང་། བྱང་ས་སོགས་ས་སྡེ་ལྔ། སྡོམ་རྣམ་
གཉིས་ལྟ་བུའོ། ། དེ་ལ་ནང་གསེས་ཀྱིས་ཕྱེ་ན། ལྟ་སྤྱོད་གཉིས་སོ་སོའི་ཆ་གཙོ་བོར་འགྲེལ་བ་གཉིས་གཉིས་ཡོད་
དོ། །
༈གསུམ་པ་རྩོད་པ་སྤོང་པ་ལ། ཁ་ཅིག ཤེས་རབ་སྙིང་པོའི་ནང་ཚན་དུ་གྱུར་པའི་སྤྱན་རས་གཟིགས་
ཀྱིས་སྨྲས་པའི་མདོ་ཆོས་ཅན། སངས་རྒྱས་ཀྱི་ངག་ཡིན་པར་ཐལ། བཀའ་ཡིན་པའི་ཕྱིར། ཁྱབ་པ་ཁས། མ་
གྲུབ་ན། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར།དེར་ཐལ། དེ་ལས་འཕགས་
པ་སྤྱན་རས་གཟིགས་དབང་ཕྱུག་གིས། ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། ། ཞེས་གསུངས་
པའི་ཕྱིར། གོང་དུ་འདོད་ན། དེ་མི་འཐད་པར་ཐལ། སེམས་ཅན་གྱི་ངག་ཡིན་པའི་ཕྱིར། དེར་ཐལ། སྤྱན་
རས་གཟིགས་ཀྱི་ངག་ཡིན་པའི་ཕྱིར། དེར་ཐལ། དེས་སྨྲས་པའི་ངག་ཡིན་པའི་ཕྱིར་ཟེར་ན་རེ་ཞིག་མ་ཁྱབ།
མ་གྲུབ་ན། དེར་ཐལ། དེའི་ནང་ཚན་དུ་གྱུར་པའི་སྤྱན་རས་གཟིགས་དང་། ཤཱ་རིའི་བུ་གཉིས་དྲི་བ་དྲིས་ལན་
2A

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
མཛད་པའི་མདོ་དངོས་སུ་ཐོས་བཞིན་དུ་བསྙོན་པར་མི་ནུས་པའི་ཕྱིར། དེས་ན་སངས་རྒྱས་ཀྱི་བཀའ་ཡིན་ན།
སངས་རྒྱས་ཀྱི་ངག་ཡིན་པས་མ་ཁྱབ་བོ་ཞེས་ཟེར་ཡང་། ཡུམ་གསུམ་གྱི་མདོའི་ནང་ཚན་དུ་གྱུར་པའི་རབ་འབྱོར་
སོགས་ཀྱིས་དྲིས་ལན་གྱི་ཚུལ་དུ་སྨྲས་པའི་མདོ་དེ་ལྟ་བུ་དགྲ་བཅོམ་པ་དེ་དག་གི་ངག་མིན་ཀྱང་། དེ་དང་དེ་དག་
གིས་སྨྲས་པའི་ངག་ཡིན་པར་འདོད་དགོས་པར་སེམས་ཏེ། སེམས་ཅན་གྱིས་སྒྲོགས་པའི་སངས་རྒྱས་ཀྱི་བཀའ་
ཡོད་པའི་ཕྱིར། དེར་ཐལ། སེམས་ཅན་གྱིས་སངས་རྒྱས་ཀྱི་བཀའ་ལ་ཀློག་པ་དང་ཐོས་བསམ་གྱིས་འཇུག་པ་
ཡོད་པའི་ཕྱིར། ཁོ་ན་རེ། སངས་རྒྱས་འཕགས་པས་གསུངས་པའི་བསྟན་བཅོས་ཡོད་པར་ཐལ། སེམས་ཅན་
གྱིས་སྨྲས་པའི་སངས་རྒྱས་ཀྱི་བཀའ་ཡོད་པའི་ཕྱིར་ཟེར་ན། འདོད་མ་ཡིན་ཏེ། སངས་རྒྱས་འཕགས་པས་
གསུངས་པའི་བསྟན་བཅོས་ཡོད་ཀྱང་སངས་རྒྱས་འཕགས་པས་བསྟན་བཅོས་མ་གསུངས་ཞེས་ཁས་ལེན་པའི་
ལུགས་ཡོད་པའི་ཕྱིར། དང་པོ། དེར་ཐལ། གཞི་གྲུབ་ན། སངས་རྒྱས་འཕགས་པས་གསུངས་པའི་ཆོས་ཡིན་
དགོས་པའི་ཕྱིར། དེར་ཐལ། གཞི་གྲུབ་ན། སངས་རྒྱས་འཕགས་པའི་གསུང་གི་བརྗོད་བྱ་ཡིན་དགོས་པའི་
ཕྱིར་དཔྱད་པར་བྱའོ། ། ཡང་ཁོ་ན་རེ། སངས་རྒྱས་ཀྱི་བཀའ་ཡིན་ན། སངས་རྒྱས་ཀྱི་ངག་ཡིན་པས་མ་ཁྱབ་
པར་ཐལ། ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་འདི་སྐད་ཅེས་བསྩལ་ཏོ། ། ཞེས་སོགས་ཀྱི་མདོ་
ཚིག་དེ། སེམས་ཅན་གྱི་སྨྲས་པའི་ངག་ཡིན་པའི་ཕྱིར། དེར་ཐལ། དེ་སེམས་ཅན་གྱི་ངག་ཡིན་པའི་ཕྱིར་ཟེར་
ན། སྔར་བཞིན་མ་གྲུབ་ན། སེམས་ཅན་གྱི་ཁ་ཏོན་བྱེད་པའི་སངས་རྒྱས་ཀྱི་བཀའ་ཡོད་པར་བསྒྲུབས་ཟིན་པའི་
ཕྱིར། འདོད་མི་ནུས་སོ། ། ཁོ་ན་རེ། དེ་འདྲ་བའི་མདོ་དེ་སངས་རྒྱས་ཀྱི་བཀའ་མ་ཡིན་པར་ཐལ། དེ་བཀའ་
བསྡུ་བྱེད་པ་པོའི་ངག་ཡིན་པའི་ཕྱིར། དེར་ཐལ། དེ་རྣམས་ཀྱིས་བཀའ་བསྡུ་བྱེད་པའི་ཚེ། སངས་རྒྱས་ཀྱི་དེ་
འདྲ་བའི་མདོ་ཚིག་བཅུག་པའི་ཕྱིར་ཟེར་ན་མ་ཁྱབ། མ་གྲུབ་ན། དེར་ཐལ། འགྲེལ་ཆེན་ལས། བཅོམ་ལྡན་
འདས་ལ་ལྷ་རྣམས་ཀྱི་དབང་པོ་བརྒྱ་བྱིན་གྱིས་འདི་སྐད་ཅེས་གསོལ་ཏོ། ཞེས་བྱ་བ་སོགས་པའི་ཚིག་ནི། སངས་
རྒྱས་ཀྱིས་རྗེས་སུ་གནང་བ་ཉིད་ཀྱིས་ན། ཡང་དག་པར་བསྡུ་བ་པོ་རྣམས་ཀྱིས་བྱས། ཞེས་གསུངས་པའི་ཕྱིར།
འདོད་མི་ནུས་ཏེ། རྗེས་སུ་གནང་བའི་བཀའ་ཡིན་པའི་ཕྱིར། ཁ་ཅིག འགྲེལ་བ་དོན་གསལ་གྱི་ནང་ཚན་དུ་
གྱུར་པའི་རབ་འབྱོར་ཐམས་ཅད་ཤེས་པ་ཉིད་ནི་ཉན་ཐོས་དང་རང་སངས་རྒྱས་རྣམས་ཀྱི་ཡིན་ནོ། ། ཞེས་པའི་
ངག་དེ་མདོ་ཡིན་པར་ཐལ། དེ་མདོ་ལས་དྲངས་པའི་ངག་ཡིན་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ།
འགྲེལ་བ་དོན་གསལ་གྱི་གཞུང་ཚིག་ཡིན་པའི་ཕྱིར། ཞིབ་པར་དཔྱད་ན། སངས་རྒྱས་ཀྱི་བཀའ་འདོན་བཞིན་
པའི་དུས་ཀྱི་སེམས་ཅན་གྱི་ངག་དེ། སངས་རྒྱས་ཀྱི་བཀའ་མ་ཡིན་ཏེ། དེ་སེམས་ཅན་གྱི་ཚིག་ཡིན་པའི་ཕྱིར།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སངས་རྒྱས་འཕགས་པས་བསྟན་བཅོས་གསུངས་པ་ཡོད་ཀྱང་། དེས་བསྟན་བཅོས་གསུངས་བཞིན་པའི་ངག་དེ་
བསྟན་བཅོས་མ་ཡིན་ཏེ། དེ་སངས་རྒྱས་ཀྱི་ངག་ཡིན་པའི་ཕྱིར་ཟེར་དགོས་སོ་སྙམ། དེ་ལ་ཁོ་ན་རེ། སངས་
རྒྱས་འཕགས་པས་གསུངས་པའི་བསྟན་བཅོས་མེད་པར་ཐལ། སངས་རྒྱས་འཕགས་པས་གསུངས་པའི་སེམས་
ཅན་གྱི་ངག་མེད་པའི་ཕྱིར། དེར་ཐལ། དེས་གསུངས་པའི་བརྫུན་ཚིག་མེད་པའི་ཕྱིར། གསུང་ཡང་། སངས་
རྒྱས་རང་ངོས་ནས་བཙུན་མ་གསུངས་ཤིང་། སངས་རྒྱས་ཀྱི་བཀར་གྱུར་པའི་བརྫུན་ཚིག་མེད་ཀྱང་། སེམས་
ཅན་གྱི་མདོ་འདོན་པ་ལྟར། སངས་རྒྱས་འཕགས་པས་བསྟན་བཅོས་དང་བརྫུན་ཚིག་བརྗོད་པ་ཡོད་ཀྱང་། དེ
དག་བསྟན་བཅོས་དང་བརྫུན་མ་ཡིན་པར་འདོད་དགོས་པར་སེམས་ཏེ། སང་ས་རྒྱུས་ཀྱིས་མི་དགེ་བ་བཅུ་བོ་
འདི་ནི་སྤང་བར་བྱའོ། ། ཞེས་གཞན་ལ་བསྟན་པ་ཡོད་པས། ཞིབ་ཆ་འདོན་པར་བྱའོ། ། ཁ་ཅིག སེམས་
ཅན་གྱི་རྒྱུད་ལ་སངས་རྒྱས་ཀྱི་བཀའ་མེད་པར་ཐལ། སེམས་ཅན་གྱི་རྒྱུད་ལ་སངས་རྒྱས་ཀྱི་ངག་མེད་པའི་ཕྱིར།
དེར་ཐལ། དེའི་རྒྱུད་ལ་སངས་རྒྱས་ཀྱི་གསུང་མེད་པའི་ཕྱིར། དེར་ཐལ། དེའི་རྒྱུད་ལ་སངས་རྒྱས་ཀྱི་ཐུགས་
མེད་པའི་ཕྱིར་ཟེར་ན་མ་ཁྱབ། ཡང་ཁོ་ན་རེ། སངས་རྒྱས་ཀྱི་གསུང་ཡིན་ན། སངས་རྒྱས་ཡིན་དགོས་པར་
ཐལ། སངས་རྒྱས་ཀྱི་སྐུ་དང་སངས་རྒྱས་ཀྱི་ཐུགས་གང་རུང་ཡིན་ན། སངས་རྒྱས་ཡིན་དགོས་པའི་ཕྱིར་ཟེར་ན།
ཡང་མ་ཁྱབ་བོ། ། མཁས་པ་ཁ་ཅིག སངས་རྒྱས་འཕགས་པའི་རྒྱུད་ལ་བསྟན་བཅོས་མེད་པར་ཐལ། དེའི་
རྒྱུད་ལ་ཕྱི་རོལ་པའི་བསྟན་བཅོས་མེད་པའི་ཕྱིར། དེར་ཐལ། དེའི་རྒྱུད་ལ་རྣམ་པར་མ་དག་པའི་ཆོས་མེད་པའི་
ཕྱིར། དེས་ན། སངས་རྒྱས་འཕགས་པའི་རྒྱུད་ལ་བསྟན་བཅོས་ཀྱང་མེད། སེམས་ཅན་གྱི་རྒྱུད་ལ་སངས་རྒྱས་
ཀྱི་བཀའ་ཡང་མེད་དོ། ། ཞེས་གསུངས། འདིར་རྨོངས་པ་འགའ་ཞིག་གི་འདོད་པ་ལ་མཐའ་མ་བཀག་མོད།
གསེར་ཕྲེང་སོགས་མཁས་པའི་ལུགས་འགའ་ཞིག་ནས་བཀའ་ཡིན་ན། བསྟན་བཅོས་ཡིན་དགོས་པ་དང་།
སངས་རྒྱས་འཕགས་པའི་རྒྱུད་དང་འབྲེལ་བའི་བཀའ་ཡང་མེད་པར་བཤད་པ་དང་། ཡང་འགའ་ཞིག་ལྗོན་ཤིང་
ལས་བྱུང་བའི་བཀའ་དེ་གང་ཟག་གི་རྒྱུད་ཀྱིས་མ་བསྡུས་པ་དང་། སངས་རྒྱས་ཀྱི་བཀའ་ཤེས་པའི་བདག་ཉིད་དུ་
འདོད་པ་དང་། ཕྱི་རོལ་པའི་སྟོན་པ་སྟོན་པ་ཡིན་པ་དང་། དེའི་བསྟན་བཅོས་ལ་བསྟན་བཅོས་རྣམ་དག་ཡོད་
པར་འདོད་པ་དང་། ལ་ལ་དེའི་བསྟན་བཅོས་ཀྱང་བསྟན་བཅོས་མ་ཡིན་པར་འདོད་པ་དང་། གཞན་དག་
བསྟན་བཅོས་ཡིན་ན། གྲུབ་མཐའ་སྟོན་པས་ཁྱབ་པར་འདོད་པ་སོགས་བཞེད་ཚུལ་མི་འདྲ་བ་དུ་མ་འདུག་པ་
རྣམས་ལའང་རྒྱབ་རྟེན་རེ་སྣང་བས་རང་རང་གི་བཞེད་པ་བཞིན་ཤེས་ནས། དོན་གང་ན་ཡོད་བརྟགས་པར་བྱ་
ཞིང་། ཕྱོགས་ལྷུང་གི་གཅིག་ཁོ་ན་མི་བཟུང་ལ། འོན་ཀྱང་། རེ་ཞིག་གང་གི་རྗེས་སུ་འཇུག་པ་དེའི་ལུགས་ལྟར་
26

༄༅། ། མངོན་རྟོགས་རྒྱུན་གྱི་སྐྱབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
བྱའོ༔ ། ཆོས་ཀྱི་རྗེས་སུ་འབྲང་བ་རྣམས་ཀྱང་གཅིག་དང་དུ་མའི་ངོ་བོ་ཉིད་དང་བྲོལ་བའི་ཕྱིར་ཞེས་སོགས་ཀྱི་
སྐབས་སུ། མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱ་ཡིན་ན། མཁྱེན་གསུམ་བདེན་མེད་དུ་ཚད་མས་ངེས་པས་ཁྱབ་ཟེར་ན། སྟོང་ཉིད་ཚད་མས་མ་ངེས་
པའི་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཆོས་ཅན། དེར་ཐལ། དེའི་ཕྱིར། དེར་ཐལ། སྟོང་ཉིད་
ཚད་མས་མ་ངེས་པའི་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། དེར་ཐལ། སྟོང་ཉིད་ཚད་
མས་མ་ངེས་པའི་དེའི་ཆེད་དུ་བྱ་བའི་གདུལ་བྱ་ཡོད་པའི་ཕྱིར། དེར་ཐལ། སྟོང་ཉིད་མ་རྟོགས་པའི་དེའི་ཆེད་དུ་
བྱའི་གདུལ་བྱ་ཡོད་པའི་ཕྱིར། དེར་ཐལ། སྟོང་ཉིད་མ་རྟོགས་པའི་བྱང་ཆུབ་ལམ་གྱི་རིམ་པའི་ཆེད་དུ་བྱ་བའི་
གདུལ་བྱ་ཡོད་པའི་ཕྱིར། དེར་ཐལ། བྱང་ཆུབ་ལམ་གྱི་རིམ་པའི་ཆེད་དུ་བྱ་བའི་གདུལ་བྱས་དང་པོར་སྐྱེས་བུ་
ཆུང་འབྲིང་དང་ཐུན་མོང་བའི་ལམ་གྱི་རིམ་པས་རྒྱུད་སྦྱངས་ནས་ཞི་ལྷག་གཉིས་ལ་འཇུག་པའི་གོ་རིམ་ཡོད་པའི་
ཕྱིར། འདོད་མི་ནུས་ཏེ། དེས་སྟོང་ཉིད་མ་རྟོགས་པའི་ཕྱིར། གཞན་ཡང་། དེ་མི་འཐད་པར་ཐལ། མངོན་
རྟོགས་རྒྱན་གྱི་ཆེད་དུ་བྱ་བའི་གདུལ་བྱ་གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་དེ་མཁྱེན་
གསུམ་བདེན་མེད་དུ་ངེས་པའི་གང་ཟག་མ་ཡིན་པའི་ཕྱིར། དེར་ཐལ། སྟོང་ཉིད་རྟོགས་པའི་གང་ཟག་མ་ཡིན་
པའི་ཕྱིར། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་སེམས་ཅན་ཡིན་པའི་ཕྱིར། ཁ་ཅིག
མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་དབང་པོ་རྣོ་རྟུལ་གཉིས་ཡོད་ཀྱང་། དབང་འབྲིང་མེད་ཟེར་ན།
དེ་ཡོད་པར་ཐལ། རྫོགས་པའི་བྱང་ཆུབ་རྣོན་པོ་ཡིས། ། རྟོགས་སླ་རྟུལ་པོས་རྟོགས་དཀའ་བཞེད། ། ཅེས་
པས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་དབང་པོ་རྣོ་རྟུལ་གཉིས་དངོས་སུ་བསྟན་ནས་དབང་འབྲིང་
ཤུགས་ལ་བསྟན་པར་གསེར་ཕྲེང་ལས་བཤད་པའི་ཕྱིར། ཁ་ཅིག མངོན་རྟོགས་རྒྱན་གྱི་ཆེད་དུ་བྱ་བའི་གདུལ་
བྱ་དབང་རྟུལ་དེ། དབང་རྟུལ་ཡིན་ཟེར་ན། དེ་ཆོས་ཅན། དབང་རྟུལ་མ་ཡིན་པར་ཐལ། དབང་རྣོན་ཡིན་
པའི་ཕྱིར། དེར་ཐལ་ཐེག་ཆེན་གྱི་རིགས་ཅན་ཡིན་པའི་ཕྱིར། ཁོ་ན་རེ། དེ་ཐེག་ཆེན་གྱི་རིགས་ཅན་དབང་
རྟུལ་ཡིན་ཟེར་ན། དེ་མི་འཐད་པར་ཐལ། དེ་ཐེག་ཆེན་གྱི་རིགས་ཅན་ཤིན་ཏུ་དབང་པོ་རྣོན་པོ་ཡིན་པའི་ཕྱིར།
དེར་ཐལ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། ཁ་ཅིག མཁྱེན་གསུམ་ལ་དང་བ་མ་
སྐྱེས་པའི་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡོད་ཟེར་ན། དེ་ནི་ཤིན་ཏུ་མི་རིགས་པར་ཐལ། རྣམ་
མཁྱེན་ལ་དང་བ་མ་སྐྱེས་པའི་དེའི་ཆེད་དུ་བྱ་བའི་གདུལ་བྱ་མེད་པའི་ཕྱིར། དེར་ཐལ། རྣམ་མཁྱེན་ལ་སྐྱབས་སུ་
མ་སོང་བའི་དེའི་ཆེད་དུ་བྱ་བའི་གདུལ་བྱ་མེད་པའི་ཕྱིར། དེར་ཐལ། སངས་རྒྱས་ལ་སྐྱབས་སུ་མ་སོང་བའི་དེའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆེད་དུ་བྱ་བའི་གདུལ་བྱ་མེད་པའི་ཕྱིར། ཁ་ཅིག མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱས་གཅིག་དུ་
བྲལ་གྱི་རྟགས་ལ་བརྟེན་ནས་སྟོང་ཉིད་ཚོགས་ལམ་གྱི་གནས་སྐབས་སུ་གསར་དུ་ངེས་ཟེར་ན། དེ་མི་འཐད་པར་
ཐལ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་དེ་དང་པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་
གྱི་རིགས་ཅན་ཤིན་ཏུ་དབང་པོ་རྣོན་པོ་ཡིན་པ་གང་ཞིག དེ་འདྲ་བའི་ཐེག་ཆེན་གྱི་རིགས་ཅན་དབང་རྣོན་
རྣམས་ཀྱིས་ཚོགས་ལམ་དུ་མ་ཞུགས་པའི་སྔ་རོལ་དུ་དང་པོར་སྟོང་ཉིད་ཚད་མས་ངེས་པར་བྱས་ནས་རྗེས་བྱང་
ཆུབ་ཀྱི་སེམས་བསྐྱེད་པར་མཛད་པའི་ཕྱིར། དེར་ཐལ། དབུ་མ་རྒྱན་ལས། ཡང་དག་ཤེས་རྩོལ་སྔོན་བཏང་
ནས། ། དོན་དམ་རྣམ་པར་ངེས་གྱུར་པ། ། ཞེས་གསུངས་པའི་ཕྱིར། ཁ་ཅིག རྗེས་སུ་གྲུབ་པ། རང་གི་
མཚན་ཉིད་ཀྱིས་གྲུབ་པ། རང་བཞིན་གྱིས་གྲུབ་པ། རང་ངོས་ནས་གྲུབ་པ། རང་དབང་དུ་གྲུབ་པ། དོན་
དམ་བདེན་པར་གྲུབ་པ། གནས་ལུགས་སུ་གྲུབ་པ། ཆོས་ཉིད་དུ་གྲུབ་པ་རྣམས་མེད་ཟེར་ན། དེ་རྣམས་ཡོད་
པར་ཐལ། འདུས་བྱས་ཀྱི་ཆོས་རྣམས་རྫས་སུ་གྲུབ་པ་དང་། རང་གི་མཚན་ཉིད་ཀྱིས་གྲུབ། གཟུགས་སོགས་ཀྱི་
ཆོས་ཐམས་ཅད་ཀྱང་རང་བཞིན་གྱིས་གྲུབ་པ་དང་། རང་ངོས་ནས་གྲུབ་པ་དང་། རང་དབང་དུ་གྲུབ།སྟོང་ཉིད་
ཡིན་ན། དོན་དམ་བདེན་པར་གྲུབ་པ་དང་། གནས་ལུགས་སུ་གྲུབ་པ་དང་། ཆོས་ཉིད་དུ་གྲུབ་དགོས་པའི་
ཕྱིར། དང་པོ་མ་གྲུབ་ན། འདུས་བྱས་ཀྱི་ཆོས་རྣམས་ཆོས་ཅན། རྫས་སུ་གྲུབ་པ་དང་རང་གི་མཚན་ཉིད་ཀྱིས་
གྲུབ་པར་ཐལ། རྫས་སུ་གྲུབ་པ་གང་ཞིག་རང་གི་མཚན་ཉིད་ཀྱིས་གྲུབ་པའི་ཕྱིར། དང་བོ་དེར་ཐལ། དངོས་
པོའི་ཆ་ཡིན་པའི་ཕྱིར། གཉིས་པ་དེར་ཐལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་སྐྱེས་པའི་ཕྱིར།
གཉིས་པ་མ་གྲུབ་ན། གཟུགས་སོགས་ཀྱི་ཆོས་རྣམས་ཆོས་ཅན། དེ་གསུམ་དུ་གྲུབ་པར་ཐལ། མིང་བརྡས་
བཞག་ཙམ་མ་ཡིན་པར་ཐ་སྙད་བཏགས་པའི་བཏགས་དོན་བཙལ་བའི་ཚེ་རྙེད་པའི་ཕྱིར། དེར་ཐལ། གཞི་
གྲུབ་པའི་ཕྱིར། གསུམ་པ་མ་གྲུབ་ན༔ སྟོང་ཉིད་ཡིན་ན། དེ་གསུམ་དུ་གྲུབ་དགོས་པར་ཐལ། སྟོང་ཉིད་ཡིན་
ན། དོན་དམ་བདེན་པ། གནས་ལུགས། ཆོས་ཉིད་གསུམ་པོ་ཡིན་དགོས་པའི་ཕྱིར། ཁ་ཅིག ཡང་དག་པར་
གྲུབ་པ། དོན་དམ་པར་གྲུབ་པ། དེ་ཁོ་ན་ཉིད་དུ་གྲུབ་པ་རྣམས་ཡོད་ཟེར་ན། དེ་མི་འཐད་པར་ཐལ། དེ་
རྣམས་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་མཐར་ཐུག་ཡིན་པའི་ཕྱིར། དེར་ཐལ། དེ་རྣམས་
སུ་གྲུབ་ན་བདེན་པར་གྲུབ་དགོས་པའི་ཕྱིར། ཁ་ཅིག བློ་གནོན་མེད་ལ་སྣང་བའི་དབང་གིས་བཞག་ཙམ་ཡིན་
ན། མིང་བརྡས་བཞག་ཙམ་ཡིན་པས་ཁྱབ་ཟེར་ན། གཟུགས་ཆོས་ཅན། དེར་ཐལ། བློ་གནོན་མེད་ལ་སྣང་
བའི་དབང་གིས་བཞག་ཙམ་དུ་གྲུབ་པའི་ཕྱིར། དེར་ཐལ། གཞི་གྲུབ་པའི་ཕྱིར། ཁྱབ་སྟེ། གཟུགས་ཀྱི་ཆོས་
28

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
རྣམས་བློ་གནོད་མེད་ལ་སྣང་བའི་དབང་གིས་བཞག་ཙམ་དུ་གྲུབ་པ་དེ། ཀུན་རྫོབ་པའི་སྡོད་ཚུལ་ཡིན་པའི་ཕྱིར།
དེར་ཐལ། གཟུགས་སོགས་བློ་གནོན་མེད་ལ་སྣང་བའི་དབང་གིས་བཞག་ཙམ་མ་ཡིན་པར་ཡུལ་རང་གི་ཐུན་
མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་ན། བདེན་གྲུབ་ཏུ་འགྱུར་བའི་ཕྱིར། འདོད་མི་ནུས་ཏེ། རང་
བཞིན་གྱིས་གྲུབ་པའི་ཕྱིར། ཁ་ཅིག དོན་དམ་ལ་དཔྱོད་པའི་རྟགས་ཡང་དག་གི་དགག་བྱའི་གཙོ་བོ་ཡིན་ན།
དེའི་དགག་བྱ་མཐར་ཐུག་ཡིན་པས་ཁྱབ་ཟེར་ན། དངོས་པོ་བདེན་པར་འཛིན་པའི་བདེན་འཛིན་ཆོས་ཅན།
དེར་ཐལ། དེའི་ཕྱིར། དེར་ཐལ། དོན་དམ་གཏན་ལ་འབེབས་པའི་ལུང་རིགས་གཉིས་ཀྱི་དགག་བྱའི་གཙོ་བོ་
ཡིན་པའི་ཕྱིར། དེར་ཐལ། དོན་དམ་དཔྱོད་བྱེད་ཀྱི་རིགས་པ་ཡང་དག་གི་དགག་བྱའི་གཙོ་བོ་ཡིན་པའི་ཕྱིར།
དེར་ཐལ། རིགས་པའི་དགག་བྱ་ལ་སྐུར་འདེབས་དང་སྒྲོ་འདོགས་གཉིས་ཡོད་པའི་ཕྱིར། དེར་ཐལ། ལེགས་
བཤད་སྙིང་པོ་ལས། རིགས་པའི་དགག་བྱ་ལ་གཉིས་ཡོད་པའི་སྐུར་འདེབས་ནི་གྲུབ་མཐས་གཞག་པ་ཁོ་ན་དང་།
ཞེས་གསུངས་པའི་ཕྱིར། ཁ་ཅིག སྒྱུ་མ་མཁན་གྱི་རྗེ་ཤིང་རྟ་གླང་དུ་སྤྲུལ་བའི་ཚེ་ཡང་རྟ་གླང་དུ་སྣང་བ་མ་ཟད།
སྤྱིར་རྗེ་ཤིང་རྟ་གླང་དུ་སྣང་བ་ལྟར། དངོས་པོ་ཐམས་ཅད་བདེན་འཛིན་གྱི་ངོ་བོར་བདེན་གྲུབ་ཏུ་སྣང་བ་མ་ཟད།
སྤྱིར་ཡང་བདེན་གྲུབ་ཏུ་སྣང་བ་ཡིན་ཟེར་ན། སངས་རྒྱས་འཕགས་པས་རྗེ་ཤིང་རྟ་གླང་དུ་རྟོགས་པར་ཐལ།
དེའི་ངོར་རྗེ་ཤིང་རྟ་གླང་དུ་སྣང་བའི་ཕྱིར། དེར་ཐལ། དེས་རྗེ་ཤིང་རྟ་གླང་དུ་སྣང་བར་རྟོགས་པའི་ཕྱིར།
དེར་ཐལ། རྡོ་ཤིང་རྟ་གླང་དུ་སྣང་བའི་ཕྱིར། རྟགས་ཁས། འདོད་ན། རྡོ་ཤིང་རྟ་གླང་དུ་གྲུབ་པར་ཐལ་
ལོ། ། གཞན་ཡང་། སངས་རྒྱས་འཕགས་པས་དངོས་པོ་བདེན་གྲུབ་ཏུ་རྟོགས་པར་ཐལ། དེའི་ངོ་བོར་བདེན་
གྲུབ་ཏུ་སྣང་བའི་ཕྱིར། དེར་ཐལ། སྤྱིར་བདེན་གྲུབ་ཏུ་སྣང་བ་གང་ཞིག སངས་རྒྱས་འཕགས་པའི་རྒྱུད་ལ་
སྣང་ལ་མ་ངེས་པའི་བློ་མེད་པའི་ཕྱིར། འདོད་ན། དངོས་པོ་བདེན་པར་གྲུབ་པར་ཐལ་ལོ། ། འདོད་པའི་
ཕྱིར། འདོད་མི་ནུས་སོ། ། ཁ་ཅིག སོ་སྐྱེའི་བློ་ངོར་དངོས་པོ་བདེན་གྲུབ་ཏུ་སྣང་བས། སྤྱིར་བདེན་གྲུབ་ཏུ་
སྣང་བའི་གོ་ཆོད་ཟེར་ན། དེ་མི་འཐད་པར་ཐལ། དེ་ལྟར། སངས་རྒྱས་འཕགས་པ་ལ་བདག་མེད་དུ་སྣང་
བས་སྤྱིར་བདག་མེད་དུ་སྣང་བར་འཇོག་རིགས་ཀྱི། སོ་སྐྱེའི་བློ་འཁྲུལ་པའི་ངོ་བོར་བདེན་གྲུབ་ཏུ་སྣང་བ་ཙམ་
གྱིས་སྤྱིར་བདེན་གྲུབ་ཏུ་སྣང་བར་འཇོག་མི་རིགས་པའི་ཕྱིར། དེ་ལ་ཁོ་ན་རེ། སོ་སྐྱེའི་བློ་ངོར་དངོས་པོ་བདེན་
གྲུབ་ཏུ་སྣང་བ་ཡོད་པས། དངོས་པོ་བདེན་གྲུབ་ཏུ་སྣང་ངོ་ཟེར་ན། དེ་ཡང་མི་འཐད་པར་ཐལ། སོ་སྐྱེའི་བློ་
འཁྲུལ་པའི་ངོ་བོར་བདེན་གྲུབ་ཏུ་སྣང་བ་ཡོད་པ་ནི། དངོས་པོ་བདེན་གྲུབ་ཏུ་སྣང་བ་ཡོད་པའི་དོན་ཡིན་གྱི།
སྤྱིར་དངོས་པོ་བདེན་གྲུབ་ཏུ་སྣང་པའི་དོན་མ་ཡིན་པའི་ཕྱིར་ཞེས་དཔྱད་པར་བྱའོ། ། ཁ་ཅིག དངོས་པོ་
29

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེན་གྲུབ་ཏུ་མི་སྣང་བས་སྣང་ཚུལ་དང་གནས་ཚུལ་མཐུན་པའི་ཀུན་རྫོབ་བདེན་པ་ཡོད་ཟེར་ན། དེ་མི་འཐད་
པར་ཐལ། ཀུན་རྫོབ་པའི་ཆོས་རྣམས་སོ་སྐྱེའི་རྒྱུད་ཀྱི་རང་ཉིད་བདེན་པར་འཛིན་པའི་ངོ་བོར་བདེན་པར་སྣང་
བ་ཤུགས་མི་ཆེ་ཡང་། དོན་ལ་བདེན་པར་མ་གྲུབ་པའི་ཕྱིར། ཁོ་ན་རེ། རྒྱུ་མཚན་དེས་ན། དོན་དམ་བདེན་པ་
རྣམས་བདེན་གྲུབ་ཏུ་མི་སྣང་བས། སྣང་ཚུལ་དང་གནས་ཚུལ་མཐུན་པ་དང་། ཀུན་རྫོབ་པའི་ཆོས་རྣམས་དེར་
སྣང་བས། སྣང་ཚུལ་དང་གནས་ཚུལ་མི་མཐུན་ཟེར་ན། དེ་མི་འཐད་པར་ཐལ། དོན་དམ་བདེན་པ་སོ་སྐྱེའི་
བློ་ངོར་བདེན་གྲུབ་ཏུ་སྣང་བ་ཤུགས་མི་ཆེ་བས་སྣང་ཚུལ་དང་གནས་ཚུལ་མི་མཐུན་པར་མ་བཞག ཀུན་རྫོབ་
རྣམས་བདེན་གྲུབ་ཏུ་སྣང་བ་ཤུགས་ཆེ་བས་སྣང་ཚུལ་དང་གནས་ཚུལ་མི་མཐུན་པར་བཞག་པའི་ཕྱིར། ཁ་ཅིག
གཅིག་དང་དུ་མ་གང་རུང་དུ་མ་གྲུབ་པ་དེ་གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་ཡིན་
པའི་ཕྱིར་ཟེར་ན། འོ་ན། གཅིག་དང་དུ་མ་གང་རུང་དུ་གྲུབ་པ་མེད་པར་ཐལ། དམ་བཅའ་འཐད་པའི་ཕྱིར།
འདོད་མི་ནུས་ཏེ། ཡོད་ན་གཅིག་དང་དུ་མ་གང་རུང་དུ་ཡོད་དགོས་པའི་ཕྱིར། ཁ་ཅིག བདེན་པའི་གཅིག་
དང་བདེན་པའི་དུ་མ་གང་རུང་དུ་མ་གྲུབ་པ་དེ། གཞི་ལམ་རྣམ་གསུམ་བདག་མེད་དུ་སྒྲུབ་པའི་རྟགས་ཡང་དག་
ཡིན་ཟེར་ན། དེ་ཡང་མི་འཐད་པར་ཐལ། གཞིའི་ཆོས་ཉིད་བདེན་པའི་གཅིག་ཏུ་གྲུབ། གཞིའི་ཆོས་ཉིད་དང་།
ལམ་གྱི་ཆོས་ཉིད་དང་། རྣམ་པའི་ཆོས་ཉིད་གསུམ་བདེན་པའི་དུ་མར་གྲུབ་པའི་ཕྱིར། དེར་ཐལ། དེ་གསུམ་
ཐ་དད་ཅིང་དོན་དམ་བདེན་པ་ཡིན་པའི་ཆ་ནས་བདེན་པའི་དུ་མར་གྲུབ་པའི་ཕྱིར། ཁ་ཅིག རྟེན་འབྲེལ་གྱི་
རྟགས་ཀྱི་མྱུ་གུ་བདེན་མེད་དུ་སྒྲུབ་པ་སྐབས་སུ་བབ་པའི་ཕྱིར་རྒོལ་ཡང་དག་དེས། མཐུན་དཔེ་གཟུགས་བརྙན་
བདེན་མེད་དུ་མ་ངེས་ཟེར་ན། དེས་དེ་ངེས་པར་ཐལ། དེས་མཐུན་དཔེ་གཟུགས་བརྙན་བདེན་མེད་དུ་ངེས་
པའི་སྟོབས་ཀྱིས། རྟེན་འབྲེལ་ཡིན་ན། བདེན་སྟོང་ཡིན་པས་ཁྱབ་པ་ཚད་མས་ངེས་པའི་ཕྱིར། དེར་ཐལ།
དེས་མཐུན་དཔེ་གཟུགས་བརྙན་བདེན་མེད་དུ་ངེས་པའི་རིགས་པ་དེའི་བྱེད་པ་ལ་བརྟེན་ནས་རྟེན་འབྲེལ་བདེན་
སྟོང་དུ་ངེས་པར་འགྱུར་པའི་ཕྱིར། དེར་ཐལ། མྱུ་གུ་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་
ཕྱིར། དཔེར་ན། གཟུགས་བརྙན་བཞིན། མྱུ་གུ་ཡང་རྟེན་འབྲེལ་ཡིན་ནོ། ། ཞེས་པའི་སྒྲུབ་ངག་ཡང་དག་
འགོད་པའི་ཚེ། མྱུ་གུ་བདེན་མེད་དུ་ངེས་བྱེད་ཀྱི་མཐུན་དཔེར་གཟུགས་བརྙན་འཇོག་པ་དེ་མྱུ་གུ་དང་གཟུགས་
བརྙན་གྱི་སྟེང་གི་བདེན་མེད་ལ་ངེས་དཀའ་སླའི་ཁྱད་པར་ཡོད་པའི་དབང་གིས་འཇོག་པ་ཡིན་པའི་ཕྱིར། དེར་
ཐལ། མྱུ་གུ་བདེན་མེད་དང་མཐུན་དཔེ་གཟུགས་བརྙན་བདེན་མེད་གཉིས་ལ་ཕྲ་རགས་ཀྱི་ཁྱད་པར་མེད་ཀྱང་
ཁྱད་གཞིའི་དབང་གིས་རྟོགས་དཀའ་སླའི་ཁྱད་པར་ཡོད་པའི་ཕྱིར། དེར་ཐལ། ལམ་རིམ་ཆུང་བ་ལས། འོན་

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཀྱང་འདི་དག་དཔེར་ལེན་པ་ནི། གཟུགས་སྒྲ་སོགས་ཀྱི་ཆོས་གཞན་རྣམས་ལས། འདི་རྣམས་རང་བཞིན་མེད་
པར་རྟོགས་སླ་པའི་རྒྱུ་མཚན་གྱིས་ཡིན་ལ། ཞེས་སོགས་གསུངས་པའི་ཕྱིར། ཁ་ཅིག སྔར་བཤད་པའི་ཕྱི་རྒོལ་
ཡང་དག་དེས། མྱུ་གུ་བདེན་མེད་དུ་ཚད་མས་ངེས་གསུངས་ན། རེ་ཞིག་མི་འཐད་པར་ཐལ། དེ་ལ་མྱུ་གུ་
བདེན་མེད་དུ་ཚད་མིས་མ་ངེས་པ་ངེས་པའི་ཆེད་དུ་བདེན་མེད་དུ་སྒྲུབ་དགོས་པའི་ཕྱིར། དེར་ཐལ། དེ་ལ་དེ་
ལྟར་སྒྲུབ་བྱེད་ཀྱི་རྟགས་ཡང་དག་འགོད་དགོས་པའི་ཕྱིར། མ་ཁྱབ་ན། ཁྱབ་པ་ཡོད་པར་ཐལ། དེ་ལྟར་བཀོད་
པ་ལ་དགོས་པ་ཡང་དག་ཡོད་པའི་ཕྱིར།
༈ གཉིས་པ་རང་ལུགས་བཞག་པ་ལ། ། དབུ་མ་ཐལ་རང་གཉིས་ཀྱིས་དགག་བྱའི་ཁྱད་པར་ལ་བཞེད་
ཚུལ་མི་འདྲ་བ་ཡོད་ཀྱང་། རང་རྒྱུད་པའི་སྐབས་འདིར་རྟགས་ཡང་དག་གི་དགག་བྱ་མཐར་ཐུག་ངོས་བཟུང་བ།
དེ་འགོག་བྱེད་ཀྱི་གཏན་ཚིགས་བཤད་པའོ། ། དང་པོ་ནི། བློ་གནོད་མེད་ལ་སྣང་པའི་དབང་གིས་བཞག་ཙམ་
ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་ཞིག་བྱུང་ན། བདེན་པར་གྲུབ་པ། དོན་
དམ་པར་གྲུབ་པ། ཡང་དག་པར་གྲུབ་པ། དེ་ཁོ་ན་ཉིད་དུ་གྲུབ་དགོས་ལ། དེ་རྣམས་དོན་དམ་ལ་དཔྱོད་པའི་
རྟགས་ཡང་དག་གི་དགག་བྱ་མཐར་ཐུག་ཀྱང་ཡིན་ནོ། ༑ གཟུགས་སོགས་ཀྱི་ཆོས་རྣམས་བློ་གནོད་མེད་ལ་སྣང་
བའི་དབང་གིས་འཇོག་ཚུལ་ཡོད་དེ། དཔེར་ན། སྒྱུ་མ་མཁན་གྱིས་རྡེའུ་ཤིང་རྟ་གླང་དུ་སྤྲུལ་པ་དེའི་ཚེ། མིག་
བསླད་པའི་ལྟད་མོ་བའི་ངོ་བོར་རྗེ་ཤིང་རྟ་གླང་དུ་སྣང་བར་མ་ཟད། རྡེ་ཤིང་རང་ངོས་ནས་ཀྱང་རྟ་གླང་དུ་སྣང་
བར་འཇོག་པ་དེ་བཞིན་དུ། གཟུགས་སོགས་ཐ་སྙད་པའི་བློ་ལ་སྣང་བ་དང་། རང་ངོས་ནས་ཀྱང་གཟུགས་
སོགས་སུ་གྲུབ་པར་སྣང་བ་གཉིས་ཚོགས་ཀྱི་དབང་གིས་འཇོག་པའི་ཕྱིར། དེ་ཡང་རང་ངོས་ནས་གྲུབ་པ་བཞེད་
པའི་དབང་དུ་བྱས་པ་ཡིན་ཏེ། རྣམ་བཤད་དགོངས་པ་རབ་གསལ་ལས། མྱུ་གུ་རང་ངོས་ནས་ས་བོན་ལས་སྐྱེ་བ་
ཡང་མི་འགལ་བ་ནི། སྤྲུལ་གཞིའི་ངོས་ནས་རྟ་གླང་དུ་སྣང་བ་དང་འདྲ་སྟེ། སྒྱུ་མ་མཁན་གྱིས་སྤྲུལ་པའི་རྟ་གླང་
དེ་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་གྱི་སྟེང་ནས་གོས་མནན་ཏེ་གྲུབ་ན། མིག་མ་བསླད་པས་
མཐོང་དགོས་པ་དེ་བཞིན་དུ། ཆོས་རྣམས་བློ་ལ་སྣང་བའི་དབང་གིས་བཞག་པ་མ་ཡིན་པར་རང་གི་ཐུན་མོང་མ་
ཡིན་པའི་སྡོད་ལུགས་ཀྱི་དབང་གིས་མ་གྲུབ་སྟེ། དེ་ལྟར་གྲུབ་ན། བློ་མ་འཁྲུལ་པ་སློབ་པ་འཕགས་པའི་སྟོང་ཉིད་
མངོན་སུམ་དུ་རྟོགས་པའི་མཉམ་གཞག་ཡེ་ཤེས་ཀྱི་གཟིགས་ངོར་ཡོད་དགོས་པས། དོན་དམ་དཔྱོད་བྱེད་ཀྱི་རིག་
ཤེས་ཀྱིས་དཔྱད་བཟོད་དུ་གྲུབ་པའི་བདེན་གྲུབ་ཏུ་འགྱུར་པའི་ཕྱིར། དེ་དག་ནི། རྗེའི་དགོངས་པ་རབ་གསལ་
སོགས་ལས་ཤེས་པར་བྱའོ། ། སྟོང་ཉིད་རྟོགས་པའི་ལྟ་བ་རྣམ་དག་རང་རྒྱུད་ལ་སྐྱེ་བ་ལ། དགག་བྱ་བདེན་གྲུབ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་དོན་སྤྱི་བློ་ཡུལ་དུ་འཆར་བ་སྔོན་དུ་འགྲོ་དགོས་ཏེ། དེ་སྔོན་དུ་མ་སོང་བར་བདེན་གྲུབ་བཀག་པའི་མེད་དགག་
སྟོང་ཉིད་ངེས་མི་ནུས་པའི་ཕྱིར་ཏེ། དཔེར་ན། ས་ཕྱོགས་འགའ་ཞིག་ཏུ་བུམ་པ་མེད་པར་ངེས་པ་ལ། གལ་ཏེ་
དེར་བུམ་པ་ཡོད་ན་དབྱིབས་འདི་ལྟ་བུ་ཞིག་ཏུ་ཡོད་དགོས་སྙམ་པ་སྔོན་དུ་འགྲོ་དགོས་པ་བཞིན་ཡིན་པའི་ཕྱིར།
དེ་ལྟར་ཡང་སྤྱོད་འཇུག་ལས། བཏགས་པའི་དངོས་ལ་མ་རེག་པར། ། དེ་ཡི་དངོས་མེད་འཛིན་མ་ཡིན། །
ཞེས་གསུངས་པའི་ཕྱིར། གཉིས་པ་དགག་བྱ་དེ་འགོག་བྱེད་ཀྱི་གཏན་ཚིགས་བཤད་པ་ལ། དབུ་མ་པ་ལ་གྲགས་
པའི་དངོས་པོ་བདེན་མེད་དུ་སྒྲུབ་པའི་གཏན་ཚིགས་ཆེན་པོ་ལྔ་ཡོད་དེ། རྒྱུ་ལ་དཔྱོད་པ་རྡོ་རྗེ་གཟེགས་མའི་
གཏན་ཚིགས། འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་གཏན་ཚིགས། རྒྱུ་འབྲས་གཉིས་ཀ་ལ་དཔྱོད་པ་མུ་
བཞི་སྐྱེ་འགོག་གི་གཏན་ཚིགས། རིགས་པའི་རྒྱལ་པོ་རྟེན་འབྲེལ་གྱི་གཏན་ཚིགས། ངོ་བོ་དང་དཔྱོད་པ་གཅིག་
ཏུ་བྲལ་གྱི་གཏན་ཚིགས་དང་ལྔ་ཡོད་པའི་ཕྱིར། དང་པོ་ནི། ཕྱི་ནང་གི་དངོས་པོ་རྣམས་ཆོས་ཅན། དོན་དམ་
པར་མི་སྐྱེ་སྟེ། བདག་ལས་ཀྱང་མི་སྐྱེ། དོན་དམ་པར་གཞན་ལས་མི་སྐྱེ། བདག་གཞན་གཉིས་ཀ་ལས་ཀྱང་མི་
སྐྱེ། རྒྱུ་མེད་ལས་ཀྱང་མི་སྐྱེ་བའི་ཕྱིར་ཞེས་པ་ལྟ་བུ་ཡིན་ཏེ། རྩ་བ་ཤེས་རབ་ལས། བདག་ལས་མ་ཡིན་གཞན་
ལས་མིན། ། གཉིས་ལས་མ་ཡིན་རྒྱུ་མེད་མིན། ། དངོས་པོ་གང་དག་གང་ན་ཡང་། ། སྐྱེ་བ་ནམ་ཡང་ཡོད་མ་
ཡིན། ། ཞེས་གསུངས་པའི་ཕྱིར། གཉིས་པ་ནི། འབྲས་བུ་རྣམས་ཆོས་ཅན། དོན་དམ་པར་མི་སྐྱེ་སྟེ། རང་
གི་རྒྱུ་དུས་སུ་ཡོད་པར་ཡང་དོན་དམ་པར་མི་སྐྱེ། མེད་པར་ཡང་དོན་དམ་པར་མི་སྐྱེ། གཉིས་ཀ་ཡིན་པར་ཡང་
དོན་དམ་པར་མི་སྐྱེ། གཉིས་ཀ་མ་ཡིན་པར་ཡང་དོན་དམ་པར་མི་སྐྱེ་བའི་ཕྱིར་ཞེས་པ་ལྟ་བུ་ཡིན་ཏེ། དབུ་མ་
རྒྱུན་ལས། ཡོད་པ་ཡོད་ཕྱིར་སྐྱེ་མ་ཡིན། ། མེད་པ་མེད་ཕྱིར་སྐྱེ་མ་ཡིན། ། ཆོས་མི་མཐུན་ཕྱིར་ཆོས་མ་
ཡིན། གཉིས་ཀའི་བདག་ཉིད་མིན་པའང་མིན། ། ཞེས་གསུངས་པའི་ཕྱིར། གསུམ་པ་ནི། རྒྱུ་འབྲས་ཀྱི་
དངོས་པོ་རྣམས་ཆོས་ཅན། དོན་དམ་པར་མི་སྐྱེ་སྟེ། རྒྱུ་དུ་མས་འབྲས་བུ་དུ་མ་ཡང་དོན་དམ་པར་མི་བསྐྱེད།
རྒྱུ་དུ་མས་འབྲས་བུ་གཅིག་ཁོ་ན་ཡང་དོན་དམ་པར་མི་བསྐྱེད། རྒྱུ་གཅིག་གིས་འབྲས་བུ་དུ་མ་ཡང་དོན་དམ་པར་
མི་བསྐྱེད། རྒྱུ་གཅིག་གིས་འབྲས་བུ་གཅིག་ཁོ་ན་ཡང་དོན་དམ་པར་མི་བསྐྱེད་པའི་ཕྱིར་ཞེས་པ་ལྟ་བུ་ཡིན་ཏེ།
བདེན་གཉིས་ལས། དུ་མས་གཅིག་གིས་དངོས་མི་བྱེད། ། དུ་མས་དུ་མ་བསྐྱེད་མ་ཡིན། ། གཅིག་གིས་དུ་
མའི་དངོས་མི་བྱེད། ། གཅིག་གིས་གཅིག་བྱེད་ཡང་མིན། ། ཞེས་གསུངས་པའི་ཕྱིར། བཞི་པ་ནི། ཕུང་
སོགས་ཀྱི་ཆོས་རྣམས་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར་ཞེས་པ་ལྟ་བུ་ཡིན་ཏེ། རྩ་བ་
ཤེས་རབ་ལས། གང་ཕྱིར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་པ། ། དེ་ཕྱིར་སྟོང་པ་མ་
37

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཡིན་པའི། ། ཆོས་འགའང་ཡོད་པ་མ་ཡིན་ནོ། ། ཞེས་གསུངས་པའི་ཕྱིར། ལྔ་པ་ལ། རྟགས་འགོད་པ་དང་།
ཚུལ་སྒྲུབ་པ་གཉིས། དང་པོ་ནི། གཞི་ལམ་རྣམ་གསུམ་ཆོས་ ཅན། བདེན་པར་མེད་དེ། བདེན་གྲུབ་ཀྱི་
གཅིག་དང་བདེན་གྲུབ་ཀྱི་དུ་མ་གང་རུང་དུ་མ་གྲུབ་པའི་ཕྱིར། དཔེར་ན། གཟུགས་བརྙན་བཞིན་ཞེས་པ་ལྟ་བུ་
ཡིན་ཏེ། དབུ་མ་རྒྱན་ལས། བདག་དང་གཞན་པའི་དངོས་འདི་དག། ཡང་དག་པར་ན་གཅིག་པ་དང་། །
དུ་མའི་དངོས་དང་བྲལ་བའི་ཕྱིར། ། རང་བཞིན་མེད་དེ་གཟུགས་བརྙན་བཞིན། ། ཞེས་གསུངས་པའི་ཕྱིར།
གཉིས་པ་ཚུལ་སྒྲུབ་པ་ལ་གཉིས། ཕྱོགས་ཆོས་སྒྲུབ་པ་དང་། ཁྱབ་པ་སྒྲུབ་པའོ། ། དང་པོ་ནི། གཞི་ལམ་རྣམ་
གསུམ་ཆོས་ཅན། བདེན་གྲུབ་ཀྱི་གཅིག་ཏུ་མ་གྲུབ་སྟེ། ཆ་བཅས་ཡིན་པའི་ཕྱིར། དེར་ཐལ། ཡོད་པ་གང་
ཞིག ཆ་ཡོད་ཆ་མེད་དང་དངོས་འགལ་ཡིན། ཆ་མེད་ཤེས་བྱ་ལ་མི་སྲིད་པའི་ཕྱིར། ཕྱི་མ་དེར་ཐལ། འདུས་
བྱས་ལ་ཡང་མི་སྲིད། འདུས་མ་བྱས་ལ་ཡང་མི་སྲིད་པའི་ཕྱིར། འདུས་བྱས་ལ་ཆ་མེད་མི་སྲིད་དེ། མྱུ་གུ་ལྟ་བུ་
རིང་ཐུང་སོགས་ཀྱི་ཆ་དང་བཅས། བུམ་པ་ལྟ་བུ་མཆུ་ཞབས་སོགས་ཀྱི་ཆ་དང་བཅས། སྐྱེས་བུ་ལྟ་བུ་ལ་ཆེ་ཆུང་
སྟོད་སྨད་སོགས་ཀྱི་ཆ་དང་བཅས། ཚིག་ལྟ་བུ་གོ་རིམ་སྐད་རིགས་སོགས་ཀྱི་ཆ་དང་བཅས། དུས་ལྟ་བུ་ལོ་ཟླ་
ཞག་དུས་ཚོད་སོགས་ཀྱི་སྔ་ཕྱིའི་ཆ་དང་བཅས། ཤེས་པ་ལྟ་བུ་གསལ་མི་གསལ་སྦྱངས་མི་སྦྱངས་བློ་རྣོ་མི་རྣོ་སོགས་
ཀྱི་ཆ་དང་བཅས་པའི་ཕྱིར། འདུས་མ་བྱས་ལ་ཆ་མེད་མི་སྲིད་དེ། ནམ་མཁའ་ལྟ་བུ་ཤར་ནུབ་སོགས་ཀྱི་ཆ་དང་
བཅས། སྟོང་ཉིད་ལྟ་བུ་རང་གིས་སྟོང་གཞི་སོ་སོ་དང་གང་ཟག་འགའ་ཞིག་གིས་རྟོགས་མ་རྟོགས་སོགས་ཀྱི་ཆ་
དང་བཅས། མྱང་འདས་ལྟ་བུ་སྐྱོན་མཐའ་དག་སྤངས་མ་སྤངས་སོགས་ཀྱི་ཆ་དང་བཅས་པའི་ཕྱིར། གཞི་ལམ་
རྣམ་གསུམ་ཆོས་ཅན། བདེན་གྲུབ་ཀྱི་དུ་མར་མ་གྲུབ་སྟེ། བདེན་གྲུབ་ཀྱི་གཅིག་ཏུ་གྲུབ་པ་མེད་པའི་ཕྱིར།
ཁྱབ་སྟེ། གཅིག་མེད་ན། དུ་མ་ཡང་དག་མེད་དགོས་པའི་ཕྱིར། གཉིས་པ་ཁྱབ་པ་སྒྲུབ་པ་བདེན་གྲུབ་ཀྱི་
གཅིག་དང་བདེན་གྲུབ་ཀྱི་དུ་མ་གང་རུང་དུ་གྲུབ་པ་མེད་ན། བདེན་པར་མེད་པས་ཁྱབ་སྟེ། བདེན་མེད་ཀྱི་
གཅིག་དང་བདེན་མེད་ཀྱི་དུ་མ་གང་རུང་མ་ཡིན་པའི་ཆོས་ཕུང་སུམ་པ་མེད་པའི་ཕྱིར་ཏེ། ཡོད་ན་གཅིག་དང་དུ་
མ་གང་རུང་དུ་ཡོད་དགོས་པའི་ཕྱིར། གསུམ་པ་རྩོད་པ་སྤོང་བ་ལ། ཁ་ཅིག མངོན་རྟོགས་རྒྱན་གྱི་ཆེད་དུ་བྱ་
བའི་གདུལ་བྱ་ཡིན་ན། སྟོང་ཉིད་རྟོགས་པས་ཁྱབ་པར་ཐལ། དེ་ཡིན་ན། མཁྱེན་གསུམ་བདེན་མེད་དུ་ངེས་
པས་ཁྱབ་པའི་ཕྱིར། དེར་ཐལ། དེ་ཡིན་ན། མཁྱེན་གསུམ་བདེན་མེད་དུ་ངེས་མྱོང་བས་ཁྱབ་པའི་ཕྱིར། ཁ་
ཅིག་མ་ཁྱབ་ཟེར་ན། མ་གྲུབ་ན། དེར་ཐལ། དེ་ཡིན་ན། ཐོག་མར་ཡུམ་མཁྱེན་གསུམ་ལ་ངོ་བོ་དང་ནུས་པའི་
ཡོན་ཏན་ཡོད་མེད་ལེགས་པར་བརྟགས་ནས་མཁྱེན་གསུམ་གྱིས་རང་འབྲས་བྱང་ཆུབ་དོན་དམ་པར་མི་བསྐྱེད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱང་ཐ་སྙད་དུ་བསྐྱེད་ནུས་སུ་ངེས་མྱོང་ཡིན་པས་ཁྱབ་པའི་ཕྱིར་ཟེར་ན། མ་ཁྱབ། འདོད་མི་ནུས་སོ། ། ཁ་
ཅིག མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་དབང་རྟུལ་མེད་པར་ཐལ། དེའི་ཆེད་དུ་བྱ་བའི་གདུལ་
བྱོར་གྱུར་པའི་དབང་རྟུལ་མེད་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། མངོན་རྟོགས་རྒྱན་གྱི་
ཆེད་དུ་བྱ་བའི་གདུལ་བྱ་ཡིན་ན་དབང་རྣོན་ཡིན་དགོས་པའི་ཕྱིར། ཁ་ཅིག སྟོང་ཉིད་མ་རྟོགས་པར་ཐེག་ཆེན་
ལམ་དུ་ཞུགས་པའི་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡོད་པར་ཐལ། ཐེག་ཆེན་ལམ་དུ་ཞུགས་ནས་
སྟོང་ཉིད་མ་རྟོགས་པའི་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡོད་པའི་ཕྱིར་ཟེར་ན། མ་ཁྱབ། མ་གྲུབ་
ན། དེར་ཐལ། ཐེག་ཆེན་ལམ་དུ་ཞུགས་པའི་བདེན་འཛིན་མངོན་འགྱུར་དུ་རྒྱུད་ལ་ལྡན་པའི་དེའི་ཆེད་དུ་བྱ་
བའི་གདུལ་བྱ་བྱང་སེམས་ཡོད་པའི་ཕྱིར། དེར་ཐལ། བྱང་སེམས་རྗེས་ཐོབ་པའི་རྒྱུད་ལ་བདེན་འཛིན་མངོན་
འགྱུར་དུ་འབྱུང་བ་ཡོད་པའི་ཕྱིར། དེར་ཐལ། དེའི་རྒྱུད་ལ་བདེན་འཛིན་ཀུན་བཏགས་དང་ལྷན་སྐྱེས་གང་
རུང་ཞིག་མངོན་འགྱུར་དུ་འབྱུང་བ་སྲིད་པའི་ཕྱིར། གོང་དུ་འདོད་ན། དེ་མི་འཐད་པར་ཐལ། མངོན་རྟོགས་
རྒྱུན་གྱི་ཆེད་དུ་བྱ་བའི་གདུལ་བྱ་བྱང་སེམས་ཡིན་ན། སྟོང་ཉིད་རྟོགས་མྱོང་ཡིན་དགོས་པ་གང་ཞིག ཚོགས་
ལམ་དུ་མ་ཞུགས་པར་སངས་རྒྱས་གང་ཟག་མེད་པས་རིགས་པ་མཚུངས་པའི་ཕྱིར། ཁ་ཅིག རང་བཞིན་གྱིས་
གྲུབ་པ། རང་གི་མཚན་ཉིད་ཀྱིས་གྲུབ་པ། རང་ངོས་ནས་གྲུབ་པ། རང་དབང་དུ་གྲུབ་པ། རྫས་སུ་གྲུབ་པ་
རྣམས་མེད་པར་ཐལ། དབུ་མ་བས་དེ་དག་མེད་པར་འདོད་པའི་ཕྱིར། དེར་ཐལ། དེ་དག་མེད་པར་འདོད་
པའི་དབུ་མ་པ་ཡོད་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། དབུ་མ་ཐལ་འགྱུར་བས་དེ་དག་མེད་
པར་འདོད་པའི་ཕྱིར། ཁོ་ན་རེ། དེ་དག་མེད་པར་ཐལ། མགོན་པོ་ཀླུ་སྒྲུབ་ཀྱིས་དེ་དག་མེད་པར་བཞེད་པའི་
ཕྱིར། དེར་ཐལ། དཔལ་ལྡན་ཟླ་བས་དེ་ལྟར་བཞེད་པའི་ཕྱིར། དེར་ཐལ། དབུ་མ་ཐལ་འགྱུར་བས་དེ་ལྟར་
བཞེད་པའི་ཕྱིར་ཟེར་ན། རྣམ་པ་གཅིག་ཏུ་ན་མ་ཁྱབ་སྟེ། མགོན་པོ་ཀླུ་སྒྲུབ་སྐབས་འདིར། དབུ་མ་རང་རྒྱུད་
པ་ཡིན་པའི་ཕྱིར་རོ། ། ཁ་ཅིག གཞི་གྲུབ་ན། རང་གི་མཚན་ཉིད་ཀྱིས་གྲུབ་པས་ཁྱབ་པར་ཐལ། དེ་ལྟར་
བཞེད་པའི་མཁས་པ་ཡོད་པའི་ཕྱིར་ཟེར་ན། མ་ཁྱབ་སྟེ། མཁས་གྲུབ་ཀྱིས་མ་ཁྱབ་པ་ལྟར་བཞེད་ཅིང་། ཁྱབ་
པར་བཞེད་པའི་གཞུང་མང་བའི་ཕྱིར། ཁ་ཅིག སྟོང་ཉིད་ཆོས་ཅན། བདེན་པར་གྲུབ་པར་ཐལ། དོན་དམ་
བདེན་པར་གྲུབ་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། དོན་དམ་བདེན་པ་ཡིན་པའི་ཕྱིར་ཟེར།
འོན། མྱུ་གུ་ཆོས་ཅན། བདེན་པར་གྲུབ་པར་ཐལ། ཀུན་རྫོབ་བདེན་པར་གྲུབ་པའི་ཕྱིར། ཁྱབ་པ་ཁས།
འདོད་མི་ནུས་སོ། ། ཁ་ཅིག ཆོས་ཐམས་ཅད་བདེན་གྲུབ་ཏུ་སྣང་བར་ཐལ། རྡོ་ཤིང་རྟ་གླང་དུ་སྣང་བའི་
34

༄༅ ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཕྱིར། དེར་ཐལ། རྡོ་ཤིང་རྟ་གླང་དུ་སྤྲུལ་པ་ལ་མ་ལྟོས་པར་སྤྱིར་ཡང་རྟ་གླང་དུ་སྣང་བའི་ཕྱིར། དེར་ཐལ།
རྣམ་བཤད་དགོངས་པ་རབ་གསལ་ལས། ཤེས་པ་འཁྲུལ་ངོ་ཙམ་དུ་རྟ་གླང་དུ་སྣང་བ་ཡིན་གྱི། སྤྱིར་སྤྲུལ་གཞི་རྟ་
གླང་དུ་མི་སྣང་ཞེས་བྱ་བར་མི་རུང་གི། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་སྒྱུ་མ་མཁན་
གྱིས་རྗེ་ཤིང་རྟ་གླང་དུ་སྤྲུལ་པ་དེའི་ཚེ། ལྟད་མོ་བའི་ངོ་བོར་མ་ཟད། དེ་ཤིང་གི་ངོས་ནས་ཀྱང་རྟ་གླང་དུ་སྣང་
ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན། གངས་རི་སྔོན་པོ། དུང་དཀར་སེར་པོ། ཐོ་ཡོར་མི། ཐག་
པ་སྦྲུལ་དུ་སྣང་བར་ཐལ། འདོད་པའི་ཕྱིར། འདོད་མི་ནུས་ཏེ། གངས་རི་དཀར་པོར་སྣང་བའི་ཕྱིར། དེར་
ཐལ། དེའི་ཁ་དོག་དཀར་པོ་ཡིན་པའི་ཕྱིར། གོང་དུ་འདོད་ན། མི་འཐད་པར་ཐལ། སངས་རྒྱས་འཕགས་
པ་ཆོས་ཐམས་ཅད་ཀྱི་སྟེང་དུ་བདེན་གྲུབ་ཀྱི་གཉིས་སྣང་ནུབ་པའི་སྒོ་ནས་བདེན་མེད་མངོན་སུམ་དུ་རྟོགས་པའི་
ཕྱིར། ཁ་ཅིག རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་སུ་བབ་པའི་ཕྱི་རྒོལ་ཡང་དག་གིས།
མྱུ་གུ་བདེན་མེད་དུ་ཚད་མས་ངེས་པར་ཐལ། དེས་གཟུགས་བརྙན་བདེན་མེད་དུ་རྟོགས་པའི་རིག་པ་དེའི་བྱེད་
པ་ལ་བརྟེན་ནས་མྱུ་གུ་བདེན་མེད་དུ་ངེས་ནུས་པའི་ཕྱིར་ཟེར་ན། སྔར་བཞིན་མ་ཁྱབ། མ་གྲུབ་ན་དེར་ཐལ།
འཕགས་པ་ལྷས། གང་གི་དངོས་གཅིག་དེ་བཞིན་ཉིད་མཐོང་བ། ། དེ་ཡིས་དངོས་ཀུན་དེ་བཞིན་ཉིད་དུ་
མཐོང་། ། ཞེས་པ་དང་། གཅིག་གི་སྟོང་ཉིད་གང་ཡིན་པ། ། དེ་ནི་ཀུན་གྱི་སྟོང་ཉིད་ཡིན། ཞེས་གསུངས་
པའི་ཕྱིར། འདོད་མི་ནུས་སོ་བྱས་པ་ལ། ཁོ་ན་རེ། དེས་མྱུ་གུ་བདེན་མེད་དུ་ངེས་པར་ཐལ། དེས་མྱུ་གུའི་སྟེང་
དུ་རྟེན་འབྲེལ་ལ་བདེན་མེད་ཀྱིས་ཁྱབ་པ་ཚད་མས་ངེས་པའི་ཕྱིར་ཟེར་ན། མ་ཁྱབ་མ་གྲུབ་ན། དེར་ཐལ།
དེས་མྱུ་གུ་རྟེན་འབྲེལ་ཡིན་ན། སྨྱུ་གུ་བདེན་མེད་ཡིན་པས་ཁྱབ་པ་ཚད་མས་ངེས་པའི་ཕྱིར། དེར་ཐལ། དེས་
རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པའི་ཚུལ་གསུམ་ཚད་མས་ངེས་པའི་ཕྱིར། ཁ་ཅིག མྱུ་གུ་
རྟེན་འབྲེལ་ཡིན་ན། སྨྱུ་གུ་བདེན་མེད་ཡིན་པས་ཁྱབ་པ་ཚད་མས་ངེས་ན། མྱུ་གུ་བདེན་མེད་དུ་ཚད་མ་ངེས་
པས་ཁྱབ་པར་ཐལ། དེ་ལྟར་ཁྱབ་པ་མཁས་པ་མང་པོས་བཞེད་པའི་ཕྱིར་ཟེར་ན། ཁོ་བོ་ནི། རྗེ་བླ་མའི་
དགོངས་པར་བསམ་ནས་དེ་ལྟར་ཁས་ལེན་པ་མ་ཡིན་ཏེ། དེ་ལྟར་ལེན་ན། ལམ་རིམ་སོགས་ནས་མཐུན་དཔེ་
གཟུགས་བརྙན་དང་མྱུ་གུའི་སྟེང་གི་བདེན་མེད་གཉིས་ལ་ངེས་དཀའ་སླ་ཡོད་པར་བཤད་པ་དང་འགལ་བར་
འགྱུར་བའི་ཕྱིར། ཡང་ན་དེ་འདྲ་བའི་ཕྱི་རྒོལ་ཡང་དག་དེས་མྱུ་གུ་བདེན་མེད་དུ་ཚད་མས་ངེས་ཀྱང་རྒོལ་བ་དེ་
ཡིན་ན་མྱུ་གུ་བདེན་མེད་དུ་ཚད་མས་ངེས་པས་མ་ཁྱབ་སྟེ། དེ་བདེན་མེད་དུ་ཚད་མས་མ་ངེས་པའི་རྒོལ་བ་དབང་
རྟུལ་ཡོད་པའི་ཕྱིར། ཞེས་འདོད་པར་བྱའོ། ། ཁ་ཅིག སྔགས་རྫས་ཀྱིས་མིག་མ་བསླད་པའི་འཇིག་རྟེན་གྱི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒན་ངོ་བརྡ་བྱང་གིས། བདེན་མེད་ངེས་པར་ཐལ། དེས་བྱད་བཞིན་གྱི་གཟུགས་བརྙན་དང༌། སྒྱུ་མའི་རྟ་གླང་
བཞིན་མེད་དུ་ངེས་པའི་ཕྱིར། དེར་ཐལ། དེས་བྱད་བཞིན་གྱི་གཟུགས་བརྙན་བྱད་བཞིན་དུ་བདེན་པར་མེད་
པ་དང་། སྒྱུ་མའི་རྟ་གླང་རྟ་གླང་དུ་བདེན་པར་མེད་པ་ངོས་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་
ཐལ། དེས་བྱེད་བཞིན་གྱི་གཟུགས་བརྙན་བྱད་བཞིན་དུ་བརྫུན་པ་དང་། སྒྱུ་མའི་རྟ་གླང་རྟ་གླང་དུ་བརྫུན་པར་
ངེས་པའི་ཕྱིར། ཁོ་ན་རེ། དེ་འདྲ་བའི་འཇིག་རྟེན་གྱི་རྒན་པོ་བརྡ་བྱང་རང་ཁ་བ་དེས། བྱད་བཞིན་ གྱི་
གཟུགས་བརྙན་བྱད་བཞིན་དུ་བདེན་མེད་མ་ངེས་པར་ཐལ། བྱད་བཞིན་གྱི་གཟུགས་བརྙན་བྱད་བཞིན་དུ་
བདེན་པར་མེད་ པ་ སྟོང་ཉིད་ཡིན་པའི་ཕྱིར། དེར་ཐལ། བྱད་བཞིན་གྱི་གཟུགས་བརྙན་བྱེད་བཞིན་ གྱི་
གཟུགས་བརྙན་དུ་བདེན་པར་མེད་པ་སྟོང་ཉིད་ཡིན་པའི་ཕྱིར་ཟེར་ན་མ་ཁྱབ་སྟེ། བྱད་བཞིན་གྱི་གཟུགས་
བརྙན་དེ་ཐ་སྙད་ཙམ་དུ་ཡང་བྱད་བཞིན་དུ་མ་གྲུབ་ཀྱང་བྱེད་བཞིན་གྱི་གཟུགས་བརྙན་དུ་གྲུབ་པའི་ཕྱིར། ཁ་
ཅིག སྒྱུ་མའི་རྟ་གླང་སྒྱུ་མའི་རྟ་གླང་གི་གཞི་མཐུན་དུ་ཐལ་བ་འཕེན་པ་དང་། ཡང་ཁ་ཅིག བདག་ཆོས་ཅན།
ཁྱོད་ལ་སྐྱེ་བ་ཡོད་པར་ཐལ། ཁྱོད་འདུས་བྱས་ཡིན་པའི་ཕྱིར་ཟེར་བ་དང༌། གཞན་ཆོས་ཅན། ཁྱོད་ལ་སྐྱེ་བ་
མེད་པར་ཐལ། ཁྱོད་འདུས་མ་བྱས་ཡིན་པའི་ཕྱིར། དེར་ཐལ། རྟག་མི་རྟག་གཉིས་གཞན་ཡིན་པའི་ཕྱིར་ཟེར་
བ་ནི། ཚིག་ལ་གཙོ་བོར་བརྟེན་པ་དང་། རྩོད་གཞི་ལ་ལྟོས་པའི་ཁྱབ་པ་འགལ་བར་ཤེས་པར་བྱའོ། ། ཉན་
ཐོས་ཞི་བ་ཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང་། ཞེས་པ་དང་། ཉན་ཐོས་དང་
དེའི་ཕྱོགས་དུ་བསླན་པ་ཞེས་སོགས་ཀྱི་སྐབས་སུ། མཐའ་དཔྱད་པ་ལ་གསུམ་ལས། དང་པོ་ཁ་ཅིག རང་
བཞིན་གྱི་མྱང་འདས་ཡིན་ན། མྱང་འདས་ཡིན་པས་ཁྱབ་ཟེར་ན། སྒྲིབ་པའི་ཆོས་ཅན། དེར་ཐལ། དེའི་
ཕྱིར། དེར་ཐལ། གདོད་མ་ནས་དོན་དམ་རང་བཞིན་གྱིས་མ་གྲུབ་པའི་སྟོང་ཉིད་ཡིན་པའི་ཕྱིར། དེར་ཐལ།
གདོད་མ་ནས་བདེན་པར་གྲུབ་པ་ལས་འདས་པའི་སྟོང་ཉིད་ཡིན་པའི་ཕྱིར། ཁྱབ་སྟེ། མདོ་ལས། གཟོད་མ་
ནས་ཞི་བ་གང་ཡིན་པ་དེ་ནི་རང་བཞིན་གྱིས་ཡོངས་སུ་མྱ་ངན་ལས་འདས་པའོ། ། ཞེས་གསུངས་པའི་ཕྱིར།
འདོད་ན། སྒྲིབ་པ་རྒྱུད་ལྡན་གྱི་གང་ཟག་དགྲ་བཅོམ་པ་ཡིན་པར་ཐལ་ལོ། ། ཁ་ཅིག རང་བཞིན་གྱི་མྱང་
འདས་ཡིན་ན། མྱང་འདས་མ་ཡིན་པས་ཁྱབ་ཟེར་ན། རྣམ་མཁྱེན་གྱི་ཆོས་ཉིད་ཆོས་ཅན། དེར་ཐལ། དེའི་
ཕྱིར། དེར་ཐལ། ཆོས་ཉིད་ཡིན་པའི་ཕྱིར། འདོད་ན། དེ་ཆོས་ཅན། མྱང་འདས་ཡིན་པར་ཐལ། ངོ་བོ་
ཉིད་སྐུ་ཡིན་པའི་ཕྱིར། དེར་ཐལ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཡིན་པའི་ཕྱིར། དེར་
ཐལ། ཆོས་ཅན་དེ་ཡིན་པའི་ཕྱིར། ཁ་ཅིག ཉོན་སྒྲིབ་དང་བྲལ་བའི་བྲལ་བ་ཡིན་ན། མྱང་འདས་ཡིན་པས་
36

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཁྱབ་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་རྒྱུན་མཐའ་བའི་རྒྱུད་ཀྱི་འགོག་བདེན་ཆོས་ཅན།
དེར་ཐལ། དེའི་ཕྱིར། དེར་ཐལ། སྒྲིབ་པ་མཐའ་དག་དང་བྲལ་བའི་བྲལ་བ་ཡིན་པའི་ཕྱིར། དེར་ཐལ།
ཆོས་ཅན་དེ་ཡིན་པའི་ཕྱིར། ཁྱབ་སྟེ། རྒྱུན་མཐའ་བའི་བར་ཆད་མེད་ཀྱི་གནས་སྐབས་སུ་དྲི་མ་མཐའ་དག་དང་
བྲལ་བའི་ཕྱིར། དེར་ཐལ། འགྲེལ་བ་ལས། དྲི་མ་ཐམས་ཅད་དང་བྲལ་བ་སྟོན་ཀའི་ཟླ་བའི་འོད་བཞིན་དུ་
དཀར་བའི་ངོ་བོར་སྐྱེས་པ་དེའི་ཚེ། ཞེས་གསུངས་པའི་ཕྱིར། འདོད་མི་ནུས་ཏེ། དེ་རྒྱུད་ལྡན་གྱི་བྱང་སེམས་
དེ་དགྲ་བཅོམ་པ་དགྲ་བཅོམ་པ་དགྲ་བཅོམ་པ་མ་ཡིན་པའི་ཕྱིར། དེར་ཐལ། དེ་འདྲ་བའི་བྱང་སེམས་དེས།
སྒྲིབ་གཉིས་ཅིག་ཅར་དུ་སྤངས་པ་དང་སངས་རྒྱས་དུས་མཉམ་པའི་ཕྱིར། དེར་ཐལ། ཀུན་ལས་བཏུས་ལས།
ཅིག་ཅར་ཉོན་མོངས་དང་ཤེས་བྱའི་སྒྲིབ་པ་སྤོང་། ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་
རོ་ཞེས་གསུངས་པའི་ཕྱིར། ཁ་ཅིག མྱང་འདས་ཡིན་ན། སྡུག་བསྔལ་དང་ཀུན་འབྱུང་གཉིས་ཀ་སྤངས་པའི་
མྱང་འདས་ཡིན་པས་ཁྱབ་ཟེར་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་
མྱང་འདས་ཆོས་ཅན། དེར་ཐལ། དེའི་ཕྱིར། འདོད་ན། དེ་མ་སྤངས་པར་ཐལ། སྡུག་བསྔལ་ཡང་མ་
སྤངས། ཀུན་འབྱུང་ཡང་མ་སྤངས་པའི་ཕྱིར། དང་པོ་དེར་ཐལ། དེའི་རྒྱུད་ལ་སྡུག་བསྔལ་ཡོད་པའི་ཕྱིར།
དེར་ཐལ། དེའི་རྒྱུད་ལ་ཚོར་བ་སྡུག་བསྔལ་ཕྲ་མོ་ཡོད་པའི་ཕྱིར། དེར་ཐལ། ལམ་རིམ་ཆུང་བ་ལས། ཚོར་བ་
གདུང་བའི་རྣམ་པ་ཅན་ཐ་ན་དགྲ་བཅོམ་པའི་རྒྱུད་ལ་ཡོད་པ་ཐམས་ཅད་སྔོན་མི་དགེ་བ་བྱས་པ་ལས་བྱུང་བ་ཡིན།
ཞེས་གསུངས་པའི་ཕྱིར། གཉིས་པ་དེར་ཐལ། དེའི་རྒྱུད་ལ་ལས་ཀྱི་ཀུན་འབྱུང་ཡོད་པའི་ཕྱིར། དེར་ཐལ།
དེའི་རྒྱུད་ལ་དེ་ཡོད་ཀྱང་ཉོན་མོངས་མེད་པས་ལས་ཀྱི་དབང་གིས་སྐྱེ་བ་མི་ལེན་པའི་ཕྱིར། དེར་ཐལ། རྣམ་
འགྲེལ་ལས། སྲིད་པའི་སྲེད་ལས་རྣམ་བརྒལ་བས། ། ལས་གཞན་འཕེན་ནུས་མ་ཡིན་ཏེ། ། ལྷན་ཅིག་བྱེད་པ་
ཟད་ཕྱིར་རོ། ། ཞེས་གསུངས་པའི་ཕྱིར། མཁས་པ་ཁ་ཅིག ལྷག་བཅས་མྱང་འདས་ཡིན་ན། དམན་པའི་
མྱང་འདས་ཡིན་པས་ཁྱབ། ལྷག་མེད་མྱང་འདས་ཡིན་ན་ཡང་དེ་ལྟར་ཁྱབ་ཟེར་ན། དང་པོ་ལ། ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་ཞིང་ཉེར་ལེན་གྱི་ཕུང་པོ་མ་དོར་པའི་བྱང་སེམས་ཚོགས་ལམ་པའི་རྒྱུད་ཀྱི་
མྱང་འདས་ཆོས་ཅན། དེར་ཐལ། དེའི་ཕྱིར། དེར་ཐལ། བྱང་སེམས་ཀྱི་རྒྱུད་ཀྱི་ལྷག་བཅས་མྱང་འདས་ཡིན་
པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ལྷག་བཅས་
མྱང་འདས་ལ་གནས་པའི་ཉན་ཐོས་དགྲ་བཅོམ་ཚེ་དེ་ལ་ཐེག་ཆེན་ལམ་དུ་འཇུག་པ་ཡོད་པའི་ཕྱིར། འདོད་མི་
ནུས་ཏེ། བྱང་སེམས་ཀྱི་རྒྱུད་ཀྱི་མྱང་འདས་ཡིན་པའི་ཕྱིར། ཕྱི་མ་ལ། སངས་རྒྱས་འཕགས་པའི་རྒྱུད་ཀྱི་མྱང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ །།
འདས་ཆོས་ཅན། དེར་ཐལ། དེའི་ཕྱིར། དེར་ཐལ། སྡུག་བསྔལ་གྱི་ཕུང་པོ་ལྷག་མ་དང་བཅས་པ་སྤངས་
པའི་མྱང་འདས་ཡིན་པའི་ཕྱིར། ཁྱབ་སྟེ། དེའི་རྒྱུད་ལ་དེ་འདྲ་བའི་ལྷག་མེད་མྱང་འདས་ཡོད་པའི་ཕྱིར། དེར་
ཐལ། བྱང་ཆུབ་སེམས་དཔའ་རྣམས་ཀྱིས་སངས་རྒྱས་འཕགས་པའི་རྒྱུད་ཀྱི་ལྷག་མེད་མྱང་འདས་དེ་ཐོབ་པའི་
ཕྱིར་དུ་ཤེར་ཕྱིན་ལ་སློབ་དགོས་པའི་ཕྱིར། དེར་ཐལ། མདོ་ལས། ཕུང་པོ་ལྷག་མ་མེད་པའི་མྱ་ངན་ལས་
འདས་པའི་དབྱིངས་ལ་གནས་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། ། ཞེས་
གསུངས་པའི་ཕྱིར། འདོད་མི་ནུས་ཏེ། མི་གནས་པའི་མྱང་འདས་ཡིན་པའི་ཕྱིར། དེར་ཐལ། སངས་རྒྱས་
འཕགས་པའི་རྒྱུད་ཀྱི་མྱང་འདས་ཡིན་པའི་ཕྱིར། ཁ་ཅིག ཐེག་ཆེན་པའི་རྒྱུད་ཀྱི་མྱང་འདས་ཡིན་ན། ཐེག་
ཆེན་གྱི་མྱང་འདས་ཡིན་པས་ཁྱབ་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་མྱང་འདས་ཆོས་ཅན། དེར་
ཐལ། དེའི་ཕྱིར། དེར་ཐལ། བྱང་སེམས་ཀྱི་རྒྱུད་ཀྱི་མྱང་འདས་ཡིན་པའི་ཕྱིར། དེར་ཐལ། ཆོས་ཅན་དེ་
ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དམན་ལམ་སྔོན་དུ་སོང་བའི་བྱང་སེམས་ཚོགས་
ལམ་པའི་རྒྱུད་ལ་མྱང་འདས་ཡོད་པའི་ཕྱིར། འདོད་ན། ཐེག་ཆེན་འཕགས་པའི་མྱང་འདས་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། བྱང་སེམས་སོ་སྐྱེའི་རྒྱུད་ཀྱི་མྱང་འདས་ཡིན་པའི་ཕྱིར། ཁ་ཅིག དམན་
པའི་མྱང་འདས་ཡིན་ན། མྱང་འདས་མ་ཡིན་པས་ཁྱབ་ཟེར་ན། འོ་ན། ཐེག་དམན་དགྲ་བཅོམ་པ་ཡིན་ན།
དགྲ་བཅོམ་པ་མ་ཡིན་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། མདོ་ལས།
ཐམས་ཅད་ཀྱང་དགྲ་བཅོམ་པ། ཟག་པ་ཟད་པ ཉོན་མོངས་པ་མེད་པ། དབང་དུ་གྱུར་པ། ཞེས་གསུངས་
པའི་ཕྱིར། གཞན་ཡང་། མཚམས་མེད་ལྔ་མེད་པར་ཐལ། དགྲ་བཅོམ་པ་བསད་པའི་མཚམས་མེད་ཀྱི་ལས་
མེད་པའི་ཕྱིར། དེར་ཐལ། ཐེག་ཆེན་དགྲ་བཅོམ་པ་གསོད་མི་ནུས། ཐེག་དམན་དགྲ་བཅོམ་པ་མ་ཡིན་པའི་
ཕྱིར། ཕྱི་མ་སོང་། འདོད་མི་ནུས་སོ། ། ཁ་ཅིག ཉོན་སྒྲིབ་མ་ལུས་པར་སྤངས་ཤིང་ཕུང་པོ་དང་བཅས་པའི་
སོ་སོར་བརྟགས་འགོག ལྷག་བཅས་མྱང་འདས་ཀྱི་མཚན་ཉིད། ཉོན་སྒྲིབ་མ་ལུས་པར་སྤངས་ཤིང་ཕུང་པོ་
དང་བྲལ་བའི་སོ་སོར་བརྟགས་འགོག ལྷག་མེད་མྱང་འདས་ཀྱི་མཚན་ཉིད། སྲིད་ཞིའི་མཐའ་ལ་མི་གནས་
པའི་སོ་སོར་བརྟགས་འགོག མི་གནས་པའི་མྱང་འདས་ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་
ཀྱི་མྱང་འདས་ཆོས་ཅན། ལྷག་བཅས་མྱང་འདས་ཡིན་པར་ཐལ། མཚན་ཉིད་དང་པོ་དེའི་ཕྱིར་ན། དེར་ཐལ།
ཉོན་སྒྲིབ་མ་ལུས་པར་སྤངས་པ་གང་ཞིག ཕུང་པོ་དང་བཅས་པའི་སོ་སོར་བརྟགས་འགོག་ཡིན་པའི་ཕྱིར།
དང་པོ་སླ། ཕྱི་མ་དེར་ཐལ། སངས་རྒྱས་འཕགས་པའི་རྒྱུད་ལ་ཕུང་པོ་ཡོད་པའི་ཕྱིར། དེར་ཐལ། དེའི་རྒྱུད་
38

__ ༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ལ་ཟག་མེད་ཀྱི་ཕུང་པོ་ལྔ་པོ་ཡོད་པའི་ཕྱིར། འདོད་མི་ནུས་ཏེ། ལྷག་མེད་མྱང་འདས་ཡིན་པའི་ཕྱིར། དེར་
ཐལ། སངས་རྒྱས་འཕགས་པའི་རྒྱུད་ཀྱི་མྱང་འདས་ཡིན་པའི་ཕྱིར། ཁ་ཅིག་མ་ཁྱབ་ཟེར། ཡང་ཉན་ཐོས་དགྲ་
བཅོམ་པའི་རྒྱུད་ཀྱི་ལྷག་མེད་མྱང་འདས་ཆོས་ཅན། ལྷག་བཅས་མྱང་འདས་ཡིན་པར་ཐལ། མཚན་ཉིད་དང་
པོ་དེའི་ཕྱིར། དེར་ཐལ། ཉོན་སྒྲིབ་སྤངས་པ་གང་ཞིག ཕུང་པོ་དང་བཅས་པའི་མྱང་འདས་ཡིན་པའི་ཕྱིར།
ཕྱི་མ་དེར་ཐལ། དེའི་རྒྱུད་ལ་གཟུགས་ཀྱི་ཕུང་པོ་ཡོད་པའི་ཕྱིར། འདོད་མི་ནུས་སོ། ། གཞན་ཡང་མཚན་
ཉིད་བར་པ་དེ་མི་འཐད་པར་ཐལ། ལྷག་མེད་མྱང་འདས་ལ་གནས་པའི་གང་ཟག་གི་རྒྱུད་ལ་ཕུང་པོ་ཡོད་པར་
བསྒྲུབས་ཟིན་པའི་ཕྱིར། གཞན་ཡང་། བྱང་སེམས་བརྒྱད་པ་བའི་རྒྱུད་ཀྱི་མྱང་འདས་ཆོས་ཅན། མི་གནས་
པའི་མྱང་འདས་ཡིན་པར་ཐལ། མཚན་ཉིད་ཕྱི་མ་དེའི་ཕྱིར། དེར་ཐལ། སྲིད་ཞིའི་མཐའ་ལས་འདས་པའི་
མྱང་འདས་ཡིན་པའི་ཕྱིར། དེར་ཐལ། སྲིད་ཞི་མཉམ་ཉིད་སྦྱོར་བ་ཐོབ་པའི་མྱང་འདས་ཡིན་པའི་ཕྱིར།
འདོད་ན། མི་འཐད་པར་ཐལ། སངས་རྒྱས་འཕགས་པའི་རྒྱུད་ཀྱི་མྱང་འདས་མ་ཡིན་པའི་ཕྱིར། ཁ་ཅིག
ལྷག་བཅས་ལྷག་མེད་ཀྱི་དོན། དགྲ་བཅོམ་པས་སྐུ་ཚེའི་འདུ་བྱེད་བཏང་མ་བཏང་ལ་བྱེད་ཟེར་ན། འོ་ན། སྐུ་
ཚེ་འདུ་བྱེད་བཏང་པའི་དགྲ་བཅོམ་པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དགྲ་
བཅོམ་པ་ཡིན་ན། སྐུ་ཚེའི་འདུ་བྱེད་མ་བཏང་པའི་དགྲ་བཅོམ་པ་ཡིན་དགོས་པའི་ཕྱིར། དེར་ཐལ། གང་ཟག་
ཡིན་ན་ཚེའི་འདུ་བྱེད་མ་བཏང་པའི་གང་ཟག་ཡིན་དགོས་པའི་ཕྱིར། དེར་ཐལ། གང་ཟག་ཡིན་ན། སྲོག་དང་
ལྡན་པའི་གང་ཟག་ཡིན་དགོས་པའི་ཕྱིར། ཁ་ཅིག དགྲ་བཅོམ་པའི་ཐུགས་རྒྱུད་ལ་སྡུག་བསྔལ་བདེན་པ་ཡོད་
པས་འཁོར་བ་ཡོད་ཟེར་ན། དེ་མི་འཐད་པར་ཐལ། དགྲ་བཅོམ་པ་ཡིན་ན། འཁོར་བའི་རྩ་བར་གྱུར་བའི་
བདག་འཛིན་ས་བོན་དང་བཅས་པ་སྤངས་པས་སླར་འཁོར་བར་སྐྱེ་བ་མི་ལེན་པས་ཁྱབ་པའི་ཕྱིར། དེར་ཐལ།
རྣམ་འགྲེལ་ལས། བདག་ལྟའི་ས་བོན་སྤངས་པའི་ཕྱིར། ། སླར་མི་གཤེགས་པ་ཉིད་ཡིན་ནོ། ། ཞེས་གསུངས་
པའི་ཕྱིར། གཞན་ཡང་། སྡུག་བསྔལ་བདེན་པ་ཡིན་ན། འཁོར་བ་ཡིན་དགོས་པར་ཐལ། དམ་བཅའ་འཐད་
པའི་ཕྱིར། འདོད་ན། མ་དག་པའི་སྣོད་ཀྱི་འཇིག་རྟེན་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་
ཅན་དེའི་ཕྱིར། ཁྱབ་སྟེ། ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན། སེམས་ཅན་སྐྱེ་བ་དང་སྐྱེ་
བའི་གནས་ཀྱིས་ཀྱང་རིགས་པར་བྱའོ། ། ཞེས་གསུངས་པའི་ཕྱིར། འདོད་ན། འཁོར་བར་འཁོར་བའི་ཚེ།
གང་འཁོར་བ་དང་གང་གིས་འཁོར་བ་དང་། གང་དུ་འཁོར་བ་སོགས་ཀྱི་དབྱེ་བ་མེད་པར་ཐལ། གང་དུ་འཁོར་
པའི་གནས་ཀྱང་འཁོར་བ་ཡིན་པའི་ཕྱིར། རྟགས་སོང་། དེར་ཐལ། མ་དག་པའི་སྣོད་ཀྱི་འཇིག་རྟེན་འཁོར་བ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་པའི་ཕྱིར། རྟགས་སོང་། འདོད་ན། འཁོར་པ་པའི་སེམས་ཅན་འཁོར་བར་འཁོར་བའི་ལས་བྱ་བྱེད་
གཉིས་གཅིག་ཡིན་དགོས་པ་ཐལ་ལོ། གཞན་ཡང་། འཁོར་བ་པའི་སེམས་ཅན་ཡང་འཁོར་བ་ཡིན་པར་ཐལ།
དམ་བཅའ་འཐད་པའི་ཕྱིར། འདོད་ན། འཁོར་བ་སྤོང་པའི་ཚེ་ཐོག་མ་ནས་འཁོར་བ་པའི་སེམས་ཅན་ཡང་
སྤོང་རིགས་པར་ཐལ། འཁོར་བའི་སེམས་ཅན་ཐམས་ཅད་འཁོར་བ་ཡིན་པའི་ཕྱིར། རྟགས་སོང་། འདོད་མི་
ནུས་ཏེ། འཁོར་བ་པའི་སེམས་ཅན་བློས་བཏང་ན་བྱང་ཆུབ་ཀྱི་སེམས་ཙམ་ཡང་མི་སྐྱེ་ན། སངས་རྒྱས་ཐོབ་པ་ལྟ་
ཅི་སྨོས་པའི་ཕྱིར། གཞན་ཡང་། ཤིང་གཅོད་པའི་ཚེ། གང་གཅོད་པ་དང་། གང་གིས་གཅོད་པ་དང་། ཇི་
ལྟར་གཅོད་པའི་ཚུལ་གསུམ་མེད་པར་ཐལ། འཁོར་བར་འཁོར་བའི་གནས་སྐབས་སུ་གང་འཁོར་བ་སོགས་ཀྱི་
དབྱེ་བ་མེད་པའི་ཕྱིར། འདོད་མི་ནུས་ཏེ། ཤིང་གཅོད་པ་པོ་དང་བཅད་པ་གཉིས་ཀྱང་གཅིག་མ་ཡིན་པའི་ཕྱིར།
གཞན་ཡང་། འཁོར་བའི་གནས་སུ་གནས་པའི་གང་ཟག་ཡིན་ན། འཁོར་བར་གནས་པའི་གང་ཟག་ཡིན་
དགོས་པར་ཐལ། དམ་བཅའ་འཐད་པའི་ཕྱིར། འདོད་ན། སྟོན་པ་ཤཱཀྱ་ཐུབ་པ་ཆོས་ཅན། དེར་ཐལ།
དེའི་ཕྱིར། དེར་ཐལ། མ་དག་པའི་འཇིག་རྟེན་འདིར་གནས་པའི་གང་ཟག་ཡིན་པའི་ཕྱིར། དེར་ཐལ། དེར་
སྙིང་རྗེ་དང་སྨོན་ལམ་གྱི་དབང་གིས་གནས་པའི་གང་ཟག་ཡིན་པའི་ཕྱིར། དེར་ཐལ། རྒྱུ་བླ་མ་ལས། ཡོངས་
སུ་མ་དག་ཞིང་རྣམས་སུ། ། སྲིད་པ་ཇི་སྲིད་གནས་བར་སྟོན། ཞེས་དང་། རྣམ་འགྲེལ་ལས། འདོད་ཆགས་
བྲལ་བས་གནས་པ་ནི། ། བརྩེ་བའམ་ཡང་ན་ལས་ཀྱིས་ཡིན། ། ཞེས་གསུངས་པའི་ཕྱིར། འདོད་མི་ནུས་ཏེ།
འཁོར་བའི་ཉེས་སྐྱོན་མཐའ་དག་སྤངས་པའི་གང་ཟག་ཡིན་པའི་ཕྱིར། འདིར་བཞེད་པ་མི་འདྲ་བ་དུ་མ་ཞིག་
འདུག་ཀྱང་། རང་རེས་འཁོར་བ་བའི་རྒྱུད་ཀྱི་ལས་ཉོན་གྱི་དབང་གིས་ཡང་སྲིད་དུ་ཉིང་མཚམས་སྦྱར་བའི་
ཆའམ་བཅིངས་པའི་ཆ་ཁྱད་པར་བ་ཞིག་འཁོར་བར་འཇོག་པ་ཡིན་ཏེ། དེ་ལྟར་བྱང་ཆུབ་ལམ་ རིམ་ལས་
གསུངས་པའི་ཕྱིར།
གཉིས་པ་རང་ལུགས་ལ་གཉིས། མཚན་ཉིད་དབྱེ་བ། འདོད་ཚུལ་གྱི་ཁྱད་པར་རོ། ། དང་པོ་ནི།
ཉོན་སྒྲིབ་མ་ལུས་པར་སྤངས་པའི་བྲལ་བ། མྱང་འདས་ཀྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་
ན། རང་བཞིན་གྱི་མྱང་འདས། ལྷག་བཅས་མྱང་འདས། ལྷག་མེད་མྱང་འདས། མི་གནས་པའི་མྱང་འདས་
དང་བཞིའོ། ། དང་པོ་ནི། གདོད་མ་ནས་དགག་བྱ་བདེན་གྲུབ་ལས་འདས་པའི་ཆོས་ཉིད། རང་བཞིན་གྱི་
མྱང་འདས་ཀྱི་མཚན་ཉིད། དེ་ཡང་། རང་བཞིན་གྱི་ཤེར་ཕྱིན། རང་བཞིན་གྱི་ཡུམ། དོན་དམ་བདེན་པ་
རྣམས་དོན་གཅིག་ཉོན་སྒྲིབ་མ་ལུས་པར་སྤངས་ཤིང་སྡུག་བསྔལ་གྱི་ཕུང་པོ་དང་བཅས་པའི་བྲལ་བ། ལྷག་
40

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
བཅས་མྱང་འདས་ཀྱི་མཚན་ཉིད། མཚན་གཞི་ནི།ཐུབ་པའི་དབང་པོའི་འཁོར་དུ་གྱུར་ནས་ཉེར་ལེན་གྱི་ཕུང་པོ་
དེ་ཉིད་མ་དོར་བར་བཞུགས་པའི་ཉན་ཐོས་དགྲ་བཅོམ་པའི་རྒྱུད་ཀྱི་མྱང་འདས་ལྟ་བུའོ། ། ཉོན་སྒྲིབ་མ་ལུས་
པར་སྤངས་ཤིང་སྡུག་བསྔལ་གྱི་ཕུང་པོ་དང་བྲལ་བའི་བྲལ་བ། ལྷག་མེད་མྱང་འདས་ཀྱི་མཚན་ཉིད། མཚན་
གཞི། ལས་ཉོན་གྱིས་འཕངས་པའི་སྐུ་ཚེ་སྔ་མ་དོར་ཏེ། དག་པའི་ཞིང་དུ་པདྨའི་སྦུབས་སུ་འཁྲུངས་ནས་ཡིད་
ལུས་ཀྱིས་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་མྱང་འདས་ལྟ་བུའོ། ། སྒྲིབ་གཉིས་མ་ལུས་པར་སྤངས་
པའི་བྲལ་བ། མི་གནས་པའི་མྱང་འདས་ཀྱི་མཚན་ཉིད། མཚན་གཞི། སངས་རྒྱས་འཕགས་པའི་རྒྱུད་ཀྱི་མྱང་
འདས་ཐམས་ཅད་དོ། ། གཉིས་པ་འདོད་ཚུལ་གྱི་ཁྱད་པར་ཡོད་དེ། རང་རྒྱུད་པས་སྔར་ལྟར་འདོད་ལ། ཐལ་
འགྱུར་བས་ལྷག་བཅས་ལྷག་མེད་ཀྱི་དོན། ཉོན་སྒྲིབ་སྤངས་པ་གཞིར་བྱས་ཀྱི་སྟེང་ནས་བདེན་སྣང་གི་ལྷག་མ་
དང་བཅས་མ་བཅས་དང་། མྱང་འདས་གཉིས་ཀྱི་ནང་ནས་དང་པོར་ལྷག་མེད་མྱང་འདས་མངོན་དུ་བྱེད་པར་
བཞེད། ལུང་གི་རྗེས་འབྲང་གྱི་སེམས་ཙམ་པས། ལྷག་བཅས་ལྷག་མེད་ཀྱི་དོན། ཉོན་སྒྲིབ་སྤངས་པའི་སྟེང་
ནས་ཉེར་ལེན་གྱི་ཕུང་པོ་སྤངས་མ་སྤངས་ལ་བྱེད་ཀྱང་། དེས་ཐེག་དམན་གྱི་ལྷག་མེད་མྱང་འདས་ཀྱི་ཚེ་བེམ་རིག་
རྒྱུན་ཆད་པར་འདོད། ཉན་ཐོས་སྡེ་གཉིས་ཀྱིས། ལྷག་བཅས་ལྷག་མེད་ཀྱི་དོན། ཉོན་སྒྲིབ་མ་ལུས་པར་སྤངས་
པའི་སྟེང་ནས་སྐུ་ཚེའི་འདུ་བྱེད་ལ་གནས་མི་གནས་ཀྱི་སྒོ་ནས་འཇོག་པ་ཡིན་ཏེ། སྐུ་ཚེ་འདུ་བྱེད་ལ་གནས་བཞིན་
པའི་དགྲ་བཅོམ་པའི་རྒྱུད་ཀྱི་མྱང་འདས་དེ་ལྷག་བཅས་མྱང་འདས་དང་། སྐུ་ཚེ་དེ་དོར་ནས་རིག་པ་ཕྱི་མ་ཉིང་
མཚམས་མི་སྦྱོར་བའི་མྱང་འདས་དེ་ལྷག་མེད་མྱང་འདས་སུ་འཇོག་པའི་ཕྱིར། དགྲ་བཅོམ་པའི་རྒྱུད་ཀྱི་མྱང་
འདས་ཐམས་ཅད་ལྷག་བཅས་མྱང་འདས་སུ་འཇོག་པ་ཡིན་ཏེ། སྟོན་པ་ཤཱཀྱ་ཐུབ་པ་མྱ་ངན་ལས་མ་འདས་བར་
དུ་ལྷག་བཅས་མྱང་འདས་པ་དང་། སྐུ་ཚེ་འདུ་བྱེད་བཏང་བ་ན་ལྷག་མེད་མྱང་འདས་མངོན་དུ་བྱེད་ཅིང་ལྷག་
མེད་མྱང་འདས་ཀྱི་ཚེ་བེམ་རིག་མེད་པར་འདོད་པའི་ཕྱིར། དེ་ཡང་ཡིན་ཏེ། མདོ་ལས། མར་མེ་ཤི་བར་གྱུར་
པ་བཞིན། ། ཞེས་སོགས་དང་། གསེར་ཕྲེང་ལས། སྡེ་བ་གཉིས་ཀས་དགྲ་བཅོམ་པ་ཚེའི་འདུ་བྱེད་བཏང་ནས་
རིག་པ་ཕྱི་མ་མཚམས་སྤྲིན་མི་སྦྱོར་བར་ཞི་བའི་དབྱིངས་འབའ་ཞིག་པར་འདོད་དོ། ། ཞེས་གསུངས་པའི་ཕྱིར།
དབུ་མ་པས་དེ་ལྟར་མི་བཞེད་དེ། བདག་ཅག་གི་སྟོན་པ་ལྟ་བུ་གསེར་འོད་ནས་བཤད་པ་ལྟར་དགོངས་པ་རྣམ་པ་
བཅུ་སོགས་ལ་དགོངས་ནས་མྱ་ངན་འདའ་བའི་ཚུལ་བསྟན་པ་ཙམ་མ་གཏོགས་མྱ་ངན་འདའ་བ་དངོས་གནས་པ་
མ་ཡིན་པར་བཞེད་པའི་ཕྱིར། དེ་ལ་ལུང་རིགས་གཉིས་ཀྱིས་སྒྲིབ་པར་མཛད་དེ། དང་པོ་ནི། གསེར་འོད་ལས།
གལ་ཏེ་ལ་ལས་ནམ་མཁའ་ལ། ། སྣ་འགའ་ཞིག་གིས་དཔག་འདོད་ཀྱང་། ། ཤཱཀྱ་ཐུབ་པའི་སྐུ་ཚེའི་ཚད། །

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུས་ཀྱང་བགྲང་བ་མི་ནུས་སོ། ། ཞེས་སོགས་ལུང་མང་པོ་དང་། ཐེག་དམན་གྱི་མདོ་ལས་ཀྱང་། ཀུན་དགའ་
བོ་དེ་བཞིན་གཤེགས་པས་རྫུ་འཕྲུལ་གྱི་རྐང་བ་བཞི་ལ་བརྟེན་ཅིང་གོམས་པ་ལན་མང་དུ་མཛད་པས་དེ་བཞེད་ན་
བསྐལ་བའམ་བསྐལ་པ་ལས་ལྷག་པར་བཞུགས་སོ་ཞེས་པའི་ཚིག་ཟུར་གྱིས་ཀྱང་བསྟན་པའི་ཕྱིར། རིགས་པས་
འགྲུབ་ཚུལ་ནི། སློབ་དཔོན་གྱིས་རྒྱན་སྣང་ལས་བུད་ཤིང་དང་མེའི་དཔེ་ལ་བརྟེན་ནས་གསུངས་མོད། འོན་
ཀྱང་གོ་བདེ་བར་བརྗོད་ན། གཟུགས་དང་གཟུགས་མེད་ཀྱི་ལྷ་འགའ་ཞིག་ཀྱང་བསྐལ་བ་ཆེན་པོ་དག་ཏུ་གནས་
ནུས་ན། དེ་བཞིན་གཤེགས་པས་ནི། ཕྱི་རོལ་གྱི་གནོད་པ་ཐམས་ཅད་སྤངས་ཤིང་། ཚེའི་འདུ་བྱེད་ལ་དབང་
ཐོབ་པ་དང་། ཚོགས་ཀུན་དང་ཁྱད་པར་དུ་ཚེ་རིང་བའི་རྒྱུ་སྲོག་གཅོད་པ་སྤངས་པས། སྐུ་ཚེ་གནས་པའི་རྒྱུ་
ཚོགས་ནམ་མཁའ་དང་མཉམ་པ་ཡོངས་སུ་རྫོགས་པའི་ཕྱིར་ན་ དེ་བཞིན་གཤེགས་པའི་སྐུ་ཚེའི་མཐའ་མི་སྲིད་
དོ། ། ནམ་མཁའི་མཐའ་མི་སྲིད་པ་བཞིན་ནོ། །གལ་ཏེ་དེ་བཞིག་གཤེགས་པས་སྐུ་ཚེ་གནས་པའི་ནུས་པ་
ཡོངས་སུ་མ་རྫོགས་ན། བསྐལ་པ་གྲངས་མེད་པ་རྣམས་སུ་འབད་པ་དོན་མེད་པར་འགྱུར་བར་ཤེས་པར་
བྱའོ། ། གསུམ་པ་རྩོད་པ་སྤོང་པ་ལ། ཁ་ཅིག རང་བཞིན་གྱི་མྱང་འདས་ཡིན་ན། སྟོང་ཉིད་ཡིན་མི་དགོས་
པར་ཐལ། ཆོས་ཐམས་ཅད་ཀྱང་གདོད་མ་ནས་བདེན་གྲུབ་ཀྱི་སྤྲོས་པ་ལས་འདས་པའི་ཕྱིར་ཟེར་ན། མ་ཁྱབ།
འདོད་མི་ནུས་སོ་ཟེར་ན། སངས་རྒྱས་ཡིན་ན། མྱང་འདས་ཡིན་དགོས་པར་ཐལ། ཉོན་མོངས་པ་དང་དེའི་
དབང་གིས་བྱུང་བའི་སྐྱེ་རྒ་ན་འཆི་སོགས་ལ་མྱ་ངན་ཞེས་བྱ་ཞིང་། སངས་རྒྱས་ཡིན་ན་དེ་ལས་འདས་པས་ཁྱབ་
པའི་ཕྱིར། ཁྱབ་སྟེ། ཁྱོད་ལྟར་ན་ཆོས་དེ་ལ་དེའི་སྒྲ་བཤད་ཡོད་ན་ཆོས་དེ་ཡིན་དགོས་པར་འགྱུར་པའི་ཕྱིར།
འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། འདོད་ན། འདུས་མ་བྱས་སུ་ཐལ་ལོ། ། ཁ་ཅིག
བྱང་སེམས་ཀྱི་རྒྱུད་ཀྱི་མྱང་འདས་ཡིན་ན། ཐེག་ཆེན་གྱི་མྱང་འདས་ཡིན་དགོས་པར་ཐལ། དེའི་རྒྱུད་ཀྱི་མྱང་
འདས་ཡིན་ན། ཐེག་ཆེན་པའི་རྒྱུད་ཀྱི་མྱང་འདས་ཡིན་དགོས་པའི་ཕྱིར་ཟེར་ན༑ མ་ཁྱབ། འདོད་མི་ནུས་ཏེ།
ཐེག་ཆེན་གྱི་མྱང་འདས་ཡིན་ན། མི་གནས་པའི་མྱང་འདས་ཡིན་དགོས་པའི་ཕྱིར། ཁ་ཅིག སྟོན་པའི་འཁོར་
དུ་གྱུར་པའི་ལྷག་མེད་མྱང་འདས་ལ་གནས་པའི་ཉན་ཐོས་མེད་པར་ཐལ། སྟོན་པའི་འཁོར་གྱི་གཙོ་བོ་འཕགས་
པ་ཤཱ་རིའི་བུ་ཡང་ལྷག་བཅས་བྱས་མྱང་འདས་པ་ཡིན་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ།
འཕགས་པ་ཤཱ་རིའི་བུ་བྱང་ཆུབ་སེམས་དཔར་བཤད་པར་སྣང་ཡང་། འཕགས་པ་ཤཱ་རིའི་བུ་ལྷག་བཅས་མྱང་
འདས་ལ་གནས་པའི་ཉན་ཐོས་ཡིན་པའི་ཕྱིར། དེར་ཐལ། ཐུན་མོང་པའི་སྐབས་འདིར་དེ་ཉན་ཐོས་སུ་ཁས་
ལེན་དགོས་པའི་ཕྱིར། དེར་ཐལ། དེ་མི་ལེན་ན་སྟོན་པའི་འཁོར་གང་ཉན་ཐོས་དངོས་ཡིན། གང་སྤྲུལ་པའི་
42

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཉན་ཐོས་ཡིན་ཞེས་མཚམས་བྱེད་མི་ནུས་པས་ཐམས་ཅད་ཉན་ཐོས་མ་ཡིན་པར་འགྱུར་བའི་ཕྱིར། འདོད་མི་
ནུས་ཏེ། སྟོན་པའི་འཁོར་དུ་གྱུར་པའི་ཡིད་ལུས་གྲུབ་པའི་ཉན་ཐོས་ཡོད་པའི་ཕྱིར། ཁ་ཅིག མྱང་འདས་ཡིན་
ན། འགོག་བདེན་ཡིན་པས་མ་ཁྱབ་པར་ཐལ། གཟུགས་སྐུ་གཉིས་པོ་མྱང་འདས་ཡིན་པའི་ཕྱིར། དེར་ཐལ།
ལྷག་བཅས་མྱང་འདས་ཡིན་པའི་ཕྱིར། དེར་ཐལ། ཕུང་པོར་བཅས་པའི་མྱ་ངན་འདས། ། ཐུབ་སྐུ་གཉིས་ལ་
བརྗོད་པ་ཡིན། ། ཞེས་གསུངས་པའི་ཕྱིར་ཟེར་ན། མ་ཁྱབ། ཁ་ཅིག ཁྱེད་ཀྱིས་མྱང་འདས་ཀྱི་མཚན་ཉིད་
འཇོག་ཚུལ་སོགས་མི་འཐད་པར་ཐལ། མཁས་གྲུབ་ཀྱིས་དེ་དག་གི་མཚན་ཉིད་ཀྱི་ཟུར་དུ་སོ་ སོར་བརྟགས་
འགོག་ཅེས་སྦྱར། ཁྱོད་ཀྱིས་བྲལ་བ་ཞེས་སྨྲས་པའི་ཕྱིར་ཟེར་ན། མ་ཁྱབ་སྟེ། འཇོག་ཚུལ་གྱི་རྣམ་གྲངས་དེ་
ལྟར་ཡོད་པར་བསྟན་པའི་ཆེད་ཡིན་པའི་ཕྱིར། ཁ་ཅིག འཁོར་བའི་སེམས་ཅན་འཁོར་བ་ཡིན་པར་ཐལ། དེ་
འཁོར་བ་ཡིན་ན། དེ་སྤང་བྱ་ཡིན་མི་དགོས་པའི་ཕྱིར། དེར་ཐལ། འཁོར་བ་ཡིན་ན། དེ་སྤང་བྱ་ཡིན་མི་
དགོས་པའི་ཕྱིར། ཟེར་ན། མ་ཁྱབ་སྟེ། སྔ་མ་དེ་ཐམས་ཅད་འཁོར་བ་ཡིན་ན། འཁོར་བའི་གཙོ་བོ་ཡིན་
དགོས་པས། སྤང་བྱ་ཡིན་དགོས་ལ། ཕྱི་མ་དལ་འབྱོར་གྱི་ཆོས་བཅོ་བརྒྱད་དང་ལྡན་པའི་མིང་ཉིང་མཚམས་
སྦྱར་པའི་ཆར་གྱུར་པའི་འཁོར་བ་ཞིག་ཡོད་ཀྱང་དེ་སྤོང་མི་དགོས་པ་བྱེ་བྲག་པའམ་དམིགས་བསལ་ལྟ་བུ་ཡིན་
པའི་ཕྱིར། ༈ གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ་ཞེས་པ་
དང་། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ་གང་དང་ལྡན་ན། ཞེས་སོགས་ཀྱི་སྐབས་སུ་མཐའ་
དཔྱད་པ་ལ་གཉིས། ཆོས་འཁོར་གྱི་རྣམ་གཞག་སྤྱིར་བསྟན་པ་དང་། ལུང་གི་ཆོས་འཁོར་དྲང་ངེས་འགྲེལ་ཚུལ་
བྱེ་བྲག་ཏུ་བསྡུས་ནས་བཤད་པའོ། ། དང་པོ་ལ་གསུམ་ལས། དང་པོ་ལ། མཁས་པའི་དབང་པོ་འགའ་ཞིག་
ཙམ་མ་ཡིན་པར་མང་པོས། ཆོས་འཁོར་ཡིན་ན། རྣམ་དཀར་གྱི་ཡོན་ཏན་ཡིན་དགོས་པ་དང༌། ལུང་གི་ཆོས་
འཁོར་ལ། སངས་རྒྱས་ཀྱི་བཀས་ཁྱབ་པ་དང་། རྟོགས་པའི་ཆོས་འཁོར་ལ། ལམ་གྱིས་ཁྱབ་པས་དེས་ན།
བཀའ་དང་མངོན་རྟོགས་གང་རུང་གིས་བསྡུས་པའི་རྣམ་དཀར་གྱི་ཡོན་ཏན་ཆོས་འཁོར་གྱི་མཚན་ཉིད་ཡིན་
གསུང་། འདི་དག་ལ། མཁས་གྲུབ་བསྟན་དར་བས། འགོག་བདེན་ཆོས་ཅན། རྣམ་དཀར་གྱི་ཡོན་ཏན་ཡིན་
པར་ཐལ། ཆོས་འཁོར་ཡིན་པའི་ཕྱིར། དེར་ཐལ། རྟོགས་པའི་ཆོས་འཁོར་ཡིན་པའི་ཕྱིར། འདོད་ན།
འདུས་བྱས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། དེར་ཐལ།
འགོག་བདེན་ཡིན་པའི་ཕྱིར། གཞན་ཡང་། འགྲེལ་པ་དོན་གསལ་ཆོས་ཅན། སངས་རྒྱས་ཀྱི་བཀའ་ཡིན་པར་
ཐལ། ལུང་གི་ཆོས་འཁོར་ཡིན་པའི་ཕྱིར། དེར་ཐལ། ལུང་གི་བསྟན་པས་བསྡུས་པའི་དམ་ཆོས་ཡིན་པའི་ཕྱིར།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་ཐལ། བཀའི་དགོངས་འགྲེལ་དུ་གྱུར་པའི་བསྟན་བཅོས་རྣམ་དག་ཡིན་པའི་ཕྱིར། འདོད་མི་ནུས་སོ། །
ཡང་དེ་ཆོས་ཅན། བཀའ་དང་མངོན་རྟོགས་གང་རུང་གིས་བསྡུས་པར་ཐལ། ཆོས་འཁོར་ཡིན་པའི་ཕྱིར།
འདོད་མི་ནུས་ཏེ། བཀས་ཀྱང་མ་བསྡུས། མངོན་རྟོགས་ཀྱིས་ཀྱང་མ་བསྡུས་པའི་ཕྱིར། གཞན་ཡང་། འགོག་
བདེན་ཆོས་ཅན། དེ་གང་རུང་གིས་བསྡུས་པར་ཐལ། ཆོས་འཁོར་ཡིན་པའི་ཕྱིར། དེར་ཐལ། རྟོགས་པའི་
ཆོས་འཁོར་ཡིན་པའི་ཕྱིར། དེར་ཐལ། སངས་རྒྱས་ཀྱི་རྟོགས་པའི་བསྟན་པས་བསྡུས་པའི་དམ་ཆོས་ཡིན་པའི་
ཕྱིར། འདོད་མི་ནུས་སོ་ཞེས་གསུང་པས་རེ་ཞིག་འདིའི་རྗེས་སུ་འབྲང་བར་བྱ་སྟེ། ཆོས་འཁོར་བསྐོར་པ་པོའི་
གང་ཟག་ཡིན་ན། སངས་རྒྱས་ཡིན་དགོས་པར་ཐལ། ལུང་གི་ཆོས་འཁོར་ལ་སངས་རྒྱས་ཀྱི་བཀས་ཁྱབ་པའི་
ཕྱིར། འདོད་ན། ས་བཅུ་པའི་རྗེས་ཐོབ་ལ་གནས་པའི་ཆོས་འཁོར་བསྐོར་བ་པོའི་བྱང་སེམས་ཆོས་ཅན། དེར་
ཐལ། དེའི་ཕྱིར། དེར་ཐལ། ཆོས་ཅན། དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ།
ས་བཅུ་པའི་ཡེ་ཤེས་འཆད་པའི་མདོ་ལས། བདག་ཀྱང་ཆོས་ཀྱི་ཆོས་འཁོར་བསྐོར་རོ། ། གཞན་ཡང་ཆོས་ཀྱི་
ཆོས་འཁོར་བསྐོར་བ་ལ་ཡང་དག་པར་བསྐུལ་ལོ། ། ཞེས་གསུངས་པའི་ཕྱིར། གཞན་ཡང་། ཀུན་ཤེས་ཀོའུ་དཱི་
རྱ་ཆོས་ཅན། དེར་ཐལ། དེའི་ཕྱིར། དེར་ཐལ། བསྡུ་བ་ལས། བཅོམ་ལྡན་འདས་ཀྱིས་དང་པོར་ཀུན་ཤེས་
ཀོའུ་དཱི་ཅུའི་རྒྱུད་ལ་ཀུན་ཤེས་པའི་ཆོས་ཉིད་དང་མཐུན་པར་རབ་ཏུ་བསྐོར་ལ། དེས་ཀྱང་གཞན་དག་ལ་མཐུན་
པར་བསྐོར་བ་དང་། ཞེས་གསུངས་པའི་ཕྱིར། འདོད་མི་ནུས་སོ། ། ཁ་ཅིག ལུང་རྟོགས་གང་རུང་གིས་
བསྡུས་པའི་ཡོན་ཏན་ཡིན་ན། ཆོས་འཁོར་ཡིན་པས་ཁྱབ་ཟེར་ན། ཕྱི་རོལ་པས་བསམ་གཏན་གྱི་དངོས་གཞི་
ཐོབ་བྱེད་ཀྱི་ཐབས་སྟོན་པའི་དེའི་བསྟན་བཅོས་ཆོས་ཅན། དེར་ཐལ། དེའི་ཕྱིར། དེར་ཐལ། ལུང་གིས་
བསྡུས་པའི་ཡོན་ཏན་ཡིན་པའི་ཕྱིར། དེར་ཐལ། བསམ་གཏན་གྱི་དངོས་གཞི་སྟོན་པའི་ལུང་གི་ཡོན་ཏན་ཡིན་
པའི་ཕྱིར། དེར་ཐལ། དེས་བསམ་གཏན་གྱི་དངོས་གཞི་སྟོན་པ་གང་ཞིག ལུང་གི་ཡོན་ཏན་ཡིན་པའི་ཕྱིར།
དང་པོ་མ་གྲུབ་ན། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ།
བསམ་གཏན་གྱི་དངོས་གཞི་ཐོབ་པའི་ཕྱི་རོལ་པ་ཡོད་པ་གཞུང་ཚད་ལྡན་དུ་མ་ལས་བཤད་པའི་ཕྱིར། འདོད་མི་
ནུས་ཏེ། ནང་པའི་ལུང་རྟོགས་གང་རུང་གིས་མ་བསྡུས་པའི་ཕྱིར། གཞན་ཡང་། ཕྱི་རོལ་པའི་རྒྱུད་ཀྱི་ཞི་
གནས་ཆོས་ཅན། དེར་ཐལ། དེའི་ཕྱིར། དེར་ཐལ། རྟོགས་པས་བསྡུས་པའི་ཡོན་ཏན་ཡིན་པའི་ཕྱིར། མ་
གྲུབ་ན། དེ་ཡོན་ཏན་མ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེའི་རྒྱུད་ལ་ཡོན་ཏན་གང་ཡང་
མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་དཀོན་མཆོག་ལ་སྐྱབས་སུ་སོང་བའི་སྐྱབས་

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
འགྲོ་མེད་པའི་སྐྱོན་མ་གཏོགས། རིག་གནས་ཐུན་མོང་པ་ཤེས་པའི་ཡོན་ཏན་དང་། ཕན་པའི་སེམས་དང་།
མངོན་ཤེས་སོགས་ཀྱང་ཡོད་པར་བཤད་པས། ཕྱི་རོལ་པ་ཞེས་པའི་མིང་ཙམ་ལ་སྡང་བར་མི་རིགས་པའི་ཕྱིར།
ཁ་ཅིག སངས་རྒྱས་ཀྱིས་གསུངས་པའི་ལུང་གི་དམ་ཆོས། ལུང་གི་ཆོས་འཁོར་གྱི་མཚན་ཉིད། རང་གི་མི་
མཐུན་ཕྱོགས་འཇོམས་བྱེད་ཀྱི་ཡོན་ཏན། རྟོགས་པའི་ཆོས་འཁོར་གྱི་མཚན་ཉིད་ཟེར་ན། མཁས་གྲུབ་ལྟར་ན།
འགྲེལ་བ་དོན་གསལ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དང་པོ་དེའི་ཕྱིར། འདོད་ན།
སྟོན་པས་གསུངས་པའི་ལུང་ཡིན་པར་ཐལ། འདོད་པའི་ཕྱིར། འདོད་ན། སྟོན་པའི་གསུང་ཡིན་པར་ཐལ།
འདོད་པའི་ཕྱིར། གསུང་འགའ་ཞིག་ལྟར་ན། དེ་སྟོན་པས་གསུངས་པའི་ལུང་གི་དམ་པ་ཡིན་པར་ཐལ། ལུང་
དེ་སྟོན་པས་གསུངས་པའི་ལུང་ཡིན་པའི་ཕྱིར། དེར་ཐལ། དམ་ཆོས་དེ་སྟོན་པས་གསུངས་པའི་དམ་ཆོས་ཡིན་
པའི་ཕྱིར། དེར་ཐལ། ཆོས་དེ་སྟོན་པས་གསུངས་པའི་ཆོས་ཡིན་པའི་ཕྱིར་ཟེར། གཉིས་པ་ལ་རྣམ་མཁྱེན་ཆོས་
ཅན། རང་གི་མི་མཐུན་ཕྱོགས་འཇོམས་བྱེད་ཡིན་པར་ཐལ། རྟོགས་པའི་ཆོས་འཁོར་ཡིན་པའི་ཕྱིར། དེར་
ཐལ: ལམ་ཡིན་པའི་ཕྱིར། འདོད་ན། རྣམ་མཁྱེན་གྱི་མི་མཐུན་ཕྱོགས་ཡོད་པར་ཐལ། འདོད་པའི་ཕྱིར།
འདོད་མི་ནུས་ཏེ། མི་མཐུན་ཕྱོགས་མཐའ་དག་སྤངས་པའི་ཡེ་ཤེས་ཡིན་པའི་ཕྱིར། གཉིས་པ་རང་ལུགས་ལ་
བཞི། མཚན་ཉིད། དབྱེ་བ། འདོད་ཚུལ། ཆོས་ཕུང་གི་ཚད་དོ། ། དང་པོ་ནི་སངས་རྒྱས་ཀྱི་བསྟན་པས་
བསྡུས་པའི་དམ་ཆོས། ཆོས་འཁོར་གྱི་མཚན་ཉིད། ཡང་ན་མང་པོའི་བཞེད་པ་ལྟར། བཀའ་དང་མངོན་
རྟོགས་གང་རུང་གིས་བསྡུས་པའི་རྣམ་དཀར་གྱི་ཡོན་ཏན། ཆོས་འཁོར་གྱི་མཚན་ཉིད། འདི་ལྟར་ན། འགོག་
བདེན་དང༌། ལམ་མ་ཞུགས་ཀྱི་ལྷག་པའི་བསླབ་གསུམ་ཆོས་འཁོར་དུ་མི་འདོད་དོ། ། སངས་རྒྱས་ལུང་གི་
བསྟན་པས་བསྡུས་པའི་དམ་ཆོས། ལུང་གི་ཆོས་འཁོར་གྱི་མཚན་ཉིད། སངས་རྒྱས་ཀྱི་རྟོགས་པའི་བསྟན་པས་
བསྡུས་པའི་དམ་ཆོས། རྟོགས་པའི་ཆོས་འཁོར་གྱི་མཚན་ཉིད། ཡང་ན། སངས་རྒྱས་ཀྱི་བཀས་བསྡུས་པའི་
དམ་ཆོས། ལུང་གི་ཆོས་འཁོར་གྱི་མཚན་ཉིད་དང་། ལམ་གྱི་བསྡུས་པའི་དམ་ཆོས། རྟོགས་པའི་ཆོས་འཁོར་གྱི་
མཚན་ཉིད། གཉིས་པ་དབྱེ་བ་ནི། རྟོགས་པའི་ཆོས་འཁོར་ལ། ཐེག་པ་གསུམ་རང་རང་གི་ཚོགས་ལམ་སོགས་
ལམ་ལྔ་གསུམ་བཅོ་ལྔ་ཡོད། མཁས་གྲུབ་ལྟར་ན་འགོག་བདེན་དང་བཅས་པ་དང་། ལམ་མ་ཞུགས་ན་ཡང་
རྟོགས་པའི་ཆོས་འཁོར་ཡོད་པར་བཞེད་དོ། ། འོན་ཀྱང་འགོག་བདེན་ཆོས་འཁོར་དང་ལམ་མ་ཞུགས་ན་རྟོགས་
པའི་ཆོས་འཁོར་ཡོད་པར་བཞེད་མཁན་ཉུང་པར་སྣང་ངོ་། ། ལུང་གི་ཆོས་འཁོར་ལ། བཀའ་དང༌། མཁས་
གྲུབ་ལྟར་ན། དེར་བཤད་པའི་བསྟན་བཅོས་གཉིས། བཀའ་ལ་རྒྱས་པར་ཕྱེ་ན་སྔར་ལྟར་ཆོས་ཕུང་བརྒྱད་ཁྲི་

__ ༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞི་སྟོང་། བསྡུ་ན། ཡན་ལག་བཅུ་གཉིས། དེ་ལས་བསྡུ་ན་ཡན་ལག་དགུ། དེ་ལས་བསྡུ་ན་སྡེ་སྣོད་གསུམ།
དེ་ལས་བསྡུ་ན་དྲང་ངེས་ཀྱི་མདོ་གཉིས་སམ། ཐེག་པ་ཆེ་ཆུང་གི་སྡེ་སྣོད་གཉིས་སུ་འདུའོ། ། གསུམ་པ་འདོད་
ཚུལ་ལ། ཐེག་ཆེན་པས་སྔར་བཤད་པ་ལྟར་འདོད་ལ། བྱེ་བྲག་སྨྲ་བས། ལུང་གི་ཆོས་འཁོར་ལ་བདེན་བཞིའི་
ཆོས་འཁོར་དང་། རྟོགས་པའི་ཆོས་འཁོར་ལ་མཐོང་ལམ་གྱིས་ཁྱབ་པར་འདོད་དེ། སྟོན་པས་བདེན་བཞིའི་
ཆོས་འཁོར་ལ་ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བསྐོར་བའི་ཚེ་ལྔ་སྡེའི་རྒྱུད་ལ་མཐོང་ལམ་སྐྱེས།
དེའི་དུས་སུ་ལྷ་རྣམས་ཀྱི་ཨ་ལ་ལ་འཛམ་བུ་གླིང་དུ་ཆོས་ཀྱི་འཁོར་ལོ་བསྐོར་རོ་ཞེས་སྒྲ་བསྒྲགས་ཀྱི་གཞན་ལ་དེ་ལྟ་
བུའི་ཁྱད་ཆོས་མེད་པའི་ཕྱིར། ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བསྐོར་ཚུལ་ཡོད་དེ། བདེན་བཞི་
སོ་སོ་ལ་ངོ་བོ་དང༌། བྱེད་པ་དང་། བྱ་བའི་འབྲས་བུ་གསུམ་གསུམ་བཟླས་ཏེ་བཞི་གསུམ་བཅུ་གཉིས་སུ་བསྐོར་
པའི་ཕྱིར། བཞི་པ་ཆོས་ཕུང་གི་ཚད་བཤད་པ་ལ། གྲུབ་མཐའ་ཐུན་མོང་པའི་ཆོས་ཕུང་གི་ཚད་མི་འདྲ་བ་ཡོད་
ཀྱང་། ཐེག་ཆེན་ཐུན་མོང་མ་ཡིན་པའི་སྐབས་འདིར། གླང་པོ་ཆེ་ས་ལ་རབ་བརྟན་གྱིས་ཅི་ཙམ་འཁུར་ནུས་པའི་
སྣག་ཚས་ཆོས་ཕུང་གཅིག་འབྲི་ནུས་པར་བཤད་པས། དེ་ལྟར་འབྲི་ནུས་པའི་གསུང་རབ་རེ་ལ་ཆོས་ཕུང་རེའི་
ཚད་དུ་འཇོག་གོ།
གསུམ་པ་རྩོད་པ་སྤོང་པ་ལ། ཁ་ཅིག འགོག་བདེན་ཆོས་ཅན། འཁོར་ལོས་སྒྱུར་པའི་རྒྱལ་པོའི་འཁོར་
ལོ་རིན་པོ་ཆེ་དང་ཆོས་མཚུངས་པར་ཐལ། ཆོས་འཁོར་ཡིན་པའི་ཕྱིར་ཟེར་ན། རེ་ཞིག་མ་ཁྱབ། འདོད་མི་
ནུས་ཏེ། འདུས་མ་བྱས་ཡིན་པའི་ཕྱིར། ཡང་ཁ་ཅིག འགོག་བདེན་ཆོས་ཅན། རྟོགས་པའི་ཆོས་འཁོར་མ་
ཡིན་པར་ཐལ། རྟོགས་པའི་ཡོན་ཏན་མ་ཡིན་པའི་ཕྱིར། དེར་ཐལ། སྤངས་པའི་ཡོན་ཏན་ཡིན་པའི་ཕྱིར།
ཁྱབ་སྟེ། སྤངས་རྟོགས་གཉིས་འགལ་བའི་ཕྱིར། མཁས་གྲུབ་ཀྱིས་མ་ཁྱབ་གསུང་། ཁོ་ན་རེ། མཁས་གྲུབ་
ཀྱིས་འགོག་བདེན་རྟོགས་པའི་ཆོས་འཁོར་དུ་བཞེད་པ་དེ་མི་འཐད་པར་ཐལ། མཛོད་འགྲེལ་སོགས་ནས་ལམ་མ་
གཏོགས་འགོག་བདེན་རྟོགས་པའི་ཆོས་འཁོར་དུ་བཤད་པའི་ཚིག་གསལ་བར་མི་སྣང་བའི་ཕྱིར་ཟེར་ན། མ་ཁྱབ་
སྟེ། དེས་འགོག་བདེན་རྟོགས་པའི་ཆོས་འཁོར་ཡིན་ཏེ། དེ་རྟོགས་པའི་ཆོས་དཀོན་མཆོག་ཡིན་ལ། དེ་ལྟ་ན།
དེ་རྟོགས་པའི་བསྟན་པས་བསྡུས་པའི་དམ་ཆོས་ཡིན་པས་ཆོས་འཁོར་དུ་འགྱུར་དགོས་པ་དང་། སྤངས་རྟོགས་
གཉིས་སུ་ཕྱེ་བའི་རྟོགས་པའི་ཡོན་ཏན་མ་ཡིན་ཀྱང་། ལུང་རྟོགས་གཉིས་སུ་ཕྱེ་བའི་རྟོགས་པའི་ཡོན་ཏན་ཡིན་
དགོས་ལ། དེ་ཡིན་ན་རྟོགས་པའི་ཆོས་འཁོར་ལས་འོས་མེད་པའི་ཕྱིར་སྙམ་དུ་དགོངས་པའི་ཕྱིར། གཞན་ཡང་།
དེས་འགོག་བདེན་དང་ལམ་མ་ཞུགས་ཀྱི་བསླབ་གསུམ་གྱི་ཡོན་ཏན་ཁྱད་པར་ཅན་རྣམས་ཆོས་འཁོར་ཡིན་ཏེ།
46

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
སངས་རྒྱས་ཀྱིས་ལུང་གི་ཆོས་འཁོར་གསུངས་པ་ནི། རྟོགས་པའི་ཡོན་ཏན་སྤྱི་དང་ཁྱད་པར་དུ་བསླབ་གསུམ་
གྱིས་ཐར་པ་སྒྲུབ་པའི་ཆེད་ཡིན་པས་བརྗོད་བྱ་དོན་གྱི་ཆོས་འཁོར་ཡིན་པར་ངེས་སྙམ་དུ་དགོངས་པའི་ཕྱིར། དེ་
བཞིན་དུ་འགྲེལ་བ་དོན་གསལ་ལྟ་བུ་ཡང་། ལུང་གི་ཆོས་འཁོར་ཡིན་ཏེ། རྟོགས་པའི་ཆོས་འཁོར་མངོན་རྟོགས་
བརྒྱད་གཙོ་བོར་སྟོན་པའི་རྗོད་བྱེད་ལུང་གི་དམ་ཆོས་ཡིན་པར་ངེས་པའི་སྒྲུབ་བྱེད་ལ་ཐུགས་གཏད་པར་མངོན་
ནོ། ། ཁ་ཅིག རྣམ་མཁྱེན་ཆོས་ཅན། གདུལ་བྱའི་རྒྱུད་ལ་རིམ་གྱིས་འཕོ་བར་ཐལ། གདུལ་བྱའི་རྒྱུད་ལ་
རིམ་གྱིས་འཇུག་པའི་ཕྱིར། ཁ་ཅིག་མ་ཁྱབ་གསུང་། མ་གྲུབ་ན། དེར་ཐལ། གདུལ་བྱའི་རྒྱུད་ལ་རིམ་གྱིས་སྐྱེ་
བའི་ཕྱིར། འདོད་མི་ནུས་ཏེ། ཚོམས་ལས། ཉིད་ཀྱི་རྟོགས་པ་གཞན་ལ་སྤོ་མི་ནུས། ། ཞེས་གསུངས་པའི་
ཕྱིར་ཟེར། མཁས་པ་ཁ་ཅིག སངས་རྒྱས་འཕགས་པའི་རྒྱུད་ཀྱི་ལུང་ཡིན་ན། སྒྲིབ་པ་སྤངས་པ་དང་། ཆོས་
འཁོར་ཡིན་པས་ཁྱབ་པར་འདོད་བཞིན་དུ། སངས་རྒྱས་འཕགས་པའི་རྒྱུད་ལ་ཕྱི་ནང་གི་བསྟན་བཅོས་ཡོད་པར་
བཞེད་པ་དང་། ཕྱི་རོལ་པའི་བསྟན་བཅོས་ཡིན་ན། ངག་རྣམ་དག་མ་ཡིན་པས་ཁྱབ་པར་འདོད་པ་དང་།
སངས་རྒྱས་འཕགས་པས་བར་དོར་ཐམས་ཅད་བསྟན་ཀྱང་། མི་དགེ་བ་བཅུའི་ནང་ནས་བརྫུན་མ་བསྟན་ཟེར་
བ་སོགས་ནི། འགལ་མི་འགལ་ཞིབ་པར་དཔྱད་དགོས་པར་སྣང་ཡང་། ཚིག་མང་པར་དོགས་ནས་མ་བྲིས་
སོ། ། གཉིས་པ་ལུང་གི་ཆོས་འཁོར་དྲང་ངེས་འགྲེལ་ཚུལ་མདོར་བསྡུས་ནས་བཤད་པ་ལ་གཉིས། སེམས་ཙམ་
པའི་ལུགས་བཤད་པ་དང་། དབུ་མ་པའི་ལུགས་བཤད་པའོ། ། དང་པོ་ལ་དགག་གཞག་སྤང་གསུམ་ལས།
དང་པོ་ལ་ཁ་ཅིག སྟོན་པས་འཁོར་ལོ་གསུམ་པོ་དེ་ཅིག་ཅར་དུ་བསྐོར་བ་ཡིན་པའི་ཕྱིར་ཟེར་ན། འོ་ན། སྟོན་
པས་མཛད་པ་བཅུ་གཉིས་པོ་དེ་ཅིག་ཅར་དུ་བསྟན་པར་ཐལ། དམ་བཅའ་འཐད་པའི་ཕྱིར། འདོད་ན། དེས་
ཁྱིམ་པའི་ཚུལ་དང་རབ་བྱུང་གི་ཚུལ་ཅིག་ཅར་མཛད་པར་ཐལ། འདོད་པའི་ཕྱིར། འདོད་ན། ཁྱིམ་ན་གནས་
པའི་ཚེ་རབ་བྱུང་གི་མཛད་པ་མཛད་ཟིན་པར་ཐལ། འདོད་པའི་ཕྱིར། གཞན་ཡང་། དེས་སྐུ་བལྟམས་མ་ཐག་
ཏུ་མྱ་ངན་ལས་འདའ་བའི་ཚུལ་བསྟན་པར་ཐལ་ལོ། ། གཞན་ཡང་། དེས་འཁོར་ལོ་གསུམ་པོ་ཅིག་ཅར་དུ་མ་
བསྐོར་བར་ཐལ། སྟོན་པས་དགོངས་འགྲེལ་ནས་གསུངས་པའི་འཁོར་ལོ་གསུམ་པོ་ཅིག་ཅར་དུ་མ་བསྐོར་བའི་
ཕྱིར། དེར་ཐལ། དང་པོར་དགོངས་འགྲེལ་ནས་བཤད་པའི་ཆོས་འཁོར་དང་པོ་བསྐོར། དེ་ནས་དེར་བཤད་
པའི་འཁོར་ལོ་བར་པ་བསྐོར་བ་སོགས་ཡིན་པའི་ཕྱིར། གཞན་ཡང་། སྟོན་པས་འཁོར་ལོ་བར་པ་ཐམས་ཅད་
ཅིག་ཅར་དུ་བསྐོར་བར་ཐལ། དམ་བཅའ་འཐད་པའི་ཕྱིར། འདོད་ན། སྟོན་པས་ཡུམ་རྒྱས་པ་དང་སྡུད་པ་
ཅིག་ཅར་དུ་གསུངས་པར་ཐལ། འདོད་པའི་ཕྱིར། འདོད་མི་ནུས་ཏེ། དང་པོར་ཡུམ་རྒྱས་པ་གསུངས་ཟིན་
47

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་དེ་རྗེས་སྡུད་པ་གསུང་བ་ཡིན་པའི་ཕྱིར། དེར་ཐལ། སྡུད་པ་ལས། དེ་ནས་ཡང་བཅོམ་ལྡན་འདས་ཀྱིས་
འཁོར་བཞི་པོ་དེ་དག་ཡང་དག་པར་རབ་ཏུ་དགའ་བར་མཛད་པའི་ཕྱིར། ཡང་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་སྟོན་ཅིང་། ཞེས་གསུངས་ པའི་ཕྱིར། ཁ་ཅིག སྟོན་པས་དུས་དང་ པོར་ གསུངས་པའི་མདོ་ཡིན་ན།
འཁོར་ལོ་དང་པོ་ཡིན་པས་ཁྱབ། དུས་བར་བར་གསུངས་པའི་མདོ་ཡིན་ན། འཁོར་ལོ་བར་པ་ཡིན་པས་ཁྱབ།
དུས་ཐ་མར་གསུངས་པའི་མདོ་ཡིན་ན། འཁོར་ལོ་ཐ་མ་ཡིན་པས་ཁྱབ་ཟེར་ན། སྟོན་པ་སངས་རྒྱས་པའི་ཚུལ་
བསྟན་ནས་རིང་པོ་མ་ལོན་པར་གསུངས་པའི། ཟབ་ཞི་སྤྲོས་བྲལ་འོད་གསལ་འདུས་མ་བྱས། ། བདུད་རྩི་ལྟ་
བུའི་ཆོས་ཞིག་ཁོ་བོས་རྙེད། ། ཅེས་སོགས་ཀྱི་མདོ་ཆོས་ཅན། འཁོར་ལོ་དང་པོ་ཡིན་པར་ཐལ། དུས་དང་
པོར་གསུངས་པའི་མདོ་ཡིན་པའི་ཕྱིར། དེར་ཐལ། དེ་འདྲ་བའི་མདོ་དེ་སྟོན་པ་སངས་རྒྱས་པའི་ཚུལ་བསྟན་
ནས་རེ་ཞིག་འཁོར་ལོ་གསུམ་པོ་མི་བསྐོར་བའི་ཚུལ་བསྟན་པའི་ཚེ་གསུངས་པའི་མདོ་ཡིན་པའི་ཕྱིར། འདོད་མི་
ནུས་ཏེ། ཐེག་ཆེན་གྱི་མདོ་ཡིན་པའི་ཕྱིར། གཞན་ཡང་། དུས་བར་བར་གསུངས་པའི་ཐེག་དམན་གྱི་མདོ་ཆོས་
ཅན། འཁོར་ལོ་བར་པ་ཡིན་པར་ཐལ། དུས་བར་བར་གསུངས་པའི་མདོ་ཡིན་པའི་ཕྱིར། དེར་ཐལ། ཆོས་
ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དུས་བར་བར་འཁོར་ལོ་བར་པ་གསུངས་
པའི་ཚེ་སྟོན་པའི་འཁོར་དུ་ཐེག་དམན་པ་ཡོད་པ་གང་ཞིག དེ་ཡོད་ན་དེའི་དོན་དུ་འགྱུར་དགོས་ཀྱི་ཆོས་མ་
གསུངས་པ་མི་འཐད་པའི་ཕྱིར། དང་པོ་དེར་ཐལ། འཁོར་ལོ་བར་བ་གསུངས་པའི་ཚེ་སྟོན་པའི་འཁོར་དུ་ཤཱ་
རིའི་བུ་རབ་འབྱོར་ཀུན་དགའ་བོ་སོགས་ཡོད་པར་མདོ་ལས་གསལ་བར་བཤད་པའི་ཕྱིར། འདོད་མི་ནུས་ཏེ།
ཐེག་དམན་གྱི་མདོ་ཡིན་པའི་ཕྱིར། གཞན་ཡང་། དུས་ཐ་མར་ཀུན་ཏུ་རྒྱུ་རབ་བཟང་ལ་བདེན་བཞི་སྟོན་པའི་
མདོ་ཆོས་ཅན། འཁོར་ལོ་ཐ་མ་ཡིན་པར་ཐལ། དུས་ཐ་མར་གསུངས་པའི་མདོ་ཡིན་པའི་ཕྱིར། འདོད་ན།
གྲུབ་དོན་གྱི་སྐབས་ནས་བསྟན་པའི་འཁོར་ལོ་ཐ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་
དམན་གྱི་མདོ་ཡིན་པའི་ཕྱིར། ཁ་ཅིག གཟུངས་རྒྱལ་གྱི་མདོའི་རིམ་པ་དང་པོ་ནས་བཤད་པའི་འཁོར་ལོ་དང་
པོ་ཡིན་ན། འཁོར་ལོ་དང་པོ་ཡིན་པས་ཁྱབ་པ་སོགས་ཡིན་ཟེར་ན། དེ་མི་འཐད་པར་ཐལ། གཟུངས་རྒྱལ་གྱི་
མདོ་ནས་བཤད་པའི་འཁོར་ལོ་གསུམ་པོ་གཙོ་བོར་གདུལ་བྱ་རྒྱུད་གཅིག་དང་པོར་འཁོར་བ་དང་ངན་སོང་ལ་སྐྱོ་
བ་བསྐྱེད། དེ་ནས་སྟོང་ཉིད་སྒོམ། དེ་ནས་སྟོང་ཉིད་རྟོགས་པའི་ཡེ་ཤེས་དེ་ཉིད་ཐབས་རྒྱ་ཆེན་པོས་ཟིན་པའི་
དབང་དུ་བྱས་པའི་འཁྲིད་ཚུལ་གྱི་རིམ་པས་ཡིན་ལ། དགོངས་འགྲེལ་ནས་བཤད་པའི་རིམ་པ་གསུམ་པོ་དེ་གཙོ་
བོར་གདུལ་བྱ་རྒྱུད་ཐ་དད་པའི་དབང་དུ་བྱས་ནས་གསུངས་པས་འདིར་ཕྱི་མའི་དབང་དུ་བྱེད་པ་ཡིན་པའི་ཕྱིར།

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཁ་ཅིག ལེགས་བཤད་སྙིང་པོ་ལས། འདིའི་རིམ་པ་དང་པོ་གཉིས་ཐེག་དམན་དུ་འཁྲིད་ཚུལ་ཡིན་ལ། ཞེས་
གསུངས་པས། གཟུངས་རྒྱལ་གྱི་མདོའི་རིམ་པ་དང་པོ་གཉིས་ཐེག་དམན་ཁོ་ནའི་དབང་དུ་བྱས་པ་ཡིན་ཟེར་ན།
དེ་མི་འཐད་པར་ཐལ། ལུང་དེས་ཐེག་དམན་དང་ཐུན་མོང་བའི་ལམ་ལ་འཁྲིད་ཚུལ་བསྟན་པ་ལ་དགོངས་པ་
ཡིན་པའི་ཕྱིར། ཁ་ཅིག འཁོར་ལོ་དང་པོ་ལྟ་བུའི་ཐེག་དམན་གྱི་མདོའི་ཆེད་དུ་བྱ་བའི་གདུལ་བྱ་ཡིན་ན།
ཐེག་དམན་པ་ཡིན་པས་ཁྱབ། ཡང་། ཐེག་ཆེན་གྱི་མདོའི་ཆེད་དུ་བྱ་བའི་གདུལ་བྱ་ཡིན་ན་ཐེག་ཆེན་པ་ཡིན་
པས་ཁྱབ་ཟེར་ན། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ཐེག་དམན་ལམ་དུ་འཇུག་ཁ་མའི་གང་ཟག་ཆོས་
ཅན། ཐེག་དམན་པ་ཡིན་པར་ཐལ། ཐེག་དམན་གྱི་མདོའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། འདོད་ན།
ལམ་ཞུགས་ཡིན་པར་ཐལ་ལོ། ། དེ་བཞིན་དུ་འཁོར་ལོ་བར་པའི་ཆེད་དུ་བྱ་བའི་གདུལ་བྱ་ཐེག་ཆེན་ལམ་མ་
ཞུགས་ཆོས་ཅན། དེར་ཐལ། དེའི་ཕྱིར། འདོད་མི་ནུས་སོ། ། ཁ་ཅིག དྲང་དོན་གྱི་མདོ་ཡིན་ན། སྟོང་
ཉིད་མི་སྟོན་པས་ཁྱབ། ངེས་དོན་གྱི་མདོ་ཡིན་ན། སྟོང་ཉིད་སྟོན་པའི་མདོ་ཡིན་པས་ཁྱབ་ཟེར་ན། དང་པོ་ལ།
རྒྱས་འབྲིང་བསྡུས་གསུམ་ཆོས་ཅན། དེར་ཐལ། དེའི་ཕྱིར། དེར་ཐལ། གྲུབ་དོན་བར་པའི་སྐབས་ནས་
དངོས་སུ་བསྟན་པའི་འཁོར་ལོ་བར་བ་ཡིན་པའི་ཕྱིར། ཁྱབ་སྟེ། གྲུབ་དོན་ལས། དྲང་བའི་དོན་རྩོད་པའི་
གཞིའི་གནས་སུ་གྱུར་པ་ལགས། ཞེས་པ་དང་། རྣམ་བཤད་ལས། ཡུམ་གྱི་མདོ་སྒྲ་ཇི་བཞིན་པ་མ་ཡིན་ལ།
དྲང་པའི་དོན་ཡིན་ཡང་། ཞེས་གསུངས་པའི་ཕྱིར། འདོད་ན། དེ་མི་འཐད་པར་ཐལ། སྟོང་ཉིད་བསྟན་
བྱའི་གཙོ་བོར་བྱས་ནས་སྟོན་པས་མདོ་སྡེ་རྣམས་ཀྱི་གཙོ་བོར་འཇོག་པའི་ཕྱིར། དེར་ཐལ། རྣམ་བཤད་ལས་
སྟོང་པ་ཉིད་རྒྱུས་པར་གཏན་ལ་འབེབས་པ་མདོ་སྡེ་རྣམས་ཀྱི་གཙོ་བོ་ཡིན་ཞིང་། ཞེས་ གསུངས་ པའི་ཕྱིར།
གཉིས་པ་ལ། བཅོམ་ལྡན་འདས་ཀྱིས་ལྔ་སྡེ་ལ་དགེ་སློང་དག་ཤམ་ཐབས་ཟླུམ་པོར་བགོ་བ་ལ་བསླབ་པར་བྱའོ་
ཞེས་པའི་མདོ་ཆོས་ཅན། སྟོང་ཉིད་སྟོན་པའི་མདོ་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། དེར་ཐལ།
སྒྲ་ཇི་བཞིན་པའི་མདོ་ཡིན་པའི་ཕྱིར། ཁྱབ་སྟེ། སྐབས་འདིར་དྲང་ངེས་ཀྱི་ཁྱད་པར་སྒྲ་ཇི་བཞིན་པ་ཡིན་མིན་གྱི་
སྒོ་ནས་འབྱེད་པའི་ཕྱིར། འདོད་མི་ནུས་ཏེ། བསླབ་བྱ་ཙམ་སྟོན་པའི་མདོ་ཡིན་པའི་ཕྱིར། ཁ་ཅིག བདེན་
བཞི་གཙོ་བོར་སྟོན་པའི་མདོ་ཡིན་ན། བདེན་བཞིའི་ཆོས་འཁོར་ཡིན་པས་ཁྱབ། སྟོང་ཉིད་ཕྲ་མོ་གཙོ་བོར་སྟོན་
པའི་མདོ་ཡིན་ན། འཁོར་ལོ་བར་ཐ་གང་རུང་ཡིན་པས་ཁྱབ་ཟེར་ན། དང་པོ་ལ། ཡུམ་བར་མ་ཆོས་ཅན།
དེར་ཐལ། དེའི་ནང་ཚན་དུ་གྱུར་པའི་གཟུགས་མི་རྟག་པ་ཉིད་དུ་ཡིད་ལ་བྱའོ། ། ཞེས་སོགས་ཀྱིས་བདེན་བཞི་
གཙོ་བོར་བསྟན་པའི་ཕྱིར། འདོད་མི་ནུས་ཏེ། མཚན་ཉིད་མེད་པའི་ཆོས་འཁོར་ཡིན་པའི་ཕྱིར། གཉིས་པ་ལ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟབ་ཞི་སྤྲོས་བྲལ་ཞེས་སོགས་ཀྱི་མདོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཟབ་ཞི་སྤྲོས་
བྲལ་འོད་གསལ་འདུས་མ་བྱས་ཞེས པས་གཙོ་བོར་བསྟན་ པའི་ ཟབ་ པ་ སོགས་ སྟོང་ཉིད་ལ་བྱེད་པའི་ཕྱིར།
འདོད་ན། མི་འཐད་པར་ཐལ། འཁོར་ལོ་གསུམ་པོ་གང་རུང་བསྐོར་བ་ལ་མ་ཞུགས་པའི་གོང་དུ་གསུངས་པའི་
མདོ་ཡིན་པའི་ཕྱིར། ཁ་ཅིག དབུ་སེམས་སོགས་ཀྱིས་འཁོར་ལོ་གསུམ་པོ་འདོད་ཚུལ་མི་འདྲ་བའི་ཁྱད་པར་
མེད་ཟེར་ན། དེ་མི་འཐད་པར་ཐལ། དེ་ལ་དབུ་སེམས་གཉིས་པོ་ཡང་དྲང་ངེས་ཀྱི་ཁྱད་པར་མི་འདྲ་ལ། བྱེ་
བྲག་སྨྲ་བས་བདེན་བཞིའི་ཆོས་འཁོར་གྱི་འདོད་ཀྱང་། འཁོར་ལོ་དང་པོར་གྱུར་པའི་བདེན་བཞིའི་ཆོས་འཁོར་
མི་འདོད་པའི་ཕྱིར། ཕྱི་མ་དེར་ཐལ། དེས་འཁོར་ལོ་དང་པོ་དང་བར་ཐའི་ཁྱད་པར་མི་འདོད་པའི་ཕྱིར།
དེར་ཐལ། དེས་ཐེག་ཆེན་གྱི་བཀའ་མི་འདོད་པའི་ཕྱིར། དེ་ལ་ཁོ་ན་རེ། དབུ་སེམས་གཉིས་ལ་འཁོར་ལོ་
གསུམ་སོ་སོར་དྲང་ངེས་ཀྱི་ཁྱད་པར་མི་འདྲ་བར་བཞེད་ཚུལ་ཡོད་པར་འདོད་མི་རིགས་པར་ཐལ། སྐབས་
འདིར་དབུ་མ་པ་ཡིན་ན། སེམས་ཙམ་པ་ཡིན་དགོས་པའི་ཕྱིར། དེར་ཐལ། ངོ་བོ་ཉིད་མེད་པར་སྨྲ་པའི་ཐལ་
རང་གཉིས་པོ་དབུ་མ་པ་མ་ཡིན་པའི་ཕྱིར། དེར་ཐལ། དེ་གཉིས་ཆད་པའི་མཐར་ལྷུང་པའི་ཕྱིར། དེར་ཐལ།
དེ་གཉིས་ཀྱིས་དངོས་པོ་བདེན་པར་མ་གྲུབ་པར་འདོད་པའི་ཕྱིར་ཟེར་ན། སྐྱོན་མེད་དེ། སྐབས་འདིར་དབུ་
སེམས་གཉིས་ཡོད་པར་འདོད་རིགས་པའི་ཕྱིར། མ་གྲུབ་ན། ཐལ་འགྱུར་བའི་ལུགས་གཞིར་འཇོག་པའི་ཚེ་
ཡང་རང་རྒྱུད་པ་དབུ་མ་པ་མ་ཡིན་པ་དང་། རང་རྒྱུད་པའི་ལུགས་གཞིར་འཇོག་པའི་ཚེ་ཐལ་འགྱུར་བ་དབུ་མ་པ་
མ་ཡིན་པར་ཐལ། མ་གྲུབ་པའི་ཕྱིར། འདོད་མི་ནུས་ཏེ། དེ་གཉིས་གཅིག་གི་ལུགས་ལ་ཅིག་ཤོས་དབུ་མ་པ་མ་
ཡིན་པར་ཁས་ལེན་པའི་ཚད་ལྡན་གྱི་གཞུང་མེད་པའི་ཕྱིར། ཁ་ཅིག བྱང་ཆུབ་སེམས་དཔའི་དོན་དམ་ཡང་
དག་འཕགས་ཀྱིས། སྟོན་པ་ལ་གྲུབ་དོན་ཞུས་པའི་ཚེ། སྟོན་པ་ལ་འཁོར་ལོ་དང་པོར་ཆོས་ཐམས་ཅད་རང་གི་
མཚན་ཉིད་ཀྱིས་གྲུབ་པར་བསྟན་པའི་དགོངས་གཞི་གང་ཡིན་ཞེས་ཞུས་ནས་སྟོན་པས་ལན་གསུངས་པའི་དོན་
ཀྱང་བདག་གིས་འདི་ལྟར་གོ་ཞེས་ཞུས་པ་ཡིན་ཟེར་ན། འོ་ན། འཁོར་ལོ་དང་པོས་ཆོས་ཐམས་ཅད་རང་གི་
མཚན་ཉིད་ཀྱིས་གྲུབ་པར་བསྟན་པར་ཐལ། དམ་བཅའ་འཐད་པའི་ཕྱིར། འདོད་ན། དེས་ནམ་མཁའ་དང་
ཆོས་ཁམས་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ། འདོད་པའི་ཕྱིར། འདོད་ན། དེའི་ཆེད་དུ་བྱ་
བའི་གདུལ་བྱས་རང་གི་མཚན་ཉིད་ཀྱིས་གྲུབ་པར་འདོད་པར་ཐལ། འདོད་པའི་ཕྱིར། འདོད་མི་ནུས་ཏེ།
དེའི་ཆེད་དུ་བྱ་བའི་གདུལ་བྱས་དེ་དག་སྤྱི་མཚན་དུ་འདོད་པའི་ཕྱིར། གཞན་ཡང་། འཁོར་ལོ་དང་པོས་སྟོང་
ཉིད་བཅུ་དྲུག་དང་སངས་རྒྱས་ཀྱི་སྟོབས་བཅུ་སོགས་དང་། བྱང་སེམས་ཀྱིས་བཅུ་ཡང་བསྟན་པར་ཐལ། དེས་
5)

༄༅། །མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
དེ་དག་རང་གི་མཚན་ཉིད་ཀྱིས་གྲུབ་པར་བསྟན་པའི་ཕྱིར།དེར་ཐལ། དེས་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་བསྟན་པའི་ཕྱིར། འདོད་ན། དེ་མི་འཐད་པར་ཐལ། དེས་སྟོང་ཉིད་ཀྱང་མ་བསྟན། སངས་
རྒྱས་ཀྱི་སྟོབས་སོགས་ཀྱང་མ་བསྟན་པའི་ཕྱིར། དང་པོ་དེར་ཐལ། ཐེག་དམན་གྱི་མདོ་ཡིན་པའི་ཕྱིར། གཉིས་
པ་དེར་ཐལ། རིན་ཆེན་ཕྲེང་བ་ལས། ཐེག་དམན་གྱི་མདོ་ལས་དེ་མ་བསྟན་པར་བཤད་པའི་ཕྱིར། མཁས་པ་
ཁ་ཅིག འཁོར་ལོ་བར་པས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་
གྲུབ་པར་སྒྲས་ཟིན་ལ་བསྟན་པས་དྲང་དོན་དུ་འགྲེལ་གསུང་བ་ལ། ཁ་ཅིག དེ་མི་འཐད་པར་ཐལ། འཁོར་ལོ་
བར་བར་དེ་ལྟར་སྒྲས་ཟིན་ལ་བསྟན་པ་ལ་གནོད་བྱེད་མི་འཇུག་པའི་ཕྱིར། དེར་ཐལ། གཟུགས་ནས་རྣམ་
མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པའི་ཕྱིར། དེར་ཐལ། ཆོས་ཐམས་ཅད་ཀུན་
བཏགས་ཡིན་པའི་ཕྱིར། འདི་ལ་ཁ་ཅིག་ཆོས་ཐམས་ཅད་མཚན་ཉིད་གསུམ་པོ་གང་རུང་མ་ཡིན་ཟེར། ཁོ་བོ་
ལྟར་ན། ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་ཅིང་ཀུན་བཏགས་ཡིན་ཀྱང་། སྔར་འཕངས་པའི་
སྒྲུབ་བྱེད་དེ་ཅུང་ཟད་ཚིག་ལ་སོང་བར་སྣང་ངོ༌། ཁ་ཅིག གྲུབ་དོན་ཐ་མ་ནས་བཤད་པའི་ངེས་དོན་གྱི་མདོ་
དེའི་གོང་དུ་མདོ་གཞན་མེད་པས། ངེས་པའི་དོན་ལགས་ཏེ་ཞེས་གསུངས་པ་ཡིན་ཟེར་ན། དེ་མི་འཐད་པར་
ཐལ། དེའི་གོང་དུ་གསུངས་པའི་མདོ་གཞན་ཡོད་པར་མ་ཟད། དེའི་གོང་ན་མདོ་སྡེ་ཀུན་གྱི་གཙོ་བོར་གྱུར་པའི་
འཁོར་ལོ་བར་པ་ཡོད་པའི་ཕྱིར། ཁོ་ན་རེ། དེའི་གོང་ན་ངེས་དོན་གྱི་མདོ་གཞན་མེད་པའི་དོན་ཡིན་ཟེར་ན།
དེ་ཡོད་པར་ཐལ། དེའི་གོང་དུ་གསུངས་པའི་སྒྲ་ཇི་བཞིན་ པར་ཁས་བླང་དུ་རུང་བའི་མདོ་ཡོད་པའི་ཕྱིར།
གཞན་ཡང་། དེ་ཡོད་པར་ཐལ། བདག་ཅག་གི་སྟོན་པའི་གོང་དུ་བྱུང་བའི་སངས་རྒྱས་འཕགས་པ་ཡོད་པ་གང་
ཞིག དེ་དག་གིས་ཀྱང་གསུངས་པའི་ངེས་དོན་གྱི་མདོ་ཡོད་པར་འདོད་རིགས་པའི་ཕྱིར། དེར་ཐལ། དེ་དག་
གིས་གསུངས་པའི་མདོ་ཡོད་པ་སོགས་ཀྱི་སྒྲུབ་བྱེད་མི་རིགས་པ་མ་ཡིན་པའི་ཕྱིར། གཉིས་པ་རང་ལུགས་ལ་
གཉིས། མཚན་ཉིད་དང་དབྱེ་བ་སོགས་སྤྱིར་བསྟན་པ་དང་། གྲུབ་དོན་ལ་བརྟེན་ནས་དྲང་ངེས་བྱེ་བྲག་ཏུ་
བཤད་པའོ། ། དང་པོ་ནི། འཁོར་ལོ་བསྐོར་བའི་རིམ་པའི་དབང་དུ་བྱས་པའི་དུས་དང་པོར་ཆེད་དུ་བྱ་བའི་
གདུལ་བྱ་ཉན་ཐོས་ཀྱི་རིགས་ཅན་ལ་གཙོ་བོར་དགོངས་ནས་བདེན་བཞི་བསྟན་བྱའི་གཙོ་བོར་བྱས་ནས་སྟོན་པའི་
ཐེག་དམན་གྱི་མདོ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། དེའི་དབང་དུ་བྱས་པའི་དུས་
བར་བར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་ལ་གཙོ་བོར་དགོངས་ནས་སྟོང་ཉིད་ཕྲ་མོ་
གཙོ་བོར་སྟོན་པའི་ཐེག་ཆེན་གྱི་མདོ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། དེའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་པཞུགས་སོ། །
དབང་དུ་བྱས་པའི་དུས་ཐ་མར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་བདག་མེད་ཕྲ་རགས་གང་
རུང་བསྟན་བྱའི་གཙོ་བོར་བྱས་ནས་སྟོན་པའི་ཐེག་ཆེན་གྱི་མདོ། བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་
ཉིད། དང་པོ་ནི། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། ། ཞེས་སོགས་ཀྱི་མདོ་ལྟ་བུ་
ཡིན། གཉིས་པ་ནི། རྒྱས་འབྲིང་བསྡུས་གསུམ་ལྟ་བུའོ། ། གསུམ་པ་ནི། ངོ་བོ་ཉིད་གསུམ་ལ་བདེན་པར་
ཡོད་མེད་སོ་སོར་ཕྱེ་ནས་སྟོན་པའི་དོན་དམ་ཡང་དག་འཕགས་ཞུས་ཀྱི་ལེའུ་ལྟ་བུའོ། ། དེས་ན། ལུགས་འདིར་
འཁོར་ལོ་དང་པོར་གཉིས་ལས། དང་པོ་ནི་ཐེག་དམན་གྱི་མདོ་དང་། བར་པ་ཐེག་ཆེན་གྱི་མདོ་ཡིན་ཀྱང་། དེ་
གཉིས་དྲང་དོན་གྱི་མདོ་ཡིན་པར་གསུངས་སོ། ། འཁོར་ལོ་ཐ་མ་ངེས་དོན་གྱི་མདོ་དང༌། དེའི་ཆེད་དུ་བྱ་བའི་
གདུལ་བྱ་ཐེག་ཆེན་གྱི་རིགས་ཅན་ཡིན་ཡང་། དེ་ཡང་ཐེག་པ་ཐམས་ཅད་ལ་ཡང་དག་པར་ཞུགས་ཞེས་པའི་དོན་
ལེགས་བཤད་སྙིང་པོ་ལས་གསུངས་པ་ལྟར་རོ། ། འདི་ལ་བརྟེན་ནས་ཐེག་པ་ཐུན་མོང་པའི་མདོ་དང་བསྟན་
བཅོས་ཡོད་པར་བཞེད་ཀྱང་། མཁས་གྲུབ་ཀྱིས་མི་བཞེད་པར་གསལ་ལོ། ། གཉིས་པ་གྲུབ་དོན་ལ་བརྟེན་ནས་
དྲང་ངེས་བྱེ་བྲག་ཏུ་བཤད་པ་ལ། མདོ་ཡོངས་རྫོགས་དྲངས་ན་མང་དོགས་པས་མདོར་བསྡུས་ཏེ་བཤད་པ་ལ་
བཞི། མདོ་སྡེ་ལ་འགལ་སྤོང་གི་དྲི་བ། དྲི་བ་དེའི་ལན། ངོ་བོ་ཉིད་གསུམ་ངོས་བཟུང་བ། གྲུབ་དོན་ཇི་ལྟར་
ཞུས་པའི་ཚུལ་ལོ། ། དང་པོ་ནི། དགོངས་འགྲེལ་ལས། བཅོམ་ལྡན་འདས་ཀྱིས་རྣམ་གྲངས་དུ་མར་ཕུང་པོ་
རྣམས་ཀྱི་རང་གི་མཚན་ཉིད་ཀྱང་བཀའ་སྩལ། སྐྱེ་བའི་མཚན་ཉིད་དང་། འཇིག་པའི་མཚན་ཉིད། སྤང་བ་
དང་ཡོངས་སུ་ཤེས་པ་ཡང་བཀའ་སྩལ། ཞེས་སོགས་དང་། བཅོམ་ལྡན་འདས་ཀྱིས་ཆོས་ཐམས་ཅད་ངོ་བོ་ཉིད་
མ་མཆིས་ལ། ཆོས་ཐམས་ཅད་མ་སྐྱེས་པ། ཞེས་པ་ནས། དོན་དེ་ཉིད་བཅོམ་ལྡན་འདས་ལ་བདག་ཡོངས་སུ་
ཞུ་ལགས་སོ། ། ཞེས་པའི་བར་གྱི་མདོ་ཚན་གཉིས་ཀྱི་དང་པོས་འཁོར་ལོ་དང་པོ་དང་། ཕྱི་མས་འཁོར་ལོ་བར་
པ་ལ་འགལ་སྤོང་གི་དྲི་བ་ཞུས་སོ། ། དེའི་དོན་བསྡུ་ན་བྱང་ཆུབ་སེམས་དཔའ་དོན་དམ་ཡང་དག་འཕགས་ཀྱིས་
སྟོན་པ་ལ་འགལ་སྤོང་གི་དྲི་བ་ཇི་ལྟར་ཞུས་པའི་ཚུལ་ཡོད་དེ། བཅོམ་ལྡན་འདས་ཀྱིས་འཁོར་ལོ་དང་པོར་ཕུང་
སོགས་ཀྱི་ཆོས་མང་པོ་ཞིག་རང་གི་མཚན་ཉིད་ཀྱིས་གྲུབ་པ་རེ་བསྟན། འཁོར་ལོ་བར་བར་ཆོས་ཐམས་ཅད་
ཕྱོགས་གཅིག་ཏུ་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་འདུག་པས། དེ་གཉིས་སྒྲས་ཟིན་ལྟར་
ན་འགལ་ཡང་། བཅོམ་ལྡན་འདས་ཀྱི་དགོངས་པ་ལ་འགལ་བ་མ་མཆིས་པས། དེ་གཉིས་ལས་དེ་ལྟར་མི་འདྲ་
བར་བསྟན་པའི་དགོངས་གཞི་གང་ཡིན་ཞེས་ཞུས་པ་ཡིན་པའི་ཕྱིར། གཉིས་པ་དྲི་བ་དེའི་ལན་ནི། དེ་ཉིད་ལས།
དོན་དམ་ཡང་དག་འཕགས། ངས་ཆོས་རྣམས་ཀྱི་ངོ་བོ་ཉིད་མེད་པ་ཉིད་རྣམ་པ་གསུམ་པོ་འདི་ལྟ་སྟེ། མཚན་
52

༄༅། ： མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཉིད་ངོ་བོ་ཉིད་མེད་པ་དང་། སྐྱེ་བ་ངོ་བོ་ཉིད་མེད་པ་དང་། དོན་དམ་པ་ངོ་བོ་ཉིད་མེད་པ་ཉིད་ལ་དགོངས་
ནས་ཆོས་ཐམས་ཅད་ངོ་བོ་ཉིད་མེད་པའོ་ཞེས་བསྟན་ཏོ༔ ། ཞེས་མདོར་བསྟན་ནས། དེ་ལ་ཆོས་རྣམས་ཀྱི་
མཚན་ཉིད་ངོ་བོ་མེད་པ་ཉིད་གང་ཞེ་ན། ཀུན་བཏགས་པའི་མཚན་ཉིད་གང་ཡིན་པའོ། ། ཞེས་སོགས་ཀྱིས་
ཀུན་བཏགས་དང་། ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་གང་ཞེ་ན། ཆོས་རྣམས་ཀྱི་གཞན་གྱི་དབང་གི་
མཚན་ཉིད་གང་ཡིན་པའོ། ། ཞེས་སོགས་ཀྱིས་གཞན་དབང་དང་། ཆོས་རྣམས་ཀྱི་ཡོངས་སུ་གྲུབ་པའི་མཚན་
ཉིད་གང་ཡིན་པ་དེ་ཡང་དོན་དམ་པ་ངོ་བོ་ཉིད་མེད་པ་ཉིད་ཅེས་བྱའོ་ཞེས་སོགས་ཀྱིས་ཡོངས་གྲུབ་ངོ་བོ་ཉིད་མེད་
ཚུལ་རྒྱས་པར་བསྟན་ནས། མཚན་ཉིད་ངོ་བོ་ཉིད་མེད་པ་ཉིད་ལ་དགོངས་ནས། ངས་ཆོས་ཐམས་ཅད་མ་སྐྱེས་
པ་མ་འགགས་པ་གཟོད་མ་ནས་ཞི་བ་རང་བཞིན་གྱིས་ཡོངས་སུ་མྱ་ངན་ལས་འདས་པའོ་ཞེས་བསྟན་ཏོ། ། ཞེས་
སོགས་ཀྱིས་འཁོར་ལོ་བར་བར་མ་སྐྱེས་མ་འགགས་སོགས་བསྟན་པའི་དགོངས་གཞི་བསྟན་པ་ཡིན་ལ། དེའི་དོན་
བསྡུས་ན། ཤེས་བྱ་ཆོས་ཅན། འཁོར་ལོ་ བར་བར་ཆོས་ཐམས་ཅད་ངོ་བོ་ཉིད་མེད་དོ་ཞེས་ གསུངས་པའི་
དགོངས་གཞི་ཡོད་དེ། ཀུན་བཏགས་མཚན་ཉིད་ངོ་བོ་ཉིད་མེད་པ་དང་། གཞན་དབང་བདག་ལས་སྐྱེ་བ་ངོ་བོ་
ཉིད་མེད་པ་དང༌། ཡོངས་གྲུབ་དོན་དམ་པའམ་ཆོས་བདག་གི་ངོ་བོར་མེད་པ་ལ་དགོངས་ནས་གསུངས་པའི་
ཕྱིར། ཞེས་པ་མདོར་བསྟན་གྱི་དོན་དང་། ཀུན་བཏགས་ཆོས་ཅན། ཁྱོད་ལ་མཚན་ཉིད་ངོ་བོ་ཉིད་མེད་པ་
ཞེས་བརྗོད་པའི་རྒྱུ་མཚན་ཡོད་དེ། སྒྲུབ་ཕྱོགས་ནས་མིང་དང་བརྡས་རྣམ་པར་བཞག་པ་ཙམ་ཡིན་གྱི། དགག་
ཕྱོགས་ནས་རང་གི་མཚན་ཉིད་ཀྱིས་མ་གྲུབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཞན་དབང་ཆོས་
ཅན། ཁྱོད་ལ་སྐྱེ་བ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། རང་གི་རྒྱུ་རྐྱེན་ལས་སྐྱེ་བ་ཡིན་གྱི།
རང་གི་བདག་ཉིད་དམ་རང་དབང་དུ་མི་སྐྱེ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཡོངས་གྲུབ་ཆོས་ཅན།
ཁྱོད་ལ་དོན་དམ་པ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། རང་གི་སྟོང་གཞི་ཆོས་ཅན་རྣམས་ཀྱི་
སྟེང་དུ་ཆོས་བདག་བཀག་ཙམ་གྱི་མེད་འགག་ཡིན་པས་བདག་དེའི་ངོ་བོར་མེད་པའི་དོན་དམ་པ་ཡིན་ལ། ཁྱོད་
དེ་ཡོངས་སུ་གྲུབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཞེས་པ་ནི་རྒྱས་བཤད་ཀྱི་དོན་དང་། ཀུན་
བཏགས་ཆོས་ཅན། ཁྱོད་ལ་མ་སྐྱེས་པ་ཞེས་བརྗོད་པའི་རྒྱུ་མཚན་ཡོད་དེ། རང་གི་མཚན་ཉིད་ཀྱིས་མ་གྲུབ་པས་
ན་མ་སྐྱེས། མ་སྐྱེས་པས་མ་འགགས། མ་འགགས་པས་འདུས་མ་བྱས་ཡིན་པས་གཟོད་མ་ནས་ཞི་བ་དང་དེར་
རང་བཞིན་གྱིས་མྱ་ངན་ལས་འདས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཡོངས་གྲུབ་ལ་ཡང་མ་སྐྱེས་མ་
འགགས་སོགས་སུ་གསུངས་པ་ཡང་དེས་ཤེས་པར་བྱའོ། །
53

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་པ་ངོ་བོ་ཉིད་གསུམ་ངོས་བཟུང་བ་ལ་གསུམ། ཀུན་བཏགས། གཞན་དབང་། ཡོངས་གྲུབ་
བཤད་པའོ། ། དང་པོ་ནི། རང་འཛིན་རྟོག་པས་སྒྲོ་བཏགས་ཙམ། ཀུན་བཏགས་ཀྱི་མཚན་ཉིད། དེ་ལ་
རྣམ་གྲངས་པའི་ཀུན་བཏགས་དང་། མཚན་ཉིད་ཡོངས་ཆད་ཀྱི་ཀུན་བཏགས་གཉིས་སོ། ། དེ་གཉིས་ལ་ཡང་
ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་གཉིས་གཉིས་འཇོག་ཚུལ་ཡོད་དེ། བུམ་པ་ལྟ་བུ་ལ་
མཚོན་ན། འདི་ནི་བུམ་པའོ་ཞེས་ཐ་སྙད་འདོགས་པའི་གཞི་ཡིན་པའི་ཆ་དེ། ངོ་བོ་ལ་ཀུན་བཏགས་པའི་ཀུན་
བཏགས་དང་། འདི་ནི་བུམ་པའི་སྐྱེ་བ་དང་འཇིག་པའོ་ཞེས་ཐ་སྙད་འདོགས་པའི་གཞི་ཡིན་པའི་ཆ་དེ། ཁྱད་
པར་ལ་ཀུན་བཏགས་པའི་ཀུན་བཏགས་ཡིན་ལ། དེ་གཉིས་ཐུན་མོང་དུ་སྡོམས་ན། ངོ་བོ་དང་ཁྱད་པར་ལ་ཀུན་
བཏགས་པའི་ཀུན་བཏགས་ཞེས་བྱའོ། ། དེ་ནི་རྣམ་གྲངས་པའི་ཀུན་བཏགས་ཡིན་ལ། བཏགས་ཆ་དེ་གཉིས་
སུ་རང་གི་མཚན་ཉིད་ཀྱིས་གྲུབ་པ་མཚན་ཉིད་ཡོངས་ཆད་ཀྱི་ཀུན་བཏགས་སོ། ། དེ་སྟོན་པ་ལ། དགོངས་
འགྲེལ་ལས། རྣམ་པར་རྟོག་པའི་སྤྱོད་ཡུལ་ཀུན་བཏགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་ཉིད་
གཟུགས་ཀྱི་ཕུང་པོ་ཞེས་ངོ་བོ་ཉིད་དམ་བྱེ་བྲག་གི་མཚན་ཉིད། ཞེས་གསུངས་པའི་ཕྱིར་རོ། ། གཉིས་པ་རང་གི་
རྒྱུ་རྐྱེན་ལས་སྐྱེས་པ། གཞན་དབང་གི་མཚན་ཉིད། དེ་ལ་དག་མ་དག་གི་གཞན་དབང་གཉིས་ཡོད་དེ། དེ་
ཉིད་ལས། འདུ་བྱེད་ཀྱི་མཚན་མ་གང་ལགས་པ་དེ་ནི་གཞན་གྱི་དབང་གི་མཚན་ཉིད་ལགས་ཏེ། ཞེས་གསུངས་
པའི་ཕྱིར་རོ། ། གསུམ་པ་ཡོངས་གྲུབ་ནི། རྣམ་དག་ལམ་གྱི་དམིགས་པ་མཐར་ཐུག ཡོངས་གྲུབ་ཀྱི་མཚན་
ཉིད། དེ་ལ་སྒྲས་བརྗོད་རིགས་ཀྱི་སྒོ་ནས། འགྱུར་མེད་ཡོངས་གྲུབ་དང་། ཕྱིན་ཅི་ལོག་པའི་ཡོངས་གྲུབ་གཉིས།
དང་པོ་དང་སྟོང་ཉིད་དོན་གཅིག། གཉིས་པ་གཉིས་སྟོང་གི་དེ་ཁོ་ན་ཉིད་རྟོགས་པའི་ཡེ་ཤེས་མ་འཁྲུལ་བ་ལ་བྱེད་
དོ། ། འདིར་ཡོངས་གྲུབ་ཀྱི་གཙོ་བོ་ནི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་ཞིག་ལ་བཞེད་པ་ཡིན་ཏེ།
དེ་ཉིད་ལས། ཀུན་བཏགས་པའི་མཚན་ཉིད་དེ་ལ་ཡོངས་སུ་མ་གྲུབ་ཅིང་། ཞེས་པ་ནས། དེ་ནི་ཡོངས་གྲུབ་
པའི་མཚན་ཉིད་ལགས་ཏེ། ཞེས་པའི་བར་གསུངས་པའི་ཕྱིར། དེས་ན་ལུགས་འདི་ལ། གཞན་དབང་དང་
ཡོངས་གྲུབ་སོ་སོ་ནས་བདེན་པར་བསྟན་ཅིང་། ཐ་སྙད་དུ་མེད། ཀུན་བཏགས་རང་གི་མཚན་ཉིད་ཀྱིས་མ་གྲུབ་
པས། ཐ་སྙད་དུ་ཡོད་པ་ལེགས་བཤད་སྙིང་པོ་ལས་གསལ་པར་གསུངས་སོ། ། ལེགས་བཤད་སྙིང་པོའི་གསུང་
དེ་ལ་བརྟེན་ནས། གཞན་དབང་དང་ཡོངས་གྲུབ་གཉིས་པོ་དོན་དམ་པར་གྲུབ་པར་འདོད་པ་ཡོད་ཀྱང་། དེ་
གཉིས་ཀུན་བཏགས་སུ་འདོད་དགོས་པས་དོན་དམ་པར་མ་གྲུབ་ལ། རྗེའི་གསུང་པ་དང་འགལ་བའི་སྐྱོན་མེད་
དེ། དེ་ནི་དོན་གྱི་དབང་དུ་བྱས་ནས་གཞན་དབང་ཡོངས་གྲུབ་པའི་དོན་ཡིན་པའི་ཕྱིར། དེ་ལྟར་མ་ཡིན་ན།
34

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཆོས་ཐམས་ཅད་དོན་དམ་པར་གྲུབ་མ་གྲུབ་གང་རུང་དུ་ཁས་ལེན་མི་རིགས་པར་འགྱུར་ཏེ། ཁྱོད་ལྟར་ན་ཆོས་
ཐམས་ཅད་རང་གི་མཚན་ཉིད་ཀྱིས་གྲུབ་པར་ལེན་ན། ཀུན་བཏགས་རང་གི་མཚན་ཉིད་ཀྱིས་གྲུབ་པར་འགྱུར་
བ་དང་། མ་གྲུབ་པར་འདོད་ན་གཞན་དབང་ཡང་མ་གྲུབ་པར་འགྱུར་བའི་གནོད་བྱེད་འཇུག་པའི་ཕྱིར། དེ་
ལྟར་འདོད་མི་རིགས་ཏེ། ཆོས་ཐམས་ཅད་བདེན་པར་གྲུབ་མ་གྲུབ་གང་རུང་དུ་འདོད་དགོས་པའི་ཕྱིར། བཞི་
པ་གྲུབ་དོན་ཇི་ལྟར་ཞུས་པ་ནི། དགོངས་འགྲེལ་ལས། བཅོམ་ལྡན་འདས་ཀྱིས་དང་པོར་ཡུལ་ཝ་ར་ཎ་སིར་དྲང་
སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་འཕགས་པའི་བདེན་པ་
བཞིའི་རྣམ་པ་བསྟན་པས། ཞེས་པ་ནས། རྩོད་པའི་གཞིའི་གནས་སུ་གྱུར་བ་ལགས་ཀྱི་ཞེས་པའི་བར་གྲུབ་དོན་
དང་པོ་དང་། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་
པ་དང་། ཞེས་པ་ནས། དྲང་བའི་དོན་རྩོད་པའི་གཞིའི་གནས་སུ་གྱུར་བ་ལགས་ཀྱི་ཞེས་པའི་བར་གྲུབ་དོན་བར་
པ་དང་། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། ཞེས་པ་ནས།
ངེས་པའི་དོན་ལགས་ཏེ་རྩོད་པའི་གཞིའི་གནས་སུ་གྱུར་པ་མ་ལགས་སོ། ། ཞེས་ པའི་བར་གྲུབ་དོན་ ཐ་མ་
གསུངས། དེ་དག་གི་དོན་བསྡུས་ན། ཤེས་བྱ་ཆོས་ཅན། དོན་དམ་ཡང་དག་འཕགས་ཀྱིས་སྟོན་པ་ལ་གྲུབ་དོན་
ཞུས་པའི་ཚུལ་ཡོད་དེ། བཅོམ་ལྡན་འདས་ཀྱིས་འཁོར་ལོ་བར་པར་ཆོས་ཐམས་ཅད་ཕྱོགས་གཅིག་ཏུ་རང་གི་
མཚན་ཉིད་ཀྱིས་མ་གྲུབ་པར་གསུངས་པའི་དགོངས་གཞི་ངོ་བོ་ཉིད་མེད་པ་གསུམ་ལ་དགོངས་ནས་གསུངས་པའི་
ཚུལ་དངོས་སུ་གསུངས་པ་ལ་བརྟེན་ནས། དེའི་དགོངས་གཞི་སོགས་དངོས་སུ་གོ་བའི་དོན་གྱིས། འཁོར་ལོ་
དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་མང་པོ་ཞིག་རང་གི་མཚན་ཉིད་ཀྱིས་གྲུབ་པར་
གསུངས་པའི་དགོངས་གཞི་སོགས་ཀྱང་གོ་བས། དེ་ལྟར་ན། འཁོར་ལོ་དང་པོ་དང་བར་པ་གཉིས་སྒྲ་ཇི་བཞིན་
པར་ཁས་བླངས་མི་རུང་བའི་དྲང་དོན་གྱི་མདོ་དང་། བཤད་མ་ཐག་པའི་དགོངས་པ་རབ་གསལ་བར་ཕྱེ་ནས་
སྟོན་པ་ལ་བདག་གིས་ཞུས་པའི་མདོ་འདི་ནི་ངེས་དོན་གྱི་མདོ་སྒྲ་ཇི་བཞིན་པ་དང༌། རྒོལ་བ་གཞན་གྱིས་རྩོད་པའི་
གནོད་བྱེད་ལ་འཇུག་ནུས་པའི་གཞི་ལགས་སོ་ཞེས་ཞུས་པའི་ཕྱིར། འཁོར་ལོ་དང་པོར་དེ་ལྟར་གསུངས་པའི་
དགོངས་གཞི་ཡོད་དེ། གཟུགས་སོགས་ཀྱི་ཆོས་རྣམས་ཡོད་པ་ལ་དགོངས་པའི་ཕྱིར། དགོས་པ་ཡོད་དེ། ཉན་
ཐོས་སྡེ་གཉིས་རྗེས་སུ་འཛིན་པའི་ཆེད་དུ་ཡིན་པའི་ཕྱིར། དངོས་ལ་གནོད་བྱེད་ཡོད་དེ། ཀུན་བཏགས་རང་གི་
མཚན་ཉིད་ཀྱིས་མ་གྲུབ་པར་སྟོན་པའི་ལུང་རིགས་རྣམས་ཀྱིས་གནོད་པའི་ཕྱིར། དེས་ཕྱི་དོན་ཡོད་པར་བསྟན་
པའི་དགོངས་གཞི་སོགས་ཀྱང་ཤེས་པར་བྱའོ། ། འཁོར་ལོ་བར་པར་སྔར་ལྟར་གསུངས་པའི་དགོངས་གཞི་
55

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་བསུང་འབུམ་བཞུགས་སོ། །
སོགས་ཡོད་དེ། ངོ་བོ་ཉིད་མེད་པ་གསུམ་ལ་དགོངས་པ་དང་། ངོ་བོ་ཉིད་མེད་པར་སྨྲ་བའི་རིགས་ཅན་གཞན་
རྗེས་སུ་འཛིན་དགོས་པ་དང་། གཞན་ཡང་བདེན་གྲུབ་ཏུ་སྟོན་པའི་ལུང་རིགས་ཀྱིས་གནོད་པའི་ཕྱིར། འོ་ན།
གཟུགས་སོགས་ཀྱི་ཆོས་རྣམས་ཀྱི་སྟེང་དུ་ངོ་བོ་དང་ཁྱད་པར་ལ་ཀུན་བཏགས་རང་གི་མཚན་ཉིད་ཀྱིས་གྲུབ་པར་
འགོག་པའི་རིགས་པ་གང་ཡིན་ཞེ་ན། དེ་ཡང་། ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། ། མང་བའི་
ཕྱིར་དང་མ་འདྲེས་ཕྱིར། ། དེ་ཡི་བདག་ཉིད་བདག་མང་དང་། ། བདག་འདྲེས་འགལ་བས་འགྲུབ་པར་
འགྱུར། ། ཞེས་གསུངས་པའི་རིགས་པ་དང་པོ་ནི། མདུན་གྱི་བུམ་པ་འདི་ལ་ནི་བུམ་པའོ་སྙམ་པའི་བློ་སྐྱེ་བ་དེ།
གཞན་གྱིས་བརྡ་འབྲེལ་བྱེད་པ་ལ་མི་ལྟོས་པར་ཐལ། དེ་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་
གཞིར་རང་གི་གནས་ལུགས་ཀྱི་དབང་གིས་གྲུབ་པའི་ཕྱིར། དེས་འཕངས་པའི་སྒྲུབ་བྱེད་ནི། བུམ་པ་དེ་རང་
ཉིད་རང་ཉིད་ཅེས་པའི་སྒྲ་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་མ་གྲུབ་སྟེ། བུམ་པ་ལ་
འདི་ནི་བུམ་པའོ་སྙམ་པའི་བློ་སྐྱེ་བ་དེ་བརྡ་ལ་རག་ལས་ཀྱི་དངོས་དབང་གིས་མི་འཇུག་པའི་ཕྱིར། ཞེས་པ་ཡིན་ཏེ།
རིགས་པ་དེ་ནི། བུམ་པའི་ཐ་སྙད་མི་ཤེས་པའི་གང་ཟག་ལ་འདི་ནི་བུམ་པའོ་ཞེས་བརྡ་མ་བྱས་པར་བུམ་པ་མཐོང་
ཙམ་ཉིད་ནས་བུམ་པའོ་སྙམ་པའི་བློ་མི་སྐྱེ་ཞེས་པའི་དོན་ཡིན་པའི་ཕྱིར། དཔེར་ན། ཡི་གེ་གང་ལ་འདི་ནི་ཡི་གེ་
འདིའོ་ཞེས་པའི་བརྡ་ཞིག་མ་ཐོས་པར་ཡི་གེ་དེའི་བློ་མི་སྐྱེ་བ་བཞིན་ཏེ། དེ་སྐྱེ་ན་ཐམས་ཅད་ཀྱིས་ཡི་གེའི་རིགས་
མཐོང་བ་ཙམ་གྱིས་ཤེས་པར་འགྱུར་བས་ཧ་ཅང་ཐལ་པའི་ཕྱིར། རིགས་པ་གཉིས་པ་ནི། གང་ཟག་གཅིག་ནི།
བརྒྱ་བྱིན། དབང་པོ། གྲོང་འཇོམས་ཞེས་མིང་ཐ་དད་པ་གསུམ་བཏགས་པའི་ཚེ་གང་ཟག་གཅིག་པོ་རྒྱུད་ཐ་
དད་པ་མང་པོ་གསུམ་དུ་འགྱུར་ལ། གང་ཟག་གསུམ་པོ་དེ་མིང་གསུམ་པོ་དེ་འཇུག་པའི་གཞིར་རང་གི་གནས་
ལུགས་ཀྱི་དབང་གིས་གྲུབ་པའི་ཕྱིར། རིགས་པ་གསུམ་པ་ནི། གང་ཟག་རྒྱུད་སོ་སོ་བ་ཐ་དད་པ་གཉིས་སྦས་ཞེས་
མིང་གཅིག་བཏགས་པའི་ཚེ་ན། མིང་གཅིག་པ་དེ་བཞིན་དུ་གང་ཟག་གཉིས་པོ་དེ་ཡང་རྒྱུད་གཅིག་ཏུ་འདྲེས་
པར་འགྱུར་བར་ཐལ། དེ་གཉིས་མིང་གཅིག་པོ་དེ་འཇུག་པའི་ཐ་སྙད་ཀྱི་གཞིར་རང་གི་གནས་ཚོད་ཀྱི་དབང་
གིས་གྲུབ་པའི་ཕྱིར། ཞེས་པ་སྟེ། དེ་གཉིས་ཀྱིས་འཕངས་པའི་སྒྲུབ་བྱེད་ཀྱང་ཤེས་པར་བྱའོ། ། དེས་ན།
གཟུགས་སོགས་ཀྱི་ཆོས་རྣམས་རང་རང་གི་སྟེང་དུ་གནས་ལུགས་མཐར་ཐུག་གཏན་ལ་འབེབས་པའི་དབང་དུ་
བྱས་པའི་གཞི་གཞན་དབང་དང་། དེའི་སྟེང་དུ་ངོ་བོ་དང་ཁྱད་པར་ལ་ཆོས་ཀྱི་བདག་ཏུ་སྒྲོ་བཏགས་པ་དེ་
དེའི་དབང་དུ་བྱས་པའི་ཀུན་བཏགས་དང་། བཏགས་པའི་གཞི་དེར་རང་གི་མཚན་ཉིད་ཀྱིས་མ་གྲུབ་པ་དེ།
དེའིདབང་དུ་བྱས་པའི་ཡོངས་གྲུབ་ཡིན་ཞིང་། དེ་ནི་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་
56

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
གསུམ་གྱི་རྣམ་གཞག་ཡིན་ལ། གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་
ཀྱང་ཤེས་པར་བྱའོ། ། ། ། ཞར་ལ་གཟུངས་རྒྱལ་ནས་བཤད་པའི་མདོ་འགོད་པ་ནི། དེ་ཉིད་ལས། རིགས་ཀྱི་བུ་
དཔེར་ན། འདི་ལྟ་སྟེ། ནོར་བུ་མཁན་མཁས་པས་ནོར་བུ་ཡོངས་སུ་སྦྱོང་བའི་ཚུལ་ཤེས་པ་དེས། ཞེས་པ་ནས།
བཻཌཱུརྱའི་རིགས་ཆེན་པོ་ཞེས་པའོ་ཞེས་པའི་བར་གྱིས་དཔེ་དང་། རིགས་ཀྱི་བུ། དེ་བཞིན་དུ་དེ་བཞིན་གཤེགས་
པས་ཡང་། མ་དག་པའི་སེམས་ཅན་གྱི་ཁམས་མཁྱེན་ཏེ། མི་རྟག་པ་དང༌། སྡུག་བསྔལ་བ་དང་། སྟོང་པ་
དང་། བདག་མེད་པ་དང་། མི་གཙང་བ་དང་། ཡིད་འབྱུང་བའི་གཏམ་གྱིས་འཁོར་བ་ལ་དགའ་བའི་སེམས་
ཅན་རྣམས་སྐྱོ་བ་བསྐྱེད་པར་མཛད་དེ། འཕགས་པའི་ཆོས་འདུལ་བ་ལ་འཛུད་པར་མཛད་ཅེས་རིམ་པ་དང་པོ་
དང་། དེའི་འཕྲོ་ནས་དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་མ་ཡིན་ཏེ། དེའི་འོག་ཏུ་སྟོང་པ་
ཉིད་དང་། མཚན་མ་མེད་པ་དང༌། སྨོན་པ་མེད་པའི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་
མཛད་དོ། ། ཞེས་རིམ་པ་གཉིས་པ་དང་། དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་མ་ཡིན་ཏེ།
དེའི་འོག་ཏུ་ཕྱིར་མི་ལྡོག་པ་འཁོར་ལོའི་གཏམ་འཁོར་གསུམ་ཡོངས་སུ་དག་པའི་གཏམ་གྱིས་རང་བཞིན་སྣ་ཚོགས་
ཀྱི་རྒྱུ་ཅན་གྱི་སེམས་ཅན་དེ་དག་དེ་བཞིན་གཤེགས་པའི་ཡུལ་ལ་འཛུད་པར་མཛད་དོ། ། ཞེས་རིམ་པ་གསུམ་པ་
གསུངས་ལ། འདིས་འཁོར་ལོ་གསུམ་གྱི་ཐ་སྙད་དངོས་སུ་མ་གསུངས་ཀྱང་། གདུལ་བྱ་བཀྲི་བའི་རིམ་པས་དོན་
གྱིས་བསྟན་ཏོ། ། འདིར་ལེབ། ས་བཤད་སྙིང་པོ་ལས། འདིས་ནི་གང་ཟག་གཅིག་དང་པོར་ཐེག་དམན་དུ་
འཁྲིད་ནས་སངས་རྒྱས་ཀྱི་ཡུལ་ཐེག་ཆེན་ལ་བཙུད་ནས་མཐར་སངས་རྒྱས་ཐོབ་པར་བྱེད་པ་ཡིན་ལ། འཁོར་ལོ་
གསུམ་ནི་ཐེག་པ་གསུམ་གྱི་གདུལ་བྱ་རྒྱུད་ཐ་དད་པའི་དབང་མཛད་དོ། ། ཞེས་གསུངས་པ་ལ་བརྟེན་ནས་ཁ་
ཅིག་རིམ་པ་དང་པོ་གཉིས་ནས་དངོས་སུ་བསྟན་པའི་མདོ་ཡིན་ན་ཐེག་དམན་གྱི་མདོ་ཡིན་པས་ཁྱབ་པར་བཞེད།
མཁས་གྲུབ་ལྟར་ན། དེ་ཐེག་དམན་དང་ཐུན་མོང་པའི་ལམ་ལ་འཁྲིད་པ་ལ་དགོངས་པར་བཞེད་པ་ཡིན་ཏེ།
འདིའི་རིམ་པ་དང་པོ་ནས་བསྟན་པའི་ཡུམ་གྱི་མདོ་ཡོད་པར་བཤད་པའི་ཕྱིར། དེ་དག་གི་དོན་ཞིབ་པར་ནི་
དཔྱད་དེ་ཤེས་དགོས་སོ། །
གསུམ་པ་རྩོད་པ་སྤོང་པ་ལ། ཁ་ཅིག སྟོན་པས་འཁོར་ལོ་གསུམ་པོ་ཅིག་ཅར་དུ་བསྐོར་བར་ཐལ།
སྟོན་པ་ལེགས་སྦྱར་གྱི་སྐད་ལྟ་བུ་གཅིག་གསུངས་པའི་ཚེ་སྐད་རིགས་མི་འདྲ་བའི་གདུལ་བྱ་རྣམས་ཀྱི་རང་རང་གི་
སྐད་དང་མཐུན་པར་གོ་བར་འགྱུར་བའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། གསུང་གཅིག་ཉིད་
དུགསུང་མོད་ཀྱི། ། དུ་མ་ཉིད་དུ་སོ་སོར་གོ། ཞེས་དང་། གསུང་དབྱངས་གཅིག་གིས་སོ་སོར་ལན་ཀྱང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། -
འདེབས། ། ཞེས་གསུངས་པའི་ཕྱིར། ཁ་ཅིག འཁོར་ལོ་གསུམ་པོ་གང་རུང་ཡིན་ན། བདག་ཅག་གི་སྟོན་
པའི་བཀའ་ཡིན་ པས་མ་ཁྱབ་པར་ཐལ། སངས་ རྒྱས་ གཞན་ གྱི་གསུངས་ པའི་འཁོར་ལོ་གསུམ་ཡང་ཡོད།
འཁོར་ལོ་གསུམ་པོ་གང་རུང་དུ་གྱུར་པའི་བསྟན་བཅོས་ཡང་ཡོད་པའི་ཕྱིར། དང་པོ་དེར་ཐལ། སངས་རྒྱས་
གཞན་གྱིས་རང་གི་གདུལ་བྱ་ལ་འཁོར་ལོ་གསུམ་གསུངས་པ་ཡོད་པའི་ཕྱིར། དེར་ཐལ། འདས་པའི་སངས་
རྒྱས་གྲངས་མེད་པ་རྣམས་ཀྱི་ནང་ནས་བདག་ཅག་གི་སྟོན་པའི་མཛད་པ་དང་འདྲ་བར་མཛད་པ་གཏན་མེད་པ་
འདོད་མི་རིགས་པའི་ཕྱིར། ཟེར་ན། སངས་རྒྱས་གཞན་གྱིས་འཁོར་ལོ་གསུམ་གསུངས་པ་ཡོད་ཀྱང་། དེས་
འཁོར་ལོ་གསུམ་པོ་གང་རུང་གི་གོ་མི་ཆོད་པར་ཁས་ལེན་དགོས་པར་སེམས་ཏེ། འདིར། འཁོར་ལོ་གསུམ་ནི་
བདག་ཅག་གི་སྟོན་པས་གསུངས་པ་གཞིར་འཇོག་པའི་ཕྱིར། གཉིས་པ་དེར་ཐལ། བདེན་བཞིའི་ཆོས་འཁོར་
དུ་གྱུར་པའི་བསྟན་བཅོས་དང་། མཚན་ཉིད་མེད་པའི་ཆོས་འཁོར་དུ་གྱུར་པའི་བསྟན་བཅོས་ཡོད་པའི་ཕྱིར་
ཟེར་ན། རེ་ཞིག་མ་ཁྱབ། དེར་ཐལ། མངོན་པ་མཛོད་རྩ་བ་ལྟ་བུ་བདེན་བཞིའི་ཆོས་འཁོར་དང་། རྩ་བ་ཤེས་
རབ་ལྟ་བུ་མཚན་ཉིད་མེད་པའི་ཆོས་འཁོར་ཡིན་པའི་ཕྱིར་ཟེར་ན། ལུང་གི་ཆོས་འཁོར་དུ་གྱུར་པའི་བསྟན་
བཅོས་ཡོད་པར་འདོད་ན། འདི་ཡང་ཁས་བླངས་པར་བྱའོ། ། རྩ་བར་འདོད་མི་ནུས་ཏེ། འཁོར་ལོ་གསུམ་པོ་
དེ། བདག་ཅག་གི་སྟོན་པའི་བཀའ་མ་ཡིན་ན། རྒྱས་འབྲིང་བསྡུས་གསུམ་ཡང་བདག་ཅག་གི་སྟོན་པའི་བཀའ་
མ་ཡིན་པར་འགྱུར་བའི་ཕྱིར། འོན་ཀྱང་ལུང་གི་ཆོས་འཁོར་དུ་གྱུར་པའི་བསྟན་བཅོས་ཡོད་པའི་ལུགས་ལྟར་ན།
རྩ་ཤེས་ལྟ་བུ་མཚན་ཉིད་མེད་པའི་ཆོས་འཁོར་ཡིན་ལ། བཀའ་བར་པ་མཚན་ཉིད་མེད་པའི་ཆོས་འཁོར་མ་ཡིན་
ནོ། ། ཁ་ཅིག འཁོར་ལོ་གསུམ་པོ་དེ་དུས་ཀྱི་སྒོ་ནས་འཇོག་རིགས་པར་ཐལ། ཁྱོད་ཀྱི་དམ་བཅའ་འཐད་པའི་
ཕྱིར། འདོད་ན། མི་འཐད་པར་ཐལ། ལེགས་བཤད་སྙིང་པོ་ལས་དེ་ལྟར་མི་འཇོག་པར་གསུངས་པའི་ཕྱིར་
ཟེར་ན། སྐྱོན་མེད་དེ། དེ་ནི་དུས་ཙམ་དང་། སྟོན་པའི་སྐུ་ཚེའི་ཚིགས་ཁོ་ནས་མི་འཇོག་པའི་དོན་ཡིན་པའི་
ཕྱིར། ཁ་ཅིག འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་མ་ཡིན་པར་ཐལ། དེའི་
ཆེད་དུ་བྱ་པའི་གདུལ་བྱ་ཐེག་པ་ཆེ་ཆུང་གཉིས་ཀའི་རིགས་ཅན་ཡོད་པའི་ཕྱིར། དེར་ཐལ། ལེགས་བཤད་སྙིང་
པོ་ལས། འདི་ནི་གཉིས་ཀའི་དབང་དུ་བྱས་པའོ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི།
འཁོར་ལོ་ཐ་མའི་ཆེད་དུ་བྱ་བའི་གདུལ་བྱས་འཁོར་ལོ་བར་པའི་དགོངས་པ་རྫོགས་པར་རྟོགས་པའི་སྟོབས་ཀྱིས་
འཁོར་ལོ་དང་པོའི་བརྗོད་བྱ་ཡང་རྫོགས་པར་རྟོགས་ནུས་ཞེས་པའི་དོན་ཡིན་པའི་ཕྱིར། ཁ་ཅིག གཟུགས་
གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པར་ཐལ། གཟུགས་ནས་
58

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
རྣམ་མཁྱེན་གྱི་བར་གྱི་ཆོས་ཐམས་ཅད་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་
མཚན་ཉིད་ཀྱིས་མ་གྲུབ་པའི་ཕྱིར། དེར་ཐལ། དེ་ལྟར་མ་གྲུབ་པ་ཡོངས་གྲུབ་ཡིན་པའི་ཕྱིར། འདོད་ན།
གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཀུན་བཏགས་ཡིན་པར་ཐལ། འདོད་པ་གང་ཞིག
འཇུག་གཞི་དེར་གཞང་དབང་དང་། ཡོངས་གྲུབ་གང་རུང་ཡིན་ན། རང་གི་མཚན་ཉིད་ཀྱིས་གྲུབ་དགོས་པའི་
ཕྱིར། ཕྱི་མ་དེར་ཐལ། སྤྱིར་གཞན་དབང་དང་ཡོངས་གྲུབ་གང་རུང་ཡིན་ན། རང་གི་མཚན་ཉིད་ཀྱིས་གྲུབ་
དགོས་པའི་ཕྱིར་ཟེར་ན་མ་ཁྱབ། ཁ་ཅིག་འདོད་དོ་གསུང་ཡང་། དེ་མི་འཐད་པར་ཐལ། གཟུགས་གཟུགས་
ཞེས་ཐ་སྙད་བཏགས་པ་ལྟར་གཟུགས་སུ་ཁས་ལེན་རིགས་པའི་ཕྱིར། དེ་ལྟར་མ་ཡིན་ན། འཇུག་གཞི་དེར་
གཟུགས་འདུས་མ་བྱས་པ་རྟག་པ་ཡིན་དགོས་པ་ལས་དེ་མི་རིགས་པའི་ཕྱིར། དེར་ཐལ། གཟུགས་རང་འཛིན་
རྟོག་པའི་ཞེན་གཞིར་གཟུགས་ཡིན་པའི་ཕྱིར། དེར་ཐལ། གཟུགས་གཟུགས་འཛིན་རྟོག་པའི་ངོ་བོར་གཟུགས་
ཡིན་པའི་ཕྱིར། དེར་ཐལ། གཟུགས་ལ་གཟུགས་སོ་ཞེས་འཛིན་པའི་རྟོག་པ་དེ་རྟོག་པ་དོན་མཐུན་ཡིན་པའི་
ཕྱིར། ཡང་ཁོ་ན་རེ། དེ་གཞི་དེར་ཀུན་བཏགས་ཡིན་པར་ཐལ། གཞི་དེར་དངོས་པོ་ཡིན་ན། གཞི་དེར་
བདེན་པར་གྲུབ་དགོས་པའི་ཕྱིར། དེར་ཐལ། དངོས་པོ་ཡིན་ན། བདེན་པར་གྲུབ་དགོས་པའི་ཕྱིར་ཟེར་ན།
འོ་ན། སེམས་ཅན་སངས་རྒྱས་པའི་དུས་སུ་ཡོད་པར་ཐལ། དེ་སངས་རྒྱས་པའི་དུས་སུ་སངས་རྒྱས་ཡིན་པའི་
ཕྱིར། ཁྱབ་སྟེ། སངས་རྒྱས་ཡིན་ན་ཡོད་དགོས་པའི་ཕྱིར། དེས་ན། གཟུགས་འཇུག་གཞི་དེར་རང་གི་མཚན་
ཉིད་ཀྱིས་མ་གྲུབ་ཀྱང་། དེར་གཟུགས་ཡིན་པར་མི་འགལ་ཏེ། དེ་དེར་རང་གི་མཚན་ཉིད་ཀྱིས་མ་གྲུབ་པའི་དོན་
ཟབ་པའི་ཕྱིར། ཁ་ཅིག གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཀུན་བཏགས་ཡིན་པར་
ཐལ། དེ་འདྲ་བའི་འཇུག་གཞི་ཀུན་བཏགས་ཡིན་པའི་ཕྱིར། ཟེར་ན། མ་ཁྱབ་མ་གྲུབ་ན། གཟུགས་ཆོས་
ཅན། ཁྱོད་ཁྱོད་ཅེས་པའི་ཐ་སྙད་འཇུག་པའི་འཇུག་གཞི་ཀུན་བཏགས་ཡིན་པར་ཐལ། ཁྱོད་ཁྱོད་ཅེས་པའི་ཐ་
སྙད་བཏགས་པའི་བཏགས་ཆ་ཀུན་བཏགས་ཡིན་པའི་ཕྱིར། དེར་ཐལ། དེ་ངོ་བོ་ལ་ཀུན་བཏགས་པའི་ཀུན་
བཏགས་ཡིན་པའི་ཕྱིར། མ་གྲུབ་ན། གཟུགས་ཆོས་ཅན། ཁྱོད་ཁྱོད་ཅེས་པའི་ཐ་སྙད་བཏགས་པའི་བཏགས་
ཆ་ངོ་བོ་ལ་ཀུན་བཏགས་པའི་ཀུན་བཏགས་ ཡིན་པར་ཐལ། ཁྱོད་གཞི་གྲུབ་པའི་ཕྱིར། འདོད་མི་ནུས་ཏེ།
གཟུགས་ཡོད་པ་གཟུགས་མ་ཡིན་ཀྱང་གཟུགས་ཡོད་པར་གཟུགས་སུ་ཁས་ལེན་དགོས་པའི་ཞིབ་ཆ་ཡོད་པའི་ཕྱིར།
གཉིས་པ་དབུ་མའི་ལུགས་བཤད་པ་ལ་གསུམ། རང་རྒྱུད་པ་དང་། ཐལ་འགྱུར་པའི་ལུགས་བཤད་པ།
འདོད་ཚུལ་མི་འདྲ་བའི་ཁྱད་པར་ཡོད་པར་བསྟན་པའོ། ། དང་པོ་ལ། འཁོར་ལོ་གསུམ་གྱི་དྲང་ངེས་ཀྱི་ཁྱད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་ཡོད་དེ། གྲུབ་དོན་དང་པོའི་སྐུབས་ནས་བསྟན་པའི་འཁོར་ལོ་དང་པོ་ཡིན་ན། དྲང་དོན་གྱི་མདོ་ཡིན་པས་
ཁྱབ་པ་དང་། བར་པའི་སྐབས་སུ་བསྟན་པའི་འཁོར་ལོ་བར་པ་ལ་དྲང་ངེས་ཀྱི་མདོ་གཉིས་ཡོད། ཐ་མའི་སྐབས་
ནས་བསྟན་པའི་འཁོར་ལོ་ཐ་མ་ལ་ཡང་དྲང་ངེས་ཀྱི་མདོ་གཉིས་ཡོད་པའི་ཕྱིར། བར་པ་ལ་གཉིས་ཡོད་དེ། ཤེས་
རབ་སྙིང་པོ་དྲང་དོན་གྱི་མདོ་དང་། རྒྱས་འབྲིང་བསྡུས་གསུམ་ངེས་དོན་གྱི་མདོ་ཡིན་པའི་ཕྱིར། ཐ་མ་ལ་ཡང་
གཉིས་ཡོད་དེ། དགོངས་འགྲེལ་བྱམས་ཞུས་ཀྱི་ལེའུ་དྲང་དོན་གྱི་མདོ་དང་། དོན་དམ་ཡང་དག་འཕགས་ཞུས་
ཀྱི་ལེའུ་ངེས་དོན་གྱི་མདོ་ཡིན་པའི་ཕྱིར།
༈ གཉིས་པ་ཐལ་འགྱུར་བའི་ལུགས་ལ་དྲང་ངེས་ཀྱི་ཁྱད་པར་ཡོད་དེ། སྤྱིར་འཁོར་ལོ་དང་པོ་ལ་དྲུང་
ངེས་ཀྱི་མདོ་གཉིས་ཡོད་ཀྱང་། གྲུབ་དོན་དང་པོའི་སྐབས་ནས་དངོས་སུ་བསྟན་པའི་འཁོར་ལོ་དང་པོ་ལ་ངེས་
དོན་གྱི་མདོས་ཁྱབ་པ་དང་། བར་པའི་སྐབས་ནས་དངོས་སུ་བསྟན་པའི་འཁོར་ལོ་བར་པ་ལ་ཡང་ངེས་དོན་གྱི་
མདོས་ཁྱབ་ལ། ཐ་མའི་སྐབས་ནས་དངོས་སུ་བསྟན་པའི་འཁོར་ལོ་ཐ་མ་ལ་དྲང་དོན་གྱི་མདོས་ཁྱབ་པའི་ཕྱིར།
དབུ་མ་པ་གཉིས་ཀྱིས་མདོ་གང་ལ་བརྟེན་ནས་དྲང་ངེས་འབྱེད་པ་དང་། བརྗོད་བྱ་གང་སྟོན་པའི་སྒོ་ནས་དྲང་
ངེས་འབྱེད་པའི་ཚུལ་ཡོད་དེ། བློ་གྲོས་མི་ཟད་པས་བསྟན་པའི་མདོ་ལ་བརྟེན་ནས་འབྱེད་པ་དང་། བརྗོད་བྱ་
སྟོང་ཉིད་གཙོ་བོར་སྟོན་མི་སྟོན་གྱི་སྒོ་ནས་འབྱེད་པའི་ཕྱིར། དེ་ལྟར་ཡིན་ཏེ། མདོ་དེ་ཉིད་ལས། ངེས་པའི་
དོན་གྱི་མདོ་སྡེ་ནི་གང་། དྲང་བའི་དོན་གྱི་མདོ་སྡེ་ནི་གང་ཞེ་ན། མདོ་སྡེ་གང་དག་ཀུན་རྫོབ་སྒྲུབ་པ་བསྟན་པ་དེ་
དག་ནི་དྲང་བའི་དོན་ཞེས་བྱའོ། ། མདོ་སྡེ་གང་དག་དོན་དམ་སྒྲུབ་པ་བསྟན་པ་དག་ནི་ངེས་པའི་དོན་ཞེས་
བྱའོ། ། ཞེས་གསུངས་པའི་ཕྱིར། གསུམ་པ་འདོད་ཚུལ་མི་འདྲ་བའི་ཁྱད་པར་ཡོད་པར་བསྟན་པ་ལ། ཁ་ཅིག
རྣམ་བཤད་ལས། མཚན་ཉིད་ལ་ལྡེམ་པོར་དགོངས་པ་ནི། དགོངས་འགྲེལ་ལས། ངོ་བོ་ཉིད་གསུམ་ལ་བདེན་
པར་ཡོད་མེད་ཁྱད་པར་ཕྱེ་ནས་སྟོན་པའི་མདོ་ལྟ་བུའོ་ཞེས་གསུངས་པ་ལ་བརྟེན་ནས། རང་རྒྱུད་པའི་ལུགས་ལ་
ཡང་། དོན་དམ་ཡང་དག་འཕགས་ཞུས་ཀྱི་ལེའུ་ཡང་དྲང་དོན་གྱི་མདོ་དང་། ཡང་། ཤེས་རབ་སྙིང་པོས་སྟོང་
ཉིད་བསྟན་བྱའི་གཙོ་བོར་བྱས་ནས་བསྟན་པས་ངེས་དོན་གྱི་མདོ་ཡིན་ཏེ། ངེས་དོན་གྱི་མདོ་ཡིན་ན། སྒྲ་ཇི་
བཞིན་དུ་ཁས་བླངས་རུང་བའི་མདོ་ཡིན་པས་མ་ཁྱབ་ཟེར། ཁ་ཅིག ཐལ་འགྱུར་པའི་ལུགས་ལ་ལེའུ་བཅུ་པའི་
བདག་ཉིད་ཅན་གྱི་མདོ་སྡེ་དགོངས་འགྲེལ་ཡོངས་རྫོགས་ཀྱང་དྲང་དོན་གྱི་མདོ་ཡིན་ཏེ། ཐལ་འགྱུར་བའི་སྐབས་
སུ། རྣམ་བཤད་ལས། དགོངས་འགྲེལ་ཉིད་སྒྲ་ཇི་བཞིན་པ་མ་ཡིན་པའི་དྲང་པའི་དོན་དང་། ཞེས་གསུངས་
པའི་ཕྱིར་ཟེར་ན། ལུགས་སྔ་མ་དང་འདི་གཉིས་ལ་དགོངས་པ་ལེན་ཚུལ་མི་འདྲ་བ་མང་ཡང་། མཁས་གྲུབ་ཀྱི་
60

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
བཞེད་པ་ལྟར་ན། སྔ་མའི་དོན་འདི་ལྟར་འཆད་དགོས་པར་མངོན་ཏེ། རྣམ་བཤད་ཀྱི་མཚན་ཉིད་ལ་ལྡེམ་པོར་
དགོངས་པའི་མདོ་སྡེ་དྲང་དོན་དུ་གསུངས་པ་ནི། དགོངས་འགྲེལ་བྱམས་ཞུས་ཀྱི་ལེའུ་ལ་དགོངས་པའི་ཕྱིར།
འོན་ཀྱང་ཁོ་བོའི་བསམ་པ་ལྟར་ན། དེ་ནི་རྣམ་བཤད་རྩོམ་པ་པོས་རང་རྒྱུད་པའི་སྐབས་དང་མ་སྦྱར་བར་རང་གི་
བཞེད་པ་དངོས་གནས་པ་བཤད་པར་སེམས་ཏེ། དེ་ཉིད་མཚན་ཉིད་གསུམ་ལ་བདེན་པར་ཡོད་མེད་ཕྱེ་བའི་
དོན་དམ་ཡང་དག་འཕགས་ཞུས་ཀྱི་ལེའུ་འདི་མཚན་ཉིད་ལ་ལྡེམ་པོར་དགོངས་པའི་མདོར་བཞེད་པར་སྣང་བའི་
ཕྱིར། ཐལ་འགྱུར་བའི་སྐབས་སུ་རྣམ་བཤད་ལས་དགོངས་འགྲེལ་སྒྲ་ཇི་བཞིན་པ་མ་ཡིན་པར་བཤད་པ་དང་།
བྱམས་ཞུས་ཀྱི་ལེའུ་དེ་དང་། དོན་དམ་ཡང་དག་འཕགས་ཞུས་ཀྱི་ལེའུ་ལ་དགོངས་པར་སེམས་ཏེ། དགོངས་
འགྲེལ་གྱི་མདོ་ཡོངས་རྫོགས་ངེས་དོན་གྱི་མདོར་བཞེད་པའི་རྒྱུ་མཚན་ཡང་དག་མེད་པའི་ཕྱིར་ཏེ། དེ་ཡོངས་
རྫོགས་གྲུབ་དོན་ཐ་མའི་སྐབས་སུ་འདི་ནི་བླ་ན་མ་མཆིས་ཞེས་ཉེ་ཚིག་སྨོས་པའི་མཚན་གཞིར་མི་འཛིན་པར་རྣམ་
བཤད་ལས་གསུངས་པ་དང་། སྤྱན་རས་གཟིགས་དང་འཇམ་དབྱངས་སོགས་བྱང་ཆུབ་སེམས་དཔའ་གཞན་
གྱིས་ཞུས་པའི་ནང་ནས་བརྗོད་བྱ་ལ་བརྟགས་ན་ངེས་དོན་གྱི་མདོ་ཡོད་པར་གསལ་བའི་ཕྱིར། འདོད་ན། རང་
རྒྱུད་པའི་སྐབས་སུ་དྲང་ངེས་འབྱེད་ཚུལ། འཕགས་སེང་ཡབ་སྲས་ཀྱི་རྗེས་སུ་འབྲང་ན། ལེགས་ལྡན་འབྱེད་
དང་ཞི་འཚོ་ཡབ་སྲས་དང་མཐུན་ནམ། མི་མཐུན་ཞེ་ན། ཁ་ཅིག་དེ་གཉིས་པོ་གང་དང་ཡང་མི་འདྲ་བར་བཞེད་
ཀྱང་། རང་རེས་ནི། ཞི་འཚོ་ཡབ་སྲས་དང་དྲང་ངེས་འབྱེད་ཚུལ་འདྲ་བར་འདོད་དོ། ། སློབ་དཔོན་འཕགས་
སེང་རྣམ་གཉིས་ཞི་འཚོའི་ལུགས་ཀྱི་རྗེས་སུ་འབྲང་བའི་ཕྱིར། དེ་ལྟར་ཡང་སྟོང་ཐུན་ལས། ཀ་མ་ལ་ཤི་ལའི་དབུ་
མ་སྣང་བ་དང་སྒོམ་རིམ་གསུམ་དང་། འཕགས་སེང་དང་། སངས་རྒྱས་ཡེ་ཤེས་ཞབས་དང་། ཨ་དྷྱ་ཀ་ར་ལ་
སོགས་པའི་གཞུང་རྣམས་ཀྱང་ལྟ་བ་གཏན་ལ་འབེབས་པའི་ཚུལ་ཞི་བ་འཚོའི་ལུགས་ཀྱི་རྗེས་སུ་འབྲང་བའོ། །
ཞེས་གསུངས་པའི་ཕྱིར། ཞིབ་པར་ནི། རྗེའི་ལེགས་བཤད་སྙིང་པོ། མཁས་གྲུབ་རིན་པོ་ཆེའི་སྟོང་ཐུན་སོགས་
ལས་ཤེས་པར་བྱའོ། །
འགྲེལ་བར། ཡུམ་གྱི་མདོ་དྲངས་པ་ནི། རབ་འབྱོར་བྱང་ཆུབ་སེམས་དཔའ་རྣམས་ཀྱིས་ནི། ཉན་ཐོས་
ཀྱི་ལམ་གང་ཡིན་པ་དང་། རང་སངས་རྒྱས་ཀྱི་ལམ་གང་ཡིན་པ་དང་། སངས་རྒྱས་ཀྱི་ལམ་གང་ཡིན་པའི་ལམ་
ཐམས་ཅད་བསྐྱེད་པར་བྱ་ཞིང་། ཞེས་སོགས་ཀྱི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ནི། ཁ་ཅིག
གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དེ། ཉན་ཐོས་ཀྱི་ལམ་དང་། གཟུགས་དང་གཟུགས་
འཛིན་པའི་ཚད་མ་རྫས་གཞན་གྱིས་སྟོང་བ་མངོན་སུམ་དུ་རྟོགས་པའི་ཡེ་ཤེས་དེ། རང་རྒྱལ་གྱི་ལམ་དང་། སྟོང་
61

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉིད་མངོན་སུམ་དུ་རྟོགས་པའི་ཡེ་ཤེས་དེ། སངས་རྒྱས་ཀྱི་ལམ་ཡིན་ཟེར་ན། དང་པོ་ལ། གང་ཟག་གི་བདག་
མེད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། ཁྱོད་ཡིན་ན་ཉན་ཐོས་ཀྱི་ལམ་ཡིན་དགོས་པར་ཐལ། ཁྱོད་
ཉན་ཐོས་ཀྱི་ལམ་ཡིན་པའི་ཕྱིར། རྟགས་ཁས། འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར།
དེར་ཐལ། ཆོས་ཐམས་ཅད་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་ན། ཉན་ཐོས་རང་རྒྱུད་
ཀྱི་བསྡུས་པར་ཐལ་ལོ། ། གཞན་ཡང་། གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་དེ་ཉན་
ཐོས་ཀྱི་ལམ་ཡིན་པར་ཐལ། དེ་ཉན་ཐོས་ཀྱི་རྟོགས་རིགས་སུ་གནས་པའི་ལམ་གང་ཞིག་ཁྱོད་ཀྱི་དམ་བཅའ་
འཐད་པའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་ཐེག་པ་ཡིན་པར་ཐལ། འདོད་པའི་ཕྱིར། འདོད་
ན། མཐར་ཐུག་ཉན་ཐོས་ཀྱི་ཐེག་པར་ཐལ། མཐར་ཐུག་གི་ཐེག་པ་གང་ཞིག ཉན་ཐོས་ཀྱི་ཐེག་པ་ཡིན་པའི་
ཕྱིར། དང་པོ་དེར་ཐལ། རྣམ་མཁྱེན་ཡིན་པའི་ཕྱིར། ཕྱི་མ་སོང་། འདོད་ན། མཐར་ཐུག་ཐེག་པ་གསུམ་དུ་
གྲུབ་པར་ཐལ། མཐར་ཐུག་ཉན་ཐོས་ཀྱི་ཐེག་པ་གྲུབ་པའི་ཕྱིར། འདོད་ན། སངས་རྒྱས་སུ་མི་འགྱུར་པའི་
སེམས་ཅན་ཡོད་པར་ཐལ། འདོད་པའི་ཕྱིར། འདོད་མི་ནུས་སོ། གཞན་ཡང་། གང་ཟག་གི་བདག་འཛིན་
སྤངས་པའི་སྤངས་པ་དེ་ཉན་ཐོས་ཀྱི་སྤངས་པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་
ཐོས་ཀྱི་མྱང་འདས་ཡིན་པར་ཐལ། འདོད་པའི་ཕྱིར། འདོད་ན། དམན་པའི་མྱང་འདས་ཡིན་པར་ཐལ།
འདོད་པའི་ཕྱིར། འདོད་ན། ཆད་པའི་མྱང་འདས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
ཁྱོད་རྒྱུད་ལྡན་གྱི་སངས་རྒྱས་འཕགས་པ་ཡོད་པའི་ཕྱིར། དེ་བཞིན་དུ་གཟུང་འཛིན་རྫས་གཞན་གྱིས་སྟོང་པའི་
སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། རང་རྒྱལ་གྱི་ལམ་མ་ཡིན་པར་ཐལ། ཁྱོད་རྒྱུད་ལྡན་གྱི་
སངས་རྒྱས་འཕགས་པ་ ཡོད་པའི་ཕྱིར། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པའི་སྤངས་པ་ཡང་།
རང་རྒྱལ་གྱི་སྤངས་པར་ཐལ་བ་སོགས་སྔར་བཞིན་ནོ། ། གཞན་ཡང་། སྐྱེས་བུ་འབྲིང་གི་ལམ་ལ་འཁྲིད་པར་
གསུངས་པའི་དོན། སྐྱེས་བུ་འབྲིང་གི་ལམ་དངོས་གནས་ལ་འཁྲིད་རིགས་པར་ཐལ། དེ་ལྟར་འཁྲིད་པའི་ཚེ་
གང་ཟག་གི་བདག་མེད་དང་མི་རྟག་སོགས་རྟོགས་པའི་ཡེ་ཤེས་ལ་འཁྲིད་རིགས་པའི་ཕྱིར། ཁྱབ་སྟེ། དེ་འདྲ་
པའི་ཡེ་ཤེས་སྐྱེ་བུ་འབྲིང་གི་ལམ་དངོས་ཡིན་པའི་ཕྱིར། རྟགས་སོང་། འདོད་ན། མྱུར་དུ་འཚང་རྒྱ་བར་
འདོད་པའི་གང་ཟག་ཐོག་མ་ཐེག་དམན་ལམ་དུ་འཁྲིད་རིགས་པར་ཐལ། དེ་སྐྱེས་བུ་འབྲིང་གི་ལམ་ལ་འཁྲིད་
རིགས་པའི་ཕྱིར། ཁྱབ་སྟེ། སྐབས་འདིར་ཉན་རང་གཉིས་ཐེག་པ་གསུམ་གྱི་དབང་དུ་བྱས་ན་ཆུང་འབྲིང་གི་
ཁྱད་པར་ཡོད་ཀྱང་། དེ་གཉིས་ཐེག་པ་དམན་པའི་གང་ཟག་ཏུ་མཚུངས་པས་སྐྱེས་བུ་འབྲིང་དུ་འཇོག་པ་ཡིན་

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ །
པའི་ཕྱིར། འདོད་མི་ནུས་ཏེ། ཉན་རང་གི་ལམ་ཏེ་བྱང་སེམས་ལམ་གྱི་གོལ་སའི་མི་མཐུན་ཕྱོགས་ཡིན་པའི་ཕྱིར།
དེས་ན། སྐྱེས་བུ་འབྲིང་གི་ལམ་ལ་འཁྲིད་པར་གསུངས་པའི་དོན་ཡང་ཡོད། དེ་ནི་སྐྱེས་བུ་འབྲིང་དང་ཐུན་མོང་
བའི་ལམ་ལ་འཁྲིད་པའི་དོན་ཡིན་གྱི། སྐྱེས་བུ་འབྲིང་གི་ལམ་དངོས་ལ་འཁྲིད་པའི་དོན་མ་ཡིན་པར་བྱུང་ཆུབ་
ལམ་རིམ་ལས་གསུངས་པའི་ཕྱིར། དེ་ལ་ཁོ་ན་རེ། གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་
ཉན་ཐོས་ཀྱི་ལམ་ཡིན་པར་ཐལ། ཉན་ཐོས་ཀྱི་ལམ་ཡིན་ན་ཉན་ཐོས་རང་རྒྱུད་ཀྱི་ལམ་ཡིན་མི་དགོས་པའི་ཕྱིར།
དེར་ཐལ། ངན་འགྲོ་དང་། བདེ་འགྲོ་གང་རུང་གི་ལམ་ཡིན་ན། འགྲོ་བ་དེ་གཉིས་རང་རང་གི་རྒྱུད་ཀྱི་ལམ་
ཡིན་མི་དགོས་པའི་ཕྱིར་ཟེར་ན་མ་ཁྱབ། མ་གྲུབ་ན། ་ བདེ་འགྲོ་བའི་རྒྱུད་ཀྱི་མི་དགེ་བའི་ལས་ལམ་བཅུ་པོ་ཆོས་
ཅན། ངན་འགྲོ་བ་རང་རྒྱུད་ཀྱི་བསྡུས་པར་ཐལ། ངན་འགྲོའི་ལམ་ཡིན་པའི་ཕྱིར། ངན་འགྲོའི་རྒྱུད་ཀྱི་དགེ་
བའི་ལས་ལམ་བཅུ་པོ་ཆོས་ཅན། བདེ་འགྲོ་བ་རང་རྒྱུད་ཀྱིས་བསྡུས་པར་ཐལ། བདེ་འགྲོའི་ལམ་ཡིན་པའི་ཕྱིར།
གཉིས་པོ་ལ་འདོད་པར་མི་ནུས་སོ། ། ཀུན་མཁྱེན་རོང་ཊིཀ་པ་ན་རེ། དམན་ལམ་སྔོན་དུ་མ་སོང་པའི་བྱང་
སེམས་ཀྱིས། ། ས་དང་པོར་ཉན་རང་གི་སྤངས་རྟོགས་ཀྱི་རིགས་གཉིས་ཀ་རྫོགས་ཏེ། ས་དང་པོ་ནས་བདག་
མེད་མངོན་སུམ་དུ་རྟོགས་པས་རྟོགས་རིགས་རྫོགས། འཁོར་བར་འཆིང་བྱེད་ཀྱི་ཉོན་སྒྲིབ་སྤངས་པས་སྤངས་
རིགས་རྫོགས་ལ། བག་ལ་ཉལ་གྱི་ཉོན་སྒྲིབ་ཉན་རང་དགྲ་བཅོམ་པས་ཀྱང་ས་སྤངས་གསུངས། གསེར་ཕྲེང་
ལས། ས་དང་པོར་རྟོགས་རིགས་ཏེ། དེར་བདག་མེད་མངོན་སུམ་དུ་རྟོགས་པའི་ཕྱིར། ས་བརྒྱད་པར་སྤངས་
རིགས་རྫོགས་ཏེ། དེར་ཉོན་ཡིད་གནས་གྱུར་པའི་ཕྱིར་གསུངས། དེ་ལ་རྒྱལ་ཚབ་ཀྱི་རྣམ་བཤད་ལྟར་ན།
ལུགས་དང་པོ་དེ་མི་འཐད་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་ཀྱི་བདག་མེད་མངོན་སུམ་དུ་
རྟོགས་པ་ཙམ་གྱིས་ཉན་རང་གི་རྟོགས་རིགས་རྫོགས་མི་ནུས། ཉན་རང་དགྲ་བཅོམ་པས་འཁོར་བར་འཆིང་བྱེད་
ཀྱི་ཉོན་མོངས་སྤངས་པས་བག་ལ་ཉལ་གྱི་ཉོན་སྒྲིབ་དེ་ཉོན་སྒྲིབ་ཡིན་ནམ་སྤངས་པ་ཡང་མི་འཐད་པའི་ཕྱིར།
དང་པོ་དེར་ཐལ། བདག་མེད་མངོན་སུམ་དུ་རྟོགས་པའི་ཉན་རང་སློབ་པ་ཡོད་ཀྱང་དེས་ཉན་རང་གི་རྟོགས་
རིགསམ་རྫོགས་པའི་ཕྱིར། ཕྱི་མ་དེར་ཐལ། བག་ལ་ཉལ་གྱི་ཉོན་སྒྲིབ་ཉོན་སྒྲིབ་ཡིན་ན། ཉན་རང་དགྲ་
བཅོམ་པས་ཉོན་སྒྲིབ་ཐམས་ཅད་སྤངས་པས། དེ་ཡང་སྤོང་དགོས་ལ། ཤེས་སྒྲིབ་ཡིན་ན། ཤེས་སྒྲིབ་ཕྲ་མོ་ཡིན་
དགོས་པས། འདིར་ཉན་རང་གི་སྤངས་རྟོགས་ཀྱི་རིགས་ལམ་གང་ནས་རྫོགས་དཔྱད་པའི་སྐབས་སུ་དེ་ལྟར་ཁྱབ་
པའི་འབྱེད་ཆོས་སུ་མི་འཐད་པའི་ཕྱིར། འདིར། ཐེག་ཆེན་སྒོ་འབྱེད་ཀྱི་སྒྲས་ཟིན་ལྟར་ན། རྣམ་བཤད་རང་
ལུགས་ལ་བག་ལ་ཉལ་གྱི་ཉོན་སྒྲིབ་དེ། ཤེས་སྒྲིབ་ཏུ་བཞེད་པ་འདྲ་བ་ཅིག་སྣང་ཡང་། དེ་ནི་ཉོན་སྒྲིབ་ཀྱི་བག་
63

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། -
ཆགས་ལ་དགོངས་སོ། ། མཁས་གྲུབ་ལྟར་ན། བག་ལ་ཉལ་གྱི་ཉོན་སྒྲིབ་ཡིན་པར་ཐལ། བག་ཆགས་སུ་གྱུར་
པའི་ཉོན་སྒྲིབ་ཉོན་སྒྲིབ་ཡིན་པའི་ཕྱིར། དེར་ཐལ། དེ་ལྟར་མ་ཡིན་ན། ཉོན་སྒྲིབ་ཅེས་སྨོས་པ་དོན་མེད་པའི་
ཕྱིར། ལུགས་གཉིས་པ་དེ་ཡང་མི་བཞེད་དེ། ཉོན་ཡིད་མེད་པའི་ཕྱིར། གཞན་ཡང་། དེ་དག་མི་འཐད་པར་
ཐལ། དམན་ལམ་སྔོན་དུ་མ་སོང་བའི་བྱང་སེམས་ཀྱིས་ཉན་རང་གི་སྤངས་རྟོགས་ཀྱི་རིགས་རྫོགས་པ་དང་
སངས་རྒྱས་པ་དུས་མཉམ་པའི་ཕྱིར། དེར་ཐལ། དེས་ཉན་རང་ལྟར་ཉོན་སྒྲིབ་སྤང་བྱའི་གཙོ་བོ་བྱས་ནས་སྤོང་
པ་ལ་འབད་ན། དེས་དང་པོའི་སྐབས་སུ་སྤོང་ནུས་ཀྱང་། ཤེས་སྒྲིབ་གཙོ་བོར་སྤོང་པའི་ཞར་ལ་ཉོན་སྒྲིབ་སྤོང་
པས་དེ་གཉིས་ཅིག་ཅར་དུ་སྤོང་པའི་ཕྱིར། དེར་ཐལ། སྔར་དྲངས་པའི་ཀུན་བཏུས་ཀྱི་ལུང་དེའི་ཕྱིར། ཁ་ཅིག
དམན་ལམ་སྔོན་དུ་མ་སོང་བའི་བྱང་སེམས་རྣམས་ཀྱིས་ཉན་རང་གི་སྤངས་རྟོགས་རྫོགས་པ་དང་སངས་རྒྱས་པ་
དུས་མཉམ་ཟེར་ན། མི་འཐད་པར་ཐལ། ཐེག་ཆེན་རིགས་ངེས་ཀྱིས་དམན་ལམ་སྔོན་དུ་མ་སོང་བའི་བྱང་
སེམས་ཀྱིས་སངས་རྒྱས་པའི་ཚེ། ཉན་རང་གི་སྤངས་རྟོགས་རྫོགས་པ་མི་སྲིད་པའི་ཕྱིར། དེར་ཐལ། དེས་དེའི་
ཚེ་ཉན་རང་གི་སྤངས་རྟོགས་མངོན་དུ་བྱེད་པ་མི་སྲིད་པའི་ཕྱིར། ཁ་ཅིག རྫོགས་སྨིན་སྦྱངས་གསུམ་བྱས་པའི་
གང་ཟག་ཡིན་ན། སངས་རྒྱས་འཕགས་པ་ཡིན་པས་ཁྱབ་ཟེར་ན། རྒྱུན་མཐའི་བར་ཆད་མེད་ལམ་ལ་གནས་
པའི་བྱང་སེམས་ཆོས་ཅན། དེར་ཐལ། དེའི་ཕྱིར། དེར་ཐལ། རྫོགས་སྨིན་སྦྱངས་གསུམ་བྱས་ནས་སངས་
རྒྱས་ཁ་མའི་གང་ཟག་ཡིན་པའི་ཕྱིར། དེར་ཐལ། སངས་རྒྱ་ཁ་མའི་གང་ཟག་ཡིན་པའི་ཕྱིར། ཁྱབ་པ་ཡོད་དེ།
མཆོག་གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་རྫོགས་སྨིན་སྦྱངས་གསུམ་བྱས་མ་
ཟིན་པར། འདིར་བསྟན་ཡང་དག་པའི་མཐའ་མངོན་དུ་མི་བྱེད་པར་གདམས་པའི་ཤུགས་ལ་ཆོས་གསུམ་པོ་
རྫོགས་ཟིན་རྗེས་སུ། འདིར་བསྟན་ཡང་ དག་ མཐའ་ མངོན་དུ་བྱེད་པར་བསྟན་ པའི་ཕྱིར། གཞན་ཡང་།
རྫོགས་སྨིན་སྦྱངས་གསུམ་བྱས་པ་དང་སངས་རྒྱས་པ་དུས་མཉམ་པར་ཐལ། དམ་བཅའ་འཐད་པའི་ཕྱིར།
འདོད་ན། ཚོགས་གཉིས་རྫོགས་པ་དང་སངས་རྒྱས་པ་དུས་མཉམ་པར་ཐལ། འདོད་པའི་ཕྱིར། འདོད་མི་
ནུས་ཏེ། སྔོན་ལ་ཚོགས་གཉིས་རྫོགས་ནས་འཚང་རྒྱུ་བའི་གོ་རིམ་དགོས་པའི་ཕྱིར། དེར་ཐལ། རིག་པ་དྲུག་ཅུ་
པ་ལས། དགེ་བ་འདི་ཡིས་སྐྱེ་བོ་ཀུན། ། བསོད་ནམས་ཡེ་ཤེས་ཚོགས་རྫོགས་ཤིང་། ། བསོད་ནམས་ཡེ་ཤེས་
ལས་བྱུང་བའི། ། དམ་པ་གཉིས་པོ་ཐོབ་པར་ཤོག། ཞེས་གསུངས་པའི་ཕྱིར། དེ་ལ་ཁོ་ན་རེ། ཚོགས་གཉིས་
རྫོགས་པ་དང་སངས་རྒྱས་པ་དུས་མཉམ་པར་ཐལ། སྒྲིབ་གཉིས་སྤངས་པ་དང་སངས་རྒྱས་པ་དུས་མཉམ་པའི་
ཕྱིར་ཟེར་ན། མ་ཁྱབ། ཁ་ཅིག རང་གིས་སྨོན་ལམ་གང་བཏབ་ཐམས་ཅད་ཀྱི་དོན་ཡོངས་སུ་རྫོགས་པ་དེ།
64

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
སྨོན་ལམ་རྫོགས་པའི་ཚད་ཡིན་ཟེར་ན། སངས་རྒྱས་འཕགས་པ་ཆོས་ཅན། རང་གིས་སྨོན་ལམ་གང་བཏབ་
ཐམས་ཅད་ཀྱི་དོན་ཡོངས་སུ་རྫོགས་པར་ཐལ། སྨོན་ལམ་རྫོགས་པའི་གང་ཟག་ཡིན་པའི་ཕྱིར། དེར་ཐལ།
སངས་རྒྱས་ འཕགས་ པ་ ཡིན་པའི་ཕྱིར། འདོད་ན། སེམས་ ཅན་ ཐམས་ ཅད་ སངས་ རྒྱས་ ཟིན་ པར་ ཐལ།
སངས་རྒྱས་འཕགས་པས་སེམས་ཅན་འཚང་རྒྱ་བར་གྱུར་ཅིག་ཅེས་སྨོན་ལམ་བཏབ་པའི་དོན་ཐམས་ཅད་ཡོངས་
སུ་རྫོགས་པའི་ཕྱིར། དེར་ཐལ། དེས་སྨོན་ལམ་གང་བཏབ་པ་ཐམས་ཅད་ཀྱི་བཞེད་དོན་ཡོངས་སུ་རྫོགས་པའི་
ཕྱིར། རྟགས་ཁས། གཞན་ཡང་། སེམས་ཅན་ཐམས་ཅད་བདེ་བ་ཐམས་ཅད་དང་ལྡན་ཞིང་སྡུག་བསྔལ་
ཐམས་ཅད་ལས་གྲོལ་ཟིན་པར་ཐལ། སངས་རྒྱས་འཕགས་པས་སེམས་ཅན་ཐམས་ཅད་བདེ་བ་ཐམས་ཅད་དང་
ལྡན་པ་དང་། སྡུག་བསྔལ་ཐམས་ཅད་ལས་གྲོལ་འགྱུར་གྱི་སྨོན་ལམ་བཏབ་པ་གང་ཞིག།ཁྱོད་ཀྱི་དམ་བཅའ་
འཐད་པའི་ཕྱིར། འདོད་ན། ངན་སོང་གསུམ་གྱི་སེམས་ཅན་མེད་པར་ཐལ་ལོ། ། ཁ་ཅིག ཆོས་ཉིད་ལ་
མཉམ་པར་བཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ་དེ། སྨོན་ལམ་རྫོགས་
པའི་ཚད་ཡིན་ཟེར་ན། དེ་མི་འཐད་པར་ཐལ། བྱང་སེམས་རྒྱུན་མཐའ་པས་སྨོན་ལམ་རྫོགས་ཀྱང་། གཞན་
དོན་འབད་མེད་ལྷུན་གྲུབ་ཏུ་བྱེད་མི་ནུས་པའི་ཕྱིར། ཕྱི་མ་དེར་ཐལ། དེ་ལ་ཀུན་སློང་གི་རྟོག་པ་ཕྲ་མོའི་བག་
ཆགས་ཡོད་པས། དེ་ཡོད་པ་དེ་སྲིད་གཞན་དོན་འབད་མེད་ལྷུན་གྲུབ་ཏུ་མི་ནུས་པའི་ཕྱིར། དེར་ཐལ། དེས་
འབད་རྩོལ་ཕྲ་མོའི་རྒྱུ་ཀུན་སློང་བག་ཆགས་དང་བཅས་པ་མ་སྤངས་པའི་ཕྱིར། དེར་ཐལ། བདེན་འཛིན་བག་
ཆགས་དང་བཅས་པ་མ་སྤངས་པའི་ཕྱིར། དེར་ཐལ། སེམས་ཅན་ཡིན་པའི་ཕྱིར། ཁ་ཅིག རང་ཉིད་གང་དུ་
གནས་པའི་སངས་རྒྱས་ཀྱི་ཞིང་དེར་འཁོར་མངོན་ཤེས་ལྔ་ལྡན་ཤ་སྟག་འབྱུང་བའི་སྨོན་ལམ་གྱི་དོན་ཡོངས་སུ་
རྫོགས་པ་དེ། སྤྲུལ་སྐུའི་དབང་དུ་བྱས་པའི་སྨོན་ལམ་རྫོགས་པའི་ཚད་དང་། རང་ཉིད་གང་དུ་གནས་པའི་
སངས་རྒྱས་ཀྱི་ཞིང་དེར་འཁོར་བྱང་སེམས་འཕགས་པ་ཤ་སྟག་འབྱུང་བའི་སྨོན་ལམ་གྱི་དོན་ཡོངས་སུ་རྫོགས་པ་དེ།
ལོངས་སྐུའི་དབང་དུ་བྱས་པའི་སྨོན་ལམ་རྫོགས་པའི་ཚད་ཡིན་ཟེར་བ་དང་། ཡང་དེ་གཉིས་སོ་སོ་ནས་སྤྲུལ་སྐུ་
དང་ལོངས་སྐུ་གཉིས་སོ་སོའི་དབང་དུ་བྱས་པའི་སངས་རྒྱས་ཀྱི་ཞིང་སྦྱངས་པའི་ཚད་ཡིན་ཟེར་ན། སྟོན་པ་ཤཱཀྱ་
ཐུབ་པ་ཆོས་ཅན། སྤྲུལ་སྐུའི་དབང་དུ་བྱས་པའི་སྨོན་ལམ་རྫོགས་ཚད་དེ་དང་ཞིང་སྦྱངས་ཚད་དེ་བྱས་ཟིན་པར་
ཐལ། སྤྲུལ་སྐུའི་དབང་དུ་བྱས་པའི་སྨོན་ལམ་ཡོངས་སུ་རྫོགས་པའི་གང་ཟག་དང་ཞིང་སྦྱངས་པའི་ཚད་རྫོགས་
པའི་གང་ཟག་ཡིན་པའི་ཕྱིར། དེར་ཐལ། སངས་རྒྱས་འཕགས་པ་ཡིན་པའི་ཕྱིར། འདོད་ན། སྟོན་པའི་ཞིང་
འདིར་གནས་པའི་འཁོར་ཡིན་ན། མངོན་ཤེས་ལྔ་ལྡན་ཡིན་དགོས་པར་ཐལ། འདོད་པའི་ཕྱིར། འདོད་མི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནུས་སོ། ། དེ་བཞིན་དུ། ལོངས་སྐུའི་དབང་དུ་བྱས་པའི་སྨོན་ལམ་རྫོགས་པ་དང་ཞིང་སྦྱངས་པ་ལའང་སྦྱར་
རོ། ། ཁ་ཅིག རང་ཉིད་གང་དུ་སངས་རྒྱ་འགྱུར་གྱི་སངས་རྒྱས་ཀྱི་ཞིང་དེར་འཁོར་མངོན་ཤེས་ལྔ་ལྡན་དང་
བྱང་སེམས་འཕགས་པ་ཤ་སྟག་འབྱུང་བའི་རྒྱུའི་དགེ་བའི་རྩ་བའི་ནུས་པ་ཡོངས་སུ་རྫོགས་པ་གཉིས་སོ་སོ་ནས།
སྤྲུལ་སྐུ་དང་ལོངས་སྐུའི་ཞིང་ཁྱད་པར་ཅན་གྱི་དབང་དུ་བྱས་པའི་སངས་རྒྱས་ཀྱི་ཞིང་སྦྱངས་པའི་ཚད་ཡིན་ཟེར་
ན། དེ་ཡང་མི་འཐད་པར་ཐལ། སྟོན་པ་ཤཱཀྱ་ཐུབ་པས་ལོངས་སྤྲུལ་གྱི་ཞིང་ཁྱད་པར་ཅན་གྱི་དབང་དུ་བྱས་པའི་
སངས་རྒྱས་ཀྱི་ཞིང་སྦྱངས་པའི་ཚད་རྫོགས་ཀྱང་། དེ་གང་དུ་འཚང་རྒྱུ་འགྱུར་གྱི་སངས་རྒྱས་ཀྱི་ཞིང་མེད་པའི་
ཕྱིར། དེར་ཐལ། དེ་སངས་རྒྱ་འགྱུར་མ་ཡིན་པའི་ཕྱིརད། དེར་ཐལ། དེ་སངས་རྒྱས་དགོས་མ་ཡིན་པའི་
ཕྱིར། དེར་ཐལ། དེ་སངས་རྒྱས་ཟིན་པའི་ཕྱིར། ཁ་ཅིག སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་དགེ་
རྩ་སྨིན་པ་དེ། སངས་རྒྱས་ཀྱི་ཞིང་སྦྱངས་པའི་ཚད་དང་། ཡང་། སངས་རྒྱས་རང་སྣང་ལ་ཞིང་དག་པར་རབ་
འབྱམས་འབའ་ཞིག་ཏུ་སྣང་བའི་ནུས་པ་རྫོགས་པ་དེ། སངས་རྒྱས་ཀྱི་ཞིང་སྦྱངས་པའི་ཚད་ཡིན་ཟེར་ན། དང་
པོ་ལ། བྱང་སེམས་བརྒྱད་པ་བ་ཆོས་ཅན། སངས་རྒྱས་ཀྱི་ཞིང་སྦྱངས་པའི་ཚད་རྫོགས་པར་ཐལ། སངས་རྒྱས་
ཀྱི་ཞིང་ཁྱད་པར་ཅན་འགྲུབ་པའི་དགེ་རྩ་སྨིན་པའི་གང་ཟག་ཡིན་པའི་ཕྱིར། དེར་ཐལ། ཞིང་དག་སྦྱོར་བ་ཐོབ་
པའི་གང་ཟག་ཡིན་པའི་ཕྱིར། འདོད་ན། བྱང་སེམས་རྒྱུན་མཐའ་དག་ཡིན་པར་ཐལ། སངས་རྒྱས་ཀྱི་ཞིང་
སྦྱངས་པའི་ཚད་རྫོགས་པའི་སེམས་ཅན་ཡིན་པའི་ཕྱིར། གཉིས་པ་ལ། དེ་མི་འཐད་པར་ཐལ། སངས་རྒྱས་
འཕགས་པ་རང་སྣང་ལ་ཞིང་དག་ལ་རབ་འབྱམས་འབའ་ཞིག་ཏུ་མི་སྣང་པའི་ཕྱིར། དེར་ཐལ། དེ་ལ་མ་དག་
པའི་ཞིང་སྣང་བའི་ཕྱིར། དེར་ཐལ། དེ་ལ་ཆོས་ཐམས་ཅད་སྣང་བའི་ཕྱིར། དེར་ཐལ། དེས་ཆོས་ཐམས་
ཅད་སྣང་བའི་སྒོ་ནས་མངོན་སུམ་དུ་རྟོགས་པའི་ཕྱིར། མ་གྲུབ་ན་སླའོ། ། ཁ་ཅིག རང་གི་སྐུ་དངོས་ཀྱི་
གདུལ་བྱ་ཐམས་ཅད་སྒྲིབ་པ་དངོས་སུ་སྤོང་རུང་དང་གཉེན་པོ་དངོས་སུ་སྐྱེ་རུང་དུ་བྱས་པ་དེ། སེམས་ཅན་སྨིན་
པའི་ཚད་ཡིན་ཟེར་ན། འོ་ན། སྟོན་པ་སངས་རྒྱས་ཀྱི་སྐུ་དངོས་ཀྱི་གདུལ་བྱ་ཡིན་ན། སྒྲིབ་པ་དངོས་སུ་སྤོང་
རུང་ཡིན་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་འཁོར་དུ་གྱུར་པའི་སོ་སོའི་སྐྱེ་བོ་
མེད་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག སེམས་ཅན་སྨིན་པའི་གང་ཟག་ཡིན་ན།
སེམས་ཅན་སྨིན་པའི་ཚད་རྫོགས་པས་ཁྱབ་ཟེར་ན། བྱང་སེམས་མཐོང་ལམ་པ་ཆོས་ཅན། དེར་ཐལ། དེའི་
ཕྱིར། དེར་ཐལ། བྱང་སེམས་འཕགས་པ་ཡིན་པའི་ཕྱིར། འདོད་ན། བྱང་སེམས་རྒྱུན་མཐའ་བ་ཡིན་པར་
ཐལ། འདོད་པ་གང་ཞིག སེམས་ཅན་ཡིན་པའི་ཕྱིར། ཁ་ཅིག དེ་བཞིན་ཉིད་འདིར་བསྟན་གདམས་དོན་
66

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
གཙོ་བོར་གྱུར་པའི་ཡང་དག་མཐའ་དང༌། དེ་མངོན་དུ་བྱས་པ་འདིར་བསྟན་གདམས་དོན་གཙོ་བོར་གྱུར་པའི་
ཡང་དག་མཐའ་མངོན་དུ་བྱས་པའི་ཚད་དང་། ཡང་ཁ་ཅིག ཆད་པའི་མྱང་འདས་འདིར་བསྟན་གདམས་
དོན་གཙོ་བོར་གྱུར་པའི་ཡང་དག་མཐའ་དང་། དེ་མངོན་དུ་བྱས་པ་འདིར་བསྟན་གདམས་དོན་གཙོ་བོར་གྱུར་
པའི་ཡང་དག་མཐའ་མངོན་དུ་བྱས་པའི་ཚད་ཡིན་ཟེར་ན། ལུགས་དང་པོ་འཐད་པར་ཐལ། མཆོག་གི་སྤྲུལ་
སྐུས་དམན་ལམ་སྔོན་དུ་མ་སོང་བའི་བྱང་ཆུབ་སེམས་དཔའ་ལ་རྫོགས་སྨིན་སྦྱངས་གསུམ་བྱས་པའི་སྔ་རོལ་དུ་
འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མངོན་དུ་མ་བྱེད་ཅིག་ཅེས་གདམས་པ་གང་ཞིག
ཁྱོད་ལྟར་ན་དེ་ལྟར་གདམས་མི་དགོས་པའི་ཕྱིར། དང་པོ་དེར་ཐལ། མདོ་ལས། སྨོན་ལམ་ཡོངས་སུ་རྫོགས་
པར་མ་བྱས་པ་དང་། སེམས་ཅན་ཡོངས་སུ་སྨིན་པ་མ་བྱས་པ་དང་། སངས་རྒྱས་ཀྱི་ཞིང་ཡོངས་སུ་སྦྱངས་པར་
མ་བྱས་པར་དེ་དག་ཡང་དག་པའི་མཐའ་མངོན་སུམ་དུ་ནི་མི་བྱའོ། ། ཞེས་དང་། སྡུད་པ་ལས། དེ་དག་དགེ་
བའི་རྩ་བ་ཇི་སྲིད་མ་རྫོགས་པར། དེ་ཉིད་སྟོང་ཉིད་དམ་པ་དེ་ཉིད་ཐོབ་མི་བྱེད། ། ཅེས་གསུངས་པའི་ཕྱིར།
ཕྱི་མ་དེར་ཐལ། དེ་བཞིན་ཉིད་མངོན་དུ་བྱས་པའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པ་
གང་ཞིག སངས་རྒྱས་མཐོང་བར་དུ་སངས་རྒྱས་མངོན་དུ་མ་བྱེད་ཅེས་གདམས་མི་རིགས་པའི་ཕྱིར། དང་པོ་
དེར་ཐལ། དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཡིན་ན། སངས་རྒྱས་
འཕགས་པ་ཡིན་དགོས་པའི་ཕྱིར། གློ་བུར་དྲི་བྲལ་གྱི་འགོག་པ་འདིར་བསྟན་གདམས་དོན་གཙོ་བོར་གྱུར་པའི་
ཡང་དག་མཐའ་ཡིན་ཟེར་བ་ཡང་དེས་ཁེགས་སོ། ། གོང་གི་ལུགས་གཉིས་པ་ཡང་མི་འཐད་པར་ཐལ། མཆོག་
གི་སྤྲུལ་སྐུས་དམན་ལམ་སྔོན་མ་སོང་གི་བྱང་སེམས་ལ་ཆོས་གསུམ་རྫོགས་རྗེས་སུ་འདིར་བསྟན་ཡང་དག་མཐའ་
མངོན་དུ་བྱོས་ཤིག་ཅེས་གདམས་པ་གང་ཞིག རྫོགས་སྨིན་སྦྱངས་གསུམ་བྱས་རྗེས་ སུ་ཆད་པའི་མྱང་འདས་
མངོན་དུ་བྱེད་པའི་གང་ཟག་མེད་པའི་ཕྱིར། དང་པོ་དེར་ཐལ། ཡུམ་གྱི་མདོ་ལས། བྱང་ཆེན་གྱི་དགེ་བའི་རྩ་
བ་དེ་དག་ཐམས་ཅད་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨིན་པར་གྱུར་པ་ན། ཡང་དག་
པའི་མཐའ་དམ་པ་མངོན་དུ་བྱའོ། ། ཞེས་གསུངས་པའི་ཕྱིར། ཕྱི་མ་དེར་ཐལ། རྫོགས་སྨིན་སྦྱངས་གསུམ་
བྱས་རྗེས་སུ་ཐེག་དམན་ལམ་དུ་ལྟུང་བའི་གང་ཟག་མེད་པའི་ཕྱིར། ཁ་ཅིག འདིར་བསྟན་ཡང་དག་མཐའ་
ཡིན་ན། འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་ཡིན་པས་ཁྱབ་ཟེར་ན། དེ་མི་འཐད་
པར་ཐལ། འདིར་བསྟན་གདམས་དོན་ཕལ་པར་གྱུར་པའི་ཡང་དག་མཐའ་ཡོད་པའི་ཕྱིར། དེར་ཐལ། གང་
ཟག་གི་བདག་འཛིན་སྤངས་པའི་སྤངས་པ་དེ། དེ་ལྟར་ཡིན་པའི་ཕྱིར། དེར་ཐལ། དེ་ལམ་དང་པོའི་སྤངས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིགས་གང་ཞིག དེ་ལྟར་ན། དེ་འདིར་བསྟན་གདམས་དོན་གྱི་ཡང་དག་མཐའ་ཡིན་དགོས་ལ། འདིར་
བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མ་ཡིན་པའི་ཕྱིར། དང་པོ་དེར་ཐལ། གང་ཟག་གི་
བདག་མེད་མངོན་སུམ་དུ་རྟོགས་པའི་ཡེ་ཤེས་དེ་ལམ་དང་པོའི་རྟོགས་རིགས་ཡིན་པའི་ཕྱིར། གསུམ་པ་དེར་
ཐལ། ལྷག་མེད་མྱང་འདས་མ་ཡིན་པའི་ཕྱིར། དེར་ཐལ། དེར་གྱུར་པའི་ལྷག་བཅས་མྱང་འདས་ཡོད་པའི་
ཕྱིར། གཞན་ཡང་། དེ་ལ་གཙོ་ཕལ་གྱི་ཁྱད་པར་ཡོད་པར་ཐལ། འདིར་ཁྱབ་པ་འདུ་བྱེད་ཀྱི་སྡུག་བསྔལ་མི་
སྤངས་པའི་མྱང་འདས་དེ་ཡང་གོང་དུ་མངོན་དུ་མ་བྱེད་ཅེས་གདམས་པ་ཞིག་ཐོབ་པ་དང་། དམན་ལམ་སྔོན་དུ་
མ་སོང་པའི་བྱང་སེམས་ལ་གདམས་པའི་ཞར་ལ་དམན་ལམ་སྔོན་སོང་གི་བྱང་སེམས་ལ་ཡང་གདམས་པ་ཡིན་པའི་
ཕྱིར། ཁ་ཅིག འདིར་བསྟན་ཡང་དག་མཐའ་ཡིན་ན། ཡང་དག་མཐའ་ཡིན་པས་ཁྱབ་ཟེར་ན། དེ་མི་འཐད་
པར་ཐལ། འདིར་བསྟན་ཡང་དག་མཐའ་དེ་ཀུན་རྫོབ་བདེན་པ་གང་ཞིག ཡང་དག་མཐའ་ཡིན་ན་སྟོང་ཉིད་
ཡིན་དགོས་པའི་ཕྱིར། ཕྱི་མ་དེར་ཐལ། དབུས་མཐའ་ལས། སྟོང་པ་ཉིད་ནི་མདོར་བསྡུས་ན། དེ་བཞིན་
ཉིད་དང་ཡང་དག་མཐའ། ། མཚན་མ་མེད་དང་དོན་དམ་དང་། ། ཆོས་ཀྱི་དབྱིངས་ཀྱི་རྣམ་གྲངས་སོ། །
ཞེས་གསུངས་པའི་ཕྱིར། གཉིས་པ་རང་ལུགས་ལ། གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་
དེ། ལམ་དང་པོའི་རྟོགས་རིགས་དང་། དེ་བཞིན་དུ། གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་དང་། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་གཉིས་ཀྱང་རིམ་པ་བཞིན་
དུ་ལམ་གཉིས་པ་དང་གསུམ་པའི་སྐབས་ནས་བསྟན་པའི་རྟོགས་རིགས་སོ། ། གང་ཟག་གི་བདག་འཛིན་སྤངས་
པའི་སྤངས་པ་དང་། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པའི་སྤངས་པ་དང༌། བདེན་འཛིན་སྤངས་
པའི་སྤངས་པ་གསུམ་རིམ་པ་བཞིན་དུ་ལམ་གསུམ་སོ་སོའི་སྐབས་ནས་བསྟན་པའི་སྤངས་རིགས་ཡིན་ཀྱང་། དེ་
དག་འདིར་བསྟན་གདམས་དོན་གཙོ་བོར་གྱུར་བའི་ཡང་དག་མཐའ་མ་ཡིན་ནོ། ། ཆོས་ཉིད་ལ་མཉམ་པ་
བཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པའི་དགེ་རྩའི་ནུས་པ་ཡོངས་སུ་རྫོགས་
པ་དེ། སྨོན་ལམ་རྫོགས་པའི་ཚད་དང་། སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་དགེ་རྩའི་ནུས་པ་ཡོངས་
སུ་རྫོགས་པ་དེ། སངས་རྒྱས་ཀྱི་ཞིང་སྦྱངས་པའི་ཚད་དང་། རང་ཉིད་དུ་སངས་རྒྱས་པའི་ཚུལ་མཛད་པའི་སྤྲུལ་
སྐུའི་ཞིང་ཁྱད་པར་ཅན་དེར་འཁོར་མངོན་ཤེས་ལྔ་ལྡན་ཤ་སྟག་འབྱུང་པའི་རིགས་སུ་གནས་པའི་དགེ་རྩའི་ནུས་པ་
ཡོངས་སུ་རྫོགས་པ་དེ། སྤྲུལ་སྐུའི་ཞིང་ཁྱད་པར་ཅན་གྱི་དབང་དུ་བྱས་པའི་སངས་རྒྱས་ཀྱི་ཞིང་སྦྱངས་པའི་ཚད་
དང་། རང་ཉིད་གང་དུ་སངས་རྒྱས་པའི་སངས་རྒྱས་ཀྱི་ཞིང་དེར་འཁོར་བྱང་སེམས་འཕགས་པ་ཤ་སྟག་འབྱུང་
68

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
བའི་རིགས་སུ་གནས་པའི་དགེ་རྩའི་ནུས་པ་ཡོངས་སུ་རྫོགས་པ་དེ། ལོངས་སྐུའི་ཞིང་ཁྱད་པར་ཅན་གྱི་དབང་དུ་
བྱས་པའི་སངས་རྒྱས་ཀྱི་ཞིང་སྦྱངས་པའི་ཚད་དང་། ཞིང་བྱེ་བ་ཕྲག་བརྒྱར་སྐུའི་བཀོད་པ་གྲངས་མེད་པ་དང་།
སྐུ་རེ་རེའི་མདུན་དུ་འཁོར་སེམས་ཅན་གྲངས་མེད་པ་ལ། ཆོས་ཚིགས་བཅད་རེ་རེ་བསྟན་པས་ཀུན་ཀྱང་སྨིན་
གྲོལ་ཅི་རིགས་ལ་འགོད་ནུས་པའི་དགེ་རྩའི་ནུས་པ་ཡོངས་སུ་རྫོགས་པ་དེ། སེམས་ཅན་སྨིན་པའི་ཚད་རྫོགས་
པའི་དོན་ནི། སྤྱིར་སེམས་ཅན་གྱི་ཁྱད་པར་འགའ་ཞིག་སྨིན་པའི་དོན་ནི། དཔེར་ན་རྣག་སྨིན་པ་བརྟོལ་ཆོག་པ་
དང༌། ཤིང་ཐོག་སྨིན་པ་ལོངས་སྤྱོད་རུང་བ་ལྟར། སེམས་ཅན་དེའི་རྒྱུད་ཀྱི་མཐོང་སྤང་དངོས་སུ་སྤོང་རུང་དང་།
གཉེན་པོ་མཐོང་ལམ་དངོས་སུ་སྐྱེ་རུང་བའི་དོན་ཡིན་ཏེ། མདོ་སྡེ་རྒྱན་ལས། ཇི་ལྟར་རྨ་དང་ཟས་ལ་དེ་དག་གི།
ཞེས་སོགས་གསུངས་པའི་ཕྱིར། བྱང་སེམས་ཀྱིས་ཆོས་གསུམ་མ་རྫོགས་པའི་སྔ་རོལ་ཏུ་མངོན་དུ་བྱེད་ནུས་ཀྱང་
མི་བྱེད། རྫོགས་རྗེས་སུ་མངོན་སུམ་བྱེད། གལ་ཏེ་མ་བྱས་པའི་སྔ་རོལ་ཏུ་མངོན་སུམ་བྱས་ན་ཞི་མཐར་ལྟུང་བའི་
དགག་བྱ་དང་ལྡན་པའི་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་དེ། འདིར་བསྟན་
གདམས་དོན་གཙོ་བོར་གྱུར་པའི་ཡང་དག་མཐའི་ངོ་བོའམ། ཡང་ན་མཚན་ཉིད་དུ་རུང་། དེ་ལ་ཐེག་པའི་ཚེ་
ཆུང་གི་དབང་དུ་བྱས་པའི་ཡང་དག་མཐའ་གཉིས་ཡོད། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་
ཞིའི་དབྱིངས་ལ་དུས་ནམ་ཡང་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། ཐེག་ཆེན་གྱི་དབང་དུ་བྱས་
པའི་འདིར་བསྟན་གདམས་དོན་གཙོ་བོའི་གྱུར་པའི་ཡང་དག་མཐའ་མངོན་དུ་བྱས་པའི་ཚད་དང་། ཞི་བདེས་
ཐུགས་ཕྲོགས་པའི་སྒོ་ནས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་
ལ་ལྟོས་ཏེ་སླར་མི་ལྡང་པའི་ཚུལ་གྱིས་མཉམ་པར་བཞག་པ་དེ། ཐེག་དམན་གྱི་དབང་དུ་བྱས་པའི་དེ་མངོན་དུ་
བྱས་པའི་ཚད་ཡིན་ལ། བྱང་སེམས་འཕགས་པ་རྣམས་འདིར་བསྟན་གདམས་དོན་གཙོ་བོར་གྱུར་པའི་ཡང་དག་
མཐའ་མངོན་དུ་བྱེད་པའི་དུས་དང་དུས་མ་ཡིན་པ་ལ་མཁས་པས། འཕགས་པ་དེ་རྣམས་ཀྱིས། ཆོས་གསུམ་མ་
རྫོགས་པའི་གོང་དེར་དེ་མངོན་དུ་བྱེད་པ་མི་སྲིད་ཀྱང༌། མཆོག་གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་
སེམས་འཕགས་པ་རྣམས་དང་། ཁྱད་པར་བརྒྱད་པ་ལ་གདམས་པ་དེ་རྟགས་མཐའ་བཟུང་ཙམ་ཡིན་གྱི། ས་
བརྒྱད་པ་ནས་མི་རྟོག་ཡེ་ཤེས་ལ་གོམས་པ་དབང་སྒྱུར་ཐོབ་པས། འདིར་བསྟན་ཡང་དག་མཐའ་མངོན་དུ་བྱེད་
དོ་སྙམ་པའི་དོགས་པ་རྟོག་ལྡན་ལ་འབྱུང་མི་སྲིད་ལ། དེས་ན་དེ་ལ་ཆོས་གསུམ་མ་རྫོགས་པའི་གོང་དེ་རང་མངོན་
དུ་མ་བྱེད་ཅིག གལ་ཏེ་མངོན་དུ་བྱེད་ན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་
ཞི་བདེས་ཐུགས་ཕྲོགས་པའི་སྒོ་ནས་ཡུན་རིང་དུ་འཇུག་པར་འགྱུར་བས། གཟུགས་སྐུའི་རྒྱུ་རྗེས་ཐོབ་ཏུ་བསོད་
69

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནམས་ཀྱི་ཚོགས་གསོག་པ་ལས་ཉམས་པར་འགྱུར་རོ་ཞེས་གདམས་པ་ཡིན་པའི་ཕྱིར། འདིར་སྤྱིར་བཏང་
དམིགས་བསལ་གྱི་ཁྱད་པར་ཡོད་དེ། ལམ་གསུམ་གྱི་བྱ་བ་བྱེད་པར་སྤྱིར་བཏང་ནས། འོན་ཀྱང་ཆོས་གསུམ་མ་
རྫོགས་པའི་བར་དུ་འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མངོན་དུ་མི་བྱའོ་ཞེས་
དམིགས་ཀྱིས་བསལ་བ་ཡིན་པའི་ཕྱིར། གསུམ་པ་རྩོད་པ་སྤོང་པ་ལ། ཁ་ཅིག། གང་ཟག་གི་བདག་མེད་མངོན་
སུམ་དུ་རྟོགས་པའི་ཡེ་ཤེས་དེ། ཉན་ཐོས་ཀྱི་ལམ་ཡིན་པར་ཐལ། དེ་བྱང་ཆུབ་སེམས་དཔའ་ཤེས་པར་བྱ་བའི་
ཉན་ཐོས་ཀྱི་ལམ་ཡིན་པའི་ཕྱིར། དེར་ཐལ། བྱང་ཆུབ་སེམས་དཔའ་ཤེས་མཐོང་གིས་བལྟས་ནས་འདའ་བར་
བྱ་བའི་ཉན་ཐོས་ཀྱི་ལམ་ཡིན་པའི་ཕྱིར། དེར་ཐལ། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་
པར་བྱ་བ་ཡིན་གྱི། ཞེས་གསུངས་པའི་ཕྱིར་ཟེར་ན་མ་ཁྱབ། ཁ་ཅིག། དེ་ཉན་ཐོས་ཀྱི་ལམ་ཡིན་པར་ཐལ། དེ་
འདིར་བསྟན་ཤེས་བྱའི་ཉན་ཐོས་ཀྱི་ལམ་ཡིན་པའི་ཕྱིར་ཟེར་ན། མ་ཁྱབ། མ་གྲུབ་ན་དེར་ཐལ། དེ་ཉན་ཐོས་
ཀྱི་ལམ་གང་ཡིན་པ་དང་། ཞེས་པའི་དངོས་བསྟན་གྱི་ཉན་ཐོས་ཀྱི་ལམ་ཡིན་པའི་ཕྱིར། ཁ་ཅིག་ན་རེ། དེ་ཉན་
ཐོས་ཀྱི་ལམ་ཡིན་པར་ཐལ། རྣམ་གཞག་གི་དབང་དུ་བྱས་པའི་ཉན་ཐོས་ཀྱི་ལམ་ཡིན་པའི་ཕྱིར་ཟེར་ན་ཡང་མ་
ཁྱབ། ཁ་ཅིག་དེ་ལ་ཁྱབ་པ་ཡོད་དེ། སྐྱེ་བའི་རྟེན་གྱི་དབང་དུ་བྱས་པའི་ཉན་ཐོས་ཀྱི་ལམ་ཡིན་ན། ཉན་ཐོས་ཀྱི་
ལམ་ཡིན་པས་ཁྱབ་པའི་ཕྱིར་ཟེར་ན་ཡང་། རང་རེས་མ་ཁྱབ་བོ། ། དེ་བཞིན་དུ། གཟུགས་དང་གཟུགས་
འཛིན་པའི་ཚད་མ་རྫས་གཞན་གྱིས་སྟོང་པའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་རང་རྒྱལ་གྱི་ལམ་ཡིན་
པའི་ཕྱིར། ཞེས་ཐལ་པ་འཕེན་པ་ལ་ཡང་རིགས་འགྲེའོ། ། ཁ་ཅིག། སྟོང་ཉིད་མངོན་སུམ་དུ་རྟོགས་པའི་ཡེ་
ཤེས་དེ་སངས་རྒྱས་ཀྱི་ལམ་མ་ཡིན་པར་ཐལ། གོང་གི་དམ་བཅའ་དེ་དག་འཐད་པའི་ཕྱིར་ཟེར་ན། འདི་ལ་མང་
པོས་བཏང་སྙོམས་སུ་མཛད་པར་སྣང་ཡང་། འདོད་པར་བྱ་སྟེ། དེ་སངས་རྒྱས་ཐོབ་བྱེད་ཀྱི་ལམ་ཡིན་མོད།
སངས་རྒྱས་ཀྱི་ལམ་མ་ཡིན་པའི་ཕྱིར། ཕྱི་མ་དེར་ཐལ། སངས་རྒྱས་ཀྱི་ལམ་ཡིན་ན། སངས་རྒྱས་འཕགས་པ་
རང་རྒྱུད་ཀྱིས་བསྡུས་པའི་ལམ་ཡིན་དགོས་པའི་ཕྱིར། དེར་ཐལ། ཉན་རང་བྱང་སེམས་གང་རུང་གི་ལམ་ཡིན་
ན། དེ་གསུམ་གང་རུང་གི་རྒྱུད་ཀྱིས་བསྡུས་པའི་ལམ་ཡིན་དགོས་པའི་ཕྱིར། ཁ་ཅིག། ངན་འགྲོའི་ལམ་ཡིན་ན་
ལམ་ཡིན་དགོས་པར་ཐལ། ཉན་ཐོས་ཀྱི་ལམ་ཡིན་ན། ལམ་ཡིན་པས་ཁྱབ། རང་རྒྱལ་གྱི་ལམ་ཡིན་ན་ལམ་
ཡིན་པས་ཁྱབ། སངས་རྒྱས་ཀྱི་ལམ་ཡིན་ན་ཡང་ལམ་ཡིན་པས་ཁྱབ་པའི་ཕྱིར་ཟེར་ན། མ་ཁྱབ། ཁ་ ཅིག།
དམན་ལམ་སྔོན་དུ་མ་སོང་པའི་བྱང་སེམས་ཡིན་ན། སངས་རྒྱས་པ་དང་སྒྲིབ་གཉིས་ཅིག་ཅར་དུ་སྤོང་པ་དུས་
མཉམ་པས་ཁྱབ་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་ཀྱིས་དེ་ལྟར་དུས་མཉམ་པའི་ཕྱིར་ཟེར་

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ་ ：
ན། མ་ཁྱབ། འདོད་ན། ཐེག་དམན་དགྲ་བཅོམ་གྱི་རྟོགས་པ་མངོན་དུ་བྱེད་ངེས་ཀྱི་དམན་ལམ་སྔོན་དུ་མ་
སོང་བའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེས་སྒྲིབ་གཉིས་
ཅིག་ཅར་དུ་མི་སྤོང་པའི་ཕྱིར། དེར་ཐལ། དེས་སྒྲིབ་གཉིས་རིམ་ཅན་དུ་སྤོང་པའི་ཕྱིར། དེར་ཐལ། དེས་
དང་པོར་ཉོན་སྒྲིབ་སྤངས་ནས་དེའི་རྗེས་སུ་ཤེས་སྒྲིབ་སྤོང་པའི་ཕྱིར། ཁ་ཅིག རྫོགས་སྨིན་སྦྱངས་གསུམ་བྱས་
པའི་གང་ཟག་ཡིན་ན། རྫོགས་སྨིན་སྦྱངས་གསུམ་བྱས་ཟིན་པའི་གང་ཟག་ཡིན་དགོས་པར་ཐལ། ཁྱོད་ཀྱི་དམ་
བཅའ་འཐད་པའི་ཕྱིར། འདོད་ན། བྱང་སེམས་ས་བརྒྱུད་པ་བ་ཆོས་ཅན། དེར་ཐལ། དེའི་ཕྱིར། དེར་
ཐལ། རྫོགས་སྨིན་སྦྱངས་གསུམ་གང་རུང་བྱས་པའི་གང་ཟག་ཡིན་པའི་ཕྱིར། དེར་ཐལ། སངས་རྒྱས་ཀྱི་ཞིང་
སྦྱངས་པའི་གང་ཟག་ཡིན་པའི་ཕྱིར་ཟེར་ན། མ་ཁྱབ་སྟེ། རྫོགས་སྨིན་སྦྱངས་གསུམ་བྱས་ཞེས་པ་ནི་དེ་གསུམ་གྱི་
ཚད་རྫོགས་པ་ཞིག་ལ་བྱེད་པའི་ཕྱིར། འདོད་མི་ནུས་སོ། ། ཁ་ཅིག བྱང་སེམས་རྒྱུན་མཐའ་བ་ཆོས་ཅན།
ཆོས་ཉིད་ལ་མཉམ་པར་བཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པར་ཐལ།
དེ་ལྟར་བྱེད་ནུས་པའི་ནུས་པ་ཡོངས་སུ་རྫོགས་པའི་ཕྱིར་ཟེར་ན། མ་ཁྱབ་སྙམ། མ་གྲུབ་ན། དེར་ཐལ། དེ་
ལྟར་བྱེད་པའི་དགེ་རྩའི་ནུས་པ་ཡོངས་སུ་རྫོགས་པའི་ཕྱིར། དེར་ཐལ། དེས་ཚོགས་གཉིས་ཀྱི་ནུས་པ་ཡོངས་སུ་
རྫོགས་པའི་ཕྱིར། འདོད་ན། བཀག་ཟིན། ཁ་ཅིག་ན་རེ། བྱང་སེམས་དེ་ཆོས་ཅན། རང་ཉིད་གང་དུ་
སངས་རྒྱས་པའི་སངས་རྒྱས་ཀྱི་ཞིང་ཡོད་པར་ཐལ། རང་ཉིད་གང་དུ་སངས་རྒྱས་པའི་ཚུལ་མཛད་པའི་ཞིང་
དེར་འཁོར་མངོན་ཤེས་ལྔ་ལྡན་འབྱུང་བའི་དགེ་རྩ་ཡོངས་སུ་རྫོགས་པའི་ཕྱིར། དེར་ཐལ། སྤྲུལ་སྐུའི་ཞིང་ཁྱད་
པར་ཅན་གྱི་དབང་དུ་བྱས་པའི་སངས་རྒྱས་ཀྱི་ཞིང་སྦྱངས་པའི་ཚད་རྫོགས་པའི་ཕྱིར། འདོད་ན། དེ་ཆོས་ཅན།
རང་ཉིད་གང་དུ་སངས་རྒྱས་པའི་ཞིང་ཡོད་པར་ཐལ། འདོད་པའི་ཕྱིར། འདོད་ན། རང་ཉིད་སངས་རྒྱས་པ་
ཡོད་པར་ཐལ། འདོད་པའི་ཕྱིར། འདོད་ན། རང་ཉིད་སངས་རྒྱས་པའི་སངས་རྒྱས་ཀྱི་ཞིང་དེར་འཁོར་བྱུང་
སེམས་འཕགས་པ་ཤ་སྟག་འབྱུང་བར་ཐལ། དེ་ལྟར་འབྱུང་བའི་རིགས་སུ་གནས་པའི་དགེ་རྩའི་ནུས་པ་ཡོངས་
སུ་རྫོགས་པའི་ཕྱིར་ཟེར་ན། མ་ཁྱབ་སྟེ། ཚུལ་དང་རིགས་གནས་སྨོས་པ་ལ་དགོས་པ་རྣམ་གཉིས་ཡོད་པའི་ཕྱིར།
དེར་ཐལ། བདག་ཅག་གི་སྟོན་པས་སྤྲུལ་སྐུའི་ཞིང་ཁྱད་པར་ཅན་གྱི་དབང་དུ་བྱས་པའི་སངས་རྒྱས་ཀྱི་ཞིང་
སྦྱངས་པའི་ཚད་མ་རྫོགས་པར་ཁས་ལེན་མི་རིགས་པས། དེ་ཞིང་འདིར་སངས་རྒྱས་པ་མིན་ཀྱང་། ལོངས་སྐུའི་
དབང་དུ་བྱས་པའི་སངས་རྒྱས་ཀྱི་ཞིང་དུ་དང་པོར་སངས་རྒྱས་ནས། སླར་ཡང་སྤྲུལ་སྐུའི་ཞིང་ཁྱད་པར་ཅན་
གཞན་དུ་སངས་རྒྱས་པའི་ཚུལ་བསྟན་པ་དེ་བསྡུ་བ་དང་། དེའི་སྤྲུལ་སྐུའི་ཞིང་ཁྱད་པར་ཅན་གྱི་དབང་དུ་བྱས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཞིང་ན་སངས་རྒྱས་ཀྱི་སྤྲུལ་པའི་འཁོར་ཡོད་པ་སོགས་བསྡུ་བའི་དགོས་པ་ཡོད་པའི་ཕྱིར། འདོད་མི་ནུས་ཏེ།
སྤྲུལ་སྐུའི་འཁོར་དུ་སངས་རྒྱས་ཀྱི་སྤྲུལ་པ་ཡོད་ན། སྤྲུལ་སྐུའི་ཞིང་ཁྱད་པར་ཅན་ན་ཡང་དེ་ལྟར་ཡོད་དགོས་པའི་
ཕྱིར། ཁོ་ན་རེ། སྤྲུལ་སྐུའི་ཞིང་ཁྱད་པར་ཅན་གྱི་འཁོར་ཡིན་ན། མངོན་ཤེས་ལྔ་ལྡན་ཡིན་དགོས་པར་ཐལ།
འོད་དཔག་མེད་ཀྱི་འཁོར་ཡིན་ན། མངོན་ཤེས་ལྔ་ལྡན་ཡིན་དགོས་པའི་ཕྱིར། དེར་ཐལ། རྣམ་བཤད་ལས།
རྒྱལ་བ་འོད་དཔག་མེད་ཀྱིས་བདག་སངས་རྒྱས་པའི་ཞིང་དེར་འཁོར་མངོན་ཤེས་ལྔ་དང་མི་ལྡན་པ་མེད་པར་
འགྱུར་བའི་སྨོན་ལམ་དང་དམ་བཅའ་མཛད་པ་རྫོགས་པར་བཤད་པའི་ཕྱིར་ཟེར་ན། དེ་ནི་སྐུ་དངོས་ཀྱི་གདུལ་
བྱ་གཙོ་བོའི་དབང་དུ་བྱས་པ་འདྲ་སྟེ། རྒྱལ་བ་འོད་དཔག་མེད་ཀྱི་ཞིང་བདེ་བ་ཅན་དེར་ཐེ་ཚོམ་དང་བཅས་
བཞིན་དུ་སྐྱེས་པའི་སེམས་ཅན་འགའ་ཞིག་པདྨའི་སྤུབས་སུ་ལོ་ལྔ་བརྒྱར་ཡང་མི་འདོད་བཞིན་དུ་གནས་དགོས་
པར་གསུངས་པ་ཡོད་པའི་ཕྱིར། དེ་ལ་ཁོ་ན་རེ། འོད་དཔག་མེད་དེ་བདེ་བ་ཅན་གྱི་རྟེན་ལ་གསར་དུ་སངས་
རྒྱས་ནས་དེ་ཉིད་དུ་བཞུགས་པ་ཡིན་ཟེར་ན། མི་འཐད་པར་ཐལ། དེ་དང་པོར་ལོངས་སྐུར་སངས་རྒྱས་པ་གང་
ཞིག ལོངས་སྐུར་སངས་རྒྱ་བའི་ཚེ། འོག་མིན་ཞིག་ཏུ་སངས་རྒྱ་དགོས་པའི་ཕྱིར། ཕྱི་མ་དེར་ཐལ། སྐྱབས་
འགྲོ་བདུན་ཅུ་པར། འོག་མིན་གཞལ་ཡས་ཁང་དུ་ནི། ། དེ་ཉིད་མངོན་དུ་བྱེ་བར་བཞེད། ཅེས་གསུངས་
པའི་ཕྱིར། ཁ་ཅིག། འདིར་བསྟན་ཡང་དག་མཐའ་ཡིན་ན། འདིར་བསྟན་གདམས་དོན་གཙོ་བོར་གྱུར་པའི་
ཡང་དག་མཐའ་ཡིན་དགོས་པར་ཐལ། རྣམ་བཤད་ལས། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་
ཞིའི་དབྱིབས་དེ། འདིར་བསྟན་ཡང་དག་མཐའ་ཡིན་པའི་ཕྱིར་གསུངས་ནས། དེ་ལ་གཙོ་ཕལ་གསལ་བར་མ་
བཤད་པའི་ཕྱིར། ཟེར་ན། མ་ཁྱབ་སྟེ། སྐབས་དེར་གཙོ་ཕལ་གསལ་བར་མཛད་ཀྱང་མཆོག་གི་སྤྲུལ་སྐུས་
གདུལ་བྱ་ཕལ་པ་ཉན་རང་དགྲ་བཅོམ་པ་ཞི་བའི་དབྱིངས་ལས་ལངས་ནས་བྱང་ཆུབ་ཏུ་སེམས་བསྐྱེད་པའི་རྗེས་སུ་
ཆོས་གསུམ་མ་རྫོགས་ཀྱི་བར་གང་དུ་ཡང་འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མངོན་
དུ་མི་བྱེད་པར་གདམས་པར་བཤད་པའི་ཤུགས་ཀྱིས། འདིར་བསྟན་གདམས་དོན་ཕལ་པར་གྱུར་པའི་ཡང་དག་
མཐའ་ཡོད་པར་འགྲུབ་པའི་ཕྱིར། གོང་དུ་འདོད་ན། མཁས་གྲུབ་ལྟར་ན། བདེན་འཛིན་སྤངས་པའི་ལྷག་
མེད་མྱང་འདས་ཆོས་ཅན། དེར་ཐལ། དེའི་ཕྱིར། དེར་ཐལ། སངས་རྒྱས་ཀྱི་ལམ་གང་ཡིན་པ་དང་ཞེས་
པའི་སྐབས་ནས་བསྟན་པའི་ཡང་དག་མཐའ་ཡིན་པའི་ཕྱིར། འདོད་ན། རྫོགས་སྨིན་སྦྱངས་གསུམ་མ་བྱས་
པའི་སྔ་རོལ་ཏུ་ཁྱོད་སྔོན་དུ་བྱེད་ནུས་པར་ཐལ་ལོ། །འདིར་ཁ་ཅིག འདིར་བསྟན་གདམས་དོན་གཙོ་བོར་
གྱུར་པའི་ཡང་དག་མཐའ་ཡིན་ན། ཁྱོད་མངོན་སུམ་དུ་བྱས་པའི་ཉན་རང་གཉིས་ཀ་ཡོད་པས་ཁྱབ་པར་ཐལ།
72

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཉན་རང་གཉིས་ཀྱིས་འདིར་བསྟན་གྱི་དེ་མངོན་དུ་བྱེད་ནུས་པའི་ཕྱིར་ཟེར་ན་མ་ཁྱབ། འདོད་ན། གཟུགས་ཀྱི་
ཕྱི་རོལ་ལ་དོན་འཛིན་གྱི་རྟོག་པ་སྤངས་པའི་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིབས་
ཆོས་ཅན། དེར་ཐལ། དེའི་ཕྱིར། དེར་ཐལ། རང་སངས་རྒྱས་ཀྱི་ལམ་གང་ཡིན་པ་དང་ཞེས་པའི་སྐབས་
ནས་བསྟན་པའི་དེ་ཡིན་པའི་ཕྱིར། འདོད་མི་ནུས་ཏེ། ཉན་ཐོས་ཡིན་ན། གཟུགས་ཕྱི་རོལ་དོན་འཛིན་གྱི་རྟོག་
པ་མ་སྤངས་པས་ཁྱབ་པའི་ཕྱིར། གཞན་ཡང་། ཐེག་ཆེན་གྱི་དབང་དུ་བྱས་པའི་འདིར་བསྟན་གདམས་དོན་
གཙོ་བོར་གྱུར་པའི་ཡང་དག་མཐའ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་
ཕྱིར། ཁ་ཅིག མ་ཁྱབ་ཟེར། མ་གྲུབ་ན། དེར་ཐལ། དེ་ཡིན་ན། འདིར་བསྟན་གདམས་དོན་གཙོ་བོར་
གྱུར་པའི་ཡང་དག་མཐའ་ཡིན་དགོས་པའི་ཕྱིར། ཡང་ཁ་ཅིག་འདིར་མ་ཁྱབ་ཟེར་ན། དོན་གྱི་དབང་དུ་བྱས་
ནས་ཐེག་པ་སོ་སོའི་དབང་དུ་བྱས་པའི་འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་གཉིས་པོ་
འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་ཡིན་ཀྱང་། ཚིག་གཙོ་བོར་བྱེད་ན་མ་ཡིན་
ནོ། ། འདོད་ན་སླ། དེ་ལ་ཁོ་ན་རེ། ཐེག་ཆེན་གྱི་དབང་དུ་བྱས་པའི་འདིར་བསྟན་གདམས་དོན་གཙོ་བོར་
གྱུར་པའི་ཡང་དག་མཐའ་དེ། འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མིན་ཀྱང་། ཁོ་
ཁོ་རང་ཡིན་ཟེར་ན། མི་འཐད་པར་ཐལ། དེ་ནི་དོན་གྱི་རང་ཚིག་དང་དངོས་སུ་འགལ་བའི་ཕྱིར། དེར་ཐལ།
ཐེག་ཆེན་གྱི་དབང་དུ་བྱས་ནས་གཙོ་བོར་བསྟན་ཡང་། གཙོ་བོར་མ་བསྟན་ཞེས་ཁས་ལེན་པར་སྣང་པའི་ཕྱིར།
ཁ་ཅིག སངས་རྒྱས་འཕགས་པའི་རྒྱུད་ལ་འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་ཡོད་
པར་ཐལ། དེས་དེ་མངོན་དུ་བྱས་པའི་ཕྱིར། དེར་ཐལ། དེས་ཆོས་གསུམ་རྫོགས་ནས་འདིར་བསྟན་གདམས་
དོན་གཙོ་བོར་གྱུར་པའི་ཡང་དག་མཐའ་མངོན་དུ་བྱས་པའི་ཕྱིར། འདོད་ན། དེའི་རྒྱུད་དེ་མེད་པར་ཐལ།
སངས་རྒྱས་འཕགས་པ་དང་སེམས་ཅན་གང་རུང་གི་རྒྱུད་ཀྱི་ཡང་དག་མཐའ་ཡིན་ན། འདིར་བསྟན་གདམས་
དོན་གཙོ་བོར་གྱུར་པའི་ཡང་དག་མ་ཡིན་དགོས་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། སངས་
རྒྱས་འཕགས་པའི་རྒྱུད་ཀྱི་ཡང་དག་མཐའ་ཡིན་ན། རྫོགས་སྨིན་སྦྱངས་གསུམ་མ་བྱས་པའི་གོང་དུ་མངོན་དུ་
བྱེད་མི་ནུས། སེམས་ཅན་གྱི་རྒྱུད་ཀྱི་ཡང་དག་མཐའ་ཡིན་ན། དེ་གསུམ་བྱས་རྗེས་སུ་མངོན་དུ་བྱེད་དགོས་པ་
ཡང་མི་འཐད་པའི་ཕྱིར། ཁ་ཅིག འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མངོན་དུ་
བྱས་པའི་བྱང་སེམས་མེད་པར་ཐལ། ཐེག་ཆེན་གྱི་དབང་དུ་བྱས་པའི་དེ་མངོན་དུ་བྱས་པའི་བྱང་སེམས་ཡང་
མེད། ཐེག་དམན་གྱི་དབང་དུ་བྱས་པའི་དེ་མངོན་དུ་བྱས་པའི་བྱང་སེམས་ཡང་མེད་པའི་ཕྱིར། འདོད་ན། དེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པར་ཐལ། ཡང་དག་མཐའ་མངོན་དུ་བྱས་པའི་བྱང་སེམས་ཡོད་པའི་ཕྱིར། དེར་ཐལ། དེ་ལ་མངོན་སུམ་
དུ་མཉམ་པར་བཞག་པའི་བྱང་སེམས་ཡོད་པའི་ཕྱིར་ཟེར་ན།མ་ཁྱབ། མ་གྲུབ་ན། དེར་ཐལ། དེ་མངོན་སུམ་
དུ་རྟོགས་པའི་བྱང་སེམས་ཡོད་པའི་ཕྱིར། ཁ་ཅིག དེ་ཡོད་པར་ཐལ། རྣམ་བཤད་ལས། བར་བར་དུ་ཡང་
དག་པའི་མཐའ་མངོན་དུ་བྱེད་ཀྱང་། ཞེས་གསུངས་པས། ཐེག་དམན་གྱི་དབང་དུ་བྱས་པའི་འདིར་བསྟན་
གདམས་དོན་གཙོ་བོར་གྱུར་པའི་ཡང་དག་མཐའ་མངོན་དུ་བྱེད་མྱོང་གི་བྱང་སེམས་དེས། སྔོན་གོམས་པའི་
དབང་གིས་བར་བར་དུ་དེ་མངོན་དུ་བྱེད་པའི་ཕྱིར་ཟེར་ན། དེ་མི་འཐད་པར་ཐལ། དེ་ནི་བར་སྐབས་འགའ་
ཞིག་ཏུ་མྱང་འདས་ལ་སྙོམས་པར་འཇུག་པ་ལ་དགོངས་པའི་ཕྱིར། ཐེག་ཆེན་གྱི་དབང་དུ་བྱས་པའི་འདིར་
བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མངོན་དུ་བྱས་པའི་སེམས་ཅན་ཡོད་པར་ཐལ། ཁྱབ་པ་
འདུ་བྱེད་ཀྱི་སྡུག་བསྔལ་ཉེ་བར་ཞི་བའི་དབྱིངས་ལས་སླར་མི་ལྡང་བའི་ཚུལ་གྱིས་མཉམ་པར་བཞག་པའི་སེམས་
ཅན་ཡོད་པའི་ཕྱིར། དེར་ཐལ། དེ་ལས་སླར་མི་ལྡང་བར་མཉམ་པར་བཞག་པའི་སེམས་ཅན་ཡོད་པའི་ཕྱིར་
ཟེར་ན། མ་ཁྱབ། མ་གྲུབ་ན། དེར་ཐལ། ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་
རྒྱུན་མཐའ་པ་དེས་དེ་ལྟར་མཉམ་པར་བཞག་པའི་ཕྱིར། དེར་ཐལ། དེས་དེ་འདྲ་བའི་དེ་བཞིན་ཉིད་ལ་སླར་
ཡང་མི་ལྡང་བར་མཉམ་པར་བཞག་པའི་ངང་ནས་སངས་རྒྱ་བའི་ཕྱིར། འདོད་མི་ནུས་སོ། ། མདོར་ན། རྣམ་
བཤད་ལས་ཀྱང་། གནད་འཛིན་དག་རྟོགས་དཀའ་བར་གསུངས་པས། དོན་ལ་ཞིབ་པར་དཔྱད་ན་ལེགས་ཀྱི་
ཚིག་གི་རིགས་འགྲེས་ཤེས་པ་ཙམ་གྱིས་ཆོག་ཤེས་བྱ་མི་རིགས་སོ། །
གཉིས་པ་བཤད་པ་ཉེ་བར་འགོད་པ་ལ་གཉིས། བཤད་པ་ལ་འཇུག་པའི་དགོས་པ། ། དེ་ལ་འཇུག་པ་
དངོས་སོ། ། དང་པོ་ནི། རྣམ་པ་ཐམས་ཅད་མཁྱེན་ཉིད་ལམ། ། ཞེས་པ་ནས། བྱ་བ་རྩོམ་པའི་དགོས་པ་
ཡིན། ཞེས་པའི་བར་གསུངས། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། རྗེ་
བཙུན་བྱམས་པ་ཆོས་ཅན། ཁྱོད་ཀྱིས་བསྟན་བཅོས་མངོན་པར་རྟོགས་པའི་རྒྱུན་འདི་རྩོམ་པ་ལ་ཡུམ་གྱི་མདོ་
དང་ཟློས་པའི་སྐྱོན་མེད་དེ། བསྟན་བཅོས་འདི་ལ་བརྟེན་ནས་ཡུམ་གྱི་མདོའི་དོན་བདེ་བླག་ཏུ་ནི་རྟོགས་པ་ཞེས་
བྱ་བ་དེ་ཁྱོད་ཀྱིས་བསྟན་བཅོས་འདི་རྩོམ་པའི་དགོས་པ་ཡིན་པའི་ཕྱིར། ཤེས་བྱ་ཆོས་ཅན། དེ་ལྟ་བུའི་དགོས་པ་
ཡང་ཡོད་དེ། བསྟན་བཅོས་འདི་ལ་བརྟེན་ནས་སེམས་བསྐྱེད་སོགས་རྣམ་མཁྱེན་མཚོན་བྱེད་ཀྱི་ཆོས་སྤྱོད་བཅུའི་
བདག་ཉིད་ཅན་གྱི་མདོ་རྒྱས་འབྲིང་བསྡུས་གསུམ་གྱི་དོན་ཐོས་བསམ་གྱི་དྲན་པ་ལ་བཞག་ནས་བློ་གྲོས་དང་ལྡན་
པའི་བྱང་ཆུབ་སེམས་དཔའ་རྣམས་ཀྱིས་མངོན་སུམ་དུ་མཐོང་བར་འགྱུར་པའི་ཕྱིར་རོ། ། བསྟན་བཅོས་འདི་
74

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཆོས་ཅན། ཁྱོད་བརྗོད་བྱ་ཁྱད་པར་ཅན་དང་ལྡན་ཏེ། རྣམ་པ་ཐམས་ཅད་མཁྱེན་པའི་ཡེ་ཤེས་ཉིད་ཀྱིས་མངོན་
དུ་གཟིགས་ཤིང་། དེར་བགྲོད་པའི་ཐབས་ཀྱི་ལམ་རྣམས་མཁྱེན་མཚོན་བྱེད་ཀྱི་ཆོས་བཅུ་གནས་སྐབས་དོན་
མངོན་པར་རྟོགས་པ་བརྒྱད་དུ་ཕྱེ་བ་སྟོན་པས་ཡུམ་རྒྱས་འབྲིང་བསྡུས་པ་གསུམ་པོ་འདི་ལས་བཤད་པ་གང་ཡིན་
པ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། བརྗོད་བྱའི་རིམ་པ་དེ་རྣམས་ཆོས་ཅན། ཁྱོད་གང་ཟག་གང་ཡང་རུང་བ་
ཐམས་ཅད་ཀྱིས་རྫོགས་པར་ཉམས་སུ་མྱོང་བ་མ་ཡིན་ཏེ། ཕྱི་རོལ་བ་དང་ཉན་རང་ལ་སོགས་པ་གཞན་གྱིས་རང་
ལམ་ནས་རྫོགས་པར་རྟོགས་ནས་ཉམས་སུ་ལེན་མི་ནུས་པའི་ཕྱིར། ཚིག་ཟུར་འགའ་ཞིག་སྡེབ་སྦྱོར་གྱི་དབང་
གིས་བཏང་སྙོམས་སུ་བྱ་ལ། འོག་མ་རྣམས་སུ་ཡང་དེ་ལྟར་རོ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག མངོན་རྟོགས་རྒྱན་གྱི་དགོས་པ་ཡིན་ན།
དེའི་མཐར་ཐུག་གི་དགོས་པ་ཡིན་པས་ཁྱབ་ཟེར་ན། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱས་མངོན་
རྟོགས་རྒྱན་ལ་བརྟེན་ནས་ཐོབ་པའི་བྱང་སེམས་ཀྱི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ།
མངོན་རྟོགས་རྒྱན་འདི། དེའི་ཆེད་དུ་བྱ་བའི་གདུལ་བྱས་གནས་སྐབས་སུ་བྱང་སེམས་ཀྱི་ས་བཅུ་དང་། མཐར་
ཐུག་སངས་རྒྱས་ཀྱི་ཡེ་ཤེས་ཐོབ་པའི་དོན་དུ་བརྩོན་པ་ཡིན་པའི་ཕྱིར། འདོད་ན། སངས་རྒྱས་ཡིན་པར་ཐལ།
འདོད་པའི་ཕྱིར། འདོད་མི་ནུས་སོ། ། ཁ་ཅིག མངོན་རྟོགས་རྒྱན་གྱི་དགོས་པ་ཡིན་ན། དེའི་ཉིང་དགོས་
མ་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེའི་དགོས་པ་དང་དེའི་ཉིང་དགོས་མི་འགལ་བའི་ཕྱིར།
དེར་ཐལ། དེའི་ཉིང་དགོས་ཡིན་ན། དེའི་དགོས་པ་ཡིན་དགོས་པའི་ཕྱི་། དེར་ཐལ། དེ་ཡིན་ན། དེའི་
དགོས་པ་ཁྱད་པར་ཅན་ཡིན་དགོས་པའི་ཕྱིར། དེར་ཐལ། དེ་ཡིན་ན། དེའི་དགོས་པའི་ཡང་དགོས་པ་ཡིན་
དགོས་པའི་ཕྱིར། ཁ་ཅིག གཞུང་འདིས། མངོན་རྟོགས་རྒྱུན་གྱི་དགོས་སོགས་ཆོས་བཞི་པོ་དངོས་སུ་བསྟན་
པ་ཡིན་ཟེར་ན། འདིས་བསྟན་བཅོས་མངོན་རྟོགས་རྒྱན་གྱི་དགོས་སོགས་ཆོས་བཞིའི་ནང་ཚན་དུ་གྱུར་པའི་
འབྲེལ་བ་དངོས་སུ་བསྟན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། འདིས་དེ་ཤུགས་ལ་
བསྟན་པའི་ཕྱིར། རྣམ་བཤད་ལས། རྐང་པ་དང་པོ་གཉིས་ཀྱིས་བརྗོད་བྱའི་ངོ་བོ་དང་། དེ་ནས་གཅིག་གིས་
ཁྱད་པར་དང་། དེ་ནས་གསུམ་གྱིས་ཉིང་དགོས་དང་། ཐ་མ་གཉིས་ཀྱིས་དགོས་པ་བསྟན་ནས་འབྲེལ་པ་དོན་
གྱིས་འཕངས་སོ། ། ཞེས་གསུངས་པའི་ཕྱིར། ཁ་ཅིག མངོན་རྟོགས་རྒྱན་གྱི་བརྗོད་བྱ་རྣམས་གང་ཟག་གང་
ཡང་རུང་བས་མ་རྟོགས་ཟེར་ན། དེ་རྟོགས་པར་ཐལ། དེ་སངས་རྒྱས་འཕགས་པས་རྟོགས་པའི་ཕྱིར། མ་ཁྱབ་
ན། ཉན་རང་དང་ཕྱི་རོལ་པས་མངོན་སུམ་དུ་མ་རྟོགས་ན། གང་ཟག་སུ་ཞིག་གིས་ཀྱང་མངོན་སུམ་དུ་མ་རྟོགས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ཆོས་ཐམས་ཅད་ཆོས་ཅན། དེར་ཐལ། དེའི་ཕྱིར།
རྟགས་གསལ་སླའོ། ། ཁ་ཅིག ཆོས་སྤྱོད་བཅུའི་ཞེས་པའི་ཆོས་སྤྱོད་བཅུ་པོ་དེ། དབུས་མཐའ་རྣམ་འབྱེད་
ལས། ཡི་གེ་འབྲི་མཆོད་སྦྱིན་པ་དང་། ཞེས་སོགས་ཀྱིས་བསྟན་པ་ལྟར་བྱེད་ཟེར་ན། དེ་མི་འཐད་པར་ཐལ།
དེ་རྣམ་མཁྱེན་མཚོན་བྱེད་ཀྱི་ཆོས་བཅུ་ལ་བྱེད་པའི་ཕྱིར། དེར་ཐལ། དེའི་དོན་འཆད་པ་ན། འགྲེལ་ཆེན་ལས།
བྱང་ཆུབ་ཀྱི་སེམས་དང་གདམས་ངག་ལ་སོགས་པ་ཞེས་གསུངས་པའི་ཕྱིར། གཉིས་པ་རང་ལུགས་ལ། སྤྱིར་
དགོས་སོགས་ཆོས་བཞི་ཙམ་དང་། དགོས་སོགས་ཆོས་བཞི་ཁྱད་པར་ཅན་གཉིས་ལས། དང་པོ་ནི། ངག་དོན་
ལྡན་ཕལ་ཆེར་ལ་དགོས་སོགས་བཞི་ཚང་པ་ཡིན་ཏེ། ཟས་སྐོམ་སྟེར་ཅིག་ཅེས་པའི་ངག་ལྟ་བུ་ལ་མཚོན་ན། ཟས་
སྐོམ་སྟེར་བ་ངག་དེའི་བརྗོད་བྱ། ངག་དེ་ལ་བརྟེན་ནས་གང་ཟག་འགའ་ཞིག་གིས་ཟས་སྐོམ་ཐོབ་པ་ངག་དེའི་
དགོས་པ། གང་ཟག་དེའི་བཀྲེས་སྐོམ་སེལ་བ་ངག་དེའི་ཉིང་དགོས་དང་། དེའི་ཉིང་དགོས་དེ། དེའི་དགོས་པ་
དང༌། དེའི་དགོས་པ། དེའི་བརྗོད་བྱ་ལ་འབྲེལ་བ་དེ། ངག་དེའི་འབྲེལ་བ་ཡིན་པའི་ཕྱིར། གཉིས་པ་དགོས་
སོགས་ཆོས་བཞི་ཁྱད་པར་ཅན་ལ་སྤྱིར་མང་དུ་ཡོད་ཀྱང་། འདིར་གཉིས་ཏེ། དགོས་འབྲེལ་ངག་གི་དགོས་
སོགས་ཆོས་བཞི་དང་། བསྟན་བཅོས་ལུས་ལ་ཡོད་པའི་དགོས་སོགས་ཆོས་བཞི་ཡོད་པའི་ཕྱིར། དང་པོ་ཡོད་དེ།
བསྟན་བཅོས་འདིའི་ལུས་ཀྱི་དགོས་སོགས་ཆོས་བཞི་པོ་དེ། དགོས་འགྲེལ་ངག་གི་བརྗོད་བྱ། ངག་འདི་ལ་
བརྟེན་ནས་བསྟན་བཅོས་འདིའི་ཆེད་དུ་བྱ་བའི་གདུལ་བྱས་བསྟན་བཅོས་འདི་ལ་དགོས་སོགས་ཆོས་བཞི་ཡོད་
པར་རྟོགས་པ་དེ། དགོས་འབྲེལ་ངག་གི་དགོས་པ། དེ་ལ་བརྟེན་ནས་འདིའི་ཆེད་དུ་བྱ་བའི་གདུལ་བྱས་བསྟན་
བཅོས་འདི་ལ་ཐོས་བསམ་གྱིས་ཞུགས་པ་དེ། དགོས་འབྲེལ་ངག་གི་ཉིང་དགོས། དེའི་ཉིང་དགོས་དེའི་དགོས་
པ་སོགས་ལ་འབྲེལ་བ་དེ། དགོས་འབྲེལ་གྱི་ངག་འདིའི་འབྲེལ་བ་ཡིན་པའི་ཕྱིར། གཉིས་པ་ཡོད་དེ། ཡུམ་གྱི་
མདོའི་བརྗོད་བྱ་རྣམས། མངོན་རྟོགས་རྒྱན་གྱི་བརྗོད་བྱ། བསྟན་བཅོས་འདི་ལ་བརྟེན་ནས་འདིའི་ཆེད་དུ་བྱ་
བའི་གདུལ་བྱས། ཡུམ་གྱི་མདོ་དོན་བདེ་བླག་ཏུ་རྟོགས་པ། བསྟན་བཅོས་འདིའི་དགོས་པ། དེ་ལྟར་རྟོགས་པ་
ལ་བརྟེན་ནས་མཐར་རྣམ་མཁྱེན་ཐོབ་པ། བསྟན་བཅོས་མངོན་པར་རྟོགས་པའི་རྒྱན་འདིའི་ཉིང་དགོས། ཆོས་
གསུམ་ཕྱི་མ་སྔ་མ་ལ་འབྲེལ་བ། རྒྱན་འདིའི་ལུས་ལ་ཡོད་པའི་དགོས་སོགས་ཆོས་བཞིའི་ནང་ཚན་དུ་གྱུར་པའི་
འབྲེལ་བ་ཡིན་པའི་ཕྱིར། འབྲེལ་པ་ལ་གཉིས་ཏེ། བདག་གཅིག་དང་དེ་བྱུང་འབྲེལ་ལོ། ། དེ་གཉིས་ཀྱི་ནང་
ནས་དེ་བྱུང་འབྲེལ་ནི་གཙོ་བོ་ཡིན་ནོ། ། །། །
གསུམ་པ་རྩོད་པ་སྤོང་པ་ལ། ཁ་ཅིག རྒྱས་འབྲིང་བསྡུས་གསུམ་གྱི་བརྗོད་བྱ་དང་། མངོན་རྟོགས་རྒྱན་
76

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
གྱི་བརྗོད་བྱ་ལ་ཁྱབ་ཆེ་ཆུང་གི་ཁྱད་པར་ཡོད་པར་ཐལ། དེ་གཉིས་ཀྱི་བརྗོད་བྱ་ཡིན་ཁྱབ་མཉམ་མ་ཡིན་པའི་ཕྱིར།
དེར་ཐལ། དེ་གཉིས་ཀྱི་དགོས་སོགས་ཆོས་བཞི་པོ་ཡིན་ཁྱབ་མཉམ་མ་ཡིན་པའི་ཕྱིར་ཟེར་ན། མ་ཁྱབ། འདོད་
ན། མི་འཐད་པར་ཐལ། གཞི་གྲུབ་ན། དེ་གཉིས་ཀྱི་བརྗོད་བྱ་ཡིན་དགོས་པར་མཚུངས་པའི་ཕྱིར། དེར་
ཐལ། རྩ་བར་སྟོན་པས་འདི་ལས་བཤད་པ་གང་། ། ཞེས་གསུངས་པའི་ཕྱིར། ཁ་ཅིག རྒྱུས་འབྲིང་བསྡུས་
གསུམ་གྱི་དོན་བདེ་བླག་ཏུ་རྟོགས་པ་དེ། རྒྱུན་འདིའི་དགོས་སོགས་ཆོས་བཞིའི་ནང་ཚན་གྱི་དགོས་པ་ཡིན་པར་
ཐལ། རྒྱུན་འདིའི་ཆེད་དུ་བྱ་བའི་གདུལ་བྱས་རྒྱུན་འདི་ལ་བརྟེན་ནས་རྒྱས་འབྲིང་བསྡུས་གསུམ་གྱི་དོན་བདེ་
བླག་ཏུ་རྟོགས་པ་དེ། རྒྱུན་འདིའི་དགོས་སོགས་ཆོས་བཞིའི་ནང་ཚན་གྱི་དགོས་པ་ཡིན་པའི་ཕྱིར་ཟེར་ན། མ་
ཁྱབ། འདོད་ན། དེ་རྒྱུན་འདི་ལ་རག་ལས་པར་ཐལ། འདོད་པའི་ཕྱིར། འདོད་ན། རྒྱུན་འདི་མ་བརྩམས་
པའི་གོང་དུ་རྒྱས་འབྲིང་བསྡུས་གསུམ་གྱི་དོན་བདེ་བླག་ཏུ་རྟོགས་པ་མེད་པར་ཐལ། འདོད་པའི་ཕྱིར། འདོད་
མི་ནུས་སོ། ། ཁ་ཅིག གཞུང་འདིས་རྒྱན་གྱི་དགོས་སོགས་ཆོས་བཞིའི་ནང་ཚན་དུ་གྱུར་པའི་འབྲེལ་པ་དངོས་
སུ་བསྟན་པར་ཐལ། དེས་དངོས་སུ་བསྟན་པའི་དགོས་སོགས་ཆོས་བཞིའི་ནང་ཚན་དུ་གྱུར་པའི་འབྲེལ་པ་ཡོད་
པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། འདིས་རྒྱུན་འདིའི་ཉིང་དགོས་སུ་གྱུར་པའི་རྣམ་མཁྱེན་
དེ། དགོས་པར་གྱུར་པའི་སློབ་ལམ་ལ་འབྲེལ་པར་དངོས་སུ་བསྟན་པའི་ཕྱིར། དེར་ཐལ། དེས་དེ་གཉིས་
ཐབས་དང་ཐབས་བྱུང་གི་འབྲེལ་པ་གྲུབ་པར་དངོས་སུ་བསྟན་པའི་ཕྱིར། དེར་ཐལ། ཆོས་སྤྱོད་བཅུའི་ཞེས་
སོགས་ཀྱིས་བསྟན་པའི་ཕྱིར། འདོད་མི་ནུས་སོ། ། ཁ་ཅིག འདིར་ཆོས་སྤྱོད་བཅུ་པོ་དེ། དབུས་མཐའ་ལས་
བཤད་པ་ལྟར་བྱེད་རིགས་པར་ཐལ། སློབ་དཔོན་ཤཱནྟི་པས་དེ་ལྟར་བཤད་པའི་ཕྱིར་ཟེར་ན། མ་ཁྱབ། ཡང་།
ཆོས་སྤྱོད་བཅུ་པོ་དེ་ཕར་ཕྱིན་བཅུ་ལ་བྱེད་པར་ཐལ། དེ་ལྟར་བྱེད་པ་རྗེ་བླ་མའི་དགོངས་པ་ཡིན་པའི་ཕྱིར།
དེར་ཐལ། ཤེར་འབྱུང་བློ་གྲོས་ཀྱིས་དེ་ལྟར་བཤད་པ་ལ་རྗེ་བླ་མས་བདེན་ཁ་བྱིན་པའི་ཕྱིར། དེར་ཐལ།
ལེགས་བཤད་གསེར་ཕྲེང་ལས། ཤེར་འབྱུང་གིས་ཆོས་སྤྱོད་བཅུ་ཕར་ཕྱིན་བཅུ་ལ་བཤད་པ་ནི་རྩ་འགྲེལ་འདི་
གཉིསཀྱི་དགོངས་པ་སྐྱོན་མེད་པ་སྟེ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་གཞན་གྱི་
འདོད་པ་དང་བསྟུན་པ་ཙམ་ཡིན་པའི་ཕྱིར། འདོད་ན། མི་འཐད་པར་ཐལ། སློབ་དཔོན་གྱི་དགོངས་པ་ལྟར་
རྣམ་བཤད་ཀྱིས་བཤད་པ་དེ་ཁས་ལེན་དགོས་པའི་ཕྱིར། །
༈ གཉིས་པ་བཤད་པ་ལ་འཇུག་པའི་ཚུལ་དངོས་ལ་གསུམ། ལུས་རྣམ་པར་བཞག་པ་དང་། ཚིག་དོན་
ཡན་ལག་གི་སྒོ་ནས་རྒྱས་པར་བཤད་པ་དང་། དོན་བསྡུ་བའོ། ། དང་པོ་ལ་གཉིས། ལུས་མདོར་བསྟན་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། རྒྱས་པར་བཤད་པའོ། ། དང་པོ་ལ་གཉིས། འཆད་བྱ་འཆད་བྱེད་མདོར་བསྟན་པ། འཆད་བྱེད་ཀྱི་
རྐང་གྲངས་བཤད་པའོ། ། དང་པོ་ལ་གཉིས། ཚིག་དོན་དང༌། མཐའ་དཔྱད་པའོ། ། དང་པོ་ནི། བསྟན་
བཅོས་མངོན་པར་རྟོགས་པའི་རྒྱན་ཆོས་ཅན། ཁྱོད་ཀྱིས་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་
བསྡུས་གསུམ་གྱི་དོན་ནི་ཕྱིན་ཅི་ལོག་པར་གཏན་ལ་ཕབ་པ་ཡིན་ཏེ། དེའི་དོན་ཁྱོད་ཀྱི་རྗོད་བྱེད་ལ་སྐབས་བརྒྱད་
དང་། བརྗོད་བྱ་ལ་དངོས་པོ་བརྒྱད་དུ་ཕྱེ་བ་ཉིད་ཀྱིས་ཡང་དག་པ་སྟེ་ལེགས་པར་བཤད་པ་ཡིན་པའི་ཕྱིར།
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག མངོན་རྟོགས་རྒྱན་གྱི་ལུས་ཡིན་ན།
ལུས་ཡིན་པས་ཁྱབ་ཟེར་ན། དངོས་པོ་བརྒྱད་པོ་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་བརྗོད་
བྱ་དོན་གྱི་ལུས་ཡིན་པའི་ཕྱིར། དེར་ཐལ། མངོན་རྟོགས་རྒྱན་གྱི་ལུས་དེ་ལ་རྗོད་བྱེད་ཚིག་གི་ལུས་དང་།
བརྗོད་བྱ་དོན་གྱི་ལུས་གཉིས་ཡོད་པའི་ཕྱིར། དེར་ཐལ། དེའི་གཞུང་ཚིག་ཏུ་གྱུར་པའི་ཤེས་རབ་ཕ་རོལ་ཕྱིན་པ་
ནི་ཞེས་སོགས་ཀྱི་ཚིགས་བཅད་བཅོ་ལྔ་པོ་དེ། མདོ་ནི་རྟོགས་རྒྱན་གྱི་རྗོད་བྱེད་ཚིག་གི་ལུས་དང་། དེའི་བརྗོད་
བྱ་དངོས་པོ་བརྒྱད་པ་དེ་དེའི་བརྗོད་བྱ་དོན་གྱི་ལུས་ཡིན་པའི་ཕྱིར། འདོད་ན། འདུས་བྱས་སུ་ཐལ་ལོ། །
འདོད་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། དེར་ཐལ། འབྲས་བུ་ཆོས་སྐུ་འདུས་མ་
བྱས་ཡིན་པའི་ཕྱིར། ཁ་ཅིག ཤེས་རབ་ཕ་རོལ་ཕྱིན་པ་ནི། ། ཞེས་པའི་སྐབས་ནས་དངོས་སུ་བསྟན་པའི་ཤེར་
ཕྱིན་ཡིན་ན། ཤེར་ཕྱིན་ཡིན་པས་ཁྱབ་ཟེར་ན། རྒྱས་འབྲིང་བསྡུས་གསུམ་ཆོས་ཅན། དེར་ཐལ། དེའི་ཕྱིར།
འདོད་ན། ཤེས་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གཟུགས་ཡིན་པའི་ཕྱིར། དེར་
ཐལ། སྒྲ་ཡིན་པའི་ཕྱིར། ཁ་ཅིག ཤེར་ཕྱིན་གསུམ་པོ་གང་རུང་ཡིན་ན། ཤེར་ཕྱིན་ཡིན་པས་ཁྱབ་ཟེར་ན།
ཡུམ་བར་མ་ཆོས་ཅན། དེར་ཐལ། དེའི་ཕྱིར། དེར་ཐལ། གཞུང་ཤེར་ཕྱིན་ཡིན་པའི་ཕྱིར། འདོད་ན། མི་
འཐད་པར་ཐལ། ཡེ་ཤེས་མ་ཡིན་པའི་ཕྱིར། གཞན་ཡང་། སྟོང་ཉིད་རྟོགས་པའི་ཤེས་རབ་ཀྱིས་ཟིན་ཀྱང་སྟོང་
ཉིད་མ་རྟོགས་པའི་སེམས་དཔའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། ལམ་ཤེར་ཕྱིན་ཡིན་
པའི་ཕྱིར། དེར་ཐལ། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་ཡིན་པའི་ཕྱིར།
འདོད་ན། སྟོང་ཉིད་རྟོགས་པའི་ཡེ་ཤེས་ཡིན་པར་ཐལ་ལོ། ། ཁ་ཅིག རང་བཞིན་གྱི་ཤེར་ཕྱིན་ཡིན་ན།
ཤེར་ཕྱིན་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་ཡིན་ན། ཤེར་ཕྱིན་མིན་དགོས་པའི་ཕྱིར། དེར་
ཐལ། དེ་ཡིན་ན། འདུས་བྱས་མིན་དགོས་པའི་ཕྱིར། ཁ་ཅིག ཤེར་ཕྱིན་ཡིན་ན། ཤེས་རབ་ཡིན་པས་ཁྱབ་
ཟེར་ན། སངས་རྒྱས་འཕགས་པའི་ཡིད་ཀྱི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། དེར་ཐལ།

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
འབྲས་བུ་ཤེར་ཕྱིན་ཡིན་པའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། དེར་ཐལ། སངས་རྒྱས་འཕགས་
པའི་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། གཙོ་སེམས་ཡིན་པའི་ཕྱིར།
༈གཉིས་པ་རང་ལུགས་ལ་གསུམ། གསེར་ཕྲེང་གི་ལུགས་བཤད་པ། རྣམ་བཤད་ཀྱི་ལུགས་བཤད་པ།
མཁསགྲུབ་ཀྱི་བཞེད་པ་བཤད་པའོ། ། དང་པོ་ནི། སློབ་ལམ་ན་ཤེར་ཕྱིན་ཡོད་དེ། དེ་ལྟར་ཡོད་པ་ལུང་
རིགས་གཉིས་ཀྱིས་གྲུབ་པའི་ཕྱིར། ལུང་གིས་གྲུབ་སྟེ། སྡུད་པ་ལས། ཆོས་རྣམས་རང་བཞིན་མེད་པར་ཡོངས་
སུ་ཤེས་གྱུར་པ། འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། ཞེས་པ་དང་། གང་ཚེ་འདུས་བྱས་འདུས་
མ་བྱས་དང་དཀར་ནག་ཆོས། ། ཤེས་རབ་རྣམ་པར་བཤིག་ནས་རྡུལ་ཙམ་མིན་དམིགས་ཚེ། ། འཇིག་རྟེན་
དག་ན་ཤེས་རབ་ཕ་རོལ་ཕྱིན་གྲངས་འགྲོ། ། ཞེས་པ་དང་། རྩ་བ། དུས་རྣམས་མཉམ་པ་ཉིད་ཤེར་ཕྱིན། །
ཤེས་རབ་ཕ་རོལ་ཕྱིན་པར་འདོད། ། ཅེས་སོགས་མང་པོས་སྟོང་ཉིད་མངོན་སུམ་དུ་རྟོགས་པའི་བྱང་སེམས་
འཕགས་པའི་ཡེ་ཤེས་ཤེར་ཕྱིན་དུ་བཤད་པའི་ཕྱིར། རིགས་པས་འགྲུབ་སྟེ། སློབ་ལམ་ན། ཕར་ཕྱིན་དང་པོ་ལྔ་
ཡོད་པས་ཤེར་ཕྱིན་ཀྱང་ཡོད་དགོས་ལ། དེ་དག་གང་ཡང་མེད་ན་ཤིན་ཏུ་མི་འཐད་པའི་ཕྱིར། གཞན་ཡང་
སློབ་ལམ་ན་ཤེར་ཕྱིན་ཡོད་དེ། ཕར་ཕྱིན་དང་པོ་ལྔས་སངས་རྒྱས་ཀྱི་སར་འགྲོ་བ་ལ་ཤེར་ཕྱིན་གྱིས་ཟིན་དགོས་ལ།
ཤེར་ཕྱིན་མེད་ན། ཕར་ཕྱིན་དང་པོ་ལྔས་སངས་རྒྱས་ཀྱི་སར་འགྲོ་མི་ནུས་པའི་ཕྱིར། དཔེར་ན། དམུས་ལོང་
ལ་ལོང་འཁྲིད་མེད་ན། ཕྱོགས་གཞན་གྱི་གྲོང་ཁྱེར་རྣམས་སུ་རང་དགར་འགྲོ་མི་ནུས་པ་དེ་བཞིན་དུ། ཤེར་ཕྱིན་
མེད་ན། ཕར་ཕྱིན་དང་པོ་ལྔ་ཡོད་ཀྱང་སངས་རྒྱས་སུ་འགྲོ་མི་ནུས་པའི་ཕྱིར། དེ་ལྟར་ཡང་། སྡུད་པ་ལས།
དམུས་ལོང་ དམིགས་བུ་མེད་ པ་བྱེ་བ་ཁྲག་ཁྲིག་རྣམས། ལམ་ ཡང་ མི་ཤེས གྲོང་ཁྱེར་འཇུག་པར་ ག་ ལ་
འགྱུར། ། ཤེས་རབ་མེད་ན་མིག་མེད་ཕ་རོལ་ཕྱིན་ལྔ་ཡིས། ། དམིགས་བུ་མེད་པས་བྱང་ཆུབ་རེག་པར་ནུས་མ་
ཡིན། ། ཞེས་གསུངས་པའི་ཕྱིར། གཞན་ཡང་། སློབ་ལམ་ན་ཤེར་ཕྱིན་ཡོད་པར་ཐལ། དུས་གསུམ་གྱི་རྒྱལ་
བ་རྣམས་ཤེར་ཕྱིན་ལ་བསླབ་ནས་སངས་རྒྱས་ཟིན་པ་དང་བྱང་སེམས་རྣམས་ཀྱིས་ཀྱང་ཤེར་ཕྱིན་ལ་བསླབ་ནས་
འཚང་རྒྱ་དགོས་པའི་ཕྱིར། དེར་ཐལ། དུས་གསུམ་གྱི་རྒྱལ་བ་སྲས་དང་བཅས་པ་ཐམས་ཅད་ཀྱང་ཤེར་ཕྱིན་གྱི་
ལམ་འདི་ལ་བསླབ་ནས་སངས་རྒྱས་སུ་གྱུར་པ་དང་འགྱུར་པ་ཡིན་གྱི། འདི་མེད་ན། གཞན་གྱིས་སངས་རྒྱས་
ཐོབ་མི་ནུས་པའི་ཕྱིར། དེ་ལྟར་ཡང་སྡུད་པ་ལས། རྒྱལ་བ་འདས་དང་མ་བྱོན་ཕྱོགས་བཅུར་གང་བཞུགས་
པ། ། ཀུན་ལམ་ཕ་རོལ་ཕྱིན་པ་འདི་ཡིན་གཞན་མ་ཡིན། ། ཞེས་གསུངས་པའི་ཕྱིར། དེ་དག་ནི། གསེར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྲེང་གི་དགོངས་པ་བསྡུས་ནས་བཤད་པའོ། ། མཁས་གྲུབ་ཐམས་ཅད་མཁྱེན་པ་ནི། འདིའི་རྗེས་སུ་འབྲང་།
ལམ་ཤེར་ཕྱིན་ཤེར་ཕྱིན་དུ་བཞེད་དོ། ། གཉིས་པ་རྣམ་བཤད་ལྟར་ན། སློབ་ལམ་ན་ཤེར་ཕྱིན་མེད་དེ། སློབ་
ལམ་ན་ཤེར་ཕྱིན་ཡོད་པར་གསུངས་པ་དེ། ཤེར་ཕྱིན་བཏགས་པ་བ་ལ་དགོངས་པའི་ཕྱིར། དེ་ལྟར་དགོངས་ཏེ།
སློབ་དཔོན་ཕྱོགས་ཀྱི་གླང་པོས། ཤེས་རབ་ཕ་རོལ་ཕྱིན་གཉིས་མེད། ། ཡེ་ཤེས་དེ་ནི་དེ་བཞིན་གཤེགས། །
བསྒྲུབ་བྱའི་དོན་དེ་དང་ལྡན་པས། ། གཞུང་ལམ་ངག་ལ་དེ་ སྒྲ་ཡིན། ། ཞེས་ པ་དང༌། རྒྱན་སྣང་ལས།
སངས་རྒྱས་བཅོམ་ལྡན་འདས་ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། དེ་ཐོབ་པ་དང་རྗེས་སུ་
མཐུན་པ་ཉིད་ཀྱིས་ན་ཆོག་དང་ངག་གི་ཚོགས་ཀྱི་གཞུང་དང་། མཐོང་བའི་ལམ་ལ་སོགས་པའི་མཚན་ཉིད་ཅན་
གྱི་ལམ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། ། ཞེས་གསུངས་པའི་ཕྱིར། དེའི་དོན་
འཆད་པ་ནི། རྣམ་བཤད་ལས། དེའི་དོན་ནི་ཁྱད་ཆོས་གསུམ་མམ་བཞིས་ཁྱད་པར་དུ་བྱས་པའི་སངས་རྒྱས་ཀྱི་
ཡེ་ཤེས་ཁོ་ན་ཤེར་ཕྱིན་དངོས་ཡིན་ལ། ལམ་ཤེར་ཕྱིན་དང་གཞུང་ཤེར་ཕྱིན་བཏགས་པ་བ་ཡིན་ནོ། ། ཞེས་
གསུངས། གཞུང་ལམ་གྱི་ཤེར་ཕྱིན་ཆོས་ཅན། ཁྱོད་ཤེར་ཕྱིན་དངོས་མིན་ཏེ། ཤེར་ཕྱིན་བཏགས་པ་བ་ཡིན་
པའི་ཕྱིར། རྒྱུས་འབྲིང་བསྡུས་གསུམ་ལྟ་བུ་གཞུང་ཤེར་ཕྱིན་རྣམས་ཆོས་ཅན། ཤེར་ཕྱིན་བཏགས་པ་བ་ཡིན་ཏེ།
དེ་ལྟར་འདོགས་པའི་ཆོས་གསུམ་ཚང་བའི་ཕྱིར། དེ་ལྟར་ཚང་བ་ཡིན་ཏེ། འདོགས་པའི་རྒྱུ་མཚན། བརྟགས་
པའི་དགོས་པ། དངོས་ལ་གནོད་བྱེད་གསུམ་ཚང་བའི་ཕྱིར། འདོགས་པའི་རྒྱུ་མཚན་ཡོད་དེ། འབྲས་བུ་ཤེར་
ཕྱིན་བརྗོད་བྱར་བྱེད་པས་བརྗོད་བྱའི་མིང་རྗོད་བྱེད་ལ་བཏགས་པའི་ཕྱིར། དགོས་པ་ཡོད་དེ། འབྲས་བུ་ཤེར་
ཕྱིན་ཐོབ་པ་ལ་གཞུང་ཤེར་ཕྱིན་ལ་ཐོས་བསམ་གྱིས་འཇུག་དགོས་པའི་ཕྱིར། གནོད་བྱེད་ཡོད་དེ། རྗོད་བྱེད་ཀྱི་
སྒྲ་ཡིན་པའི་ཕྱིར། ལམ་ཤེར་ཕྱིན་ལ་དེ་འདོགས་པའི་རྒྱུ་མཚན་ཡོད་དེ། འབྲས་བུ་ཤེར་ཕྱིན་ཐོབ་བྱེད་ཀྱི་རྒྱུ་ཡིན་
པས་འབྲས་མིང་རྒྱུ་ལ་བཏགས་པའི་ཕྱིར། དགོས་པ་ཡོད་དེ། འབྲས་བུ་ཤེར་ཕྱིན་ཐོབ་པ་ལ་ལམ་ཤེར་ཕྱིན་
ཉམས་སུ་ལེན་དགོས་སོ་ཞེས་ཤེས་པའི་ཆེད་ཡིན་པའི་ཕྱིར། གནོད་བྱེད་ཡོད་དེ། སངས་རྒྱས་ཀྱི་སར་ཕྱིན་མ་
ཟིན་པའི་ཕྱིར། དེས་རང་བཞིན་གྱི་ཤེར་ཕྱིན་ལ་འདོགས་པའི་རྒྱུ་མཚན་སོགས་ཀྱང་ཤེས་དགོས་སོ། ། གསུམ་
པ་མཁས་གྲུབ་བསྟན་དར་བ་ནི། སློབ་ལམ་ན་ཤེར་ཕྱིན་ཡོད་པར་མ་ཟད། སྟོང་ཉིད་རྟོགས་པའི་ཐེག་ཆེན་པའི་
ཡེ་ཤེས་ཐམས་ཅད་ཤེར་ཕྱིན་དུ་བཞེད་དོ། ། དེས་ན། གསེར་ཕྲེང་གི་བཞེད་པ་ལ། སྤྲོས་བྲལ་མངོན་སུམ་དུ་
རྟོགས་པའི་ཐེག་ཆེན་འཕགས་པའི་མཁྱེན་པ་གང་ཞིག མི་གནས་པའི་མྱང་འདས་སུ་ཕྱིན་བྱེད་དང་ཕྱིན་ཟིན་
གང་རུང་གིས་བསྡུས་པ་དེ། ཤེར་ཕྱིན་གྱི་མཚན་ཉིད། རྣམ་བཤད་ལྟར་ན། ཁྱད་ཆོས་གསུམ་མམ་བཞིས་ཁྱད་
81

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
པར་དུ་བྱས་པའི་མཐར་ཐུག་གི་ཡེ་ཤེས། ཤེར་ཕྱིན་གྱི་མཚན་ཉིད། མཁས་གྲུབ་ལྟར་ན། ཐེག་ཆེན་སེམས་
བསྐྱེད་ཀྱིས་ཟིན་པའི་སྒོ་ནས་སྟོང་ཉིད་རྟོགས་པའི་ཡེ་ཤེས། ཤེར་ཕྱིན་གྱི་མཚན་ཉིད། དེ་ལ་སྒྲས་བརྗོད་རིགས་
ཀྱི་སྒོ་ནས་དབྱེ་ན། རང་བཞིན་གྱི་ཤེར་ཕྱིན། གཞུང་ཤེར་ཕྱིན། ལམ་ཤེར་ཕྱིན། འབྲས་བུ་ཤེར་ཕྱིན་རྣམས་
སུ་ཡོད། དགག་བྱ་བདེན་གྲུབ་ཀྱི་སྤྲོས་པ་དང་བྲལ་བས་ཁྱད་པར་དུ་བྱས་པའི་དེ་བཞིན་ཉིད། རང་བཞིན་གྱི་
ཤེར་ཕྱིན་གྱི་མཚན་ཉིད། དེ་དང་སྟོང་ཉིད། དོན་དམ་བདེན་པ་སོགས་དོན་གཅིག ཡུམ་གྱི་མདོའི་དངོས་
ཟིན་གྱི་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་པ་འདིའི་དབང་དུ་བྱས་པ་མང་ངོ། ། ལམ་འབྲས་ཀྱི་ཤེར་ཕྱིན་གང་
ཡང་རུང་བ་བསྟན་བྱའི་གཙོ་བོར་བྱས་ནས་སྟོན་པའི་ཐེག་ཆེན་གྱི་མདོ། སངས་རྒྱས་ཀྱི་བཀར་གྱུར་པའི་གཞུང་
ཤེར་ཕྱིན་གྱི་མཚན་ཉིད། གཞུང་ཤེར་ཕྱིན་ལ་བཀས་ཁྱབ་པར་འདོད་པའི་ལུགས་ལྟར་ན། གཞུང་ཤེར་ཕྱིན་གྱི་
མཚན་ཉིད། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་དེ། ལམ་ཤེར་ཕྱིན་གྱི་མཚན་
ཉིད་དོ། ། འོ་ན། དེ་གསུམ་པོ་རང་ལུགས་སུ་ཁས་ལེན་མི་རིགས་པས། གང་གི་རྗེས་སུ་འབྲང་ཞེ་ན། དེར་མ་
ཟད། རྒྱ་གར་བ་འགའ་ཞིག་ཀྱང་འདི་ལ་མི་མཐུན་པར་སྣང་ཞིང་། ལུགས་གསུམ་པོ་དེ་དུས་གཅིག་ཏུ་རང་
ལུགས་སུ་ཁས་མ་ལེན་ཡང་། གང་བདེ་བྱས་ཆོག་ཅིང་། གཙོ་བོར་རྣམ་བཤད་ཀྱི་རྗེས་སུ་འབྱུང་དགོས་ཏེ།
འདིའི་རྗེས་འབྲང་ཤིན་ཏུ་མང་པོས་སློབ་ལམ་དུ་ཤེར་ཕྱིན་མེད་པར་འདོད་པའི་ཕྱིར། འོན་ཀྱང་། སློབ་ལམ་ན་
ཤེར་ཕྱིན་མེད་ཀྱང་། ཕར་ཕྱིན་དྲུག་གི་ནང་ཚན་གྱི་ཤེས་རབ་ཀྱི་ཕར་ཕྱིན་ཡོད་པར་འདོད་དགོས་ཏེ། གསེར་
ཕྲེང་གི་དགོངས་པ་ཡང་དེར་སྣང་ལ། མཁས་པ་འགའ་ཞིག་ཀྱང་ཁྱད་པར་དེ་ལྟར་འབྱེད་ཅིང་། རྣམ་བཤད་
ལས། དེ་ན་ཕར་ཕྱིན་དྲུག་ཡོད་པར་གསུངས་པའི་ཕྱིར། སློབ་ལམ་ན་ཕར་ཕྱིན་དྲུག་ཡོད་དགོས་ཏེ། སངས་
རྒྱས་འཕགས་པའི་རྒྱུད་ཀྱི་ཕར་ཕྱིན་དྲུག་པོ་དེ། བྱང་ཆུབ་སེམས་དཔའི་རྒྱུད་ལ་ཡོད་པ་དང་རྗེས་སུ་མཐུན་པའི་
རྣམ་མཁྱེན་གྱི་རྣམ་པ་ཡིན་པའི་ཕྱིར། མཁས་གྲུབ་ཀྱི་བཞེད་པ་ནི། གསེར་ཕྲེང་རྣམ་བཤད་གཉིས་གང་དང་མི་
འདྲའོ། །
༈ གསུམ་པ་རྩོད་པ་སྤོང་བ་ལ། ཁ་ཅིག གསེར་ཕྲེང་དང་རྣམ་བཤད་ཀྱི་བཞེད་པ་དེ་ལྟར་མི་འདྲ་བ་དེ་
མི་འཐད་པར་ཐལ། སློབ་དཔོན་ཕྱོགས་གླང་དང་། རྒྱན་སྣང་དུ་ཤེར་ཕྱིན་ལ་དངོས་བཏགས་ཀྱི་ཁྱད་པར་
གསུངས་པ་དེ་དེ་གཉིས་ཀས་བཞེད་དགོས་པའི་ཕྱིར། དེར་ཐལ། ཕྱོགས་གླང་དང་སེང་བཟང་གཉིས་པོ་རྒྱལ་
བའི་དགོངས་པ་འགྲེལ་ལ་ཚད་མའི་སྐྱེས་བུ་ཡིན་པར། གསེར་ཕྲེང་དང་རྣམ་བཤད་རྩོམ་པ་པོ་གཉིས་ཀས་ཀྱང་
བཞེད་པའི་ཕྱིར། ཟེར་ན། སྐྱོན་མེད་དེ། གསེར་ཕྲེང་གིས་ཕྱོགས་གླང་དང་། སློབ་དཔོན་གྱི་དགོངས་པ་དེ་
8f

༄༅! ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནིགཙོ་ཕལ་ལ་བཞེད། རྣམ་བཤད་ཀྱིས་དངོས་བཏགས་ལ་བཞེད་པའི་ཕྱིར། དང་པོ་དེར་ཐལ། དེས་དེ་
གཉིས་ཀྱི་དགོངས་པ་ཤེར་ཕྱིན་ལ་གཙོ་ཕལ་ཡོད་པར་བཞེད་ཀྱང་། ཤེར་ཕྱིན་ཕལ་བ་ཡིན་ན། ཤེར་ཕྱིན་མིན་མི་
དགོས་པའི་དཔེར་མི་ཕལ་པ་མི་ཡིན་པ་ལྟར་བཞེད་པའི་ཕྱིར། ཕྱི་མ་དེར་ཐལ། རྣམ་བཤད་ལས། སངས་རྒྱས་
ཀྱི་ཡེ་ཤེས་ཁོ་ན་ཤེར་ཕྱིན་དངོས་ཡིན་ལ་ཞེས་ཁོ་ནའི་སྒྲ་སྨོས་པ་ལ་དགོས་པ་ཡོད་པའི་ཕྱིར། ཁ་ཅིག རྣམ་
བཤད་དང་མཁས་གྲུབ་གཉིས་ཀྱིས་ཤེར་ཕྱིན་ལ་བཞེད་ཚུལ་མི་འདྲ་བ་ཡོད་པ་མི་འཐད་པར་ཐལ། མཁས་གྲུབ་
ཀྱིས་རྣམ་བཤད་ཀྱི་དགོངས་པ་རང་དང་མཐུན་པར་བཤད་པའི་ཕྱིར་ཟེར་ན། མ་ཁྱབ་སྟེ། རང་གི་འདོད་པས་
འཐེན་ན་གསལ་ཡང་མ་ལྟོས་པའི་ཕྱིར། ཁ་ཅིག སློབ་ལམ་ན་ཤེར་ཕྱིན་ཡོད་པར་ཐལ། དེ་ན་ཤེས་རབ་ཀྱི་
ཕར་ཕྱིན་ཡོད་པའི་ཕྱིར་ཟེར་ན། རེ་ཞིག་མ་ཁྱབ། རྟགས་དེར་ཐལ། ས་གཉིས་པ་ན་ཤེས་རབ་ཀྱི་ཕར་ཕྱིན་
ཡོད་པའི་ཕྱིར། དེར་ཐལ། ས་གཉིས་པ་ན། ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ལྷག་པ་ཐོབ་པའི་ཚོད་དེ་
ཙམ་དུ་བཟོད་པའི་ཕར་ཕྱིན་སོགས་མེད་ཀྱང་། ཕར་ཕྱིན་ལྷག་མ་ལྔ་ཡང་ཡོད་པའི་ཕྱིར། དེར་ཐལ། རྣམ་
བཤད་ལས། ཚུལ་ཁྲིམས་ཀྱི་ཕར་ཕྱིན་ལྷག་པ་དེ་ཙམ་དུ་བཟོད་པའི་ཕར་ཕྱིན་སོགས་དང་མི་ལྡན་པས། ཚུལ་
ཁྲིམས་ལྷག་པ་ཞེས་བྱའི། ས་དེར་ཕར་ཕྱིན་ལྷག་མ་རྣམས་མེད་པ་ནི་མ་ཡིན་ནོ། ། ཞེས་ས་གཉིས་པའི་ཡོངས་
སྦྱོང་གི་སྐབས་སུ་གསུངས་པའི་ཕྱིར། གཞན་ཡང་། སློབ་ལམ་ན། ཤེས་རབ་ཀྱི་ཕར་ཕྱིན་ཡོད་པར་ཐལ། དེ་
ན་ཕར་ཕྱིན་བཅུ་ཡོད་པའི་ཕྱིར། དེར་ཐལ། བྱང་སེམས་ཀྱི་ས་བཅུ་ཕར་ཕྱིན་བཅུ་དང་སྦྱར་ནས་ཉམས་ལེན་
ལྷག་པར་མ་ཐོབ་པ་དང་ཐོབ་པའི་སྒོ་ནས་རིམ་གྱིས་འཇོག་པའི་ཕྱིར། ཁ་ཅིག འབྲས་བུ་ཤེར་ཕྱིན་གྱི་མཚན་
ཉིད་མེད་པར་ཐལ། ཁྱད་ཆོས་གསུམ་མམ་བཞིས་ཁྱད་པར་དུ་བྱས་པའི་མཐར་ཐུག་གི་ཡེ་ཤེས་དེ། འབྲས་བུ་
ཤེར་ཕྱིན་གྱི་མཚན་ཉིད་མ་ཡིན་པའི་ཕྱིར། དེར་ཐལ། དེ་ཤེར་ཕྱིན་གྱི་མཚན་ཉིད་ཡིན་པའི་ཕྱིར་ཟེར་ན། རེ་
ཞིག་སྐྱོན་མེད་དེ། ལམ་ཤེར་ཕྱིན་སྒོམ་སྟོབས་ཀྱིས་ཐོབ་ཅིང་། ཁྱད་ཆོས་གསུམ་གྱིས་ཁྱད་པར་དུ་བྱས་པའི་
མཐར་ཐུག་གི་ཡེ་ཤེས་དེ། འབྲས་བུ་ཤེར་ཕྱིན་གྱི་མཚན་ཉིད་དུ་རིགས་པའི་ཕྱིར། དེ་དེར་ཐལ། རྟེན་གྱི་ཁྱད་
པར་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པ། ངོ་བོའི་ཁྱད་པར་གཉིས་སུ་མེད་པའི་ཡེ་ཤེས། དགག་བྱ་
དང་བྲལ་བའི་ཁྱད་པར་བདེན་སྟོང་སྒྱུ་མ་ལྟ་བུའི་སངས་རྒྱས་ཀྱི་ཡེ་ཤེས་དེ། ཕྱིན་ཟིན་པའི་འབྲས་བུ་ཤེར་ཕྱིན་
ཡིན་པའི་ཕྱིར། ཁ་ཅིག ཤེར་ཕྱིན་ཡིན་ན། ཕྱིན་ཟིན་པའི་ཤེར་ཕྱིན་ཡིན་དགོས་པར་ཐལ། དམ་བཅའ་
འཐད་པའི་ཕྱིར། འདོད་ན། དེ་མི་འཐད་པར་ཐལ། ཕྱིན་མ་ཟིན་པའི་ཤེར་ཕྱིན་ཡོད་པའི་ཕྱིར། དེར་ཐལ།
འཇིག་རྟེན་པའི་ཤེར་ཕྱིན་ཡོད་པའི་ཕྱིར་ཟེར་ན། སྐྱོན་མེད་དེ། འཇིག་རྟེན་པའི་ཤེར་ཕྱིན་ཡོད་ཀྱང་། དེ་
82

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ་། །
ཤེར་ཕྱིན་མ་ཡིན་པར་འདོད་རིགས་པའི་ཕྱིར། དེར་ཐལ། མདོ་ལས་འཇིག་རྟེན་པའི་ཤེར་ཕྱིན་ཡོད་པར་
གསུངས་པ་དེ་བཏགས་པ་བ་ལ་དགོངས་པའི་ཕྱིར། ཁ་ཅིག བྱང་ཆུབ་སེམས་དཔའི་རྒྱུད་ཀྱི་ཤེས་རབ་ཀྱི་ཕར་
ཕྱིན་ཆོས་ཅན། ཤེར་ཕྱིན་ཡིན་པར་ཐལ། ཤེར་ཕྱིན་གྱི་སྒྲ་བཤད་དུ་ཡོད་པའི་ཕྱིར་ཟེར་ན། མ་ཁྱབ། མ་གྲུབ་
ན། དེར་ཐལ། རྣམ་བཤད་ལས། བྱང་ཆུབ་སེམས་དཔའི་ཐུགས་རྒྱུད་ཀྱི་སྦྱིན་པའི་ཕ་རོལ་ཏུ་ཕྱིན་པ་སོགས་ལ་
འདིས་ཤེས་རབ་ཀྱི་ཕ་རོལ་ཏུ་ཕྱིན་པར་བྱེད་པས་ཤེར་ཕྱིན་ཞེས་པའི་སྒྲ་བཤད་དུ་ཡོད་པའི་ཕྱིར་རོ། ། ཞེས་
གསུངས་པའི་ཕྱིར། འདོད་ན། རྣམ་བཤད་ཀྱི་བཞེད་པ་ལྟར་ན་བཀག་ཟིན། ཁ་ཅིག བྱང་སེམས་ཀྱི་རྒྱུད་ལ་
ཤེར་ཕྱིན་མེད་ཀྱང་། ཤེས་རབ་ཀྱི་ཕར་ཕྱིན་ཡོད་པའི་ཁྱད་པར་འདོད་པ་མི་འཐད་པར་ཐལ། གསེར་ཕྲེང་ལས་
དེ་གཉིས་ལ་ཁྱད་པར་མ་མཛད་ཅིང་། རྣམ་བཤད་ལས་ཀྱང་ཁྱད་པར་ཕྱེ་བ་གསལ་བར་མི་སྣང་བའི་ཕྱིར་ཟེར་ན།
བདེན་མོད་ཀྱང་། གསེར་ཕྲེང་གིས་དེ་གཉིས་དོན་གཅིག་ཏུ་བཞེད་པ་ལྟར་སྣང་ཞིང་། རྣམ་བཤད་ཀྱིས་ཤེར་
ཕྱིན་ལ་དངོས་བཏགས་བཤད་པ་སོགས་ཀྱིས་སློབ་ལམ་ན་ཤེར་ཕྱིན་མེད་ལ། ཕར་ཕྱིན་དྲུག་ཡོད་པར་གསུངས་
པས་ཤེར་རབ་ཀྱི་ཕར་ཕྱིན་ཡོད་ཅིང་། མཁས་པ་འགའ་ཞིག་གིས་ཀྱང་དེ་ལྟར་བཞེད་པ་གོང་དུ་སྨྲས་པ་ལྟར་ཡིན་
ནོ ། །། །
གཉིས་པ་འཆད་བྱེད་ཀྱི་རྐང་གྲངས་བཤད་པ་ནི། རྣམ་ཀུན་མཁྱེན་ཉིད་ལམ་ཤེས་ཉིད། ། ཅེས་པ་ནས།
ཆོས་ཀྱི་སྐུ་དང་དེ་རྣམས་བརྒྱད། ། ཅེས་པའི་བར་གསུང་། ཚིག་དོན་ནི། ཤེས་བྱ་ཆོས་ཅན། མཁྱེན་པོ་
གསུམ་ཡོད་དེ། ཤེས་བྱའི་རྣམ་པ་ཀུན་མངོན་སུམ་དུ་མཁྱེན་པའི་རྣམ་མཁྱེན་ཉིད་དང་། ཐེག་པ་གསུམ་ཀྱི་ལམ་
ཤེས་པའི་ལམ་ཤེས་ཉིད་དང་། དེ་ནས་མི་རྟག་ལ་སོགས་བཅུ་དྲུག་པོ། ཐམས་ཅད་ཤེས་པ་ཐེག་པ་གསུམ་གྱི་
གཞི་ཤེས་ཉིད་དང་གསུམ་ཡོད་པའི་ཕྱིར། དེ་ཆོས་ཅན། ཉམས་ལེན་གྱི་སྦྱོར་བ་བཞི་ཡང་ཡོད་དེ། མཁྱེན་
གསུམ་གྱི་རྣམ་པ་ཀུན་མངོན་པར་རྫོགས་པར་རྟོགས་པའི་རྣམ་རྫོགས་སྦྱོར་བ་དང་། དེའི་རྣམ་སྒོམ་པ་ལ་གོམས་
པ་དབང་དུ་གྱུར་པ་རྩེ་མོར་ཕྱིན་པའི་རྩེ་སྦྱོར་དང་། དེའི་རྣམ་པ་སྒོམ་པ་ལ་བརྟན་པ་མཐར་གྱིས་ཏེ་རིམ་གྱིས་
ཐོབ་ཕྱིར་དུ་སྒོམ་པའི་མཐར་གྱིས་སྦྱོར་བ་དང་། སྐད་ཅིག་མ་གཅིག་གིས་མངོན་པར་རྫོགས་པར་བྱང་ཆུབ་པར་
འགྱུར་པའི་སྐད་ཅིག་མའི་སྦྱོར་བ་རྣམས་སུ་ཡོད་པའི་ཕྱིར། དེ་ཆོས་ཅན། མཐར་ཐུག་གི་འབྲས་བུ་ཆོས་སྐུ་ཡོད་
དེ། སངས་རྒྱས་ཀྱི་ཆོས་ཀྱི་སྐུ་དེ་ཉིད་དང་དེ་ལྟར་གྲངས་རྣམ་པ་བརྒྱད་ཡོད་པའི་ཕྱིར། །
གཉིས་པ་ལུས་རྒྱས་པར་བཤད་པ་ནི། སེམས་བསྐྱེད་ པ་དང་ གདམས་ངག་དང་། ཞེས་པ་ནས།
རྣམ་པ་བཞིར་ནི་ཡང་དག་བརྗོད། ། ཅེས་པའི་བར་གསུངས། འདི་ལ་གཉིས། ཚིག་དོན་དང་། མཐའ་
83

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཔྱད་པའོ། ། དང་པོ་ལ་གསུམ། མཁྱེན་གསུམ་གྱི་ལུས་རྒྱས་པར་བཤད་པ། སྦྱོར་བཞིའི་ལུས་རྒྱས་པར་
བཤད་པ། ཆོས་སྐུའི་ལུས་རྒྱས་པར་བཤད་པའོ། ། དང་པོ་ལ་གསུམ། རྣམ་མཁྱེན། ལམ་ཤེས། གཞི་ཤེས་
ཀྱི་ལུས་རྒྱས་པར་བཤད་པའོ། ། དང་པོ་ལ་གཉིས། མཚོན་བྱེད་ཀྱི་ཆོས་བཅུ་ངོས་བཟུང་བ་དང་། བསྟན་
བཤད་སྦྱར་བའོ། ། དང་པོ་ནི། ཤེས་བྱ་ཆོས་ཅན། རྣམ་མཁྱེན་མཚོན་བྱེད་ཀྱི་ཆོས་བཅུ་ཡོད་དེ། དང་པོ་
བསམ་པ་བྱང་ཆུབ་ཏུ་སེམས་བསྐྱེད་པའི་སེམས་བསྐྱེད་དང་། གཉིས་པ་གཞན་དོན་སྒྲུབ་པའི་ཐབས་སྟོན་པའི་
གདམས་ངག་དང་། གསུམ་པ་སྒྲུབ་པའི་ངོ་བོ་ཐེག་ཆེན་གྱི་སྦྱོར་ལམ་དྲོད་སོགས་ངེས་འབྱེད་ཡན་ལག་རྣམ་པ་
བཞི་དང་། བཞི་པ་ཐེག་ཆེན་སྒྲུབ་པ་ཡི་ནི་རྟེན་གཞིར་གྱུར་པའི་ཆོས་ཀྱི་དབྱིངས་ཀྱི་རང་བཞིན་དུ་གནས་པའི་
ཐེག་ཆེན་སྒྲུབ་པའི་རྟེན་རང་བཞིན་གནས་རིགས་དང་། ལྔ་པ་ཐེག་ཆེན་སྒྲུབ་པའི་སྒྲོ་འདོགས་གཅད་གཞི་ཐེག་
ཆེན་སྒྲུབ་པའི་དམིགས་པ་དག་དང་། དྲུག་པ་དེའི་ཆེད་དུ་བྱ་བ་དོན་དུ་གཉེར་བྱའི་གཙོ་བོ་ཆེན་པོ་གསུམ་དང༌།
བདུན་པ་ཕྱིན་དྲུག་དྲུག་ཚན་དུ་བསྡུས་ནས་ངེས་འབྱུང་སྒྲུབ་པ་དང་བཅས་པ་རྣམས་ཏེ་གྲངས་རྣམ་པ་བཅུ་ཡོད་
པའི་ཕྱིར། གཉིས་པ་བསྟན་བཤད་སྦྱར་པ་ནི། ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་རྣམ་མཁྱེན་
ཆོས་ཅན། རྣམ་པ་ཀུན་མངོན་སུམ་དུ་རྟོགས་པའི་མཁྱེན་པ་ཉིད་ཡིན་ཏེ། རྟེན་གྱི་གང་ཟག་ཐུབ་པའི་མངོན་
རྟོགས་མཐར་ཐུག་ཡིན་པའི་ཕྱིར། གཉིས་པ་ལམ་ཤེས་ཀྱི་ལུས་རྒྱས་པར་བཤད་པ་ལ་གཉིས། མཚོན་བྱེད་ཀྱི་
ཆོས་དང་། བསྟན་བཤད་དོ། ། དང་པོ་ནི། ཤེས་བྱ་ཆོས་ཅན། ལམ་ཤེས་མཚོན་བྱེད་ཀྱི་ཆོས་བཅུ་གཅིག་
ཡོད་དེ། དེ་བཞིན་གཤེགས་པའི་འོད་ཀྱིས་འདོད་གཟུགས་ལྷ་རྣམས་ཀྱི་འོད་ཐམས་ཅད་མོག་མོག་པོར་བྱེད་པ་
ལ་སོགས་པ་སྟེ་གེགས་མངོན་པའི་ང་རྒྱལ་དང་བྲལ་བས་མཚོན་པའི་ལམ་ཤེས་ཀྱི་ཡན་ལག་ལྔ་དང་། སློབ་མ་ཉན་
ཐོས་ཀྱི་ལམ་ཤེས་པའི་ལམ་ཤེས་དང་། བསེ་རུ་རང་རྒྱལ་གྱི་ལམ་ཤེས་པའི་ལམ་ཤེས་གང་ཡིན་པ་དང་། ཚེ་འདི་
དང་ཚེ་གཞན་པའི་ཡོན་ཏན་གྱི་ཕན་ཡོན་ཆེ་བ་དང་ལྡན་པའི་ཐེག་ཆེན་གྱི་མཐོང་པའི་ལམ་དང་། ཐེག་ཆེན་སྒོམ་
ལམ་གྱི་ཕན་ཡོན་དུ་གྱུར་པའི་བྱེད་པ་དང་། ཐེག་ཆེན་གྱི་མོས་པ་སྒོམ་ལམ་དང༌། བསྟོད་དང་བཀུར་དང་
བསྔགས་པས་མཚོན་པའི་ཡུམ་དོན་གསུམ་གྱི་གནས་སུ་ཡིད་ཆེས་པའི་མོས་པ་བསྒོམ་ལམ་དང་། རང་གཞན་གྱི་
དགེ་རྩ་རྫོགས་བྱང་དུ་བསྒྱུར་བའི་བསྔོ་བ་སྒོམ་ལམ་དང་། དེ་ལ་རྗེས་སུ་ཡི་རང་བ་ཡིད་ལ་བྱེད་པ་བླ་ན་མེད་པ་སྟེ་
ཐེག་ཆེན་གྱི་རྗེས་སུ་ཡི་རང་སྒོམ་ལམ་དག་དང་། རྟོགས་པ་མཐར་ཐུག་གྱི་ལག་རྗེས་འཇོག་བྱེད་ཐེག་ཆེན་གྱི་སྒྲུབ་
པ་སྒོམ་ལམ་དང༌། སྤངས་པ་མཐར་ཐུག་གི་ལག་རྗེས་འཇོག་བྱེད་ཤིན་ཏུ་རྣམ་པར་དག་པ་ཞེས་བྱ་བ་སྟེ་ཐེག་ཆེན་
གྱི་རྣམ་དག་སྒོམ་ལམ་རྣམས་སུ་ཡོད་ལ། ཕྱི་མ་དྲུག་པོ་འདི་ནི་སྒོམ་པའི་ལམ་ཞེས་བྱ་བ་ཡིན་པའི་ཕྱིར། གཉིས་
84

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
པ་བསྟན་བཤད་ནི། བྱང་ཆུབ་སེམས་དཔའ་འཕགས་པ་མཁས་པ་རྣམས་ཀྱི་ལམ་ཤེས་ཉིད་ནི་ཆོས་ཅན། ཁྱོད་
མཚོན་བྱེད་སྔར་བཤད་པ་དེ་ལྟར་ཡིན་ཏེ། བཅུ་གཅིག་པོ་དེ་འདྲ་བར་མདོ་ལས་བཤད་པའི་ཕྱིར། །
གསུམ་པ་གཞི་ཤེས་ཀྱི་ལུས་རྒྱས་པར་བཤད་པ་ལ་གཉིས། མཚོན་བྱེད་ཀྱི་ཆོས་དང་། བསྟན་བཤད་སྦྱར་
བའོ། ། དང་པོ་ནི། ཤེས་བྱ་ཆོས་ཅན། གཞི་ཤེས་མཚོན་བྱེད་ཀྱི་ཆོས་དགུ་ཡོད་དེ། ཤེས་པས་སྲིད་ལ་མི་
གནས་པའི་ལམ་ཤེས་དང་། སྙིང་རྗེས་ཞི་ལ་མི་གནས་པའི་ལམ་ཤེས་དང་། ཐབས་ལ་མཁས་པ་མ་ཡིན་པས་
འབྲས་ཡུམ་ལ་རིང་བའི་གཞི་ཤེས་དང་། ཐབས་ལ་མཁས་པའི་སྟོབས་ཀྱིས་རིང་བ་མ་ཡིན་པ་ཉིད་དེ་འབྲས་ཡུམ་
ལ་ཉེ་བའི་གཞི་ཤེས་དང་། ཐབས་ཤེས་ཁྱད་པར་ཅན་དང་བྲལ་བས་མི་མཐུན་ཕྱོགས་ཀྱི་གཞི་ཤེས་དང་། ཐབས་
ཤེས་དེ་དང་མ་བྲལ་བའི་གཉེན་པོའི་ཕྱོགས་ཀྱི་གཞི་ཤེས་དག་དང་། སེམས་དཔའི་གཞི་ཤེས་སྦྱོར་བ་དེ། སྦྱོར་བ་
དེའི་འཛིན་སྟངས་མཉམ་ཉིད་དང་། དངོས་བསྟན་འདའ་བྱེད་དང་ཤུགས་བསྟན་འདའ་བྱའི་མཐོང་ལམ་
རྣམས་སུ་ཡོད་པའི་ཕྱིར། གཉིས་པ་བསྟན་བཤད་ནི། སྔར་བཤད་པའི་ཉན་ཐོས་ལ་སོགས་པ་སྟེ་རང་རྒྱལ་བྱང་
སེམས་ཀྱི་མངོན་རྟོགས་དེ་དག་ཆོས་ཅན། ཀུན་ཤེས་ཏེ་གཞི་ཤེས་མཚོན་བྱེད་ཀྱི་ཆོས་ཡིན་ཏེ། དེ་འདྲ་བར་ཉིད་
དུ་བྱམས་པ་ཁོ་བོས་འདོད་པ་ཡིན་པའི་ཕྱིར། འོན་ཀྱང་རྩ་བར། ཉན་ཐོས་ལ་སོགས་མཐོང་བའི་ལམ། ཞེས་
པ་དེ་འགྱུར་བདེ་བའི་ཆེད་ཡིན་ལ། དོན་ནི་མཐོང་ལམ་ཉན་ཐོས་ལ་སོགས་པ་ཞེས་པ་ལྟར་འཆད་དགོས་སོ། །
གཉིས་པ་སྦྱོར་བཞིའི་ལུས་རྒྱས་པར་བཤད་པ་ལ་བཞི། རྣམ་རྫོགས་སྦྱོར་ལ། རྩེ་མོའི་སྦྱོར་བ། མཐར་
གྱིས་སྦྱོར་བ།སྐད་ཅིག་སྦྱོར་བའི་ལུས་རྒྱས་པར་བཤད་པའོ། ། དང་པོ་ལ་གཉིས། བསྟན་བཤད་དོ། ། དང་
པོ་ནི། ཤེས་བྱ་ཆོས་ཅན། རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་ཡོད་དེ། དང་པོ་སེམས་དཔའི་
སྦྱོར་བའི་རྣམ་པ་དང་། སྦྱོར་བར་བཅས་རྣམས་ཞེས་པའི་སྦྱོར་བསྒོམ་པ་དང་དེ་སྒོམ་པའི་དགེ་རྩ་གསོག་པའི་
རྟེན་གྱི་གང་ཟག་དང་། སེམས་དཔའི་སྦྱོར་བའི་ཡོན་ཏན་བཅུ་བཞི་དང་། དེའི་སྐྱོན་ནི་ཞེ་དྲུག་དང་། ལམ་
ཤེར་ཕྱིན་གྱི་རྣལ་འབྱོར་གྱི་མཚན་ཉིད་དང་བཅས་པ་དང་། ཐེག་ཆེན་ཚོགས་ལམ་གྱི་ངོ་བོ་ཐར་བ་ཆ་མཐུན་དང་།
ཐེག་ཆེན་སྦྱོར་ལམ་གྱི་ངོ་བོ་ངེས་འབྱེད་ཆ་མཐུན་དང༌། སློབ་པ་ཕྱིར་མི་སྡོད་པའི་དགེ་འདུན་གྱི་ཚོགས་རྟགས་
དང་བཅས་པ་དང་། ཆོས་སྐུའི་ལག་རྗེས་འཇོག་བྱེད་སྲིད་དང་ཞི་བ་མཉམ་ཉིད་དེ་སྲིད་ཞི་མཉམ་ཉིད་སྦྱོར་བ་
དང་། ལོངས་སྐུའི་ལག་རྗེས་འཇོག་བྱེད་ཞིང་དག་བླ་ན་མེད་པ་སྟེ། ཞིང་དག་སྦྱོར་བ་དང་། བཅུ་གཅིག་པ་
སྤྲུལ་སྐུའི་ལག་རྗེས་འཇོག་བྱེད་ཀྱི་ཐབས་མཁས་སྦྱོར་བ་དང་བཅས་པ་རྣམས་སུ་ཡོད་པ་ཡིན་པའི་ཕྱིར། གཉིས་
པ་བསྟན་བཤད་ནི། སྔར་བཤད་པའི་བཅུ་གཅིག་པོ་འདི་ནི། རྣམ་ཀུན་མངོན་རྫོགས་རྟོགས་པ་སྟེ། རྣམ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫོགས་སྦྱོར་བ་མཚོན་བྱེད་ཀྱི་ཆོས་ཞེས་བྱའོ། །
གཉིས་པ་རྩེ་སྦྱོར་གྱི་ལུས་རྒྱས་པར་བཤད་པ་ལ་སྔར་ལྟར་གཉིས་ལས། དང་པོ་ནི། ཤེས་བྱ་ཆོས་ཅན།
རྩེ་སྦྱོར་མཚོན་བྱེད་ཀྱི་ཆོས་བརྒྱད་ཡོད་དེ། སྦྱོར་ལམ་དྲོད་ཐོབ་པ་དེ་ཡི་རྟགས་བཅུ་གཉིས་པོ་གང་རུང་དང་ལྡན་
པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དང་། བསོད་ནམས་རྣམ་པར་འཕེལ་བ་སོགས་རྣམ་འཕེལ་བཅུ་
དྲུག་ཚང་བའི་ཐེག་ཆེན་གྱི་ངེས་ཆ་གཉིས་པ་དང་གཞན་དོན་ལ་མི་ཕྱེད་པའི་བསྟན་པ་ཐོབ་པའི་ཐེག་ཆེན་གྱི་ངེས་
ཆ་གསུམ་པ་དང་། ཏིང་ངེ་འཛིན་ལ་སེམས་ཀུན་དུ་གནས་པ་ཐོབ་པའི་ཐེག་ཆེན་གྱི་ངེས་ཆ་བཞི་པ་དང་། ཐེག་
ཆེན་གྱི་མཐོང་ལམ་རྩེ་སྦྱོར་ཞེས་བྱ་བ་དང་། སྒོམ་པ་ཞེས་བྱ་བའི་ལམ་སྒོམ་ལམ་རྩེ་སྦྱོར་ཏེ་དེ་གཉིས་སོ་སོ་ལ་རང་
གི་སྤང་བྱ་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་རྣམ་པ་བཞི་ཡི་གཉེན་པོ་རྣམ་པ་བཞི་བཞི་དང་། བར་ཆད་
མེད་པའི་ཏིང་ངེ་འཛིན་གྱི་རྩེ་སྦྱོར་དང་། བསལ་བྱ་ལོག་པར་བསྒྲུབས་དང་བཅས་པ་རྣམས་སུ་ཡོད་པའི་ཕྱིར།
གཉིས་པ་བསྟན་བཤད་ནི། སྔར་བཤད་པའི་བརྒྱད་པོ་དེ་དག་ནི། རྩེ་མོའི་མངོན་རྟོགས་མཚོན་བྱེད་ཀྱི་ཆོས་
ཞེས་བྱའོ། །
གསུམ་པ་མཐར་གྱིས་སྦྱོར་བའི་ལུས་རྒྱས་པར་བཤད་པ་ལ་གཉིས། བསྟན་བཤད་དང་། མཚོན་བྱེད་
དོ། ། དང་པོ་ནི། མཁྱེན་གསུམ་གྱི་རྣམ་པ་གོ་རིམ་མ་འཆོལ་བར་རིམ་གྱིས་སྒོམ་པའི་རྒྱུ་མཚན་གྱིས་མཐར་གྱིས་
པ་དང་། འོག་དེ་མ་ཐག་ཏུ་འབྱུང་བའི་ཆོས་བཅུ་གསུམ་གྱིས་མཚོན་ཞེས་པ་ནི། མཐར་གྱིས་པ་ཞེས་པས་བསྟན་
ལ། གཉིས་པ་མཚོན་བྱེད་ཀྱི་ཆོས་ནི། ཤེས་བྱ་ཆོས་ཅན། མཐར་གྱིས་སྦྱོར་བ་མཚོན་བྱེད་ཀྱི་ཆོས་བཅུ་གསུམ་
ཡོད་དེ། སྦྱིན་པའི་ཕར་ཕྱིན་སོགས་ཕར་ཕྱིན་དྲུག་གི་མཐར་གྱིས་སྦྱོར་བ་དྲུག་དང་། སངས་རྒྱས་ཆོས་དགེ་
འདུན་ལྷ་གཏོང་བ་ཚུལ་ཁྲིམས་ཏེ་རྗེས་དྲན་དྲུག་གི་མཐར་གྱིས་སྦྱོར་བ་དྲུག་དང་། དངོས་མེད་ངོ་བོ་ཉིད་ཀྱི་
མཐར་གྱིས་སྦྱོར་བ་གཅིག་སྟེ། དེ་ལྟར་ན་རྣམ་པ་གསུམ་དང་རྣམ་པ་བཅུ་བསྡོམས་པས་བཅུ་གསུམ་ཡོད་པའི་
ཕྱིར། །
བཞི་པ་སྐད་ཅིག་སྦྱོར་བའི་ལུས་རྒྱས་པར་བཤད་པ་ལ་སྔར་ལྟར་གཉིས་ལས། དང་པོ་བསྟན་བཤད་ནི།
བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་གིས་མངོན་པར་རྫོགས་པར་བྱང་ཆུབ་པར་འགྱུར་བའི་རྒྱུན་མཐའི་
སྦྱོར་བ་ནི། སྐད་ཅིག་མའི་སྦྱོར་བ་ཞེས་བྱའོ། ། གཉིས་པ་མཚོན་བྱེད་ནི། ཤེས་བྱ་ཆོས་ཅན། སྐད་ཅིག་མའི་
སྦྱོར་བ་མཚོན་བྱེད་ཀྱི་ཆོས་རྣམ་པ་བཞི་ཡོད་དེ། ངོ་བོ་གཅིག་ལ་ལྡོག་པ་ཐ་དད་པའི་མཚན་ཉིད་ཀྱིས་ཕྱེ་བས།
རྣམ་པར་སྨིན་པའི་སྐད་ཅིག་མའི་སྦྱོར་བ་དང་། དེ་བཞིན་དུ་རྣམ་པར་སྨིན་པ་མ་ཡིན་པ་དང་། མཚན་ཉིད་
86

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
མེད་པ་དང་། གཉིས་སུ་མེད་པའི་སྐད་ཅིག་མའི་སྦྱོར་བ་རྣམས་སུ་ཡོད་པའི་ཕྱིར། གསུམ་ཆོས་སྐུའི་ལུས་རྒྱུས་
པར་བཤད་པ་ལ་གཉིས། རྒྱུ་མཚན་བྱེད་དང་། བསྟན་བཤད་དོ། ། དང་པོ་ནི། ཤེས་བྱ་ཆོས་ཅན། འབྲོས་
བུ་ཆོས་སྐུ་མཚོན་བྱེད་ཀྱི་ཆོས་བཞི་ཡོད་དེ། དག་པ་གཉིས་ལྡན་གྱི་ངོ་བོ་ཉིད་སྐུ་དང་། ངེས་པ་ལྔ་ལྡན་གྱི་ལོངས་
སྤྱོད་རྫོགས་པའི་སྐུ་དང་བཅས་པ་དང་། དེ་བཞིན་དུ་སྐུ་དེ་གཉིས་ལས་གཞན་པ་སྤྲུལ་པའི་སྐུ་དང་། ཡེ་ཤེས་
ཆོས་སྐུ་མཛད་པ་འཕྲིན་ལས་དང་བཅས་པ་རྣམ་པ་བཞིར་ནི་ཡང་དག་པར་བརྗོད་པའི་ཕྱིར། གཉིས་པ་བསྟན་
བཤད་ནི། ཆོས་སྐུ་ཞེས་པས་སྦྱར་ལ། དེ་ཡང་སློབ་དཔོན་གྱིས་ཡེ་ཤེས་ཆོས་སྐུའི་ལུས་རྣམ་གཞག་གི་གཞུང་དང་།
བསྟན་བཤད་སྦྱོར་བའི་གཞུང་དུའང་བཞེས་པས་དེ་ལྟར་བཤད་ལ། སློབ་དཔོན་འཕགས་པ་ལྟར་ན། བསྟན་
བཤད་སྦྱོར་བའི་གཞུང་ཁོ་ན་བཞེད་ཅེས་གསུངས།
གཉིས་པ་མཐའ་དཔྱད་པ་ལ་གསུམ་ལས། དང་པོ་ཁ་ཅིག ཆོས་ཐམས་ཅད་མངོན་སུམ་དུ་རྟོགས་པའི་
ཤེས་པ་ཡིན་ན། རྣམ་མཁྱེན་ཡིན་པས་ཁྱབ་ཟེར་ན། སངས་རྒྱས་འཕགས་པའི་མིག་གི་རྣམ་པར་ཤེས་པ་ཆོས་
ཅན། དེར་ཐལ། དེའི་ཕྱིར། དེར་ཐལ། སངས་རྒྱས་འཕགས་པའི་རྒྱུད་ཀྱི་ཤེས་པ་ཡིན་པའི་ཕྱིར། ཁྱབ་སྟེ།
སློབ་དཔོན་གྱིས་སངས་རྒྱས་འཕགས་པའི་དབང་པོའི་ཤེས་པ་ཐམས་ཅད་ཀྱིས་ཀྱང་ཡུལ་ཐམས་ཅད་མངོན་དུ་
རྟོགས་པར་གསུངས་པས། དེའི་ཡེ་ཤེས་ལ་བརྗོད་མི་དགོས་པའི་ཕྱིར། འདོད་ན། ཡེ་ཤེས་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དབང་ཤེས་ཡིན་པའི་ཕྱིར། དེར་ཐལ། མིག་ཤེས་ཡིན་པའི་ཕྱིར། ཁ་
ཅིག བྱང་སེམས་ཀྱི་མཁྱེན་པ་ཡིན་ན། ལམ་ཤེས་ཡིན་པས་ཁྱབ་ཟེར་ན། བྱང་སེམས་ཀྱི་ཚོགས་ལམ་ཆོས་ཅན།
དེར་ཐལ། དེའི་ཕྱིར། འདོད་ན། བྱང་སེམས་འཕགས་པའི་མཁྱེན་པ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། བྱང་སེམས་སོ་སྐྱེའི་ཡེ་ཤེས་ཡིན་པའི་ཕྱིར། ཁ་ཅིག ལམ་ཤེས་ཡིན་ན། བྱང་སེམས་
འཕགས་པའི་རྒྱུད་ཀྱི་མཁྱེན་པ་ཡིན་པས་ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། དེར་
ཐལ། འབྲས་བུ་ལམ་ཤེས་ཡིན་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ཀྱི་མཁྱེན་པ་ཡིན་
པའི་ཕྱིར། ཁ་ཅིག ཐེག་དམན་པའི་རྒྱུད་ཀྱི་མཁྱེན་པ་ཡིན་ན། གཞི་ཤེས་ཡིན་པས་ཁྱབ་ཟེར་ན། ཉན་ཐོས་
ཀྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན།འཕགས་རྒྱུད་ཀྱི་མཁྱེན་པ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། ཉན་ཐོས་ཀྱི་ཚོགས་ལམ་ཡིན་པའི་ཕྱིར། ཁ་ཅིག གཞི་ཤེས་ཡིན་ན། ཐེག་
དམན་འཕགས་པའི་མཁྱེན་པ་ཡིན་པས་ཁྱབ་ཟེར་ན། གཉེན་པོས་ཕྱོགས་ཀྱི་གཞི་ཤེས་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། ཁ་ཅིག སྦྱོར་བ་བཞི་པོ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་རུང་ཡིན་ན། བྱང་སེམས་འཕགས་པའི་མཁྱེན་པ་ཡིན་པས་ཁྱབ་ཟེར་ན། ཐེག་ཆེན་གྱི་ཚོགས་ལམ་ཆོས་
ཅན། དེར་ཐལ། དེའི་ཕྱིར། དེར་ཐལ། རྣམ་རྫོགས་སྦྱོར་བ་ཡིན་པའི་ཕྱིར། དེར་ཐལ། སེམས་དཔའི་ཡེ་
ཤེས་ཡིན་པའི་ཕྱིར། འདོད་ན་སླའོ། ། ཁ་ཅིག ཐེག་ཆེན་གྱི་མཁྱེན་པ་ཡིན་ན། སྦྱོར་བ་བཞི་པོ་གང་རུང་
ཡིན་པས་ཁྱབ་ཟེར་ན། དེ་མི་འཐད་པར་ཐལ། སྐད་ཅིག་མའི་སྦྱོར་བ་ཡིན་ན། ས་བཅུ་པའི་ཡེ་ཤེས་ཡིན་
དགོས་པའི་ཕྱིར། ཁ་ཅིག མཁྱེན་གསུམ་འགུལ་ཟེར་ན། དེ་མི་འགལ་བར་ཐལ། སངས་རྒྱས་འཕགས་པའི་
རྒྱུད་ཀྱི་གཞི་ཤེས་ཡིན་ན་མཁྱེན་པ་གསུམ་ཀ་ཡིན་དགོས་པའི་ཕྱིར། ཁ་ཅིག སྦྱོར་བ་བཞིའི་གཞི་མཐུན་པ་ཡོད་
ཟེར་ན། དེ་མེད་པར་ཐལ། སྐད་ཅིག་སྦྱོར་བ་དང་མཐར་གྱིས་སྦྱོར་བའི་གཞི་མཐུན་མེད་པའི་ཕྱིར། དེར་ཐལ།
སྐད་ཅག་སྦྱོར་བ་ནི། རྒྱུན་མཐའི་སྦྱོར་དངོས་གང་རུང་གིས་བསྡུས། མཐར་གྱིས་སྦྱོར་བ་ནི། དེའི་སྔ་རོལ་ཁོ་
ན་ན་ཡོད་པའི་ཕྱིར། གཉིས་པ་རང་ལུགས་ལ། ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས།
སྐབས་འདིར་བསྟན་པའི་རྣམ་མཁྱེན་གྱི་མཚན་ཉིད། དེ་ལ་ཇི་ལྟ་ཇི་སྙེད་མངོན་སུམ་དུ་མཁྱེན་པའི་རྣམ་མཁྱེན་
གཉིས། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ། ལམ་ཤེས་ཀྱི་
མཚན་ཉིད། དེ་ལ་ཐེག་པ་གསུམ་གྱི་ལམ་ཤེས་པའི་ལམ་ཤེས་གསུམ། ཐེག་དམན་གྱི་རྟོགས་རིགས་སུ་གནས་
པའི་འཕགས་རྒྱུད་ཀྱི་མཁྱེན་པ་དང་། ཐེག་དམན་འཕགས་པའི་མཁྱེན་པ་གང་རུང་གིས་བསྡུས་པའི་འཕགས་
རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད། དེ་ལ་མི་མཐུན་ཕྱོགས་གཉེན་པོའི་ཕྱོགས་ཀྱི་གཞི་ཤེས་གཉིས།
མཁྱེན་གསུམ་གང་རུང་གི་རྣམ་པ་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་རྣམ་རྫོགས་སྦྱོར་
བའི་མཚན་ཉིད། དེ་ལ་བརྒྱ་དོན་གསུམ་མོ། ། དེ་དང་སེམས་དཔའི་ཡེ་ཤེས། ཐེག་ཆེན་སྒྲུབ་པ། ཐེག་ཆེན་
སྦྱོར་བ། རྣམ་མཁྱེན་སྦྱོར་བ། གོ་སྒྲུབ་རྣམས་དོན་གཅིག མཁྱེན་གསུམ་གང་རུང་གི་རྣམ་པ་བསྒོམ་པ་ལ་
གོམས་པ་དབང་སྒྱུར་བྱེད་པའི་ཐེག་ཆེན་གྱི་སྦྱོར་ལམ་ཐོབ་པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་
ཉིད། དེ་ལ་བཞིའོ། ། མཁྱེན་གསུམ་གང་རུང་གི་རྣམ་པ་བསྒོམ་པ་ལ་བརྟན་པ་ཐོབ་ཕྱིར་དུ་མཐར་གྱིས་སྒོམ་
པར་བྱེད་པའི་ཤེས་རབ་ཀྱིས་ཟིན་ཅིང་སྐད་ཅིག་སྦྱོར་བ་མ་ཐོབ་པའི་སེམས་དཔའི་རྣལ་འབྱོར། མཐར་གྱིས་
སྦྱོར་བའི་མཚན་ཉིད། དེ་ལ་བཅུ་གསུམ། མཁྱེན་གསུམ་གྱི་རྣམ་པ་སྒོམ་པའི་བརྟན་པ་ཐོབ་ཟིན་ ཅིང་རྒྱུན་
མཐའི་སྦྱོར་དངོས་གང་རུང་གིས་བསྡུས་པའི་སེམས་དཔའི་རྣལ་འབྱོར། སྐད་ཅིག་མའི་སྦྱོར་བའི་མཚན་ཉིད།
དེ་ལ་བཞི། སྦྱོར་བཞི་བསྒོམ་སྟོབས་ཀྱིས་ཐོབ་པའི་ཐོབ་བྱ་མཐར་ཐུག འབྲས་བུ་ཆོས་སྐུའི་མཚན་ཉིད། དེ་
ལའང་བཞི་ཡོད་དོ། ། འདིར་སྒོ་ཙམ་བསྟན་ལ་ཞིབ་པར་གཞན་དུ་འཆད་པ་ལས་ཤེས་པར་བྱའོ། །
88

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
གསུམ་པ་རྩོད་པ་སྤོང་པ་ལ། ཁ་ཅིག རྣམ་མཁྱེན་ཡིན་ན། གཞི་ཤེས་ཡིན་དགོས་པར་ཐལ། དེ་ཡིན་
ན། གཞི་ཤེས་པས་ཁྱབ་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། དེ་ཡིན་ན། གཞི་ལམ་རྣམ་
གསུམ་ཤེས་པས་ཁྱབ་པའི་ཕྱིར། དེར་ཐལ། དེ་ཡིན་ན། ཆོས་ཐམས་ཅད་ཤེས་པས་ཁྱབ་པའི་ཕྱིར། དེར་
ཐལ། དེ་ཡིན་ན། ཆོས་ཐམས་ཅད་མངོན་སུམ་དུ་རྟོགས་པས་ཁྱབ་པའི་ཕྱིར། དེར་ཐལ། བདེན་གཉིས་ལས།
མཁྱེན་པའི་ཡེ་ཤེས་གཅིག་གིས་ནི། ཤེས་བྱའི་དཀྱིལ་འཁོར་ཀུན་ཁྱབ་ཅན། ཞེས་གསུངས་པའི་ཕྱིར། འདོད་
མི་ནུས་སོ་ཟེར་ན། འོ་ན། སངས་རྒྱས་འཕགས་པ་ཡིན་ན། གཞི་ཤེས་ཡིན་དགོས་པར་ཐལ། དེ་ཡིན་ན།
གཞི་ཤེས་པས་ཁྱབ་པའི་ཕྱིར། ཁྱབ་པ་ཁས། རྟགས་དེར་ཐལ། དེ་ཡིན་ན། ཤེས་བྱ་ཐམས་ཅད་མངོན་སུམ་
དུ་ཤེས་པས་ཁྱབ་པའི་ཕྱིར། དེར་ཐལ། དབུ་མ་འཇུག་པ་ལས། མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་
བྱ་ཐམས་ཅད་ཐུགས་སུ་ཆུད། ། ཅེས་གསུངས་པའི་ཕྱིར། འདོད་ན། སངས་རྒྱས་འཕགས་པ་ཡིན་ན། ཤེས་
བྱ་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། གཟུགས་སྐུ་གཉིས་ཡོད་པའི་ཕྱིར། ཁ་ཅིག
ཐེག་དམན་གྱི་མཁྱེན་པ་དང་། གཞི་ཤེས་དོན་གཅིག བྱང་སེམས་ཀྱི་མཁྱེན་པ་དང་། ལམ་ཤེས་དོན་གཅིག་
པར་ཐལ། གསེར་ཕྲེང་ལས་དེ་ལྟ་བུ་ཞིག་གསུངས་པའི་ཕྱིར་ཟེར་ན། མ་ཁྱབ་སྟེ། དེ་ནི་གཞན་གྱི་བཞེད་པ་
བཀོད་པ་ཙམ་ཡིན་པའི་ཕྱིར། འདོད་མི་ནུས་ཏེ། མཁྱེན་གསུམ་གང་རུང་ཡིན་ན་འཕགས་རྒྱུད་ཀྱི་མཁྱེན་པ་
ཡིན་དགོས་པའི་ཕྱིར། གཞན་ཡང་། དེ་མི་འཐད་པར་ཐལ། སངས་རྒྱས་ཀྱི་ས་ན་གཞི་ཤེས་ཡོད་ཅིང་
གཞན་གཉིས་ཀྱང་ཡོད་པའི་ཕྱིར། དང་པོ་དེར་ཐལ། རྩ་བར། རྣམ་པ་ཐམས་ཅད་མཁྱེན་ཉིད་དང་། །
ཞེས་པའི་དང་གི་སྒྲས་སངས་རྒྱས་ཀྱི་ས་ན་གཞི་ཤེས་ཡོད་པར་བསྟན་པར་སློབ་དཔོན་གྱིས་བཤད་པའི་ཕྱིར། ཁ་
ཅིག སྟོང་ཉིད་རྟོགས་པའི་གཞི་ཤེས་དང་མི་མཐུན་ཕྱོགས་ཀྱི་གཞི་ཤེས་གཉིས་པོ་དེ། སྔར་གཞི་ཤེས་ཀྱི་མཚན་
ཉིད་དུ་བཞག་པ་དེ་ཡིན་པར་ཐལ། དམ་བཅའ་འཐད་པའི་ཕྱིར་ཟེར་ན། རྫས་སྤྱི་ཉིས་འགོ་བཅད་ན་ལེགས་
མོད། འོན་ཀྱང་། འདོད་བྱས་པ་ལ། དེ་མ་ཡིན་པར་ཐལ། ཐེག་དམན་གྱི་རྟོགས་རིགས་སུ་ཡང་མི་གནས།
ཐེག་དམན་འཕགས་པའི་མཁྱེན་པ་ཡང་མ་ཡིན་པའི་ཕྱིར་ཟེར་ན། མ་ཁྱབ། དང་པོ་མ་གྲུབ་ན། དེར་ཐལ།
ཐེག་དམན་པས་སྟོང་ཉིད་གཙོ་བོར་མི་སྒོམ་པའི་ཕྱིར། ཁ་ཅིག་མ་ཁྱབ་ཟེར། གཉིས་པ་དེར་ཐལ། སྟོང་ཉིད་
རྟོགས་པའི་སངས་རྒྱས་ཀྱི་གཞི་ཤེས་ཡོད་པའི་ཕྱིར། ཁ་ཅིག རྣམ་རྫོགས་སྦྱོར་བ་ཡིན་ན། མཁྱེན་གསུམ་གང་
རུང་གི་རྣམ་པ་སྒོམ་པས་མ་ཁྱབ་པར་ཐལ། རྩེ་མོའི་སྦྱོར་བ་ཡིན་ན། མཁྱེན་གསུམ་གང་རུང་གི་རྣམ་པ་ལ་
གོམས་པ་དབང་སྒྱུར་བྱེད་པས་མ་ཁྱབ་པའི་ཕྱིར་ཟེར་ན། མ་ཁྱབ། རྟགས་དེར་ཐལ། མཁྱེན་གསུམ་གང་རུང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གི་རྣམ་པ་སྒོམ་པ་ལ་གོམས་པ་དབང་སྒྱུར་བྱེད་པ་ཙམ་གྱིས། མཁྱེན་གསུམ་གང་རུང་གི་རྣམ་པ་ལ་གོམས་པ་
དབང་སྒྱུར་བྱེད་པར་འཇོག་མི་ནུས་པའི་ཕྱིར། དེར་ཐལ། གཞི་ཤེས་དང་རྣམ་མཁྱེན་གྱི་རྣམ་པ་སྒོམ་པ་ལ་
གོམས་པ་དབང་སྒྱུར་བྱེད་པ་ཙམ་གྱིས་དེ་གཉིས་ལ་དབང་སྒྱུར་བྱེད་པར་འཇོག་མི་ནུས་པའི་ཕྱིར། དེར་ཐལ།
མཁྱེན་གསུམ་གང་རུང་གི་རྣམ་པ་ཡིན་ན། མཁྱེན་གསུམ་གང་རུང་ཡིན་པས་ཁྱབ་པར་བཞེད་པའི་ལུགས་འདི་
འདོད་རིགས་པའི་ཕྱིར། ཁ་ཅིག སྐད་ཅིག་མའི་སྦྱོར་བ་ཡིན་ན། རྒྱུན་མཐའི་ཡེ་ཤེས་ཡིན་དགོས་པར་ཐལ།
རྣམ་བཤད་ལས། ས་མཚམས་རྒྱུན་མཐའ་ཁོ་ན་ན་ཡོད་དོ། ། ཞེས་གསུངས་ པའི་ཕྱིར་ཟེར་ན། ཁ་ཅིག
འདི་སྒྲས་ཟིན་ལྟར་ཁས་ལེན་ཀྱང་། རྒྱུན་མཐའི་སྦྱོར་བ་རྒྱུན་མཐའི་ཡེ་ཤེས་ཡིན་པར་འདོད་ན་མ་གཏོགས། དེ་
ལྟར་ཁས་ལེན་མི་རིགས་པའི་ཕྱིར། ཕྱི་མ་དེར་ཐལ། རྒྱལ་ཚབ་གཉིས་ཀྱིས་ཐེག་ཆེན་སྒོ་འབྱེད་ལས་སྐད་ཅིག་
མའི་སྦྱོར་བ་རྒྱུན་མཐའི་སྦྱོར་བ་ནས་ཡོད་པར་གསུངས་ཤིང་། རྒྱུན་མཐའི་སྦྱོར་བའི་ལམ་རྒྱུན་མཐའི་ཡེ་ཤེས་སུ་
འདོད་ན། རྒྱུན་མཐའི་བར་ཆད་མེད་ལམ་དུ་ཐལ་བའི་སྐྱོན་སྣང་བའི་ཕྱིར། དེར་ཐལ། བྱང་སེམས་རྒྱུན་
མཐའ་བ་དེ་རྒྱུན་མཐའི་བར་ཆད་མེད་པར་གསུངས་པའི་རིགས་པས་གནོད་པའི་ཕྱིར། དེས་ན། སྔར་གྱི་ལུང་
དེ་རྒྱུན་མཐའི་སྦྱོར་དངོས་གང་རུང་གིས་བསྡུས་པ་ལ་དགོངས་པ་འདྲ་ལ། ཁ་ཅིག ལུང་དེའི་དོན་སྐད་ཅིག་
སྦྱོར་བ་སྟོན་པའི་ལུས་རྣམ་གཞག་གི་དངོས་བསྟན་ལ་དགོངས་གསུང་པ་ཡང་མི་འཐད་པར་ཐལ། དེ་ལ་
དགོངས་ན། ཚིག་དོན་ཡན་ལག་གི་སྐད་ཅིག་སྦྱོར་བ་སྟོན་པའི་སྐབས་ལ་ཡང་དགོངས་པར་འགྱུར་བས། དེ་
ལྟརན། རྩ་བར། ཇི་ལྟར་སྐྱེས་བུའི་ཟོ་ཆུན་རྒྱུན། ། ཅེས་སོགས་ཀྱི་དཔེ་ལ་བརྟེན་ནས་རྣམ་བཤད་ཀྱིས་
བཤད་པ་མཛད་པ་ཡང་འགལ་བའི་ཕྱིར། དེར་ཐལ། རྣམ་བཤད་ལས། དེའི་དོན་འཆད་པ་ནི། དེ་རྒྱུན་
མཐའི་སྦྱོར་བའི་ལན་གྱི་ཚེ་ཡིན་ལ། ཞེས་སོགས་གསུངས་པའི་ཕྱིར། འོ་ན་འགྲེལ་པ་དོན་གསལ་འདིར་ལུས་
རྣམ་གཞག་གི་ཚིག་འགྲེལ་དངོས་སུ་མ་གསུངས་པའི་རྒྱུ་མཚན་གང་ཡིན་ཞེ་ན། དེ་ཡོད་དེ། འགྲེལ་པ་འདིས་
རྒྱན་གྱི་ཚིག་དོན་མདོར་བསྡུས་ནས་གཞུང་ཉུང་དུ་བྱེད་འདོད་ནས་དེ་དངོས་སུ་མ་གསུངས་པའི་ཕྱིར། དེ་ལྟར་
ཡིན་ཀྱང་། འགྲེལ་བར་ཚིག་དོན་ཡན་ལག་རྒྱས་བཤད་ཀྱི་འགྲེལ་བ་དང་ཟློས་པའི་སྐྱོན་དུ་འགྱུར་བར་གསུངས་
པ་དང་མི་འགལ་ཏེ། དེའི་དོན་འགྲེལ་བ་འདི་ཚིག་ཉུང་དུ་མཛད་འདོད་ནས་དེ་ལྟར་གསུངས་ཀྱི། དེ་ལྟར་མིན་
ན། རྒྱན་སྣང་དང་ཊིཀ་བྱེད་ཐམས་ཅད་ཀྱང་ཟློས་སྐྱོན་དུ་འགྱུར་བའི་ཕྱིར། །
གཉིས་པ་ཚིག་དོན་ཡན་ལག་གི་སྒོ་ནས་རྒྱས་པར་བཤད་པ་ལ་གསུམ། མཁྱེན་གསུམ་རྒྱས་པར་བཤད་པ།
སྦྱོར་བཞི་རྒྱས་པར་བཤད་པ། ཆོས་སྐུ་རྒྱས་པར་བཤད་པའོ། ། དང་པོ་ལ་གསུམ། རྣམ་མཁྱེན་བཤད་པ།
90

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
དེར་བགྲོད་པའི་ལམ་ཤེས་བཤད་པ། དེ་དག་བྱེད་ཀྱི་ཡན་ལག་གཞི་ཤེས་བཤད་པའོ། ། དང་པོ་ནི། སེམས་
བསྐྱེད་པ་ནི་གཞན་དོན་ཕྱིར། ཞེས་པ་ནས། ངེས་འབྱུང་སྒྲུབ་པ་ཡིན་ཞེས་བྱ། ཞེས་པའི་བར་གསུང་། འདི་
ལ་མཚོན་བྱེད་ཀྱི་ཆོས་བཅུའི་དང་པོ་སེམས་བསྐྱེད་འཆད་པ་ནི། སེམས་བསྐྱེད་པ་ནི་ཞེས་པ་ནས། ཉི་ཤུ་རྩ་
གཉིས་སོ། ། ཞེས་པའི་བར་གསུང་། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི།
གཞན་དོན་གྱི་ཕྱིར་དུ་རང་གི་གྲོགས་ཡང་དག་པར་རྫོགས་པའི་བྱང་ཆུབ་ལ་དམིགས་པའི་འདོད་པ་དང་མཚུངས་
ལྡན་དུ་གྱུར་པའི་ཐིག་ཆེན་ལམ་གྱི་འཇུག་སྒོའི་རིགས་སུ་གནས་པས་རབ་ཏུ་ཕྱེ་བའི་ཐེག་ཆེན་གཙོ་བོའི་ཡིད་ཀྱི་
རྣམ་རིག་ཁྱད་པར་ཅན་དེ་ཆོས་ཅན། ཁྱོད་ཐེག་ཆེན་གྱི་སེམས་བསྐྱེད་པའི་ངོ་བོ་ཡིན་ཏེ། དེའི་བརྗོད་བྱེད་ཀྱི་
དོན་ཚང་བ་ཡིན་པའི་ཕྱིར། འདིས་ཐེག་ཆེན་སེམས་བསྐྱེད་ཀྱི་མཚན་ཉིད་བསྟན་ལ། དེ་འགྲེལ་པས་འཆད་པ་
ལ། སངས་རྒྱས་སུ་གྲུབ་ནས་གཞན་གྱི་དོན་གྱི་ཕྱིར། ཞེས་པ་ནས། རྣམ་པ་གཉིས་སོ། ། ཞེས་པའི་བར་
གསུང་། དམིགས་ཡུལ་བྱང་ཆུབ་དེ་དང་གཞན་དོན་དེ་ནི་ཆོས་ཅན། རྒྱལ་པའི་ཡུམ་རྒྱས་འབྲིང་བསྡུས་གསུམ་
ཀ་ལས་ཀྱང༌། བསྡུས་པ་དང་རྒྱས་པའི་སྒོ་ནས་བརྗོད་པར་ཤེས་པར་བྱ་སྟེ། ཡུམ་བར་མའི་མདོ་ལས་ཤཱ་རིའི་བུ་
འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་སོགས་ཀྱི་གཞུང་ཚན་པ་གཉིས་ཀྱིས་བསྟན་པ་དེ་བཞིན་
དུ། གཞན་གཉིས་ལས་དོན་ཚང་བར་བསྟན་པའི་ཕྱིར། འདིས་སེམས་བསྐྱེད་ཀྱི་དམིགས་ཡུལ་བསྟན་ལ། དེ་
འགྲེལ་པས་འཆད་པ་ལ། རྒྱལ་བའི་ཡུམ་རྣམ་པ་གསུམ་ཅར་ལས་ཀྱང་། ཞེས་པ་ནས། ཤེས་པར་བྱའོ་ཞེས་
པའི་བར་གསུང་། སྔར་བཤད་པའི་སེམས་བསྐྱེད་དེ་ཡང་ཆོས་ཅན། ཁྱོད་ལ་དབྱེ་ན། རྣམ་པ་ཉི་ཤུ་རྩ་གཉིས་
ཡོད་དེ། དཀར་ཆོས་ཀྱི་གཞི་རྟེན་བྱེད་པའི་ས་ལྟ་བུའི་སེམས་བསྐྱེད་དང་། བྱང་ཆུབ་ཀྱི་བར་དུ་མི་ཉམས་པའི་
གསེར་ལྟ་བུའི་སེམས་བསྐྱེད་དང་། དགེ་བའི་ཆོས་གོང་འཕེལ་དུ་འགྱུར་པའི་ཟླ་བ་ཚེས་པ་ལྟ་བུའི་སེམས་བསྐྱེད་
དང་། མཁྱེན་གསུམ་སྒོམ་པ་ལ་སྒྲིབ་པའི་བུད་ཤིང་མངོན་འགྱུར་པ་སྲིད་པར་བྱེད་པའི་མེ་ལྟ་བུའི་སེམས་བསྐྱེད་
དང་། ལོངས་སྤྱོད་ཀྱིས་སེམས་ཅན་ཚིམ་པར་བྱེད་པའི་གཏེར་ལྟ་བུའི་སེམས་བསྐྱེད་དང་།ཡོན་ཏན་རིན་པོ་ཆེའི་
རྟེན་བྱེད་པའི་རིན་པོ་ཆེའི་འབྱུང་གནས་ལྟ་བུའི་སེམས་བསྐྱེད་དང་། མི་འདོད་པ་ཐོག་ཏུ་བབ་ཀྱང་མི་འཁྲུགས་
པའི་རྒྱུ་མཚོ་ལྟ་བུའི་སེམས་བསྐྱེད་དང་། ཐེག་པ་ཆེན་པོའི་ལམ་ལ་མ་ཕྱེད་པའི་བརྟན་པ་ཐོབ་པའི་རྡོ་རྗེ་ལྟ་བུའི་
སེམས་བསྐྱེད་དང་། ཏིང་ངེ་འཛིན་ལ་དམིགས་པའི་གཡེང་བས་བསྐྱོད་མི་ནུས་པའི་རིའི་རྒྱལ་པོ་ལྟ་བུའི་སེམས་
བསྐྱེད་དང༌། སྒྲིབ་གཉིས་ཀྱི་ནད་ཞི་བར་བྱེད་པས་སྨན་ལྟ་བུའི་སེམས་བསྐྱེད་དང་། སེམས་ཅན་ཡོངས་སུ་མི་
གཏོང་བས་དགེ་བའི་བཤེས་གཉེན་ལྟ་བུའི་སེམས་བསྐྱེད་དང་། མངོན་པར་ཤེས་པ་ལྔས་འདོད་པ་ཇི་ལྟ་བ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་དུ་སྒྲུབ་པའི་ཡིད་བཞིན་གྱི་ནོར་བུ་ལྟ་བུའི་སེམས་བསྐྱེད་དང་། གདུལ་བྱ་སྨིན་པར་བྱེད་པའི་ཉི་མ་ལྟ་བུའི་
སེམས་བསྐྱེད་དང་། ཆོས་ཀྱི་སྒྲ་དབྱངས་སྒྲོགས་པའི་གླུ་ལྟ་བུའི་སེམས་བསྐྱེད་དང་། མཐུ་ཐོགས་པ་མེད་པས་
གཞན་དོན་སྒྲུབ་པའི་རྒྱལ་པོ་ལྟ་བུའི་སེམས་བསྐྱེད་དང་། ཚོགས་གཉིས་ཀྱི་མཛོད་འཛིན་པའི་བང་མཛོད་ལྟ་
བུའི་སེམས་བསྐྱེད་དང་། འཕགས་པ་ཐམས་ཅད་ཀྱང་ལམ་དེ་ནས་གཤེགས་ཤིང་གཤེགས་པར་འགྱུར་བའི་ལམ་
པོ་ཆེ་ལྟ་བུའི་སེམས་བསྐྱེད་དང་། སྲིད་ཞིའི་མཐའ་གང་དུ་ཡང་མི་ལྟུང་བའི་བཞོན་པ་ལྟ་བུའི་སེམས་བསྐྱེད་དང་།
ཐོས་པ་དང་མ་ཐོས་པའི་ཆོས་ཀྱི་མཛོད་མི་ཟད་པའི་བཀོད་མའི་ཆུ་ལྟ་བུའི་སེམས་བསྐྱེད་དང་། གདུལ་བྱ་འཁོར་
བ་ལས་སྒྲོལ་བའི་སྙན་པ་སྒྲོགས་པའི་སྒྲ་སྙན་ལྟ་བུའི་སེམས་བསྐྱེད་དང་། གདུལ་བྱ་གདུལ་བྱའི་ནུས་པ་རྒྱུན་ཆད་
པ་མེད་པའི་ཆུ་བོ་ལྟ་བུའི་སེམས་བསྐྱེད་དང་། མཛད་པ་བཅུ་གཉིས་ཀྱི་སྒོ་ནས་ཆོས་ཀྱི་ཆར་འབེབས་པའི་སྤྲིན་ལྟ་
བུའི་སེམས་བསྐྱེད་རྣམས་ཀྱིས་དབྱེ་བས་སྒྲ་སྙན་ལྟ་བུའི་སེམས་བསྐྱེད་དང་། གདུལ་བྱ་གདུལ་བའི་ནུས་པ་རྒྱུན་
ཆད་པ་མེད་པའི་ཆུ་བོ་ལྟ་བུའི་སེམས་བསྐྱེད་དང་། མཛད་པ་བཅུ་གཉིས་ཀྱི་སྒོ་ནས་ཆོས་ཀྱི་ཆར་འབེབས་པའི་
སྤྲིན་ལྟ་བུའི་སེམས་བསྐྱེད་རྣམས་ཀྱིས་དབྱེ་བས་ཉི་ཤུ་རྩ་གཉིས་ཡོད་པའི་ཕྱིར། དེའི་དོན་འགྲེལ་བར་འཆད་པ་
ལ། འདུན་པ་དང་། བསམ་པ་དང་ཞེས་སོགས་ཀྱིས་གྲོགས་ཉེར་གཉིས་དང་། གསེར་བཟང་པོ་དང་། ཟླ་བ་
ཚེས་པ་དང་ཞེས་སོགས་ཀྱིས་དཔེ་ཉེར་གཉིས་དང་{ ཆོས་དཀར་པོ་ཐམས་ཅད་ཀྱི་གཞིའི་དངོས་པོ་དང་། ཞེས་
སོགས་ཀྱིས་དཔེ་གྲོགས་ཆོས་མཐུན་སྦྱོར་ཚུལ་གྱི་སྒོ་ནས་བསྟན་པ་ཡིན་ནོ། ། རྩ་འགྲེལ་དེ་དག་གང་ལས་འཕྲོས་
པའི་ཚུལ་ཡོད་དེ། ཡུམ་གྱི་མདོ་ལས། ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་
ཐམས་ཅད་རྣམ་པ་ཐམས་ཅད་དུ་མངོན་པར་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལས་
བསླབ་པར་བྱའོ་ཞེས་པའི་མདོར་བསྟན་ནས་བཟུང་སྟེ། གླང་པོ་ཆེའི་ལྟ་སྟངས་ཀྱིས་བལྟ་བར་འདོད་པས་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་བསླབ་པ་བྱའོ་ཞེས་པའི་བར་གྱིས་སེམས་བསྐྱེད་ཉེར་གཉིས་སྦས་དོན་གྱི་ཚུལ་དུ་
བཤད་པ་ལས་འཕྲོས་པ་ཡིན་པའི་ཕྱིར། སེམས་བསྐྱེད་ཉེར་གཉིས་སོ་སོར་མདོ་དང་སྦྱོར་ཚུལ་ཡོད་ཀྱང་མང་
པར་དོགས་ནས་མ་དྲངས་སོ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག བསྡུས་དང་རྒྱུས་པའི་སྒོ་ནས་བརྗོད། །
ཅེས་པའི་བསྡུས་པའི་དོན་མངོན་རྟོགས་རྒྱན་གྱི་སེམས་བསྐྱེད་ཀྱི་མཚན་ཉིད་སྟོན་པའི་སྐབས་དང་། རྒྱས་པ་ནི་
རྒྱན་གྱི་སེམས་བསྐྱེད་ཀྱི་རབ་དབྱེ་སྟོན་པའི་སྐབས་ལ་བྱེད་པ་ཡིན་ཟེར་ན། དེ་མི་འཐད་པར་ཐལ། དེའི་དོན་
སྔར་བཤད་པ་ལྟར་སེམས་བསྐྱེད་ཀྱི་དམིགས་ཡུལ་གཉིས་ཡུམ་བར་མ་ལས་མདོར་བསྟན་རྒྱས་བཤད་གཉིས་ཀྱི་སྒོ་
92

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ནས་བསྟན་པ་དེ་བཞིན་དུ། གཞན་གཉིས་ལས་ཀྱང་དེ་ལྟར་བསྟན་ཞེས་པའི་དོན་ཡིན་པའི་ཕྱིར། ཁ་ཅིག
ངན་སོང་གསུམ་གྱི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་མེད་ཟེར་ན། དེ་ཡོད་པར་ཐལ། བྱང་ཆུབ་
སེམས་དཔའ་འགའ་ཞིག་ལས་ཉོན་གྱི་དབང་གིས་ངན་སོང་གསུམ་དུ་སྐྱེ་བ་ལེན་པ་ཡོད་པའི་ཕྱིར། དེར་ཐལ།
སྐྱེས་རབས་ལས། ལས་ཀྱི་རྣམ་པར་སྨིན་པ་བསམ་མི་ཁྱབ། ། བརྩེ་བའི་བདག་ཉིད་ཆེ་ཡང་དུད་འགྲོར་
སྐྱེས། ། ཞེས་པ་དང་། མདོ་སྡེ་རྒྱན་ལས། རིང་མོ་ཞིག་ནས་ངན་སོང་དུ། ། འགྲོ་ཞིང་མྱུར་བར་ཐར་བར་
བྱེད། ། དེ་ཡང་སྡུག་བསྔལ་ཆུང་ངུ་མྱོང་། ། སྐྱོ་བཅས་སེམས་ཅན་སྨིན་པར་བྱེད། ། ཅེས་གསུངས་པའི་
ཕྱིར། གཞན་ཡང་། དེ་ལྟར་ཡོད་པར་ཐལ། དམྱལ་བའི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་
པ་གང་ཞིག གཞན་གཉིས་ཀྱི་རྟེན་ལ་ཡང་དེ་གསར་དུ་སྐྱེ་བ་ཡོད་པའི་ཕྱིར། དང་པོ་དེར་ཐལ། བདག་ཅག་
གི་སྟོན་པ་དམྱལ་བའི་ཤིང་རྟ་འདྲེན་པའི་གྱད་དུ་སྐུ་འཁྲུངས་པའི་དུས་ཞིག་ལ་བྱང་ཆུབ་ཏུ་སེམས་བསྐྱེད་པར་
དྲིན་ལན་བསབས་པའི་མདོ་ལས་བཤད་པའི་ཕྱིར། གཉིས་པ་དེར་ཐལ། ཡི་དྭགས་ཀྱི་རྟེན་ལ་དེ་གསར་དུ་སྐྱེ་བ་
ཡོད་པ་གང་ཞིག དུད་འགྲོའི་རྟེན་ལ་ཡང་ཡོད་པའི་ཕྱིར། དང་པོ་དེར་ཐལ། ཟ་མ་ཏོག་བཀོད་པའི་མདོ་ལས།
འཕགས་པ་འཇིག་རྟེན་དབང་ཕྱུག་གིས་ཡི་དྭགས་མང་པོ་བདེན་པ་ལ་བཀོད་པར་གསུངས་པའི་ཕྱིར། ཁྱབ་སྟེ།
དེའི་དོན་བདེན་པ་མཐོང་བ་ལ་གསར་དུ་བཀོད་པའི་དོན་དུ་མི་རུང་བར་བདེན་པ་མཐོང་པའི་ཐབས་བྱང་ཆུབ་
ཏུ་སེམས་བསྐྱེད་པ་ལ་འཆད་དགོས་པའི་ཕྱིར། གོང་གི་གཉིས་པ་དེར་ཐལ། ཀླུའི་རྟེན་ལ་ཐེག་ཆེན་སེམས་
བསྐྱེད་གསར་དུ་སྐྱེ་བ་ཡོད་པའི་ཕྱིར། དེར་ཐལ། ཀླུའི་རྒྱལ་པོ་རྒྱ་མཚོས་ཞུས་པའི་མདོ་ལས། ཀླུ་ཉིས་ཁྲི་ཆིག་
སྟོང་གིས་བྱང་ཆུབ་ཏུ་སེམས་བསྐྱེད་པར་གསུངས་པའི་ཕྱིར། གཞན་ཡང་། ངན་སོང་གསུམ་གྱི་རྟེན་ལ་ཐེག་
ཆེན་སེམས་བསྐྱེད་གསར་དུ་སྐྱེ་བ་ཡོད་པར་ཐལ། དེ་གསུམ་གྱི་རྟེན་ལ་ཚོར་བ་སྡུག་བསྔལ་མངོན་གྱུར་བ་མྱོང་བ་
ལ་བརྟེན་ནས་སྙིང་རྗེ་ཆེན་པོ་གསར་དུ་སྐྱེ་བ་ཡོད་པའི་ཕྱིར། ཁ་ཅིག དེ་ཡོད་ཀྱང་མི་མ་ཡིན་པའི་འགྲོ་བའི་
རྟེན་གཞན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་མེད་ཟེར་ན། དེ་ཡོད་པར་ཐལ། ལྷའི་རྟེན་ལ་ཐེག་ཆེན་
སེམས་བསྐྱེད་གསར་དུ་སྐྱེ་བ་ཡོད་པའི་ཕྱིར། དེར་ཐལ། རྩ་བར། ལྷ་རྣམས་རུང་བར་བྱ་བའི་ཕྱིར། ཞེས་
སོགས་གསུངས་ཤིང་། མདོ་ལས་ཀྱང་། ལྷའི་བུ་གང་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་སེམས་མ་བསྐྱེད་པ་དེ་དག་གིས་ཀྱང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་
བྱའོ། ། ཞེས་གསུངས་པའི་ཕྱིར། ཁ་ཅིག གཟུགས་མེད་ཁམས་པའི་རྟེན་ལ་ཐེག་ཆེན་སེམས་བསྐྱེད་གསར་
དུ་སྐྱེ་བ་ཡོད་ཟེར་ན། རེ་ཞིག་དེ་མི་འཐད་པར་ཐལ། དེར་སྐྱེས་བུའི་བྱང་སེམས་ཡོད་ཀྱང་།དེ་ན་སེམས་ཅན་
93

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདི་ནི་དབྱིབས་འདི་ལྟ་བུའོ་ཞེས་དངོས་ཡུལ་དུ་བྱེད་པ་མེད་པས། དེ་ལ་དམིགས་པའི་སྙིང་རྗེ་ཆེན་པོ་གསར་དུ་
སྐྱེ་བ་མེད་པའི་ཕྱིར། དེར་ཐལ། གཟུགས་མེད་ཁམས་ན་གཟུགས་མེད་པའི་ཕྱིར། ཁ་ཅིག ཐེག་ཆེན་སེམས་
བསྐྱེད་གསར་དུ་སྐྱེ་བའི་སེམས་རྟེན་ཡིན་ན། སེམས་ཡིན་པས་ཁྱབ་ཟེར་ན། ཐེག་ཆེན་སེམས་བསྐྱེད་ཀྱི་སེམས་
རྟེན་དུ་གྱུར་པའི་རྫོགས་བྱང་དོན་གཉེར་གྱི་འདུད་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་
ཅན་དེ་ཡིན་པའི་ཕྱིར། དེ་དེར་ཐལ། དེ་ཡོད་པའི་ཕྱིར། དེར་ཐར། ཐེག་ཆེན་སེམས་བསྐྱེད་དེ། རང་རྒྱུ་
རྫོགས་བྱང་དོན་དུ་གཉེར་བར་འདོད་པའི་འདུན་པ་ལ་བརྟེན་ནས་སྐྱེ་བའི་ཕྱིར། འདོད་མི་ནུས་ཏེ། སེམས་
བྱུང་ཡིན་པའི་ཕྱིར། ཁ་ཅིག གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་ཤིང་རང་གི་
གྲོགས་རྫོགས་བྱང་དོན་གཉེར་གྱི་འདུན་པ་དང་མཚུངས་ལྡན་དུ་གྱུར་པའི་སེམས་ཁྱད་པར་ཅན་དེ། ཐེག་ཆེན་
སེམས་བསྐྱེད་ཀྱི་མཚན་ཉིད་ཟེར་ན། ཐེག་ཆེན་སེམས་བསྐྱེད་རྒྱུད་ལ་སྐྱེ་ཁ་མའི་གང་ཟག་གི་རྒྱུད་ཀྱི་བུར་ཤུན་གྱི་
རོ་ལྟ་བུའི་བྱང་ཆུབ་ཀྱི་སེམས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། གཞན་
དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་པ་གང་ཞིག རང་གི་གྲོགས་རྫོགས་བྱང་དོན་གཉེར་གྱི་
འདུན་པ་དང་མཚུངས་ལྡན་དུ་གྱུར་པའི་སེམས་ཁྱད་པར་ཅན་ཡིན་པའི་ཕྱིར། དང་པོ་དེར་ཐལ། ཐེག་ཆེན་
སེམས་བསྐྱེད་དང་དམིགས་རྣམ་ཀུན་ནས་མཚུངས་པའི་སེམས་ཡིན་པའི་ཕྱིར། དེར་ཐལ། བུར་ཤུན་གྱི་རོ་ལྟ་
བུའི་བྱང་ཆུབ་ཀྱི་སེམས་ཡིན་པའི་ཕྱིར། གཉིས་པ་དེར་ཐལ། རྫོགས་བྱང་དོན་དུ་གཉེར་བྱེད་པའི་སེམས་ཁྱད་
པར་ཅན་ཡིན་པའི་ཕྱིར། དེར་ཐལ། དེ་རྒྱུད་ལྡན་གྱི་གང་ཟག་དེ་རྫོགས་བྱང་དོན་དུ་གཉེར་བར་བྱེད་པའི་གང་
ཟག་ཁྱད་པར་ཅན་ཡིན་པའི་ཕྱིར། དེར་ཐལ། ཐེག་ཆེན་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར། ཁྱབ་
སྟེ། རྫོགས་བྱང་དོན་དུ་གཉེར་བ་མེད་པར་ཐེག་ཆེན་ལམ་དུ་འཇུག་མི་ནུས་པའི་ཕྱིར། དེར་ཐལ། སངས་རྒྱས་
དོན་དུ་གཉེར་བ་མེད་པར་ཐེག་ཆེན་ལམ་དུ་འཇུག་མི་ནུས་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་
ཆེན་ལ་ཞུགས་ཀྱི་སེམས་ཡིན་པར་ཐལ། འདོད་པའི་ཕྱིར། འདོད་ན་སླའོ། །༼ཁ་ཅིག གཞན་དོན་དུ་ཡང་
དག་པར་རྫོགས་པའི་བྱང་ཆུབ་ལ་དམིགས་ཤིང་རང་གི་གྲོགས་རྫོགས་བྱང་དོན་གཉེར་གྱི་འདུན་པ་དང་མཚུངས་
ལྡན་དུ་གྱུར་བའི་ཐེག་ཆེན་ལམ་གྱི་འཇུག་སྒོའི་ཡིད་ཀྱི་རྣམ་རིག་ཁྱད་པར་ཅན་དེ། ཐེག་ཆེན་སེམས་བསྐྱེད་ཀྱི་
མཚན་ཉིད་ཡིན་ཟེར་ན། སངས་རྒྱས་འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚན་ཉིད་
དེར་ཐལ། མཚོན་བྱའི་དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར།
དེར་ཐལ། སྒྲིབ་པ་སྤངས་པའི་སེམས་བསྐྱེད་ཡོད་པའི་ཕྱིར། དེར་ཐལ། མདོ་སྡེ་རྒྱན་ལས། དེ་བཞིན་སྒྲིབ་
94

༄༅། ： མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
པ་སྤངས་པའོ། ། ཞེས་པ་དང་། འགྲེལ་པ་དོན་གསལ་ལས། སེམས་བསྐྱེད་ཐ་མ་གསུམ་ནི། སྦྱོར་བ་དང་།
དངོས་དང་། མཇུག་གི་སྒོ་ནས་སངས་རྒྱས་ཀྱི་སས་བསྡུས་ཏེ། ཞེས་གསུངས་པའི་ཕྱིར། རྩ་བར་འདོད་ན།
དེ་ཆོས་ཅན། ཐེག་ཆེན་ལམ་གྱི་འཇུག་སྒོ་ཡིན་པར་ཐལ། འདོད་པའི་ཕྱིར། འདོད་ན། ཐེག་ཆེན་པ་ཡིན་ན།
ཁྱོད་རྒྱུད་ལ་སྐྱེ་མྱོང་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག གཞན་དོན་དུ་
ཡང་དག་པར་རྫོགས་པའི་བྱང་ཆུབ་ལ་དམིགས་ཤིང་རང་གི་གྲོགས་རྫོགས་བྱང་དོན་གཉེར་གྱི་འདུན་པ་དང་
མཚུངས་ལྡན་དུ་གྱུར་པའི་ཐེག་ཆེན་པའི་རྒྱུད་ཀྱི་ཡིད་ཀྱི་རྣམ་ཤེས་ཁྱད་པར་ཅན། ཐེག་ཆེན་སེམས་བསྐྱེད་ཀྱི་
མཚན་ཉིད་ཡིན་ཟེར་ན། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་
ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཐེག་ཆེན་གྱི་
རྟོགས་རིགས་སུ་གནས་པའི་སེམས་བསྐྱེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་
པས་གང་ཟག་གི་བདག་མེད་གཙོ་བོར་མི་སྒོམ་པའི་ཕྱིར། དེར་ཐལ། དེས་ཉོན་སྒྲིབ་གཙོ་བོར་མི་སྤོང་བའི་ཕྱིར།
འོན་ཀྱང་ཐེག་ཆེན་པའི་རྒྱུད་ཀྱི་ཚུལ་ཁྲིམས་ཀྱི་བསླབ་པའི་ངོ་བོར་གྱུར་པའི་བསམ་པ་དེ་རྟོགས་རིགས་གསུམ་ཀར་
གནས་པར་འདྲའོ། ༔ ཁ་ཅིག ཐེག་ཆེན་སེམས་བསྐྱེད་ཡིན་ན། རྫོགས་བྱང་དོན་གཉེར་གྱི་འདུན་པ་དང་
མཚུངས་ལྡན་ཡིན་པས་ཁྱབ་ཟེར་ན། དེ་མི་འཐད་པར་ཐལ། རང་གི་གྲོགས་རྫོགས་བྱང་དོན་གཉེར་གྱི་འདུན་
པ་དང་མཚུངས་ལྡན་ཡིན་ན། རྫོགས་བྱང་དོན་གཉེར་གྱི་འདུན་པ་དང་མཚུངས་ལྡན་ཡིན་པས་མ་ཁྱབ་པའི་
ཕྱིར། མ་གྲུབ་ན། རང་གི་གྲོགས་འདུན་པ་དང་མཚུངས་ལྡན་ཡིན་ན། འདུན་པ་དང་མཚུངས་ལྡན་ཡིན་
དགོས་པར་ཐལ། མ་གྲུབ་པ་དེའི་ཕྱིར། འདོད་ན། ཐེག་ཆེན་སེམས་བསྐྱེད་ཆོས་ཅན། དེར་ཐལ། དེའི་
ཕྱིར། འདོད་ན། འདུན་པ་རྒྱུད་ལྡན་ཡིན་ན། ཐེག་ཆེན་སེམས་བསྐྱེད་རྒྱུད་ལྡན་ཡིན་དགོས་པར་ཐལ། ཐེག་
ཆེན་སེམས་བསྐྱེད་དེ་འདུན་པ་དང་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། དེར་ཐལ། དེ་དེ་དང་
མཚུངས་ལྡན་ཡིན་པའི་ཕྱིར། ཁ་ཅིག་མ་ཁྱབ་ཟེར་ན། དམིགས་པ་མཚུངས་པ་ཙམ་གྱིས་མཚུངས་ལྡན་ཡིན་
པའི་གོ་ཆོད་པར་ཐལ། མ་ཁྱབ་པ་དེའི་ཕྱིར། འདོད་ན། སངས་རྒྱས་འཕགས་པ་ཡིན་ན། ཐེག་ཆེན་སེམས་
བསྐྱེད་དང་མཚུངས་ལྡན་ཡིན་དགོས་པར་ཐལ་ལོ། ། གཞན་ཡང་། དངོས་པོ་བདེན་པར་འཛིན་པའི་བདེན་
འཛིན་དང་སངས་རྒྱས་འཕགས་པ་གཉིས་ཀྱང་མཚུངས་ལྡན་ཡིན་པར་ཐལ། དེ་གཉིས་དངོས་པོ་ལ་དམིགས་
པར་མཚུངས་པའི་ཕྱིར། འདོད་ན་སླའོ། ། ཁ་ཅིག རང་གི་གྲོགས་རྫོགས་བྱང་དོན་གཉེར་གྱི་འདུན་པ་དང་
མཚུངས་ལྡན་དུ་གྱུར་པའི་ཐེག་ཆེན་པའི་རྒྱུད་ཀྱི་གཙོ་སེམས་ཁྱད་པར་ཅན་ཡིན་ན། ཐེག་ཆེན་སེམས་བསྐྱེད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་པས་ཁྱབ་ཟེར་ན། སངས་རྒྱས་འཕགས་པའི་མིག་གི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར།
དེ་དེར་ཐལ། དེའི་འཁོར་དུ་གྱུར་པའི་རྫོགས་བྱང་དོན་གཉེར་གྱི་འདུན་པ་ཡོད་པ་གང་ཞིག རྣམ་ཤེས་དེ་ཐེག་
ཆེན་པའི་རྒྱུད་ཀྱི་གཙོ་སེམས་ཁྱད་པར་ཅན་ཡིན་པའི་ཕྱིར། དང་པོ་དེར་ཐལ། དེའི་འཁོར་དུ་གྱུར་པའི་ཡུལ་
ངེས་ལྔ་ཡོད་པར་བཤད་པའི་ཕྱིར། ཕྱི་མ་དེར་ཐལ། སངས་རྒྱས་འཕགས་པའི་རྒྱུད་ཀྱི་སེམས་ཡིན་པའི་ཕྱིར།
འདོད་ན། ཡིད་ཀྱི་རྣམ་པར་ཤེས་པ་ཡིན་པར་ཐལ། ཐེག་ཆེན་སེམས་བསྐྱེད་ཡིན་པའི་ཕྱིར། ཁྱབ་སྟེ། ཉི་ཁྲི་
སྣང་བ་ལས། སེམས་ནི་རྣམ་པར་ཤེས་པ་སྟེ། རྣམ་པར་རིག་པའོ། ། རྣམ་པར་ཤེས་པ་ཡང་གང་ཞེ་ན། ཡིད་
ཀྱི་རྣམ་པར་ཤེས་པ་སྟེ། ཞེས་གསུངས་པའི་ཕྱིར། ཁ་ཅིག ཐེག་ཆེན་གྱི་རྟོགས་རིགས་སུ་གནས་པའི་ཐེག་ཆེན་
པའི་ཡིད་ཀྱི་རྣམ་རིག་ཁྱད་པར་ཅན་ཡིན་ནོ། ། ཐེག་ཆེན་སེམས་བསྐྱེད་ཡིན་པས་ཁྱབ་ཟེར་ན། དོན་དམ་
སེམས་བསྐྱེད་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་རྟོགས་རིགས་སུ་གནས་པའི་དོན་
དམ་སེམས་བསྐྱེད་ཡིན་པའི་ཕྱིར། དེར་ཐལ། དོན་དམ་སེམས་བསྐྱེད་དང་ཀུན་རྫོབ་སེམས་བསྐྱེད་གཉིས་ཀ་
ཐེག་ཆེན་གྱི་རྟོགས་རིགས་སུ་གནས་པའི་ཡིད་ཀྱི་རྣམ་རིག་ཡིན་པའི་ཕྱིར། འདོད་ན། ཀུན་རྫོབ་སེམས་བསྐྱེད་
ཡིན་པར་ཐལ། འདོད་པའི་ཕྱིར། ཁྱབ་སྟེ། དོན་དམ་སེམས་བསྐྱེད་དེ་འདིར་བསྟན་ཐེག་ཆེན་སེམས་བསྐྱེད་
ཀྱི་མཚན་ཉིད་མ་རྫོགས་པའི་ཕྱིར། ཁ་ཅིག སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གཙོ་བོའི་རྣམ་རིག་
ཁྱད་པར་ཅན། དོན་དམ་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་པའི་མིག་གི་རྣམ་པར་
ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། སངས་རྒྱས་འཕགས་པའི་མིག་གི་
རྣམ་པར་ཤེས་པ་ཡིན་པའི་ཕྱིར། འདོད་ན། ཡིད་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
དབང་ཤེས་ཡིན་པའི་ཕྱིར། ཁ་ཅིག དེ་འདྲའི་ཐེག་ཆེན་གཙོ་བོའི་ཡིད་ཀྱི་རྣམ་རིག་ཁྱད་པར་ཅན། དོན་དམ་
སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་ པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན་སླ། ཁ་ཅིག བྱང་སེམས་ཀྱི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་ཡིད་ཀྱི་རྣམ་རིག་ཡིན་ན། དོན་དམ་སེམས་བསྐྱེད་ཡིན་པའི་ཕྱིར་ཟེར་ན། བྱང་སེམས་སྦྱོར་
ལམ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡིད་ཀྱི་རྣམ་ཤེས་ཆོས་ཅན། དེར་ཐལ། དེའི་ཕྱིར།
འདོད་ན། ས་དང་པོ་ཐོབ་པའི་སེམས་ཡིན་པར་ཐལ། དོན་དམ་སེམས་བསྐྱེད་ཡིན་པའི་ཕྱིར། ཁྱབ་སྟེ།
མདོ་སྡེ་རྒྱན་ལས། མཆོད་ལ་སེམས་མཉམ་རྙེད་པའི་ཕྱིར། ། དེ་ཡི་རབ་དགའ་ཁྱད་པར་འཕགས། ། ཞེས་
དང༌། དབུ་མ་འཇུག་པ་ལས། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིས། ། བྱང་ཆུབ་སེམས་དཔའ་ཞེས་
96

༄༅། ： མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
བྱའི་སྒྲ་ཉིད་ཀྱིས་བསྙད་དོ། ། ཞེས་གསུངས་པའི་ཕྱིར། སྨོན་འཇུག་གི་ཁྱད་པར་ལ། ཁ་ཅིག སྤྱོད་པ་
ཉམས་ལེན་ཀྱི་བྱ་བས་མ་ཟིན་པའི་སེམས་བསྐྱེད། སྨོན་པ་སེམས་བསྐྱེད་ཀྱི་མཚན་ཉིད། སྤྱོད་པ་ཉམས་ལེན་ཀྱི་
བྱ་བས་ཟིན་པའི་སེམས་བསྐྱེད། འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། བྱང་སེམས་དང་པོ་པའི་རྒྱུད་
ཀྱི་སྨོན་པ་སེམས་བསྐྱེད་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དང་པོ་དེའི་ཕྱིར། དེར་ཐལ།
ས་དང་པོ་པའི་རྒྱུད་ཀྱི་སྨོན་པ་སེམས་བསྐྱེད་ཡིན་པའི་ཕྱིར། དེ་དེར་ཐལ། དེའི་རྒྱུད་ལ་སྨོན་པ་སེམས་བསྐྱེད་
ཡོད་པའི་ཕྱིར། དེར་ཐལ། རྣམ་བཤད་ལས། དེས་ན་སྨོན་སེམས་ནི་ཚོགས་ལམ་ནས་བཟུང་སྟེ་ས་ཐོབ་ནས་
ཀྱང་ཁས་བླངས་པ་ལ་ཉེས་པ་མེད་པར་མངོན་ཏེ། ཞེས་གསུངས་པའི་ཕྱིར། འདོད་ན། སྤྱོད་པ་ཉམས་ལེན་གྱི་
བྱ་བས་མ་ཟིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་བཤད་དགོངས་པ་རབ་གསལ་ལས།
ས་ཐོབ་ནས་སེམས་བསྐྱེད་སྤྱོད་པ་དང་བྲལ་བ་མི་སྲིད་པའི་ཕྱིར། ཞེས་གསུངས་པའི་ཕྱིར། ཕྱི་མ་ལ་ཡང་དེ་ཆོས་
ཅན། མཚོན་བྱ་ཕྱི་མ་དེར་ཐལ། མཚན་ཉིད་ཕྱི་མ་དེའི་ཕྱིར། དེར་ཐལ། བྱང་སེམས་འཕགས་པའི་རྒྱུད་ཀྱི་
སེམས་བསྐྱེད་ཡིན་པའི་ཕྱིར། ཁྱབ་སྟེ། ས་ཐོབ་པའི་སེམས་བསྐྱེད་ཡིན་ན། སྤྱོད་པ་ཉམས་ལེན་གྱི་བྱ་བས་ཟིན་
པས་ཁྱབ་པའི་ཕྱིར། འདོད་ན་སླའོ། ། ཁ་ཅིག ཆོ་གས་མ་བླངས་པའི་སེམས་བསྐྱེད། སྨོན་པ་སེམས་བསྐྱེད་
ཀྱི་མཚན་ཉིད། ཆོ་གས་བླངས་པའི་སེམས་བསྐྱེད། འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། དེ་མི་
འཐད་པར་ཐལ། ཆོ་གས་བླངས་པའི་སྨོན་པ་སེམས་བསྐྱེད་ཡོད་པའི་ཕྱིར། དེར་ཐལ། སངས་རྒྱས་ཆོས་དང་
ཚོགས་ཀྱི་མཆོག་རྣམས་ལ། ། ཞེས་སོགས་ལ་བརྟེན་ནས་སྨོན་སེམས་ཆོ་གས་ལེན་པ་ཡོད་པའི་ཕྱིར། ཁ་ཅིག
ས་མ་ཐོབ་པའི་སེམས་བསྐྱེད། སྨོན་པ་སེམས་བསྐྱེད་ཀྱི་མཚན་ཉིད། ས་ཐོབ་པའི་སེམས་བསྐྱེད། འཇུག་པ་
སེམས་བསྐྱེད་ཀྱི་མཚན་ཉིད་ཟེར་ན། དང་པོ་དེ་མི་འཐད་པར་ཐལ། ས་མ་ཐོབ་པའི་གང་ཟག་གི་རྒྱུད་ལ་འཇུག་
པ་སེམས་བསྐྱེད་ཡོད་པའི་ཕྱིར། དེར་ཐལ། འཇུག་པ་སེམས་བསྐྱེད་ནི་ཚོགས་ལམ་ནས་སངས་རྒྱས་ཀྱི་སའི་
བར་དུ་ཡོད་པའི་ཕྱིར། དེར་ཐལ། རྣམ་བཤད་ལས། འཇུག་སེམས་ནི་ཚོགས་ལམ་ནས་སངས་རྒྱས་ཀྱི་སའི་
བར་རོ། ། ཞེས་གསུངས་པའི་ཕྱིར། ཕྱི་མ་དེ་ཡང་མི་འཐད་པར་ཐལ། ས་ཐོབ་པའི་གང་ཟག་གི་རྒྱུད་ལ་སྨོན་
པ་སེམས་བསྐྱེད་ཡོད་པའི་ཕྱིར། དེར་ཐལ། ས་ཐོབ་པའི་གང་ཟག་གི་རྒྱུད་ལ་སྤྱོད་པ་ཉམས་ལེན་གྱི་བྱ་བས་མ་
ཟིན་པའི་སེམས་བསྐྱེད་མེད་ཀྱང་དེས་དངོས་སུ་མ་ཟིན་པའི་སེམས་བསྐྱེད་ཡོད་པའི་ཕྱིར། དེར་ཐལ། ས་ཐོབ་
པའི་གང་ཟག་གི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་མ་ཟིན་པའི་ཐེག་ཆེན་སེམས་བསྐྱེད་
མེད་ཀྱང་དེས་དངོས་སུ་མ་ཟིན་པའི་སེམས་བསྐྱེད་ཡོད་པའི་ཕྱིར། ཁ་ཅིག་མ་ཁྱབ་ཟེར། རྟོགས་དེར་ཐལ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་བཤད་ལས། ས་ཐོབ་ནས་སྟོང་པ་ཉིད་ཀྱི་དོན་མངོན་སུམ་དུ་རྟོགས་ཀྱང་། དེས་དངོས་སུ་མ་ཟིན་པའི་
སེམས་བསྐྱེད་སྐབས་དུ་མར་འབྱུང་བའི་ཕྱིར། ཞེས་གསུངས་པའི་ཕྱིར། ཁ་ཅིག འཇུག་སྡོམ་མ་ཐོབ་པའི་
སེམས་བསྐྱེད་སྨོན་པ་སེམས་བསྐྱེད་ཀྱི་མཚན་ཉིད། འཇུག་སྡོམ་ཐོབ་པའི་སེམས་བསྐྱེད། འཇུག་པ་སེམས་
བསྐྱེད་ཀྱི་མཚན་ཉིད་ཟེར་ན། དེ་གཉིས་ཀ་མི་འཐད་པར་ཐལ། འཇུག་སྡོམ་ཐོབ་པའི་སྨོན་པ་སེམས་བསྐྱེད་
ཡོད་པའི་ཕྱིར། དེར་ཐལ། བྱང་འཕགས་ཀྱི་རྒྱུད་ལ་སྨོན་པ་སེམས་བསྐྱེད་ཡོད་པའི་ཕྱིར། ཁ་ཅིག རྫོགས་
པའི་བྱང་ཆུབ་ཏུ་སྨོན་པའི་སེམས་བསྐྱེད། སྨོན་པ་སེམས་བསྐྱེད་ཀྱི་མཚན་ཉིད། རྫོགས་པའི་བྱང་ཆུབ་ཏུ་
འཇུག་པར་བྱེད་པའི་སེམས་བསྐྱེད། འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། བྱང་ཆུབ་སེམས་དཔའ་
རྫོགས་པའི་བྱང་ཆུབ་ཏུ་འཇུག་སེམས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་དེའི་ཕྱིར།
དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེའི་རྒྱུད་ལ་རྫོགས་པའི་
བྱང་ཆུབ་ཏུ་སྨོན་ཅིང་འདུན་པར་བྱེད་པའི་འཇུག་སེམས་ཡོད་པའི་ཕྱིར། དེར་ཐལ། དེའི་རྒྱུད་ལ་རྫོགས་པའི་
བྱང་ཆུབ་དོན་དུ་གཉེར་བར་བྱེད་པའི་འཇུག་སེམས་ཡོད་པའི་ཕྱིར། དེ་དེར་ཐལ། རྫོགས་པའི་བྱང་ཆུབ་དོན་
དུ་གཉེར་བར་བྱེད་པའི་བྱང་སེམས་ཡོད་པའི་ཕྱིར། གཞན་ཡང་། སྨོན་པ་སེམས་བསྐྱེད་ཆོས་ཅན། མཚོན་བྱ་
གཉིས་པ་དེར་ཐལ། མཚན་ཉིད་གཉིས་པ་དེའི་ཕྱིར། དེར་ཐལ། བྱང་སེམས་ཀྱི་སེམས་བསྐྱེད་ཡིན་པའི་ཕྱིར།
ཁྱབ་སྟེ། བྱང་སེམས་ཡིན་ན། རྫོགས་པའི་བྱང་ཆུབ་ཏུ་འཇུག་པར་བྱེད་པའི་བྱང་སེམས་ཡིན་དགོས་པའི་ཕྱིར།
དེར་ཐལ། དེ་ཡིན་ན། སངས་རྒྱས་ཀྱི་སར་སྐྲོད་པར་བྱེད་པའི་བྱང་སེམས་ཡིན་དགོས་པའི་ཕྱིར། དེར་ཐལ།
དེ་ཡིན་ན། རྫོགས་པའི་སངས་རྒྱས་ཐོབ་བྱའི་གཙོ་བོར་བྱས་ནས་དོན་དུ་གཉེར་བར་བྱེད་པའི་བྱང་སེམས་ཡིན་
དགོས་པའི་ཕྱིར། འདོད་ན་སླའོ། ། གཉིས་པ་རང་ལུགས་ལ་བཞི། སེམས་བསྐྱེད་སྐྱེ་བའི་རྟེན་གྱི་ཁྱད་པར།
བརྟེན་པ་སེམས་བསྐྱེད་ཀྱི་ངོ་བོ་སོགས་དང་། བཞེད་ཚུལ་མི་འདྲ་བའི་ཁྱད་པར། ཕན་ཡོན་གྱི་ཁྱད་པར་
རོ། ། དང་པོ་ལ་གསུམ། ལུས་རྟེན། སེམས་རྟེན། སྦྱོང་ཚུལ་གྱི་ཁྱད་པར་བསྟན་པའོ། ། དང་པོ་ནི།
ཐེག་ཆེན་སེམས་བསྐྱེད་གསར་དུ་སྐྱེ་བའི་ལུས་རྟེན་གྱི་ཁྱད་པར་ཡོད་དེ། ཟ་མ། མ་ནིང་། སྒྲ་མི་སྙན། ཚེ་དེ་
ལ་མཚམས་མེད་དང་ཆོས་སྤོང་གི་ལས་སྟོབས་ཆེན་བསགས་པ་མ་སྦྱངས་པ་མ་གཏོགས། གཞན་འགྲོ་བ་རིགས་
དྲུག་གི་རྟེན་ལ་གསར་དུ་སྐྱེ་བ་ཡོད་པའི་ཕྱིར། དང་པོ་དེ་ལྟར་ཡིན་ཏེ། འགྲེལ་ཆེན་ལས། སྐྱེས་པ་དང་བུད་
མེད་དག་ཉེ་བར་བཟུང་བ་ནི་མ་ནིང་དང་འཆིག་ལ་ སོགས་པ་རྣམས་རྟོགས་པའི་རྟེན་མ་ཡིན་ནོ། ༑ ཞེས་
གསུངས་པའི་ཕྱིར། ཕྱི་མ་དེ་ལྟར་ཡོད་དེ། རྣམ་བཤད་ལས། སྨོན་སེམས་སྐྱེ་བའི་རྟེན་ནི། ཐེག་ཆེན་ལ་མོས་
_98

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཤིང་སངས་རྒྱས་ཐོབ་པར་འདོད་པའི་ལྷ་ཀླུ་ལ་སོགས་པ་ལ་ཡང་སྐྱེའོ། ། ཞེས་པའི་སོགས་སྒྲས་ལྷ་མིན་མི་སོགས་
འགྲོ་བ་གཞན་གྱི་རྟེན་ལ་སྐྱེ་བ་ཡོད་པར་བསྟན་པའི་ཕྱིར། གཉིས་པ་སེམས་རྟེན་གྱི་ཁྱད་པར་ཡོད་དེ། གཙོ་བོའི་
དབང་དུ་བྱས་ན། སེམས་ཅན་ལ་དམིགས་པའི་སྙིང་རྗེ། སངས་རྒྱས་ཐོབ་འདོད་ཀྱི་དད་པ། བྱང་སེམས་ཀྱི་
སྤྱོད་པ་ལ་མོས་པའི་བསམ་པ་ལ་བརྟེན་ནས་སྐྱེ་བ་ཡོད་ལ། རྒྱུ་རྐྱེན་མཐའ་ཆོད་པའི་དབང་དུ་བྱས་ན་རྒྱུ་བཞི་རྐྱེན་
བཞི་སྟོབས་བཞི་ལ་བརྟེན་ནས་སྐྱེ་བ་ཡོད་པའི་ཕྱིར། རྒྱུ་བཞི་ལ་བརྟེན་ནས་སྐྱེ་བ་ཡོད་དེ། རྒྱུ་ཐེག་ཆེན་གྱི་
རིགས་སད་པ། ཐེག་ཆེན་དགེ་བའི་བཤེས་གཉེན་གྱིས་ཟིན་པ། གཞན་ལ་དམིགས་པའི་སྙིང་རྗེ། བྱང་སེམས་
ཀྱི་སྤྱོད་པ་ལ་དད་པའི་མཐུ་ལས་སྐྱེ་བ་ཡོད་པའི་ཕྱིར། རྐྱེན་བཞི་ལས་སྐྱེ་བ་ཡོད་དེ། སངས་རྒྱས་བྱང་སེམས་ཀྱི་
ཆོ་འཕྲུལ་མཐོང་ཞིང་ཐོས་པ། ཐེག་ཆེན་གྱི་སྡེ་སྣོད་མང་དུ་ཐོས་པ། དམ་ཆོས་ནུབ་པར་མི་བཟོད་པ། སེམས་
བསྐྱེད་རྙེད་པར་དཀའ་པར་མཐོང་པ་ལ་བརྟེན་ནས་སྐྱེ་བ་ཡོད་པའི་ཕྱིར། སྟོབས་བཞི་ལ་བརྟེན་ནས་སྐྱེ་བ་ཡོད་
དེ། རང་གི་སྟོབས་དང་། གཞན་གྱི་བསྐུལ་སྟོབས་དང་། དགེ་རྩ་བསགས་པའི་སྟོབས་དང་། བཤེས་གཉེན་
བསྟེན་ནས་དམ་ཆོས་ཐོས་པའི་སྟོབས་ལ་བརྟེན་ནས་སྐྱེ་བ་ཡོད་པའི་ཕྱིར། དེ་ལྟར་ཡིན་ཀྱང་། ཐེག་ཆེན་སེམས་
བསྐྱེད་ཀྱི་རྒྱུར་སྙིང་རྗེ་ཆེན་པོ་ངེས་པར་དགོས་ཏེ། རྣམ་བཤད་ལས། རྒྱུ་བཞི་དང་རྐྱེན་བཞི་དང་སྟོབས་བཞི་
ལས་སྐྱེ་བར་བཤད་པ་རྣམས་ནི། རྒྱུ་རྐྱེན་མཐའ་ཆོད་པའི་ཡན་ལག་ཏུ་ཡིན་ལ། ཞེས་པ་ནས། སྙིང་རྗེས་ཀུན་
ནས་བསླབ་པ་ངེས་པར་དགོས་པ་ཡིན་ནོ། ། ཞེས་པའི་བར་གསུངས་པའི་ཕྱིར།
གསུམ་པ་བསམ་པ་སྦྱོང་ཚུལ་ གྱི་དབང་དུ་བྱས་ན་གཉིས་ཡོད་དེ། རྒྱུ་འབྲས་མན་ངག་བདུན་དང་།
བདག་གཞན་མཉམ་བརྗེའི་སྒོ་ནས་སྦྱོང་ཚུལ་གཉིས་ཡོད་པའི་ཕྱིར། དང་པོ་ཡོད་དེ། སྐྱེ་ཤིའི་ཐོག་མཐའ་མེད་
པ་ནས་བརྒྱུད་དེ་སེམས་ཅན་ཐམས་ཅད་རང་ལ་དྲིན་ཆེ་བའི་མ་བྱེད་མྱོང་ཤ་སྟག་ཡིན་པས། དང་པོར་སེམས་
ཅན་ཐམས་ཅད་མར་འདུ་ཤེས་པའི་བསམ་པ་སྦྱངས། དེ་ལས་དྲིན་དྲན་པ། དེ་ལས་དྲིན་གཟོ་བ། དེ་ལས་
བྱམས་པ། དེ་ལས་སྙིང་རྗེ་ཆེན་པོ། དེ་ལས་ལྷག་བསམ་རྣམ་དག་སྟེ་རྒྱུ་དྲུག་དང་། དེ་ལས་འབྲས་བུ་བྱང་ཆུབ་
ཀྱི་སེམས་འབྱུང་བའི་རྒྱུ་འབྲས་མན་ངག་བདུན་གྱི་སྒོ་ནས་སྦྱོང་བའི་ཚུལ་ཡོད་པའི་ཕྱིར། གཉིས་པ་ཡོད་དེ།
མར་གྱུར་པའི་སེམས་ཅན་དེ་ཐམས་ཅད་ཀྱིས་ནི་སྡུག་བསྔལ་མི་འདོད་ཅིང་བདེ་བ་འདོད་པ་ཁོ་ནར་འདུག་ཀྱང་།
སྡུག་བསྔལ་གསུམ་གྱིས་མི་འདོད་བཞིན་དུ་མནར་བས་དེས་ན། སེམས་ཅན་ཐམས་ཅད་ཀྱི་སྡུག་བསྔལ་བདག་ལ་
ཚུར་ལེན་པའི་དམིགས་པས་སྙིང་རྗེ་དང་། བདག་གི་བདེ་དགེ་ཐམས་ཅད་གཞན་ལ་ཕར་གཏོང་བའི་དམིགས་
པས་བྱམས་པ་བསྒོམས་ཏེ་བདག་གཞན་མཉམ་བརྗེའི་སྒོ་ནས་སྦྱོང་ཚུལ་ལ་བརྟེན་ནས་སྐྱེ་བ་ཡོད་པའི་ཕྱིར།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་བརྟེན་པ་སེམས་བསྐྱེད་ནི། གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་ཤིང་།
རང་གི་གྲོགས་རྫོགས་བྱང་དོན་གཉེར་གྱི་འདུན་པ་དང་མཚུངས་ལྡན་དུ་གྱུར་པའི་ཐེག་ཆེན་ལམ་གྱི་འཇུག་སྒོའི་
རིགས་སུ་གནས་ཤིང་སྤྱོད་པའི་ཆར་གཏོགས་པའི་ཐེག་ཆེན་གཙོ་བོའི་ཡིད་ཀྱི་རྣམ་རིག་ཁྱད་པར་ཅན་དེ། ཐེག་
ཆེན་སེམས་བསྐྱེད་ཀྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཀུན་རྫོབ་སེམས་བསྐྱེད་དང་།
དོན་དམ་སེམས་བསྐྱེད་གཉིས་ཡོད་ལ། ངོ་བོའི་སྒོ་ནས་དབྱེ་ན། སྨོན་པ་སེམས་བསྐྱེད་དང་། འཇུག་པ་སེམས་
བསྐྱེད་གཉིས་ཡོད། སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པ་ལ་ལྟོས་མི་དགོས་པའི་རིགས་སུ་གནས་པའི་
སེམས་བསྐྱེད་དེ། སྨོན་པ་སེམས་བསྐྱེད་ཀྱི་མཚན་ཉིད། འཇུག་སྡོམ་ཐོབ་ཅིང་སྤྱོད་པ་ཉམས་ལེན་གྱི་བྱ་བས་
དངོས་སུ་ཟིན་པ་ལ་ལྟོས་དགོས་པའི་རིགས་སུ་གནས་པས་རབ་ཏུ་ཕྱེ་བའི་སེམས་བསྐྱེད་དེ། འཇུག་པ་སེམས་
བསྐྱེད་ཀྱི་མཚན་ཉིད། སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་མ་ཟིན་གྱི་དོན་ཡོད་དེ། སྦྱིན་པ་ལྟ་བུ་ལ་
མཚོན་ན། བྱང་སེམས་ཀྱིས་ཆོས་དང་ཟང་ཟིང་གི་སྦྱིན་པ་གཏོང་བའི་ཚེ་ཐུགས་རྒྱུད་ལ་ཐེག་ཆེན་སེམས་བསྐྱེད་
ཀྱི་གྲོགས་རྣམ་མཁྱེན་དོན་གཉེར་གྱི་དྲན་པ་དང་འདུན་པ་དུང་ངེ་བ་ཞིག་དངོས་སུ་ཡོད་པ་དང་མེད་པའི་ཁྱད་
པར་གྱིས། དེའི་སེམས་བསྐྱེད་སྦྱིན་པ་ཉམས་ལེན་གྱི་བྱ་བས་དངོས་སུ་ཟིན་པ་དང་མ་ཟིན་པའི་དོན་དུ་འཇོག་པ་
སོགས་གཞན་ལ་ཡང་མཚུངས་པའི་ཕྱིར། དོན་དམ་བདེན་པ་ལ་གཉིས་སྣང་ནུབ་པའི་སྒོ་ནས་ལྟ་སྤྱོད་གཉིས་སུ་
ཕྱེ་བའི་ལྟ་བའི་ཆར་གཏོགས་ཤིང་མི་གནས་པའི་མྱང་འདས་སྒྲུབ་བྱེད་ཀྱི་བསམ་པ་ཕུན་ཚོགས་ཀྱི་རིགས་སུ་གནས་
པའི་ཐེག་ཆེན་འཕགས་པའི་གཙོ་བོའི་ཡིད་ཀྱི་རྣམ་རིག་ཁྱད་པར་ཅན་དེ། དོན་དམ་སེམས་བསྐྱེད་ཀྱི་མཚན་
ཉིད། དེ་ཡང་དམ་པ་གསུམ་དང་ལྡན་པ་ཡིན་ཏེ། རྒྱུ་དམ་པ་བསྒྲུབ་པ་དང་། ལུང་དམ་པ་མནོས་པ་དང་།
ཁོང་དུ་ཆུད་པ་དམ་པ་གསུམ་དང་ལྡན་པའི་ཕྱིར། །
ས་མཚམས་ཀྱི་ཁྱད་པར་ཡོད་དེ། སྨོན་སེམས་ལ་ས་མཚམས་ཀྱི་མི་འདྲ་བ་འཇོག་ཚུལ་འོག་ཏུ་འཆད་ལ།
མཁས་གྲུབ་ལྟར་ན་ཚོགས་ལམ་ནས་བདུན་པའི་བར་དང་། འཇུག་སེམས་ནི་ཚོགས་ལམ་ནས་སངས་རྒྱས་ཀྱི་
སའི་བར་ཡོད་པའི་ཕྱིར། དོན་དམ་སེམས་བསྐྱེད་ནི། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་
རོ། ། སྤྱིར་ཀུན་རྫོབ་སེམས་བསྐྱེད་དང་ཐེག་ཆེན་སེམས་བསྐྱེད་དོན་གཅིག དེ་ལ་བསམ་པའི་སྒོ་ནས་དབྱེ་ན།
ཚོགས་སྦྱོར་བའི་རྒྱུད་ཀྱི་མོས་པས་སྤྱོད་པའི་སེམས་བསྐྱེད། མ་དག་ས་བདུན་གྱི་ལྷག་བསམ་དག་པའི་སེམས་
བསྐྱེད། དག་པ་ས་གསུམ་གྱི་རྣམ་པར་སྨིན་པའི་སེམས་བསྐྱེད། སངས་རྒྱས་ཀྱི་སའི་སྒྲིབ་པ་སྤངས་པའི་སེམས་
བསྐྱེད་རྣམས་སུ་ཡོད་ལ། སེམས་བསྐྱེད་ཚུལ་གྱི་སྒོ་ནས་གཉན་པ་ལྟ་བུའི་སེམས་བསྐྱེད། རྫི་བོ་ལྟ་བུའི་སེམས་
100

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། ：
བསྐྱེད། རྒྱལ་པོ་ལྟ་བུའི་སེམས་བསྐྱེད་དང་གསུམ། དཔེ་གྲོགས་ཆོས་མཐུན་གྱི་སྒོ་ནས་ས་ལྟ་བུའི་སེམས་བསྐྱེད་
ནས་སྤྲིན་ལྟ་བུའི་སེམས་བསྐྱེད་ཀྱི་བར་ཉེར་གཉིས་ཡོད་དོ། །
གསུམ་པ་ བཞེད་ ཚུལ་ མི་འདྲ་བའི་ཁྱད་པར་ཡོད་དེ། རྩ་བར། ཡང་དག་རྫོགས་ པའི་བྱང་ཆུབ་
འདོད། ། ཅེས་འདོད་པའི་སྒྲས་བསྟན་པ་ལ་བརྟེན་བུདྡྷ་ཤི་ཤཱནྟི་པ་སོགས་འགའ་ཞིག་གིས་སེམས་བསྐྱེད་འདུན་
པར་འདོད། གསེར་ཕྲེང་ལྟར་ན་ཐོགས་མེད་སྐུ་མཆེད་གཉིས་ཀྱིས་སེམས་བསྐྱེད་འདུན་པར་བཞེད་པར་བཤད་
ཀྱང་། འདིར་དབྱིག་གཉེན་གྱིས་བཞེད་མི་བཞེད་གང་བྱས་ཀྱང་རུང་བར་སྣང་ལ། འཕགས་པ་ཐོགས་མེད་
ཀྱིས་འདུན་པར་མི་བཞེད་དེ། དེས་འདུན་པར་བཞེད་ན་དེ་འདུན་པ་ཡིན་དགོས་པའི་ཕྱིར། དེ་ལྟར་ཡིན་ཏེ།
འཕགས་པ་ཐོགས་མེད་དེ་ལྟ་བུའི་གནས་ལ་འཁྲུལ་པ་མི་སྲིད་པའི་ཕྱིར། འཕགས་པ་གྲོལ་སྡེ་དང་སློབ་དཔོན་
གྱིསནི། ཐེག་ཆེན་སེམས་བསྐྱེད་ལ་འདོད་པའི་སྒྲས་བསྟན་པ་ཙམ་མ་གཏོགས་འདོད་པའམ་འདུན་པར་མི་
བཞེད་དེ། དེ་གཉིས་རྗེས་འབྲང་དང་བཅས་པ་མང་པོས་སེམས་བསྐྱེད་གཙོ་སེམས་སུ་བཞེད་པའི་ཕྱིར། རྩ་
བར་ཐེག་ཆེན་སེམས་བསྐྱེད་ལ་འདོད་པའི་སྒྲས་བསྟན་པ་ལ་དགོས་པ་ཡོད་དེ། དགོས་པ་རྣམ་པ་གཉིས་ཡོད་
པའི་ཕྱིར། གཞན་དོན་འདོད་པའི་མིང་གིས་འདོགས་པའི་རྒྱུ་མཚན་ཡོད་དེ། ཐེག་ཆེན་སེམས་བསྐྱེད་སྐྱེ་བ་ལ་
རྒྱུ་གཞན་དོན་དོན་གཉེར་གྱི་འདུན་པ་སྔོན་དུ་འགྲོ་དགོས་པས་རྒྱུ་མིང་འབྲས་ལ་བཏགས་ནས་བསྟན་པའི་ཕྱིར།
བྱང་ཆུབ་དོན་གཉེར་གྱི་འདོད་པའི་མིང་གིས་འདོགས་པའི་རྒྱུ་མཚན་ཡོད་དེ། ཐེག་ཆེན་སེམས་བསྐྱེད་དེ་གྲོགས་
རྫོགས་པའི་བྱང་ཆུབ་དོན་གཉེར་གྱི་འདུན་པ་དང་བཅས་པས་གྲོགས་མིང་གྲོགས་ཅན་ལ་བཏགས་པ་ཡིན་པའི་
ཕྱིར། དེ་དག་རྒྱུས་པར་ནི་རྣམ་བཤད་སོགས་ལས་ཤེས་པར་བྱའོ། ། སྨོན་འཇུག་གི་ཁྱད་པར་སྡོང་པོ་བཀོད་
པའི་མདོ་ལས་བཤད་པ་ལྟར། སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། ། བྱེ་བྲག་རིམ་བཞིན་ཤེས་
པ་ལྟར། ། དེ་བཞིན་མཁས་པས་འདི་གཉིས་ཀྱི། ། བྱེ་བྲག་རིམ་བཞིན་ཤེས་པར་བྱ། ། ཞེས་གསུངས་ཤིང༌།
སངས་རྒྱས་ཡེ་ཤེས་ཞབས་ཀྱིས། སྨོན་སེམས་ཐེག་ཆེན་གྱི་ཚོགས་སྦྱོར་ཁོ་ན་དང་། འཇུག་སེམས་ས་དང་པོ་ནས་
སངས་རྒྱས་ཀྱི་སའི་བར་དང་། ཡང་ཁ་ཅིག་ཕྱིར་མ་ལྡོག་པའི་ལམ་ཐོབ་མ་ཐོག་དང་གསེར་ཕྲེང་ལྟར་ན་སྨོན་
སེམས་དད་པོའི་སེམས་ཁོ་ནའོ་ཞེས་ཐེག་ཆེན་གྱི་ཚོགས་ལམ་ཁོ་ན་དང་འཇུག་སེམས་ཚོགས་ལམ་སྐད་ཅིག་གཉིས་
པ་ཕན་ཆད་ན་ཡོད་པར་བཞེད་པ་སོགས་མང་དུ་སྣང་ལ། རང་རེས་ལམ་རིམ་དང་རྣམ་བཤད་ལས་གསུངས་པ་
ལྟར་འཇུག་སྡོམ་མ་ཐོབ་པའི་སེམས་བསྐྱེད་ཐམས་ཅད་སྨོན་སེམས་ཡིན་ཀྱང་། འཇུག་སེམས་སུ་འགྱུར་བ་ཡང་
འཇུག་སྡོམ་ཐོབ་པ་ཙམ་གྱི་མི་ཆོག་པར་སྤྱོད་པ་ཉམས་ལེན་གྱི་བྱ་བས་ཟིན་པ་ལ་ལྟོས་དགོས་ཤིང་། འཇུག་སྡོམ་
101

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བླངས་པ་ཙམ་གྱིས་འཇུག་སེམས་སུ་མི་འཇོག་གོ ། སྤྱོད་འཇུག་གི་ལུང་དེའི་དོན་བཤད་པ་ལ་མི་འདྲ་བ་དུ་མ་
སྣང་ལ། རྣམ་བཤད་ལྟར་ན། གྲོང་ཁྱེར་དུ་འགྲོ་བར་བྱའོ་སྙམ་པ་གཞིར་བྱས་པའི་སྟེང་དུ་གོམས་པ་འདོར་བའི་
བྱ་བས་དངོས་སུ་ཟིན་མ་ཟིན་གཉིས་སུ་ཡོད་པ་ལྟར། སེམས་བསྐྱེད་ཙམ་ལ་ཁྱད་པར་མེད་ཀྱང་། སྤྱོད་པ་ཉམས་
ལེན་གྱི་བྱ་བས་དངོས་སུ་ཟིན་མ་ཟིན་གྱི་དོན་ཡིན་ལ། དེ་ཡང་སྒོམ་རིམ་དང་པོ་ལས་བཤད་པ་ལྟར་བཞེད་
དོ། ། བཞི་པ་ཕན་ཡོན་ནི། ཕལ་ཆེར་གྱི་སྡོང་པོ་བཀོད་པ་ལས། བྱང་ཆུབ་ཏུ་སེམས་བསྐྱེད་པ་ནི་ཤིན་ཏུ་རྙེད་
པར་དཀའོ། ། བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་རྣམས་ཀྱི་ས་བོན་ལྟ་བུའོ། ། ཞེས་ སོགས་ཀྱིས་
བསྔགས་པ་རྒྱ་ཆེར་གསུངས་ལ། མ་སྐྱེས་དགྲའི་མདོ་ལས། སེམས་བསྐྱེད་མ་ཐག་ཏུ་ཉན་ཐོས་དང་རང་སངས་
རྒྱས་ཐམས་ཅད་ཟིལ་གྱིས་མནན་ཏེ། ཞེས་སོགས་དང་། དེ་བཞིན་གཤེགས་པའི་གསང་པའི་མདོ་ལས་ཀྱང་།
བྱང་ཆུབ་སེམས་ཀྱི་བསོད་ནམས་གང་། ། དེ་ལ་གལ་ཏེ་གཟུགས་མཆིས་ན། ། ནམ་མཁའི་ཁམས་ནི་ཀུན་གང་
སྟེ། ། དེ་ནི་དེ་ལས་ལྷག་པར་འགྱུར། ། ཞེས་སོགས་མདོ་མང་པོ་དང་། སེམས་འགྲེལ་ལས། བྱང་ཆུབ་
སེམས་ནི་མ་བསྐྱེད་པར། ༑ སངས་རྒྱས་ནམ་ཡང་མི་ཐོབ་ཅིང་། ། འཁོར་བར་གཞན་དོན་བསྒྲུབ་པ་ཡི། །
ཐབས་གཞན་ཡོད་པ་མ་ཡིན་ནོ། ། ཞེས་པ་དང་། སྤྱོད་འཇུག་ལས། གསར་འགྱུར་རྩི་ཡི་རྣམ་པ་མཆོག་ལྟ་
བུ། ། མི་གཙང་ལུས་འདི་བླངས་ནས་རྒྱལ་བའི་སྐུ། ། རིན་ཆེན་རིན་ཐང་མེད་པར་བསྒྱུར་བས་ན། ། བྱང་
ཆུབ་སེམས་ཞེས་བྱ་བར་རབ་བརྟན་བཟུང་། ། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། ། འཁོར་བའི་
བཙོན་རར་བསྡམས་པའི་ཉམ་ཐག་རྣམས། ། བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། ། འཇིག་
རྟེན་ལྷ་མིར་བཅས་པའི་ཕྱག་བྱར་འགྱུར། ། ཞེས་སོགས་མདོ་བསྟན་བཅོས་དུ་མ་ལས་ཕན་ཡོན་དཔག་ཏུ་མེད་
པར་བཤད་དོ། ། དེས་ན་ཐར་བ་འདོད་པ་དག་གིས་ནི། ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག་གསུམ་
ལ་འདི་དགོས་ཏེ། ངེས་འབྱུང་མེད་ན། དགེ་བ་ཅི་ཙམ་བྱས་ཀྱང་འཁོར་བའི་རྒྱུར་འགྲོ་བར་རྗེ་བླ་མས་གསུངས་
ཤིང་། ལྟ་བ་རྣམ་དག་མེད་ན། ལམ་ཅི་ཙམ་བསྒོམས་ཀྱང་སངས་རྒྱས་ལྟ་ཞོག་ཐར་པ་ཐོབ་མི་ནུས་པ་དང་།
བྱང་ཆུབ་ཀྱི་སེམས་མེད་ན། ཡོན་ཏན་བརྒྱ་ཕྲག་ཡོད་ཀྱང་བྱང་ཆུབ་སེམས་དཔའི་ལམ་དུ་མི་ཆུད་ན་སངས་རྒྱས་
ཐོབ་པ་ལྟ་སྨོས་ཀྱང་ཅི་དགོས་པའི་ཕྱིར། ཐེག་ཆེན་ལམ་དུ་ཚུད་མ་ཚུད་ཀྱང་། ཐེག་ཆེན་ཚོགས་ལམ་དུ་ཞུགས་
མ་ཞུགས་ཀྱི་སྒོ་ནས་འཇོག་པས། ཐེག་ཆེན་ཚོགས་ལམ་ནི། ཐེག་ཆེན་ལམ་གྱི་འཇུག་སྒོ་ཡིན་ཀྱང་། ཐེག་ཆེན་
སེམས་བསྐྱེད་འདི་ཉིད་ཐེག་ཆེན་ལམ་གྱི་འཇུག་སྒོར་རྗེ་ཡབ་སྲས་ཀྱིས་ལན་གཅིག་མ་ཡིན་པར་གསུངས་པས།
ངག་ནས་ཐེག་ཆེན་སེམས་བསྐྱེད་ཞེས་མང་དུ་བརྗོད་ནས་ཐེག་ཆེན་སེམས་བསྐྱེད་ལ་ཕར་ལྟ་བའི་ཕྱིར་བལྟས་པ་ཁོ་
102

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ན་མི་བྱ་བར་ནང་དུ་རང་གི་སེམས་ཀྱི་ཐོག་ཏུ་བཀལ་ནས་དངོས་སམ་གཟུགས་བརྙན་ཙམ་ལས་མ་བྱུང་ཀྱང་
འབད་པར་བྱ་སྟེ། རྗེ་བླ་མས། འོན་ཀྱང་གཟུགས་བརྙན་ཙམ་ལས་མ་བྱུང་ཡང་དགེ་རྩ་སྒྲུབ་པ་ཐམས་ཅད་ལ་
འདིས་རྒྱས་བཏབ་ཅིང་སྨོན་ལམ་གྱིས་ཁ་བསྒྱུར་ན་ཕན་ཡོན་དཔག་ཏུ་མེད་པ་འབྱུང་བས་འདི་ལ་ངེས་ཤེས་
འདྲོངས་པར་མཛོད། ཅེས་གསུངས་པའི་ཕྱིར། གསུམ་པ་རྩོད་པ་སྤོང་པ་ལ། ཁ་ཅིག བསྡུས་དང་རྒྱས་པའི་
སྒོ་ནས་བརྗོད། ། ཅེས་པའི་དོན་མངོན་རྟོགས་རྒྱན་གྱིས་ཐེག་ཆེན་སེམས་བསྐྱེད་ཀྱི་དམིགས་ཡུལ་མདོར་བསྡུས་
རྒྱས་བཤད་གཉིས་ཀྱིས་བསྟན་པ་ལ་བྱེད་རིགས་པར་ཐལ། དེས་སེམས་བསྐྱེད་མདོར་བསྟན་རྒྱས་བཤད་གཉིས་
ཀྱི་སྒོ་ནས་བསྟན་པའི་ཕྱིར། ཟེར་ན། མ་ཁྱབ། ཁ་ཅིག དེ་དང་དེ་ནི་ཞེས་པ་གཞན་དོན་དང་བྱང་ཆུབ་
གཉིས་རིམ་པར་བསྟན་པའི་དོན་དུ་འཆད་རིགས་པར་ཐལ། སེམས་བསྐྱེད་པ་ནི་གཞན་དོན་ཕྱིར། ཞེས་པའི་
རྐང་པ་གཉིས་ཀྱིས་གཞན་དོན་དང་བྱང་ཆུབ་གཉིས་རིམ་པར་བསྟན་པའི་ཕྱིར། ཟེར་ན། མ་ཁྱབ། འདོད་མི་
ནུས་ཏེ། དེ་ནི་སྔ་མ་བྱང་ཆུབ་དང་ཕྱི་མ་གཞན་དོན་ལ་འཆད་རིགས་པའི་ཕྱིར། ཁ་ཅིག བྱང་ཆུབ་ཀྱི་སེམས་
གསར་དུ་སྐྱེ་བའི་ཚེ་གཞན་དོན་དོན་གཉེར་གྱི་བློ་དང་བྱང་ཆུབ་དོན་གཉེར་གྱི་བློ་གཉིས་ཀྱི་ནང་ནས་བྱང་ཆུབ་
དོན་གཉེར་གྱི་བློ་སྔོན་དུ་སྐྱེ་དགོས་པར་ཐལ། དེ་དང་དེ་ནི་ཞེས་པའི་དོན་འཆད་པའི་ཚེ། འདོད་དེ། གང་
འདོད་ན་བླ་ན་མེད་པའི་བྱང་ཆུབ་བོ། ། གང་གི་དོན་དུ་ན། གཞན་གྱི་དོན་དུའོ་ཞེས་བྱང་ཆུབ་སྔོན་ལ་འཆད་
རིགས་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། དེ་གཉིས་ཀྱི་ནང་ནས་གཞན་དོན་འདོད་པ་སེམས་
བསྐྱེད་ཀྱི་རྒྱུར་དགོས་ལ། བྱང་ཆུབ་འདོད་པ་སེམས་བསྐྱེད་ཀྱི་གྲོགས་སུ་དགོས་པའི་ཕྱིར། དེར་ཐལ། སེམས་
བསྐྱེད་པ་ནི་ཞེས་སོགས་ཀྱི་རྐང་པ་གཉིས་ཀྱིས་དེ་ལྟར་དོན་གྱིས་བསྟན་པའི་ཕྱིར། ཁ་ཅིག དམྱལ་བའི་རྟེན་ལ་
ཐེག་ཆེན་སེམས་བསྐྱེད་གསར་དུ་སྐྱེ་བ་མེད་པར་ཐལ། བྱང་ཆུབ་སེམས་དཔའ་ངན་སོང་དུ་སྐྱེ་བ་ལེན་པ་ཡོད་
པའི་རྒྱུ་མཚན་ཙམ་གྱིས་ནི། དམྱལ་བར་སྐྱེ་བ་ལེན་བསྒྲུབ་མི་ནུས་ཤིང་། གལ་ཏེ་དམྱལ་བར་སྐྱེ་བ་ལེན་པ་ཡོད་
ན་ཡང་དེ་ཙམ་གྱིས་དམྱལ་བའི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བར་ཡོད་པར་ཡང་སྒྲུབ་མི་ནུས་པའི་
ཕྱིར་ཟེར་ན། མ་ཁྱབ་སྟེ། དུད་འགྲོའི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་པར་རྗེ་ཡབ་སྲས་ཀྱིས་
དངོས་སུ་གསུངས་ཤིང་། དམྱལ་བའི་རྟེན་ལ་སྐྱེ་བ་ཡོད་པར་མཁས་གྲུབ་སོགས་འགའ་ཞིག་གིས་གསལ་བར་
བཤད་པ་དང་། ཡི་དྭགས་ཀྱི་རྟེན་ལ་གསར་དུ་སྐྱེ་བ་ཡོད་པར་མཁས་པ་གཞན་གྱིས་ཀྱང་བཤད་ཅིང་རིགས་པས་
ཡང་འགྲུབ་པའི་ཕྱིར། དེ་ལྟར་ཡིན་ཀྱང་། གཟུགས་མེད་དུ་བྱང་སེམས་སྐྱེ་བ་ལེན་པ་ཡོད་པས། དེའི་རྒྱུད་ལ་
ཐེག་ཆེན་སེམས་བསྐྱེད་ཡོད་མོད་དེའི་རྟེན་ལ་ཐེག་ཆེན་སེམས་བསྐྱེད་གསར་དུ་མི་སྐྱེ་བ་གོང་དུ་བསྒྲུབས་ཟིན་པའི་
103

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། ཁ་ཅིག ངན་སོང་གསུམ་གྱི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་མེད་པར་ཐལ། དེའི་རྟེན་ལ་
ཚོགས་ལམ་གསར་དུ་སྐྱེ་བ་མེད་པའི་ཕྱིར། དེར་ཐལ། དེའི་རྟེན་ལ་ཐར་ལམ་གསར་དུ་སྐྱེ་བ་མེད་པའི་ཕྱིར།
དེར་ཐལ། དེ་དག་ལམ་གསར་དུ་སྒྲུབ་པའི་རྟེན་དུ་མི་ཁོམ་པར་བཤད་པའི་རྒྱུ་མཚན་ཡོད་པའི་ཕྱིར་ཟེར་ན། མ་
ཁྱབ་སྟེ། དེ་ནི་གཙོ་ཆེ་བ་ལ་དགོངས་པའི་ཕྱིར། འདོད་ན། དེ་ཡོད་པར་ཐལ། སངས་རྒྱས་བྱང་སེམས་ཀྱི་
སྤྲུལ་པ་ངན་སོང་གི་གནས་སུ་བྱོན་ནས་སེམས་ཅན་མང་པོ་བདེ་བ་ལ་བཀོད་དེ། ཆོས་བསྟན་པའི་སྟོབས་ཀྱིས་
དད་པ་དང་ངེས་འབྱུང་སྐྱེ་བ་ཡོད་པར་མདོ་སྡེ་དུ་མ་ལས་གསུངས་པ་སོགས་ཀྱི་སྒོ་ནས་དེའི་རྟེན་ལ་ཐེག་ཆེན་
སེམས་བསྐྱེད་སྐྱེ་བ་ཡོད་པར་འགྲུབ་པའི་ཕྱིར། ཁ་ཅིག སྒྲ་མི་སྙན་པ་སོགས་དེ་དག་གི་རྒྱུད་ལ་ཐེག་ཆེན་སེམས་
བསྐྱེད་གསར་དུ་སྐྱེ་བ་མེད་པར་ཐལ། དེ་དག་གི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་མེད་པའི་ཕྱིར།
ཟེར་ན། མ་ཁྱབ། འདོད་མི་ནུས་ཏེ། དེ་དག་གི་རྒྱུད་ལ་རྣམ་མཁྱེན་གསར་དུ་སྐྱེ་བ་ཡོད་པའི་ཕྱིར། ཁྱབ་སྟེ།
དེའི་རྒྱུད་ལ་ཐེག་ཆེན་སེམས་བསྐྱེད་དང་རྣམ་མཁྱེན་གཉིས་སྐྱེ་དགོས་སུ་མཚུངས་པའི་ཕྱིར། ཁ་ཅིག བྱང་
ཆུབ་ཀྱི་སེམས་རྒྱུད་ལ་སྐྱེས་པའི་ལམ་ལ་ཞུགས་མེད་པར་ཐལ། བྱང་ཆུབ་ཀྱི་སེམས་དེ་ཐེག་ཆེན་པའི་རྒྱུད་ཀྱི་ཆོས་
ཡིན་པའི་ཕྱིར། འདོད་ན། དེ་ཡོད་པར་ཐལ། ལམ་མ་ཞུགས་ན་ཐེག་ཆེན་སེམས་བསྐྱེད་ཡོད་པའི་ཕྱིར།
དེར་ཐལ། དེ་ན་སེམས་བསྐྱེད་ཡོད་པའི་ཕྱིར། ཁ་ཅིག་མ་ཁྱབ་ཟེར། རྟགས་དེར་ཐལ། དེ་ན་སངས་རྒྱས་
དོན་གཉེར་གྱི་སེམས་བསྐྱེད་ཡོད་པའི་ཕྱིར། དེར་ཐལ། རྣམ་བཤད་ལས། གཞན་གསུམ་ཡང་སངས་རྒྱས་
དོན་གཉེར་གྱི་སེམས་བསྐྱེད་ཙམ་ཞིག་ཡིན་མོད། ཅེས་གསུངས་པའི་ཕྱིར། གཞན་ཡང་། ལམ་མ་ཞུགས་ན་
བྱང་ཆུབ་ཀྱི་སེམས་ཡོད་པར་ཐལ། དེ་ན་བུར་ཤུན་གྱི་རོ་ལྟ་བུའི་བྱང་ཆུབ་ཀྱི་སེམས་ཡོད་པའི་ཕྱིར་ཟེར་ན། མ་
ཁྱབ། གཞན་ཡང་། དེ་ན་ཐེག་ཆེན་སེམས་བསྐྱེད་མེད་ཀྱང་སེམས་བསྐྱེད་ཡོད་པར་ཐལ། ལམ་རིམ་ཆེན་མོ་
ལས། དེ་གཉིས་རེ་རེ་ཡང་སེམས་བསྐྱེད་པ་ཙམ་གྱི་གྲངས་སུ་བགྲང་དགོས་ལ། ཞེས་གསུངས་པའི་ཕྱིར། ཟེར་
ན། འདིའི་སྒྲས་ཟིན་ལྟར་ན་དེ་ལྟར་དུ་འབྱེད་ཅིང་། དེ་ཡང་སྒྲ་ཡངས་པའི་དབང་དུ་བྱས་པ་ཡིན་ལ། འཇུག་
པ་བདེ་བར་བྱས་ན། སེམས་བསྐྱེད་ཡིན་ན། ཀུན་རྫོབ་སེམས་བསྐྱེད་དང་ཐེག་ཆེན་སེམས་བསྐྱེད་ཡིན་པས་
ཁྱབ་པར་ཁས་བླངས་ནའང་མི་འགལ་ལོ། ། ཁ་ཅིག ཐེག་ཆེན་སེམས་བསྐྱེད་ཡིན་ན། ཀུན་རྫོབ་སེམས་
བསྐྱེད་ཡིན་པས་མ་ཁྱབ་པར་ཐལ། དོན་དམ་སེམས་བསྐྱེད་ཐེག་ཆེན་སེམས་བསྐྱེད་ཡིན་པའི་ཕྱིར། དེར་ཐལ།
སྒོམ་རིམ་ལས། སེམས་བསྐྱེད་པ་ནི་རྣམ་པ་གཉིས་ཏེ། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་
སོ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་དངོས་བཏགས་མ་ཕྱེ་བར་དབྱེ་བ་བསྟན་པ་
104

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཡིན་པའི་ཕྱིར། འདོད་མི་ནུས་ཏེ། ཐེག་ཆེན་སེམས་བསྐྱེད་དང་ཀུན་རྫོབ་སེམས་བསྐྱེད་གཉིས་དོན་གཅིག་ཏུ་
བྱེད་དགོས་པའི་ཕྱིར། དེར་ཐལ། དོན་དམ་སེམས་བསྐྱེད་དེ་ཐེག་ཆེན་སེམས་བསྐྱེད་དུ་འདོད་མི་རིགས་པའི་
ཕྱིར། དེར་ཐལ། སྤྱོད་འཇུག་དར་ཊིཀ་ལས། དོན་དམ་སེམས་བསྐྱེད་འདི་གང་དུའང་སེམས་བསྐྱེད་དུ་
བཤད་པ་མེད་ཅེས་གསུངས་པའི་ཕྱིར། ཁ་ཅིག མཐོང་ལམ་བར་ཆད་མེད་པའི་རྒྱུད་ལ་ཐེག་ཆེན་སེམས་
བསྐྱེད་མཛད་པར་ཐལ། དེའི་རྒྱུད་ལ་ སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་ཐེག་ཆེན་
སེམས་བསྐྱེད་མངོན་འགྱུར་པ་ཞིག་མེད་ཀྱང་། ཐེག་ཆེན་སེམས་བསྐྱེད་བག་ལ་ཉལ་བའི་ཚུལ་གྱིས་ཡོད་པའི་
ཕྱིར། དེར་ཐལ། རྣམ་བཤད་ལས། སྟོང་ཉིད་ལ་མཉམ་པར་བཞག་བཞིན་པའི་དུས་ན་གང་ཟག་དེའི་རྒྱུད་ལ་
ཐེག་ཆེན་སེམས་བསྐྱེད་ཡོད་མོད་ཀྱི། སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་མངོན་གྱུར་
དུ་ག་ལ་དགོས། ཞེས་གསུངས་པའི་ཕྱིར། འདི་ལ་མཁས་པ་ཁ་ཅིག་དོན་གཞན་དུ་འཆད་ཀྱང་། རྣམ་བཤད་
ཀྱི་དགོངས་པ་ནི་ཚིག་ཟིན་གྱི་དོན་ལྟར་མཁས་པ་དུ་མས་དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་བཞེད་
དོ། ། ཁ་ཅིག ཐེག་ཆེན་མཐོང་ལམ་བར་ཆད་མེད་པའི་རྒྱུད་ལ་ཐེག་ཆེན་སེམས་བསྐྱེད་མངོན་གྱུར་དུ་ཡོད་
པར་ཐལ། དེའི་རྒྱུད་ཀྱི་ཐེག་ཆེན་སེམས་བསྐྱེད་དེ་བློ་མངོན་གྱུར་པ་ཡིན་པའི་ཕྱིར། དེར་ཐལ། དེ་དམིགས་
རྣམ་འཛིན་པའི་བློ་ཡིན་པའི་ཕྱིར། ཞེས་གསུངས་པ་ནི་ཅུང་ཟད་ཚིག་ལ་སོང་བར་གསལ་ལོ། ། འདོད་མི་ནུས་
སོ། ། ཁ་ཅིག ཐེག་ཆེན་མཐོང་ལམ་བར་ཆད་མེད་པའི་རྒྱུད་ལ་ཐེག་ཆེན་སེམས་བསྐྱེད་མེད་པར་ཐལ། དེའི་
རྒྱུད་ཀྱི་ཤེས་པ་ཡིན་ན་སྟོང་ཉིད་རྟོགས་པའི་ཤེས་པ་ཡིན་དགོས་པའི་ཕྱིར། དེར་ཐལ། དེའི་རྒྱུད་ཀྱི་ཚད་མ་ཡིན་
ན་དེ་ལྟར་ཡིན་དགོས་པའི་ཕྱིར། དེར་ཐལ། དེའི་རྒྱུད་ཀྱི་མངོན་སུམ་གྱི་ཚད་མ་ཡིན་ན་དེ་ལྟར་ཡིན་དགོས་པའི་
ཕྱིར། དེར་ཐལ། དེའི་རྒྱུད་ཀྱི་རྣལ་འབྱོར་མངོན་སུམ་གྱི་ཚད་མ་ཡིན་ན་དེ་ལྟར་ཡིན་དགོས་པའི་ཕྱིར། ཟེར་
ན། མ་ཁྱབ། ཁ་ཅིག སྟོང་ཉིད་མངོན་སུམ་དུ་རྟོགས་པའི་སློབ་པའི་རྒྱུད་ཀྱི་ཚད་མ་ཡིན་ན། སྟོང་ཉིད་
རྟོགས་པའི་ཡེ་ཤེས་ཡིན་དགོས་པར་ཐལ། སྟོང་ཉིད་རྟོགས་པའི་སློབ་པའི་ཚད་མ་ཡིན་ན། སྟོང་ཉིད་རྟོགས་
པའི་ཡེ་ཤེས་ཡིན་དགོས་པའི་ཕྱིར། ཟེར་ན། རེ་ཞིག་མ་ཁྱབ་བྱས་པ་ལ་ཁོ་ན་རེ། ཐེག་ཆེན་མཐོང་ལམ་བར་
ཆད་མེད་ལམ་པའི་རྒྱུད་ཀྱི་རང་རིག་ཆོས་ཅན། སྟོང་ཉིད་རྟོགས་པའི་ཡེ་ཤེས་ཡིན་པར་ཐལ། སྟོང་ཉིད་རྟོགས་
པའི་སློབ་པའི་ཚད་མ་ཡིན་པའི་ཕྱིར། དེར་ཐལ། སྟོང་ཉིད་རྟོགས་པའི་ཐེག་ཆེན་མཐོང་ལམ་བར་ཆད་མེད་
པའི་ཚད་མ་ཡིན་པའི་ཕྱིར། དེར་ཐལ། ཐེག་ཆེན་མཐོང་ལམ་བར་ཆད་མེད་པའི་ཚད་མ་ཡིན་པའི་ཕྱིར། དེར་
ཐལ། དེའི་རྒྱུད་ཀྱི་ཚད་མ་ཡིན་པའི་ཕྱིར། གཞན་ཡང་། དེ་ཆོས་ཅན། སྟོང་ཉིད་རྟོགས་པའི་ཡེ་ཤེས་ཡིན་
105

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་ཐལ། སྟོང་ཉིད་མངོན་སུམ་དུ་རྟོགས་པའི་སློབ་པའི་རྒྱུད་ཀྱི་ཚད་མ་ཡིན་པའི་ཕྱིར། དེར་ཐལ། ཐེག་ཆེན་
མཐོང་ལམ་བར་ཆད་མེད་པའི་རྒྱུད་ཀྱི་ཚད་མ་ཡིན་པའི་ཕྱིར། ཁྱབ་སྟེ། དེ་སྟོང་ཉིད་མངོན་སུམ་དུ་རྟོགས་པའི་
སློབ་པ་ཡིན་པའི་ཕྱིར། ཟེར་ན། ཞིབ་པར་བྱའོ། ། འདོད་མི་ནུས་ཏེ། རང་རིག་ཡིན་པའི་ཕྱིར། དེས་ན།
རྣམ་བཤད་ཀྱི་ལུགས་ལྟར་བྱེད་ན་སྟོང་ཉིད་མངོན་སུམ་དུ་རྟོགས་པའི་སློབ་པའི་རྒྱུད་ལ། ཐེག་ཆེན་སེམས་
བསྐྱེད་ཡོད་ཀྱང་། དེས་སྟོང་ཉིད་རྟོགས་པ་མིན་ཞེས་ཁས་བླངས་ན་ལེགས་པར་སེམས་ལ། ཡང་ན་མཁས་པ་
འགའ་ཞིག་གིས་སྟོང་ཉིད་མངོན་སུམ་དུ་རྟོགས་པའི་སློབ་པའི་རྒྱུད་ལ་ཐེག་ཆེན་སེམས་བསྐྱེད་མེད་ཀྱང་། སྟོང་
ཉིད་དོན་སྤྱིའི་ཚུལ་གྱིས་རྟོགས་པའི་སློབ་པའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་འདོད་པ་ལྟར་བྱའོ། །
འོན་ཀྱང་འདིར་བཞེད་པ་མི་འདྲ་བ་མང་ངོ༌། ། ཁ་ཅིག འཇུག་སྡོམ་རྒྱུད་ལ་ལྡན་པའི་སེམས་ཅན་ཡིན་ན།
བྱང་སེམས་ཡིན་དགོས་པར་ཐལ། འཇུག་པ་སེམས་བསྐྱེད་རྒྱུད་ལྡན་གྱི་སེམས་ཅན་ཡིན་ན། བྱང་སེམས་ཡིན་
དགོས་པའི་ཕྱིར། ཟེར་ན། མ་ཁྱབ། རྟགས་དེར་ཐལ། ཐེག་ཆེན་སེམས་བསྐྱེད་རྒྱུད་ལྡན་གྱི་སེམས་ཅན་ཡིན་
ན། བྱང་སེམས་ཡིན་དགོས་པའི་ཕྱིར། འདོད་ན། དེ་མི་འཐད་པར་ཐལ། འཇུག་སྡོམ་རྒྱུད་ལྡན་གྱི་ལམ་མ་
ཞུགས་ཡོད་པར་ལམ་རིམ་སོགས་གསུངས་པའི་ཕྱིར། ཁ་ཅིག སྨོན་པ་སེམས་བསྐྱེད་དེ་ཚོགས་ལམ་ནས་རྒྱུན་
མཐའི་བར་དུ་ཡོད་པར་ཐལ། བྱང་སེམས་རྒྱུན་མཐའ་བའི་རྒྱུད་ཀྱི་སེམས་བསྐྱེད་དེ་སྨོན་པ་སེམས་བསྐྱེད་ཡིན་
པའི་ཕྱིར། དེར་ཐལ། བྱང་སེམས་དེའི་རྒྱུད་ལ་སྨོན་པ་སེམས་བསྐྱེད་ཡོད་པའི་ཕྱིར། དེར་ཐལ། དེའི་རྒྱུད་
ལ་སེམས་བསྐྱེད་ཡོད་པའི་ཕྱིར། ཟེར་ན། རྣམ་བཤད་ལྟར་ན་མ་ཁྱབ་སྙམ། འདོད་ན། མི་འཐད་པར་ཐལ།
ས་བརྒྱད་པ་ནས་བདེན་འཛིན་མངོན་གྱུར་པ་སྤངས་པས་དག་སའི་སེམས་བསྐྱེད་ཡིན་ན། འཇུག་པ་སེམས་
བསྐྱེད་ཡིན་དགོས་པའི་ཕྱིར། ཞེས་པ་མཁས་གྲུབ་ཀྱིས་གསུང་། ཁ་ཅིག སངས་རྒྱས་འཕགས་པའི་རྒྱུད་ཀྱི་
སེམས་བསྐྱེད་དང་བྱང་སེམས་ཀྱི་རྒྱུད་ཀྱི་སེམས་བསྐྱེད་གཉིས་ཆོས་ཅན། རང་ལུགས་ཀྱི་མཚན་ཉིད་དེར་ཐལ།
ཐེག་ཆེན་སེམས་བསྐྱེད་ཡིན་པའི་ཕྱིར། འདོད་ན། དེ་གཉིས་པོ་ཡང་དེ་གཉིས་ཀྱི་རྒྱུད་ལ་ཡོད་པར་ཐལ་
ལོ། ། ཞེས་འཕེན་པ་ནི་ཧ་ཅང་ཚིག་དོན་དུ་གཉེར་བའོ། ། ཁ་ཅིག སངས་རྒྱས་འཕགས་པའི་རྒྱུད་ཀྱི་ཐེག་
ཆེན་སེམས་བསྐྱེད་ཆོས་ཅན། རང་ལུགས་ཀྱི་ཐེག་ཆེན་སེམས་བསྐྱེད་ཀྱི་མཚན་ཉིད་དེར་ཐལ། ཐེག་ཆེན་
སེམས་བསྐྱེད་ཡིན་པའི་ཕྱིར། འདོད་ན། དེའི་རྒྱུད་ལ་རྫོགས་བྱང་དོན་གཉེར་གྱི་འདུན་པ་ཡོད་པར་ཐལ།
འདོད་པའི་ཕྱིར། འདོད་ན། དེ་རྫོགས་བྱང་དོན་དུ་གཉེར་པའི་གང་ཟག་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། དེས་རྫོགས་བྱང་ཐོབ་ཟིན་པའི་ཕྱིར། གསུང་པ་མང་ཡང་། རེ་ཞིག སངས་རྒྱས་འཕགས་
106

༄༅། ： མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
པའི་རྒྱུད་ལ་རྫོགས་བྱང་དོན་གཉེར་གྱི་བློ་ཡོད་པར་ཐལ། དེའི་རྒྱུད་ལ་རང་དོན་ཆོས་སྐུ་དོན་དུ་གཉེར་བའི་བློ་
ཡོད་པའི་ཕྱིར། གཞན་ཡང་། དེའི་རྒྱུད་ལ་རང་དོན་དོན་གཉེར་གྱི་བློ་ཡོད་པར་ཐལ། རང་དོན་རྫོགས་པར་
བྱས་ཟིན་པའི་གང་ཟག་ཡིན་ན། དེའི་རྒྱུད་ལ་རང་དོན་དོན་གཉེར་གྱི་བློ་མེད་པས་མ་ཁྱབ་པའི་ཕྱིར། དེར་ཐལ།
གཞན་དོན་རྫོགས་པར་བྱས་ཟིན་པའི་གང་ཟག་ཡིན་ན། དེའི་རྒྱུད་ལ་གཞན་དོན་དོན་གཉེར་གྱི་བློ་མེད་པས་མ་
ཁྱབ་པའི་ཕྱིར། དེར་ཐལ། མཆོག་གི་སྤྲུལ་སྐུས་གཞན་དོན་ཡོངས་སུ་རྫོགས་ཀྱང་། དེའི་རྒྱུད་ལ་གཞན་དོན་
དོན་གཉེར་གྱི་བློ་ཡོད་པའི་ཕྱིར། དང་པོ་དེར་ཐལ། མཆོག་གི་སྤྲུལ་སྐུ་ཡིན་པའི་ཕྱིར། མ་ཁྱབ་ན། དོན་
གཉིས་རྫོགས་པའི་གང་ཟག་མེད་པར་ཐལ། མ་ཁྱབ་པ་དེའི་ཕྱིར། འདོད་ན་དོན་གཉིས་མཐར་ཕྱིན་པའི་
སངས་རྒྱས་མེད་པར་ཐལ་ལོ། ༈ ཁ་ཅིག གཞན་དོན་ཡིན་ན། མྱང་འདས་ཡིན་དགོས་པར་ཐལ། རྣམ་
བཤད་ལས། གཞན་དོན་ནི་འདིར་གཞན་རྒྱུད་ཀྱི་མྱང་འདས་ཡིན་ལ། ཞེས་གསུངས་པའི་ཕྱིར། ཟེར་ན། མ་
ཁྱབ་སྟེ། དེ་ནི་སེམས་བསྐྱེད་པ་ནི་གཞན་དོན་ཕྱིར་ཞེས་པ་དང་། དེ་དང་དེ་ནི་ཞེས་པའི་ཕྱི་མའི་དངོས་བསྟན་
གྱིས་གཞན་དོན་གྱི་མཚན་གཞི་བཟུང་བ་ཙམ་ཡིན་པའི་ཕྱིར། འདོད་ན་སླའོ། ། ཁ་ཅིག ས་ལྟ་བུའི་སེམས་
བསྐྱེད་སོགས་སེམས་བསྐྱེད་དང་པོ་གསུམ་པོ་གང་རུང་ཡིན་ན། བྱང་སེམས་ཚོགས་ལམ་པའི་རྒྱུད་ཀྱི་སེམས་
བསྐྱེད་ཡིན་དགོས་པ་དང་། མེ་ལྟ་བུའི་སེམས་བསྐྱེད་ཡིན་ན། སྦྱོར་ལམ་པའི་རྒྱུད་ཀྱི་སེམས་བསྐྱེད་ཡིན་དགོས་
པ་དང་། གཏེར་ལྟ་བུའི་སེམས་བསྐྱེད་ནས་སྒྲ་དབྱངས་ལྟ་བུའི་བར་གྱི་སེམས་བསྐྱེད་གང་རུང་ཡིན་ན། ས་དང་
པོ་ནས་བཅུ་པའི་བར་གྱི་སེམས་བསྐྱེད་གང་རུང་ཞིག་ཡིན་དགོས་པ་དང་། རྒྱལ་པོ་ལྟ་བུའི་སེམས་བསྐྱེད་སོགས་
ལྔ་པོ་གང་རུང་ཡིན་ན། དག་སའི་སེམས་བསྐྱེད་ཡིན་དགོས་པ་དང་། སྒྲ་སྙན་ལྟ་བུའི་སེམས་བསྐྱེད་སོགས་
གསུམ་པོ་གང་རུང་ཡིན་ན། སངས་རྒྱས་ཀྱི་སའི་སེམས་བསྐྱེད་ཡིན་དགོས་པར་ཐལ། འགྲེལ་པ་ལས། དེ་ལ་
དང་པོ་གསུམ་ནི་ཆུང་ངུ་དང་འབྲིང་དང་ཆེན་པོ་ཉིད་ཀྱིས་ལས་དང་པོ་པའི་སས་བསྡུས་སོ། ། ཞེས་སོགས་དང་།
རྣམ་བཤད་ལས་ཀྱང་། ཚོགས་ལམ་ཆུང་ངུ་དང་འབྲིང་ཆེན་པོ་ཉིད་ཀྱིས་རིམ་པ་བཞིན་དུ་བསྡུས་པའི་ཕྱིར།
ཞེས་པ་ནས། སངས་རྒྱས་ཀྱི་སའི་སྦྱོར་བ་དང་དངོས་དང་མཇུག་གི་སྒོ་ནས་རིམ་པ་བཞིན་དུ་བསྡུས་པའི་ཕྱིར།
ཞེས་པའི་བར་གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་གཞུང་དེ་དག་གི་དངོས་བསྟན་ལ་དེ་ལྟར་
བསྡུས་པ་ཡོད་པར་བསྟན་པ་ཡིན་གྱི། སྤྱིར་དེ་ལྟར་ཁས་མི་ལེན་ཏེ། སེམས་བསྐྱེད་ཡིན་ན། ས་ལྟ་བུའི་སེམས་
བསྐྱེད་ཡིན་པས་ཁྱབ་པར་འདོད་དགོས་པ་དང་། གཞན་ལ་ཡང་ཅི་རིགས་སུ་མ་ངེས་པའི་ཕྱིར། འདོད་མི་ནུས་
ཏེ། བཀག་ཟིན་པའི་ཕྱིར་དང་སངས་རྒྱས་ཀྱི་སའི་སྦྱོར་བས་བསྡུས་པའི་སེམས་བསྐྱེད་དེ་སངས་རྒྱས་ཀྱི་སའི་
107

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་བསྐྱེད་མ་ཡིན་པའི་ཕྱིར། ཁ་ཅིག ལམ་དུ་མ་ཞུགས་པའི་གང་ཟག་ཆོན་ཅན། བྱང་སེམས་ལམ་དུ་མི་
ཆུད་པར་ཐལ། ཁྱོད་ཀྱི་རྒྱུད་ལ་བྱང་ཆུབ་ཀྱི་སེམས་མེད་པའི་ཕྱིར། ཁྱབ་སྟེ། བྱང་ཆུབ་ཀྱི་སེམས་མེད་ན་བྱང་
སེམས་ལམ་དུ་མི་ཆུད་པའི་ཕྱིར། ཟེར་ན། བྱང་སེམས་མཐོང་ལམ་པ་ཆོས་ཅན། སངས་རྒྱས་ཐོབ་མི་ནུས་པར་
ཐལ། ས་བཅུ་མ་ཐོབ་པའི་ཕྱིར། ཁྱབ་སྟེ། ས་བཅུ་མ་ཐོབ་ན། སངས་རྒྱས་ཐོབ་པར་མི་ནུས་པའི་ཕྱིར།
འཁོར་གསུམ་འདོད་མི་ནུས་ཏེ། བྱང་འཕགས་ཡིན་པའི་ཕྱིར། ཁ་ཅིག ཐེག་ཆེན་མཐོང་ལམ་བར་ཆད་མེད་
ལམ་པ་ཆོས་ཅན། ཁྱོད་ཀྱི་རྒྱུད་ལ་ཐེག་ཆེན་སེམས་བསྐྱེད་སྐྱེས་པར་ཐལ། ཁྱོད་ཐེག་ཆེན་ལམ་དུ་ཆུད་པའི་གང་
ཟག་ཡིན་པའི་ཕྱིར། ཁྱབ་སྟེ། ཐེག་ཆེན་པ་ཡིན་མིན་ཐེག་ཆེན་སེམས་བསྐྱེད་རྒྱུད་ལ་སྐྱེས་མ་སྐྱེས་ཀྱི་སྒོ་ནས་
འཇོག་པར་རྣམ་བཤད་སོགས་ནས་གསུངས་པའི་ཕྱིར། འདོད་ན། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་
པར་ཐལ། དེའི་རྒྱུད་ལ་ཐེག་ཆེན་སེམས་བསྐྱེད་སྐྱེས་པའི་ཕྱིར་ཟེར་ན། མཁས་གྲུབ་ཀྱི་ལུགས་འཛིན་ན་འདིར་
མ་ཁྱོབ།. ཁ་ཅིག་གང་ཟག་ཆོས་ཅན། ཁྱོད་ཐེག་ཆེན་ལམ་དུ་ཆུད་པར་ཐལ། ཁྱོད་ཀྱི་རྒྱུད་ལ་ཐེག་ཆེན་སེམས་
བསྐྱེད་སྐྱེས་པའི་ཕྱིར། ཁྱབ་སྟེ། ཁྱོད་ཀྱིས་ལམ་རིམ་དུ་ཐེག་ཆེན་པ་ཡིན་མིན་སེམས་འདི་ཡོད་མེད་ཀྱི་རྗེས་སུ་
འགྲོ་ལྡོག་བྱེད་དོ་ཞེས་བཤད་པ་ལྟར་ཁས་ལེན་འདོད་པའི་ཕྱིར་ཟེར་ན། ཡང་མ་ཁྱབ་བོ། ། འདོད་ན། ཐེག་
ཆེན་ལམ་དུ་ཞུགས་པར་ཐལ། འདོད་པའི་ཕྱིར། འདོད་ན། ལམ་ཞུགས་ཡིན་པར་ཐལ། འདོད་པའི་ཕྱིར།
འདོད་ན། ཁྱོད་དུ་གྱུར་པའི་ལམ་མ་ཞུགས་ཀྱི་གང་ཟག་མེད་པར་ཐལ། ཁྱོད་ལམ་ཞུགས་ཀྱི་གང་ཟག་ཡིན་པའི་
ཕྱིར། རྟགས་ཁས། ཁོ་ན་རེ། གང་ཟག་དེ་ཐེག་ཆེན་ལམ་དུ་མི་ཆུད་པར་ཐལ་ལོ་ཟེར་ན། མ་ཁྱབ་བོ། །
གཉིས་པ་གདམས་ངག་འཆད་པ་ནི། སྒྲུབ་དང་བདེན་པ་རྣམས་དང་ནི། ཞེས་པ་ནས། བཅུ་ཡི་བདག་ཉིད་
ཤེས་པར་བྱ། ། ཞེས་པའི་བར་གསུང་། འདི་ལ་གཉིས། ཚིག་དོན་དུ། མཐའ་དཔྱད་པའོ། ། དང་པོ་ནི།
ཐེག་ཆེན་གྱི་གདམས་ངག་ནི་ཆོས་ཅན། ཁྱོད་ལ་དབྱེ་ན་བཅུ་ཡི་བདག་ཉིད་དུ་ཤེས་པར་བྱ་སྟེ། སྒྲུབ་པ་རང་གི་
ངོ་བོ་ཀུན་རྫོབ་དང་དོན་དམ་པའི་བདེན་པ་ལ་འདོམས་པའི་གདམས་ངག་དང་། དེ་བཞིན་དུ་ཐམས་ཅད་ལ་
འདོམས་པའི་གདམས་ང་ག་ཞེས་སྦྱར་ཏེ་སྒྲུབ་པའི་དམིགས་པ་བདེན་པ་བཞི་རྣམས་དང་། སྒྲུབ་པའི་རྟེན་སངས་
རྒྱས་ལ་སོགས་ཏེ་ཆོས་དང་དགེ་འདུན་བཅས་དཀོན་མཆོག་གསུམ་དང་། སྒྲུབ་པ་བརྟན་པའི་རྒྱུ་སྒོ་གསུམ་གྱི་བྱ་
བ་ངན་པ་ལ་མ་ཞེན་པའི་བརྩོན་འགྲུས་དང་། སྒྲུབ་པ་འཕེལ་བའི་རྒྱུ་ཡོངས་སུ་མི་ངལ་བའི་བརྩོན་འགྲུས་དང་
སྒྲུབ་པའི་མི་ཉམས་པའི་རྒྱུ་ཐེག་ཆེན་གྱི་ལམ་ནི་ཡོངས་སུ་འཛིན་པ་དང་། སྒྲུབ་པ་ལ་རང་དབང་དུ་འཇུག་པའི་རྒྱུ་
སྤྱན་ལྔ་དང་། སྒྲུབ་པའི་འབྲས་བུ་མྱུར་དུ་རྫོགས་པའི་རྒྱུ་མངོན་ཤེས་ཀྱི་ཡོན་ཏན་དྲུག་དང་། མཐོང་སྤང་གི་ས་
108

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
བོན་སྤོང་པར་བྱེད་པའི་མཐོང་ལམ་དང་། སྒོམ་སྤང་གི་ས་བོན་སྤོང་པར་བྱེད་པའི་སྒོམ་ཞེས་བྱ་བའི་ལམ་ལ་
འདོམས་པའི་གདམས་ངག་དང་བཅས་པ་བཅུ་ཡོད་པའི་ཕྱིར། དེའི་དོན་འགྲེལ་པར་འཆད་པ་ལ། བྱང་ཆུབ་
ཀྱི་སེམས་ཀྱི་རབ་ཏུ་དབྱེ་བ། ཞེས་པ་ནས། གདམས་ངག་ནི་རྣམ་པ་བཅུའོ་ཞེས་པའི་བར་གསུང་། །
གཉིས་པ་མཐའ་དཔྱད་པ་ལ་གཉིས། གདམས་ངག་གི་རྣམ་གཞག་སྤྱིར་བསྟན་པ་དང་། བྱེ་བྲག་ཏུ་
བཤད་པའོ། ། དང་པོ་ལ་དགག་གཞག་སྤོང་གསུམ་ལས། དང་པོ་ལ་ཁ་ཅིག ཐེག་ཆེན་སེམས་བསྐྱེད་ཀྱི་ཆེད་
དུ་གཉེར་བྱ་ཐོབ་པའི་ཐབས་སྟོན་པའི་སངས་རྒྱས་ཀྱི་གསུང་། ཐེག་ཆེན་གདམས་ངག་གི་མཚན་ཉིད་ཟེར་ན།
འགྲེལ་པ་དོན་གསལ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། མཁྱེན་གསུམ་
ལེགས་པར་སྟོན་པའི་ཐེག་ཆེན་གྱི་བསྟན་བཅོས་ཡིན་པའི་ཕྱིར། དེར་ཐལ། རྒྱས་འབྲིང་བསྡུས་གསུམ་དང་
མངོན་རྟོགས་རྒྱན་གྱི་དགོངས་པ་རྫོགས་པར་སྟོན་པའི་ཐེག་ཆེན་གྱི་བསྟན་བཅོས་ཡིན་པའི་ཕྱིར། འདོད་ན།
སངས་རྒྱས་ཀྱི་བཀའ་ཡིན་པར་ཐལ། སངས་རྒྱས་ཀྱི་གསུང་ཡིན་པའི་ཕྱིར། འདོད་མི་ནུས་སོ། ། ཁ་ཅིག
ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་ཐོབ་པའི་ཐབས་མཐའ་དག་རྫོགས་པར་སྟོན་པའི་སངས་རྒྱས་ཀྱི་
གསུང་། སངས་རྒྱས་ཀྱི་བཀར་གྱུར་པའི་ཐེག་ཆེན་གྱི་གདམས་ངག་གི་མཚན་ཉིད་ཟེར་ན། དངོས་པོ་བདེན་
གྲུབ་ཏུ་སྟོན་པའི་སེམས་ཙམ་པའི་ཐུན་མོང་མ་ཡིན་པའི་མདོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། དེར་ཐལ། སེམས་ཙམ་པའི་མདོ་ཡིན་པའི་ཕྱིར། འདོད་ན། རྣམ་མཁྱེན་ཐོབ་པའི་ཐབས་མཐའ་དག་
རྫོགས་པར་བསྟན་པར་ཐལ། འདོད་པའི་ཕྱིར། འདོད་ན། འདི་དངོས་པོ་བདེན་མེད་དུ་སྟོན་པའི་གཞུང་
ཡིན་པར་ཐལ། དེ་ཐར་བ་ཐོབ་བྱེད་ཀྱི་ཐབས་ཀྱི་གཙོ་བོ་དངོས་པོ་བདེན་མེད་དུ་རྟོགས་པའི་ཤེས་རབ་སྟོན་པའི་
གཞུང་ཡིན་པའི་ཕྱིར། དེར་ཐལ། ཐར་པ་ཐོབ་བྱེད་ཀྱི་ཐབས་མཐའ་དག་སྟོན་པའི་གཞུང་ཡིན་པའི་ཕྱིར།
དེར་ཐལ། སངས་རྒྱས་ཐོབ་བྱེད་ཀྱི་ཐབས་མཐའ་དག་སྟོན་པའི་གཞུང་ཡིན་པའི་ཕྱིར། དེར་ཐལ། རྣམ་
མཁྱེན་ཐོབ་བྱེད་ཀྱི་ཐབས་མཐའ་དག་སྟོན་པའི་གཞུང་ཡིན་པའི་ཕྱིར། རྟགས་ཁས། གོང་དུ་འདོད་ན། མི་
འཐད་པར་ཐལ། དངོས་པོ་བདེན་གྲུབ་ཏུ་སྟོན་པའི་གཞུང་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་
ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། སེམས་ཙམ་པས་དངོས་པོ་བདེན་གྲུབ་ཏུ་ཁས་ལེན་པའི་
ཕྱིར། དེར་ཐལ། དེས་གཞན་དབང་བདེན་གྲུབ་ཏུ་ཁས་ལེན་པའི་ཕྱིར། ཁ་ཅིག ཐེག་ཆེན་གྱི་གདམས་ངག་
ཡིན་ན། སངས་རྒྱས་ཐོབ་བྱེད་ཀྱི་ཐབས་ཡང་དག་པར་སྟོན་པས་ཁྱབ་ཟེར་ན། མཐར་ཐུག་ཐེག་པ་གསུམ་དུ་
གྲུབ་ཅིང་གཞན་དབང་བདེན་གྲུབ་སྟོན་པའི་སེམས་ཙམ་པའི་མདོ་ཆོས་ཅན། དེར་ཐལ། དེའི་ཕྱིར། འདོད་
109

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ན། མཐར་ཐུག་ཐེག་པ་གསུམ་དུ་གྲུབ་པ་དང་། གཞན་དབང་བདེན་པར་གྲུབ་པར་ཐལ། དེ་སྟོན་པའི་གཞུང་
དེས་སངས་རྒྱས་ཐོབ་བྱེད་ཀྱི་ཐབས་ཇི་ལྟ་བ་བཞིན་བསྟན་པའི་ཕྱིར། དེར་ཐལ། དེ་ལྟར་སྟོན་པའི་མདོ་དེས་
སངས་རྒྱས་ཐོབ་བྱེད་ཀྱི་ཐབས་ཡང་དག་པར་ཇི་ལྟ་བ་བཞིན་དུ་བསྟན་པའི་ཕྱིར། དེར་ཐལ། དེ་འདྲ་བའི་
སེམས་ཙམ་པའི་མདོས་དེ་ལྟར་བསྟན་པར་ཁས་ལེན་རིགས་པའི་ཕྱིར། རྟགས་ཁས། འདོད་ན་སླའོ། ། ཁ་
ཅིག མཆོག་གི་སྤྲུལ་སྐུ་ལ་གདམས་ངག་དངོས་སུ་ཉན་ནུས་པའི་གང་ཟག་ཡིན་ན། ཆོས་རྒྱུན་གྱི་ཏིང་ངེ་འཛིན་
ཐོབ་པས་ཁྱབ་ཟེར་ན། དེ་མི་འཐད་པར་ཐལ། ལམ་མ་ཞུགས་ན་མཆོག་གི་སྤྲུལ་སྐུ་ལ་གདམས་ངག་དངོས་སུ་
ཉན་ནུས་པའི་གང་ཟག་ཡོད་པའི་ཕྱིར། དེར་ཐལ། སྟོན་པ་ཤཱཀྱ་ཐུབ་པ་ལ་དེ་ལྟར་ཉན་ནུས་པའི་ལམ་མ་ཞུགས་
ཡོད་པའི་ཕྱིར། དེར་ཐལ། སྟོན་པའི་འཁོར་དུ་གྱུར་པའི་ལམ་མ་ཞུགས་ཡོད་པའི་ཕྱིར། ཁ་ཅིག བརྗོད་བྱ་
དོན་གྱི་གདམས་ངག་ཡིན་ན། གདམས་ངག་ཡིན་པས་ཁྱབ་ཟེར་ན། བདེན་པ་གཉིས་ཆོས་ཅན། དེར་ཐལ།
དེའི་ཕྱིར། སྒྲུབ་དང་ཞེས་པས་བརྗོད་བྱ་དོན་གྱི་གདམས་ངག་ཡུལ་བདེན་པ་གཉིས་པོ་དེ་ཡུལ་ཅན་ཐབས་ཤེས་
ཟུང་འབྲེལ་གྱིས་ཉམས་སུ་ལེན་དགོས་པར་བསྟན་པའི་ཕྱིར། དེར་ཐལ། ཡུམ་གྱི་མདོ་ལས། བྱང་ཆུབ་སེམས་
དཔའ་ཉིད་ཡོད་བཞིན་དུ་བྱང་ཆུབ་སེམས་དཔའ་ཡང་དག་པར་རྗེས་སུ་མ་མཐོང་ངོ་། ། ཞེས་སོགས་ཀྱིས་དེ་
ལྟར་བསྟན་པའི་ཕྱིར། འདོད་ན། ངག་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག་
གདམས་ངག་ཉན་པའི་གང་ཟག་ཡིན་ན། སེམས་ཅན་ཡིན་པས་ཁྱབ་ཟེར་ན། སྟོན་པ་ཤཱཀྱ་ཐུབ་པ་ཆོས་ཅན།
དེར་ཐལ། དེའི་ཕྱིར། དེར་ཐལ། དེའི་རྒྱུད་ལ་གདམས་ངག་ཉན་པའི་ཉན་ཤེས་ཡོད་པའི་ཕྱིར། དེར་ཐལ།
དེའི་རྒྱུད་ལ་གདམས་ངག་ཐོས་པའི་སྙན་གྱི་ཉན་ཤེས་ཡོད་པའི་ཕྱིར། ། གཉིས་པ་རང་ལུགས་ལ། མཚན་ཉིད།
དབྱེ་བ། ས་མཚམས་སོ། ། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་ཐོབ་བྱེད་ཀྱི་ཐབས་སྟོན་པའི་སངས་
རྒྱུས་ཀྱི་གསུང་། སངས་རྒྱས་ཀྱི་བཀའ་འགྱུར་བའི་ཐེག་ཆེན་གྱི་གདམས་ངག་གི་མཚན་ཉིད། དེ་ལ་ངོ་བོའི་སྒོ་
ནས་དབྱེ་ན། དེར་གྱུར་པའི་འདོམས་པའི་གདམས་ངག་དང་། རྗེས་བསྟན་གྱི་གདམས་ངག་གཉིས། ཡུལ་གྱི་
སྒོ་ནས་དབྱེ་ན་བཅུ་ཡོད་དེ། རང་གི་ཆེད་དུ་བྱ་བའི་གདུལ་བྱས་སྔར་མ་ཐོབ་པའི་ཡོན་ཏན་ཐོབ་ཕྱིར་དུ་འདོམས་
པའི་གདམས་ངག རྗེས་བསྟན་གྱི་གདམས་ངག་གི་མཚན་ཉིད། རང་གི་ཆེད་དུ་བྱ་བའི་གདུལ་བྱས་ཐོབ་པའི་
ཡོན་ཏན་མི་ཉམས་པའི་ཕྱིར་དུ་འདོམས་པའི་གདམས་ངག འདོམས་པའི་གདམས་ངག་གི་མཚན་ཉིད། དེ་
གཉིས་མི་འགལ་ལོ། ། ས་མཚམས་ནི་སྤྱིར་ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད། སངས་རྒྱས་
གྲངས་མེད་པ་རྣམས་ལ་གདམས་ངག་ཉན་པ་ལ། ཆོས་རྒྱུན་གྱི་ཏིང་ངེ་འཛིན་ཐོབ་དགོས་པར་མ་ངེས་ཀྱང་།
110

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། ༈
ཆོས་རྒྱུན་གྱི་ཏིང་ངེ་འཛིན་ཐོབ་ནས་སངས་རྒྱས་གྲངས་མེད་པ་ལ་གདམས་ངག་ཉན་ནུས་པ་ཡིན་ཏེ། མདོ་སྡེ་
རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། ། སངས་རྒྱས་རྣམས་ལ་ཞི་གནས་དང༌། ། ཡེ་ཤེས་ཡངས་པ་ཐོབ་བྱའི་
ཕྱིར། ། གདམས་ངག་རྒྱ་ཆེན་ནོད་པར་གྱུར། ། ཞེས་གསུངས་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག གདམས་ངག་ཡིན་ན། སངས་རྒྱས་ཀྱི་བཀའ་ཡིན་པས་ཁྱབ་པར་
ཐལ། སྐབས་འདིར་དངོས་སུ་བསྟན་པའི་གདམས་ངག་ཡིན་ན། སང་ས་རྒྱས་ཀྱི་བཀའ་ཡིན་དགོས་པའི་ཕྱིར་
ཟེར་ན། མ་ཁྱབ། འདོད་མི་ནུས་ཏེ། གདམས་ངག་ལ་བཀའ་དང་བསྟན་བཅོས་གཉིས་ཡོད་པའི་ཕྱིར། ཁ་
ཅིག ཐེག་ཆེན་གྱི་མདོ་དང་ཐེག་དམན་གྱི་མདོ་གཉིས་མི་འགལ་བར་ཐལ། ཐེག་ཆེན་གྱི་གདམས་ངག་དང་
ཐེག་དམན་གྱི་གདམས་ངག་མི་འགལ་བའི་ཕྱིར། དེར་ཐལ། ཐེག་ཆེན་གྱི་ངག་དང་ཐེག་དམན་གྱི་ངག་མི་
འགལ་བའི་ཕྱིར། མ་གྲུབ་ན། ཐེག་དམན་གྱི་མདོ་ཆོས་ཅན། ཐེག་ཆེན་གྱི་ངག་མ་ཡིན་པར་ཐལ། ཐེག་
དམན་གྱི་ངག་ཡིན་པའི་ཕྱིར། དེར་ཐལ། ཐེག་དམན་གྱི་མདོ་ཡིན་པའི་ཕྱིར། ཁ་ཅིག མ་ཁྱབ་ཟེར།
འདོད་ན། དེ་ཆོས་ཅན། ཐེག་ཆེན་གྱི་ངག་ཡིན་པར་ཐལ། ཐེག་ཆེན་པའི་ངག་ཡིན་པའི་ཕྱིར་ཟེར་ན། ཡང་
ན་འདིར་མ་ ཁྱབ། མ་གྲུབ་ན། དེར་ཐལ། སངས་རྒྱས་འཕགས་པའི་ངག་ཡིན་ པའི་ཕྱིར། དེར་ཐལ།
སངས་རྒྱས་ཀྱི་བཀའ་ཡིན་པའི་ཕྱིར། ཁ་ཅིག མ་ཁྱབ་སྟེ། གསེར་འོད་དམ་པའི་མདོའི་ནང་ཚན་དུ་གྱུར་པའི་
ལྷའི་ཚ་བོ་ཚེ་ལས་བྱུང་བའི་ཚིགས་སུ་བཅད་པ་དེ་རྣམས་སངས་རྒྱས་ཀྱི་བཀའ་ཡིན་ཀྱང་། དེ་སངས་རྒྱས་ཀྱི་ངག་
མ་ཡིན་པའི་ཕྱིར། དེ་ལྟར་མིན་ནོ། སྒྲ་གྲགས་པ་ཐམས་ཅད་ཀྱང་ངག་ཡིན་པར་ཐལ་ལོ་གསུང་བ་ནི་དཔྱད་པའི་
གཞིར་སྣང་ཡང་། རེ་ཞིག་མཁས་གྲུབ་བསྟན་དར་བ་སོགས་མང་པོས་ནི་སངས་རྒྱས་ཀྱི་བཀའ་ལ་ངག་གིས་ཁྱབ་
པར་བཤད་པ་ལྟར་འདོད་པར་བྱའོ། ། གོང་དུ་འདོད་མི་ནུས་ཏེ། གདུལ་བྱའི་ཐེག་ཆེན་གྱི་རིགས་ཅན་དང་
ཐེག་དམན་གྱི་རིགས་ཅན་གཉིས་འགལ་བའི་ཕྱིར། ཁ་ཅིག གདམས་ངག་ཡིན་ན། ངག་ཡིན་པས་མ་ཁྱབ་
པར་ཐལ། སྒྲ་མེད་ཀྱང་གདམས་ངག་སྟོན་པ་ཡོད་པའི་ཕྱིར། དེར་ཐལ། སྒྲ་མེད་ཀྱང་ཆོས་སྟོན་པ་ཡོད་པའི་
ཕྱིར་ཟེར་ན་མ་ཁྱབ། རྟགས་དེར་ཐལ། སྒྲ་མེད་ཀྱང་དེ་ད་ལྟ་སྣང་། ། ཞེས་གསུངས་པའི་ཕྱིར། འདོད་ན།
དེ་ཁྱབ་པར་ཐལ། དོན་བསྡུས་ལས། གདམས་ངག་རྣམ་པ་བཅུ་ཡིན་ཏེ། ངོ་བོ་ངག་གི་འཁོར་ལོ་ཡིན། ཞེས་
གསུངས་པའི་ཕྱིར། ཁ་ཅིག བྱང་སེམས་མཐོང་ལམ་པས་སྔར་མཐོང་བའི་ཡོན་ཏན་ཡོད་པར་ཐལ། དེས་
སྔར་མ་ཐོབ་པའི་ཡོན་ཏན་ཐོབ་ཕྱིར་དུ་འདོམས་པའི་གདམས་ངག་ཡོད་པའི་ཕྱིར། དེར་ཐལ། མངོན་རྟོགས་
རྒྱན་གྱི་ཆེད་དུ་བྱ་བའི་གདུལ་བྱས་སྔར་མ་ཐོབ་པའི་ཡོན་ཏན་ཐོབ་ཕྱིར་དུ་འདོམས་པའི་གདམས་ངག་ཡོད་པའི་
111

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། འདོད་ན། དེས་སྔར་ཡོན་ཏན་མ་ཐོབ་པར་ཐལ། འདོད་པའི་ཕྱིར་ཟེར་ན། མ་ཁྱབ། འདོད་མི་ནུས་
ཏེ། སྔར་ཚོགས་ལམ་ཐོབ་པའི་ཕྱིར་ཟེར་ན། དེས་སྔར་མ་ཐོབ་པའི་ཡོན་ཏན་ཡོད་པར་ཐལ། དེས་སྔར་མ་
ཐོབ་པའི་སངས་རྒྱས་ཡོད་པའི་ཕྱིར། ཁ་ཅིག སངས་རྒྱས་གྲངས་མེད་པ་ལ་གདམས་ངག་ཉན་པ་ལ་ཆོས་རྒྱུན་
གྱི་ཏིང་ངེ་འཛིན་ཐོབ་དགོས་པར་ཐལ། དེ་ལ་གདམས་ངག་རང་སྟོབས་ཀྱིས་དངོས་སུ་ཉན་པ་ལ་ཆོས་རྒྱུན་གྱི་
ཏིང་ངེ་འཛིན་ཐོབ་དགོས་པའི་ཕྱིར་ཟེར་ན། མ་ཁྱབ། དེར་ཐལ། དེ་ལྟར་ཉན་པ་ཐེག་ཆེན་གྱི་ཚོགས་ལམ་
ཆེན་པོ་ནས་ཆོས་རྒྱུན་གྱི་ཏིང་ངེ་འཛིན་ཐོབ་པ་ལ་རག་ལས་པའི་ཕྱིར། འདོད་ན། དེ་མི་འཐད་པར་ཐལ།
སངས་རྒྱས་ཀྱི་མཐུས་སངས་རྒྱས་ཞིང་ཁམས་གཞན་དུ་བགྲོད་ནས་གདམས་ངག་ཉན་པའི་ཐེག་དམན་པ་ཡོད་
པའི་ཕྱིར། ཁ་ཅིག སྟོན་པ་ཤཱཀྱ་ཐུབ་པས་གདམས་ངག་མི་ཉན་པར་ཐལ། དེས་གདམས་ངག་ཉན་པ་ལ་
དགོས་པ་མེད་པའི་ཕྱིར། དེར་ཐལ། དེས་ཆོས་ཐམས་ ཅད་མངོན་སུམ་དུ་རྟོགས་པས་ སློབ་དཔོན་ གྱིས་
གདམས་ངག་བསྟན་པ་ལ་མ་ལྟོས་པའི་ཕྱིར་ཟེར་ན། མ་ཁྱབ། རྟགས་དེར་ཐལ། མདོ་ལས། དེས་ན་ང་ལ་
སློབ་དཔོན་མེད། ། ཅེས་པ་དང་། ས་སྟེང་འདི་ནང་ནི་མཆོག། ཅེས་གསུངས་པའི་ཕྱིར། འདོད་མི་ནུས་ཏེ།
སྟོན་པས་གཞན་དོན་དུ་དགོངས་ནས་དེ་ཉན་པ་ཡོད་པའི་ཕྱིར། དེར་ཐལ། ཐེག་དམན་གྱི་མདོ་ལས། སྟོན་
པས་སྐུ་སྟོད་བལྷུངས་པའི་ཚུལ་བསྟན་ནས་འཕགས་པ་ཤཱ་རིའི་བུ་ལ་ཁྱོད་ཀྱིས་ང་ལ་འཕགས་པའི་ཆོས་སྟོན་ཅིག་
གསུངས་ནས་ཉན་པ་ཡོད་པའི་ཕྱིར། གཉིས་པ་གདམས་ངག་གི་ཁྱད་པར་བྱེ་བྲག་ཏུ་བཤད་པ་ལ་ལྔ། སྒྲུབ་པ་
རང་གི་ངོ་བོ་ལ་འདོམས་པའི་གདམས་ངག སྒྲུབ་པའི་དམིགས་པ་བདེན་པ་བཞི་དང་། སྒྲུབ་པའི་རྟེན་དཀོན་
མཆོག་གསུམ་དང་། སྒྲུབ་པ་ལ་རང་དབང་དུ་འཇུག་པའི་རྒྱུ་སྤྱན་ལྔ་དང་། སྒྲུབ་པ་མྱུར་དུ་རྫོགས་པའི་རྒྱུ་
མངོན་ཤེས་དྲུག་ལ་འདོམས་པའི་གདམས་ངག་བཤད་པའོ། ། དང་པོ་ནི། ཡུམ་གྱི་མདོ་ལས། ཤཱ་རིའི་བུ།
བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ། བྱང་ཆུབ་སེམས་དཔའ་ཉིད་ཡོད་བཞིན་
དུ་བྱང་ཆུབ་སེམས་དཔའ་ཡང་དག་པར་རྗེས་སུ་མི་མཐོང་། བྱང་སེམས་ཀྱི་མིང་ཡང་ཡང་དག་པར་རྗེས་སུ་མི་
མཐོང་། ཞེས་སོགས་ཀྱི་མདོ་ཆོས་ཅན། ཁྱོད་སྒྲུབ་པ་རང་གི་ངོ་བོ་ལ་འདོམས་པའི་གདམས་ངག་ཡིན་ཏེ།
ཡུལ་བདེན་གཉིས་ཀྱི་རིམ་པ་ལས་མི་འདའ་བར་ཡུལ་ཅན་ཐབས་ཤེས་ཟུང་འབྲེལ་དུ་ཉམས་སུ་ལོངས་ཤིག་ཅེས་
འདོམས་པའི་གདམས་ངག་ཡིན་པའི་ཕྱིར། དེ་རྩ་བར་འཆད་པ་ལ། སྒྲུབ་དང་ཞེས་གསུངས་ཤིང་། འགྲེལ་
པར། ཀུན་རྫོབ་དང་དོན་དམ་པའི་བདེན་པ་ལས་མི་འདའ་པས་ཞེས་སོགས་གསུངས། འདིའི་སྐབས་ སུ་
མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ཤེས་བྱ་བདེན་གཉིས་ཀྱི་དབྱེ་གཞི་མིན་ཟེར་ན། དེ་
112

༄༅། །མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཡིན་པར་ཐལ། ཤེས་བྱ་ལ་བདེན་གཉིས་ཀྱི་དབྱེ་བ་འཐད་པའི་ཕྱིར། དེར་ཐལ། ཡབ་སྲས་མཇལ་བའི་མདོ་
ལས། ཤེས་པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་འདིར་ཟད། ཅེས་པའི་ཚིག་ཟུར་གྱི་ཤེས་པར་
བྱ་བ་ཡང་ཞེས་པས་ཤེས་བྱ་བདེན་གཉིས་ཀྱི་དབྱེ་གཞི་དང་། ཀུན་རྫོབ་དང་དོན་དམ་པའི་བདེན་པའི་འདིར་
ཟད་ཅེས་པས་བདེན་གཉིས་དེའི་དབྱེ་བའི་ཡ་གྱལ་དུ་བསྟན་པའི་ཕྱིར། ཁ་ཅིག བདེན་པ་བདེན་གཉིས་ཀྱི་
དབྱེ་གཞི་ཡིན་ཟེར་ན། དེ་མི་འཐད་པར་ཐལ། ཀུན་རྫོབ་བདེན་པ་བདེན་པ་མ་ཡིན་པའི་ཕྱིར། དེར་ཐལ།
དེ་བརྫུན་པ་ཡིན་པའི་ཕྱིར། དེར་ཐལ། ཀུན་རྫོབ་ཡིན་པའི་ཕྱིར། ཁ་ཅིག སྟོང་པ་ཉིད་གཟུགས་སོ། །
གཟུགས་ལས་ཀྱང་སྟོང་པ་ཉིད་གཞན་མ་ཡིན་ཞེས་གསུངས་པས། བདེན་གཉིས་གཅིག་ཡིན་ཟེར་ན། དེ་མི་
འཐད་པར་ཐལ། དེ་གཉིས་གཅིག་པ་ལ་གནོད་བྱེད་འཇུག་པའི་ཕྱིར། དེར་ཐལ། དེ་ལ་གཟུགས་མངོན་སུམ་
དུ་མཐོང་བའི་འཇིག་རྟེན་རང་ཁ་བ་ཐམས་ཅད་ཀྱིས་ཀྱང་གཟུགས་ཀྱི་ཆོས་ཉིད་མངོན་སུམ་དུ་རྟོགས་པར་ཐལ་བ་
སོགས་རིགས་པ་བཞིས་གནོད་པའི་ཕྱིར། ཁ་ཅིག བདེན་གཉིས་ངོ་བོ་ཐ་དད་ཡིན་ཟེར་ན། དེ་ཡང་མི་འཐད་
པར་ཐལ། དེ་ལ་རིགས་པ་བཞིས་གནོད་པའི་ཕྱིར། དེར་ཐལ། དེ་གཉིས་ངོ་བོ་ཐ་དད་ཡིན་ན། འབྲེལ་མེད་
ཀྱི་ཐ་དད་ཡིན་དགོས། དེ་ཡིན་ན། གཟུགས་ཀྱི་ཆོས་ཉིད་མངོན་སུམ་དུ་རྟོགས་ཀྱང་གཟུགས་བདེན་པར་
འཛིན་པའི་བདེན་འཛིན་སྤོང་པ་ལ་ཕན་པར་མི་འགྱུར་པའི་སྐྱོན་འཇུག་པ་སོགས་རིགས་པ་བཞིས་གནོད་པའི་
ཕྱིར། ཁ་ཅིག མཐར་ཐུག་དཔྱོད་པའི་རིག་ཤེས་ཚད་མའི་རྙེད་དོན། དོན་དམ་པའི་མཚན་ཉིད། ཐ་སྙད་
དཔྱོད་པའི་རིག་ཤེས་ཚད་མའི་རྙེད་དོན། ཀུན་རྫོབ་བདེན་པའི་མཚན་ཉིད་ཟེར་ན། ཀུན་རྫོབ་བདེན་པ་ཆོས་
ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་དེའི་ཕྱིར། དེར་ཐལ། མཐར་ཐུག་དཔྱོད་པའི་རྣམ་
མཁྱེན་གྱི་རྙེད་དོན་ཡིན་པའི་ཕྱིར། ཁ་ཅིག་མ་ཁྱབ་ཟེར། རྟགས་དེར་ཐལ། ཇི་ལྟ་བ་རྟོགས་པའི་རྣམ་མཁྱེན་
གྱི་རྙེད་དོན་ཡིན་པའི་ཕྱིར། དེར་ཐལ། གཞི་གྲུབ་པའི་ཕྱིར། འདོད་ན་སླའོ། ༈ དོན་དམ་བདེན་པ་ཆོས་
ཅན། མཚོན་བྱ་ཕྱི་མ་དེར་ཐལ། མཚན་ཉིད་ཕྱི་མ་དེའི་ཕྱིར། དེར་ཐལ། ཐ་སྙད་དཔྱོད་པའི་རྣམ་མཁྱེན་གྱི་
རྙེད་དོན་ཡིན་པའི་ཕྱིར། དེར་ཐལ། ཇི་སྙེད་པ་རྟོགས་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར། དེར་ཐལ།
གཞི་གྲུབ་པའི་ཕྱིར། འདོད་མི་ནུས་སོ། ། དེ་ལ་ཁོ་ན་རེ། སངས་རྒྱས་འཕགས་པའི་མིག་ཤེས་ཀྱི་གཟུང་བྱ་
ཡིན་ན། མིག་ཤེས་ཀྱི་གཟུང་བྱ་ཡིན་དགོས་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་རྙེད་དོན་ཡིན་ན།
མཐར་ཐུག་དཔྱོད་པའི་རིག་ཤེས་ཀྱི་རྙེད་དོན་ཡིན་དགོས་པའི་ཕྱིར་ཟེར་ན། མ་ཁྱབ། འདོད་ན། སྟོང་ཉིད་
ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། འོན་ཀྱང་མཁས་གྲུབ་
113

༄༅༑ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟར་ན། སྐྱོན་དེ་གཉིས་ཀ་མི་འཇུག་པར་བཞེད་དོ། ། ཁ་ཅིག རང་མངོན་སུམ་དུ་རྟོགས་པའི་མངོན་སུམ་
ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་གང་ཞིག སྒྲུབ་པའི་རྣམ་པར་རྟོགས་བྱ་མ་ཡིན་པ།
དོན་དམ་བདེན་པའི་མཚན་ཉིད། དེ་ལ་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བའི་རིགས་སུ་
གནས་པ་ཀུན་རྫོབ་བདེན་པའི་མཚན་ཉིད་ཡིན་གསུང་བ་ལ། ཁ་ཅིག་ན་རེ། བུམ་པའི་ཆོས་ཉིད་ཆོས་ཅན།
མཚན་ཉིད་དང་པོ་དེར་ཐལ། མཚོན་བྱ་དང་པོ་དེའི་ཕྱིར། འདོད་ན། བུམ་པའི་ཆོས་ཉིད་མངོན་སུམ་དུ་
རྟོགས་པའི་མངོན་སུམ་ཆོས་ཅན། ཁྱོད་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་མ་ཡིན་པར་
ཐལ། ཁྱོད་ཚད་མ་དང་ཐ་དད་པའི་ཆོས་ཡིན་པའི་ཕྱིར། གསུང་པ་ནི། ཚིག་ལ་སོང་བར་སྣང་ངོ་། ། རང༌
རེས་རྣམ་བཤད་ལྟར་ན་དེ་ལྟར་འཇོག་ལ། འོན་ཀྱང་ཅུང་ཟད་མི་འདྲ་བ་ཞིག་ནི་འོག་ཏུ་འཆད་དོ། ། ཁ་ཅིག་
དོན་དམ་བདེན་པའི་ངོ་བོ་ཡིན་ན། དོན་དམ་བདེན་པ་ཡིན་པས་ཁྱབ། ཀུན་རྫོབ་བདེན་པ་ལ་དེ་ལྟར་ཁྱབ་ཟེར་
ན། དོན་དམ་བདེན་པ་ཐ་སྙད་དུ་གྲུབ་པ་ཆོས་ཅན། དོན་དམ་བདེན་པ་ཡིན་པར་ཐལ། དོན་དམ་བདེན་
པའི་ངོ་བོ་ཡིན་པའི་ཕྱིར། དེར་ཐལ། དོན་དམ་བདེན་པའི་ཀུན་རྫོབ་པའི་ངོ་བོ་ཡིན་པའི་ཕྱིར། མ་ཁྱབ་ན་
ཁྱབ་པར་ཐལ། གཞི་གྲུབ་ན་རང་གི་ངོ་བོ་ལ་ཀུན་རྫོབ་པའི་ངོ་བོ་དང་དོན་དམ་བདེན་པའི་ངོ་བོ་གཉིས་གཉིས་
ཡོད་དགོས་ པའི་ཕྱིར། དེར་ཐལ། དབུ་ མ་འཇུག་ པ་ ལས། དངོས་ རྙེད་ངོ་བོ་ གཉིས་ ནི་ འཛིན་ པར་
འགྱུར། ། ཞེས་གསུངས་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། གཞན་ཡང་།
ཀུན་རྫོབ་བདེན་པ་བདེན་པར་མེད་པ་ཆོས་ཅན། ཀུན་རྫོབ་བདེན་པ་ཡིན་པར་ཐའ་ཀུན་རྫོབ་བདེན་པའི་ངོ་བོ་
ཡིན་པའི་ཕྱིར། དེར་ཐལ། དེའི་དོན་དམ་པའི་བདེན་པའི་ངོ་བོ་ཡིན་པའི་ཕྱིར། རྟགས་སླའོ། ། འདོད་མི་
ནུས་ཏེ། དོན་དམ་བདེན་པ་ཡིན་པའི་ཕྱིར། ཁ་ཅིག ཡུལ་ཅན་དོན་དམ་བདེན་པ་ཡིན་ན། དོན་དམ་
བདེན་པ་ཡིན་པས་ཁྱབ་ཟེར་ན། སྟོང་ཉིད་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་ཡེ་
ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཀུན་
རྫོབ་བདེན་པ་ཡིན་པའི་ཕྱིར། དེར་ཐལ། འདུས་བྱས་ཡིན་པའི་ཕྱིར། ཁ་ཅིག ཀུན་རྫོབ་བདེན་པ་དབྱེ་
གཞིར་བྱས་ནས། དེ་ལ་ཡང་དག་དང་། ལོག་པ་གཉིས་སུ་དབྱེ་བ་ཡིན་ཟེར་ན། འོ་ན། ཡང་དག་ཀུན་རྫོབ་
ཡིན་ན། ཡང་དག་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཤེས་པ་ཆོས་ཅན།
དེར་ཐལ། དེའི་ཕྱིར། དེར་ཐལ། ཤེས་པ་ཡིན་པའི་ཕྱིར། འདོད་ན། བདེན་པ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། རྫུན་པ་ཡིན་པའི་ཕྱིར། དེར་ཐལ། འདུས་བྱས་ཡིན་པའི་ཕྱིར། ཁྱབ་སྟེ། རྩ་
114

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
བ་ཤེས་རབ་ལས། འདུས་བྱས་ཐམས་ཅད་སླུ་བའི་ཆོས། ། དེས་ན་དེ་དག་བརྫུན་པ་ཡིན། ། ཞེས་གསུངས་
པའི་ཕྱིར། གཞན་ཡང་། ལོག་པར་ལྟ་བའི་ཤེས་པ་ཆོས་ཅན། དེར་ཐལ། དེའི་ཕྱིར། རྟགས་སླའོ། ། ཁ་
ཅིག རང་སྣང་ཡུལ་དུ་བྱེད་པའི་བློ་ལ་སྣང་བ་སྣང་བ་ལྟར་དུ་དོན་བྱེད་ནུས་པའི་ཀུན་རྫོབ། ཡང་དག་ཀུན་རྫོབ་
ཀྱི་མཚན་ཉིད། རང་སྣང་ཡུལ་དུ་བྱེད་པའི་བློ་ལ་སྣང་བ་སྣང་བ་ལྟར་དུ་དོན་བྱེད་མི་ནུས་པའི་ཀུན་རྫོབ། ལོག་
པའི་ཀུན་རྫོབ་ཀྱི་མཚན་ཉིད་ཟེར་ན། གང་ཟག་གི་བདག་མེད་ཆོས་ཅན། མཚན་ཉིད་དང་པོ་དེར་ཐལ།
མཚོན་བྱ་དང་པོ་དེའི་ཕྱིར། དེར་ཐལ། རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་གྲུབ་པའི་ཀུན་རྫོབ་བདེན་
པ་ཡིན་པའི་ཕྱིར། འདོད་ན། དེ་ཆོས་ཅན། དོན་བྱེད་ནུས་པའི་ཀུན་རྫོབ་ཡིན་པར་ཐལ། འདོད་པའི་ཕྱིར།
འདོད་ན། དོན་བྱེད་ནུས་པར་ཐལ་ལོ། ། གཞན་ཡང་། ཤེས་བྱ་ཆོས་ཅན། མཚན་ཉིད་དང་པོ་དེར་ཐལ།
མཚོན་བྱ་དང་པོ་དེའི་ཕྱིར། རྟགས་གསལ་ སླའོ། ། ཕྱི་མ་ལ། དངོས་པོ་བདེན་པར་གྲུབ་པ་ཆོས་ ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དངོས་པོ་ཆོས་ཅན། ཁྱོད་བདེན་པར་གྲུབ་པ་ལོག་
པའི་ཀུན་རྫོབ་ཡིན་པར་ཐལ། ཁྱོད་ཡོད་པའི་ཕྱིར། འདོད་ན། ཀུན་རྫོབ་ཡིན་པར་ཐལ། འདོད་པའི་ཕྱིར།
འདོད་ན། ཀུན་རྫོབ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། ཡོད་པར་ཐལ་ལོ། ། ཁ་ཅིག་
དངོས་པོར་གྱུར་པའི་ཀུན་རྫོབ་བདེན་པ། ཡང་དག་ཀུན་རྫོབ་ཀྱི་མཚན་ཉིད། རྟག་པར་གྱུར་པའི་ཀུན་རྫོབ་
བདེན་པ། ལོག་པའི་ཀུན་རྫོབ་ཀྱི་མཚན་ཉིད་ཟེར་ན། མཚན་ཉིད་དང་པོ་མི་འཐད་པར་ཐལ། ཡང་དག་ཀུན་
རྫོབ་ཡིན་ན། དངོས་པོ་ཡིན་མི་དགོས་པའི་ཕྱིར། ཕྱི་མ་ཡང་མི་འཐད་པར་ཐལ། དངོས་པོར་གྱུར་པའི་ལོག་
པའི་ཀུན་རྫོབ་ཡོད་པའི་ཕྱིར། དེར་ཐལ། སྨིག་རྒྱུའི་ཆུ་དེ་དེ་ལྟར་ཡིན་པའི་ཕྱིར། དེར་ཐལ། ཆུ་དེ་ཡང་དག་
ཀུན་རྫོབ་དང་སྨིག་རྒྱུའི་ཆུ་ལོག་པའི་ཀུན་རྫོབ་ཡིན་པའི་ཕྱིར། དེར་ཐལ། བདེན་གཉིས་རང་འགྲེལ་ལས། ཆུ་
ལ་སོགས་པ་དང་སྨིན་རྒྱུ་ལ་སོགས་པ་ཡང་དག་པ་དང་ཡང་དག་པ་མ་ཡིན་པར་རྟོགས་སོ། ། ཞེས་གསུངས་པའི་
ཕྱིར། ཁ་ཅིག ཀུན་རྫོབ་བདེན་པ་ཚད་མས་ངེས་ན། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་ངེས་
པས་ཁྱབ་ཟེར་ན། སྟོང་ཉིད་རྟོགས་མ་མྱོང་བའི་སོ་སོ་སྐྱེ་བོ་ཆོས་ཅན། དེར་ཐལ། དེའི་ཕྱིར། དེར་ཐལ།
དེའི་རྒྱུད་ལ་ཀུན་རྫོབ་བདེན་པ་ངེས་པའི་བློ་ཡོད་པའི་ཕྱིར། དེར་ཐལ། དེའི་རྒྱུད་ལ་ཡང་དག་ཀུན་རྫོབ་དང་
ལོག་པའི་ཀུན་རྫོབ་ངེས་པའི་བློ་ཡོད་པའི་ཕྱིར། དེའི་རྒྱུད་ལ་དངོས་པོ་དང་བྱད་བཞིན་གྱི་གཟུགས་བརྙན་ངེས་
པའི་བློ་ཡོད་པའི་ཕྱིར། དེར་ཐལ། འཇུག་པ་ལས། དངོས་པོ་སྟོང་པ་གཟུགས་བརྙན་ལ་སོགས་པ། ཚོགས་
ལ་ལྟོས་རྣམས་མ་གྲགས་པར་ཡང་མིན། ཞེས་གསུངས་པའི་ཕྱིར། འདོད་ན། དེས་ཀུན་རྫོབ་བདེན་པ་རྫུན་
115

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་རྟོགས་པར་ཐལ། འདོད་པའི་ཕྱིར། འདོད་ན། དེས་བདེན་མེད་ངེས་མྱོང་བར་ཐལ། འདོད་པའི་ཕྱིར།
འདོད་མི་ནུས་སོ། ། ཁ་ཅིག བརྫུན་པ་ཡིན་ན། བརྫུན་པས་ཁྱབ། བདེན་ན་བདེན་པས་ཁྱབ་ཟེར་ན། ཁ་
ཅིག་ན་རེ། ལས་འབྲས་ཆོས་ཅན། བརྫུན་པར་ཐལ། བརྫུན་པ་ཡིན་པའི་ཕྱིར། དེར་ཐལ། འདུས་བྱས་
ཡིན་པའི་ཕྱིར། འདོད་མི་ནུས་ཏེ། བདེན་པའི་ཕྱིར། དེར་ཐལ། རྒྱུ་དགེ་བ་བྱས་པ་ལས་འབྲས་བུ་བདེ་བ་
དང་། རྒྱུ་མི་དགེ་བ་བྱས་པ་ལས་འབྲས་བུ་སྡུག་བསྔལ་འབྱུང་བ་བདེན་པའི་ཕྱིར། དེར་ཐལ། རྟེན་འབྲེལ་
བསླུ་བ་མེད་པའི་བདེན་པ་དང་། ཞེས་གསུངས་པའི་ཕྱིར། དེ་ལ་ཁོ་ན་རེ། འོ་ན་དངོས་པོ་ཐམས་ཅད་ཀུན་
བདེན་པར་ཐལ། དེ་རྣམས་ཀྱི་འབྲས་བུ་བསྐྱེད་པ་ཡང་བདེན། དེ་རྣམས་ཡོད་པར་ཡང་བདེན་པའི་ཕྱིར་ཟེར་
ན། མ་ཁྱབ་སྙམ། འདོད་མི་ནུས་སོ། ། ཁ་ཅིག དོན་དམ་ལ་གཉིས་སྣང་ནུབ་པའི་ཆོས་ཡིན་ན། གཉིས་
སྣང་ནུབ་པའི་ཆོས་ཡིན་པས་ཁྱབ། རང་ཉིད་བདེན་པར་འཛིན་པའི་བདེན་འཛིན་གྱི་ངོར་གཉིས་སྣང་དང་
བཅས་པའི་ཆོས་ཡིན་ན། གཉིས་སྣང་དང་བཅས་པའི་ཆོས་ཡིན་པས་ཁྱབ་ཟེར་ན། དང་པོ་ལ། རྣམ་མཁྱེན་
ཆོས་ཅན། དེར་ཐལ། དེའི་ཕྱིར། དེར་ཐལ། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར།
དེར་ཐལ། རྣམ་མཁྱེན་ཡིན་པའི་ཕྱིར། འདོད་མི་ནུས་ཏེ། གཉིས་སྣང་དང་བཅས་པའི་ཆོས་ཡིན་པའི་ཕྱིར།
དེར་ཐལ། ཀུན་རྫོབ་སྣང་ཡུལ་དུ་བྱེད་པའི་ཡེ་ཤེས་ཡིན་པའི་ཕྱིར། ཁྱབ་པ་ཡང་སོང་། དེར་ཐལ། རྣམ་
མཁྱེན་ཡིན་པའི་ཕྱིར། ཕྱི་མ་ལ། སྟོང་ཉིད་ཆོས་ཅན། དེར་ཐལ། དེའི་ཕྱིར། དེར་ཐལ། རང་ཉིད་བདེན་
པར་འཛིན་པའི་བདེན་འཛིན་གྱི་ངོར་བདེན་པར་གྲུབ་པའི་སྣང་བ་དང་བཅས་པའི་ཆོས་ཡིན་པའི་ཕྱིར། དེར་
ཐལ། རང་ཉིད་བདེན་པར་འཛིན་པའི་བདེན་འཛིན་གྱི་ངོ་བོར་བདེན་པར་སྣང་ཡང་དོན་ལ་བདེན་པར་མ་
གྲུབ་པའི་ཆོས་ཡིན་པའི་ཕྱིར། དེར་ཐལ། གཞི་གྲུབ་པའི་ཕྱིར། འདོད་མི་ནུས་ཏེ། གཉིས་སྣང་ནུབ་པའི་
ཆོས་ཡིན་པའི་ཕྱིར། དེར་ཐལ། རྣམ་མཁྱེན་གྱིས་གཉིས་སྣང་ནུབ་པའི་སྒོ་ནས་རྟོགས་པར་བྱའི་ཆོས་ཡིན་པའི་
ཕྱིར། དེར་ཐལ། དོན་དམ་བདེན་པ་ཡིན་པའི་ཕྱིར། ཁ་ཅིག ཇི་ལྟ་བ་རྟོགས་པའི་རྣམ་མཁྱེན་གྱི་གཟིགས་
ངོར་ཇི་སྙེད་པའི་ཆོས་མེད་པས། རྣམ་མཁྱེན་དེས་གཟིགས་ངོ་དེར་ཇི་སྙེད་པ་མ་རྟོགས་ཟེར་ན། དེ་མི་འཐད་
པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་གཟིགས་ངོར་ཇི་སྙེད་པ་ཡོད་པའི་ཕྱིར། དེར་ཐལ། དེས་ཇི་
སྙེད་པ་གཟིགས་པའི་ཕྱིར། ཁ་ཅིག ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་
ཇི་སྙེད་པ་གཟིགས་ཟེར་ན། དེ་མི་འཐད་པར་ཐལ། དེས་ཇི་ལྟ་བ་གཟིགས་པ་ལྟར་དུ་ཇི་སྙེད་པའི་ཆོས་མ་
གཟིགས་པའི་ཕྱིར། དེར་ཐལ། རྩ་བར། གཟུགས་ལ་སོགས་པ་མི་ཤེས་ཕྱིར། ཞེས་གསུངས་པའི་ཕྱིར། ཁ་
116

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཅིག རྣམ་མཁྱེན་གྱིས་རང་ལས་ཐ་དད་པའི་ཇི་སྙེད་པའི་ཆོས་ཐམས་ཅད་གཉིས་སྣང་དང་བཅས་པའི་སྒོ་ནས་
རྟོགས། རྣམ་མཁྱེན་གྱིས་རྣམ་མཁྱེན་གཉིས་སྣང་ནུབ་པའི་སྒོ་ནས་རྟོགས་ཟེར། ཁ་ཅིག རྣམ་མཁྱེན་གྱིས་
རྣམ་མཁྱེན་གཉིས་སྣང་དང་བཅས་པའི་སྒོ་ནས་རྟོགས་ཏེ། དེས་དེ་ཀུན་རྫོབ་ཀྱི་སྣང་བ་དང་བཅས་པའི་སྒོ་ནས་
རྟོགས་ཟེར། ཁ་ཅིག རྣམ་མཁྱེན་གྱིས་རྣམ་མཁྱེན་ཤུགས་ལ་རྟོགས་གསུང་། ཁ་ཅིག སངས་རྒྱས་ལ་ཤུགས་
རྟོགས་མི་རུང་གསུང་བ་རྣམས་འོག་ནས་དཔྱད་པར་བྱའོ། ། གཉིས་པ་རང་ལུགས་ལ། མཚན་ཉིད། དབྱེ་བ།
སྒྲ་བཤད་པ། གྲངས་ངེས།, འདོད་ཚུལ་མི་འདྲ་བ། བདེན་གཉིས་གཟིགས་ཚུལ་བྱེ་བྲག་ཏུ་བཤད་པའོ། །
དང་པོ་ནི། རང་ཉིད་རྙེད་པའི་ཚད་མ་རང་ལ་མཐར་ཐུག་དཔྱོད་བྱེད་ཀྱི་ཚད་མར་སོང་བའི་སྒོ་ནས་བཞག་པས་
རབ་ཏུ་ཕྱེ་བ་དེ། དོན་དམ་པའི་མཚན་ཉིད། རང་ཉིད་རྙེད་པའི་ཚད་མ་རང་ལ་ཐ་སྙད་དཔྱོད་བྱེད་ཀྱི་ཚད་མ་
སོང་བའི་སྒོ་ནས་བཞག་པས་རབ་ཏུ་ཕྱེ་བ་དེ། ཀུན་རྫོབ་བདེན་པའི་མཚན་ཉིད། དོན་དམ་བདེན་པ་ལ། ངོ་
བོའི་སྒོ་ནས་དབྱེ་ན། སྟོང་ཉིད་བཅུ་དྲུག བཅོ་བརྒྱད། ཉི་ཤུ་རྣམས་སུ་ཡོད། སྒྲས་བརྗོད་རིགས་ཀྱི་སྒོ་ནས་
དབྱེན། ཡུལ་དོན་དམ་བདེན་པ་དང་། ཡུལ་ཅན་དོན་དམ་བདེན་པ་གཉིས། དང་པོ་དང་། སྟོང་ཉིད།
ཆོས་ཉིད། དེ་བཞིན་ཉིད། ཆོས་དབྱིངས། ཡང་དག་མཐའ་རྣམས་དོན་གཅིག ཕྱི་མ་ལ་རྣམ་གྲངས་དང་
རྣམ་གྲངས་མ་ཡིན་པའི་ཡུལ་ཅན་དོན་དམ་གཉིས་ཡོད། ཀུན་རྫོབ་བདེན་པ་ལ། ཡང་དག་ཀུན་རྫོབ་དང་།
ལོག་པའི་ཀུན་རྫོབ་གཉིས་ཡོད། རང་ཉིད་གཙོ་བོར་སྣང་ཡུལ་དུ་བྱེད་པའི་བློ་ལ་སྣང་བ་དེ་སྣང་བ་ལྟར་དུ་གྲུབ་
པའི་ཀུན་རྫོབ། ཡང་དག་ཀུན་རྫོབ་ཀྱི་མཚན་ཉིད། རང་ཉིད་གཙོ་བོར་སྣང་ཡུལ་དུ་བྱེད་པའི་བློ་ལ་སྣང་བ་དེ་
སྣང་བ་ལྟར་དུ་མ་གྲུབ་པ། ལོག་པའི་ཀུན་རྫོབ་ཀྱི་མཚན་ཉིད། དང་པོ་ནི། གང་ཟག་གི་བདག་མེད། ཤེས་བྱ།
དངོས་པོ། བུམ་པ། ཁ་དོག ཤེས་པ་རྣམས་སོ། ། ཕྱི་མ་ནི། སྨིག་རྒྱུའི་ཆུ། བྱད་བཞིན་གྱི་གཟུགས་བརྙན་
ལྟ་བུ་དང་། ཡང་མྱུ་གུ་བདེན་གྲུབ་དང་། དེ་གང་ཟག་གི་བདག་ཏུ་གྲུབ་པ་དང་། དེ་རང་རྐྱ་ཐུབ་པའི་རྟག་
པར་གྲུབ་པ་ལྟ་བུའང་ལོག་པའི་ཀུན་རྫོབ་ཡིན། སྨྱུ་གུ་བདེན་སྟོང་དེ་ལ། དོན་དམ་པ་ཞེས་བརྗོད་པའི་རྒྱུ་མཚན་
ཡོད་དེ། དེ་བློ་དོན་དམ་པ་སྟོང་ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་ཀྱི་གཟིགས་ངོར་སྣང་ཚུལ་
དང་གནས་ཚུལ་མཐུན་པར་བདེན་པས་ན། དོན་དམ་བདེན་པ་ཞེས་བརྗོད་པའི་ཕྱིར། མྱུ་གུ་ལ་ཀུན་རྫོབ་
བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་ཀུན་རྫོབ་པ་རང་ཉིད་བདེན་པར་འཛིན་པའི་བདེན་འཛིན་གྱི་
ངོ་བོར་བདེན་པར་གྲུབ་པར་སྣང་ཡང་དོན་ལ་བདེན་པར་གྲུབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
ཤེས་བྱ་ལ་བདེན་པ་གཉིས་སུ་གྲངས་ངེས་པ་ཡིན་ཏེ། མདོ་ལས། གང་ཞིག་ཀུན་རྫོབ་དེ་བཞིན་དོན་དམ་སྟེ།
117

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེན་པ་གསུམ་པ་འགའ་ཡང་མ་མཆིས་སོ། ། ཞེས་གསུངས་པས། དེ་གཉིས་གང་རུང་མ་ཡིན་པའི་ཆོས་མེད་
པའི་ཕྱིར་ཏེ། དབུ་མ་སྣང་བ་ལས། གཉིས་ཀ་མ་ཡིན་པའི་ཕྱོགས་སུ་གཏོགས་པ་ནི་རིགས་པ་མ་ཡིན་ནོ། །
ཞེས་གསུངས་པའི་ཕྱིར། བདེན་གཉིས་འཇོག་ཚུལ་ལ་མི་འདྲ་བའི་ཁྱད་པར་ཡོད་དེ། དབུ་མ་ཐལ་འགྱུར་བས་
ནི། ཆོས་ཐམས་ཅད་རང་བཞིན་མེད་པ་དོན་དམ་པར་བཞེད་ལ། ཀུན་རྫོབ་ལ་ཡང་ལོག་གི་དབྱེ་བ་མི་མཛད་
ཅིང་། འཇིག་རྟེན་ཤེས་ངོ་ལ་ལྟོས་ནས་ཡང་ལོག་གི་ཐ་སྙད་བྱེད། སེམས་ཙམ་པ་ནི་རང་རྒྱུད་པ་དང་འདྲ་ཙམ་
ཡིན་ལ། འོན་ཀྱང་དོན་དམ་བདེན་པ་བདེན་གྲུབ་ཏུ་འདོད་པས་མི་འདྲ་བ་ཡོད་དོ། ། མདོ་སྡེ་པས་ནི། དོན་
བྱེད་ནུས་པའི་དངོས་པོ་ལ་དོན་དམ་བདེན་པ་དང་། དོན་བྱེད་མི་ནུས་པའི་དངོས་མེད་ཀྱི་ཆོས་ལ་ཀུན་རྫོབ་
བདེན་པར་འདོད་དེ། རྣམ་འགྲེལ་ལས། དོན་དམ་དོན་བྱེད་ནུས་པ་གང་། ། ཞེས་སོགས་གསུངས་པའི་ཕྱིར།
བྱེ་བྲག་སྨྲ་བས། བཅོམ་གཞིག་གང་རུང་གིས་རང་འཛིན་གྱི་བློ་དོན་འཐུན་འདོར་རུང་མི་རུང་གི་ཁྱད་པར་གྱི་
གཟུགས་ལྟ་བུ་དོན་དམ་དང་། བུམ་པ་དང་བུམ་ནང་གི་ཆུ་ལྟ་བུ་ཀུན་རྫོབ་ཏུ་འདོད་དེ། མཛོད་ལས། གང་ལ་
བཅོམ་དང་བློ་ཡིས་གཞན། ། ཞེས་སོགས་གསུངས་པའི་ཕྱིར། དེ་ལས་དབུ་སེམས་རྣམ་གཉིས་བདེན་པ་སོ་
སོའི་མཚན་ཉིད་འདྲ་བ་ཡིན་ལ། མཚན་གཞི་ལ་དབུ་མ་པ་གཉིས་དང་སེམས་ཙམ་པ་མི་འདྲ་བའི་ཁྱད་པར་ཡོད་
པར་ཤེས་དགོས་ཤིང་། མི་འདྲ་བ་དེ་དག་ཀྱང་འཇིག་རྟེན་རང་ཁ་བའི་འདོད་པ་མི་འདྲ་བ་ལྟ་བུ་མ་ཡིན་པར་
རང་རང་གི་ཁྱད་ཆོས་ཟབ་པ་རེ་ཡོད་པར་ཁོང་དུ་ཆུད་པར་བྱའོ། ། བདེན་གཉིས་གཟིགས་ཚུལ་བྱེ་བྲག་ཏུ་
བཤད་པ་ལ། སྤྱིར་བསྟན་པ་དང༌། བཞེད་པ་མི་འདྲ་བའི་ཚུལ་བཀོད་པའོ། ། དང་པོ་ནི། རྣམ་མཁྱེན་གྱིས་
བདེན་གཉིས་ཇི་ལྟར་གཟིགས་པའི་ཚུལ་ཡོད་དེ། དོན་དམ་བདེན་པ་ཐམས་ཅད་གཉིས་སྣང་ནུབ་པའི་སྒོ་ནས་
མངོན་སུམ་དུ་གཟིགས། ཀུན་རྫོབ་པའི་ཤེས་བྱ་ཐམས་ཅད་གཉིས་སྣང་དང་བཅས་པའི་སྒོ་ནས་མངོན་སུམ་དུ་
གཟིགས་པའི་ཕྱིར། དེས་བདེན་གཉིས་གཅིག་ཏུ་མ་གཟིགས་ཀྱང་། ངོ་བོ་གཅིག་ཏུ་གཟིགས་པ་ཡིན་ཏེ། བུམ་
པ་དང་བུམ་པ་བདེན་སྟོང་གཉིས་ལྟ་བུ་ངོ་བོ་གཅིག་ལ་ལྡོག་པ་ཐ་དད་ཙམ་དུ་གཟིགས་པའི་ཕྱིར། དེ་ལྟར་
གཟིགས་པ་ཡིན་ཏེ། བུམ་པ་བདེན་སྟོང་དུ་གྲུབ་པ་དེ། བུམ་པའི་སྟེང་ནས་འཇོག་དགོས་པ་དང་། བུམ་པ་དེ་
ཉིད་བདེན་པར་མ་གྲུབ་པའི་ངོ་བོར་འཇོག་པ་ཡིན་པས། དེ་གཉིས་གཞི་གཅིག་གི་སྟེང་དུ་འདུ་བའི་ཚུལ་གྱིས་
གཟིགས་པའི་ཕྱིར། ལྡོག་པ་ཐ་དད་ཡིན་པས་ཐ་དད་ཀྱི་གོ་ཆོད་དེ། ཐ་དད་ལ་ངོ་བོ་ཐ་དད་དང་། ལྡོག་པ་ཐ་
དད་གཉིས་སུ་ཕྱེ་བའི་ངོ་བོ་ཐ་དད་ནི་མཚན་ཉིད་མི་མཐུན་པ་སྔོ་སེར་ལྟ་བུ་དང་། ཕྱི་མ་ནི་བདེན་གཉིས་ལྟ་བུ་
དང་། བྱས་མི་རྟག་ལྟ་བུ། བདེན་གཉིས་གཅིག་ཏུ་མི་རུང་སྟེ། དེ་གཉིས་ཐ་དད་གཏན་མེད་ཀྱི་གཅིག་ཡིན་པ་
118

༄༅༑ ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མ་ཐའ་དཔྱོད་ཟུང་འབྲེལ། །
དང་། འབྲེལ་མེད་ཀྱི་ཐ་དད་གཉིས་ལ་མདོ་སྡེ་དགོངས་འགྲེལ་ནས་གསུངས་པའི་རིགས་པ་བཞིས་གནོད་པའི་
ཕྱིར། དེ་ལྟར་གནོད་བྱེད། དེ་གཉིས་གཅིག་ཡིན་པ་ལ། སོ་སྐྱེས་སྟོང་ཉིད་མངོན་སུམ་དུ་རྟོགས་པར་ཐལ་པ་
དང་། སྟོང་ཉིད་སྒོམ་པས་ཉོན་མོངས་སྤོང་མི་ནུས་པར་ཐལ་བ་དང་། སྟོང་ཉིད་རྟོགས་པའི་ཕྱིར་དུ་འབད་མི་
དགོས་པར་ཐལ་བ་དང་། ཀུན་རྫོབ་ལ་རིགས་སྣ་ཚོགས་པའི་དབྱེ་བ་མེད་པར་ཐལ་བའི་རིགས་པ་བཞིས་གནོད་
ལ། དེ་གཉིས་འབྲེལ་མེད་ཀྱི་ཐ་དད་ལ། དོན་དམ་རྟོགས་པས་བདེན་འཛིན་སྤོང་མི་ནུས་པར་འགྱུར་བ་དང་།
ཀུན་རྫོབ་པའི་སྡོད་ལུགས་མེད་པར་འགྱུར་བ་དང༌། བདེན་གྲུབ་བཀག་ཙམ་གནས་ལུགས་མ་ཡིན་པར་འགྱུར་
བ་དང་། སངས་རྒྱས་ལའང་ཉོན་མོངས་ཡོད་པར་འགྱུར་བའི་རིགས་པ་བཞིས་གནོད་པའི་གནོད་ཚུལ་རྒྱས་པར་
གཞན་དུ་ཤེས་པར་བྱ་དགོས་པའི་ཕྱིར། བདེན་གཉིས་གཟིགས་ཚུལ་ལ་བཞེད་པ་མི་འདྲ་བའི་ཁྱད་པར་ཡོད་དེ།
སངས་རྒྱས་ཀྱི་ས་ན་ཇི་སྙེད་པ་རྟོབ། ས་པའི་ཡེ་ཤེས་མེད་པར་འདོད་པ་སོགས་མི་འདྲ་བ་ཡོད་ཀྱང་། རྗེ་བླ་མས།
མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མི་རུང་བའི་ཕྱིར། སྣང་ནས་མཁྱེན་དགོས་པས།
ཇི་སྙེད་པ་མཁྱེན་པའི་ཡེ་ཤེས་དེ་དེའི་ངོ་བོར་ཡུལ་དང་ཡུལ་ཅན་གཉིས་སུ་སྣང་བའི་ཚུལ་གྱིས་མཁྱེན་པའོ། །
ཞེས་གསུངས་པ་ལ། རྒྱལ་ཚབ་རིན་པོ་ཆེས་ནི། རྣམ་མཁྱེན་གྱིས་ཇི་ལྟ་བའི་ཆོས་རྣམས་གཉིས་སྣང་ནུབ་པའི་སྒོ་
ནས་གཟིགས། རང་ལས་ཐ་དད་པའི་ཀུན་རྫོབ་པའི་ཆོས་རྣམས་གཉིས་སྣང་དང་བཅས་པའི་སྒོ་ནས་གཟིགས་
ཀྱང་། རྣམ་མཁྱེན་གྱིས་རྣམ་མཁྱེན་གཉིས་སྣང་བཅས་ནུབ་གང་རུང་གི་སྒོ་ནས་མ་གཟིགས་ཤིང་། རང་ཉིད་
རང་ཉིད་ལ་མི་སྣང་ལ། དེས་དེ་ཤུགས་ལ་རྟོགས་པ་ལྟ་བུར་བཞེད་དོ། ། རྗེའི་ལུང་དང་མི་འགལ་ཏེ། དེ་ནི་
སངས་རྒྱས་ལ་སེམས་ ཅན་ལྟར་ཤུགས་རྟོགས་མེད་པའི་དོན་ཡིན་པའི་ཕྱིར་ཏེ། གསུང་བ་དང་འདྲའོ། །
མཁས་གྲུབ་རིན་པོ་ཆེས་ནི། རྣམ་མཁྱེན་གྱིས་རང་ཉིད་གཉིས་སྣང་ནུབ་པའི་སྒོ་ནས་གཟིགས་ཀྱང་། དེ་ལྟར་
ནའང་དོན་དམ་བདེན་པ་ཡིན་མི་དགོས་ཏེ། རྣམ་མཁྱེན་གྱིས་རང་ཉིད་རང་ཉིད་དང་ཐ་དད་པའི་གཉིས་སྣང་
ནུབ་པའི་སྒོ་ནས་གཟིགས་པས། རང་ཉིད་དང་གཅིག་ཏུ་གཟིགས་ལ། དེའི་ཕྱིར་དོན་དམ་བདེན་པ་མ་ཡིན་
པར་གཟིགས་པའི་ཕྱིར། ཞེས་བཞེད་པ་འདྲ་ཡང་། དེ་དག་གི་རྟོགས་དཀའ་བའི་དོན་དེ། གཞན་ལ་ཞིབ་ཏུ་
དཔྱོད་དགོས་པར་བསྟན་པའི་དོན་དུའོ། ། རང་རེས་ནི། དེས་དོན་དམ་པའི་ཤེས་བྱ་ཐམས་ཅད་གཉིས་སྣང་
ནུབ་པའི་སྒོ་ནས་གཟིགས་པ་དང༌། ཀུན་རྫོབ་པའི་ཤེས་བྱ་ཐམས་ཅད་གཉིས་སྣང་དང་བཅས་པའི་སྒོ་ནས་
གཟིགས་པ་ཡིན་ཏེ། འཇུག་འགྲེལ་ལས། དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་ཞིག་མངོན་
དུ་མཛད་པས། ཞེས་པ་དང་། མདོ་ལས། མ་མཐོང་བ་ནི་མཐོང་བ་དམ་པའོ། ། ཞེས་རྣམ་མཁྱེན་གྱིས་དོན་
119

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམ་གཟིགས་པའི་གཟིགས་ངོར་གཉིས་སྣང་ནུབ་པ་དང་། མདོ་ལས། གཟུགས་ནི་གཉིས་སུ་སྣང་བའོ། །
ཞེས་སོགས་དང་། རྗེ་བླ་མས། ཡུལ་དང་ཡུལ་ཅན་གཉིས་སུ་ཕྱེ་བའི་ཚུལ་གྱི་མཁྱེན་པའོ་ཞེས་པས་རྣམ་མཁྱེན་གྱི་
ཀུན་རྫོབ་པའི་ཆོས་ཐམས་ཅད་གཉིས་སྣང་དང་བཅས་པའི་སྒོ་ནས་མངོན་སུམ་དུ་གཟིགས་པར་བཤད་པའི་ཕྱིར།
གཉིས་སྣང་བཅས་ནུབ་ཀྱི་དོན་ཡང་། ཁ་ཅིག སོ་སོར་ཐ་དད་དུ་སྣང་མི་སྣང་དང་། ལ་ལ་བདེན་གྲུབ་ཀྱི་སྣང་
བ་འགག་མ་འགག་དང་། ཁ་ཅིག་ཀུན་རྫོབ་པའི་སྣང་བ་དང་བཅས་མ་བཅས་ལ་བྱེད་པ་སོགས་ཡོད་ཀྱང་།
འདིར་མཁས་གྲུབ་ཀྱི་བཞེད་པ་ལྟར་ཕྱི་མ་ཡིན་ལ། དེ་ལྟར་ནའང་། རྣམ་མཁྱེན་གྱིས་དོན་དམ་གཟིགས་པའི་ཚེ་
ཀུན་རྫོབ་པའི་ཆོས་མ་གཟིགས་པ་མ་ཡིན་ཏེ། དེས་བདེན་གཉིས་དུས་ཅིག་ཅར་དུ་གཟིགས་པའི་ཕྱིར། རྒྱས་
པར་ནི་གཞན་དུ་ཤེས་པར་བྱའོ། །
གསུམ་པ་རྩོད་པ་སྤོང་པ་ལ། ཁ་ཅིག ཤེས་བྱ་བདེན་གཉིས་ཀྱི་དབྱེ་གཞི་མ་ཡིན་པར་ཐལ། དོན་དམ་
བདེན་པ་ཤེས་བྱ་མ་ཡིན་པའི་ཕྱིར། དེར་ཐལ། མདོ་ལས། དོན་དམ་པ་གང་ཡིན་པ་དེ་ནི་བརྗོད་དུ་མེད་པ་
ཤེས་པར་བྱ་བ་མ་ཡིན་པ་ཞེས་པ་དང་། སྤྱོད་འཇུག་ལས། དོན་དམ་བློ་ཡི་སྤྱོད་ཡུལ་མིན། ། ཞེས་གསུངས་
པའི་ཕྱིར་ཟེར་ན། མ་ཁྱབ་སྟེ། དེ་ནི་དོན་དམ་དེ། ཀུན་རྫོབ་ལྟར་གཉིས་སྣང་དང་བཅས་པའི་སྒོ་ནས་མ་
གཟིགས་པར་གཉིས་སྣང་ནུབ་པའི་སྒོ་ནས་གཟིགས་པའི་དོན་ཡིན་པའི་ཕྱིར། ཁ་ཅིག་ན་རེ། བདེན་གཉིས་
གཅིག་ཡིན་པར་ཐལ། བྱང་ཆུབ་སེམས་འགྲེལ་ལས། ཀུན་རྫོབ་ལས་ནི་ཐ་དད་པར། ། དེ་ཉིད་དམིགས་པ་མ་
ཡིན་ཏེ། ། ཀུན་རྫོབ་སྟོང་པ་ཉིད་དུ་བཤད། ། སྟོང་ཉིད་ཁོ་ན་ཀུན་རྫོབ་སྟེ། ། ཞེས་སོགས་དང་། གཟུགས་
སྟོང་པའོ་ཞེས་སོགས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་གཉིས་ངོ་བོ་གཅིག་ཡིན་ཞེས་པའི་དོན་ཡིན་
པའི་ཕྱིར། ཁ་ཅིག རིགས་པས་དཔྱད་བཟོད་པའི་ཆོས་ཡོད་པར་ཐལ། རིགས་པས་དཔྱད་པའི་ཚེ་རྙེད་དོན་
གྲུབ་པའི་ཆོས་ཡོད་པའི་ཕྱིར། དེར་ཐལ། ཐ་སྙད་དཔྱོད་བྱེད་ཀྱི་རིགས་པས་བཏགས་དོན་བཙལ་བའི་ཚེ་རྙེད་
པའི་ཆོས་ཡོད་པའི་ཕྱིར། འདོད་ན། མཐར་ཐུག་དཔྱོད་པའི་རིགས་པས་དཔྱད་བཟོད་པའི་ཆོས་ཡོད་པར་
ཐལ། འདོད་པའི་ཕྱིར། ཟེར་ན། ཁ་ཅིག་མ་ཁྱབ་ཟེར་ན། འདོད་ན། མི་འཐད་པར་ཐལ། དོན་དམ་
བདེན་པ་མཐར་ཐུག་དཔྱོད་བྱེད་ཀྱི་རིག་ཤེས་ཀྱི་དཔྱད་བཟོད་དུ་གྲུབ་མ་གྲུབ་དཔྱད་པའི་ཚེ་དཔྱད་མི་བཟོད་པའི་
ཕྱིར་ཟེར་ན། མ་ཁྱབ། རྟགས་དེར་ཐལ། བདེན་པར་མ་གྲུབ་པའི་ཕྱིར་ཟེར་ན། མཐར་ཐུག་དཔྱོད་པའི་
རིགས་པས་དཔྱད་བཟོད་པའི་ཆོས་ཡོད་པར་ཐལ། མཐར་ཐུག་དཔྱོད་པའི་རྣམ་མཁྱེན་གྱིས་དཔྱད་བཟོད་པའི་
ཆོས་ཡོད་པའི་ཕྱིར། དེར་ཐལ། རང་གི་མཚན་ཉིད་ཀྱིས་གྲུབ་པའི་ཆོས་ཡོད་པའི་ཕྱིར། འོན་ཀྱང་ཐལ་འགྱུར་
120

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
བས་དེ་ལྟར་མི་བཞེད་དོ། ཁ་ཅིག མཐར་ཐུག་དཔྱོད་པའི་རིག་ཤེས་ཚད་མའི་རྙེད་དོན་ཡིན་ན། དོན་དམ་
བདེན་པ་ཡིན་དགོས་པར་ཐལ། མཐར་ཐུག་དཔྱོད་པའི་རིག་ཤེས་ཚད་མའི་རྙེད་དོན་མཐར་ཐུག་ཡིན་ན།
དོན་དམ་བདེན་པ་ཡིན་དགོས་པའི་ཕྱིར་ཟེར་ན། མ་ཁྱབ། རྟགས་དེར་ཐལ། རྣམ་དག་ལམ་གྱི་དམིགས་པ་
མཐར་ཐུག་ཡིན་ན། དོན་དམ་བདེན་པ་ཡིན་དགོས་པའི་ཕྱིར། དེར་ཐལ། དེ་ཡིན་ན། ཡོངས་གྲུབ་ཡིན་
དགོས་པའི་ཕྱིར། འདོད་ན། ཁ་ཅིག་དེ་མི་དགོས་པར་ཐལ། མཐར་ཐུག་དཔྱོད་པའི་རིག་ཤེས་ཚད་མའི་རྙེད་
དོན་ཡིན་ན། ཡོད་མི་དགོས་པའི་ཕྱིར། མ་གྲུབ་ན། གང་ཟག་གི་བདག་ཆོས་ཅན། དེར་ཐལ། དེའི་ཕྱིར།
མ་གྲུབ་ན། དེ་ཆོས་ཅན། མཐར་ཐུག་དཔྱོད་པའི་རིག་ཤེས་ཚད་མའི་རྙེད་དོན་ཡིན་པར་ཐལ། མཐར་ཐུག་
དཔྱོད་པའི་རིག་ཤེས་ཚད་མ་ཡོད་པའི་ཕྱིར། དེ་ཐལ། མཐར་ཐུག་དཔྱོད་པའི་རིག་ཤེས་ཡོད་པའི་ཕྱིར་ཟེར་བ་
ནི། ཚིག་ལ་འཁྲིས་པའོ། ། རང་རེས། མཐར་ཐུག་དཔྱོད་པའི་རིག་ཤེས་ཚད་མའི་རྙེད་དོན་ཡིན་ན། ཡོད་
དགོས་ཀྱང་དོན་དམ་ཡིན་དགོས་མི་དགོས་ཀྱི་ལུགས་གཉིས་སུ་བྱས་ཀྱང་ཆོག་གོ། ཁ་ཅིག ཇི་ལྟ་བ་རྟོགས་པའི་
རྣམ་མཁྱེན་ཆོས་ཅན། དོན་དམ་བདེན་པ་ཡིན་པར་ཐལ། རང་ཉིད་རྙེད་པའི་ཚད་མ་རང་ལ་མཐར་ཐུག་
དཔྱོད་བྱེད་ཀྱི་ཚད་མར་སོང་བའི་སྒོ་ནས་བཞག་པ་ཡིན་པའི་ཕྱིར། དེར་ཐལ། རང་ཉིད་རྙེད་པའི་ཚད་མ་
གཉིས་སྣང་ནུབ་པའི་སྒོ་ནས་བཞག་པ་ཡིན་པའི་ཕྱིར། དེར་ཐལ། རང་ཉིད་རྟོགས་པའི་རང་རིག་རང་ལ་
གཉིས་སྣང་ནུབ་པའི་སྒོ་ནས་འཇོག་པའི་ཕྱིར་ཟེར་ན། མ་ཁྱབ། རྟགས་དེར་ཐལ། རང་ཉིད་ཉམས་སུ་མྱོང་
བའི་རང་རིག་མངོན་སུམ་གྱིས་རང་ཉིད་གཉིས་སྣང་ནུབ་པའི་ཚུལ་གྱིས་རྟོགས་པའི་ཕྱིར། དེར་ཐལ། ཡེ་ཤེས་
ཡིན་པའི་ཕྱིར། འདོད་མི་ནུས་སོ། ། ཁ་ཅིག ཀུན་རྫོབ་བདེན་པ་རྙེད་པའི་ཚད་མ་དེ་ཐ་སྙད་དཔྱོད་བྱེད་ཀྱི་
ཚད་མ་ཡིན་པར་ཐལ། དེ་ཀུན་རྫོབ་བདེན་པ་ལ་ཐ་སྙད་དཔྱོད་བྱེད་ཀྱི་ཚད་མར་སོང་བའི་ཕྱིར། འདོད་ན།
དེ་དང་མཐར་ཐུག་དཔྱོད་བྱེད་ཀྱི་ཚད་མའི་གཞི་མཐུན་མེད་པར་ཐལ། འདོད་པའི་ཕྱིར་ཟེར་ན། མ་ཁྱབ།
འདོད་མི་ནུས་ཏེ། རྣམ་མཁྱེན་དེ་དེ་གཉིས་ཀ་ཡིན་པའི་ཕྱིར། ཁ་ཅིག བུམ་པ་བདེན་སྟོང་ཆོས་ཅན། ཀུན་
རྫོབ་བདེན་པ་ཡིན་པར་ཐལ། རང་ཉིད་རྙེད་པའི་ཚད་མ་རང་ལ་ཐ་སྙད་དཔྱོད་བྱེད་ཀྱི་ཚང་མར་ཡོད་པའི་ཕྱིར།
དེར་ཐལ། རང་ཉིད་རྙེད་པའི་ཐ་སྙད་དཔྱོད་བྱེད་ཀྱི་ཚད་མ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན།
དེར་ཐལ། དེ་འདྲ་བའི་ཐ་སྙད་དཔྱོད་བྱེད་རྣམ་མཁྱེན་ཡོད་པའི་ཕྱིར། ཁ་ཅིག དོན་དམ་བདེན་པར་གྲུབ་
པའི་ཆོས་མེད་པར་ཐར། གཞི་གྲུབ་ན་ཀུན་རྫོབ་བདེན་པར་གྲུབ་དགོས་པའི་ཕྱིར། དེར་ཐལ། གཞི་གྲུབ་ན་
ཀུན་རྫོབ་ཏུ་གྲུབ་དགོས་པའི་ཕྱིར། ཟེར་ན། མ་ཁྱབ་སྟེ། ཀུན་རྫོབ་བདེན་པ་ཞེས་པའི་ཚིག་ཟུར་གྱི་ཀུན་རྫོབ་
121

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅེས་པ་བདེན་འཛིན་ལ་བྱེད། ཀུན་རྫོབ་ཏུ་གྲུབ་ཅེས་པའི་ཚིག་ཟུར་གྱི་ཀུན་རྫོབ་ཅེས་པ་ཐ་སྙད་དུ་ཡོད་པའི་དོན་
ལ་བྱེད་པའི་ཕྱིར། དེར་ཐལ། ཀུན་རྫོབ་བདེན་པ་ཞེས་པའི་དོན་བློ་ཀུན་རྫོབ་བདེན་འཛིན་གྱི་ངོར་བདེན་པ་
དང་། ཐ་སྙད་དུ་གྲུབ་ཅིང་དོན་དམ་པར་མ་གྲུབ་པར་ཀུན་རྫོབ་ཏུ་གྲུབ་པར་འཇོག་པའི་ཕྱིར། འདོད་ན།
བཀག་ཟིན། ཁ་ཅིག དོན་དམ་པ་གྲུབ་པའི་ཆོས་ཡོད་པར་ཐལ། དོན་དམ་བདེན་པར་གྲུབ་པའི་ཆོས་ཡོད་
པའི་ཕྱིར། ཟེར་ན། མ་ཁྱབ། འོ་ན། བདེན་པར་གྲུབ་པའི་ཆོས་ཡོད་པར་ཐལ། བདེན་པ་ཡིན་པར་གྲུབ་
པའི་ཆོས་ཡོད་པའི་ཕྱིར། ཁྱབ་པ་ཁས། དེར་ཐལ། བདེན་པ་ཡིན་པའི་ཆོས་ཡོད་པའི་ཕྱིར། ཁ་ཅིག ཡུལ་
ཅན་དོན་དམ་ཡིན་ན། དོན་དམ་ཡིན་དགོས་པར་ཐལ། ཡུལ་དོན་དམ་ཡིན་ན། དོན་དམ་ཡིན་དགོས་པའི་
ཕྱིར། ཟེར་ན། མ་ཁྱབ། ཁ་ཅིག་འདོད་གསུང་ན། མི་འཐད་པར་ཐལ། དོན་དམ་ཡིན་ན། སྟོང་ཉིད་ཡིན་
དགོས། ཡུལ་ཅན་དོན་དམ་ཡིན་ན། ཤེས་པ་ཡིན་དགོས་པའི་ཕྱིར། ཁ་ཅིག དོན་དམ་ཡིན་ན། སྟོང་ཉིད་
ཡིན་མི་དགོས་པར་ཐལ། སྟོང་ཉིད་མངོན་སུམ་དུ་རྟོགས་པའི་སློབ་པའི་མཉམ་གཞག་ཡེ་ཤེས་དེ་དོན་དམ་ཡིན་
པའིཕྱིར། དེར་ཐལ། དེ་རྣམ་གྲངས་མ་ཡིན་པའི་ཡུལ་ཅན་དོན་དམ་ཡིན་པའི་ཕྱིར། ཟེར་ན། མ་ཁྱབ།
རྟགས་དེར་ཐལ། དེ་རྣམ་གྲངས་མ་ཡིན་པའི་ཡུལ་ཅན་དོན་དམ་དངོས་དང་སྟོང་ཉིད་རྟོགས་པའི་རིག་ཤེས་
རྗེས་དཔག་དེ་ཡུལ་ཅན་དོན་དམ་རྗེས་མཐུན་པ་ཡིན་པའི་ཕྱིར། དེར་ཐལ། དབུས་མཐའ་ལས། དོན་དམ་དེ་
དང་རྗེས་མཐུན་ཕྱིར། དོན་དམ་ཡིན་པར་ཁོ་བོས་འདོད། ཅེས་གསུངས་པའི་ཕྱིར། ཁ་ཅིག ཀུན་རྫོབ་ལ་
ཡང་དག་ཀུན་རྫོབ་མེད་པར་ཐལ། རང་སྣང་ཡུལ་དུ་བྱེད་པའི་བློ་ལ་སྣང་བ་སྣང་བ་ལྟར་དུ་གྲུབ་པའི་ཀུན་རྫོབ་
མེད་པའི་ཕྱིར། དེར་ཐལ། བུམ་པ་ལྟ་བུ་རང་ཉིད་སྣང་ཡུལ་དུ་བྱེད་པའི་དབང་ཤེས་ལ་ཕྱི་རོལ་དོན་དུ་སྣང་
ཡང་དེར་མ་གྲུབ། རང་ཉིད་བདེན་པར་འཛིན་པའི་རྟོག་པ་ལ་བདེན་གྲུབ་ཏུ་སྣང་ཡང་དེར་མ་གྲུབ་པའི་ཕྱིར་
ཟེར་ན། མ་ཁྱབ། ཁ་ཅིག ཀུན་རྫོབ་ལ་ཡང་དག་དང་ལོག་པ་གཉིས་ཀྱི་དབྱེ་བ་འཐད་པ་དང་ཡང་དག་ཀུན་
རྫོབ་ཡིན་ན། དོན་བྱེད་ནུས་པ་ཡིན་དགོས་པར་ཐལ། བདེན་གཉིས་ལས། སྣང་དུ་འདྲ་ཡང་དོན་བྱེད་དག།
ནུས་པའི་ཕྱིར་དང་མི་ནུས་ཕྱིར། ། ཡང་དག་ཡང་དག་མ་ཡིན་པ། ། ཀུན་རྫོབ་ཀྱི་ནི་དབྱེ་བ་བྱས། ། ཞེས་
གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་མཚན་འཛིན་ངོས་བཟུང་བ་ཡིན་པའི་ཕྱིར། ཁ་ཅིག ཤེས་
བྱ་ལ་བདེན་པ་གཉིས་སུ་གྲངས་མ་ངེས་པར་ཐལ། བདེན་གཉིས་གང་རུང་མ་ཡིན་པའི་ཕུང་གསུམ་པ་ཡོད་པའི་
ཕྱིར། དེར་ཐལ། བདེན་པ་གསུམ་པ་ཞིག་ཡོད་པའི་ཕྱིར། དེར་ཐལ། བདེན་པ་བཞི་བཞི་ཡོད་པའི་ཕྱིར།
ཟེར་ན། མ་ཁྱབ་སྙམ། ཁ་ཅིག སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཀྱི་དངོས་ཀྱི་གཞལ་བྱར་
122

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
གྱུར་པའི་ཀུན་རྫོབ་བདེན་པ་ཡོད་པར་ཐལ། དེའི་གཞལ་བྱར་གྱུར་པའི་ཀུན་རྫོབ་ཡོད་པའི་ཕྱིར། དེར་ཐལ།
ཐེག་ཆེན་མཐོང་ལམ་བར་ཆད་མེད་ལམ་གྱི་གཞལ་བྱར་གྱུར་པའི་ཀུན་རྫོབ་ཡོད་པའི་ཕྱིར། དེར་ཐལ། དེའི་
ཡུལ་དུ་གྱུར་པའི་ཀུན་རྫོབ་ཡོད་པའི་ཕྱིར། དེར་ཐལ། དེའི་དམིགས་ཡུལ་དུ་གྱུར་པའི་ཀུན་རྫོབ་ཡོད་པའི་ཕྱིར།
རང་རེས་འདིར་མ་ཁྱབ། ཁ་ཅིག་ཁྱབ་པར་འདོད་དོ། ། རྟགས་དེར་ཐལ། ཆོས་ཐམས་ཅད་དེའི་དམིགས་
ཡུལ་ཡིན་པའི་ཕྱིར། དེར་ཐལ། དེས་དམིགས་པ་ཆོས་ཐམས་ཅད་ལ་དམིགས་ནས་རྣམ་པ་བདེན་མེད་དུ་
རྟོགས་པའི་ཕྱིར། འདོད་མི་ནུས་ཏེ། དེའི་དངོས་ཀྱི་གཞལ་བྱ་ཡིན་ན། སྟོང་ཉིད་ཡིན་དགོས་པའི་ཕྱིར།
དེར་ཐལ དེས་སྟོང་ཉིད་ལས་གཞན་པའི་ཆོས་མངོན་སུམ་དུ་མ་རྟོགས་པའི་ཕྱིར། ཁ་ཅིག རྣམ་མཁྱེན་གྱིས་
ཇི་སྙེད་པ་མ་གཟིགས་པར་ཇི་ལྟ་བ་གཟིགས་པར་ཞལ། དེས་ཇི་སྙེད་པ་མ་གཟིགས་པའི་ཚུལ་གྱིས་ཇི་ལྟ་བ་
གཟིགས་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། དེས་ཀུན་རྫོབ་པའི་གཉིས་སྣང་གི་སྤྲོས་པ་
དང་བྲལ་པའི་ཚུལ་གྱིས་ཇི་ལྟ་བ་གཟིག་པའི་ཕྱིར། དེར་ཐལ། འཇུག་འགྲེལ་ལས། དངོས་པོ་བྱས་པ་ཅན་ལ་
མ་རེག་པར། ཞེས་གསུངས་པའི་དོན་ཡོད་པའི་ཕྱིར། འདོད་ན། དེ་མི་འཐད་པར་ཐལ། རྣམ་མཁྱེན་གྱིས་
བདེན་གཉིས་དུས་ཅིག་ཅར་དུ་གཟིགས་པའི་ཕྱིར། ཁོ་ན་རེ། རྣམ་མཁྱེན་གྱིས་དུས་ གསུམ་ ཅིག་ཅར་དུ་
གཟིགས་པར་ཐལ། དེས་བདེན་གཉིས་ཅིག་ཅར་དུ་གཟིགས་པའི་ཕྱིར། འདོད་ན། དུས་གསུམ་ཅིག་ཅར་དུ་
གྲུབ་པར་ཐལ འདོད་པའི་ཕྱིར། ཟེར་ན། མ་ཁྱབ་སྟེ། དེ་མཁྱེན་པའི་དུས་དང་། དེ་གྲུབ་པའི་དུས་ཞེས་
པའི་དུས་ཀྱི་མིང་འདྲ་བའི་ཕྱིར། འདོད་མི་ནུས་ཏེ། སྔོན་དང་ཕྱི་མའི་དུས་ཅིག་ཅར་དུ་མ་གྲུབ་པའི་ཕྱིར། ཁ་
ཅིག གཉིས་སྣང་དང་བཅས་ནུབ་ཀྱི་དོན་ཀུན་རྫོབ་ཀྱི་སྣང་བ་དང་བཅས་མ་བཅས་ཀྱི་དོན་ལ་མི་བྱེད་པར་ཐལ།
རྣམ་མཁྱེན་གྱིས་དོན་དམ་གཟིགས་པའི་ཚེ་ཀུན་རྫོབ་ཀྱི་སྣང་བ་མ་ནུབ་པའི་ཕྱིར། ཟེར་ན། མ་ཁྱབ་སྟེ། སྟོང་
ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཀྱི་གཟིགས་ངོར་ཀུན་རྫོབ་ཀྱི་སྣང་བ་ནུབ་པས། རྣམ་མཁྱེན་དེ་
དེ་འདྲ་བའི་རིགས་སུ་གནས་པ་དང་། སློབ་ལམ་དུ་བདེན་སྣང་གི་དྲི་མས་ཀུན་རྫོབ་རྣམས་ཡུལ་ཡུལ་ཅན་གཉིས་
འབྲེལ་མེད་རྒྱང་ཆད་ཀྱི་ཚུལ་དུ་སྣང་བ་དེ་འབྱུང་པ། རྣམ་མཁྱེན་ལ་དེ་ལྟར་གྱི་འབྱུང་ཞིང་། བདེན་སྟོང་སྒྱུ་མ་
ལྟ་བུར་གཟིགས་པའི་ཕྱིར། ཤེས་བྱ་ཆོས་ཅན། བདེན་གཉིས་ཀྱི་རྣམ་གཞག་གཏན་ལ་ཕབ་པ་ལ་དགོས་པ་ཡོད་
དེ། ཇི་སྐད་དུ། བདེན་གཉིས་ལས། བདེན་གཉིས་རྣམ་དབྱེ་ཤེས་པ་དག། ཐུབ་པའི་དཀའ་ལ་མི་རྨོངས་
ཏེ། ། དེ་ཉིད་མ་ལུས་ཚོགས་བསགས་ནས། ། ཕུན་ཚོགས་ཕ་རོལ་འགྲོ་བར་འགྱུར། ། ཞེས་གསུངས་པ་ལྟར་
ཐུབ་པའི་གསུང་རབ་ཀྱི་དོན་ལ་མཁས་པ་དང་། ཚོགས་གཉིས་རྫོགས་ནས་སངས་རྒྱས་ཀྱི་ཡོན་ཏན་ཕུན་ཚོགས་
123

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐོབ་པའི་དགོས་པ་ཡོད་པའི་ཕྱིར། ༈ གཉིས་པ་སྒྲུབ་པའི་དམིགས་པ་བདེན་པ་བཞི་ལ་འདོམས་པ་ནི། ཤཱ་
རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ་
ཞེས་བྱའོ་ཞེས་སོགས་དང་། གཟུགས་ལ་སོགས་པ་སྔོན་གྱི་མཐའ་ལ་སྦྱོར་བ་མི་བྱེད་ཅེས་སོགས་ཀྱི་ཡུམ་བར་མའི་
མདོ་ཚིག་ཆོས་ཅན། ཁྱོད་སྒྲུབ་པའི་དམིགས་པ་བདེན་པ་བཞི་ལ་འདོམས་པའི་གདམས་ངག་ཡིན་ཏེ། བདེན་
པ་བཞི་པོ་དེ་དོན་དམ་པར་གྲོལ་བ་དོན་གཉེར་གྱི་བླང་དོར་གྱི་གནས་མ་ཡིན་ཞིང་། ཐ་སྙད་དུ་འགོག་ལམ་གཉིས་
པོ་གྲོལ་བ་དོན་གཉེར་གྱི་སྐྱེས་བུའི་བླང་བྱའི་གནས་དང་སྡུག་ཀུན་གཉིས་པོ་དོར་བྱའི་གནས་ཡིན་ནོ་ཞེས་འདོམས་
པར་བྱེད་པའི་ཡུམ་བར་མའི་མདོ་ཚིག་ཡིན་པའི་ཕྱིར། དེ་འཆད་པ་ལ། རྩ་བར། བདེན་པ་རྣམས་དང་
ནི ། ཞེས་པ་དང་། འགྲེལ་པ་ལས། སྡུག་བསྔལ་ལ་གཟུགས་ལ་སོགས་པ་འབྲས་བུར་གྱུར་པའི་སྟོང་པ་ཉིད་
དང་། ཞེས་སོགས་གསུངས། འདིའི་སྐབས་སུ་མཐའ་དཔྱད་པ་ལ་གསུམ་ལས། ཁ་ཅིག བླང་དོར་གང་རུང་
ཡིན་ན། བདེན་བཞི་གང་རུང་ཡིན་པས་ཁྱབ་ཟེར་ན། སྟོན་པ་ཤཱཀྱ་ཐུབ་པ་ཆོས་ཅན། དེར་ཐལ། དེའི་ཕྱིར།
དེར་ཐལ། བླང་བྱ་ཡིན་པའི་ཕྱིར། དེར་ཐལ། ཐོབ་བྱ་ཡིན་པའི་ཕྱིར། དེར་ཐལ། ཐོབ་བྱ་མཐར་ཐུག་ཡིན་
པའི་ཕྱིར། དེར་ཐལ། སངས་རྒྱས་ཡིན་པའི་ཕྱིར། རྩ་བར་འདོད་ན། འགོག་ལམ་གང་རུང་ཡིན་པར་ཐལ།
བདེན་བཞི་གང་རུང་གང་ཞིག སྡུག་ཀུན་གཉིས་པ།ང་རུང་མ་ཡིན་པའི་ཕྱིར། དང་པོ་ཁས། ཕྱི་མ་དེར་ཐལ།
སངས་རྒྱས་ཡིན་པའི་ཕྱིར། འདོད་ན། ལམ་བདེན་ཡིན་པར་ཐལ། འདོད་པ་གང་ཞིག འགོག་བདེན་མ་
ཡིན་པའི་ཕྱིར། འདོད་ན། ཤེས་པ་ཡིན་པར་ཐལ་ལོ། ། འདོད་མི་ནུས་ཏེ། གཟུགས་དང་ལྡན་པའི་ཕྱིར།
ཁ་ཅིག རང་རྒྱུ་ཀུན་འབྱུང་བདེན་པའི་རྣམ་སྨིན་གྱི་འབྲས་བུར་གྱུར་པའི་ཟག་བཅས། ཀུན་འབྱུང་བདེན་
པའི་མཚན་ཉིད་ཟེར་ན། མ་དག་པའི་སྣོད་ཀྱི་འཇིག་རྟེན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་
དང་པོ་དེའི་ཕྱིར། དེར་ཐལ། མ་དག་པའི་སྣོད་ཀྱི་འཇིག་རྟེན་ཡིན་པའི་ཕྱིར། ཁྱབ་སྟེ། ཀུན་ལས་བཏུས་
ལས། སྡུག་བསྔལ་གྱི་བདེན་པ་གང་ཞེ་ན། དེ་ནི་སེམས་ཅན་སྐྱེ་བ་དང་། སྐྱེ་བའི་གནས་ཀྱིས་ཀྱང་རིག་པར་
བྱའོ་ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། རྣམ་སྨིན་གྱི་འབྲས་བུ་ཡིན་པར་ཐལ།
འདོད་པའི་ཕྱིར། འདོད་ན། གང་ཟག་གི་རྒྱུད་ཀྱི་བསྡུས་པར་ཐལ། འདོད་པའི་ཕྱིར། འདོད་མི་ནུས་
སོ། ། གཞན་ཡང་། མི་དགེ་བའི་ལས་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་གཉིས་པོ་དེའི་
ཕྱིར། དེར་ཐལ། རང་རྒྱུ་ཉོན་མོངས་པའི་དབང་གིས་བྱུང་པའི་མི་དགེ་བའི་ལས་ཡིན་པའི་ཕྱིར། ཁྱབ་སྟེ།
ཀུན་བཏུས་ལས། ཀུན་འབྱུང་བདེན་པ་གང་ཞེ་ན། ཉོན་མོངས་པ་དང་། ཉོན་མོངས་པའི་དབང་གིས་བྱུང་
124

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
པའི་ལས་སོ། ། ལས་དང་ཉོན་མོངས་པས་བསྐྱེད་པ་དང་། ལས་དང་ཉོན་མོངས་པའི་དབང་གིས་བྱུང་བ་འདི་
མཐའ་དག་སྡུག་བསྔལ་གྱི་བདེན་པ་ཡིན་པར་རིག་པར་བྱའོ། ། ཞེས་གསུངས་པའི་ཕྱིར། རྩ་བར་འདོད་ན།
རྣམ་སྨིན་གྱི་རྒྱུ་འབྲས་གཉིས་ཀ་ཡིན་པར་ཐལ། འདོད་པའི་ཕྱིར། འདོད་ན། རྣམ་སྨིན་གྱི་འབྲས་བུ་ཡིན་པར་
ཐལ། འདོད་པའི་ཕྱིར། འདོད་ན། ལུང་མ་བསྟན་ཡིན་པར་ཐལ། འདོད་པའི་ཕྱིར། ཁྱབ་སྟེ། མཛོད་
ལས། རྣམ་སྨིན་ལུང་དུ་མ་བསྟན་ཆོས། ། ཞེས་གསུངས་པའི་ཕྱིར། འདོད་མི་ནུས་ཏེ། མི་དགེ་བ་ཡིན་པའི་
ཕྱིར། ཁ་ཅིག སྣོད་བཅུད་གང་རུང་གིས་བསྡུས་པའི་ཟག་བཅས། སྡུད་བསྔལ་བདེན་པའི་མཚན་ཉིད།
ལས་ཉོན་གང་རུང་གི་བསྡུས་པའི་ཟག་བཅས། ཀུན་འབྱུང་བདེན་པའི་མཚན་ཉིད་ཟེར་ན། བྱང་སེམས་
འཕགས་པའི་རྒྱུད་ཀྱི་གང་ཟག་གི་བདག་འཛིན་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་
དེའི་ཕྱིར། དེར་ཐལ། བཅུད་ཀྱིས་བསྡུས་པའི་ཟག་བཅས་ཡིན་པའི་ཕྱིར། དེར་ཐལ། ཉོན་མོངས་ཡིན་པའི་
ཕྱིར། དེར་ཐལ། གང་ཟག་གི་བདག་འཛིན་ཡིན་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ལ་
སྡུག་བསྔལ་བདེན་པ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྐྱེ་རྒ་ན་འཆིའི་སྡུག་བསྔལ་
ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། རྒྱུད་བླ་མ་ལས། འཕགས་པས་ན་དང་རྒ་བ་དང་། །
འཆི་བའི་སྡུག་བསྔལ་ཚད་ནས་སྤངས། ། ཞེས་གསུངས་པའི་ཕྱིར། གཞན་ཡང་། དེ་ཆོས་ཅན། ཀུན་འབྱུང་
བདེན་པ་ཡིན་པར་ཐལ། ལས་ཉོན་གང་རུང་གིས་བསྡུས་པའི་ཟག་བཅས་ཡིན་པའི་ཕྱིར། དེར་ཐལ། ཉོན་
མོངས་པས་བསྡུས་པའི་ཟག་བཅས་ཡིན་པའི་ཕྱིར། དེར་ཐལ། ཉོན་མོངས་ཡིན་པའི་པའི། འདོད་ན། དེའི་
རྒྱུད་ལ་སྡུག་བདེན་ཡོད་པར་ཐལ། འདོད་ན། བཀག་ཟིན། ཁ་ཅིག མི་རྟག་སྡུག་བསྔལ་སྟོང་པ་བདག་མེད་
བཞི་ཚོགས་པའི་ཚོགས་དོན། སྡུག་བསྔལ་བདེན་པའི་མཚན་ཉིད། རྒྱུ་ཀུན་འབྱུང་རབ་སྐྱེ་རྐྱེན་གྱི་རྣམ་པ་བཞི་
ཚོགས་པའི་ཚོགས་དོན། ཀུན་འབྱུང་བདེན་པའི་མཚན་ཉིད་ཟེར་ན། དང་པོ་དེ་མི་འཐད་པར་ཐལ། དེ་འདྲ་
བའི་ཚོགས་དོན་གཉིས་འདུས་བྱས་མ་ཡིན་པའི་ཕྱིར། དེར་ཐལ། སྟོང་པ་བདག་མེད་གཉིས་ཚོགས་དོན་
འདུས་བྱས་མ་ཡིན་པའི་ཕྱིར། དེར་ཐལ། དེ་འདུས་མ་བྱས་ཡིན་པའི་ཕྱིར། དེར་ཐལ། དེ་གཉིས་ཚོགས་
པའི་ཚོགས་པ་འདུས་མ་བྱས་ཡིན་པའི་ཕྱིར། དེར་ཐལ། དེ་གཉིས་འདུས་མ་བྱས་ཡིན་པའི་ཕྱིར། གཞན་ཡང་།
རྒྱུའི་རྣམ་པ་དང་རྐྱེན་གྱི་རྣམ་པ་ཀུན་འབྱུང་བདེན་པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན།
དེ་མི་འཐད་པར་ཐལ། སངས་རྒྱས་ཀྱི་ས་ན་རྒྱུ་རྐྱེན་གྱི་རྣམ་པ་ཡོད་པའི་ཕྱིར། དེར་ཐལ། དེ་ན་རྒྱུ་རྐྱེན་ཡོད་
པའི་ཕྱིར། དེར་ཐལ། དེ་ན་འདུས་བྱས་ཡོད་པའི་ཕྱིར། ཁ་ཅིག སྡུག་ཀུན་གང་རུང་ཡིན་ན། སྤང་བྱ་ཡིན་
125

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་ཁྱབ་ཟེར་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཆོས་ཅན། དེར་ཐལ། དེའི་ཕྱིར། དེར་
ཐལ། སྡུག་བསྔལ་བདེན་པ་ཡིན་པའི་ཕྱིར། དེར་ཐལ། དེ་ལས་ཉོན་གྱི་དབང་གིས་རང་དབང་མེད་པར་སྐྱེ་བ་
བླངས་པའི་གང་ཟག་ཡིན་པའི་ཕྱིར། ཁྱབ་སྟེ། ཀུན་བཏུས་ལས། སེམས་ཅན་གྱི་འཇིག་རྟེན་གང་ཡིན་པ་དང་།
སྣོད་ཀྱི་འཇིག་རྟེན་གང་ཡིན་པ་ལས་དང་ཉོན་མོངས་བས་བསྐྱེད་པ། ལས་དང་ཉོན་མོངས་པའི་དབང་གིས་
བྱུང་བ་འདི་མཐའ་དག་སྡུག་བསྔལ་གྱི་བདེན་པ་ཡིན་པ་རིག་པར་བྱའོ། ། ཞེས་གསུངས་པའི་ཕྱིར། འདོད་མི་
ནུས་ཏེ། དགེ་འདུན་དཀོན་མཆོག་ཡིན་པའི་ཕྱིར། གཞན་ཡང་། ལྷ་དང་མིར་སྐྱེ་བ་ལེན་པའི་ཐབས་སུ་གྱུར་
པའི་སོ་སྐྱེའི་རྒྱུད་ཀྱི་ཟག་བཅས་ཀྱི་དགེ་བའི་ལས་ཆོས་ཅན། དེར་ཐལ། དེའི་ཕྱིར། དེར་ཐལ། ཀུན་འབྱུང་
བདེན་པ་ཡིན་པའི་ཕྱིར། དེར་ཐལ། ལས་ཀྱི་ཀུན་འབྱུང་ཡིན་པའི་ཕྱིར། འདོད་ན། ལྷ་མིར་སྐྱེ་བ་ལེན་པའི་
ཐབས་སུ་གྱུར་པའི་ཟག་བཅས་ཀྱི་དགེ་བའི་ལས་སྤང་བྱ་ཡིན་པར་ཐལ། འདོད་པའི་ཕྱིར། འདོད་ན། ལྷ་མིར་
སྐྱེ་བའི་ཐབས་སྒྲུབ་པ་སྤང་བྱ་ཡིན་པར་ཐལ། འདོད་པའི་ཕྱིར། ཁྱབ་སྟེ། སོ་སོ་སྐྱེ་བོའི་རྒྱུད་ལ་ཟག་མེད་ཀྱི་
ལས་མེད་པས་ཟག་བཅས་ཀྱི་དགེ་བའི་ལས་ཀྱིས་ལྷ་མིའི་གོ་འཕངས་སྒྲུབ་དགོས་པའི་ཕྱིར། ཁ་ཅིག ཟག་
བཅས་ཀྱི་གཟུགས་ཕུང་ཡིན་ན། སྡུད་བསྔལ་བདེན་པ་ཡིན་པས་ཁྱབ། ཟག་བཅས་ཀྱི་ལས་ཉོན་གང་རུང་ཡིན་
ན། ཀུན་འབྱུང་བདེན་པ་ཡིན་པས་ཁྱབ་ཟེར་ན། དང་པོ་ལ། བདེ་བ་ཅན་གྱི་རྟེན་ཅན་གྱི་སོ་སྐྱེའི་གཟུངས་
ཕུང་ཆོས་ཅན། དེར་ཐལ། དེའི་ཕྱིར། དེར་ཐལ། སོ་སྐྱེའི་གཟུགས་ཕུང་ཡིན་པའི་ཕྱིར། འདོད་ན། དེ་མི་
འཐད་པར་ཐལ། བདེ་བ་ཅན་གྱི་རྟེན་ཅན་གྱི་སྡུག་བསྔལ་བདེན་པ་མེད་པའི་ཕྱིར། དེར་ཐལ། བདེ་བ་ཅན་
དེ་སྡུག་བསྔལ་བདེན་པ་མ་ཡིན་པར་གསུངས་པའི་ཕྱིར། དེར་ཐལ། ཀུན་ལས་བཏུས་ལས། ཡོངས་སུ་དག་
པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་ཡིན་པར་བལྟ་སྟེ། ཞེས་གསུངས་པའི་ཕྱིར།
འོན་ཀྱང་བདེ་བ་ཅན་གྱི་སོ་སྐྱེའི་རྒྱུད་ལ་ཟག་བཅས་ཀྱི་དགེ་བའི་ལས་ཡོད་དམ་སྙམ་ཡང་དཔྱད་པར་བྱའོ། ། ཕྱི་
མ་དེ་མི་འཐད་པར་ཐལ། བྱང་འཕགས་ཀྱི་རྒྱུད་ལ་ཉོན་མོངས་ཡོད་ཀྱང་སྡུག་ཀུན་མེད་པའི་ཕྱིར། ཁ་ཅིག
སྡུག་བསྔལ་ཡིན་ན། སྡུག་བསྔལ་བདེན་པ་ཡིན་པས་ཁྱབ། ལས་ཡིན་ན། ཀུན་འབྱུང་བདེན་པ་ཡིན་པས་ཁྱབ་
ཟེར་ན༑ དང་པོ་ལ། བྱང་འཕགས་ཀྱི་རྒྱུད་ཀྱི་ཡིད་འབྱུང་ཆོས་ཅན། དེར་ཐལ། དེའི་ཕྱིར། དེར་ཐལ།
ཡིད་འབྱུང་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ།
བྱང་སེམས་ཀྱིས་འཁོར་བར་ཡིད་འབྱུང་བའི་སྒོ་ནས་ངེས་འབྱུང་ལ་བློ་སྦྱོང་བ་ཡོད་པའི་ཕྱིར། གོང་དུ་འདོད་ན་
སླའོ༔ ། གཞན་ཡང་། ཟག་མེད་ཀྱི་ལས་ཆོས་ཅན། ཕྱི་མ་དེར་ཐལ། དེའི་ཕྱིར། དེར་ཐལ། ཆོས་ཅན་
126

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
དེའི་ཕྱིར། འདོད་ན། ཟག་བཅས་ཀྱིས་བསྡུས་ པར་ཐལ་ལོ། ། མཁས་པ་མང་པོས་སྡུག་ བསྔལ་ཡིན་ན།
ཤེས་པ་ཡིན་པས་ཁྱབ། སྡུག་ཀུན་གཉིས་ཀྱང་འགལ་ལོ་གསུང་། རེ་ཞིག་དང་པོ་དེ་མི་འཐད་པར་ཐལ། སྡུག་
བསྔལ་དུ་གྱུར་པའི་ཤེས་པ་མ་ཡིན་པ་ཡོད་པའི་ཕྱིར། དེར་ཐལ། སྡུག་བསྔལ་དང་སྡུག་བསྔལ་མྱོང་བའི་ཤེས་པ་
ཐ་དད་དུ་འཇོག་པ་ལ་དགོས་པ་ཡོད་པའི་ཕྱིར། ཕྱི་མ་དེ་མི་འཐད་པར་ཐལ། དེ་གཉིས་ཀྱི་གཞི་མཐུན་པ་ཡོད་
པའི་ཕྱིར། དེར་ཐལ། རང་གི་འབྲས་བུ་སྡུག་བདེན་གྱི་གཙོ་བོར་བྱེད་པའི་ཟག་བཅས་ཀྱི་ཕུང་པོ་དང༌། རིང་
རྒྱུ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོའི་གཞི་མཐུན་ཡོད་པའི་ཕྱིར། དེར་ཐལ། ལམ་མ་
ཞུགས་ཀྱི་གང་ཟལ།་གི་རྒྱུད་ཀྱི་མ་རིག་པ་དང་སྲིད་པ་རྣམ་དེ་ལྟར་ཡིན་པའི་ཕྱིར། ཁ་ཅིག སྐྱེ་རྒ་ན་འཆི་གང་
རུང་ཡིན་ན། སྡུག་བསྔལ་བདེན་པ་ཡིན་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ལ་སྐྱེ་བའི་ཆོས་མེད་ ，
པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་སྐྱེས་ཟིན་པ་དང་སྐྱེ་བ་ཆོས་གཉིས་ཀ་མེད་
པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་སྐྱེས་ཟིན་པ་དང་སྐྱེ་བའི་འདུས་བྱས་ཀྱིས་བསྡུས་
པའི་ཡོན་ཏན་ཡོད་པའི་ཕྱིར། དེར་ཐལ། དེའི་རྒྱུད་ལ་འདུས་བྱས་ཀྱི་ཡོན་ཏན་ཡོད་པའི་ཕྱིར། ཁྱབ་སྟེ།
འདུས་བྱས་ཡིན་ན། ཁྱོད་ཀྱི་སྐྱེ་གནས་འཇིག་གསུམ་ཀ་ཡོད་དགོས་པའི་ཕྱིར། ཁ་ཅིག མི་མཐུན་ཕྱོགས་ལས་
གྲོལ་བའི་རྣམ་བྱང་བདེན་པ། འགོག་བདེན་གྱི་མཚན་ཉིད། དེ་ལས་གྲོལ་བྱེད་ཀྱི་རྣམ་བྱང་བདེན་པ། ལམ་
བདེན་གྱི་མཚན་ཉིད་ཟེར་ན། དང་པོ་ལ། རྣམ་མཁྱེན་ཆོས་ཅན། འགོག་བདེན་ཡིན་པལ་ཐལ། མཚན་ཉིད་
དེའི་ཕྱིར། དེར་ཐལ། སྒྲིབ་པ་མཐའ་དག་ལས་གྲོལ་བའི་རྣམ་བྱང་བདེན་པ་ཡིན་པའི་ཕྱིར། དེར་ཐལ།
རྣམ་མཁྱེན་ཡིན་པའི་ཕྱིར། འདོད་ན། འདུས་མ་བྱས་སུ་ཐལ་ལོ། ། ཕྱི་མ་ལ་ལམ་བདེན་ཡིན་ན། མི་མཐུན་
ཕྱོགས་ལས་མ་བྲལ་བས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། རྣམ་མཁྱེན་ཆོས་ཅན།
དེར་ཐལ། དེའི་ཕྱིར། དེར་ཐལ། འཕགས་པའི་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་སོ། ། ཁ་
ཅིག་ན་རེ། ལམ་བདེན་གྱི་བྲལ་འབྲས་སུ་གྱུར་པའི་རྣམ་བྱང་བདེན་པ། འགོག་བདེན་གྱི་མཚན་ཉིད། འགོག་
བདེན་གྱི་བྲལ་རྒྱུར་གྱུར་པའི་རྣམ་བྱང་བདེན་པ། ལམ་བདེན་གྱི་མཚན་ཉིད་ཟེར་ན། ལམ་བདེན་དང་དུས་
མཉམ་དུ་གྲུབ་པའི་འགོག་བདེན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དང་པོ་དེའི་ཕྱིར།
འདོད་ན། མི་འཐད་པར་ཐལ། དེ་དང་དུས་མཉམ་ཡིན་པའི་ཕྱིར། གཞན་ཡང་། མཚན་ཉིད་ཕྱི་མ་དེ་མི་
འཐད་པར་ཐལ། ལམ་བདེན་ཡིན་ན། འགོག་བདེན་གྱི་བྲལ་རྒྱུ་ཡིན་མི་དགོས་པའི་ཕྱིར། དེར་ཐལ། འགོག་
བདེན་ཐོབ་ཟིན་པའི་ལམ་བདེན་ཡོད་པའི་ཕྱིར། ཁ་ཅིག་ན་རེ། འགོག་པ་ཞི་བ་གྱ་ནོམ་པ་ངེས་འབྱུང་གི་རྣམ་
127

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་གང་རུང་ཡིན་ན། འགོག་བདེན་ཡིན་པས་ཁྱབ། ལམ་སྒྲུབ་པ་རིག་པ་ངེས་འབྱིན་གྱི་རྣམ་པ་གང་རུང་ཡིན་ན།
ལམ་བདེན་ཡིན་པས་ཁྱབ་ཟེར་ན། དང་པོ་ལ། ཉན་ཐོས་མཐོང་ལམ་པའི་རྒྱུད་ཀྱི་སོ་སོར་བརྟགས་མིན་གྱི་
འགོག་པ་ཆོས་ཅན། དེར་ཐལ། དེའི་ཕྱིར། དེར་ཐལ། འགོག་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་
ཕྱིར། ཁྱབ་སྟེ། འགོག་པ་དེ་ལ་སོ་སོར་བརྟགས་འགོག་དང་སོ་སོར་བརྟགས་མིན་གྱི་འགོག་པ་གཉིས་ཀྱི་དབྱེ་བ་
འཐད་པའི་ཕྱིར། འདོད་ན། སོ་སོར་བརྟགས་འགོག་ཡིན་པར་ཐལ། འདོད་པའི་ཕྱིར། འདོད་མི་ནུས་
སོ། ། ཕྱི་མ་ལ། ཉན་ཐོས་ཀྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། ལམ་ཡིན་པའི་
ཕྱིར། དེར་ཐལ། ཚོགས་ལམ་ཡིན་པའི་ཕྱིར། འདོད་ན། འཕགས་རྒྱུད་ཀྱི་མཁྱེན་པར་ཐལ། འདོད་པའི་
ཕྱིར། འདོད་མི་ནུས་ཏེ། སོ་སྐྱེའི་རྒྱུད་ཀྱི་ཆོས་ཡིན་པའི་ཕྱིར། དེར་ཐལ། ཉན་ཐོས་ཀྱི་ཚོགས་ལམ་པའི་རྒྱུད་
ཀྱི་ལམ་ཡིན་པའི་ཕྱིར། ཁྱབ་སྟེ། ཉན་ཐོས་ཚོགས་ལམ་པ་ཡིན་ན། སོ་སྐྱེ་ཡིན་དགོས་པའི་ཕྱིར། ཁ་ཅིག
འགོག་བདེན་ཡིན་ན། དོན་དམ་བདེན་པ་ཡིན་པས་ཁྱབ་ཟེར་ན། ཉན་ཐོས་མཐོང་ལམ་རྣམ་གྲོལ་ལམ་པ་བའི་
རྒྱུད་ཀྱི་ཉོན་སྒྲིབ་ཀུན་བཏགས་སྤངས་པའི་སྤངས་ཆ་ཆོས་ཅན། དེར་ཐལ། དེའི་ཕྱིར། དེར་ཐལ། སྤངས་པ་
ཡིན་པའི་ཕྱིར། དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་
ཡིན་པའི་ཕྱིར། གཞན་ཡང་། དེ་མི་འཐད་པར་ཐལ། གང་ཟག་གི་བདག་མེད་ཕྲ་མོར་གྱུར་པའི་འགོག་བདེན་
ཡོད་པའི་ཕྱིར། དེར་ཐལ། ཉན་ཐོས་མཐོང་ལམ་རྣམ་གྲོལ་ལམ་གྱི་གཞལ་བྱར་གྱུར་པའི་གང་ཟག་གི་བདག་
མེད་ཕྲ་མོ་ཡོད་པའི་ཕྱིར། ཁ་ཅིག འགོག་བདེན་ཡིན་ན། ཀུན་རྫོབ་བདེན་པ་ཡིན་པས་ཁྱབ་ཟེར་ན། དེ་མི་
འཐད་པར་ཐལ། འགོག་བདེན་དང་དོན་དམ་བདེན་པའི་གཞི་མཐུན་ཡོད་པའི་ཕྱིར། དེར་ཐལ། འགོག་
བདེན་དང་དེ་བཞིན་ཉིད་ཀྱི་གཞི་མཐུན་ཡོད་པའི་ཕྱིར། དེར་ཐལ། འགྲེལ་པ་ལས། རྒྱུ་ལ་མ་ལྟོས་པའི་དེ་
བཞིན་ཉིད་འགོག་པའི་བདེན་པ་དང་། ཞེས་གསུངས་པའི་ཕྱིར། ཁ་ཅིག སྡུག་བསྔལ་བདེན་པ་དང་ལམ་
བདེན་གཉིས་མི་འགལ་ཟེར་ན། དེ་གཉིས་འགལ་བར་ཐལ། ལམ་བདེན་ཡིན་ན། ཟག་མེད་ཡིན་དགོས་པ་
གང་ཞིག སྡུག་བདེན་ཡིན་ནོ། ཟག་བཅས་ཡིན་དགོས་པའི་ཕྱིར། དང་པོ་དེར་ཐལ། མཛོད་ལས། ཟག་
མེད་ལམ་གྱི་བདེན་པ་དང་། ། ཞེས་གསུངས་པའི་ཕྱིར། ཕྱི་མ་དེར་ཐལ། སྡུག་བདེན་ཡིན་ན། ཟག་བཅས་
འབྲས་བསྡུས་ཀྱི་ཆར་གྱུར་བ་ཡིན་དགོས་པའི་ཕྱིར། ཁ་ཅིག བྱང་སེམས་ཀྱི་རྒྱུད་ཀྱི་འགོག་བདེན་ཡིན་ན།
བྱང་སེམས་ཀྱི་འགོག་བདེན་ཡིན་པས་ཁྱབ། བྱང་སེམས་ཀྱི་རྒྱུད་ཀྱི་ལམ་བདེན་ཡིན་ན། བྱང་སེམས་ཀྱི་ལམ་
བདེན་ཡིན་པས་ཁྱབ་ཟེར་ན། དང་པོ་ལ། ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་
128

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཚོགས་ལམ་པའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། དེར་ཐལ། བྱང་སེམས་ཚོགས་ལམ་
པའི་རྒྱུད་ཀྱི་འགོག་བདེན་ཡིན་པའི་ཕྱིར། རྟགས་སླ། འདོད་ན། རང་ཐོབ་བྱེད་ཀྱི་ཐབས་སུ་གྱུར་པའི་བྱང་
སེམས་ཀྱི་ལམ་བདེན་གྱི་སྟོབས་ཀྱིས་ཐོབ་པར་ཐལ། འདོད་པའི་ཕྱིར། འདོད་ན། ཐེག་ཆེན་འཕགས་པའི་
རྒྱུད་ཀྱི་ཡོན་ཏན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་སོ་སྐྱེའི་རྒྱུད་ཀྱི་ཡོན་ཏན་
ཡིན་པའི་ཕྱིར། ཕྱི་མ་ལ། དེ་འདྲ་བའི་བྱང་སེམས་ཚོགས་ལམ་པའི་རྒྱུད་ཀྱི་ལམ་བདེན་ཆོས་ཅན། དེར་ཐལ།
དེའི་ཕྱིར། རྟགས་གསལ་སླའོ། ། །
གཉིས་པ་རང་ལུགས་ལ། ཟག་བཅས་འབྲས་བསྡུས་ཀྱི་ཆར་གྱུར་པའི་ཀུན་ནས་ཉོན་མོངས་ཕྱོགས་ཀྱི་
བདེན་པ། སྡུག་བསྔལ་བདེན་པའི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། སྡུག་བསྔལ་གྱི་སྡུག་བསྔལ།
འགྱུར་པའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་དང་གསུམ། ལུས་ཀྱི་ཚོར་བ་སྡུག་བསྔལ་རགས་པ་ལྟ་
བུ་དང་པོ་དང་། ཟས་ཀྱི་རོ་མྱོང་བའི་ཚོར་བ་བདེ་བ་ལྟ་བུ་གཉིས་པ་དང་། ཉེར་ལེན་གྱི་ཕུང་པོའི་སྟེང་གི་མི་
རྟག་པ་ལྟ་བུ་གསུམ་པའོ། ། མྱོང་ཚུལ་གྱིས་དབྱེ་ན་བརྒྱད་ཀྱང་ཡོད་དེ། དེར་གྱུར་པའི་སྐྱེ་བའི་སྡུག་བསྔལ།
རྒ་བའི་སྡུག་བསྔལ། ན་བའི་སྡུག་བསྔལ། འཆི་བའི་སྡུག་ བསྔལ། མི་སྡུག་པ་དང་ཕྲག་པའི་སྡུག་བསྔལ
སྡུག་པ་དང་བྲལ་པའི་སྡུག་བསྔལ། འདོད་པ་བཙལ་ཀྱང་མ་རྙེད་པའི་སྡུག་བསྔལ། གནས་ངན་ལེན་གྱི་སྡུག་
བསྔལ་དང་བརྒྱད་ཡོད་པའི་ཕྱིར། ཟག་བཅས་རྒྱུ་བསྡུས་ཀྱི་ཆར་གྱུར་པའི་ཀུན་ནས་ཉོན་མོངས་ཕྱོགས་ཀྱི་བདེན་
པ། ཀུན་འབྱུང་བདེན་པའི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། ལས་ཀྱི་ཀུན་འབྱུང་དང༌། ཉོན་
མོངས་པའི་ཀུན་འབྱུང་གཉིས་ཡོད། ལས་ཀྱི་ཀུན་འབྱུང་ལ་དེར་གྱུར་པའི་དགེ་མི་དགེ་ལུང་མ་བསྟན་གྱི་ལས་
གསུམ་ཡོད། ཉོན་མོངས་པའི་ཀུན་འབྱུང་ལ་དེར་གྱུར་པའི་རྩ་ཉོན་དྲུག་ཉེ་ཉོན་ཉི་ཤུ། རང་ཐོབ་བྱེད་ཀྱི་ཐབས་
སུ་གྱུར་པའི་ལམ་བདེན་གྱི་བྲལ་འབྲས་སུ་གྱུར་པའི་རྣམ་བྱང་བདེན་པ། འགོག་བདེན་གྱི་མཚན་ཉིད། དེ་ལ་
ཐེག་པ་གསུམ་གྱི་འཕགས་རྒྱུད་ཀྱི་འགོག་བདེན་གསུམ་ཡོད། རང་གི་བྲལ་འབྲས་སུ་གྱུར་པའི་འགོག་བདེན་གྱི་
བྲལ་རྒྱུའི་རིགས་སུ་བ།ནས་པའི་འཕགས་རྒྱུད་ཀྱི་མཁྱེན་པ། ལམ་བདེན་གྱི་མཚན་ཉིད༔ དེ་ལ་དེར་གྱུར་པའི་
ཚོགས་ལམ་སྦྱོར་ལམ་མཐོང་ལམ་སྒོམ་ལམ་མི་སློབ་ལམ་དང་ལྔ་ཡོད། འོ་ན། བདེན་པ་བཞིའི་གོ་རིམ། ཇི་
ལྟར་ཡིན་ཞེ་ན། ཡོད་དེ། དང་པོར་སྡུག་བདེན། དེ་རྗེས་ཀུན་འབྱུང་། དེ་རྗེས་འགོག་བདེན། དེ་རྗེས་ལམ་
བདེན་བསྟན་པ་དེ་ཡུལ་ཅན་མངོན་རྟོགས་ཀྱི་རིམ་བསྒོམ་ཚུལ་དང་མཐུན་པར་བསྟན་པ་ཡིན་ལ། དང་པོར་
ཀུན་འབྱུང་། དེ་ནས་ལམ་བདེན། དེ་ནས་སྡུག་བདེན། དེ་ནས་འགོག་བདེན་བསྟན་པ་དེ་རྒྱུ་འབྲས་དོན་གྱི་
129

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིམ་པའི་དབང་དུ་བྱས་པ་ཡིན་པའི་ཕྱིར། དང་པོ་དེ་ལྟར་ཡིན་ཏེ། འཁོར་བའི་སྡུག་བསྔལ་འདི་མཐའ་དག་
སྤོང་འདོད་ནས་དེ་གང་ལས་བྱུང་སྙམ་པ་ན། དེ་དག་རང་རྒྱུད་ཀུན་འབྱུང་བདེན་པ་ལས་བྱུང་བར་ཤེས་པ་དང་།
དེ་ནས་ཀུན་འབྱུང་སྡུག་བདེན་དང་བཅས་པ་སྤོང་ནུས་སུ་ཤེས་ཏེ་སྤངས་པ་ཐོབ་འདོད་སྐྱེ་ཞིང་སྤངས་པ་དེ་ཐོབ་
པ་ལ་ལམ་བདེན་བསྒོམ་དགོས་པར་ཤེས་པའི་ཕྱིར་དུ་དེ་ལྟར་བསྟན་པའི་ཕྱིར། དཔེར་ན། སྐྱེས་བུ་འགའ་ཞིག་
ནད་ཀྱིས་གདུངས་པ་ན། ནད་དེ་གང་ལས་འབྱུང་རྒྱུ་སྤོང་འདོད་དང་། ནད་དང་བྲལ་བའི་བདེ་བ་ཐོབ་འདོད་
དང་། བདེ་བ་ཐོབ་བྱེད་ཀྱི་སྨན་འདོད་པའི་བློ་སྐྱེ་བ་བཞིན་ཡིན་པའི་ཕྱིར། དེ་ལྟར་ཡང་། རྒྱུད་བླ་མ་ལས།
ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། ། བདེ་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། ། སྡུག་བསྔལ་རྒྱུ་
དང་དེ་འགོག་པ་དང་དེ་བཞིན་ལམ། ། ཤེས་བྱ་སྤང་བྱ་རིག་པར་བྱ་ཞིང་སྟོན་པར་བྱ། ། ཞེས་གསུངས་པའི་
ཕྱིར། ཕྱི་མ་དེ་ལྟར་ཡིན་ཏེ། རྒྱུ་ཀུན་འབྱུང་བདེན་པ་ལས་འབྲས་བུ་སྡུག་བདེན་འབྱུང་ཞིང་། རྒྱུ་ལམ་བདེན་
ལ་བརྟེན་ནས་བྲལ་འབྲས་འགོག་བདེན་ཐོབ་དགོས་པའི་རིམ་པའི་དབང་དུ་བྱས་པ་ཡིན་པའི་ཕྱིར། བདེན་
བཞིའི་རྣམ་བཞག་ཤེས་པ་ཤིན་ཏུ་གལ་ཆེར་ཡིན་ཏེ། འཁོར་བ་རྒྱུ་དང་བཅས་པ་སྤོང་པ་དང་། ཐ་མར་ཐབས་
དང་བཅས་པ་རང་རྒྱུད་ལ་བསྟེན་པ་ལ་དེ་ཤེས་དགོས་པ་དང་། ཁྱད་པར་དུ་སྟོང་པ་མྱ་ངན་ལས་འདའ་བའི་ཚུལ་
སྟོན་པར་ཉེ་བ་ན། སྟོན་པས་ཀུན་དགའ་བོ། དཀོན་མཆོག་གསུམ་དང་བདེན་པ་བཞི་ལ་ཐེ་ཚོམ་ཡོད་ན་བྲིས་
ཤིག མེད་ན་རེ་ཞིག་ཅང་མ་སྨྲ་ཤིག ཅེས་བདེན་བཞིའི་གནས་ཚུལ་ཤེས་དགོས་པར་གལ་ཆེ་བར་བསྟན་པའི་
ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག ཟག་བཅས་ཀྱི་ཚོར་བ་བདེ་བ་ཆོས་ཅན། སྡུག་བསྔལ་ཡིན་པར་
ཐལ།འགྱུར་པའི་སྡུག་བསྔལ་ཡིན་པའི་ཕྱིར་ཟེར་ན། ཁ་ཅིག་མ་ཁྱབ་གསུང་། མ་གྲུབ་ན། དེར་ཐལ། འགྱུར་
པའི་སྡུག་བསྔལ་གྱི་མཚན་གཞི་གཅིག་ཡོད་པའི་ཕྱིར། གོང་དུ་འདོད་ན། དེ་ཆོས་ཅན། སྡུག་བསྔལ་མ་ཡིན་
པར་ཐལ། བདེ་བ་ཡིན་པའི་ཕྱིར། དེར་ཐལ། ཚོར་བ་བདེ་བ་ཡིན་པའི་ཕྱིར། ཁ་ཅིག་གིས་འདིར་མ་ཁྱབ་
ཟེར། ཡང་ཁ་ཅིག དེ་ཆོས་ཅན། སྡུག་བསྔལ་བདེན་པ་མ་ཡིན་པར་ཐལ། སྡུག་བསྔལ་བརྫུན་པ་ཡིན་པའི་
ཟེར་བ་དང་། དེ་ཆོས་ཅན། འགྱུར་པའི་སྡུག་བསྔལ་མ་ཡིན་པར་ཐལ། འགྱུར་པའི་བདེ་བ་ཡིན་པའི་ཕྱིར་
ཟེར་ན། སྔ་ཕྱི་གཉིས་ལ་མ་ཁྱབ་བོ། ། ཁ་ཅིག སོ་སྐྱེའི་རྒྱུད་ལ་བདེ་སྡུག་གཉིས་མྱོང་བ་མེད་པར་ཐལ། དེའི་
རྒྱུད་ལ་བདེ་བ་མེད་པའི་ཕྱིར། དེར་ཐལ། འཁོར་བ་པའི་རྒྱུད་ལ་བདེ་བ་མེད་པའི་ཕྱིར། དེར་ཐལ། དྲན་པ་
ཉེར་གཞག་ལས། འཁོར་བ་ཁབ་ཀྱི་རྩེ་ཙམ་ན། ། བདེ་བ་ནམ་ཡང་ཡོད་མ་ཡིན། ། ཞེས་གསུངས་པའི་ཕྱིར།
130

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཟེར་ན། ཁོ་བོ་ལྟར་ན། དེ་ནི་སྡུག་བསྔལ་དང་མ་འདྲེས་པའི་བདེ་བ་ཁྱད་པར་ཅན་ལ་དགོངས་པ་འདྲ་སྟེ།
འཁོར་པ་བའི་རྒྱུད་ལ་བདེ་བ་ནམ་ཡང་མེད་ན། བདེ་སྡུག་མྱོང་བ་མི་འཐད་པའི་ཕྱིར་རོ། ། འོན་ཀྱང་འདིར་
མི་འདྲ་བར་སྣང་ངོ༌། ། རྩ་བར་འདོད་ན། དེ་མི་འཐད་པར་ཐལ། དེ་ལ་བདེ་བ་མྱོང་བ་ཡང་ཡོད། སྡུག་
བསྔལ་མྱོང་བ་ཡང་ཡོད་པའི་ཕྱིར། དང་པོ་དེར་ཐལ། དེ་ལ་ལྷ་མིའི་བདེ་བ་མྱོང་བ་ཡོད་པའི་ཕྱིར། མ་ཁྱབ་ན།
བདེ་བ་ཡིན་ན་གཏན་གྱི་བདེ་བ་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་སོ། ། གཞན་ཡང་།
འཁོར་བའི་སེམས་ཅན་གྱི་རྒྱུད་ལ་བདེ་བ་ཡོད་པར་ཐལ། དེའི་རྒྱུད་ལ་རྒྱུ་དགེ་བ་བྱས་པ་ལ་བརྟེན་ནས་འབྲས་བུ་
བདེ་བ་འབྱུང་བ་ཡོད་པའི་ཕྱིར། དེར་ཐལ། རིན་ཆེན་འཕྲེང་བ་ལས། དགེ་བས་བདེ་འགྲོ་ཐམས་ ཅད་
དང༌། ། སྐྱེ་བ་ཀུན་ཏུ་བདེ་བ་དག། ཅེས་གསུངས་པའི་ཕྱིར། ཁ་ཅིག སྡུག་བདེན་ཡིན་ན། སྡུག་བསྔལ་
ཡིན་དགོས་པར་ཐལ། དེ་ལྟར་བཞེད་པའི་མཁས་གྲུབ་འགའ་ཞིག་ཡོད་པའི་ཕྱིར། ཟེར་ན། མ་ཁྱབ། འདོད་
ན། མི་འཐད་པར་ཐལ། ཟས་བཟང་པོའི་རོ་ཉམས་སུ་མྱོང་བའི་ཟག་བཅས་ཀྱི་ཚོར་བ་བདེ་བ་དེ་སྡུག་བདེན་
ཡིན་ཀྱང་སྡུག་བསྔལ་མ་ཡིན་པར་སྒྲུབ་ཟིན་པའི་ཕྱིར། ཁ་ཅིག ཁམས་གོང་མ་གཉིས་ན་སྡུག་བསྔལ་གསུམ་པོ་
ཡོད་པར་ཐལ། འདོད་ཁམས་ན་སྡུག་བསྔལ་གསུམ་པོ་ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་
ཐལ། དེ་ནས་སྡུག་བསྔལ་གྱི་སྡུག་བསྔལ་ཡོད་པ་གང་ཞིག དེ་ཡོད་ན་གཞན་གཉིས་ཀྱང་ཡོད་པ་ལས་མ་འདས་
པའི་ཕྱིར། དང་པོ་དེར་ཐལ། དེ་ན་ངན་སོང་གསུམ་གྱི་སྡུག་བསྔལ་ཡོད་པའི་ཕྱིར། གོང་དུ་འདོད་ན། མི་
འཐད་པར་ཐལ། གོང་མ་གཉིས་ན་སྡུག་བསྔལ་གྱི་སྡུག་བསྔལ་མེད་པའི་ཕྱིར། དེར་ཐལ། གཟུགས་མེད་
ཁམས་ན་མེད་པ་གང་ཞིག གཟུགས་ཁམས་ན་ཡང་མེད་པའི་ཕྱིར། དང་པོ་དེར་ཐལ། དེ་ན་ཚོར་བ་སྡུག་
བསྔལ་མངོན་འགྱུར་བ་མེད་པའི་ཕྱིར། དེར་ཐལ། དེ་ན་གཟུགས་མེད་པའི་སྟོབས་ཀྱིས་སྡུག་བསྔལ་གྱི་འདུ་
ཤེས་རགས་པ་རྒྱུ་བ་མེད་པའི་ཕྱིར། གཉིས་པ་དེར་ཐལ། དེ་ན་དེ་མེད་པར་ཚད་ལྡན་གྱིས་གསུངས་པ་མཐོང་
ཞིང་། བདེན་བཞིའི་མཐའ་གཅོད་ལས་ཀྱང་། སྡུག་བསྔལ་དང་པོ་འདོད་ཁམས་ཁོ་ན་དང་། ཞེས་གསུངས་
པའི་ཕྱིར། ཁ་ཅིག ཁྱབ་པ་འདུ་བྱེད་ཀྱི་སྡུག་བསྔལ་ཡིན་ན། ཁམས་གསུམ་ན་ཡོད་དགོས་པར་ཐལ། དེ་
ཁམས་གསུམ་ལ་ཁྱབ་པའི་རྒྱུ་མཚན་གྱིས་ཁྱབ་པ་ཞེས་མིང་གིས་བསྟན་པའི་ཕྱིར། ཟེར་ན། མ་ཁྱབ། འདོད་ན།
དེ་མི་འཐད་པར་ཐལ། མདུན་གྱི་སྐྱེས་བུའི་ཕུང་པོའི་སྟེང་གི་མི་རྟག་པ་ཁྱབ་པ་འདུ་བྱེད་ཀྱི་སྡུག་བསྔལ་ཡིན་པའི་
ཕྱིར། ཁ་ཅིག་ན་རེ། ཁྱབ་པ་འདུ་བྱེད་ཀྱི་སྡུག་བསྔལ་ཡིན་ན། ཁྱོད་མངོན་སུམ་དུ་རྟོགས་པའི་སོ་སྐྱེ་མེད་པར་
ཐལ། དེ་མངོན་སུམ་དུ་རྟོགས་པའི་སོ་སྐྱེ་མེད་པའི་ཕྱིར། དེར་ཐལ། དེ་མཐའ་དག་སྡུག་བསྔལ་གྱི་རང་བཞིན་
131

༄༅། ། རྗེ་བཙུན་གྲགས་པ་་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་མངོན་སུམ་དུ་མཐོང་བའི་སོ་སྐྱེ་མེད་པའི་ཕྱིར། ཟེར་ན། མ་ཁྱབ། རྟགས་དེར་ཐལ། མདོ་ལས། བྱིས་པ་
ལག་མཐིལ་ལྟ་བུ་ཡིས། ། འདུ་བྱེད་སྡུག་བསྔལ་སྤུ་མི་རིགས། ། འཕགས་པ་མིག་དང་འདྲ་བ་ཡིས། ། དེ་ཡི་
ཡིད་ཀྱང་ཤིན་ཏུ་འབྱུང་། ། ཞེས་གསུངས་པའི་ཕྱིར། འདོད་ན། ཟག་བཅས་ཉེར་ལེན་གྱི་ཕུང་པོ་ཆོས་ཅན།
དེར་ཐལ། དེའི་ཕྱིར། དེར་ཐལ། རྣམ་བཤད་ལས། ཟག་བཅས་ཀྱི་ཕུང་པོ་གང་ཡིན་ཐམས་ཅད་འདུ་བྱེད་
ཀྱི་སྡུག་བསྔལ་ཏེ། ཞེས་གསུངས་པའི་ཕྱིར། འདོད་ན། ཟག་བཅས་ཀྱི་གཟུགས་ཕུང་མངོན་སུམ་དུ་རྟོགས་
པའི་སོ་སྐྱེ་མེད་པར་ཐལ་ལོ། ། འདོད་པའི་ཕྱིར། འདོད་མི་ནུས་སོ། ། ཁ་ཅིག་ན་རེ། ཉོན་མོངས་ཡིན་ན།
ཀུན་འབྱུང་བདེན་པ་ཡིན་དགོས་པར་ཐལ། ཀུན་བཏུས་ལས། ཀུན་འབྱུང་བའི་བདེན་པ་ཞེ་ན། ཉོན་མོངས་
དང་དེའི་དབང་གིས་བྱུང་བའི་ལས་སོ། ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་མ་དག་པའི་
ཤིང་གི་སོ་སྐྱེའི་རྒྱུད་ཀྱི་ལས་ཉོན་ལ་དགོངས་པའི་ཕྱིར། ཁ་ཅིག མི་རྟག་སྡུག་བསྔལ་སྟོང་པ་བདག་མེད་བཞི་
སྡུག་བསྔལ་བདེན་པ་ཡིན་པར་ཐལ། ཀུན་བཏུས་ལས། སྡུག་བསྔལ་སྤྱིའི་མཚན་ཉིད་གང་ཞེ་ན། མི་རྟག་པའི་
མཚན་ཉིད་དང་སྡུག་བསྔལ་པའི་མཚན་ཉིད་དང་སྟོང་པའི་མཚན་ཉིད་དང་བདག་མེད་པའི་མཚན་ཉིད་དོ། །
ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་སྡུག་བསྔལ་བདེན་པ་དེ་འདྲ་བའི་རང་བཞིན་ཅན་ཡིན་
པ་ལ་དགོངས་པའི་ཕྱིར། འདོད་མི་ནུས་ཏེ། སྟོང་བདག་མེད་གཉིས་སྡུག་བདེན་མ་ཡིན་པའི་ཕྱིར། དེར་ཐལ།
དེ་གཉིས་འདུས་མ་བྱས་ཡིན་པའི་ཕྱིར། ཁ་ཅིག་ན་རེ། རྒྱུ་ཀུན་འབྱུང་རབ་སྐྱེ་རྐྱེན་གྱི་རྣམ་པ་བཞི་ཀུན་འབྱུང་
བདེན་པ་ཡིན་པར་ཐལ། ཀུན་བཏུས་ལས། ཀུན་འབྱུང་བདེན་པའི་མཚན་ཉིད་རྣམ་པ་བཞིར་རིག་པར་བྱ་སྟེ།
རྒྱུའི་མཚན་ཉིད། ཀུན་འབྱུང་བའི་མཚན་ཉིད། རབ་ཏུ་སྐྱེ་བའི་མཚན་ཉིད། རྐྱེན་གྱི་མཚན་ཉིད་དོ། །
ཞེས་གསུངས་པའི་ཕྱིར་ན་མ་ཁྱབ་སྟེ། སྔར་ལྟར་ཀུན་འབྱུང་བདེན་པ་ལ་རྣམ་པ་བཞི་ཡོད་ཅེས་པའི་དོན་ཡིན་
པའི་ཕྱིར། འདོད་མི་ནུས་ཏེ། འདུས་བྱས་ཡིན་ན། རྒྱུ་དང་རྐྱེན་གཉིས་ཀ་ཡིན་དགོས་པའི་ཕྱིར། ཁ་ཅིག་
ཉོན་མོངས་པའི་ཀུན་འབྱུང་ཡིན་ན། ཉོན་མོངས་ཡིན་དགོས་པར་ཐལ། ལས་ཀྱི་ཀུན་འབྱུང་ཡིན་ན། ལས་
ཡིན་དགོས་པའི་ཕྱིར། མཁས་གྲུབ་ལྟར་ན། འདོད་དགོས་ཀྱང་རེ་ཞིག་མ་ཁྱབ། འདོད་ན། ལམ་མ་ཞུགས་
ཀྱི་གང་ཟག་གི་རྒྱུད་ཀྱི་མ་རིག་པ་དང་མཚུངས་ལྡན་དུ་གྱུར་པའི་གཙོ་སེམས་ཆོས་ཅན། དེར་ཐལ། དེའི་ཕྱིར།
དེར་ཐལ། དེའི་རྒྱུད་ཀྱི་མ་རིག་པ་དེ་ཉོན་མོངས་པའི་ཀུན་འབྱུང་གང་ཞིག དེ་ལྟར་ན་དེ་འདྲ་བའི་གཙོ་སེམས་
དེ་ཡང་དེ་ཡིན་དགོས་པའི་ཕྱིར། ཕྱི་མ་དེར་ཐལ། དེ་ཉོན་མོངས་པའི་ཀུན་འབྱུང་མིན་ལས་ཉོན་གྱི་ཀུན་འབྱུང་
གཉིས་གང་རུང་ལས་གཞན་པའི་ཀུན་འབྱུང་ཟུར་པ་ཞིག་གསུང་དགོས་པ་ལས་དངོས་སུ་མ་གསུངས་པ་ལ་རྒྱུ་
132

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
མཚན་ཡང་དག་ཡོད་པའི་ཕྱིར། ཁ་ཅིག ཉོན་མོངས་ཕྱོགས་ཀྱི་ཆོས་ཡིན་ན། ཀུན་ནས་ཉོན་མོངས་པའི་
བདེན་པ་ཡིན་དགོས་པ་དང་། རྣམ་བྱང་ཕྱོགས་ཀྱི་ཆོས་ཡིན་ན། རྣམ་བྱང་བདེན་པ་ཡིན་དགོས་པར་ཐལ།
ཀུན་ནས་ཉོན་མོངས་པའི་བདེན་པ་ཡིན་ན། ཉོན་མོངས་ཕྱོགས་ཀྱི་ཆོས་ཡིན་པས་ཁྱབ། རྣམ་བྱང་བདེན་པ་
ཡིན་ན། རྣམ་བྱང་ཕྱོགས་ཀྱི་ཆོས་ཡིན་པས་ཁྱབ་པའི་ཕྱིར། ཟེར་ན། མ་ཁྱབ། འདོད་ན། བྱང་སེམས་
འཕགས་པའི་རྒྱུད་ཀྱི་གང་ཟག་གི་བདག་འཛིན་ཆོས་ཅན། དང་པོ་དེར་ཐལ། དེའི་ཕྱིར། དེར་ཐལ། ཉོན་
མོངས་ཡིན་པའི་ཕྱིར། འདོད་ན། ཉོན་མོངས་པའི་ཀུན་འབྱུང་ཡིན་པར་ཐལ། འདོད་པའི་ཕྱིར། ཁ་ཅིག་མ་
ཁྱབ་ཟེར་རོ། ། གཞན་ཡང་། ཉན་ཐོས་ཀྱི་ཚོགས་ལམ་ཆོས་ཅན། ཕྱི་མ་དེར་ཐལ། དེའི་ཕྱིར། དེར་ཐལ།
ལམ་ཡིན་པའི་ཕྱིར། འདོད་ན། འཕགས་རྒྱུད་ཀྱི་ཡོན་ཏན་ཡིན་པར་ཐལ་ལོ། ། འདོད་ན། བཀག་ཟིན།
ཁ་ཅིག་ན་རེ། འགོག་བདེན་གྱི་བྲལ་རྒྱུ་ཡིན་ན། རྒྱུ་ཡིན་མི་དགོས་པར་ཐལ། ལམ་བདེན་གྱི་བྲལ་འབྲས་ཡིན་
ན། འབྲས་བུ་ཡིན་མི་དགོས་པའི་ཕྱིར། ཟེར་ན། མ་ཁྱབ། མ་གྲུབ་ན། དེ་མི་དགོས་པར་ཐལ། བྲལ་
འབྲས་ཡིན་ན། འབྲས་བུ་མིན་དགོས་པའི་ཕྱིར། དེར་ཐལ། དེ་ཡིན་ན། འདུས་བྱས་མིན་དགོས་པའི་ཕྱིར།
གོང་དུ་འདོད་མི་ནུས་ཏེ། ལམ་བདེན་ཡིན་ན། རྒྱུ་ཡིན་དགོས་པའི་ཕྱིར། དེར་ཐལ། དེ་ཡིན་ན་འདུས་བྱས་
ཡིན་དགོས་པའི་ཕྱིར། ཁ་ཅིག་ན་རེ། འགོག་ལམ་གཉིས་ཀྱི་གཞི་མཐུན་པ་ཡོད་པར་ཐལ། སྡུག་ཀུན་གཉིས་ཀྱི་
གཞི་མཐུན་པ་ཡོད་པའི་ཕྱིར། ཟེར་ན། མཁས་གྲུབ་ལྟར་ན། དེ་གཉིས་མི་འགལ་བར་མ་ཟད་ཡིན་ཁྱབ་མཉམ་
དུ་བཞེད་ལ། མང་པོས་དེ་གཉིས་འགལ་བར་འདོད་ཀྱང་། ཁོ་བོས་ནི་དེ་གཉིས་ཀ་མི་འདོད་དེ། ལྷག་མེད་
མྱང་འདས་ཐོབ་ཁ་མའི་དགྲ་བཅོམ་པའི་རྒྱུད་ལ་སྡུག་བདེན་ཡོད་ཀྱང་ཀུན་འབྱུང་མེད་པའི་ཕྱིར། དེར་ཐལ།
ཀུན་འབྱུང་ཞེས་པའི་དོན་རང་འབྲས་ཐུན་མོང་མ་ཡིན་པའི་སྡུག་བདེན་བསྐྱེད་པ་ལ་འཇོག་པ་གང་ཞིག ལྷག་
མེད་མྱང་འདས་ལ་གནས་པའི་གང་ཟག་གི་རྒྱུད་ལ་སྡུག་བདེན་མེད་པའི་ཕྱིར། ཁ་ཅིག་ན་རེ། འཕགས་པའི་
བདེན་པ་བཞི་ཡོད་པར་ཐལ། བདེན་བཞི་སོ་སོའི་སྒྲ་བཤད་གཅིག་ཡོད་པའི་ཕྱིར། འདོད་ན། འཕགས་པའི་
སྡུག་བསྔལ་བདེན་པ་ཡོད་པར་ཐལ། འདོད་པའི་ཕྱིར། འདོད་ན་ཐེག་ཆེན་འཕགས་པའི་སྡུག་བསྔལ་བདེན་
པ་ཡོད་པར་ཐལ། འདོད་པའི་ཕྱིར་ཟེར་ན་མ་ཁྱབ་སྙམ་སྟེ། སངས་རྒྱས་འཕགས་པའི་སྡུག་བསྔལ་བདེན་པ་
མེད་པའི་ཕྱིར། དེར་ཐལ། དེའི་སྡུག་བསྔལ་མེད་པའི་ཕྱིར་ཟེར་བ་ནི་ཚིག་ལ་སོང་ངོ༌། ། ཁ་ཅིག་ན་རེ།
འགོག་ལམ་གང་རུང་གི་རྣམ་པ་ཡིན་ན། འགོག་ལམ་གང་རུང་ཡིན་མི་དགོས་པར་ཐལ། སྡུག་ཀུན་གང་རུང་གི་
རྣམ་པ་ཡིན་ན། དེ་གང་རུང་ཡིན་མི་དགོས་པའི་ཕྱིར། ཟེར་ན། མ་ཁྱབ། རྟགས་གསལ་སླའོ། ། །
133

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
༈ གཉིས་པ་སྒྲུབ་པའི་རྟེན་དཀོན་མཆོག་གསུམ་ལ་འདོམས་པ་ལ། བྱང་སེམས་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་སྦྱོང་བའི་ཚེ། གཟུགས་ལ་རྣམ་པ་ཐམས་ཅད་མཁྱེན་པ་ཉིད་སྦྱོར་བར་མི་བྱེད་དེ། འདི་ལྟར་གཟུགས་
ཉིད་ཡང་དག་པར་རྗེས་སུ་མི་མཐོང་ངོ་ཞེས་སོགས་དང་། གཟུགས་དངོས་པོ་ཡོད་ཅེས་བྱ་བར་མི་སྦྱོར། དངོས་
པོ་མེད་ ཅེས་བྱ་བར་མི་སྦྱོར་ཞེས་སོགས་ཀྱི་ཡུམ་བར་མའི་མདོ་ཚིག་ཆོས་ཅན། ཁྱོད་དཀོན་མཆོག་གསུམ་ལ་
འདོམས་པའི་གདམས་ངག་ཡིན་ཏེ། དཀོན་མཆོག་གསུམ་པོ་དེ་དོན་དམ་པར་གྲོལ་བ་དོན་གཉེར་གྱི་སྐྱེས་བུའི་
སྐྱབས་གནས་མ་ཡིན་པས། དེ་ལ་དོན་དམ་པར་ཞེན་པར་མི་བྱེད་ཅེས་འདོམས་པར་བྱས་པ་དེ་གདམས་ངག་
ཡིན་པའི་ཕྱིར། དེ་འཆད་པར་བྱེད་ པ་ལ། སངས་རྒྱས་ ལ་ སོགས་ དཀོན་ མཆོག་གསུམ། ཞེས་ པ་ དང་།
འགྲེལ་བ་ལས། སངས་རྒྱས་དང་བྱང་ཆུབ་བདག་ཅེས་སོགས་དང་། དགེ་འདུན་ལ་སངས་རྒྱས་དཀོན་མཆོག་
གི་ཁོངས་སུ་གཏོགས་པ་ཉིད་ཀྱིས་དགྲ་བཅོམ་པ་མ་གཏོགས་ཞེས་སོགས་གསུངས། འདིའི་སྐབས་སུ་མཐའ་
དཔྱད་པ་ལ་གསུམ་ལས། དང་པོ་ལ། ཁ་ཅིག་ན་རེ། ཉན་ཐོས་སྡེ་པས་སྟོན་པ་ཤཱཀྱ་ཐུབ་པ་སངས་རྒྱས་སུ་ཁས་
མི་ལེན་ཟེར་ན། དེས་དེ་སངས་རྒྱས་སུ་ཁས་ལེན་པར་ཐལ། དེས་དེ་རྡོ་རྗེ་གདན་དུ་སངས་རྒྱས་པར་འདོད་པའི་
ཕྱིར། དེར་ཐལ། དེས་སྟོན་པས་མཛད་པ་བཅུ་གཉིས་ཀྱི་ཚུལ་མཛད་པ་དེ་སྒྲ་ཇི་བཞིན་པར་འདོད་པའི་ཕྱིར།
དེར་ཐལ། དེ་ལྟར་འདོད་པའི་གང་ཟག་གཅིག་ཡོད་པའི་ཕྱིར། གཞན་ཡང་། དེས་དེ་སངས་རྒྱུས་སུ་ཁས་ལེན་
པར་ཐལ། དེས་སྟོན་པ་སངས་རྒྱས་རང་རྒྱུད་ཀྱི་རྣམ་མཁྱེན་དེ། རང་ཉིད་སངས་རྒྱས་སུ་མཚོན་པར་བྱེད་པའི་
བྱེད་ཆོས་སུ་འདོད་པའི་ཕྱིར། དེར་ཐལ། མཛོད་ལས། སངས་རྒྱས་དགེ་འདུན་བྱེད་པའི་ཆོས། ། ཞེས་
གསུངས་པའི་ཕྱིར། ཁ་ཅིག་ན་རེ། ཉན་ཐོས་མདོ་སྡེ་པས་སྟོན་པ་ཤཱཀྱ་ཐུབ་པ་སངས་རྒྱས་དཀོན་མཆོག་ཏུ་
འདོད་དོ་ཟེར་ན། དེ་མི་འཐད་པར་ཐལ། དེ་ལ་སྡུག་བསྔལ་བདེན་པར་འདོད་པའི་ཕྱིར། དེར་ཐལ། དེས་
ལྷས་སྦྱིན་གྱིས་སྟོན་པ་ལ་སྐྱོགས་འཕངས་པའི་གནོད་པ་སྒྲ་ཇི་བཞིན་པར་ཁས་ལེན་པའི་ཕྱིར། ཁ་ཅིག དེས་
སངས་རྒྱས་དཀོན་མཆོག་ཡོད་པར་མི་འདོད་ཟེར་ན། དེ་འདོད་པར་ཐལ། དེས་རྣམ་མཁྱེན་དེ་སངས་རྒྱས་
དཀོན་མཆོག་ཏུ་འདོད་པའི་ཕྱིར། དེར་ཐལ། དེས་རྣམ་མཁྱེན་དེ་རང་རྒྱུད་ལ་ལྡན་པའི་གང་ཟག་སངས་རྒྱས་
སུ་བྱེད་པའི་བྱེད་ཆོས་སུ་འདོད་ཅིང་། དགེ་འདུན་དཀོན་མཆོག་ཏུ་ཡང་འདོད་པའི་ཕྱིར། ཕྱི་མ་དེར་ཐལ།
དེས་ལམ་བདེན་རྣམས་དགེ་འདུན་དཀོན་མཆོག་ཏུ་འདོད་པའི་ཕྱིར། དེར་ཐལ། དེས་སློབ་པ་འཕགས་པ་
རྣམས་དགེ་འདུན་དུ་འདོད་ཀྱང་དགེ་འདུན་དཀོན་མཆོག་ཏུ་མི་འདོད་པ་དང་། ལམ་བདེན་རྣམས་དགེ་འདུན་
དཀོན་མཆོག་དང་། འགོག་བདེན་ཆོས་དཀོན་མཆོག་ཏུ་འདོད་པར་ཚད་ལྡན་གྱི་གཞུང་ལས་བཤད་པའི་ཕྱིར།
134

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཁ་ཅིག ཉན་རང་གི་རིགས་ཅན་གྱིས་སངས་རྒྱས་དོན་དུ་མི་གཉེར་བས་སངས་རྒྱས་ལ་སྐྱབས་སུ་མི་འགྲོའོ་ཟེར་
ན། དེ་མི་འཐད་པར་ཐལ། ཉན་རང་གཉིས་ཀྱིས་སངས་རྒྱས་ལ་སྐྱབས་སུ་འགྲོ་བའི་ཕྱིར། དེར་ཐལ། དེ་
གཉིས་ཀྱིས་སངས་རྒྱས་བཅོམ་ལྡན་འདས་ལ་སྐྱབས་སུ་འགྲོ་བའི་ཕྱིར། དེར་ཐལ། དེས་བཅོམ་ལྡན་འདས་ལ་
སྐྱབས་སྟོན་པའི་སྟོན་པ། དམ་པའི་ཆོས་ལ་སྐྱབས་དངོས། དགེ་འདུན་ལ་སྐྱབས་སྒྲུབ་པའི་ཟླ་གྲོགས་སུ་དམ་
བཅའ་བའི་ཕྱིར། དེར་ཐལ། དེ་དང་པོ་སངས་རྒྱས་པ་ཡིན་པའི་ཕྱིར། ཁ་ཅིག སངས་རྒྱས་དེ་སྐྱབས་སྟོན་
པའི་སྟོན་ པ་ དང་། ཆོས་སྐྱབས་དངོས་ཡིན་ནོ་ཟེར་ན། སངས་རྒྱས་ཆོས་ཅན། སྟོན་པ་ཡིན་པར་ཐལ།
སྐྱབས་སྟོན་པར་མཛད་པའི་སྟོན་པ་ཡིན་པའི་ཕྱིར། རྟགས་ཁས། འདོད་ན། གང་ཟག་ཏུ་ཐལ་ལོ། །
འདོད་མི་ནུས་ཏེ། འདུས་བྱས་མ་ཡིན་པའི་ཕྱིར། དེར་ཐལ། འདུས་མ་བྱས་ཡིན་པའི་ཕྱིར། གཞན་ཡང་།
ཆོས་སྐྱབས་དངོས་མ་ཡིན་པར་ཐལ། དེ་ལྟར་ཡིན་ན། ཤེས་བྱ་དེ་ཡང་སྐྱབས་དངོས་གནས་ཡིན་པར་འགྱུར་
པའིཕྱིར། དེར་ཐལ། དེ་དང་ཆོས་ལ་ཁྱབ་ཆེ་ཆུང་མེད་པའི་ཕྱིར། ཁ་ཅིག སངས་རྒྱས་ལ་སངས་རྒྱས་
དཀོན་མཆོག་གིས་ཁྱབ་པ་དང༌། དམ་པའི་ཆོས་ལ་ཆོས་དཀོན་མཆོག་གིས་ཁྱབ་པ་དང་། དགེ་འདུན་ལ་དགེ་
འདུན་དཀོན་མཆོག་གིས་ཁྱབ་བོ་ཞེ་ན། ཉན་ཐོས་ཀྱི་ཚོགས་ལམ་ཆོས་ཅན། ཆོས་དཀོན་མཆོག་ཡིན་པར་ཐལ།
དམ་པའི་ཆོས་ཡིན་པའི་ཕྱིར། དེར་ཐལ། ལམ་ཡིན་པའི་ཕྱིར། འདོད་ན། འཕགས་རྒྱུད་ཀྱི་ཡོན་ཏན་ཡིན་
པར་ཐལ། འདོད་པའི་ཕྱིར། འདོད་མི་ནུས་སོ། ། གཞན་ཡང་། ཉན་ཐོས་ཚོགས་ལམ་པ་ཆོས་ཅན། དགེ་
འདུན་དཀོན་མཆོག་ཡིན་པར་ཐལ། དགེ་འདུན་ཡིན་པའི་ཕྱིར། དེར་ཐལ། ལམ་ཞུགས་ཀྱི་གང་ཟག་ཡིན་
པའི་ཕྱིར། འདོད་ན། འཕགས་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སོ་སྐྱེ་ཡིན་པའི་
ཕྱིར། ཁ་ཅིག དོན་དམ་པའི་སྐྱབས་ཡིན་ན། དོན་དམ་པ་ཡིན་པས་ཁྱབ། ཀུན་རྫོབ་པའི་སྐྱབས་ཡིན་ན།
ཀུན་རྫོབ་པའི་ཆོས་ཡིན་པས་ཁྱབ་ཟེར་ན། སངས་རྒྱས་འཕགས་པ་ཆོས་ཅན། དང་པོ་དེར་ཐལ། དེའི་ཕྱིར།
དེར་ཐལ། ལམ་གྱི་བགྲོད་པ་མཐར་ཕྱིན་པའི་སྐྱབས་མཐར་ཐུག་ཡིན་པའི་ཕྱིར། འདོད་ན་སླའོ། ། གཞན་
ཡང་། སློབ་པའི་རྒྱུད་ཀྱི་འགོག་བདེན་དུ་གྱུར་པའི་སྟོང་ཉིད་ཆོས་ཅན། ཕྱི་མ་དེར་ཐལ། དེའི་ཕྱིར། དེར་
ཐལ། སློབ་པའི་རྒྱུད་ཀྱི་ཆོས་དཀོན་མཆོག་ཡིན་པའི་ཕྱིར། འདོད་ན། ཀུན་རྫོབ་བདེན་པ་ཡིན་པར་ཐལ་
ལོ། ། འདོད་མི་ནུས་སོ། ། ཁ་ཅིག་ན་རེ། ཀུན་རྫོབ་བདེན་པ་ཡིན་པར་ཐལ་ལོ། ། འདོད་མི་ནུས་སོ། །
ཁ་ཅིག་ན་རེ། ཀུན་རྫོབ་པའི་སྐུ་ཡིན་ན། ཀུན་རྫོབ་པའི་སྐྱབས་ཡིན་པས་ཁྱབ་ཟེར་ན། སྟོན་པ་ཤཱཀྱ་ཐུབ་པ་
ཆོས་ཅན། དེར་ཐལ། དེའི་ཕྱིར། དེར་ཐལ། གཟུགས་སྐུ་ཡིན་པའི་ཕྱིར། དེར་ཐལ། སྤྲུལ་སྐུ་ཡིན་པའི་
135

༄༅ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། འདོད་མི་ནུས་ཏེ། དོན་དམ་པའི་སྐྱབས་ཡིན་པའི་ཕྱིར། དེར་ཐལ། སངས་རྒྱས་ཡིན་པའི་ཕྱིར། ཁ་
ཅིག་ན་རེ། ལུང་གི་ཆོས་དཀོན་མཆོག་ཡིན་ན། དོན་དམ་པའི་སྐྱབས་མ་ཡིན་པས་ཁྱབ་ཟེར་ན། སངས་རྒྱས་
འཕགས་པའི་རྒྱུད་ཀྱི་ལུང་གི་ཆོས་དཀོན་མཆོག་ཆོས་ཅན། དེར་ཐལ། དེའི་ཕྱིར། འདོད་ན། དེ་ཡིན་པར་
ཐལ། སྐྱབས་གནས་མཐར་ཐུག་ཡིན་པའི་ཕྱིར། དེར་ཐལ། སངས་རྒྱས་འཕགས་པའི་རྒྱུད་ཀྱི་ཡོན་ཏན་ཡིན་
པའི་ཕྱིར། མཁས་པ་མང་པོ་ན་རེ། འདུས་མ་བྱས་སོགས་ཡོན་ཏན་བརྒྱད་དང་ལྡན་པའི་སྐྱབས་གནས་མཐར་
ཐུག སངས་རྒྱས་དཀོན་མཆོག་གི་མཚན་ཉིད་ཟེར་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ངོ་བོ་ཉིད་སྐུ་ཡིན་པའི་ཕྱིར། འདོད་ན།
མཁྱེན་བརྩེ་ནུས་གསུམ་གྱི་ཡོན་ཏན་དང་ལྡན་པར་ཐལ། འདོད་པའི་ཕྱིར། འདོད་ན། བརྩེ་བའི་ཡོན་ཏན་
དང་ལྡན་པར་ཐལ། འདོད་པའི་ཕྱིར། འདོད་མི་ནུས་ཏེ། བརྩེ་བ་དང་མ་བཅས་པའི་ཕྱིར། དེར་ཐལ།
ཤེས་པ་དང་མ་བཅས་པའི་ཕྱིར། དེར་ཐལ། འདུས་བྱས་དང་མ་བཅས་པའི་ཕྱིར། དེར་ཐལ། དེ་འདུས་མ་
བྱས་ཡིན་པའི་ཕྱིར། ཁ་ཅིག་མ་ཁྱབ་གསུངས་ཤིང་། དེ་ལ་ཁ་ཅིག་སྟོང་ཉིད་ཡིན་པའི་ཕྱིར་ཟེར་ཡང་འདྲ་བར་
སྣང་ངོ༌། ། ཁ་ཅིག་ན་རེ། བསམ་དུ་མེད་པ་སོགས་ཡོན་ཏན་བརྒྱད་དང་ལྡན་པའི་རྣམ་བྱང་བདེན་པ། ཆོས་
དཀོན་མཆོག་གི་མཚན་ཉིད་གསུང་ན། ཉན་ཐོས་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། དེར་ཐལ། འཕགས་ལམ་ཡིན་པའི་ཕྱིར། འདོད་ན། འགོག་བདེན་ཐོབ་པར་
ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། རིག་གྲོལ་གྱི་ཡོན་
ཏན་བརྒྱད་དང་ལྡན་པའི་འཕགས་པ། དགེ་འདུན་དཀོན་མཆོག་གི་མཚན་ཉིད་ཟེར་ན། ཉན་ཐོས་མཐོང་
ལམ་བར་ཆད་མེད་ལམ་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། འཕགས་པ་
ཡིན་པའི་ཕྱིར། འདོད་ན། འགོག་བདེན་གྱི་ཡོན་ཏན་གསུམ་དང་ལྡན་པར་ཐལ། འདོད་པའི་ཕྱིར། འདོད་
ན་སླ! ཁ་ཅིག དེ་འདྲ་བ་དེ་ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད་ཟེར་ན། དེ་མི་འཐད་པར་
ཐལ། དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་བར་ཆད་མེད་ལམ་པ་དེས་འགོག་བདེན་མ་ཐོབ་
པའི་ཕྱིར། དེར་ཐལ། དེས་ཐེག་ཆེན་མཐོང་ལམ་རྣམ་གྲོལ་ལམ་ཐོབ་པ་དང་། འགོག་བདེན་ཐོབ་པ་དུས་
མཉམ་པའི་ཕྱིར། ཁ་ཅིག ཐེག་ཆེན་གྱི་དགེ་འདུན་དཀོན་མཆོག་ཡིན་ན། བྱང་སེམས་འཕགས་པ་ཡིན་པས་
ཁྱབ་ཟེར་ན། སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་འཕགས་པ་
ཡིན་པའི་ཕྱིར། དེར་ཐལ། སངས་རྒྱས་འཕགས་པ་ཡིན་པའི་ཕྱིར། གཞན་ཡང་། དེ་མི་འཐད་པར་ཐལ།
136

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
རྒྱུད་བླ་རྩ་འགྲེལ་ལས། སངས་རྒྱས་ཀྱི་ས་ན་དཀོན་མཆོག་གསུམ་ཡོད་པར་བཤད་པའི་ཕྱིར། ཁ་ཅིག་ན་རེ།
ཆོས་དཀོན་མཆོག་ཡིན་ན། དགེ་འདུན་དཀོན་མཆོག་མ་ཡིན་པས་ཁྱབ་ཟེར་ན། སངས་རྒྱས་འཕགས་པའི་
ཡིད་ཀྱི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། འདོད་
ན། དེ་དགེ་འདུན་དཀོན་མཆོག་ཡིན་པར་ཐལ། དེ་འཕགས་པ་ཡིན་པའི་ཕྱིར། དེར་ཐལ། རྫས་ཡོད་པར་
གྱུར་པའི་འཕགས་པ་ཡིན་པའི་ཕྱིར། དེར་ཐལ། སྐབས་འདིར་གང་ཟག་རྫས་ཡོད་པ་འདོད་རིགས་པའི་ཕྱིར།
དེར་ཐལ། གང་ཟག་ཐ་སྙད་བཏགས་པའི་དོན་བཙལ་བའི་ཚེ་རྙེད་པའི་ཕྱིར། ཁ་ཅིག དཀོན་མཆོག་ལ་
སྐྱབས་གནས་ཡང་དག་ཏུ་རེ་ལྟོས་འཆའ་བའི་སེམས་པ། སྐྱབས་འགྲོའི་མཚན་ཉིད་ཟེར་ན། འཇིག་རྟེན་པའི་
ལྷ་ཕལ་པ་ཙམ་ལ་སྐྱབས་སུ་འགྲོ་བའི་སྐྱབས་འགྲོ་ཆོས་ཅན། མཚན་ཉིད་དེའི་ཕྱིར། དེར་ཐལ། ཆོས་ཅན་དེ་
ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ཚངས་པ་དང་། ཁྱབ་འཇུག དབང་ཕྱུག་
སོགས་འཇིག་རྟེན་པའི་ལྷ་ཙམ་ལ་སྐྱབས་སུ་སོང་བའི་གང་ཟག་ཡོད་པའི་ཕྱིར། དེར་ཐལ། དེ་འདྲ་བའི་ཕྱི་རོལ་
པ་ཡོད་པའི་ཕྱིར། འདོད་ན་སྐྱའོ། ། ཁ་ཅིག་ན་རེ། སྐྱབས་འགྲོ་ཕལ་པ་ཡིན་ན། སྐྱབས་འགྲོ་མིན་དགོས་
ཟེར་ན། སྐྱབས་ཕལ་བ་ཡིན་ན། སྐྱབས་མིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན།
སྐྱབས་ཡིན་ན། དཀོན་མཆོག་གསུམ་པོ་གང་རུང་ཡིན་དགོས་པར་ཐལ། འདོད་པའི་ཕྱིར། འདོད་ན། ཉན་
ཐོས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གསལ་སྤྱི། གཞན་ཡང་། མི་ཕལ་པ་མི་མ་ཡིན་
པར་ཐལ། དམ་བཅའ་འཐད་པའི་ཕྱིར། འདོད་མི་ནུས་སོ། ། འོན་ཀྱང་། མཁས་དབང་མང་པོས་ཕྱི་རོལ་
པའི་རྒྱུད་ལ་སྐྱབས་འགྲོ་མེད་དོ་གསུང་ན། དེ་མི་འཐད་པར་ཐལ། སྐྱབས་འགྲོ་དེ་ལ་སྐྱབས་འགྲོ་རྣམ་དག་ཡིན་
མིན་གཉིས་ཡོད་པའི་ཕྱིར། དེར་ཐལ། བསྟན་བཅོས་དེ་ལ་བསྟན་བཅོས་རྣམ་དག་ཡིན་མིན་གཉིས་ཡོད་པའི་
ཕྱིར། སྐབས་འདིར་ལུགས་གཉིས་ལས་རེ་ཞིག་དེ་ལྟར་རོ། ། ཁ་ཅིག་ན་རེ། རྗོད་བྱེད་ཚིག་གི་སྐྱབས་འགྲོ་
རྣམས་སྐྱབས་འགྲོ་ཡིན་ནོ་ཟེར་ན། དེ་མི་འཐད་པར་ཐལ། སྐྱབས་འགྲོ་ཡིན་ན། བློ་ཡིན་དགོས་པའི་ཕྱིར།
དེར་ཐལ། དེ་ཡིན་ན། སེམས་བྱུང་ཡིན་དགོས་པའི་ཕྱིར། དེར་ཐལ། དེ་ཡིན་ན། སེམས་པ་ཡིན་དགོས་
པའི་ཕྱིར།
གཉིས་པ་རང་ལུགས་ལ། དོན་གཉིས་མཐར་ཕྱིན་པའི་སྐྱབས་གནས་མཐར་ཐུག སངས་རྒྱས་དཀོན་
མཆོག་གི་མཚན་ཉིད། དེ་ལ་དབྱེ་ན། ཀུན་རྫོབ་པའི་སངས་རྒྱས་དཀོན་མཆོག་དང་། དོན་དམ་པའི་སངས་
རྒྱས་དཀོན་མཆོག་དང་གཉིས། སངས་རྒྱས་དཀོན་མཆོག་དེ་ཡོན་ཏན་བརྒྱད་དང་ལྡན་པ་ཡིན་ཏེ། དབྱེ་གཞི་
137

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ༈ །
རང་དོན་གྱི་ཡོན་ཏན། གཞན་དོན་གྱི་ཡོན་ཏན་གཉིས་དང༌། དེ་རེ་རེ་ལ་ཕྱེ་བའི་གསུམ་གསུམ་ཡོད་པའི་ཕྱིར།
དེ་ལྟར་ཡིན་ཏེ། རང་དོན་གྱི་ཡོན་ཏན་ལ་རྒྱུ་རྐྱེན་གཞན་གྱིས་འདུས་མ་བྱས་པའི་ཡོན་ཏན། འབད་རྩོལ་བྲལ་
བའི་ལྷུན་གྱིས་གྲུབ་པའི་ཡོན་ཏན། སྒྲ་རྟོག་ཙམ་གྱིས་རྫོགས་པར་རྟོགས་མི་ནུས་པའི་ཡོན་ཏན་གསུམ་དང་།
གཞན་དོན་ལ། ཤེས་བྱ་ཐམས་ཅད་གཟིགས་པ་མཁྱེན་པའི་ཡོན་ཏན། ཀུན་ལ་བརྩེ་བའི་ཡོན་ཏན། དོན་ཀུན་
སྒྲུབ་ནུས་པ་ནུས་པའི་ཡོན་ཏན་གསུམ་དང་ལྡན་པའི་ཕྱིར་ཏེ། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་
གྲུབ། གཞན་གྱི་རྐྱེན་གྱིས་རྟོགས་མིན་པ། ། མཁྱེན་དང་བརྩེ་དང་ནུས་པར་ལྡན། ། དོན་གཉིས་ལྡན་པའི་
སངས་རྒྱས་ཉིད། ། ཅེས་གསུངས་པའི་ཕྱིར། དེ་ཡང་དབྱེ་གཞི་ཙམ་གྱི་དོན་མ་ཡིན་ཏེ། རང་དོན་གྱི་ཡོན་
ཏན་བསམ་གྱིས་མི་ཁྱབ་ཀྱང་། དེ་གསུམ་རང་དོན་གྱི་གཙོ་བོ་ལ་དགོངས་པ་དང་། དེ་གསུམ་གྱིས་བསྡུས་པའི་
རང་དོན་གྱི་ཡོན་ཏན་གཞན་ཡོད་པར་ཤེས་པའི་ཆེད་ཡིན་པས་དེ་བཞིན་དུ་གཞན་དོན་ལ་ཡང་རིགས་འགྲེ་བའི་
ཕྱིར། འགོག་བདེན་དང་ལམ་བདེན་གང་རུང་གིས་ བསྡུས་པའི་འཕགས་པའི་རྒྱུད་ཀྱི་རྣམ་བྱང་བདེན་པ་
ཆོས་དཀོན་མཆོག་གི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཀུན་རྫོབ་པའི་ཆོས་དཀོན་
མཆོག་དང་། དོན་དམ་པའི་ཆོས་དཀོན་མཆོག་གཉིས། དང་པོ་ནི། རྒྱས་འབྲིང་བསྡུས་གསུམ་སོགས་ལུང་གི་
ཆོས་དཀོན་མཆོག་རྣམས་ཡིན། གཉིས་པ་ནི། འགོག་བདེན་དང་ལམ་བདེན་རྣམས་སོ། ། ཆོས་དཀོན་
མཆོག་དེ་ཡོན་ཏན་བརྒྱད་དང་ལྡན་ཏེ། འགོག་བདེན་གྱི་ཡོན་ཏན་གསུམ་ལམ་བདེན་གྱི་ཡོན་ཏན་གསུམ་དང་།
དང་པོ་གསུམ་སྡུད་བྱེད་ཀྱི་འགོག་བདེན་གྱི་ཡོན་ཏན་དང་། ཕྱི་མ་གསུམ་སྡུད་བྱེད་ཀྱི་ལམ་བདེན་གྱི་ཡོན་ཏན་
དང་བཅས་པ་བརྒྱད་དང་ལྡན་པའི་ཕྱིར་ཏེ། རྒྱུད་བླ་མ་ལས། བསམ་མེད་གཉིས་མེད་རྟོགས་མེད་པ། ། དག་
གསལ་གཉེན་པོའི་ཕྱོགས་དག་གི། གང་ཞིག་གང་གི་ཆགས་བྲལ་བ། ། བདེན་གཉིས་མཚན་ཉིད་ཅན་ཏེ་
ཆོས། ། ཞེས་གསུངས་པའི་ཕྱིར། དེ་ཡང་རིམ་པ་བཞིན་རྟོག་གེའི་བློས་མུ་འདིར་ཇི་ལྟ་བ་བཞིན་བསམ་པར་མི་
ནུས་པ་དང་། ལས་ཉོན་གཉིས་ཅི་རིགས་པ་མེད་པ་དང་། ཚུལ་མིན་ཡིད་བྱེད་ཀྱི་རྣམ་རྟོག་དང་བྲལ་བའི་ཡོན་
ཏན་གསུམ་དང་། རང་གི་འཛིན་སྟངས་ལ་ཉོན་མོངས་ཀྱི་བསླད་པ་མ་ཞུགས་པས་དག་པའི་ཡོན་ཏན། གནས་
ལུགས་རྟོགས་པས་གསལ་བའི་ཡོན་ཏན། མི་མཐུན་ཕྱོགས་འཇོམས་པས་གཉེན་པོའི་ཡོན་ཏན་དང་ལྡན་པའི་
དོན་ནོ། ། རིག་གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་འཕགས་པ། དགེ་འདུན་དཀོན་མཆོག་གི་
མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཀུན་རྫོབ་པའི་དགེ་འདུན་དཀོན་མཆོག་དང་། དོན་
དམ་པའི་དགེ་འདུན་དཀོན་མཆོག་དང་གཉིས། ལམ་ཞུགས་ཀྱི་སོ་སྐྱེ་རྣམས་དང་པོ་དང་། འཕགས་པའི་གང་
138

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། ། །
ཟག་ཐམས་ཅད་གཉིས་པའོ། ། སྤྱིར་དགེ་འདུན་དཀོན་མཆོག་དེ་ཡོན་ཏན་བརྒྱད་དང་ལྡན་པ་ཡིན་ཏེ། ཇི་ལྟ་
བ་རིག་པ། ཇི་སྙེད་པ་རིག་པ། སོ་སོ་རང་རིག་ པའི་ཡོན་ཏན་གསུམ་དང་། ཐོགས་སྒྲིབ། ཆགས་སྒྲིབ།
དམན་སྒྲིབ་ཅི་རིགས་ལས་གྲོལ་བའི་ཡོན་ཏན་གསུམ་དང་། དེ་དག་སྡུག་བྱེད་ཀྱི་རིག་པའི་ཡོན་ཏན་དང་། གྲོལ་
བའི་ཡོན་ཏན་གཉིས་ཏེ་བརྒྱད་དང་ལྡན་པའི་ཕྱིར་ཏེ། རྒྱུད་བླ་མར། ཇི་ལྟ་ཇི་སྙེད་ནང་གི་ནི། ། ཡེ་ཤེས་
གཟིགས་པ་དག་པའི་ཕྱིར། ། སློབ་པ་ཕྱིར་མི་ལྡོག་པའི་ཚོགས། ། བླ་མེད་ཡོན་ཏན་དག་ལྡན་ཉིད། ། ཅེས་
གསུངས་པའི་ཕྱིར། དེ་ཡང་སློབ་པ་འཕགས་པ་རིག་གྲོལ་གྱི་ཡོན་ཏན་བརྒྱད་དང་ལྡན་པར་བྱེད་མི་བྱེད་མི་
མཐུན་ཀྱང༌། སློབ་པའི་དགེ་འདུན་དཀོན་མཆོག་དེ་རིག་གྲོལ་གྱི་ཡོན་ཏན་བརྒྱད་དང་ལྡན་པར་འདོད་ན།
ཐོགས་སྒྲིབ་ཅི་རིགས་ཞེས་སྦྱར་བར་བྱའོ། ། འགའ་ཞིག་དགེ་འདུན་དཀོན་མཆོག་དེ་ཡོན་ཏན་བརྒྱད་ལྡན་དུ་
དངོས་སུ་བཤད་པ་མེད་གསུངས་པ་ནི། དཔྱད་གཞིར་སྣང་ངོ༌། ། ལམ་གྱི་བགྲོད་པ་མཐར་ཕྱིན་པའི་སྐྱབས།
དོན་དམ་པའི་སྐྱབས་ཀྱི་མཚན་ཉིད། དེ་དང་སངས་རྒྱས་དཀོན་མཆོག་གཉིས་དོན་གཅིག་ཡིན་ཏེ། རྒྱུད་བླ་མ་
ལས། དམ་པའི་དོན་དུ་འགྲོ་བ་ཡི། ། སྐྱབས་ནི་སངས་རྒྱས་ཉག་གཅིག་ཡིན། ། ཞེས་གསུངས་པའི་ཕྱིར།
ལམ་གྱི་བགྲོད་པ་མཐར་མ་ཕྱིན་པའི་སྐྱབས། ཀུན་རྫོབ་པའི་སྐྱབས་ཀྱི་མཚན་ཉིད། དེ་དང་གནས་སྐབས་ཀྱི་
སྐྱབས་གཉིས་དོན་གཅིག མཁས་གྲུབ་ལྟར་ན། ཡུལ་གཞན་ལ་རང་སྟོབས་ཀྱིས་དཔུང་གཉེན་དུ་རེ་བ་འཆའ་
བའི་སེམས་པ། སྐྱབས་འགྲོའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རྗོད་བྱེད་ཚིག་གི་
སྐྱབས་འགྲོ་དང་། ལྟོས་པའི་བློའི་སྐྱབས་འགྲོ་དང་གཉིས། དང་པོ་ནི། སྐྱབས་འགྲོའི་ཚིག་བརྗོད་པ་ལྟ་བུ་ཡིན།
ཕྱི་མ་ལ། སྐྱབས་འགྲོ་ཕལ་བ་དང་། ཁྱད་པར་ཅན་གཉིས་ཡོད། སྐྱབས་འགྲོ་ཕལ་པའི་མཚན་ཉིད་ལ། ཡུལ་
ཕལ་པ་ལ་རབ་སྟོབས་ཀྱིས་དཔུང་གཉེན་དུ་རེ་བ་འཆའ་བའི་སེམས་པ་འཇོག་པར་སྣང་ཡང་། སྐྱབས་ཁྱད་པར་
ཅན་དང་ཕལ་པ་གཉིས་ཀ་ལ་ཐུན་མོང་དུ་འགྲོ་བའི་སྐྱབས་འགྲོ་ཡོད་པར་སྣང་བས་ཅུང་ཟད་མི་བདེ་ལ། རབ་ཏུ་
ཕྱེ་བའི་སེམས་པ་ཞེས་སྦྱར་བར་བྱ་ཞིང་ཞིབ་ཆ་ལེགས་པར་འདོན་དགོས་སོ། ། དཀོན་མཆོག་ལ་རང་སྟོབས་ཀྱི་
དཔུང་གཉེན་དུ་རེ་བ་འཆའ་བའི་སེམས་པ། དཀོན་མཆོག་ལ་སྐྱབས་སུ་འགྲོ་བའི་སྐྱབས་འགྲོའི་མཚན་ཉིད།
དེ་ཡང་ཡུལ་ཁྱད་པར་ཅན་ཡིན་ཀྱང་དཀོན་མཆོག་གསུམ་གང་རུང་མ་ཡིན་པ་ལམ་ཞུགས་ཀྱི་སོ་སྐྱེ་ལྟ་བུ་ཞིག་ཁོ་ན་
ལ་སྐྱབས་སུ་འགྲོ་བ་ཡོད་པའི་དབང་དུ་བྱས་སོ། ། དེ་ལ་ཡང་སྐྱེས་བུ་ཆུང་ངུ་དང་ཐུན་མོང་བའི་སྐྱབས་འགྲོ་
སོགས་གསུམ་དང་། རྒྱུའི་སྐྱབས་འགྲོ་དང་། འབྲས་བུའི་སྐྱབས་འགྲོ་དང་ལྔ་ཡོད། རང་ཉིད་ངན་སོང་གི་སྡུག་
བསྔལ་གྱིས་འཇིགས་ནས་དཀོན་མཆོག་ལ་རང་སྟོབས་ཀྱི་དཔུན་གཉེན་དུ་རེ་བ་འཆའ་བའི་རིགས་སུ་གནས་པའི་
139

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་པ། སྐྱེས་བུ་ཆུང་ངུ་དང་ཐུན་མོང་བའི་སྐྱབས་འགྲོའི་མཚན་ཉིད་དང༌། གཞན་ལ་དེས་རིགས་འགྲེ།
གཞན་རྒྱུད་ལ་གྲུབ་ཟིན་པའི་དཀོན་མཆོག་ལ་རང་སྟོབས་ཀྱི་དཔུང་གཉེན་དུ་རེ་བ་འཆའ་བའི་སེམས་པ། རྒྱུའི་
སྐྱབས་འགྲོའི་མཚན་ཉིད། རང་རྒྱུད་ལ་འབྱུང་འགྱུར་གྱི་དཀོན་མཆོག་ལ་དེ་ལྟར་རེ་བ་འཆའ་བའི་སེམས་པ།
འབྲས་བུའི་སྐྱབས་འགྲོའི་མཚན་ཉིད་དོ། །
གསུམ་པ་རྩོད་པ་སྤོང་པ་ལ། ཁ་ཅིག རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན།
དོན་དམ་པའི་སྐྱབས་མ་ཡིན་པར་ཐལ། མེད་འགག་ཡིན་པའི་ཕྱིར་ཟེར་ན། མ་ཁྱབ། ཁོ་ན་རེ། ཁྱབ་སྟེ།
རྒྱུད་བླ་མ་ལས་མེད་ཕྱིར་ཞེས་པ་ནས། གཏན་གྱི་སྐྱབས་མཆོག་མ་ཡིན་ནོ། ། ཞེས་གསུངས་པའི་ཕྱིར། ཟེར་
ན། ཡང་མ་ཁྱབ། ཁ་ཅིག དེ་འདྲ་བའི་ངོ་བོ་ཉིད་སྐུ་དེ། ཇི་ལྟ་ཇི་སྙེད་མཁྱེན་པའི་ཡོན་ཏན་དང་ལྡན་པར་
ཐལ། དེ་ཟག་མེད་ཡེ་ཤེས་སྡེ་ཚན་ཉེར་གཅིག་གི་ཡོན་ཏན་དང་ལྡན་པའི་ཕྱིར། དེར་ཐལ། དེ་ཟག་མེད་ཡེ་
ཤེས་སྡེ་ཚན་ཉེར་གཅིག་གི་ཆོས་ཅན་དུ་ལྡན་པའི་ཕྱིར། ཟེར་ན། རེ་ཞིག་མ་ཁྱབ་སྟེ། དེ་འདྲ་བའི་ངོ་བོ་ཉིད་སྐུ་
དེ་སྐྱེ་འཇིག་གཉིས་དང་བྲལ་བའི་ཕྱིར། ཁ་ཅིག འདུས་མ་བྱས་ཡིན་ན། འདུས་བྱས་ཀྱི་ཡོན་ཏན་མི་ལྡན་པས་
ཁྱབ་པར་ཐལ། དེ་ཡིན་ན། མཁྱེན་བརྩེ་སོགས་འདུས་བྱས་ཀྱི་ཡོན་ཏན་དང་མི་ལྡན་པས་ཁྱབ་པའི་ཕྱིར། དེར་
ཐལ། ངོ་བོ་ཉིད་སྐུ་དེ་དེ་ལྟར་མི་ལྡན་པ་ལ་རྒྱུ་མཚན་ཡང་དག་ཡོད་པའི་ཕྱིར འདོད་ན། སངས་རྒྱས་ཆོས་
ཅན། དེར་ཐལ། དེའི་ཕྱིར། འདོད་ན། སངས་རྒྱས་ལ་མཁྱེན་བརྩེ་ནུས་གསུམ་གྱི་ཡོན་ཏན་མེད་པར་ཐལ་
ལོ་ཟེར་ན། རྩོད་གཞི་ལ་ལྟོས་པའི་དམིགས་བསལ་ཡིན་ནོ། ། ཁ་ཅིག ཉན་ཐོས་མཐོང་ལམ་རྣམ་གྲོལ་ལམ་
ཆོས་ཅན། ཆགས་སྒྲིབ་ཅི་རིགས་ལས་གྲོལ་བར་ཐལ། གྲོལ་པའི་ཡོན་ཏན་དང་ལྡན་པའི་ཕྱིར། དེར་ཐལ།
ཉོན་སྒྲིབ་ཀུན་བཏགས་སྤངས་པའི་ཡེ་ཤེས་ཡིན་པའི་ཕྱིར། འདོད་ན། མི་འཐད་པར་ཐལ། ཆགས་སྒྲིབ་ཅི་
རིགས་དང་བཅས་པའི་ཕྱིར། དེར་ཐལ། ཉོན་སྒྲིབ་དང་བཅས་པའི་ཕྱིར་ཟེར་ན། ཚིག་ལ་འཁྲིས་པར་གསལ་
ལོ། ། ཁ་ཅིག སངས་རྒྱས་འཕགས་པ་ཆོས་ཅན། དོན་དམ་པའི་སྐྱབས་མ་ཡིན་པར་ཐལ། ཀུན་རྫོབ་པའི་
སྐྱབས་ཡིན་པའི་ཕྱིར། དེར་ཐལ། ཀུན་རྫོབ་གང་ཞིག སྐྱབས་ཡིན་པའི་ཕྱིར་ཟེར་ན། རྣམ་མཁྱེན་ཆོས་ཅན།
རྒྱུ་ལམ་ཤེས་ཡིན་པར་ཐལ། རྒྱུ་གང་ཞིག ལམ་ཤེས་ཡིན་པའི་ཕྱིར། འཁོར་གསུམ། ཁ་ཅིག ལོངས་སྐུ་ཆོས་
ཅན། དོན་དམ་པའི་ཆོས་ཡིན་པར་ཐལ། དོན་དམ་པའི་སྐྱབས་ཡིན་པའི་ཕྱིར།ཁྱབ་སྟེ། སྐྱབས་ཡིན་ན།
ཆོས་ཡིན་དགོས་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། ཀུན་རྫོབ་པའི་ཆོས་ཡིན་པའི་ཕྱིར། དེར་
ཐལ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག ཐེག་ཆེན་མཐོང་ལམ་རྣམ་གྲོལ་ལམ་གྱི་ཆོས་ཉིད་ཆོས་ཅན། །
140

༄༅། །མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཀུན་རྫོབ་པའི་སྐྱབས་ཡིན་པར་ཐལ། ལམ་གྱི་བསྒྲོད་པ་མཐར་མ་ཕྱིན་པའི་སྐྱབས་ཡིན་པའི་ཕྱིར༔ འདོད་ན།
ཀུན་རྫོབ་པའི་ཡོན་ཏན་ཡིན་པར་ཐལ། འདོད་པའི་ཕྱིར་ཟེར་ན། མ་ཁྱབ། ཁ་ཅིག ཐེག་ཆེན་མཐོང་ལམ་
རྣམ་གྲོལ་ལམ་ཆོས་ཅན། དོན་དམ་པའི་སྐྱབས་ཡིན་པར་ཐལ། དོན་དམ་པའི་ཆོས་དཀོན་མཆོག་ཡིན་པའི་
ཕྱིར། ཟེར་བ་དང་། ཐེག་ཆེན་མཐོང་ལམ་རྣམ་གྲོལ་ལམ་པ་བ་ཆོས་ཅན། དོན་དམ་པའི་སྐྱབས་ཡིན་པར་
ཐལ། དོན་དམ་པའི་བྱང་ཆུབ་སེམས་དཔའ་ཡིན་པའི་ཕྱིར། ཟེར་ན། སྔ་ཕྱིར་མ་ཁྱབ། འོ་ན། ཚད་མ་ཆོས་
ཅན། མི་བསླུ་བའི་ཆོས་ཡིན་པར་ཐལ། མི་བསླུ་བའི་རིག་པ་ཡིན་པའི་ཕྱིར། ཡུམ་བར་མ་ཆོས་ཅན། ངེས་
དོན་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། ཁྱབ་པ་འགྲིགས། ཁ་ཅིག རྒྱུ་སྐྱབས་དང་འབྲས་
སྐྱབས་འགལ་བར་ཐལ། རྒྱུའི་སྐྱབས་འགྲོ་དང་འབྲས་བུའི་སྐྱབས་འགྲོ་འགལ་བའི་ཕྱིར། དེར་ཐལ། དེ་
གཉིས་ཡིན་ཁྱབ་མཉམ་དུ་འདོད་མི་རིགས་པའི་ཕྱིར། ཟེར་ན། མ་ཁྱབ། གོང་དུ་འདོད་ན། སངས་རྒྱས་
འཕགས་པ་ཆོས་ཅན། འབྲས་སྐྱབས་མ་ཡིན་པར་ཐལ། རྒྱུ་སྐྱབས་ཡིན་པའི་ཕྱིར། དེར་ཐལ། རང་དང་རྒྱུད་
ཐ་དད་དུ་གྱུར་པའི་སེམས་ཅན་གྱི་རྒྱུ་སྐྱབས་ཡིན་པའི་ཕྱིར། དེར་ཐལ། རང་དང་རྒྱུད་ཐ་དད་པའི་སེམས་ཅན་
ཡོད་པའི་ཕྱིར། དེར་ཐལ། སངས་རྒྱས་འཕགས་པ་དེ་རང་དང་རྒྱུད་གཅིག་པའི་བྱང་སེམས་ཀྱིས་ཉེར་ལེན་
དང་། རང་དང་རྒྱུད་ཐ་དད་པའི་བྱང་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་འཁྲུངས་པའི་ཕྱིར། འདོད་
ན། དེ་ཆོས་ཅན། འབྲས་སྐྱབས་ཡིན་པར་ཐལ། རང་དང་རྒྱུད་གཅིག་ཏུ་གྱུར་པའི་བྱང་སེམས་ཀྱི་འབྲས་
སྐྱབས་ཡིན་པའི་ཕྱིར། དེར་ཐལ། སངས་རྒྱས་འཕགས་པ་ཡིན་པའི་ཕྱིར། ཁ་ཅིག སངས་རྒྱས་འཕགས་པ་
དང་རྒྱུད་ཐ་དད་དུ་གྱུར་པའི་སེམས་ཅན་མེད་པར་ཐལ། སེམས་ཅན་ཡིན་ན། སངས་རྒྱས་འཕགས་པའི་གོ་
འཕང་མངོན་དུ་བྱེད་ངེས་ཡིན་དགོས་པའི་ཕྱིར། ཟེར་ན། མ་ཁྱབ། འདོད་ན། བཀག་ཟིན་ཅིང་། ཁ་ཅིག་
འདོད་གསུང་ཡང་། དེ་མི་འཐད་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་དང་རྒྱུད་གཅིག་ཏུ་
གྱུར་པའི་གང་ཟག་ཡིན་ན། དམན་ལམ་སྔོན་དུ་མ་སོང་བའི་གང་ཟག་ཡིན་དགོས་པའི་ཕྱིར། མ་ཁྱབ་ཟེར་ན།
སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། དེར་ཐལ། དམན་ལམ་སྔོན་དུ་མ་སོང་བའི་བྱང་
སེམས་དེ་ཁྱོད་དང་རྒྱུད་གཅིག་ཡིན་པའི་ཕྱིར། དེར་ཐལ། དེ་ཁྱོད་དང་རྒྱུད་གཅིག་དང་ཐ་དད་གང་རུང་གང་
ཞིག དེ་ཁྱོད་དང་རྒྱུ་ཐ་དད་མ་ཡིན་པའི་ཕྱིར། རྟགས་ཕྱི་མ་ཁས། འདོད་ན་ཁྱོད་དང་རྒྱུད་གཅིག་ཏུ་གྱུར་
པའི་དམན་ལམ་སྔོན་དུ་སོང་བའི་གང་ཟག་མེད་པར་ཐལ་ལོ། ། གཞན་ཡང་། སངས་རྒྱས་འཕགས་པ་དེ་
དམན་ལམ་ སྔོན་དུ་ སོང་བའི་བྱང་ སེམས་ དང་ རྒྱུད་ གཅིག་ ཡིན་ པར་ ཐལ། དམ་བཅའ་འཐད་ པའི་ ཕྱིར།
141

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདོད་ན། དེ་དམན་ལམ་སྔོན་སོང་གི་གང་ཟག་ཡིན་པར་ཐལ། འདོད་པའི་ཕྱིར། འདོད་ན་སླའོ། ། ཁ་
ཅིག ཕྱི་རོལ་པའི་རྒྱུད་ལ་སྐྱབས་འགྲོ་ཡོད་པར་ཐལ། སྐྱབས་འགྲོ་ཕལ་བ་ཡིན་ན། སྐྱབས་འགྲོ་མིན་མི་དགོས་
པའི་ཕྱིར། འདོད་ན། སྐྱབས་འགྲོ་རྒྱུད་ལ་ལྡན་པའི་ཕྱི་རོལ་པ་ཡོད་པར་ཐལ། འདོད་པའི་ཕྱིར། འདོད་ན།
དེ་འདྲ་པའི་ཕྱི་རོལ་པ་ཆོས་ཅན། ནང་པ་སངས་རྒྱས་པ་ཡིན་པར་ཐལ། སྐྱབས་འགྲོ་རྒྱུད་ལ་ལྡན་པའི་གང་ཟག་
ཡིན་པའི་ཕྱིར། ཁྱབ་སྟེ། ཕྱི་ནང་གི་ཁྱད་པར་སྐྱབས་འགྲོས་འབྱེད་པར་བཤད་པའི་ཕྱིར། ཟེར་ན། སྐྱོན་
མེད་དེ། དེ་ནི་དཀོན་མཆོག་ལ་སྐྱབས་སུ་སོང་བའི་སྐྱབས་འགྲོ་ལ་དགོངས་པའི་ཕྱིར། ཁ་ཅིག ཚངས་པ་དང་།
དབང་ཕྱུག ཁྱབ་འཇུག་གསུམ་པོ་སྐྱབས་ཡིན་པར་ཐལ། དེ་ལ་སྐྱབས་སུ་སོང་བའི་སྐྱབས་འགྲོ་སྐྱབས་འགྲོ་
ཡིན་པའི་ཕྱིར། འདོད་ན། ཁྱོད་ཀྱི་སྐྱབས་མེད་པར་ཐལ། ཁྱོད་སྐྱབས་ཡིན་པའི་ཕྱིར། ཁྱབ་སྟེ། རྒྱུད་བླ་
མར། སྐྱབས་ནི་སྐྱབས་ལ་བརྟེན་མ་ཡིན། ། ཞེས་གསུངས་པའི་ཕྱིར། ཟེར་ན། མ་ཁྱབ། འདོད་ན། དེ་
གསུམ་ཆོས་ཅན། ཁྱོད་ཀྱི་སྐྱབས་ཡོད་པར་ཐལ། ཁྱོད་སེམས་ཅན་ཡིན་པའི་ཕྱིར། དེ་ལ་ཁོ་ན་རེ། མགོན་
སྐྱབས་མེད་པའི་སེམས་ ཅན་མི་སྲིད་པར་ཐལ། སྐྱབས་མེད་པའི་སེམས་ ཅན་མེད་པའི་ཕྱིར། དེར་ཐལ།
སེམས་ཅན་ཡིན་ན། ཁྱོད་ཀྱི་འབྲས་སྐྱབས་ཡོད་དགོས་པའི་ཕྱིར། འདོད་ན། དེ་ཡོད་པར་ཐལ། འགྲོ་བ་
མགོན་མེད་རྣམས་དང་ནི། ། ཞེས་གསུངས་པའི་ཕྱིར། ཟེར་ན། མ་ཁྱབ། ཁ་ཅིག ཁྱོད་ལ་སྐྱབས་སུ་སོང་
བའི་གང་ཟག་ཡོད་ན། ཁྱོད་སྐྱབས་ཡིན་དགོས་པར་ཐལ། ཚངས་པ་སྐྱབས་ཡིན་པ་ལ་རྒྱུ་མཚན་ཡང་དག་ཡོད་
པའི་ཕྱིར་ཟེར་ན། མ་ཁྱབ། འདོད་ན། ལྗོན་ཤིང་ཆོས་ཅན། དེར་ཐལ། དེའི་ཕྱིར། དེར་ཐལ། ལྗོན་ཤིང་
དག་ལ་སྐྱབས་འགྲོ་ སྟེ། ། ཞེས་ གསུངས་པའི་ཕྱིར། འདོད་ན། འདུས་བྱས་ཐམས་ཅད་སྐྱབས་སུ་ཐལ་
ལོ། ། ཁ་ཅིག དཀོན་མཆོག་གསུམ་ལ་སྐྱབས་སུ་སོང་བའི་ཕྱི་རོལ་པ་ཡོད་པར་ཐལ། དེ་ལ་སྐྱབས་སུ་འགྲོ་
བའི་ཕྱི་རོལ་པ་ཡོད་པའི་ཕྱིར། དེར་ཐལ། ཕྱི་རོལ་པ་དཀོན་མཆོག་ལ་སྐྱབས་སུ་འགྲོ་བ་ཡོད་པའི་ཕྱིར། ཟེར་
ན། མ་ཁྱབ། རྟགས་དེར་ཐལ། ཕྱི་རོལ་པའི་འཚང་རྒྱ་བ་ཡོད་པའི་ཕྱིར། ཁ་ཅིག ཕྱི་རོལ་པ་དང་རྒྱུད་
གཅིག་ཏུ་གྱུར་པའི་སངས་རྒྱས་འཕགས་པ་ཡོད་པར་ཐལ། ཕྱི་རོལ་པའི་འབྲས་སྐྱབས་སུ་གྱུར་པའི་སངས་རྒྱས་
འཕགས་པ་ཡོད་པའི་ཕྱིར། འདོད་ན། དེ་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པ་ཆོས་ཅན། ཕྱི་
རོལ་པ་བྱས་པར་ཐལ། དེ་བྱེད་མྱོང་བའི་ཕྱིར་ཟེར་ན། མ་ཁྱབ། རྟགས་དེར་ཐལ། དེ་དང་རྒྱུད་གཅིག་ཏུ་
གྱུར་པའི་སངས་རྒྱས་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། འདོད་ན། དེས་མི་དགེ་བ་ཡང་བྱས་
པར་ཐལ་ལོ། ། ཁ་ཅིག སྟོན་པ་ཤཱཀྱ་ཐུབ་པ་རང་དང་རྒྱུད་གཅིག་ཏུ་གྱུར་པའི་བྱང་སེམས་ཀྱི་དུས་སུ་བྱང་
142

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
སེམས་ཡིན་པར་ཐལ། དེ་དང་རྒྱུད་གཅིག་ཏུ་གྱུར་པའི་བྱང་སེམས་ཡོད་པའི་ཕྱིར། འདོད་ན། སྟོན་པ་ཤཱཀྱ་
ཐུབ་པ་རང་དང་རྒྱུད་གཅིག་ཏུ་གྱུར་པའི་བྱང་སེམས་ཀྱི་དུས་སུ་ཡོད་པར་ཐལ། འདོད་པའི་ཕྱིར་ཟེར་ན། མ་
ཁྱབ། ཁ་ཅིག སྟོན་པ་ཤཱཀྱ་ཐུབ་པ་དང་རྒྱུད་གཅིག་ཏུ་གྱུར་པའི་བྱང་སེམས་ཡིན་ན། སྟོན་པ་ཤཱཀྱ་ཐུབ་པའི་
དུས་སུ་མེད་དགོས་པར་ཐལ། སྟོན་པ་ཤཱཀྱ་ཐུབ་པ་སངས་རྒྱས་པའི་ཚེ། དེ་དང་རྒྱུད་གཅིག་ཏུ་གྱུར་པའི་བྱང་
སེམས་ཐམས་ཅད་སངས་རྒྱས་པའི་ཕྱིར། དེར་ཐལ། དེ་སངས་རྒྱས་པའི་ཚེ་དེ་དང་རྒྱུད་གཅིག་པའི་སེམས་
ཅན་ཐམས་ཅད་སངས་རྒྱས་པའི་ཕྱིར། འདོད་ན། དེ་ཡིན་ན། སྟོན་པ་ཤཱཀྱ་ཐུབ་པའི་དུས་སུ་སྟོན་པ་ཤཱཀྱ་
ཐུབ་པ་ཡིན་དགོས་པར་ཐལ། དེ་ཡིན་ན། དེའི་དུས་སུ་མེད་དགོས་པའི་རྒྱུ་མཚན་ཡོད་པའི་ཕྱིར། ཟེར་ན།
རེ་ཞིག་མ་ཁྱབ། ཁོ་ན་རེ། སྟོན་པ་ཤཱཀྱ་ཐུབ་པའི་ཡིད་ཀྱི་རྣམ་པར་ཤེས་པ་སྟོན་པ་དེ་ཉིད་དང་རྒྱུད་གཅིག་ཡིན་
པར་ཐལ། རྣམ་ཤེས་དེ་དང་རྒྱུད་གཅིག་པའི་སངས་རྒྱས་འཕགས་པ་ཡོད་པའི་ཕྱིར། དེར་ཐལ། དེ་སངས་
རྒྱས་འཕགས་པ་ཡིན་པའི་ཕྱིར། དེར་ཐལ། ལོངས་སྐུའི་ཡིད་ཀྱི་རྣམ་པར་ཤེས་པ་སངས་རྒྱས་འཕགས་པ་ཡིན་
པའི་ཕྱིར། དེར་ཐལ། དེ་ལྟར་མིན་ན། གང་ཟག་རྫས་ཡོད་པ་མེད་པར་འགྱུར་པའི་ཕྱིར། གོང་དུ་འདོད་ན།
སྟོན་པ་ཤཱཀྱ་ཐུབ་པ་དང་རྒྱུད་གཅིག་པའི་བྱང་སེམས་ཀྱི་ཡིད་ཀྱི་རྣམ་པར་ཤེས་པ་དེ། སྟོན་པ་ཤཱཀྱ་ཐུབ་པ་དང་
རྒྱུད་གཅིག་ཡིན་པར་ཐལ། དམ་བཅའ་འཐད་པ་གང་ཞིག དེ་འདྲ་བའི་བྱང་སེམས་དེ་སྟོན་པ་ཤཱཀྱ་ཐུབ་པ་
དང་རྒྱུད་གཅིག་ཡིན་པའི་ཕྱིར། འདོད་ན། དེ་འདྲ་བའི་བྱང་སེམས་ཀྱི་ཡིད་ཀྱི་རྣམ་པར་ཤེས་པ་ཆོས་ཅན།
སྟོན་པ་ཤཱཀྱ་ཐུབ་པར་འགྱུར་སྲིད་པར་ཐལ། ཁྱོད་དེ་དང་རྒྱུད་གཅིག་ཏུ་གྱུར་པའི་བྱང་སེམས་ཡིན་པའི་ཕྱིར།
དེར་ཐལ། སྟོན་པ་ཤཱཀྱ་ཐུབ་པ་དང་རྒྱུད་གཅིག་ཏུ་གྱུར་པའི་བྱང་སེམས་ཀྱི་རྒྱུད་ཀྱི་གང་ཟག་ཡིན་པའི་ཕྱིར།
དེར་ཐལ། དེ་སྟོན་པ་ཤཱཀྱ་ཐུབ་པ་དང་རྒྱུད་གཅིག་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
ཁྱོད་དེར་འགྱུར་མི་སྲིད་པར་ཐལ། ཁྱོད་ཤེས་པ་ཡིན་པའི་ཕྱིར། ཟེར་བ་རྣམས་ལ་དཔྱད་པར་བྱའོ། །
བཞི་པ་སྒྲུབ་པ་ལ་རང་དབང་དུ་འཇུག་པའི་རྒྱུ་སྤྱན་ལྔ་ལ་འདོམས་པ་ནི། ཤཱ་རིའི་བུ་བྱང་ཆུབ་སེམས་
དཔའ་སེམས་དཔའ་ཆེན་པོའི་ཤའི་མིག་གིས་དཔག་ཚད་བརྒྱད་མཐོང་བ་ཡོད་དོ། ། ཞེས་སོགས་ཀྱི་ཡུམ་བར་
མའི་མདོ་ཚིག་ཆོས་ཅན། ཁྱོད་སྤྱན་ལྔ་ལ་འདོམས་པའི་གདམས་ངག་ཡིན་ཏེ། ཁྱོད་ཀྱིས་སྤྱན་ལྔའི་ཡུལ་ཡུལ་
ཅན་རྣམས་དོན་དམ་བར་མ་གྲུབ་ཅིང༌། ཐ་སྙད་དུ་རྒྱུད་ལ་བསྟེན་པར་བྱའོ་ཞེས་འདོམས་པར་བྱེད་པའི་ཡུམ་གྱི་
མདོ་ཚིག་ཡིན་པའི་ཕྱིར། དེ་འཆད་པ་ལ། རྩ་བར། སྤྱན་ལྔ་དང་ནི་ཞེས་དང་། འགྲེལ་པར། ཤའི་དང་རྣམ་
པར་སྨིན་པ་ལས་བྱུང་བའི་ལྷའི་དང་ཤེས་རབ་དང་ཆོས་དང་སངས་རྒྱས་ཀྱི་སྤྱན་གྲངས་ཇི་ལྟ་བ་བཞིན་དུ་དངོས་
143

༄༅་ ། རྗེ་བཙུན་གྲོགས་པོ་བཤད་སྒྲུབ་ཀྱི་གསུང་འབུམ་བཞུགས་སོ། ：
པོ་སོ་སོར་ངེས་པ་དང་། ཞེས་པ་ནས། བསྒྲུབ་བོ་ཞེས་སློབ་པ་སྤྱན་ལྔ་ལ་འདོམས་པ་དང་། ཞེས་པའི་བར་
གསུང་། འདིའི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག་ ཤའི་སྤྱན་དེ་མིག་དབང་
གཟུགས་ཅན་པ་ཡིན་ཟེར་ན། དེ་མི་འཐད་པར་ཐལ། མིག་དབང་གིས་གཟུགས་མི་མཐོང་བའི་ཕྱིར། དེར་
ཐལ། གཟུགས་མཐོང་བ་ལ་མིག་ཤེས་དགོས་པའི་དོན་ཡོད་པའི་ཕྱིར། མ་གྲུབ་ན། དེར་ཐལ། མིག་ཤེས་
མེད་པར་མིག་གིས་གཟུགས་མཐོང་བར་མི་ནུས་པའི་ཕྱིར། གཞན་ཡང་། ཤའི་སྤྱན་དེ་མིག་དབང་མ་ཡིན་པར་
ཐལ། དེ་ཤེས་པ་ཡིན་པའི་ཕྱིར། དེར་ཐལ། འབུམ་གྱི་གནོད་འཇོམས་ལས། གཟུགས་འདི་ལ་འཇུག་པའི་
ཤེས་པ་ནི་ཤའི་མིག་གོ། ཞེས་གསུངས་པའི་ཕྱིར། གཞན་ཡང་། དེ་མི་འཐད་པར་ཐལ། ཤའི་སྤྱན་དང་ལྷའི་
སྤྱན་གཉིས་ཀ་ཡིད་ཤེས་སུ་འདོད་པ་ཡོད་མོད་ཡིད་ཤེས་དང་དབང་ཤེས་གང་དུ་འདོད་ཀྱང་ཤེས་པར་འདོད་
དགོས་པའི་ཕྱིར། ཁ་ཅིག ཤའི་སྤྱན་ཡིན་ན། དཔག་ཚད་བརྒྱའི་གཟུགས་ཕྲ་རགས་ཐམས་ཅད་མཐོང་བས་
ཁྱབ་ཟེར་ན། རེ་ཞིག་མི་འཐད་པར་ཐལ། ཤའི་སྤྱན་དང་ལྡན་པ་འགའ་ཞིག་གིས་རང་གི་མདུན་གྱི་དེ་བཞིན་
གཤེགས་པའི་རྒྱུད་ཀྱི་བསྡུས་པའི་གཟུགས་ཕྲ་མོ་མཐའ་དག་མངོན་སུམ་དུ་མ་མཐོང་བའི་ཕྱིར། དེར་ཐལ། དེ་
བཞིན་གཤེགས་པའི་རྒྱུད་ཀྱིས་བསྡུས་པའི་གཟུགས་ཕྲ་མོ་མཐའ་དག་མངོན་སུམ་དུ་རྟོགས་པའི་སེམས་ཅན་མེད་
པའི་ཕྱིར། དེར་ཐལ། དེ་ཡོད་ན། ལས་འབྲས་ཀྱི་འབྲེལ་པ་ཕྲ་ཞིང་ཕྲ་བ་ཐམས་ཅད་མངོན་སུམ་དུ་རྟོགས་
པའི་སེམས་ཅན་ཡོད་པར་ཁས་བླངས་པ་ལ་ཡང་གནོད་བྱེད་མི་འཇུག་པར་འགྱུར་པའི་ཕྱིར། ཁ་ཅིག ཤའི་
སྤྱན་ཡིན་ན། སྟོང་གསུམ་གྱི་གཟུགས་ཕྲ་རགས་ཐམས་ཅད་མངོན་སུམ་དུ་མི་མཐོང་བས་ཁྱབ་ཟེར་ན། སངས་
རྒྱས་འཕགས་པའི་ཤའི་སྤྱན་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ།
དེ་ཡོད་པའི་ཕྱིར། དེར་ཐལ། མདོ་ལས། དེ་བཞིན་གཤེགས་པ་ལ་ཤའི་སྤྱན་མངའ་སྙམ་མམ། རབ་འབྱོར་
གྱིས་གསོལ་པ། བཅོམ་ལྡན་འདས་མངའ་ལགས་སོ། ། ཞེས་གསུངས་པའི་ཕྱིར། ཁ་ཅིག་ན་རེ། དཔག་ཚད་
བརྒྱ་ནས་སྟོང་གསུམ་ཚུན་ཆད་ཀྱི་གཟུགས་ཕྲ་རགས་ཐམས་ཅད་མངོན་སུམ་དུ་མཐོང་བའི་ཤེས་པ། ཤའི་སྤྱན་
གྱི་མཚན་ཉིད་ཟེར་ན། རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན།
དབང་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཡིད་ཤེས་ཡིན་པའི་ཕྱིར། གཞན་ཡང་།
དེ་མི་འཐད་པར་ཐལ། དེ་བཞིན་གཤེགས་པའི་དངུའི་གཙུག་ཏོར་གྱི་སྟེང་གི་ཕྲ་རགས་མངོན་སུམ་དུ་མཐོང་
བའི་སེམས་ཅན་མེད་པར་གསུངས་པའི་ཕྱིར། དེར་ཐལ། མདོ་ལས། དབུའི་གཙུག་ཏོར་ལྟར་མི་མངོན་པ།
ཞེས་གསུངས་པའི་ཕྱིར། ཁ་ཅིག དེ་འདྲ་བའི་དབང་ཤེས་དེ། ཤའི་སྤྱན་གྱི་མཚན་ཉིད་ཟེར་ན། སངས་རྒྱས་
144

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ །
འཕགས་པའི་སྙན་གྱི་དབང་པོའི་ཉན་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན།
མིག་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཉན་ཤེས་ཡིན་པའི་ཕྱིར། ཁ་ཅིག ལྷའི་
སྤྱན་ཡིན་ན། ལྷའི་རྒྱུད་ཀྱི་སྤྱན་ཡིན་པས་ཁྱབ་ཟེར་ན། སྟོན་པ་ཤཱཀྱ་ཐུབ་པའི་ལྷའི་སྤྱན་ཆོས་ཅན། དེར་ཐལ།
དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། མདོ་ལས། དེ་
བཞིན་གཤེགས་པ་ལ་ལྷའི་སྤྱན་མངའ་སྙམ་མམ། རབ་འབྱོར་གྱིས་གསོལ་པ། དེ་བཞིན་གཤེགས་པ་ལ་ལྷའི་
སྤྱན་མངའོ། ། ཞེས་གསུངས་པའི་ཕྱིར། འདོད་མི་ནུས་ཏེ། མིའི་རྒྱུད་ཀྱི་སྤྱན་ཡིན་པའི་ཕྱིར། ཁ་ཅིག
ལྷའི་རྒྱུད་ཀྱི་སྤྱན་ཡིན་ན། ལྷའི་སྤྱན་ཡིན་པས་ཁྱབ་ཟེར་ན། ལྷའི་རྒྱུད་ཀྱི་ཆོས་ཀྱི་སྤྱན་ཆོས་ཅན། དེར་ཐལ།
དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ལོངས་སྐུའི་རྒྱུད་ལ་ཆོས་ཀྱི་སྤྱན་ཡོད་པའི་ཕྱིར། དེར་
ཐལ། དེའི་རྒྱུད་ལ་སྤྱན་ལྔ་པོ་ཡོད་པའི་ཕྱིར། འདོད་མི་ནུས་ཏེ། ཆོས་ཀྱི་སྤྱན་ཡིན་པའི་ཕྱིར། ཁ་ཅིག ལྷའི་
མིག་དེ་ལྟའི་སྤྱན་ཡིན་ཟེར་ན། རེ་ཞིག་འདོད་ན། འདོད་གཟུགས་ཀྱི་ལྷ་ཐམས་ཅད་ཀྱིས་ལྷའི་སྤྱན་ཐོབ་པར་
ཐལ། དམ་བཅའ་འཐད་པ་གང་ཞིག དེ་དག་ལྷའི་མིག་དང་ལྡན་པའི་ཕྱིར། ཕྱི་མ་དེར་ཐལ། ལྷའི་མིག་
ཅེས་པ་ནི༔ ལྷ་དེ་དག་གི་མིག་རྣ་བ་སྣ་སོགས་དབང་པོ་དྲུག་པོ་གང་རུང་ལ་བྱེད་དགོས་པ་གང་ཞིག འདོད་
གཟུགས་ཀྱི་ལྷདེ་དག་མིག་སྣ་དང་མི་ལྡན་པར་འདོད་མི་རིགས་པའི་ཕྱིར། དང་པོ་དེར་ཐལ། མིའི་མིག་ནི།
མིའི་མིག་དབང་ལ་བྱེད་པའི་ཕྱིར། ཁ་ཅིག་མ་ཁྱབ་ཟེར། གོང་དུ་འདོད་པ་མི་འཐད་པར་ཐལ། ལྷའི་སྤྱན་མ་
ཐོབ་པའི་ལྷ་ཡོད་པར་ཚད་ལྡན་གྱིས་བཤད་པའི་ཕྱིར། གཞན་ཡང་། དེ་མི་འཐད་པར་ཐལ། ལྷའི་མིག་སྣ་
གང་རུང་ཡིན་ན། གཟུགས་ཅན་ཡིན་དགོས་པ་གང་ཞིག ལྷའི་སྤྱན་ཡིན་ན། ཤེས་པ་ཡིན་དགོས་པའི་ཕྱིར།
དང་པོ་དཔྱད་དོ། ། ཁ་ཅིག སེམས་ཅན་ཐམས་ཅད་ལས་དང་ཉོན་མོངས་པའི་དབང་གིས་སྐྱེ་བ་ལེན་པ་དང་
འཆི་འཕོ་བ་མངོན་སུམ་དུ་མཐོང་བའི་རིག་པ། ལྷའི་སྤྱན་གྱི་མཚན་ཉིད་ཟེར་ན། དེ་མི་འཐད་པར་ཐལ།
སེམས་ཅད་ཐམས་ཅད་ལས་ཉོན་གྱི་དབང་གིས་སྐྱེ་བ་ཡང་མི་ལེན། འཆི་འཕོ་བ་ཡང་མ་ཡིན་པའི་ཕྱིར། རྟགས་
གཉིས་པོ་དེར་ཐལ། བྱང་སེམས་འཕགས་པ་ཐམས་ཅད་དང་དགྲ་བཅོམ་པ་རྣམས་ལས་ཉོན་གྱིས་སྐྱེ་བ་དང་
འཆི་བ་མ་ཡིན་པའི་ཕྱིར། རྟགས་སླ། ཁ་ཅིག སྟོང་ཉིད་རྟོགས་པའི་ཡེ་ཤེས་ཡིན་ན། ཤེས་རབ་ཀྱི་སྤུན་ཡིན་
པས་ཁྱབ་ཟེར་ན། སྟོང་ཉིད་དོན་སྤྱིའི་ཚུལ་གྱིས་རྟོགས་ པའི་ཡེ་ཤེས་ཆོས་ཅན། དེར་ཐལ། དེའི་ཕྱིར།
འདོད་ན། མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་
ཅིག ཤེས་རབ་ཀྱི་སྤྱན་ཡིན་ན། ཤེས་རབ་ཡིན་པས་ཁྱབ་ཟེར་ན། དོན་དམ་སེམས་བསྐྱེད་ཆོས་ཅན། དེར་
145

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། དེའི་ཕྱིར། དེར་ཐལ། ཤེས་རབ་ཀྱི་སྤྱན་ཡིན་པའི་ཕྱིར། འདོད་ན། སེམས་བྱུང་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། གཙོ་སེམས་ཡིན་པའི་ཕྱིར། ཁ་ཅིག རང་གི་གཞལ་བྱར་གྱུར་པའི་
བདག་མེད་ཕྲ་རགས་གང་རུང་མངོན་སུམ་དུ་རྟོགས་པའི་རིག་པ། ཤེས་རབ་ཀྱི་སྤྱན་གྱི་མཚན་ཉིད་ཟེར་ན།
སངས་རྒྱས་འཕགས་པའི་རྒྱུད་ཀྱི་ཤའི་སྤྱན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ།
སངས་རྒྱས་འཕགས་པའི་རྒྱུད་ཀྱི་ཤེས་པ་ཡིན་པའི་ཕྱིར། འདོད་ན། ཡེ་ཤེས་ཡིན་པར་ཐལ། འདོད་པའི་ཕྱིར།
འདོད་མི་ནུས་སོ། ། ཁ་ཅིག གང་ཟག་ཐམས་ཅད་དབང་པོ་རྣོ་རྟུལ་གྱི་རིམ་པ་མངོན་སུམ་དུ་མཐོང་པའི་ཡེ་
ཤེས། ཆོས་ཀྱི་སྤྱན་གྱི་མཚན་ཉིད་ཟེར་ན། དེ་མི་འཐད་པར་ཐལ། གང་ཟག་ཐམས་ཅད་ལ་དབང་པོ་རྣོ་རྟུལ་
གྱི་རིམ་པ་མི་འཐད་པའི་ཕྱིར། དེར་ཐལ། འཕགས་པའི་གང་ཟག་ཐམས་ཅད་ལ་དེ་མེད་པའི་ཕྱིར། དེར་ཐལ།
སངས་རྒྱས་འཕགས་པ་ཐམས་ཅད་ལ་དེ་མེད་པའི་ཕྱིར། དེར་ཐལ། དེ་ཐམས་ཅད་ལ་དབང་རྟུལ་མེད་པའི་
ཕྱིར། རེ་ཞིག་སོང་། གཞན་ཡང་། དེ་མི་འཐད་པར་ཐལ། སེམས་ཅན་གྱིས་སངས་རྒྱས་འཕགས་པའི་རྒྱུད་
ཀྱི་དབང་པོའི་རིམ་པ་མཐའ་དག་མངོན་སུམ་དུ་མ་རྟོགས་པའི་ཕྱིར། ཁ་ཅིག ཆོས་ཐམས་ཅད་མངོན་སུམ་དུ་
རྟོགས་པའི་རིག་པ། སངས་རྒྱས་ཀྱི་སྤྱན་གྱི་མཚན་ཉིད་ཟེར་ན། སངས་རྒྱས་འཕགས་པའི་མིག་ཤེས་ཆོས་ཅན།
དེར་ཐལ། དེའི་ཕྱིར། འདོད་ན། ཡེ་ཤེས་ཡིན་པར་ཐལ་ལོ། ། འདོད་ན་སླའོ། ། ཁ་ཅིག་ སྤྱན་ལྔ་གང་
རུང་རྒྱུད་ལ་ལྡན་པའི་ཐེག་དམན་པ་མེད་ཟེར་ན། དེ་ཡོད་པར་ཐལ། དགྲ་བཅོམ་པ་མ་འགག་པ་ལྷའི་སྤྱན་དང་
ལྡན་པའི་མཆོག་ཏུ་བསྔགས་པའི་ཕྱིར། །
གཉིས་པ་རང་ལུགས་བཞག་པ་ལ། སྤྱན་ལྔའི་ནང་ཚན་གང་ཞིག དཔག་ཚད་བརྒྱ་སོགས་ཀྱི་གཟུགས་
ཕྲ་རགས་གང་རུང་མངོན་སུམ་དུ་མཐོང་བའི་སྒོ་ནས་སྤྱན་དུ་བཞག་པས་རབ་ཏུ་ཕྱེ་བ་དེ། ཤའི་སྤྱན་གྱི་མཚན་
ཉིད། སྤྱན་ལྔའི་ནང་ཚན་གང་ཞིག རང་གི་གཞལ་བྱར་གྱུར་པའི་སེམས་ཅན་སྐྱེ་པ་ལེན་པ་དང་འཆི་བ་གང་
རུང་མངོན་སུམ་དུ་མཐོང་བའི་སྒོ་ནས་སྤྱན་དུ་བཞག་པས་རབ་ཏུ་ཕྱེ་བ་དེ། ལྷའི་སྤྱན་གྱི་མཚན་ཉིད། སྤྱན་ལྔའི་
ནང་ཚན་གང་ཞིག རང་གི་གཞལ་བྱར་གྱུར་པའི་བདག་མེད་ཕྲ་རགས་ཅི་རིགས་པ་མངོན་སུམ་དུ་རྟོགས་པའི་
སྒོ་ནས་སྤྱན་དུ་བཞག་པས་རབ་ཏུ་ཕྱེ་བ་དེ། ཤེས་རབ་ཀྱི་སྤྱན་གྱི་མཚན་ཉིད། སྤྱན་ལྔའི་ནང་ཚན་གང་ཞིག
རང་གི་གཞལ་བྱར་གྱུར་པའི་འཕགས་པའི་གང་ཟག་གི་དབང་པོའི་རིམ་པ་དང་གསུང་རབ་ཀྱི་ཚིག་དོན་ཅི་རིགས་
པ་མངོན་སུམ་དུ་རྟོགས་པའི་སྒོ་ནས་སྤྱན་དུ་བཞག་པས་རབ་ཏུ་ཕྱེ་བ་དེ། ཆོས་ཀྱི་སྤྱན་གྱི་མཚན་ཉིད། སྤྱན་
ལྔའི་ནང་ཚན་གང་ཞིག ཆོས་ཐམས་ཅད་མངོན་སུམ་དུ་གཟིགས་པའི་ཡེ་ཤེས་མཐར་ཐུག་དེ། སངས་རྒྱས་གྱི་
146

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
སྤྱན་གྱི་མཚན་ཉིད། འདི་དག་ནི་མཁས་པ་གཞན་འགའ་ཞིག་དང་། ཁྱད་པར་མཁས་གྲུབ་བསྟན་དར་བའི་
བཞེད་པ་དང་བསྟུན་པ་ཡིན་ལ། འོན་ཀྱང་། གསེར་ཕྲེང་དང་རྣམ་བཤད་གཞིར་འཇོག་ན། སྤྱན་དང་པོ་
གཉིས་གཟུགས་ཅན་དང་པོར་དངོས་སུ་བཤད་པས་དེ་ལྟར་བྱའོ། །
གསུམ་པ་རྩོད་པ་སྤོང་པ་ལ། ཁ་ཅིག མིག་དབང་གིས་གཟུགས་མི་མཐོང་བར་ཐལ། ཤའི་སྤྱན་དང་
ལྷའི་སྤྱན་མིག་དབང་མ་ཡིན་པ་ལ་རྒྱུ་མཚན་ཡོད་པའི་ཕྱིར། འདོད་ན། དེ་མི་འཐད་པར་ཐལ། མིག་གིས་
གཟུགས་མཐོང་བ་དང་། རྣ་བས་སྒྲ་ཐོས་པ་འཇིག་རྟེན་ན་གྲགས་པ་ལྟར་མི་འདོད་ན། འཇིག་རྟེན་གྲགས་པས་
གནོད་པའི་ཕྱིར་ཟེར་ན། འོ་ན། རྐང་པས་འདེགས་འཇོག་བྱེད་པའི་གཞིའི་ལམ་འདི་ལམ་ཡིན་པར་ཐལ། དེ་
ལྟར་འཇིག་རྟེན་ན་གྲགས་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཤེས་པ་ཡིན་པར་ཐལ་ལོ། །
འདོད་མི་ནུས་སོ། ། ཁ་ཅིག ཐེག་དམན་པའི་རྒྱུད་ལ་ལྷའི་སྤྱན་མེད་པར་ཐལ། རྣམ་བཤད་ལས། ཤའི་
སྤྱན་ཚོགས་ལམ་ནས་དང་། ལྷའི་སྤྱན་སྦྱོར་ལམ་དང་ཤེས་རབ་ཀྱི་སྤྱན་མཐོང་ལམ་དང་། ཆོས་ཀྱི་སྤྱན་མཐོང་
ལམ་རྗེས་ཐོབ་དང༌། སངས་རྒྱས་ཀྱི་སྤྱན་སངས་རྒྱས་ཀྱི་ས་དང་། རྗེས་མཐུན་པ་ས་བརྒྱུད་པ་ནས་ཡོད་དོ་ཞེས་
གསུངས་པ་དེ། ཐེག་ཆེན་ལ་དགོངས་པའི་ཕྱིར་ཟེར་ན། མ་ཁྱབ་སྟེ། དེ་ནི་ཐེག་ཆེན་ལམ་གྱི་ཐོབ་སྐལ་བརྩིས་
པའི་དབང་དུ་བྱས་པ་ཡིན་གྱི་ས་མཚམས་དངོས་མ་ཡིན་པའི་ཕྱིར། ལྔ་པ་སྒྲུབ་པ་མྱུར་དུ་རྫོགས་པའི་རྒྱུ་མངོན་
ཤེས་དྲུག་ལ་འདོམས་པ་ནི། ཤེར་ཕྱིན་ལ་སྤྱོད་པའི་བྱང་ཆེན་མངོན་ཤེས་ཀྱི་ཕ་རོལ་ཏུ་ཕྱིན་པ་འཐོབ་སྟེ། རྫུ་
འཕྲུལ་གྱི་རྣམ་པ་དུ་མ་ཉམས་སུ་མྱོང་བར་བྱེད་དོ། ། ཞེས་སོགས་ཀྱི་ཡུམ་བར་མའི་མདོ་ཚིག་ཆོས་ཅན། ཁྱོད་
མངོན་ཤེས་དྲུག་ལ་འདོམས་པའི་གདམས་ངག་ཡིན་ཏེ། ཁྱོད་ཀྱིས་མངོན་ཤེས་དྲུག་པོ་དེ་དོན་དམ་པར་མེད་
ཅིང་ཐ་སྙད་དུ་རྒྱུད་ལ་བསྟེན་པར་འོས་སོ་ཞེས་འདོམས་པར་མཛད་པའི་ཕྱིར། དེ་འཆད་པ་ལ། རྩ་བར།
མངོན་ཤེས་ཀྱི་ཡོན་ཏན་དྲུག་དང་། ཞེས་གསུངས་པའི་ཕྱིར། འགྲེལ་པ་ལས། རྫུ་འཕྲུལ་དང་ལྷའི་རྣ་བ་དང་
གཞན་གྱི་སེམས་ཤེས་པ་དང་སྔོན་གྱི་གནས་རྗེས་སུ་དྲན་པ་དང་། ཞེས་པ་ནས། ཞི་བ་ཉིད་དུ་རྟོགས་པར་བྱའོ་
ཞེས་སྟོན་པ་མངོན་པར་ཤེས་པ་དྲུག་ལ་འདོམས་པ་དང་། ཞེས་པའི་བར་གསུང་། འདིའི་སྐབས་སུ་མཐའ་
དཔྱད་པ་ལ་གསུམ། དང་པོ་ལ། ཁ་ཅིག་ན་རེ། རྫུ་འཕྲུལ་ཡིན་ན། རྫུ་འཕྲུལ་གྱི་མངོན་ཤེས་ཡིན་པས་ཁྱབ་
ཟེར་ན། དེ་མི་འཐད་པར་ཐལ། ལུས་ཀྱི་སྤྲུལ་བསྒྱུར་སྣ་ཚོགས་སྟོན་པ་ཡོད་པའི་ཕྱིར། ཁྱབ་སྟེ། རྫུ་འཕྲུལ་གྱི་
མངོན་ཤེས་ཡིན་ན། ཤེས་པ་ཡིན་དགོས་པ་གང་ཞིག དེ་འདྲ་བའི་སྤྲུལ་བསྒྱུར་དེ་ཤེས་པ་མ་ཡིན་པའི་ཕྱིར།
ཁ་ཅིག སྤྲུལ་བསྒྱུར་སྣ་ཚོགས་མངོན་སུམ་དུ་རྟོགས་པའི་རིག་པ། རྫུ་འཕྲུལ་གྱི་མངོན་ཤེས་ཀྱི་མཚན་ཉིད་ཟེར་
147

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ན། མངོན་ཤེས་མ་ཐོབ་པའི་གང་ཟག་གི་སྤྲུལ་བསྒྱུར་སྣ་ཚོགས་མངོན་སུམ་དུ་རྟོགས་པའི་མིག་ཤེས་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར།
དེར་ཐལ། སངས་རྒྱས་བྱང་སེམས་ཀྱི་ཆོ་འཕྲུལ་སྟོན་པ་མངོན་སུམ་དུ་མཐོང་བའི་མངོན་ཤེས་མ་ཐོབ་པའི་
སེམས་ཅན་ཡོད་པའི་ཕྱིར། དེར་ཐལ། བདག་ཅག་གི་སྟོན་པས་ཆོ་འཕྲུལ་བསྟན་པའི་ཚེ་མངོན་ཤེས་མ་ཐོབ་
པའི་ལྷ་མི་མང་པོས་མངོན་སུམ་དུ་མཐོང་བའི་ཕྱིར། འདོད་ན་། གཞན་ཡང་། སངས་རྒྱས་འཕགས་པའི་
མིག་ཤེས་ ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཡེ་ཤེས་ཡིན་པར་ཐལ།
སངས་རྒྱས་འཕགས་པའི་རྒྱུད་ཀྱི་མངོན་ཤེས་ཡིན་པའི་ཕྱིར། འདོད་མི་ནུས་སོ། ། ཁ་ཅིག རང་གི་སེམས་
རྟེན་བསམ་གཏན་གྱི་དངོས་གཞི་ལ་བརྟེན་ནས་སྐྱེས་ཤིང་། སྤྲུལ་བསྒྱུར་སྣ་ཚོགས་མངོན་སུམ་དུ་རྟོགས་པའི་
སྒོམ་བྱུང་གི་རིག་པ། རྫུ་འཕྲུལ་གྱི་མངོན་ཤེས་ཀྱི་མཚན་ཉིད་ཟེར་ན། ལས་དབང་ཙམ་གྱིས་ཐོབ་པའི་རྫུ་འཕྲུལ་
གྱི་མངོན་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར།
དེར་ཐལ། དེ་ཡོད་པའི་ཕྱིར། དེར་ཐལ། མཛོད་ལས། རྫུ་འཕྲུལ་སྨན་དང་སྔགས་དང་ནི། ། ལས་ལས་
སྐྱེས་དང་རྣམ་པ་བཞི། ། ཞེས་གསུངས་པའི་ཕྱིར། འདོད་ན། སྒོམ་བྱུང་ཡིན་པར་ཐལ། འདོད་པའི་ཕྱིར།
འདོད་མི་ནུས་སོ། ཁ་ཅིག སྒྲ་ཕྲ་རགས་ཐམས་ཅད་མངོན་སུམ་དུ་ཐོས་པའི་རིག་པ། ལྷའི་རྣ་བའི་མངོན་
ཤེས་ཀྱི་མཚན་ཉིད་ཟེར་ན། ལོངས་སྐུའི་རྣ་བའི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། འདོད་ན། ཡིད་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། གཞན་ཡང༌། ཕྱི་
རོལ་པའི་རྒྱུད་ཀྱི་ལྷའི་རྣ་བའི་མངོན་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ།
ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ཀུན་བཏུས་ལས། ཕྱི་རོལ་པའམ། ཉན་
ཐོས་སམ། བྱང་ཆུབ་སེམས་དཔའང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་
མངོན་པ་སྒྲུབ་བོ། ། ཚད་མེད་པ་རྣམས་ཇི་ལྟ་བར་མངོན་པར་ཤེས་པ་ལྔ་ཡང་དེ་བཞིན་ནོ། ། ཞེས་གསུངས་
པའི་ཕྱིར། འདོད་མི་ནུས་ཏེ། ལོངས་སྐུས་ཆོས་སྟོན་པའི་སྒྲ་ཐམས་ཅད་མངོན་སུམ་དུ་མ་ཐོས་པའི་ཕྱིར། དེར་
ཐལ། སོ་སྐྱེའི་རྒྱུད་ཀྱི་ཤེས་པ་ཡིན་པའི་ཕྱིར། ཁ་ཅིག་ན་རེ། རང་གི་ཐུན་མོང་མ་ཡིན་པའི་བདག་རྐྱེན་མིག་གི་
དབང་པོ་གཟུགས་ཅན་པ་ལ་བརྟེན་ནས་གཟུགས་མངོན་སུམ་དུ་མཐོང་བའི་མངོན་ཤེས། ལྷའི་མིག་གི་མངོན་
ཤེས་ཀྱི་མཚན་ཉིད་ཟེར་ན། དེ་མི་འཐད་པར་ཐལ། ལྷའི་མིག་གི་མངོན་ཤེས་ཀྱི་ཐུན་མོང་མ་ཡིན་པའི་བདག་
རྐྱེན་མིག་གི་དབང་པོ་གཟུགས་ཅན་པ་ལ་བརྟེན་ནས་གཟུགས་མངོན་སུམ་དུ་མཐོང་བའི་མངོན་ཤེས། ལྷའི་མིག་
148

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
གི་མངོན་ཤེས་ཀྱི་མཚན་ཉིད་ཟེར་ན། དེ་མི་འཐད་པར་ཐལ། ལྷའི་མིག་གི་མངོན་ཤེས་ཀྱི་ཐུན་མོང་མ་ཡིན་པའི་
བདག་རྐྱེན་དུ་གྱུར་པའི་མིག་དབང་མེད་པའི་ཕྱིར། དེར་ཐལ། ལྷའི་མིག་གི་མངོན་ཤེས་དེ་དབང་ཤེས་མ་ཡིན་
པའི་ཕྱིར། དེར་ཐལ། ཡིད་ཤེས་ཡིན་ང་འི་ཕྱིར། དེར་ཐལ། མངོན་ཤེས་ཡིན་པའི་ཕྱིར། དེར་ཐལ། རྣམ་
བཤད་ལས། མངོན་ཤེས་ནི་དེའི་བདག་རྐྱེན་ལ་བརྟེན་པ་ཆོས་གཉིས་དང་མཚུངས་ཡང་ལྡན་པའི་ཡིད་ཀྱི་ཤེས་
པའོ༔ ། ཞེས་གསུངས་པའི་ཕྱིར། ཁ་ཅིག་གིས་རང་གི་བདག་རྐྱེན་ལ་བརྟེན་ནས་སྐྱེས་ཤིང་ཚེ་རབས་སྔ་མ་བརྒྱ་
སྟོང་དྲན་པའི་རིག་པ། སྔོན་གནས་རྗེས་དྲན་གྱི་མངོན་ཤེས་ཀྱི་མཚན་ཉིད་ཟེར་ན། ཚེ་རབས་སྔ་མ་བརྒྱ་ཙམ་
ཞིག་དྲན་པའི་སྔོན་གནས་རྗེས་དྲན་གྱི་མངོན་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། དེ་ཡོད་པའི་ཕྱིར། སྔོན་གནས་རྗེས་དྲན་གྱི་མངོན་ཤེས་དེ་ལ་ཡུལ་མཐོང་བ་ལ་རྒྱ་ཚེ་ཆུང་ཡོད་པའི་
ཕྱིར། འདོད་ན། དེས་ཚེ་རབས་སྔ་མ་སྟོང་དྲན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག
རང་གི་བདག་རྐྱེན་དུ་གྱུར་པའི་བསམ་གཏན་བཞིའི་སེམས་རྟེན་ལ་བརྟེན་ནས་རང་གཞན་གྱི་སེམས་འདོད་
ཆགས་དང་བཅས་བྲལ་མངོན་སུམ་དུ་རྟོགས་པའི་རིག་པ། གཞན་སེམས་ཤེས་པའི་མངོན་ཤེས་ཀྱི་མཚན་ཉིད་
ཟེར་ན། སངས་རྒྱས་འཕགས་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། འདོད་ན། མངོན་ཤེས་དེས་སངས་རྒྱས་འཕགས་པའི་རྒྱུད་ལ་འདོད་ཆགས་དང་
བཅས་པར་རྟོགས་པར་ཐལ། འདོད་པའི་ཕྱིར། འདོད་ན། དེས་དེའི་རྒྱུད་ལ་འདོད་ཆགས་ཡོད་པར་རྟོགས་
པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག རང་གི་ཉོན་སྒྲིབ་སྤོང་པའི་ཐབས་དང་ཉོན་
སྒྲིབ་སྤངས་པའི་སྤངས་པ་གང་རུང་མངོན་སུམ་དུ་རྟོགས་པའི་རིག་པ། ཟག་པ་ཟད་པའི་མངོན་ཤེས་ཀྱི་མཚན་
ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་དབང་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། རྟགས་སླའོ། ། གཞན་ཡང་། དེ་མི་འཐད་པར་ཐལ། ཉོན་སྒྲིབ་སྤོང་པའི་ཐབས་མངོན་སུམ་དུ་
རྟོགས་པའི་སོ་སྐྱེ་ཡོད་པའི་ཕྱིར། དེར་ཐལ། སངས་རྒྱས་ཐོབ་པའི་ཐབས་མངོན་སུམ་དུ་རྟོགས་པའི་སོ་སྐྱེ་ཡོད་
པའི་ཕྱིར། མ་གྲུབ་ན། སངས་རྒྱས་ཐོབ་པའི་ཐབས་མངོན་སུམ་རྟོགས་ན། དེ་ཐོབ་པའི་ཐབས་མཐའ་དག་
མངོན་སུམ་རྟོགས་དགོས་པར་ཐལ། མ་གྲུབ་པ་དེའི་ཕྱིར། འདོད་ན། ཆོས་རྟོགས་ན། ཆོས་མཐའ་དག་
རྟོགས་དགོས་པར་ཐལ་ལོ། །
གཉིས་པ་རང་ལུགས་ལ་མངོན་ཤེས་དྲུག་གི་ནང་ཚན་གང་ཞིག སྤྲུལ་བསྒྱུར་སྣ་ཚོགས་མངོན་སུམ་དུ་
རྟོགས་པའི་སྒོ་ནས་མངོན་ཤེས་སུ་བཞག་པས་རབ་ཏུ་ཕྱེ་བ། རྫུ་འཕྲུལ་གྱི་མངོན་ཤེས་ཀྱི་མཚན་ཉིད། དེ་གང་
149

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞིག་ རང་གི་བདག་རྐྱེན་དུ་གྱུར་པའི་རྣ་བའི་དབང་པོ་ལ་བརྟེན་ནས་སྒྲ་ཕྲ་རགས་མངོན་སུམ་དུ་རྟོགས་པའི་སྒོ་
ནས་མངོན་ཤེས་སུ་བཞག་པས་རབ་ཏུ་ཕྱེ་བ ལྷའི་རྣ་བའི་མངོན་ཤེས་ཀྱི་མཚན་ཉིད། དེ་གང་ཞིག རང་གི་
བདག་རྐྱེན་དུ་གྱུར་པའི་མིག་དབང་ལ་བརྟེན་ནས་གཟུགས་ཕྲ་རགས་མངོན་སུམ་དུ་རྟོགས་པའི་སྒོ་ནས་མངོན་
ཤེས་སུ་བཞག་པས་རབ་ཏུ་ཕྱེ་བ། ལྷའི་མིག་གི་མངོན་ཤེས་ཀྱི་མཚན་ཉིད། དེ་གང་ཞིག་གཞན་གྱི་ཚེ་རབས་སྔ་
མ་རྗེས་སུ་དྲན་པའི་སྒོ་ནས་མངོན་ཤེས་སུ་བཞག་པས་རབ་ཏུ་ཕྱེ་བ། སྔོན་གནས་རྗེས་དྲན་གྱི་མངོན་ཤེས་ཀྱི་
མཚན་ཉིད། དེ་གང་ཞིག་གཞན་སེམས་ཤེས་པའི་སྒོ་ནས་མངོན་ཤེས་སུ་བཞག་པས་རབ་ཏུ་ཕྱེ་བ་དེ། གཞན་
སེམས་ཤེས་པའི་མངོན་ཤེས་ཀྱི་མཚན་ཉིད། དེ་གང་ཞིག་ཉོན་སྒྲིབ་སྤངས་པའི་སྤངས་པ་མངོན་དུ་བྱས་པའི་སྒོ་
ནས་མངོན་ཤེས་སུ་བཞག་པས་རབ་ཏུ་ཕྱེ་བ་དེ། ཟག་པ་ཟད་པའི་མངོན་ཤེས་ཀྱི་མཚན་ཉིད་དོ། །
གསུམ་པ་རྩོད་པ་སྤོང་པ་ལ། ཁ་ཅིག ལྷའི་མིག་གི་མངོན་ཤེས་དེ་དབང་ཤེས་ཡིན་པར་ཐལ། དེ་དང་
ལྷའི་རྣ་བའི་མངོན་ཤེས་གཉིས་ལུང་མ་བསྟན་དང་། ལྷག་མ་བཞི་དགེ་བ་ཡིན་པའི་ཕྱིར། དེར་ཐལ། མཛོད་
ལས། མིག་དང་རྣ་བའི་མངོན་ཤེས་ནི། ། ལུང་མ་བསྟན་དང་ལྷག་རྣམས་དགེ། ཞེས་གསུངས་པའི་ཕྱིར་ཟེར་
ན། སྐྱོན་མེད་དེ། དེ་ནི་བྱེ་བྲག་སྨྲ་བའི་ལུགས་ཡིན་པའི་ཕྱིར། ཁ་ཅིག མངོན་ཤེས་དྲུག་པོ་རྒྱུད་ལ་ལྡན་པའི་
ཕྱི་རོལ་པ་ཡོད་པར་ཐལ། མངོན་ཤེས་དང་པོ་ལྔ་རྒྱུད་ལྡན་གྱི་ཕྱི་རོལ་པ་ཡིན་པའི་ཕྱིར། ཟེར་ན། མ་ཁྱབ།
འདོད་མི་ནུས་ཏེ། ཟག་ཟད་ཀྱི་མངོན་ཤེས་རྒྱུད་ལ་ལྡན་པའི་ཕྱི་རོལ་མེད་པའི་ཕྱིར། དེར་ཐལ། དེ་རྒྱུད་ལྡན་
གྱི་གང་ཟག་ཡིན་ན། དགྲ་བཅོམ་པ་ཡིན་དགོས་པའི་ཕྱིར། དགེ་འདུན་དཀོན་མཆོག་བྱེ་བྲག་ཏུ་བཤད་པ་ནི།
དབང་པོ་རྟུལ་དང་རྣོན་པོ་དག ། ཅེས་པ་ནས། བསེ་རུ་དང་ནི་ཉི་ཤུའོ། ། ཞེས་པའི་བར་གསུང་། འདི་ལ་
གཉིས། ཚིག་དོན་དང་། སྤྱིར་བསྟན་པའོ། ། དང་པོ་ནི། ཤེས་བྱ་ཆོས་ཅན། མཚོན་བྱ་དོན་གྱི་དགེ་འདུན་
ཉི་ཤུ་དང་། མཚོན་བྱེད་དཔེའི་དགེ་འདུན་ཉི་ཤུ་ཡོད་པའི་ནང་ནས། དང་པོ་མཚོན་བྱ་དོན་གྱི་དགེ་འདུན་ཉི་
ཤུ་ཡོད་དེ། རྒྱུན་ཞུགས་ཞུགས་པའི་མིང་ཅན་ནས་བསེ་རུ་ལྟ་བུའི་མིང་ཅན་གྱི་བར་ཉི་ཤུ་ཡོད་པའི་ཕྱིར། དེ་
ཡང་གང་ཞེ་ན། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། ཁྱོད་ལ་རྣམ་
པ་གཉིས་ཡོད་དེ། ཁྱོད་ལ་རྒྱུན་ཞུགས་ཞུགས་པ་དབང་པོ་རྟུལ་པོ་དང་། དབང་པོ་རྣོན་པོའི་མིང་ཅན་གཉིས་
དག་ཏུ་ཡོད་པའི་ཕྱིར། གཞུང་འདིས་རྒྱུན་ཞུགས་འབྲས་གནས་ཙམ་པོ་པའི་མིང་ཅན་ཤུགས་ལ་བསྟན་པ་དང་།
དད་དང་མཐོང་ཐོབ་ཅེས་པས་ཕྱིར་འོང་དང་ཕྱིར་མི་འོང་གི་ཞུགས་པའི་མིང་ཅན་གཉིས་དང་། རིགས་ནས་
རིགས་ཞེས་པས་རྒྱུན་ཞུགས་འབྲས་གནས་ཁྱད་པར་ཅན་གྱི་མིང་ཅན་གཉིས་དང་། ཤུགས་བསྟན་ཕྱིར་འོང་
150

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
འབྲས་གནས་ཙམ་པོ་པའི་མིང་ཅན་དང་། བར་ཆད་གཅིག་ཅེས་པས་ཕྱིར་འོང་འབྲས་གནས་ཁྱད་པར་ཅན་ཚེ་
གཅིག་བར་ཆད་གཅིག་པའི་མིང་ཅན་དང་། བར་ཞེས་པས་ཕྱིར་མི་འོང་གི་མིང་ཅན་བར་འདའ་བ་དང་། སྐྱེས་
ནས་དང་ཞེས་པས་སྐྱེ་འདའ་བ་དང་། བྱེད་དང་ཞེས་པས་མངོན་པར་འདུ་བྱེད་དང་བཅས་ཏེ་འདའ་བ་དང་།
བྱེད་མིན་ཞེས་པས་མངོན་པར་འདུ་བྱེད་མེད་པར་འདའ་པ་སྟེ་ཕྱིར་མི་འོང་གི་མིང་ཅན་བཞི་དང་། འོག་མིན་
འགྲོ་ཞེས་པས་བསྟན་པ་འོག་མིན་འགྲོ་བའི་མིང་ཅན་དབྱེ་གཞིར་བྱས་ནས། དེ་ལ་ཕྱེ་བའི་འཕར་བ་གསུམ་གྱི་
མིང་ཅན་འཕར་གསུམ་ཞེས་པས་བསྟན་པ་དང༌། སྲིད་རྩེར་མཐར་ཐུག་འགྲོ། གཟུགས་ཀྱི་ཆགས་བཅོམ་ཞེས་
པས་དེ་འདྲ་བའི་མིང་ཅན་དབྱེ་གཞིར་བྱས་ནས། དེ་ལས་ཕྱེ་བའི་ཕྱིར་མི་འོང་མཐོང་ཆོས་ཞི་ལུས་མངོན་བྱེད་
གཉིས་རིམ་པ་བཞིན་དུ་མཐོང་བ་ཡི། ཆོས་ལ་ཞི་ལུས་མངོན་སུམ་བྱེད་ཅེས་པས་བསྟན་པ་དང་། ཤུགས་བསྟན་
དགྲ་བཅོམ་ཞུགས་པའི་མིང་ཅན་གཅིག་དང་། བསེ་རུ་ཞེས་པས་བསེ་རུ་རང་སངས་རྒྱས་ཀྱི་མིང་ཅན་བསྟན་
ཏོ། ། དང་ནི་ཉི་ཤུའོ་ཞེས་པ་རང་རྒྱུད་ཀྱི་མིང་ཅན་དེ་དང་བཅས་པའི་མཚོན་བྱ་དོན་གྱི་དགེ་འདུན་ཉི་ཤུ་ཡོད་
ཅེས་པའོ། ། དེ་དག་གི་དོན་འཆད་པ་ལ། འགྲེལ་པ་ལས། འཆད་པར་འགྱུར་པའི་ལམ་ཤེས་པ་ཉིད་ཀྱིས་
བསྡུས་པ། ཞེས་པ་ནས། དེའི་འོག་ཏུ་རང་སངས་རྒྱས་ཏེ་ཉི་ཤུའོ་ཞེས་པའི་བར་གསུང་། གཞུང་འདི་དག་
གང་ལས་འཕྲོས་པ་ཡོད་དེ། སྔར་གྱི་དགེ་འདུན་དཀོན་མཆོག་སྟོན་བྱེད་ཀྱི་གཞུང་གི་མདོ་རྣམས་དང་ཁྱད་པར་
ཡུམ་གྱི་མདོ་ལས། བཅོམ་ལྡན་འདས་གང་ཞིག་ཤེར་ཕྱིན་གྱིས་གནས་པའི་བྱང་ཆུབ་སེམས་དཔའ་དེ་གང་ནས་
ཤི་འཕོས་ནས་འདིར་སྐྱེས་པ་ལགས། ཞེས་སོགས་ཀྱི་མདོ་ལས་འཕྲོས་པའི་ཕྱིར། །
གཉིས་པ་སྤྱིའི་དོན་ལ་མཐའ་དཔྱོད་དང་བཅས་ཏེ་རྒྱས་པར་བཤད་ན་མང་པར་དོགས་པས། དོན་གྱི་
སྙིང་པོ་བསྡུས་ཏེ་བཤད་པ་ལ་གསུམ། གཞུང་གིས་དགེ་འདུན་ཉི་ཤུ་པོ་ཇི་ལྟར་བསྟན་ཚུལ། བསྟན་པའི་མཚོན་
བྱ་དོན་གྱི་དགེ་འདུན་དང་། མཚོན་བྱེད་དཔེའི་དགེ་འདུན་རྣམས་ཀྱི་དབྱེ་བ་ཅུང་ཟད་བཤད་པའོ། ། དང་པོ་
ནི། དབང་པོ་རྟུལ་དང་རྣོན་པོ་དག།ཅེས་སོགས་ཀྱི་སྐབས་སུ་དགེ་འདུན་ཉི་ཤུ་བསྟན་ཚུལ་ལ་བཞེད་ཚུལ་མི་འདྲ་
བ་ཡོད་དེ། སློབ་དཔོན་འཕགས་པས་དངོས་སུ་བསྟན་པ་འོག་མིན་མཐར་ཐུག་འགྲོ་ནས་སྲིད་ཚེའི་མཐར་ཐུག་
འགྲོ་བའི་བར་ལྔ་པོ་ལ་གོང་འཕོ་ཞེས་ཉི་ཤུའི་ཡ་གྱལ་གཅིག་ཏུ་བྱས་ནས། གཞུང་གིས་དངོས་སུ་ཟིན། བཅུ་དྲུག་
དང་བརྒྱད་པ་རྒྱུན་ཞུགས་ཞུགས་པའི་མིང་ཅན་གཅིག་དང་། བར་པ་གཉིས་ཀྱི་འབྲས་གནས་ཙམ་པོ་བ་གཉིས་
དང་དགྲ་བཅོམ་ཞུགས་པའི་མིང་ཅན་དང་བཞི་བསྣན་ནས་ཉི་ཤུར་འཆད་པའི་ཕྱིར། སློབ་དཔོན་སེངྒེ་བཟང་
པོས་རྒྱུན་ཞུགས་ཀྱི་སྐོར་ལ་དངོས་སུ་ཟིན་པ་བཞི་དང་། རྒྱུན་ཞུགས་འབྲས་གནས་ཙམ་པོ་བས་ཁ་བསྐང་ནས་ལྔ་
ད

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། ཕྱིར་འོང་གི་སྐོར་ལ་དངོས་སུ་ཟིན་པ་གཉིས་དང་འབྲས་གནས་ཙམ་པོ་བས་ཁ་བསྐང་བ་གསུམ་དང་།
ཕྱིར་མི་འོང་གི་སྐོར་ལ་ཞུགས་པ་དང་བཅས་བཅུ་དངོས་སུ་ཟིན་པ་དང་། དགྲ་བཅོམ་ཞུགས་པས་ཁ་བསྐང་སྟེ་
བསེ་རུ་རང་སངས་རྒྱས་ཀྱི་མིང་ཅན་དངོས་སུ་ཟིན་པས་ཉི་ཤུར་འབྱེད་པ་ཡིན་ཏེ། རྣམ་བཤད་ལས། གཞུང་གི་
དངོས་སུ་ཟིན་པ་བཅུ་དྲུག་དང་། གསུམ་ཁ་བསྐང་ནས་ཉི་ཤུར་མཛད་དོ་ཞེས་གསུངས་པའི་ཕྱིར། དེ་ཡང་དད་
དང་མཐོང་ཐོབ་ཅེས་པས་འབྲས་བུ་བར་བ་ལ་ཞུགས་པའི་མིང་ཅན་གཉིས་བསྟན་པར་བཞེད་ལ། འོག་མིན་
མཐར་ཐུག་འགྲོ་དང་སྲིད་རྩེའི་མཐར་ཐུག་འགྲོ་གཉིས་དངོས་སུ་ཟིན་ཡང་དེ་གཉིས་ཉི་ཤུའི་གྲངས་ལ་མི་འདྲེན་
པར། དང་པོ་དབྱེ་གཞིར་བྱས་ནས་འཕར་བ་གསུམ་དང་། ཕྱི་མ་དབྱེ་གཞིར་མཛད་ནས་མཐོང་ཆོས་ཞི་དང་
ལུས་མངོན་བྱེད་གཉིས་ཏེ་ལྔ་འདྲེན་ནོ། །
གཉིས་པ་མཚོན་བྱ་དོན་གྱི་དགེ་འདུན་ནི་སྔར་བཤད་པ་དེ་དག་ལ་བྱེད་པ་ཡིན་ལ། དེ་ཡང་ཐེག་ཆེན་
འཕགས་པ་དབྱེ་གཞིར་བྱས་ནས་དེ་ལས་ཕྱེ་བའི་ཉི་ཤུ་པོ་དེ་དང་དེ་དག་ལ་རྒྱུན་ཞུགས་ཞུགས་པ་སོགས་ཀྱི་མིང་གི་
ཐ་སྙད་བཏགས་པ་ལས་དེ་དང་དེ་དག་གི་མིང་ཅན་ཞེས་བྱར་རུང་ཡང་། རྒྱུན་ཞུགས་ཞུགས་པ་སོགས་དངོས་
མིན་ཏེ། དགེ་འདུན་ཉི་ཤུ་པོ་གང་རུང་ཡིན་ན། ཐེག་དམན་པ་ཡིན་དགོས་པའི་ཕྱིར། དེ་ལྟར་བཏགས་པའི་
དགོས་པ་སོགས་གཞན་ལས་ཤེས་པར་བྱ་ཞིང་། འདི་ལ་བཞེད་པ་མི་འདྲ་བ་གཞན་མང་དུ་སྣང་ཡང་། རྣམ་
བཤད་ཀྱི་དགོངས་པ་ལྟར་བཤད་པ་ཡིན་པས་ཡིད་ཆེས་པའི་གནས་སུ་ཟུངས་ཤིག
གསུམ་པ་མཚོན་བྱེད་དཔེའི་དགེ་འདུན་གྱི་རྣམ་གཞག་ཅུང་ཟད་བཤད་པ་ལ་གཉིས། འབྲས་བུའི་རྣམ་
པར་བཞག་པ་དང་། གང་ཟག་གི་རྣམ་པར་བཞག་པའོ། ། དང་པོ་ལ་དགེ་སྦྱོང་ཚུལ་ནི་གང་། དགེ་སྦྱོང་ཚུལ་
གྱི་འབྲས་བུ་ཡང་གང་ཞེ་ན། ཉན་ཐོས་མཐོང་ལམ་བར་ཆད་མེད་ལམ་ཆོས་ཅན། ཁྱོད་ལ་དགེ་སྦྱོང་ཚུལ་ཞེས་
བརྗོད་པའི་རྒྱུ་མཚན་ཡོད་དེ། ཁྱོད་ཀྱི་རང་རྒྱུད་ལ་ལྡན་པའི་གང་ཟག་ཉོན་མོངས་ཅི་རིགས་སྤངས་ནས་དོན་
དམ་པའི་དགེ་སྦྱོང་དུ་འཇོག་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཉན་ཐོས་མཐོང་ལམ་རྣམ་
གྲོལ་ལམ་ཆོས་ཅན། ཁྱོད་ལ་དགེ་སྦྱོང་ཚུལ་གྱི་འབྲས་བུ་ཞེས་བརྗོད་པའི་རྒྱུ་མཚན་ཡོད་དེ། ཉན་ཐོས་མཐོང་
ལམ་བར་ཆད་མེད་ལམ་དེ་དགེ་སྦྱོང་གི་ཚུལ་ཡིན་ལ་ཁྱོད་དེའི་རྒྱུ་མཐུན་གྱི་འབྲས་བུ་ཡིན་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར། ཉན་ཐོས་མཐོང་ལམ་པའི་རྒྱུད་ཀྱི་འགོག་བདེན་ཆོས་ཅན། དགེ་སྦྱོང་ཚུལ་གྱི་འབྲས་བུ་
ཞེས་བྱ་སྟེ། དགེ་སྦྱོང་གི་ཚུལ་ཅི་རིགས་པའི་བྲལ་འབྲས་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེས་
ཉན་ཐོས་ཀྱི་བར་ཆད་མེད་ལམ་དང་དེས་དྲངས་པའི་རྣམ་གྲོལ་ལམ་གཞན་ཡང་མཚོན་པ་ཡིན་ཏེ། དགེ་སྦྱོང་
152

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཚུལ་དང་དགེ་སྦྱོང་ཚུལ་གྱི་འབྲས་བུ་རང་ལ་ཡང་དུ་མ་ཡོད་ཅིང་ཁྱད་པར་དགེ་སྦྱོང་ཚུལ་གྱི་འབྲས་བུ་རྣམ་གྲོལ་
ལམ་བརྒྱད་ཅུ་རྩ་དགུ་དང་འདུས་མ་བྱས་འགོག་བདེན་བརྒྱད་ཅུ་རྩ་དགུ་ཡོད་པའི་ཕྱིར། དེ་ལྟར་ཡང་། མཛོད་
ལས་། དགེ་སྦྱོང་ཚུལ་ནི་དྲི་མེད་ལམ། ། འབྲས་བུ་འདུས་བྱས་འདུས་མ་བྱས། ། དེ་དག་བརྒྱད་ཅུ་རྩ་
དགུའོ། ། གྲོལ་ལམ་ཟད་པ་རྣམས་དང་བཅས། ། ཞེས་གསུངས་པའི་ཕྱིར།
གཉིས་པ་གང་ཟག་གི་རྣམ་པར་བཞག་པ་ལ་གཉིས། གང་ཟག་བརྒྱད་ཀྱི་ཁྱད་པར་སྤྱིར་བསྟན་པ་དང༌།
རེ་རེ་ལའང་དབྱེ་བ་འབྱེད་པའི་ཚུལ་བསྟན་པའོ། ། དང་པོ་ལ། ཤེས་བྱ་ཆོས་ཅན། དགེ་སྦྱོང་ཚུལ་དང་དགེ་
སྦྱོང་ཚུལ་གྱི་འབྲས་བུ་སྒྲུབ་པའི་གང་ཟག་དུ་མ་ཡོད་དེ། ཞུགས་པའི་དབང་དུ་བྱས་པ་བཞི་དང་། འབྲས་གནས་
ཀྱི་དབང་དུ་བྱས་པ་བཞི་ཡོད་པའི་ཕྱིར། དེ་ལྟར་ཡོད་དེ། མཐོང་སྤངས་ཀུན་སྦྱོར་གསུམ་སྤང་པས་རབ་ཏུ་ཕྱེ་
བའི་འབྲས་བུ་ཐོབ་ཕྱིར་དུ་བརྩོན་བཞིན་པའི་རྒྱུན་ཞུགས་ཞུགས་པ་དང་། དེ་ལྟ་བུའི་འབྲས་བུ་ལ་གནས་པའི་
རྒྱུན་ཞུགས་འབྲས་གནས་གཉིས་དང་། ཐ་མའི་ཆ་མཐུན་ལ་ཕལ་ཆེར་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་
གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་ཕྱིར་འོང་ཞུགས་པ་དང་། དེ་ལྟ་བུའི་འབྲས་བུ་ལ་གནས་པའི་ཕྱིར་
འོང་འབྲས་གནས་གཉིས་དང་། ཐ་མའི་ཆ་མཐུན་ལྔ་མ་ལུས་པར་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ཐོབ་ཕྱིར་དུ་བརྩོན་བཞིན་པའི་ཕྱིར་མི་འོང་ཞུགས་པ་དང༌། དེ་ལྟ་བུའི་འབྲས་བུ་ལ་གནས་པའི་ཕྱིར་མི་
འོང་འབྲས་གནས་གཉིས་དང་། གོང་མའི་ཆ་མཐུན་ལྔ་སྤངས་པས་རབ་ཏུ་སྐྱེ་བའི་དགེ་སྦྱོང་ཚུལ་གྱི་འབྲས་བུ་
ཐོབ་ཕྱིར་དུ་བརྩོན་བཞིན་པའི་དགྲ་བཅོམ་ཞུགས་པ་དང་། དེ་ལྟ་བུའི་འབྲས་བུ་ལ་གནས་པའི་དགྲ་བཅོམ་
འབྲས་གནས་གཉིས་དང་བཅས་ཏེ་བརྒྱད་ཡོད་པའི་ཕྱིར། ཀུན་སྦྱོར་གསུམ་ནི། མཐོང་སྤང་དུ་གྱུར་པའི་
འཇིག་ལྟ། ཚུལ་ཞུགས་མཆོག་འཛིན། ཐེ་ཚོམ་ཉོན་མོངས་ཅན་ནོ། ། ཐ་མའི་ཆ་མཐུན་ལྔ་ནི། མཐོང་སྤང་
ཀུན་སྦྱོར་གསུམ་དང་། འདོད་པ་ལ་འདུན་པའི་འདུན་པ་དང་། གནོད་སེམས་སོ། ། གོང་མའི་ཆ་མཐུན་ལྔ་
ནི། གཟུགས་དང་གཟུགས་མེད་ཀྱི་སས་བསྡུས་འདོད་ཆགས་གཉིས། རྒོད་པ། བརྒྱལ། མ་རིག་པའོ། །
འདི་དག་རྣམ་བཤད་ཀྱི་དགོངས་པ་ལྟར་ཡིན་ལ། མཁས་གྲུབ་སོགས་འགའ་ཞིག་ནི་ཕྱིར་འོང་འབྲས་གནས་ཀྱིས་
འདོད་ཉོན་དྲུག་པ་མངོན་གྱུར་པ་སྤངས་པ་ཡིན་གྱི། འདོད་ཉོན་དྲུག་པ་འགའ་ཞིག་མ་སྤངས་པའི་ཕྱིར་འོང་
ཡོད་པ་དང་། ཕྱིར་མི་འོང་འབྲས་གནས་ཀྱིས་འདོད་ཉོན་དགུ་པ་མངོན་གྱུར་པ་སྤངས་པ་ཡིན་གྱི། འདོད་ཉོན་
དགུ་པ་དང་། ཐ་མའི་ཆ་མཐུན་ལྔ་པོ་གང་རུང་ཞིག་མ་སྤངས་པའི་ཕྱིར་མི་འོང་ཡོད་པར་བཞེད་དོ། ། འོན་
ཀྱང་མཁས་པ་མང་པོས་ཁྱད་པར་དེ་ལྟར་མི་འབྱེད་དེ། མཛོད་ལས། ཕྱིར་འོང་འབྲས་གནས་ཀྱིས་འདོད་ཉོན་
153

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དྲུག་པ་དང་། ཕྱིར་མི་འོང་འབྲས་གནས་ཀྱིས་འདོད་ཉོན་དགུ་པ་སྤངས་པ་སྒྲས་ཟིན་ལ་བཤད་པ་ལྟར་ཁས་ལེན་
ཅིང་རྣམ་བཤད་ཀྱི་དགོངས་པ་ལྟར་ཡང་བཞེད་པའི་ཕྱིར། གཉིས་པ་གང་ཟག་བརྒྱད་པོ་རེ་རེ་ལ་ཡང་དབྱེ་ན་དུ་
མ་ཡོད་དེ། རྒྱུན་ཞུགས་ཞུགས་པ་ལ་དེར་གྱུར་པའི་དབང་རྟུལ་དད་པའི་རྗེས་འབྲང་དང་། དབང་རྣོན་ཆོས་ཀྱི་
རྗེས་འབྲང་གཉིས། རྒྱུན་ཞུགས་འབྲས་གནས་ལ། སྤང་བྱ་རིམ་གྱིས་པ་དང་། སྤང་བྱ་ཅིག་ཆར་བའི་རྒྱུན་
ཞུགས་འབྲས་གནས་གཉིས། དབང་པོའི་སྒོ་ནས་དད་མོས་པ་དང་མཐོང་ཐོབ་པ་གཉིས། སྦྱོར་བའི་སྒོ་ནས་
འབྲས་གནས་ཙམ་པོ་བ་དང་ཁྱད་པར་ཅན་གཉིས། སྐྱེ་བའི་སྒོ་ནས་ལན་བདུན་པ་དང་། རིགས་ནས་རིགས་སུ་
སྐྱེ་བ་གཉིས་སོགས་ཡོད་ཀྱང་ཐོད་བརྒལ་བ་མི་འཇོག་པར་བཤད་པ་དང་། ཕྱིར་འོང་ཞུགས་པ་ལ་མཐར་གྱིས་པ་
དང་ཐོད་བརྒལ་བ་གཉིས། ཕྱིར་འོང་འབྲས་གནས་ལ་ཡང་མཐར་གྱིས་པ་དང་ཐོད་རྒལ་བ་གཉིས་ཡོད་ལ།
དབང་པོའི་སྒོ་ནས་ཕྱེ་བ་དང་སྦྱོར་བས་ཕྱེ་བ་གཉིས། འདི་དང་ཕྱིར་མི་འོང་འབྲས་གནས་གཉིས་ལ་སྔར་རྒྱུན་
ཞུགས་དང་འདྲ་ཞིང་། ཕྱིར་འོང་ལ་ཚེ་གཅིག་བར་ཆད་གཅིག་པ་ཞེས་པ་ཞིག་ཀྱང་ཡོད་དོ། ། དེ་བཞིན་དུ་
ཕྱིར་མི་འོང་ཞུགས་པ་ལ་དབྱེ་བ་ནི་ཕྱིར་འོང་དང་འདྲ་ལ། ཕྱིར་མི་འོང་འབྲས་གནས་ལ་འབྲས་བུའི་སྒོ་ནས་
མཐར་གྱིས་པ་དང་ཆགས་བྲལ་སྔོན་སོང་གཉིས། འཕགས་ཆོས་བསྟེན་ཚུལ་གྱིས་འདོད་པར་ཚེ་ཡོངས་སུ་གྱུར་མ་
གྱུར་གཉིས། ཕྱི་མ་ལ་གཟུགས་ཉེར་འགྲོའི་ཕྱིར་མི་འོང་། གཟུགས་མེད་ཉེར་འགྲོའི་ཕྱིར་མི་འོང་། མཐོང་ཆོས་
ཞི་ལུས་མངོན་བྱེད་དོ། ། དང་པོ་ལ་ལྔ། བར་འདའ་བ། སྐྱེ་འདའ་བ། མངོན་པར་འདུ་བྱེད་དང་བཅས་ཏེ་
འདའ་བ། མངོན་པར་འདུ་བྱེད་མེད་པར་འདའ་བའི་ཕྱིར་མི་འོང་དང་བཞི། གོང་འཕོ་དང་ལྔ་ཡོད་ལ། གོང་
འཕོ་ལའང༌། འོག་མིན་མཐར་ཐུག་འགྲོ་དང་། སྲིད་རྩེའི་མཐར་ཐུག་འགྲོ་གཉིས། དང་པོ་ལ། འཕར་བ་
དང་། ཕྱེད་འཕར་བ། གནས་ཐམས་ཅད་དུ་འཆི་འཕོ་དང་གསུམ་ཡོད། གཉིས་པ་གཟུགས་མེད་ཉེར་འགྲོ་ལ།
བར་དོར་འདའ་བ་མ་གཏོགས་པ་བཞི་ཡོད་དོ། ། དེ་དག་ནི་རགས་པའི་དབྱེ་བ་ཙམ་བསྟན་པ་ཡིན་གྱི། ནང་
གསེས་ཀྱི་དབྱེ་བ་མཚན་ཉིད་སྤང་བྱ་སྤོང་ཚུལ་སོགས་བཤད་ན། ཚིག་མང་པར་དོགས་ནས་མ་བྲིས་པས་གཞན་
དུ་བལྟ་བར་བྱ་དགོས་ལ། ཅུང་ཟད་དཀའ་བར་སྣང་བས་ཞིབ་པར་དཔྱད་པར་བྱའོ། ། དགྲ་བཅོམ་ཞུགས་པ་
ལ་ཅིག་ཆར་དང་མཐར་གྱིས་པ་གཉིས། དགྲ་བཅོམ་འབྲས་གནས་ལ་ཡང་སྤང་བྱ་སྤོང་ཚུལ་གྱིས་ཕྱེ་ན་དེ་བཞིན་
དང་། དབང་པོའི་སྒོ་ནས་ཕྱེ་ན་དྲུག་ཡོད་དོ། །
གསུམ་པ་ངེས་འབྱེད་ཆ་མཐུན་གྱི་རྣམ་གཞག་ལ་གཉིས། མདོར་བསྟན་པ་དང་། རྒྱས་པར་བཤད་
པའོ། ། དང་པོ་ནི། དམིགས་པ་དང་ནི་རྣམ་པ་དང་། ། ཞེས་པ་ནས། བཅས་པ་དག་ལས་ཁྱད་པར་
154

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
འཕགས། ། ཞེས་པའི་བར་གསུངས་ཏེ། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་
ནི། བྱང་ཆུབ་སེམས་དཔའ་སྐྱོབ་པ་ཡི་སྦྱོར་ལམ་དྲོད་སོགས་བཞི་ཆོས་ཅན། ཉན་ཐོས་བསེ་རུ་ལྟ་བུ་དང་བཅས་
པའི་སྦྱོར་ལམ་དག་ལས་ཁྱད་པར་དུ་འཕགས་པ་ཡིན་ཏེ། དམིགས་པ་དང་ནི་རྣམ་པ་དང་། རྒྱུ་དང་ཡོངས་སུ་
འཛིན་པ་ཡིས་དང་། བདག་ཉིད་ཇི་བཞིན་དུ་ཞེས་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་པོ་སྤང་བྱའི་
ངོ་བོར་ལྡན་པ་ལ་བརྟེན་པ་དང་། ཆུང་ངུ་དང་འབྲིང་ཆེན་པོ་རྣམས་ཀྱི་སྒོ་ནས་ཁྱད་པར་དུ་འཕགས་པའི་ཕྱིར།
དེ་ལྟར་ཡང་འགྲེལ་པར། བྱང་ཆུབ་སེམས་དཔའ་རྣམས་ཀྱི་ཐོས་པ་ལ་སོགས་པ་རབ་ཀྱི་མཐར་ཕྱིན་པ། ཞེས་པ་
ནས། ཀུན་ཏུ་དམིགས་པ་ཞེས་བྱ་བར་ཤེས་པར་བྱའོ་ཞེས་པའི་བར་གསུངས་སོ། ། མདོ་ནི་འོག་མ་རྣམས་དང་
ཐུན་མོང་བ་ཡིན་ནོ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག ཐེག་ཆེན་སྦྱོར་ལམ་གསར་དུ་སྐྱེ་བའི་ལུས་
རྟེན་ཡིན་ན། འདོད་ཁམས་པའི་ལུས་རྟེན་ཡིན་པས་ཁྱབ་ཟེར་ན། དེ་མི་འཐད་པར་ཐལ། གཟུགས་ཁམས་
པའི་ལུས་རྟེན་ལ་སྦྱོར་ལམ་གསར་དུ་སྐྱེ་བ་ཡོད་པའི་ཕྱིར། དེར་ཐལ། དེའི་ལུས་རྟེན་ལ་སྦྱོར་ལམ་དྲོད་དང་རྩེ་
མོ་གསར་དུ་སྐྱེ་བ་ཡོད་པའི་ཕྱིར། དེར་ཐལ། རྣམ་བཤད་སྙིང་པོའི་རྒྱུན་ལས། དྲོད་དང་རྩེ་མོ་གཟུགས་ཁམས་
པོ་འགའ་ཞིག་ལ་སྐྱེ་བར་ཡོད་པར་མངོན་ནོ། ། ཞེས་གསུངས་པའི་ཕྱིར། ཁ་ཅིག་ན་རེ། ངན་སོང་གསུམ་
དང་མཚམས་མེད་བྱས་པ་སོགས་ཀྱི་རྟེན་ལ་སྦྱོར་ལམ་གསར་དུ་སྐྱེས་པ་ཡོད་ཟེར་ན། དེ་མེད་པར་ཐལ། ངན་
སོང་གསུམ་དང་། ཚེ་དེ་ལ་མཚམས་མེད་ཀྱི་ལས་བྱས་པ་དང་། ཆོས་སྤོང་གི་ལས་སྟོབས་ཆེན་བསགས་པའི་ཚེ།
ཐེག་ཆེན་གྱི་སྦྱོར་ལམ་གསར་དུ་སྐྱེ་བའི་འགལ་རྐྱེན་ལས་ཀྱི་སྒྲིབ་པ་ཤས་ཆེན་པོས་བསྒྲིབས། ཟ་མ་དང་མ་ནིང་གི་
རྟེན་ལ་དེ་གསར་དུ་སྐྱེ་བའི་གེགས་བྱེད་ཉོན་མོངས་པའི་སྒྲིབ་པ་ཤས་ཆེན་པོས་བསྒྲིབས། བྱང་སྒྲ་མི་སྙན་པའི་
རྟེན་ལ་དེ་གསར་དུ་སྐྱེ་བའི་འགལ་རྐྱེན་རྣམ་སྨིན་གྱི་སྒྲིབ་པ་ཤས་ཆེན་པོས་བསྒྲིབས་པའི་ཕྱིར། ཁ་ཅིག དེ་དག་
གི་རྒྱུད་ལ་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་མེད་ཟེར་ན། དེ་ཡོད་པར་ཐལ། དེ་དག་ཐེག་ཆེན་ལམ་དུ་
འཇུག་པ་ཡོད་པའི་ཕྱིར། དེར་ཐལ། དེ་དག་གི་རྒྱུད་ལ་རྣམ་མཁྱེན་སྐྱེ་པ་ཡོད་པ་གང་ཞིག། མཚུངས་པའི་ཕྱིར།
ཁ་ཅིག ཐེག་ཆེན་གྱི་སྦྱོར་ལམ་ཡིན་ན། ཐེག་ཆེན་གྱི་ཚོགས་ལམ་གྱི་རྗེས་སུ་བྱུང་བས་ཁྱབ་ཟེར་ན། ཐེག་ཆེན་
ཚོགས་ལམ་གྱི་རྒྱུར་གྱུར་པའི་ཐེག་ཆེན་གྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ།
དེའི་རྒྱུ་ཡིན་པའི་ཕྱིར། ཁ་ཅིག རང་གི་རྒྱུར་གྱུར་པའི་ཐེག་ཆེན་ཐར་པ་ཆ་མཐུན་རྫོགས་པའི་རྗེས་སུ་བྱུང་བའི་
འཇིག་རྟེན་པའི་དོན་མངོན་རྟོགས། ཐེག་ཆེན་སྦྱོར་ལམ་གྱི་མཚན་ཉིད་ཟེར། ཐེག་དམན་དགྲ་བཅོམ་གྱི་
155

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟོགས་པ་སྔོན་དུ་སོང་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་
ཐལ། ཐེག་དམན་དགྲ་བཅོམ་པ་ཐེག་ཆེན་ལམ་དུ་འཇུག་པ་ཡོད་པའི་ཕྱིར། འདོད་ན། འཇིག་རྟེན་པའི་དོན་
མངོན་རྟོགས་ཡིན་པར་ཐལ། འདོད་པའི་ཕྱིར། འདོད་ན། སོ་སྐྱེའི་དོན་མངོན་རྟོགས་ཡིན་པར་ཐལ།
འདོད་པའི་ཕྱིར། འདོད་མི་ནུས་སོ། ཁ་ཅིག བསྒོམས་བྱུང་དུ་གྱུར་པའི་ཐེག་ཆེན་གྱི་དོན་མངོན་རྟོགས།
ཐེག་ཆེན་སྦྱོར་ལམ་གྱི་མཚན་ཉིད་ཟེར་ན། ཐེག་ཆེན་སྦྱོར་ལམ་པའི་རྒྱུད་ཀྱི་ཐོས་བསམ་གྱི་ཤེས་རབ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། བྱང་སེམས་སྦྱོར་
ལམ་པས་རྒྱལ་བའི་གསུང་རབ་ལ་ཐོས་བསམ་བྱེད་དགོས་པའི་ཕྱིར། འདོད་ན། བསྒོམས་བྱུང་ཡིན་པར་ཐལ་
ལོ། ། འདོད་ན་སླའོ། ། ཁ་ཅིག གཟུང་བ་རང་བཞིན་མེད་པར་རྟོགས་པའི་ཐེག་ཆེན་གྱི་ངེས་འབྱེད་ཆ་
མཐུན་དང་པོ། ཐེག་ཆེན་སྦྱོར་ལམ་དྲོད་ཀྱི་མཚན་ཉིད། གཟུང་བར་རང་བཞིན་མེད་པར་རྟོགས་པ་གོང་དུ་
འཕེལ་བའི་ཐེག་ཆེན་གྱི་ངེས་འབྱེད་ཆ་མཐུན་གཉིས་པ། ཐེག་ཆེན་སྦྱོར་ལམ་རྩེ་མོའི་མཚན་ཉིད། འཛིན་པ་
རང་བཞིན་མེད་པ་ལ་གསལ་སྣང་དང་པོ་ཐོབ་པའི་ཐེག་ཆེན་གྱི་ངེས་ཆ་གསུམ་པ། ཐེག་ཆེན་སྦྱོར་ལམ་བཟོད་
པའི་མཚན་ཉིད། འཛིན་པ་རང་བཞིན་མེད་པ་ལ་གསལ་སྣང་འཕེལ་བའི་ཐེག་ཆེན་གྱི་ངེས་ཆ་བཞི་བ། ཐེག་
ཆེན་སྦྱོར་ལམ་ཆོས་མཆོག་གི་མཚན་ཉིད་ཟེར་ན། མཚན་ཉིད་དེ་དག་མི་འཐད་པར་ཐལ། གཟུང་འཛིན་རང་
བཞིན་མེད་པར་རྟོགས་པའི་ཐེག་ཆེན་གྱི་སྦྱོར་ལམ་མེད་པའི་ཕྱིར། དེར་ཐལ། གཟུང་འཛིན་རང་བཞིན་གྱིས་
གྲུབ་པའི་ཕྱིར། དེར་ཐལ། གཞི་གྲུབ་པའི་ཕྱིར། ཁོ་ན་རེ། དེའི་དོན། གཟུང་འཛིན་དོན་དམ་པར་རང་
བཞིན་མེད་པ་ལ་བྱེད་ཟེར་ན། འོ་ན། སྟོང་ཉིད་རྟོགས་པའི་ཐེག་ཆེན་གྱི་སྦྱོར་ལམ་ཡིན་ན། རང་ལ་སྟོང་ཉིད་
གསལ་བར་སྣང་བས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་
བའི་སྟོང་ཉིད་རྟོགས་པའི་སྦྱོར་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། སྟོང་ཉིད་
ལ་རྟོག་བྲལ་གྱི་བློ་ཡིན་པར་ཐལ། སྟོང་ཉིད་རང་ལ་གསལ་བར་སྣང་བཞིན་པའི་སྒོ་ནས་སྟོང་ཉིད་རྟོགས་པའི་བློ་
ཡིན་པའི་ཕྱིར། མ་ཁྱབ་ན། ཁྱབ་པར་ཐལ། རྣམ་འགྲེལ་ལས། གསལ་བར་སྣང་བ་ཅན་བློ་གང་། ། དེ་ནི་
རྟོག་མེད་ཤེས་པར་འདོད། ། ཅེས་གསུངས་པའི་ཕྱིར། འདོད་ན། དེས་སྟོང་ཉིད་མངོན་སུམ་དུ་རྟོགས་
དགོས་པར་ཐལ། དེས་སྟོང་ཉིད་རྟོག་པ་དང་བྲལ་པའི་སྒོ་ནས་རྟོགས་པའི་ཕྱིར། རྟགས་ཁས། འདོད་མི་ནུས་
སོ། ། གཞན་ཡང་། དེ་མི་འཐད་པར་ཐལ། སྟོང་ཉིད་མ་རྟོགས་པའི་ཐེག་ཆེན་གྱི་སྦྱོར་ལམ་ཡོད་པའི་ཕྱིར།
དེར་ཐལ། ཐེག་ཆེན་སྦྱོར་ལམ་པའི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར། ཁ་ཅིག དམན་ལམ་སྔོན་
156

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
དུ་མ་སོང་བའི་བྱང་སེམས་ཡིན་ན། སྟོང་ཉིད་རྟོགས་པའི་ལྷག་མཐོང་ཐོབ་པ་དང་ཐེག་ཆེན་སྦྱོར་ལམ་དུ་འཕོས་
པ་དུས་མཉམ་པས་ཁྱབ་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་ཐེག་དམན་ལམ་དུ་ལྷུང་ནས་སྟོང་
ཉིད་རྟོགས་པ་མེད་པར་ཐལ། དེ་དེར་ལྷུང་ནས་སྟོང་ཉིད་མངོན་སུམ་དུ་རྟོགས་པ་མེད་པའི་ཕྱིར། མ་གྲུབ་ན།
དེ་འདྲ་བའི་བྱང་སེམས་ཆོས་ཅན། སྟོང་ཉིད་རྟོགས་པའི་ལྷག་མཐོང་ཐོབ་པ་དང་ཐེག་ཆེན་སྦྱོར་ལམ་དུ་འཕོས་
པ་དུས་མཉམ་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་ཡིན་པའི་ཕྱིར། རྟགས་ཁྱབ་པ་ཁས།
འདོད་མི་ནུས་ཏེ། བྱང་སེམས་དེས་ཐེག་དམན་ལམ་གྱི་གནས་སྐབས་སུ་སྟོང་ཉིད་རྟོགས་པའི་ལྷག་མཐོང་འཐོབ་
པར་འགྱུར་བའི་ཕྱིར། དེར་ཐལ། དེས་དེ་དག་གི་གནས་སྐབས་སུ་སྟོང་ཉིད་མངོན་སུམ་དུ་རྟོགས་པར་འགྱུར་
བའི་ཕྱིར། གོང་དུ་འདོད་མི་ནུས་ཏེ། བྱང་སེམས་ཚོགས་ལམ་པ་ཐེག་དམན་ལམ་དུ་འཇུག་སྲིད་པ་དང་།
ཞུགས་ནས་སྟོང་ཉིད་རྟོགས་པ་ཡོད་པར་འདོད་དགོས་པའི་ཕྱིར། དེར་ཐལ། སྟོང་ཉིད་རྟོགས་པའི་ཐེག་
དམན་པ་ཡོད་པའི་ཕྱིར། ཁ་ཅིག དམན་ལམ་སྔོན་དུ་མ་སོང་བའི་ཐེག་ཆེན་རིགས་ངེས་ཀྱི་བྱང་སེམས་ཚོགས་
ལམ་པ་དེས། སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང་ཐེག་ཆེན་སྦྱོར་ལམ་དུ་འཕོས་པ་དུས་མཉམ་
ཟེར་ན། རེ་ཞིག་དེ་མི་འཐད་པར་ཐལ། སྟོང་ཉིད་ལ་དམིགས་པའི་ལྷག་མཐོང་ཡིན་ན། སྟོང་ཉིད་རྟོགས་པའི་
ལྷག་མཐོང་ཡིན་མི་དགོས་པའི་ཕྱིར། དེར་ཐལ། ཀུན་རྫོབ་ལ་དམིགས་པའི་ལྷག་མཐོང་ཡིན་ན། ཀུན་རྫོབ་
རྟོགས་པའི་ལྷག་མཐོང་ཡིན་མི་དགོས་པའི་ཕྱིར། མ་གྲུབ་ན། ཀུན་རྫོབ་བདེན་མེད་དུ་རྟོགས་པའི་ཐེག་ཆེན་
སྦྱོར་ལམ་པའི་རྒྱུད་ཀྱི་ལྷག་མཐོང་ཆོས་ཅན། དེར་ཐལ། དེའི་ཕྱིར། དེ་དེར་ཐལ། དེས་དམིགས་པ་ཀུན་
རྫོབ་ལ་དམིགས་ནས་རྣམ་པ་ཀུན་རྫོབ་བདེན་མེད་དུ་རྟོགས་པའི་ཕྱིར། དེར་ཐལ། ཀུན་རྫོབ་བདེན་མེད་དུ་
རྟོགས་པའི་ཡེ་ཤེས་ཡིན་པའི་ཕྱིར། གཞན་ཡང་། དེ་མི་འཐད་པར་ཐལ། ཐེག་ཆེན་རིགས་ངེས་ཀྱི་བྱང་སེམས་
ཚོགས་ལམ་པའི་རྒྱུད་ལ་ཀུན་རྫོབ་ལ་དམིགས་པའི་ལྷག་མཐོང་ཡོད་ཀྱང་། དེའི་རྒྱུད་ལ་སྟོང་ཉིད་རྟོགས་པའི་
ལྷག་མཐོང་མེད་པའི་ཕྱིར། དེར་ཐལ། དེ་ལྟར་རྣམ་བཤད་ལས་གསུངས་པའི་ཕྱིར། དེ་ལྟར་ཡིན་ཀྱང་སྟོང་
ཉིད་ལ་དམིགས་པའི་ལྷག་མཐོང་རྒྱུད་ལ་ལྡན་པའི་ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པ་མེད་པ་ལྟ་
བུར་རྣམ་བཤད་ལས་གསུངས་པ་ནི། སྟོང་ཉིད་རྟོགས་པའི་ལྷག་མཐོང་ལ་དགོངས་སོ། ། ཁ་ཅིག དམན་
ལམ་སྔོན་དུ་མ་སོང་བའི་སྟོང་ཉིད་རྟོགས་པའི་ཐེག་ཆེན་གྱི་སྦྱོར་ལམ་དེ། སྟོང་ཉིད་ལ་རྟོགས་བྲལ་མིན་ཀྱང་སྟོང་
ཉིད་ཀྱི་དོན་སྤྱི་གསལ་བར་སྣང་བས་སྟོང་ཉིད་ལ་གསལ་སྣང་ཅན་གྱི་ཤེས་པ་ཡིན་ཏེ། རྣམ་བཤད་ལས། སྟོང་པ་
ཉིད་ཀྱི་དོན་སྤྱི་ ཤར་པ་ལ་ཆོས་ཉིད་གསལ་བར་སྣང་ཞེས་བྱའི། ཞེས་གསུངས་པའི་ཕྱིར། ཟེར་ན། དེ་མི་
157

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཐད་པར་ཐལ། དེ་འདྲ་བའི་ཐེག་ཆེན་གྱི་སྦྱོར་ལམ་དེ་རྟོག་པ་ཡིན་པས་སྟོང་ཉིད་ལ་གསལ་སྣང་ཅན་གྱི་བློར་མི་
རུང་བའི་ཕྱིར། དེར་ཐལ། རྣམ་འགྲེལ་ལས། རྣམ་པར་རྟོག་དང་རྗེས་འབྲེལ་བ། ། དོན་གསལ་སྣང་བ་
ཅན་མ་ཡིན། ། ཞེས་གསུངས་པའི་ཕྱིར། ཁ་ཅིག་གིས་མ་ཁྱབ་སྟེ། དེ་ནི་རྟོག་པ་རང་ག་བ་ལ་དགོངས་པའི་
ཕྱིར་ཟེར་རོ། ། གདུལ་བྱ་དབང་རྟུལ་གྱི་རྒྱུད་ཀྱི་སྦྱོར་ལམ་ཡིན་ན། སྦྱོར་ལམ་ཆུང་ངུ་ཡིན་པས་ཁྱབ་ཟེར་ན།
ཉན་ཐོས་ཀྱི་སྦྱོར་ལམ་དྲོད་ཆེན་པོའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། ཉན་ཐོས་ཀྱི་རྒྱུད་
ཀྱི་སྦྱོར་ལམ་ཡིན་པའི་ཕྱིར། ཁྱབ་སྟེ། ཉན་ཐོས་ཡིན་ན། དབང་རྟུལ་ཡིན་དགོས་པའི་ཕྱིར། དེར་ཐལ། དེ་
ཡིན་ན། རང་བཞིན་གྱི་དབང་རྟུལ་ཡིན་དགོས་པའི་ཕྱིར། འདོད་མི་ནུས་ཏེ། སྦྱོར་ལམ་ཆེན་པོ་ཡིན་པའི་ཕྱིར།
དེར་ཐལ། སྦྱོར་ལམ་དྲོད་ཆེན་པོ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། ཁ་ཅིག གང་ཟག་
དབང་རྣོན་གྱི་རྒྱུད་ཀྱི་སྦྱོར་ལམ་ཡིན་ན། སྦྱོར་ལམ་ཆེན་པོ་ཡིན་པས་ཁྱབ་ཟེར་ན། མངོན་རྟོགས་རྒྱན་གྱི་ཆེད་དུ་
བྱ་བའི་གདུལ་བྱའི་རྒྱུད་ཀྱི་སྦྱོར་ལམ་དྲོད་ཆུང་ངུའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ།
མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ཀྱི་སྦྱོར་ལམ་ཡིན་པའི་ཕྱིར། ཁྱབ་སྟེ། མངོན་རྟོགས་རྒྱུན་
གྱི་ཆེད་དུ་བྱ་བའི་གདུལ་བྱ་ཡིན་ན། དབང་པོ་རྣོན་པོ་ཡིན་དགོས་པའི་ཕྱིར། འདོད་ན། མི་འཐད་པར་ཐལ།
སྦྱོར་ལམ་ཆུང་ངུའི་ཡེ་ཤེས་ཡིན་པའི་ཕྱིར། དེར་ཐལ། སྦྱོར་ལམ་དྲོད་ཆུང་ངུའི་ཡེ་ཤེས་ཡིན་པའི་ཕྱིར། ཁ་ཅིག
གདུལ་བྱ་ཆུང་ངུའི་རྒྱུད་ཀྱི་སྦྱོར་ལམ་དེ་སྦྱོར་ལམ་ཆུང་ངུ་དང་། གདུལ་བྱ་འབྲིང་གི་རྒྱུད་ཀྱི་སྦྱོར་ལམ་དེ་སྦྱོར་ལམ་
འབྲིང་དང་། གདུལ་བྱ་ཆེན་པོའི་རྒྱུད་ཀྱི་སྦྱོར་ལམ་སྦྱོར་ལམ་ཆེན་པོ་ཡིན་ནོ་ཞེ་ན། དང་པོ་དེ་མི་འཐད་པར་
ཐལ། ཉན་ཐོས་ཡིན་ན། གདུལ་བྱ་ཆུང་ངུ་ཡིན་དགོས་པ་གང་ཞིག ཉན་ཐོས་ཀྱི་རྒྱུད་ཀྱི་སྦྱོར་ལམ་ལ་སྦྱོར་
ལམ་ཆེ་ཆུང་གི་ཁྱད་པར་འབྱེད་རིགས་པའི་ཕྱིར། དང་པོ་དེར་ཐལ ཉན་ཐོས་ཡིན་ན། སྐྱེས་བུ་ཆུང་ངུ་ཡིན་
དགོས་པའི་ཕྱིར། གཉིས་པ་ཡང་མི་འཐད་པར་ཐལ། རང་རྒྱལ་གྱི་རྒྱུད་ཀྱི་སྦྱོར་ལམ་ཆེན་པོ་ཡོད་པའི་ཕྱིར།
དེར་ཐལ། དེའི་རྒྱུད་ལ་སྦྱོར་ལམ་ཆེ་འབྲིང་ཆུང་གསུམ་རིམ་ཅན་དུ་སྐྱེ་བའི་ཕྱིར། གསུམ་པ་ཡང་མི་འཐད་པར་
ཐལ། ཐེག་ཆེན་སྦྱོར་ལམ་དྲོད་ཆུང་ངུ་ལ་གནས་པའི་གང་ཟག་གི་རྒྱུད་ལ་སྦྱོར་ལམ་ཆུང་ངུ་ཡོད་པ་གང་ཞིག དེ་
ཡིན་ན། གདུལ་བྱ་ཆེན་པོའི་རིགས་ཅན་ཡིན་དགོས་པའི་ཕྱིར། ཕྱི་མ་དེར་ཐལ། དེ་ཡིན་ན། སྐྱེས་བུ་ཆེན་
པོའི་རིགས་ཅན་ཡིན་དགོས་པའི་ཕྱིར། ཁ་ཅིག སྦྱོར་ལམ་ཆུང་འབྲིང་གཉིས་འགལ་ཟེར་ན། དེ་མི་འཐད་
པར་ཐལ། ཐེག་པ་ཆུང་འབྲིང་གཉིས་མི་འགལ་བའི་ཕྱིར། དེར་ཐལ། རང་རྒྱལ་གྱི་ཐེག་པ་དེ་དེ་གཉིས་ཀ་
ཡིན་པའི་ཕྱིར། དེར་ཐལ། ཐེག་པ་ཆུང་ངུ་གང་ཞིག་འབྲིང་ཡིན་པའི་ཕྱིར། དང་པོ་དེར་ཐལ། དམན་པའི་
158

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཐེག་པ་ཡིན་པའི་ཕྱིར། ཕྱི་མ་དེར་ཐལ། རང་རྒྱལ་ཐེག་པ་འབྲིང་པོ་ལ་གནས་པའི་གང་ཟག་ཡིན་པའི་ཕྱིར།
ཁ་ཅིག བྱང་སེམས་ཀྱི་རྒྱུད་ལ་སྦྱོར་ལམ་ཆུང་ངུ་མེད་ཟེར་ན། འོ་ན། དེའི་རྒྱུད་ལ་སྒོམ་ལམ་ཆུང་ངུ་མེད་པར་
ཐལ། དམ་བཅའ་འཐད་པའི་ཕྱིར། འདོད་ན། དེ་ཡོད་པར་ཐལ། དེའི་རྒྱུད་ལ་བདེན་འཛིན་ཆེན་པོ་ཡོད་
པ་གང་ཞིག སྒོམ་ལམ་བར་ཆད་མེད་ལམ་ཆུང་འབྲིང་ཆེན་པོ་རྣམས་རིམ་གྱིས་སྐྱེ་སྟོབས་ཀྱིས་བདེན་འཛིན་ཆེ་
འབྲིང་ཆུང་ངུ་རྣམས་རིམ་གྱིས་སྤོང་པའི་ཕྱིར། དེར་ཐལ། རྩ་བར། ས་དགུ་ལ་ནི་ཆེན་པོ་ཡི། ། ཞེས་སོགས་
གསུངས་པའི་ཕྱིར། ཞེས་དཔྱད་དོ། ། ཁ་ཅིག རྒྱུད་གཅིག་པའི་དབང་དུ་བྱས་ན། དང་པོར་སྐྱེས་པའི་སྦྱོར་
ལམ་ལ། སྦྱོར་ལམ་ཆུང་ངུ་དང་། བར་དུ་སྐྱེས་པའི་སྦྱོར་ལམ་ལ་སྦྱོར་ལམ་འབྲིང་དང་། ཐ་མར་སྐྱེས་པའི་སྦྱོར་
ལམ་ལ་སྦྱོར་ལམ་ཆེན་པོས་ཁྱབ་པ་དང་། རྒྱུད་ཐ་དད་པའི་དབང་དུ་བྱས་ན། དབང་རྟུལ་གྱི་རྒྱུད་ཀྱི་སྦྱོར་ལམ་
ལ་སྦྱོར་ལམ་ཆུང་ངུ་སོགས་ཀྱིས་ཁྱབ་པ་དང་། བྱང་སེམས་ལྟ་བུའི་བྱང་སེམས་དབང་རྟུལ་གྱི་རྒྱུད་ཀྱི་སྦྱོར་ལམ་ལ་
སྦྱོར་ལམ་ཆུང་ངུ། འབྲིང་ལ་འབྲིང་། དབང་རྣོན་གྱི་རྒྱུད་ཀྱི་སྦྱོར་ལམ་ལ་སྦྱོར་ལམ་ཆེན་པོས་ཁྱབ་ཟེར་ན། དེ་
ལ་དང་པོ་དེ་ལྟར་འདོད་པའི་མཁས་པ་མང་དུ་སྣང་ཡང་། རེ་ཞིག་དེ་ལ། ཐེག་ཆེན་གྱི་སྦྱོར་ལམ་དྲོད་ཆོས་ཅན།
སྦྱོར་ལམ་ཆུང་ངུ་ཡིན་པར་ཐལ། དང་པོར་སྐྱེས་པའི་སྦྱོར་ལམ་ཡིན་པའི་ཕྱིར། དེར་ཐལ། དང་པོར་སྐྱེས་པའི་
སྦྱོར་ལམ་དང་མ་སྐྱེས་པའི་སྦྱོར་ལམ་གང་རུང་གང་ཞིག དང་པོར་མ་སྐྱེས་པའི་སྦྱོར་ལམ་མ་ཡིན་པའི་ཕྱིར། ཕྱི་
མ་དེར་ཐལ། ཐེག་ཆེན་སྦྱོར་ལམ་དྲོད་ཆུང་ངུ་ལ་གནས་པའི་གང་ཟག་གི་རྒྱུད་ལ་སྐྱེས་པའི་སྦྱོར་ལམ་ཡིན་པའི་
ཕྱིར། འདོད་ན་ཁྱོད་དུ་གྱུར་པའི་སྦྱོར་ལམ་དྲོད་ཆེན་པོ་མེད་པར་ཐལ། ཁྱོད་སྦྱོར་ལམ་དྲོད་ཆུང་ངུ་ཡིན་པའི་
ཕྱིར། དེར་ཐལ། སྦྱོར་ལམ་དྲོད་གང་ཞིག། སྦྱོར་ལམ་ཆུང་ངུ་ཡིན་པའི་ཕྱིར། གཞན་ལའང་དེ་བཞིན་དུ་འགྲེ་
གཉིས་པ་གོང་དུ་བཀག་ཟིན། གསུམ་པ་ལ། བྱང་སེམས་དབང་རྣོན་གྱི་རྒྱུད་ཀྱི་སྦྱོར་ལམ་དྲོད་ཆུང་ངུའི་ཡེ་ཤེས་
ཆོས་ཅན། སྦྱོར་ལམ་ཆེན་པོ་ཡིན་པར་ཐལ། བྱང་སེམས་དབང་རྣོན་གྱི་རྒྱུད་ཀྱི་སྦྱོར་ལམ་ཡིན་པའི་ཕྱིར།
རྟགས་གསལ་བསྒྲུབ་ཟིན་ཅིང་གཞན་ཡང་མཚོན་ནོ། །
གཉིས་པ་རང་གི་ལུགས་ལ། རང་གི་ཉེར་ལེན་དུ་གྱུར་པའི་ཐེག་ཆེན་ཐར་པ་ཆ་མཐུན་རྫོགས་རྗེས་སུ་བྱུང་
བའི་ཐེག་ཆེན་གྱི་དོན་མངོན་རྟོགས། ཐེག་ཆེན་སྦྱོར་ལམ་གྱི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། དེར་
གྱུར་པའི་དྲོད་སོགས་བཞི་ཡོད། སྐྱེ་རིམ་གྱི་དབང་དུ་བྱས་ན་རེ་རེ་ལ་དེར་གྱུར་པའི་ཆུང་འབྲིང་ཆེན་པོ་གསུམ་
གསུམ་ཡོད། ཤེས་སྒྲིབ་ཉོན་མོངས་གཟུང་རྟོག་ཀུན་བཏགས་མངོན་གྱུར་པ་འཇོམས་པའི་ནུས་པ་ཁྱད་པར་ཅན་
ཐོབ་པའི་ཐེག་ཆེན་གྱི་ངེས་ཆ་དང་པོ། ཐེག་ཆེན་སྦྱོར་ལམ་དྲོད་ཀྱི་མཚན་ཉིད། དེ་བཞིན་དུ་ཤེས་སྒྲིབ་རྣམ་བྱུང་
159

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བས་
གཟུང་རྟོག་ཀུན་བཏགས་མངོན་འགྱུར་བ་དང་། ཤེས་སྒྲིབ་རྫས་འཛིན་རྟོག་པ་ཀུན་བཏགས་མངོན་འགྱུར་བ་
དང༌། ཤེས་སྒྲིབ་བཏགས་འཛིན་རྟོག་པ་ཀུན་བཏགས་མངོན་འགྱུར་པ་འཇོམས་པའི་ནུས་པ་ཁྱད་པར་ཅན་ཐོབ་
པའི་ཐེག་ཆེན་གྱི་ངེས་ཆ་གཉིས་པ་དང་། གསུམ་པ་དང་། བཞི་པ་རིམ་པ་བཞིན་དུ། ཐེག་ཆེན་གྱི་སྦྱོར་ལམ་རྩེ་
མོ། བཟོད་པ། ཆོས་མཆོག་གི་མཚན་ཉིད་དུ་འཇོག་གོ། དང་པོ་ཉིད་ནས་ཐེག་ཆེན་རིགས་ངེས་ཀྱི་བྱང་སེམས་
ཚོགས་ལམ་པ་དེ། ཐེག་པ་ཆེན་པོའི་སྦྱོར་ལམ་དུ་འཕོས་པའི་དུས་མཚམས་ཡོད་དེ། དེས་སྟོང་ཉིད་རྟོགས་པའི་
ལྷག་མཐོང་ཐོབ་པ་དང་ཐེག་ཆེན་སྦྱོར་ལམ་དུ་འཕོས་པ་དུས་མཉམ་པའི་ཕྱིར། དམན་ལམ་སྔོན་དུ་མ་སོང་བའི་
སྟོང་ཉིད་རྟོགས་པའི་ཐེག་ཆེན་སྦྱོར་ལམ་དེ་འཁྲུལ་ཤེས་ཡིན་ཀྱང་སྟོང་ཉིད་ལ་འཁྲུལ་ཤེས་མ་ཡིན་ཞིང་དེ་སྟོང་
ཉིད་ལ་དཔྱད་ཤེས་སུ་འཇོག་རིགས་ཏེ། དེ་རང་འདྲེན་བྱེད་ཀྱི་ཚད་མ་སྔ་མས་སྟོང་ཉིད་རྟོགས་ཟིན་པའི་དོན་ལ་
བྱེད་པ་མ་ཉམས་པར་རྟོགས་ཟིན་རྟོགས་པའི་རིག་པ་ཡིན་པའི་ཕྱིར། ཐེག་ཆེན་གྱི་སྦྱོར་ལམ་དེ། དམན་པའི་
སྦྱོར་ལམ་ལས་ཁྱད་ཆོས་ལྔའམ་དྲུག་གིས་ཁྱད་པར་འཕགས་པར་བསྒྲུབས་པའི་ཚེ། ཚིག་ལ་འཁྲི་ན་ཞིབ་ཆ་
འདོན་པར་བྱ་ཞིང༌། ཚིག་དོན་འཆད་པའི་ཚེ་སྐབས་ཀྱི་དོན་གཙོ་བོར་བྱས་པས་འགལ་བར་མི་བསམ་ཞིང་
ཚུལ་དེས་གཞན་ལ་ཡང་ཤེས་པར་བྱའོ། ། གསུམ་པ་རྩོད་པ་སྤོང་པ་ལ། ཁ་ཅིག ཐེག་ཆེན་གྱི་སྦྱོར་ལམ་ཡིན་
ན། འཇིག་རྟེན་པའི་ལམ་ཡིན་དགོས་པར་ཐལ། དེ་ཡིན་ན། སོ་སྐྱེའི་ལམ་ཡིན་དགོས་པའི་ཕྱིར། དེར་ཐལ།
དེ་ཡིན་ན། ཐེག་ཆེན་སོ་སྐྱེའི་ལམ་ཡིན་དགོས་པའི་ཕྱིར། ཟེར་ན། མ་ཁྱབ། འདོད་ན། བཀག་ཟིན། ཁ་
ཅིག སྦྱོར་ལམ་ཡིན་ན། སྒོམ་བྱུང་ཡིན་དགོས་པར་ཐལ། འགྲེལ་པ་ལས། འཇིག་རྟེན་པའི་སྒོམ་པ་ལས་བྱུང་
པ། ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་ནི་གཞུང་འདིའི་དངོས་བསྟན་ལ་དགོངས་པའི་ཕྱིར།
ཁ་ཅིག དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་ལམ་དེས། སྟོང་ཉིད་ཀྱི་དོན་སྤྱི་སྟོང་ཉིད་དུ་འཛིན་
པར་ཐལ། དེ་ལ་དེ་གསལ་བར་སྣང་པའི་ཕྱིར། ཟེར་ན། མ་ཁྱབ། འདོད་ན། ལོག་ཤེས་ཡིན་པར་ཐལ་
ལོ། ། ཁ་ཅིག དམན་ལམ་སྔོན་དུ་མ་སོང་བའི་ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པའི་རྒྱུད་ལ་
སྟོང་ཉིད་རྟོགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་མེད་པར་ཐལ། དེས་སྟོང་ཉིད་རྟོགས་པའི་ཞི་ལྷག་ཟུང་
འབྲེལ་གྱི་རྣལ་འབྱོར་ཐོབ་པ་དང་ཐེག་ཆེན་སྦྱོར་ལམ་དུ་འཕོས་པ་དུས་མཉམ་པའི་ཕྱིར། འདོད་ན། དེ་ཡོད་
པར་ཐལ། དེའི་རྒྱུད་ཀྱི་སྟོང་ཉིད་རྟོགས་པའི་བསམ་གཏན་བཞི་པའི་དངོས་གཞི་དེ། སྟོང་ཉིད་རྟོགས་པའི་ཞི་
ལྷག་ཟུང་འབྲེལ་གྱི་རྣལ་འབྱོར་ཡིན་པའི་ཕྱིར། དེར་ཐལ། དེས་སྟོང་ཉིད་རྟོགས་པ་གང་ཞིག ཞི་ལྷག་ཟུང་
འབྲེལ་གྱི་རྣལ་འབྱོར་ཡིན་པའི་ཕྱིར་ཟེར་ན། མཁས་གྲུབ་བསྟན་དར་བ་ལྟར་ན། མ་ཁྱབ་བོ། ཁ་ཅིག ཐེག་
160

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཆེན་རིགས་ངེས་ཀྱི་བྱང་སེམས་ཚོགས་ལམ་པ་ཡིན་ན། ཁྱོད་ཀྱི་རྒྱུད་ལ་སྟོང་ཉིད་རྟོགས་པའི་ལྷག་མཐོང་མེད་
དགོས་པར་ཐལ། དེའི་རྒྱུད་ལ་སྟོང་ཉིད་རྟོགས་པའི་ལྷག་མཐོང་མེད་པའི་ཕྱིར། དེར་ཐལ། དེས་སྟོང་ཉིད་
རྟོགས་པའི་ལྷག་མཐོང་ཐོབ་པ་དང་ཐེག་ཆེན་སྦྱོར་ལམ་དུ་འཕོས་པ་དུས་མཉམ་པའི་ཕྱིར། དེར་ཐལ། དེའི་
རྒྱུད་ལ་སྟོང་ཉིད་རྟོགས་པའི་ཞི་ལྷག་ཟུང་འབྲེལ་ཐོག་མར་སྐྱེས་པ་དེའི་ཚེ་ཐེག་ཆེན་སྦྱོར་ལམ་དྲོད་ཐོབ་པར་
འཇོག་པའི་ཕྱིར། དེར་ཐལ། རྣམ་བཤད་ལས། དེ་ལྟ་བུའི་སྟོང་ཉིད་རྟོགས་པའི་ཞི་ལྷག་ཟུང་འབྲེལ་ཐོག་མར་
སྐྱེས་པ་ན་ཐེག་ཆེན་སྦྱོར་ལམ་དྲོད་སྐྱེ་བ་ཞེས་བྱ་ལ། ཞེས་གསུངས་པའི་ཕྱིར། གོང་དུ་འདོད་ན། ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། དེར་
ཐལ། དེ་ཐེག་ཆེན་རིགས་ངེས་ཡིན་པ་གང་ཞིག བྱང་སེམས་ཚོགས་ལམ་པ་ཡིན་པའི་ཕྱིར། དང་པོ་དེར་ཐལ།
དང་པོ་ཉིད་ནས་ཐེག་ཆེན་རིགས་ངེས་མིན་ཀྱང་། ཐེག་ཆེན་རིགས་ངེས་ཡིན་པའི་ཕྱིར། དེར་ཐལ། དེ་རྫོགས་
པའི་བྱང་ཆུབ་ཀྱི་བར་དུ་ཐེག་དམན་དུ་མི་ལྡོག་པར་ངེས་པའི་རིགས་ཅན་ཡིན་པའི་ཕྱིར། ཟེར་ན། ཁ་ཅིག་ཁྱད་
པར་དེ་ལྟར་འབྱེད་ཀྱང་། མི་འཐད་པར་སེམས་ཏེ། ཐེག་ཆེན་རིགས་ངེས་ཞེས་པ་ནི་དང་པོ་ཉིད་ནས་ཐེག་ཆེན་
དུ་རིགས་ངེས་པ་ཞིག་ལ་བྱེད་དགོས་པའི་ཕྱིར། དེ་ལྟར་མིན་ན། སེམས་ཅན་ཐམས་ཅད་འཚང་རྒྱ་བས་ཐེག་
ཆེན་གྱི་རིགས་ཅན་དུ་ཁས་ལེན་དགོས་པའི་སྐྱོན་དུ་འགྱུར་སྙམ་ཞིང་། འོན་ཀྱང་ཞིབ་ཚ་དོགས་པའི་སྐབས་ཀྱང་
སྣང་ངོ༌། ། ཁ་ཅིག་བྱང་སེམས་ཀྱི་རྒྱུད་ལ་སྦྱོར་ལམ་ཆུང་ངུ་མེད་པར་ཐལ། བྱང་སེམས་ཀྱི་སྦྱོར་ལམ་ཡིན་ན།
སྦྱོར་ལམ་ཆེན་པོ་ཡིན་དགོས་པའི་ཕྱིར། དེར་ཐལ། བྱང་སེམས་ཡིན་ན། སྐྱེས་བུ་ཆེན་པོ་ཡིན་དགོས་པའི་ཕྱིར་
ཟེར་ན་མ་ཁྱབ། འདོད་ན། དེ་ཡོད་པར་ཐལ། དེའི་རྒྱུད་ལ་དང་པོར་སྐྱེས་པའི་སྦྱོར་ལམ་ཆུང་ངུ་ཡོད་པའི་
ཕྱིར། དེར་ཐལ། དེའི་རྒྱུད་ལ་སྐྱེས་མ་ཐག་པའི་སྦྱོར་ལམ་ལ་སྦྱོར་ལམ་ཆུང་ངུར་བྱས་པ་ཞིག་ཡོད་པའི་ཕྱིར།
དཔེར་ན། བྱིས་པ་སྐྱེས་མ་ཐག་པ་འགའ་ཞིག་རིགས་མཐོ་ཡང་ཆུང་ངུར་བྱེད་པ་བཞིན་ནོ། ། ཡང་ཁོ་ན་རེ།
དེའི་རྒྱུད་ལ་སྦྱོར་ལམ་ཆུང་ངུ་མེད་ལ། དེའི་རྒྱུད་ལ་ཐེག་ཆེན་གྱི་སྦྱོར་ལམ་ཆུང་ངུ་ཡོད་ཀྱང་སྦྱོར་ལམ་ཆུང་དུ་མེད་
པའི་ཕྱིར། དེར་ཐལ། བྱང་སེམས་ཀྱི་སྦྱོར་ལམ་ཆུང་ངུ་ལ་སྦྱོར་ལམ་ཆུང་ངུས་མ་ཁྱབ་པའི་ཕྱིར། དེར་ཐལ།
བྱང་སེམས་སོ་སྐྱེ་ལ་སོ་སྐྱེས་ཀྱིས་མ་ཁྱབ་པའི་ཕྱིར་དང་། བྱང་སེམས་དབང་རྟུལ་ལ་དབང་རྟུལ་གྱིས་མ་ཁྱབ་པའི་
ཕྱིར། འདིར་རེ་ཞིག་མ་ཁྱབ་པར་བྱའོ། ། ཁ་ཅིག ཐེག་དམན་ཀྱི་སྦྱོར་ལམ་ལ་ཆུང་འབྲིང་ཆེན་པོ་མེད་པར་
ཐལ། ཐེག་ཆེན་གྱི་སྦྱོར་ལམ་དེ་ཐེག་དམན་གྱི་སྦྱོར་ལམ་ལས་ཆུང་འབྲིང་ཆེན་པོ་གསུམ་གྱི་སྒོ་ནས་ཁྱད་པར་
འཕགས་པའི་ཕྱིར། མ་ཁྱབ་སྟེ། དེ་ནི་ཆུང་འབྲིང་ཆེན་པོའི་དབྱེ་བ་འཐད་ཙམ་གྱི་སྒོ་ནས་ཁྱད་པར་དུ་འཕགས་
161

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་མིན་གྱི། བྱེད་ལས་ཁྱད་པར་དུ་འཕགས་པའི་སྒོ་ནས་ཆུང་འབྲིང་ཆེན་པོ་གསུམ་དུ་འབྱེད་ཅིང་དེའི་སྒོ་ནས་
ཁྱད་པར་དུ་འཕགས་པར་འཇོག་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་སྦྱོར་ལམ་དྲོད་ལ་ཆུང་འབྲིང་ཆེ་
གསུམ་ཡོད་པའི་ཕྱིར། ཁ་ཅིག ཐེག་ཆེན་གྱི་སྦྱོར་ལམ་དེ། དམན་པའི་སྦྱོར་ལམ་ལས་དམིགས་པ་རྣམ་པ་རྒྱུ་
ཡོངས་འཛིན་རྣམས་ཀྱི་སྒོ་ནས་ཀྱང་ཁྱད་པར་དུ་འཕགས་པ་མི་འཐད་པར་ཐལ། ཐེག་དམན་གྱི་སྦྱོར་ལམ་དེ་
དམིགས་པ་རྣམ་པ་རྒྱུ་གསུམ་དང་བཅས་ཤིང་། ཐེག་དམན་སྦྱོར་ལམ་དེ་ཡོངས་འཛིན་དང་བཅས་པའི་ཕྱིར།
ཟེར་ན། མ་ཁྱབ་སྟེ། ཐེག་དམན་གྱི་སྦྱོར་ལམ་དེས་བདེན་བཞི་མི་རྟག་ལ་སོགས་བཅུ་དྲུག་གཙོ་བོར་བདེན་པར་
གྲུབ་མ་གྲུབ་དཔྱོད་པའི་དམིགས་པར་མི་བཟུང་ཡང་ཐེག་ཆེན་སྦྱོར་ལམ་གྱིས་དེ་ལྟར་འཛིན་པ་དང་། ཐེག་
དམན་གྱི་སྦྱོར་ལམ་དེ་དེ་དག་གཙོ་བོར་བདེན་མེད་དུ་བསྒོམ་པའི་རྣམ་པ་ཅན་མིན་ཀྱང་ཅིག་ཤོས་དེ་ལྟར་ཡིན་པ་
དང་། ཐེག་དམན་གྱི་སྦྱོར་ལམ་དེ་ཐེག་ཆེན་མཐོང་ལམ་གྱི་ཉེ་རྒྱུ་མིན་ཀྱང་། ཅིག་ཤོས་དེ་ལྟར་ཡིན་པ་དང་།
ཐེག་དམན་སྦྱོར་ལམ་པ་ནི་རང་དུས་སུ་ཐབས་ཤེས་རྫོགས་པར་སྟོན་པའི་སྣོད་དུ་མ་གྱུར་ཡང་། ཐེག་ཆེན་སྦྱོར་
ལམ་པ་དེ་ལྟར་གྱུར་པ་དང་། ཐེག་དམན་སྦྱོར་ལམ་པས་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་སྤང་
བྱའི་གཙོ་བོར་མི་བྱེད་ཀྱང་། ཐེག་ཆེན་སྦྱོར་ལམ་པས་དེ་ལྟར་བྱེད་པའི་ཁྱད་པར་ཡོད་པའི་ཕྱིར། ཁོ་ན་རེ། དེ་
ལྟར་མིན་ན། ཁྱད་ཆོས་དེ་དག་གི་སྒོ་ནས་ཁྱད་པར་དུ་འཕགས་ཀྱང་སྤྱིར་དམིགས་པ་སོགས་ཀྱི་སྒོ་ནས་ཁྱད་པར་
དུ་མི་འཕགས་པར་ཐལ། ཐེག་དམན་གྱི་སྦྱོར་ལམ་དེ་ལ་ད་མིགས་པ་སོགས་ཡོད་པའི་ཕྱིར་སྙམ་ན། སངས་རྒྱས་
འཕགས་པ་དེ་ཡོན་ཏན་གྱི་སྒོ་ནས་ཐེག་དམན་པ་ལས་ཁྱད་པར་དུ་མི་འཕགས་པར་ཐལ། ཐེག་དམན་པ་ལ་ཡོན་
ཏན་ཡོད་པའི་ཕྱིར། བྱས་ན་ལན་གང་ཡིན། དེས་ན། ཐེག་ཆེན་གྱི་སྦྱོར་ལམ་དེ་དམིགས་པ་སོགས་ཀྱི་སྒོ་ནས་
དམན་པའི་སྦྱོར་ལམ་ལས་ཁྱད་པར་དུ་འཕགས་པ་ཡིན་ནོ། ། །
གཉིས་པ་རྒྱས་པར་བཤད་པ་ལ། སྔར་བཤད་པའི། དམིགས་པ་དང་ནི་རྣམ་པ་དང་། ། ཞེས་སོགས་
དང་། དམིགས་པ་མི་རྟག་ལ་སོགས་པ་ཞེས་སོགས་ཀྱི་གཞུང་འདི་དག་གང་ལས་འཕྲོས་པ་ནི། ཤཱ་རིའི་བུ་བྱུང་
ཆུབ་སེམས་དཔའ་སེམས་དཔའ་ཆེན་པོ་ཤེར་ཕྱིན་ལ་སློབ་པར་འདོད་པས་ཀྱང་རློམ་སེམས་སུ་མི་འགྱུར་བར་ཤེས་
རབ་ཀྱི་ཕ་རོལ་དུ་ཕྱིན་པ་ལ་སྤྱད་པར་བྱའོ། ། འདི་ལྟར། སེམས་ནི་སེམས་མ་མཆིས་ཏེ། སེམས་ཀྱི་རང་
བཞིན་ནི་འོད་གསལ་བའི་ཕྱིར། ཞེས་སོགས་ཀྱི་མདོ་ལས་འཕྲོས་ཤིང་། དེ་དག་གི་དོན་འགྲེལ་པ་ལས། འཆད་
པ་ལ། བྱང་ཆུབ་སེམས་དཔའ་རྣམས་ཀྱི་ཐོས་པ་ལ་སོགས་ཞེས་སོགས་དང་། དེ་ལ་ཆུང་ངུའི་དམིགས་པ་ནི།
སྡུག་བསྔལ་ལ་སོགས་པ་བདེན་པ་བཞི་པོ་ལ་ཞེས་སོགས་གསུང་། འདིས་སྐབས་སུ་གཉིས། ཚིག་དོན་དང་།
162

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
མཐའ་དཔྱད་པའོ། ། དང་པོ་ནི། མདོར་བསྟན་གྱི་དོན་སྔར་བཤད་ཟིན་ལ། རྒྱས་བཤད་ལ་གསུམ་ཚན་
བཞིར་བྱས་པའི་བཅུ་གཉིས་ལས། དང་པོ་དྲོད་ཆུང་ངུའི་དམིགས་རྣམ་ནི། བདེན་པ་བཞིའི་རྟེན་ཅན་མི་རྟག་
ལ་སོགས་བཅུ་དྲུག་ཆོས་ཅན། ཐེག་ཆེན་སྦྱོར་ལམ་དྲོད་ཆུང་ངུའི་དམིགས་པ་ཡིན་ཏེ། དེའི་སྒྲོ་འདོགས་གཅད་
པར་བྱ་བའི་གཞི་ཡིན་པའི་ཕྱིར། རྟགས་འདི་འོག་མ་རྣམས་ལ་སྦྱར་རོ། ། བདེན་པ་བཞི་པོ་དེ་ཡི་ནི་ཁྱད་ཆོས་
བཅུ་དྲུག་ལ་བདེན་པར་མངོན་པར་ཞེན་ནས་འཛིན་པ་ལ་སོགས་པ་འགོག་པའི་དྲོད་ཆུང་ངུའི་ཡེ་ཤེས་ཆོས་ཅན།
དྲོད་ཆུང་ངུའི་རྣམ་པ་ཡིན་ཏེ། དེའི་དམིགས་པའི་ཆོས་ལ་ཕྱིན་ཅི་ལོག་ཏུ་སྒྲོ་འདོགས་པའི་སྒྲོ་འདོགས་འགོག་
པའི་དྲོད་ཆུང་ངུའི་ཡེ་ཤེས་ཡིན་པའི་ཕྱིར། རྣམ་པ་ལྷག་མ་རྣམས་ལ་ཡང་དེ་བཞིན་དུ་སྦྱར་བ་དང་། ཐམས་
ཅད་ལ་ཐེག་ཆེན་གྱི་སྦྱོར་ལམ་ཞེས་པར་གོ་དགོས་སོ། ། འདི་དག་གི་སྐབས་སུ་དམིགས་རྣམ་ཐམས་ཅད་ལ་སོ་
སོར་མདོ་དང་སྦྱོར་ལུགས་སོགས་ཡོད་ཀྱང་མང་བར་དོགས་ནས་མ་དྲངས་སོ། ། ཐེག་ཆེན་གྱི་སྦྱོར་ལམ་དྲོད་
ཆུང་ངུའི་ཡེ་ཤེས་ཆོས་ཅན། རང་གི་འབྲས་བུ་ཁྱད་པར་ཅན་གྱི་རྒྱུ་བྱེད་དེ། ཐེག་པ་གསུམ་ཅར་གྱི་རྟོགས་རིགས་
ཚང་བར་འཐོབ་པའི་ཐེག་ཆེན་མཐོང་ལམ་གྱི་ཐུན་མོང་མ་ཡིན་པའི་ཉེ་རྒྱུ་བྱེད་པའི་ཕྱིར་འདི་ཡང་འོག་མ་རྣམས་
ལ་འཐོབ་པར་བཤད་དོ། ། གཉིས་པ་དྲོད་འབྲིང་གྱི་དམིགས་རྣམ་ལ། གཟུགས་སོགས་དོན་དམ་པར་འདུ་
འགོད་བདེན་པ་བྲལ་པས་ཁྱད་པར་དུ་བྱས་པའི་བདེན་བཞི་དྲོད་འབྲིང་གི་དམིགས་པ་དང་། མིང་གི་རྒྱུན་དོན་
དམ་པར་གནས་པ་དང་བྲལ་བ་དང་། གནས་པ་མེད་པར་རྟོགས་པའི་དྲོད་འབྲིང་གི་ཡེ་ཤེས་རྣམ་པ་དང་།
དྲོད་ཆེན་པོའི་དམིགས་རྣམ་ལ། གཟུགས་སོགས་བརྡར་བཏགས་པས་ཁྱད་པར་དུ་བྱས་པའི་བདེན་བཞི་དྲོད་
ཆེན་པོའི་དམིགས་པ་དང་། དེ་དག་དོན་དམ་པར་བརྗོད་དུ་མེད་པར་རྟོགས་པའི་དྲོད་ཆེན་པོའི་ཡེ་ཤེས་རྣམ་པ་
ཡིན་ཏེ། རྟགས་སྔར་བཞིན་ནོ། ། རྩེ་མོ་ལ་གསུམ་གྱི་དང་པོ་རྩེ་མོ་ཆུང་ངུའི་དམིགས་རྣམ་ལ་བདེན་པ་རྣམ་
པར་བཞག་པར་མ་མཛད་པ་དང་། བཞག་པ་གཉིས་ལས་དང་པོ་ནི། གཟུགས་སོགས་ཏེ་ཚོར་བ་འདུ་ཤེས་འདུ་
བྱེད་རྣམ་ཤེས་སོགས་དོན་དམ་པར་མི་གནས་པ་དེ་དག་ནི་དོན་དམ་པར་དེ་ཡི་ངོ་བོ་རང་བཞིན་མེད་པས་ཁྱད་
པར་དུ་བྱས་པའི་རྩེ་མོ་ཆུང་ངུའི་དམིགས་པ་དང༌། གཟུགས་སོགས་དང་དེའི་ཆོས་ཉིད་དེ་དག་བདེན་སྟོང་
གཅིག་གི་རང་བཞིན་གཅིག་ཏུ་རྟོགས་པའི་རྩེ་མོ་ཆུང་ངུའི་ཡེ་ཤེས་རྣམ་པ་ཡིན་ཏེ། རྟགས་གཉིས་སྔར་བཞིན་
ནོ། ། གཉིས་པ་བཞག་པ་ལ། གཟུགས་སོགས་དེ་རྣམས་དེའི་ངོ་བོས་བདེན་གྲུབ་ཀྱིས་སྟོང་པས། དེ་དག་དོན་
དམ་པར་མི་རྟག་པ་ལ་སོགས་པར་མི་གནས་པས་ཁྱད་པར་དུ་བྱས་པའི་བདེན་པ་བཞི་རྩེ་མོ་ཆུང་ངུའི་དམིགས་པ་
དང་། མི་རྟག་པ་སོགས་དང་དེའི་ཆོས་ཉིད་དེ་དག་གི་བདེན་སྟོང་གཅིག་གི་རང་བཞིན་གཅིག་ཏུ་རྟོགས་པའི་རྩེ་
163

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མོ་ཆུང་ངུའི་ཡེ་ཤེས་རྣམ་པ་ཡིན་ཏེ། རྟགས་གཉིས་སྔར་བཞིན་ནོ། ། གཉིས་པ་རྩེ་མོ་འབྲིང་གི་དམིགས་རྣམ་ནི།
ཆོས་རྣམས་བདེན་གྲུབ་ཀྱི་མཚན་མར་མི་འཛིན་པ་གང་ཡིན་པས་ཁྱད་པར་དུ་བྱས་པའི་བདེན་བཞི་རྩེ་མོ་འབྲིང་
གི་དམིགས་པ་དང་། ཆོས་དེ་དག་བདེན་པར་གྲུབ་པའི་མཚན་མར་མི་མཐོང་བར་རྟོགས་པའི་རྩེ་མོ་འབྲིང་གི་ཡེ་
ཤེས་རྣམ་པ་དང་། གསུམ་པ་རྩེ་མོ་ཆེན་པོའི་དམིགས་རྣམ་ལ། དོན་དམ་ལ་དཔྱོད་པའི་ཤེས་རབ་ཀྱིས་ནི་ཡོངས་
སུ་རྟོག་པ་སྟེ་བརྟགས་པས་ཁྱད་པར་དུ་བྱས་པའི་བདེན་བཞི་རྩེ་མོ་ཆེན་པོའི་དམིགས་པ་དང༌། འཁོར་གསུམ་པོ་
ཐམས་ཅད་དོན་དམ་པར་དམིགས་སུ་མེད་པར་རྟོགས་པའི་རྩེ་མོ་ཆེན་པོའི་ཡེ་ཤེས་རྣམ་པ་ཡིན་ཏེ། རྟགས་སྔར་
བཞིན་ནོ། ། བཟོད་པ་གསུམ་གྱི་དང་པོ་བཟོད་པ་ཆུང་ངུའི་དམིགས་རྣམ་ལ། གཟུགས་སོགས་དོན་དམ་པར་
ངོ་བོ་ཉིད་མེད་པ་ཉིད་ཀྱིས་ཁྱད་པར་དུ་བྱས་པའི་བདེན་བཞི་བཟོད་པ་ཆུང་ངུའི་དམིགས་པ་དང་། གཟུགས་
སོགས་དེ་རྣམས་དོན་དམ་པར་ངོ་བོ་ཉིད་མེད་པ་ཉིད་ཡིན་ཀྱང་ཐ་སྙད་པའི་ངོ་བོ་ཉིད་དུ་རྟོགས་པའི་བཟོད་པ་
ཆུང་ངུའི་ཡེ་ཤེས་རྣམ་པ་དང་། གཉིས་པ་འབྲིང་གི་དམིགས་རྣམ་ལ། གཟུགས་སོགས་དེ་དག་དོན་དམ་པར་སྐྱེ་
བ་མེད་པ་དང་ངེས་པར་འབྱུང་བ་མེད་པས་ཁྱད་པར་དུ་བྱས་པ་བཟོད་པ་འབྲིང་གི་དམིགས་པ་དང་། དེ་ལྟར་
བསྒོམ་པས་ལུས་ངག་ཡིད་གསུམ་བདེན་གྲུབ་ཀྱིས་རྣམ་པར་དག་པར་རྟོགས་པའི་བཟོད་པ་འབྲིང་གི་ཡེ་ཤེས་རྣམ་
པ་དང་། གསུམ་པ་ཆེན་པོའི་དམིགས་རྣམ་ལ། སྒོ་གསུམ་པོ་དེ་དག་བདེན་གྲུབ་ཀྱི་མཚན་མ་མེད་པས་ཁྱད་པར་
དུ་བྱས་པ་བཟོད་པ་ཆེན་པོའི་དམིགས་པ་དང༌། དོན་དམ་པར་སྒོ་གསུམ་དེ་ཡི་མཚན་མར་མི་བརྟེན་པས་ཡིད་
བྱེད་གཉིས་ཀྱིས་མོས་པ་མིན་པ་དང་འདུ་ཤེས་མེད་པར་རྟོགས་པའི་བཟོད་པ་ཆེན་པོའི་ཡེ་ཤེས་རྣམ་པ་ཡིན་ཏེ།
རྟགས་སྔར་བཞིན་ནོ། ། ཆོས་མཆོག་ལ་གསུམ་གྱི་དང་པོ་ཆོས་མཆོག་ཆུང་ངུའི་དམིགས་རྣམ་ལ། བསྒོམ་བྱའི་
ཏིང་འཛིན་གྱི་ངོ་བོར་གྱུར་པ་ཆོས་མཆོག་ཆུང་ངུའི་དམིགས་པ་དང་། བསྒོམ་བྱ་ཏིང་འཛིན་དེའི་བྱེད་པ་ལྷུན་
གྲུབ་ཏུ་འཇུག་པར་རྟོགས་པའི་ཆོས་མཆོག་ཆུང་ངུའི་ཡེ་ཤེས་ཉིད་རྣམ་པ་དང་། གཉིས་པ་འབྲིང་གི་དམིགས་
རྣམ་ལ། ལྐོག་ཏུ་ལུང་སྟོན་པའི་རྒྱུ་ཁྱད་པར་ཅན་ཆོས་མཆོག་འབྲིང་དང་དོན་དམ་པར་ངོ་བོ་ཉིད་མེད་པའི་
གཟུགས་ལ་སོགས་པ་ཆོས་མཆོག་འབྲིང་གི་དམིགས་པ་དང་། དོན་དམ་པར་རློམ་པ་རགས་པ་ཟད་པའི་ཆོས་
མཆོག་འབྲིང་གི་ཡེ་ཤེས་རྣམ་པ་ཡིན་ཏེ། རྟགས་ སྔར་བཞིན་ནོ། ། གསུམ་པ་ཆེན་པོའི་དམིགས་རྣམ་ལ།
དམིགས་པ་ནི། འཁོར་གསུམ་པོ་བདེན་པས་སྟོང་པའི་ཆོས་ཉིད་ཀྱི་རང་བཞིན་དུ་ཕན་ཚུན་བདེན་སྟོང་ངོ་བོ་
གཅིག་པ་ཆོས་ཅན། ཆོས་མཆོག་ཆེན་པོའི་དམིགས་པ་ཡིན་ཏེ། དེའི་སྒྲོ་འདོགས་ག་ཅད་གཞི་ཡིན་པའི་ཕྱིར།
རྣམ་པ་ནི། ཆོས་མཆོག་ཆེན་པོའི་ཏིང་འཛིན་མཐའ་གང་དུ་ཡང་རྣམ་པར་མི་རྟོག་པར་བདེན་མེད་དུ་རྟོགས་
164

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
པའི་ཆོས་མཆོག་ཆེན་པོའི་ཡེ་ཤེས་ཆོས་ཅན། ཆོས་མཆོག་ཆེན་པོའི་རྣམ་པ་ཡིན་ཏེ། དེའི་དམིགས་པའི་ཆོས་ལ་
ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པའི་ཆོས་མཆོག་ཆེན་པོའི་ཡེ་ཤེས་ཡིན་པའི་ཕྱིར། རྟགས་འདི་
གཉིས་གཞན་ལ་སྤོས་ནས་སྦྱར་བར་བྱ་ཞིང་། རྒྱུའི་ཁྱད་པར་ཡང་སྔར་གྱི་དེས་འགྲེའོ། ། དེ་དག་གི་དོན་བསྡུ་
བ་ནི། ཐེག་ཆེན་གྱི་ངེས་འབྱེད་ཆ་མཐུན་ཆོས་ཅན། ཁྱོད་ལ་རྣམ་པ་བཅུ་གཉིས་ཡོད་དེ། སྔར་བཤད་པ་དེ་
ལྟར་རེ་རེ་ལ་ཆུང་ངུ་དང་འབྲིང་དང་ཆེན་པོའི་དབྱེ་བས་བཅུ་གཉིས་སུ་ཡོད་པ་ཡིན་པའི་ཕྱིར།
གཉིས་པ་མཐའ་དཔྱད་པ་ལ་གསུམ་ལས། དང་པོ་ཁ་ཅིག་ན་རེ། ཆོས་བརྗོད་ཀྱི་སྒྲ་དང་། ཆོས་ཅན་
བརྗོད་པའི་སྒྲ་གཉིས་འགལ་ཟེར་ན། དེ་མི་འཐད་པར་ཐལ། དེ་གཉིས་ཀའི་གཞི་མཐུན་པ་ཡོད་པའི་ཕྱིར།
དེར་ཐལ། སྒྲ་མི་རྟག་ཅེས་པའི་ངག་དེ་དེ་གཉིས་ཀ་ཡིན་པའི་ཕྱིར། དེར་ཐལ། ཆོས་བརྗོད་ཀྱི་སྒྲ་ཡིན་པ་གང་
ཞིག ཆོས་ཅན་བརྗོད་པའི་སྒྲ་ཡིན་པའི་ཕྱིར། དང་པོ་དེར་ཐལ། མི་རྟག་པ་ལ་ལྟོས་ཏེ་ཆོས་བརྗོད་ཀྱི་སྒྲ་ཡིན་
པའི་ཕྱིར། དེར་ཐལ། དེས་མི་རྟག་པ་དེ་སྒྲའི་ཁྱད་གཞི་ཁྱད་ཆོས་གཉིས་ཀྱི་ནང་ནས་ཁྱད་ཆོས་ལྟ་བུར་བློ་ཡུལ་
དུ་གོ་བར་བྱེད་པའི་ཕྱིར། གཉིས་པ་དེར་ཐལ། སྒྲ་ལ་ལྟོས་ཏེ་ཆོས་ཅན་བརྗོད་པའི་སྒྲ་ཡིན་པའི་ཕྱིར། དེར་
ཐལ། དེས་སྒྲ་དེ་མི་རྟག་པའི་ཁྱད་གཞི་ལྟ་བུར་བློ་ཡུལ་དུ་གོ་བར་བྱེད་པའི་ཕྱིར། ཁ་ཅིག དམིགས་རྣམ་ལྷག་
མ་སྟོན་པའི་གཞུང་གིས་བདེན་བཞི་མ་བསྟན་ཟེར་ན་དེ་བསྟན་པར་ཐལ། རྩེ་མོ་ཆུང་འབྲིང་གི་དམིགས་རྣམ་
འཆད་པའི་སྐབས་སུ། གཟུགས་སོགས་མི་གནས་ཞེས་སོགས་དང་། དེ་མི་རྟག་སོགས་ཞེས་པས་བདེན་བཞི་
བསྟན་པའི་ཕྱིར། ཁོ་ན་རེ། དེ་དངོས་སུ་མ་བསྟན་ཟེར་ན། དེ་ཡང་མི་འཐད་པར་ཐལ། དེས་བདེན་བཞི་
དངོས་སུ་བསྟན་པའི་ཕྱིར། དེར་ཐལ། ཕྱི་མ་དེས་མི་རྟག་ལ་སོགས་བཅུ་དྲུག་དངོས་སུ་བསྟན་པའི་ཕྱིར། དེར་
ཐལ། དེ་མི་རྟག་སོགས་ཞེས་པའི་སོགས་སྒྲས་དངོས་སུ་བསྟན་པའི་ཕྱིར། །ཁ་ཅིག་ན་རེ། དེ་དག་གི་བདེན་
བཞི་སྒྲས་ཟིན་ལ་དངོས་སུ་བསྟན་པ་ཡིན་ཟེར་ན། དེ་འཐད་པར་ཐལ། བདེན་པའི་རྟེན་ཅན་དེ་ཡི་ནི། །
ཞེས་པས་དྲོད་ཆུང་ངུའི་དམིགས་རྣམ་ཆོས་ཅན་བདེན་བཞི་ལ་བརྟེན་པ་སྒྲས་ཟིན་ལ་བརྗོད་ནས། དམིགས་རྣམ་
ལྷག་མ་རྣམས་སྟོན་པའི་གཞུང་ཚིག་གིས་དམིགས་རྣམ་ལྷག་མ་རྣམས་ཆོས་ཅན་བདེན་བཞི་ལ་བརྟེན་པ་སྒྲས་ཟིན་
ལ་མ་བརྗོད་པ་ལ་རྩོད་པ་འབྱུང་བ་འགྲེལ་པར་གསུངས་པའི་ཕྱིར། །
གཉིས་པ་རང་ལུགས་ལ། དོན་དེ་ཁྱད་གཞི་ཁྱད་ཆོས་གཉིས་ཀྱི་ནང་ནས་ཁྱད་ཆོས་ལྟ་བུར་གོ་བར་བྱེད་
པའི་མཉན་བྱ་དོན་མཐུན། དོན་དེ་ལ་ལྟོས་ཏེ་ཆོས་བརྗོད་པའི་སྒྲའི་ངོ་བོ་དང་། མཚན་གཞི་ནི། སྒྲ་མི་རྟག་
ཅེས་བརྗོད་པའི་ངག་ལྟ་བུ་ཡིན། དོན་དེ་ཁྱད་གཞི་ཁྱད་ཆོས་གཉིས་ཀྱི་ནང་ནས་ཁྱད་གཞི་ལྟ་བུར་གོ་བར་བྱེད་
165

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་མཉན་བྱ་དོན་མཐུན། དེ་ལ་ལྟོས་པའི་ཆོས་ཅན་བརྗོད་པའི་སྒྲའི་ངོ་བོ་ཡིན་ལ། མཚན་གཞི་ནི། སྒྲའི་མི་
རྟག་ཅེས་བརྗོད་པའི་ང་ག་ལྟ་བུ་ཡིན། མཉན་བྱ་དོན་མཐུན་ཞེས་པ་ནི། རི་བོང་རྭ་མི་རྟག་ཅེས་པའི་ངག་ལྟ་བུ་
དེ་གཉིས་གང་རུང་ཡིན་པ་བཅད་པའི་དོན་དུ་ཡིན་ནོ། ། སྐབས་འདིར་དྲོད་ཆུང་ངུའི་དམིགས་རྣམ་གྱི་སྐབས་
མ་གཏོགས་དམིགས་རྣམ་ལྷག་མ་རྣམས་སྟོན་པའི་གཞུང་ཚིག་གིས་དམིགས་རྣམ་ལྷག་མ་རྣམས་ཆོས་ཅན་བདེན་
བཞི་ལ་བརྟེན་པར་སྒྲས་ཟིན་ལ་དངོས་སུ་མ་བརྗོད་ཀྱང་། དམིགས་རྣམ་ལྷག་མ་དེ་དག་བདེན་བཞི་ལ་བརྟེན་པ་
མི་རྟོགས་པའི་སྐྱོན་མེད་དོ། ། དམིགས་རྣམ་ལྷག་མ་རྣམས་འཆད་པའི་གཞུང་གིས་བདེན་བཞིའི་ཆོས་བརྗོད་
པའི་སྒོ་ནས་བདེན་བཞི་བརྗོད་པ་གང་ཞིག གཞི་གཅིག་ལ་ལྟོས་པའི་ཆོས་བརྗོད་ཀྱི་སྒྲ་དང་ཆོས་ཅན་བརྗོད་
པའི་སྒྲ་གཉིས་ཁྱད་པར་གཞན་སྤོང་མི་སྤོང་མ་གཏོགས་གཞི་དེ་བརྗོད་པ་ཁྱད་པར་མེད་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག གཞི་གཅིག་ལ་ལྟོས་ཏེ་ཆོས་བརྗོད་ཀྱི་སྒྲ་དང་ཆོས་ཅན་བརྗོད་པའི་
སྒྲ་གཉིས་མི་འགལ་བར་ཐལ། སྤྱིར་དེ་གཉིས་མི་འགལ་བའི་ཕྱིར་ཟེར་ན། མ་ཁྱབ། ཁོ་ན་རེ། མི་རྟག་པ་མི་
རྟག་པ་ཞེས་པའི་ངག་ཆོས་ཅན། མི་རྟག་པ་ལ་ལྟོས་པའི་ཆོས་ཅན་བརྗོད་པའི་སྒྲ་མ་ཡིན་པར་ཐལ། དེ་ལ་ལྟོས་
པའི་ཆོས་བརྗོད་པའི་སྒྲ་ཡིན་པའི་ཕྱིར། དེར་ཐལ། མི་རྟག་པ་མི་རྟག་པའི་ཁྱད་ཆོས་ལྟ་བུར་གོ་བར་བྱེད་པའི་
ངག་ཡིན་པའི་ཕྱིར། དེར་ཐལ། སྒྲ་མི་རྟག་པ་ཞེས་པའི་ངག་དེ་སྒྲ་མི་རྟག་པའི་ཁྱད་ཆོས་ལྟ་བུར་གོ་བར་བྱེད་
པའི་ངག་ཡིན་པའི་ཕྱིར། ཟེར་ན། མ་ཁྱབ་སྟེ། སྔ་མ་དེ་ཐ་མི་དད་ཡིན་ལ། ཕྱི་མ་སྒྲ་དང་མི་རྟག་པ་ཐ་དད་
ཡིན་པས་མི་འདྲ་ལ། འོན་ཀྱང་ཁ་ཅིག་གིས་གཞི་གཅིག་ལ་ལྟོས་པའི་དེ་གཉིས་ཀྱི་གཞི་མཐུན་པར་བཞེད་དོ །
ཐེག་ཆེན་སྦྱོར་ལམ་གྱི་སྤང་བ་གཟུང་འཛིན་གྱི་རྣམ་པར་རྟོག་པ་བཞི་འཆད་པ་ནི། གཞི་དང་དེ་ཡི་གཉེན་
པོ་ཡིས། ། ཞེས་པ་ནས། ཕུང་སོགས་རྟེན་ལས་དེ་བཞིན་ནོ༔ ། ཞེས་པའི་བར་གསུངས་ལ། འདི་གང་ལས་
འཕྲོས་ན། ཡུམ་གྱི་མདོ་ལས། ཤཱ་རིའི་བུ་ཆོས་འདི་དག་བྱིས་པ་སོ་སོའི་སྐྱེ་བོས་ཇི་ལྟར་མངོན་པར་ཆགས་པར་
བྱ་བ་དེ་ལྟ་བུའི་རྣམ་པར་ཡོད་པ་མ་ཡིན་ནོ་ཞེས་སོགས་ཀྱི་མདོ་ལས་འཕྲོས་ཤིང་། དེ་དག་གི་དོན་འགྲེལ་པར་
འཆད་པ་ལ། གཟུང་བ་རྣམ་པར་རྟོག་པ་ཀུན་ནས་ཉོན་མོངས་པའི་གཞིའི་རྟེན་ཅན་ཞེས་པ་ནས། དབྱེ་བས་
རྣམ་པ་དགུའོ། ། ཞེས་པའི་བར་དང་། གང་ཟག་རྫས་སུ་ཡོད་པ་དང་། ཞེས་པ་ནས། གྲངས་བཞིན་དུ་ལྡན་
པ་ཡིན་ནོ། ། ཞེས་པའི་བར་གསུངས། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། །
དང་པོ་ནི། ཤེས་བྱ་ཆོས་ཅན། གཟུང་བར་རྟོག་པ་རྣམ་པ་གཉིས་ཡོད་དེ། གཞི་ཀུན་ནས་ཉོན་མོངས་ཕྱོགས་
ཀྱི་རྟེན་ཅན་དང་དེའི་གཉེན་པོའི་ཕྱོགས་ཀྱི་རྟེན་ཅན་དབྱེ་བ་ཡིས་དེ་ལྟར་ཡོད་པའི་ཕྱིར།
166

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
གཉིས་པ་དེ་ནི་ཆོས་ཅན། དབྱེ་གཞི་སོ་སོར་ཕྱེ་བའི་རྣམ་པ་དགུ་དགུ་ཡོད་དེ། རྨོངས་པ་མ་རིག་པ་ལ་
དམིགས་པ་དང་། ཕུང་སོགས་ལ་དམིགས་པའི་བྱེ་བྲག་གིས་དེ་ལྟར་ཡོད་པའི་ཕྱིར། འཛིན་པར་ཉེ་བར་རྟོག་
པའང་ཆོས་ཅན། རྣམ་པ་གཉིས་སུ་འདོད་དེ། གང་ཟག་རྫས་དང་སྐྱེས་བུ་བཏགས་པའི་རྟེན་ཅན་གྱི་དབྱེ་བས་
ཡོད་པའི་ཕྱིར། གཉིས་པོ་དེ་ནི་ཆོས་ཅན། རྣམ་པ་དགུ་དགུ་ཡོད་དེ། རང་དབང་ཅན་གྱི་བདག་སོགས་ཀྱི་ངོ་
བོ་ལ་དམིགས་པ་དང་། ཕུང་སོགས་ཀྱི་རྟེན་ལ་དམིགས་པ་ལས་དེ་བཞིན་དུ་ཡོད་པའི་ཕྱིར། གཉིས་པ་མཐའ་
དཔྱད་པ་ལ་གསུམ་ལས། དང་པོ་ལ་ཁ་ཅིག་ན་རེ། ཤེས་སྒྲིབ་གཟུང་རྟོག་ཡིན་ན། གཞི་དང་དེ་ཡི་གཉེན་པོ་
ཡིས། ། ཞེས་པའི་སྐབས་ནས་དངོས་སུ་བསྟན་པའི་ཤེས་སྒྲིབ་གཟུང་རྟོག་ཡིན་པས་ཁྱབ་ཟེར་ན། གཟུགས་ཕྱི་
རོལ་དོན་འཛིན་གྱི་རྟོག་པ་ཆོས་ཅན། དེར་ཐལ། དེའི་ཕྱིར། ཤེས་སྒྲིབ་གང་ཞིག གཟུང་རྟོག་ཡིན་པའི་ཕྱིར།
འདོད་ན། བདེན་འཛིན་ཡིན་པར་ཐལ། འདོད་པའི་ཕྱིར། ཁ་ཅིག མ་ཁྱབ་ཟེར། འདོད་མི་ནུས་ཏེ།
ཆོས་ཅན་དེ་ཡིན་པའི་ཕྱིར། ཁ་ཅིག འདིར་བསྟན་ཤེས་སྒྲིབ་གཟུང་རྟོག་ཡིན་ན། བདེན་འཛིན་ཡིན་པས་
ཁྱབ་ཟེར་ན། སྔར་གྱི་རྟོག་པ་དེ་ཆོས་ཅན། དེར་ཐལ། དེའི་ཕྱིར། དེ་དེར་ཐལ། དེ་གཞི་དང་ཞེས་པའི་
སྐབས་ནས་བསྟན་པའི་ཤེས་སྒྲིབ་གཟུང་རྟོག་ཡིན་པའི་ཕྱིར། དེར་ཐལ། དེ་དེའི་སྐབས་ནས་བསྟན་པའི་ཤེས་
སྒྲིབ་ཉོན་མོངས་གཟུང་རྟོག་གི་དམིགས་ཡུལ་དུ་གྱུར་པའི་ཤེས་སྒྲིབ་གཟུང་རྟོག་ཡིན་པའི་ཕྱིར། དེར་ཐལ། མ་
རིག་པ་དེ་དེའི་སྐབས་ནས་ཤེས་སྒྲིབ་གཟུང་རྟོག་གི་དམིགས་ཡུལ་ཡིན་པའི་ཕྱིར། དེར་ཐལ། འགྲེལ་པ་ལས།
མ་རིག་པ་དང་། ཞེས་གསུངས་པའི་ཕྱིར། འདོད་ན། གཟུགས་ཕྱི་རོལ་དོན་གྱིས་སྟོང་པ་སྟོང་ཉིད་ཡིན་པར་
ཐལ། འདོད་པའི་ཕྱིར། འདོད་ན། རང་རྒྱལ་མཐོང་ལམ་བར་ཆད་མེད་ལམ་དེ་སྟོང་ཉིད་མངོན་སུམ་དུ་
རྟོགས་པའི་ཡེ་ཤེས་ཡིན་པར་ཐལ། དེ་གཟུགས་ཕྱི་རོལ་དོན་གྱིས་སྟོང་པ་མངོན་སུམ་དུ་རྟོགས་པའི་ཡེ་ཤེས་ཡིན་
པའི་ཕྱིར། དེར་ཐལ། དེའི་དངོས་ཀྱི་གཞལ་བྱའི་མཚན་གཞི་གཅིག་ཡོད་པའི་ཕྱིར། ཁ་ཅིག བདེན་འཛིན་
ཡིན་ན། སྐབས་འདིར་དངོས་སུ་བསྟན་པའི་ཤེས་སྒྲིབ་ཉོན་མོངས་གཟུང་རྟོག་རྣམ་བྱང་གཟུང་རྟོག་གང་རུང་
ཡིན་པས་ཁྱབ་ཟེར་ན། མ་རིག་པ་ལ་དམིགས་ནས་ལོངས་སྤྱད་པར་བདེན་པར་མི་འཛིན་ཡང་དེ་བདེན་པར་
འཛིན་པའི་བདེན་འཛིན་ཆོས་ཅན། དེར་ཐལ། དེའི་ཕྱིར། འདོད་ན། གཞི་དང་ཞེས་པའི་སྐབས་ནས་
དངོས་སུ་བསྟན་པའི་ཤེས་སྒྲིབ་ཉོན་མོངས་གཟུང་རྟོག་ཡིན་པར་ཐལ། འདོད་པ་གང་ཞིག ཤེས་སྒྲིབ་རྣམ་
བྱང་གཟུང་རྟོག་མ་ཡིན་པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་ཆོས་ལ་
དམིགས་ནས་ལོངས་སྤྱད་བྱར་བདེན་པར་འཛིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག་
167

༄༅། ： རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདིར་བསྟན་རྟོག་པ་ཡིན་ན། སྤང་བྱ་ཡིན་པས་ཁྱབ་ཟེར་ན། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཐེག་
ཆེན་གྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། གཉེན་པོ་ཡིས་ཞེས་པའི་སྐབས་ནས་བསྟན་
པའི་རྟོག་པ་ཡིན་པའི་ཕྱིར། དེར་ཐལ། དེ་བདེན་པར་འཛིན་པའི་བདེན་འཛིན་དེ་དེའི་སྐབས་ནས་བསྟན་
པའི་རྟོག་པ་ཡིན་པའི་ཕྱིར། ཁྱབ་སྟེ། གཉེན་པོ་ཡིས། ། ཞེས་པས་ཤེས་སྒྲིབ་རྣམ་བྱང་གཟུང་རྟོག་དངོས་སུ་
བསྟན་པ་གང་ཞིག དེ་དངོས་སུ་བསྟན་པས་དེའི་དམིགས་ཡུལ་ཀྱང་དངོས་སུ་བསྟན་པར་འདོད་མི་འདོད་གོང་
ཡིན་ཀྱང་བསྟན་པར་འདོད་དགོས་པའི་ཕྱིར། དེར་ཐལ། འདིར་དངོས་སུ་བསྟན་པའི་ཤེས་སྒྲིབ་ཉོན་མོངས་
གཟུང་རྟོག་དང་རྣམ་བྱུང་གཟུང་རྟོག་གཉིས་དམིགས་ཡུལ་ གྱི་སྒོ་ནས་འབྱེད་དགོས་པའི་ཕྱིར། འདོད་ན་
སླའོ། ། ཁ་ཅིག འདིར་བསྟན་སྤང་བྱ་རྟོག་པ་ཡིན་ན། རྟོག་པ་ཀུན་བཏགས་ཡིན་པས་ཁྱབ་ཟེར་ན། ཤེས་
སྒྲིབ་གཟུང་རྟོག་ལྷན་སྐྱེས་ཆོས་ཅན། དེར་ཐལ། དེའི་ཕྱིར། རྟགས་གསལ་སླ། ཁ་ཅིག གཟུང་རྟོག་དང་
འཛིན་རྟོག་གང་རུང་ཡིན་ན། སྤང་བྱ་རྟོག་པ་ཡིན་པས་ཁྱབ་ཟེར་ན། དེ་མི་འཐད་པར་ཐལ། གཟུང་བ་
འཛིན་པའི་རྟོག་པ་དེ་སྤང་བྱ་མ་ཡིན་པའི་ཕྱིར། དེར་ཐལ། དེ་རྟོག་པ་དོན་མཐུན་ཡིན་པའི་ཕྱིར། ཁ་ཅིག
འདིར་བསྟན་སྤང་བྱ་རྟོག་པ་ལ། དགག་རྟོག་གིས་ཁྱབ། ཡང་ཁ་ཅིག་གིས་སྒྲུབ་རྟོག་གིས་ཁྱབ་ཟེར་ན། མ་
རིག་པ་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་བདེན་འཛིན་ཆོས་ཅན། དང་པོ་དེར་ཐལ།
དེའི་ཕྱིར། འདོད་ན། མ་རིག་པ་དགག་པ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། གཉིས་
པ་ལ་ཡང་། བདེན་སྟོང་བདེན་པར་འཛིན་པའི་བདེན་འཛིན་ཆོས་ཅན། དེར་ཐལ། དེའི་ཕྱིར། འདོད་ན།
མི་འཐད་པར་ཐལ། བདེན་སྟོང་དགག་པ་ཡིན་པའི་ཕྱིར། དེར་ཐལ། མེད་དགག་ཡིན་པའི་ཕྱིར། ཁ་ཅིག
གཞི་དང་ཞེས་པའི་སྐབས་ནས་དངོས་སུ་བསྟན་པའི་ཤེས་སྒྲིབ་གཟུང་རྟོག་དང་། དེའི་གཉེན་པོ་ཡིས། ། ཞེས་
པའི་སྐབས་ནས་དངོས་སུ་བསྟན་པའི་ཤེས་སྒྲིབ་གཟུང་རྟོག་གཉིས་ཀྱི་གཞི་མཐུན་པ་ཡོད་ཟེར་ན། དེ་མི་འཐད་
པར་ཐལ། དེ་གཉིས་འགལ་བའི་ཕྱིར། དེར་ཐལ། སློབ་དཔོན་སེངྒེ་བཟང་པོས་དེ་གཉིས་འགལ་བར་བཞེད་
པའི་ཕྱིར། དེར་ཐལ། དེས་གཞི་དང་ཞེས་པའི་སྐབས་ནས་དངོས་སུ་བསྟན་པའི་ཤེས་སྒྲིབ་གཟུང་རྟོག་ཡིན་ན།
གཟུང་རྟོག་གཉིས་ཀྱི་ནང་ནས་ཤེས་སྒྲིབ་ཉོན་མོངས་གཟུང་རྟོག་ཁོ་ན་ཡིན་པས་ཁྱབ། དེ་ཡི་གཉེན་པོ་ཡིས་ཞེས་
པའི་སྐབས་ནས་དངོས་སུ་བསྟན་པའི་ཤེས་སྒྲིབ་གཟུང་རྟོག་ཡིན་ན་རྣམ་བྱང་བགཟུང་རྟོག་ཁོ་ན་ཡིན་པས་ཁྱབ་པར་
བཞེད་པའི་ཕྱིར། ཁ་ཅིག གཟུང་པའི་ཆོས་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་བདེན་
འཛིན། ཤེས་སྒྲིབ་ཉོན་མོངས་གཟུང་རྟོག་གི་མཚན་ཉིད། རྣམ་པར་བྱང་བའི་ཆོས་ལ་དམིགས་ནས་ལོངས་
168

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །་
སྤྱད་བྱར་བདེན་པར་འཛིན་པའི་བདེན་འཛིན། ཤེས་སྒྲིབ་རྣམ་བྱང་གཟུང་རྟོག་གི་མཚན་ཉིད་ཟེར་ན། མ་
རིག་པ་བདེན་པར་འཛིན་ཡང་ལོངས་སྤྱད་བྱར་བདེན་པར་མི་འཛིན་པའི་བདེན་འཛིན་ཆོས་ཅན། མཚན་ཉིད་
དང་པོ་དེར་ཐལ། མཚོན་བྱ་དང་པོ་དེའི་ཕྱིར། དེར་ཐལ། མ་རིག་པ་བདེན་པར་འཛིན་པའི་བདེན་འཛིན་
ཡིན་པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་ཆོས་ལ་དམིགས་ནས་ལོངས་སྤྱད་
བྱར་བདེན་པར་འཛིན་པར་ཐལ། འདོད་པའི་ཕྱིར། འདོད་མི་ནུས་སོ། ། གཞན་ཡང་། དེ་ཆོས་ཅན།
གཟུང་པའི་ཆོས་ལ་དམིགས་ནས་དེ་བདེན་པར་འཛིན་པའི་བདེན་འཛིན་མ་ཡིན་པར་ཐལ། གཟུང་པའི་ཆོས་
བདེན་པར་འཛིན་པའི་བདེན་འཛིན་མ་ཡིན་པའི་ཕྱིར། དེར་ཐལ། མ་རིག་པ་འཛིན་པའི་རྟོག་པ་དེ་གཟུང་
བའི་ཆོས་འཛིན་པའི་རྟོག་པ་མ་ཡིན་པའི་ཕྱིར། དེར་ཐལ། མ་རིག་པ་ཞེས་པའི་ངག་དེ། གཟུང་བའི་ཆོས་
ཞེས་བརྗོད་པའི་ངག་མ་ཡིན་པའི་ཕྱིར། དེར་ཐལ། སྒྲ་རྟོག་ཡུལ་ལ་སེལ་འཇུག་ཡིན་པའི་ཕྱིར། ཕྱི་མ་ལ་ཐེག་
ཆེན་གྱི་མཐོང་ལམ་བདེན་པར་འཛིན་ཡང་དེ་ལོངས་སྤྱད་བྱར་བདེན་པར་མི་འཛིན་པའི་བདེན་འཛིན་ཆོས་ཅན།
དེར་ཐལ། དེའི་ཕྱིར། རྟགས་གསལ་སྔར་གྱི་དེས་འགྲེ། ཁ་ཅིག རྫས་འཛིན་གྱི་ཤེས་པ་ཡིན་ན། ཤེས་སྒྲིབ་
འཛིན་རྟོག་པ་ཡིན་པས་ཁྱབ་ཟེར་ན། གང་ཟག་དོན་བྱེད་ནུས་པར་འཛིན་པའི་ཤེས་པ་ཆོས་ཅན། དེར་ཐལ།
དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། ཁྱབ་སྟེ། རྣམ་བཤད་ལས། རྫས་འཛིན་ལ་གཉིས་ཏེ།
གང་ཟག་གི་དོན་བྱེད་ནུས་པ་དང་། རང་རྐྱ་ཐུབ་པའི་རྫས་ཡོད་དུ་འཛིན་པའོ། ། ཞེས་གསུངས་པའི་ཕྱིར།
འདོད་ན། ལོག་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཤེས་པ་དོན་མཐུན་ཡིན་པའི་
ཕྱིར། ཁ་ཅིག བཏགས་འཛིན་གྱི་ཤེས་པ་ཡིན་ན། ཤེས་སྒྲིབ་བཏགས་འཛིན་རྟོག་པ་ཡིན་པས་ཁྱབ་ཟེར་ན།
གང་ཟག་བཏགས་ཡོད་དུ་འཛིན་པའི་ཤེས་པ་ཆོས་ཅན། དེར་ཐལ། དེའི་ཕྱིར། དེར་ཐལ། བཏགས་ཡོད་
པའི་ཞེས་པའི་སྐབས་ནས་བསྟན་པའི་བཏགས་འཛིན་གྱི་ཤེས་ཡིན་པའི་ཕྱིར། འདོད་ན་སླའོ། ། ཁ་ཅིག
སྐབས་འདིར་བཏགས་འཛིན་ཞེས་པའི་དོན། རྟག་མི་རྟག་གཉིས་སུ་ཕྱེ་བའི་རྟག་འཛིན་གྱི་དོན་ཡིན་ཟེར་ན།
མི་འཐད་པར་ཐལ། སྐབས་འདིར་བཏགས་འཛིན་ཞེས་པ་ནི་བཏགས་ཡོད་དུ་འཛིན་པ་དང་དེར་བདེན་པར་
འཛིན་པའི་དོན་གང་རུང་ལ་བྱེད་པའི་ཕྱིར། ཁ་ཅིག སྐབས་འདིར་བཏགས་ཡོད་ཡིན་མིན་གྱི་དོན་རྫས་སུ་
གྲུབ་མ་གྲུབ་དང་། བཏགས་ཡོད་ཀྱི་དོན་བཏགས་ཡོད་ཆོས་གསུམ་ཚང་བ་ལ་བྱེད་ཟེར་ན། འོ་ན། རྗེས་སུ་
གྲུབ་ན། རྫས་ཡོད་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། སྐྱེས་བུ་ཆོས་ཅན།
དེར་ཐལ། དེའི་ཕྱིར། དེར་ཐལ། འདུས་བྱས་ཡིན་པའི་ཕྱིར། འདོད་མི་ནུས་ཏེ། བཏགས་ཡོད་ཡིན་པའི་
169

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། དེར་ཐལ། འགྲེལ་པ་ལས། སྐྱེས་བུ་བཏགས་པར་ཡོད་པའི་རྟེན་ཅན། ཞེས་གསུངས་པའི་ཕྱིར། ཕྱི་
མ་ཡང་། མི་འཐད་པར་ཐལ། གཟུགས་ཀྱི་ཕུང་པོ་དང་གང་ཟག་གཉིས་བཏགས་ཡོད་ཡིན་པའི་ཕྱིར། ཁ་ཅིག་
ཤེས་སྒྲིབ་རྗེས་འཛིན་རྟོག་པ་ཡིན་ན། སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོག་པ་ཡིན་
པས་ཁྱབ། ཤེས་སྒྲིབ་བཏགས་འཛིན་རྟོག་པ་ལ་ཡང་དེ་ལྟར་ཁྱབ་ཟེར་ན། རྣམ་མཁྱེན་ལ་དམིགས་ནས་ལོངས་
སྤྱོད་པ་པོར་བདེན་པར་མི་འཛིན་ཡང་སྤྱིར་དེ་བདེན་པར་འཛིན་པའི་བདེན་འཛིན་ཆོས་ཅན། དང་པོ་དེར་
ཐལ། དེའི་ཕྱིར། རང་གི་དམིགས་ཡུལ་དུ་གྱུར་པའི་རྫས་ཡོད་ཀྱི་ཆོས་ལ་དམིགས་ནས་བདེན་པར་འཛིན་པའི་
བདེན་འཛིན་ཡིན་པའི་ཕྱིར། དེར་ཐལ། རང་གི་དམིགས་ཡུལ་དུ་གྱུར་པའི་རྣམ་མཁྱེན་བདེན་པར་འཛིན་
པའི་བདེན་འཛིན་ཡིན་པའི་ཕྱིར། ཁྱབ་སྟེ། རྣམ་མཁྱེན་རྫས་ཡོད་ཡིན་པའི་ཕྱིར། དེར་ཐལ། ཤེས་པ་ཡིན་
པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་རྫས་འཛིན་ལ་དམིགས་ནས་ལོངས་
སྤྱོད་པ་པོར་བདེན་པར་འཛིན་པའི་བདེན་འཛིན་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཕྱི་
མ་ལ་ཡང་དེས་ཤེས་
གཉིས་པ་རང་ལུགས་ལ། རང་གི་དམིགས་ཡུལ་དུ་གྱུར་པའི་གཟུང་བའི་ཆོས་ལ་དམིགས་ནས་ལོངས་
སྤྱད་བྱར་བདེན་པར་འཛིན་པའི་བདེན་འཛིན་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་གཟུང་རྟོག་གི་
མཚན་ཉིད། དེ་ལ་དེར་གྱུར་པའི་ཉོན་མོངས་གཟུང་རྟོག་དང་རྣམ་བྱང་གཟུང་རྟོག་གཉིས་ཡོད། རང་གི་
དམིགས་ཡུལ་དུ་གྱུར་པའི་ཉོན་མོངས་ཕྱོགས་ཀྱི་ཆོས་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་
བདེན་འཛིན། སྐབས་འདིར་དངོས་སུ་བསྟན་པའི་ཤེས་སྒྲིབ་ཉོན་མོངས་གཟུང་རྟོག་གི་མཚན་ཉིད། རང་གི་
དམིགས་ཡུལ་དུ་གྱུར་པའི་རྣམ་བྱང་ཕྱོགས་ཀྱི་ཆོས་ལ་དམིགས་ནས་ལོགས་སྤྱད་བྱར་བདེན་པར་འཛིན་པའི་
བདེན་འཛིན། སྐབས་འདིར་དངོས་སུ་བསྟན་པའི་ཤེས་སྒྲིབ་རྣམ་བྱང་གཟུང་རྟོག་གི་མཚན་ཉིད། དབྱེ་བའི་
ཚིག་དོན་གྱི་སྐབས་བཞིན་ནོ། ། རང་གི་དམིགས་ཡུལ་དུ་གྱུར་པའི་འཛིན་པའི་ཆོས་ལ་དམིགས་ནས་ལོངས་
སྤྱོད་པ་པོར་བདེན་པར་འཛིན་པའི་བདེན་འཛིན། སྐབས་འདིར་དངོས་སུ་བསྟན་པའི་ཤེས་སྒྲིབ་འཛིན་རྟོག་གི་
མཚན་ཉིད། དེ་ལ་དེར་གྱུར་པའི་རྫས་འཛིན་རྟོག་པ་དང་། བཏགས་འཛིན་རྟོག་པ་གཉིས་ཡོད། རང་གི་
དམིགས་ཡུལ་དུ་གྱུར་པའི་རྫས་འཛིན་དང་། བཏགས་འཛིན་གྱི་ཆོས་ལ་དམིགས་ནས་ལོངས་སྤྱོད་པ་པོར་བདེན་
པར་འཛིན་པའི་བདེན་འཛིན་གཉིས་རིམ་པ་བཞིན་དུ། སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་
འཛིན་རྟོག་པ་དང་། བཏཔ།ས་འཛིན་རྟོག་པའི་མཚན་ཉིད་དུ་རིམ་པར་འཇོག སྔ་ཕྱི་གཉིས་ཀའི་མཚན་གཞི་
170

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
འཇོག་ཚུལ་ཀྱང་དེས་ཤེས་པར་བྱའོ། །
གསུམ་པ་རྩོད་པ་སྤོང་པ་ལ། ཁ་ཅིག ཤེས་སྒྲིབ་གཟུང་རྟོག་དང་འཛིན་རྟོག་གཉིས་འགལ་བར་ཐལ།
ཤེས་སྒྲིབ་ཉོན་མོངས་གཟུང་རྟོག་དང་རྣམ་བྱང་གཟུང་རྟོག་གཉིས་འགལ་བའི་ཕྱིར་ཟེར་ན། རེ་ཞིག་མ་ཁྱབ།
འདོད་མི་ནུས་ཏེ། རྣམ་མཁྱེན་བདེན་པར་འཛིན་པའི་བདེན་འཛིན་དེ་གཉིས་ཀ་ཡིན་པའི་ཕྱིར། དེར་ཐལ།
རྣམ་མཁྱེན་གཟུང་པ་དང་འཛིན་པ་ཡིན་པའི་ཕྱིར། དེར་ཐལ། དེ་ཡུལ་དང་ཡུལ་ཅན་གཉིས་ཀ་ཡིན་པའི་ཕྱིར།
ཁོ་ན་རེ། ཤེས་སྒྲིབ་ཉོན་མོངས་གཟུང་རྟོག་དང་རྣམ་བྱང་གཟུང་རྟོག་གཉིས་མི་འགལ་བར་ཐལ། དེ་གཉིས་ཀྱི་
གཞི་མཐུན་པ་ཡོད་པའི་ཕྱིར། དེར་ཐལ། རྒྱུ་སྙོམས་འཇུག་གི་བསམ་གཏན་གྱི་དངོས་གཞི་ལ་དམིགས་ནས་
བདེན་པར་འཛིན་པའི་བདེན་འཛིན་དེ་དེ་གཉིས་ཀྱི་གཞི་མཐུན་པར་ཁ་ཅིག་གིས་བཞེད་པའི་ཕྱིར་ཟེར་ན་དཔྱད་
དོ། ། ཁ་ཅིག གཞི་དང་ཞེས་པའི་སྐབས་ནས་དངོས་སུ་བསྟན་པའི་ཤེས་སྒྲིབ་ཉོན་མོངས་གཟུང་རྟོག་དང་།
དེ་ཡི་གཉིས་པོ་ཡིས་ཞེས་པའི་སྐབས་ནས་དངོས་སུ་བསྟན་པའི་ཤེས་སྒྲིབ་རྣམ་བྱང་གཟུང་རྟོག་གཉིས་མི་འགལ་
བར་ཐལ། དང་པོ་དེ་ཡིན་ན། གཉིས་པ་དེ་ཡིན་པས་ཁྱབ་པའི་ཕྱིར། དེར་ཐལ། ཉི་ཁྲི་སྣང་བ་ལས། གཟུང་
པའི་རྣམ་པར་རྟོག་པ་དང་པོ་གང་ཡིན་པ་དེ་ནི་གཉིས་པ་ཡང་ཡིན་ནོ། ། ཞེས་གསུངས་པའི་ཕྱིར་ཟེར་ན།
སྐྱོན་མེད་དེ། ཤེས་སྒྲིབ་གཟུང་རྟོག་གི་དམིགས་ཡུལ་དེ་ལ་གཉིས་ཡོད་པའི་རྣམ་བྱང་ཕྱོགས་ཀྱི་ཆོས་ལ་དམིགས་
ནས་ལོངས་སྤྱད་བྱར། བདེན་པར་འཛིན་པའི་བདེན་འཛིན་རྣམས་ཤེས་སྒྲིབ་རྣམ་བྱང་གཟུང་རྟོག་ཡིན་ཞེས་
པའི་དོན་ཡིན་པའི་ཕྱིར། འོན་ཀྱང་སློབ་དཔོན་འཕགས་པས་གཟུང་རྟོག་གཉིས་ལ། ཉོན་མོངས་གཟུང་རྟོག་
དང་རྣམ་བྱུང་གཟུང་རྟོག་གི་ཐ་སྙད་གསལ་བར་མཛད་ལ། སློབ་དཔོན་སེངྒེ་བཟང་པོས་ཉོན་མོངས་གཟུང་རྟོག་
དང་རྣམ་བྱང་གཟུང་རྟོག་གི་ཐ་སྙད་གསལ་བར་མཛད་དེ། སྐབས་འདིར་བཞེད་པ་མི་འདྲ་བ་མང་ངོ༌། ། གོང་
དུ་འདོད་མི་ནུས་ཏེ། རྒྱན་སྣང་ལས། འདི་གཉིས་ཐ་དད་པ་ཁོ་ནའོ། ། ཞེས་དེ་གཉིས་འགལ་བར་བཤད་
པའི་ཕྱིར། ཁ་ཅིག དེ་གཉིས་མི་འགལ་བར་ཐལ། ཀུན་བྱང་གཉིས་ཀའི་ཆོས་ལ་དམིགས་ནས་ལོངས་སྤྱད་
བྱར་བདེན་པར་ཞེན་པའི་བདེན་འཛིན་དེ། ཤེས་སྒྲིབ་ཉོན་མོངས་གཟུང་རྟོག་དང་རྣམ་བྱང་གཟུང་རྟོག་གཉིས་
ཀ་ཡིན་པའི་ཕྱིར། དེར་ཐལ། དེ་ཤེས་སྒྲིབ་ཉོན་མོངས་གཟུང་རྟོག་གང་ཞིག ཤེས་སྒྲིབ་རྣམ་བྱང་གཟུང་རྟོག་
ཡིན་པའི་ཕྱིར། དང་པོ་དེར་ཐལ། ཉོན་མོངས་ཕྱོགས་ཀྱི་ཆོས་ལ་དམིགས་ནས་བདེན་པར་འཛིན་པའི་བདེན་
འཛིན་ཡིན་པའི་ཕྱིར། དེར་ཐལ། ཀུན་བྱང་གཉིས་ཀའི་ཆོས་ལ་དམིགས་ནས་བདེན་པར་འཛིན་པའི་བདེན་
འཛིན་ཡིན་པའི་ཕྱིར། ཟེར་ན། མ་ཁྱབ། །ཁ་ཅིག་ན་རེ། གང་ཟག་རྫས་ཡོད་དང་སྐྱེས་བུ་བཏགས་ཡོད་ཡིན་
171

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་ཐལ། འགྲེལ་པ་ལས། གང་ཟག་རྫས་སུ་ཡོད་པའི་རྟེན་ཅན། སྐྱེས་བུ་བཏགས་པར་ཡོད་པའི་རྟེན་ཅན།
ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་
རྟོག་པ་དེ། ཤེས་སྒྲིབ་རྫས་འཛིན་རྟོག་པའི་དམིགས་ཡུལ་དུ་བསྟན་པའི་དོན་ཡིན་པའི་ཕྱིར། འདོད་མི་ནུས་ཏེ།
དེ་བཏགས་ཡོད་ཡིན་པའི་ཕྱིར། དེར་ཐལ།: སྐྱེས་བུ་བཏགས་ཡོད་ཡིན་པའི་ཕྱིར། ཁྱབ་སྟེ། དེ་གཉིས་དོན་
གཅིག་ཅིང་། རང་གི་ཕུང་པོའི་སྟེང་ནས་བཏགས་པའི་ཆ་ནས་འཇོག་པར་མཚུངས་པའི་ཕྱིར། དེར་ཐལ།
མདོ་ལས། དེ་བཞིན་ཕུང་པོ་རྣམས་བརྟེན་ནས། ། ཞེས་གསུངས་པའི་ཕྱིར། ཁ་ཅིག གང་ཟག་ཆོས་ཅན།
རྫས་ཡོད་ཡིན་པར་ཐལ། དོན་བྱེད་ནུས་པའི་རྫས་ཡོད་ཡིན་པའི་ཕྱིར། ཟེར་ན། མ་ཁྱབ༔ རྟགས་དེར་ཐལ།
དོན་བྱེད་ནུས་པ་ཡིན་པའི་ཕྱིར། འདོད་མི་ནུས་སོ། ། ཟེར་ན། ཤེས་བྱ་ཆོས་ཅན། རྫས་ཡོད་ཡིན་པར་ཐལ།
བརྟེན་པའི་རྫས་ཡོད་དང་རིག་པ་གྲུབ་པའི་རྫས་ཡོད་ཡིན་པའི་ཕྱིར། ཁྱབ་པ་ཁས། འདོད་མི་ནུས་སོ། ། ཁ་
ཅིག་ན་རེ། སྒྲ་རྟག་འཛིན་རྟོག་པ་ཆོས་ཅན། རྫས་འཛིན་དང་བཏགས་འཛིན་གཉིས་ཀ་ཡིན་པར་ཐལ། རྗེས་
འཛིན་གང་ཞིག རྟག་འཛིན་ཡིན་པའི་ཕྱིར་ཟེར་ན། དོན་ལ་བརྟག་པར་བྱའོ། ། འདོད་མི་ནུས་ཏེ། ལོག་
ཤེས་ཡིན་པའི་ཕྱིར། ཁོ་ན་རེ། རི་བོང་གི་རྭ་བཏགས་ཡོད་དུ་འཛིན་པའི་རྟོག་པ་ཆོས་ཅན། ཤེས་པ་དོན་
མཐུན་ཡིན་པར་ཐལ། བཏགས་འཛིན་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། ཁྱབ་སྟེ།
གང་ཟག་བཏགས་ཡོད་དུ་འཛིན་པ་ཤེས་པ་ཡིན་ན། བཏགས་འཛིན་ཡིན་དགོས་པའི་ཕྱིར༔ ཟེར་ན། མ་ཁྱབ།
ཐེག་ཆེན་སྦྱོར་ལམ་པའི་ཡོངས་འཛིན་འཆད་པ་ནི། སེམས་མི་འགོང་བ་ཉིད་ལ་སོགས། ། ཞེས་སོགས་
ཀྱི་ཚིགས་སུ་བཅད་པ་གཅིག་གསུང་། དེ་གང་ལས་འཕྲོས་པ་ནི། མདོ་ལས། བྱང་ཆེན་ཤེར་ཕྱིན་ལ་སྤྱོད་པའི་
ཚེ། རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་ཀྱིས་གཟུགས་མི་རྟག་ཅེས་བྱ་བར་སོ་སོར་རྟོག་ཀྱང་
དེ་མི་དམིགས་སོ་ཞེས་སོགས་དང་། རབ་འབྱོར་གཞན་ཡང་བྱང་ཆེན་གྱི་དགེ་བའི་བཤེས་གཉེན་ནི། གང་དེ་ལ་
གཟུགས་མི་རྟག་ཅེས་བྱ་བ་མ་དམིགས་པའི་ཚུལ་གྱིས་ཆོས་སྟོན་ཅིང་ཞེས་སོགས་ཀྱི་གཞུང་ལས་འཕྲོས་སོ། ། དེ་
དག་གི་དོན་འགྲེལ་པར་འཆད་པ་ལ། སེམས་མི་འགོང་ཞིང་མི་སྐྲག་པ་ལ་སོགས་པའི་ཐབས་མཁས་པས་ཞེས་པ་
ནས། ཡོངས་ སུ་ འཛིན་ པ་ ཡིན་ནོ། ། ཞེས་ པའི་ བར་ གསུང་འདིའི་སྐབས་ སུ་ གཉིས ཚིག་དོན་ དང་
མཐའ་དཔྱད་པའོ། ། དང་པོ་ནི། སྟོང་ཉིད་ཟབ་མོ་ལ་སེམས་མི་འགོང་ཞིང་མི་སྐྲག་པ་ཉིད་ལ་སོགས་པའི་
ཐབས་མཁས་པ་དང་། དེའི་མི་མཐུན་ཕྱོགས་ཉན་རང་ཡིད་བྱེད་ཀྱི་བསམ་པ་དང་བདེན་ཞེན་ཅི་རིགས་བོར་
བའི་བྱང་སེམས་སྦྱོར་ལམ་པའི་ཡེ་ཤེས་ཆོས་ཅན། རྣམ་པ་ཀུན་ཏུ་བྱང་སེམས་སྦྱོར་ལམ་པའི་ནང་གི་ཡོངས་
172

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
འཛིན་ཡིན་ཏེ། དེ་སྲིད་ཞིའི་མཐའ་གང་རུང་དུ་མི་ལྟུང་བར་འཛིན་པར་བྱེད་པའི་དེའི་ཡེ་ཤེས་ཡིན་པའི་ཕྱིར།
བྱང་སེམས་སྦྱོར་ལམ་པ་ལ་ཆོས་ཐམས་ཅད་དོན་དམ་པར་ངོ་བོ་ཉིད་མེད་པ་དང་བདེན་པར་མེད་པ་སོགས་སྟོན་
པར་བྱེད་ཅིང་དགེ་བཤེས་དེའི་མི་མཐུན་ཕྱོགས་བདུད་དང་སྡིག་གྲོགས་སོགས་བོར་བའི་སྟོན་པ་མཆོག་གི་སྤྲུལ་སྐུ་
ཆོས་ཅན། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་རྫོགས་པར་སྟོན་པའི་དགེ་
བའི་བཤེས་གཉེན་ཡིན་པའི་ཕྱིར། རྐང་པ་ཕྱི་མ་གཉིས་ཀྱི་དོན་ཡོངས་འཛིན་གཉིས་པ་ལ་སྦྱར་བའོ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག་ན་རེ། བྱང་སེམས་སྦྱོར་ལམ་པའི་
ཡོངས་འཛིན་དུ་གྱུར་པའི་གང་ཟག་ཡིན་ན། ཐེག་ཆེན་པ་ཡིན་པས་ཁྱབ་ཟེར་ན། དེའི་ཡོངས་འཛིན་དུ་གྱུར་
པའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར།
དེར་ཐལ། དེ་ཡོད་པའི་ཕྱིར། འཕགས་པ་རབ་འབྱོར་ལ་སོགས་པའི་ཉན་ཐོས་མང་པོས་བྱང་སེམས་སྦྱོར་ལམ་
པ་ལ་ཐེག་པ་ཆེན་པོའི་ཆོས་སྟོན་པའི་ཕྱིར། དེར་ཐལ། དེ་དག་ལ་ཐོས་སྒྲོགས་པ་ཞེས་འཆད་པའི་རྒྱུ་མཚན་ཡོད་
པའི་ཕྱིར། འདོད་ན་སླའོ། ། ཁ་ཅིག བྱང་སེམས་སྦྱོར་ལམ་པའི་ཕྱི་ནང་གི་ཡོངས་འཛིན་གང་རུང་ཡིན་ན།
བྱང་སེམས་སྦྱོར་ལམ་པའི་བདག་རྐྱེན་ཡིན་པས་ཁྱབ་ཟེར་ན། སྟོན་པ་མཆོག་གི་སྤྲུལ་སྐུ་ཆོས་ཅན། དེར་ཐལ།
དེའི་ཕྱིར། དེར་ཐལ། དེའི་ཕྱིའི་ཡོངས་འཛིན་ཡིན་པའི་ཕྱིར། འདོད་ན། དེ་ཆོས་ཅན། བྱང་སེམས་སྦྱོར་
ལམ་པའི་རྒྱུ་ཡིན་པར་ཐལ། དེའི་བདག་རྐྱེན་ཡིན་པའི་ཕྱིར། འདོད་མི་ནུས་ཏེ། དེ་དེའི་འབྲས་བུ་ཡིན་པའི་
ཕྱིར། དེར་ཐལ། དེ་བྱང་ཆུབ་སེམས་དཔའི་འབྲས་བུ་ཡིན་པའི་ཕྱིར། དེར་ཐལ། སངས་རྒྱས་འཕགས་པ་དེ་
བྱང་ཆུབ་སེམས་དཔའི་འབྲས་བུ་ཡིན་པའི་ཕྱིར། དེར་ཐལ། འཇུག་པ་ལས། སངས་རྒྱས་བྱང་ཆུབ་སེམས་
དཔའ་ལས་འཁྲུངས་ཤིང་། ། ཞེས་གསུངས་པའི་ཕྱིར། །
གཉིས་པ་རང་ལུགས་ལ། བྱང་སེམས་སྦྱོར་ལམ་པ་སྲིད་ཞི་གང་རུང་དུ་མི་ལྟུང་བར་འཛིན་པར་བྱེད་པའི་
བྱང་སེམས་དེའི་མཁྱེན་པ། བྱང་སེམས་སྦྱོར་ལམ་པའི་ནང་གི་ཡོངས་འཛིན་གྱི་མཚན་ཉིད། བྱང་སེམས་སྦྱོར་
ལམ་པ་ལ་ཐབས་ཤེས་རྫོགས་པར་སྟོན་པའི་ཐེག་ཆེན་དགེ་བའི་བཤེས་གཉེན་དེ། བྱང་སེམས་སྦྱོར་ལམ་པ་ལ་
ཐབས་ཤེས་རྫོགས་པར་སྟོན་པའི་ཕྱིའི་ཡོངས་འཛིན་གྱི་མཚན་ཉིད། །
གསུམ་པ་རྩོད་པ་སྤོང་པ་ལ། ཁ་ཅིག བྱང་སེམས་སྦྱོར་ལམ་པའི་རྒྱུད་ཀྱི་ཚུལ་ཁྲིམས་ཀྱི་བསླབ་པར་གྱུར་
པའི་རྣམ་པར་རིག་བྱེད་མ་ཡིན་པའི་གཟུགས་ཆོས་ཅན། མཁྱེན་པ་ཡིན་པར་ཐལ། བྱང་སེམས་སྦྱོར་ལམ་པའི་
ནང་གི་ཡོངས་འཛིན་ཡིན་པའི་ཕྱིར། དེར་ཐལ། དེ་བྱང་སེམས་སྦྱོར་ལམ་པའི་ནང་གི་ཡོན་ཏན་གང་ཞིག་
173

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེས་བྱང་ སེམས་སྦྱོར་ལམ་ པ་སྲིད་ཞི་གང་རུང་དུ་མི་ལྟུང་བར་འཛིན་ པའི་ཕྱིར། ཟེར་ན། མ་ ཁྱབ་སྙམ།
འདོད་མི་ནུས་སོ། ། ཁ་ཅིག བྱང་སེམས་སྦྱོར་ལམ་པ་ལ་ཐབས་ཤེས་རྫོགས་པར་སྟོན་ནུས་པའི་ཐེག་ཆེན་ལམ་
མ་ཞུགས་མེད་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཡོད་པར་ཐལ། འཕགས་པ་ཤཱ་རིའི་
བུ་ལྟ་བུས་ཐབས་ཤེས་རྫོགས་པར་སྟོན་ནུས་པའི་ཕྱིར་ཟེར་ན། དེ་བྱང་སེམས་སུ་བཤད་པ་ཡང་ཡོད་པས་སྐབས་
ཀྱིས་འབྱེད་དོ། །
བཞི་པ་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་འཆད་པ་ནི། རྟོགས་པ་ཡི་ནི་ཆོས་དྲུག་
དང༌། ། ཞེས་པ་ནས། འཇུག་པའི་རྟེན་ལ་རིགས་ཤེས་བྱ། ། ཞེས་པའི་བར་ཡན་ལག་དང་བཅས་པ་གསུང་།
དེ་དག་གང་ལས་འཕྲོས་པ་ནི། མདོ་ལས། རབ་འབྱོར་ནམ་མཁའ་ལ་བྱའི་རྗེས་མེད་ཅིང་མི་དམིགས་སོ། །
ཞེས་སོགས་དང་། སངས་རྒྱས་ཀྱི་འོད་ལ་གནས་མེད་ཅིང་མི་དམིགས་སོ། ། ཞེས་སོགས་གསུངས་པ་ལས་
འཕྲོས་སོ། ། དེ་དག་གི་དོན་འགྲེལ་པར་འཆད་པ་ལ། རེ་ཞིག་དང་པོར་འཇིག་རྟེན་པའི་ངེས་པར་འབྱེད་པའི་
ཚོ་དང་མཐུན་པ་རྣམས་སོ། ། ཞེས་པ་ནས། ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་རིགས་ཞེས་བསྟན་ཏོ། །
ཞེས་པའི་བར་གསུང་། འདིའི་སྐབས་སུ་ཚིག་དོན་དང་། མཐའ་དཔྱད་པ་གཉིས། དང་པོ་ནི། ཐེག་ཆེན་
སྦྱོར་ལམ་དྲོད་སོགས་བཞི་དང་ཐེག་ཆེན་གྱི་མཐོང་སྒོམ་གྱི་ལམ་གཉིས་ཏེ་རྟོགས་པ་ཡི་ནི་ཆོས་དྲུག་གི་ཆོས་ཉིད་
ཆོས་ཅན། ཁྱོད་ལ་རིགས་ཞེས་བྱ་སྟེ། ཁྱོད་ལ་དམིགས་ནས་བསྒོམས་པས་རང་གི་བརྟེན་ཆོས་སུ་གྱུར་པའི་ཐེག་
ཆེན་སྒྲུབ་པ་གོང་ནས་གོང་འཕེལ་དུ་འགྱུར་བའི་རིགས་ཡིན་པའི་ཕྱིར། དེ་བཞིན་དུ་གཉེན་པོ་བར་ཆད་མེད་
ལམ་སྐྱེ་བ་ལ་མངོན་དུ་ཕྱོགས་པ་དང༌། སྤང་བྱའི་ས་བོན་འགགས་པ་ལ་མངོན་དུ་ཕྱོགས་པའི་ཚུལ་གྱིས་སྤོང་པ་
དང་། སྤང་བྱ་དེ་དག་ཡོངས་སུ་གཏུགས་པ་སྟེ་ཟད་པའི་རྣམ་གྲོལ་ལམ་དང་། སྲིད་ཞིའི་མཐའ་འགོག་བྱེད་ཀྱི་
ཤེས་རབ་སྙིང་བརྩེར་བཅས་པ་དང་། སློབ་མ་ཉན་ཐོས་སོགས་དང་ཐུན་མོང་མིན་པ་ཉིད་དང་། གཞན་གྱི་དོན་
གྱི་གོ་རིམ་སྒྲུབ་པ་དང་། ཇི་ལྟ་ཇི་སྙེད་ལ་ཡེ་ཤེས་རྩོལ་པ་ཕྲ་རགས་པ་མི་མངའ་བར་འཇུག་པའི་རྟེན་ཆོས་ཉིད་ལ་
རིགས་ཞེས་བྱ་སྟེ། དེའི་རྟགས་སྔར་བཞིན་ནོ། ། འདི་དག་གི་སྔ་མ་དྲུག་ལ་མི་མཐུན་པ་ཆེར་མེད་ཀྱང་།
གཞན་རྣམས་ཀྱི་ས་མཚམས་ལ་རྒྱ་གར་པ་དག་ཀྱང་མི་འདྲ་བ་དུ་མ་སྣང་ཡང་རྣམ་བཤད་ཀྱི་དགོངས་པ་ནི།
རྟོགས་པའི་ཆོས་དྲུག་ནི་ཚིག་དོན་ལྟར་དང་། གཉེན་པོ་དང་ནི་སྤོང་པ་དང་། ། ཞེས་པས་ཐེག་ཆེན་གྱི་མཐོང་
ལམ་བར་ཆད་མེད་ལམ་ལ་སྤང་བྱ་སྤོང་ཚུལ་གྱི་རིམ་པ་གཉིས་སུ་ཕྱེ་བ་དང་། དེ་དག་ཡོངས་སུ་གཏུགས་པ་
དང་། ། ཞེས་པས་དེ་གཉིས་ཀྱི་རྣམ་གྲོལ་ལམ་གཅིག་ཏུ་བྱས་ཤིང་། ས་བདུན་པ་མན་ཆད་ཀྱི་རྣམ་གྲོལ་ལམ་
174

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
སྡུད་པ་དང་། ཤེས་རབ་སྙིང་བརྩེར་བཅས་པ་ས་བརྒྱད་པ་དང་། སློབ་མ་ཐུན་མོང་མིན་ཉིད་ས་དགུ་པ་དང་།
གཞན་གྱི་དོན་གྱི་གོ་རིམ་གྱི་སྒྲུབ་པ་དང་། ཡེ་ཤེས་རྩོལ་བ་མི་མངའ་བའི་སྒྲུབ་པ་གཉིས་ས་བཅུ་པ་ལ་སྦྱར་བ་སྣང་
ལ། དེ་ཡང་དངོས་བསྟན་ལ་དགོངས་པའོ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག སངས་རྒྱས་ཀྱི་རིགས་ཡིན་ན། ཐེག་ཆེན་
གྱི་རིགས་ཡིན་པས་ཁྱབ་ཟེར་ན། ཐེག་དམན་སློབ་པ་ཆོས་ཅན། དེར་ཐལ། དེའི་ཕྱིར། དེར་ཐལ། སངས་
རྒྱས་སུ་འབྱུང་རུང་ཡིན་པའི་ཕྱིར། དེར་ཐལ། སེམས་ཅན་ཡིན་པའི་ཕྱིར། འདོད་མི་ནུས་ཏེ། ཐེག་དམན་
གྱི་རིགས་ཡིན་པའི་ཕྱིར། དེར་ཐལ། ཐེག་དམན་སློབ་པ་ཡིན་པའི་ཕྱིར། ཁ་ཅིག སངས་རྒྱས་ཀྱི་རིགས་ཅན་
ཡིན་ན། ཐེག་ཆེན་གྱི་རིགས་ཅན་ཡིན་པས་ཁྱབ་ཟེར་ན། དེ་མི་འཐད་པར་ཐལ། ཐེག་དམན་པ་ཡིན་ན།
ཐེག་ཆེན་གྱི་རིགས་ཅན་མིན་དགོས་པའི་ཕྱིར། ཁ་ཅིག སངས་རྒྱས་ཀྱི་རིགས་དང་སངས་རྒྱས་ཀྱི་རིགས་ཅན་
འགལ་ཟེར་ན། དེ་མི་འཐད་པར་ཐལ། སངས་རྒྱས་ཀྱི་རིགས་ཅན་ཡིན་ན། སངས་རྒྱས་ཀྱི་རིགས་ཡིན་དགོས་
པའི་ཕྱིར། དེར་ཐལ། དེ་ཡིན་ན། སངས་རྒྱས་སུ་འགྱུར་རུང་གི་ཆོས་ཡིན་དགོས་ པའི་ཕྱིར། ཁ་ཅིག
སངས་རྒྱས་ཀྱི་རིགས་ཡིན་ན། སངས་རྒྱས་ཀྱི་རིགས་ཅན་ཡིན་པས་ཁྱབ་ཟེར་བ། ཐེག་ཆེན་སྦྱོར་ལམ་གྱི་ཆོས་
ཉིད་ཆོས་ཅན། དེར་ཐལ། དེའི་ཕྱིར། དེར་ཐལ། སངས་རྒྱས་སུ་འགྱུར་རུང་ཡིན་པའི་ཕྱིར། དེར་ཐལ།
ངོ་བོ་ཉིད་སྐུར་འགྱུར་རུང་ཡིན་པའི་ཕྱིར། འདོད་ན། འདུས་བྱས་ཡིན་པར་ཐལ་ལོ། ། ཁ་ཅིག སེམས་
ཅན་གྱི་རྒྱུད་ཀྱི་སེམས་ཀྱི་ཆོས་ཉིད་གང་ཞིག ངོ་བོ་ཉིད་སྐུར་འགྱུར་རུང་། རང་བཞིན་གནས་རིགས་ཀྱི་མཚན་
ཉིད་ཟེར་ན། ཐེག་ཆེན་མཐོང་ལམ་གྱི་ཆོས་ཉིད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། སངས་རྒྱས་ཀྱི་རིགས་སུ་གྱུར་པའི་སྟོང་ཉིད་ཡིན་པའི་ཕྱིར། འདོད་ན། ཐེག་ཆེན་མཐོང་ལམ་གྱི་
ཆོས་ཉིད་དེ། སེམས་ཀྱི་ཆོས་ཉིད་ཀྱང་ཡིན་པར་ཐལ། འདོད་པའི་ཕྱིར། འདོད་ན། ཐེག་ཆེན་མཐོང་ལམ་
བདེན་པར་འཛིན་པའི་བདེན་འཛིན་དེ། སེམས་བདེན་པར་འཛིན་པའི་བདེན་འཛིན་ཡིན་པར་ཐལ། འདོད་
པའི་ཕྱིར། འདོད་མི་ནུས་སོ། ། རེ་ཞིག་སོང་། ཁ་ཅིག ཆོས་ཉིད་གང་ཞིག་གནས་འགྱུར་མཐར་ཐུག་པའི་
དུས་སུ་ངོ་བོ་ཉིད་སྐུར་འགྱུར་རུང་། རང་བཞིན་གནས་རིགས་ཀྱི་མཚན་ཉིད་ཟེར་ན། དེ་མི་འཐད་པར་ཐལ།
གནས་འགྱུར་མཐར་ཐུག་པའི་ཚེ་ངོ་བོ་ཉིད་སྐུར་འགྱུར་རུང་མེད་པའི་ཕྱིར། དེར་ཐལ། དེའི་ཚེ་སངས་རྒྱས་སུ་
འགྱུར་རུང་མེད་པའི་ཕྱིར། དེར་ཐལ། སེམས་ཅན་ཡིན་ན། གནས་འགྱུར་མཐར་ཐུག་པ་ན། སངས་རྒྱས་སུ་
གྱུར་ཟིན་དགོས་པའི་ཕྱིར། ཁ་ཅིག སེམས་ཅན་གྱི་རྒྱུད་ཀྱི་དྲི་མ་དང་བཅས་པའི་ཆོས་ཉིད་གང་ཞིག ངོ་བོ་
175

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉིད་སྐུར་འགྱུར་རུང་། རང་བཞིན་གནས་རིགས་ཀྱི་མཚན་ཉིད་ཟེར་ན། བྱང་སེམས་རྒྱུན་མཐའ་པའི་རྒྱུད་ཀྱི་
རང་བཞིན་གནས་རིགས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། བྱང་
སེམས་རྒྱུན་མཐའ་བའི་རྒྱུད་ལ་དྲི་མ་མེད་པར་བསྒྲུབས་ཟིན་པའི་ཕྱིར། ཁ་ཅིག རང་བཞིན་གནས་རིགས་
ཡིན་ན། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་པས་ཁྱབ་ཟེར་ན། ལམ་མ་ཞུགས་ཀྱི་གང་ཟག་
གི་རྒྱུད་ཀྱི་རང་བཞིན་གནས་རིགས་ཆོས་ཅན། དེར་ཐལ། དེའི་ཕྱིར། དེར་ཐལ། ལམ་མ་ཞུགས་ཀྱི་གང་
ཟག་གི་རྒྱུད་ཀྱི་སེམས་ཀྱི་ཆོས་ཉིད་དེ་རང་བཞིན་གནས་རིགས་ཡིན་པའི་ཕྱིར། མ་གྲུབ་ན། ལམ་མ་ཞུགས་ཀྱི་
གང་ཟག་ཆོས་ཅན། ཁྱོད་ཀྱི་རྒྱུད་ཀྱི་སེམས་ཀྱི་ཆོས་ཉིད་རང་བཞིན་གནས་རིགས་ཡིན་པར་ཐལ། ཁྱོད་སེམས་
ཅན་ཡིན་པའི་ཕྱིར། འདོད་ན། བྱང་སེམས་ཀྱི་རྒྱུད་ཀྱི་ཆོས་ཉིད་ཡིན་པར་ཐལ་ལོ། ། ཁ་ཅིག རང་བཞིན་
གནས་རིགས་ཡིན་ན། བྱང་ཆུབ་ཏུ་འགྱུར་རུང་ཡིན་པས་ཁྱབ་ཟེར་ན། དེ་མི་འཐད་པར་ཐལ། ཐེག་དམན་
དགྲ་བཅོམ་པའི་རྒྱུད་ལ་བྱང་ཆུབ་ཏུ་གྱུར་ཟིན་པའི་རང་བཞིན་གནས་རིགས་ཡོད་པའི་ཕྱིར། དེར་ཐལ། དེའི་
རྒྱུད་ལ་བྱང་ཆུབ་ཏུ་གྱུར་ཟིན་པའི་ཐར་པ་ཡོད་པའི་ཕྱིར། དེར་ཐལ། དེའི་རྒྱུད་ཀྱི་ཐར་པ་དེ་གནས་སྐབས་ཀྱི་
བྱང་ཆུབ་ཡིན་པའི་ཕྱིར། དེར་ཐལ། གནས་སྐབས་ཀྱི་བྱང་ཆུབ་གཅིག་ཡོད་པའི་ཕྱིར། ཁ་ཅིག སྒྲུབ་པའི་
རྟེན་རང་བཞིན་གནས་རིགས་ཡིན་ན། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་པས་ཁྱབ་ཟེར་ན།
ཐེག་དམན་སྒྲུབ་པའི་རྟེན་རང་བཞིན་གནས་རིགས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་
དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ཐེག་དམན་གྱི་ལམ་ཡོད་པའི་ཕྱིར། འདོད་ན་སླ། ཁ་
ཅིག ཆོས་དབྱིངས་གང་ཞིག ཐེག་ཆེན་སྒྲུབ་པའི་རྟེན་གཞི་བྱེད་པ། ཐེག་ཆེན་སྒྲུབ་པའི་རྟེན་རང་བཞིན་
གནས་རིགས་ཀྱི་མཚན་ཉིད་ཟེར་ན། སངས་རྒྱས་ཀྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། ཕྱི་མ་དེར་ཐལ། ཐེག་ཆེན་སྒྲུབ་པས་རང་ཉིད་ལ་དམིགས་ནས་བསྒོམས་པས་ཐེག་ཆེན་སྒྲུབ་པ་གོང་
ནས་གོང་འཕེལ་དུ་འགྱུར་པའི་ཕྱིར། འདོད་མི་ནུས་སོ། ། ཁ་ཅིག་ན་རེ། བྱང་སེམས་ཀྱི་རྒྱུད་ཀྱི་ཆོས་ཉིད་
གང་ཞིག ཐེག་ཆེན་སྒྲུབ་པའི་རྟེན་གཞིར་བྱེད་པ། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་
མཚན་ཉིད་ཟེར་ན། བྱང་སེམས་ཀྱི་རྒྱུད་ཀྱི་བདེན་འཛིན་གྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། བྱང་སེམས་ཀྱི་རྒྱུད་ཀྱི་བདེན་འཛིན་དེ་སངས་རྒྱས་སུ་འགྱུར་རུང་ཡིན་པར་ཐལ་
ལོ། ། འདོད་མི་ནུས་སོ། ། ཁ་ཅིག གཟུགས་སྐུར་གནས་འགྱུར་རུང་། རྒྱས་འགྱུར་གྱི་རིགས་ཀྱི་མཚན་
ཉིད་ཟེར་ན། བྱང་སེམས་འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚན་ཉིད་དེར་ཐལ།
176

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
མཚོན་བྱེད་དེའི་ཕྱིར། དེར་ཐལ། སློབ་ལམ་ཡིན་པའི་ཕྱིར། འདོད་ན། མི་འཐད་པར་ཐལ། ཤེས་པ་ཡིན་
པའི་ཕྱིར། ཁྱབ་སྟེ། ཤེས་པ་གཟུགས་ཅན་དུ་འགྱུར་བ་མེད་པའི་ཕྱིར། ཁ་ཅིག སངས་རྒྱས་ཀྱི་སའི་འདུས་
བྱས་ཀྱི་སྐུར་འགྱུར་རུང་། རྒྱུས་འགྱུར་གྱི་རིགས་ཀྱི་མཚན་ཉིད་ཟེར་ན། རེ་ཞིག་སེམས་ཅན་གྱི་རྒྱུད་ལ་སངས་
རྒྱས་ཀྱི་ཆོས་ཡོད་པར་ཐལ། དེའི་རྒྱུད་ལ་སངས་རྒྱས་ཀྱི་སའི་འདུས་བྱས་ཡོད་པའི་ཕྱིར དེར་ཐལ། དེར་
འགྱུར་རུང་ཡོད་པའི་ཕྱིར། མ་ཁྱབ་ན། སངས་རྒྱས་ཀྱི་ས་ན་སངས་རྒྱས་མ་ཡིན་པ་ཡོད་པར་ཐལ། སངས་
རྒྱས་ཀྱི་ས་ན་སངས་རྒྱས་ཀྱི་རིགས་ཡོད་པའི་ཕྱིར། དེར་ཐལ། སངས་རྒྱས་ཀྱི་སའི་སངས་རྒྱས་ཀྱི་རིགས་ཡོད་
པའི་ཕྱིར། དེར་ཐལ། སངས་རྒྱས་ཀྱི་སའི་སངས་རྒྱས་སུ་འགྱུར་རུང་ཡོད་པའི་ཕྱིར། དེར་ཐལ། སངས་རྒྱས་
ཀྱི་སའི་སངས་རྒྱས་ཀྱི་སྐུར་འགྱུར་རུང་ཡོད་པའི་ཕྱིར། རྟགས་སོང་། འོན་ཀྱང་། སངས་རྒྱས་འཕགས་པའི་
རྒྱུད་ཀྱི་ཆོས་སུ་འགྱུར་རུང་གི་སེམས་ཅན་གྱི་རྒྱུད་ཀྱི་ཆོས་ཡོད་ཟེར་བ་དང་། སངས་རྒྱས་ཀྱི་སས་བསྡུས་པའི་
སངས་རྒྱས་ཀྱི་རིགས་དང་། དེར་འགྱུར་རུང་ཡོད་ཟེར་བ་རྣམས་ལ་དཔྱད་པར་བྱའོ། ། ཁ་ཅིག ཟག་མེད་
སེམས་ཀྱི་ས་བོན་དེ་རང་བཞིན་གནས་རིགས་དང་། རྒྱས་འགྱུར་རིགས་གང་རུང་ཡིན་ཟེར་ན། དེ་ཆོས་ཅན་
སེམས་ཅན་གྱི་རྒྱུད་ཀྱི་ཆོས་ཡིན་པར་ཐལ། དེ་གཉིས་གང་རུང་ཡིན་པའི་ཕྱིར། འདོད་ན། མི་འཐད་པར་ཐལ།
སངས་རྒྱས་འཕགས་པའི་རྒྱུད་ལ་རྣམ་མཁྱེན་གྱི་ས་བོན་ཡོད་པའི་ཕྱིར། དེར་ཐལ། དེའི་རྒྱུད་ཀྱི་རྣམ་མཁྱེན་དེ་
ས་བོན་དང་བཅས་པའི་ཕྱིར། ཁ་ཅིག དབུ་མ་དང་སེམས་ཙམ་པ་ལ་རང་བཞིན་གནས་རིགས་དང་རྒྱུས་
འགྱུར་གྱི་རིགས་འཇོག་ཚུལ་ལ་ཁྱད་པར་མེད་ཟེར་ན། དེ་ཡོད་པར་ཐལ། དབུ་མ་པས་རང་བཞིན་གནས་
རིགས་འཇོག་པའི་ཚེ་ཆོས་ཉིད་ཞིག་ལ་འཇོག་ལ། སེམས་ཙམ་པས་ཟག་མེད་སེམས་ཀྱི་ས་བོན་ཞིག་ལ་འཇོག་
པའི་ཕྱིར།
༧ གཉིས་པ་རང་ལུགས་ལ། སངས་རྒྱས་སུ་འགྱུར་རུང་། སངས་རྒྱས་ཀྱི་རིགས་ཀྱི་མཚན་ཉིད། དེ་
ལ་རང་བཞིན་གནས་རིགས་དང་། རྒྱུས་འགྱུར་གྱི་རིགས། དེ་ལས་གཞན་པའི་རིགས་དང་གསུམ་ཡོད། ཆོས་
དབྱིངས་གང་ཞིག ངོ་བོ་ཉིད་སྐུར་འགྱུར་རུང་། རང་བཞིན་གནས་རིགས་ཀྱི་མཚན་ཉིད། ཁོ་བོས་ནི།
སངས་རྒྱས་ཀྱི་སྐུར་འགྱུར་རུང་། རྒྱུས་འགྱུར་གྱི་རིགས་ཀྱི་མཚན་ཉིད་དུ་འདོད་ལ། རྣམ་བཤད་ཀྱི་སྒྲས་ཟིན་
ལྟར་ན། གཟུགས་ཀྱི་སྐུར་འགྱུར་རུང་ཞིག་མཚན་ཉིད་དུ་འདོད་དོ། ། རང་བཞིན་གནས་རིགས་ལ་ཐེག་ཆེན་
སྒྲུབ་པའི་རྟེན་རང་བཞིན་གནས་རིགས་དང་། ཐེག་དམན་སྒྲུབ་པའི་རྟེན་རང་བཞིན་གནས་རིགས་གཉིས།
བྱང་ཆུབ་སེམས་དཔའི་རྒྱུད་ཀྱི་རང་གི་རྟེན་དུ་གྱུར་པའི་ཐེག་ཆེན་སྒྲུབ་པའི་ཆོས་ཉིད་གང་ཞིག ཐེག་ཆེན་པས་
177

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་ཉིད་ལ་དམིགས་ནས་བསྒོམས་པས་ཐེག་ཆེན་སྒྲུབ་པ་གོང་ནས་གོང་འཕེལ་དུ་འགྱུར་བ། ཐེག་ཆེན་སྒྲུབ་
པའི་རྟེན་རང་བཞིན་གནས་རིགས་ཀྱི་མཚན་ཉིད། ཐེག་ཆེན་སྦྱོར་ལམ་ཐོབ་པའི་རང་གི་རྟེན་དུ་གྱུར་པའི་ཐེག་
ཆེན་སྒྲུབ་པའི་ཆོས་ཉིད་གང་ཞིག ཐེག་ཆེན་སྒྲུབ་པའི་དངོས་ཀྱི་རྟེན་གཞི་བྱེད་པ། སྐབས་འདིར་དངོས་སུ་
བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། རྒྱུས་འགྱུར་གྱི་རིགས་ལ་ཐེག་པ་
གསུམ་གྱི་རྒྱུས་འགྱུར་གྱི་རིགས་རྣམས་སུ་ཡོད་ཅིང༌། དེ་གསུམ་གང་དུ་ཡང་མ་གཏོགས་པ་མ་ངེས་པའི་རིགས་
ཀྱང་བཞེད་དོ། ། རིགས་ཆད་ཀྱི་སེམས་ཅན་མེད་དེ། སེམས་ཅན་ཐམས་ཅད་སངས་རྒྱས་ངེས་སུ་འདོད་པའི་
ཕྱིར། རང་བཞིན་གནས་རིགས་དང་རྒྱས་འགྱུར་གྱི་རིགས་གང་རུང་མ་ཡིན་པ་ནི། བྱང་སེམས་ཀྱི་རྒྱུད་ཀྱི་
འགོག་བདེན་ལྟ་བུའོ། ། ཐེག་ཆེན་གྱི་རིགས་ཡིན་ན༔ ཐེག་ཆེན་གང་ཟག་གི་རྒྱུད་ཀྱི་རིགས་ཡིན་པས་མ་ཁྱབ་སྟེ།
ཐེག་ཆེན་ལམ་མ་ཞུགས་ཀྱི་གང་ཟག་གི་རྒྱུད་ལ་ཐེག་ཆེན་གྱི་རིགས་སུ་གྱུར་བའི་སྙིང་རྗེ་སོགས་ཡོད་པའི་ཕྱིར། དེ་
ལྟར་མདོ་སྡེ་རྒྱན་ལས། སྦྱོར་བའི་སྔོན་དུ་སྙིང་རྗེ་དང་། ། མོས་པ་དང་ནི་བཟོད་པ་དང་། ། དགེ་ལ་ཡང་དག་
སྒྲུབ་པ་ནི། ། རིགས་ཀྱི་རྟགས་སུ་ཤེས་པར་བྱ། ། ཞེས་གསུངས་པའི་ཕྱིར། རང་བཞིན་གནས་རིགས་དེ་
གཏེར་དང་ཆོས་མཚུངས་པ་ཡིན་ཏེ། རྒྱུད་བླ་མ་ལས། ཇི་ལྟར་མི་དབུལ་ཁྱིམ་ནང་ས་འོག་ན། ། མི་ཟད་པ་ཡི་
གཏེར་ནི་ཡོད་གྱུར་ལ། ། མི་དེས་དེ་མི་ཤེས་ཤིང་གཏེར་དེ་ཡང་། ། དེ་ལ་ང་འདིར་ཡོད་ཅེས་མི་སྨྲ་ལྟར། །
དེ་བཞིན་ཡིད་ཀྱི་ནང་ཆུད་རིན་ཆེན་གཏེར། །ཞེས་སོགས་དང་གཞན་ཡང་། དཔེ་དགུ་དང་དོན་དགུར་བྱས་
ནས་འཆད་པར་མཛད་ཅིང་། རྒྱུས་འགྱུར་གྱི་རིགས་དཔག་བསམ་གྱི་ཤིང་དང་ཆོས་ མཚུངས་པར་བཤད་
ཞར་ལ་སེམས་ཙམ་པས་རིགས་འདོད་ཚུལ་གྱི་ཁྱད་པར་བཤད་པ་ལ། སེམས་ཅན་གྱི་རྒྱུད་ཀྱི་ཟག་མེད་
སེམས་ཀྱི་ས་བོན་རིགས་དང་། དེ་ལ་ཐོས་སོལ།ས་རྐྱེན་གྱིས་གསོས་བཏབ་པའི་ཆ་ནས་རྒྱས་འགྱུར་གྱི་རིགས་དང་
མ་བཏབ་པའི་ཆ་ནས་རང་བཞིན་གནས་རིགས་སུ་འཇོག་ཅིང་། དེ་ཡང་དོན་ཚན་རྣམ་པ་དགུའི་སྒོ་ནས་འབྱེད་
དེ། མདོ་སྡེ་རྒྱན་ལས། ཡོད་དང་མཆོག་དང་མཚན་ཉིད་དང་། ། རྟགས་དང་རིགས་རབ་དབྱེ་བ་དང་། །
ཞེས་སོགས་དང་། རང་བཞིན་དང་ནི་རྒྱས་པ་ དང་། ། དེ་ནི་རྟེན་དང་བརྟེན་པ་དང་། ། ཞེས་སོགས་
གསུངས་པའི་ཕྱིར། དེ་དག་ནི་མཚོན་བྱེད་ཙམ་ཡིན་གྱི་རིགས་སད་པའི་རྟགས། ཕན་ཡོན། ཉེས་དམིགས་
སོགས་ཀྱང་ཤེས་པར་བྱའོ། །
གསུམ་པ་རྩོད་པ་སྤོང་པ་ལ། ཁ་ཅིག ཐེག་ཆེན་གྱི་རིགས་ཡིན་ན། ཐེག་ཆེན་གང་ཟག་གི་རྒྱུད་ཀྱི་
178

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
རིགས་ཡིན་དགོས་པར་ཐལ། ཐེག་ཆེན་གྱི་རིགས་ཅན་ཡིན་ན། ཐེག་ཆེན་པ་ཡིན་དགོས་པའི་ཕྱིར། དེར་ཐལ།
དེ་ཡིན་ན། བྱང་སེམས་ཡིན་དགོས་པའི་ཕྱིར། དེར་ཐལ། བྱང་ཆུབ་ཀྱི་སེམས་ནམ་རྒྱུལ་སྐྱེས་པ་དེའི་ཚེ་ཐེག་
ཆེན་གྱི་རིགས་ཅན་དུ་ཐོག་མར་འཇོག་དགོས་པའི་ཕྱིར། དེར་ཐལ། སྤྱོད་འཇུག་ལས། དེ་རིང་སངས་རྒྱས་
རིགས་སུ་སྐྱེས། ། སངས་རྒྱས་སྲས་སུ་ད་གྱུར་ཏོ། ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། བྱང་
སེམས་སུ་གྱུར་པ་ལ་དགོངས་པའི་ཕྱིར། ཁ་ཅིག སངས་རྒྱས་ཀྱི་རིགས་ཡིན་ན། ཐེག་ཆེན་གྱི་རིགས་ཡིན་
དགོས་པར་ཐལ། སངས་རྒྱས་ཡིན་ན། ཐེག་ཆེན་གྱི་ཆོས་ཡིན་དགོས་པའི་ཕྱིར། ཟེར་ན། མ་ཁྱབ། འདོད་
སླའོ་ཟེར་ན། སངས་རྒྱས་ཀྱི་བཀའ་ཡིན་ན། ཐེག་ཆེན་གྱི་མདོ་ཡིན་དགོས་པར་ཐལ། སངས་རྒྱས་ཡིན་ན།
ཐེག་ཆེན་གྱི་ཆོས་ཡིན་དགོས་པའི་ཕྱིར། འཁོར་གསུམ། ཁ་ཅིག སངས་རྒྱས་ཀྱི་ས་ན་སངས་རྒྱས་ཀྱི་རིགས་
མེད་པར་ཐལ། སངས་རྒྱས་ཀྱི་རིགས་དེ་སེམས་ཅན་གྱི་རྒྱུད་ཀྱི་ཆོས་ཡིན་པའི་ཕྱིར། འདོད་ན། དེས་ན་སངས་
རྒྱས་ཀྱི་རིགས་ལྔ་མེད་པར་ཐལ་ལོ། ། ཟེར་ན། ཚིག་ལ་འཁྲི་བ་ལ་དོན་གྱི་ཞིབ་ཆ་བྱའོ། ། འདོད་མི་ནུས་ཏེ།
དེས་ན་བདེ་གཤེགས་རིགས་ལྔ་ཡོད་པའི་ཕྱིར་ཟེར་རོ། ། ཁ་ཅིག སངས་རྒྱས་ཀྱི་སའི་སངས་རྒྱས་ཆོས་ཅན།
ཁྱོད་དུ་འགྱུར་རུང་ཡོད་པར་ཐལ། ཁྱོད་དུ་འགྱུར་རུང་གི་སེམས་ཅན་ཡོད་པའི་ཕྱིར། དེར་ཐལ། ཁྱོད་དུ་
འགྱུར་རུང་གི་སེམས་ཅན་དང་སངས་རྒྱས་གང་རུང་ཡོད། ཁྱོད་དུ་འགྱུར་རུང་ སངས་རྒྱས་མེད་པའི་ཕྱིར།
དང་པོ་དེར་ཐལ། དེར་འགྱུར་རུང་སྒྲིབ་པ་མ་སྤངས་པའི་ཆོས་ཡོད་པའི་ཕྱིར། དེར་ཐལ། དེ་སངས་རྒྱས་ཡིན་
པའི་ཕྱིར་ཟེར་ན། ལམ་མ་ཞུགས་གང་ཟག་གི་རྒྱུད་ཀྱི་སྟོང་ཉིད་ཆོས་ཅན། ཁྱོད་མངོན་སུམ་དུ་རྟོགས་པའི་
སངས་རྒྱས་ཡོད་པར་ཐལ། ཁྱོད་མངོན་སུམ་དུ་རྟོགས་པའི་གང་ཟག་ཡོད་པའི་ཕྱིར། དེར་ཐལ། ཁྱོད་ཡོད་
པའི་ཕྱིར། འདོད་ན། དེའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་རྣམ་མཁྱེན་ཡོད་པར་ཐལ། འདོད་
པའི་ཕྱིར། འདོད་ན། དེའི་རྒྱུད་ལ་རྣམ་མཁྱེན་ཡོད་པར་ཐལ་ལོ། ། འདོད་པའི་ཕྱིར། དེས་ན་སངས་རྒྱས་
ཀྱི་སའི་སངས་རྒྱས་ཀྱི་རིགས་ཡོད་པར་སྒྲུབ་པ་དང་། སེམས་ཅན་གྱི་རྒྱུད་ཀྱི་ཆོས་ཐམས་ཅད་མངོན་སུམ་དུ་
རྟོགས་པའི་ཡེ་ཤེས་ཡོད་པར་མི་འདོད་ཀྱང༌། ཆོས་ཅན་དུ་བཟུང་ནས་བཤད་པའི་ཚེ་རྩོད་གཞི་ལ་སྐྱོན་གྱི་ལན་
འདེབས་དགོས་པར་སེམས་སོ། ། ཁ་ཅིག མདོ་སྡེ་པས་རང་བཞིན་གནས་རིགས་དང་། རྒྱུས་འགྱུར་གྱི་
རིགས་གཉིས་ཀྱི་དབྱེ་བ་འདོད་པར་ཐལ། དབུ་སེམས་གཉིས་ཀྱིས་དེ་ལྟར་བཞེད་པའི་ཕྱིར། ཟེར་ན། མ་ཁྱབ་
སྟེ༔ མདོ་སྡེ་པ་དང་བྱེ་བྲག་སྨྲ་བས། གནས་མལ་དང་། བསོད་སྙོམས་ངན་ངོན་ཙམ་ལ་ཆོག་ཤེས་པའི་སེམས་
བྱུང་ཞིག་འཕགས་པའི་རིགས་སུ་འདོད་ཀྱང་། རིགས་དེ་གཉིས་ཀྱི་དབྱེ་བ་མི་འདོད་པའི་ཕྱིར། དང་པོ་དེར་
179

༄༅། ། རྗེ་བཙུན་གྲོགས་པོ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། མཛོད་ལས། མ་ཆགས་འཕགས་རིགས་དེ་དག་ནི། ། ཞེས་གསུངས་པའི་ཕྱིར། ཕྱི་མ་དེར་ཐལ། བྱེ་
མདོ་གཉིས་ཀྱི་ལུགས་ལ་རིགས་དེ་གཉིས་ཀྱི་དབྱེ་བ་ཚད་ལྡན་གང་གིས་ཀྱང་མ་བཤད་པའི་ཕྱིར། དེས་ན། བྱེ་
མདོ་གཉིས་ཀྱིས་འདོད་ཆུང་ཆོག་ཤེས་པའི་སེམས་བྱུང་མ་ཆགས་པ་ཞིག་རིགས་སུ་འདོད་ཅེས་གསུང་ངོ་། །
འདིར་འགྲེལ་པ་ལས། རྐུན་པོ་བྱུང་བ་དང་སྒོ་ཕར་བཅད་པ་ཞེས་སོགས་དང་། དེའི་འོག་ཏུ་བསམ་པ་
ཇི་ལྟ་བ་བཞིན་དུ་ཞེས་སོགས་ཀྱི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ཐེག་ཆེན་
མཐོང་ལམ་བར་ཆད་མེད་ལམ་པའི་རྒྱུད་ལ་བདེན་འཛིན་ཀུན་བཏགས་ཀྱི་ས་བོན་ཡོད་ཟེར་ན། དེ་མེད་པར་
ཐལ། ཐེག་ཆེན་མཐོང་ལམ་བར་ཆད་མེད་ལམ་དེ། བདེན་འཛིན་ཀུན་བཏགས་ས་བོན་དང་བཅས་པའི་
དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་སྟེ། མདོ་ལས། ཡེ་ཤེས་དང་ནི་ཉོན་མོངས་རྟག་པར་
ཡང་། ། དེ་དག་རེས་འགའ་ཙམ་ཡང་འཕྲད་པ་མེད། ། ཅེས་གསུངས་པའི་ཕྱིར། གཞན་ཡང་། དེའི་རྒྱུད་
ལ་བདེན་འཛིན་ཀུན་བཏགས་ཀྱི་ས་བོན་མེད་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་སྐྱེ་བ་ལ་
མངོན་དུ་ཕྱོགས་པ་དང་བདེན་འཛིན་ཀུན་བཏགས་ས་བོན་དང་བཅས་པ་འགག་པ་ལ་མངོན་དུ་ཕྱོགས་པ་དུས་
མཉམ། ཐེག་ཆེན་མཐོང་ལམ་བར་ཆད་མེད་ལམ་སྐྱེས་ཟིན་པ་དང་བདེན་འཛིན་ཀུན་བཏགས་ས་བོན་དང་
བཅས་པ་འགག་ཟིན་པ་དུས་མཉམ་པའི་ཕྱིར། དེ་བཞིན་དུ་རྒྱུན་མཐའི་བར་ཆད་མེད་ལམ་གྱི་བར་ལ་སྦྱར་
རོ། ། ཁ་ཅིག སྒྲ་ཇི་བཞིན་དུ་ཁས་བླང་དུ་རུང་བའི་མདོ་ཡིན་ན། ངེས་དོན་གྱི་མདོ་ཡིན་པས་ཁྱབ་ཟེར་ན།
འདུས་བྱས་མི་རྟག་ཅེས་སྟོན་པའི་སེམས་ཙམ་པའི་མདོ་ཆོས་ཅན། དེར་ཐལ། དེའི་ཕྱིར། དེར་ཐལ། འདུས་
བྱས་མི་རྟག་པ་ཡིན་པའི་ཕྱིར། འདོད་ན། དོན་དམ་བདེན་པ་བསྟན་བྱའི་གཙོ་བོར་བྱས་ནས་སྟོན་པའི་མདོ་
ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག སྒྲ་ཟིན་ཁས་བླང་དུ་མི་རུང་བའི་མདོ་ཡིན་
ན། ངེས་དོན་གྱི་མདོ་མ་ཡིན་པས་ཁྱབ་ཟེར་ན། ཡུམ་གྱི་མདོའི་ནང་ཚན་དུ་གྱུར་པའི་གཟུགས་མེད་དོ། ། སྒྲ་
མེད་དོ། ། ཞེས་སོགས་ཀྱི་སྐབས་དེར་དགག་བྱ་ལ་ཁྱད་པར་མ་སྦྱར་བའི་མདོ་ཆོས་ཅན། དེར་ཐལ། དེའི་
ཕྱིར། དེར་ཐལ། དེས་སྒྲས་ཟིན་གཟུགས་མེད་ཅེས་བསྟན་པ་ལྟར་ཁས་བླང་དུ་མི་རུང་བའི་ཕྱིར། འདོད་མི་
ནུས་ཏེ། ངེས་དོན་གྱི་མདོ་ཡིན་པའི་ཕྱིར། ཁ་ཅིག ཀུན་རྫོབ་བདེན་པ་དངོས་བསྟན་བསྟན་བྱའི་གཙོ་བོར་
བྱས་ནས་སྟོན་པའི་མདོ་ངེས་དོན་གྱི་མདོའི་མཚན་ཉིད། དོན་དམ་བདེན་པ་དངོས་བསྟན་བསྟན་བྱའི་གཙོ་བོར་
བྱས་ནས་སྟོན་པའི་མདོ། ངེས་དོན་གྱི་མདོའི་མཚན་ཉིད་ཟེར་ན། དང་པོ་ལ། ཡུམ་བར་མ་ ཆོས་ ཅན
མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རྒྱལ་སྲས་ཀྱི་སྤྱོད་པ་ཕྱིན་དྲུག་དངོས་བསྟན་བསྟན་
180

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། རྟགས་སླ། འདོད་ན། མི་འཐད་པར་ཐལ། ངེས་
དོན་གྱི་མདོ་ཡིན་པའི་ཕྱིར། མཚན་ཉིད་ཕྱི་མ་ལ་འགའ་ཞིག་ལྟར་ན། ཤེས་རབ་སྙིང་པོ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། གསུང་ངོ་། ། ཁ་ཅིག་དེ་བཞིན་དུ་བཞེད་དོ། ། མཁས་པ་ཁ་ཅིག་ན་རེ།
གང་ཟག་གི་བདག་ཡོད་པར་སྟོན་པའི་མདོ་ཡོད་གསུང་ན། དེ་མི་འཐད་པར་ཐལ། གང་ཟག་གི་བདག་ཡོད་
པར་འདོད་པའི་ནང་པའི་གྲུབ་མཐའ་སྨྲ་བ་པོ་མེད་པའི་ཕྱིར། དེར་ཐལ། ལྟ་བ་བཀའ་བཏགས་ཀྱི་ཕྱག་རྒྱུ་བཞི་
ཁས་མི་ལེན་པའི་ནང་པའི་གྲུབ་མཐའ་སྨྲ་བ་པོ་མེད་པའི་ཕྱིར། ཁྱབ་སྟེ། ལྟ་བ་བཀའ་བཏགས་ཀྱི་ཕྱག་རྒྱ་བཞི་
ནི། འདུས་བྱས་ཐམས་ཅད་མི་རྟག་པ། ཟག་བཅས་ཐམས་ཅད་སྡུག་བསྔལ་བ། ཆོས་ཐམས་ཅད་སྟོང་ཞིང་
བདག་མེད་དང་། མྱ་ངན་ལས་འདས་པ་ཞི་བའོ། ། ཞེས་གསུངས་པ་ལྟར་འཇོག་དགོས་པའི་ཕྱིར། གཞན་
ཡང་། ནང་སྡེ་བྱེ་བྲག་སྨྲ་བས་གང་ཟག་གི་བདག་ཁས་ལེན་པར་ཐལ། དམ་བཅའ་འཐད་པའི་ཕྱིར། འདོད་
ན། དེ་མི་འཐད་པར་ཐལ། བྱེ་བྲག་སྨྲ་བའི་ནང་ཚན་གནས་མ་བུ་པས་ཀྱང་དེ་ཁས་མི་ལེན་པའི་ཕྱིར། དེར་
ཐལ། དེས་གང་ཟག་གི་བདག་དོན་གྱིས་ཁས་བླངས་པར་སོང་ཡང་། དེས་གང་ཟག་གི་བདག་ཁས་མི་ལེན་པའི་
ཕྱིར། དེར་ཐལ། དེས་གང་ཟག་རྟག་གཅིག་རང་དབང་ཅན་གྱིས་སྟོང་པ་གང་ཟག་གི་བདག་མེད་ཀྱི་དོན་དུ་
འདོད་པའི་ཕྱིར། །
གཉིས་པ་རང་ལུགས་ལ། དོན་དམ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་སྒྲ་
ཇི་བཞིན་པའི་མདོ། ངེས་དོན་གྱི་མདོའི་མཚན་ཉིད། དོན་དམ་བདེན་པ་དངོས་བསྟན་བསྟན་བྱའི་གཙོ་བོར་
བྱས་ནས་མི་སྟོན་པའི་མདོ། དྲང་དོན་གྱི་མདོའི་མཚན་ཉིད། ཕྱི་མ་ལ། དགོངས་པ་ཅན་གྱི་མདོ་དང་ལྡེམ་
པོར་དགོངས་པའི་མདོ་གཉིས་ཡོད། དང་པོ་ལ་བཞི། མཉམ་པ་ཉིད་གསུམ་ལ་དགོངས་པ། དོན་གཞན་ལ་
དགོངས་པ། དུས་གཞན་ལ་དགོངས་པ། གང་ཟག་གི་བསམ་ངོ་ལ་དགོངས་པའོ། ། །
གསུམ་པ་རྩོད་པ་སྤོང་པ་ལ། ཁ་ཅིག་རྒྱས་འབྲིང་བསྡུས་གསུམ་ངེས་དོན་གྱི་མདོ་ཡིན་པར་ཐལ། ངེས་
དོན་གྱི་མདོའི་མཚན་ཉིད་གཅིག་ཡོད་པའི་ཕྱིར། འདོད་ན། དེ་མི་འཐད་པར་ཐལ། རྒྱས་འབྲིང་བསྡུས་
གསུམ་པོ་གང་རུང་དུ་གྱུར་པའི་དྲང་དོན་གྱི་མདོ་ཡིན་པའི་ཕྱིར། དེར་ཐལ། དེ་གསུམ་པོ་གང་རུང་གི་གཞུང་
ཚིག་ཏུ་གྱུར་པའི་དྲང་དོན་གྱི་མདོ་ཡོད་པའི་ཕྱིར། ཟེར་ན། མ་ཁྱབ། རྟགས་དེར་ཐལ། ཡུམ་གྱི་མདོའི་ནང་
ཚན་དུ་གྱུར་པའི་གང་ཡང་དག་པར་སྐྱོན་མེད་པར་ཞུགས་པ་དེ་ལ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་སེམས་བསྐྱེད་པའི་མཐུ་མེད་དོ། ། ཞེས་པའི་མདོ་འདི་དྲང་དོན་གྱི་མདོ་ཡིན་པའི་ཕྱིར། ཁ་ཅིག གང་
181

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟག་གི་བདག་ཡོད་པར་སྟོན་པའི་མདོ་ཡོད་པར་ཐལ། དགེ་སློང་དག་ཁུར་ཡོད་དོ། ། ཁུར་འཁུར་བ་བོ་ཡོད་དོ་
ཞེས་པའི་མདོས་གང་ཟག་གི་བདག་ཡོད་པར་བསྟན་པའི་ཕྱིར། དེར་ཐལ། གང་ཟག་རང་རྒྱ་ཐུབ་པའི་རྫས་
ཡོད་དུ་གྲུབ་པར་བསྟན་པའི་ཕྱིར། ཟེར་ན། མ་ཁྱབ། ཁོ་ན་རེ། ཁྱབ་སྟེ། དེ་ལྟར་གྲུབ་ན། གང་ཟག་གི་
བདག་ཏུ་གྲུབ་དགོས་པའི་ཕྱིར། ཟེར་ན། ཡང་མ་ཁྱབ། འོ་ན། ཐལ་འགྱུར་བའི་ལུགས་གཞིར་འཇོག་པའི་
ཚེ། རང་རྒྱུད་པས་བདེན་གྲུབ་ཁས་ལེན་པར་ཐལ། དེས་རང་བཞིན་གྱིས་གྲུབ་པ་ཁས་ལེན་པའི་ཕྱིར། ཁྱབ་སྟེ།
ཐལ་འགྱུར་པའི་ལུགས་ལ་རང་བཞིན་གྱིས་གྲུབ་ན་བདེན་པར་གྲུབ་དགོས་པའི་ཕྱིར། དཔྱད་པར་བྱའོ། ། ཁ་
ཅིག གང་ཟག་གི་བདག་ཡོད་པར་བསྟན་པའི་མདོ་ཡོད་པར་ཐལ། ཕ་མ་གསད་བྱར་བསྟན་པའི་མདོ་ཡོད་
པའི་ཕྱིར། དེར་ཐལ། ཕ་དང་མ་ནི་གསད་བྱ་ཞིང་། ། རྒྱལ་པོ་གཙང་སྦྲ་ཅན་ཉིད་དང་། ། ཡུལ་འཁོར་
འཁོར་དང་བཅས་བཅོམ་ན། ། མི་དེ་གྲོལ་བ་ཐོབ་པར་འགྱུར། ། ཞེས་གསུངས་པའི་མདོ་ཡོད་པའི་ཕྱིར།
ཟེར་ན། སྐྱོན་མེད་དེ། དེའི་དངོས་བསྟན་གྱི་ཕ་མ་གཉིས་ནི་ལས་དང་སྲེད་པ་ལ་བྱེད་པའི་ཕྱིར། ཁ་ཅིག
རིགས་ཚོགས་དྲུག་པོ་དེ་ངེས་དོན་གྱི་བསྟན་བཅོས་ཡིན་པར་ཐལ། རྒྱས་འབྲིང་བསྡུས་གསུམ་ངེས་དོན་གྱི་མདོ་
ཡིན་པའི་ཕྱིར། ཁྱབ་སྟེ། དེ་དྲུག་པོས་རྒྱས་འབྲིང་བསྡུས་གསུམ་གྱི་དངོས་བསྟན་སྟོང་ཉིད་ཀྱི་རིམ་པ་གཙོ་བོར་
གཏན་ལ་འབེབས་པའི་ཕྱིར། འདོད་ན། དེ་རྣམས་རང་རྒྱུད་པའི་བསྟན་བཅོས་ཡིན་པར་ཐལ། འདོད་པའི་
ཕྱིར། འདོད་ན། མི་འཐད་པར་ཐལ། ཐལ་འགྱུར་པའི་བསྟན་བཅོས་ཡིན་པའི་ཕྱིར། དེར་ཐལ། དེའི་
བསྟན་བཅོས་གཅིག་ཡོད་པའི་ཕྱིར། ཟེར་ན། མ་ཁྱབ། ཁ་ཅིག དགོངས་པ་ཅན་གྱི་མདོ་དང་ལྡེམ་པོར་
དགོངས་པའི་མདོ་གང་རུང་ཡིན་ན། དྲང་དོན་གྱི་མདོ་ཡིན་དགོས་པར་ཐལ། དམ་བཅའ་འཐད་པའི་ཕྱིར།
འདོད་མི་ནུས་ཏེ། སངས་རྒྱས་ཀྱི་བཀའ་ཐམས་ཅད་དེ་གཉིས་པོ་གང་རུང་གིས་བསྡུས་པའི་ཕྱིར། དེར་ཐལ།
ཐེག་བསྡུས་ལས། དགོངས་པ་བཞི་དང་ལྡེམ་པོར་དགོངས་པ་རྣམ་པ་བཞིས་སངས་རྒྱས་ཀྱི་བཀའ་ཐམས་ཅད་
ཁོང་དུ་ཆུད་པར་བྱའོ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེའི་དོན་ནི་མདོ་དེ་གཉིས་
སངས་རྒྱས་ཀྱི་བཀའ་ཐམས་ཅད་ཁོང་དུ་ཆུད་པའི་ཐབས་ཡིན་ཞེས་པའི་དོན་ཡིན་པའི་ཕྱིར། རིགས་ལ་རྩོད་པ་
དང་ལན་ནི། ཆོས་ཀྱི་དབྱིངས་ལ་དབྱེར་མེད་ཕྱིར། ། ཞེས་ སོགས་རྐང་པ་བཞི་གསུངས་ཏེ། དོན་ནི།
འགྲེལ་པ་བ་ལས། དཔེར་ན། འཇིམ་པ་གཅིག་ལས་གྲུབ་ཅིང་། ཞེས་པ་ནས། རྟེན་ཐ་དད་པ་ཉིད་དོ། །
ཞེས་པའི་བར་གྱིས་འཆད་དོ། ། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ལ་གཉིས།
རྩོད་པ་དང་། ལན་ནོ། ། དང་པོ་ནི། ཐེག་པ་གསུམ་གྱི་རིགས་ཀྱི་དབྱེ་བ་ནི་ཐ་དད་པར་རུང་བ་མ་ཡིན་པར་
182

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཐལ། དེ་གསུམ་བདེན་པས་སྟོང་པའི་ཆོས་ཀྱི་དབྱིངས་ལ་ངོ་བོ་རིགས་མི་འདྲ་བའི་དབྱེ་བ་བྱར་མེད་པའི་ཕྱིར།
དེ་བཞིན་དུ་རིགས་ཅན་གསུམ་ཀའི་སློབ་པ་རྣམས་ཐེག་པ་ཆེན་པོའི་ལམ་གྱི་གནས་སྐབས་ཀྱི་རིགས་ལ་གནས་པར་
ཐལ། རྟགས་སྔར་བཞིན་ནོ་ཞེས་རྩོད་པ་བཀོད་ནས། གཉིས་པ་ལན་དུ། རིགས་གསུམ་དང་རིགས་ཅན་
གསུམ་གྱི་དབྱེ་བ་མི་རུང་བའི་སྐྱོན་མེད་པར་ཐལ། ཆོས་དབྱིངས་ཀྱི་ངོ་བོ་ལ་རིགས་མི་འདྲ་བའི་ཁྱད་པར་མེད་
ཀྱང༌། རྟེན་པའི་ཆོས་སྒྲུབ་པ་གསུམ་གྱི་བྱེ་བྲག་གིས་རིགས་དང་རིགས་ཅན་གསུམ་པོ་དེ་ཡི་དབྱེ་བ་ཡོངས་སུ་
བརྗོད་པ་ཡིན་པའི་ཕྱིར། དཔེར་ན། རྟེན་བུམ་པ་གཅིག་གི་ནང་དུ་བརྟེན་པ་སྦྲང་རྩི་དང་བུ་རམ་སོགས་བླུགས་
པའི་ཚེ་སྦྲང་རྩིའི་བུམ་པ་དང་བུ་རམ་སོགས་ཀྱི་བུམ་པར་འཇོག་པ་བཞིན་ནོ། །།
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག་ན་རེ། རིགས་ཀྱི་སྐབས་འདིར་རྒྱན་རྩ་བའི་
དགོངས་པ་མཐར་ཐུག་ཐལ་འགྱུར་དུ་གནས་པ་ཡིན་ནོ་ཟེར་ན། དེ་མི་འཐད་པར་ཐལ། དེ་ཡིན་ན། སྐབས་
འདིར་བདེན་འཛིན་ཉོན་སྒྲིབ་ཡིན་དགོས་པ་ལས་དེ་མ་ཡིན་པའི་ཕྱིར། ཕྱི་མ་དེར་ཐལ། བདེན་འཛིན་ཤེས་
སྒྲིབ་ཡིན་པའི་ཕྱིར། དེར་ཐལ། ས་དགུ་ལ་ནི་ཆེན་པོ་ཡི། ། ཞེས་སོགས་ཀྱིས་བདེན་འཛིན་ཤེས་སྒྲིབ་ཏུ་
བཤད་པ་ལྟར་ཁས་ལེན་པའི་ཕྱིར། ཁ་ཅིག རིགས་ཀྱི་སྐབས་འདིའི་དགོངས་པ་མཐར་ཐུག་ཐལ་འགྱུར་དུ་
གནས་པ་ཡིན་ནོ་ཟེར་ན། འོ་ན། ཉན་རང་དགྲ་བཅོམ་པ་ཡིན་ན། སྟོང་ཉིད་མངོན་སུམ་དུ་རྟོགས་མྱོང་ཡིན་
པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ནི་ མཚན་མར་ དམིགས་ སྒོ་
ནས། ། ཞེས་སོགས་ཀྱི་སྐབས་སུ་བདེན་འཛིན་གྱིས་བཅིངས་པའི་ཉན་རང་དགྲ་བཅོམ་ཡོད་པར་བཤད་པའི་
ཕྱིར། གཞན་ཡང་། དེ་མི་འཐད་པར་ཐལ། སྐབས་འདིར་ཡང་སྟོང་ཉིད་རྟོགས་མ་མྱོང་བའི་ཉན་རང་དགྲ་
བཅོམ་པ་ཡོད་པའི་ཕྱིར། དེར་ཐལ། གང་ཟག་གི་བདག་མེད་ཕྲ་མོ་སྟོང་ཉིད་དུ་མི་བཞེད་པའི་ཕྱིར། ཁ་ཅིག
ཆོས་ཀྱི་དབྱིངས་ལ་དབྱེར་མེད་ཕྱིར། ཞེས་པས་ཐེག་པ་གསུམ་གྱི་ཆོས་དབྱིངས་ལ་དབྱེ་བ་མེད་པར་བསྟན་པ་
ཡིན་ཟེར་ན། དེ་མི་འཐད་པར་ཐལ། དེ་གསུམ་གྱི་ཆོས་དབྱིངས་ལ་ནང་གསེས་ཀྱིས་མཆོག་དམན་དང་ཐ་དད་
པའི་དབྱེ་བ་ཡོད་པའི་ཕྱིར། དེར་ཐལ། སངས་རྒྱས་ཀྱི་ཆོས་ཉིད་དང་སེམས་ཅན་གྱི་ཆོས་ཉིད་ལ་ཁྱད་པར་ཡོད་
པའི་ཕྱིར། ཁ་ཅིག གཞུང་དེས་ཆོས་དབྱིངས་རིགས་ཡིན་ན། གནས་སྐབས་རིགས་གསུམ་དང་རིགས་ཅན་
གསུམ་གྱི་དབྱེ་བ་མི་འཐད་པར་རྩོད་པ་ཡིན་ཟེར་ན། འོ་ན། ཆོས་དབྱིངས་རིགས་ཡིན་པར་ཐལ། ཁྱོད་ཀྱིས་
རྩོད་ཚུལ་འཐད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ལ་ཆོས་དབྱིངས་ཡོད་པའི་ཕྱིར།
རང་ལུགས་ནི། སྔར་གྱི་ཚིག་དོན་གྱིས་ཤེས་ལ། ཞིབ་པར་ནི་གཞན་དུ་ཡང་ཤེས་དགོས་སོ། ། རྩོད་པ་
183

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྤོང་པ་ལ། ཁ་ཅིག རྒྱུན་རྩ་བའི་དགོངས་པ་མཐར་ཐུག་ཐལ་འགྱུར་དུ་མི་གནས་ཀྱང་རིགས་རྩ་འགྲེལ་གྱི་
དགོངས་པ་མཐར་ཐུག་ཐལ་འགྱུར་དུ་གནས་པར་ཐལ། རིགས་ཀྱི་སྐབས་འདིར་འཕགས་པ་ལ་སྟོང་ཉིད་རྟོགས་
མྱོང་གིས་ཁྱབ་པའི་ཕྱིར། དེར་ཐལ། རྡོར་གཅོད་ལས། འཕགས་པའི་གང་ཟག་ཐམས་ཅད་འདུས་མ་བྱས་
ཀྱིས་རབ་ཏུ་ཕྱེ་བའི་སླད་དུའོ། ། ཞེས་གསུངས་པའི་ཕྱིར། ཁྱབ་སྟེ། དེའི་དོན་འཆད་པ་ན། རྣམ་བཤད་
ལས། དོན་ནི་ཐེག་པ་ཆེ་ཆུང་གི་འཕགས་པའི་གང་ཟག་ཐམས་ཅད་ནི་ཆོས་རྣམས་དེ་ཁོ་ནར་མ་གྲུབ་པའི་དོན་
དམ་འདུས་མ་བྱས་མངོན་སུམ་དུ་རྟོགས་པས་བཞག་པའི་ཕྱིར་ཞེས་པའོ། ། ཞེས་གསུངས་པའི་ཕྱིར། ཟེར་ན།
སྐྱོན་མེད་དེ། དེ་ནི་བདག་མེད་ཕྲ་རགས་མ་ཕྱེ་བར་སྤྱིར་བསྟན་པ་ཙམ་ཡིན་པའི་ཕྱིར། ཁ་ཅིག ཆོས་ཀྱི་
དབྱིངས་ལ་དབྱེར་མེད་ཕྱིར། ། ཞེས་སོགས་ཀྱི་དོན་འཆད་པ་ན། ཐེག་པ་གསུམ་གྱི་ཆོས་དབྱིངས་ལ་ངོ་བོ་
རིགས་མི་འདྲ་བའི་དབྱེ་བ་མེད་པ་རྟགས་སུ་བྱས་པའི་རྩོད་པ་བཀོད་པ་དེ་མི་འཐད་པར་ཐལ། དེ་ནི་ཐེག་ཆེན་གྱི་
སྒྲུབ་པ་བཅུ་གསུམ་བདེན་པས་སྟོང་པ་རིགས་ཡིན་ན། སེམས་བདེན་པས་སྟོང་པ་སེམས་ཅན་ཐམས་ཅད་ལ་
ཡོད་པས་གནས་སྐབས་རིགས་གསུམ་དང་རིགས་ཅན་གསུམ་གྱི་དབྱེ་བ་མི་འཐད་པར་རྩོད་པ་ཡིན་པའི་ཕྱིར་ཟེར་
ན། མ་ཁྱབ་སྟེ། དེ་ནི་ཁྱབ་ཆེ་ཆུང་མ་གཏོགས་དོན་འདྲ་བའི་ཕྱིར། ཁ་ཅིག ཉན་རང་གི་ལམ་གྱིས་ཆོས་
དབྱིངས་ལ་དམིགས་ནས་བསྒོམས་པས་གོང་ནས་གོང་འཕེལ་དུ་མི་འགྱུར་བར་ཐལ། དེས་ཆོས་ཐམས་ཅད་
བདེན་པས་སྟོང་པ་ལ་དམིགས་ནས་བསྒོམས་པས་དེ་ལྟར་མི་འགྱུར་པའི་ཕྱིར། དེར་ཐལ། དེས་ཐེག་ཆེན་སྒྲུབ་
པ་བདེན་པས་སྟོང་པ་ལ་དམིགས་ནས་བསྒོམས་པས་དེ་ལྟར་མི་འགྱུར་བའི་ཕྱིར། མ་གྲུབ་ན། ཉན་རང་གི་ལམ་
ཐེག་པ་ཆེན་པོའི་ལམ་གྱི་གནས་སྐབས་ཀྱི་རིགས་ལ་གནས་པར་ཐལ། མ་གྲུབ་པ་དེའི་ཕྱིར། འདོད་མི་ནུས་
སོ། ། གོང་དུ་འདོད་ན། ཉན་རང་གིས་ཀྱང་ཆོས་དབྱིངས་བསྒོམས་པས་གོང་འཕེལ་དུ་མི་འགྱུར་པར་ཐལ།
འདོད་པའི་ཕྱིར། འདོད་ན། ཉན་རང་རྣམས་གོང་འཕེལ་དུ་མི་འགྱུར་བར་ཐལ། འདོད་པའི་ཕྱིར། འདོད་
ན། དེ་རྣམས་སངས་མི་རྒྱུ་བར་ཐལ་ལོ་ཟེར་ན། དཔྱད་དོ། ། །
ལྔ་པ་ཐེག་ཆེན་སྒྲུབ་པའི་དམིགས་པ་ནི། དམིགས་པ་ཆོས་རྣམས་ཐམས་ ཅད་དེ། ། ཞེས་པ་ནས།
གང་དག་ཐུབ་པའི་ཐུན་མོང་མིན། ། ཞེས་པའི་བར་གསུངས། དེའི་དོན་འཆད་པ་ན། འགྲེལ་པ་ལས། རེ་
ཞིག་དང་པོར་སྤྱིར་དགེ་བ་དང་མི་དགེ་བ་དང་ལུང་དུ་མ་བསྟན་པ་སྟེ། ཞེས་པ་ནས། དམིགས་པ་རྣམ་པ་བཅུ་
གཅིག་གོ། ཞེས་པའི་བར་གསུངས་སོ། ། འདིའི་སྐབས་སུ་རྩ་བའི་ཚིག་དོན་དང་། མཐའ་དཔྱད་པ་གཉིས་
ལས། དང་པོ་ནི། དགེ་སོགས་ཀྱི་ཆོས་རྣམས་ཐམས་ཅད་དེ་ནི་ཆོས་ཅན། ཐེག་ཆེན་སྒྲུབ་པའི་དམིགས་པ་ཡིན་
184

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ཏེ། དེའི་སྒྲོ་འདོགས་གཅད་པར་བྱ་བའི་གཞི་ཡིན་པའི་ཕྱིར། དམིགས་པ་ཆོས་དེ་ཡང་ཆོས་ཅན། དུ་མ་ཡོད་
དེ། དགེ་བ་དགེ་སྦྱོང་ཚུལ་གྱི་ལམ་བདེན་པ་དང་། ལ་སོགས་པ་ཡིན་ཞེས་པས་སྲོག་གཅོད་སོགས་མི་དགེ་བ་
དང་། ལུང་དུ་མ་བསྟན་པའི་ཆོས་རྣམས་དང་། དགེ་བའི་ཆོས་དེ་ལ་ཡང་སོ་སོར་ཕྱེ་ན། འཇིག་རྟེན་པ་ཡི་
རྟོགས་པ་སོ་སྐྱེའི་ལམ་གྱིས་བསྡུས་པའི་ཕུང་པོ་ལྔ་དང་། འཇིག་རྟེན་ལས་འདས་པའི་ལམ་དུ་འདོད་པའི་ཟག་
མེད་ཀྱི་བསམ་གཏན་བཞི་པོ་གང་ཡིན་པ་དག་དང་། ཟག་བཅས་ཉེར་ལེན་གྱི་ཕུང་པོ་ལྔ་དང་། ཟད་པ་མེད་
པའི་ཆོས་དྲན་པ་ཉེ་བར་བཞག་པ་བཞི་དང་། རྒྱུ་རྐྱེན་གྱིས་འདུས་བྱས་པ་ཁམས་གསུམ་པོ་གང་དག་དང་དེས་
འདུས་མ་བྱས་པ་དེ་བཞིན་ཉིད་དང་། སློབ་མ་ཉན་ཐོས་དང་ཐུན་མོང་པའི་ཆོས་བསམ་གཏན་བཞི་རྣམས་དང་།
ཐུབ་པའི་ཐུན་མོང་མ་ཡིན་པའི་ཆོས་བཅོ་བརྒྱད་པོ་གང་དག་རྣམས་སུ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག་ན་རེ། ཐེག་ཆེན་གྱི་བར་ཆད་མེད་ལམ་
གྱི་དམིགས་པ་ཡིན་ན། དེས་དམིགས་པས་ཁྱབ་ཟེར་ན། ཀུན་རྫོབ་བདེན་པ་ཆོས་ཅན། དེར་ཐལ། དེའི་
ཕྱིར། དེར་ཐལ། དེའི་སྒྲོ་འདོགས་གཅོད་གཞི་ཡིན་པའི་ཕྱིར། འདོད་ན། དེས་ཀུན་རྫོབ་བདེན་པ་རྟོགས་
པར་ཐལ། དེས་དེ་དམིགས་པའི་ཕྱིར། རྟགས་ཁས། འདོད་ན། དེ་དེའི་གཞལ་བྱ་ཡིན་པར་ཐལ། འདོད་
པའི་ཕྱིར། འདོད་ན། དོན་དམ་བདེན་པ་ཡིན་པར་ཐལ་ལོ། ། གཞན་ཡང་། བདེན་འཛིན་གྱི་དམིགས་པ་
ཡིན་ན། དེས་དམིགས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། དངོས་པོ་བདེན་པར་
འཛིན་པའི་བདེན་འཛིན་གྱི་དམིགས་པ་ཡིན་ན། དེས་དམིགས་དགོས་པར་ཐལ། འདོད་པའི་ཕྱིར། འདོད་
ན། དངོས་པོ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་མཐོང་ལམ་བར་ཆད་མེད་ལམ་གྱི་
དམིགས་པ་ཡིན་པའི་ཕྱིར། ཁྱབ་སྟེ། ཐེག་ཆེན་མཐོང་ལམ་བར་ཆད་མེད་ལམ་དང་དངོས་པོ་བདེན་པར་
འཛིན་པའི་བདེན་འཛིན་གཉིས་དམིགས་ནས་རྣམ་པ་འཛིན་སྟངས་དངོས་འགལ་དུ་ཞུགས་པའི་བློ་ཡིན་པར་
མཚུངས་པའི་ཕྱིར། དེར་ཐལ། ཐེག་ཆེན་མཐོང་ལམ་བར་ཆད་མེད་ལམ་གྱིས་དངོས་པོ་ལ་དམིགས་ནས་
བདེན་མེད་དུ་རྟོགས། ཅིག་ཤོས་ཀྱིས་དངོས་པོ་ལ་དམིགས་ནས་བདེན་པར་བཟུང་པའི་ཕྱིར། གོང་དུ་འདོད་
མི་ནུས་སོ། ། ཁ་ཅིག བློ་དེའི་དམིགས་ཡུལ་ཡིན་ན། བློ་དེའི་ཡུལ་ཡིན་པས་ཁྱབ་ཟེར་ན། གཟུགས་ཆོས་
ཅན། ཐེག་ཆེན་མཐོང་སྒོམ་བར་ཆད་མེད་ལམ་གྱི་ཡུལ་ཡིན་པར་ཐལ། དེའི་དམིགས་ཡུལ་ཡིན་པའི་ཕྱིར།
འདོད་ན། དེའི་གཞལ་བྱ་ཡིན་པར་ཐལ། འདོད་པའི་ཕྱིར། འདོད་ན། དེའི་དངོས་གཞལ་ཡིན་པར་ཐལ།
འདོད་པའི་ཕྱིར། འདོད་ན། སྟོང་ཉིད་ཡིན་པར་ཐལ་ལོ། ། །ཁ་ཅིག དགེ་བ་ཡིན་ན། ཟག་བཅས་ཡིན་
185

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། དེར་ཐལ། ལམ་ཡིན་པའི་ཕྱིར། འདོད་
ན། མི་འཐད་པར་ཐལ། ཟག་མེད་ཡིན་པའི་ཕྱིར། ཁ་ཅིག དགེ་བ་ཡིན་ན། རང་འབྲས་ཐུན་མོང་མ་ཡིན་
པའི་རྣམ་སྨིན་གྱི་འབྲས་བུ་ཡིད་འོང་འབྱིན་བྱེད་ཡིན་པས་ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ།
དེའི་ཕྱིར། འདོད་ན། དེ་རྣམ་སྨིན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་
ཡིན་པའི་ཕྱིར། ཁ་ཅིག དོན་དམ་པའི་དགེ་བ་ལ་དགེ་བས་ཁྱབ། དོན་དམ་པའི་མི་དགེ་བ་ལ་མི་དགེ་བས་
ཁྱབ་ཟེར་ན། དང་པོ་ལ། ཐར་པ་ཆོས་ཅན། དེར་ཐལ། དེའི་ཕྱིར། དེར་ཐལ། མཛོད་ལས། ཐར་པ་
དམ་པའི་དོན་དུ་དགེ ། ཞེས་གསུངས་པའི་ཕྱིར། འདོད་ན། འདུས་བྱས་ཡིན་པར་ཐལ། འདོད་པའི་ཕྱིར།
འདོད་མི་ནུས་སོ། ། ཕྱི་མ་ལ། འཁོར་བ་ཆོས་ཅན། དེར་ཐལ། དེའི་ཕྱིར། འདོད་ན། ཤེས་པ་ཡིན་པར་
ཐལ་ལོ། ། ཁ་ཅིག དགེ་བ་ཡིན་ན། ཤེས་པ་ཡིན་པས་ཁྱབ་ཟེར་ན། སྡོམ་པའི་ས་བོན་དུ་འགྱུར་པའི་དགེ་བ་
ཆོས་ཅན། དེར་ཐལ། དེའི་ཕྱིར། འདོད་ན། སྡོམ་པའི་ས་བོན་ཡང་ཤེས་པ་ཡིན་པར་ཐལ། འདོད་པའི་
ཕྱིར། འདོད་ན། སྡོམ་པ་ཆོས་ཅན། ཁྱོད་ཀྱི་ས་བོན་ཤེས་པ་མ་ཡིན་པར་ཐལ། དེ་ཤེས་པ་མ་ཡིན་པའི་ལྡན་
མིན་འདུ་བྱེད་ཡིན་པའི་ཕྱིར། དེར་ཐལ། ཁྱོད་ཀྱི་ས་བོན་ཡོད་པའི་ཕྱིར། ཁ་ཅིག དགེ་བ་ཡིན་ན། རང་གི་
ཐུན་མོང་མ་ཡིན་པའི་འབྲས་བུ་བདེ་བ་འབྱིན་ངེས་ཡིན་པས་ཁྱབ། མི་དགེ་བ་ཡིན་ན། རང་གི་ཐུན་མོང་མ་
ཡིན་པའི་འབྲས་བུ་སྡུག་བསྔལ་འབྱིན་ངེས་ཡིན་པས་ཁྱབ་ཟེར་ན། དང་པོ་ལ། ཁོང་ཁྲོས་གཏན་ནས་འཇོམས་
ངེས་ཀྱི་དགེ་བ་མེད་པར་ཐལ། ཁོང་ཁྲོས་རྣམ་སྨིན་གྱི་འབྲས་བུ་འབྱིན་དུ་མི་སྟེར་བའི་དགེ་བ་མེད་པའི་ཕྱིར།
དེར་ཐལ། དེས་དགེ་བ་འགའ་ཞིག་རང་འབྲས་ཐུན་མོང་མ་ཡིན་པའི་བདེ་བ་མ་བྱུང་གོང་དུ་འཇོམས་པ་མེད་
པའི་ཕྱིར། དེར་ཐལ། དགེ་བ་ཡིན་ན། རང་འབྲས་ཐུན་མོང་མ་ཡིན་པའི་བདེ་བ་འབྱིན་ངེས་ཡིན་དགོས་པའི་
ཕྱིར། རྟགས་ཁས། གཞན་ཡང་། དགེ་བ་བྱས་མ་ཐག་ཏུ་ཁོང་ཁྲོས་འཛོམས་པ་དང་། མི་དགེ་བ་འགའ་ཞིག་
བྱས་མ་ཐག་ཏུ་སྟོབས་བཞིའི་སྒོ་ནས་བཤགས་ནས་འདག་ངེས་སུ་བྱས་པ་མེད་པར་ཐལ། དམ་བཅའ་འཐད་
པའི་ཕྱིར། འདོད་ན། སླའོ༑ ། ཁ་ཅིག ལུང་མ་བསྟན་ཡིན་ན། ལུང་དུ་མ་བསྟན་པས་ཁྱབ་ཟེར་ན། ནམ་
མཁའ་ཆོས་ཅན། དེར་ཐལ། དེའི་ཕྱིར། དེར་ཐལ། འདུས་མ་བྱས་ཀྱི་ཆོས་ཡིན་པའི་ཕྱིར། འདོད་ན།
ལུང་དུ་བསྟན་པར་ཐལ། ལུང་ལས་བསྟན་པའི་ཕྱིར། དེར་ཐལ། གཞི་གྲུབ་པའི་ཕྱིར། ཁ་ཅིག སྐྱེས་བུ་
དམ་པས་བླང་བྱར་འོས་པ། དགེ་བའི་མཚན་ཉིད། སྐྱེས་བུ་དམ་པས་དོར་བྱར་འོས་པ། མི་དགེ་བའི་མཚན་
ཉིད། བླང་དོར་བཏང་སྙོམས་སུ་གཞག་བྱ། ལུང་མ་བསྟན་གྱི་མཚན་ཉིད་ཟེར་ན། ཐར་པ་ཆོས་ཅན། དགེ་
186

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
བ་ཡིན་པར་ཐལ། སྐྱེས་བུ་དམ་པས་བླང་བྱར་འོས་པའི་ཕྱིར། རྟགས་གསལ་སླའོ། ། བདེན་འཛིན་ཆོས་ཅན།
མི་དགེ་བ་ཡིན་པར་ཐལ། སྐྱེས་བུ་དམ་པས་དོར་བྱར་འོས་པའི་ཕྱིར། འདོད་མ་ནུས་ཏེ། ལུང་མ་བསྟན་ཡིན་
པའི་ཕྱིར། དེར་ཐལ། ཆོས་ཅན། དེའི་ཕྱིར། གཞན་ཡང་། ངོ་བོ་ཉིད་སྐུ་ཆོས་ཅན། བླང་དོར་བཏང་
སྙོམས་སུ་གཞག་བྱ་ཡིན་པར་ཐལ། ལུང་མ་བསྟན་ཡིན་པའི་ཕྱིར། འདོད་མི་ནུས་ཏེ། བླང་བྱ་ཡིན་པའི་ཕྱིར།
དེར་ཐོལ། ཐོབ་བྱ་ཡིན་པའི་ཕྱིར། གཞན་ཡང་། བདེན་འཛིན་ཆོས་ཅན། མཚན་ཉིད་ཕྱི་མ་དེར་ཐལ།
ལུང་མ་བསྟན་ཡིན་པའི་ཕྱིར། དེར་ཐལ། ཤེས་སྒྲིབ་ཡིན་པའི་ཕྱིར། འདོད་མི་ནུས་ཏེ། དོར་བྱ་ཡིན་པའི་
ཕྱིར། དེར་ཐལ། སྒྲིབ་པ་ཡིན་པའི་ཕྱིར། །
གཉིས་པ་རང་ལུགས་ལ། ཐེག་ཆེན་སྒྲུབ་པའི་སྒྲོ་འདོགས་གཅད་པར་བྱ་བའི་གཞི། ཐེག་ཆེན་སྒྲུབ་པའི་
དམིགས་པའི་མཚན་ཉིད། དེ་ལ་དབྱེ་ན་དགེ་སོགས་གསུམ་ཡོད། རྣམ་སྨིན་གྱི་འབྲས་བུ་ཡིད་འོང་འབྱིན་རུང་
དུ་ལུང་དུ་བསྟན་པའི་རིགས་སུ་གནས་པའི་འདུ་བྱེད། དགེ་བའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་
ནས་དབྱེ་ན། དོན་དམ་པའི་དགེ་བ། ངོ་བོ་ཉིད་ཀྱི་དགེ་བ། མཚུངས་ལྡན་གྱི་དགེ་བ་ཀུན་སློང་གི་དགེ་བ་དང་
བཞི་ཡོད། དང་པོ་ནི། མྱང་འདས་ལྟ་བུ། གཉིས་པ་ནི། སྲོག་གཅོད་སྤོང་པའི་བསམ་པ་ལྟ་བུ། གསུམ་པ་ནི་
དེ་དང་མཚུངས་ལྡན་གྱི་སེམས་བྱུང་ལྟ་བུ། བཞི་བ་ནི་དེ་ཀུན་ནས་སློང་བར་བྱེད་པའི་སེམས་བྱུང་ལྟ་བུའོ། །
རྣམ་སྨིན་གྱི་འབྲས་བུ་ཡིད་མི་འོང་འབྱིན་རུང་དུ་ལུང་དུ་བསྟན་པའི་རིགས་སུ་གནས་པའི་འདུ་བྱེད། མི་དགེ་
བའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། དོན་དམ་པའི་མི་དགེ་བ་སོགས་བཞི་ཡོད།
དང་པོ་ནི། འཁོར་བ་ལྟ་བུ། གཉིས་པ་ནི། སྲོག་གཅོད་ཀྱི་བསམ་པ་ལྟ་བུ། གསུམ་པ་ནི། དེ་དང་མཚུངས་
ལྡན་གྱི་སེམས་བྱུང་ལྟ་བུ་དང་། བཞི་པ་ནི། དེ་ཀུན་ནས་སློང་བྱེད་ཀྱི་སེམས་བྱུང་ལྟ་བུའོ། ། རྣམ་སྨིན་གྱི་
འབྲས་བུ་ཡིད་འོང་དང་ཡིད་མི་འོང་གང་རུང་འབྱིན་དུ་མི་རུང་བའི་ཆོས། ལུང་མ་བསྟན་གྱི་མཚན་ཉིད། དེ་ལ་
དོན་དམ་པའི་ལུང་མ་བསྟན་སོགས་བཞི་ཡོད། དང་པོ་ནི་ནམ་མཁའ་ལྟ་བུ། གཉིས་པ་ནི་བཟོའི་ལས་ཕལ་ཆེར་
དང་སྤྱོད་ལམ་ལྟ་བུ། གསུམ་པ་ནི་ལུང་མ་བསྟན་གྱི་སེམས་དང་མཚུངས་ལྡན་དུ་གྱུར་པའི་སེམས་བྱུང་ལྟ་བུ།
བཞི་པ་ནི་དེ་ཀུན་ནས་སློང་བྱེད་ཀྱི་སེམས་བྱུང་ལྟ་བུའོ། ། གཞན་ཡང་། ལུང་མ་བསྟན་དེ་ལ། སྒྲིབ་པར་
འགྱུར་བའི་ལུང་མ་བསྟན། མ་སྒྲིབ་ལུང་མ་བསྟན་གཉིས། དང་པོ་ནི། ཤེས་སྒྲིབ་ཐམས་ཅད་དང་གང་ཟག་གི་
བདག་འཛིན་ལྟ་བུ། བཞི་པ་ནི་དེ་ཀུན་ནས་སློང་བྱེད་ཀྱི་སེམས་བྱུང་ལྟ་བུའོ། ། གཞན་ཡང་། ལུང་མ་བསྟན་
དེ་ལ། སྒྲིབ་པར་འགྱུར་བའི་ལུང་མ་བསྟན། མ་སྒྲིབ་ལུང་མ་བསྟན་གཉིས། དང་པོ་ནི། ཤེས་སྒྲིབ་ཐམས་
187

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅད་དང་གང་ཟག་གི་བདག་འཛིན་ལྟ་བུའོ། ། གཉིས་པ་ནི་སྣོད་བཅུད་ལྟ་བུའོ། ། འདིར་མཁས་པ་ཁ་ཅིག
དགེ་བའི་རྣམ་སྨིན་གྱི་འབྲས་བུ་སྡུག་བསྔལ་དང་། མི་དགེ་བའི་རྣམ་སྨིན་གྱི་འབྲས་བུ་བདེ་བ་ཡོད་པར་བཞེད་
ཀྱང་ལེགས་པར་མི་སེམས་སོ། །
གསུམ་པ་རྩོད་པ་སྤོང་པ་ལ། ཁ་ཅིག་ན་རེ། ཐེག་ཆེན་མཐོང་ལམ་བར་ཆད་མེད་ལམ་གྱི་དམིགས་ཡུལ་
ཡིན་ན། དེས་དམིགས་པས་ཁྱབ་པར་ཐལ། ཐེག་ཆེན་སྒྲུབ་པའི་དམིགས་པ་ཡིན་ན། དེས་དམིགས་པས་ཁྱབ་
པའི་ཕྱིར་ཟེར་ན། མ་ཁྱབ། རྟགས་དེར་ཐལ། ཡོད་ན་ཐེག་ཆེན་སྒྲུབ་པས་དམིགས་དགོས་པའི་ཕྱིར། ཁ་
ཅིག་ན་རེ། བདེན་འཛིན་གྱི་ཡུལ་ཡོད་པར་ཐལ། དེའི་སྣང་ཡུལ་ཡོད་པའི་ཕྱིར་དང་། དེའི་དམིགས་ཡུལ་ཡང་
ཡོདཔའི་ཕྱིར། ཁ་ཅིག་གིས་འདོད་ཟེར་ཡང་། རེ་ཞིག་དེ་མི་འཐད་པར་ཐལ། ཤེས་པ་གང་ཞིག དེའི་
གཞལ་བྱ་མེད་པའི་ཕྱིར། ཁ་ཅིག ཟག་བཅས་ཀྱི་ལས་ཆོས་ཅན། དགེ་བ་ཡིན་པར་ཐལ། རང་འབྲས་རྣམ་
སྨིན་གྱི་འབྲས་བུ་ཡིད་འོང་འབྱིན་རུང་ཡིན་པའི་ཕྱིར། ཡང་དེ་ཆོས་ཅན། མི་དགེ་བ་ཡིན་པར་ཐལ། རྣམ་
སྨིན་གྱི་འབྲས་བུ་ཡིད་མི་འོང་འབྱིན་རུང་ཡིན་པའི་ཕྱིར། དེར་ཐལ། དེའི་རྣམ་སྨིན་གྱི་འབྲས་བུ་ཡིད་མི་འོང་
ཡོད་པའི་ཕྱིར། འདོད་མི་ནུས་སོ། ། ཟེར་ན། ཚིག་ཟུར་ལ་བསྟེན་པར་བྱའོ། ། ཁ་ཅིག དགེ་མི་དགེ་ལུང་
མ་བསྟན་གང་རུང་མ་ཡིན་པའི་ཆོས་ཡོད་པར་ཐལ། དགེ་མི་དགེ་གཉིས་དེ་ལྟར་ཡིན་པའི་ཕྱིར། དེར་ཐལ།
དེ་རེ་རེ་ནས་མ་ཡིན་པའི་ཕྱིར། དགེ་བ་ཡིན་ཟེར་ན། མི་དགེ་བ་ཡང་དགེ་བ་ཡིན་པར་ཐལ་ལོ། ། དེ་གཉིས་ཀ་
དགེ་བ་ཡིན་པའི་ཕྱིར། མི་དགེ་བ་ཡིན་ཟེར་ན་སླའོ། ། ལུང་མ་བསྟན་ཡིན་ཟེར་ན༔ དེ་མི་འཐད་པར་ཐལ།
དེ་རེ་རེ་ནས་ལུང་མ་བསྟན་མ་ཡིན་པའི་ཕྱིར་ཟེར་ན། མ་ཁྱབ་སྟེ། བདེན་གཉིས་ཀུན་རྫོབ་བདེན་པར་འདོད་
དགོསཀྱང་སྐྱོན་མེད་པའི་ཕྱིར། གོང་དུ་འདོད་མི་ནུས་སོ། ། དྲུག་པ་ཐེག་ཆེན་སྒྲུབ་པའི་ཆེད་དུ་བྱ་བ་ནི།
སེམས་ཅན་ཀུན་མཆོག་ཉིད་སེམས་དང་། ། ཞེས་སོགས་རྐང་པ་བཞི་གསུངས། དེའི་དོན་འགྲེལ་པར་འཆད་
པ་ན། རྣམ་པ་ཐམས་ཅད་དུ་རྣམ་པ་ཐམས་ཅད་མཁྱེན་པ་ཉིད། ཅེས་པ་ནས། ཆེད་དང་བྱ་བ་གསུམ་དུ་ཤེས་
པར་བྱའོ། ། ཞེས་པའི་བར་གསུངས་ལ། དེ་གང་ལས་འཕྲོས་པ་ནི། རབ་འབྱོར་འདི་ལ་སེམས་ཅན་གྱི་ཕུང་
པོ་ཆེན་པོ་དང་སེམས་ཅན་གྱི་སྡེ་ཆེན་པོ་མཆོག་ཉིད་དུ་བྱེད་པར་འགྱུར་བ་དེའི་ཕྱིར་བྱང་ཆེན་ཞེས་བྱའོ་ཞེས་
སོགས་ལས་འཕྲོས་སོ། ། འདིའི་སྐབས་སུ་རྩ་བའི་ཚིག་དོན་དང་། མཐའ་དཔྱད་པའོ། ། དང་པོ་ནི། ཐེག་
ཆེན་སྒྲུབ་པའི་ཆེད་དུ་བྱ་བ་ཆོས་ཅན། ཁྱོད་གང་གིས་ཤེས་པར་བྱ་བའི་གང་ཟག་ཡོད་དེ། རང་བྱུང་དུ་འགྱུར་
བས་རང་བྱུང་གི་མིང་བཏགས་པ་བྱང་སེམས་རྣམས་ཀྱིས་ཤེས་པར་བྱ་བའི་ཕྱིར། གང་གི་སྒོ་ནས་ཤེས་པར་བྱེད་
188

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
པ་ཡོད་དེ། ཆེན་པོ་གསུམ་གྱི་སྒོ་ནས་ཤེས་པར་བྱེད་པ་ཡིན་པའི་ཕྱིར། ཆེན་པོ་གསུམ་ཡང་ཡོད་དེ། སེམས་
ཅན་ཀུན་གྱི་མཆོག་ཉིད་དུ་བྱེད་པའི་སེམས་ཆེན་པོ་དང་། སྤོང་པ་ཆེན་པོ་དང༌། རྟོགས་པ་ཆེན་པོ་དང་གསུམ་
པོ་རྣམས་སུ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ནི། ཁ་ཅིག གང་གི་ཆེད་དུ་བྱང་སེམས་སྒྲུབ་པ་ལ་
འཇུག་པའི་ཐོབ་བྱ་མཐར་ཐུག ཐེག་ཆེན་སྒྲུབ་པའི་ཆེད་དུའམ་མཚན་ཉིད་ཟེར་ན། ས་བཅུ་པའི་ཡེ་ཤེས་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དེའི་དོན་དུ་གཉེར་བྱ་ཡིན་ པའི་ ཕྱིར།
འདོད་མི་ནུས་ཏེ། སློབ་ལ་མ་ཡིན་པའི་ཕྱིར། གཞན་ཡང་། དེ་མི་འཐད་པར་ཐལ། གཞན་དོན་ཐེག་ཆེན་
སྒྲུབ་པའི་ཆེད་དུ་བྱ་བ་ཡིན་པའི་ཕྱིར། དེར་ཐལ། བྱང་སེམས་ཀྱིས་གཞན་དོན་ཆེད་དུ་བྱ་དགོས་པའི་ཕྱིར།
དེར་ཐལ། དེས་གཞན་དོན་གཙོ་བོར་བྱ་དགོས་པའི་ཕྱིར། ཁ་ཅིག ཆེད་དུ་བྱ་བ་ཡིན་ན། ཐེག་ཆེན་སྒྲུབ་
པའི་ཆེད་དུ་བྱ་བ་ཡིན་པས་ཁྱབ་ཟེར་ན། དམན་པའི་མྱང་འདས་ཆོས་ཅན། དེར་ཐལ། དེའི་ཕྱིར། དེར་
ཐལ། ཐེག་དམན་སྒྲུབ་པའི་ཆེད་དུ་བྱ་བ་ཡིན་པའི་ཕྱིར། འདོད་ན་སླའོ། ། གཉིས་པ། རང་ལུགས་ནི།
གང་གི་ཆེད་དུ་བྱང་སེམས་སྒྲུབ་པ་ལ་འཇུག་པའི་ཐོབ་བྱ་མཐར་ཐུག ཐེག་ཆེན་སྒྲུབ་པའི་ཆེད་དུ་བྱ་བ་མཐར་
ཐུག་གི་མཚན་ཉིད། སྤྱིར་སངས་རྒྱས་ཀྱི་ཡོན་ཏན་ཐམས་ཅད་དང་། འདིར་བསྟན་པའི་དབང་དུ་བྱས་ན།
སྔར་བཤད་པ་ལྟར་ཆེན་པོ་གསུམ་ཡོད། སངས་རྒྱས་འཕགས་པའི་རྒྱུད་ཀྱི་ཐུགས་རྗེ་ཆེན་པོ་ནི། སེམས་ཆེན་པོ་
དང་། མི་གནས་པའི་མྱང་འདས་ནི། སྤོང་པ་ཆེན་པོ་དང་། རྣམ་མཁྱེན་རྟོགས་པ་ཆེན་པའོ། །
གསུམ་པ་རྩོད་པ་སྤོང་བ་ལ། ཁ་ཅིག འདིར་བསྟན་པའི་ཆེན་པོ་གསུམ་མི་འགལ་བར་ཐལ། འདིར་
སེམས་ཆེན་པོ་དང་རྟོགས་པ་ཆེན་པོ་མི་འགལ་བའི་ཕྱིར་ཟེར་ན། མ་ཁྱབ། རྟགས་དེར་ཐལ། སངས་རྒྱས་
འཕགས་པའི་རྒྱུད་ཀྱི་ཆོས་ཐམས་ཅད་མངོན་སུམ་དུ་རྟོགས་པའི་ཐུགས་རྗེ་ཆེན་པོ་དེ་དེ་གཉིས་ཀ་ཡིན་པའི་ཕྱིར།
འདོད་མི་ནུས་ཏེ། འདིར་བསྟན་སྤོང་པ་ཆེན་པོ་ཡིན་ན། འདུས་མ་བྱས་ཡིན་དགོས་པའི་ཕྱིར། ཁ་ཅིག
སེམས་ཆེན་པོ་ཡིན་ན། སེམས་ཡིན་དགོས་པར་ཐལ། རྟོགས་པ་ཆེན་པོ་ཡིན་ན། རྟོགས་པ་ཡིན་དགོས་པའི་
ཕྱིར། དེར་ཐལ། སྙིང་རྗེ་ཆེན་པོ་ཡིན་ན། སྙིང་རྗེ་ཡིན་དགོས་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ།
སངས་རྒྱས་འཕགས་པའི་རྒྱུད་སྙིང་རྗེ་ཆེན་པོ་གྱུར་བའི་སེམས་བྱུང་ཡོད་པའི་ཕྱིར། ཁ་ཅིག འདིར་བསྟན་
སེམས་ཆེན་པོ་ལ། སེམས་ཆེན་པོས་མ་ཁྱབ། འདིར་བསྟན་རྟོགས་པ་ཆེན་པོ་ལ་རྟོགས་པ་ཆེན་པོས་མ་ཁྱབ་
གསུང་། བདུན་པ་གོ་སྒྲུབ་འཆད་པ་ནི། དེ་དག་སོ་སོར་སྦྱིན་ལ་སོགས། ཞེས་སོགས་ཚིགས་སུ་བཅད་པ་
189

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག་གསུངས་ཏེ། དེའི་དོན་འགྲེལ་པར་འཆད་པ་ན། ཆོས་ཀྱི་སྦྱིན་པ་ལ་སོགས་སྦྱིན་པར་བྱེད་ན། ཞེས་པ་
ནས། གོ་ཆའི་སྒྲུབ་པ་རྣམ་པ་དྲུག་གོ་ཞེས་པའི་བར་གསུངས་ལ། དེ་དག་གང་ལས་འཕྲོས་པ་ཡོད་དེ། བྱང་
ཆུབ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ། སྦྱིན་པ་ཡོངས་སུ་གཏོང་པ་དེ་དག་རྣམ་
པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་ཡོངས་སུ་གཏོང་སྟེ། ཞེས་སོགས་ལས་འཕྲོས་པའི་
ཕྱིར། འདིའི་སྐབས་སུ་རྩ་བའི་ཚིག་དོན་དང༌། མཐའ་དཔྱད་པའོ། ། དང་པོ་ནི། གོ་ཆའི་སྒྲུབ་པ་གང་ཡིན་
པ་དེ་ནི་ཆོས་ཅན། ཁྱོད་འཆད་པའི་ཚུལ་ཡོད་དེ། སྦྱིན་པའི་སྦྱིན་པ་ནས་སྦྱིན་པའི་ཤེས་རབ་ཀྱི་བར་དྲུག་དང་།
དེ་བཞིན་དུ་ཕར་ཕྱིན་ལྷག་མ་རྣམས་ལ་སྦྱར་བའི་དྲུག་ཚན་གིས་མདོའི་དོན་ཇི་ལྟ་བ་བཞིན་དུ་བཤད་པར་བྱ་བའི་
ཕྱིར། དེ་ལྟར་དབྱེ་རུང་བ་ཡིན་ཏེ། གོ་ཆའི་སྒྲུབ་པ་དེ་དག་སོ་སོར་ཏེ་རེ་རེས་ཀྱང་སྦྱིན་པ་ལ་སོགས་པ་རྣམ་པ་
དྲུག་དྲུག་ཏུ་བསྡུས་པ་ཡིན་པའི་ཕྱིར།
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ཐེག་ཆེན་སེམས་བསྐྱེད་ལ་བརྟེན་ནས་
ཆེན་པོ་གསུམ་ཐོབ་བྱེད་ཀྱི་སེམས་དཔའི་ཡེ་ཤེས། སྒྲུབ་པའི་མཚན་ཉིད་ཟེར་ན། ཐེག་དམན་གྱི་སྒྲུབ་པ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། སེམས་དཔའི་ཡེ་ཤེས་ཡིན་པར་ཐལ། འདོད་
པའི་ཕྱིར། འདོད་མི་ནུས་སོ། ། ཁ་ཅིག ཐེག་ཆེན་སེམས་བསྐྱེད་ལ་བརྟེན་ནས་ཆེན་པོ་གསུམ་ཐོབ་བྱེད་ཀྱི་
སེམས་དཔའི་བྱ་བ། ཐེག་ཆེན་སྒྲུབ་པའི་མཚན་ཉིད་ཟེར་ན། མཚན་ཉིད་དེ་མི་འཐད་པར་ཐལ། སེམས་
དཔའི་བྱ་བ་ལ་ལུས་ངག་གི་བྱ་བ་ཡོད་པའི་ཕྱིར། ཁྱབ་སྟེ། ཐེག་ཆེན་སྒྲུབ་པ་ཡིན་ན་ཡེ་ཤེས་ཡིན་དགོས་ལ།
ལུས་ངག་གི་བྱ་བ་ལ་གཟུགས་ཅན་ཡོད་པའི་ཕྱིར། ཁ་ཅིག མཁྱེན་པ་ཡུལ་གྱི་སྒྲུབ་པ་ཡིན་ན། མཁྱེན་པ་
གསུམ་ཡུལ་དུ་བྱེད་པས་ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་
ཕྱིར། དེར་ཐལ། མཁྱེན་གསུམ་གང་རུང་གི་རྣམ་པ་ཉམས་སུ་ལེན་པའི་སེམས་དཔའི་ཡེ་ཤེས་ཡིན་པའི་ཕྱིར།
དེར་ཐལ། སེམས་དཔའི་ཡེ་ཤེས་ཡིན་པའི་ཕྱིར། འདོད་ན། དེའི་གཞལ་བྱར་གྱུར་པའི་ཀུན་རྫོབ་བདེན་པ་
ཡོད་པར་ཐལ་ལོ། ། ཁ་ཅིག སྦྱོར་བ་བྱེ་བྲག་གི་སྒྲུབ་པ་ཡིན་ན། ཕྱིན་དྲུག་གི་ཉམས་ལེན་གྱིས་ཟིན་པས་ཁྱབ་
ཟེར་ན། བདེན་འཛིན་གྱིས་བཅིངས་པའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། དེར་
ཐལ། ཐེག་ཆེན་སྒྲུབ་པ་ཡིན་པའི་ཕྱིར། དེར་ཐལ། སེམས་དཔའི་ཡེ་ཤེས་ཡིན་པའི་ཕྱིར། འདོད་ན། སྟོང་
ཉིད་རྟོགས་པའི་ཤེས་རབ་ཀྱིས་ཟིན་པར་ཐལ། འདོད་པའི་ཕྱིར། འདོད་མི་ནུས་ཏེ། བདེན་འཛིན་གྱིས་
བཅིངས་པའི་ཕྱིར། ཁ་ཅིག ཕར་ཕྱིན་རེ་རེའི་ནང་དུ་དྲུག་དྲུག་ཚང་པར་བསྡུས་ནས་ཉམས་སུ་ལེན་པའི་
190

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
སེམས་དཔའི་ཡེ་ཤེས། གོ་སྒྲུབ་ཀྱི་མཚན་ཉིད་ཟེར་ན། སྤྱོད་པ་ཕྱིན་དྲུག་ལ་སློབ་མི་ནུས་པའི་སེམས་དཔའི་ཡེ་
ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། སེམས་དཔའི་རྣམ་འབྱོར་ཡིན་པའི་ཕྱིར།
འདོད་ན་སླའོ། ། ཁ་ཅིག སྦྱིན་པའི་གོ་ཆ་ཡིན་ན། སྦྱིན་པ་ཡིན་པས་ཁྱབ་ཟེར་ན། བྱང་ཆུབ་སེམས་དཔའི་
རྒྱུད་ཀྱི་སྦྱིན་པའི་འཁོར་གསུམ་བདེན་མེད་དུ་རྟོགས་པའི་སྦྱིན་པའི་གོ་ཆ་ཆོས་ཅན། དེར་ཐལ། དེའི་ཕྱིར།
འདོད་མི་ནུས་ཏེ། སྟོང་ཉིད་རྟོགས་པའི་སློབ་ལམ་ཡིན་པའི་ཕྱིར། ཁ་ཅིག སྦྱིན་པའི་རྫས་ཡིན་ན། སྦྱིན་པ་
ཡིན་པས་ཁྱབ་ཟེར་ན། དེ་མི་འཐད་པར་ཐལ། སྦྱིན་པའི་རྫས་སུ་གྱུར་པའི་ཟང་ཟིང་གི་དངོས་པོ་དེ་སྦྱིན་པ་མ་
ཡིན་པའི་ཕྱིར། དེར་ཐལ། སྦྱིན་པ་ནི་གཏོང་པ་པོ་གང་ཟག་གི་རྒྱུད་ཀྱི་བློ་ཞིག་ལ་འཇོག་དགོས་པའི་ཕྱིར། ཁོ་
ཅིག སྦྱིན་པ་ཡིན་ན། སྦྱིན་པའི་ཕར་ཕྱིན་ཡིན་པས་ཁྱབ་ཟེར་ན། རེ་ཞིག་སྟོང་ཉིད་རྟོགས་མ་མྱོང་བའི་གང་
ཟག་གི་རྒྱུད་ཀྱི་སྦྱིན་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་
ཡོད་པའི་ཕྱིར། དེར་ཐལ། འཇིག་རྟེན་རང་དགའ་བས་ཀྱང་སྦྱིན་པ་གཏོང་བ་ཡོད་པའི་ཕྱིར། འདོད་ན།
སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་ཐལ། འདོད་པའི་ཕྱིར། འདོད་མི་ནུས་སོ། ། འོན་ཀྱང་དཔྱད་
དགོས་པ་ཡོད་དོ། ། ཁ་ཅིག ཚུལ་ཁྲིམས་ཡིན་ན། ཤེས་པ་ཡིན་པས་ཁྱབ་ཟེར་ན། དགེ་སློང་རྣམ་དག་གི་
རྒྱུད་ཀྱི་སོ་ཐར་གྱི་སྡོམ་པའི་ས་བོན་ཆོས་ཅན། དེར་ཐལ། དེའི་ཕྱིར། དེར་ཐལ། སྤོང་པའི་སེམས་པ་དང་
བཅས་པ། ས་བོན་དང་བཅས་ཡིན་ནོ་ཞེས། ། ཞེས་གསུངས་པའི་ཕྱིར། འདོད་ན་སླ། ཁ་ཅིག བྱང་ཆུབ་
སེམས་དཔའི་རྒྱུད་ཀྱི་སྡོམ་པ་ཡིན་ན། བྱང་ཆུབ་སེམས་དཔའི་སྡོམ་པ་ཡིན་པས་ཁྱབ་ཟེར་ན། དགེ་སློང་བྱང་
ཆུབ་སེམས་དཔའི་རྒྱུད་ཀྱི་སྡོམ་པ་རྣམས་ཆོས་ཅན། དེར་ཐལ། དེའི་ཕྱིར། འདོད་ན། དེའི་རྒྱུད་ཀྱི་སོ་ཐར་
གྱི་སྡོམ་པ་དེ་ཡང་། བྱང་སེམས་ཀྱི་སྡོམ་པ་ཡིན་པར་ཐལ། འདོད་པའི་ཕྱིར། འདོད་ན། མི་འཐད་པར་ཐལ།
སོ་ཐར་གྱི་སྡོམ་པ་དེ་ཇི་སྲིད་འཚོའི་བར་དང་། བྱང་སེམས་ཀྱི་སྡོམ་པ་བྱང་ཆུབ་ཀྱི་བར་འཇུག་པའི་ཁྱད་པར་ཡོད་
པའི་ཕྱིར། ཁ་ཅིག་ བཟོད་པ་ཡིན་ན། ཡུལ་སེམས་ཅན་ཞིག་ལ་དམིགས་ནས་བཟོད་དོ་སྙམ་སྙམ་པའི་བཟོད་
པ་ཡིན་པས་ཁྱབ་ཟེར་ན། བྱང་ཆུབ་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཆོས་ལ་ངེས་ཐོབ་
ཀྱི་བཟོད་པ་ཆོས་ཅན། དེར་ཐལ། དེའི་ཕྱིར། འདོད་ན་སླའོ། ། ཁ་ཅིག བརྩོན་འགྲུས་ཡིན་ན། དམ་
པའི་ཆོས་ཕྱིར་དུ་བརྩོན་པའི་བརྩོན་འགྲུས་ཡིན་པས་ཁྱབ་ཟེར་ན། རེ་ཞིག་ཟས་གོས་ཙམ་གྱི་ཕྱིར་དུ་འབད་པའི་
བརྩོན་འགྲུས་ཆོས་ཅན། དེར་ཐལ། དེའི་ཕྱིར་རྟགས་གསལ་སླ། ཁ་ཅིག དེ་ལྟ་བུའི་བརྩོན་འགྲུས་མིན་ནོ་
ཞེས་ཟེར་རོ། ། ཁ་ཅིག བསམ་གཏན་ཡིན་ན། བསམ་གཏན་གྱི་ཕར་ཕྱིན་ཡིན་པས་ཁྱབ་ཟེར་ན། ཕྱི་རོལ་
191

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་རྒྱུད་ཀྱི་བསམ་གཏན་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་རྒྱུད་ལ་ཞི་གནས་ཡོད་པའི་
ཕྱིར། འདོད་ན། ནང་པའི་རྒྱུད་ཀྱི་ཡོན་ཏོན་དུ་ཐལ་ལོ། ། ཁ་ཅིག ཤེས་རབ་ཀྱི་ཕར་ཕྱིན་ཡིན་ན། ཤེས་
རབ་ཡིན་པས་ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་པའི་ཡིད་ཀྱི་རྣམ་པར་ཤེས་པ་ཆོས་ཅན།
དེར་ཐལ། དེའི་ཕྱིར། དེར་ཐལ། སྟོང་ཉིད་མངོན་སུམ་དུ་རྟོགས་པའི་སེམས་དཔའི་ཡེ་ཤེས་ཡིན་པའི་ཕྱིར།
ཁ་ཅིག་ན་རེ། མ་ཁྱབ་གསུང་ནི། སངས་རྒྱས་འཕགས་པའི་རྒྱུད་ཀྱི་དོན་དམ་སེམས་བསྐྱེད་ཆོས་ཅན། དེར་
ཐལ། དེའི་ཕྱིར། འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གཙོ་
སེམས་ཡིན་པའི་ཕྱིར།
རང་ལུགས་ལ། ཐེག་ཆེན་སེམས་བསྐྱེད་ལ་བརྟེན་ནས་ཆེན་པོ་གསུམ་ཐོབ་བྱེད་ཀྱི་སེམས་དཔའི་ཡེ་ཤེས།
ཐེག་ཆེན་སྒྲུབ་པའི་མཚན་ཉིད། དེ་ལ་དེར་གྱུར་པའི་མཁྱེན་པ་ཡུལ་གྱི་སྒྲུབ་པ་དང་། སྤྱིར་བ་བྱེ་བྲག་གི་སྒྲུབ་པ་
གཉིས། ཡང་དེ་ལ་གོ་སྒྲུབ། འཇུག་སྒྲུབ། ཚོགས་སྒྲུབ། དེས་འབྱེད་སྒྲུབ་པ་དང་བཞི་ཡོད། གཞན་གསུམ་
འོག་ཏུ་འཆད་ལ། ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་རིགས་སུ་གནས་
པའི་སེམས་དཔའ་ཡེ་ཤེས། གོ་སྒྲུབ་ཀྱི་མཚན་ཉིད། དེ་ལ་རྒྱས་པར་དབྱེ་ན། སྦྱིན་པའི་གོ་ཆ་དྲུག་ནས་ཤེས་
རབ་ཀྱི་གོ་ཆའི་བར་སོ་དྲུག་ཡོད། སྤྱིར་སྦྱིན་པ་ལ་དབྱེ་ན། མི་འཇིགས་པ་སྐྱབས་ཀྱི་སྦྱིན་པ། ཟང་ཟིང་གི་སྦྱིན་
པ། ཆོས་ཀྱི་སྦྱིན་པ་དང་གསུམ། ཚུལ་ཁྲིམས་ལ་ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་
ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་དང་གསུམ། བཟོད་པ་ལ་སྡུག་བསྔལ་དང་ལེན་གྱི་བཟོད་པ།
གནོད་པ་ལ་ཇི་མི་སྙམ་པའི་བཟོད་པ། ཆོས་ལ་དེས་སེམས་ཀྱི་བཟོད་པ་དང་གསུམ། བརྩོན་འགྲུས་ཀྱི་གོ་ཆའི་
བརྩོན་འགྲུས། སྦྱོར་བའི་བརྩོན་འགྲུས། ཆོག་མི་ཤེས་པའི་བརྩོན་འགྲུས་དང་གསུམ། བསམ་གཏན་དང་
ཤེས་རབ་གཉིས་སོ་སོ་ལ། ཇི་ལྟ་ཇི་སྙེད་ལ་དམིགས་པའི་བསམ་གཏན་རེ་རེ་དང་། སེམས་ཅན་དོན་བྱེད་ཀྱི་
བསམ་གཏན་དང་གསུམ་ཡོད་དོ། ། གསུམ་པ་རྩོད་པ་སྤོང་བ་ལ། ཁ་ཅིག་མཁྱེན་པ་ཡུལ་གྱི་སྒྲུབ་པ་དང་།
སྦྱོར་བ་བྱེད་བྲག་གི་སྒྲུབ་པ་གཉིས་ལ་ཁྱབ་ཆེ་ཆུང་ཡོད་པར་ཐལ། དེ་གཉིས་ལ་སྤྱི་དང་བྱེ་བྲག་གི་ཐ་སྙད་སྦྱོར་བ་
ལ་དགོས་པ་ཡོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། དེ་གཉིས་ཡིན་ཁྱབ་མཉམ་དུ་བཤད་པའི་
ཕྱིར། ཁ་ཅིག སོ་ཐར་གྱི་སྡོམ་པའི་ས་བོན་ཡིན་ན། སོ་ཐར་གྱི་སྡོམ་པ་ཡིན་དགོས་པར་ཐལ། གོང་དུ་དམ་
བཅའ་འཐད་པའི་ཕྱིར། ཟེར་ན། མ་ཁྱབ། འདོད་ན། མི་འཐད་པར་ཐལ། མི་མ་ཡིན་པའི་རྒྱུད་ལ་སོ་ཐར་
གྱི་སྡོམ་པའི་ས་བོན་ཡོད་པའི་ཕྱིར། དེར་ཐལ། དེའི་རྒྱུད་ལ་སོ་ཐར་གྱི་སྡོམ་པ་སྐྱེ་རུང་བའི་ཕྱིར ཁ་ཅིག གོ་
192

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
སྒྲུབ་ཡིན་ན། ཕྱིན་དྲུག་ཉམས་ལེན་གྱིས་ཟིན་པས་ཁྱབ་པར་ཐལ། གོ་སྒྲུབ་འཆད་པའི་ཚེ། དེ་དག་སོ་སོར་
སྦྱིན་ལ་སོགས། ། ཞེས་སོགས་གསུངས་པའི་ཕྱིར། ཟེར་ན། མ་ཁྱབ་བོ། །
བརྒྱད་པ་འཇུག་སྒྲུབ་ནི། བསམ་གཏན་གཟུགས་མེད་སྦྱིན་སོགས་དང་། ། ཞེས་པ་ནས། འཛེགས་པ་
ཡིན་པར་ཤེས་པར་བྱ། ། ཞེས་པའི་བར་གསུངས་ཏེ། དེའི་དོན་འཆད་པ་ན། འགྲེལ་པ་ལས། བསམ་
གཏན་དང་གཟུགས་ མེད་ པའི་ སྙོམས་ པར་ འཇུག་ པ་ དང་། ཞེས་པ་ནས། འཇུག་པའི་སྒྲུབ་པ་རྣམ་པ་
དགུའོ། ། ཞེས་པའི་བར་གསུངས། དེ་དག་གང་ལས་འཕྲོས་པའི་ཚུལ་ཡོད་དེ། ཤཱ་རིའི་བུས་སྨྲས་པ། ཚེ་
དང་ལྡན་པ་གང་པོ་ཅི་ཙམ་གྱིས་ན་བྱང་ཆེན་ཐེག་པ་ལ་ཡང་དག་པར་འཇུག་པ་ཡིན། ཞེས་སོགས་ཀྱི་མདོ་ལས་
བསམ་གཏན་བཞི་ སོགས་བསྟན་པ་ལ་འཕྲོས་པ་ཡིན་པའི་ཕྱིར། འདིའི་ སྐབས་སུ་རྩ་ བའི་ཚིག་དོན་དང་།
མཐའ་དཔྱད་པའོ། ། དང་པོ་ནི། ཐེག་ཆེན་ལམ་གྱིས་བསྡུས་པའི་བསམ་གཏན་བཞི་དང་གཟུགས་མེད་
བཞིས་བསྡུས་པའི་བཞུགས་སྒྲུབ་དང་། སྦྱིན་སོགས་ཕྱིན་དྲུག་གིས་བསྡུས་པའི་འཇུག་སྒྲུབ་དང་། མཐོང་སྒོམ་
གྱི་ལམ་ཁྱད་པར་གྱི་ལམ་གྱིས་བསྡུས་པའི་ལམ་གྱི་འཇུག་སྒྲུབ། བྱམས་པ་ལ་སོགས་པ་ཚད་མེད་བཞིའི་འཇུག་
སྒྲུབ་དང་། བདེན་གྲུབ་ཀྱི་དམིགས་པ་མེད་པ་དང་ལྡན་པའི་འཇུག་སྒྲུབ་དང་། སྦྱིན་པ་ལྟ་བུ་ལ་མཚོན་ན།
གང་ལ་སྦྱིན་པ། གང་གིས་སྦྱིན་པ། སྦྱིན་པའི་དངོས་པོའི་འཁོར་གསུམ་བདེན་མེད་དུ་རྟོགས་པའི་ཤེས་རབ་
ཀྱིས་ཟིན་པས་ན་རྣམ་པར་དག་པའི་འཇུག་སྒྲུབ་དང་། དགེ་བ་རྣམས་ཆེད་དུ་བྱ་བ་ཆེན་པོ་གསུམ་གྱི་ཕྱིར་དུ་བསྔོ་
བའི་འཇུག་སྒྲུབ་དང་། མངོན་ཤེས་དྲུག་ལ་འཇུག་པའི་འཇུག་སྒྲུབ་དང་། འབྲས་བུ་རྣམ་པ་ཀུན་མཁྱེན་པའི་
ཚུལ་ལ་ནི་འཇུག་ཅིང་ཉམས་སུ་ལེན་པའི་འཇུག་སྒྲུབ་ཀྱི་ཡེ་ཤེས་རྣམས་ཆོས་ཅན། ཐེག་ཆེན་ལ་འཛེག་པ་ཡིན་
པར་ཤེས་པར་བྱ་སྟེ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་གོང་འཕེལ་དུ་འཇུག་པའི་སྒྲུབ་པ་ཡིན་པའི་
ཕྱིར།
གཉིས་པ་མཐའ་དཔྱད་པ་ལ་གཉིས། བསམ་གཏན་གཟུགས་མེད་ཀྱི་རྣམ་གཞག་སྤྱིར་བསྟན་པ་དང་།
མཐའ་དཔྱད་པ་དངོས་སོ། ། དང་པོ་ནི། སྐབས་འདིར་བསམ་གཟུགས་ཀྱི་རྣམ་གཞག་རྒྱས་པར་འཆད་པར་
རིགས་མོད་མང་པར་དོགས་ནས། དོན་གྱི་ངོ་བོ་ཙམ་ཞིག་བརྗོད་པར་བྱའོ། ། དེ་ལ་གཉིས། བསམ་གཏན་
དང་། གཟུགས་མེད་ཀྱི་རྣམ་པར་བཞག་པའོ། ། དང་པོ་ནི། ཐོག་མར་བསམ་གཏན་དང་པོའི་ཉེར་བསྡོགས་
ཀྱིས་བསྡུས་པའི་ཞི་གནས་དང་ལྷག་མཐོང་གི་གོ་རིམ་ཤེས་དཀའ་ཏེ། དེ་ཡང་ཞི་གནས་མཚན་ཉིད་པ་གྲུབ་ནས།
དེའི་རྗེས་སུ་ལྷག་མཐོང་བསྒོམ་དགོས་པ་ཡིན་གྱི། ཞི་གནས་མ་ཐོབ་པར་ལྷག་མཐོང་ཐོབ་པར་མི་འབྱུང་བའི་
193

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར་ཏེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། ཉོན་མོངས་རྣམ་པར་འཇོམས་པ་
ཤེས་བྱས་ནས། ཐོག་མར་ཞི་གནས་བཙལ་བྱ་ཞེས་གསུངས་པའི་ཕྱིར། ཞི་གནས་ཀྱང་ནང་དུ་འཇོག་པ་སེམས་
གནས་པའི་ཐབས་དགུ་ལ་བརྟེན་ནས་སྒྲུབ་དགོས་པར་ཉན་ས་ནས་གསུངས་ཤིང་། མདོ་སྡེ་རྒྱན་ལས་ཀྱང་། དེ་
གོམས་མངོན་པར་འདུ་མི་བྱེད། ། དེ་ནས་དེ་ཡི་ལུས་དང་སེམས། ། ཤིན་ཏུ་སྦྱངས་པ་ཆེ་ཐོབ་ནས། ། ཡིད་
ལ་བྱེད་དང་བཅས་ཞེས་བྱ། ། ཞེས་གསུངས་པ་ལྟར་གྲུབ་ནས་བསམ་གཏན་དང་པོའི་ཉེར་བསྡོགས་ཀྱི་ངོ་བོར་
གྱུར་པའི་ལྷག་མཐོང་བསྒོམ་དགོས་ཏེ། ཀུན་བཏུས་ལས། ཡིད་ལ་བྱེད་པ་བདུན་གྱི་བསམ་གཏན་དང་པོ་ལ་
སྙོམས་པར་འཇུག་སྟེ། བདུན་པོ་དེ་དག་ཀྱང་གང་ཞེ་ན། སྨྲས་པ། མཚན་ཉིད་སོ་སོར་རིག་པ་ཡིད་བྱེད་དང་།
མོས་པ་ལས་བྱུང་བ་དང་། རབ་ཏུ་དབེན་པ་དང་། དགའ་བ་སྡུད་པ་དང་། དཔྱོད་པ་བ་དང་། སྦྱོར་ལམ་
མཐར་ཐུག་པ་དང་། སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པའོ། ། ཞེས་གསུངས་པ་ལྟར། ཡིད་
བྱེད་བདུན་གྱི་ཐོག་མར་མཚན་ཉིད་སོ་སོར་རིག་པ་ཡིད་བྱེད་ནམ་ཐོབ་པ་ན་བསམ་གཏན་དང་པོའི་ཉེར་བསྡོགས་
ཀྱིས་བསྡུས་པའི་ལྷག་མཐོང་གི་འགོ་བརྩམས་པར་འཇོག་པའི་ཕྱིར། སྔ་མ་དྲུག་ཉེར་བསྡོགས་དང་། བདུན་པ་
ནི་བསམ་གཏན་དང་པོའི་དངོས་གཞི་ལ་བཤད་ཅིང་། ཡིད་བྱེད་དང་པོ་ནི་ལྷག་མཐོང་ལ་འཇུག་པའི་སྐབས་
ཡིན་གྱི། ལྷག་མཐོང་དངོས་ནི་མོས་པ་ཡིད་བྱེད་ནས་ཐོབ་སྟེ། དེ་ཡང་ཡིད་བྱེད་དང་པོས་འདོད་པ་ལ་རགས་པ་
དང་། བསམ་གཏན་དང་པོ་ལ་ཞི་བའི་རྣམ་པར་བལྟས་ནས་ཐོབ་བསམ་གྱིས་དཔྱད་པའི་སྟོབས་ཀྱིས་ཤིན་
སྦྱངས་ཀྱི་བདེ་བ་ནམ་དྲངས་པ་ནས་མོས་པ་ཡིད་བྱེད་ཐོབ་པར་འཇོག་པའི་ཕྱིར། དེ་ནས་འདོད་པའི་ཉོན་
མོངས་མངོན་འགྱུར་བ་ཕལ་ཆེར་སྤོང་བ་ལམ་ཡིད་བྱེད་ལྷག་མ་བཞི་དང་། སྦྱོར་བ་མཐར་ཐུག་གི་འབྲས་བུ་ཡིད་
བྱེད་ནི། དེ་དག་རེ་ཞིག་སྤངས་པའི་བསམ་གཏན་དང་པོའི་དངོས་གཞི་ལ་འཇོག་ཅིང་། ཡིད་བྱེད་དེ་དག་
གཞན་རྣམས་ལ་ཡང་འདྲ་བར་བཤད་དོ། ། བསམ་གཏན་གྱི་ངོ་བོ་དང་དབྱེ་བ་མདོར་བསྡུས་ཏེ་བཤད་པ་ནི།
རྟོག་དཔྱོད་གང་རུང་གི་གཉེན་པོའི་ཡན་ལག་གིས་འདོད་པ་ལ་འདུན་པའི་འདུན་སྲེད་དང་བྲལ་བྱེད་ཀྱི་རིགས་སུ་
གནས་པའི་བསམ་གཏན་དང་པོའི་ཉེར་བསྡོགས་དང༌། དེ་ལ་འདོད་ཆགས་དང་བྲལ་བའི་རིགས་སུ་གནས་པའི་
བསམ་གཏན་དང་པོའི་དངོས་གཞི་དང་། ནང་རབ་ཏུ་དང་བ་གཉེན་པོའི་ཡན་ལག་གིས་བསམ་གཏན་དང་
པོའི་འདུན་སྲེད་དང་བྲལ་བྱེད་ཀྱི་རིགས་སུ་གནས་པའི་བསམ་གཏན་གཉིས་པའི་ཉེར་བསྡོགས་དང་། དེ་ལ་
འདོད་ཆགས་དང་བྲལ་བའི་རིགས་སུ་གནས་པའི་བསམ་པ།གཏན་གཉིས་པའི་དངོས་གཞི་དང་། དྲན་ཤེས་བཞིན་
བཏང་སྙོམས་བགཉེན་པོའི་ཡན་ལག་གིས་བསམ་གཏན་གཉིས་པའི་འདུན་སྲེད་དང་བྲལ་བྱེད་ཀྱི་རིགས་སུ་གནས་
194

༄༅། ། མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ་ །
པའི་བསམ་གཏན་གསུམ་པའི་ཉེར་བསྡོགས་དང་། དེ་ལ་འདོད་ཆགས་དང་བྲལ་བའི་རིགས་སུ་གནས་པའི་
བསམ་གཏན་གསུམ་པའི་དངོས་གཞི་དང་། བཏང་སྙོམས་ཡོངས་དག་གཉེན་པོའི་ཡན་ལག་གིས་བསམ་གཏན་
གསུམ་པའི་འདུན་སྲེད་དང་བྲལ་བྱེད་ཀྱི་རིགས་སུ་གནས་པའི་བསམ་གཏན་བཞི་པའི་ཉེར་བསྡོགས་དང་། དེ་
ལ་འདོད་ཆགས་དང་བྲལ་བའི་རིགས་སུ་གནས་པའི་བསམ་གཏན་བཞི་པའི་དངོས་གཞི་དང་བརྒྱད་དེ། བསྡུ་ན།
བསམ་གཏན་དང་པོའི་སྙོམས་འཇུག་སོགས་བཞི་པོ་གང་རུང་དུ་འདུ་བ་ཡིན་ཏེ། ཉེར་བསྡོགས་དེ་དག་དངོས་
གཞི་གཉིས་གང་རུང་གཅིག་གིས་བསྡུས་པའི་ཕྱིར། བསམ་གཏན་དང་པོའི་ཉེར་བསྡོགས་ལ་དག་པ་བ་དང་།
ཟག་མེད་གཉིས་ཡོད་ལ། ཉོན་མོངས་ཅན་མེད་དོ། ། བསམ་གཏན་དང་པོ་ལ་ཡན་ལག་ལྔ་ཡོད་དེ། རྟོག་
དཔྱོད་གཉིས། དགའ་བདེ་གཉིས། ཏིང་ངེ་འཛིན་གྱི་ཡན་ལག་དང་ལྔ་ཡོད་པའི་ཕྱིར། གཉིས་པ་ལ་ཡན་ལག་
བཞི་ཡོད་དེ། ནང་རབ་ཏུ་དང་བ་དང་དགའ་བདེ་གཉིས་ཏིང་ངེ་འཛིན་གྱི་ཡན་ལག་དང་བཞི་ཡོད་པའི་ཕྱིར།
གསུམ་པ་ལ་ཡན་ལག་ལྔ་ཡོད་དེ། དྲན་པ་དང་ཤེས་བཞིན་བཏང་སྙོམས་གསུམ་དང་བདེ་བ་དང་སེམས་རྩེ་
གཅིག་པའི་ཏིང་ངེ་འཛིན་རྣམས་སུ་ཡོད་པའི་ཕྱིར། བཞི་པ་ལ་ཡན་ལག་བཞི་ཡོད་དེ། དྲན་པ་དང་བཏང་
སྙོམས་ཡོངས་སུ་དག་པ་དང་། ཚོར་བ་བཏང་སྙོམས་དང་སེམས་རྩེ་གཅིག་པའི་ཏིང་ངེ་འཛིན་རྣམས་སུ་ཡོད་
པའི་ཕྱིར། གཞན་ཡང་། བསམ་གཏན་གྱི་སྙོམས་འཇུག་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རྒྱུ་སྙོམས་
འཇུག་གི་བསམ་གཏན་དང་། འབྲས་བུ་སྐྱེ་བའི་བསམ་གཏན་དང་། དེ་ལ་ཡང་ཕྱེ་བ་རྣམས་སུ་ཡོད་དོ། །
འདི་རྣམས་ཀྱི་སྐབས་ སུ་ གྲུབ་ མཐའི་ ཁྱད་ པར་གྱིས་བཞེད་ པ་ སོ་ སོ་ རྣམས་ སུ་ དང་ཞིབ་པར་ནི་གཞན་དུ་
བལྟའོ། ། གཉིས་པ་གཟུགས་མེད་ལ། གཟུགས་དང་ཐོགས་པའི་འདུ་ཤེས་རགས་པར་མཐོང་ནས་འདུ་ཤེས་
དེ་བཤིག་ཅིང་ནམ་འཁའ་ལྟར་མཐའ་ཡས་སོ་སྙམ་དུ་གོམས་པའི་གཟུགས་མེད་ཀྱི་སྙོམས་འཇུག་དང་པོ་དང་།
ནམ་མཁའི་འདུ་ཤེས་དེ་ཉིད་དགག་བྱར་བལྟས་ནས་རྣམ་པར་ཤེས་པ་མཐའ་ཡས་སོ་སྙམ་དུ་གོམས་པའི་གཟུགས་
མེད་ཀྱི་སྙོམས་འཇུག་གཉིས་པ་དང་། རྣམ་ཤེས་ཀྱི་འདུ་བྱེད་དེ་ཉིད་དགག་བྱར་བལྟས་ནས་གཟུང་བྱ་རགས་པ་
ཅི་ཡང་མེད་དོ་སྙམ་དུ་གོམས་པའི་གཟུགས་མེད་ཀྱི་སྙོམས་འཇུག་གསུམ་པ་དང་། ཅི་ཡང་མེད་ཀྱི་ཡེ་ཤེས་དེ་ཉིད་
དགག་བྱར་བལྟས་ནས་འདུ་ཤེས་རགས་པ་ཡོད་པ་ཡང་མ་ཡིན་ཕྲ་བ་མེད་པ་ཡང་མ་ཡིན་སྙམ་དུ་ཡིད་ལ་གོམས་
པའི་གཟུགས་མེད་ཀྱི་སྙོམས་འཇུག་བཞི་རྣམས་སུ་ཡོད་ལ། དེ་རེ་རེ་ལ་འདི་ཉེར་བསྡོགས་དང་དངོས་གཞི་
གཉིསགཉིས་ཡོད་དོ། ། དེ་དག་ལ་ཡན་ལག་མི་འདྲ་བ་མ་གསུངས་ཤིང་། དམིགས་པ་མི་འདྲ་བའི་སྒོ་ནས་
འཇོག གཟུགས་མེད་ན་གནས་གོང་འོག་གི་ཁྱད་པར་མེད་ཅིང་། བསམ་གཏན་གྱི་དབང་གིས་སྐྱེ་བ་མཆོག་
195

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམན་གྱི་ཁྱད་པར་ཡོད་དོ། ། འོན་ཀྱང་གཟུགས་མེད་ཀྱི་སྙོམས་འཇུག་དང་གཟུགས་མེད་ཀྱི་གནས་གཉིས་ཁྱད་
པར་ཤེས་དགོས་ཏེ། གཟུགས་མེད་ཀྱི་སྙོམས་འཇུག་ནི་འདོད་ཁམས་པའི་རྒྱུད་ལ་ཡང་ཡོད་ལ། དེའི་གནས་ནི་
ལྷ་གནས་སུ་འཇོག་དགོས་པའི་ཕྱིར། དེ་དག་ནི་རགས་པའི་དབང་དུ་བྱས་ཀྱི། ཞིབ་པར་ཡང་གཞན་དུ་
བལྟའོ། །
གཉིས་པ་ མཐའ་དཔྱད་པ་ལ་གསུམ་ལས། དང་པོ་ལ། ཁ་ ཅིག སེམས་ དཔའི་ཡེ་ ཤེས་ ཡིན་ ན།
འཇུག་སྒྲུབ་ཡིན་པས་ཁྱབ་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན།
ཐེག་ཆེན་གྱི་སྦྱོར་ལམ་ཐོབ་པར་ཐལ་ལོ། ། ཁ་ཅིག སྟོང་ཉིད་མངོན་སུམ་དུ་རྟོགས་པའི་སེམས་དཔའི་ཡེ་ཤེས་
ཡིན་ན། འཇུག་སྒྲུབ་ཡིན་པས་ཁྱབ་ཟེར་ན། ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱུང་
སེམས་ཚོགས་ལམ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར།
རྟགས་གསལ་སླ། ཁ་ཅིག ཐེག་ཆེན་སྦྱོར་ལམ་ཐོབ་པའི་ཡེ་ཤེས་ཡིན་ན། འཇུག་སྒྲུབ་ཡིན་པས་ཁྱབ་ཟེར་ན།
རྣམ་མཁྱེན་ཆོས་ཅན༔ དེར་ཐལ། དེའི་ཕྱིར། དེར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར།
འདོད་ན་སེམས་དཔའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག ཐེག་པ་
ཆེན་པོའི་རྒྱུ་འབྲས་ཀྱི་ཆོས་དེ་རིགས་པ་སྦྱོར་བའི་སྒོ་ནས་ཉམས་སུ་ལེན་པའི་སྒོམ་བྱུང་དུ་གྱུར་པའི་སེམས་དཔའི་
རྣལ་འབྱོར། འཇུག་སྒྲུབ་ཀྱི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་པའི་
རྒྱུད་ཀྱི་སྒོམ་བྱུང་གི་ཤེས་རབ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་
དེའི་ཕྱིར། འདོད་ན་སླ། རང་ལུགས་ལ། ཐེག་ཆེན་སྦྱོར་ལམ་ཐོབ་པའི་གང་ཟག་གི་སྟོང་ཉིད་རྟོགས་པའི་ཤེས་
རབ་ཀྱིས་ཟིན་པའི་སྒོ་ནས་ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་སྦྱོར་པ་ལག་ལེན་གཙོ་བོར་གྱུར་པའི་བྱ་
བས་ཉམས་སུ་ལེན་པའི་སེམས་དཔའི་ཡེ་ཤེས། འཇུག་སྒྲུབ་ཀྱི་མཚན་ཉིད། དེ་ལ་སྔར་བཤད་པ་ལྟར་དགུ་ཡོད།
གསུམ་པ་རྩོད་པ་སྤོང་པ་ལ། ཁ་ཅིག ཐེག་ཆེན་གྱི་ཚོགས་ལམ་ན་འཇུག་སྒྲུབ་མེད་པར་ཐལ། དམ་བཅའ་
འཐད་པའི་ཕྱིར། འདོད་ན། དེ་ཡོད་པར་ཐལ། འགྲེལ་ཆེན་ལས། གོ་ཆ་དང་འཇུག་པའི་སྒྲུབ་པ་དག་ནི་གོ་
རིམ་བཞིན་དུ་བརྒྱུད་དངོས་སུ་སྦྱོར་བའི་རང་བཞིན་ཚོགས་དང་མོས་པས་སྤྱོད་པས་བསྡུས་པ་ཡིན་ནོ། ། ཞེས་
གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་གོ་སྒྲུབ་ཚོགས་ལམ་དང་འཇུག་སྒྲུབ་མོས་སྤྱོད་ཀྱིས་སྦྱོར་ལམ་
ནས་འཇོག་པའི་དོན་ཡིན་པའི་ཕྱིར། དེ་ལྟར་མིན་ན། དེ་གཉིས་གང་རུང་ཡིན་ན། ཚོགས་ལམ་དང་སྦྱོར་ལམ་
གང་རུང་གིས་བསྡུས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་སོ། ། དགུ་པ་ཚོགས་
196

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
སྒྲུབ་ནི། བརྩེ་དང་སྦྱིན་ལ་སོགས་པ་དྲུག ཅེས་པ་ནས། རིམ་པ་ཡིན་པར་ཤེས་པར་བྱ། ། ཞེས་པའི་བར་
གསུངསཏེ། དེའི་དོན་འགྲེལ་པར་འཆད་པ་ན། སྙིང་རྗེ་ཆེན་པོ་དང་། སྦྱིན་པ་དང་། ཚུལ་ཁྲིམས་དང་།
ཞེས་པ་ནས། ཚོགས་ཀྱི་སྒྲུབ་པ་རྣམ་པ་བཅུ་བདུན་ནོ་ཞེས་པའི་བར་དང་། དེ་ལ་ཡེ་ཤེས་ཀྱི་ཚོགས་ནི། ནང་
དང༌། ཕྱི་དང་། དེ་གཉིས་ཀ་དང་། ཞེས་པ་ནས། གཞན་གྱི་ངོ་བོའི་སྟོང་པ་ཉིད་ཀྱི་བྱེ་བྲག་གིས་རྣམ་པ་ཉི་
ཤུའོ། ། ཞེས་པའི་བར་གྱིས་ཡེ་ཤེས་ཀྱི་ཚོགས་གསུངས། དེ་དག་གང་ལས་འཕྲོས་པ་ཡོད་དེ། གོ་སྒྲུབ་དང་
འཇུག་སྒྲུབ་ལས་འཕྲོས་ནས། མདོ་ལས། དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་
སེམས་ཅན་དམྱལ་བའི་མེའི་ཕུང་པོ་ཇི་སྙེད་ཡོད་པ་དེ་དག་ཐམས་ཅད་ཞི་བར་བྱས་ཤིང་། ཞེས་སོགས་གསུངས་
པ་ལས་འཕྲོས་པའི་ཕྱིར། འདིའི་སྐབས་སུ་ཚུ་བའི་ཚིག་དོན་དང་། མཐའ་དཔྱད་པའོ། ། དང་པོ་ནི་ཚོགས་
སྒྲུབ་ཆོས་ཅན། ཁྱོད་ཉམས་སུ་ལེན་པའི་རིམ་པ་ལ་བཅུ་བདུན་ཡོད་པ་ཡིན་པར་ཤེས་པར་བྱ་སྟེ། དེ་ཡང་བརྩེ་
བ་སྙིང་རྗེ་ཆེན་པོའི་སྒྲུབ་པ་དང་། སྦྱིན་པ་ལ་སོགས་པ་ཕྱིན་དྲུག་ཉམས་སུ་ལེན་པའི་དེ་དང༌། ཞི་གནས་ལྷག་
མཐོང་དང་བཅས་པའི་དེ་དང་། ཞི་ལྷག་ཟུང་དུ་འབྲེལ་པའི་ལམ་གང་ཡིན་པའི་དེ་དང་། གཞན་དོན་སྒྲུབ་པའི་
ཐབས་ལ་མཁས་པ་གང་ཡིན་པའི་དེ་དང་། ཡེ་ཤེས་དང་ནི་བསོད་ནམས་ཀྱི་དེ་དང་། མཐོང་སྒོམ་གྱི་ལམ་གྱི་དེ་
དང་། ཚིག་དོན་གྱི་གཟུངས་ཀྱི་དེ་དང་། ས་བཅུ་པའི་དེ་དང་། གཉེན་པོའི་ཚོགས་ཀྱི་སྒྲུབ་པ་ཡི་ཁྱད་པར་དང་
བཅུ་བདུན་རྣམས་སུ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་དངོས་དང་། ཡེ་ཤེས་ཀྱི་ཚོགས་བཤད་པ་དང་གཉིས། དང་པོ་ལ་གསུམ་
ལས། དང་པོ་ལ་ཁ་ཅིག རང་འབྲས་བྱང་ཆེན་འབྱིན་པར་བྱེད་པའི་སེམས་དཔའི་ཡེ་ཤེས། ཚོགས་སྒྲུབ་ཀྱི་
མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་
ཐལ། སེམས་དཔའི་ཡེ་ཤེས་ཡིན་པའི་ཕྱིར། འདོད་ན། ཐེག་ཆེན་གྱི་སྦྱོར་ལམ་ཆོས་མཆོག་ཐོབ་པའི་ཡེ་ཤེས་
ཡིན་པར་ཐལ་ལོ། ། ཁ་ཅིག རང་གི་ཉེར་འབྲས་བྱང་ཆེན་དངོས་སུ་འབྱིན་པའི་སེམས་དཔའི་ཡེ་ཤེས།
ཚོགས་སྒྲུབ་ཀྱི་མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་སྐད་ཅིག་དང་པོའི་ཡེ་ཤེས་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་སྦྱོར་ལམ་ཆོས་མཆོག་ཆེན་པོ་ཐོབ་
པའི་སེམས་དཔའི་ཡེ་ཤེས་ཡིན་པའི་ཕྱིར། འདོད་ན། དེས་རང་གི་ཉེར་འབྲས་གནས་སྐབས་ཀྱི་བྱང་ཆུབ་ཆེན་
པོ་དངོས་སུ་འབྱིན་པར་ཐལ། འདོད་པ་གང་ཞིག དེས་རང་གི་ཉེར་འབྲས་མཐར་ཐུག་གི་བྱང་ཆེན་དངོས་སུ་
མི་འབྱིན་པའི་ཕྱིར། དང་པོ་དངོས། ཕྱི་མ་དེར་ཐལ། ཐེག་ཆེན་གྱི་མཐོང་ལམ་མ་ཐོབ་པའི་ཕྱིར། འདོད་མི་
197

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནུས་ཏེ། དེ་དང་གནས་སྐབས་ཀྱི་བྱང་ཆེན་ཐེག་ཆེན་གྱི་མཐོང་ལམ་གཉིས་ཀྱི་བར་དུ་ཐེག་ཆེན་གྱི་སྦྱོར་ལམ་ཆོས་
མཆོག་ཆེན་པོ་སྐད་ཅིག་གཉིས་པ་དེས་ཆོད་པའི་ཕྱིར། ཁ་ཅིག ཚོགས་སྒྲུབ་ཡིན་ན། བྱང་ཆེན་གྱི་རྒྱུ་ཡིན་པས་
ཁྱབ་ཟེར་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། འདོད་ན། མི་འཐད་པར་ཐལ།
བྱང་ཆེན་འདུས་མ་བྱས་ཡིན་པའི་ཕྱིར། ཁ་ཅིག གནས་སྐབས་ཀྱི་བྱང་ཆུབ་ཆེན་པོ་ཡིན་ན་བྱང་ཆུབ་ཆེན་པོ་
ཡིན་པས་ཁྱབ་ཟེར་ན། རེ་ཞིག་དེ་མི་འཐད་པར་ཐལ། བྱང་ཆུབ་ཆེན་པོ་ཡིན་ན། སངས་རྒྱས་ཡིན་དགོས་
པའི་ཕྱིར། དེར་ཐལ། ཆེན་པོ་གསུམ་གང་རུང་ཡིན་ན། སངས་རྒྱས་ཡིན་དགོས་པའི་ཕྱིར། ཡང་ན་ཁྱད་
པར་འབྱེད་དོ། ། །
གཉིས་པ་རང་ལུགས་ལ། ཐེག་ཆེན་སྦྱོར་ལམ་ཆོས་མཆོག་ཆེན་པོ་ཐོབ་པའི་གང་ཟག་གི་རྒྱུད་ཀྱི་རང་
འབྲས་བྱང་ཆེན་འབྱིན་པར་བྱེད་པའི་སེམས་དཔའི་ཡེ་ཤེས། ཚོགས་སྒྲུབ་ཀྱི་མཚན་ཉིད། དབྱེ་ན། ཕྱིན་དྲུག་
ལ་སྦྱར་བའི་དྲུག ཞི་ལྷག་གཉིས་དང་ཡེ་ཤེས་དང་བསོད་ནམས་གཉིས་སོ་སོར་ཕྱེ་བའི་བཞི། གཞན་རྣམས་གོ་
སླ་བས་བཅུ་བདུན་ནོ། ། གསུམ་པ་རྩོད་པ་སྤོང་པ་ལ། ཁ་ཅིག གནས་སྐབས་ཀྱི་བྱང་ཆེན་ཡིན་ན། བྱང་
ཆེན་ཡིན་དགོས་པར་ཐལ། གནས་སྐབས་ཀྱི་སྙིང་རྗེ་ཆེན་པོ་ཡིན་ན། སྙིང་རྗེ་ཆེན་པོ་ཡིན་དགོས་པའི་ཕྱིར་ཟེར་
ན། མ་ཁྱབ་སྙམ། ཁ་ཅིག སྙིང་རྗེ་ཆེན་པོ་དེ་ཚོགས་སྒྲུབ་ཡིན་པར་ཐལ། ཚོགས་སྒྲུབ་འཆད་པའི་ཚེ། བརྩེ་
དང་ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེའི་དོན་ནི། དེར་གྱུར་པའི་ཚོགས་སྒྲུབ་ཡོད་པ་ལ་
དགོངས་པའི་ཕྱིར། གོང་དུ་འཇུག་སྒྲུབ་ཀྱི་སྐབས་སུ་བྱམས་སོགས་ཚད་མེད་བཞི་དང་། འདིར་གཟུགས་ཀྱི་
ཚོགས་སྒྲུབ་ལས་འཕྲོས་པའི་བཤད་པ་མང་དུ་སྣང་ཡང་མ་བྲིས་ཀྱང་ཤེས་པར་བྱའོ། །
གཉིས་པ་ཡེ་ཤེས་ཀྱི་ཚོགས་བཤད་པ་ལ། ནང་དང་ཕྱི་རོལ་རྣམས་དང་ནི། ། གཉིས་དང་སྟོང་པའི་
དངོས་པོ་དང་། ། ཕྱོགས་དང་མྱ་ངན་འདས་ལམ་དང་། ། རྐྱེན་ལས་སྐྱེས་དང་ཅིག་ཤོས་དང་། ། མཐའ་
འདས་ཐོག་མ་ དོར་བ་མེད། ། རང་བཞིན་ དང་ནི་ཆོས་ཀུན་དང་། ། ཆོས་ སྐྱེ་ལ་ སོགས་འདས་ སོགས་
དང་། ། ལྡན་དང་ ཅིག་ཤོས་ངོ་བོ་དང་། ། མཁའ་དང་སྟོང་པ་ཞེས་བྱ་དང༌། ། ཆོས་ཀྱི་གཞན་གྱི་ངོ་བོ་
ཉིད། ། རང་རང་ངོ་བོས་སྟོང་པའི་ཕྱིར། ། སྟོང་པ་ཉིད་ནི་ཉི་ཤུར་འདོད། ། ཅེས་འགྲེལ་བ་ལས་གསུངས་
པ་ལྟར། དོན་བསྡུས་ཏེ་བརྗོད་ན། སྟོང་པ་ཉིད་དེ་ལ་ཉི་ཤུ་ཡོད་དེ། ནང་སྐྱེ་མཆེད་དྲུག་བདེན་པས་སྟོང་པ་ནི་
ནང་སྟོང་པ་ཉིད་དང་། ཕྱི་རོལ་གྱི་སྐྱེ་མཆེད་དྲུག་བདེན་པས་སྟོང་པའི་ཕྱི་སྟོང་པ་ཉིད་དང་། ཕྱི་ནང་གཉིས་
ཀའམ་དབང་རྟེན་བདེན་པས་སྟོང་པ་ཕྱི་ནང་གང་གཉིས་པ་སྟོང་པ་ཉིད་དང་། སྟོང་ཉིད་བདེན་སྟོང་སྟོང་པ་
198

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཉིད་སྟོང་པ་ཉིད་དང་། ཕྱོགས་བཅུ་བདེན་སྟོང་ཆེན་པོ་སྟོང་པ་ཉིད་དང་། མྱང་འདས་བདེན་སྟོང་དོན་དམ་པ་
སྟོང་པ་ཉིད་དང་། འདུས་བྱས་བདེན་སྟོང་འདུས་བྱས་སྟོང་པ་ཉིད་དང་། འདུས་མ་བྱས་བདེན་སྟོང་འདུས་མ་
བྱས་སྟོང་པ་ཉིད་དང་། རྟག་ཆད་བདེན་སྟོང་མཐའ་ཡས་འདས་པ་སྟོང་པ་ཉིད་དང་། འཁོར་བའི་མཐའ་
བདེན་སྟོང་ཐོག་མ་དང་ཐ་མ་མེད་པ་སྟོང་པ་ཉིད་དང་། བླང་དོར་བདེན་སྟོང་དོར་བ་མེད་པ་སྟོང་པ་ཉིད་དང་།
གནས་ལུགས་བདེན་སྟོང་རང་བཞིན་སྟོང་པ་ཉིད་དང་། ཆོས་ཐམས་ཅད་བདེན་སྟོང་ཆོས་ཐམས་ཅད་སྟོང་པ་
ཉིད་དང་། སྐྱེ་འགག་སོགས་བདེན་སྟོང་རང་གི་མཚན་ཉིད་སྟོང་པ་ཉིད་དང་།དུས་གསུམ་བདེན་སྟོང་མི་
དམིགས་པ་སྟོང་པ་ཉིད་དང་རྒྱུ་རྐྱེན་ལས་སྐྱེས་པ་བདེན་སྟོང་དངོས་པོ་མེད་པའི་ངོ་བོ་ཉིད་སྟོང་པ་ཉིད་དང་།
ཕུང་པོ་ལྔ་བདེན་སྟོང་དངོས་པོ་སྟོང་བ་ཉིད་དང་། ནམ་མཁའ་བདེན་སྟོང་དངོས་པོ་མེད་པ་སྟོང་པ་ཉིད་དང་།
རང་བཞིན་སྟོང་པ་ཉིད་བདེན་སྟོང་རང་གི་ངོ་བོ་སྟོང་པ་ཉིད་དང་། བྱེད་པ་པོ་གཞན་གྱིས་སྟོང་པའི་སྟོང་ཉིད་
གཞན་གྱི་ངོ་བོ་སྟོང་པ་ཉིད་དང་ཉི་ཤུ་ཡོད་པའི་ཕྱིར། དེ་ལས་ཅུང་ཟད་བསྡུ་ན། བཅུ་དྲུག་ཡོད་ལ། བཅུ་དྲུག་
པོ་བསྡུ་ན། ཕྱི་མ་བཞིར་འདུ་ཞིང་། ཤིན་ཏུ་བསྡུ་ན། འདུས་བྱས་སྟོང་པ་ཉིད་དང་། འདུས་མ་བྱས་སྟོང་པ་
ཉིད་གཉིས་སུ་འདུ་བར་བཤད་དོ། ། །
ཚོགས་སྒྲུབ་ལ་ཡང་བསོད་ནམས་དང་ཡེ་ཤེས་ཀྱི་ཚོགས་གཉིས་ལས། ཡེ་ཤེས་ཀྱི་ས་བཅུའི་ཚོགས་ནི་
མཉམ་གཞག་ཡེ་ཤེས་རྣམས་ལ་བྱེད་པར་སྟོང་ཉིད་རྐང་གྲངས་ཀྱིས་སྟོན་པའི་ཡུམ་གྱི་མདོའི་ཚིག་རྣམས་ཀྱི་ཡུལ་
གྱིས་ཡུལ་ཅན་འཕངས་པའི་སྒོ་ནས་བསྟན་ལ། བསོད་ནམས་ཀྱི་ཚོགས་ལ་སའི་ཚོགས་བཅུ་པོ་རིམ་པ་བཞིན་དུ་
འཆད་པ་ལ། ཡོངས་སུ་སྦྱོང་བ་རྣམ་བཅུ་ཡིས། ། ཞེས་པ་ནས། བཅུ་པ་ཡིན་པར་ཤེས་པར་བྱ། ། ཞེས་པའི་
བར་གསུངས། འདིའི་སྐབས་སུ་སའི་ཡོན་ཏན་སྤྱིར་བསྟན་པ་དང་། ས་སོ་སོའི་ཡོངས་སྦྱོང་བྱེ་བྲག་ཏུ་བཤད་པ་
གཉིས་ལས། དང་པོ་ལ་གཉིས། ཁྱད་གཞི་སའི་ངེས་ཚིག་དང་། ཁྱད་ཆོས་སའི་ཡོན་ཏན་བཤད་པའོ། །
དང་པོ་ནི། ཤེས་བྱ་ཆོས་ཅན། བྱང་སེམས་འཕགས་པའི་ས་བཅུ་པོ་དེ་ལས་ཞེས་བརྗོད་པའི་རྒྱུ་མཚན་ཡོད་དེ།
རང་ལ་བརྟེན་ནས་ཡོན་ཏན་གོང་དུ་འགྲོ་བའི་རྟེན་གཞི་བྱེད་པས་ན་དེ་ལྟར་དུ་བརྗོད་པའི་ཕྱིར། དེ་ཡང་རྒྱུས་
བར་མདོ་སྡེ་རྒྱན་དང་། འཇུག་འགྲེལ་ལས་བཤད་པ་ལྟར་རོ། ། གཉིས་པ་ལ་དྲུག ཕར་ཕྱིན་ལྷག་ཚུལ། སྐྱེ་
བ་འཛིན་ཚུལ། ཡོན་ཏན་གྱི་གྲངས། རྟོགས་པའི་ཁྱད་པར། སྤང་བྱའི་ཁྱད་པར། སྐྱོན་ལམ་གྱི་ཁྱད་པར་
རོ། ། དང་པོ་ཡོད་དེ། ས་དང་པོ་ནས་སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ནས། བཅུ་པར་ཡེ་
ཤེས་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པའི་ཕྱིར། གཉིས་པ་ཡོད་དེ། ས་དང་པོར་འཛམ་བུ་གླིང་ལ་
199

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབང་བའི་འཁོར་ལོས་བསྒྱུར་པའི་རྒྱལ་པོར་སྐྱེ་བ་འཛིན། དེ་བཞིན་དུས་གཉིས་པར་གླིང་བཞིར། གསུམ་
པར་སུམ་ཅུ་རྩ་གསུམ། བཞི་པར་མཐབ་བྲལ། ལྔ་པར་དགའ་ལྡན། དྲུག་པར་འཕྲུལ་དགའ། བདུན་པར་
གཞན་འཕྲུལ་དབང་བྱེད། བརྒྱད་པར་སྟོང་དང་པོའི་བདག་པོ། དགུ་པར་སྟོང་གསུམ་གྱི་བདག་པོ། བཅུ་
པར་གནས་གཙང་མའི་ལྷའི་རྒྱལ་པོ་དབང་ཕྱུག་ཆེན་པོ་སྐྱེ་བ་འཛིན་པའི་ཕྱིར། གསུམ་པ་ཡོད་དེ། ས་དང་པོར་
ཡོན་ཏན་བརྒྱ་ཕྲག་བཅུ་གཉིས་ཐོབ། སངས་རྒྱས་བརྒྱའི་ཞལ་མཐོང་། སངས་རྒྱས་བརྒྱས་བྱིན་གྱིས་བརླབ།
ཚེ་བསྐལ་པ་བརྒྱར་གནས། སྔོན་དང་ཕྱི་མའི་མཐའ་བསྐལ་པ་བརྒྱ་བརྒྱ་ལ་ཡེ་ཤེས་ཀྱི་གཟིགས་པ་འཇུག ཏིང་
ངེ་འཛིན་བརྒྱ་བརྒྱ་ལ་སྙོམས་པར་འཇུག་ཅིང་ལྡང་། འཇིག་རྟེན་ཁམས་བརྒྱུ་གཡོ་བར་ནུས། དེ་བརྒྱ་སྣང་བར་
བྱེད། དེ་བརྒྱུར་འགྲོ། ཆོས་སྒོ་བརྒྱ་འབྱེད། སྤྲུལ་པ་བརྒྱ་འབྱེད། སྤྲུལ་པ་རེ་རེའི་འཁོར་དུ་བྱང་སེམས་བརྒྱ་
ཕྲག་རེས་བསྐོར་བར་བྱེད་ནུས་པའི་ཡོན་ཏན་རྣམས་ཐོབ་པར་འགྱུར་པའི་ཕྱིར། དེ་བཞིན་དུ་གཉིས་པར་ཡོན་
ཏན་དེ་དག་སྟོང་འགྱུར། གསུམ་པར་འབུམ། བཞི་པར་བྱེ་བ་ཕྲག་བརྒྱ། ལྔ་པར་བྱེ་བ་ཕྲག་སྟོང་། དྲུག་པར་
བྱེ་བ་བརྒྱ་ཕྲག་སྟོང་། བདུན་པར་བྱེ་བ་ཁྲག་ཁྲིག་འབུམ། བརྒྱད་པར་སྟོང་གསུམ་འཇིག་རྟེན་གྱི་ཁམས་འབུམ་
གྱི་རྡུལ་ཕྲ་རབ་ཀྱི་གྲངས་དང་མཉམ་པ་དང༌། དགུ་པར་སྟོང་གསུམ་གྱི་འཇིག་རྟེན་གྱི་ཁམས་གྲངས་མེད་པ་
འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་དང་། བཅུ་པ་ལ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་
མེད་པའི་རྡུལ་ཕྲ་རབ་ཀྱི་རྡུལ་ཇི་སྙེད་པ་དེ་སྙེད་ཀྱི་གྲངས་དང་མཉམ་པའི་ཡོན་ཏན་རྣམས་འཐོབ་པར་འཇུག་
འགྲེལ་ལས་བཤད་དོ། ། བཞི་པ་ཡོད་དེ། ས་དང་པོར་ཆོས་དབྱིངས་ཀུན་འགྲོ་བའི་དོན་རྟོགས་པ་ནས། ས་
བཅུ་པར་ཡིད་བྱེད་ཀྱི་བྱེད་ལས་གནས་གྱུར་པའི་སྒོ་ནས་ཆོས་ཉིད་རྟོགས་པ་ལས་ལ་འབད་པའི་རྒྱུར་རྟོགས་པ་
ཐོབ་པའི་ཕྱིར། ལྔ་པ་ཡོད་དེ། ཐུན་མོང་གི་སྤང་བྱ་ནི་འཆད་པར་འགྱུར་ལ། ཐུན་མོང་མ་ཡིན་པ་ནི་ས་བཅུ་པོ་
སོ་སོ་ལ་ཡང་སྤང་བྱ་ཀུན་ཏུ་རྨོངས་པ་གཉིས་གཉིས་དང་། དེའི་གནས་ངན་ལེན་མི་མཐུན་ཕྱོགས་རེ་རེ་ཡོད་པ་
རྣམས་སྤངས་ནས་ས་དེ་དང་དེ་འཐོབ་པར་བྱེད་པའི་ཕྱིར། ཀུན་ཏུ་རྨོངས་པ་གཉིས་གཉིས་སྤོང་སྟེ། ས་དང་པོ་
ལ་འཇུག་པའི་ཚེ་དེའི་སྤང་བྱ་ཐུན་མོང་མ་ཡིན་པའི་གང་ཟག་དང་ཆོས་ལ་ཞེན་པ་དང་། ངན་སོང་པའི་ཉོན་
མོངས་པ་སྤོང་པ་དང་། དེ་བཞིན་དུས་གཞན་ལ་ཡང་སྒྲིབ་པ་གཉིས་གཉིས་དང༌། ས་བཅུ་གཅིག་པ་ཀུན་ཏུ་
འོང་འཐོབ་པ་ལ་ཤེས་བྱ་ཐམས་ཅད་ལ་ཆགས་པ་ཕྲ་མོ་དང་ཐོགས་པ་ཕྲ་མོ་གཉིས་ཡོད་པ་སྤངས་ནས་དེ་ཉིད་ཐོབ་
པར་འགྱུར་པའི་ཕྱིར། བཅུ་གཅིག་པ་ཀུན་ཏུ་འོད་ནི་སངས་རྒྱས་ཀྱི་སའོ། ། དེ་ཡང་ས་དང་པོ་བས་གང་ཟག་
གི་བདག་འཛིན་དང་ཆོས་ཀྱི་བདག་འཛིན་སྤུངས་ཞེས་མི་བྱ་སྟེ། ཆོས་ཀྱི་བདག་འཛིན་སྤངས་པ་དང་སངས་
200

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
རྒྱས་པ་དུས་མཉམ་པར་འདོད་པའི་ཕྱིར། ཐུན་མོང་བའི་སྤང་བྱ་ཡོད་དེ། ཤེས་སྒྲིབ་ལ་གཟུང་འཛིན་གྱི་རྣམ་
པར་རྟོག་པ་བརྒྱ་རྩ་བརྒྱད་དང་། ཉོན་སྒྲིབ་ལ་མཐོང་སྤང་གྱ་བརྒྱད། སྒོམ་སྤང་ལ་བཅུ་དྲུག་ཕྱེ་ན། བཞི་བརྒྱ་
དང་བཅུ་བཞི་ཡོད་པའི་ཕྱིར། ཤེས་སྒྲིབ་ལ་བརྒྱ་རྩ་བརྒྱད་དུ་ཕྱེ་བ་གཉིས་ཡོད་དེ། མཐོང་སྤང་དང་སྒོམ་སྤང་
གཉིས་སོ་སོའི་དབང་དུ་བྱས་པའི་ཤེས་སྒྲིབ་གཟུང་འཛིན་རྣམ་པར་རྟོག་པ་བཞི་པོ་རེ་རེ་ལ་ཡང་དགུ་བཞི་སོ་དྲུག་
སྟེ་ཁམས་གསུམ་ལ་སྦྱར་བས་བརྒྱ་དང་བརྒྱད་པ་གཉིས་ཡོད་པའི་ཕྱིར། ཉོན་སྒྲིབ་ལ་མཐོང་སྤང་གྱ་བརྒྱད་དུ་
འབྱེད་ཚུལ་ཡོད་དེ། འདོད་པའི་སས་བསྡུས་པའི་སྡུག་བསྔལ་མཐོང་སྤང་བཅུ་དང་། བཅུ་ནི། ལྟ་བ་ལྔ། ལྷ་
མིན་ལྔ་སྟེ། དང་པོ་ནི། འཇིག་ལྟ། མཐར་ལྟ། ལོག་ལྟ། ཚུལ་ཞུགས་མཆོག་འཛིན་གྱི་ལྟ་བ། ལྟ་བ་མཆོག་
འཛིན་གྱི་ལྟ་བ་དང་། ཕྱི་མ་ནི་འདོད་ཆགས་ཁོང་ཁྲོ་ང་རྒྱལ་མ་རིག་པ་ཐེ་ཚོམ་ཉོན་མོངས་ཅན་རྣམས་ཡིན་ལ།
ཀུན་འབྱུང་འགོག་པ་གཉིས་ལ་འཇིག་ལྟ་མཐོར་ལྟ་ཚུལ་ཞུགས་མཆོག་འཛིན་གྱི་ལྟ་བ་སྟེ་གསུམ་དང་། ལམ་ལ་ལྟ་
བ་དང་པོ་གཉིས་ཁོ་ནར་དོར་བས་བདེན་བཞི་ལ་རིམ་པ་ལྟར་བཅུ་དང་། བདུན་དང་། བདུན་དང་བརྒྱད་དེ་
སོ་གཉིས་དང་། གོང་མ་གཉིས་སུ་ཁོང་ཁྲོ་དོར་བས་བདེན་བཞི་ལམ་རིམ་པ་བཞིན་དགུ་དང་དྲུག་དང་དྲུག་དང་
བདུན་ལ་ལོག་པར་འཇུག་པའི་དབང་གིས་སོ་སོར་ཕྱེ་བ་ཉེར་བརྒྱད་པ་ཚན་པ་གཉིས་ཏེ་བསྡོམས་ན་གྱ་བརྒྱུད་
ཡོད་པའི་ཕྱིར། དེ་དག་ལ་མཐོང་སྤང་ཞེས་སྤང་བར་བྱའོ། ། སྒོམ་སྤང་བཅུ་དྲུག་ ཏུ་འབྱེད་ཚུལ་ཡོད་དེ།
འདོད་པའི་སས་བསྡུས་པའི་འཇིག་ལྟ་མཐར་ལྟ་གཉིས་དང་འདོད་ཆགས་ཁོང་ཁྲོ་ང་རྒྱལ་མ་རིག་པ་དྲུག་དང་།
དེའི་སྟེང་དུ་ཁམས་གོང་མའི་སས་བསྡུས་པའི་ཁོང་ཁྲོ་དོར་བས་ལྔ་ལྔ་སྟེ་བཅུ་བསྣན་པས་བཅུ་དྲུག་ཏུ་འབྱེད་པའི་
ཕྱིར། སྒོམ་སྤང་བཞི་བརྒྱ་བཅུ་བཞིར་འབྱེད་ཚུལ་ཡོད་དེ། དེ་ལ་སས་ཕྱེ་ན་འདོད་པའི་སས་བསྡུས་པ་དྲུག
བསམ་གཏན་བཞི་ན་ལྔ་བཞི་ཉི་ཤུ། གཟུགས་མེད་བཞིན་ལྔ་བའི་ཉི་ཤུ་སྟེ་ཞེ་དྲུག་ཡོད་ཀྱང་། ཆེ་འབྲིང་ཆུང་
ངུའི་སྒོ་ནས་ཕྱེ་ནས་དགུ་པོ་རེ་རེ་ལ་ཁོང་ཁྲོ་མ་གཏོགས་པ་ལྔ་ལ་དགུ་དགུར་ཕྱེ་བས་དགུ་དགུ་བརྒྱད་ཅུ་གྱ་གཅིག་པ་
ལྔ་དང་། འདོད་པའི་ཁོང་ཁྲོ་དགུར་ཕྱེ་བ་བསྣན་པས་བཞི་བརྒྱ་དང་བཅུ་བཞི་ཡོད་པའི་ཕྱིར། དེ་དག་གི་དབྱེ་
བ་འཇུག་ཚུལ་ཞིབ་པར་ནི་ལེགས་བཤད་གསེར་ཕྲེང་ལས་ཤེས་པར་བྱའོ། ། དྲུག་པ་ཡོད་དེ། ས་དང་པོར་སྟོང་
གསུམ་འདི་རིན་པོ་ཆེའི་གཏེར་བྱེ་བ་ཁྲག་ཁྲིག་བརྒྱ་སྟོང་དུ་མས་གང་བར་རྨི་བ་ནས། ས་བཅུ་པར་དེ་བཞིན་
གཤེགས་པའི་སྐུ་གསེར་གྱི་མདོག་ལྟ་བུ་ལ་ཚངས་པ་བྱེ་བ་ཁྲག་ཁྲིག་བརྒྱ་སྟོང་དུ་མས་བསྐོར་བར་རྨི་བའི་བར་
གསེར་འོད་ནས་བཤད་པ་ལྟར་འབྱུང་བའི་ཕྱིར། །
གཉིས་པ་ས་སོ་སོའི་ཡོངས་སྦྱོང་བྱེ་བྲག་ཏུ་བཤད་པ་ལ་བཅུ་ལས། དང་པོ་ས་དང་པོ་ནི། ཡོངས་སུ་སྦྱོང་
201

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་རྣམ་བཅུ་ཡིས། ། ཞེས་པ་ནས། ཡོངས་སུ་སྦྱོང་བར་ཤེས་པར་བྱ། ༈ ཞེས་པའི་བར་གསུངས་ཏེ། དེའི་
དོན་འགྲེལ་པར། རིམ་པ་ཇི་ལྟ་བ་བཞིན་གཞི་ཐམས་ཅད་ལ་གྱ་གྱུ་མེད་པའི་བསམ་པ་དང་། ཞེས་པ་ནས། ས་
དང་པོར་རབ་ཏུ་དགའ་བ་འཐོབ་པ་ཡིན་ནོ། ། ཞེས་པའི་བར་གསུངས་ལ། དེ་དག་གང་ལས་འཕྲོས་པ་ཡོད་དེ།
མདོ་ལས། ས་དང་པོ་ལ་གནས་པའི་བསམ་པས་ཡོངས་སུ་སྦྱོར་བ་གང་ལགས། ཞེས་པ་ནས། འདི་ནི་བདེན་
པའི་ཚིག་ཡོངས་སུ་སྦྱོང་བའོ། ། ཞེས་པའི་བར་གསུངས་པ་ལས་འཕྲོས་པའི་ཕྱིར། འདིའི་སྐབས་སུ་རྩ་བའི་
ཚིག་དོན་དང་། མཐའ་དཔྱད་པ་གཉིས་ལས་དང་པོ་ནི། ས་དང་པོ་རབ་ཏུ་དགའ་བ་ཆོས་ཅན། ཁྱོད་འཐོབ་
པར་འགྱུར་པའི་ཐབས་ཡོད་པ་ཡིན་ཏེ། འཆད་པར་འགྱུར་བ་ལྟར་ཡོངས་སུ་སྦྱོང་བ་རྣམ་བཅུའི་སྒོ་ནས་སྦྱངས་
པས་འཐོབ་པར་འགྱུར་པའི་ཕྱིར། ཡོངས་སྦྱོང་བཅུ་ཡོད་དེ། གཡོ་སྒྱུ་སོགས་མེད་པའི་བསམ་པ་དང་། རང་
གཞན་གྱི་དོན་སྒྲུབ་པ་ལ་ཕན་པའི་དངོས་པོ་ཉིད་དང༌། སེམས་ཅན་རྣམས་ལ་ཚད་མེད་བཞིའི་སྒོ་ནས་སེམས་
མཉམ་པ་ཉིད་དང་། སེར་སྣ་མེད་པར་དགེ་རྩ་གཞན་ལ་གཏོང་པ་དང་། དགེ་བའི་བཤེས་གཉེན་བསྟེན་པ་
དང༌། ཐེག་པ་ཆེན་པོའི་སྡེ་སྣོད་སོགས་དམ་པའི་ཆོས་ཀྱི་དམིགས་པ་འཚོལ་བ་དང་། རྟག་ཏུ་ངེས་པར་འབྱུང་
བའི་སེམས་དང་བཅས་པ་ཉིད་དང་། སངས་རྒྱས་ཀྱི་སྐུ་འཐོབ་པར་འདོད་པ་ལ་དགའ་བ་དང་། ཆོས་སྟོང་པ་
ལ་དཔེ་མཁྱུད་མེད་པར་འགྱུར་བ་དང་། ཚིག་ཐམས་ཅད་བདེན་པར་སྨྲ་བའི་ས་དང་པོའི་ཡོངས་སྦྱོང་ནི་བཅུ་བ་
ཡིན་པར་འདོད་པའི་ཕྱིར། ཡོངས་སྦྱོང་འདི་དཔག་ཆོས་ཅན། ཁྱོད་ཀྱིས་ས་དང་པོ་ཡོངས་སུ་སྦྱོང་བར་བྱེད་པའི་
ཚུལ་ཡོད་དེ། སྙིང་རྗེ་ཆེན་པོ་དང་འཁོར་གསུམ་དོན་དམ་པར་རང་བཞིན་མི་དམིགས་པར་རྟོགས་པའི་ཤེས་
རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་བར་ཤེས་པར་བྱ་བ་ཡིན་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག ས་དང་པོའི་སྐྱོན་ཟད་ཅིང་ཡོན་ཏན་
རྫོགས་པའི་ཡོན་ཏན། ས་དང་པོའི་ཡོངས་སྦྱོང་གི་མཚན་ཉིད་ཟེར་ན། རྣམ་མཁྱེན་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། དེར་ཐལ། སྐྱོན་མཐའ་དག་ཟད་ཅིང་ཡོན་ཏན་མཐའ་དག་རྫོགས་པའི་ཡེ་ཤེས་
ཡིན་པའི་ཕྱིར། དེར་ཐལ། སངས་རྒྱས་ཀྱི་ཡེ་ཤེས་ཡིན་པའི་ཕྱིར། འདོད་ན། ས་དང་པོའི་རྒྱུད་ཀྱི་ཡོན་ཏན་
ཡིན་པར་ཐལ། འདོད་པའི་ཕྱིར། འདོད་ནས། ཁ་ཅིག ས་དང་པོའི་ཡེ་ཤེས་དེས། ས་དང་པོའི་སྐྱོན་ཟད་
ཅིང་ཡོན་ཏན་རྫོགས་པ་ཡིན་ཟེར་ན། དེ་མི་འཐད་པར་ཐལ། ས་དང་པོའི་ཡེ་ཤེས་དེས་ས་དང་པོའི་ངོས་སྐལ་
གྱི་སྐྱོན་མ་ཟད་པ་གང་ཞིག དེའི་ཡོན་ཏན་མ་རྫོགས་པའི་ཕྱིར། དང་པོ་དེར་ཐལ། ས་དང་པོའི་ངོས་སྐལ་གྱི་
སྒྲིབ་པ་སྤངས་པ་དང་ས་གཉིས་པ་འཐོབ་པ་དུས་མཉམ་པའི་ཕྱིར། གཉིས་པ་དེར་ཐལ། ས་དང་པོའི་ཡོངས་
202

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
སྦྱོང་རྫོགས་པའི་ས་དང་པོའི་ཡེ་ཤེས་ཡོད་པའི་ཕྱིར། དེར་ཐལ། རྣམ་བཤད་ལས། ཡོངས་སྦྱོང་གི་ཆོས་སོ་སོར་
ཇི་སྲིད་མ་རྫོགས་པ་དེ་སྲིད་དུ་དེ་ཡིན་ལ། རྫོགས་ནས་ནི་ས་གཞན་དུ་འཕོས་པ་ཡིན་པར་ཤེས་པར་བྱའོ༔ །
ཞེས་གསུངས་པའི་ཕྱིར།
རང་ལུགས་ལ། ས་དང་པོའི་སྐྱོན་སེལ་ཞིང་ཡོན་ཏན་རྫོགས་པར་བྱེད་པའི་བྱེད་ལས་གཙོ་བོར་ལྡན་པའི་
རིགས་སུ་གནས་པའི་ས་དང་པོའི་ཡོན་ཏན། སོ་དང་པོའི་ཡོངས་སྦྱོང་གི་མཚན་ཉིད། དེ་ལ་དབྱེ་ན་སྔར་བཤད་
པ་ལྟར་བཅུའོ། ། རྩོད་པ་སྤོང་བ་ལ། ཁ་ཅིག ས་དང་པོ་པའི་རྒྱུད་ཀྱི་འགོག་བདེན་ཆོས་ཅན། ས་དང་པོའི་
ཡོངས་སྦྱོང་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། ས་དང་པོའི་སྐྱོན་སེལ་ཞིང་ཡོན་ཏན་རྫོགས་
པར་བྱེད་པ་གང་ཞིག ས་དང་པོའི་ཡོན་ཏན་ཡིན་པའི་ཕྱིར། ཟེར་ན། མ་ཁྱབ། ཕྱི་མ་དེར་ཐལ། ས་དང་
པོའི་སྤངས་རྟོགས་ཀྱི་ཡོན་ཏན་གང་རུང་ཡིན་པའི་ཕྱིར། ཁོ་ན་རེ། དེ་ས་དང་པོ་བའི་རྒྱུད་ཀྱི་ཡོན་ཏན་ཡིན་
ཀྱང་། ས་དང་པོའི་ཡོན་ཏན་མ་ཡིན་ཟེར་ན། དེ་ཡང་མི་འཐད་པར་ཐལ། ས་དང་པོའི་ཡོན་ཏན་ཡིན་ན། ས་
དང་པོ་ཡིན་དགོས་ན། ས་དང་པོ་བའི་ཡོན་ཏན་ཡིན་ན། ས་དང་པོ་བ་ཡིན་དགོས་པར་འགྱུར་བའི་ཕྱིར། དེ་
བཞིན་དུ་གཞན་རྣམས་ལ་ཡང་སྦྱར་རོ། ། གཞན་ཡང་། ས་དང་པོ་འདིའི་ཡོངས་སྦྱོང་གི་སྐབས་སུ་བཤེས་
གཉེན་བསྟེན་པའི་ཡོང་ས་སྦྱོང་བཤད་པ་ལྟ་བུ་ནི། དེའི་ཡོངས་སྦྱོང་ལ་དེ་འདྲ་བ་ཞིག་འཇོག་པའི་དོན་ཡིན་གྱི།
དེ་ཕན་ཆད་དུ་བཤེས་གཉེན་བསྟེན་མི་དགོས་པ་ནི་མ་ཡིན་ཏེ། ས་གསུམ་པའི་སྐབས་སུ་ཐོས་པས་མི་ངོམས་ཉིད་
དང་ནི་ཞེས་བཤེས་གཉེན་བསྟེན་ནས་ཐོས་པ་འཚོལ་དགོས་པར་བཤད་པའི་ཕྱིར། དེས་གཞན་མཚོན་ནོ། །
སྔར་བཤད་པའི་སའི་ཡོན་ཏན་དེ་དག་དང་ཡོངས་སྦྱོང་རྣམས་ཀྱང་ཁ་ཅིག བྱང་སེམས་དེ་དག་གིས་སོ་སོ་ཐོབ་
པ་དང་དུས་མཉམ་གཞག་གི་ཚེ་ཐོབ་པར་འདོད་ཀྱང་། དེར་མ་ངེས་ཏེ། འགའ་ཞིག་གིས་ནི་མཉམ་གཞག་དང་།
ཕལ་ཆེར་རྗེས་ཐོབ་ཀྱི་གནས་སྐབས་སུ་ཐོབ་པའི་ཕྱིར། གཉིས་པ་ས་གཉིས་པ་ནི། ཚུལ་ཁྲིམས་བྱས་པ་གཟོ་དང་
བཟོད། ། ཅེས་སོགས་ཚིགས་སུ་བཅད་པ་གཅིག་གསུངས་ཏེ། དེའི་དོན་འགྲེལ་པ་ལས། དགེ་བའི་ཆོས་དང་
སེམས་ཅན་གྱི་དོན་བྱ་བ་དང་། ཞེས་པ་ནས། རྣམ་པ་བརྒྱད་ཀྱིས་ས་དྲི་མ་མེད་པ་འཐོབ་པ་ཡིན་ནོ། ། ཞེས་
པའི་བར་གསུངས། གང་ལས་འཕྲོས་པ་ནི། མདོ་ལས། ཚུལ་ཁྲིམས་རྣམ་པར་དག་པ་བ་གང་ཞེ་ན། ཉན་རང་
གི་སེམས་ཡིད་ལ་མི་བྱེད་པ་དང་། ཞེས་པ་ནས། འདི་ནི་ཕ་རོལ་ དུ་ཕྱིན་པ་རྣམས་ལ་བརྩོན་ཞིང་འཚོལ་
བའོ། ། ཞེས་པའི་བར་ལས་འཕྲོས་སོ། ། འདིའི་སྐབས་སུ་ཚིག་དོན་ནི། ཤེས་བྱ་ཆོས་ཅན། ས་གཉིས་པའི་
ཡོངས་སྦྱོང་དེ་ལ་བརྒྱད་ཡོད་དེ། ཚུལ་ཁྲིམས་ཀྱི་ཕར་ཕྱིན་ལྷག་པར་ཐོབ་པའི་ས་གཉིས་པའི་ཡོངས་སྦྱོང་དང་།
203

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱས་པ་གཟོ་བ་དང་། གནོད་པ་ལ་བཟོད་པ་དང་། དགེ་བསྒྲུབ་པ་ལ་རབ་ཏུ་དགའ་བ་དང་། གཞན་ལ་སྙིང་
བཚེ་ཆེ་བ་དང་། མཁན་སློབ་སོགས་ལ་བཀུར་སྟི་བྱེད་པ་དང་། བླ་མ་ལ་གུས་པས་ཆོས་ཉན་པ་དང་། བརྒྱད་པ་
སྦྱིན་པ་ལ་སོགས་ཀྱི་ཉམས་ལེན་ལ་བརྩོན་པས་ཁྱད་པར་དུ་བྱས་པའི་ས་གཉིས་པའི་ཡོངས་སྦྱོང་རྣམས་སུ་ཡོད་
པའི་ཕྱིར། ཡོན་ཏན་གཞན་ནི་སྔར་བཤད་ཟིན་པས་ལས་ཤེས་པར་བྱའོ། གསུམ་པ་ས་གསུམ་པ་ནི། ཐོས་
པས་མི་ངོམས་ཉིད་དང་ནི། ། ཞེས་པ་ནས། རློམ་མེད་བདག་ཉིད་དེ་རྣམ་ལྔ། ། ཞེས་པའི་བར་གསུངས་ཏེ།
དེའི་དོན་འགྲེལ་བ་ལས། དམ་པའི་ཆོས་ཉན་པས་ངོམས་མི་ཤེས་པ་དང་། ཞེས་པ་ནས། ཡོངས་སུ་སྦྱངས་
བྱས་པས་ས་གསུམ་པོ་འོད་བྱེད་པ་རྟོགས་པ་ཡིན་ནོ། ། ཞེས་པའི་བར་གསུངས་ལ། གང་ལས་འཕྲོས་པ་ནི།
བྱང་ཆེན་ས་གསུམ་པ་ལ་གནས་པས་ཆོས་ལྔ་ལ་གནས་པར་བྱ་སྟེ། ལྔ་གང་ཞེ་ན། མང་དུ་ཐོས་པས་མི་ངོམས་
ཤིག ཞེས་སོགས་ལས་འཕྲོས་སོ། ། འདིའི་སྐབས་སུ་རྩ་བའི་ཚིག་དོན་ནི། ཤེས་བྱ་ཆོས་ཅན། ས་གསུམ་
པའི་ཡོངས་སྦྱོང་དེ་ལ་རྣམ་ལྔ་ཡོད་དེ། དམ་པའི་ཆོས་མང་དུ་ཐོས་པས་མི་ངོམས་པ་ཉིད་ཀྱིས་གསུམ་པའི་ཡོངས་
སྦྱོང་དང་། ཉོན་མོངས་པའི་ཟང་ཟིང་མེད་པར་ཆོས་ཀྱི་སྦྱིན་པ་དང་། རང་ཉིད་གང་དུ་འཚང་རྒྱ་བའི་སངས་
རྒྱས་ཀྱི་ཞིང་ཀུན་སྦྱོང་བ་དང་། འཁོར་བའི་འགྲོ་བས་ཕན་ལན་དུ་གནོད་པ་བྱེད་ཀྱང་དེའི་དོན་བྱེད་པ་ལས་
ཡོངས་སུ་མི་སྐྱོ་བ་དང༌། སྡིག་པ་ལ་རང་གཞན་རྒྱུ་མཚན་དུ་བྱས་ནས་འཛེམ་པའི་ངོ་ཚ་ཁྲེལ་ཡོད་ཅེས་བྱ་བའི་ས་
གསུམ་པའི་ཡོངས་སྦྱོང་སྟེ་ལྔ་ཡོད་ལ། དེ་རྣམས་ཀུན་རྫོབ་ཙམ་མ་གཏོགས་བདེན་པར་རློམ་པ་མེད་པར་བདེན་
མེད་དུ་རྟོགས་པའི་བདག་ཉིད་ཅན་གྱི་ཤེས་རབ་ཀྱིས་ཟིན་པའི་སྒོ་ནས་སྦྱོང་དགོས་པའི་ཕྱིར། བཞི་པ་ས་བཞི་པ་
ནི། ནགས་གནས་འདོད་ཆུང་ཆོག་ཤེས་དང་། ། ཞེས་པ་ནས། མི་ཞུམ་པ་དང་ལྟ་བ་མེད། ། ཅེས་པའི་བར་
གསུངས་ཏེ། དེའི་དོན་འགྲེལ་པ་ལས། དགོན་པར་གནས་པ་དང་། རྙེད་པ་མ་ཐོབ་པ་ལ་མངོན་པར་འདོད་
པ་མེད་པ་དང་། ཞེས་པ་ནས། རྣམ་པ་བཙུས་ས་བཞི་པ་འོད་འཕྲོ་བ་ཅན་གནོན་པ་ཡིན་ནོ། ། ཞེས་པའི་བར་
གསུངས་ལ། གང་ལས་འཕྲོས་པ་ནི། མདོ་ལས། བྱང་ཆེན་ས་བཞི་པ་ལ་གནས་པས་ཆོས་བཅུ་པོ་འདི་དག་
ཡོངས་སུ་བཏང་བར་མི་བྱའོ། ། བཅུ་གང་ཞེ་ན། འདི་ལྟ་སྟེ། དགོན་པ་ན་གནས་པ་དང་། ཞེས་སོགས་ལས་
འཕྲོས་སོ། ། འདིའི་སྐབས་སུ་རྩ་བའི་ཚིག་དོན་ནི། ཤེས་བྱ་ཆོས་ཅན། ས་བཞི་པ་ལ་ཡོངས་སྦྱོང་བཅུ་ཡོད་དེ།
ཉན་རང་ཡིད་བྱེད་ཀྱི་བསམ་པས་དབེན་པའི་ནགས་ན་གནས་པའི་ས་བཞི་པའི་ཡོངས་སྦྱོང་དང་། ཟས་གོས་
སོགས་ཀྱི་ཆེད་དུ་གཉེར་བ་མེད་པའི་འདོད་པ་ཆུང་བ་དང་། ཟས་གོས་བཟང་པོ་ལ་སྲེད་པ་མེད་པའི་ཆོག་ཤེས་པ་
དང༌། སྦྱངས་པའི་ཡོན་ཏན་བཅུ་གཉིས་ཀྱི་ཚོགས་ཡང་དག་པར་བླངས་པའི་སྡོམ་པ་བརྟན་པ་དང་། བསླབ་པ་
204

༄༅། ། མངོན་རྟོགས་རྒྱན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
ལས་བླངས་པ་ཡོངས་སུ་མི་གཏོང་བ་དང་། འདོད་པའི་ཡོན་ཏན་རྣམས་ལ་ཆགས་པ་སྨོད་པ་སྟེ་སྤོང་བ་དང༌།
གཞན་མྱ་ངན་ལས་འདས་པ་ལ་འགོད་པ་དང་། བདོག་པའི་དངོས་པོ་ཀུན་གཏོང་བ་དང༌། རྒྱལ་སྲས་ཀྱི་སྤྱོད་
པ་ལ་མི་ཞུམ་པའི་སྤྲོ་བ་དང་། དེ་རྣམས་བདེན་གྲུབ་ཏུ་ལྟ་བ་སྟེ་ཞེན་པ་མེད་པའི་ས་བཞི་པའི་ཡོངས་སྦྱོང་རྣམས་
སུ་ཡོད་པའི་ཕྱིར། ལྔ་པ་ས་ལྔ་པ་ནི། འདྲིས་དང་ཁྱིམ་ལ་འཁྲེན་པ་དང་། ཞེས་པ་ནས། ས་ལྔ་པ་ནི་ཡང་དག་
འཐོབ། ། ཅེས་པའི་བར་གསུངས་ཏེ།དེའི་དོན་དེ་འགྲེལ་བ་ལས། རྙེད་པ་ལ་སོགས་པའི་དོན་དུ་རབ་ཏུ་བྱུང་བ་
ལ་སོགས་པ་དང་འགྲོགས་པ་དང་། ཞེས་པ་ནས། ས་ལྔ་པ་སྦྱངས་དཀའ་བ་འཐོབ་པ་ཡིན་ནོ་ཞེས་པའི་བར་
གསུངས་ལ། གང་ལས་འཕྲོས་པ་ནི། མདོ་ལས། བྱང་ཆེན་ས་ལྔ་པ་ལ་གནས་པས་ཚེས་བཅུ་པོ་འདི་དག་
ཡོངས་སུ་སྤང་པར་བྱ་སྟེ། བཅུ་གང་ཞེ་ན། ཁྱིམ་པ་དང་རབ་ཏུ་བྱུང་བ་ཞེས་སོགས་གསུངས་པ་ལས་འཕྲོས་
སོ། ། འདིའི་སྐབས་སུ་རྩ་བའི་ཚིག་དོན་ནི། ཤེས་བྱ་ཆོས་ཅན། ས་ལྔ་པ་ལ་ཡོངས་སྦྱོང་བཅུ་ཡོད་དེ། རྙེད་
བཀུར་གྱི་ཆེད་དུ་ཁྱིམ་པ་སོགས་ལ་འགྲོགས་འདྲིས་བྱེད་པ་སྤོང་པའི་ས་ལྔ་པའི་ཡོངས་སྦྱོང་དང་། ཁྱིམ་ལ་འཁྲེན་
པའི་རྐྱེན་གྱིས་རབ་ཏུ་བྱུང་བ་གཞན་ལ་དད་པ་ཅན་གྱི་ཁྱིམ་དྲིས་ཀྱང་མི་སྟོན་པ་སྤོང་པ་དང་། སྐྱེ་བ་མང་པོས་
འདུ་འཛི་གྱུར་པའི་གནས་སྤོང་པ་དང་། རྙེད་བཀུར་གྱི་ཆེད་དུ་བདག་ལ་བསྟོད་ཅིང་གཞན་ལ་བརྙས་པ་སྤོང་པ་
གཉིས་དང་མི་དགེ་བའི་ལས་ཀྱི་ལམ་བཅུ་སྤོང་པ་དང་། ང་རྒྱལ་གྱིས་སེམས་རློམ་པས་ཁེངས་པ་སྤོང་པ་དང་།
དགེ་སྡིག་ལ་བླང་དོར་ཕྱིན་ཅི་ལོག་ཏུ་བྱེད་པ་སྤོང་པ་དང་། བློ་ཉེས་འཇིག་ལྟ་སོགས་སྤོང་པ་དང་། ཉོན་མོངས་
པའི་ཕྱོགས་ལ་བཟོད་པ་སྟེ་དང་དུ་ལེན་པ་སྤོང་པའི་ས་ལྔ་པའི་ཡོངས་སྦྱོང་རྣམས་སུ་ཡོད་པའི་ཕྱིར། ཤེས་བྱ་ཆོས་
ཅན། འདྲིས་པ་སོགས་མི་མཐུན་ཕྱོགས་སྔར་བཤད་པའི་བཅུ་པོ་འདི་ནི་སྦྱོང་བྱེད་རྣམ་པ་བཅས་སྦྱངས་ཏེ་རྣམ་
པར་སྤངས་ནས་ལྔ་པ་ནི་ཡང་དག་པར་འཐོབ་པར་འགྱུར་བ་ཡིན་ཏེ། དེ་ལྟར་སྦྱངས་པས་དེའི་ཡོན་ཏན་རྫོགས་
པར་བྱེད་པའི་ཕྱིར། དྲུག་པ་ས་དྲུག་པ་ནི། སྦྱིན་དང་ཚུལ་ཁྲིམས་བཟོད་བརྩོན་འགྲུས། ། ཞེས་པ་ནས། ས་
ནི་དྲུག་པ་ཡང་དག་འཐོབ། ། ཅེས་པའི་བར་གསུངས་ཏེ། དེའི་དོན་ནི་འགྲེལ་པ་ལས། ཕ་རོལ་ཏུ་ཕྱིན་པ་
དྲུག་ཡོངས་སུ་རྫོགས་པར་བྱ་སྟེ། འདི་ལྟ་སྟེ། ཕ་རོལ་ཏུ་ཕྱིན་པ་དྲུག་གོ། ཞེས་སོགས་གསུངས་པ་ལས་འཕྲོས་
སོ། ། འདིའི་སྐབས་སུ་རྩ་བའི་ཚིག་དོན་ནི། ཤེས་བྱ་ཆོས་ཅན། ས་དྲུག་པ་ལ་ཡོངས་སྦྱོང་བཅུ་གཉིས་ཡོད་དེ།
སྦྱིན་སོགས་དྲུག་དང་སྤང་བྱ་དྲུག་སྦྱར་ནས་སྦྱོང་ཞིང་། དེ་ཡང་སྦྱིན་པའི་ཉམས་ལེན་གྱིས་སློབ་མ་ཉན་ཐོས་ཀྱི་
བྱང་ཆུབ་ལ་དགའ་བ་སྤངས་པ་དང་། རང་དོན་ཡིད་བྱེད་ཀྱི་བསམ་པ་སྤོང་པའི་ཚུལ་ཁྲིམས་ཀྱིས་བསེ་རུ་རང་
རྒྱལ་གྱི་བྱང་ཆུབ་ལ་དགའ་བའི་སེམས་སྤངས་པ་དང་། སྟོང་ཉིད་ལ་མི་སྐྲག་པའི་བཟོད་པས་ཟབ་མོ་སྟོང་པ་ཉིད་
205

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་དོན་ལ་སྐྲག་པའི་སེམས་སྤངས་པ་དང༌། སྦྱིན་པ་ལ་སྤྲོ་བའི་བརྩོན་འགྲུས་ཀྱིས་སློང་བ་པོས་སྦྱིན་པ་བསླངས་ན་
སེམས་མི་ཞུམ་པ་དང་། སྦྱིན་པ་ཡེ་ཤེས་རྩེ་གཅིག་པའི་བསམ་གཏན་གྱིས་ཕྱི་ནང་གི་བདོག་པ་ཀུན་བཏང་ཡང་
སེམས་འགྱོད་པའི་མི་དགའ་བ་མེད་པ་དང་། སྦྱིན་པའི་ཕན་ཡོན་རྟོགས་པའི་ཤེས་རབ་ཏུ་རྫོགས་པ་སྟེ་ལྷག་པས་
དེ་ལྟར་བཏང་བའི་མཐར་རང་ཉིད་དབུལ་ཡང་། སློང་བ་པོའི་སྐྱེ་བོ་མི་སྤོང་པར་བསླབས་པས་ས་ནི་དྲུག་པ་ཡང་
དག་པར་འཐོབ་པར་འགྱུར་བའི་ཕྱིར། དེ་ཡང་བསྡོམས་ན་དྲུག་དང་། སྤང་གཉེན་སོ་སོར་ཕྱེ་ན་བཅུ་གཉིས་
སོ། ། བདུན་པ་ས་བདུན་པ་ནི། བདག་དང་སེམས་ཅན་འཛིན་པ་དང་། ཞེས་པ་ནས། དེ་ཡིས་ས་ནི་བདུན་
པ་འཐོབ། ། ཅེས་པའི་བར་གསུངས་ཏེ། དེའི་དོན་ནི་འགྲེལ་པ་ལས། བདག་དང་སེམས་ཅན་དང་སྲོག་དང་
ཞེས་པ་ནས། ས་བདུན་པ་རིང་དུ་སོང་བ་ཀུན་ཤེས་པར་འགྱུར་བ་ཡིན་ནོ། ། ཞེས་པའི་བར་གྱིས་ཡོངས་སྦྱོང་
གི་སྤང་བྱ་ཉི་ཤུ་དང་། ཡང་རྩ་བར། རྣམ་ཐར་སྒོ་གསུམ་ཤེས་པ་དང་། ཞེས་པ་ནས། སྟོན་པ་ཉིད་དང་ཉི་
ཤུའོ། ། ཞེས་པའི་བར་གསུངས་ཤིང་། དེའི་དོན་འགྲེལ་པ་ལས། རྣམ་པར་ཐར་བའི་སྒོ་སྟོང་པ་ཉིད་དང་།
ཞེས་པ་ནས། ས་བདུན་པ་རྟོགས་པར་འགྱུར་བ་ཡིན་ནོ། ། ཞེས་པའི་བར་གྱིས་གཉེན་པོ་ཡོངས་སྦྱོང་ཉི་ཤུ་
བསྟན་ཏོ། ། གང་ལས་འཕྲོས་པ་ནི། མདོ་ལས། བྱང་ཆེན་སོ་བདུན་པ་ལ་གནས་པ་ལ་ཆོས་ཉི་ཤུ་མི་འབྱུང་
སྟེ། ། ཉི་ཤུ་གང་ཞེ་ན། བདག་ཏུ་འཛིན་དང་། ཞེས་སོགས་དང་། ས་བདུན་པ་ལ་གནས་པས་ཆོས་ཉི་ཤུ་པོ་
འདི་དག་ཉིད་ཡོངས་སུ་རྫོགས་པར་བྱ་སྟེ། ཞེས་སོགས་གཉིས་ཀྱིས་རིམ་པ་བཞིན་དུ་སྤང་བྱ་དང་གཉེན་པོ་
བསྟན་པ་ལས་འཕྲོས་སོ། ། འདིའི་སྐབས་སུ་རྩ་བའི་ཚིག་དོན་བཤད་པ་ལ་གཉིས། སྤང་བྱ་ཉི་ཤུ་སྤོང་བ་དང་།
གཉེན་པོ་ཉི་ཤུ་བསྟེན་པའོ། ། དང་པོ་ནི། ཤེས་བྱ་ཆོས་ཅན། ས་བདུན་པའི་ཡོངས་སྦྱོང་དེའི་སྤང་བྱ་སྤོང་
ཚུལ་གྱིས་བཞག་པའི་ཉི་ཤུ་ཡོད་དེ། གང་ཟག་གི་བདག་ཏུ་འཛིན་པ་དང་། སེམས་ཅན་དུ་བདེན་པར་འཛིན་པ་
མངོན་འགྱུར་བ་ཅི་རིགས་དང་། དེ་བཞིན་དུ་སྲོག་དང་། རང་དབང་ཅན་གྱི་གང་ཟག་དང་། སེམས་ཅན་
ཆེད་པ་དང་། སེམས་ཅན་རྟག་པ་དང་། བླང་དོར་གྱི་མཚན་མར་བདེན་པར་འཛིན་པ་དང་མཐར་ཐུག་པའི་རྒྱུ་
རིགས་མི་འདྲ་བ་གསུམ་དུ་འཛིན་པ་དང་ཕུང་པོ་བདེན་པར་འཛིན་པ་དང་། དེ་བཞིན་དུ་ཁམས་དང༌། སྐྱེ་
མཆེད་དག་དང་། ཁམས་གསུམ་ལ་གནས་བརྒྱད་དང་། དེ་ལ་དོན་བྱར་བདེན་པར་ཆགས་པ་སྟེ་འཛིན་པ་དང་།
གོང་སའི་ཁྱད་པར་ཐོབ་དཀའོ་སྙམ་དུ་སེམས་ནི་ཀུན་དུ་ཞུམ་པ་དང་། སངས་རྒྱས་དང་། ཆོས་དང་། དགེ་
འདུན་ཏེ་དཀོན་མཆོག་གསུམ་པོ་རེ་རེ་དང་། ཚུལ་ཁྲིམས་ལ་དེར་བདེན་པར་ལྟ་བའི་མངོན་ཞེན་དང་། སྟོང་པ་
ཉིད་ལ་ཕྱིན་ཅི་ལོག་ཏུ་རྩོད་པ་དང་། བདེན་པས་སྟོང་པ་དེ་དང་ཀུན་རྫོབ་འགལ་བར་འཛིན་པའི་ཉེས་པ་ནི་ཉི་
206

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
ཤུ་པོ་དེ་རྣམས་གང་ལ་རྣམ་པར་ཆད་པའི་བྱང་སེམས་དེ་ཡིས་ས་བདུན་པ་ཐོབ་པར་བྱེད་པའི་ཕྱིར། གཉིས་པ་ལ་
གཉེན་པོའི་ཡོངས་སྦྱོང་ཉི་ཤུ་ཡོད་དེ། དེ་ཡང་སྔར་བཤད་པའི་བདག་ཏུ་འཛིན་པ་སོགས་ཀྱི་གཉེན་པོར་རིམ་པ་
བཞིན་དུ་སྦྱར་ན། རྣམ་པར་ཐར་པའི་སྒོ་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་གསུམ་
ཤེས་པས་བདག་དང་སེམས་ཅན་དང་སྲོག་ཏུ་འཛིན་པ་གསུམ་སྤོང་བ་དང་། དགེ་བ་བཅུའི་འཁོར་གསུམ་ལ་
བདེན་པར་ཞེན་པ་མེད་པའི་རྣམ་པར་དག་པ་ཉིད་ཀྱིས་རང་དབང་ཅན་གྱི་གང་ཟག་གཅིག་ཏུ་འཛིན་པ་སྤོང་པ་
དང༌། སེམས་ཅན་ལ་དམིགས་པའི་སྙིང་རྗེ་ཆེན་པོས་སེམས་ཅན་ཆད་པར་འཛིན་པ་སྤོང་པ་དང་། བདེན་གྲུབ་
ཏུ་རློམ་པ་མེད་པ་རྟོགས་པས་འཇིག་རྟེན་རྟག་པར་འཛིན་པ་སྤོང་པ་དང་། འཁོར་འདས་ཀྱི་ཆོས་བདེན་སྟོང་
མཉམ་པ་ཉིད་དུ་རྟོགས་པས་བླང་དོར་མཚན་མར་འཛིན་པ་སྤོང་བ་དང་། མཐར་ཐུག་ཐེག་པ་ཆེན་པོའི་ཚུལ་
གཅིག་ཏུ་ཤེས་པས་རྒྱུ་རིགས་མི་འདྲ་བ་གསུམ་དུ་འཛིན་པ་སྤོང་པ་དང་། འདུས་བྱས་ནས་རྣམས་དོན་དམ་པར་
མེད་པར་རྟོགས་པས་ཕུང་པོ་བདེན་པར་འཛིན་པ་སྤོང་པ་དང་། སྟོང་ཉིད་ཀྱི་ཆོས་ཟབ་མོ་ལ་བཟོད་པ་ཤེས་པ་
དང་ལྡན་པས་ཁམས་གསུམ་བདེན་པར་འཛིན་པ་སྤོང་པ་དང་། ཆོས་རྣམས་བདེན་མེད་ཀྱི་རྣམ་པ་གཅིག་ཏུ་
སྟོན་པས་སྐྱེ་མཆེད་དུ་བདེན་པར་འཛིན་པ་སྤོང་པ་དང་། བདེན་འཛིན་གྱི་རྟོག་པ་ཀུན་དུ་མེད་པར་འཇོམས་
པས་ཁམས་གསུམ་ལ་གནས་བྱར་བདེན་པར་འཛིན་པ་སྤོང་པ་དང་། གཙང་བདེ་སོགས་ཚུལ་མིན་ཡིད་བྱེད་ཀྱི་
འདུ་ཤེས་དང་ལྟ་བ་ལྔ་དང་། ཆགས་སོགས་ཀྱི་ཉོན་མོངས་སྤོང་པས་ཁམས་གསུམ་དོར་བྱར་བདེན་པར་འཛིན་
པ་སྤོང་པ་དང་། ཞི་གནས་ངེས་པར་སེམས་ཤིང་བསྒོམས་པས་སེམས་ཞུམ་པ་སྤོང་པ་དང་། ལྷག་མཐོང་ལ་ནི་
མཁས་པས་སངས་རྒྱས་དང་། སེམས་དུལ་བས་ཆོས་དང་། ཆོས་ཐམས་ཅད་ལ་ཐོགས་པ་མེད་པའི་ཡེ་ཤེས་དང་
ལྡན་པས་དགེ་འདུན་ལ་བདེན་པར་འཛིན་པ་སྤོང་པ་སྟེ་སོ་སོར་ཕྱེ་ན་གསུམ་དང་། གང་ལ་ཡང་བདེན་པར་རག་
པའི་ས་མ་ཡིན་པར་རྟོགས་པའི་ཚུལ་ཁྲིམས་ལ་བདེན་ཞེན་སྤོང་བ་དང་། ཆོས་ཀྱི་དོན་དུ་གང་འདོད་པར་སངས་
རྒྱས་ཀྱི་ཞིང་གཞན་དུ་ནི་དུས་མཉམ་དུ་འགྲོ་བས་སྟོང་པ་ཉིད་ལ་རྩོད་པ་སྤོང་པ་དང་། གདུལ་བྱའི་དོན་དུ་ཀུན་
དུ་སྟེ་འཁོར་གྱི་དཀྱིལ་འཁོར་ཐམས་ཅད་དུ་བདག་གི་ལུས་ཀྱི་ངོ་བོ་ཉིད་རབ་ཏུ་སྟོན་པ་ཉིད་དང་ཉི་ཤུ་ཡོད་པའི་
ཕྱིར། སྤང་བྱ་དེ་དག་སྤངས་པ་ནི་སྒྲས་ཟིན་ལྟར་མི་བྱེད་དེ། སྐབས་འདིར་དམན་ལམ་རྫོང་དུ་མ་སོང་བའི་བྱང་
སེམས་འཕགས་པས། བདེན་འཛིན་དང་ཉོན་མོངས་སྤངས་པ་དང་སངས་རྒྱས་པ་དུས་མཉམ་པར་བཞེད་པའི་
ཕྱིར། དེས་ན་དེ་དག་ཅི་རིགས་པ་སྤངས་པ་ལ་དགོངས་སོ། ། བརྒྱད་པ་ས་བརྒྱད་པ་ནི། སེམས་རྒྱུད་ཀུན་
ཡིད་ཤེས་པ་དང་། ། ཞེས་པ་ནས། ལས་ནི་རྣམ་པ་འདི་བརྒྱུད་བཤད། ། ཞེས་པའི་བར་གསུངས་ཏེ། དེའི་
207

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོན་ནི་འགྲེལ་བ་ལས། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཇི་ལྟ་བ་བཞིན་ཤེས་པ་དང་། ཞེས་པ་ནས།
ས་བརྒྱད་པ་མི་གཡོ་བ་ཉམས་སུ་མྱོང་བར་འགྱུར་བ་ཡིན་ནོ། ། ཞེས་པའི་བར་གསུངས་ལ། གང་ལས་འཕྲོས་པ་
ནི། མདོ་ལས་བྱང་ཆེན་ས་བརྒྱུད་པ་ལ་གནས་པ་ཆོས་བཞི་པོ་འདི་དག་ཡོངས་སུ་རྫོགས་པར་བྱ་སྟེ། བཞི་གང་
ཞེ་ན། ཞེས་སོགས་དང་། གཞན་ཡང་། ཆོས་བཞི་ཡོངས་སུ་རྫོགས་པར་བྱ་སྟེ། ཞེས་སོགས་ལས་འཕྲོས་
སོ། ། འདིའི་སྐབས་སུ་རྩ་བའི་ཚིག་དོན་ནི། ཤེས་བྱ་ཆོས་ཅན། ས་བརྒྱད་པའི་ཡོངས་སྦྱོང་གི་ལས་ནི་རྣམ་པ་
འདི་བརྒྱད་དུ་བཤད་པ་ཡིན་ཏེ། སེམས་ཅན་གཅིག་གི་སེམས་ཅན་ཀུན་གྱི་ཡིད་ཀྱི་སྤྱོད་པ་བཟང་ངན་ཤེས་པ་
དང་། སངས་རྒྱས་ཀྱི་ཞིང་རྣམས་སུ་རྫུ་འཕྲུལ་གྱིས་མངོན་པར་ཤེས་པས་བརྩེ་བ་དང་། རང་གང་དུ་འཚང་རྒྱུ་
འགྱུར་གྱི་སངས་རྒྱས་ཀྱི་ཞིང་བཟང་པོ་སྒྲུབ་པ་དང་། ཆོས་ཀྱི་ཚིག་དོན་ཡོངས་སུ་བརྟག་པའི་ཕྱིར་དུ་སངས་རྒྱས་
བརྟེན་པ་དང་། ལྷའི་མིག་གིས་གདུལ་བྱའི་སེམས་ཅན་གྱི་དབང་པོ་རྣོ་རྟུལ་ཤེས་པ་དང་། རྒྱལ་པ་ཡི་ཞིང་གི་
སེམས་ཅན་གྱི་ཉོན་མོངས་སྦྱོང་བ་དང་། དེ་ཐམས་ཅད་བདེན་སྟོང་སྒྱུ་མ་ལྟ་བུར་བལྟ་བ་ལ་གནས་པ་དང་།
སེམས་ཅན་གྱི་དོན་དུ་བསམ་བཞིན་དུ་སྲིད་པར་སྐྱེ་བ་ལེན་པ་དང་བརྒྱད་རྣམས་སུ་བཤད་པ་ཡིན་པའི་ཕྱིར།
དགུ་པ་ས་དགུ་པ་ནི། སྨོན་ལམ་དག་ནི་མཐའ་ཡས་དང་། ། ཞེས་པ་ནས། ཡོན་ཏན་ཕུན་སུམ་ཚོགས་པ་
ཡིན། ། ཞེས་པའི་བར་གསུངས་ཏེ། དེའི་དོན་ནི་འགྲེལ་པ་ལས། སྨོན་ལམ་མཐའ་ཡས་པ་དང་། ཞེས་པ་
ནས། ས་དགུ་བ་ལེགས་པའི་བློ་གྲོས་མངོན་དུ་བྱེད་པ་ཡིན་ནོ་ཞེས་པའི་བར་གསུངས་ལ། གང་ལས་འཕྲོས་པ་ནི།
མདོ་ལས། བྱང་ཆེན་ས་དགུ་པ་ལ་གནས་པས་ཆོས་བཅུ་གཉིས་ཡོངས་སུ་རྫོགས་པར་བྱ་སྟེ། ཞེས་སོགས་ལས་
འཕྲོས་སོ། །འདིའི་སྐབས་སུ་ཚིག་དོན་ནི། ཤེས་བྱ་ཆོས་ཅན། ས་དགུ་པའི་ཡོངས་སྦྱོང་ལ་བཅུ་གཉིས་ཡོད་
དེ; བྱང་ཆུབ་ཀྱི་ཕྱིར་དུ་སྨོན་པའི་སྨོན་ལམ་དག་ནི་མཐའ་ཡས་པ་དང་། ངེས་ཚིག་སོ་སོར་ཡང་དག་རིག་པ་
ཐོབ་པས་ལྷ་དང་མི་དང་ལྷ་མ་ཡིན་ལ་སོགས་པའི་སྐད་ཤེས་པ་དང་། བརྗོད་པ་ཟབ་མོས་སྤོབས་པ་ཆུ་བོ་ལྟ་བུར་
ཟད་མི་ཤེས་པ་དང་། སྐྱེ་བོ་ཐམས་ཅད་ཀྱིས་བསྔགས་པའི་མའི་མངལ་དུ་འཇུག་པ་མཆོག་དང་། རིགས་ཕུན་
སུམ་ཚོགས་པ་རྒྱལ་རིགས་དང་བྲམ་ཟེའི་རིགས་ལྟ་བུ་དང་། རུས་ཕུན་སུམ་ཚོགས་པ་བུ་རམ་ཤིང་པ་ལྟ་བུར་སྐྱེ་བ་
དང་། གཉེན་གྱི་བརྒྱུད་པ་དམ་པ་ལས་བྱུང་བའི་ཆོ་འབྲང་དང་། རང་དབང་བའི་འཁོར་ཕུན་སུམ་ཚོགས་པ་
དང་། བརྒྱ་བྱིན་སོགས་ཀྱིས་བསྟོད་འོས་སུ་སྐྱེ་བ་དགུ་དང་། སངས་རྒྱས་དང་ལྷ་སོགས་ཀྱིས་བསྐུལ་ཏེ་ངེས་པར་
འབྱུང་བ་དང་། ཡིད་བཞིན་ གྱི་ནོར་བུ་དང་འདྲ་བའི་བྱང་ཆུབ་ཀྱི་ཤིང་རྣམས་ཀྱི་དྲུང་དུ་འདུག་པ་དང་།
སངས་རྒྱས་ཀྱི་སྟོབས་སོགས་ཡོན་ཏན་ཕུན་སུམ་ཚོགས་པ་ཐམས་ཅད་རྫོགས་པར་བྱེད་པ་རྣམས་སུ་ཡོད་པ་ཡིན་
208

༄༅། །མངོན་རྟོགས་རྒྱུན་གྱི་སྐབས་དང་བོ་ཚིག་དོན་མཐའ་དཔྱོད་ཟུང་འབྲེལ། །
པའི་ཕྱིར། བཅུ་པ་ས་བཅུ་བ་ནི། ས་དགུ་འདས་ནས་ཡེ་ཤེས་ནི། ། ཞེས་སོགས་ཚིགས་སུ་བཅད་པ་གཅིག་
གསུངས་ཏེ། དེའི་དོན་འགྲེལ་པ་ལས། ཉན་ཐོས་ལ་སོགས་པའི་རིགས་དང་། འབྲས་བུ་དང་པོ་ལ་ཞུགས་པ་
དང་། ཞེས་པ་ནས། བྱང་ཆུབ་སེམས་དཔའི་ས་བཅུ་པ་ཡིན་པར་ཤེས་པར་བྱ་བ་ཡིན་ནོ། ། ཞེས་པའི་བར་
གསུངས་ལ། དེ་གང་ལས་འཕྲོས་པ་ནི། མདོ་ལས། རབ་འབྱོར་བྱུང་ཆེན་གྱི་ས་བཅུ་པ་གང་ཞེ་ན། ཞེས་པ་
ནས། རབ་འབྱོར་དེ་ལྟར་བྱང་ཆེན་ས་དགུ་ལས་འདས་ནས། སངས་རྒྱས་ཀྱི་ས་ལ་གནས་ཏེ། རབ་འབྱོར་དེ་
ནི་བྱང་ཆུབ་སེམས་དཔའ་ཆེན་པོའི་ས་བཅུ་པའོ་ཞེས་པའི་བར་གསུངས་པ་ལས་འཕྲོས་སོ། ། འདིའི་སྐབས་སུ་
རྩ་བའི་ཚིག་དོན་དང་།
མཐའ་དཔྱད་པ་གཉིས་ལས། དང་པོ་ནི། དམན་པ་ས་བརྒྱད་དང་བྱང་སེམས་ཀྱི་ས་དང་པོ་ནས་དགུ་
པའི་བར་བྱང་སེམས་ཀྱི་ས་ཞེས་རྒྱུའི་ས་གཅིག་ཏུ་བྱས་ནས་ས་དགུའི་སྔ་མ་བརྒྱད་ལ་ཤེས་མཐོང་དང་། ཕྱི་མ་ལ་
གནས་ནས་འདའ་བར་བྱས་ནས་ས་བཅུ་པ་ཐོབ་པའི་བྱང་སེམས་ཀྱི་ཡེ་ཤེས་དེ་ནི་ཆོས་ཅན། བྱང་ཆུབ་སེམས་
དཔའི་ས་བཅུ་པ་ཡིན་པའི་ཕྱིར་ཤེས་པར་བྱ་སྟེ། རྒྱུ་མཚན་གང་གིས་ན། མདོ་ལས་འདའ་བྱས་དགུ་འདས་ནས་
བྱང་སེམས་ཀྱི་ས་བཅུ་པ་ལ་གནས་པ་ལ། སངས་རྒྱས་ཀྱི་སར་གནས་པ་ཞེས་མིང་གིས་བཏགས་ནས་བཤད་པ་
ཡིན་པའི་ཕྱིར། གཉིས་པ་མཐའ་དཔྱད་པ་ལ་གསུམ་ལས་དང་པོ་ལ་ཁ་ཅིག ས་བཅུ་པའི་ཡོངས་སྦྱོང་མེད་ཟེར་
ན། དེ་མི་འཐད་པར་ཐལ། ས་བཅུ་པའི་གཉེན་པོའི་ཡོངས་སྦྱོང་ཡོད་པའི་ཕྱིར། དེར་ཐལ། ས་བཅུ་པའི་ཡེ་
ཤེས་ཀྱིས་རང་གི་ངོས་སྐལ་གྱི་དྲི་མ་སྦྱངས་ནས་སངས་རྒྱས་ཀྱི་ས་ལ་འཇུག་པ་ཡིན་པའི་ཕྱིར། གཞན་ཡང་།
དེའི་ཡོངས་སྦྱོང་ཡོད་པར་ཐལ། ས་བཅུའི་སྐྱོན་སེལ་ཞིང་ཡོན་ཏན་རྫོགས་པར་བྱེད་པའི་དེའི་ཡེ་ཤེས་ཡོད་པའི་
ཕྱིར། ཁ་ཅིག ས་བཅུ་པ་བ་དེ་སངས་རྒྱས་ཀྱི་ས་ལ་གནས་ཀྱང་ཡང་དག་པར་རྫོགས་པའི་སངས་རྒྱས་ཀྱི་ས་ལ་
གནས་པ་མ་ཡིན་ནོ་ཟེར་ན། དེ་མི་འཐད་པར་ཐལ། སངས་རྒྱས་དང་ཡང་དག་པར་རྫོགས་པའི་སངས་རྒྱས་ལ་
ཁྱད་པར་མེད་པའི་ཕྱིར། ཁ་ཅིག ས་བཅུའི་ཡེ་ཤེས་དེ། གང་གི་སངས་རྒྱས་སར་གནས་པ། ། ཞེས་པའི་
དངོས་བསྟན་གྱི་ས་མིན་ཟེར་ན། དེ་ཡིན་པར་ཐལ། དེའི་དངོས་བསྟན་གྱི་སངས་རྒྱས་ཀྱི་ས་ཡིན་པའི་ཕྱིར།
དེར་ཐལ། དེ་དེའི་དངོས་བསྟན་གྱི་སངས་རྒྱས་ཀྱི་ས་ཡིན་ཀྱང་། སངས་རྒྱས་ཀྱི་ས་མ་ཡིན་པའི་ཁྱད་པར་འཐད་
པའི་ཕྱིར། ཁ་ཅིག ས་དགུ་འདས་ནས་ཞེས་པའི་དངོས་བསྟན་གྱི་ས་ཡིན་ན། བྱང་སེམས་ཀྱི་ས་ཡིན་པས་ཁྱབ་
ཟེར་ན། རིགས་ཀྱི་ས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དམན་པའི་ལམ་ཡིན་པའི་ཕྱིར།
ཁ་ཅིག ས་བཅུ་པ་བ་དེ། སངས་རྒྱས་དང་འཕྲིན་ལས་མཉམ་ཟེར་ན། དེ་མི་འཐད་པར་ཐལ། ས་བཅུ་པའི་
209

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་སྐབས་སུ་འབད་རྩོལ་དང་བཅས་པའི་སྒོ་ནས་འཕྲིན་ལས་མཛད། སངས་རྒྱས་བཅོམ་ལྡན་འདས་རྣམས་
ནི་འཕྲིན་ལས་ཐམས་ཅད་འབད་མེད་ལྷུན་གྲུབ་ཏུ་མཛད་པའི་ཕྱིར། དང་པོ་དེར་ཐལ། དེའི་གནས་སྐབས་སུ་
འབད་རྩོལ་ཕྲ་མོ་ཡོད་པའི་ཕྱིར། དེར་ཐལ། བྱང་སེམས་ས་བཅུ་པ་དེས་མ་རིག་བག་ཆགས་ཀྱི་ས་མ་སྤངས་པའི་
ཕྱིར། དེར་ཐལ། མ་རིག་བག་ཆགས་ཀྱི་ས་སྤངས་པ་དང་སངས་རྒྱས་པ་དུས་མཉམ་པའི་ཕྱིར། གཉིས་པ་རང་
ལུགས་ལ། ས་བཅུ་པ་ལ་ཡོངས་སྦྱོང་མེད་པ་མིན་ཀྱང་། འདིར་ས་བཅུ་པ་མཚན་ཉིད་ཀྱི་སྒོ་ནས་དངོས་སུ་
བཤད་ནས་ཡོངས་སྦྱོང་གི་སྒོ་ནས་དངོས་སུ་མ་གསུངས་པ་ནི། ས་བཅུ་པའི་ཡེ་ཤེས་དེ་ས་དགུ་པ་མན་ཆད་ལས་
འདས་པའི་བྱང་སེམས་ཀྱི་འབྲས་བུའི་ས་ཡིན་པར་ཤེས་པ་དང་། འདའ་བྱ་ས་དགུ་པའི་ཡོན་ཏན་གྱི་རིགས་ཡར་
ལྡན་དུ་བསྡུ་བར་ཤེས་པར་བྱ་བའི་ཆེད་དོ། ། དམན་པ་ས་བརྒྱད་ནི། བཞེད་པ་མི་འདྲ་བ་སྣང་ཡང་། སློབ་
དཔོན་ལྟར་ན། རིགས་ཀྱི་ས་དང་། དེ་བཞིན་དུ་བརྒྱད་པ་དང་། མཐོང་བ་དང་། བསྲབས་ པ་དང་།
འདོད་ཆགས་དང་བྲལ་བ་དང་། བྱས་པ་རྟོགས་པ་དང༌། ཉན་ཐོས་ཀྱི་ས་དང་། རང་སངས་རྒྱས་ཀྱི་ས་དང་
བརྒྱད་དོ། །
གསུམ་པ་རྩོད་པ་སྤོང་བ་ལ། ཁ་ཅིག ས་བཅུ་པའི་ཡོངས་སྦྱོང་མེད་པར་ཐལ། གསེར་ཕྲེང་ལས།
སྦྱོང་བྱེད་མེད་པར་མཚན་ཉིད་ཙམ་ཞིག་གསུངས་སོ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ།
དེ་ནི་ས་འོག་མ་ལྟ་བུའི་སྦྱོང་བྱེད་དམིགས་བསལ་ཅན་མེད་པའི་དོན་ཡིན་པའི་ཕྱིར། དེ་ལྟ་མིན་ན། ས་བཅུ་
པའི་སྤང་བྱ་མེད་པར་ཐལ། དེའི་སྦྱོང་བྱེད་དང་སྦྱོང་བྱ་གཉིས་ཀ་མེད་པའི་ཕྱིར། དེར་ཐལ། དེའི་སྦྱོང་བྱེད་
མེད་པའི་ཕྱིར། རྟགས་ཁས། གཞན་ཡང་། ས་བཅུ་པའི་སྦྱོང་བྱེད་ཡོད་པར་ཐལ། དེའི་ངོས་སྐལ་གྱི་ཤེས་
སྒྲིབ་སྤོང་བྱེད་ཡོད་པའི་ཕྱིར། དེར་ཐལ། དེའི་ངོས་སྐལ་གྱི་ཤེས་སྒྲིབ་ཡོད་པའི་ཕྱིར། དེར་ཐལ། དེའི་ངོས་
སྐལ་གྱི་སྤང་བྱའི་བདེན་འཛིན་ཆུང་ངུའི་ཆུང་ངུ་ཡོད་པའི་ཕྱིར། ཁ་ཅིག ས་བཅུ་པ་བ་དེ་སངས་རྒྱས་ཡིན་པར་
ཐལ། དེ་ལ་སངས་རྒྱས་ཞེས་བྱ་བའི་ཕྱིར། དེར་ཐལ། འགྲེལ་བ་ལས། ས་བཅུ་པ་བ་ལ་ནི་བྱང་ཆུབ་སེམས་
དཔའ་སངས་རྒྱས་ཁོ་ནར་བརྗོད་པར་བྱའི། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ལ་སངས་
རྒྱུས་ཞེས་མིང་གིས་བཏགས་པ་ཙམ་ཡིན་པའི་ཕྱིར། དེ་ལྟར་ཡིན་ཏེ། ས་བཅུ་པའི་གནས་སྐབས་སུ་འབད་རྩོལ་
རགས་པ་ཞི་ནས་གཞན་དོན་བྱེད་པའི་སྒོ་སངས་རྒྱས་ཆ་འདྲ་བ་ཙམ་ལ་དགོངས་ནས། དེ་ལ་སངས་རྒྱས་ཞེས་
བརྗོད་པའི་ཕྱིར། དེ་ལྟར་ཡང་། རྒྱུ་བླ་མ་ལས། བྱང་ཆུབ་སེམས་དཔའི་ཚུལ་འདི་ནི། ། རྗེས་ཐོབ་དེ་བཞིན་
གཤེགས་རྣམས་དང་། ། སེམས་ ཅན་ཡང་དག་སྒྲོལ་བ་ལ། ། འཇིག་རྟེན་ན་ནི་མཉམ་པ་ཉིད། ། ཅེས་
210

༄༅། ། མངོན་རྟོགས་རྒྱན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
གསུངས་པའི་ཕྱིར། ཁ་ཅིག དམན་པ་ས་བརྒྱད་འདྲེན་པའི་ཚེ་རིགས་ཀྱི་ས་ནས་ཐོག་མ་འཛིན་མི་རིགས་པར་
ཐལ། དཀར་པོ་རྣམ་པར་མཐོང་བའི་ས་ནས་འཛིན་རིགས་པའི་ཕྱིར། དེར་ཐལ། མདོ་ལས། དཀར་པོ་རྣམ་
པར་མཐོང་བའི་ས་ཡོད་དོ། ། རིགས་ཀྱི་ས་ཡོད་དོ། ། ཞེས་རིགས་ཀྱི་སའི་སྔོན་དུ་དཀར་པོ་རྣམ་པར་མཐོང་
བའི་ལམ་དག་ལ། ། ཞེས་སོགས་ཚིགས་སུ་བཅད་པ་གཅིག་གསུངས་ཏེ། དེའི་དོན་ནི་འགྲེལ་པ་ལས། བ་ཟུང་
བའི་རྣམ་པར་རྟོག་པ་ཀུན་ནས་ཉོན་མོངས་པའི་དངོས་པོ་ཙམ་དང་། ཞེས་པ་ནས། གཉེན་པོ་རྣམ་པ་བརྒྱུད་
དོ། ། ཞེས་པའི་བར་གསུངས་ལ། གང་ལས་འཕྲོས་པ་ནི། མདོ་ལས། རབ་འབྱོར་གང་ཡང་འདི་སྐད་དུ་
ཐེག་པ་དེ་གང་ནས་འབྱུང་བར་འགྱུར་ཞེས་པ་སྨྲས་པ་ནི། དེ་མི་དམིགས་པའི་ཚུལ་གྱིས་ཁམས་གསུམ་ནས་
འབྱུང་བར་འགྱུར་ཞིང་། ཞེས་སོགས་དང༌། རབ་འབྱོར་གང་མཚན་ཉིད་མེད་པའི་ཆོས་རྣམས་ངེས་པར་
འབྱུང་བར་འདོད་པ་དེ་ནི་ཆོས་ཀྱི་དབྱིངས་ངེས་པར་འབྱུང་བར་འདོད་དུ་ཟད་དོ། ། ཞེས་སོགས་གསུངས་པ་
ལས་འཕྲོས་སོ། ། འདིའི་སྐབས་སུ་རྩ་བའི་ཚིག་དོན་དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་
ཅན། ཐེག་ཆེན་གྱི་མཐོང་ལམ་དང་གོམས་པའི་ལམ་ཐེག་ཆེན་གྱི་སྒོམ་ལམ་དག་ལ་གཉེན་པོ་རྣམ་པ་བ་ཁྱད་ཅེས་
བྱ་བ་ཡོད་པ་ཡིན་ཏེ། སྤང་བྱ་ཤེས་སྒྲིབ་གཟུང་རྟོག་དང་འཛིན་པའི་རྣམ་པར་རྟོག་པ་རྣམས་ཉེ་བར་ཞི་བར་བྱ་
བའི་ཕྱིར་དུ་གྲངས་ཀྱི་སྒོ་ནས་བཞག་པ་བརྒྱད་ཡོད་པའི་ཕྱིར། ། གཉིས་པ་མཐའ་དཔྱད་པ་ལ་གསུམ་ལས།
དང་པོ་ལ། ཁ་ཅིག གཉེན་པོ་ཡིན་ན། གཉེན་པོའི་ཚོགས་སྒྲུབ་ཡིན་པས་ཁྱབ་ཟེར་ན། ཐེག་ཆེན་གྱི་ཚོགས་
ལམ་ཆོས་ཅན། དེར་ཐལ། དེའི་ཕྱིར། དེར་ཐལ། ཡེ་ཤེས་ཡིན་པའི་ཕྱིར། འདོད་ན། ཐེག་ཆེན་འཕགས་
པའི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག ཐེག་ཆེན་འཕགས་པའི་
མཁྱེན་པ་ཡིན་ན། གཉེན་པོའི་ཚོགས་སྒྲུབ་ཡིན་པས་ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ། དེའི་
ཕྱིར། འདོད་ན། སློབ་ལམ་ཡིན་པར་ཐལ་ལོ། ། ཁ་ཅིག ཤེས་སྒྲིབ་ཀྱི་དངོས་གཉེན་བྱེད་པའི་བྱང་འཕགས་
ཀྱི་མཁྱེན་པ་དེ། གཉེན་པོའི་ཚོགས་སྒྲུབ་ཀྱི་མཚན་ཉིད་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར།
འདོད་ན། དེ་ཤེས་སྒྲིབ་ཀྱི་དངོས་གཉེན་ཡིན་པར་ཐལ། འདོད་པའི་ཕྱིར། འདོད་ན། རྒྱུན་མཐའི་ཡེ་ཤེས་
ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། གཉིས་པ་རང་ལུགས་ནི། བདེན་འཛིན་གྱི་གཉེན་
པོ་བྱེད་པའི་བྱང་འཕགས་ཀྱི་མཁྱེན་པ་དེ། གཉེན་པོའི་ཚོགས་སྒྲུབ་ཀྱི་མཚན་ཉིད། དེ་ལ་དབྱེ་ན་བརྒྱད་ཡོད་དེ།
ཤེས་སྒྲིབ་ཀུན་བཏགས་དང་ལྷན་སྐྱེས་གཉིས་རེ་རེ་ལ། ཤེས་སྒྲིབ་ཉོན་མོངས་གཟུང་རྟོག་དང་རྣམ་བྱང་གཟུང་
211

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟོག་གཉིས། ཤེས་སྒྲིབ་རྫས་འཛིན་རྟོག་པ་དང་བཏགས་འཛིན་རྟོག་པ་གཉིས་ཏེ་སོ་སོར་ཕྱེ་ན་བརྒྱད་ཀྱི་གཉེན་
པོའི་ཡེ་ཤེས་བརྒྱུད་ཡོད་པའི་ཕྱིར། གསུམ་པ་རྩོད་པ་སྤོང་པ་ལ། ཁ་ཅིག གཉེན་པོའི་ཚོགས་སྒྲུབ་ཡིན་ན།
ཐེག་ཆེན་འཕགས་པའི་མཁྱེན་པ་ཡིན་མི་དགོས་པར་ཐལ། ཚོགས་སྒྲུབ་ཡིན་ན། ཐེག་ཆེན་འཕགས་པའི་
མཁྱེན་པ་ཡིན་མི་དགོས་པའི་ཕྱིར། ཟེར་ན། མ་ཁྱབ། རྟགས་དེར་ཐལ། ཐེག་ཆེན་སྦྱོར་ལམ་ཆོས་མཆོག་
ཆེན་པོ་ནས་ཚོགས་སྒྲུབ་ཐོབ་པར་གསུངས་པའི་ཕྱིར། འདོད་མི་ནུས་ཏེ། མཐོང་དང་གོམས་པའི་ལམ་དག་
ལ། ། ཞེས་སོགས་ཀྱིས་གཉེན་པོའི་ཚོགས་སྒྲུབ་ཐེག་ཆེན་གྱི་མཐོང་ལམ་ནས་ཐོབ་པར་བཤད་པའི་ཕྱིར། བཅུ་
པངེས་འབྱུང་སྒྲུབ་པ་ནི། ཆེད་དུ་བྱ་དང་མཉམ་ཉིད་དང་། ཞེས་པ་ནས། ངེས་འབྱུང་སྒྲུབ་པ་ཡིན་ཤེས་
བྱ། ། ཞེས་པའི་བར་གསུངས་ཏེ། དེའི་དོན་ནི་འགྲེལ་བ་ལས། ཆེད་དུ་བྱ་བ་ཇི་སྐད་བཤད་པ་དང་། ཞེས་པ་
ནས། ངེས་པར་འབྱུང་བའི་སྒྲུབ་པ་ནི་རྣམ་པ་བརྒྱད་ཡིན་ནོ། ། ཞེས་པའི་བར་གསུངས་ལ། གང་ལས་འཕྲོས་
པ་ནི། མདོ་ལས། བཅོམ་ལྡན་འདས་ཐེག་པ་ཆེན་པོ་ཞེས་བགྱི་བ་འདི་ནི་ལྷ་དང་མི་དང་ལྷ་མ་ཡིན་དང་བཅས་
པའི་འཇིག་རྟེན་ཟིལ་གྱིས་མནན་ནས་འབྱུང་བར་འགྱུར་རོ། ། ཞེས་སོགས་གསུངས་པ་ལས་འཕྲོས་སོ། །
འདིའི་སྐབས་སུ་རྩ་བའི་ཚིག་དོན་དང་། མཐའ་དཔྱད་པ་གཉིས་ལས། དང་པོ་ནི། ངེས་པར་འབྱུང་བ་རྣམ་
པ་བརྒྱད་ཀྱི་བདག་ཉིད་འོག་ནས་འཆད་པ་འདི་རྣམས་བསམ་སྦྱོར་གཉིས་ཀྱི་སྒོ་ནས་ཉམས་སུ་ལེན་པའི་དག་སའི་
ཡེ་ཤེས་ཆོས་ཅན། ངེས་འབྱུང་སྒྲུབ་པ་ཡིན་པར་ཤེས་པར་བྱ་སྟེ། རྣམ་མཁྱེན་གདོན་མི་ཟ་བ་འཐོབ་པར་བྱེད་
པའི་དག་སའི་རྣལ་འབྱོར་ཡིན་པའི་ཕྱིར། ངེས་པ་འབྱུང་བའི་དབྱེ་བ་བརྒྱད་ཡོད་དེ། སྔར་བཤད་པ་ལྟར་ཆེད་
དུ་བྱ་བ་གསུམ་དང་། ཆོས་ཐམས་ཅད་བདེན་སྟོང་མཉམ་པ་ཉིད་དུ་མཁྱེན་པའི་ཐུགས་རྗེ་དང་། སེམས་ཅན་གྱི་
དོན་རྫོགས་པར་བྱེད་པ་དང་། དོན་དེ་ཡང་འབད་མེད་ལྷུན་གྲུབ་ཏུ་བྱེད་པ་དང་། སྲིད་ཞིའི་མཐའ་ལས་འདས་
པར་ངེས་པར་འབྱུང་བ་དང་། ཐེག་པ་གསུམ་གྱི་ཐོབ་བྱའི་རིགས་ཐམས་ཅད་ཐོབ་པའི་མཚན་ཉིད་ཀྱི་ངེས་པར་
འབྱུང་བ་དང་། ཆོས་བཅུའི་རྣམ་པ་ཐམས་ཅད་མངོན་སུམ་དུ་མཁྱེན་པའི་རྣམ་མཁྱེན་ཉིད་དང་། རྣམ་མཁྱེན་
དེའི་ཁྱད་པར་གྱི་ལམ་གྱི་ཡུལ་ཅན་ངེས་པར་འབྱུང་བ་སྟེ་བརྒྱུད་ཡོད་པའི་ཕྱིར། གཉིས་པ་མཐའ་དཔྱད་པ་ལ་
གསུམ་ལས། དང་པོ་ལ་ཁ་ཅིག སྐབས་འདིར་དངོས་སུ་བསྟན་པའི་ངེས་འབྱུང་ཡིན་ན། ངེས་འབྱུང་སྒྲུབ་པ་
ཡིན་པས་ཁྱབ་ཟེར་ན། ཆེད་དུ་བྱ་བ་ཆེན་པོ་གསུམ་ཆོས་ཅན། དེར་ཐལ། དེའི་ཕྱིར། དེར་ཐལ། ཆེད་དུ་བྱ་
དང་ཞེས་པའི་དངོས་བསྟན་གྱི་ངེས་འབྱུང་ཡིན་པའི་ཕྱིར། དེར་ཐལ། དེའི་དངོས་བསྟན་གྱི་ངེས་པར་འབྱུང་
བ་ཡིན་པའི་ཕྱིར། དེར་ཐལ། དེའི་དངོས་བསྟན་གྱི་ངེས་འབྱུང་དེ་ལ་གང་གིས་ངེས་པར་འབྱུང་བར་བྱེད་པ་
212

༄༅། ། མངོན་རྟོགས་རྒྱུན་གྱི་སྐབས་དང་པོ་ཚིག་དོན་མཐའ་དཔྱོད་ཟུང་འབྲེལ། །
དང་། གང་དུ་ངེས་པར་འབྱུང་བའི་གཞི་གཉིས་ཡོད་པའི་ཕྱིར། འདོད་ན། སེམས་དཔའི་ཡེ་ཤེས་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། ཁ་ཅིག སེམས་དཔའི་ཡེ་ཤེས་
ཡིན་ན། ངེས་འབྱུང་སྒྲུབ་པ་ཡིན་པས་ཁྱབ་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་
ཕྱིར། འདོད་ན། དག་སའི་ཡེ་ཤེས་ཡིན་པར་ཐལ།འདོད་པའི་ཕྱིར། ཁ་ཅིག རང་འབྲས་རྣམ་མཁྱེན་གདོན་
མི་ཟ་བར་འབྱིན་པའི་ཡེ་ཤེས་ཡིན་ན། ངེས་འབྱུང་སྒྲུབ་པ་ཡིན་པས་ཁྱབ་ཟེར་ན། ཐེག་ཆེན་གྱི་མཐོང་ལམ་ཆོས་
ཅན། དེར་ཐལ། དེའི་ཕྱིར། དེར་ཐལ། བྱང་སེམས་འཕགས་པའི་མཁྱེན་པ་ཡིན་པའི་ཕྱིར། འདོད་ན་
སླའོ། ། གཉིས་པ་རང་ལུགས་ལ། རང་འབྲས་བྱང་ཆེན་དུ་གདོན་མི་ཟ་བར་འབྱིན་པར་བྱེད་པའི་དག་སའི་ཡེ་
ཤེས། ངེས་འབྱུང་སྒྲུབ་པའི་མཚན་ཉིད། དེ་ལ་དེར་གྱུར་པའི་ཆེད་དུ་བྱ་བ་ཆེན་པོ་གསུམ་སྒྲུབ་བྱེད་ཀྱི་ངེས་
འབྱུང་སྒྲུབ་པ་སོགས་བརྒྱད་ཡོད། གསུམ་པ་རྩོད་པ་སྤོང་བ་ལ། ཁ་ཅིག ངེས་འབྱུང་སྒྲུབ་པ་ཡིན་ན། དག་
སའི་ཡེ་ཤེས་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། བྱང་སེམས་མཐོང་ལམ་པའི་
རྒྱུད་ཀྱི་ངེས་འབྱུང་རྣམ་དག་ཆོས་ཅན། དེར་ཐལ། དེའི་ཕྱིར། དེར་ཐལ། ངེས་འབྱུང་གང་ཞིག སྒྲུབ་པ་
ཡིན་པའི་ཕྱིར། ཟེར་ན། མ་ཁྱབ། འོ་ན། རྣམ་མཁྱེན་ཆོས་ཅན། རྒྱུ་ལམ་ཤེས་ཡིན་པར་ཐལ། རྒྱུ་གང་ཞིག
ལོམ་ཤེས་ཡིན་པའི་ཕྱིར། འཁོར་གསུམ། ཁ་ཅིག ལམ་གྱི་ཡུལ་ཅན་ངེས་འབྱུང་སྟེ། ཞེས་པས་དངོས་བསྟན་
གྱི་ངེས་འབྱུང་སྒྲུབ་པ་ཡིན་ན། རྒྱུན་མཐའི་བར་ཆད་མེད་ལམ་ཡིན་དགོས་པར་ཐལ། དེའི་དོན་འཆད་པ་ན།
རྣམ་བཤད་ལས། རྡོ་རྗེ་ལྟ་བུའི་ཏིང་ངེ་འཛིན་གྱིས་བསྡུས་པ་སྟེ་བརྒྱད་དོ། ། ཞེས་གསུངས་པའི་ཕྱིར། ཟེར་
ན། མ་ཁྱབ་སྟེ། དེ་ནི། ངེས་པར་འབྱུང་བ་ས་བརྒྱད་ཀྱི་ཐ་མ་རྒྱུན་མཐའ་ན་ཡོད་པ་ལ་དགོངས་པའི་ཕྱིར། དེ་
ལྟར་ཡིན་ཏེ། ངེས་པར་འབྱུང་བོ་བརྒྱད་ཀྱི་དང་པོ་བདུན་ནི་མི་སློབ་ལམ་དང་། ཐ་མ་གཅིག་སློབ་ལམ་ན་ཡོད་
པའི་ཕྱིར། དེར་ཐལ། ལེགས་བཤད་གསེར་ཕྲེང་ལས། མི་སློབ་ལམ་ན་བདུན་དང་། སློབ་ལམ་ན་གཅིག་ཏུ་
བྱས་པ་ནི་རིགས་སོ། ། ཞེས་གསུངས་པའི་ཕྱིར། གོང་དུ་འདོད་མི་ནུས་ཏེ། ངེས་འབྱུང་སྒྲུབ་པ་དེ་ས་བརྒྱད་
པ་ན་ཡོད་པའི་ཕྱིར། དེར་ཐལ། རྣམ་བཤད་ལས། ཁྱད་པར་གྱི་ལམ་ས་བརྒྱད་པ་ཡན་ཆད་ལ་བྱས་ན་ངེས་
འབྱུང་སྒྲུབ་པ་ཡང་དེ་ན་ཡོད་པར་ཤེས་པར་བྱའོ། ། མདོར་ན་སྔར་བཤད་པའི་ཚིག་དོན་ལ་རྩོད་པའི་ཚེ་ཞིང་ཆ་
བྱ་དགོས་པར་ཤེས་པར་བྱའོ། ། སྐབས་བསྡུ་བ་ནི་གོ་སླའོ། ། ། །།
སྨྲས་པ། ཕ་རོལ་ཕྱིན་པའི་ས་འཛིན་ཁྱོན་ཡངས་པོར། ། མཁྱེན་གསུམ་དཔག་བསམ་ལྗོན་པ་ཀུན་ཏུ་
རྒྱས། ། སྦྱོར་བཞིའི་མེ་ཏོག་རྣམ་པར་བཀྲ་བ་ལས། ། ཆོས་སྐུའི་འབྲས་སྨིན་ཡུམ་མཆོག་རྒྱལ་གྱུར་ཅིག། གང་
213

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེའི་སྦས་དོན་ཇི་བཞིན་གསལ་བྱེད་རྒྱུན། ། མི་ཕམ་མགོན་གྱི་གསུང་གི་སྙིང་པོ་མཆོག། མངོན་པར་རྟོགས
པའི་རྒྱུན་ལས་སྐབས་དང་པོའི། ། ཚིག་འགྲེལ་མཐའ་དཔྱོད་ཟུང་འབྲེལ་བཤད་ཟིན་ཏོ། ། །
ཞེས་བསྟན་བཅོས་མངོན་པར་རྟོགས་པའི་རྒྱུན་གྱི་དགོངས་པ་གསལ་བར་བྱེད་པ་མཁས་པ་དགྱེས་པའི
མཆོད་སྤྲིན་ལས་སྐབས་དང་པོའི་ཚིག་དོན་མཐའ་དཔྱོད་ཟུང་དུ་འབྲེལ་བ་འདི་ནི། ཤཱཀྱའི་བཙུན་པ་གྲགས་པ་
བཤད་སྒྲུབ་ཀྱིས་ལེགས་པར་སྦྱར་བའི་ཡི་གེ་པ་ནི་ཏཱ་ཡི་ལ་ལུང་བློ་བཟང་དོན་གྲུབ་བོ། ། ། ། །
ཙོའི་ནེ་ཡིག་ཆ་འདི་བཞིན་ཕལ་ཆེར་ཞིག་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི
ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་
དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ
རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར
ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེས་བཞེས་ཟིན་འདུག་པས་ད་ཕན་སློབ་གཉེར
བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་
གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་
འགྲོ་ཀུན་ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན
རིང་དུ་གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་
ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས
དག་རང་ལ་མ་ཕྱི་བྱས་ཏེ་རབ་བྱུང་དྲུག་པའི་ལྕགས་ཕོ་སྟག་གི་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི
ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། །
འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་ཡོངས་འདིའི་ལྗོན། བསྟན་འཛིན
རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱུས། ། མ་ནོར་ལམ་བཟང་འབྲས་བུའི་ཁུར་ཆེན་
བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན
ཤོག། སརྦ་མངྒ་ལཾ། །
214

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མཐའ་
དཔྱོད་ཟུང་འབྲེལ་དུ་སྨྲས་པ་བཞུགས་སོ། །
རྗེ་བཙུན་མི་ཕམ་མགོན་པོ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། ། གཉིས་པ་ལམ་ཤེས་ཚིག་
དོན་ཡན་ལག་གི་སྒོ་ནས་རྒྱས་པར་བཤད་པ་ལ་གསུམ། སྐབས་འདིར་ལམ་ཤེས་འཆད་པའི་རྒྱུ་མཚན་བཤད་པ།
གཞུང་དོན་དངོས་བཤད་པ། སྐབས་བསྡུ་བའོ། ། དང་པོ་ནི། ཤེས་བྱ་ཆོས་ཅན། སྐབས་དང་པོར་རྣམ་
མཁྱེན་བཤད་ཟིན་པའི་འོག་ཏུ་འདིར་ལམ་ཤེས་འཆད་པའི་རྒྱུ་མཚན་ཡོད་དེ། རྣམ་མཁྱེན་ཐོབ་པ་ལ་ལམ་ཤེས་
བསྒོམ་པ་སྔོན་དུ་འགྲོ་དགོས་ཤིང་། དེ་མ་སོང་ན་རྣམ་མཁྱེན་ཐོབ་པར་མི་ནུས་པའི་རྒྱུ་མཚན་གྱིས་བཤད་པའི་
ཕྱིར། དེ་ལྟར་ཡང་། འགྲེལ་པའི་མཚམས་སྦྱར་དུ། རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི་ལམ་ཤེས་
པ་ཉིད་ཡོངས་སུ་ཤེས་པ་མེད་ན་མེད་པས་ལམ་ཤེས་པ་ཉིད། ཅེས་གསུངས་པའི་ཕྱིར། འདིའི་སྐབས་སུ་མཐའ་
དཔྱད་པ་ལ་གསུམ་ལས། དང་པོ་ལ་ཁ་ཅིག་ན་རེ། རྣམ་མཁྱེན་ཐོབ་པའི་གང་ཟག་ཡིན་ན། ལམ་ཤེས་སྔོན་དུ་
སོང་བས་ཁྱབ་ཟེར་ན། ལམ་ཤེས་ཡིན་ན། རྣམ་མཁྱེན་ཐོབ་པའི་གང་ཟག་གི་རྒྱུ་ཡིན་དགོས་པར་ཐལ། རྣམ་
མཁྱེན་ཐོབ་པའི་གང་ཟག་ཡིན་ན། ལམ་ཤེས་ཀྱི་འབྲས་བུ་ཡིན་དགོས་པའི་ཕྱིར། དེར་ཐལ། དེ་ཡིན་ན།
ལམ་ཤེས་སྔོན་དུ་སོང་བས་ཁྱབ་པའི་ཕྱིར། རྟགས་ཁས། འདོད་ན། རྣམ་མཁྱེན་ཆོས་ཅན། རྣམ་མཁྱེན་ཐོབ་
པའི་གང་ཟག་གི་རྒྱུ་ཡིན་པར་ཐལ། ལམ་ཤེས་ཡིན་པའི་ཕྱིར། དེར་ཐལ། འབྲས་བུ་ལམ་ཤེས་ཡིན་པའི་ཕྱིར།
འདོད་མི་ནུས་ཏེ། དེ་དང་དུས་མཉམ་ཡིན་པའི་ཕྱིར། གཞན་ཡང་། རྣམ་མཁྱེན་ཐོབ་པའི་གང་ཟག་ཡིན་ན།
ལམ་ཤེས་ཀྱི་འབྲས་བུ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ལམ་ཤེས་ཀྱི་རྒྱུར་གྱུར་
པའི་སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག རང་རྒྱུད་ལ་
ལྡན་པའི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་མངོན་
རྟོགས་ལམ་ཤེས་ཀྱི་མཚན་ཉིད་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་
པའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཐེག་ཆེན་འཕགས་པའི་
215

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་སོ་སྐྱེའི་ཡེ་ཤེས་ཡིན་པའི་ཕྱིར། ཁ་
ཅིག ལམ་གསུམ་བདེན་མེད་དུ་མངོན་སུམ་དུ་རྟོགས་པའི་ཐེག་ཆེན་འཕགས་པའི་མངོན་རྟོགས། ལམ་ཤེས་ཀྱི་
མཚན་ཉིད་ཟེར་ན། གཟུགས་མི་ རྟག་པར་མངོན་སུམ་དུ་རྟོགས་པའི་ཐེག་ ཆེན་གྱི་མཐོང་ལམ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར།
འདོད་ན། བདེན་མེད་མངོན་སུམ་དུ་རྟོགས་པའི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་ན།
སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།
བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་ཡེ་ཤེས་ཡིན་པར་ཐལ། སྟོང་ཉིད་མངོན་སུམ་དུ་
རྟོགས་པའི་ཡེ་ཤེས་གང་ཞིག རང་གི་གཞལ་བྱར་གྱུར་པའི་ཀུན་རྫོབ་བདེན་པ་མངོན་སུམ་དུ་རྟོགས་པའི་ཡེ་
ཤེས་ཡིན་པར་ཐལ། འདོད་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་པར་ཐལ།
དང་པོ་སོང་། ཕྱི་མ་དེར་ཐལ། གཟུགས་མི་རྟག་པར་མངོན་སུམ་དུ་རྟོགས་ པའི་ཡེ་ཤེས་ཡིན་པའི་ཕྱིར།
འདོད་ན། རྣམ་མཁྱེན་ཡིན་པར་ཐལ། བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་ཡེ་ཤེས་ཡིན་
པའི་ཕྱིར། རྟགས་ཁས། ཁྱབ་སྟེ། བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་སློབ་
པ་མེད་པའི་ཕྱིར། གཞན་ཡང་། ལམ་ཤེས་ཡིན། ལམ་གསུམ་བདེན་མེད་དུ་མངོན་སུམ་དུ་རྟོགས་པས་མ་ཁྱབ་
པར་ཐལ། བདེན་འཛིན་རྒྱུད་ལ་ལྡན་པའི་བྱང་སེམས་འཕགས་པའི་རྒྱུད་ལ་ལམ་ཤེས་ཡོད་པའི་ཕྱིར། དེར་
ཐལ། དེའི་རྒྱུད་ལ་བྱང་ཆུབ་ཀྱི་སེམས་དང་ཚད་མེད་བཞི་སོགས་ཡོད་པའི་ཕྱིར། ཁྱབ་སྟེ། བྱང་འཕགས་ཀྱི་
རྒྱུད་ཀྱི་ཐེག་ཆེན་སེམས་བསྐྱེད་དང་བྱམས་སོགས་ཚད་མེད་བཞི་པོ་གང་རུང་ཡིན་ན། ལམ་ཤེས་ཡིན་དགོས་
ཀྱང་། སྟོང་ཉིད་རྟོགས་པའི་ཡེ་ཤེས་མ་ཡིན་དགོས་པའི་ཕྱིར། ཁ་ཅིག་ན་རེ། སྟོང་ཉིད་མངོན་སུམ་དུ་རྟོགས་
པའི་ཤེས་རབ་དང་སྙིང་རྗེ་ཆེན་པོས་ཟིན་པའི་བྱང་སེམས་འཕགས་པའི་མཁྱེན་པ། ལམ་ཤེས་ཀྱི་མཚན་ཉིད་
ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། འབྲས་བུ་ལམ་
ཤེས་ཡིན་པའི་ཕྱིར། འདོད་ན། བྱང་སེམས་འཕགས་ པའི་མཁྱེན་ པ་ཡིན་པར་ཐལ། འདོད་ པའི་ཕྱིར།
འདོད་མི་ནུས་སོ། ། ཁ་ཅིག སྐབས་གཉིས་པའི་བསྟན་བྱའི་གཙོ་བོར་གྱུར་པའི་ལམ་ཤེས་ཡིན་ན། རྒྱུ་ལམ་
ཤེས་ཡིན་པས་ཁྱབ་ཟེར་ན། ལམ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། རྣམ་མཁྱེན་དེ་སྐབས་
དང་པོའི་བསྟན་བྱའི་གཙོ་བོར་གྱུར་པའི་རྣམ་མཁྱེན་ཡིན་པའི་ཕྱིར། འདོད་ན། མི་འཐད་པར་ཐལ། འབྲས་
བུ་ལམ་ཤེས་ཁྱོད་ཡིན་པའི་ཕྱིར། །
216

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
གཉིས་པ་རང་གི་ལུགས་ལ། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་ཐེག་ཆེན་འཕགས་པའི་
མཁྱེན་པ། ལམ་ཤེས་ཀྱི་མཚན་ཉིད། ངོ་བོའི་སྒོ་ནས་དབྱེ་ན། རྒྱུ་ལམ་ཤེས་དང་། འབྲས་བུ་ལམ་ཤེས་གཉིས།
དང་པོ་དང་། བྱང་འཕགས་ཀྱི་མཁྱེན་པ་དོན་གཅིག ཕྱི་མ་དང་རྣམ་མཁྱེན་དོན་གཅིག བྱེད་ལས་ཀྱི་སྒོ་ནས་
དབྱེ་ན། ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའིལམ་ཤེས། བྱང་སེམས་ཀྱི་ལམ་ཤེས་
པའི་ལམ་ཤེས་དང་གསུམ་མོ། ། །
གསུམ་པ་རྩོད་པ་སྤོང་པ་ལ། ཁ་ཅིག རྣམ་མཁྱེན་ཐོབ་པའི་གང་ཟག་ཡིན་ན། ལམ་ཤེས་སྔོན་དུ་སོང་
བའི་གང་ཟག་ཡིན་པས་ཁྱབ་པར་ཐལ། དེ་ཡིན་ན། ལམ་ཤེས་ཐོབ་པ་སྔོན་དུ་སོང་བས་ཁྱབ་པའི་ཕྱིར། ཟེར་
ན་མ་ཁྱབ། རྟགས་དེར་ཐལ། དེ་ཡིན་ན། རྒྱུ་ལམ་ཤེས་ཐོབ་པ་སྔོན་དུ་སོང་བས་ཁྱབ་པའི་ཕྱིར། འདོད་ན།
བཀག་ཟིན། ཁ་ཅིག ལམ་ཤེས་ཡིན་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་དགོས་པར་ཐལ།
དེ་ཡིན་ན། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་ཡིན་དགོས་པའི་ཕྱིར་ན། མ་
ཁྱབ། རྟགས་དེར་ཐལ། དེ་ཡིན་ན། སྟོང་ཉིད་མངོན་སུམ་དུ་རྟོགས་པའི་ཤེས་རབ་དང་སྙིང་རྗེ་ཆེན་པོ་གཉིས་
ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་དགོས་པའི་ཕྱིར། འདོད་ན། བདེན་འཛིན་མངོན་འགྱུར་
དུ་རྒྱུད་ལ་ལྡན་པའི་བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར།
དེར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེར་ཐལ། བྱང་སེམས་འཕགས་པའི་སྙིང་རྗེ་
ཡིན་པའི་ཕྱིར། འདོད་ན། དེའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡོད་པར་ཐལ། དེའི་རྒྱུད་
ཀྱི་སྙིང་རྗེ་ཆེན་པོ་དེ་དེ་ལྟར་ཡིན་པའི་ཕྱིར། རྟགས་ཁས། འདོད་མི་ནུས་ཏེ། བདེན་འཛིན་མངོན་འགྱུར་དུ་
རྒྱུད་ལ་ལྡན་པའི་གང་ཟག་ཡིན་པའི་ཕྱིར། གཞན་ཡང་། དེ་ཆོས་ཅན། སྟོང་ཉིད་མངོན་སུམ་དུ་རྟོགས་པའི་
ཡེ་ཤེས་མ་ཡིན་པར་ཐལ། སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། ཁྱབ་སྟེ། སློབ་པའི་རྒྱུད་ཀྱི་སྙིང་རྗེ་ཡིན་ན།
རང་གི་དམིགས་ཡུལ་དུ་གྱུར་པའི་སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་ཡིན་དགོས་པ་གང་ཞིག
སློབ་ལམ་ན་བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་ཡེ་ཤེས་མེད་པའི་ཕྱིར། ཁ་ཅིག སྐབས་
གཉིས་པའི་དངོས་བསྟན་བསྟན་བྱའི་གཙོ་བོར་གྱུར་པའི་ལམ་ཤེས་ཡིན་ན། རྒྱུ་ལམ་ཤེས་ཡིན་དགོས་པར་ཐལ།
འབྲས་བུ་ལམ་ཤེས་དངོས་བསྟན་བསྟན་བྱའི་གཙོ་བོར་གྱུར་པའི་སྐབས་གཉིས་པའི་གཞུང་ཚིག་མེད་པའི་ཕྱིར།
ཟེར་ན། མ་ཁྱབ། འདོད་ན། ལམ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། སྐབས་གཉིས་པའི་
དངོས་བསྟན་བསྟན་བྱའི་གཙོ་བོ་གང་ཞིག ལམ་ཤེས་ཡིན་པའི་ཕྱིར། ཁ་ཅིག་མ་ཁྱབ་ཟེར། འདོད་ན་སླ།
217

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁ་ཅིག ལམ་ཤེས་དེ་སྐབས་གཉིས་པའི་དངོས་བསྟན་བསྟན་བྱའི་གཙོ་བོར་གྱུར་པའི་ལམ་ཤེས་མ་ཡིན་པར་ཐལ།
དེའི་དངོས་བསྟན་བསྟན་བྱའི་གཙོ་བོར་གྱུར་པའི་ལམ་ཤེས་ཡིན་ན། དམན་ལམ་སྔོན་དུ་མ་སོང་བའི་ལམ་ཤེས་
ཡིན་དགོས་པའི་ཕྱིར། དེར་ཐལ། མངོན་རྟོགས་རྒྱན་གྱི་དངོས་བསྟན་བསྟན་བྱའི་གཙོ་བོར་གྱུར་པའི་ལམ་
ཤེསལ་དེ་ལྟར་དགོས་པའི་ཕྱིར། དེར་ཐལ། མངོན་རྟོགས་རྒྱན་གྱིས་དམན་ལམ་སྔོན་དུ་སོང་མ་སོང་གཉིས་
ལས་མ་སོང་བའི་ལམ་གྱི་རྣམ་གཞག་གཙོ་བོར་བསྟན་པའི་ཕྱིར། ཟེར་ན། མ་ཁྱབ།
གཉིས་པ་གཞུང་དོན་དངོས་ལ། གཞུང་ནི། ལྷ་ རྣམས་རུང་བར་བྱ་བའི་ཕྱིར། ། ཞེས་ པ་ནས།
གཉེན་པོ་ཉིད་དུ་འདོད་པ་ཡིན། ཞེས་པའི་བར་གསུངས། འདི་ལ་གཉིས། ལམ་ཤེས་ཀྱི་ཡན་ལག་དང་།
དེའི་རང་བཞིན་བཤད་པའོ། ། དང་པོ་ནི། ལྷ་རྣམས་རུང་བར་བྱ་བའི་ཕྱིར། ། ཞེས་སོགས་རྐང་པ་བཞི་
གསུངས་ཏེ། དེའི་དོན་འགྲེལ་པར་འཆད་པ་ལ། ལམ་ཤེས་པ་ཉིད་སྐྱེ་བར་རུང་བ་ཉིད་དུ་བསྒྲུབ་པའི་ཕྱིར།
ཞེས་པ་ནས། སེམས་ཅན་ཡོངས་སུ་མ་བསྡུས་པ་ཡོངས་སུ་བསྡུས་པ་ལ་སོགས་པ་ཡིན་པས་བྱེད་པ་ཡིན་ནོ། །
ཞེས་པའི་བར་གསུངས། དེ་དག་གང་ལས་འཕྲོས་པ་ནི། གཞུང་སྔ་ཕྱི་གོ་རིམ་འབྲེལ་བའི་དབང་དུ་བྱས་ན་
འགྲེལ་པ་རྩ་བ་དང་། རྩ་བ་མདོ་ལས་འཕྲོས་པ་ཡིན་མོད། གཉིས་ཀ་ཐུན་མོང་བའི་འཕྲོས་གཞི་ཡོད་དེ། དེ་
བཞིན་གཤེགས་པའི་རང་བཞིན་གྱི་འོད་ཀྱི་དྲུང་ན་ལྷ་རྣམས་ཀྱི་ལས་ཀྱི་རྣམ་པར་སྨིན་པ་ལས་བྱུང་བའི་འོད་དེ་ནི་
ལྷམ་མེར་མ་ཡིན། ལྷན་ནེར་མ་ཡིན། ལྷང་ངེར་མ་ཡིན་གྱི་དེ་བཞིན་གཤེགས་པའི་འོད་འབའ་ཞིག་རབ་ཅེས་
བྱའོ། ། ཞེས་སོགས་ཀྱི་མདོ་ལས་འཕྲོས་པའི་ཕྱིར། འདིའི་སྐབས་སུ་ཚིག་དོན་དང་། མཐའ་དཔྱད་པ་གཉིས་
ལས། དང་པོ་ནི། ཤེས་བྱ་ཆོས་ཅན། དེ་བཞིན་གཤེགས་པའི་འོད་ཀྱིས་འདོད་གཟུགས་ཀྱི་ལྷའི་འོད་མོག་མོག་
པོར་མཛད་པ་ལ་དགོས་པ་ཡོད་དེ། འདོད་གཟུགས་ཀྱི་ལྷ་རྣམས་ཀྱི་ང་རྒྱལ་བཅོམ་ནས་རྒྱུད་ལ་སེམས་བསྐྱེད་
དང་། ལམ་ཤེས་སྐྱེ་རུང་བར་བྱ་བའི་ཕྱིར་དུ་ཡིན་པའི་ཕྱིར། ལམ་ཤེས་སྐྱེ་བའི་རྟེན་གྱི་ཡུལ་ངེས་པ་ཡིན་ཏེ།
ལམ་གསུམ་རྫོགས་པར་བསྒོམ་པའི་ལམ་ལ་མཁས་པ་ལ་ནི་དེའི་སྔོན་དུ་རིགས་ཅན་གསུམ་ཀའི་དོན་དུ་སངས་རྒྱས་
ཐོབ་འདོད་ཀྱི་རྟེན་ངེས་པར་དགོས་པའི་ཕྱིར། བྱང་ཆུབ་སེམས་དཔར་མ་ཟད་སེམས་ཅན་ཐམས་ཅད་ཀྱི་རྒྱུད་
ལ་ལམ་ཤེས་སྐྱེ་རུང་བ་ཡིན་ཏེ། དེ་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་ཀྱིས་ཁྱབ་པའི་ཕྱིར། ལམ་ཤེས་
ཆོས་ཅན། ཉན་རང་གི་ལམ་ལས་རང་བཞིན་གྱི་སྒོ་ནས་ཁྱད་པར་དུ་འཕགས་ཏེ། ཉོན་མོངས་གཙོ་བོར་མི་སྤོང་
པར་དེ་གཞན་དོན་ཡན་ལག་ཏུ་བསྒྱུར་བར་བྱེད་ནུས་པའི་རང་བཞིན་ཅན་ཡིན་པའི་ཕྱིར། ཤེས་བྱ་ཆོས་ཅན།
ཉན་རང་གི་ལམ་ལས་ལམ་ཤེས་དེ་ཡི་བྱེད་ལས་ཀྱང་ཁྱད་པར་དུ་འཕགས་ཏེ། དེ་དུས་མ་ཡིན་པར་ཡང་དག་
218

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
མཐའ་མངོན་དུ་མི་བྱེད་ཅིང་། སེམས་ཅན་མཐའ་ཡས་པ་སྨིན་ཅིང་གྲོལ་བར་བྱེད་ནུས་པའི་བྱེད་ལས་ཅན་ཡིན་
པའི་ཕྱིར། མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ལམ་ཤེས་ཀྱི་ཡན་ལག་ཡིན་ན་ལམ་ཤེས་
ཡིན་པས་ཁྱབ་ཟེར་ན། སེམས་ཅན་ཐམས་ཅད་ཀྱི་རྒྱུད་ལ་རང་བཞིན་གནས་རིགས་ཀྱིས་ཁྱབ་པ་ཆོས་ཅན།
དེར་ཐལ། དེའི་ཕྱིར། དེར་ཐལ། ཁྱབ་པ་དང་ཞེས་པའི་རྩ་འགྲེལ་གྱིས་དེ་ལམ་ཤེས་ཀྱི་ཡན་ལག་ཏུ་བསྟན་
པའིཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། ཁ་ཅིག་ན་རེ། དེ་སྐབས་འདིར་དངོས་སུ་
བསྟན་པའི་ལམ་ཤེས་ཀྱི་ཡན་ལག་ཡིན་ཟེར་ན། དེ་ཆོས་ཅན། སེམས་དཔའི་ཡོན་ཏན་ཡིན་པར་ཐལ། སྐབས་
འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་ཡིན་པའི་ཕྱིར། འདོད་མི་ནུས་སོ། ། ཁ་ཅིག གེགས་
མངོན་པའི་ང་རྒྱལ་མངོན་འགྱུར་བ་དང་བྲལ་བ་དེ། སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་
ཡིན་ཟེར་ན། དེ་ཆོས་ཅན། ཁྱོད་སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་མིན་པར་ཐལ།
ཁྱོད་རྒྱུད་ལ་ལྡན་པའི་ཐེག་དམན་པ་ཡོད་པའི་ཕྱིར། དེར་ཐལ། ང་རྒྱལ་སྤངས་པའི་ཐེག་དམན་དགྲ་བཅོམ་པ་
ཡོད་པའི་ཕྱིར། མ་གྲུབ་ན། ང་རྒྱལ་ཆོས་ཅན། ཁྱོད་སྤངས་པའི་ཐེག་དམན་དགྲ་བཅོམ་ཡོད་པར་ཐལ།
ཁྱོད་ཉོན་སྒྲིབ་ཡིན་པའི་ཕྱིར། དེ་ལ་ཁོ་ན་རེ། བྱུང་འཕགས་ཀྱི་རྒྱུད་ཀྱི་ཉོན་མོངས་ཆོས་ཅན། ཁྱོད་སྤངས་
པའི་ཐེག་དམན་དགྲ་བཅོམ་ཡོད་པར་ཐལ། ཁྱོད་ཉོན་མོངས་ཡིན་པའི་ཕྱིར། ཟེར་ན། རྩོད་གཞི་ལ་བརྟག་གོ།
འདོད་མི་ནུས་ཏེ། བྱང་འཕགས་ཀྱི་རྒྱུད་ཀྱི་ཉོན་མོངས་སྤངས་པའི་དམན་པའི་ཡེ་ཤེས་མེད་པའི་ཕྱིར། དེར་
ཐལ། དེའི་རྒྱུད་ཀྱི་ཉོན་མོངས་སྤངས་པའི་ཡེ་ཤེས་ཡིན་ན། བྱང་སེམས་ཀྱི་ཡེ་ཤེས་ཡིན་དགོས་པའི་ཕྱིར། ཟེར་
ན། སེམས་ཅན་གྱི་རྒྱུད་ཀྱི་སྒྲིབ་པ་ཆོས་ཅན། ཁྱོད་སྤངས་པའི་སངས་རྒྱས་ཡོད་པར་ཐལ། ཁྱོད་སྒྲིབ་པ་ཡིན་
པའི་ཕྱིར། འཁོར་གསུམ། སྐྱོན་ཅན་ནོ་ཞེ་ན། ཅིག་ཤེས་ལ་ཡང་མཚུངས་སོ། ། འདོད་མི་ནུས་ཏེ། སེམས་
ཅན་གྱི་རྒྱུད་ཀྱི་མི་གནས་པའི་མྱང་འདས་མེད་པའི་ཕྱིར་དང་། དེའི་རྒྱུད་ཀྱི་སྟོང་ཉིད་རྟོགས་པའི་རྣམ་མཁྱེན་
མེད་པའི་ཕྱིར། འོན་ཀྱང་དཔྱད་པར་བྱའོ། ། ཁ་ཅིག ལམ་ཤེས་ཀྱི་ཡན་ལག་ཡིན་ན། ལམ་ཤེས་ཀྱི་རྒྱུ་ཡིན་
པས་ཁྱབ་ཟེར་ན། ཐེག་ཆེན་སེམས་བསྐྱེད་ཆོས་ཅན། དེར་ཐལ། དེའི་ཕྱིར། དེར་ཐལ། ལམ་ཤེས་རྫོགས་
བྱེད་དུ་གྱུར་པའི་ཐེག་ཆེན་གྱི་ཡོན་ཏན་ཡིན་པའི་ཕྱིར། འདོད་མི་ནུས་སོ། ། ཁ་ཅིག ལམ་ཤེས་རྫོགས་བྱེད་
ཀྱི་ཐབས་སུ་གྱུར་པའི་ཐེག་ཆེན་གྱི་ཡོན་ཏན་ཡིན་ན། སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་
ཡིན་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། དེར་ཐལ། དེའི་
ཕྱིར། དེར་ཐལ། སང་ས་རྒྱས་འཕགས་པའི་རྒྱུད་ཀྱི་ལམ་ཤེས་ཀྱི་ཡན་ལག་ཡིན་པའི་ཕྱིར། ཁ་ཅིག ལམ་ཤེས་
219

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་ཡན་ལག་ཡིན་ན། ལམ་ཤེས་དང་ཐ་དད་ཡིན་པས་ཁྱབ་ཟེར་ན། ལམ་ཤེས་ཆོས་ཅན། དེར་ཐལ། དེའི་
ཕྱིར། དེར་ཐལ། འཕགས་ལམ་འཕགས་ལམ་གྱི་ཡན་ལག་ཡིན་པའི་ཕྱིར།
གཉིས་པ་རང་ལུགས་ལ། ལམ་ ཤེས་རྫོགས་བྱེད་ཀྱི་ཁྱད་པར་དུ་གྱུར་པའི་ སེམས་དཔའི་ཡོན་ཏན།
སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་གི་མཚན་ཉིད། དེ་ལ་དེར་གྱུར་པའི་གེགས་མངོན་
པའིང་རྒྱལ་མངོན་འགྱུར་བ་དང་བྲལ་བ། བྱང་ཆུབ་ཏུ་སེམས་བསྐྱེད་པ། ལམ་ཤེས་བསྒོམ་པའི་རྟེན་རང་
བཞིན་གནས་རིགས་ཀྱིས་ཁྱབ་པ། ཉོན་མོངས་གཙོ་བོར་མི་སྤོང་པའི་རང་བཞིན། སེམས་ཅན་སྨིན་ཅིང་གྲོལ་
བར་བྱེད་པའི་བྱེད་ལས་དང་ལྔ་ཡོད། ། གསུམ་པ་རྩོད་པ་སྤོང་པ་ལ། ཁ་ཅིག ལམ་ཤེས་ཀྱི་ཡན་ལག་ཡིན་ན།
ལམ་ཤེས་ཡིན་དགོས་པར་ཐལ། འཕགས་ལམ་གྱི་ཡན་ལག་ཡིན་ན། འཕགས་ལམ་ཡིན་དགོས་པའི་ཕྱིར།
ཟེར་ན། མ་ཁྱབ། ཁ་ཅིག ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་ཚོགས་ལམ་པའི་
རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་ཡིན་པར་
ཐལ། ལམ་ཤེས་རྫོགས་བྱེད་ཀྱི་ཁྱད་པར་དུ་གྱུར་པའི་སེམས་དཔའི་ཡོན་ཏན་ཡིན་པའི་ཕྱིར། འདོད་ན།
སྐབས་འདིར་དངོས་བསྟན་བསྟན་བྱའི་གཙོ་བོ་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་
མི་ནུས་ཏེ། དམན་ལམ་སྔོན་དུ་སོང་བའི་སེམས་དཔའི་ཡོན་ཏན་ཡིན་པའི་ཕྱིར། ཁ་ཅིག ལམ་ཤེས་ཆོས་ཅན།
ལམ་ཤེས་ཀྱི་ཡན་ལག་མ་ཡིན་པར་ཐལ། ལམ་ཤེས་དང་ཐ་མི་དད་ཡིན་པའི་ཕྱིར། ཁྱབ་སྟེ། སྐྱེས་བུའི་ཡན་
ལག་ཡིན་ན། སྐྱེས་བུ་ཐ་དད་ཡིན་དགོས་པའི་ཕྱིར། ཟེར་ན། མ་ཁྱབ་སྙམ། ཁ་ཅིག གེགས་མངོན་པའི་ང་
རྒྱལ་མངོན་འགྱུར་བ་དང་བྲལ་བ་དེ། སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་ཡིན་པར་ཐལ།
སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་དེ་ལ་དེར་གྱུར་པའི་གེགས་མངོན་པའི་ང་རྒྱལ་མངོན་
འགྱུར་བ་དང་བྲལ་བ་སོགས་ལྔ་ཡོད་པའི་ཕྱིར། ཟེར་ན། མ་ཁྱབ་བོ། །
འདིར་ཐེག་པ་གསུམ་གྱི་རྣམ་གཞག་བཤད་པ་ནི། འགྲེལ་པ་ལས། ཐེག་པ་གསུམ་རྣམ་པར་གཞག་པ་ནི་
དགོངས་པ་ཅན་ཡིན་གྱི། མཚན་ཉིད་པ་ནི་མ་ཡིན་ནོ་ཞེས་ལུང་ལས་འབྱུང་བས་སྐྱེ་བོ་ཐམས་ཅད་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཀྱི་མཐར་ཐུག་པ་ཅན་ཡིན་ཏེ། ཞེས་པ་ནས། ལམ་ཤེས་པ་ཉིད་བསྒོམ་པར་
བྱ་བས་ཁྱབ་པ་ཡིན་ནོ། ། ཞེས་གསུངས། འདིའི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ། ཁ་
ཅིག ཉན་ཐོས་སྡེ་པ་ཡིན་ན། མཐར་ཐུག་ཐེག་པ་གསུམ་དུ་གྲུབ་པར་འདོད་པས་ཁྱབ་ཟེར་ན། ཉན་ཐོས་བར་
འདའ་བ་ཆོས་ཅན། དེར་ཐལ། དེའི་ཕྱིར། འདོད་ན། དེས་མཐར་ཐུག་ཐེག་ཆེན་གྱི་ཐེག་པ་འདོད་པར་
220

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
ཐལ། འདོད་པ་དེའི་ཕྱིར། འདོད་མི་ནུས་ཏེ། དེས་ཐེག་ཆེན་གྱི་བཀའ་མི་འདོད་པའི་ཕྱིར། ཁ་ཅིག ཐེག་
ཆེན་པ་ཡིན་ན། མཐར་ཐུག་ཐེག་པ་གཅིག་ཏུ་གྲུབ་པར་འདོད་པས་ཁྱབ་ཟེར་ན། སློབ་དཔོན་དབྱིག་གཉེན་
ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། མཐར་ཐུག་ཐེག་པ་གསུམ་དུ་གྲུབ་པར་འདོད་པའི་
ཕྱིར། ཁ་ཅིག སེམས་ཙམ་པ་ཡིན་ན། མཐར་ཐུག་ཐེག་པ་གསུམ་དུ་གྲུབ་པར་འདོད་པས་ཁྱབ་ཟེར་ན།
རིགས་པའི་རྗེས་འབྲང་གི་སེམས་ཙམ་པ་ཆོས་ཅན། དེར་ཐལ། དེའི་ཕྱིར། འདོད་ན། མི་འཐད་པར་ཐལ།
མཐར་ཐུག་ཐེག་པ་གཅིག་ཏུ་གྲུབ་པར་འདོད་པའི་ཕྱིར། དེར་ཐལ། སེམས་ཅན་ཐམས་ཅད་འཚང་རྒྱ་བར་
འདོད་པའི་ཕྱིར། དེར་ཐལ། དེས་གཉེན་པོས་སྤང་དུ་མི་རུང་བའི་སྒྲིབ་པ་མེད་པར་འདོད་པའི་ཕྱིར། དེར་
ཐལ། རྣམ་འགྲེལ་ལས། རྒྱུ་ཡོད་ཕྱིར་ན་རྒྱུ་ཡི་ནི། ། གཉེན་པོ་བསྒོམ་པས་ཟད་ཕྱིར་རོ། ། ཞེས་གསུངས་
པའི་ཕྱིར། ཁ་ཅིག ལུང་གི་རྗེས་འབྲང་གི་སེམས་ཙམ་པས་ཐེག་དམན་དགྲ་བཅོམ་པ་ཐེག་ཆེན་ལམ་དུ་འཇུག་
པ་མི་སྲིད་པར་འདོད་ཟེར་ན། དེ་མི་འཐད་པར་ཐལ། དེས་ལྷག་མེད་མྱང་འདས་ལ་གནས་པའི་ཉན་ཐོས་དགྲ་
བཅོམ་པ་ཐེག་ཆེན་ལམ་དུ་འཇུག་པར་མི་འདོད་ཀྱང་། ཡོངས་སུ་འགྱུར་པ་པོའི་ལྷག་བཅས་མྱང་འདས་ལ་
གནས་པའི་ཉན་ཐོས་དགྲ་བཅོམ་པ་ཐེག་ཆེན་ལམ་དུ་འཇུག་པར་འདོད་པའི་ཕྱིར། དང་པོ་དེར་ཐལ། དེས་
ཐེག་དམན་གྱི་ལྷག་མེད་མྱང་འདས་ཀྱི་ཚེ་རིགས་པ་རྒྱུན་ཆད་དུ་འདོད་པའི་ཕྱིར། དེར་ཐལ། བསྡུ་བ་ལས།
མཚན་མ་དང་གནས་ངན་ལེན་ཐམས་ཅད་ནས་ཐམས་ཅད་དུ་རྒྱུན་ཆད་ཅིང་འགལ་བའི་ཕྱིར་རོ། ། ཞེས་
གསུངས་པའི་ཕྱིར། ཕྱི་མ་དེར་ཐལ། དགོངས་འགྲེལ་ལས། ཉན་ཐོས་བྱང་ཆུབ་ཏུ་ཡོངས་སུ་འགྱུར་བ་གང་
ཡིན་པ་དེ་ནི་ངས་རྣམ་གྲངས་ཀྱི་བྱང་ཆུབ་སེམས་དཔའ་ཡིན་པར་བསྟན་ཏེ་འདི་ལྟར་དེ་ནི་ཉོན་མོངས་པའི་སྒྲིབ་
པ་ལས་རྣམ་པར་གྲོལ་ནས། དེ་བཞིན་གཤེགས་པ་རྣམས་ཀྱིས་བསྐུལ་ན་ཤེས་བྱའི་སྒྲིབ་པ་ལས་སེམས་རྣམ་པར་
གྲོལ་བར་བྱེད་པའི་ཕྱིར་རོ། ། ཞེས་གསུངས་པའི་ཕྱིར། ཁ་ཅིག མཐར་ཐུག་པའི་ཐེག་པ་གསུམ་གྲུབ་པར་
འདོད་ན། མཐར་ཐུག་ཐེག་པ་གསུམ་དུ་གྲུབ་པར་འདོད་པས་ཁྱབ་ཟེར་ན། སློབ་དཔོན་སེངྒེ་བཟང་པོ་ཆོས་
ཅན། དེར་ཐལ། དེའི་ཕྱིར། དེར་ཐལ། མཐར་ཐུག་པའི་ཐེག་པ་གསུམ་ཡོད་པར་འདོད་པའི་གང་ཟག་ཡིན་
པའི་ཕྱིར། དེར་ཐལ།མཐར་ཐུག་པའི་ཐེག་པ་དུ་མ་ཡོད་པར་འདོད་པའི་གང་ཟག་ཡིན་པའི་ཕྱིར། དེར་ཐལ།
མཐར་ཐུག་པའི་རྣམ་མཁྱེན་དུ་མ་ཡོད་པར་འདོད་པའི་གང་ཟག་ཡིན་པའི་ཕྱིར། འདོད་མི་ནུས་སོ། ། ཁ་ཅིག
མཐར་ཐུག་སངས་རྒྱས་ཀྱི་ཐེག་པ་གྲུབ་པར་འདོད་ན། མཐར་ཐུག་ཐེག་ཆེན་གྱི་ཐེག་པ་གྲུབ་པར་འདོད་པས་
ཁྱབ་ཟེར་ན། ཉན་ཐོས་བྱེ་བྲག་སྨྲ་བ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེས་ཐེག་ཆེན་གྱི་
221

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐེག་པ་ཁས་མི་ལེན་པའི་ཕྱིར། དེར་ཐལ། ཐེག་ཆེན་ཁས་མི་ལེན་པའི་ཕྱིར། ཁ་ཅིག སེམས་ཅན་ཐམས་
ཅད་འཚང་རྒྱ་བར་ལྟ་ཞོག འཚང་རྒྱུ་རུང་ཙམ་དུ་ཡང་སྒྲུབ་པར་མི་ནུས་ཏེ། སེམས་ཅན་ཐམས་ཅད་འཚང་རྒྱ་
བའི་རྒྱུ་ཚོགས་གྲངས་མ་ཚང་བའི་ཕྱིར། ཁྱབ་སྟེ། ནས་སྨྱུག་འབྱུང་རུང་དུ་སྒྲུབ་པ་ལ་དེའི་རྒྱུ་ཚོགས་གྲངས་ཚང་
བ་རྟགས་སུ་འགོད་དགོས་པའི་ཕྱིར། དེར་ཐལ། རྣམ་འགྲེལ་ལས། རྒྱུ་ཚོགས་པ་ལས་འབྲས་སྐྱེ་བ། ། རྗེས་
སུ་དཔོག་པ་གང་ཡིན་པ། ། དོན་གཞན་ལ་ནི་མ་ལྟོས་ཕྱིར། ། དེ་ནི་རང་བཞིན་ཡིན་པར་བརྗོད། ། ཅེས་
གསུངས་པའི་ཕྱིར། ཟེར་ན། འོ་ན་དགུན་དུས་ཀྱི་ཞིང་ཆོས་ཅན། ནས་སྨྱུག་འབྱུང་བའི་རྒྱུ་ཚོགས་གྲངས་ཚང་
བར་ཐལ། ནས་སྨྱུག་འབྱུང་རུང་ཡིན་པའི་ཕྱིར། ཁྱབ་པ་ཁས། དེར་ཐལ། དཔྱིད་དུས་སུ་བབ་པ་ན་དེ་ལ་
ནས་ཀྱི་མྱུ་གུ་འབྱུང་བའི་ཕྱིར། འདོད་མི་ནུས་ཏེ། དེ་ལ་དྲོད་སོགས་ཀྱི་རྐྱེན་ཁྱད་པར་ཅན་མ་ཚང་བའི་ཕྱིར།
འདིར་ཞིང་དེ་ལ་དྲོད་སོགས་ཀྱི་རྐྱེན་མ་ཚང་གསུང་བ་ནི་དོན་དུ་མི་འགལ་ཡང་། རེ་ཞིག དེ་མི་འཐད་པར་
ཐལ། དེ་ལ་དྲོད་སོགས་ཡོད་པའི་ཕྱིར། དེར་ཐལ། དགུན་དུས་སུ་ཞིང་ལ་ཆུ་ལུད་དྲོད་སོགས་སྲིད་པའི་ཕྱིར།
དེར་ཐལ། དེ་ལ་ཉི་མའི་འོད་ཀྱིས་དྲོ་བར་བྱས་པ་སོགས་སྲིད་པའི་ཕྱིར། ཞེས་སྒྲུབ་རྒྱུ་ཞིག་ཀྱང་མཆིས་ལ།
ཡང་ན། རྒྱུ་ཚོགས་གྲངས་མ་ཚང་ཡང་ཚང་བ་སྲིད་ཅེས་བྱའོ། ། ཁ་ཅིག འཚང་རྒྱ་བའི་དོན་ནི། འཚང་རྒྱ་
བའི་རྒྱུ་ཚོགས་ཚང་བ་ལ་འཇོག་ཟེར་ན། ཉན་ཐོས་དགྲ་བཅོམ་པ་ཆོས་ཅན། འཚང་རྒྱ་བའི་རྒྱུ་ཚོགས་ཚང་བར་
ཐལ། འཚང་རྒྱ་བའི་ཕྱིར། དེར་ཐལ། སེམས་ཅན་ཡིན་པའི་ཕྱིར། འདོད་ན། བྱང་ཆུབ་ཏུ་སེམས་བསྐྱེད་
པར་ཐལ། འདོད་པ་དེའི་ཕྱིར། ཁ་ཅིག སེམས་ཅན་ཐམས་ཅད་འཚང་རྒྱུ་ཡང་འཚང་རྒྱ་ངེས་མ་ཡིན་ཏེ།
དེ་འཚང་རྒྱ་བ་ལ་གེགས་སྲིད་པའི་ཕྱིར། དེར་ཐལ། རྣམ་འགྲེལ་ལས། མ་ངེས་པ་ནི་ཉིད་ཡིན་ཏེ། ། གེགས་
བྱེད་པ་ནི་སྲིད་ཕྱིར་རོ། ། ཞེས་གསུངས་པའི་ཕྱིར། ཟེར་ན། སེམས་ཅན་ཐམས་ཅད་འཚང་རྒྱ་ངེས་ཡིན་པར་
ཐལ། སེམས་ཅན་ཐམས་ཅད་འཚང་རྒྱ་བར་ངེས་པའི་ཕྱིར། དེར་ཐལ། སེམས་ཅན་ཐམས་ཅད་འཚང་རྒྱ་
བར་ཚད་མས་ངེས་པའི་ཕྱིར། དེར་ཐལ། སེམས་ཅན་འཚང་རྒྱ་བའི་ཕྱིར། མ་ཁྱབ་ན། ཁྱོད་ཀྱིས་སེམས་
ཅན་ཐམས་ཅད་འཚང་རྒྱ་བར་དམ་བཅས་པའི་དམ་བཅའ་དེ་ཚད་མའི་སྟོབས་ལས་འོངས་པ་མ་ཡིན་པར་ཐལ།
ཁྱོད་ཀྱིས་སེམས་ཅན་ཐམས་ཅད་འཚང་རྒྱ་བར་དམ་བཅས་པ་གང་ཞིག སེམས་ཅན་ཐམས་ཅད་འཚང་རྒྱ་བར་
མ་ངེས་པའི་ཕྱིར། རྟགས་ཁས། གཞན་ཡང་། མདུན་གྱི་སྐྱེས་བུ་ཡོད་ངེས་མ་ཡིན་པར་ཐལ། དེ་ཡོད་པ་ལ་
གེགས་སྲིད་པའི་ཕྱིར། དེར་ཐལ། དེ་འཇོམས་བྱེད་ཀྱི་འཆི་བ་སོགས་ཡོད་པའི་ཕྱིར། གཞན་ཡང་། བྱང་
སེམས་འཕགས་པ་འཚང་རྒྱ་ངེས་མ་ཡིན་པར་ཐལ། དེ་འཚང་རྒྱ་བ་ལ་གེགས་སྲིད་པའི་ཕྱིར། དེར་ཐལ། དེ་
222

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
ལ་ཤེས་སྒྲིབ་ཀྱི་གེགས་དང་བཅས་པའི་ཕྱིར། འདོད་མི་ནུས་སོ། ། ཁ་ཅིག སེམས་ཅན་སེམས་ཅན་སངས་
རྒྱས་པའི་དུས་སུ་སངས་རྒྱས་ཀྱང་། སེམས་ཅན་སངས་རྒྱས་པའི་དུས་སུ་སེམས་ཅན་སངས་མ་རྒྱས་ཏེ། སེམས་
ཅན་སངས་རྒྱས་པའི་དུས་སུ་སེམས་ཅན་མེད་པའི་ཕྱིར། ཟེར་ན། འོ་ན། སེམས་ཅན་སེམས་ཅན་སངས་རྒྱས་
པའི་དུས་སུ་ཡོད་པར་ཐལ། སེམས་ཅན་སེམས་ཅན་སངས་རྒྱས་པའི་དུས་སུ་སངས་རྒྱས་པ་གང་ཞིག ཁྱོད་ཀྱི་
དམ་བཅའ་འཐད་པའི་ཕྱིར། འདོད་ན། སེམས་ཅན་ཆོས་ཅན། ཁྱོད་རང་ཉིད་སངས་རྒྱས་པའི་དུས་སུ་མེད་
པར་ཐལ། ཁྱོད་སེམས་ཅན་ཡིན་པའི་ཕྱིར། ཁྱབ་སྟེ། ཚེ་འདིའི་སྐྱེས་བུ་སྐྱེ་བ་ཕྱི་མར་མེད་པའི་ཕྱིར། མ་གྲུབ་
ན། ཚེ་འདིའི་སྐྱེས་བུ་མ་ཤི་བར་ཕྱི་མར་སྐྱེ་བར་ཐལ་ལོ། ། གཞན་ཡང་། སེམས་ཅན་སངས་རྒྱས་པའི་དུས་སུ་
སེམས་ཅན་སངས་རྒྱས་ པར་ ཐལ། སེམས་ ཅན་མེད་ པའི་ དུས་ སུ་སེམས་ཅན་མེད་པའི་ཕྱིར། དེར་ཐལ།
སེམས་ཅན་ཞིག་པའི་དུས་སུ་སེམས་ཅན་ཞིག་པའི་ཕྱིར། དེར་ཐལ། དངོས་པོ་ཞིག་པའི་དུས་སུ་དངོས་པོ་ཞིག་
པའི་ཕྱིར། མ་གྲུབ་ན། དངོས་པོ་ཞིག་པའི་ཚེ་དེ་མ་ཞིག་པར་འདོད་རིགས་པར་ཐལ། དངོས་པོ་ཞིག་པའི་
དུས་སྲིད་པ་གང་ཞིག དངོས་པོ་ཞིག་པའི་ཚེ་དངོས་པོ་ཞིག་པ་མ་ཡིན་པའི་ཕྱིར། ཕྱི་མ་ཁས། དང་པོ་མ་གྲུབ་
ན། དངོས་པོ་ཆོས་ཅན། ཁྱོད་ཞིག་པའི་དུས་སྲིད་པར་ཐལ། ཁྱོད་འདུས་བྱས་ཡིན་པའི་ཕྱིར། འདོད་ན།
དངོས་པོ་མེད་པའི་དུས་སུ་དེ་ཡོད་པར་ཐལ་ལོ། ། ཁ་ཅིག སེམས་ཅན་སངས་རྒྱས་པའི་ཚེ་སེམས་ཅན་སངས་
རྒྱས་ཀྱང་། དེའི་ཚེ་དེ་སངས་རྒྱས་འཕགས་པ་མ་ཡིན་ཏེ། དེའི་དུས་སུ་སངས་རྒྱས་འཕགས་པ་ཡིན་ན། དེའི་
ཚེ་གང་ཟག་ཡིན་དགོས། དེ་ཡིན་ན། དེའི་ཚེ་ཡོད་དགོས་པའི་ཕྱིར། ཟེར་ན། དེ་མི་འཐད་པར་ཐལ།
སེམས་ཅན་སངས་རྒྱས་པའི་དུས་སུ་དེ་སངས་རྒྱས་འཕགས་པར་གྱུར་ཟིན་པའི་ཕྱིར། དེར་ཐལ། སེམས་ཅན་
སངས་རྒྱས་འཕགས་པར་གྱུར་པའི་དུས་སྲིད་པའི་ཕྱིར། དེར་ཐལ། སངས་རྒྱས་འཕགས་པ་དེ་སེམས་ཅན་དུ་
གྱུར་མྱོང་བའི་ཕྱིར། མ་གྲུབ་ན། སངས་རྒྱས་འཕགས་པ་ཆོས་ཅན། སེམས་ཅན་དུ་གྱུར་མྱོང་བར་ཐལ།
སངས་རྒྱས་འཕགས་པ་ཡིན་པའི་ཕྱིར། གཞན་ཡང་། ཁྱོད་ཀྱི་དེ་མི་འཐད་པར་ཐལ། སྤྱིར་སངས་རྒྱས་
འཕགས་པ་ཡིན་ན། ཡོད་དགོས་ཀྱང་། དུས་དེར་སངས་རྒྱས་འཕགས་པ་ཡིན་ན་དུས་དེར་ཡོད་མི་དགོས་པའི་
ཕྱིར། དེར་ཐལ། སྤྱིར་སྐྱེ་བཞིན་པ་ཡིན་ན། ཡོད་དགོས་ཀྱང་། དུས་འགའ་ཞིག་གི་ཚེ་སྐྱེ་བཞིན་པ་ཡིན་ན།
དུས་དེར་ཡོད་མི་དགོས་པའི་ཕྱིར། མ་གྲུབ་ན། མྱུ་གུ་ཆོས་ཅན། རང་གི་ས་བོན་གྱི་དུས་སུ་ཡོད་པར་ཐལ།
དེའི་དུས་སུ་སྐྱེ་བཞིན་པ་ཡིན་པའི་ཕྱིར། འཁོར་གསུམ། གཞན་ཡང་། བྱང་སེམས་ཚོགས་ལམ་པ་སངས་རྒྱས་
འཕགས་པར་འགྱུར་བ་མི་སྲིད་པར་ཐལ། དེ་དེར་འགྱུར་པའི་དུས་མི་སྲིད་པའི་ཕྱིར། དེར་ཐལ། དེ་དེར་གྱུར་
223

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་དུས་མི་སྲིད་པའི་ཕྱིར། དེར་ཐལ། བྱང་སེམས་ཚོགས་ལམ་པ་སངས་རྒྱས་པའི་དུས་སུ་དེ་སངས་རྒྱས་
འཕགས་པར་མ་གྱུར་པའི་ཕྱིར། དེར་ཐལ། དེས་སངས་རྒྱས་པའི་དུས་སུ་དེ་སངས་རྒྱས་འཕགས་པ་མ་ཡིན་
པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་སངས་རྒྱས་འཕགས་པར་འགྱུར་པའི་དུས་སྲིད་པར་
ཐལ། ཁྱོད་སེམས་ཅན་ཡིན་པའི་ཕྱིར། གཞན་ཡང་། བྱང་སེམས་ཚོགས་ལམ་པ་སངས་རྒྱས་པའི་དུས་སུ་ཡོད་
པར་ཐལ། དེ་སངས་རྒྱས་པའི་དུས་སུ་དེ་སངས་རྒྱས་པའི་ཕྱིར། ཁྱབ་སྟེ། སངས་རྒྱས་ཡིན་ན། ཡོད་དགོས་
པའི་ཕྱིར། ཟེར་ན། མ་ཁྱབ། འོ་ན། སེམས་ཅན་སངས་རྒྱས་པའི་ཚེ་སངས་རྒྱས་འཕགས་པ་ཡིན་ཀྱང་དེ་
དེའི་ཚེ་ཡོད་མི་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། འགལ་ལོ། ། ཁ་ཅིག འཁོར་
བ་ལ་ཐོག་མའི་མཐའ་ཡོད་ཟེར་ན། དེ་མེད་པར་ཐལ། རིག་པ་ལ་ཐོག་མའི་མཐའ་མེད་པའི་ཕྱིར། དེར་ཐལ།
རིག་པ་ཡིན་ན། རང་གི་ཉེར་ལེན་དུ་གྱུར་པའི་རིག་པ་སྔ་མ་ལས་བྱུང་བས་ཁྱབ་པའི་ཕྱིར། དེར་ཐལ། རྣམ་
འགྲེལ་ལས། རྣམ་ཤེས་མིན་པས་རྣམ་ཤེས་ཀྱི། ། ཉེར་ལེན་མི་བྱེད་ཕྱིར་ཡང་འགྲུབ། ། ཅེས་གསུངས་པའི་
ཕྱིར། གཞན་ཡང་། འཁོར་བ་ལ་ཐོག་མའི་མཐའ་མེད་པར་ཐལ། ས་བོན་ལ་ཐོག་མའི་མཐའ་མེད་པའི་ཕྱིར།
དེར་ཐལ། བཞི་བརྒྱ་པ་ལས། ཇི་ལྟར་ས་བོན་མཐའ་མཐོང་ཞིང་། ། དེ་ལ་ཐོག་མ་ཡོད་མིན་ཏེ། ། ཞེས་
གསུངས་པའི་ཕྱིར། ཁ་ཅིག འཁོར་བ་ལ་ཕྱི་མཐའ་མེད་ཟེར་ན། དེ་ཡོད་པར་ཐལ། འཁོར་བའི་རྩ་བ་ལ་ཕྱི་
མཐའ་ཡོད་པའི་ཕྱིར། དེར་ཐལ། འཁོར་བའི་རྩ་བར་འགྱུར་པའི་བདག་འཛིན་ལ་ཕྱི་མཐའ་ཡོད་པའི་ཕྱིར།
དེར་ཐལ། དེ་འཛོམས་བྱེད་ཀྱི་གཉེན་པོ་སྟོབས་ལྡན་ཡོད་པའི་ཕྱིར། ཁ་ཅིག འཁོར་བའི་ཕྱི་མཐའ་ཡོད་ཀྱང་།
འཁོར་བའི་མཐའ་མེད་ཟེར་ན། དེ་མི་འཐད་པར་ཐལ། འཁོར་བ་ལ་ཕྱི་མཐའ་ཡོད་པས་འཁོར་བའི་མཐའ་
ཡོད་པའི་གོ་ཆོད་པའི་ཕྱིར། དེར་ཐལ། འཁོར་པའི་ཕྱི་མཐའ་སྤངས་པས། འཁོར་བ་སྤང་བར་འཇོག་རིགས་
པའི་ཕྱིར། ཁ་ཅིག འཁོར་བའི་སེམས་ཅན་གྱི་གྲངས་ལ་མཐའ་ཡོད་ཟེར་ན། དེ་མེད་པར་ཐལ། ནམ་མཁས་
གར་ཁྱབ་སེམས་ཅན་གྱིས་ཁྱབ་པའི་ཕྱིར། དེར་ཐལ། མདོ་ལས། ནམ་མཁའི་མཐར་ཐུག་གྱུར་པ་ཇི་ཙམ་
པ། ། སེམས་ཅན་མ་ལུས་མཐའ་ཡང་དེ་བཞིན་ཏེ། ། ཞེས་པའི་ཕྱིར། ཁ་ཅིག འཁོར་བའི་སེམས་ཅན་
རྒྱུན་ཆད་པ་སྲིད་ཟེར་ན། དེ་མི་སྲིད་པར་ཐལ། སེམས་ཅན་རྒྱུན་ཆད་པའི་དུས་མི་སྲིད་པའི་ཕྱིར། དེར་ཐལ།
སེམས་ཅན་སངས་རྒྱས་པའི་སངས་རྒྱས་འཕགས་པ་དེ་སེམས་ཅན་གྱི་རྒྱུན་ཡིན་པའི་ཕྱིར། དེར་ཐལ། དེ་དེའི་
ཕྱི་རྒྱུན་ཡིན་པའི་ཕྱིར། ཁ་ཅིག ཐེག་དམན་དགྲ་བཅོམ་པ་ཐེག་ཆེན་ལམ་དུ་འཇུག་པའི་ཚེ་ས་བརྒྱད་པ་ནས་
འཇུག་ཟེར་ན། དེ་མི་འཐད་པར་ཐལ། དེ་ཐེག་ཆེན་ལམ་དུ་འཇུག་པ་དེའི་ཚེ་ཐེག་ཆེན་ཚོགས་ལམ་ནས་འཇུག་
224

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
དགོས་པའི་ཕྱིར། དེར་ཐལ། ཐེག་ཆེན་སེམས་བསྐྱེད་རྒྱུད་ལ་སྐྱེས་པ་དང་ཐེག་ཆེན་ལམ་དུ་ཞུགས་པ་དུས་
མཉམ་པའི་ཕྱིར། དེར་ཐལ། ཐེག་ཆེན་སེམས་བསྐྱེད་དེ་ཐེག་ཆེན་ལམ་གྱི་འཇུག་སྒོ་ཡིན་པའི་ཕྱིར། ཁ་ཅིག
རྣམ་བཤད་ལས། ཉན་རང་དགྲ་བཅོམ་པ་ཐེག་ཆེན་ལམ་དུ་འཇུག་པའི་ཚེ་ས་བདུན་པ་ཡན་ཆད་ནས་འཇུག་
པར་འདོད་པའི་ཕྱོགས་སྔ་སྨྲ་བ་པོ་ཡོད་པར་གསུངས་པའི་དོན། ས་བདུན་པ་ཁོ་ན་ནས་འཇུག་པར་འདོད་པ་ལ་
བྱེད་ཟེར་ན། དེ་མི་འཐད་པར་ཐལ། དེའི་དོན་ས་བརྒྱད་པ་ནས་འཇུག་པར་འདོད་པའི་དོན་དུ་བྱེད་དགོས་
པའི་ཕྱིར། དེར་ཐལ། དེ་ལྟར་དགོངས་འགྲེལ་གྱི་འགྲེལ་ཆེན་རྒྱ་ནག་མ་ལས་བཤད་པར་གསེར་ཕྲེང་ལས་
གསུངས་པའི་ཕྱིར། དེར་ཐལ། གསེར་ཕྲེང་ལས། ས་བརྒྱད་པ་ནས་འཇུག་པར་བཤད་ཀྱང་ཚོགས་ལམ་ནས་
འཇུག་པ་འཐད། ཅེས་གསུངས་པའི་ཕྱིར། དེ་ལ་ཁོ་ན་རེ། ཉན་རང་དགྲ་བཅོམ་པ་ཐེག་ཆེན་ལམ་དུ་འཇུག་
པའི་ཚེ་ས་བདུན་པ་ནས་འཇུག་གོ་ཟེར་ན། དེ་ཡང་མི་འཐད་པར་ཐལ། དེ་ལྟར་ན། དམན་ལམ་སྔོན་དུ་མ་
སོང་བའི་བྱང་ཆུབ་སེམས་དཔའ་དང་བརྣོན་ལས། དམན་ལམ་སྔོན་སོང་གི་བྱང་སེམས་རྣམས་འཚང་རྒྱ་བར་
མྱུར་བར་འདོད་དགོས་པའི་སྐྱོན་ཡོད་པའི་ཕྱིར། དེར་ཐལ། ཉན་ཐོས་ཀྱི་བྱང་ཆུབ་མྱུར་ན་ཚེ་གསུམ་ལ་ཐོབ་
ནུས། ཐེག་ཆེན་གྱི་རིགས་ཅན་དབང་པོ་རྣོན་པོ་འཚང་རྒྱ་བ་ལ་ཡང་གྲངས་མེད་གསུམ་དུ་ཚོགས་གསོག་པར་
བྱེད་དགོས་པ་གང་ཞིག ཁྱོད་ལྟར་ན། ཉན་རང་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་དེས་
གྲངས་མེད་གསུམ་དུ་ཚོགས་མ་བསགས་པར་འཚང་རྒྱ་བར་འགྱུར་པའི་ཕྱིར། ཕྱི་མ་དེར་ཐལ། ཐེག་དམན་
དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་དེས་གྲངས་མེད་དང་བར་གཉིས་ཀྱི་ཚོགས་མ་བསགས་པར་
སངས་རྒྱས་པའི་ཕྱིར། དེར་ཐལ། གྲངས་མེད་གསུམ་གྱི་ཚོགས་གསོག་ཚུལ་ནི། ཚོགས་སྦྱོར་གྱི་སྐབས་སུ་
གྲངས་མེད་དང་པོ་དང་། མ་དག་ས་བདུན་གྱི་སྐབས་སུ་གྲངས་མེད་གཉིས་པ་དང་། དག་པ་ས་གསུམ་དུ་
གྲངས་མེད་གསུམ་པའི་ཚོགས་གསོག་དགོས་པ་གང་ཞིག ཐེག་དམན་དགྲ་བཅོམ་གྱིས་གྲངས་མེད་དང་པོ་དང་
བར་པའི་ངོས་སྐལ་གྱི་ཚོགས་མ་བསགས་པར་ས་བདུན་པ་དང་བརྒྱད་པ་གང་རུང་ནས་ཐེག་ཆེན་ལམ་དུ་འཇུག་
པའི་ཕྱིར། ཕྱི་མ་དེར་ཐལ། དེ་ས་བདུན་པ་ནས་ཐེག་ཆེན་ལམ་དུ་གསར་དུ་འཇུག་པ་གང་ཞིག དེའི་སྔོན་དུ་
ཐེག་དམན་ལམ་གྱི་གནས་སྐབས་སུ་གྲངས་མེད་དང་བར་གཉིས་ཀྱི་ཚོགས་མ་བསགས་པའི་ཕྱིར། དང་པོ་ཁས།
ཕྱི་མ་དེར་ཐལ། གྲངས་མེད་དང་པོའི་ཚོགས་ཀྱི་འགོ་ཐེག་ཆེན་ཚོགས་ལམ་ནས་རྩོམ་པར་འཇོག་པའི་ཕྱིར། ཁོ་
ན་རེ། ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་དེ།འཚང་རྒྱ་བ་ནི་དམན་ལམ་སྔོན་དུ་མ་
སོང་བའི་བྱང་སེམས་ལས་མྱུར་བས་སྐྱོན་མེད་ཅེ་ན། དེ་མི་འཐད་པར་ཐལ། དེ་དང་དམན་ལམ་སྔོན་དུ་སོང་མ་
225

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོང་གི་བྱང་སེམས་གཉིས་རྫོགས་བྱུང་མངོན་དུ་བྱེད་པ་ལ་དམན་ལམ་སྔོན་དུ་མ་སོང་བ་དེ་མྱུར་ལ་ཅིག་ཤོས་བུལ་
བའི་ཕྱིར། དེར་ཐལ། མདོ་སྡེ་རྒྱན་ལས། མྱ་ངན་འདས་ལ་མངོན་དགའི་ཕྱིར། ། རྟོགས་པ་བུལ་བ་ཉིད་དུ་
འདོད། ། ཅེས་གསུངས་པའི་ཕྱིར། ཁ་ཅིག ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་
སེམས་ཚོགས་ལམ་པ་དེ། ཐེག་ཆེན་སོ་སྐྱེ་མ་ཡིན་ཟེར་ན། དེ་ཡིན་པར་ཐལ། ཐེག་ཆེན་ཚོགས་ལམ་པ་དང་
ཐེག་ཆེན་སྦྱོར་ལམ་པ་གང་རུང་ཡིན་པའི་ཕྱིར། ཁྱབ་སྟེ། ཐེག་ཆེན་གྱི་འཕགས་ལམ་ཐོབ་པ་དང་ཐེག་ཆེན་གྱི་
མཐོང་ལམ་ཐོབ་པ་དུས་མཉམ་པའི་ཕྱིར། ཁ་ཅིག དེ་སོ་སྐྱེ་ཡིན་ཟེར་ན། དེ་མི་འཐད་པར་ཐལ། དེ་
འཕགས་པ་ཡིན་པའི་ཕྱིར། དེར་ཐལ། འཕགས་ལམ་ཐོབ་པའི་གང་ཟག་ཡིན་པའི་ཕྱིར། དེར་ཐལ། ཐེག་
དམན་གྱི་འཕགས་ལམ་ཐོབ་པའི་གང་ཟག་ཡིན་པའི་ཕྱིར། ཁ་ཅིག དེ་ཚོགས་ལམ་པ་མ་ཡིན་ཟེར་ན། རེ་ཞིག་
དེ་མི་འཐད་པར་ཐལ། དེ་ཚོགས་ལམ་པ་ཡིན་པའི་ཕྱིར། དེར་ཐལ། དེ་ཐེག་ཆེན་ཚོགས་ལམ་པ་ཡིན་པའི་
ཕྱིར། ཁ་ཅིག་མ་ཁྱབ་ཟེར་ན། ཁྱབ་པར་ཐལ། ཐེག་ཆེན་མཐོང་ལམ་པ་ཡིན་ན། མཐོང་ལམ་པ་ཡིན་དགོས།
ཐེག་ཆེན་སྒོམ་ལམ་པ་ཡིན་ན། སྒོམ་ལམ་པ་ཡིན་དགོས་པའི་ཕྱིར། ཁ་ཅིག་ན་རེ། དེ་ཐེག་ཆེན་འཕགས་པ་
ཡིན་ཟེར་ན། དེ་མི་འཐད་པར་ཐལ། དེས་ཐེག་ཆེན་གྱི་མཐོང་ལམ་མ་ཐོབ་པའི་ཕྱིར། ཁ་ཅིག དེ་ཐེག་ཆེན་
དགྲ་བཅོམ་པ་ཡིན་ཟེར་ན། དེ་ཡང་མི་འཐད་པར་ཐལ། ཐེག་ཆེན་དགྲ་བཅོམ་པ་ཡིན་ན་སངས་རྒྱས་ཡིན་
དགོས་པའི་ཕྱིར། ཁ་ཅིག དེ་ཐེག་ཆེན་པར་གྱུར་པའི་དགྲ་བཅོམ་པ་མ་ཡིན་ཟེར་ན། དེ་ཡིན་པར་ཐལ། དེ་
ཐེག་ཆེན་པ་ཡང་ཡིན་དགྲ་བཅོམ་པ་ཡང་ཡིན་པའི་གཞི་མཐུན་པ་ཡིན་པའི་ཕྱིར། དེར་ཐལ། ཐེག་ཆེན་པ་གང་
ཞིག དགྲ་བཅོམ་པ་ཡིན་པའི་ཕྱིར། དང་པོ་དེར་ཐལ། བྱང་སེམས་ཡིན་པའི་ཕྱིར། ཕྱི་མ་མ་གྲུབ་ན། དེ་
དགྲ་བཅོམ་པའི་རྟོགས་པ་ལས་ཉམས་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། བདག་འཛིན་ས་
བོན་དང་བཅས་པ་སྤངས་པའི་གང་ཟག་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས། བདག་ལྟའི་ས་བོན་
སྤངས་པའི་ཕྱིར། ། སླར་མི་གཤེགས་པ་ཉིད་ཡིན་ནོ། ། ཞེས་གསུངས་པའི་ཕྱིར། ཁ་ཅིག ཐེག་དམན་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། འཕགས་པ་ཕུང་གསུམ་པ་མ་ཡིན་ཟེར་ན།
དེ་ཡིན་པར་ཐལ། དེ་འཕགས་པ་གང་ཞིག ཐེག་ཆེན་འཕགས་པ་ཡང་མིན། ཐེག་དམན་འཕགས་པ་ཡང་མ་
ཡིན་པའི་ཕྱིར། མ་ཁྱབ་ན། ཁྱབ་པར་ཐལ། རྟག་མི་རྟག་གང་རུང་མ་ཡིན་པའི་ཆོས་ཞིག་ཡོད་ན། དེ་གཉིས་
གང་རུང་མ་ཡིན་པའི་ཕུང་གསུམ་པ་ཡོད་དགོས་པའི་ཕྱིར། དེར་ཐལ། ཀ་བུམ་གང་རུང་མ་ཡིན་པའི་ཆོས་ཡོད་
ན། དེ་གང་རུང་མ་ཡིན་པའི་ལུང་གསུམ་པ་ཡོད་དགོས་པའི་ཕྱིར། གཞན་ཡང་། དེ་འཕགས་པ་ཕུང་གསུམ་
226

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
པ་ཡིན་པར་ཐལ། དེའི་རྒྱུད་ཀྱི་འགོག་བདེན་དེ་འགོག་བདེན་ཕུང་གསུམ་པ་ཡིན་པའི་ཕྱིར་དང་། དེའི་རྒྱུད་ཀྱི་
ལམ་བདེན་དེ་ལམ་བདེན་ཕུང་གསུམ་པ་ཡིན་པའི་ཕྱིར། དང་པོ་དེར་ཐལ། དེ་ཐེག་ཆེན་གྱི་འགོག་བདེན་ཡང་
མ་ཡིན། ཐེག་དམན་གྱི་དེ་ཡང་མ་ཡིན་པའི་ཕྱིར། དང་པོ་དེར་ཐལ། རང་ཐོབ་བྱེད་ཀྱི་ཐེག་ཆེན་གྱི་ལམ་
བདེན་སྔོན་དུ་མ་སོང་བའི་ཕྱིར། དེར་ཐལ། རང་ཐོབ་བྱེད་ཀྱི་ཐེག་ཆེན་གྱི་འཕགས་ལམ་སྔོན་དུ་མ་སོང་བའི་
ཕྱིར། དེར་ཐལ། དེ་རྒྱུད་ལ་ལྡན་པའི་བྱང་སེམས་དེས་ཐེག་ཆེན་གྱི་འཕགས་ལམ་མ་ཐོབ་པའི་ཕྱིར། གཉིས་པ།
དེར་ཐལ། དེ་ཐེག་དམན་གྱི་འགོག་བདེན་མ་ཡིན་པར་ཐལ། ཐེག་དམན་པའི་རྒྱུད་ཀྱི་ཡོན་ཏན་མ་ཡིན་པའི་
ཕྱིར། དེར་ཐལ། ཐེག་ཆེན་པའི་རྒྱུད་ཀྱི་ཡོན་ཏན་ཡིན་པའི་ཕྱིར། གོང་གི་ཕྱི་མ་དེར་ཐལ། དེ་ཐེག་ཆེན་གྱི་
ལམ་བདེན་ཡང་མ་ཡིན། ཐེག་དམན་གྱི་ལམ་བདེན་ཡང་མ་ཡིན། དང་པོ་དེར་ཐལ། དེས་ཐེག་ཆེན་གྱི་
འཕགས་ལམ་མ་ཐོབ་པའི་ཕྱིར། ཕྱི་མ་དེར་ཐལ། སེམས་དཔའི་ཡེ་ཤེས་ཡིན་པའི་ཕྱིར། ཁ་ཅིག ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་རང་རྒྱལ་འཕགས་པ་ཡོད་ཟེར་ན། དེ་མེད་པར་ཐལ། ཉན་རང་
གཉིས་ཀྱིས་རང་དོན་དུ་སྡུག་ཀུན་ཉེ་བར་ཞི་བའི་མྱང་འདས་གཙོ་བོར་དོན་དུ་གཉེར་བར་མཚུངས་པ་གང་ཞིག་
ཉན་རང་དགྲ་བཅོམ་གཉིས་ཀྱིས་ཀྱང་ཉོན་མོངས་སྤངས་པའི་སྤངས་པ་ཐོབ་པར་མཚུངས་པའི་ཕྱིར། ཁ་ཅིག
ཉན་ཐོས་རང་རྒྱལ་ལམ་དུ་འཇུག་པ་མེད་ཟེར་ན། དེ་ཡོད་པར་ཐལ། ཉན་ཐོས་སོ་སྐྱེ་ཙམ་དུ་མ་ཟད་ཉན་ཐོས་
འཕགས་པ་ཡང་རང་རྒྱལ་ལམ་དུ་འཇུག་པ་ཡོད་པའི་ཕྱིར། དེར་ཐལ། སྤང་བྱ་ཅིག་ཆར་པའི་རྒྱུན་ཞུགས་རང་
རྒྱལ་ལམ་དུ་འཇུག་པ་ཡོད་པའི་ཕྱིར། ཁ་ཅིག ཉན་ཐོས་འཕགས་པའི་རྟོགས་པ་སྔོན་དུ་སོང་བའི་རང་རྒྱལ་
ཚོགས་ལམ་པ་དེ་ཐེག་དམན་སོ་སྐྱེ་ཡིན་ཟེར་ན། དེ་མི་འཐད་པར་ཐལ། དེ་ཐེག་དམན་འཕགས་པ་ཡིན་པའི་
ཕྱིར། དེར་ཐལ། དེ་ཐེག་དམན་འཕགས་པའི་གོ་འཕང་ཐོབ་པའི་གང་ཟག་ཡིན་པའི་ཕྱིར། ཁོ་ན་རེ། དེ་
ཐེག་དམན་སོ་སྐྱེ་ཡིན་ཏེ། ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཐེག་
ཆེན་སོ་སྐྱེ་ཡིན་པའི་ཕྱིར། ཟེར་ན། དེ་གཉིས་མི་མཚུངས་སོ། །
གཉིས་པ་རང་ལུགས་ལ་གསུམ། ཐེག་པ་གསུམ་གྱི་རྣམ་གཞག་བཤད་པ། འཁོར་བ་ལ་མཐའ་ཡོད་མེད་
བསྒྲུབ་པ། ཐེག་དམན་དགྲ་བཅོམ་ཐེག་ཆེན་དུ་འཇུག་པའི་དུས་བསྟན་པའོ། ། དང་པོ་ལ་གཉིས། མཐར་
ཐུག་ཐེག་པ་གསུམ་དུ་གྲུབ་པར་འདོད་པའི་ལུགས་བཤད་པ་དང༌། གཅིག་ཏུ་གྲུབ་པར་འདོད་པའི་ཚུལ་རྣམ་
པར་གཞག་པའོ། ། དང་པོ་ནི། ལུང་གི་རྗེས་སུ་འབྲང་པའི་སེམས་ཙམ་པས། ཡུམ་གྱི་མདོ་ལས། གང་ཡང་
དག་པར་སྐྱོན་མེད་པ་ལ་ཞུགས་པར་གྱུར་པ་དེ་དག་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
227

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་བསྐྱེད་པའི་མཐུ་མེད་དོ། ། དེ་ཅིའི་ཕྱིར་ཞེ་ན། དེ་དག་གིས་འཁོར་བའི་རྒྱུན་གྱི་མཚམས་བཅད་པའི་
ཕྱིར་རོ། ། ཞེས་པ་དང་། དགོངས་འགྲེལ་ལས། ཉན་ཐོས་ཀྱི་རིགས་ཀྱི་གང་ཟག་ཞི་བ་བགྲོད་པ་གཅིག་པུ་པ་
ནི་སངས་རྒྱས་ཐམས་ཅད་བརྩོན་པ་དང་ལྡན་པར་གྱུར་ཀྱང་བྱང་ཆུབ་ཀྱི་སྙིང་པོ་ལ་བཞག་སྟེ། བླ་ན་མེད་པར་
ཡང་དག་རྫོགས་པའི་བྱང་ཆུབ་ཏུ་སེམས་བསྐྱེད་པའི་མཐུ་མེད་དོ། ། དེ་ཅིའི་ཕྱིར་ཞེ་ན། འདི་ལྟར་དེ་ནི་སྙིང་
རྗེ་ཤིན་ཏུ་ཆུང་བ་དང་། འཁོར་བའི་སྡུག་བསྔལ་གྱིས་ཤིན་ཏུ་འཇིགས་པའི་ཕྱིར་དང་། རང་བཞིན་གྱི་རིགས་
དམན་པ་ཁོ་ནའོ། ། ཞེས་དང་། བློ་གྲོས་མི་ཟད་པས་བསྟན་པའི་མདོ་ལས་ཀྱང་། གསུམ་པོ་འདི་དག་ནི་ངེས་
པར་འབྱིན་པར་བྱེད་པའི་ཕྱིར་ཐེག་པ་ཡིན་ནོ། ། འདི་ལྟ་སྟེ། ཉན་ཐོས་ཀྱི་ཐེག་པ་དང་རང་སངས་རྒྱས་ཀྱི་
ཐེག་པ་དང་ཐེག་པ་ཆེན་པོའོ། ། ཞེས་པ་དང་། ལང་གཤེགས་ལས། ལྷའི་ཐེག་དང་ཚངས་པའི་ཐིག།དེ་
བཞིན་དུ་ནི་ཉན་ཐོས་དང་། ། དེ་བཞིན་གཤེགས་དང་རང་རྒྱལ་གྱི། ། ཐེག་པ་འདི་དག་ངས་བཤད་དོ། །
ཞེས་པའི་མདོ་རྣམས་ལ་བརྟེན་ནས་མཐར་ཐུག་ཐེག་པ་གསུམ་དུ་གྲུབ་པར་འདོད་དེ། དེ་ལྟར་འདོད་པའི་རྒྱུ་
མཚན་ཡང་། ལུང་གི་གཙོ་བོ་མདོ་སྡེ་དགོངས་འགྲེལ་ལ་བརྟེན་ནས་གཞན་དབང་དང་ཡོངས་གྲུབ་གཉིས་སོ་སོ་
ནས་དོན་དམ་པར་གྲུབ་པས། སེམས་ཅན་གྱི་རྒྱུད་ལ་ཁམས་མི་འདྲ་བ་བདེན་གྲུབ་གསུམ་དང༌། དེ་ལས་གནས་
སྐབས་མོས་པ་མི་འདྲ་བ་བདེན་གྲུབ་གསུམ་དང་། དེ་ལས་འབྲས་བུ་བྱང་ཆུབ་མི་འདྲ་བ་བདེན་གྲུབ་གསུམ་སོ་
སོར་ཐོབ་པར་འདོད་པའི་རྒྱུ་མཚན་གྱིས་ཡིན་ལ། ལུགས་འདི་ལ་སངས་རྒྱས་མི་སྲིད་པའི་སེམས་ཅན་ཡོད་པར་
བཞེད་དོ། ། འོན་ཀྱང་མཐར་ཐུག་ ཐེག་ པ་ གཅིག་ ཏུ་ གྲུབ་ པར་ མདོ་ལས་ གསུངས་ པ་ དང་ མི་འགལ་ ཏེ།
དགོངས་གཞི་དགོངས་པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་པའི་ཕྱིར། དེའི་དགོངས་
གཞི་ཡོད་དེ། བགྲོད་བྱའི་ཐེག་པ་གསུམ་གྱི་ཆོས་དབྱིངས་ནམ་མཁའ་ལྟར་རིགས་ཐ་དད་པ་མེད་པ་དང་།
བགྲོད་པ་པོའི་ཐེག་པ་གསུམ་གྱི་གང་ཟག་གིས་བདག་མེད་རྟོགས་པ་ཡོད་པར་མཚུངས་པ་དང་། སྡུག་ཀུན་
སྤངས་པའི་རྣམ་གྲོལ་ལམ་ཡོད་པར་མཚུངས་པ་དང་། ཉན་ཐོས་ཁ་ཅིག་འཚང་རྒྱ་བས་རིགས་ཐ་དད་པ་གཉིས་
ཀྱང་ལམ་གཅིག་ཏུ་འཇུག་པ་ཡོད་པར་མཚུངས་པ་དང་། དེ་བཞིན་གཤེགས་པས་སྔོན་བདག་གིས་བྱང་སེམས་
ཀྱི་སྤྱོད་པ་སྤྱད་པས་སངས་རྒྱས་སོ་སྙམ་དུ་དགོངས་པ་བཞིན་དུ་ ཉན་རང་འགའ་ཞིག་ཐེག་ཆེན་དུ་ཞུགས་ནས་
ཕྱིར་ལྷུང་སྟེ་དམན་པའི་བྱང་ཆུབ་མངོན་དུ་བྱས་པའི་ཚེ་སངས་རྒྱས་ཀྱི་མཐུས་བདག་གིས་སྔོན་བྱང་སེམས་ཀྱི་སྤྱོད་
པ་སྤྱད་པས་འཚང་རྒྱའོ་སྙམ་པའི་བསམ་པ་མཚུངས་པ་ཐེངས་གཅིག་ཙམ་རྙེད་པ་སྲིད་པ་དང་། སྤྲུལ་བའི་ཉན་
ཐོས་གདུལ་བྱའི་དོན་དུ་ལན་དུ་མར་ཉན་ཐོས་ཀྱི་ཐེག་པས་མྱ་ངན་ལས་འདའ་ཚུལ་བསྟན་པ་དང་། མཐར་ཐུག་
228

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། ：
པའི་ཐེག་པ་ནི་སངས་རྒྱས་ཀྱི་ཐེག་པ་ལས་གཞན་མེད་པ་སྟེ་དགོངས་གཞི་དེ་བདུན་ལ་དགོངས་པའི་ཕྱིར་ཏེ།
མདོ་སྡེ་རྒྱན་ལས། ཆོས་དང་བདག་མེད་རྣམ་གྲོལ་རྣམས། ། མཚུངས་ཕྱིར་རིགས་ནི་ཐ་དད་ཕྱིར། ། བསམ་
གཉིས་ཐོབ་ཕྱིར་སྤྲུལ་པའི་ཕྱིར། ། མཐར་ཐུག་ཕྱིར་ན་ཐེག་གཅིག་ཉིད། ། ཅེས་གསུངས་པའི་ཕྱིར། དགོས་
པ་ཡོད་དེ། ཐེག་དམན་དུ་རིགས་མ་ངེས་པ་ཁ་ཅིག་ཐེག་ཆེན་དུ་དྲང་བར་བྱ་བ་དང་། ཐེག་ཆེན་དུ་རིགས་མ་
ངེས་པ་ཁ་ཅིག་ཐེག་དམན་ལམ་དུ་མི་ལྟུང་བར་བྱ་བའི་ཆེད་ཡིན་པའི་ཕྱིར་ཏེ། དེ་ཉིད་ལས། ཁ་ཅིག་དག་ནི་
དྲང་ཕྱིར་དང་། ། གཞན་དག་རྗེས་སུ་བཟུང་པའི་ཕྱིར། ། རྫོགས་པའི་སངས་རྒྱུས་རྣམས་ཀྱིས་ནི། ། མ་
ངེས་རྣམས་ལ་ ཐེག་གཅིག་བསྟན། ། ཞེས་གསུངས་པའི་ཕྱིར། དངོས་ལ་གནོད་བྱེད་ཡོད་དེ། མདོ་ སྡེ་
དགོངས་འགྲེལ་ལ་སོགས་པའི་ལུང་དང་། གཞན་དབང་དང་ཡོངས་གྲུབ་གཉིས་སོ་སོར་བདེན་གྲུབ་ཏུ་སྒྲུབ་པའི་
རིགས་པས་གནོད་པའི་ཕྱིར། ཞེས་འདོད་དོ། །
གཉིས་པ་ལ་མཐར་ཐུག་ཐེག་པ་གཅིག་ཏུ་གྲུབ་པར་འདོད་པའི་ཚུལ་རྣམ་པར་གཞག་པ་ནི། ལང་ཀར་
གཤེགས་པ་ལས། བློ་གྲོས་ཆེན་པོ་ཉན་ཐོས་ཀྱི་ཐེག་པ་བ་རྣམས་ནི་ཉན་ཐོས་ཀྱི་ཐེག་པས་རྣམ་པར་གྲོལ་བ་མ་ཡིན་
གྱི་འོན་ཀྱང་དེ་དག་ནི་ཐེག་པ་ཆེན་པོའི་མཐར་ཐུག་པའོ། ། ཞེས་པ་དང་། དམ་ཆོས་པད་དཀར་ལས། ཤཱ་
རིའི་བུ་དེ་བཞིན་གཤེགས་པ་ལ་རྫུན་གསུང་པ་མི་འདའ་འོ། ། ཤཱ་རིའི་བུ་ཐེག་པ་ནི་གཅིག་ཁོ་ནར་ཟད་དེ།
འདི་ལྟ་སྟེ་སངས་རྒྱས་ཀྱི་ཐེག་པའོ། ། ཞེས་པ་དང་། དྲང་སྲོང་ཆེན་པོས་ཐེག་པ་གསུམ་བསྟན་པ། ། རྣམ་
འདྲེན་རྣམས་ཀྱི་ཐབས་ལ་མཁས་པ་སྟེ། ། ཐེག་པ་གཅིག་སྟེ་གཉིས་སུ་ཡོད་མ་ཡིན། ། བསྟི་བའི་དོན་དུ་ཐེག་
པ་གསུམ་བསྟན་ཏོ། ། ཞེས་པ་དང་། དཔལ་ཕྲེང་གི་མདོ་ལས། ཡོངས་སུ་མྱ་ངན་ལས་འདས་ཞེས་བྱ་བ་འདི་
ནི་དེ་བཞིན་གཤེགས་པ་རྣམས་ཀྱི་ཐབས་མཁས་པའོ། ། ཞེས་སོགས་ལུང་དུ་མ་ལ་བརྟེན་ནས། དབུ་མ་པས་
མཐར་ཐུག་ཐེག་པ་གཅིག་ཏུ་གྲུབ་པར་བཞེད་ལ། དེ་ལྟར་ནའང་མཐར་ཐུག་ཐེག་པ་གསུམ་དུ་གྲུབ་པར་སྟོན་
པའི་མདོ་དང་མི་འགལ་ཏེ། དགོངས་གཞི་དགོས་པ་དངོས་ལ་གནོད་བྱེད་གསུམ་གྱིས་དྲང་དོན་དུ་འགྲེལ་བའི་
ཕྱིར། དགོངས་གཞི་ཡོད་དེ། གནས་སྐབས་ཐེག་པ་སོ་སོར་རིགས་ངེས་པ་གསུམ་ཡོད་པ་ལ་དགོངས་པའི་ཕྱིར།
དགོས་པ་ཡོད་དེ་དེད་དཔོན་ཐབས་མཁས་པས་ལམ་རིང་པོས་དུབ་པའི་མགྲོན་པོ་དབུགས་འབྱུང་བའི་ཆེད་དུ་རྒྱུ་
མཚོའི་གླིང་དུ་གྲོང་ཁྱེར་སྤྲུལ་ནས་རིན་པོ་ཆེའི་གླིང་དུ་ཕྱིན་པའི་ཐབས་བྱེད་པ་ལྟར། འཁོར་བའི་ལམ་གྱིས་དུབ་
པ་སྟེ་དང་པོར་ཐེག་ཆེན་ལམ་དུ་འཇུག་མི་འདོད་པ་འགའ་ཞིག་དམན་པའི་མྱང་འདས་སུ་འཁྲིད་པ་དང་། ཁྱད་
པར་སེམས་ཙམ་པའི་རིགས་ཅན་རྗེས་སུ་བཟུང་པའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། སྔར་
229

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཤད་པའི་ལུང་དེ་རྣམས་དང་། གཞན་ཡང་ལུང་དུ་མ་ དང་ རིགས་ པ་ དུ་ མས་ ཀྱང་ གནོད་པའི་ཕྱིར།
རིགས་པས་གནོད་པའི་ཚུལ་ཡོད་དེ།སེམས་ཅན་ཐམས་ཅད་ཀྱི་སེམས་དོན་དམ་པར་རང་བཞིན་གྱིས་མེད་ཅིང་།
དྲི་མ་གློ་བུར་བ་འབྲལ་རུང་དུ་གནས་པ་དང་། ཆགས་སོགས་ཉོན་མོངས་ཀྱི་རྩ་བ་ཕུང་སོགས་བདེན་པར་འཛིན་
པའི་བདེན་འཛིན་དེ་ཉིད། ཐག་ཁྲ་ལ་སྦྲུལ་དུ་འཛིན་པའི་བློ་ལྟར་རྩ་བ་མི་བརྟན་པའི་ཕྱིར། དེ་ལྟར་ཡང་རྒྱུད་
བླའི་འགྲེལ་པར། རང་བཞིན་གྱིས་རྣམ་པར་དག་པའི་རིགས་ཡོད་པའི་ཕྱིར་འགའ་ཡང་གཏན་རྣམ་པར་དག་
པར་མི་འགྱུར་བ་ནི་འོས་པ་མ་ཡིན་ཏེ། ཐོག་མེད་གྱུར་ཀྱང་ཐ་མ་དང་ལྡན་པ། ། རང་བཞིན་གྱིས་དག་རྟག་
པའི་ཆོས་ཅན་ཕྱིར། ། ཐོག་མེད་སྦུབས་ཀྱི་ཕྱི་སྒྲིབ་མི་མཐོང་སྟེ། ། ཇི་ལྟར་གསེར་གྱི་གཟུགས་ནི་སྒྲིབ་པ་
བཞིན། ། ཞེས་གསུངས་པའི་ཕྱིར། །
གཉིས་པ་འཁོར་བ་ལ་མཐའ་ཡོད་མེད་ལ་གཉིས། ཡོད་པར་འདོད་པའི་ལུགས་དང་། མེད་པར་འདོད་
པའི་ལུགས་སོ། ། དང་པོ་ལ་གཉིས། ལུང་དང་རིགས་པའོ། ། དང་པོ་ནི་འཁོར་བ་ལ་ མཐའ་ཡོད་དེ།
མཐར་ཐུག་ཐེག་པ་གཅིག་དང་སེམས་ཅན་ཐམས་ཅད་འཚང་རྒྱུ་བར་བཤད་པའི་ལུང་རྣམས་དང་། གཞན་ཡང་
རིགས་པ་དང་འབྲེལ་བའི་ལུང་ནི། ཇི་སྐད་དུ། ཇི་ལྟར་ས་བོན་མཐའ་མཐོང་ཞིང་། ། ཞེས་སོགས་དང་།
ཡང་། ས་བོན་ཐོག་མཐའ་ཡོད་མིན་ཀྱང་། ། མེས་བསྲེག་པ་ན་ཕྱི་མཐའ་མཐོང་། ། དེ་བཞིན་འཁོར་བ་ཐོག་
མེད་ཀྱང་། ། བདག་མེད་མཐོང་བས་ཕྱི་མཐའ་མཐོང་། ། ཞེས་སོགས་ཀྱིས་གྲུབ་པའི་ཕྱིར། རིགས་པས་གྲུབ་
སྟེ། སེམས་ཅན་ཐམས་ཅད་འཚང་རྒྱ་ངེས་ཡིན་པའི་ཕྱིར་ཏེ། དེ་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་
ཀྱིས་ཁྱབ་པའི་ཕྱིར་དང་། དྲི་མ་གློ་བུར་བ་ཡིན་པའི་ཕྱིར། གཞན་ཡང་། འཁོར་བ་ལ་མཐའ་ཡོད་དེ། འཁོར་
བ་ལ་ཕྱི་མཐའ་ཡོད་པའི་ཕྱིར། དེར་ཐལ། འཁོར་བའི་རྩ་བར་གྱུར་པའི་བདག་འཛིན་འཇོམས་པའི་གཉེན་པོ་
བདག་མེད་མངོན་སུམ་དུ་རྟོགས་པའི་ཤེས་རབ་ཡོད་པའི་ཕྱིར། དེར་ཐལ། རྒྱན་སྣང་ལས། འཁོར་བ་ཡང་
བདག་མེད་པ་ལ་སོགས་པའི་གཉེན་པོའི་ཕྱོགས་མངོན་དུ་གྱུར་པ་ན་འགྲིབ་པའི་ཆོས་ཅན་ཡིན་ནོ། ། ཞེས་བྱ་
བའི་རང་བཞིན་གྱི་གཏན་ཚིགས་ཀྱི་སྟོབས་ཀྱིས་འཁོར་བ་རྒྱུན་ཆད་པ་ཡིན་ནོ། ། ཞེས་གསུངས་པའི་ཕྱིར་དང་།
གཞན་ཡང་། རྣམ་འགྲེལ་ལས། འགྲིབ་དང་ཕུལ་བྱུང་བསྟེན་པ་ཀུན། ། མི་མཐུན་ཕྱོགས་དང་བཅས་ཉིད་
ཕྱིར། ། དེ་གོམས་པ་ལས་བདག་འགྱུར་བས། ། ལ་ལར་ཟག་པ་ཟད་པར་འགྱུར། ། ཞེས་གསུངས་པའི་ཕྱིར།
ཚུལ་འདི་ནི། ཨ་བྱཱ་ཀ་ར་སོགས་མཁས་གྲུབ་དུ་མ་དང་། ཁྱད་པར་རྒྱལ་ཚབ་ཐམས་ཅད་མཁྱེན་པས་བཞེད་ལ།
དེ་ཡང་སེམས་ཅན་ཐམས་ཅད་འཚང་རྒྱ་བས་འཁོར་བ་སྟོང་བའི་དུས་བརྟག་པ་མཐའ་བཟུང་ཙམ་དུ་ཡོད་པ་ལ་
230

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
དགོངས་པར་གསལ་ལོ། ། དེས་ན་སེམས་ཅན་ཐམས་ཅད་འཚང་རྒྱ་བར་སྒྲུབ་པའི་རིགས་པ་ཡང་འདིར་འདུས་
པ་ཡིན་ཏེ། སེམས་ཅན་ཐམས་ཅད་འཚང་རྒྱ་ན་འཁོར་བ་མཐའ་ཡོད་དགོས་པར་གྲུབ་པའི་ཕྱིར་ཏེ། རྣམ་
བཤད་ལས། ཁ་ཅིག་འཁོར་བ་ལ་ཕྱི་མཐའ་མེད་ལ། སེམས་ཅན་ཐམས་ཅད་སངས་རྒྱའོ་ཞེས་ཟེར་བ་ནི་འགལ་
བའི་ཁུར་འབའ་ཞིག་གོ། ཞེས་གསུངས་པའི་ཕྱིར། །
གཉིས་པ་མཐའ་མེད་པར་སྒྲུབ་པ་ལ་གཉིས། ལུང་དང་རིགས་པའོ། ། དང་པོ་ནི། སྡུད་པ་ལས། མ་
རིག་འཁྲུལ་འཁོར་འདི་ལ་ཟད་མེད་འཕེལ་བ་མེད། ། ཅེས་པ་དང་། མདོ་ལས། ནམ་མཁའི་མཐར་ཐུག་གྱུར་
བ་ཇི་ཙམ་པར། ། སེམས་ཅན་མ་ལུས་མཐའ་ཡང་དེ་བཞིན་ཏེ། ། ཞེས་པ་དང་། འཁོར་བ་ཐོག་མ་ཐ་མ་
མེད། ༑ ཅེས་སོགས་ཀྱིས་འགྲུབ་ལ་རིགས་པ་ནི། འཁོར་བ་ལ་མཐའ་མེད་དེ། སེམས་ཅན་ཐམས་ཅད་འཚང་
རྒྱ་བ་སྲིད་དུ་ཆུག་ཀྱང་། དུས་འདི་ཙམ་ན་སེམས་ཅན་གཅིག་ཀྱང་མི་སྲིད་ཅེས་པའི་མཚམས་འཛིན་པར་མི་ནུས་
པའི་ཕྱིར། གལ་ཏེ་ནུས་ན། སེམས་ཅན་ཐམས་ཅད་དུས་མཉམ་དུ་སངས་རྒྱས་པ་མི་སྲིད་ལ། རིམ་གྱིས་འཚང་
རྒྱ་བས་དེའི་ཚེ་སངས་རྒྱས་ཕྱི་མ་རྣམས་ཀྱིས་སེམས་ཅན་ཐམས་ཅད་ཀྱི་དོན་མ་བྱས་པར་སངས་རྒྱས་པར་ཐལ་
པར་འགྱུར་པའི་ཕྱིར། གཞན་ཡང་། འཁོར་བ་ལ་མཐའ་མེད་དེ། དེ་ལ་ཐོག་མའི་མཐའ་ཡོད་ན་རྒྱུ་མེད་དུ་
འགྱུར་ལ། ཕྱི་མའི་མཐའ་ཡང་མེད་པའི་ཕྱིར། དེར་ཐལ། སངས་རྒྱས་གྲངས་མེད་པ་བྱོན་ནས་སེམས་ཅན་
གྲངས་མེད་པ་ཞིག་མྱོང་འདས་ལ་བཀོད་ཀྱང་། སེམས་ཅན་ཉུང་དུ་མ་སོང་ཞིང་མཐའ་ཡས་པའི་ཕྱིར། དཔེར་
ན། ནམ་མཁའ་ལ་མཐའ་མེད་པ་བཞིན་ནོ། ། དེ་ལྟར་ཡང་། འགྲེལ་ཆེན་ལས། སངས་རྒྱས་རེ་རེ་བྱུང་བ་
སེམས་ཅན་གྲངས་མེད་པ་ཡོངས་སུ་མྱ་ངན་ལས་འདའ་མོད་ཀྱི། དེ་ལྟར་ནའང་འཁོར་བ་ལ་ཟད་པ་མེད་པས་
མཐའ་ཡས་པའི་ཕྱིར། ནམ་མཁའ་དང་འདྲ་སྟེ། ཞེས་གསུངས་པའི་ཕྱིར། འོ་ན་མཐའ་ཡོད་མེད་གཉིས་ཀ་
ཅིག་ཅར་དུ་རང་ལུགས་སུ་མི་རུང་བས་གང་འདོད་ཅེ་ན། འདི་ལ་གསེར་འཕྲེང་ལྟར་ན་གང་ཁས་བླངས་ཀྱང་
དོན་འདྲ་བར་མངོན་ལ། རྣམ་བཤད་ལས། ཕྱི་མཐའ་ཡོད་པས་མཐའ་ཡོད་དུ་སྒྲུབ་པ་ལྟར་ཁས་ལེན་པ་གོང་དུ་
བསྒྲུབས་ཟིན་པ་ལྟར་རོ། ། འདི་ནི་རྗེའི་དགོངས་པ་ཡང་ཡིན་པར་མངོན་ཏེ། རྩ་ཤེའི་རབ་བྱེད་བཅུ་གཅིག་
པའི་རྣམ་བཤད་ལས། བཞི་བརྒྱ་པའི་ལུང་སྔར་བཤད་པ་དེ་དྲངས་ཤིང་སྒྲུབ་པར་མཛད་པའི་ཕྱིར། འོན་ཀྱང་
དེ་གཉིས་གང་ཁས་བླངས་ཀྱང་དགོངས་གཞི་མཐར་ཐུག་མི་འགལ་བར་སེམས་ཏེ། སེམས་ ཅན་ཐམས་ཅད་
སངས་རྒྱ་བར་འདོད་ཀྱང་། དུས་ནམ་གྱི་ཚེ་འཚང་རྒྱ་བའི་མཐའ་བཟུང་བར་མི་ནུས་པའི་ཕྱིར། །
གསུམ་པ་ཐེག་དམན་དགྲ་བཅོམ་པ་ལམ་གང་ནས་ཐེག་ཆེན་དུ་འཇུག་པ་ནི། ཐེག་ཆེན་ཚོགས་ལམ་དུ་
231

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ངེས་ཏེ། ཐེག་ཆེན་གྱི་རིགས་ཅན་རྣམས་ཀྱིས་འཚང་རྒྱ་བ་ལ་བསྐལ་པ་གྲངས་མེད་གསུམ་དུ་ཚོགས་གསོག་པར་
བྱེད་པས། དེ་ལྟར་ན། དེས་ཀྱང་གྲངས་མེད་གསུམ་གྱི་ཚོགས་གསོག་དགོས་ཤིང་། དེའི་ཐོག་མ་ཡང་ཐེག་ཆེན་
ཚོགས་ལམ་ནས་རྩོམ་དགོས་པའི་ཕྱིར་དང་། ཐེག་ཆེན་སེམས་བསྐྱེད་ཐེག་ཆེན་ལམ་གྱི་འཇུག་སྒོ་ཡིན་པ་སོགས་
བསྒྲུབས་ཟིན་པའི་ཕྱིར།
གསུམ་པ་རྩོད་པ་སྤོང་པ་ལ་ཁ་ཅིག ཉན་ཐོས་བྱེ་བྲག་སྨྲ་བས་མཐར་ཐུག་ཐེག་པ་གསུམ་དུ་གྲུབ་པར་
འདོད་པར་ཐལ། དེས་མཐར་ཐུག་ཉན་ཐོས་རང་རྒྱལ་སངས་རྒྱས་ཀྱི་ཐེག་པ་གསུམ་གྲུབ་པར་འདོད་པའི་ཕྱིར།
ཟེར་ན། མ་ཁྱབ་སྙམ་སྟེ། མཐར་ཐུག་ཐེག་པ་གསུམ་དུ་གྲུབ་པར་འདོད་ཅེས་པ་ནི། མཐར་ཐུག་ཐེག་ཆེན་གྱི་
ཐེག་པ་གྲུབ་པར་འདོད་པ་ཞིག་ཡན་ལག་ཏུ་དགོས་པའི་དབང་དུ་བྱས་པའི་ཕྱིར། དཔྱད་དོ། ། ཁ་ཅིག ལུང་
གི་རྗེས་འབྲང་གི་སེམས་ཙམ་པས་མཐར་ཐུག་ཐེག་པ་གཅིག་ཏུ་གྲུབ་པར་འདོད་པར་ཐལ། དེས་མཐར་ཐུག་
ཐེག་པ་གཅིག་ལས་མེད་པར་འདོད་པའི་ཕྱིར། དེར་ཐལ། དེས་མཐར་ཐུག་པའི་ཐེག་པ་གཅིག་ལས་མེད་པར་
འདོད་པའི་ཕྱིར། ཁ་ཅིག་མ་ཁྱབ་སྟེ། དེས་མཐར་ཐུག་པའི་ཐེག་པ་གཅིག་ལས་མེད་པ་དེ་མཐར་ཐུག་ཐེག་པ་
གཅིག་ཏུ་གྲུབ་པར་སྟོན་པའི་མདོའི་དགོངས་གཞིར་འདོད་པའི་ཕྱིར་གསུངས་ན། རེ་ཞིག་དེ་མི་འཐད་པར་ཐལ།
དེས་མཐར་ཐུག་པའི་ཐེག་པ་གཅིག་ལས་མེད་པར་མི་འདོད་པའི་ཕྱིར། དེར་ཐལ། དེས་མཐར་ཐུག་པའི་
སངས་རྒྱས་ཀྱི་ཐེག་པ་གཅིག་ལས་མེད་པར་མི་འདོད་པའི་ཕྱིར། དེར་ཐལ། མཐར་ཐུག་པའི་རྣམ་མཁྱེན་དུ་མ་
ཡོད་པར་འདོད་པའི་ཕྱིར། ཁྱབ་སྟེ། རྣམ་མཁྱེན་ཡིན་ན། ཐེག་པ་ཡིན་དགོས་པའི་ཕྱིར། དེར་ཐལ། དེ་
ཡིན་ན། ཐེག་པ་ཆེན་པོ་ཡིན་དགོས་པའི་ཕྱིར། ཁ་ཅིག སློབ་ད་པོན་སེངྒེ་བཟང་པོས་མཐར་ཐུག་པའི་ཐེག་པ་
གསུམ་གྲུབ་པར་མི་འདོད་པར་ཐལ། དེས་མཐར་ཐུག་པའི་ཐེག་པ་གསུམ་དུ་གྲུབ་པར་མི་འདོད་པའི་ཕྱིར།
ཟེར་ན། མ་ཁྱབ། རྟགས་དེར་ཐལ། མཐར་ཐུག་ པའི་ཐེག་པ་གསུམ་དུ་མ་གྲུབ་པའི་ཕྱིར། དེར་ཐལ།
མཐར་ཐུག་པའི་ཐེག་པ་གཅིག་ཡིན་པའི་ཕྱིར། དེར་ཐལ། རྣམ་མཁྱེན་གཅིག་ཡིན་པའི་ཕྱིར། རེ་ཞིག་གོ།
ཁ་ཅིག སེམས་ཅན་ཐམས་ཅད་སངས་རྒྱུ་ཡང་འཚང་རྒྱུ་ངེས་མ་ཡིན་པར་ཐལ། དེ་སངས་རྒྱན་རྒྱ་ངེས་ཡིན་མི་
དགོས་པའི་ཕྱིར། དེར་ཐལ། སྤྱིར་སངས་རྒྱ་ན་འཚང་རྒྱ་ངེས་ཡིན་མི་དགོས་པའི་ཕྱིར། མ་གྲུབ་ན། སེམས་
ཅན་གྱི་རྒྱུད་ཀྱི་ཁོང་ཁྲོས་འཛོམས་ངེས་ཀྱི་དགེ་བ་ཆོས་ཅན། དེར་ཐལ། དེའི་ཕྱིར། དེར་ཐལ། སངས་རྒྱས་
སུ་འགྱུར་རུང་ཡིན་པའི་ཕྱིར། དེར་ཐལ། སངས་རྒྱས་ཀྱི་རིགས་ཡིན་པའི་ཕྱིར། དེར་ཐལ། སེམས་ཅན་གྱི་
རྒྱུད་ཀྱི་དགེ་བ་ཡིན་པའི་ཕྱིར། འདོད་མི་ནུས་ཏེ། སངས་རྒྱས་སུ་འགྱུར་པ་མི་སྲིད་པའི་ཕྱིར། དེར་ཐལ།
232

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
ཁོང་ཁྲོས་གཏན་ནས་འཇོམས་ངེས་ཡིན་པའི་ཕྱིར། ཟེར་ན། དཔྱད་པར་བྱའོ། ། ཁ་ཅིག སེམས་ ཅན་
ཐམས་ཅད་སངས་རྒྱ་བར་སྤྱིར་ཐག་ཆོད་ཀྱང་། དུས་ནམ་གྱི་ཚེ་སངས་རྒྱ་བ་ཐག་ཆོད་པ་མི་སྲིད་པར་ཐལ། དེ་
འཚང་རྒྱ་ཡང་དུས་འདི་ཙམ་ནས་སངས་རྒྱུ་བ་ངེས་ཅན་དུ་མི་འགྲུབ་པའི་ཕྱིར། ཟེར་ན། ཚིག་ལ་བརྟེན་ན།
མ་གྲུབ་སྟེ། སེམས་ཅན་ཐམས་ཅད་སངས་རྒྱས་པའི་དུས་སུ་དེ་སངས་རྒྱས་སོ་ཞེས་འོལ་སྤྱི་ཙམ་དུ་ཁས་ལེན་
རིགས་པའི་ཕྱིར། འོན་ཀྱང་དོན་ལ་དེ་ལྟར་ཡིན་པའི་ཕྱིར་མི་སེམས་སོ། ། ཁ་ཅིག སེམས་ཅན་ཐམས་ཅད་
སངས་རྒྱས་པའི་དུས་སུ་སེམས་ཅན་ཐམས་ཅད་སངས་མ་རྒྱས་པར་ཐལ། དེ་སངས་རྒྱས་པའི་དུས་སུ་སངས་མ་
རྒྱས་པའི་སེམས་ཅན་ཡོད་པའི་ཕྱིར། ཟེར་ན། རེ་ཞིག་མ་ཁྱབ། ཁོ་ན་རེ། ཁྱབ་སྟེ། དེའི་དུས་སུ་ཡོད་པའི་
སེམས་ཅན་ཡོད་ན། དེ་ཡང་སེམས་ཅན་ཐམས་ཅད་ཀྱི་ཁོངས་སུ་གཏོགས་དགོས་པའི་ཕྱིར། ཟེར་ན། དངོས་
པོ་ཐམས་ཅད་ཀྱི་རྒྱུའི་དུས་སུ་དངོས་པོ་ཐམས་ཅད་ཡོད་པར་ཐལ། དེའི་དུས་སུ་ཡོད་པའི་དངོས་པོ་སྲིད་པའི་
ཕྱིར། དེར་ཐལ། དེའི་དུས་སུ་དེའི་རྒྱུ་དངོས་པོ་ཡིན་པའི་ཕྱིར། མ་ཁྱབ་ན། དེ་དངོས་པོ་ཐམས་ཅད་ཀྱི་ནང་
ཚན་མ་ཡིན་པར་ཐལ་ལོ། ། གོང་དུ་འདོད་མི་ནུས་སོ། ། ཁ་ཅིག སེམས་ཅན་ཐམས་ཅད་ཀྱི་ནང་ཚན་ཡོད་
པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། བདེ་འགྲོ་བ་དང་ངན་འགྲོ་བ་གཉིས་ཀྱི་ནང་ཚན་
ཡོད་པར་ཐལ། འདོད་པའི་ཕྱིར། འདོད་ན། བདེ་འགྲོ་བའི་ནང་ཚན་དང་ངན་འགྲོ་བའི་ནང་ཚན་གྱི་གཞི་
མཐུན་ཡོད་པར་ཐལ་ལོ། ། ཟེར་ན། མ་ཁྱབ། ཁ་ཅིག འཁོར་བ་ལ་ཐོག་མའི་མཐའ་མེད་པར་ཐལ། ཁྱོད་
ཀྱི་དམ་བཅའ་འཐད་པའི་ཕྱིར། འདོད་ན། དེ་ཡོད་པར་ཐལ། འཁོར་བའི་ཐོག་མ་ཡོད་པའི་ཕྱིར། ཁ་ཅིག་
མ་ཁྱབ་ཟེར་ན། རྟགས་དེར་ཐལ། སྐྱེ་བའི་ཐོག་མ་ཡོད་པའི་ཕྱིར། དེར་ཐལ། ཚེ་འདིའི་སྐྱེ་བའི་ཐོག་མ་ཡོད་
པའི་ཕྱིར། གཞན་ཡང་། སྐྱེ་བའི་ཐོག་མ་ཡོད་པར་ཐལ། སྐྱེ་བའི་སྐད་ཅིག་སྔོན་མ་ཡོད་པའི་ཕྱིར། དེར་ཐལ།
སྐྱེ་བ་དེ་རང་གི་རིགས་འདྲ་སྔ་མ་ལས་བྱུང་བའི་ཕྱིར། གཞན་ཡང་། སྐྱེ་བའི་ཐོག་མ་ཡོད་པར་ཐལ། དེར་ཐལ།
དེ་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡོད་པའི་ཕྱིར། ཟེར་རོ། ། ཁ་ཅིག འཁོར་བ་སྟོང་པའི་དུས་
སྲིད་པར་ ཐལ། སེམས་ ཅན་ཐམས་ ཅད་སངས་རྒྱུ་ཞིང་འཁོར་བའི་ཕྱི་མཐའ་ཡོད་ པའི་ཕྱིར། འདོད་ན།
སངས་རྒྱས་ཀྱི་འཕྲིན་ལས་རྒྱུན་ཆད་སྲིད་པར་ཐལ། འདོད་པའི་ཕྱིར། ཟེར་ན། མ་ཁྱབ་སྟེ། རྒྱུན་ལས། དེ་
བཞིན་འཁོར་བ་ཇི་སྲིད་འདིའི། ། ལས་ནི་རྒྱུན་མི་ཆད་པར་འདོད། ། ཅེས་གསུངས་པའི་ཕྱིར། ཁོ་ན་རེ།
དེ་མི་འཐད་པར་ཐལ། འཁོར་བའི་སེམས་ཅན་མཐའ་དག་སངས་རྒྱས་པའི་ཚེ་སངས་རྒྱས་ཀྱི་འཕྲིན་ལས་འཇུག་
ཡུལ་མེད་པའི་ཕྱིར། དེར་ཐལ། དེའི་ཚེ་སེམས་ཅན་མེད་པའི་ཕྱིར། ཟེར་ན། སྐྱོན་མེད་དེ། སེམས་ཅན་
233

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་པཞུགས་སོ། །
ཐམས་ཅད་འཚང་རྒྱ་ཡང་། དུས་འདི་ཙམ་ནས་སེམས་ཅན་གཅིག་ཀྱང་ཡོད་མི་སྲིད་ཅེས་པའི་མཚམས་འཛིན་
མི་རིགས་པར་བསྒྲུབས་ཟིན་པའི་ཕྱིར། ཁ་ཅིག འཁོར་བའི་སེམས་ཅན་འདི་ཕན་ཆད་དུ་མེད། འདི་ཚུན་
ཆད་དུ་ཡོད་ཅེས་མཚམས་འཛིན་མི་རིགས་པར་ཐལ། དམ་བཅའ་འཐད་པའི་ཕྱིར། རེ་ཞིག་འདོད་བྱས་པར།
དེ་འཛིན་རིགས་པར་ཐལ། དེ་སངས་རྒྱས་པ་ཕན་ཆད་དུ་མེད། དེ་ཚུན་ཆད་དུ་ཡོད་པའི་ཕྱིར། ཟེར་ན།
དོན་དུ་མ་ཁྱབ། ཁ་ཅིག འཁོར་བ་ལ་མཐའ་མེད་པར་ཐལ། འཁོར་བ་ལ་མཐའ་མེད་པའི་རྒྱུ་མཚན་གྱིས་
འཁོར་བ་བདེན་པས་སྟོང་པ་དེ་ཐོག་མ་དང་ཐ་མེད་པ་སྟོང་དང་ཉིད་དུ་འཇོག་པའི་ཕྱིར། ཟེར་ན། མ་གྲུབ་སྟེ།
དེ་ནི་འཁོར་བའི་མཐའ་སོ་སྐྱེ་རང་འགའ་བས་ཇི་བཞིན་ངེས་མི་ནུས་པར་དགོངས་པ་ཡིན་པའི་ཕྱིར། ཁ་ཅིག་ན་
རེ། སེམས་ ཅན་གཏན་ནས་མེད་པ་སྲིད་པར་ཐལ། སེམས་ཅན་ཐམས་ ཅད་འཚང་རྒྱུ་བ་སྲིད་པའི་ཕྱིར།
འདོད་ན། སེམས་ཅན་ནམ་ཡང་མེད་པ་སྲིད་པར་ཐལ། འདོད་པའི་ཕྱིར། ཟེར་ན། རྣམ་བཤད་ལྟར་ན་མི་
འདོད་ལ། རེ་ཞིག་འདོད་ཀྱང་མི་འགལ་སྙམ་སྟེ། དེ་ལ་ནམ་ཡང་ཡོད་མ་མྱོང་བར་ཐལ་བ་འཕེན་ན་མ་ཁྱབ་
ཅེས་བྱའོ། ། དེ་ལ་ཁོ་ན་རེ། ཁྱོད་ཀྱིས་དེ་སྐད་སྨྲ་བར་མི་རིགས་པར་ཐལ། རྣམ་བཤད་ལས་དངོས་སུ་
གསུངས་པ་ལས་འགལ་ན་ཧ་ཅང་ཐལ་པའི་ཕྱིར། ཟེར་ན། བདེན་མོད། འོན་ཀྱང་དགོངས་པ་བཙལ་དགོས་
པའིཕྱིར། དེ་ལྟ་མ་ཡིན་ན། སེམས་ཅན་སངས་རྒྱས་པའི་ཚེ་དེ་ཡོད་པར་ཐལ། རྣམ་བཤད་ལས། ཁྱོད་
སངས་རྒྱས་པ་ཡོད་ན་ཁྱོད་མེད་པར་འགལ་ལོ། ། ཞེས་གསུངས་པའི་ཕྱིར། འདོད་ན་བཀག་ཟིན་ཅིང་།
སེམས་ཅན་དང་སེམས་ཅན་ཡོད་པ་གཉིས་ཡུལ་དུས་གང་ལ་ལྟོས་ཏེ་རང་བཞིན་གཅིག་ཡིན་པའི་ཕྱིར། དེར་
ཐལ། སེམས་ཅན་དང་སེམས་ཅན་མི་རྟག་པ་གཉིས་ཡུལ་དུས་རང་བཞིན་གང་ལ་ལྟོས་ཏེ་གྲུབ་སྟེ་རྫས་གཅིག་
ཡིན་པའི་ཕྱིར། ཁ་ཅིག འཁོར་བ་ལ་མཐའ་ཡོད་མེད་འདོད་པའི་ལུགས་གཉིས་ཀ་འགོད་མི་རིགས་པར་ཐལ།
འཁོར་བ་ལ་མཐའ་མེད་པར་འདོད་པའི་ཕྱིར། ཟེར་ན། སྐྱོན་མེད་དེ། འཁོར་བ་ལ་མཐའ་ཡོད་མེད་གཉིས་
ཀའི་ལུགས་ཡོད་པར་མདོ་ལས་བཤད་པའི་དགོངས་པ་སྒྲུབ་པར་འདོད་པའི་ཕྱིར། དེར་ཐལ། གསེར་འཕྲེང་
ལས། འཁོར་བ་ལ་མཐའ་ཡོད་མེད་གཉིས་ཀ་བཅོམ་ལྡན་འདས་ཀྱིས་གསུངས་ཤིང་། དེ་ལ་བརྟེན་ནས་གྲུབ་
མཐའ་འཛིན་པ་རྣམས་ཀྱིས་མཐའ་ཡོད་མེད་གཉིས་ཀ་བསྟན་བཅོས་སུ་བཤད། ཕྱོགས་གཉིས་ཀ་ལ་སྒྲུབ་བྱེད་
ཡོད། ཞེས་གསུངས་པའི་ཕྱིར། ཁ་ཅིག ཐེག་དམན་དགྲ་བཅོམ་པ་ཐེག་ཆེན་ལམ་དུ་འཇུག་པའི་ཚེ་ས་བདུན་
པ་ནས་འཇུག་པར་ཐལ། སྟོང་ཉིད་མངོན་སུམ་དུ་རྟོགས་མྱོང་བའི་ཐེག་དམན་དགྲ་བཅོམ་པ་ཐེག་ཆེན་ལམ་དུ་
འཇུག་པའི་ཚེ་དེ་ནས་འཇུག་པའི་ཕྱིར། དེར་ཐལ། དགྲ་བཅོམ་པ་དེས་ཐེག་ཆེན་གྱི་མཐོང་ལམ་མངོན་དུ་བྱེད་
234

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
མི་དགོས་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་དུ་བདེན་པ་མངོན་སུམ་དུ་རྟོགས་པ་ལྟར་དེས་ཀྱང་
བདེན་པ་མངོན་སུམ་དུ་རྟོགས་མྱོང་བའི་ཕྱིར་ཟེར་ན། དེ་མི་འཐད་པར་ཐལ། ཐེག་ཆེན་གྱི་མཐོང་ལམ་དེ་
བདེན་པ་མངོན་སུམ་དུ་རྟོགས་པ་ཙམ་གྱི་སྒོ་ནས་བཞག་པ་མ་ཡིན་པའི་ཕྱིར། དེར་ཐལ། དེ་ཡོན་ཏན་བརྒྱ་ཕྲག་
བཅུ་གཉིས་སོགས་ཐེག་ཆེན་གྱི་ཁྱད་ཆོས་དུ་མས་བཞག་པ་ཡིན་པའི་ཕྱིར། ཁ་ཅིག ཐེག་ཆེན་ལམ་དུ་འཇུག་ཁ་
མའི་ཉན་ཐོས་ཡོད་པར་ཐལ། ཉན་ཐོས་ཐེག་ཆེན་ལམ་དུ་འཇུག་ཁ་མ་ཡོད་པའི་ཕྱིར། ཟེར་ན། མ་ཁྱབ།
རྟགས་དེར་ཐལ། ཉན་ཐོས་ཐེག་ཆེན་ལམ་དུ་ཞུགས་པ་ཡོད་པའི་ཕྱིར། དེར་ཐལ། དེ་སངས་རྒྱས་པ་ཡོད་པའི་
ཕྱིར། འདོད་མི་ནུས་ཏེ། ལྷག་བསམ་རྣམ་དག་རྒྱུད་ལ་སྐྱེས་པའི་ཉན་ཐོས་མེད་པའི་ཕྱིར། ཁ་ཅིག་ན་རེ།
འཕགས་པ་ཕུང་གསུམ་པ་ཡོད་པར་ཐལ། གོང་གི་དམ་བཅའ་འཐད་པའི་ཕྱིར། འདོད་ན། སྡེ་སྣོད་ཕུང་
གསུམ་པ་ཡོད་པར་ཐལ། འདོད་པའི་ཕྱིར་ན། མ་ཁྱབ་གསུང་། འདོད་མི་ནུས་ཏེ། སྡེ་སྣོད་བཞི་བ་མེད་ཅིང་།
གྲུབ་མཐའ་སྨྲ་བ་ལྔ་བ་མེད་པའི་ཕྱིར། ཟེར་ན། ཡང་ན་འདིར་མ་ཁྱབ། རྟོགས་དེར་ཐལ། ཇོ་བོའི་གསུང་
ལས། སངས་རྒྱས་པ་ལ་བཞི་བ་དང་། ། ལྔ་བ་ཐུབ་པའི་དགོངས་པ་མིན། ། ཞེས་གསུངས་པའི་ཕྱིར། ཁོ་ན་
རེ། སྡེ་སྣོད་བཞི་པ་ཡོད་པར་ཐལ། སྡེ་སྣོད་བཞི་ཡོད་པའི་ཕྱིར། ཟེར་ན། མ་ཁྱབ། རྟགས་དེར་ཐལ། སྡེ་
སྣོད་བཅུ་གཉིས་ཡོད་པའི་ཕྱིར། དེར་ཐལ། གསུང་རབ་ཡན་ལག་བཅུ་གཉིས་ཡོད་པའི་ཕྱིར། ཁ་ཅིག ཐེག་
དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་ཐེག་ཆེན་དགྲ་བཅོམ་པ་ཡིན་པར་
ཐལ། དེ་ཐེག་ཆེན་གྱི་དགྲ་བཅོམ་པ་ཡིན་པའི་ཕྱིར། ཟེར་ན། རེ་ཞིག་མ་ཁྱབ། རྟགས་དེར་ཐལ། ཐེག་ཆེན་
པའི་དགྲ་བཅོམ་པ་ཡིན་པའི་ཕྱིར། མ་ཁྱབ། ཁ་ཅིག་ན་རེ། དེ་ཐེག་ཆེན་དགྲ་བཅོམ་པ་ཡིན་པར་ཐལ། དེ་མི་
སློབ་པ་ཡིན་པའི་ཕྱིར། དེར་ཐལ། མི་སློབ་པའི་རྟགས་པ་སྔོན་སོང་ཡིན་པའི་ཕྱིར། དེར་ཐལ། ཉན་ཐོས་
དགྲ་བཅོམ་པ་དེ་མི་སློབ་པ་ཡིན་པའི་ཕྱིར། དེར་ཐལ། མཛོད་ལས། དེ་ཚེ་དེ་མི་སློབ་དགྲ་བཅོམ། ། ཞེས་
གསུངས་པའི་ཕྱིར་ན། མ་ཁྱབ་སྟེ། དེ་ནི་ཐེག་པ་རང་ལམ་གྱི་མི་སློབ་པ་ཡིན་པ་ལ་དགོངས་པའི་ཕྱིར། ། བྱང་
ཆུབ་ཏུ་སེམས་བསྐྱེད་པ་ནི་འཁོར་བ་ཇི་སྲིད་པར་སེམས་ཅན་གྱི་དོན་བྱེད་པར་ཞུགས་པ་ཉིད་ཀྱིས་ཉོན་མོངས་པ་
རྣམ་པ་ཐམས་ཅད་དུ་སྦྱངས་པ་མ་ཡིན་པ་ཞེས་བྱ་བ་ནི་རང་བཞིན་ཡིན་ནོ། ། ཞེས་པའི་སྐབས་སུ་མཐའ་དཔྱད་
པ་ལ་གསུམ་ལས། དང་པོ་ལ། ཁ་ཅིག མ་རིག་པའི་བག་ཆགས་དེ། འདིར་ཉོན་མོངས་པ་རྣམ་པ་ཐམས་
ཅད་དུ་སྤངས་པ་མིན་ཞེས་པའི་དངོས་བསྟན་གྱི་ཉོན་མོངས་ཡིན་ཟེར་ན། དེ་མི་འཐད་པར་ཐལ། དེ་བྱང་ཆུབ་
སེམས་དཔས་སྤང་བྱའི་གཙོ་བོར་བྱས་ནས་སྤོང་དགོས་པའི་ཕྱིར། དེར་ཐལ། དེས་ཤེས་སྒྲིབ་སྤང་བྱའི་གཙོ་
235

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བོར་བྱས་ནས་སྤོང་དགོས་པའི་ཕྱིར། གཞན་ཡང་། དེ་མི་འཐད་པར་ཐལ། མ་རིག་པའི་བག་ཆགས་དེ་འདིར་
བསྟན་ཉོན་མོངས་ཡིན་ན། དེ་ཉན་རང་སློབ་པ་རྣམས་ཀྱིས་གཙོ་བོར་སྤོང་དགོས་པ་ལས། ཉན་རང་སློབ་པས་
དེ་གཙོ་བོར་མི་སྤོང་བའི་ཕྱིར། དང་པོ་དེར་ཐལ། བྱང་སེམས་ཀྱི་ལམ་ཤེས་དེས་འདིར་བསྟན་ཉོན་མོངས་གཙོ་
བོར་མི་སྤོང་བའི་སྒོ་ནས་ཉན་རང་གི་ལམ་ལས་རང་བཞིན་གྱི་ཁྱད་པར་དུ་འཕགས་པ་ལ་རྒྱུ་མཚན་ཡང་དག་ཡོད་
པའི་ཕྱིར། ཕྱི་མ་དེར་ཐལ། ཉན་རང་དགྲ་བཅོམ་པས་མ་རིག་པའི་བག་ཆགས་མ་སྤངས་པའི་ཕྱིར། དེར་ཐལ།
བག་ཆགས་དེ་ཤེས་སྒྲིབ་ཕྲ་ཞིང་ཕྲ་བ་ཡིན་པའི་ཕྱིར། ཁ་ཅིག མ་རིག་པ་དེ་འདིར་བསྟན་ཉོན་མོངས་ཡིན་ཟེར་
ན། འོ་ན། བྱང་ཆུབ་སེམས་དཔས་མ་རིག་པ་དེ་གཞན་དོན་སྒྲུབ་པའི་ཡན་ལག་ཏུ་སྒྱུར་བར་བྱེད་པར་ཐལ།
དེ་འདིར་བསྟན་ཉོན་མོངས་ཡིན་པའི་ཕྱིར། འདོད་མི་ནུས་ཏེ། མ་རིག་པའི་དབང་གིས་གཞན་དོན་བྱེད་མི་
ནུས་པའི་ཕྱིར། ཁ་ཅིག འདིར་བཤད་པའི་ཉོན་མོངས་དེ་ཉོན་མོངས་མཚན་ཉིད་པ་ཡིན་ཅིང་། དེ་བྱང་ཆུབ་
སེམས་དཔའ་སྐྱེ་བ་ལེན་པའི་རྒྱུར་ཡང་དགོས་སོ་ཞེ་ན། དེ་མི་འཐད་པར་ཐལ། བྱང་སེམས་འཕགས་པ་བསམ་
བཞིན་དུ་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ལེན་གྱི་དེ་ཉོན་མོངས་པའི་དབང་གིས་སྐྱེ་བ་ལེན་པ་མ་ཡིན་
པའི་ཕྱིར། དེར་ཐལ། དེ་ཉོན་མོངས་པའི་དབང་གིས་སྐྱེ་བ་ལེན་ན་དེའི་དབང་གིས་རྒ་བ་དང་ན་བ་སོགས་ཀྱང་
ཡོད་དགོས་པ་ལས་བྱང་སེམས་འཕགས་པ་ལ་དེ་མེད་པའི་ཕྱིར། དེར་ཐལ། རྒྱུད་བླ་མར། འཕགས་པས་ན་
དང་རྒ་བ་དང་། ། འཆི་བའི་སྡུག་བསྔལ་རྩད་ནས་སྤངས། ། ལས་དང་ཉོན་མོངས་དབང་གིས་སྐྱེ། ། དེ་ལ་
དེ་མེད་ཕྱིར་དེ་མེད། ། ཅེས་གསུངས་པའི་ཕྱིར། དེ་ལ་ཁོ་ན་རེ། བྱང་སེམས་འཕགས་པ་ཡིན་ན། ལས་ཉོན་
གྱི་དབང་གིས་སྐྱེ་འཆི་མི་བྱེད་པས་ཁྱབ་པ་བདེན་ཡང་། དེའི་དབང་གིས་བྱུང་བའི་སྐྱེ་འཆི་སྤངས་པས་མ་ཁྱབ་སྟེ།
དེ་ལྟར་ཁྱབ་ན། བྱང་སེམས་འཕགས་པ་ཡིན་ན། ལས་ཉོན་གྱི་དབང་གིས་ཉིང་མཚམས་སྦྱོར་བ་སྤངས་དགོས་
པས་འཁོར་བ་ཡང་སྤངས་པར་འགྱུར་ལ། དེ་ལྟར་ན། བྱང་འཕགས་ལ་དགྲ་བཅོམ་གྱིས་ཁྱབ་པར་འགྱུར་བའི་
ཕྱིར། གསུང་ངོ་། ། ཁ་ཅིག བསོད་ནམས་ཀྱི་ཚོགས་ཡོངས་སུ་ཚོལ་བས་མི་ངོམས་པ་སོགས་རྒྱུ་བརྒྱད་པོ་དེ།
ཉོན་མོངས་དང་བྱེད་ལས་འདྲ་བས་སྐབས་འདིར་བསྟན་གྱི་ཉོན་མོངས་ཡིན་ཟེར་ན། དེ་མི་འཐད་པར་ཐལ།
དེ་རྣམས་བྱང་ཆུབ་སེམས་དཔས་སྤང་བྱའི་གཙོ་བོར་བྱེད་དམ་མི་བྱེད་སྙམ་པའི་དོགས་པ་རྟོག་ལྡན་ལ་མི་སྐྱེ་བའི་
ཕྱིར། དེར་ཐལ། དེ་རྒྱལ་སྲས་ཀྱི་སྤྱོད་པ་ཁྱད་པར་ཅན་ཡིན་པའི་ཕྱིར། །
གཉིས་པ་རང་ལུགས་ལ། སྐབས་འདིར་བསྟན་གྱི་ཉོན་མོངས་དེ་ཉོན་མོངས་མཚན་ཉིད་པ་ཡིན་ཀྱང་།
དེ་བྱང་ཆུབ་སེམས་དཔས་གཙོ་བོར་མི་སྤོང་བའི་རྒྱུ་མཚན་ཡོད་དེ། བྱང་སེམས་འཕགས་པ་འདོད་ཁམས་སུ་
236

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། ；
སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་བླངས་ནས་འཁོར་ལོ་བསྒྱུར་རྒྱལ་ལ་སོགས་པར་གྱུར་ཏེ་སྲས་སྟོང་
སོགས་བསྐྲུན་པ་ལ་འདོད་པའི་འདོད་ཆགས་གཞན་དོན་སྒྲུབ་པའི་ཡན་ལག་ཏུ་སྒྱུར་བར་བྱེད། གཟུགས་ཁམས་
སུ་སྐྱེས་ནས་གཟུགས་ཀྱི་འདོད་ཆགས་གཞན་དོན་སྒྲུབ་པའི་ཡན་ལག་ཏུ་སྒྱུར་བར་བྱེད་པའི་ཕྱིར། དེས་ན་
འདོད་པའི་འདོད་ཆགས་དང༌། གཟུགས་ཀྱི་སས་བསྡུས་པའི་འདོད་ཆགས་གཉིས་སྐབས་འདིར་བསྟན་པའི་
ཉོན་མོངས་དང་། དེ་དམན་ལམ་སྔོན་དུ་མ་སོང་བའི་བྱང་སེམས་ཀྱིས་གཙོ་བོར་མི་སྤོང་སྟེ། འགྲེལ་ཆེན་ལས།
འདོད་པ་དང་སྲིད་པའི་ཟག་པ་ནི་མ་ཡིན་ཏེ། བསམ་བཞིན་དུ་སྲིད་པར་སྐྱེ་བ་ལེན་པའི་ཕྱིར་རོ། ། ཞེས་
གསུངས་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག བྱང་སེམས་འཕགས་པའི་སྙིང་རྗེ་དང་སྨོན་ལམ་གྱི་དབང་གིས་སྐྱེ་
བ་ལེན་པའི་རྒྱུར་ཉོན་མོངས་དགོས་པར་ཐལ། དེས་གཞན་དོན་སྒྲུབ་པའི་ཡན་ལག་འགའ་ཞིག་ཏུ་དེ་དགོས་
པའི་ཕྱིར་ན་མ་ཁྱབ། ཁ་ཅིག བྱང་སེམས་འཕགས་པ་ཡིན་ན། ལས་ཉོན་གྱིས་བླངས་པའི་ལུས་སྤངས་པས་
ཁྱབ་པར་ཐལ། དམ་བཅའ་འཐད་པའི་ཕྱིར། ཟེར་ན། མ་ཁྱབ། འདོད་ན། མི་འཐད་པར་ཐལ། ལས་
ཉོན་གྱིས་སྐྱེ་བ་བླངས་པའི་བྱང་སེམས་སྦྱོར་ལམ་པ་དང་ལུས་རྟེན་གཅིག་པའི་བྱང་འཕགས་ཀྱི་ལུས་ཡོད་པའི་ཕྱིར།
དེར་ཐལ། བྱང་སེམས་སྦྱོར་ལམ་པའི་རྟེན་ལ་ ཐེག་ཆེན་མཐོང་ལམ་དུ་འཇུག་ དགོས་པའི་ཕྱིར། ཁ་ཅིག
དམན་ལམ་སྔོན་དུ་སོང་བའི་བྱང་སེམས་འཕགས་པ་འཁོར་ལོ་བསྒྱུར་རྒྱལ་དུ་སྐྱེ་བ་ལེན་པ་ཐེག་དམན་དགྲ་བཅོམ་
པའི་རྟོགས་པ་སྔོན་དུ་སོང་བའི་བྱང་སེམས་འཕགས་པ་འཁོར་ལོ་བསྒྱུར་རྒྱལ་དུ་སྐྱེ་བ་ལེན་པ་མེད་པར་ཐལ།
ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་འཕགས་པ་འཁོར་ལོ་བསྒྱུར་རྒྱལ་དུ་སྐྱེ་བ་ལེན་
པ་མེད་པའི་ཕྱིར་ན། རེ་ཞིག་མ་ཁྱབ་སྙམ། རྟགས་དེར་ཐལ། དེས་འཁོར་ལོ་བསྒྱུར་རྒྱལ་དུ་སྐྱེས་ནས་འདོད་
པའི་འདོད་ཆགས་གཞན་དོན་སྒྲུབ་པའི་ཡན་ལག་ཏུ་སྒྱུར་བར་མི་བྱེད་པའི་ཕྱིར། དེར་ཐལ། དེས་འདོད་
ཆགས་སྤངས་ཟིན་པའི་ཕྱིར། གོང་དུ་འདོད་མི་ནུས་ཏེ། ཐེག་དམན་གྱི་ཚོགས་ལམ་ཙམ་ཐོབ་ནས་ཐེག་ཆེན་
ལམ་དུ་ཞུགས་པའི་བྱང་འཕགས་འཁོར་ལོ་བསྒྱུར་རྒྱལ་དུ་སྐྱེ་བ་ལེན་པ་སྲིད་པའི་ཕྱིར། ཁོ་ན་རེ། འཁོར་ལོ་
བསྒྱུར་རྒྱལ་དུ་སྐྱེ་བ་བླངས་ནས་སྲས་སྟོང་སོགས་བསྐྱེད་པ་ལ་ཉོན་མོངས་གྲོགས་སུ་མི་དགོས་པར་ཐལ། དབང་
ཐོབ་པའི་བྱང་སེམས་ཀྱིས་ཉོན་མོངས་པ་སྤངས་ཟིན་ཀྱང་སས་བསྐྲུན་ནས་གཞན་དོན་བྱེད་ནུས་པའི་ཕྱིར། དེར་
ཐལ། དཔེར་ན། རྒྱལ་བུ་གཞོན་དུ་དོན་གྲུབ་ཀྱིས་ཉོན་མོངས་སྤངས་སུ་ཟིན་ཀྱང་སྲས་སྒྲ་གཅན་འཛིན་བསྐྲུན་
པ་བཞིན་ཡིན་པའི་ཕྱིར། གསུང་ན། འདི་ལ་ནི་ཇི་ལྟར་ཡིན་གསལ་བར་བཤད་པ་གཞན་མ་མཐོང་ཡང་།
237

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྗེའི་རིམ་ལྔ་གསལ་སྒྲོན་ལྟར་ན་སྔ་མ་ཉོན་མོངས་དགོས་པ་ནི་སྤྱིར་བཏང་དང་། འདིར་དམིགས་བསལ་ལྟ་བུར་
ཁས་ལེན་དགོས་པ་འདྲ་སྟེ། དེ་ལྟར་མ་ཡིན་ན། ཐལ་འགྱུར་བའི་ལུགས་ལ་ས་བརྒྱད་པ་སོགས་ནས་ཉོན་མོངས་
སྤངས་ཟིན་པས། དག་ས་ལ་གནས་པའི་བྱང་སེམས་དང་སངས་རྒྱས་བཅོམ་ལྡན་འདས་ཀྱིས་མཛད་པ་བཅུ་
གཉིས་ཀྱི་ཚུལ་སྟོན་པ་ཡོད་པར་གསུངས་པ་དང་འགལ་བར་འགྱུར་བའི་ཕྱིར། འདིར་དོན་གྱི་རྗེས་སུ་འབྲང་
བའི་མཁས་པས་དཔྱད་པར་འཚལ་ལོ། ། ཁ་ཅིག བྱང་སེམས་འཕགས་པས་འདོད་པའི་ཉོན་མོངས་གཙོ་བོར་
མི་སྤོང་ཞིང་ཉོན་མོངས་གཙོ་བོར་སྤོང་བའི་ཁྱད་པར་འཐད་པར་ཐལ། འགྲེལ་ཆེན་ལས། མ་རིག་པ་དང་ལྟ་
བས་བསྡུས་པའི་བག་ལ་ཉལ་ནི་སྤོང་གི། འདོད་པ་དང་སྲིད་པའི་ཟག་པ་ནི་མ་ཡིན་ཏེ། ཞེས་གསུངས་པའི་ཕྱིར་
ན། མ་ཁྱབ་བོ། ། གཉིས་པ་ལམ་ཤེས་པའི་རང་བཞིན་བཤད་པ་ལ་གསུམ། ཉན་ཐོས་ཀྱི་ལམ་ཤེས་པའི་ལམ་
ཤེས། རང་རྒྱལ་གྱི་ལམ་ཤེས་པའི་ལམ་ཤེས། བྱང་སེམས་ཀྱི་ལམ་ཤེས་པའི་ལམ་ཤེས་བཤད་པའོ། ། དང་པོ་
ལ་གཉིས། ངོ་བོ་དང་། རང་བཞིན་བཤད་པའོ། ། དང་པོ་ནི། ལམ་ཤེས་ཉིད་ཀྱི་ཚུལ་ལ་ནི། ། ཞེས་
སོགས་རྐང་པ་བཞི་གསུངས་ཏེ། དེའི་དོན་འཆད་པ་ན་འགྲེལ་པར། དེ་ལ་སྡུག་བསྔལ་གྱི་བདེན་པའི་གོ་རིམ་
བཞིན་དུ་མི་རྟག་པ་དང་ཞེས་པ་ནས། དེ་ལྟར་ཡོངས་སུ་ཤེས་པར་བྱའོ། ། ཞེས་པའི་བར་གསུངས་ལགང་ལས་
འཕྲོས་པ་ཡོད་དེ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ནི། རྣམ་པ་ཐམས་ཅད་མཁྱེན་པ་ཉིད་
དང་ལྡན་པའི་སེམས་བསྐྱེད་པས་མི་དམིགས་པའི་ཚུལ་གྱིས་གཟུགས་མི་རྟག་པར་ཡིད་ལ་བྱའོ། ། ཞེས་སོགས་
ཀྱི་མདོ་ལས་འཕྲོས་པའི་ཕྱིར། འདི་ལ་གཉིས། རྩ་བའི་དོན་དང་། མཐའ་དཔྱད་པའོ། ། དང་པོ་ནི། ལམ་
ཤེས་རྫོགས་པར་བསྒོམ་པ་ཉིད་ཀྱི་ཚུལ་ལ་ནི། ཉན་ཐོས་ལམ་འདི་ཆོས་ཅན། ཁྱོད་ཇི་ལྟར་བསྒོམ་པའི་ཚུལ་ཤེས་
པར་བྱ་སྟེ། འཕགས་པའི་བདེན་པ་བཞི་པོ་དག་གི་རྣམ་པ་མི་རྟག་སོགས་བཅུ་དྲུག་པོ་བདེན་པར་མི་དམིགས་
པར་རྟོགས་པའི་ཤེས་རབ་དང་། སེམས་བསྐྱེད། བསྔོ་བ་གསུམ་གྱིས་ཟིན་པའི་སྒོ་ནས་སྒོམ་པ་བྱེད་དགོས་པའི་
ཕྱིར།
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག་ན་རེ། ཉན་ཐོས་ཀྱི་ལམ་རང་བཞིན་
མེད་པར་མངོན་སུམ་དུ་རྟོགས་པའི་ཐེག་ཆེན་འཕགས་པའི་མཁྱེན་པ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་
མཚན་ཉིད་ཟེར་ན། དེ་མི་འཐད་པར་ཐལ། དེ་འདྲའི་ཐེག་ཆེན་འཕགས་པའི་མཁྱེན་པ་མེད་པའི་ཕྱིར། དེར་
ཐལ། ཉན་ཐོས་ཀྱི་ལམ་རང་བཞིན་གྱིས་གྲུབ་པའི་ཕྱིར། ཁ་ཅིག ཉན་ཐོས་ཀྱི་ལམ་དོན་དམ་པར་རང་བཞིན་
མེད་པར་མངོན་སུམ་དུ་རྟོགས་པའི་ཐེག་ཆེན་འཕགས་པའི་མཁྱེན་པ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་
238

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
མཚན་ཉིད་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དེར་ཐལ། ཆོས་ཐམས་ཅད་བདེན་མེད་དུ་མངོན་སུམ་དུ་རྟོགས་པའི་ཐེག་ཆེན་འཕགས་པའི་ཡེ་
ཤེས་ཡིན་པའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་
མི་ནུས་ཏེ། སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཡིན་པའི་ཕྱིར། ཁ་ཅིག ཉན་ཐོས་ཀྱི་ལམ་
དོན་དམ་པར་མེད་པར་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ།
དེའི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། དེར་ཐལ། བྱང་འཕགས་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་ཏེ།
ཐེག་ཆེན་སེམས་བསྐྱེད་ཡིན་པའི་ཕྱིར། ཁ་ཅིག སེམས་བསྐྱེད་བསྔོ་བ་ཤེས་རབ་གསུམ་གྱིས་ཟིན་པའི་ཐེག་
ཆེན་གྱི་མངོན་རྟོགས། དེའི་མཚན་ཉིད་ཟེར་ན། བྱང་སེམས་སྦྱོར་ལམ་པའི་རྒྱུད་ཀྱི་ངེས་འབྱུང་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཐེག་ཆེན་སེམས་བསྐྱེད་ཀྱིས་ཟིན་པ་གང་ཞིག
གཞན་གཉིས་ཀྱིས་ཀྱང་ཟིན་པའི་ཡེ་ཤེས་ཡིན་པའི་ཕྱིར། དང་པོ་དེར་ཐལ། ཐེག་ཆེན་པའི་རྒྱུད་ཀྱི་ལམ་ཡིན་
པའི་ཕྱིར། ཕྱི་མ་དེར་ཐལ། བསྔོ་བས་ཟིན་པ་གང་ཞིག སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་ཕྱིར།
རེ་རེ་ནས། དེར་ཐལ། ཐེག་ཆེན་སྦྱོར་ལམ་ཐོབ་པའི་མཁྱེན་པ་ཡིན་པའི་ཕྱིར། ཁ་ཅིག དེ་གསུམ་གྱིས་ཟིན་
པའི་ཐེག་ཆེན་འཕགས་པའི་མངོན་རྟོགས། སྐབས་འདིར་དངོས་སུ་བསྟན་པའི་ཉན་ཐོས་ཀྱི་ལམ་ཤེས་པའི་ལམ་
ཤེས་ཀྱི་མཚན་ཉིད་ཟེར་ན། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་
ཕྱིར། འདོད་ན། ཐེག་ཆེན་གྱི་མཐོང་ལམ་ཡིན་པར་ཐལ། འདོད་པའི་ཕྱིར། ཁ་ཅིག ཉན་ཐོས་ཀྱི་རྟོགས་
རིགས་སུ་གནས་པའི་ཐེག་ཆེན་གྱི་བདེན་པ་མངོན་རྟོགས། སྐབས་འདིར་དངོས་སུ་བསྟན་པའི་དེའི་མཚན་ཉིད་
ཟེར་ན། བྱང་སེམས་མཐོང་ལམ་པའི་རྒྱུད་ཀྱི་ཐར་བ་དོན་གཉེར་གྱི་བློ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། ཐབས་ཤེས་གཉིས་སུ་ཕྱེ་བའི་ཤེས་རབ་ཀྱི་ཆར་གཏོགས་པར་ཐལ། འདོད་པའི་
ཕྱིར། འདོད་མི་ནུས་སོ། ། ཁ་ཅིག ཉན་རང་གི་ལམ་ཤེས་པའི་ལམ་ཤེས་གཉིས་འགལ་ཟེར་ན། དེ་མི་
འཐད་པར་ཐལ། དེ་གཉིས་ཀྱི་གཞི་མཐུན་ཡོད་པའི་ཕྱིར། དེར་ཐལ། གང་ཟག་གི་བདག་མེད་མངོན་སུམ་དུ་
རྟོགས་པའི་ཐེག་ཆེན་གྱི་མཐོང་ལམ་དེ་དེ་ལྟར་ཡིན་པའི་ཕྱིར། དེར་ཐལ། ཉན་རང་གཉིས་ཀྱིས་གང་ཟག་གི་
བདག་མེད་གཙོ་བོར་སྒོམ་ཞིང་བདག་འཛིན་སྤང་བྱའི་གཙོ་བོར་བྱེད་པར་མཚུངས་པའི་ཕྱིར། ཁ་ཅིག ལམ་
239

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤེས་གསུམ་པོ་འགལ་ལོ་ཟེར་ན། དེ་མི་འཐད་པར་ཐལ། དེ་གསུམ་གྱི་གཞི་མཐུན་ཡོད་པའི་ཕྱིར། དེར་ཐལ།
རྟོགས་རིགས་གསུམ་ཀའི་གཞི་མཐུན་པ་ཡོད་པའི་ཕྱིར། དེར་ཐལ། བྱང་སེམས་མཐོང་ལམ་པའི་རྒྱུད་ཀྱི་རྣམ་
ཐར་སྒོ་གསུམ་པོ་དེ་དེ་ལྟར་ཡིན་པའི་ཕྱིར། དེར་ཐལ། ཉན་རང་གཉིས་ཀྱིས་རྣམ་ཐར་སྒོ་གསུམ་གཙོ་བོར་སྒོམ་
དགོས་པ་གང་ཞིག བྱང་སེམས་ཀྱིས་ཀྱང་དེ་ལྟར་སྒོམ་དགོས་པའི་ཕྱིར། དང་པོ་དེར་ཐལ། དེས་ཐར་པ་ཐོབ་
པ་ལ་མི་རྟག་སོགས་བཅུ་དྲུག་གཙོ་བོར་སྒོམ་དགོས་པའི་ཕྱིར། ཕྱི་མ་དེར་ཐལ། སངས་རྒྱས་འཕགས་པའི་རྒྱུད་
ཀྱི་རྣམ་ཐར་སྒོ་གསུམ་པོ་དེ་བྱང་ཆུབ་སེམས་དཔའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་
ཡིན་པའི་ཕྱིར། གཞན་ཡང་། དེ་གསུམ་མི་འགལ་བར་ཐལ། བྱང་སེམས་འཕགས་པའི་རྒྱུད་ཀྱི་ཚུལ་ཁྲིམས་ཀྱི་
བསླབ་པར་གྱུར་པའི་མཁྱེན་པ་དེ་རྟོགས་རིགས་གསུམ་གར་གནས་པའི་ཕྱིར། དེར་ཐལ། ཐེག་ཆེན་པས་
བསླབ་པ་གསུམ་ལ་གཙོ་བོར་འབད་དགོས་པའི་ཕྱིར། །
གཉིས་པ་རང་གི་ལུགས་ལ། ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ།
ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། དེ་ལ་དེར་གྱུར་པའི་རྒྱུ་ལམ་ཤེས་དང་། འབྲས་བུ་ལམ་
ཤེས་གཉིས་ཡོད། སེམས་བསྐྱེད་བསྔོ་བ་ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་རྟོགས་རིགས་སུ་
གནས་པའི་ཐབས་ཤེས་གཉིས་སུ་ཕྱེ་བའི་ཤེས་རབ་ཀྱི་ཆར་གཏོགས་པའི་མཉམ་གཞག་གི་སས་བསྡུས་པའི་ཐེག་
ཆེན་མཐོང་ལམ་པའི་རྒྱུད་ཀྱི་མཁྱེན་པ། སྐབས་འདིར་དངོས་སུ་བསྟན་པའི་ཉན་ཐོས་ཀྱི་ལམ་ཤེས་པའི་ལམ་
ཤེས་ཀྱི་མཚན་ཉིད། མཚན་ཉིད་ནི། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་
ལམ་ལྟ་བུ། བྱང་སེམས་འཕགས་པས་ཉན་ཐོས་ཀྱི་ལམ་ཤེས་པའི་ལམ་ཤེས་སྒོམ་པ་ལ་དགོས་པ་ཡོད་དེ། ཉན་
ཐོས་ཀྱི་རིགས་ཅན་རྗེས་སུ་བཟུང་བ་དང་། རང་རྒྱུད་ཀྱི་ཉོན་མོངས་གཞོམ་པའི་ཆེད་ཡིན་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག ཉན་ཐོས་ཀྱི་ལམ་ཤེས་ཡོད་པར་ཐལ། ཉན་ཐོས་ཀྱི་ལམ་ཤེས་
པའི་ལམ་ཤེས་ཡོད་པའི་ཕྱིར་ན། མ་ཁྱབ། ཁ་ཅིག རྣམ་མཁྱེན་ཡིན་ན། ཉན་ཐོས་ཀྱི་ལམ་ཤེས་པའི་ལམ་
ཤེས་ཡིན་དགོས་པར་ཐལ། དེ་ཡིན་ན། ཉན་ཐོས་ཀྱི་ལམ་ཤེས་དགོས་པ་གང་ཞིག ལམ་ཤེས་ཡིན་དགོས་པའི་
ཕྱིར། ཟེར་ན་མ་ཁྱབ། དང་པོ་དེར་ཐལ། དེ་ཡིན་ན། ཆོས་ཐམས་ཅད་ཤེས་དགོས་པའི་ཕྱིར། ཕྱི་མ་དེར་
ཐལ། དེ་ཡིན་ན། འབྲས་བུ་ལམ་ཤེས་ཡིན་དགོས་པའི་ཕྱིར། ཁ་ཅིག གང་ཟག་གི་བདག་མེད་མངོན་སུམ་
དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། སྐབས་
འདིར་བསྟན་པའི་དེ་ཡིན་པའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་ལམ་ཤེས་པར་ཐལ། འདོད་
240

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
པའི་ཕྱིར་ན། མ་ཁྱབ། འདོད་ན། མི་འཐད་པར་ཐལ། དེའི་དངོས་ཀྱི་གཞལ་བྱ་ཡིན་ན། གང་ཟག་གི་
བདག་མེད་ཕྲ་མོ་ཡིན་དགོས་པའི་ཕྱིར། ཁ་ཅིག བྱང་སེམས་མཐོང་ལམ་པའི་རྒྱུད་ལ་མི་རྟག་སོགས་བཅུ་དྲུག་
ཡོད་པར་ཐལ། དེ་མངོན་སུམ་དུ་རྟོགས་པའི་ཡེ་ཤེས་ཡོད་པའི་ཕྱིར་ན། མ་ཁྱབ། འདོད་མི་ནུས་ཏེ། དེའི་
རྒྱུད་ལ་སྡུག་བསྔལ་བདེན་པ་མེད་པའི་ཕྱིར། ཁོ་ན་རེ། དེའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་
རྟོགས་པའི་ཡེ་ཤེས་དེ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཡིན་པར་ཐལ། དེའི་རྒྱུད་ལ་
དེ་ཡོད་པའི་ཕྱིར་ན། མ་ཁྱབ། འདོད་ན། མི་འཐད་པར་ཐལ། དེའི་རྒྱུད་ཀྱི་བདག་མེད་མངོན་སུམ་དུ་
རྟོགས་པའི་ཡེ་ཤེས་ཡིན་ན། ཉེར་ལེན་གྱི་ཕུང་པོའི་སྟེང་གི་མི་རྟག་པ་མངོན་སུམ་དུ་རྟོགས་པའི་ཡེ་ཤེས་མ་ཡིན་
དགོས་པའི་ཕྱིར། ཁ་ཅིག་ན་རེ། སངས་རྒྱས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་རྟོགས་པའི་ཡེ་ཤེས་
དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། བྱང་སེམས་འཕགས་པའི་རྒྱུད་ཀྱི་དེ་དེ་ལྟར་ཡིན་པའི་
ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་ཆོས་ཅན། ཁྱོད་ཡོད་པར་ཐལ།
ཁྱོད་མངོན་སུམ་དུ་རྟོགས་པའི་ཡེ་ཤེས་ཡོད་པའི་ཕྱིར། དེར་ཐལ། དེ་ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་
པའི་ཕྱིར་ན། སྔ་མར་རྩོད་གཞི་སྐྱོན་ཅན་ནོ། །
གཉིས་པ་ངེས་འབྱེད་ཆ་མཐུན་ནི། འཕགས་པ་ཉན་ཐོས་ལམ་ལ་ནི། ། ཞེས་པ་ནས། མཁྱེན་ནས་
ཆོས་རྣམས་མ་གཟིགས་ཕྱིར། ། ཞེས་པའི་བར་གསུངས་ཏེ། དེའི་དོན་འགྲེལ་བར་འཆད་པ་ལ། གཟུགས་ལ་
སོགས་པའི་ཕུང་པོ་རང་རང་གི་ངོ་བོ་ཉིད་ཀྱིས་སྟོང་པའི་ཕྱིར། ཞེས་པ་ནས། གོ་རིམ་བཞིན་དུ་བདེན་པ་བཞི་
ལ་དམིགས་པ་ལ་ངེས་པར་འབྱེད་པའི་ཆ་དང་མཐུན་པ་སྐྱེ་བ་ཡིན་ནོ། ། ཞེས་པའི་བར་གསུངས། དེ་གང་ལས་
འཕྲོས་པ་ཡོད་དེ། ཀོ་ཤི་ཀ་གཟུགས་ནི་གཟུགས་ཀྱིས་སྟོང་ངོ༌། ། ཀིཾ་ཤི་ཀ་ཚོར་བ་དང་། འདུ་ཤེས་དང་།
འདུ་བྱེད་རྣམས་དང་རྣམ་པར་ཤེས་པ་ནི་རྣམ་པར་ཤེས་པས་སྟོང་ངོ་། ། ཞེས་པ་ནས་ཀོ་ཤི་ཀ་གཞན་ཡང་བྱུང་
ཆུབ་སེམས་དཔའ་སེམས་དཔའ་ཆེན་པོས་ས་དང་པོ་ལ་དམིགས་པའི་ཚུལ་གྱིས་གནས་པར་མི་བྱའོ། ། ཞེས་
སོགས་ཀྱི་བར་གྱི་མདོ་ལས་འཕྲོས་པའི་ཕྱིར། འདིའི་སྐབས་སུ་རྩ་བའི་ཚིག་དོན་དང༌། མཐའ་དཔྱད་པ་གཉིས་
ལས། དང་པོ་ན། ཤེས་བྱ་ཆོས་ཅན། འཕགས་པ་ཉན་ཐོས་ཀྱི་ལམ་མངོན་སུམ་དུ་ཤེས་པའི་ལམ་ཤེས་ཀྱི་རྒྱུ་ལ་
ནི་དྲོད་སོགས་བཞི་ཡོད་དེ། དང་པོ་ནི། མདོ་ལས། གཟུགས་ལ་སོགས་པ་དོན་དམ་པར་རང་གི་ངོ་བོས་སྟོང་
པའི་ཕྱིར་ན་དེ་དག་གི་སྟོང་པ་ཉིད་རྣམས་ངོ་བོ་དབྱེར་མེད་པར་བསྟན་པས་བཤད་པའི་ཐེག་ཆེན་གྱི་སྦྱོར་ལམ་
དྲོད་དང་། གཟུགས་སོགས་དེ་དག་དོན་དམ་པར་མི་དམིགས་པ་སྟེ་དེ་ལྟར་མི་གནས་པར་བསྟན་པས་བཤད་
241

༄༅། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཐེག་ཆེན་གྱི་སྦྱོར་ལམ་རྩེ་མོར་གྱུར་པ་དག་ཏུ་འདོད་པ་དང་། གཟུགས་སོགས་དེ་དག་ལ་དོན་དམ་པར་རྟག་
པ་དང་མི་རྟག་པ་ལ་སོགས་པའི་ཚུལ་གྱིས་གནས་པ་བཀག་པ་སྟེ་མི་གནས་པར་བསྟན་པས་བཤད་པའི་ཐེག་ཆེན་
གྱི་སྦྱོར་ལམ་བཟོད་པ་རྣམས་དང་། ས་དང་པོ་སོགས་ལ་དམིགས་པའི་ཚུལ་གྱིས་གནས་པར་མི་བྱའོ། ། ཞེས་
སོགས་ཀྱི་མདོ་ལས། ས་བཅུ་དག་ལས་བརྩམས་ནས་ནི་དོན་དམ་པར་མི་གནས་པའི་ཚུལ་རྒྱས་པར་བསྟན་པ་
ཡིས་བཤད་པའི་ཐེག་ཆེན་གྱི་སྦྱོར་ལམ་ཆོས་ཀྱི་མཆོག་ཏུ་འགྱུར་བ་སྟེ་ཆོས་མཆོག་དང་བཞི་བཤད་པའི་ཕྱིར།
ཆོས་དེ་དག་ལ་ཅིའི་ཕྱིར་དོན་དམ་པར་མི་གནས་ཞེ་ན། རྒྱུ་མཚན་ཡོད་དེ། སངས་རྒྱས་ཀྱིས་ཆོས་ཉིད་མངོན་
སུམ་དུ་མཁྱེན་ནས་ཆོས་རྣམས་དོན་དམ་པར་གནས་པ་མ་གཟིགས་པའི་ཕྱིར་རོ། ༈ །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ཉན་ཐོས་ཀྱི་ལམ་ཤེས་པའི་ལམ་ཤེས་
ཀྱི་རྒྱུར་གྱུར་པའི་ངེས་འབྱེད་ཆ་མཐུན། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་
མཚན་ཉིད་ཟེར་ན། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུར་གྱུར་པའི་ཐེག་དམན་གྱི་སྦྱོར་ལམ་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཐེག་ཆེན་གྱི་ངེས་འབྱེད་ཆ་མཐུན་ཡིན་པར་ཐལ།
འདོད་པའི་ཕྱིར། འདོད་མི་ནུས་སོ། ། ཁ་ཅིག དེའི་རྒྱུར་གྱུར་པའི་ཐེག་ཆེན་གྱི་ངེས་འབྱེད་ཆ་མཐུན།
ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་ཉིད་ཟེར་ན། དེ་མི་འཐད་པར་ཐལ།
དེ་དང་དུས་མཉམ་པའི་ཐེག་ཆེན་གྱི་ངེས་འབྱེད་ཆ་མཐུན་ཡོད་པའི་ཕྱིར། དེར་ཐལ། ལམ་ཤེས་དང་དུས་
མཉམ་པའི་ཐེག་ཆེན་གྱི་སྦྱོར་ལམ་ཡོད་པའི་ཕྱིར། དེར་ཐལ། བྱང་སེམས་འཕགས་པ་དང་དུས་མཉམ་དུ་གྲུབ་
པའི་བྱང་སེམས་སྦྱོར་ལམ་པ་ཡོད་པའི་ཕྱིར། གཞན་ཡང་། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུར་གྱུར་
པའི་སྟོང་ཉིད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་
འབྱེད་ཆ་མཐུན་ཡིན་པར་ཐལ། མཚན་ཉིད་དེའི་ཕྱིར། འདོད་ན། ཉན་ཐོས་ཀྱི་རྟོགས་རིགས་སུ་གནས་པར་
ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་
གྱིངེས་འབྱེད་ཆ་མཐུན། སྐབས་འདིར་དངོས་སུ་བསྟན་པའི་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་
འབྱེད་ཆ་མཐུན་གྱི་མཚན་ཉིད་ཟེར་ན། དེ་མི་འཐད་པར་ཐལ། གཞུང་འདིས་ཉན་ཐོས་ཀྱི་ལམ་ཤེས་པའི་ལམ་
ཤེས་ཀྱི་རྒྱུ་ངེས་འབྱེད་ཆ་མཐུན་དངོས་སུ་མ་བསྟན་པའི་ཕྱིར། འདིས་སྟོང་པ་ཉིད་རྟོགས་པའི་ཐེག་ཆེན་གྱི་སྦྱོར་
ལམ་དངོས་སུ་བསྟན་ནས་གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་དེ་ཉན་ཐོས་ཀྱི་ལམ་ཤེས་
པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་དུ་ཤུགས་ལ་བསྟན་པའི་ཕྱིར། དེར་ཐལ། འདིའི་ཐད་ཀྱི་རྣམ་བཤད་
242

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
ལས། འདིར་དངོས་སུ་བསྟན་པ་ནི། སྟོང་ཉིད་རྟོགས་པའི་སྦྱོར་ལམ་ཡིན་ལ། ཉན་ཐོས་ཀྱི་ལམ་ཤེས་པའི་རྒྱུ་
ངེས་འབྱེད་ནི་གཞུང་འདིར་དོན་གྱིས་འཕངས་པ་ཞེས་གསུངས་པའི་ཕྱིར། ཁ་ཅིག ཉན་ཐོས་ཀྱི་ལམ་ཤེས་
པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་ན། སྐབས་འདིར་བསྟན་གྱི་དེ་ཡིན་པས་ཁྱབ་ཟེར་ན། ཐེག་ཆེན་
སྦྱོར་ལམ་པའི་རྒྱུད་ཀྱི་བསམ་བྱུང་དུ་གྱུར་པའི་ཐར་པ་དོན་གཉེར་གྱི་བློ་ཆོས་ཅན། དེར་ཐལ། དེའི་ཕྱིར།
འདོད་ན། སྒོམ་བྱུང་ཡིན་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་ལས། འཇིག་རྟེན་པའི་སྒོམ་
པ་ལས་བྱུང་པ་ཡིན་ནོ། ། ཞེས་གསུངས་པའི་ཕྱིར། ཁ་ཅིག་ན་རེ། འདིར་བསྟན་པའི་ཉན་ཐོས་ཀྱི་ལམ་ཤེས་
པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་ན། འཇིག་རྟེན་པའི་སྒོམ་བྱུང་ཡིན་པས་ཁྱབ་ཟེར་ན། ཐེག་
དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་སྦྱོར་ལམ་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་
མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། མི་རྟག་སོགས་བཅུ་དྲུག་
དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་དེ་དེ་ལྟར་ཡིན་པའི་ཕྱིར། དེར་ཐལ། རྣམ་བཤད་ལས།
འདིར་ནི་རྣམ་པ་བཅུ་དྲུག་སྟོང་ཉིད་རྟོགས་པའི་ཤེས་རབ་ཀྱིས་ཟིན་པས་སྒོམ་པར་ཤེས་པའི་ཆེད་ཡིན་ནོ། །
ཞེས་གསུངས་པའི་ཕྱིར། ། གཉིས་པ་རང་ལུགས་ལ། ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་
དོན་མངོན་རྟོགས། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་ཉིད། ཉན་ཐོས་
ཀྱི་རྟོགས་རིགས་སུ་གནས་ཤིང་ཤེས་རབ་ཀྱི་ཆར་གཏོགས་པའི་སྒོམ་བྱུང་གིས་བསྡུས་པའི་ཐེག་ཆེན་གྱི་དོན་མངོན་
རྟོགས། སྐབས་འདིར་བསྟན་པའི་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་
ཉིད། །
གསུམ་པ་རྩོད་པ་སྤོང་པ་ལ། ཁ་ཅིག ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུར་གྱུར་པའི་ཉན་ཐོས་
ཀྱི་སྦྱོར་ལམ་ཆོས་ཅན། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་པར་ཐལ། དེའི་རྒྱུ་
གང་ཞིག ངེས་འབྱེད་ཆ་མཐུན་ཡིན་པའི་ཕྱིར། ཟེར་ན། མ་ཁྱབ། འདོད་མི་ནུས་སོ། ། རྣམ་མཁྱེན་ཆོས་
ཅན། རྒྱུ་ལམ་ཤེས་ཡིན་པར་ཐལ། རྒྱུ་གང་ཞིག ལམ་ཤེས་ཡིན་པའི་ཕྱིར། འཁོར་གསུམ། གཞན་ཡང་།
དེ་ཆོས་ཅན། ལམ་ཤེར་ཕྱིན་ཡིན་པར་ཐལ། ལམ་གང་ཞེ་ན། ཤེར་ཕྱིན་ཡིན་པའི་ཕྱིར། ཁྱབ་པ་ཁས། ཁ་
ཅིག བྱང་སེམས་སྦྱོར་ལམ་པའི་རྒྱུད་ཀྱི་ཐར་པ་དོན་གཉེར་གྱི་བློ་ཆོས་ཅན། རང་ལུགས་ཀྱི་མཚོན་བྱ་དང་པོ་
དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཉན། སྐབས་འདིར་བསྟན་པའི་ཉན་ཐོས་ཀྱི་ལམ་ཤེས་
པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་པར་ཐལ། འདོད་པའི་ཕྱིར་ན། མ་ཁྱབ། འདོད་ན། ཐབས་
243

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤེས་གཉིས་ལས་ཤེས་རབ་ཀྱི་ཆར་གཏོགས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གཉིས་ལས་
ཐབས་ཀྱི་ཆར་གཏོགས་ཡིན་པའི་ཕྱིར། ཁ་ཅིག སྐབས་འདིར་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་
འབྱེད་ཆ་མཐུན་དངོས་སུ་མ་བསྟན་པ་དེ་མི་འཐད་པར་ཐལ། དེ་དངོས་སུ་སྟོན་པ་སྐབས་སུ་བབ་པའི་ཕྱིར།
དེར་ཐལ། ལམ་ཤེས་ཉིད་ཀྱི་ཚུལ་ལ་ནི། ། ཞེས་སོགས་ཀྱིས་ཉན་ཐོས་ཀྱི་ལམ་ཤེས་པའི་ལམ་ཤེས་དངོས་སུ་
བསྟན་ནས། དེའི་རྒྱུ་ངེས་འབྱེད་ཆ་མཐུན་གང་ཡིན་དངོས་སུ་བསྟན་པ་ལ། འཕགས་པ་ཉན་ཐོས་ལམ་ལ་
ནི། ། ཞེས་གསུངས་པའི་ཕྱིར། སྐྱོན་མེད་དེ། དེ་སྐབས་འདིར་ཟིན་བྱེད་སྟོང་ཉིད་རྟོགས་པའི་ཐེག་ཆེན་གྱི་
སྦྱོར་ལམ་དེ་དངོས་སུ་བསྟན་པའི་ཤུགས་ལ་ཅིག་ཤོས་བསྟན་པའི་ཕྱིར། ཡང་ན་དེ་གཉིས་ཀྱི་ནང་ནས་ཉན་ཐོས་
ཀྱི་ལམ་ཤེས་པའི་ལམ་ཤེས་དེ་ཤུགས་ལ་བསྟན་ཀྱང་སྤྱིར་དངོས་སུ་བསྟན་ཞེས་བྱའོ། །
གཉིས་པ་རང་རྒྱལ་གྱི་ལམ་ཤེས་པའི་ལམ་ཤེས་འཆད་པ་ལ་བཞི། ལམ་བགྲོད་པའི་ཁྱད་པར། ཆོས་སྟོན་
ཚུལ། ལམ་ཤེས་ཇི་ལྟར་ཤེས་ཚུལ། དེའི་རྒྱུ་ངེས་འབྱེད་ཆ་མཐུན་བཤད་པའོ། ། དང་པོ་ནི། རང་བྱུང་
བདག་ཉིད་རྟོགས་པའི་ཕྱིར། ། ཞེས་པ་ནས། ཟབ་པ་ཉིད་དུ་མངོན་པར་བརྗོད། ། ཅེས་པའི་བར་གསུངས་
ཏེ། དེའི་དོན་འགྲེལ་པར་འཆད་པ་ལ། རང་སངས་རྒྱས་རྣམས་ནི་སྔོན་ཐོས་པ་ལ་སོགས་པ་མངོན་པར་འདུ་
བྱས་པས་གཞན་གྱིས་བསྟན་པ་ལ་མི་ལྟོས་པར་བདག་ཉིད་ཀྱིས་རང་གི་བྱང་ཆུབ་རྟོགས་པར་འགྱུར་ཏེ། ཞེས་པ་
ནས། དེའི་ཕྱིར། དེའི་ཕྱིར་དེ་དག་གི་ཡེ་ཤེས་མི་རྟོགས་པ་ཉིད་ནི་ཁྱད་ཞུགས་པ་གཉིས་པ་ཡིན་ཚེ། ། ཞེས་
པའི་བར་གསུངས། དེ་དག་གང་ལས་འཕྲོས་པ་ཡང་ཡོད་དེ། ཡང་འཁོར་དེར་ལྷའི་བུ་ཁ་ཅིག་འདི་སྙམ་དུ་
སེམས་པར་གྱུར་ཏེ། གང་གནོད་སྦྱིན་རྣམས་ཀྱི་སྐད་ལ་སོགས་པ་དེ་དག་ནི་སྨྲས་ན་ཤེས་པར་འགྱུར་གྱི། གང་
འཕགས་པ་རབ་འབྱོར་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འཆད་པ་དེ་དག་ནི་ཤེས་པར་མི་འགྱུར་རོ། ། ཞེས་པ་
ནས། ཀྱེ་མ་གནས་བརྟན་རབ་འབྱོར་ནི་ཤེས་རབ་ཀྱི་ཕ་རོལ་ཏུ་ཕྱིན་པ་གསལ་བར་བྱེད་པ་སྟེ། ཟབ་པ་བས་
ཀྱང་ཤིན་ཏུ་ཟབ་པ་སྟོན་པར་བྱེད་ལ། ཕྲ་བོ་བས་ཀྱང་ཤིན་ཏུ་ཕྲ་བ་སྟོན་པར་བྱེད་པའོ། ། ཞེས་པའི་བར་གྱི་
མདོ་ལས་འཕྲོས་པའི་ཕྱིར། འདིར་དྲངས་པའི་ལུང་ལ་མདོ་དང་གསེར་འཕྲེང་རྣམ་བཤད་དུའང་ཚིག་ཟུར་ཅུང་
ཟད་མི་འདྲ་བ་ཡོད་ཀྱང་མི་འགལ་ཏེ། དེ་ནི་ཚིག་ཚོགས་ཉུང་བར་བྱ་བའི་ཆེད་དུ་ཚིག་སྣ་རུང་ཟད་རེ་བསྡུས་པ་
ཡིན་ལ་དེ་བཞིན་དུ་གཞན་ཡང་དུ་མ་ཡོད་པའི་ཕྱིར། འདིའི་སྐབས་སུ་གཉིས། རྩ་བའི་དོན་དང༌། མཐའ་
དཔྱད་པའོ། ། དང་པོ་ནི། རབ་བྱུང་སྟེ་རང་རྒྱལ་དགྲ་བཅོམ་པ་ཆོས་ཅན། ཁྱོད་ཀྱིས་སྲིད་པ་ཐ་མའི་ཚེ་བྱང་
ཆུབ་མངོན་དུ་བྱེད་པར་སློབ་དཔོན་གཞན་གྱིས་གདམས་ངག་བསྟན་པ་ལ་ལྟོས་མི་དགོས་ཏེ། དེའི་ཚེ་དེ་ལ་མི་
244

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
ལྟོས་པར་བདག་ཉིད་ཀྱིས་བྱང་ཆུབ་རྟོགས་པ་སྟེ་མངོན་དུ་བྱེད་ནུས་པའི་ཕྱིར། ཡང་སྒྲ་སྨོས་པ་ལ་ཆོས་ཅན།
དགོས་པ་ཡོད་དེ། དེའི་ཚེ་རང་གིས་གཞན་ལ་ངག་གི་སྒོ་ནས་ཆོས་མི་སྟོན་པར་ཤེས་པའི་ཆེད་ཡིན་པའི་ཕྱིར།
བསེ་རུ་ལྟ་བུའི་ཡེ་ཤེས་ནི་ཆོས་ཅན། ཉན་ཐོས་ལས་རྟོགས་པ་ཟབ་པ་ཉིད་དུ་མངོན་པར་བརྗོད་པ་ཡིན་ཏེ།
ཉན་ཐོས་ལྟར་ཆོས་སྟོན་པའི་ངག་གི་འབྲས་རྟགས་ལས་རྟོགས་མི་ནུས་ཤིང་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་
སྟོན་པའི་རྟོགས་པ་ཟབ་མོ་དང་ལྡན་པའི་ཕྱིར། །
གཉིས་པ་མཐའ་དཔྱད་པ་གསུམ་ལས། དང་པོ་ལ། ཁ་ཅིག རང་རྒྱལ་ཡིན་ན། རང་རྒྱལ་དགྲ་
བཅོམ་གྱི་གོ་འཕང་མངོན་དུ་བྱེད་ངེས་ཡིན་པས་ཁྱབ་ཟེར་ན། རང་རྒྱལ་དུ་རིགས་མ་ངེས་པའི་ཚོགས་སྤྱོད་ཆེ་
ཆུང་གི་རང་རྒྱལ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཚོགས་སྤྱོད་ཆེ་ཆུང་གང་རུང་གི་རང་
རྒྱལ་གྱིས་སངས་རྒྱས་དང་འཕྲད་ན་ཐེག་ཆེན་ལམ་དུ་འཇུག་པ་ཡོད་པའི་ཕྱིར། ཁ་ཅིག རང་རྒྱལ་ཡིན་ན།
བསེ་རུ་ལྟ་བུར་གཅིག་པུར་གནས་པས་ཁྱབ་ཟེར་ན། ཚོགས་ཀྱི་ནང་དུ་གནས་པའི་རང་རྒྱལ་ཆོས་ཅན། དེར་
ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། གྲོགས་དང་
བཅས་པའི་རང་རྒྱལ་ཡོད་པའི་ཕྱིར། དེར་ཐལ། གསེར་འཕྲེང་ལས། གྲོགས་དང་ལྷན་ཅིག་ཏུ་སྤྱོད་པས་
སོ། ། ཞེས་གསུངས་པའི་ཕྱིར། གཞན་ཡང་། དེ་ཡོད་པར་ཐལ། ཚོགས་སྤྱོད་ཆེ་ཆུང་གི་རང་རྒྱལ་ཡོད་པའི་
ཕྱིར། ཁྱབ་སྟེ། དེའི་སྒྲ་བཤད་ཡོད་པའི་ཕྱིར། ཁ་ཅིག རང་རྒྱལ་ཡིན་ན། རང་བྱུང་གི་བསྙེན་པར་རྫོགས་
པའི་དགེ་སློང་ཡིན་པས་ཁྱབ་ཟེར་ན། བར་དོའི་རྟེན་ ཅན་གྱི་རང་རྒྱལ་ཆོས་ཅན། དེར་ཐལ། དེའི་ཕྱིར།
དེར་ཐལ། དེ་ཡོད་པའི་ཕྱིར། དེར་ཐལ། རང་རྒྱལ་གྱི་བྱང་ཆུབ་མངོན་དུ་བྱེད་པ་ལ་བསྐལ་པ་བརྒྱར་ཚོགས་
གསོགས་པ་གང་ཞིག དེའི་བར་དུ་རང་རྒྱལ་སོ་སྐྱེ་འཆི་བ་ཡོད་པའི་ཕྱིར། དང་པོ་དེར་ཐལ། མཛོད་འགྲེལ་
ལས། བསྐལ་བ་ཆེན་པོ་བརྒྱུར་བྱང་ཆུབ་ཀྱི་ཚོགས་དག་ལ་སྦྱང་པས་བསེ་རུ་ལྟ་བུར་འགྱུར་རོ། ། ཞེས་གསུངས་
པའི་ཕྱིར། འདོད་ན། མིའི་རྟེན་ཅན་ཡིན་པར་ཐལ་ལོ། ། ཁ་ཅིག རང་རྒྱལ་ལ་ནང་ཚན་གྱི་སྒོ་ནས་དབང་
པོ་རྣོ་རྟུལ་གྱི་ཁྱད་པར་མེད་ཟེར་ན། དེ་ཡོད་པར་ཐལ། བསེ་རུ་ལྟ་བུའི་རང་རྒྱལ་སློབ་པ་དེར་རང་རྒྱལ་གྱི་
རིགས་ཅན་གསུམ་གྱི་ནང་ནས་དབང་པོ་རྣོ་ལ་ཚོགས་སྤྱོད་ཆེ་ཆུང་གི་རང་རྒྱལ་གཉིས་དེ་ལས་དབང་པོ་རྟུལ་བའི་
ཕྱིར། ཁ་ཅིག སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་རང་གི་བྱང་ཆུབ་མངོན་དུ་
བྱེད་ནུས་པའི་གང་ཟག་ཡིན་ན། ཉན་ཐོས་ལས་ཁྱད་པར་འཕགས་པས་ཁྱབ་ཟེར་ན། ཐེག་ཆེན་དུ་རིགས་ངེས་
པའི་དམན་ལམ་སྔོན་དུ་མ་སོང་བའི་ལམ་མ་ཞུགས་ཀྱི་སོ་སྐྱེ་རང་ག་པ་ཆོས་ཅན། དེར་ཐལ། དེའི་ཕྱིར། དེར་
245

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། དེས་སྲིད་པ་ཐ་མ་བའི་ཚེ་གདམས་ངག་གཞན་ལ་རག་མ་ལས་པར་ སངས་ རྒྱས་ ཐོབ་ནུས་པའི་ཕྱིར།
འདོད་མི་ནུས་ཏེ། སོ་སྐྱེ་རང་ག་བ་ཡིན་པའི་ཕྱིར། ཁ་ཅིག དེ་འདྲའི་ཐེག་དམན་པ་ཡིན་ན། ཉན་ཐོས་ལས་
ཁྱད་པར་དུ་འཕགས་པས་ཁྱབ་ཟེར་ན། གཟུགས་མེད་ཀྱི་རྟེན་ལ་མྱང་འདས་མངོན་དུ་བྱེད་པའི་ཕྱིར་མི་འོང་
ཆོས་ཅན། དེར་ཐལ། དེའི་ཕྱིར། དེ་དེར་ཐལ། དེའི་རྟེན་ལ་མྱང་འདས་མངོན་དུ་བྱེད་པའི་གཟུགས་མེད་
ཉེ་བར་འགྲོ་བའི་ཕྱིར་མི་འོང་ཡོད་པ་གང་ཞིག གཟུགས་མེད་ཁམས་ན་གདམས་ངག་མེད་པའི་ཕྱིར། ཕྱི་མ་
དེར་ཐལ། དེར་སྒྲ་མེད་པའི་ཕྱིར། འདོད་མི་ནུས་ཏེ། ཉན་ཐོས་ཡིན་པའི་ཕྱིར། གཞན་ཡང་། རང་རྒྱལ་གྱི་
བྱང་ཆུབ་མངོན་དུ་བྱེད་པར་ངེས་པའི་ཉན་ཐོས་ཆོས་ཅན། དེར་ཐལ། དེའི་ཕྱིར། ཆོས་ཅན་དེའི་ཕྱིར།
དེར་ཐལ། དེ་ཡོད་པའི་ཕྱིར། དེར་ཐལ། མཛོད་འགྲེལ་ལས། དེ་ལ་ཚོགས་ཤིང་སྤྱོད་པ་རྣམས་ནི་ཉན་ཐོས་
ཀྱི་རིགས་སུ་གྱུར་པ་སྔོན་དུ་སོང་བའི་རང་རྒྱལ་བ་རྣམས་སོ། ། ཞེས་གསུངས་པའི་ཕྱིར། འདོད་ན་སླའོ། །
ཁ་ཅིག སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་ནུས་པའི་གང་ཟག་ཡིན་ན། རང་རྒྱལ་ཡིན་པས་ཁྱབ་
ཟེར་ན། དེ་ལྟར་ནུས་པའི་སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་
པའི་ཕྱིར། དེར་ཐལ། སངས་རྒྱས་འཕགས་པས་སྤྲུལ་པ་སྣ་ཚོགས་བསྟན་ནས་གདུལ་བྱ་ལ་ཆོས་སྟོན་ནུས་པའི་
ཕྱིར། གཞན་ཡང་། དེ་ཡོད་པར་ཐལ། སངས་རྒྱས་འཕགས་པས་སྔོན་བདག་གིས་སྒྲ་མེད་ཀྱང་ཆོས་སྟོན་ནུས་
པར་གྱུར་ཅིག་ཅེས་སྨོན་ལམ་བཏབ་པའི་ཕྱིར། དེར་ཐལ། བྱང་ཆུབ་སེམས་དཔས་འདི་ལྟར་སངས་རྒྱས་སུ་
གྱུར་ནས་བརྗོད་པ་མེད་པར་ཡང་ཆོས་སྟོན་པར་གྱུར་ཅིག་ཅེས་སྨོན་ལམ་བཏབ་བོ། ། ཞེས་གསུངས་པའི་ཕྱིར།
ཁ་ཅིག དེ་འདྲའི་ཐེག་དམན་པ་ཡིན་ན། རང་རྒྱལ་ཡིན་པས་ཁྱབ་ཟེར་ན། དེ་ལྟར་ནུས་པའི་ཉན་ཐོས་ཆོས་
ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག རང་རྒྱལ་ཡིན་ན། ངག་གིས་ཆོས་མི་སྟོན་
པས་ཁྱབ་ཟེར་ན། དེ་མི་འཐད་པར་ཐལ། ངག་གི་སྒོ་ནས་ཆོས་སྟོན་པའི་རང་རྒྱལ་ཡོད་པའི་ཕྱིར། དེར་ཐལ།
རྣམ་བཤད་ལས། རང་སངས་རྒྱས་ངག་ཏུ་ཆོས་སྟོན་པ་མི་སྲིད་པ་མིན་ཏེ། ངག་གི་ཆོས་སྟོན་པ་འདུལ་བ་ལུང་
ལས་གསུངས་པའི་ཕྱིར་དང་། ཞེས་གསུངས་པའི་ཕྱིར། །
གཉིས་པ་རང་ལུགས་ལ་བདུན། རིགས་དང་། ལམ་དང་། ཡང་དག་པར་འགྲུབ་པ་དང་། ཚོགས་
གསོག་པ་དང་། གནས་པ་དང་། རྒྱུ་བ་དང་། སྒྲ་བཤད་པའོ། ། དང་པོ་ཡོད་དེ། རང་རྒྱལ་དེ་རང་བཞིན་
གྱིས་ཉོན་མོངས་ཆུང་བ་དང་། སྙིང་རྗེ་དམན་པ་དང་། དབང་པོ་འབྲིང་དུ་གནས་པའི་རིགས་ཅན་ཡིན་པའི་
ཕྱིར། གཉིས་པ་ཡོད་དེ། ཕུང་པོ། སྐྱེ་མཆེད། ཁམས། རྟེན་འབྲེལ། གནས་དང་གནས་མ་ཡིན་པ།
246

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
བདེན་པ་རྣམས་ཏེ་མཁས་པར་བྱ་བའི་དངོས་པོ་དྲུག་ལ་མཁས་པར་བྱེད་པ་དང་། འཆི་ཁར་ཕྱེ་མར་སངས་རྒྱས་
མེད་པའི་ཞིང་དུ་སྐྱེ་བ་དང་། སྲིད་པ་ཐ་མའི་ཚེ་སློབ་དཔོན་གྱིས་གདམས་ངག་བསྟན་པ་ལ་མ་བལྟོས་པར་བྱང་
ཆུབ་མངོན་དུ་བྱེད་པ་དང་། སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པར་གྱུར་ཅིག་ཅེས་སྨོན་ལམ་ཆེན་པོ་
གསུམའདེབས་ཤིང་། རྟེན་འབྲེལ་ཡན་ལག་བཅུ་གཉིས་ལུགས་འབྱུང་ལུགས་ཟློག་བསྒོམས་ནས་ལམ་བགྲོད་
པར་བྱེད་པའི་ཕྱིར། གསུམ་པ་ཡོད་དེ། དེ་ལྟར་བསླབས་ནས་བསྐལ་པ་ཆེན་པོ་བརྒྱུར་ཚོགས་བསགས་ཏེ།
སངས་རྒྱས་འཇིག་རྟེན་དུ་མི་འབྱུང་བའི་ཚེ་མྱང་འདས་མངོན་དུ་བྱེད་པའི་ཕྱིར། བཞི་པ་ཡོད་དེ། རང་རྒྱལ་དུ་
རིགས་ངེས་པའི་རང་རྒྱལ་སློབ་པ་དེས་དུས་ངེས་པ་མེད་པར་སངས་རྒྱས་སོགས་མཉེས་པར་བྱས་ནས་བསོད་
ནམས་དང་། རྟེན་འབྲེལ་བཅུ་གཉིས་ཀྱི་དོན་ཚུལ་བཞིན་དུ་ཡིད་ལ་བྱེད་པ་སོགས་ཡེ་ཤེས་ཀྱི་ཚོགས་གསོག་པར་
བྱེད་པའི་ཕྱིར། ཚོགས་གསོག་པའི་ཡུན་ནི། གསུམ་པོ་བསྐལ་བ་བརྒྱུར་མཚུངས་ཏེ། འོན་ཀྱང་དབང་པོ་རྣོ་
རྟུལ་ཡོད་པས་ཡུན་ལ་ཁྱད་པར་ཅུང་ཟད་འབྱུང་སྲིད་པའི་ཕྱིར། དེ་ལ་བསེ་རུ་ལྟ་བུའི་རང་རྒྱལ་སློབ་པ་ནི་རང་
རྒྱལ་དུ་རིགས་ངེས་པ་དང་ཅིག་ཤོས་གཉིས་ལ་མ་ངེས་པ་མང་སྟེ། གསེར་འཕྲེང་ལས། དེ་ཡང་དང་པོ་རིགས་
ངེས་པ་དང་། ཕྱི་མ་གཉིས་མ་ངེས་པར་ཀུན་ལས་བཏུས་ལས། རང་སངས་རྒྱས་ཀྱི་ཐེག་པ་བ་གང་ཞེ་ན། རང་
སངས་རྒྱས་ཀྱི་ཆོས་ཉིད་ངེས་པའམ་མ་ངེས་པ་དང་། ཞེས་གསུངས་པའི་ཕྱིར། ལྔ་པ་ཡོད་དེ། ཐུགས་ནི་རྟེན་
འབྲེལ་བཅུ་གཉིས་བསྒོམ་པ་དང་བྱང་ཕྱོགས་སོ་བདུན་དང་རྣམ་ཐར་སྒོ་གསུམ་ཅི་རིགས་པར་གནས་ཤིང་།
སྐུའི་གནས་པ་ནི་བསེ་རུ་ལྟ་བུ་ནི་གཅིག་པུ་དང་། ཅིག་ཤོས་གཉིས་གྲོགས་ཀྱི་ནང་དུ་གནས་པར་མཛད་པའི་ཕྱིར།
དྲུག་པ་ཡོད་དེ། གྲོང་དུ་བསོད་སྙོམས་ལ་རྒྱུ་བ་སོགས་ཀྱི་ཚེ། ལུས་ཤིན་ཏུ་བསྲུང་བ་དང་། དབང་པོ་རྣམས་
བསྡམས་པ་དང་། དྲན་པ་ཤིན་ཏུ་གནས་པ་སོགས་སྤྱོད་ལམ་ཞི་བས་རྒྱུ་བའི་ཕྱིར། བདུན་པ་ཡོད་དེ། སྲིད་པ་
ཐམའི་ཚེ་སློབ་དཔོན་གཞན་གྱི་གདམས་ངག་ལ་མ་བལྟོས་པར་རང་གི་བྱང་ཆུབ་མངོན་དུ་བྱེད་ནུས་པའི་རྒྱུ་
མཚན་གྱིས་རང་རྒྱལ་ཞེས་བརྗོད་པའི་ཕྱིར། ཁྱད་པར་དེ་དག་གིས་རྟེན་གང་ལ་ལམ་ཇི་ལྟར་བགྲོད་པའི་ཚུལ་
ཡོད་དེ། ཁ་ཅིག་སོ་སྐྱེའི་དུས་སུ་བསྐལ་པ་བརྒྱར་ཚོགས་བསགས་ནས་ཕྱི་མ་མཐོང་ལམ་ཐོབ་པའི་ཚེ་དེ་ལ་དགྲ་
བཅོམ་པའི་འབྲས་བུ་མངོན་དུ་བྱེད། ཁ་ཅིག་ནི་སྦྱོར་ལམ་མན་ཆད་རྟེན་ཐོག་གཅིག་ཏུ་བསྐྱེད་ནས། སྐྱེ་བ་དེའི་
རྙིང་མ་ལ་མཐོང་ལམ་དང་། དེའི་ཡང་རྟིང་མ་ལ་དགྲ་བཅོམ་པའི་འབྲས་བུ་མངོན་དུ་བྱེད་པ་སོགས་ལམ་བགྲོད་
ཚུལ་མི་འདྲ་བ་ཡོད་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག་རང་རྒྱལ་སློབ་པ་ཡིན་ན། རང་རྒྱལ་དུ་རིགས་ངེས་པས་ཁྱབ་པར་
247

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། འཇུག་པ་ལས། རང་བྱང་ཆུབ་ལ་བདག་ཉིད་ངེས་རྣམས་དང་། ། ཞེས་གསུངས་པའི་ཕྱིར་ན། མ་
ཁྱབ་སྟེ། དེ་ནི་གཙོ་ཆེ་བ་ལ་དགོངས་པའི་ཕྱིར། ཁོ་ན་རེ། དེ་ཡིན་ན། རང་རྒྱལ་དུ་རིགས་ངེས་པས་མ་ཁྱབ་
ཀྱང་ཉན་ཐོས་ཀྱི་ལམ་དུ་འཇུག་མི་སྲིད་དོ་ཞེ་ན། དེ་མི་འཐད་པར་ཐལ། རང་རྒྱལ་སློབ་པ་ཉན་ཐོས་ལམ་དུ་
འཇུག་པ་ཡོད་པའི་ཕྱིར། དེར་ཐལ། རྣམ་བཤད་ལས། དགྲ་བཅོམ་ཐོབ་པའི་ཚེ་དེ་ལ་སློབ་དཔོན་ལ་མི་ལྟོས་
པར་བྱང་ཆུབ་ཐོབ་པར་ངེས་པ་ཡིན་གྱི། གཞན་དུ་ན་ཉན་ཐོས་སུ་འགྱུར་བས་སོ། ། ཞེས་གསུངས་པའི་ཕྱིར།
ཁ་ཅིག བསེ་རུ་ལྟ་བུའི་རང་རྒྱལ་ཡིན་ན། གཅིག་པུ་ཁོ་ནར་གནས་པས་ཁྱབ་པར་ཐལ། བསེ་རུ་ལྟ་བུའི་རང་
རྒྱལ་དེ་གྲོགས་མང་པོ་དང་ལྷན་ཅིག་ཏུ་མི་གནས་པར་རི་དྭགས་བསེ་རུ་ལྟར་གནས་པ་དང་ཆ་འདྲ་བའི་རྒྱུ་མཚན་
གྱིས་དེ་ལྟར་བཏགས་པའི་ཕྱིར་ན་མ་ཁྱབ། རྟགས་དེར་ཐལ། མཛོད་ཀྱི་འགྲེལ་བཤད་ལས། བསེ་རུ་ལྟ་བུ་ཡིན་
ཞེས་བྱ་བ་ནི་ཇི་ལྟར་བསེ་རུ་དག་གཉིས་པ་མེད་པ་དེ་བཞིན་དུ། ཞེས་པ་ནས། བསེ་རུ་ལྟ་བུ་ཞེས་བྱའོ། ། ཞེས་
གསུངས་པའི་ཕྱིར། འདོད་ན། བསོད་སྙོམས་ལ་རྒྱུ་ཞིང་བྱོན་ནས་གྲོང་དུ་ཚོགས་དུ་མ་ལ་ལུས་ཀྱི་རྫུ་འཕྲུལ་སྟོན་
པའི་བསེ་རུ་ལྟ་བུའི་རང་རྒྱལ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ།
དེ་ཡོད་པའི་ཕྱིར། དེར་ཐལ། བསེ་རུ་ལྟ་བུའི་རང་རྒྱལ་སློབ་པས་གཞན་རྗེས་སུ་འཛིན་པ་དང་རང་གི་ལུས་
གནས་པའི་ཆེད་དུ་བསོད་སྙོམས་ལ་རྒྱུ་བ་ཡོད་པའི་ཕྱིར། འདོད་ན་སླའོ། ། ཁོ་ན་རེ། བསེ་རུ་ལྟ་བུའི་རང་
རྒྱལ་ཞེས་བཏགས་པ་དོན་མེད་པར་ཐལ། དེ་གྲོགས་དང་བཅས་པར་གནས་སྲིད་པའི་ཕྱིར་ན། མ་ཁྱབ། དེ་
ཡང་གཙོ་ཆེ་བ་ལ་དགོངས་པའི་ཕྱིར། ཁ་ཅིག ཚོགས་སྤྱོད་ཆེ་ཆུང་གི་རང་རྒྱལ་གཅིག་པུར་གནས་པ་མེད་པར་
ཐལ། དེ་གཉིས་ཚོགས་དང་ལྷན་ཅིག་ཏུ་སྤྱོད་པས་ཚོགས་སྤྱོད་པ་ཞེས་བརྗོད་པའི་ཕྱིར་ན་མ་ཁྱབ། འདོད་ན།
གཅིག་ཏུ་དབེན་པར་བསམ་གཏན་ལ་གནས་པའི་ཚོགས་སྤྱོད་ཀྱི་རང་རྒྱལ་མེད་པར་ཐལ། འདོད་པའི་ཕྱིར།
འདོད་མི་ནུས་ཏེ། ནང་དུ་ཡང་དག་འཇོག་ལ་གནས་པའི་ཚོགས་སྤྱོད་ཆེ་ཆུང་གང་རུང་གི་རང་ཡུལ་ཡོད་པའི་
ཕྱིར་རོ། ། འོ་ན། ཉན་ཐོས་ཡིན་ན། ཉན་ཐོས་ཀྱི་སྒྲ་བཤད་ཚང་དགོས་པར་ཐལ། སྒྲུབ་བྱེད་འཐད་པའི་
ཕྱིར། འདོད་ན། གཟུགས་མེད་ཁམས་པའི་ཉན་ཐོས་ཆོས་ཅན། དེར་ཐལ། དེའི་ཕྱིར། འདོད་ན། དེས་
གསུང་རབ་ཉན་ཅིང་ཐོས་པར་བྱེད་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག རང་རྒྱལ་
སྲིད་པ་ཐ་མ་པ་དེ་སྲིད་པ་ཐ་མ་པ་ཡིན་པར་ཐལ། གོང་གི་དམ་བཅའ་འཐད་པའི་ཕྱིར། ཁ་ཅིག་མ་ཁྱབ་ཟེར།
འདོད་བྱས་པ་ལ། དེ་མི་འཐད་པར་ཐལ། དེ་སྐྱེ་བ་ལེན་པ་སྲིད་པའི་ཕྱིར། དེར་ཐལ། དེ་མ་རིག་བག་ཆགས་
ཀྱིས་དང་ཟག་མེད་ཀྱི་ལས་ལ་བརྟེན་ནས་སྐྱེ་བ་ལེན་པ་སྲིད་པའི་ཕྱིར། དེར་ཐལ། ཉན་རང་དགྲ་བཅོམ་པས་དེ་
248

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
ལ་བརྟེན་ནས་ཡིད་ཀྱི་ལུས་ལེན་པའི་ཕྱིར། དེར་ཐལ། རྣམ་བཤད་ལས། ས་བདུན་པ་མན་ཆད་པས་ཀྱང་
འབད་པས་བསྒྲུབས་ན་མ་རིག་བག་ཆགས་ཀྱིས་དང་ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་གྱི་
ལུས་ལེན་ནུས་མོད་ཀྱི། ངམ་ངམ་ཤུགས་ཀྱིས་འགྲུབ་པ་ནི་ཉན་རང་དགྲ་བཅོམ་པ་དང་དབང་ཐོབ་པའི་བྱང་
ཆུབ་སེམས་དཔའ་རྣམས་ལ་ཡིན་པར་ཤེས་པར་བྱའོ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ།
སྲིད་པ་ཐ་མ་པ་ནི་ཚེ་དེ་ལ་དགྲ་བཅོམ་མངོན་དུ་བྱེད་པར་ངེས་པའི་རྟེན་ཅན་ཞིག་ལ་འཇོག་རིགས་ཀྱི། སླན་ཆད་
སྐྱེ་བ་མེད་པ་ཙམ་ལ་མི་འཇོག་པའི་ཕྱིར། དང་པོ་དེ་ལྟར་ཡིན་ཏེ། འཁོར་བ་ཚེ་དེ་ལ་སྤོང་པ་ངེས་པའི་རྟེན་ཅན་
ཞིག་ལ་འཇོག་པའི་ཕྱིར། དཔྱད་དོ། །
གཉིས་པ་ཆོས་སྟོན་ཚུལ་ནི། གང་གང་དོན་ནི་གང་གང་ལ། ། ཞེས་སོགས་རྐང་པ་བཞི་གསུངས་ཏེ།
དེའི་དོན་འགྲེལ་བ་ལས། རྣམ་པར་མ་བརྟགས་རྣམ་ པར་ལ་དཔྱད་པ་ཚིག་ཏུ་མི་སྨྲ་བས། ཞེས་པ་ནས།
བསྐྱེད་པ་ཞེས་བྱ་བ་འདི་ཡིན་ནོ། ། ཞེས་པའི་བར་གསུངས། མདོའི་འཕྲོས་དང་མཐའ་དཔྱོད་ནི་སྔར་བཤད་
པ་དེར་འདུས་ལ། རྩ་བའི་དོན་ནི། ཤེས་བྱ་ཆོས་ཅན། རང་རྒྱལ་གྱི་སྒྲ་མེད་ཀྱང་ཆོས་སྟོན་པ་མི་འགལ་ཏེ།
དེས་ལུས་ཀྱི་རྣལ་འབྱོར་གྱི་སྒོ་ནས་གདུལ་བྱ་གང་དང་གང་ཡིན་པ་དེས་རྟོགས་བྱའི་དོན་ནི་གང་དང་གང་ལ་རྣམ་
པ་ཇི་ལྟར་ཇི་ལྟར་ཉན་པར་འདོད་པ་དེ་དང་དེ་ལ་དོན་དེ་དང་དེ་བཤད་པ་དེ་ལྟར་སྣང་བར་བྱེད་ནུས་པའི་
ཕྱིར། །
གསུམ་པ་ལམ་ཇི་ལྟར་ཤེས་པའི་ཚུལ་ནི། གཟུང་དོན་རྟོགས་པ་སྤོང་ཕྱིར་དང་། ཞེས་སོགས་རྐང་པ་བཞི་
གསུངས་ཏེ། དོན་ནི་འགྲེལ་པ་ལས། རང་སངས་རྒྱས་ཀྱི་ལམ་ཇི་སྐད་བཤད་པའི་བདེན་པ་སྒོམ་པ་ཁོ་ན་དང་།
ཞེས་པ་ནས། ཐམས་ཅད་ཤེས་པ་ནི་མ་ཡིན་ནོ་ཞེས་བྱ་བ་ནི་སངས་རྒྱས་ཀྱི་ལམ་མོ། ། ཞེས་པའི་བར་གསུང་།
དེ་གང་ལས་འཕྲོས་པ་ཡང་ཡོད་དེ། གཟུགས་ནི་ཟབ་པ་མ་ཡིན། ཕྲ་བ་མ་ཡིན་ནོ། ། དེ་ཅིའི་ཕྱིར་ཞེ་ན།
གཟུགས་ཀྱི་རང་བཞིན་གི་ཟབ་པ་མ་ཡིན། ཕྲུབ་མ་ཡིན་ནོ། ། ཞེས་པ་ནས། ལྷའི་བུ་དག་ཆོས་ཉན་པ་ནི་སྒྱུ་མ་
ལྟ་བུ་དང་སྤྲུལ་པ་ལྟ་བུར་བཙལ་བར་བྱ་སྟེ། ཞེས་སོགས་ཀྱི་མདོ་ལས་འཕྲོས་པའི་ཕྱིར། འདི་ལ་གཉིས། རྩ་
བའི་དོན་དང་། མཐའ་དཔྱད་པའོ། ། དང་པོ་ནི། བསེ་རུ་ལྟ་བུའི་ལམ་དེ་ནི་ཆོས་ཅན། ཁྱད་ཆོས་གསུམ་
དང་ལྡན་པས་ཡང་དག་པར་བསྡུས་པར་ཤེས་པར་བྱ་སྟེ། གཟུང་པ་གཟུགས་སོགས་ཕྱི་རོལ་གྱི་དོན་དུ་འཛིན་
པའི་རྟོག་པ་གཙོ་བོར་སྤོང་པའི་ཕྱིར་དང་། གཟུགས་འཛིན་ཤེས་པ་སོགས་ནང་འཛིན་པ་ལ་བདེན་པར་ཞེན་པ་
གཙོ་བོར་མི་སྤོང་པའི་ཕྱིར་དང་ནི། རང་རྒྱལ་གྱི་རིགས་ལ་བརྟེན་པའི་རྟེན་གྱིས་ཁྱད་པར་གྱི་སྒོ་ནས་ཤེས་པར་བྱ་
249

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་ཕྱིར། ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག གཞུང་འདིས། རང་རྒྱལ་གྱི་ལམ་
ཤེས་པའི་ལམ་ཤེས་སྔར་བཤད་པ་ལྟར་གྱི་ཁྱད་ཆོས་གསུམ་དང་ལྡན་པར་བསྟན་ཟེར་ན། འོ་ན་ལམ་ཤེས་དེས་
ནང་ཤེས་པ་བདེན་འཛིན་ པའི་ བདེན་ འཛིན་ གཙོ་བོར་མི་ སྤོང་ པར་ ཐལ། དམ་བཅའ་འཐད་པའི་ཕྱིར།
འདོད་མི་ནུས་ཏེ། དེས་བདེན་འཛིན་གཙོ་བོར་སྤོང་པའི་ཕྱིར། ཁ་ཅིག རང་རྒྱལ་དང་སེམས་ཙམ་པ་གཉིས་
ལྟ་བ་མི་མཚུངས་ཟེར་ན། དེ་མཚུངས་པར་ཐལ། གཟུགས་ཕྱི་རོལ་དོན་གྱིས་སྟོང་པར་རྟོགས་པའི་ལྟ་བ་དེ་དེ་
གཉིས་ཀའི་ལྟ་བ་ཡིན་པའི་ཕྱིར། དེར་ཐལ། དེ་དེ་གཉིས་ཀའི་ཐུན་མོང་བའི་ལྟ་བ་ཡིན་པའི་ཕྱིར། ཁོ་ན་རེ།
རང་རྒྱལ་གྱིས་གཟུང་བ་བདེན་པར་འཛིན་པའི་བདེན་འཛིན་གཙོ་བོར་སྤོང་ཞིང་ཤེས་པ་བདེན་པར་འཛིན་པའི་
བདག་འཛིན་གཙོ་བོར་མི་སྤོང་ཡང་སྤང་བྱར་བྱེད། སེམས་ཙམ་པས་ནང་གཉིས་སྟོང་གི་ཤེས་པ་བདེན་གྲུབ་ཏུ་
འདོད་པས་མི་མཚུངས་སོ་ཞེ་ན། དེ་མི་འཐད་པར་ཐལ། རང་རྒྱལ་སློབ་པས་གཟུང་བ་བདེན་པར་འཛིན་པའི་
བདེན་འཛིན་གཙོ་བོར་མི་སྤོང་པའི་ཕྱིར། དེར་ཐལ། དེས་བདེན་འཛིན་གཙོ་བོར་མི་སྤོང་པའི་ཕྱིར། དེར་
ཐལ། རང་རྒྱལ་དགྲ་བཅོམ་པས་བདེན་འཛིན་མ་སྤངས་པའི་ཕྱིར། དེར་ཐལ། དེས་ཤེས་སྒྲིབ་མ་སྤངས་པའི་
ཕྱིར། ཁ་ཅིག རང་རྒྱལ་སློབ་པས་གཟུང་པ་ཕྱི་རོལ་དོན་དུ་འཛིན་པའི་རྟོག་པ་སྤོང་པ་དང་། གཟུང་པ་ཕྱི་
རོལ་དོན་དུ་མེད་པ་ཆོས་ཀྱི་བདག་མེད་རགས་པ་ཡིན་ཟེར་ན། དེ་མི་འཐད་པར་ཐལ། གཟུང་པ་ཕྱི་རོལ་དོན་
དུ་འཛིན་པའི་རྟོག་པ་ཆོས་ཀྱི་བདག་འཛིན་རགས་པས་ཡིན་པའི་ཕྱིར། དེར་ཐལ། གཟུང་བ་རྫས་སུ་གྲུབ་པར་
འཛིན་པའི་རྟོག་པ་དེ་ཆོས་ཀྱི་བདག་འཛིན་རགས་པ་མ་ཡིན་པའི་ཕྱིར། དེར་ཐལ། དེ་གང་ཟག་གི་བདག་
འཛིན་རགས་པ་ཡིན་པའི་ཕྱིར། ཁ་ཅིག གཞུང་འདིས་རང་རྒྱལ་གྱི་ལམ་ཤེས་པའི་ལམ་ཤེས་མཐའ་དག་
དངོས་སུ་བསྟན་པ་ཡིན་ནོ། ། ཟེར་ན། དེ་ཡང་མི་འཐད་པར་ཐལ། དེས་གང་ཟག་གི་བདག་མེད་མངོན་
སུམ་དུ་རྟོགས་པའི་རང་རྒྱལ་གྱི་ལམ་ཤེས་པའི་ལམ་ཤེས་དངོས་སུ་མ་བསྟན་པའི་ཕྱིར། ཁ་ཅིག རང་རྒྱལ་གྱི་
ལམ་ཤེས་པའི་ལམ་ཤེས་ཡིན་ན། ཐབས་ཤེས་གཉིས་སུ་ཕྱེ་བའི་ཤེས་རབ་ཀྱི་ཆར་གཏོགས་པས་ཁྱབ་ཟེར་ན།
བྱང་སེམས་འཕགས་པའི་རྒྱུད་ཀྱི་རྟེན་འབྲེལ་བཅུ་གཉིས་ཀྱི་ནང་ཚན་སྐྱེ་རྒ་ལ་ཡིད་འབྱུང་སྒོམ་པའི་སྙིང་རྗེ་སོ་
སོར་གྱུར་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེ་གཉིས་སུ་ཕྱེ་བའི་ཐབས་ཀྱི་
ཆར་གཏོགས་ཡིན་པའི་ཕྱིར། །
གཉིས་པ་རང་ལུགས་ལ། རང་རྒྱལ་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ།
25)

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། མཚན་གཞི་ནི། གཟུགས་ཕྱི་རོལ་དོན་གྱིས་སྟོང་པར་
མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ལྟ་བུ། བྱང་སེམས་འཕགས་པས་རང་རྒྱལ་གྱི་ལམ་ཤེས་པའི་
ལམ་ཤེས་བསྒོམ་པ་ལ་དགོས་པ་ཡོད་དེ། རང་རྒྱལ་གྱི་རིགས་ཅན་རྗེས་སུ་འཛིན་པའི་ཆེད་དང་། རང་རྒྱུད་ཀྱི་
ཕྱི་རོལ་དོན་འཛིན་གྱི་རྟོག་པ་གཞོམ་པར་བྱ་བའི་ཆེད་ཡིན་པའི་ཕྱིར། ། གསུམ་པ་རྩོད་པ་སྤོང་པ་ལ། ཁ་ཅིག
གཟུགས་ཕྱི་རོལ་དོན་གྱིས་སྟོང་པར་རྟོགས་པའི་ཡེ་ཤེས་རང་རྒྱལ་དང་སེམས་ཙམ་པ་གཉིས་ཀའི་ལྟ་བ་ཡིན་པར་
ཐལ། དེ་འདྲའི་ལྟ་བ་དེ་དེ་གཉིས་ཀའི་ལྟ་བ་ཡིན་པའི་ཕྱིར། རྟགས་ཁས། འདོད་ན། དེ་དེ་གཉིས་ཀའི་ཡེ་
ཤེས་ཡིན་པར་ཐལ། ཡེ་ཤེས་གང་ཞིག དེ་གཉིས་ཀའི་ལྟ་བ་ཡིན་པའི་ཕྱིར། ཟེར་ན། མ་ཁྱབ་སྙམ། འདོད་
མི་ནུས་ཏེ། དེ་གཉིས་ཀའི་ལམ་མ་ཡིན་པའི་ཕྱིར། དེར་ཐལ། རང་རྒྱལ་གྱི་ལམ་མ་ཡིན་པའི་ཕྱིར། དེར་ཐལ།
ཁྱོད་དུ་གྱུར་པའི་ཉན་ཐོས་ཀྱི་ལམ་དང་ཐེག་ཆེན་གྱི་ལམ་ཡོད་པའི་ཕྱིར། ཁ་ཅིག འདིར་མ་ཁྱབ་ཟེར་ན།
ཡང་ཁོ་ན་རེ། བདག་མེད་རྟོགས་པའི་ལྟ་བ་དེ་ཐེག་པ་གཉིས་ཀའི་ལྟ་བ་ཡིན་པར་ཐལ། དེ་དེ་གསུམ་ཐུན་མོང་
བའི་ལྟ་བ་ཡིན་པའི་ཕྱིར། དེར་ཐལ། དེ་གསུམ་ཐུན་མོང་གི་ལྟ་བ་གཅིག་ཡོད་པའི་ཕྱིར། དེར་ཐལ། དེ་
གསུམ་ཐུན་མོང་བའི་ལུགས་གཅིག་ཡོད་པ་གང་ཞིག ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་དེ་
གསུམ་པོ་རང་རྒྱུད་ཀྱི་ལྟ་བ་ཡིན་པར་ཐལ། འདོད་པའི་ཕྱིར་ན། མ་ཁྱབ་སྟེ། འོན་ཀྱང་ད་དུང་དཔྱོད་པའི་
གནས་སུ་སྣང་ངོ༌། ། ཁ་ཅིག ཤེས་སྒྲིབ་ཡིན་ན། རང་རྒྱལ་གྱིས་གཙོ་བོར་མི་སྤོང་བས་ཁྱབ་པར་ཐལ། རང་
རྒྱལ་གྱིས་ཤེས་སྒྲིབ་གཙོ་བོར་མི་སྤོང་པའི་ཕྱིར་ན། མ་ཁྱབ། འདོད་མི་ནུས་ཏེ། དེས་གཟུགས་ཕྱི་རོལ་གྱི་དོན་
དུ་འཛིན་པའི་རྟོག་པ་གཙོ་བོར་སྤོང་པའི་ཕྱིར། ཁྱབ་སྟེ། དེ་ཤེས་སྒྲིབ་ཡིན་པའི་ཕྱིར། དེར་ཐལ། ཤེས་སྒྲིབ་
རགས་པ་ཡིན་པའི་ཕྱིར། ཁ་ཅིག གཟུགས་དང་གཟུགས་འཛིན་པའི་ཚད་མ་རྫས་གཞན་གྱིས་སྟོང་པར་ཐལ།
གཟུགས་ཕྱི་རོལ་དོན་གྱིས་སྟོང་པའི་ཕྱིར། འདོད་ན། དེ་མི་འཐད་པར་ཐལ། གཟུགས་དང་གཟུགས་འཛིན་
པའི་ཚད་མ་གཉིས་རྫས་གཞན་དུ་གྲུབ་པའི་ཕྱིར། དེར་ཐལ། དེ་གཉིས་རྫས་གཞན་ཡིན་པའི་ཕྱིར། དེར་ཐལ།
དེ་གཉིས་རྒྱུ་འབྲས་ཡིན་པའི་ཕྱིར་ཟེར་ན་མ་གྲུབ་སྟེ། ཕྱི་དོན་ཁས་ལེན་ན། དེ་གཉིས་རྒྱུ་འབྲས་སུ་འཐད་ཀྱང་
འདིར་ཕྱི་དོན་ཁས་མི་ལེན་པའི་ཕྱིར། ཁ་ཅིག ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་རྟོགས་
པའི་ཐེག་ཆེན་སེམས་བསྐྱེད་ཆོས་ཅན། རང་རྒྱལ་གྱི་ལམ་ཤེས་པའི་ལམ་ཤེས་ཡིན་པར་ཐལ། རང་ལུགས་ཀྱི་
མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། ཐེག་ཆེན་འཕགས་པའི་རྒྱུད་ཀྱི་གང་ཟག་
གི་བདག་མེད་རྟོགས་པའི་སྙིང་རྗེ་དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར། དེར་ཐལ། དེའི་རྒྱུད་ཀྱི་
251

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་ཟག་གི་བདག་མེད་རྟགས་པའི་རྣམ་མཁྱེན་དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར་ན། མ་ཁྱབ།
མ་གྲུབ་ན་དེར་ཐལ། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་ཡེ་ཤེས་ཐེག་དམན་
གྱི་རིགས་གནས་པའི་ཕྱིར། དེར་ཐལ། སངས་རྒྱས་འཕགས་པའི་རྒྱུད་ལ་འཕགས་པ་འོག་མ་པའི་རྒྱུད་ལ་ཡོད་
པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་ཡོད་པའི་ཕྱིར། འདོད་མི་ནུས་ཏེ། ཐེག་ཆེན་སེམས་བསྐྱེད་
ཡིན་པའི་ཕྱིར། ཁྱབ་སྟེ། ཐེག་ཆེན་སེམས་བསྐྱེད་གཙོ་བོར་བསྒོམ་པའི་རང་རྒྱལ་མེད་པའི་ཕྱིར། བྱས་པ་ལ་ཁོ་
ན་རེ། གང་ཟག་གི་བདག་མེད་རྟོགས་པའི་སངས་འཕགས་ཀྱི་ཡེ་ཤེས་དེ་ཐེག་དམན་གྱི་རྟོགས་རིགས་སུ་མི་
གནས་པར་ཐལ། སངས་རྒྱས་འཕགས་པའི་ཡེ་ཤེས་གཙོ་བོར་སྒོམ་པའི་ཐེག་དམན་པ་མེད་པའི་ཕྱིར། ཟེར་ན།
མི་མཚུངས་སྙམ་སྟེ། སྔ་མ་ནི་ཡུལ་ཅན་གྱི་དབང་དུ་བྱས་པ་དང་། ཕྱི་མ་ནི་ཡུལ་རྟོགས་ཚུལ་གྱི་དབང་དུ་བྱས་པ་
ཡིན་པའི་ཕྱིར། འོན་ཀྱང་ཁ་ཅིག་གིས་སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་ཡེ་
ཤེས། ཐེག་དམན་གྱི་རྟོགས་རིགས་སུ་མི་གནས་ཀྱང་། སྤྱིར་གང་ཟག་གི་བདག་མེད་རྟོགས་པའི་ཡེ་ཤེས་ཐེག་
དམན་གྱི་རྟོགས་རིགས་སུ་གནས་ཞེས་ཟེར་རོ། ། ཁ་ཅིག བྱང་སེམས་འཕགས་པའི་རྒྱུད་ལ་འཁོར་བ་ལ་ཡིད་
འབྱུང་བའི་ཡིད་འབྱུང་ཡོད་པར་ཐལ། དེའི་རྒྱུད་ལ་ཡན་ལག་བཅུ་གཉིས་ཀྱི་ནང་ཚན་སྐྱེ་རྒ་ལ་ཡིད་འབྱུང་བའི་
ཡིད་འབྱུང་ཡོད་པའི་ཕྱིར། འདོད་ན། དེའི་རྒྱུད་ལ་འཁོར་བ་ཡོད་པར་ཐལ། འདོད་པའི་ཕྱིར། ཟེར་ན་མ་
ཁྱབ་བོ། ། བཞི་པ་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ནི། བཏགས་པའི་ཆོས་ཉིད་
མི་འགལ་བར། ། ཞེས་པ་ནས། རྣམ་པ་ཅན་ནི་ཆོས་ཀྱི་མཆོག། ཅེས་པའི་བར་གསུངས་ཏེ། དེའི་དོན་ནི་
འགྲེལ་པ་ལས། གཟུགས་ལ་སོགས་པའི་ཆོས་ཀྱི་བརྡ་ལས་བྱུང་བའི་བཏགས་པའི་ཆོས་ཉིད་དང་མི་འགལ་བར་
རབ་ཏུ་སྟོན་པ་དང་། ཞེས་པ་ནས། ངེས་པར་འབྱེད་པའི་ཆ་དང་མཐུན་པ་རྣམས་སྐྱེ་བ་ཡིན་ནོ། ། ཞེས་པའི་
བར་གསུངས། དེ་དག་གང་ལས་འཕྲོས་པ་ཡོད་དེ། གཟུགས་ནི་བཏགས་པ་ཙམ་མོ། ། བཏགས་པ་ཙམ་གང་
ཡིན་པ་དེ་ནི་ཆོས་ཉིད་དེ། དེ་ནི་གནས་བརྟན་རབ་འབྱོར་གྱིས་མི་འགལ་བར་བསྟན་ཏོ། ། ཞེས་པ་ནས། ཚེ་
དང་ལྡན་པའི་ཤཱ་རིའི་བུ་དེ་ནི་འདི་ལྟར་གཟུགས་གཟུགས་ཀྱི་རང་བཞིན་གྱིས་མེད་དོ། ། ཞེས་སོགས་ཀྱི་མདོ་
ལས་འཕྲོས་པའི་ཕྱིར། འདིའི་སྐབས་སུ་རྩ་བའི་དོན་དང་། མཐའ་དཔྱད་པ་གཉིས་ལས། དང་པོ་ནི། ཤེས་
བྱ་ཆོས་ཅན། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་དེ་ལ་བཞི་ཡོད་དེ། ཕྱི་དོན་མེད་
པར་རྟོགས་ཀྱང་བརྡར་བཏགས་པའི་ཆོས་ཉིད་དང་མི་འགལ་བར་ཆོས་སྟོན་པའི་རྣམ་པ་ཅན་གྱི་ཐེག་ཆེན་གྱི་སྦྱོར་
ལམ་དྲོ་བར་གྱུར་པ་དང་། གཟུགས་ལ་སོགས་པ་ཕྱི་རོལ་གྱི་དོན་དུ་འགྲིབ་པ་མེད་པར་རྟོགས་པ་ལ་སོགས་པས་ཕྱེ་
252

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
བའི་རྩེ་མོར་གྱུར་པ་དང་། ནང་སྟོང་པ་ཉིད་ལ་སོགས་པ་རྟོགས་པའི་མཐུ་ཡིས་གཟུགས་སོགས་ཕྱི་རོལ་ལ་དོན་དུ་
མི་འཛིན་པའི་ཕྱིར་དུ་ཞུགས་པའི་བཟོད་པ་དང་། གཟུགས་སོགས་ཕྱི་རོལ་གྱི་དོན་དུ་སྐྱེ་བ་མེད་པ་སོགས་ཀྱི་རྣམ་
པ་ཅན་དུ་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཀྱི་མཆོག་ཅེས་བྱ་བ་རྣམས་སུ་ཡོད་པའི་ཕྱིར། ། །
གཉིས་པ་མཐའ་དཔྱད་པ་ལ་གཉིས་ལས། དང་པོ་ལ། ཁ་ཅིག རང་རྒྱལ་གྱི་ལམ་ཤེས་པའི་ལམ་ཤེས་
ཀྱི་རྒྱུར་གྱུར་པའི་ཐེག་ཆེན་གྱི་ངེས་འབྱེད་ཆ་མཐུན། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་
མཐུན་གྱི་མཚན་ཉིད་ཟེར་ན། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་འབྲས་བུར་གྱུར་པའི་གང་ཟག་གི་བདག་
མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན།
རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ཡིན་པར་ཐལ་ལོ། ། ཁ་ཅིག རང་རྒྱལ་གྱི་ལམ་ཤེས་པའི་ལམ་ཤེས་
ཀྱི་རྒྱུ་ངེས་འབྱེད་ནི་ཆ་མཐུན་ཡིན་ན། སྐབས་འདིར་དངོས་སུ་བསྟན་པའི་དེ་ཡིན་པས་ཁྱབ་ཟེར་ན། དེ་མི་
འཐད་པར་ཐལ། གཞུང་འདིས་གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་དེ་རང་རྒྱལ་གྱི་ལམ་
ཤེས་པའི་རྒྱུ་ངེས་འབྱེད་ཆ་མཐུན་གྱི་ཤུགས་ལ་བསྟན་པའི་ཕྱིར། ཁ་ཅིག ཕྱི་དོན་མེད་པར་རྟོགས་པའི་ཐེག་
ཆེན་གྱི་སྦྱོར་ལམ་དེ། གཞུང་འདིའི་ཤུགས་བསྟན་གྱི་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་
མཐུན་ཡིན་ཟེར་ན། རེ་ཞིག་དེ་མི་འཐད་པར་ཐལ། དེ་གཞུང་འདིའི་དངོས་བསྟན་ཡིན་པའི་ཕྱིར་ཏེ། དེ་ལྟར་
རྣམ་བཤད་ལས་གསུངས་པའི་ཕྱིར། འོན་ཀྱང་འགྲེལ་པར་ཤུགས་བསྟན་དུ་གསུངས་པའི་དོན་ནོ། སྟོང་ཉིད་
རྟོགས་པའི་ཐེག་ཆེན་སྦྱོར་ལམ་དང་། དེ་གཉིས་ཀྱི་ནང་ནས་དེ་ཤུགས་བསྟན་དང་འདྲ་བའི་དོན་ནོ། ། ཚུལ་
འདི་ནི་གོང་གི་ཉན་ཐོས་ཀྱི་སྐབས་དང་མཚུངས་པར་སྦྱོར་རུང་ངོ་། །
གཉིས་པ་རང་ལུགས་ནི། རང་རྒྱལ་གྱི་རྟོགས་རིགས་སུ་གནས་པའི་ཐེག་ཆེན་གྱི་དོན་མངོན་རྟོགས།
རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་ཉིད་དོ། །
གསུམ་པ་བྱང་སེམས་ཀྱི་ལམ་ཤེས་པའི་ལམ་ཤེས་འཆད་པ་ལ་གཉིས། མཐོང་ལམ་དང་། སྒོམ་ལམ་
བཤད་པའོ། ། དང་པོ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། ། དང་པོ་ནི། བདེན་
དང་བདེན ཐོང་བའི་ལམ་ཕན་ཡོན་དང་བཅས་པ་འདི་བཤད་པར་བྱ་བ་ཡིན་ཏེ། དེ་ཡང་སྡུག་ཀུན་གྱི་
བདེན་པ་དང་འགོག་ལམ་གྱི་བདེན་པ་ལ་བཟོད་པ་དང་ཤེས་པའི་སྐད་ཅིག་མ་རྣམ་པ་བཞི་བཞི་ཡི་སྒོ་ནས་བཤད་
པར་བྱ་བའི་ཕྱིར། །
གཉིས་པ་རྒྱས་པར་བཤད་པ་ནི། དེ་བཞིན་ཉིད་དང་སངས་རྒྱས་དག། ཅེས་པ་ནས། ལམ་ཤེས་ཉིད་
253

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་སྐད་ཅིག་མ། ། ཞེས་པའི་བར་གྱིས་རྒྱས་པར་བཤད་ཅིང་། དོན་ནི་འགྲེལ་པ་ལས། དོན་དམ་པའི་ཚུལ་
གྱིས་དེ་བཞིན་ཉིད་དང་སངས་རྒྱས་དག་ལ་རྟེན་དང་བརྟེན་པའི་དངོས་པོ་མེད་པས་དེའི་ཕྱིར། ཞེས་པ་ནས།
ལམ་ཤེས་པ་ཉིད་ཀྱི་སྐད་ཅིག་མ་དག་ཡིན་ནོ། ། ཞེས་པའི་བར་གསུངས། དེ་དག་གང་ལས་འཕྲོས་པ་ཡང་ཡོད་
དེ། གཟུགས་ཀྱི་དེ་བཞིན་ཉིད་ལ་དེ་བཞིན་གཤེགས་པ་མི་དམིགས། དེ་བཞིན་གཤེགས་པ་ལ་ཡང་གཟུགས་ཀྱི་
དེ་བཞིན་ཉིད་མི་དམིགས། ཞེས་པ་ནས། སེམས་ཅན་ཐམས་ཅད་དང་ཐུན་མོང་དུ་བྱས་ཏེ་མི་དམིགས་པའི་
ཚུལ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། ། ཞེས་པའི་བར་གྱི་མདོ་ལས་
འཕྲོས་པའི་ཕྱིར། འདིའི་སྐབས་སུ་རྩ་བའི་དོན་དང་། མཐའ་དཔྱད་པ་གཉིས་ལས། དང་པོ་ནི། ཤེས་བྱ་
ཆོས་ཅན། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཡོད་དེ། དོན་དམ་པར་སྡུག་བདེན་གྱི་དེ་
བཞིན་ཉིད་དང་སངས་རྒྱས་ཏེ་དེ་མངོན་སུམ་དུ་རྟོགས་པའི་ཡུལ་ཅན་གྱི་ཡེ་ཤེས་དག་ཕན་ཚུན་རྟེན་པ་དང་
བརྟེན་པ་མེད་པའི་ཕྱིར་ན་དོན་དམ་པར་རྟེན་བརྟེན་པའི་རྣམ་གྲངས་ཁས་མི་ལེན་པ་སྟེ་ཁས་ལེན་པ་མེད་པར་
རྟོགས་པའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དང་། གཟུགས་སོགས་ཀྱི་ཆོས་དབྱིངས་རྒྱ་ཆེ་བ་
དོན་དམ་པར་མེད་པར་རྟོགས་པའི་ཤེར་ཕྱིན་ཆེན་པོ་སྡུག་བསྔལ་ཆོས་ཤེས་དང་། སྡུག་བསྔལ་དོན་དམ་པར་
འཇལ་བའི་ཚད་མ་མེད་པར་རྟོགས་པའི་སྡུག་བསྔལ་རྗེས་བཟོད་དང་བཅས་པ་དང་། སྡུག་བསྔལ་གྱི་ཚད་དོན་
དམ་པར་མེད་པར་རྟོགས་པའི་སྡུག་བསྔལ་རྗེས་ཤེས་དང་། ཀུན་འབྱུང་དོན་དམ་པར་རྟག་ཆད་ཀྱི་མཐའ་མེད་
པར་རྟོགས་པའི་ཀུན་འབྱུང་ཆོས་བཟོད་དང་། ཆོས་བཟོད་དེར་གནས་ནས་གཟུགས་ལ་སོགས་པ་ལ་སངས་རྒྱས་
ཀྱི་རང་བཞིན་བདེན་སྟོང་ཉིད་དུ་ངེས་པར་འཛིན་པའི་ཀུན་འབྱུང་ཆོས་ཤེས་དང་། དོན་དམ་པར་བླང་བ་མེད་
ཅིང་དོར་བ་མེད་པ་སོགས་སུ་རྟོགས་པའི་ཀུན་འབྱུང་རྗེས་བཟོད་དང་། བྱམས་པ་ལ་སོགས་པ་ཚད་མེད་བཞི་
སྒོམ་པའི་ཡོན་ཏན་དང་ལྡན་པའི་ཀུན་འབྱུང་རྗེས་ཤེས་དང་། འགོག་པའི་རང་བཞིན་སྟོང་པ་ཉིད་མངོན་སུམ་
དུ་རྟོགས་པའི་འགོག་པ་ཆོས་བཟོད་དང་། འབྲས་བུ་སངས་རྒྱས་ཉིད་ནི་འཐོབ་པར་བྱེད་པའི་འགོག་པ་ཆོས་
ཤེས་དང་། རྣམ་པར་བྱང་པའི་རིགས་ཀུན་ཡོངས་སུ་བསྡུས་པའི་འགོག་པ་རྗེས་བཟོད་དང་། ཕྱིའི་འཚེ་བ་ཉམ་
ང་བ་དང་ནང་གི་ནད་ཀུན་སེལ་བར་བྱེད་པའི་འགོག་པ་རྗེས་ཤེས་དང་ལམ་བདེན་གྱི་ཐོབ་བྱ་མཐར་ཐུག་གི་མྱུ་
ངན་ལས་འདས་པ་ནི་བདེན་འཛིན་གྱི་སྤྲོས་པ་ཞི་བའི་བདེན་སྟོང་ཉིད་དུ་རྟོགས་པའི་ལམ་ཆོས་བཟོད་དང་།
སངས་རྒྱས་བཅོམ་ལྡན་འདས་རྣམས་ཀྱིས་རང་ཉིད་ལ་གནས་པའི་རྣལ་འབྱོར་པ་བསྲུང་བ་ལ་སོགས་པར་བྱེད་
པའི་ལམ་ཆོས་ཤེས་དང་། སྲོག་མི་གཅོད་པ་ལ་སོགས་པའི་དགེ་བ་བཅུ་པོ་རྣམ་པ་ཀུན་མཁྱེན་པའི་སངས་རྒྱས་
254

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
སྒྲུབ་པར་བྱེད་པའི་ཚུལ་ནི་བདག་ཉིད་ཀྱང་གནས་ཏེ། སེམས་ཅན་གཞན་དག་འགོད་པར་བྱེད་པའི་ལམ་རྗེས་
བཟོད་དང༌། སྦྱིན་པ་ལ་སོགས་པ་ཕྱིན་དྲུག་གི་དགེ་རྩ་རྣམས་རྫོགས་པའི་བྱང་ཆུབ་ཏུ་བསྔོ་བར་བྱེད་པའི་ལམ་
རྗེས་ཤེས་ཏེ། མདོར་ན་ལམ་ཤེས་ཉིད་ཀྱི་སྐབས་སུ་མཐོང་ལམ་སྐད་ཅིག་མ་བཅུ་དྲུག་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ངན་སོང་གསུམ་དང་སྒྲ་མི་སྙན་པ་ཚེ་
དེ་ལ་མཚམས་མེད་པའི་ལས་སྟོབས་ཆེན་བསགས་ལ་མ་སྦྱངས་པ་རྣམས་ཀྱི་རྟེན་ལ་མཐོང་ལམ་གསར་དུ་སྐྱེ་བ་
ཡོད་ཟེར་ན། དེ་མེད་པར་ཐལ། དེ་དག་གི་རྟེན་ལ་མཐོང་ལམ་གསར་དུ་སྐྱེ་བ་ལ་གེགས་བྱེད་ཀྱི་སྒྲིབ་པ་ཆེན་
པོས་བསྒྲིབས་པའི་ཕྱིར། ཁ་ཅིག ཟ་མ་དང་མ་ནིང་གི་རྟེན་དང་། ཁམས་གོང་མའི་རྟེན་ལ་དེ་གསར་དུ་སྐྱེ་བ་
ཡོད་ཟེར་ན། དེ་མི་འཐད་པར་ཐལ། སྔ་མ་དེ་གཉིས་ཀྱི་རྟེན་ལ་མཐོང་ལམ་གསར་དུ་སྐྱེ་བ་ལ་གེགས་བྱེད་ཀྱི་
ཉོན་མོངས་པའི་སྒྲིབ་པ་ཤས་ཆེན་པོས་བསྒྲིབས། ཁམས་གོང་མའི་རྟེན་གྱི་སོ་སོ་སྐྱེ་བོ་རྣམས་སྐྱོ་ཤས་ཆུང་བའི་
ཕྱིར། ཕྱི་མ་དེར་ཐལ། བསྒྲུབ་ལས། གཟུགས་ཀྱི་ཁམས་དང་གཟུགས་མེད་པའི་ཁམས་གོང་མར་སྐྱེས་པས་
ཀྱང་དང་པོ་རང་དོན་པ་རྣམས་མངོན་པར་མི་རྟོགས་ཏེ། ཞེས་པ་དང་། མཛོད་ལས། གོང་ན་མཐོང་ལམ་
མེད། ། མི་སྐྱོ། ། ཞེས་གསུངས་པའི་ཕྱིར། ཁ་ཅིག དེ་རྣམས་ཀྱི་རྒྱུད་ལ་དེ་གསར་དུ་སྐྱེ་བ་མེད། ཟེར་ན།
དེ་ཡོད་པར་ཐལ། དེ་རྣམས་ཀྱི་རྒྱུད་ལ་རྣམ་མཁྱེན་གསར་དུ་སྐྱེ་བ་ཡོད་པ་གང་ཞིག དེ་རྣམས་ཀྱི་རྒྱུད་ལ་མཐོང་
ལམ་དང་རྣམ་མཁྱེན་གཉིས་སྐྱེ་དགོས་སུ་མཚུངས་པའི་ཕྱིར། ཁ་ཅིག ཐེག་ཆེན་མཐོང་ལམ་གྱི་སེམས་རྟེན་
ཡིན་ན། དེའི་རྒྱུ་ཡིན་པས་ཁྱབ་ཟེར་ན། ཐེག་ཆེན་མཐོང་ལམ་གྱི་ངོ་བོར་གྱུར་པའི་བསམ་གཏན་གྱི་དངོས་གཞི་
ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་དེ་རང་དང་ངོ་བོ་གཅིག་པའི་སེམས་
རྟེན་བསམ་གཏན་བཞི་བའི་སེམས་རྟེན་ལ་བརྟེན་ནས་སྐྱེས་པའི་ཕྱིར། དེར་ཐལ། སེམས་རྟེན་ཕལ་ཆེར་ས་དེ་
དང་དེའི་ངོ་བོར་སྐྱེས་པ་ཞིག་ལ་འཇོག་དགོས་པའི་ཕྱིར། འདོད་མི་ནུས་ཏེ། དེ་ཐེག་ཆེན་མཐོང་ལམ་དང་ངོ་བོ་
གཅིག་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། ཁ་ཅིག ཐེག་ཆེན་མཐོང་ལམ་གྱི་སེམས་རྟེན་
ཡིན་ན། དེ་དང་ངོ་བོ་གཅིག་ཡིན་པས་ཁྱབ་ཟེར་ན། ཐེག་ཆེན་སྦྱོར་ལམ་ཆོས་མཆོག་སྐད་ཅིག་ཐ་མའི་ཡེ་ཤེས་
ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་དེ་རང་གི་སེམས་རྟེན་ཆོས་མཆོག་
སྐད་ཅིག་ཐ་མའི་ཡེ་ཤེས་ལ་བརྟེན་ནས་སྐྱེས་པའི་ཕྱིར། ཁ་ཅིག་མ་ཁྱབ་ཟེར། འདོད་མི་ནུས་ཏེ། དེ་ཐེག་ཆེན་
མཐོང་ལམ་གྱི་རྒྱུ་ཡིན་པའི་ཕྱིར། ཁ་ཅིག ཐེག་ཆེན་མཐོང་ལམ་བར་ཆད་མེད་ལམ་དེ། འདོད་སེམས་ལ་
བརྟེན་ནས་སྐྱེའོ་ཟེར་ན། དེ་མི་འཐད་པར་ཐལ། འདོད་སེམས་དང་སྦྱོར་ལམ་ཆོས་མཆོག་སྐད་ཅིག་ཐ་མའི་
255

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞི་མཐུན་ཡང་མེད། དེ་དང་ཐེག་ཆེན་མཐོང་ལམ་བར་ཆད་མེད་ལམ་གྱི་གཞི་མཐུན་ཡང་མེད་པའི་ཕྱིར།
དེར་ཐལ། དེ་གཉིས་གང་རུང་ཡིན་ན། མཉམ་གཞག་གི་སས་བསྡུས་དགོས། འདོད་སེམས་ཡིན་ན། མཉམ་
པར་མ་བཞག་པའི་སས་བསྡུས་དགོས་པའི་ཕྱིར། ཁ་ཅིག བདེན་བཞི་མི་རྟག་སོགས་བཅུ་དྲུག་མངོན་སུམ་དུ་
རྟོགས་པའི་བདེན་པ་མངོན་རྟོགས། མཐོང་ལམ་གྱི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་
མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། བདེན་བཞི་མངོན་སུམ་དུ་
རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རང་གི་གཞལ་བྱ་ཀུན་རྫོབ་
མངོན་སུམ་དུ་རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་ཉིད་མངོན་སུམ་
དུ་རྟོགས་པའི་སློབ་ལམ་ཡིན་པའི་ཕྱིར། ཁ་ཅིག མི་རྟག་སོགས་བཅུ་དྲུག་བདེན་སྟོང་སྤྲོས་བྲལ་དུ་མངོན་སུམ་
དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས། ཐེག་ཆེན་མཐོང་ལམ་གྱི་མཚན་ཉིད་ཟེར་ན། བྱང་སེམས་
མཐོང་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་
ཐལ། བྱང་སེམས་མཐོང་ལམ་པའི་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་ན། སྟོང་ཉིད་མངོན་སུམ་དུ་
རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག ཐེག་ཆེན་སྦྱོར་ལམ་
ཆོས་མཆོག་གི་རྗེས་སུ་བྱུང་པའི་ཐེག་ཆེན་གྱི་བདེན་པ་མངོན་རྟོགས། ཐེག་ཆེན་མཐོང་ལམ་གྱི་མཚན་ཉིད་ཟེར་
ན། ཐེག་ཆེན་སྤྱོད་ལམ་ཆོས་མཆོག་གི་རྒྱུར་གྱུར་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། རྟགས་སླ། འདོད་ན། དེ་མི་འཐད་པར་ཐལ། ཐེག་ཆེན་གྱི་སྦྱོར་ལམ་ཆོས་མཆོག་གི་སྔ་
རོལ་དུ་བྱང་བའི་ཕྱིར། དེར་ཐལ། དེའི་རྒྱུ་ཡིན་པའི་ཕྱིར། ཁ་ཅིག ཐེག་ཆེན་མཐོང་ལམ་ཤེས་བཟོད་སྐད་
ཅིག་མ་བཅུ་དྲུག་པོ་རྣམས་རིམ་ཅན་དུ་སྐྱེ་སྟེ། སྡུག་བསྔལ་ཆོས་བཟོད་སྐྱེས་པའི་རྗེས་སུ་སྡུག་བསྔལ་རྗེས་བཟོད་
སྐྱེ་བ་སོགས་རིགས་འགྲེ་བའི་ཕྱིར། དེ་མི་འཐད་པར་ཐལ། ཐེག་ཆེན་མཐོང་ལམ་བཟོད་པ་བརྒྱུད་ཅིག་ཅར་དུ་
སྐྱེ་ཞིང་། ཤེས་པ་བརྒྱད་ཀྱང་ཅིག་ཅར་དུ་སྐྱེ་བའི་ཕྱིར། དེར་ཐལ། ཐེག་ཆེན་མཐོང་ལམ་བར་ཆད་མེད་ལམ་
ཡིན་ན། བཟོད་པ་བརྒྱད་ཀ་ཡིན་དགོས། ཐེག་ཆེན་མཐོང་ལམ་རྣམ་གྲོལ་ལམ་ཡིན་ན། ཤེས་པ་བརྒྱད་ཀ་ཡིན་
དགོས་པའི་ཕྱིར། ཁ་ཅིག ཐེག་ཆེན་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་ཅིག་ཅར་རིམ་ཅན་གང་
རུང་དུ་མི་སྐྱེ་སྟེ། ཅིག་ཅར་སྐྱེ་ན། བར་ཆད་མེད་ལམ་དང་རྣམ་གྲོལ་ལམ་གཉིས་ཅིག་ཅར་དུ་སྐྱེ་དགོས་ལ།
རིམ་གྱིས་སྐྱེ་ན། བཟོད་པ་བརྒྱད་ཀྱང་རིམ་གྱིས་སྐྱེ་དགོས་པའི་ཕྱིར། ཟེར་ན།དེ་མི་འཐད་པར་ཐལ། འདུས་
བྱས་ཡིན་ན། ཅིག་ཅར་རིམ་ཅན་གང་རུང་དུ་སྐྱེ་དགོས་པའི་ཕྱིར། དེར་ཐལ། དེ་ཡིན་ན། དེ་གང་རུང་དུ་
256

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
གྲུབ་དགོས་པའི་ཕྱིར། ཁ་ཅིག ཡུལ་བདེན་བཞིའི་ཆོས་ཉིད་རྟོགས་པའི་ཆ་ནས་བཟོད་པ་བརྒྱུད་དང་ཡུལ་
ཅན་བཟོད་པ་བརྒྱད་པོ་རྣམས་རྟོགས་པའི་ཆ་ནས་རྗེས་ཤེས་བརྒྱད་དུ་འཇོག་ཟེར་ན། དེ་མི་འཐད་པར་ཐལ།
ཡུལ་ཅན་བཟོད་པ་བརྒྱད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་རྗེས་ཤེས་མེད་པའི་ཕྱིར། དེར་
ཐལ། ཀུན་རྫོབ་མངོན་སུམ་དུ་རྟོགས་པའི་ཐེག་ཆེན་མཐོང་ལམ་རྣམ་ གྲོལ་ལམ་མེད་པའི་ཕྱིར། རྟགས་
བསྒྲུབས་ཟིན། ཁ་ཅིག ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཤེས་པ་ཡིན་ན། མཐོང་ལམ་
བར་ཆད་མེད་ལམ་ཡིན་པས་ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཉམས་སུ་མྱོང་པའི་རང་
རིག་མངོན་སུམ་ཆོས་ཅན། དེར་ཐལ། དེའི་ཕྱིར། འདོད་ན། རྣལ་འབྱོར་མངོན་སུམ་ཡིན་པར་ཐལ།
འདོད་པའི་ཕྱིར། ཁ་ཅིག ཐེག་ཆེན་མཐོང་ལམ་པའི་རྒྱུད་ཀྱི་མངོན་སུམ་དུ་གྱུར་པའི་ཡེ་ཤེས་ཡིན་ན། མཐོང་
ལམ་བར་ཆད་མེད་ལམ་ཡིན་པས་ཁྱབ་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། རྣལ་འབྱོར་མངོན་སུམ་དུ་
གྱུར་པའི་ཐེག་ཆེན་གྱི་མཐོང་ལམ་ཡིན་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་སུ་
ཐལ་ལོ། ། ཁ་ཅིག བྱང་སེམས་མཐོང་ལམ་པའི་རྒྱུད་ལ་རྗེས་ཐོབ་ཡེ་ཤེས་དང་མངོན་སུམ་གྱི་གཞི་མཐུན་མེད་
ཟེར་ན། དེ་ཡོད་པར་ཐལ། དེའི་རྒྱུད་ཀྱི་མྱུ་གུ་བདེན་སྟོང་སྒྱུ་མ་ལྟ་བུར་མངོན་སུམ་དུ་རྟོགས་པའི་ཡེ་ཤེས་དེ་
མངོན་སུམ་ཡིན་པའི་ཕྱིར། དེར་ཐལ། ལམ་བསྒྲིགས་ལས། རྟེན་འབྲེལ་སྒྱུ་མ་ལྟ་བུར་སྣང་བའི་བློ་འདྲེས་རུང་
འཛིན་པའི་རྟོག་བྲལ་ལོ། ། ཞེས་གསུངས་པའི་ཕྱིར། ཁ་ཅིག ཐེག་ཆེན་མཐོང་ལམ་བར་ཆད་མེད་ལམ་གྱིས་
རང་ཉིད་རྟོགས་ཟེར་ན། དེ་མི་འཐད་པར་ཐལ། དེས་རང་ཉིད་མངོན་སུམ་དུ་ཡང་མ་རྟོགས། ཤུགས་ལ་ཡང་
མ་རྟོགས་པའི་ཕྱིར། དང་པོ་དེར་ཐལ། ཐེག་ཆེན་མཐོང་ལམ་བར་ཆད་མེད་ལམ་གྱི་གཞལ་བྱར་གྱུར་པའི་ཀུན་
རྫོབ་བདེན་པ་མེད་པའི་ཕྱིར། དེར་ཐལ། དེའི་གཞལ་བྱ་སྟོང་ཉིད་ཡིན་པའི་ཕྱིར། ཁོ་ན་རེ། དེའི་གཞལ་བྱ་
ཡིན་ན། སྟོང་ཉིད་ཡིན་དགོས་ཀྱང་། དེའི་གཞལ་བྱ་སྟོང་ཉིད་མ་ཡིན་ནོ་ཞེ་ན། དེ་མི་འཐད་པར་ཐལ། དེ་ནི་
ཚིག་ཙམ་ལ་བརྟེན་པ་མ་གཏོགས་རྒྱུ་མཚན་ཡང་དག་མེད་པའི་ཕྱིར། ཕྱི་མ་དེར་ཐལ། དེའི་ཤུགས་རྟོགས་མེད་
པའི་ཕྱིར། ཁ་ཅིག འདའ་བྱ་གང་ཟག་གི་བདག་མེད་རྟོགས་པའི་ཐེག་ཆེན་གྱི་མཐོང་ལམ་དང་འདའ་བྱེད་
སྟོང་ཉིད་རྟོགས་པའི་ཐེག་ཆེན་གྱི་མཐོང་ལམ་གཉིས་ཀྱི་ནང་ནས་དང་པོར་འདའ་བྱའི་མཐོང་ལམ་དང་། དེ་
རྗེས་འདའ་བྱེད་ཀྱི་མཐོང་ལམ་སྐྱེའོ་ཟེར་ན། དེ་མི་འཐད་པར་ཐལ། ཐེག་ཆེན་དུ་དང་པོ་ཉིད་ནས་རིགས་ངེས་
པའི་བྱང་སེམས་ཀྱིས་སྟོང་ཉིད་རྟོགས་པའི་ཐེག་ཆེན་མཐོང་ལམ་བར་ཆད་མེད་ལམ་རང་རྒྱུད་ལ་མ་སྐྱེས་པར་གང་
257

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟག་གི་བདག་མེད་རྟོགས་པའི་མཐོང་ལམ་སྐྱེ་པའི་སྐབས་མེད་པའི་ཕྱིར། ཁ་ཅིག གང་ཟག་གི་བདག་མེད་
རྟོགས་པའི་འདའ་བྱའི་མཐོང་ལམ་རང་རྒྱུད་ལ་མ་སྐྱེས་པར་སྟོང་ཉིད་རྟོགས་པའི་མཐོང་ལམ་སྐྱེ་བ་མེད་ཟེར་ན།
དེ་ཡོད་པར་ཐལ། དང་པོ་གང་ཟག་གི་བདག་མེད་རྟོགས་པའི་ཐེག་དམན་གྱི་མཐོང་ལམ་ཐོབ་ནས་དེའི་རྗེས་སུ་
སྟོང་ཉིད་རྟོགས་པའི་ཐེག་ཆེན་གྱི་མཐོང་ལམ་རྒྱུད་ལ་སྐྱེས་པའི་བྱང་སེམས་ཡོད་པའི་ཕྱིར། ཁ་ཅིག འདའ་བྱ་
འདའ་བྱེད་ཀྱི་མཐོང་ལམ་གཉིས་འགལ་ཟེར་ན། དེ་མི་འགལ་བར་ཐལ། ལྷག་པ་ཚུལ་ཁྲིམས་ཀྱི་བསླབ་པའི་ངོ་
བོར་གྱུར་པའི་ཐེག་ཆེན་གྱི་མཐོང་ལམ་དེ་དེ་གཉིས་ཀ་ཡིན་པའི་ཕྱིར། དེར་ཐལ། དེ་འདའ་བྱེད་གང་ཞིག
འདའ་བྱའི་མཐོང་ལམ་ཡིན་པའི་ཕྱིར། དང་པོ་དེར་ཐལ། བྱང་སེམས་ཀྱིས་རྣམ་མཁྱེན་ཐོབ་པའི་ཕྱིར་དུ་ལྷག་
པ་ཚུལ་ཁྲིམས་ཀྱི་བསླབ་པ་ལ་གཙོ་བོར་འབད་དགོས་པའི་ཕྱིར། ཕྱི་མ་དེར་ཐལ། ཐེག་དམན་གྱི་རྟོགས་རིགས་
སུ་གནས་པའི་ཐེག་ཆེན་གྱི་མཐོང་ལམ་ཡིན་པའི་ཕྱིར། དེར་ཐལ། ཐེག་དམན་པས་ཐར་པ་ཐོབ་ཕྱིར་དུ་ཚུལ་
ཁྲིམས་ཀྱི་བསླབ་པ་གཙོ་བོར་ཉམས་སུ་ལེན་དགོས་པའི་ཕྱིར། ཁ་ཅིག མཐོང་སྤང་དངོས་སུ་སྤོང་བྱེད་ཀྱི་
བདེན་པ་མངོན་རྟོགས། མཐོང་ལམ་བར་ཆད་མེད་ལམ་གྱི་མཚན་ཉིད། དེ་དངོས་སུ་སྤངས་པའི་བདེན་པ་
མངོན་རྟོགས། མཐོང་ལམ་རྣམ་གྲོལ་ལམ་གྱི་མཚན་ཉིད་ཟེར་ན། དང་པོ་ལ་ཉན་ཐོས་ཀྱི་མཐོང་ལམ་བར་ཆད་
མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། མཐོང་སྤང་ཤེས་སྒྲིབ་དངོས་སུ་
སྤོང་བྱེད་ཡིན་པར་ཐལ། འདོད་པའི་ཕྱིར། འདོད་ན། ཉན་ཐོས་མཐོང་ལམ་རྣམ་གྲོལ་ལམ་པ་བས་མཐོང་
སྤང་ཤེས་སྒྲིབ་དངོས་སུ་སྤངས་པར་ཐལ། འདོད་པའི་ཕྱིར། འདོད་མི་ནུས་སོ། ། ཕྱི་མ་ལ་ཉན་ཐོས་མཐོང་
ལམ་རྣམ་གྲོལ་ལམ་གྱིས་མ་ངེས་སོ། ། ཁ་ཅིག མཐོང་སྤང་ཤེས་སྒྲིབ་སྤོང་བྱེད་ཀྱི་ཐེག་ཆེན་གྱི་བདེན་པ་མངོན་
རྟོགས། ཐེག་ཆེན་མཐོང་ལམ་བར་ཆད་མེད་ལམ་གྱི་མཚན་ཉིད། དེ་སྤངས་པའི་ཐེག་ཆེན་གྱི་བདེན་པ་མངོན་
རྟོགས། ཐེག་ཆེན་མཐོང་ལམ་རྣམ་གྲོལ་ལམ་གྱི་མཚན་ཉིད་ཟེར་ན། ཕྱི་མ་མི་འཐད་པར་ཐལ། བྱང་སེམས་
མཐོང་ལམ་རྗེས་ཐོབ་པས་མཐོང་སྤངས་ཤེས་སྒྲིབ་སྤངས་པའི་ཕྱིར། དེར་ཐལ། དེས་མཐོང་སྤང་ཤེས་སྒྲིབ་
སྤངས་པའི་རྣམ་གྲོལ་ལམ་ཐོབ་པའི་ཕྱིར། དེར་ཐལ། དེས་ཐེག་ཆེན་མཐོང་ལམ་རྣམ་གྲོལ་ལམ་ཐོབ་པའི་ཕྱིར།
ཁྱབ་སྟེ། ཐེག་ཆེན་མཐོང་ལམ་རྣམ་གྲོལ་ལམ་གྱིས་མཐོང་སྤང་ཤེས་སྒྲིབ་སྤངས་པའི་ཕྱིར། ཁ་ཅིག ཐེག་ཆེན་
མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་སེམས་བསྐྱེད་སྔར་སྐྱེས་ཤིང་ཕྱིས་ཀྱང་སྐྱེ་བའི་ནུས་པ་མ་
ཉམས་པར་ཡོད་ཀྱང་། དེའི་རྒྱུད་ལ་ཐེག་ཆེན་སེམས་བསྐྱེད་མེད་དོ། ། གསུང་ན། རྣམ་བཤད་ལྟར་བྱེད་ན།
དེ་མི་འཐད་པར་ཐལ། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར། དེར་ཐལ། དེའི་རྒྱུད་ལ་ཐེག་ཆེན་
258

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
སེམས་བསྐྱེད་ཡོད་ན། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱའོ་སྙམ་པའི་ཐུགས་
བསྐྱེད་མངོན་འགྱུར་བ་ཡོད་མི་དགོས་པའི་ཕྱིར། དེར་ཐལ། དེ་ལྟར་མི་དགོས་པར་གསུངས་པའི་རྣམ་བཤད་
ཀྱི་ལུང་སྔར་དྲངས་ཟིན་པའི་ཕྱིར། འདི་ལྟར་བྱེད་ན་དེའི་རྒྱུད་ཐེག་ཆེན་སེམས་བསྐྱེད་ཡོད་ཀྱང་དེ་ཐེག་ཆེན་
མཐོང་ལམ་བར་ཆད་མེད་ལམ་མ་ཡིན་ནོ། ། འོན་ཀྱང་། རྗེ་བླ་མས་དེ་ལྟར་ཡོད་མེད་བཞེད་པ་ནི་དངོས་སུ་མི་
གསལ་ཡང་། རྣམ་བཤད་རིགས་པའི་རྒྱ་མཚོ་ལས། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་ཤེས་
སྒྲིབ་ཀྱི་བག་ཆགས་བསྒོ་བའི་གཞིར་གྱུར་པའི་ཡིད་ཤེས་མེད་པ་ལྟ་བུར་གསུངས་འདུག་པས། དེ་ལྟར་ན། དེའི་
རྒྱུད་ལ་ཐེག་ཆེན་སེམས་བསྐྱེད་ཀྱང་མེད་དགོས་སོ། ། དེ་ལྟར་ནའང་། སྟོང་ཉིད་རྟོགས་པའི་བྱང་སེམས་ཀྱི་
རྒྱུད་ལ་ཐེག་ཆེན་སེམས་བསྐྱེད་ཡོད་དགོས་ཏེ། དེ་མེད་ན་གཉིད་འཐུག་པོ་སོགས་ཀྱི་ཚེ་ཡང་དེའི་རྒྱུད་ལ་ཐེག་
ཆེན་སེམས་བསྐྱེད་མེད་པར་ཐལ་བའི་ཕྱིར་རོ། ། ཁ་ཅིག ཐེག་ཆེན་མཐོང་ལམ་རྣམ་གྲོལ་ལམ་ལས་ལངས་
པའི་རྗེས་སུ་ཐེག་ཆེན་སྒོམ་ལམ་མ་ཐོབ་ཀྱི་བར་དེར་སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་
སྐྱེ་བ་མེད་ཟེར། ཁ་ཅིག་དེ་ཡོད་དེ་ཟེར་ན། རེ་ཞིག་ལ། དང་པོ་དེ་མི་འཐད་པར་ཐལ། དེ་ལྟར་ཡིན་ན། ས་
དང་པོའི་གནས་སྐབས་སུ་སྟོང་ཉིད་རིགས་པའི་རྣམ་གྲངས་དུ་མས་སྒོམ་མི་དགོས་པའི་སྐྱོན་དུ་འགྱུར་པའི་ཕྱིར།
དེར་ཐལ། ཐེག་ཆེན་མཐོང་ལམ་རྣམ་གྲོལ་ལམ་ལས་ལངས་རྗེས་སུ་ས་གཉིས་པ་མ་ཐོབ་གོང་དེར་སྟོང་ཉིད་གཙོ་
བོར་སྒོམ་པའི་མཐོང་ལམ་མེད་པའི་ཕྱིར། དེར་ཐལ། དེར་སྟོང་ཉིད་མངོན་སུམ་དུ་རྟོགས་པའི་མཐོང་ལམ་
མེད་པའི་ཕྱིར། མ་ཁྱབ་ན། ཐེག་ཆེན་སྒོམ་ལམ་སོ་སོའི་རྣམ་གྲོལ་ལམ་ལས་ལངས་རྗེས་སུ་རང་རང་གི་སྐད་ཅིག་
ཐ་མའི་བར་ཆད་མེད་ལམ་མ་ཐོབ་ཀྱི་བར་དུ་སྟོང་ཉིད་མངོན་སུམ་དུ་རྟོགས་པ་མེད་པར་ཐལ། མ་ཁྱབ་པ་དེའི་
ཕྱིར། འདོད་ན། བྱང་སེམས་འཕགས་པས་ཐེག་ཆེན་མཐོང་ལམ་ནས་སངས་རྒྱས་ཀྱི་བར་དུ་སྟོང་ཉིད་ལན་
འདི་ཙམ་ཞིག་རྟོགས་ཞེས་གྲངས་ཀྱི་མཐའ་འཛིན་རིགས་པར་ཐལ། དེས་ཐེག་ཆེན་མཐོང་ལམ་ཐོབ་པ་ནས་
སངས་མ་རྒྱས་ཀྱི་བར་དུ་སྟོང་ཉིད་མངོན་སུམ་དུ་རྟོགས་པ་ལན་སུམ་ཅུ་ཙམ་ལས་ལྷག་འབྱུང་བ་མི་སྲིད་ཅེས་དམ་
བཅའ་རིགས་པའི་ཕྱིར། དེར་ཐལ། དེས་ས་བཅུ་སོ་སོ་ལ་ཐོག་མཐའི་བར་ཆད་མེད་ལམ་གཉིས་རེ་དང་ས་སོ་
སོའི་རྣམ་གྲོལ་ལམ་རེ་རེ་དང་བཅས་གསུམ་གསུམ་འབྱུང་ཞིང་དེ་ལས་གཞན་དུ་ས་དེ་རྣམས་སུ་སྟོང་ཉིད་མངོན་
སུམ་དུ་རྟོགས་པའི་ཡེ་ཤེས་ཟུར་པ་འབྱུང་བ་མེད་པའི་ཕྱིར། དེར་ཐལ། ཁྱོད་ཀྱི་དམ་བཅའ་འཐད་པའི་ཕྱིར།
འདོད་ན། མི་འཐད་པར་ཐལ། འཚང་རྒྱ་བ་ལ་མྱུར་ན་བསྐལ་པ་ཆེན་པོ་གྲངས་མེད་གསུམ་དུ་ཚོགས་གསོག་
དགོས་པ་གང་ཞིག དེའི་བར་དུ་སྟོང་ཉིད་རྟོགས་པའི་གྲངས་ཀྱི་མཐའ་འདི་ཙམ་ཞིག་ལས་མེད་ཅེས་འདོད་ན།
259

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱང་སེམས་ཀྱིས་འཚང་རྒྱ་བ་ལ་ཡེ་ཤེས་ཀྱི་ཚོགས་དཔག་མེད་གསོག་མི་དགོས་པར་ཁས་བླངས་པར་འགྱུར་བའི་
ཕྱིར། །
གཉིས་པ་རང་གི་ལུགས་ལ། ལུས་རྟེན་སོགས་གོ་བར་ཟད་ལ། བདེན་པ་མངོན་རྟོགས། མཐོང་ལམ་གྱི་
མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ། རང་རྒྱལ་གྱི་མཐོང་ལམ། ཐེག་ཆེན་གྱི་མཐོང་ལམ་
དང་གསུམ་ཡོད། ཐེག་ཆེན་གྱི་བདེན་པ་མངོན་རྟོགས། ཐེག་ཆེན་གྱི་མཐོང་ལམ་གྱི་མཚན་ཉིད། ཐེག་དམན་
གྱི་བདེན་པ་མངོན་རྟོགས། ཐེག་དམན་གྱི་མཐོང་ལམ་གྱི་མཚན་ཉིད། ཉན་རང་སོ་སོའི་མཐོང་ལམ་ལའང་
རིགས་པ་སྦྱོར། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས། སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་གྱི་མཚན་ཉིད་དམ། ཡང་ན་སྟོང་ཉིད་མངོན་སུམ་དུ་
རྟོགས་པའི་ཐེག་ཆེན་མཐོང་ལམ་གྱི་མཚན་ཉིད། དེ་ལ། དེར་གྱུར་པའི་བར་ཆད་མེད་ལམ་དང་རྣམ་གྲོལ་ལམ་
གཉིས། བདེན་འཛིན་ཀུན་བཏགས་ཀྱི་དངོས་གཏན་དུ་གྱུར་པའི་ཐེག་ཆེན་གྱི་བདེན་པ་མངོན་རྟོགས། ཐེག་
ཆེན་མཐོང་ལམ་བར་ཆད་མེད་ལམ་གྱི་མཚན་ཉིད བདེན་འཛིན་ཀུན་བཏགས་ལས་དངོས་སུ་གྲོལ་བའི་ཐེག་
ཆེན་གྱི་བདེན་པ་མངོན་རྟོགས། ཐེག་ཆེན་མཐོང་ལམ་རྣམ་གྲོལ་ལམ་གྱི་མཚན་ཉིད། དང་པོ་ལ། དེར་གྱུར་
པའི་བཟོད་པ་བརྒྱད་དང་། ཕྱི་མ་ལ་དེར་གྱུར་པའི་ཤེས་པ་བརྒྱད་ཡོད། དང་པོ་བརྒྱད་འཇོག་ཚུལ་ཡོད་དེ།
སྡུག་བསྔལ་ཆོས་བཟོད་དང་། སྡུག་བསྔལ་རྗེས་བཟོད་ གཉིས། དེ་བཞིན་དུ། ཀུན་འབྱུང་། འགོག་པ།
ལམ་ལའང་སྦྱར་བས་བརྒྱད་ཡོད་པའི་ཕྱིར། ཕྱི་མ་བརྒྱད་ཡོད་དེ། སྡུག་བསྔལ་ཆོས་ཤེས་དང༌། སྡུག་བསྔལ་
རྗེས་ཤེས་གཉིས། དེ་བཞིན་དུ་ལྷག་མ་གསུམ་ལའང་སྦྱར་བས་བརྒྱད་ཡོད་པའི་ཕྱིར། ཐེག་ཆེན་མཐོང་ལམ་
བར་ཆད་མེད་ལམ་དང་། ཐེག་ཆེན་མཐོང་ལམ་བཟོད་པ་བརྒྱད་ངོ་བོ་གཅིག་ལ་ལྡོག་པ་ཐ་དད། ཐེག་ཆེན་
མཐོང་ལམ་རྣམ་ གྲོལ་ལམ་དང༌། ཐེག་ཆེན་མཐོང་ལམ་ཤེས་པ་བརྒྱད་ངོ་བོ་གཅིག་པ་ལྡོག་པ་ཐ་དད་ཙམ་
མོ། ། ཡུལ་བདེན་བཞིའི་ཆོས་ཉིད་མངོན་སུམ་དུ་རྟོགས་པ་ལ་སྐྲག་རིགས་པ་ལ་མི་སྐྲག་པའི་རྒྱུ་མཚན་གྱིས་ཆོས་
བཟོད་དང་། ཡུལ་ཅན་ཆོས་བཟོད་ཀྱི་ཆོས་ཉིད་མངོན་སུམ་དུ་རྟོགས་པ་ལ་སྐྲག་རིགས་པ་ལ་མི་སྐྲག་པས་རྗེས་
བཟོད་ཅེས་བརྗོད་ལ། བདེན་འཛིན་ཀུན་བཏགས་སྤངས་པའི་སྒོ་ནས་བདེན་བཞིའི་ཆོས་ཉིད་མངོན་སུམ་དུ་
རྟོགས་པས་ཆོས་ཤེས་དང་། དེའི་སྒོ་ནས་ཆོས་ཤེས་བཞིའི་ཆོས་ཉིད་མངོན་སུམ་དུ་རྟོགས་པའི་རྒྱུ་མཚན་གྱིས་
རྗེས་ཤེས་ཞེས་བརྗོད་དོ། ། འདའ་བྱ་འདའ་བྱེད་ཀྱི་མཐོང་ལམ་གཉིས་ཀྱི་ནང་ནས་དང་པོར་འདའ་བྱེད་སྟོང་
ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་སྐྱེས་པའི་རྗེས་སུ་གང་ཟག་གི་བདག་མེད་མངོན་སུམ་དུ་
260

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
རྟོགས་པའི་འདའ་བྱའི་ཐེག་ཆེན་གྱི་མཐོང་ལམ་སྐྱེ་བ་ཡིན་ཏེ། བྱང་སེམས་ཀྱིས་སྟོང་ཉིད་མངོན་སུམ་དུ་རྟོགས་
པའི་ཐེག་ཆེན་གྱི་མཐོང་ལམ་མ་ཐོབ་པར་གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་
ལམ་ཐོབ་པ་མི་སྲིད་པའི་ཕྱིར། ཐེག་ཆེན་མཐོང་ལམ་པ་དེ་ཐེག་ཆེན་སྒོམ་ལམ་དུ་འཕོས་པའི་དུས་མཚམས་ཡོད་
དེ། ས་དང་པོའི་ངོས་སྐལ་གྱི་བསོད་ནམས་ཀྱི་ཚོགས་རྫོགས་པ་ལ་ཉེ་བར་མངོན་དུ་ཕྱོགས་པའི་ཚེ་སྒོམ་སྤང་
བདེན་འཛིན་གཙོ་བོར་སྤོང་པའི་ཕྱིར་དུ་སྟོང་ཉིད་ལ་མངོན་སུམ་དུ་མཉམ་པར་མི་འཇོག་ཚུན་ཆད་མཐོང་ལམ་
དང་། དེ་ལྟར་མཉམ་པར་བཞག་པ་ན་སྒོམ་ལམ་དུ་འཕོས་པ་ཡིན་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག ཁམས་གོང་མའི་རྟེན་ལ་ཐེག་ཆེན་མཐོང་ལམ་གསར་དུ་སྐྱེ་བ་ཡོད་
པར་ཐལ། དེའི་རྟེན་ལ་གསར་དུ་སྐྱེས་པའི་ཐེག་ཆེན་གྱི་མཐོང་ལམ་ཡོད་པའི་ཕྱིར་ཟེར་ན། མ་ཁྱབ། མ་གྲུབ་
ན་དེར་ཐལ། དེའི་རྟེན་ཅན་གྱི་བྱང་འཕགས་ཡོད་པའི་ཕྱིར། མ་ཁྱབ་ན། ཁྱབ་པར་ཐལ། དེ་ཡོད་ན་དེའི་
རྒྱུད་ལ་ཚེ་དེར་གསར་དུ་སྐྱེས་པའི་མཐོང་ལམ་ཡོད་དགོས་པའི་ཕྱིར། དེར་ཐལ། དེའི་རྒྱུད་ལ་མཐོང་ལམ་གོང་
འཕེལ་དུ་སོང་བ་ཡོད་དགོས་པའི་ཕྱིར། ཁ་ཅིག འདོད་སེམས་ཀྱི་སེམས་རྟེན་ལ་བརྟེན་ནས་སྐྱེས་པའི་ཐེག་
ཆེན་མཐོང་ལམ་བར་ཆད་མེད་ལམ་ཡོད་པར་ཐལ། དེ་ལ་བརྟེན་ནས་སྐྱེས་པའི་ཐེག་ཆེན་གྱི་མཐོང་ལམ་ཡོད་
པའི་ཕྱིར་ན། མ་ཁྱབ། མ་གྲུབ་ན། དེར་ཐལ། དེ་ལ་བརྟེན་ནས་གསར་དུ་སྐྱེས་པའི་ཐེག་ཆེན་གྱི་སྒོམ་ལམ་
ཡོད་པའི་ཕྱིར། དེར་ཐལ། ཁམས་གསུམ་ས་དགུའི་སེམས་རྟེན་ལ་བརྟེན་ནས་སྐྱེས་པའི་ཐེག་ཆེན་གྱི་སྒོམ་ལམ་
ཡོད་པའི་ཕྱིར། དེར་ཐལ། ས་དགུ་ལ་ནི་ཆེན་པོ་ཡི། ། ཞེས་གསུངས་པའི་ཕྱིར། ཁ་ཅིག་མ་ཁྱབ་ཟེར་ན།
དེ་ཡོད་པར་ཐལ། དེ་ལྟར་ཡོད་པར་འགྲེལ་ཆེན་ལས་བཤད་པའི་ཕྱིར། ཁ་ཅིག ཐེག་ཆེན་གྱི་མཐོང་ལམ་དེ་
འདོད་སེམས་ལ་བརྟེན་ནས་གསར་དུ་སྐྱེ་བར་ཐལ། དེ་ལ་བརྟེན་ནས་གསར་དུ་སྐྱེ་བའི་དེ་ཡོད་པའི་ཕྱིར་ན་ཡང་
མ་ཁྱབ། ཁ་ཅིག ཐེག་དམན་གྱི་མཐོང་ལམ་ཡིན་ན། མི་རྟག་སོགས་བཅུ་དྲུག་བདེན་སྟོང་སྤྲོས་བྲལ་དུ་མངོན་
སུམ་དུ་རྟོགས་པའི་ཡེ་ཤེས་ཡིན་དགོས་པར་ཐལ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་
ལ་དེ་ལྟར་དགོས་པའི་ཕྱིར་ན། མ་ཁྱབ། མ་གྲུབ་ན་དེར་ཐལ། གཞུང་འདིའི་དངོས་བསྟན་གྱི་མཐོང་ལམ་
དང་། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་གྱིས་ཁྱབ་པའི་ཕྱིར། ཁ་ཅིག ཐེག་ཆེན་གྱི་
མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དེ། བྱ་རྫོགས་ཀྱི་ཐུང་མཐའི་སྐད་ཅིག་མ་ཡིན་པར་ཐལ། དེ་བྱ་
རྫོགས་ཀྱི་སྐད་ཅིག་མ་ཡིན་པའི་ཕྱིར་ན། མ་ཁྱབ། མ་གྲུབ་ན་དེར་ཐལ། དེ་བཅུ་དྲུག་པོ་བྱ་རྫོགས་ཀྱི་མཉམ་
གཞག་ཐུན་གཅིག་ཡིན་པའི་ཕྱིར། དེར་ཐལ། ཐེག་ཆེན་མཐོང་ལམ་བར་ཆད་མེད་ལམ་པས་མཉམ་གཞག་དེ་
261

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལས་མ་ལངས་པར་ཐེག་ཆེན་གྱི་མཐོང་ལམ་རྣམ་གྲོལ་ལམ་མངོན་དུ་བྱེད་པའི་ཕྱིར། འདོད་མི་ནུས་སོ། ། ཁ་
ཅིག ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་རྣམས་ཅིག་ཅར་རིམ་ཅན་གང་རུང་དུ་མི་སྐྱེ་
བར་ཐལ། དེ་རྣམས་ཅིག་ཅར་དུ་མི་སྐྱེ་བ་གང་ཞིག རིམ་ཅན་དུ་ཡང་མི་སྐྱེ་བའི་ཕྱིར་ན། མ་ཁྱབ། དང་པོ་
དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་དང་། ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་
ཅིག་ཅར་དུ་མི་སྐྱེ་བའི་ཕྱིར། ཕྱི་མ་མ་གྲུབ་ན་དེར་ཐལ། ཐེག་ཆེན་གྱི་མཐོང་ལམ་བཟོད་པ་བརྒྱད་པོ་རིམ་ཅན་
དུ་མི་སྐྱེ་ཞིང་། ཤེས་པ་བརྒྱད་ཀྱང་རིམ་ཅན་དུ་མི་སྐྱེ་བའི་ཕྱིར། མ་ཁྱབ་ན། རྣམས་ཞེས་པའི་མང་ཚིག་སྨོས་པ་
ལ་དོན་མེད་པར་ཐལ་ལོ། ། འདོད་མི་ནུས་སོ། ། ཟེར་ན་དེ་རྣམས་ཆོས་ཅན། དེ་རྣམས་ཀྱི་ལྡོག་པ་མ་ཡིན་
པར་ཐལ། ཐེག་ཆེན་མཐོང་ལམ་བཟོད་པ་བརྒྱད་ཀྱི་ལྡོག་པ་མ་ཡིན་པ་གང་ཞིག ཅིག་ཤོས་ཀྱི་ལྡོག་པ་མ་ཡིན་
པའི་ཕྱིར། ཁྱབ་པ་ཁས། རྟགས་གསལ་སླའོ། ། ཁ་ཅིག ཐེག་ཆེན་མཐོང་ལམ་བར་ཆད་མེད་ལམ་གྱིས་རང་
ཉིད་རྟོགས་པར་ཐལ། དེས་རང་ཉིད་གྲུབ་པའི་ཕྱིར། དེར་ཐལ། དེས་རང་ཉིད་འགྲུབ་པའི་ཕྱིར་ན། མ་
ཁྱབ། རྟགས་དེར་ཐལ། དེས་ཚད་མ་གཞན་ལ་མ་བལྟོས་པ་རང་ཉིད་ངེས་པའི་ངེས་ཤེས་འདྲེན་ནུས་པའི་ཕྱིར།
ཁོ་ན་རེ། ངེས་རང་ཉིད་རྟོགས་པར་ཐལ། དེས་བྱང་སེམས་ཀྱི་ལམ་རྟོགས་པའི་ཕྱིར། དེར་ཐལ། དེས་བྱང་
སེམས་ཀྱི་ལམ་ཤེས་པའི་ཕྱིར། དེར་ཐལ། དེ་བྱང་སེམས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར་ན། མ་
ཁྱབ། འདོད་མི་ནུས་སོ། ། ཟེར་ན། འོ་ན་བྱང་སེམས་ཀྱི་ལམ་ཤེས་པ་གང་ཞིག ལམ་ཤེས་ཡིན་ན། བྱང་
སེམས་ཀྱི་ལམ་ཤེས་པའི་ལམ་ཤེས་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། གང་ཟག་
གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། འདོད་ན། ཐེག་ཆེན་
གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁྱབ་སྟེ། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་ན།
ཉན་ཐོས་ཀྱི་རྟོགས་རིགས་སུ་གནས་པས་ཁྱབ་པ་གང་ཞིག རང་རྒྱལ་གྱི་དེ་ཡིན་ན། རང་རྒྱལ་གྱི་རྟོགས་རིགས་
སུ་གནས་པས་ཁྱབ་པའི་ཕྱིར། ཁ་ཅིག བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་ཡེ་ཤེས་ཆོས་ཅན། ཐེག་ཆེན་གྱི་རྟོགས་རིགས་སུ་གནས་པར་ཐལ། ཐེག་ཆེན་གྱི་ལམ་ཤེས་པའི་ལམ་ཤེས་
ཡིན་པའི་ཕྱིར། དེར་ཐལ། བྱང་སེམས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར། དེར་ཐལ། བྱང་སེམས་
ཀྱི་ལམ་ཤེས་ཡིན་པའི་ཕྱིར་ན། མ་ཁྱབ་བོ། ། ཁ་ཅིག སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་
ཤེས་ཡིན་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་དགོས་པར་ཐལ། དེ་ལྟར་བཞེད་པའི་ཚུལ་ཞིག་
ཡོད་པའི་ཕྱིར། འདོད་ན། མི་འཐད་པར་ཐལ། སྟོང་ཉིད་རྟོགས་པའི་ཡེ་ཤེས་ཡིན་ན། སྟོང་ཉིད་ལ་རྩེ་
262

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
གཅིག་ཏུ་མཉམ་པར་བཞག་པའི་ཡེ་ཤེས་ཡིན་དགོས་པའི་ཕྱིར། དེར་ཐལ། དེ་ཡིན་ན། སྟོང་ཉིད་ལ་བློ་རྩེ་
གཅིག་པ་ཡིན་དགོས་པའི་ཕྱིར་ན། རེ་ཞིག་མ་ཁྱབ། མ་གྲུབ་ན། དེར་ཐལ། ཕྱི་རོལ་ཏུ་སེམས་རྣམ་པར་
གཡེང་བའི་སྟོང་ཉིད་རྟོགས་པའི་ཡེ་ཤེས་མེད་པའི་ཕྱིར་ན། མ་ཁྱབ། ཁ་ཅིག འདའ་བྱ་འདའ་བྱེད་ཀྱི་ཐེག་
ཆེན་གྱི་མཐོང་ལམ་གཉིས་འགལ་བར་ཐལ། གང་ཟག་གི་བདག་མེད་རྟོགས་པའིའདའ་བྱའི་མཐོང་ལམ་དང་།
སྟོང་ཉིད་རྟོགས་པའི་འདའ་བྱེད་ཀྱི་མཐོང་ལམ་གཉིས་འགལ་བའི་ཕྱིར་ན། མ་ཁྱབ། འདོད་ན། དེ་མི་འཐད་
པར་ཐལ། བཀག་ཟིན་ཅིང་། དམན་པ་ས་བརྒྱུད་དང་བྱང་སེམས་ཀྱི་ས་དགུ་པ་མན་ཆད་བྱང་སེམས་ཀྱི་འདའ་
བྱའི་ས་ཡིན་པའི་ཕྱིར། དེར་ཐལ། བྱང་སེམས་ས་བཅུ་པ་བ་དེས་འདའ་བྱ་ས་དགུའང་ས་ནས་ས་བཅུ་བ་ཐོབ་
པའི་ཕྱིར། དེར་ཐལ། ས་དགུ་འདས་ནས་ཡེ་ཤེས་ནི། ། ཞེས་སོགས་གསུངས་པའི་ཕྱིར། གཞན་ཡང་། དེ་
གཉིས་མི་འགལ་བར་ཐལ། ཐེག་ཆེན་གྱི་མཐོང་ལམ་ལ་གནས་ཏེ་འདས་ནས་སྒོམ་ལམ་དེ་གནས་ནས་འདའ་
བྱེད་དང་འདའ་བྱ་གཉིས་ཀ་ཡིན་པའི་ཕྱིར། དེར་ཐལ། དེ་བསྒོམ་བྱ་དང་སྒོམ་བྱེད་གཉིས་ཀ་ཡིན་པ་གང་ཞིག
བྱང་སེམས་མཐོང་ལམ་པས་མཐོང་ལམ་ལ་གནས་ཏེ་འདས་ནས་སྒོམ་ལམ་མངོན་དུ་བྱེད་པར་འགྱུར་ པའི་
ཕྱིར། ། །
གཉིས་པ་སྒོམ་ལམ་བཤད་པ་ལ་གཉིས། སྒོམ་ལམ་གྱི་བྱེད་པ་དང་། བྱེད་པ་ཅན་གྱི་སྒོམ་ལམ་མོ། །
དང་པོ་ནི། ཀུན་ནས་ཞི་དང་ཐམས་ཅད་ལ། ། ཞེས་པ་ནས། རྟེན་མཆོད་ཉིད། ཅེས་པའི་བར་གསུངས་ཏེ།
དོན་ནི་འགྲེལ་བ་ལས། རྣམ་པ་ཐམས་ཅད་དུ་སེམས་ལ་རང་དབང་ཉིད་དུ་བྱེད་པ་དང་། ཞེས་པ་ནས། བྱེད་
པ་རྣམ་པ་དྲུག་ཡིན་ནོ། ། ཞེས་པའི་བར་གསུངས། དེ་ཡང་གང་ལས་འཕྲོས་པ་ཡོད་དེ། དེ་ལྟར་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཡོངས་སུ་དུལ་བ་དང་ང་རྒྱལ་མ་མཆིས་པའི་དོན་དུ་ཉེ་བར་གནས་པ་
ནིངོ་མཚར་ཆེའོ། ། ཞེས་པ་ནས། ས་ཕྱོགས་དེ་སེམས་ཅན་ཐམས་ཅད་ཀྱི་མཆོད་རྟེན་དུ་འགྱུར་བར་བྱས།
ཞེས་སོགས་ཀྱི་མདོ་ལས་འཕྲོས་པའི་ཕྱིར། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་
ནི། ཤེས་བྱ་ཆོས་ཅན། ཐེག་ཆེན་སྒོམ་ལམ་བྱེད་པ་དེ་ལ་དྲུག་ཡོད་དེ། བྱང་སེམས་སྒོམ་ལམ་པའི་སེམས་
ཁེངས་པའི་ང་རྒྱལ་སོགས་ཀུན་ནས་ཞི་བ་དང་། དེའི་མཐུས་དགེ་བའི་བཤེས་གཉེན་ཐམས་ཅད་ལ་འདུད་པ་
དང་། དེའི་མཐུས་ཆགས་སོགས་ཀྱི་ཉོན་མོངས་ཅི་རིགས་པའི་གཡུལ་ལས་རྒྱལ་བ་དང་། ཕ་རོལ་གྱི་གནོད་པ་
བྱས་པས་བརྫི་བ་མེད་པ་ཉིད་དང་བཅས་པའི་སྐྱེས་བུ་བྱེད་འབྲས་བཞི་དང་། རྫོགས་པའི་བྱང་ཆུབ་མངོན་དུ་
བྱས་ནས་ཆོས་ཉིད་མངོན་སུམ་དུ་མཐོང་བའི་རྒྱུ་མཐུན་གྱི་འབྲས་བུ་གཅིག་དང་། རྟེན་བྱང་སེམས་སྒོམ་ལམ་པ་
263

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་ཉིད་གནས་པའི་ས་ཕྱོགས་གཞན་གྱིས་མཆོད་པའི་གནས་ཉིད་དུ་གྱུར་པའི་བདག་པོའི་འབྲས་བུ་གཅིག་དང་
དྲུག་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག སྒོམ་ལམ་བསྒོམས་སྟོབས་ཀྱིས་ཐོབ་པའི་
ཕན་ཡོན། ཐེག་ཆེན་སྒོམ་ལམ་གྱི་བྱེད་པའི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་གོ་འཕང་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། ཉན་ཐོས་སྒོམ་ལམ་བསྒོམས་སྟོབས་ཀྱིས་
ཐོབ་པའི་ཕན་ཡོན་ཡིན་པའི་ཕྱིར། འདོད་ན། ཐེག་ཆེན་སྒོམ་ལམ་བསྒོམས་སྟོབས་ཀྱིས་ཐོབ་པའི་ཕན་ཡོན་
ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག ཐེག་ཆེན་སྒོམ་ལམ་བསྒོམས་སྟོབས་ཀྱིས་
ཐོབ་པའི་ཡོན་ཏན། འདིར་དངོས་སུ་བསྟན་པའི་ཐེག་ཆེན་སྒོམ་ལམ་གྱི་བྱེད་པའི་མཚན་ཉིད་ཟེར་ན། འོ་ན།
ལམ་མ་ཞུགས་ན་རྣམ་མཁྱེན་སྒོམ་པ་མེད་པར་ཐལ། དེ་ན་སྒོམ་ལམ་སྒོམ་པ་མེད་པའི་ཕྱིར། དེར་ཐལ། དེ་ན་
སྒོམ་ལམ་བསྒོམས་ནས་ཕན་ཡོན་ཐོབ་པ་མེད་པའི་ཕྱིར། མ་གྲུབ་ན། དེ་ཆོས་ཅན། འདིར་དངོས་སུ་བསྟན་
པའི་ཐེག་ཆེན་སྒོམ་ལམ་གྱི་བྱེད་པ་ཡིན་པར་ཐལ། ཐེག་ཆེན་སྒོམ་ལམ་བསྒོམས་སྟོབས་ཀྱིས་ཐོབ་པའི་ཡོན་ཏན་
ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། རྟགས་ཁས།
འདོད་མི་ནུས་ཏེ། ལམ་མ་ཞུགས་ཀྱི་ཆོས་ཡིན་པའི་ཕྱིར། གོང་དུ་འདོད་ན། དེ་ཡོད་པར་ཐལ། དེ་ན་མཁྱེན་
གསུམ་གྱི་རྣམ་པ་སྒོམ་པ་ཡོད་པའི་ཕྱིར། དེར་ཐལ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱས་དང་པོར་
གཞི་ཤེས་ཀྱི་རྣམ་པ་ཉམས་སུ་བླངས་ཏེ་བྱང་ཆུབ་ཏུ་སེམས་བསྐྱེད་པ་ཡོད་པའི་ཕྱིར། གཞན་ཡང་། དེ་ཡོད་པར་
ཐལ། དེ་ན་སངས་རྒྱས་སྒོམ་པ་ཡོད་པའི་ཕྱིར། དེར་ཐལ། དེ་ན་སངས་རྒྱས་ཀྱི་སྐུ་སྒོམ་པ་ཡོད་པའི་ཕྱིར།
དེར་ཐལ། དེ་ན་ཞི་གནས་ཀྱི་དམིགས་རྟེན་དུ་དེ་སྒོམ་པ་ཡོད་པའི་ཕྱིར། དེར་ཐལ། མདོ་ལས། གསེར་གྱི་ཁ་
དོག་ལྟ་བུའི་སྐུ་ལུས་ནི། ། ཞེས་སོགས་གསུངས་པའི་ཕྱིར། ཁ་ཅིག རྒྱུ་མཐུན་གྱི་འབྲས་བུ་དང་བདག་འབྲས་
གང་རུང་ཡིན་ན། ཐེག་ཆེན་སྒོམ་ལམ་གྱི་བྱེད་པ་ཡིན་པས་ཁྱབ་ཟེར་ན། སྲོག་གཅོད་པའི་རྒྱུ་མཐུན་གྱི་འབྲས་བུ་
སྲོག་གཅོད་ལ་དགའ་བ་ཆོས་ཅན། དེར་ཐལ། དེའི་ཕྱིར། གཞན་ཡང་། མ་དག་པའི་སྣོད་ཀྱི་འཇིག་རྟེན་
རྣམས་ཆོས་ཅན། དེར་ཐལ། དེའི་ཕྱིར། དེར་ཐལ། བདག་འབྲས་ཡིན་པའི་ཕྱིར། འདོད་མི་ནུས་སོ། །
ཁ་ཅིག སྐྱེས་བུ་བྱེད་པའི་འབྲས་བུ་ཡིན་ན། དེ་ཡིན་པས་ཁྱབ་ཟེར་ན། ཉན་ཐོས་ཀྱི་མཐོང་ལམ་ཆོས་ཅན།
དེར་ཐལ། དེའི་ཕྱིར། དེ་དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་དེ་སྐྱེས་བུ་བྱེད་པའི་འབྲས་
བུར་བཤད་པའི་ཕྱིར། ཁ་ཅིག ཐེག་ཆེན་སྒོམ་ལམ་གྱི་བྱེད་པ་ཡིན་ན། གང་ཟག་གི་རྒྱུད་ཀྱི་ཡོན་ཏན་ཡིན་
264

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
པས་ཁྱབ་ཟེར་ན། བྱང་སེམས་སྒོམ་ལམ་ལ་མ་བཞུགས་པའི་གནས་མཆོད་པའི་རྟེན་དུ་གྱུར་པ་ཆོས་ཅན། དེར་
ཐལ། དེའི་ཕྱིར། དེར་ཐལ། རྟེན་མཆོད་ཉིད། ཅེས་གསུངས་པའི་ཕྱིར། འདོད་མི་ནུསཏེ། བྱང་སེམས་
སྒོམ་ལམ་པ་བཞུགས་པའི་གནས་སྐྱེས་བུའི་ཤེས་རྒྱུད་ཀྱིས་སྡུད་མི་ནུས་པའི་ཕྱིར། ། །
གཉིས་པ་རང་ལུགས་ལ། ཐེག་ཆེན་སྒོམ་ལམ་པས་སྒོམ་ལམ་བསྒོམས་སྟོབས་ཀྱིས་ཐོབ་པའི་ཕན་ཡོན་
ཐེག་ཆེན་སྒོམ་ལམ་གྱི་བྱེད་པའི་མཚན་ཉིད། ཡང་ན་འདིར་བསྟན་སྦྱར་རོ། ། དབྱེ་ན་སྔར་བཤད་པ་ལྟར་དྲུག་
ཡོད་དོ། ། གསུམ་པ་རྩོད་པ་སྤོང་པ་ལ། ཁ་ཅིག ལམ་མ་ཞུགས་ན་ཐེག་ཆེན་སྒོམ་ལམ་གྱི་བྱེད་པ་ཡོད་པར་
ཐལ། དམ་བཅའ་འཐད་པའི་ཕྱིར་ན། མ་ཁྱབ། ཁ་ཅིག བྱང་སེམས་སྒོམ་ལམ་པ་བཞུགས་པའི་གནས་ཡིན་
ན། མཆོད་རྟེན་ཡིན་དགོས་པར་ཐལ། དེ་བཞུགས་པའི་གནས་མཆོད་རྟེན་དུ་འོས་པ་ཡོད་པའི་ཕྱིར་ན་མ་ཁྱབ།
འདོད་ན། དེ་མི་འཐད་པར་ཐལ། བྱང་སེམས་སྒོམ་ལམ་པ་འདིར་མི་བཞུགས་ཞེས་པའི་གནས་ངེས་ཅན་
འཛིན་དཀའ་བའི་ཕྱིར། ཁོ་ན་རེ། དེ་མི་བཞུགས་པའི་གནས་ཡོད་དེ། གཟུགས་མེད་ཁམས་གཞི་གྲུབ་པའི་
ཕྱིར། ཟེར་ན། ཁོ་བོས་ནི་དེ་ལྟ་བུ་ལ་བསམ་པ་མ་ཡིན་ལ། དེ་ལྟར་ན་སངས་རྒྱས་དང་། སེམས་ཅན་གྱིས་
དག་པའི་ས་ཕྱོགས་ཀྱང་ཁས་ལོངས་ཤིག་དང་ཧ་ཅང་ཐལ་བར་འགྱུར་རོ། །
གཉིས་པ་བྱེད་པ་ཅན་གྱི་སྒོམ་ལམ་བཤད་པ་ལ་གཉིས། ཟག་བཅས་སྒོམ་ལམ་དང་། ཟད་མེད་སྒོམ་ལམ་
བཤད་པའོ། ། དང་པོ་ལ་གསུམ། མོས་པ་སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་མོ། །
དང་པོ་ལ་གཉིས། དངོས་དང་། དེའི་ཕན་ཡོན་ནོ། ། དང་པོ་ནི། མོས་པ་རང་གི་དོན་དང་ནི། ། ཞེས་པ་
ནས། རྣམ་པ་ཉི་ཤུ་བདུན་དུ་འདོད། ། ཅེས་པའི་བར་གསུངས་ཏེ། དོན་ནི་འགྲེལ་པ་ལས། རང་དང་
གཉིས་ཀ་གཞན་གྱི་དོན་ལ་དམིགས་པ་ཉིད། ཅེས་པ་ནས། མོས་པ་རྣམ་པ་ཉི་ཤུ་རྩ་བདུན་ནོ། ། ཞེས་པའི་
བར་གསུངས། གཉིས་པ་ཕན་ཡོན་ནི། ཤེས་རབ་ཕ་རོལ་ཕྱིན་པ་ལ། ། ཞེས་པ་ནས། བཀུར་བ་དང་ནི་
བསྔགས་པར་འདོད། ཅེས་པའི་བར་གསུངས་ཏེ། དོན་ནི་འགྲེལ་པ་ལས། ཇི་ལྟར་མོས་པ་བཞིན་མཐོང་
བའི་ཆོས་ཀྱི་མཚན་ཉིད། ཅེས་པ་ནས། གཅམ་བུའི་ངོ་བོ་ནི་མ་ཡིན་ནོ། ། ཞེས་པའི་བར་གསུངས། དེ་ཡང་
གང་ལས་འཕྲོས་པ་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་འདྲི་བ་དང་། ཞེས་པ་ནས། རབ་འབྱོར་གྱིས་
སྨྲས་པ། ཀཽ་ཤི་ཀ་ཁྱོད་ཀྱིས་བྱང་ཆུབ་སེམས་དཔའི་ཐེག་པ་བ་རྣམས་ལ་མོས་པ་བསྐྱེད་པ་ལེགས་སོ་ལེགས་
སོ། ། ཞེས་སོགས་ལས་འཕྲོས་པ་ཡིན་པའི་ཕྱིར། འདི་ལ་གཉིས། ཚིག་དོན་དང་། མཐའ་དཔྱད་པའོ། །
དང་པོ་ནི། ཐེག་ཆེན་གྱི་མོས་པ་བསྒོམ་ལམ་ཆོས་ཅན། རྣམ་པ་གསུམ་དུ་ཤེས་པར་བྱ་སྟེ། རང་གི་དོན་གྱི་མོས་
265

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་སྒོམ་ལམ་དང་། དེ་བཞིན་དུ་རང་གཞན་གཉིས་ཀའི་དོན་དང་། གཞན་དོན་མོས་པ་བསྒོམ་ལམ་དང་བཅས་
པ་རྣམས་སུ་ཡོད་པའི་ཕྱིར། གསུམ་པོ་དེ་ཡང་ནི་ཆོས་ཅན། ཁྱོད་ལ་དབྱེ་ན། སོ་སོར་རྣམ་པ་གསུམ་གསུམ་དུ་
འདོད་དེ། ཁྱོད་རེ་རེ་ལ་དེར་གྱུར་པའི་ཆུང་འབྲིང་དང་ཆེན་པོའི་མོས་པ་སྒོམ་ལམ་རྣམས་སུ་ཡོད་པའི་ཕྱིར།
ཆུང་འབྲིང་ཆེན་པོ་དེ་ཡང་ཆོས་ཅན། རེ་རེ་ལ་རྣམ་པ་གསུམ་གསུམ་དུ་འདོད་པ་ཡིན་ཏེ། མོས་པ་སྒོམ་ལམ་
ཆུང་ངུའི་ཆུང་ངུ་སོགས་ཏེ་ཆུང་ངུའི་འབྲིང་སོགས་ཀྱི་དབྱེ་བ་ཡིས་དེ་ལྟར་ཡོད་པའི་ཕྱིར། ཤེས་བྱ་ཆོས་ཅན།
དོན་བསྡུས་ན་མོས་པ་སྒོམ་ལམ་དེ་ལ་རྣམ་པ་ཉི་ཤུ་རྩ་བདུན་དུ་འདོད་པ་ཡིན་ཏེ། སྔར་བཤད་པ་བཞིན་དགུ་
གསུམ་ཉི་ཤུ་རྩ་བདུན་དུ་འགྱུར་བ་དེ་ལྟ་ན་སྟེ་དེའི་ཕྱིར། གཉིས་པ་ཕན་ཡོན་ནི། གཞུང་ལམ་འབྲས་བུའི་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་རང་དོན་སོགས་དོན་གསུམ་གྱི་འབྱུང་གནས་སུ་མོས་པའི་གནས་སྐབས་རྣམས་ལ་ནི་
ཆོས་ཅན། དེ་ལྟར་མོས་པའི་བྱང་སེམས་སྒོམ་ལམ་པ་ལ་སངས་རྒྱས་བྱང་སེམས་ཀྱིས་བསྟོད་པ་དང་བཀུར་བ་
དང་ནི་བསྔགས་པར་འདོད་དེ། དགུ་ཚན་གསུམ་གྱིས་བསྟོད་བཀུར་བསྔགས་པར་འདོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག བྱེད་པའི་འོག་ཏུ་སྒོམ་པའི་ལམ་སྟེ། དེ་
ཡང་ཟག་པ་དང་བཅས་པ་དང་ཟག་པ་མེད་པའི་བྱེ་བྲག་གིས་རྣམ་པ་གཉིས་སོ། ། ཞེས་པའི་དངོས་བསྟན་གྱི་
ཟག་བཅས་ལ། ཟག་བཅས་ཀྱིས་ཁྱབ་ཟེར་ན། བྱང་སེམས་སྒོམ་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་
ཅན། དེར་ཐལ། དེའི་ཕྱིར། དེར་ཐལ། ཟག་པ་དང་བཅས་པ་དང་ཞེས་པའི་དངོས་བསྟན་གྱི་ཟག་བཅས་
ཡིན་པའི་ཕྱིར། འདོད་ ི་ནུས་ཏེ། ཐོག་མེད་ཡིན་པའི་ཕྱིར། དེར་ཐལ། ལམ་བདེན་ཡིན་པའི་ཕྱིར། ཁ་
ཅིག མ་ཁྱབ་ཟེར་ན། ཁྱབ་སྟེ། མཛོད་ལས། ཟག་མེད་ལམ་གྱི་བདེན་པ་དང་། ཞེས་གསུངས་པའི་ཕྱིར།
ཁ་ཅིག ཟག་བཅས་ཀྱི་དངོས་པོ་ཡིན་ན། སྤང་བྱ་ཡིན་པས་ཁྱབ་ཟེར་ན། སོ་སོ་སྐྱེ་བའི་རྒྱུད་ཀྱི་ཟག་བཅས་ཀྱི་
དགེ་བའི་ལས་ཆོས་ཅན། དེར་ཐལ། དེའི་ཕྱིར། དེར་ཐལ། ཟག་བཅས་ཀྱི་ལས་ཡིན་པའི་ཕྱིར། འདོད་ན་
སླའོ། ། ཁ་ཅིག ཟག་བཅས་ཡིན་ན། ཟག་པ་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་ཟས་
བཅས་ཉེར་ལེན་གྱི་གཟུགས་ཕུང་ཆོས་ཅན། དེར་ཐལ། དེའི་ཕྱིར། འདོད་ན། དེའི་རྒྱུད་ལ་ཟག་པ་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ཟག་པ་སྤངས་པའི་གང་ཟག་ཡིན་པའི་ཕྱིར། དེར་ཐལ།
དགྲ་བཅོམ་པ་ཡིན་པའི་ཕྱིར། ཁྱབ་སྟེ། ཐམས་ཅད་ཀྱང་དགྲ་བཅོམ་པ་ཟག་པ་ཟད་པ། ཞེས་གསུངས་པའི་
ཕྱིར། ཁ་ཅིག ཟག་བཅས་སྒོམ་ལམ་ཡིན་ན། ཟག་བཅས་ཡིན་པས་ཁྱབ་ཟེར་ན། ཐེག་ཆེན་གྱི་མོས་པ་སྒོམ་
ལམ་ཆོས་ཅན། དེར་ཐལ། དེའི་ཕྱིར། དེར་ཐལ། སྒྲ་དོན་འདྲེས་རུང་དུ་འཛིན་པའི་ཐེག་ཆེན་གྱི་རྗེས་ལ་
266

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
མངོན་རྟོགས་ཡིན་པའི་ཕྱིར། ཁྱབ་སྟེ། སྐབས་འདིར་དངོས་སུ་བསྟན་པའི་ཟག་བཅས་ཀྱི་དོན་དེ་ལྟར་ཡིན་
པའི་ཕྱིར། ཁ་ཅིག ཐེག་ཆེན་མཐོང་ལམ་གྱི་རྗེས་སུ་བྱུང་བའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་
སྒོམ་ལམ་གྱི་མཚན་ཉིད་ཟེར་ན། ཐེག་ཆེན་མཐོང་ལམ་གྱི་རྒྱུར་གྱུར་པའི་ཐེག་ཆེན་སྒོམ་ལམ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། མི་འཐད་པར་ཐལ། དེ་ཐེག་ཆེན་གྱི་མཐོང་ལམ་གྱི་སྔོན་དུ་
བྱུང་བའི་ཕྱིར། ཁ་ཅིག སྟོང་ཉིད་མངོན་སུམ་དུ་རྟོགས་ཤིང་སྒོམ་པར་བྱེད་པའི་ཐེག་ཆེན་གྱི་རྗེས་ལ་མངོན་
རྟོགས། ཐེག་ཆེན་སྒོམ་ལམ་གྱི་མཚན་ཉིད་ཟེར་ན། དེ་མི་འཐད་པར་ཐལ། སྟོང་ཉིད་མངོན་སུམ་དུ་རྟོགས་པ་
མ་ཡིན་པའི་ཐེག་ཆེན་གྱི་སྒོམ་ལམ་ཡོད་པའི་ཕྱིར། དེར་ཐལ། ཐེག་ཆེན་སྒོམ་ལམ་རྗེས་ཐོབ་ཡེ་ཤེས་ཡོད་པའི་
ཕྱིར། ཁ་ཅིག ཐེག་ཆེན་སྒོམ་ལམ་རྗེས་ཐོབ་ཡེ་ཤེས་ཡིན་ན། ཟག་བཅས་སྒོམ་ལམ་ཡིན་པས་ཁྱབ་ཟེར་ན།
མྱུ་གུ་བདེན་སྟོང་སྒྱུ་མ་ལྟ་བུར་མངོན་སུམ་དུ་རྟོགས་པའི་ཐེག་ཆེན་སྒོམ་ལམ་རྗེས་ཐོབ་ཡེ་ཤེས་ཆོས་ཅན། དེར་
ཐལ། དེའི་ཕྱིར། འདོད་ན། རྟོག་པ་ཡིན་པར་ཐལ། འདོད་པ་དེའི་ཕྱིར། འདོད་མི་ནུས་ཏེ། མངོན་སུམ་
ཡིན་པའི་ཕྱིར། ཁ་ཅིག ཐེག་ཆེན་སྒོམ་ལམ་མཉམ་བཞག་ཡེ་ཤེས་ཡིན་ན། ཟག་མེད་སྒོམ་ལམ་ཡིན་པས་ཁྱབ་
ཟེར་ན། སྟོང་ཉིད་ལ་དོན་སྤྱིའི་ཚུལ་གྱིས་མཉམ་པར་བཞག་པའི་ཐེག་ཆེན་གྱི་སྒོམ་ལམ་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་ཅིག ཟག་བཅས་སྒོམ་ལམ་ཡིན་ན། ཐེག་ཆེན་གྱི་
སྒོམ་ལམ་ཡིན་པས་ཁྱབ་ཟེར་ན། ཉན་ཐོས་སྒོམ་ལམ་པའི་རྒྱུད་ཀྱི་བདག་མེད་དོན་སྤྱིའི་ཚལ་གྱིས་རྟོགས་པའི་ཡེ་
ཤེས་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ཁ་ཅིག ཟག་པ་དང་བཅས་པའི་ཐེག་ཆེན་གྱི་
རྗེས་ལ་མངོན་རྟོགས། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད། ཟག་པ་དང་བྲལ་བའི་ཐེག་ཆེན་གྱི་
རྗེས་ལ་མངོན་རྟོགས། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་སྒོམ་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚན་ཉིད་
དང་པོ་དེར་ཐལ། མཚོན་བྱ་དང་པོ་དེའི་ཕྱིར། དེར་ཐལ། སྒྲ་དོན་འདྲེས་རུང་དུ་འཛིན་པའི་ཐེག་ཆེན་གྱི་
རྗེས་ལམ་མངོན་རྟོགས་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་མི་ནུས་ཏེ། དགྲ་བཅོམ་པའི་
རྒྱུད་ལ་ཟག་པ་མེད་པའི་ཕྱིར། ཕྱི་མ་ལ་དེ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན་
སླའོ། ། ཁ་ཅིག མོས་པ་སྒོམ་ལམ་ཡིན་ན། མོས་པ་ཡིན་པས་ཁྱབ་ཟེར་ན། མོས་པ་སྒོམ་ལམ་དུ་གྱུར་པའི་
གཙོ་སེམས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་
ཕྱིར། དེར་ཐལ། མོས་པ་སྒོམ་ལམ་པའི་རྒྱུད་ལ་གཙོ་སེམས་ཡོད་པའི་ཕྱིར། འདོད་ན། སེམས་བྱུང་ཡིན་
267

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་ཐལ་ལོ། ། ཁ་ཅིག སྒོམ་ལམ་དུ་གྱུར་པའི་མོས་པ་ཡིན་ན། མོས་པ་སྒོམ་ལམ་ཡིན་པས་ཁྱབ་ཟེར་ན།
ཉན་ཐོས་སྒོམ་ལམ་པའི་རྒྱུད་ཀྱི་ཐར་པ་ལ་མོས་པའི་མོས་པ་ཆོས་ཅན། དེར་ཐལ། དེའི་ཕྱིར། དེར་ཐལ།
སྒོམ་ལམ་གང་ཞིག མོས་པ་ཡིན་པའི་ཕྱིར། འདོད་ན། ཐེག་ཆེན་གྱི་སྒོམ་ལམ་ཡིན་པར་ཐལ། འདོད་པའི་
ཕྱིར། ཁ་ཅིག ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་ཟག་བཅས་སྒོམ་ལམ། མོས་པ་
སྒོམ་ལམ་གྱི་མཚན་ཉིད་ཟེར་ན། ས་གཉིས་པ་བའི་རྒྱུད་ཀྱི་མོས་པ་སྒོམ་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། ཡུམ་དོན་གསུམ་གྱི་འབྱུང་གནས་ཡིན་པར་ཐལ། འདོད་པ་དེའི་ཕྱིར།
འདོད་ན། ཡུམ་ལས་དོན་གསུམ་པོ་འབྱུང་བར་ཐལ། འདོད་པའི་ཕྱིར། འདོད་ན། ཡུམ་ལས་རང་དོན་
འབྱུང་པར་ཐལ། འདོད་པའི་ཕྱིར། འདོད་ན། ཡུམ་ལས་རང་དོན་ཆོས་སྐུ་འབྱུང་བར་ཐལ། འདོད་པའི་
ཕྱིར། འདོད་ན། ཡུམ་ལས་དེ་སྐྱེ་བར་ཐལ་ལོ། ། ཁ་ཅིག ཡུམ་རང་འབྲས་རང་དོན་གྱི་འབྱུང་གནས་སུ་
ཡིད་ཆེས་པའི་ཐེག་ཆེན་གྱི་ཟག་བཅས་སྒོམ་ལམ། རང་དོན་མོས་པ་སྒོམ་ལམ་གྱི་མཚན་ཉིད། དེ་བཞིན་དུ་
གཞན་གཉིས་ལའང་སྦྱོར་ཞིང་། མོས་པ་སྒོམ་ལམ་གསུམ་པོ་འགལ་ལོ་ཟེར་ན། དེ་མི་འཐད་པར་ཐལ། མོས་
པ་སྒོམ་ལམ་གསུམ་པོ་ཡིན་ཁྱབ་མཉམ་ཡིན་པའི་ཕྱིར། དེར་ཐལ། མོས་པ་བསྒོམ་ལམ་ཡིན་ན། ཡིད་ཆེས་དེ་
གསུམ་ག་དང་ལྡན་དགོས་པའི་ཕྱིར། དེར་ཐལ། དེ་ཡིན་ན། རང་གཞན་གྱི་དོན་གཉིས་སྒྲུབ་པར་བྱེད་པའི་
སྒོམ་ལམ་ཡིན་དགོས་པ་གང་ཞིག དམ་བཅའ་འཐད་པའི་ཕྱིར། ཁོ་ན་རེ། མོས་པ་སྒོམ་ལམ་དེ་ལ། དོན་
གསུམ་གྱི་ནང་ནས་གཙོ་བོར་རང་དོན་དོན་དུ་གཉེར་བའི་སྒོ་ནས་རང་དོན་མོས་པ་སྒོམ་ལམ་དང་། གཞན་
གཉིས་ཀའང་རིག་པ་སྦྱར་ནས་འཇོག་པའི་དོན་ནོ་ཞེ་ན། དེ་ཡང་མི་འཐད་པར་ཐལ། དེ་གསུམ་གྱི་ནང་ནས་
གཙོ་བོར་རང་དོན་དོན་དུ་གཉེར་བའི་མོས་པ་བསྒོམ་ལམ་མེད་པའི་ཕྱིར། དེར་ཐལ། མོས་པ་སྒོམ་ལམ་ཡིན་ན།
དེ་གསུམ་གྱི་ནང་ནས་གཙོ་བོར་གཞན་དོན་དོན་དུ་གཉེར་བའི་སྒོམ་ལམ་ཡིན་དགོས་པའི་ཕྱིར་རོ། ། ཁ་ཅིག
མོས་པ་སྒོམ་ལམ་གྱི་མོས་ཡུལ་ཡིན་ན། གཞུང་ལམ་འབྲས་བུ་ཤེར་ཕྱིན་གསུམ་པོ་གང་རུང་ཡིན་པས་ཁྱབ་ཟེར་ན།
སངས་རྒྱས་ཆོས་ཅན། དེར་ཐལ། དེའི་ཕྱིར། དེར་ཐལ། དེ་དེས་དད་པར་བྱ་བའི་ཡུལ་ཡིན་པའི་ཕྱིར།
དེར་ཐལ། དེ་མོས་པ་སྒོམ་ལམ་གྱི་དད་པའི་གནས་ཡིན་པའི་ཕྱིར། འདོད་ནུས་སོ། །
གཉིས་པ་རང་གི་ལུགས་ལ། སྤྱིར་ཟག་བཅས་ཟག་མེད་ཀྱི་འཇོག་མཚམས་མི་འདྲ་བ་ཡོད་ཀྱང་། སྐབས་
འདིར་དངོས་བསྟན་གྱི་དབང་དུ་བྱས་ན་སྒྲ་དོན་འདྲེས་རུང་འཛིན་པའི་ཞིན་རིག་དང་བཅས་མ་བཅས་ལ་བྱེད་ལ།
དེས་ན་སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། ཐེག་
268

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
ཆེན་གྱི་ཟག་བཅས་སྒོམ་ལམ་གྱི་མཚན་ཉིད། དེ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་
ཟག་མེད་སྒོམ་ལམ་གྱི་མཚན་ཉིད། ཡང་ན་མཚན་ཉིད་ཀྱི་སྟེང་དུ་བྲལ་བའི་རིགས་སུ་གནས་པ་ཞེས་སྦྱོར་བར་
བྱའོ། ། དང་པོ་ལ་གསུམ། མོས་པ་སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་མོ། ། གཉིས་
པ་ལ་གཉིས། སྒྲུབ་པ་སྒོམ་ལམ་དང་། རྣམ་དག་སྒོམ་ལམ་མོ། ། ཟག་བཅས་སྒོམ་ལམ་དང་ཟག་མེད་སྒོམ་
ལམ་གཉིས་ཀའི་ས་མཚམས་ནི་ས་དང་པོ་ནས་ཡོད་པར་རྣམ་བཤད་ལས་གསལ་བར་བཤད་པས། ས་དང་པོ་
ནས་ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེས་ཡོད་པར་གྲུབ་བོ། ། ཡུམ་རང་འབྲས་དོན་གསུམ་པོ་གང་ཡང་རུང་
བའི་འབྱུང་གནས་སུ་ཡིད་ཆེས་པའི་རིགས་སུ་གནས་པའི་སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས། མོས་པ་སྒོམ་ལམ་གྱི་མཚན་ཉིད། དེ་ལ་དབྱེ་ན། རང་དོན་མོས་པ་
སྒོམ་ལམ་སོགས་གསུམ་ཡོད། གསུམ་པོ་རེ་རེ་ལ་ཡང་ཆུང་འབྲིང་ཆེན་པོ་གསུམ་གསུམ་ཡོད། མོས་པ་སྒོམ་ལམ་
གྱི་མོས་ཡུལ་ལ་དུ་མ་ཡོད་ཀྱང་། འདིར་ནི་གཙོ་བོར་དབང་དུ་བྱས་ན་གཞུང་ལམ་འབྲས་བུ་ཤེར་ཕྱིན་གསུམ་པོ་དེ་
དེའི་མོས་ཡུལ་དང་། མོས་པ་སྒོམ་ལམ་སྒོམ་པའི་བྱང་ཆུབ་སེམས་དཔའ་ལ་སངས་རྒྱས་བྱང་སེམས་ཐུགས་
དགྱེས་པའི་ཆ་དང་དངོས་གནས་ཀྱི་ཡོན་ཏན་བརྗོད་པའི་ཆ། མོས་པ་སྒོམ་ལམ་གྱི་ཕན་ཡོན་གྱི་ངོ་བོ་ཡིན་ན།
དེ་ལ་ དེར་ གྱུར་ པའི་ བསྟོད་པ་ཆུང་ངུ་འབྲིང་ཆེན་པོ་དགུ། དེ་ བཞིན་ དུ་བཀུར་ བ་ དགུ། བསྔགས་ པ་
དགུའོ། །
གསུམ་པ་རྩོད་པ་སྤོང་པ་ལ། ཁ་ཅིག བདེན་འཛིན་རྒྱུད་ལ་ལྡན་པའི་བྱང་སེམས་སྒོམ་ལམ་པའི་རྒྱུད་ཀྱི་
ཡེ་ཤེས་ཡིན་ན། ཟག་བཅས་སྒོམ་ལམ་ཡིན་དགོས་པར་ཐལ། བདེན་འཛིན་ཡིན་ན་སྒྲ་དོན་འདྲེས་རུང་དུ་
འཛིན་པའི་ཞེན་རིག་ཡིན་དགོས་པ་གང་ཞིག ཁྱོད་ཀྱི་དམ་བཅའ་འཐད་པའི་ཕྱིར་ཟེར་ན། འདིར་ཟག་
བཅས་ཟག་མེད་ནི་རང་ཉིད་ཀྱི་ངོ་བོའི་སྒོ་ནས་རྟོག་པ་ཡིན་མིན་ལ་བྱེད་ཀྱི། རྟོག་པ་གཞན་དང་བཅས་མ་བཅས་
ཙམ་ལ་མི་བྱེད་དོ། ། འདོད་ན། མི་འཐད་པར་ཐལ། བདེན་འཛིན་རྒྱུད་ལ་ལྡན་པའི་བྱང་སེམས་ཀྱི་རྒྱུད་ལ་
མྱུ་གུ་བདེན་སྟོང་སྒྱུ་མ་ལྟ་བུར་མངོན་སུམ་དུ་རྟོགས་པའི་ཡེ་ཤེས་ཡོད་པའི་ཕྱིར། ཁོ་ན་རེ། ཕྱི་རོལ་པ་ཆོས་ཅན།
རྟོག་བྲལ་ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་ཞེན་རིག་མ་ཡིན་པའི་ཕྱིར། འདོད་ན། དེ་མ་
ཡིན་པར་ཐལ། རྟོག་བཅས་ཡིན་པའི་ཕྱིར། དེར་ཐལ། ཕྱིན་ཅི་ལོག་གི་རྟོག་པ་དང་བཅས་པའི་ཕྱིར། ཟེར་
ན། མ་ཁྱབ། ཁ་ཅིག ཐེག་ཆེན་གྱི་ཟག་བཅས་སྒོམ་ལམ་དང་ཟག་མེད་སྒོམ་ལམ་གཉིས་ཀ་ཆོས་ཅན། ཟག་
མེད་སྒོམ་ལམ་ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བྲལ་པའི་ཐེག་ཆེན་གྱི་རྗེས་ལ་
269

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མངོན་རྟོགས་ཡིན་པའི་ཕྱིར། དེར་ཐལ། དེ་དང་བྲལ་པ་གང་ཞིག ཐེག་ཆེན་གྱི་རྗེས་ལ་མངོན་རྟོགས་ཡིན་
པའི་ཕྱིར། ཟེར་ན། འོ་ན། ཟག་བཅས་སྒོམ་ལམ་ཆོས་ཅན། ཐག་མེད་སྒོམ་ལམ་ཡིན་པར་ཐལ། ཟག་མེད་
གང་ཞིག སྒོམ་ལམ་ཡིན་པའི་ཕྱིར། ཁྱབ་པ་མཚུངས། ཁ་ཅིག ཐེག་ཆེན་གྱི་སྒོམ་ལམ་དེ། རྟོག་པ་དང་
བཅས་མ་བཅས་གང་རུང་ཡིན་པར་ཐལ། དེ་རྟོག་པ་དང་ལྡན་མི་ལྡན་གང་རུང་ཡིན་པའི་ཕྱིར། དེར་ཐལ།
དེ་རྟོག་པ་དང་ལྡན་པའི་ཕྱིར། དེར་ཐལ། དེ་ཟག་བཅས་སྒོམ་ལམ་དང་ལྡན་པའི་ཕྱིར། འདོད་ན། ཐེག་
ཆེན་གྱི་སྒོམ་ལམ་ཆོས་ཅན། རྟོག་པ་དེ་བཅས་མ་བཅས་གང་རུང་མ་ཡིན་པར་ཐལ། སྒྲ་དོན་འདྲེས་རུང་དུ་
འཛིན་པའི་ཞེན་རིག་དང་བཅས་མ་བཅས་གང་རུང་མ་ཡིན་པའི་ཕྱིར། མ་གྲུབ་ན། ཐེག་ཆེན་གྱི་སྒོམ་ལམ་ཆོས་
ཅན། ཁྱོད་དེ་དང་བཅས་པར་ཐལ།དེ་དང་བཅས་མ་བཅས་གང་རུང་ཡིན། མ་བཅས་པ་མ་ཡིན་པའི་ཕྱིར།
འདོད་ན། དེ་ཆོས་ཅན། ཐེག་ཆེན་གྱི་ཟག་བཅས་སྒོམ་ལམ་ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་
ཞེན་རིགས་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། དེར་ཐལ། དེ་དང་བཅས་པ་
གང་ཞིག ཐེག་ཆེན་གྱི་རྗེས་ལ་མངོན་རྟོག་ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། ཁྱོད་དུ་གྱུར་
པའི་ཟག་མེད་སྒོམ་ལམ་ཡོད་པའི་ཕྱིར། ཁ་ཅིག རྟོག་པ་དང་བཅས་པའི་ཐེག་ཆེན་གྱི་ཟག་མེད་སྒོམ་ལམ་མེད་
པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཡོད་པར་ཐལ། བདག་འཛིན་དང་བཅས་པའི་དེ་
ཡོད་པའི་ཕྱིར། དེར་ཐལ། མྱུ་གུ་བདེན་སྟོང་སྒྱུ་མ་ལྟ་བུར་མངོན་སུམ་དུ་རྟོགས་པའི་བྱང་སེམས་ཀྱི་རྒྱུད་ལ་ཟག་
མེད་སྒོམ་ལམ་ཡོད་པའི་ཕྱིར། ཟེར་ན། སྔ་མར་མ་ཁྱབ་སྙམ། ཡང་། སྒྲ་དོན་འདྲེས་རུང་དུ་འཛིན་པའི་ཞེན་
རིག་དང་བཅས་པའི་ཟག་མེད་སྒོམ་ལམ་ཡོད་པར་ཐལ། རྟོག་པ་དང་བཅས་པའི་ཟག་མེད་སྒོམ་ལམ་ཡོད་པའི་
ཕྱིར། ཟེར་ན། ཞིབ་ཆ་བྱེད་དགོས་པར་སྣང་སྟེ། སྔ་མ་ནི་རང་གི་ངོ་བོའི་སྒོ་ནས་དང་། ཕྱི་མ་ནི་གཞན་གྱི་
དབང་དུ་བྱེད་དགོས་པའི་ཕྱིར། འོན་ཀྱང་། དཔྱད་པར་བྱའོ། ། ཁ་ཅིག རྟོག་པ་མ་ཡིན་ན། རྟོག་བྲལ་
ཡིན་དགོས་པར་ཐལ། དབང་ཤེས་རྟོག་བྲལ་ཡིན་པ་ལ་རྒྱུ་མཚན་ཡང་དག་ཡོད་པའི་ཕྱིར། འདོད་ན། དེ་མིན་
ན། དེ་དང་བྲལ་བ་ཡིན་དགོས་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། སྐབས་
ཐོབ་ལ་དཔྱོད་དགོས་པའི་ཕྱིར། དེ་ལྟར་མི་འཐད་ན། བུ་ཡིན་ན། རང་གི་ཕ་མ་དང་བྲལ་དགོས་པ་ཧ་ཅང་
ཐལ་ལོ། ། ཁ་ཅིག་ན་རེ། རང་དོན་མོས་པ་སྒོམ་ལམ་མ་དག་ས་བདུན་དང་། གཉིས་དོན་མོས་པ་སྒོམ་ལམ་
དག་ས་དང་པོ་གཉིས་དང་། གཞན་དོན་མོས་པ་སྒོམ་ལམ་ས་བཅུ་པ་ཁོ་ན་ན་ཡོད་པར་ཐལ། དེ་ལྟར་ཚད་ལྡན་
གྱི་གཞུང་ལས་བཤད་པའི་ཕྱིར། ཟེར་ན། སྐྱོན་མེད་དེ། དེ་ནི་ནང་གསེས་ཀྱི་དབང་དུ་བྱས་ནས་གཙོ་ཆེ་བ་ལ་
270

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
དགོངས་པའི་ཕྱིར། ཁ་ཅིག་ན་རེ། སྒྲིབ་པ་ཆོས་ཅན། ཐེག་ཆེན་སྒོམ་ལམ་གྱི་མོས་ཡུལ་ཡིན་པར་ཐལ། མོས་
ཡུལ་ཡིན་པའི་ཕྱིར། ཁ་ཅིག མ་ཁྱབ་ཟེར། མ་གྲུབ་ན་དེར་ཐལ། ལུང་རིགས་རྣམ་དག་གིས་གཏན་ལ་ཕབ་
པའི་དོན་ཡིན་པའི་ཕྱིར། ཁྱབ་སྟེ། རྣམ་བཤད་ལས། སྤྱིར་མོས་ཡུལ་ནི། ལུང་རིགས་ཀྱིས་གཏན་ལ་ཕབ་
པའི་དོན་ཡིན་ལ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། སྤྱིར་ལུང་རིགས་ཀྱིས་གྲུབ་པ་ནི་འཇུག་
པའི་གནས་ཡིན་པར་བསྟན་པ་ཙམ་ཡིན་པའི་ཕྱིར། །
གཉིས་པ་བསྔོ་བ་སྒོམ་ལམ་ནི། ཡོངས་སུ་བསྔོ་བ་ཁྱད་པར་ཅན། ། ཞེས་པ་ནས། ཆེ་འབྱུང་བདག་
ཉིད་དོ། ། ཞེས་པའི་བར་གསུང་སྟེ། དོན་ནི་འགྲེལ་པ་ལས། ཇི་སྐད་བཤད་པའི་མོས་པ་ཁྱད་པར་ཅན་དང་།
ཞེས་པ་ནས། བསྔོ་བ་རྣམ་པ་བཅུ་གཉིས་སུ་བྱེད་དོ། ། ཞེས་པའི་བར་གསུངས་པ་ལས། དེ་ཡང་གང་ལས་
འཕྲོས་པ་ཡོད་དེ། རྗེས་སུ་ཡི་རང་དང་ལྡན་པའི་བསོད་ནམས་བྱ་བའི་དངོས་པོ་གང་ཡིན་པ་དེ་སེམས་ཅན་
ཐམས་ཅད་དང་ཐུན་མོང་དུ་བྱས་ཏེ། མི་དམིགས་པའི་ཚུལ་གྱིས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་ཡོངས་སུ་བསྔོའོ། ། ཞེས་པ་ནས། དེ་ནི་མཚན་མའི་ཚུལ་ལམ་དམིགས་པའི་ཚུལ་གྱིས་ཡོངས་སུ་བསྔོ་
བར་མི་ནུས་སོ། ། ཞེས་སོགས་མང་དུ་གསུངས་པ་ལས་འཕྲོས་པའི་ཕྱིར། འདིའི་སྐབས་སུ་གཉིས། ཚིག་དོན་
དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། འཕགས་པ་སྒོམ་ལམ་པའི་ཡོངས་སུ་བསྔོ་བ་
ཁྱད་པར་ཅན་དེའི་བྱེད་པ་ནི་བསྔོ་བ་གཞན་ལས་མཆོག་ཡིན་ཏེ། དེ་ནི་རང་བཞིན་གྱི་དགེ་རྩ་རྫོགས་བྱང་དུ་
བསྒྱུར་བར་བྱེད་པས་ཁྱད་པར་དུ་བྱས་པ་ཡིན་པའི་ཕྱིར། བསྔོ་བ་དེ་ནི་ཆོས་ཅན། ཁྱོད་ལ་རྣམ་པ་བཅུ་གཉིས་
ཡོད་དེ། ཇི་སྐད་བཤད་པའི་བྱེད་པ་མཆོག་དང་ལྡན་པའི་བསྔོ་པ་དང་། བསྔོ་བྱའི་རྫས་ལ་བདེན་ཞེན་འགོག་
པའི་དམིགས་མེད་ཀྱི་རྣམ་པ་ཅན་གྱི་བསྔོ་བ་དང་། གང་གིས་བསྔོ་བར་བྱེད་པའི་སེམས་ཕྱིན་ཅི་ལོག་པའི་མཚན་
ཉིད་ཅན་གྱི་བསྔོ་བ་དང་། བསྔོ་བ་པོ་དོན་དམ་པར་དབེན་པར་རྟོགས་པའི་ཤེས་རབ་ཀྱིས་ཟིན་པའི་བསྔོ་བ་དང་།
རང་དང་སངས་རྒྱས་ཀྱི་བསོད་ནམས་དང་ཡེ་ཤེས་ཀྱི་ཚོགས་ཁྱི་རང་བཞིན་དོན་དམ་པར་མི་དམིགས་པར་དྲན་
པའི་སྤྱོད་ཡུལ་ཅན་གྱི་བསྔོ་བ་དང་། ཕྱིན་དྲུག་གི་དགེ་རྩ་དོན་དམ་པར་མི་དམིགས་པར་བསྔོ་པའི་ཐབས་མཁས་
དང་བཅས་པའི་བསྔོ་བ་དང་། གང་གིས་གང་དུ་གང་བསྔོ་བའི་འཁོར་གསུམ་ལ་བདེན་ཞེན་འགོག་པའི་མཚན་
མ་མེད་པའི་བསྔོ་བ་དང་། དོན་དམ་པར་མེད་ཀྱང་རྟེན་འབྲེལ་སྒྱུ་མ་ལྟ་བུར་ཤེས་ནས་སངས་རྒྱས་ཀྱི་སར་པ་སྔོ་
བའི་སངས་རྒྱས་ཀྱིས་རྗེས་སུ་ཡི་རང་བསྔོ་བའི་བསྔོ་བ་དང་། འཁོར་བའི་རྒྱུར་མི་བསྔོ་བས་འདོད་པའི་ཁམས་ལ་
སོགས་པའི་ཁམས་གསུམ་དུ་གཏོགས་པ་མ་ཡིན་པའི་བསྔོ་བ་དང་། སྟོང་གསུམ་གྱི་སེམས་ཅན་ཐམས་ཅད་དགེ་
271

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་བཅུ་ལ་བཀོད་པའི་བསོད་ནམས་དང་མཉམ་པའི་བསྔོ་བ་ཆུང་ངུ་དང་རྒྱུན་དུ་ཞུགས་པ་ལ་བཀོད་པའི་འབྲིང་
དང༌། སངས་རྒྱས་ཀྱི་ལམ་ལ་བཀོད་པའི་བསོད་ནམས་ཆེན་པོ་འབྱུང་བའི་བསྔོ་བ་དང་བཅས་པ་རྣམས་སུ་ཡོད་
ལ། དེ་རྣམས་ལས་ཕྱི་མ་གཞན་ནི་རྣམ་པ་གསུམ་པོ་དེ་བསོད་ནམས་ཆེན་པོ་དཔྱད་པའི་བདག་ཉིད་ཅན་ཡིན་
པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག རང་གཞན་གྱི་དགེ་རྩ་རྫོགས་བྱང་དུ་
བསྔོ་བའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། བསྔོ་བ་སྒོམ་ལམ་གྱི་མཚན་ཉིད་ཟེར་ན།
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྒོམ་ལམ་པའི་རྒྱུད་ཀྱི་བསྔོ་བ་སྒོམ་ལམ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཟག་པ་དང་བཅས་པར་ཐལ། འདོད་པའི་
ཕྱིར། འདོད་མི་ནུས་ཏེ། ཟག་པ་དང་བྲལ་པའི་ཕྱིར། དེར་ཐལ། ཉོན་སྒྲིབ་དང་བྲལ་པའི་ཕྱིར། ཁ་ཅིག་ན་
རེ། བྱང་སེམས་སྒོམ་ལམ་པའི་རྒྱུད་ལ་རང་གཞན་སོ་སོ་བ་ཁོ་ནའི་དགེ་རྩ་རྫོགས་བྱང་དུ་བསྔོ་བའི་སྒོམ་ལམ་ཡོད་
ཟེར་ན། དེ་མེད་པར་ཐལ། རང་གཞན་སོ་སོ་བ་ཁོ་ནའི་ཆེད་དུ་དགེ་རྩ་བསྔོ་བའི་བྱང་སེམས་སྒོམ་ལམ་པ་མེད་
པའི་ཕྱིར། དེར་ཐལ། བྱང་འཕགས་ཡིན་ན་རང་གཞན་གཉིས་ཀའི་ཆེད་དུ་དགེ་བ་རྫོགས་བྱང་དུ་སྒྱུར་བར་
བྱེད་པའི་གང་ཟག་ཡིན་དགོས་པའི་ཕྱིར། །ཁ་ཅིག་ན་རེ། སྐྱེས་བུ་ལྷས་བྱིན་གྱི་དགེ་རྩ་ཁོ་ན་རྫོགས་བྱང་དུ་བསྔོ་
བའི་བསྔོ་བ་སྒོམ་ལམ་ཡོད་དོ་ཞེ་ན། དེ་མི་འཐད་པར་ཐལ། དེའི་དགེ་རྩ་ཁོ་ན་རྫོགས་བྱང་དུ་བསྔོ་བར་མི་རུང་
བའི་ཕྱིར། མ་ཁྱབ་ན། དེ་ཁོ་ན་རྫོགས་བྱང་དུ་བསྔོ་བའི་བསྔོ་བ་སྒོམ་ལམ་ཆོས་ཅན། ཡེ་ཤེས་མ་ཡིན་པར་ཐལ།
སྐྱེས་བུ་ལྷས་བྱིན་གྱི་དགེ་རྩ་ཁོ་ན་རྫོགས་བྱང་དུ་བསྔོ་མི་རུང་བཞིན་དུ་དེར་བསྔོ་རུང་བར་བཟུང་ནས་བསྔོ་བའི་
ཤེས་པ་ཡིན་པའི་ཕྱིར། རྟགས་ཁས། གཞན་ཡང་། དེ་མི་འཐད་པར་ཐལ། བསྔོ་བ་སྒོམ་ལམ་ཡིན་ན། རང་
གཞན་གཉིས་ཀའི་དགེ་རྩ་རྫོགས་བྱང་དུ་བསྔོ་བའི་བསྔོ་བ་སྒོམ་ལམ་ཡིན་དགོས་པའི་ཕྱིར། །
གཉིས་པ་རང་ལུགས་ལ། རང་གཞན་གྱི་དགེ་རྩ་རྫོགས་བྱང་དུ་སྒྲུབ་པའི་ཡན་ལག་ཏུ་བསྔོ་བའི་སྒྲ་དོན་
འདྲེས་རུང་དུ་འཛིན་པའི་ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། བསྔོ་བ་སྒོམ་ལམ་གྱི་
མཚན་ཉིད། སྐབས་འདིར་དངོས་སུ་བསྟན་པ་ལ་སེམས་བསྐྱེད་བསྔོ་བ་ཤེས་རབ་གསུམ་གྱིས་ཟིན་པས་ཁྱད་པར་
བྱས་ཞེས་སྦྱར་རོ། །
གསུམ་པ་རྩོད་པ་སྤོང་པ་ལ། ཁ་ཅིག་ན་རེ། ཉན་ཐོས་ཀྱི་དགེ་རྩ་རྫོགས་བྱང་དུ་བསྔོ་བའི་བསྔོ་བ་སྒོམ་
ལམ་ཆོས་ཅན། རང་ལུགས་ཀྱི་མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དེ་ཡོད་པའི་ཕྱིར།
272

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
དེར་ཐལ། བྱང་སེམས་ སྒོམ་ ལམ་ པས་གཞན་གྱི་དགེ་བ་ཆུང་ངུ་ལ་ཡང་དགའ་བ་བསྒོམ་པ་ཡོད་ པའི་ཕྱིར།
འདོད་ན། བྱང་སེམས་སྒོམ་ལམ་པ་རང་གི་དགེ་རྩ་རྫོགས་བྱང་དུ་བསྔོ་བའི་བསྔོ་བ་སྒོམ་ལམ་ཡིན་པར་ཐལ།
འདོད་པའི་ཕྱིར། འདོད་ན། དེ་མ་ཡིན་པར་ཐལ། གཞན་ཁོ་ནའི་དགེ་རྩ་རྫོགས་བྱང་དུ་བསྔོ་བའི་བསྔོ་བ་
སྒོམ་ལམ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། ཟེར་ན། མ་ཁྱབ། ཡང་ཁོ་ན་རེ། ཉན་ཐོས་ཀྱི་
དགེ་རྩ་ཉན་ཐོས་ཀྱི་བྱང་ཆུབ་ཏུ་བསྔོ་བའི་བསྔོ་བ་སྒོམ་ལམ་མེད་པར་ཐལ། ཉན་ཐོས་ཀྱི་དགེ་རྩ་ཉན་ཐོས་ཀྱི་བྱང་
ཆུབ་ཁོ་ནར་བསྔོ་བའི་བསྔོ་བ་སྒོམ་ལམ་མེད་པའི་ཕྱིར། ཟེར་ན། མ་ཁྱབ། འདོད་མི་ནུས་སོ། ། ཉན་ཐོས་
རིགས་ངེས་ཀྱི་སློབ་པའི་དགེ་རྩ་གཙོ་བོར་རྫོགས་བྱང་དུ་བསྔོས་ནས་རེ་ཞིག་ཉན་ཐོས་ཀྱི་བྱང་ཆུབ་ཏུ་བསྔོ་བའི་
བསྔོ་བ་སྒོམ་ལམ་ཡོད་པའི་ཕྱིར། ཁ་ཅིག་ན་རེ། བྱང་སེམས་སྒོམ་ལམ་པའི་རྒྱུད་ཀྱི་དགེ་རྩ་ཉན་ཐོས་ཀྱི་བྱང་
ཆུབ་ཏུ་བསྔོ་བའི་བསྔོ་བ་སྒོམ་ལམ་ཡོད་པར་ཐལ། ཉན་རང་གི་དགེ་རྩ་བྱང་ཆུབ་ཏུ་བསྔོ་བའི་སྒོམ་ལམ་ཡོད་པའི་
ཕྱིར། ཟེར་ན། མ་ཁྱབ། འདོད་ན། དེ་མི་འཐད་པར་ཐལ། ཉན་རང་གི་བྱང་ཆུབ་དོན་དུ་གཉེར་བའི་བསྔོ་
བ་སྒོམ་ལམ་མེད་པའི་ཕྱིར། །
གསུམ་པ་རྗེས་སུ་ཡི་རང་སྒོམ་ལམ་ནི། ཐབས་དང་མི་དམིགས་པ་དག་གིས། ། ཞེས་པ་ནས། འདིར་
བརྗོད་དོ། ། ཞེས་པའི་བར་གསུངས་ཏེ། དོན་ནི་འགྲེལ་པ་ལས། རབ་ཏུ་དགའ་བའི་སེམས་ཀྱིས་ཀུན་རྫོབ་ཏུ་
ཐབས་ཀྱིས། ། ཞེས་པ་ནས། རང་གཞན་གྱི་བསོད་ནམས་བྱ་བ་མཉམ་པ་ཉིད་དུ་འཐོབ་བོ་ཞེས་བྱ་བ་འདི་ཡིན་
ནོ། ། ཞེས་པའི་བར་གསུངས་ལ། དེ་ཡང་གང་ལས་འཕྲོས་པ་ཡོད་དེ། དེ་ལྟར་མི་དམིགས་པའི་ཚུལ་གྱིས་
བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་དང་། ཞེས་པ་ནས། དགེ་
བའི་རྩ་བ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱའོ། ། ཞེས་པའི་བར་ལས་
འཕྲོས་པའི་ཕྱིར། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། བྱང་
སེམས་སྒོམ་ལམ་པའི་རྒྱུད་ཀྱི་རང་གཞན་གྱི་དགེ་རྩ་ལ་རྗེས་སུ་ཡི་རང་བར་མཛད་པའི་ཟག་བཅས་སྒོམ་ལམ་ཆོས་
ཅན། ཁྱོད་རྗེས་སུ་ཡི་རང་བ་ཡིད་ལ་བྱེད་པའི་སྒོམ་པའི་ལམ་ཡིན་པར་སྐབས་འདིར་བརྗོད་པ་ཡིན་ཏེ། དགེ་རྩ་
རྣམས་བདེན་སྟོང་སྒྱུ་མ་ལྟ་བུར་རྟོགས་པའི་ཐབས་དང་། དེ་རྣམས་དོན་དམ་པར་མི་དམིགས་པར་རྟོགས་པའི་
ཤེས་རབ་ཀྱིས་ཟིན་པ་དག་གི་རང་གཞན་གྱི་དགེ་བའི་རྩ་བ་ལ་དགའ་བ་སྒོམ་པ་ལ་ཡིད་བདེ་དང་བཅས་པའི་ཐེག་
ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག་ན་རེ། རང་གཞན་གྱི་དགེ་རྩ་ལ་དགའ་བ་
273

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒོམ་པའི་ཐེག་ཆེན་གྱི་རྗེས་ལ་མངོན་རྟོགས། རྗེས་སུ་ཡི་རང་སྒོམ་ལམ་གྱི་མཚན་ཉིད། ཟེར་ན། ཐེག་ཆེན་
སྒོམ་ལམ་བར་ཆད་མེད་ལམ་པའི་རྒྱུད་ཀྱི་རང་གཞན་གྱི་དགེ་རྩ་ལ་དགའ་བ་སྒོམ་པའི་ཡེ་ཤེས་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཐེག་ཆེན་སྒོམ་ལམ་བར་ཆད་མེད་ལམ་ པའི་རྒྱུད་ལ།
ཚོགས་གསོག་པ་ལ་དགའ་པའི་ཡེ་ཤེས་ཡོད་པའི་ཕྱིར། དེར་ཐལ། དེའི་རྒྱུད་ལ་ཡེ་ཤེས་ཀྱི་ཚོགས་བསྒྲུབ་པ་ལ་
དགའ་བའི་ཡེ་ཤེས་ཡོད་པའི་ཕྱིར། དེར་ཐལ། དེའི་རྒྱུད་ལ་སྟོང་ཉིད་སྒོམ་པ་ལ་དགའ་བའི་ཡེ་ཤེས་ཡོད་པའི་
ཕྱིར། དེར་ཐལ། དེའི་རྒྱུད་ལ་སྟོང་ཉིད་སྒོམ་པའི་དགའ་བ་ཡང་དག་བྱང་ཆུབ་ཀྱི་ཡན་ལག་ཡོད་པའི་ཕྱིར།
ཁ་ཅིག བྱང་སེམས་སྒོམ་ལམ་པའི་རྒྱུད་ལ་རང་རྒྱུད་ཀྱི་དགེ་རྩ་ཁོ་ན་ལ་དགའ་བ་སྒོམ་པའི་ཡེ་ཤེས་ཡོད་ཟེར་ན།
དེ་མེད་པར་ཐལ། རང་རྒྱུད་ཀྱི་དགེ་བ་ཁོ་ན་ལ་དགའ་བ་སྒོམ་པའི་བྱང་སེམས་སྒོམ་ལམ་པ་མེད་པའི་ཕྱིར།
དེར་ཐལ། རང་རྒྱུད་ཀྱི་དགེ་བ་ཁོ་ན་སངས་རྒྱས་ཐོབ་པའི་ཐབས་སུ་འཛིན་པའི་བྱང་སེམས་སྒོམ་ལམ་པ་མེད་
པའི་ཕྱིར། དེར་ཐལ། རང་ཉིད་ཁོ་ན་སངས་རྒྱས་སྒྲུབ་པའི་སྐྱེས་བུར་འཛིན་པའི་བྱང་སེམས་སྒོམ་ལམ་པ་མེད་
པའི་ཕྱིར། གཞན་ཡང་། དེ་མེད་པར་ཐལ། རང་དོན་ཁོ་ན་བྱེད་པ་ལ་དགའ་བའི་བྱང་སེམས་འཕགས་པ་
མེད་པའི་ཕྱིར། དེར་ཐལ། རང་དོན་ཁོ་ན་དོན་དུ་གཉེར་བའི་བྱང་སེམས་འཕགས་པ་མེད་པའི་ཕྱིར། །
གཉིས་པ་རང་ལུགས་ལ། རང་གཞན་གྱི་དགེ་རྩ་ལ་དགའ་བ་སྒོམ་པའི་སྒྲ་དོན་འདྲེས་རུང་དུ་འཛིན་པའི་ཞེན་
རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོབགས། རྗེས་སུ་ཡི་རང་སྒོམ་ལམ་གྱི་མཚན་ཉིད། སྐབས་
འདིར་དངོས་སུ་བསྟན་པ་ལ་རང་གི་གྲོགས་ཡིད་བདེ་དང་མཚུངས་ལྡན་དུ་གྱུར་པའི་ཞེས་སྦྱོར། ། །
གསུམ་པ་རྩོད་པ་སྤོང་པ་ལ། བྱང་སེམས་སྒོམ་ལམ་པས་ཉན་ཐོས་ཀྱི་དགེ་བ་ལ་དགའ་བ་སྒོམ་པ་ཡོད་
པར་ཐལ། དེས་རང་གཞན་སེམས་ཅན་སུས་ཀྱང་དགེ་བ་བསྒྲུབས་ན་དེའི་དགེ་བ་གང་བསགས་པ་ལ་དགའ་བ་
སྒོམ་པའི་ཕྱིར། དེར་ཐལ། དེས་རང་གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་བསགས་པའི་དགེ་བ་
ལ་དགའ་བ་སྒོམ་པའི་ཕྱིར། དེར་ཐལ། དེས་དེ་ལ་རྗེས་སུ་ཡི་རང་བའི་ཕྱིར། འདོད་ན། དེས་ཉན་ཐོས་ཀྱི་
ལམ་ལ་དགའ་བ་སྒོམ་པ་ཡོད་པར་ཐལ། འདོད་པའི་ཕྱིར། འདོད་ན། དེས་དམན་པའི་ལམ་ལ་དགའ་བ་སྒོམ་
པ་ཡོད་པར་ཐལ། འདོད་པའི་ཕྱིར། འདོད་ན། དེས་རང་བདེ་གཅིག་པུ་ཞི་བདེ་དོན་གཉེར་ལ་དགའ་བ་སྒོམ་
པ་ཡོད་པར་ཐལ། འདོད་པའི་ཕྱིར་ན། རེ་ཞིག་མ་ཁྱབ། འདོད་མི་ནུས་ཏེ། རང་བདེ་གཅིག་པུ་ནི་བདེ་བ་
དོན་གཉེར་གྱི་བློ་ལ་དགའ་བའི་བྱང་སེམས་སྒོམ་ལམ་པ་མེད་པའི་ཕྱིར། ཟེར་ན། མ་ཁྱབ་སྙམ། ཁ་ཅིག་ན་རེ།
བྱང་སེམས་སྒོམ་ལམ་པས་རང་གཞན་སྐྱེ་འཕགས་ཐམས་ཅད་ཀྱི་དགེ་བ་ལ་དགའ་བ་སྒོམ་པས་བསོད་ནམས་དེ་
274

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
དང་ཆེ་ཆུང་མཉམ་པ་ཐོབ་པར་ཐལ། འགྲེལ་བ་ལས། རང་གཞན་གྱི་བསོད་ནམས་བྱ་བ་མཉམ་པ་ཉིད་དུ་ཐོབ་
བོ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེས་རང་གཞན་གྱི་དགེ་བ་ལ་དགའ་བ་བསྒོམས་
པས་བསོད་ནམས་མཉམ་པོར་ཐོབ་པར་འགྱུར་བ་ལ་དགོངས་པའི་ཕྱིར། འདོད་ན། བྱང་སེམས་སྒོམ་ལམ་
པས་སངས་རྒྱས་འཕགས་པའི་དགེ་བ་ལ་དགའ་བ་བསྒོམས་པས་བསོད་ནམས་དེ་དང་ཆེ་ཆུང་མཉམ་པ་ཐོབ་པར་
ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་བསོད་ནམས་དང་མཉམ་པ་ཐོབ་པའི་
སེམས་ཅན་མེད་པའི་ཕྱིར། །
གཉིས་པ་ཟག་མེད་སྒོམ་ལམ་བཤད་པ་ལ་གཉིས། སྒྲུབ་པ་སྒོམ་ལམ་དང་། རྣམ་དག་སྒོམ་ལམ་མོ། །
དང་པོ་ནི། ། དེ་ཡི་ངོ་བོ་ཉིད་མཆོག་ཉིད། ། ཅེས་པ་ནས། དོན་ཆེན་ཉིད། ། ཅེས་པའི་བར་གསུངས་ཏེ།
དོན་ནི་འགྲེལ་པ་ལས། གཟུགས་ལ་སོགས་པ་ཕྱིན་ཅི་ལོག་པར་མཐོང་བ་ནི་ངོ་བོ་ཉིད་དོ། ། ཞེས་པ་ནས།
དོན་ཆེན་པོ་སངས་རྒྱས་ཉིད་དུ་བྱེད་པའི་ཕྱིར་དོན་ཆེན་པོ་ཉིད་དོ། ། ཞེས་པའི་བར་གསུངས། དེ་ཡང་གང་
ལས་འཕྲོས་པ་ཡོད་དེ། ཤེས་རབ་ཀྱི་ཕ་རོལ་ ཏུ་ཕྱིན་པ་ནི་ཤིན་ཏུ་རྣམ་པར་དག་པས་ན་སྣང་བར་བགྱིད་
པའོ། ། ཞེས་པ་ནས། རྣམ་གྲངས་གང་གིས་ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཕ་རོལ་ཏུ་ཕྱིན་པ་ཆེན་མོ་
ཡིན། སྨྲས་པ། ཤེས་རབ་ཀྱི་ཕ་རོལ་ཏུ་ཕྱིན་པ་ནི་གཟུགས་ཆེ་བར་མི་བགྱིད་ཆུང་བར་མི་བགྱིད། ཅེས་སོགས་
ལས་འཕྲོས་པའི་ཕྱིར། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། སྒྲུབ་
པ་སྒོམ་ལམ་ཆོས་ཅན། ཁྱོད་ལ་ལྡོག་པའི་སྒོ་ནས་རྣམ་པ་ལྔ་ཡོད་དེ། གཟུགས་སོགས་ཀྱི་གནས་ལུགས་ཕྱིན་ཅི་
ལོགས་པར་མངོན་སུམ་དུ་མཐོང་བའི་སྒྲུབ་པ་སྒོམ་ལམ་དེའི་ངོ་བོ་ཉིད་དང་། ཐབས་མཁས་ཀྱིས་མ་ཟིན་པའི་
སྦྱིན་སོགས་ཀྱིས་སངས་རྒྱས་མི་འཐོབ་ཅིང་ཐབས་མཁས་པས་འབྲས་བུ་སངས་རྒྱས་འཐོབ་པར་བྱེད་པའི་ཐབས་
ཀྱི་མཆོག་ཉིད་དང་། ཆོས་ཐམས་ཅད་བདེན་པའི་སྐྱེ་བ་མེད་པར་རྟོགས་པའི་ཀུན་བདེན་པར་མངོན་པར་འདུ་
མི་བྱེད་པ་དང་། རྣལ་འབྱོར་པ་ལ་གནས་སྐབས་ཀྱི་བྱ་བ་ཁྱད་པར་ཅན་ཆོས་རྣམས་དོན་དམ་པར་དམིགས་སུ་
མེད་པར་ནི་གཏོད་པར་བྱེད་པ་དང༌། མཐར་སངས་རྒྱས་འཐོབ་པར་འགྱུར་བས་དོན་ཆེན་པོ་ཉིད་དུ་བྱེད་པ་
རྣམས་སུ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག་མེད། ཟག་པ་དང་བཅས་པའི་འོག་ཏུ་ཟག་
པ་མེད་པའི་སྒོམ་པའི་ལམ་སྟེ། དེ་ཡང་རྣམ་པ་གཉིས་སོ། ། ཞེས་པའི་སྐབས་སུ། སྟོང་ཉིད་མངོན་སུམ་དུ་
རྟོགས་པའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། ཟེར་ན། གང་
275

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟག་གི་བདག་མེད་པར་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། རང་གི་གཞལ་བྱར་གྱུར་པའི་བདག་མེད་ཕྲ་རགས་གསུམ་པོ་གང་རུང་མངོན་
སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཡིན་པའི་ཕྱིར། དེར་ཐལ། གང་ཟག་གི་བདག་མེད་ཕྲ་མོ་མངོན་སུམ་
དུ་རྟོགས་པའི་ཐེག་ཆེན་གྱི་སྒོམ་ལམ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། གང་ཟག་
གི་བདག་མེད་དེ། གང་ཟག་གི་བདག་མེད་ཕྲ་མོ་ཡིན་པའི་ཕྱིར། དེར་ཐལ། གང་ཟག་གི་བདག་འཛིན་དེ་
བདག་འཛིན་ཕྲ་མོ་ཡིན་པའི་ཕྱིར། འདོད་ན། གང་ཟག་གི་བདག་མེད་སྟོང་ཉིད་ཡིན་པར་ཐལ་ལོ། ། ཁ་
ཅིག་ན་རེ། རང་གི་གཞལ་བྱར་གྱུར་པའི་བདག་མེད་ཕྲ་རགས་གསུམ་པོ་གང་རུང་མངོན་སུམ་དུ་རྟོགས་པའི་
ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། ཟེར་ན། མྱུ་གུ་བདེན་
སྟོང་སྒྱུ་མ་ལྟ་བུར་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། དེར་ཐལ། སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བྲལ་བའི་ཐེག་ཆེན་གྱི་རྗེས་ལ་མངོན་
རྟོགས་ཡིན་པའི་ཕྱིར། འདོད་མི་ནུས་སོ། ། ཁ་ཅིག་ན་རེ། སྒྲུབ་པ་སྒོམ་ལམ་དང་རྣམ་དག་སྒོམ་ལམ་གཉིས་
འགལ་ཟེར་ན། དེ་མི་འཐད་པར་ཐལ། དེ་གཉིས་ཀྱི་གཞི་མཐུན་པ་ཡོད་པའི་ཕྱིར། དེར་ཐལ། རྟོགས་པ་
མཐར་ཐུག་གི་ལག་རྗེས་འཇོག་བྱེད་དང་སྤྱངས་པ་མཐར་ཐུག་གི་ལག་རྗེས་འཇོག་བྱེད་གཉིས་མི་འགལ་བའི་ཕྱིར།
དེར་ཐལ། དེ་གཉིས་གཙོ་བོར་དོན་དུ་གཉེར་བའི་བློ་གཉིས་མི་འགལ་བའི་ཕྱིར། གཞན་ཡང་། དེ་གཉིས་མི་
འགལ་བར་ཐལ། དེ་གཉིས་ལག་རྗེས་འཇོག་བྱེད་ཀྱི་སྒོ་ནས་བཞག་ཀྱང་ཁྱབ་ཆེ་ཆུང་འདྲ་བའི་ཕྱིར། དེར་ཐལ།
རྟོགས་པ་མཐར་ཐུག་གཙོ་བོར་དོན་དུ་གཉེར་བའི་བློ་ཡིན་ན། སྤངས་པ་མཐར་ཐུག་གཙོ་བོར་དོན་དུ་གཉེར་
བའི་བློ་ཡིན་དགོས་པའི་ཕྱིར། དེར་ཐལ། རྣམ་མཁྱེན་དོན་དུ་གཉེར་བའི་བློ་ཡིན་ན། ངོ་བོ་ཉིད་སྐུ་དོན་དུ་
གཉེར་བའི་བློ་ཡིན་དགོས་པའི་ཕྱིར། ཁ་ཅིག་ན་རེ། གཙོ་བོར་རྟོགས་པ་མཐར་ཐུག་གི་ལག་རྗེས་འཇོག་བྱེད་ཀྱི་
ཐེག་ཆེན་གྱི་རྗེས་ལ་མངོན་རྟོགས། སྒྲུབ་པ་སྒོམ་ལམ་གྱི་མཚན་ཉིད། གཙོ་བོར་སྤངས་པ་མཐར་ཐུག་གི་ལག་
རྗེས་འཇོག་བྱེད་ཀྱི་ཐེག་ཆེན་གྱི་རྗེས་ལ་མངོན་རྟོགས། རྣམ་དག་སྒོམ་ལམ་གྱི་མཚན་ཉིད། ཟེར་ན། སྟོང་ཉིད་
དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚོན་བྱ་གཉིས་པོ་དེར་ཐལ། མཚན་ཉིད་
གཉིས་པོ་དེའི་ཕྱིར། དེར་ཐལ། སྟོང་ཉིད་རྟོགས་པའི་ཐེག་ཆེན་གྱི་སྒོམ་ལམ་ཡིན་པའི་ཕྱིར། འདོད་ན།
ཟག་མེད་སྒོམ་ལམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཟག་བཅས་སྒོམ་ལམ་ཡིན་པའི་ཕྱིར།
དེར་ཐལ། ཐེག་ཆེན་སྒོམ་ལམ་དུ་གྱུར་པའི་རྟོག་པ་ཡིན་པའི་ཕྱིར། །
276

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
གཉིས་པ་རང་ལུགས་ལ། གཙོ་བོར་རྟོགས་པ་མཐར་ཐུག་གི་ལག་རྗེས་འཇོག་བྱེད་ཀྱི་ཐེག་ཆེན་གྱི་ཟག་
མེད་སྒོམ་ལམ། སྒྲུབ་པ་སྒོམ་ལམ་གྱི་མཚན་ཉིད། གཙོ་བོར་སྤྱངས་པ་མཐར་ཐུག་གི་ལག་རྗེས་འཇོག་བྱེད་ཀྱི་
ཐེག་ཆེན་གྱི་ཟག་མེད་སྒོམ་ལམ་རྣམ་དག་སྒོམ་ལམ་གྱི་མཚན་ཉིད། ། །
གསུམ་པ་རྩོད་པ་སྤོང་པ་ལ། ཁ་ཅིག་ན་རེ། གང་ཟག་གི་བདག་མེད་མངོན་སུམ་རྟོགས་པའི་ཐེག་ཆེན་
གྱི་སྒོམ་ལམ་ཆོས་ཅན། གཙོ་བོར་རྟོགས་པ་མཐར་ཐུག་གི་ལག་རྗེས་འཇོག་བྱེད་ཡིན་པར་ཐལ། སྒྲུབ་པ་སྒོམ་
ལམ་ཡིན་པའི་ཕྱིར། འདོད་ན། བགཙོ་བོར་རྟོགས་པ་མཐར་ཐུག་གི་ལག་རྗེས་འཇོག་བྱེད་ཀྱི་རིགས་སུ་གནས་
པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་མི་གནས་
པའི་ཕྱིར། ཕྱི་མ་ལ་ཡང་། དེ་ཆོས་ཅན། སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་རིགས་སུ་གནས་
པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། དེ་སྤངས་པ་ཉི་ཚེ་བའི་ལག་རྗེས་འཇོག་
བྱེད་ཀྱི་རིགས་སུ་གནས་པ་ཡིན་པའི་ཕྱིར། འོན་ཀྱང་ལག་རྗེས་འཇོག་བྱེད་ཀྱི་རིགས་གནས་གཉིས་ཀྱང་མི་
འགལ་བར་སེམས་སོ། །
གཉིས་པ་ལ་བཞི། རྒྱུའི་ཁྱད་པར། ཡུལ་གྱི་ཁྱད་པར། འབྲས་བུའི་ཁྱད་པར། ངོ་བོའི་ཁྱད་པར་
རོ། ། དང་པོ་ནི། སངས་རྒྱས་བསྟེན་དང་སྦྱིན་སོགས་དང་། ། ཞེས་པ་ནས། སྡིག་པའི་གྲོགས་པོས་ཡོངས་
ཟིན་པའོ། ། ཞེས་པའི་བར་གསུངས་ཏེ། དོན་ནི། འགྲེལ་པ་ལས། སངས་རྒྱས་མཉེས་པར་བྱེད་པ་དང་།
ཞེས་པ་ནས། མི་དགེ་བའི་གྲོགས་པོ་དང་འགྲོགས་པོ་ཞེས་བྱ་བ་ནི་མི་སྐྱེ་བའི་རྒྱུ་དག་ཡིན་ནོ། ། ཞེས་པའི་བར་
གསུངས། དེ་ཡང་གང་ལས་འཕྲོས་པ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི། ཕྱོགས་
བཅུའི་འཇིག་རྟེན་གྱི་ཁམས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚད་
མེད་གྲངས་མེད་པ་བསྙེན་བཀུར་ནས་འདིར་འོངས་ཤིང་སྐྱེས་པ་སྟེ། ཞེས་པ་ནས། རང་འབྱོར་རྣམ་པ་བཞི་པོ་
དེ་དག་དང་ལྡན་ན། སྐྱེས་བུ་གླེན་པ་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་སྤོང་པར་འགྱུར་རོ། །
ཞེས་པའི་བར་ལས་འཕྲོས་པའི་ཕྱིར། འདིའི་སྐབས་སུ་ཚིག་དོན་ནི། ཕྱིའི་རྐྱེན་སངས་རྒྱས་ཀྱིས་མཚོན་དགེ་
བའི་བཤེས་གཉེན་བསྟེན་པ་དང་། ནང་རྐྱེན་སྦྱིན་སོགས་དང་། ཞི་ལྷག་ཟུང་འབྲེལ་གྱི་ཐབས་ལ་མཁས་པ་གང་
ཡིན་པ་དེ་ཆོས་ཅན། ཁྱོད་རྣམ་དག་སྒོམ་ལམ་འདི་ལ་མོས་པའི་རྒྱུ་དག་ཡིན་ཏེ། དེ་སྐྱེ་བའི་མཐུན་རྐྱེན་ཁྱད་
པར་ཅན་ཡིན་པའི་ཕྱིར། བདུད་ཀྱིས་ཐིབས་ཀྱིས་ནོན་པ་སྟེ་གནོད་པ་བྱས་པ་དང་། ཟབ་མོའི་ཆོས་སྟོང་པ་ཉིད་
ལ་མ་མོས་པ་དང༌། ཕུང་པོ་སོགས་ལ་བདེན་པར་མངོན་པར་ཞེན་པ་དང་། སྡིག་པའི་གྲོགས་པོས་ཡོངས་སུ་
277

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟིན་པ་རྣམས་ཆོས་ཅན། ཁྱོད་རྣམ་དག་སྒོམ་ལམ་སོགས་ཀྱིས་ཕོངས་པའི་རྒྱུ་དག་ཡིན་ཏེ། དེའི་འགལ་རྐྱེན་གྱི་
གེགས་ཡིན་པའི་ཕྱིར། ། གཉིས་པ་ཡུལ་གྱི་ཁྱད་པར་ནི། འབྲས་བུ་དག་པ་གཟུགས་ལ་སོགས། ། ཞེས་པ་
ནས། དག་པར་བརྗོད། ། ཅེས་པའི་བར་གསུངས་ཏེ། དོན་ནི་འགྲེལ་པ་ལས། འཕགས་པའི་གང་ཟག་དགེ་
སྦྱོང་གི་ཚུལ་གྱི་འབྲས་བུ་གང་ཡིན་པ་དེ། ཞེས་པ་ནས། དེ་ལྟར་རྣམ་པར་དག་པར་བརྗོད་དོ། ། ཞེས་པའི་
བར་གསུངས། དེ་ཡང་གང་ལས་འཕྲོས་པ་ཡོད་དེ། རབ་འབྱོར་གཟུགས་རྣམ་པར་དག་པ་གང་ཡིན་པ་དེ་ནི་
འབྲས་བུ་རྣམ་པར་དག་པའོ། ། ཞེས་པ་ནས། དེ་ལྟར་ན་རྣམ་པ་ཐམས་ཅད་མཁྱེན་པ་ཉིད་རྣམ་པར་དག་པ་
དང་། འབྲས་བུ་རྣམ་པར་དག་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་གང་ཡིན་པ་འདི་ལ་
གཉིས་སུ་མེད་ཅིང་གཉིས་སུ་བྱར་མེད། སོ་སོ་མ་ཡིན་ཐ་མི་དད་དོ། ། ཞེས་པའི་བར་ལས་འཕྲོས་པའི་ཕྱིར།
འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། དགེ་སྦྱོང་
ཚུལ་གྱི་འབྲས་བུར་བཏགས་པའི་ཐེག་ཆེན་སྒོམ་ལམ་རྣམ་གྲོལ་ལམ་དེ་རང་འདྲེན་བྱེད་བར་ཆད་མེད་ལམ་གྱི་ངོས་
སྐལ་གྱི་དྲི་མས་རྣམ་པར་དག་པ་ན། དེའི་དམིགས་ཡུལ་གཟུགས་ལ་སོགས་པ་ཡང་དེའི་ངོས་སྐལ་གྱི་དྲི་མས་རྣམ་
པར་དག་པ་ཉིད་ཡིན་ཏེ། རྒྱུ་མཚན་གང་གི་ཕྱིར་ན་དག་པ་དེ་གཉིས་དག་བྱ་གཅིག་གིས་དབེན་པའི་སྒོ་ནས་ངོ་བོ་
ཐ་དད་མ་ཡིན་ཞིང་ལྡོག་པ་རིགས་ཐ་དད་པར་གཅད་དུ་མེད་པའི་ཕྱིར། དེས་ན་དག་པ་རིགས་གཅིག་པར་
བརྗོད་དོ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ས་གཉིས་པའི་སྒོམ་ལམ་བར་ཆད་མེད་
ལམ་རང་གི་ངོས་སྐལ་གྱི་དྲི་མས་རྣམ་པར་དག་པའི་རྣམ་གྲོལ་ལམ་ཐོབ་པའི་ཚེ། དེའི་ཡུལ་གཟུགས་སོགས་ཀྱང་
དེའི་ངོས་སྐལ་གྱི་དྲི་མས་རྣམ་པར་དག་པ་ཡིན་ནོ། ། ཟེར་ན། འོ་ན། ས་གཉིས་པའི་བར་ཆད་མེད་ལམ་དང་
རྣམ་གྲོལ་ལམ་གྱི་ཡུལ་གཟུགས་སོགས་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་ཡུལ་དུ་
གྱུར་པའི་གཟུགས་ཡོད་པར་ཐལ། འདོད་པའི་ཕྱིར། འདོད་ན། དེའི་དངོས་ཡུལ་དུ་གྱུར་པའི་གཟུགས་ཡོད་
པར་ཐལ། འདོད་པའི་ཕྱིར། འདོད་ན། ས་གཉིས་པའི་སྒོམ་ལམ་བར་ཆད་མེད་ལམ་དང་དེའི་རྣམ་གྲོལ་ལམ་
གཉིས་ཀུན་རྫོབ་དངོས་ཡུལ་དུ་བྱེད་པའི་ཤེས་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་
ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཡིན་པའི་ཕྱིར། ཁ་ཅིག འབྲས་བུ་དག་ པ་གཟུགས་ལ་
སོགས། ། ཞེས་པའི་དངོས་བསྟན་གྱིས་འབྲས་བུ་དེ་དགེ་སྦྱོང་ཚུལ་གྱི་འབྲས་བུ་ལ་བྱེད་ཟེར་ན། འོ་ན། དེ་
མཚོན་བྱེད་དཔེའི་དགེ་སྦྱོང་ཚུལ་གྱི་འབྲས་བུ་ལ་བྱེད་རིགས་པར་ཐལ། དེ་དགེ་སྦྱོང་ཚུལ་གྱི་འབྲས་བུ་ལ་བྱེད་
278

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
རིགས་པའི་ཕྱིར། ཁྱབ་སྟེ། བྱང་སེམས་ལ་ཞུགས་གནས་བརྒྱད་ཀྱི་རྣམ་གཞག་དངོས་གནས་པ་མི་འཐད་པའི་
ཕྱིར། འདོད་ན། རྒྱལ་སྲས་རྣམས་ཀྱི་དག་པ་སྟེ། ། ཞེས་པའི་སྐབས་ནས་དངོས་སུ་བསྟན་པའི་དག་པ་དེ་
ཡང་དེ་ལ་བྱེད་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ནི་མཚོན་བྱ་དོན་གྱི་དགེ་སྦྱོང་ཚུལ་
གྱི་འབྲས་བུ་དངོས་ལ་བྱེད་པའི་ཕྱིར། དེར་ཐལ། རྒྱལ་སྲས་རྣམས་ཀྱི་ཞེས་སྨོས་པ་ལ་དགོས་པ་ཡོད་པའི་ཕྱིར།
ཁ་ཅིག ས་གཉིས་པའི་རྣམ་གྲོལ་ལམ་དེས་རང་འདྲེན་བྱེད་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་དྲི་མ་
སྤངས་པའི་ཚེ། དེའི་དམིགས་ཡུལ་གཟུགས་སོགས་ཀྱིས་ཀྱང་དེའི་ངོས་སྐལ་གྱི་དྲི་མ་སྤངས་པ་ཡིན་ཟེར་ན།
གཟུགས་སོགས་ཀྱི་ཆོས་ཐམས་ཅད་ཀྱིས་ཀྱང་དྲི་མ་སྤངས་པའི་དུས་སྲིད་པར་ཐལ། རྣམ་མཁྱེན་གྱིས་རང་འདྲེན་
བྱེད་རྒྱུན་མཐའི་བར་ཆད་མེད་ལམ་གྱི་ངོས་སྐལ་དུ་གྱུར་པའི་དྲི་མ་སྤངས་པ་དེའི་ཚེ། རྣམ་མཁྱེན་གྱི་དམིགས་
ཡུལ་གཟུགས་ཀྱི་རྒྱུན་མཐའི་བར་ཆད་མེད་ལམ་གྱི་ངོས་སྐལ་གྱི་དྲི་མ་མཐའ་དག་སྤངས་ཟིན་པའི་ཕྱིར། དེར་
ཐལ། ས་གཉིས་པའི་རྣམ་གྲོལ་ལམ་དེས་རང་འདྲེན་བྱེད་ཀྱི་བར་ཆད་མེད་ལམ་གྱི་ངོས་སྐལ་དུ་གྱུར་བའི་དྲི་མ་
སྤངས་པའི་ཚེ། དེའི་དམིགས་ཡུལ་གཟུགས་སོགས་ཀྱིས་རྣམ་གྲོལ་ལམ་དེ་འདྲེན་བྱེད་བར་ཆད་མེད་ལམ་གྱི་ངོས་
སྐལ་དུ་གྱུར་པའི་དྲི་མ་སྤངས་པའི་ཕྱིར། རྟགས་ཁས། འདོད་ན། ཡན་ལག་བཅུ་གཉིས་པོ་ཐམས་ཅད་ཀྱིས་དྲི་
མ་སྤངས་པའི་སྐབས་གཅིག་སྲིད་པར་ཐལ། འདོད་པ་དེའི་ཕྱིར། འདོད་ན། མ་རིག་པས་ཀྱང་དྲི་མ་སྤངས་
པའི་སྐབས་ཞིག་སྲིད་པར་ཐལ་ལོ། ། འདོད་མི་ནུས་སོ། །
གཉིས་པ་རང་ལུགས་ལ། དོན་གྱི་སྦྱོར་བ་ནི་ཚིག་དོན་གྱི་སྐབས་སུ་སོང་ཡང་། ཅུང་ཟད་ཞིབ་པར་བྱེད་
ན། དཔེར་མཚོན་ཏེ། ས་གཉིས་པའི་རྣམ་གྲོལ་ལམ་ཆོས་ཅན། ཁྱོད་རང་འདྲེན་བྱེད་བར་ཆད་མེད་ལམ་གྱི་
ངོས་སྐལ་གྱི་དྲི་མས་རྣམ་པར་དག་པའི་ཚེ། ཁྱོད་ཀྱི་དམིགས་ཡུལ་གཟུགས་སོགས་ཀྱང་། ཁྱོད་འདྲེན་བྱེད་ཀྱི་
བར་ཆད་མེད་ལམ་གྱི་ངོས་སྐལ་གྱི་དྲི་མས་རྣམ་པར་དག་པ་ཡིན་ཏེ། དེའི་ཚེ་ཁྱོད་རང་འདྲེན་བྱེད་ཀྱི་བར་ཆད་
མེད་ལམ་གྱི་ངོས་སྐལ་གྱི་དྲི་མས་རྣམ་པར་དག་པའི་དག་པ་དེ་དང་། ཁྱོད་ཀྱི་དམིགས་ཡུལ་གཟུགས་སོགས་ཁྱོད་
འདྲེན་བྱེད་ཀྱི་བར་ཆད་མེད་ལམ་གྱི་ངོས་སྐལ་དུ་གྱུར་པའི་དྲི་མས་རྣམ་པར་དག་པའི་དག་པ་དེ་གཉིས་དག་བྱ་
གཅིག་གིས་དབེན་པའི་དག་པ་རིགས་གཅིག་ཡིན་པའི་ཕྱིར། ཞེས་བྱའོ། ། དེའི་དོན་ནི། དཔེར་ན། ཐེག་
ཆེན་མཐོང་ལམ་རྣམ་གྲོལ་ལམ་དེས་ཐེག་ཆེན་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་དྲི་མ་མཐོང་སྤང་
སྤངས་པ་ན། དེ་ཕྱིན་ཆད་དེས་སྤངས་པའི་དྲི་མ་དེ་རྣམས་རྗེས་ཐོབ་ཀྱི་གནས་སྐབས་སུ་གཟུགས་སོགས་ལ་
དམིགས་ནས་མི་སྐྱེ་བ་བཞིན་དུ། ས་གཉིས་པའི་རྣམ་གྲོལ་ལམ་དེས་རྗེས་ཐོབ་ཀྱི་གནས་སྐབས་སུ་གཟུགས་
279

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགསཀྱི་ཆོས་ལ་ཅི་ཙམ་དམིགས་ཀྱང་། རང་འདྲེན་བྱེད་ས་གཉིས་པའི་བར་ཆད་མེད་ལམ་གྱི་ངོས་སྐལ་གྱི་
བདེན་འཛིན་སླར་སྐྱེ་མི་རུང་དུ་སོང་བའི་དོན་ཡིན་ནོ། །
གསུམ་པ་རྩོད་པ་སྤོང་པ་ལ། ཁ་ཅིག རྣམ་མཁྱེན་སྐད་ཅིག་དང་པོ་དེ་རྒྱུན་མཐའི་བར་ཆད་མེད་ལམ་གྱི་
ངོས་སྐལ་གྱི་དྲི་མས་རྣམ་པར་དག་པའི་ཚེ། དེའི་དམིགས་ཡུལ་གཟུགས་སོགས་ཀྱང་རྒྱུན་མཐའི་བར་ཆད་མེད་
ལམ་གྱི་ངོས་སྐལ་གྱི་དྲི་མས་རྣམ་པར་དག་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། རྣམ་
མཁྱེན་སྐད་ཅིག་དང་པོའི་དམིགས་ཡུལ་གཟུགས་སོགས་ཐམས་ཅད་རྒྱུན་མཐའི་བར་ཆད་མེད་ལམ་གྱི་ངོས་སྐལ་
གྱི་དྲི་མས་རྣམ་པར་དག་པར་ཐལ། རྣམ་མཁྱེན་སྐད་ཅིག་དང་པོ་དེ་རྒྱུན་མཐའི་བར་ཆད་མེད་ལམ་གྱི་ངོས་སྐལ་
གྱི་དྲི་མས་རྣམ་པར་དག་པ་དེའི་ཚེ། དེའི་དམིགས་ཡུལ་གཟུགས་སོགས་རྒྱུན་མཐའི་བར་ཆད་མེད་ལམ་གྱི་ངོས་
སྐལ་གྱི་དྲི་མས་རྣམ་པར་དག་པའི་ཕྱིར། ཟེར་ན། མ་ཁྱབ། འདོད་མི་ནུས་སོ། ། ཟེར་ན། འོ་ན། མྱུ་གུ་
སྐྱེས་པའི་ཚེ། མྱུ་གུའི་ས་བོན་རྫོགས་པར་འགགས་ན། མྱུ་གུའི་ས་བོན་རྫོགས་པར་འགགས་དགོས་པར་ཐལ།
ཁྱོད་ཀྱི་སྒྲུབ་བྱེད་འཐད་པའི་ཕྱིར། འདོད་ན། སྨྱུ་གུའི་ས་བོན་རྫོགས་པར་འགགས་པར་ཐལ། མྱུ་གུ་རྫོགས་
པར་སྐྱེས་པའི་ཚེ། དེའི་ས་བོན་རྫོགས་པར་འགགས་པའི་ཕྱིར། ཁྱབ་པ་ཁས། དེར་ཐལ། མྱུ་གུ་རྫོགས་པར་
སྐྱེས་ཟིན་པ་དང་། དེའི་ས་བོན་རྫོགས་པར་འགགས་ཟིན་པ་དུས་མཉམ་ཡིན་པའི་ཕྱིར། འདོད་མི་ནུས་
སོ། ། ཁ་ཅིག ཐེག་ཆེན་སྒོམ་ལམ་རྣམ་གྲོལ་ལམ་དང་བར་ཆད་མེད་ལམ་གཉིས་འགལ་པར་ཐལ། ཐེག་ཆེན་
མཐོང་ལམ་རྣམ་གྲོལ་ལམ་དང་བར་ཆད་མེད་ལམ་གཉིས་འགལ་བའི་ཕྱིར། ཟེར་ན། མ་ཁྱབ། འདོད་ན།
ས་གཉིས་པ་ཐོབ་མ་ཐག་པའི་ཡེ་ཤེས་ཆོས་ཅན། ཐེག་ཆེན་སྒོམ་ལམ་རྣམ་གྲོལ་ལམ་མ་ཡིན་པར་ཐལ། ཐེག་ཆེན་
སྒོམ་ལམ་བར་ཆད་མེད་ལམ་ཡིན་པའི་ཕྱིར། དེར་ཐལ། ས་གཉིས་པ་ཐོབ་མ་ཐག་པའི་ཡེ་ཤེས་ཡིན་པའི་ཕྱིར།
ཁྱབ་སྟེ། ས་དང་པོ་ཐོབ་མ་ཐག་པའི་ཡེ་ཤེས་ཡིན་ན། མཐོང་ལམ་བར་ཆད་མེད་ལམ་ཡིན་དགོས་པའི་ཕྱིར།
འདོད་ན། དེ་ཆོས་ཅན། ཐེག་ཆེན་སྒོམ་ལམ་རྣམ་གྲོལ་ལམ་ཡིན་པར་ཐལ། ས་དང་པོའི་སྐད་ཅིག་ཐ་མའི་
བར་ཆད་མེད་ལམ་གྱིས་དངོས་སུ་དྲངས་པའི་རྣམ་གྲོལ་ལམ་ཡིན་པའི་ཕྱིར། དེར་ཐལ། ས་དང་པོའི་སྐད་ཅིག་
ཐ་མའི་ཡེ་ཤེས་བར་ཆད་མེད་ལམ་ཡིན་པའི་ཕྱིར། དེར་ཐལ། ས་བཅུ་པའི་སྐད་ཅིག་ཐ་མའི་ཡེ་ཤེས་དེ་བར་
ཆད་མེད་ལམ་ཡིན་པའི་ཕྱིར། དེར་ཐལ། དེ་རྒྱུན་མཐའི་བར་ཆད་མེད་ལམ་ཡིན་པའི་ཕྱིར། །
གསུམ་པ་འབྲས་བུ་ནི། ཉོན་མོངས་ཤེས་བྱ་ལམ་གསུམ་གྱི། ། ཞེས་པ་ནས། སངས་རྒྱས་རྣམས་ཀུན་
ཤིན་ཏུ་བ། ། ཞེས་པའི་བར་གསུངས་ཏེ། དོན་ནི་འགྲེལ་བ་ལས། འདོད་ཆགས་ལ་སོགས་པའི་ཉོན་མོངས་
280

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
དང་། ཞེས་པ་ནས། བླ་ན་མེད་པའི་སངས་རྒྱས་ཀྱི་ཡིན་པར་འདོད་དོ། ། ཞེས་པའི་བར་གསུངས་སོ། ། དེ་
ཡང་གང་ལས་འཕྲོས་པ་ཡོད་དེ། འདོད་ཆགས་དང་ཞེ་སྡང་དང་གཏི་མུག་རྣམ་པར་དག་པ་དང་། ཞེས་པ་ནས།
རྣམ་པ་ཐམས་ཅད་མཁྱེན་པ་ཉིད་ཡོངས་སུ་དག་པ་གང་ཡིན་པ་འདི་ལ་གཉིས་སུ་བྱར་མེད་དེ་ཐ་མི་དད་ཅིང་མ་
ཆད་པའོ། ། ཞེས་པའི་བར་ལས་འཕྲོས་པའི་ཕྱིར། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་
པའོ། ། དང་པོ་ནི། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སློབ་མ་ཉན་ཐོས་ཀྱི་རྣམ་
དག་ཡིན་ཏེ། ཉོན་མོངས་སྤངས་པའི་ཉན་ཐོས་ཀྱི་བྲལ་བ་ཡིན་པའི་ཕྱིར། རང་རྒྱལ་དགྲ་བཅོམ་པའི་རྒྱུད་ཀྱི་
འགོག་བདེན་ཆོས་ཅན། བསེ་རུ་རང་སངས་རྒྱས་ཀྱི་རྣམ་དག་ཡིན་ཏེ། གཟུགས་ཕྱི་རོལ་དོན་འཛིན་གྱི་ཤེས་
བྱའི་སྒྲིབ་པའི་རྟོག་པ་སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར། བྱང་འཕགས་ཀྱི་འགོག་བདེན་ཆོས་ཅན། །
རྒྱལ་སྲས་རྣམས་ཀྱི་རྣམ་པར་དག་པ་ཡིན་ཏེ། ལམ་གསུམ་གྱི་སྒྲིབ་པ་ཅི་རིགས་ཉམས་པ་སྟེ་སྤངས་པའི་བྱང་
སེམས་ཀྱི་བྲལ་བ་ཡིན་པའི་ཕྱིར། སངས་རྒྱས་ཀྱི་འགོག་བདེན་ཆོས་ཅན། རྣམ་ཀུན་ཤིན་ཏུ་བའི་དག་པ་ཡིན་ཏེ།
སྒྲིབ་གཉིས་སྤངས་པའི་བྲལ་བ་ཡིན་པའི་ཕྱིར། ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག རྣམ་དག་སྒོམ་ལམ་རྣམ་དག་ཡིན་ཟེར་ན།
དེ་ཆོས་ཅན། རྣམ་དག་མ་ཡིན་པར་ཐལ། འགོག་བདེན་མ་ཡིན་པའི་ཕྱིར། དེར་ཐལ། ལམ་ཡིན་པའི་ཕྱིར་
ཁ་ཅིག། ཉན་ཐོས་ཀྱི་རྣམ་དག་ཡིན་ན། ཉན་ཐོས་ཀྱི་མྱང་འདས་ཡིན་པས་ཁྱབ་ཟེར་ན། ཉན་ཐོས་མཐོང་ལམ་
རྣམ་གྲོལ་ལམ་པའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། དེར་ཐལ། ཉན་ཐོས་ཀྱི་འགོག་
བདེན་ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཡིན་པར་ཐལ་ལོ། ། ཁ་
ཅིག རང་རྒྱལ་གྱི་རྣམ་དག་ཡིན་ན། གཟུགས་ཕྱི་རོལ་གྱི་དོན་འཛིན་གྱི་རྟོག་པ་སྤངས་པས་ཁྱབ་ཟེར་ན། རང་
རྒྱལ་མཐོང་ལམ་རྣམ་གྲོལ་ལམ་པ་བའི་རྣམ་དག་ཆོས་ཅན། དེར་ཐལ། དེའི་ཕྱིར། འདོད་ན། མྱང་འདས་
ཡིན་པར་ཐལ། ཉོན་མོངས་སྤངས་པའི་འགོག་བདེན་ཡིན་པའི་ཕྱིར། དེར་ཐལ། གཟུགས་ཕྱི་རོལ་དོན་
འཛིན་གྱི་རྟོག་པ་སྤངས་པའི་འགོག་བདེན་ཡིན་པའི་ཕྱིར། དེར་ཐལ། དེ་སྤངས་པའི་རྣམ་དག་ཡིན་པའི་ཕྱིར།
འདོད་མི་ནུས་སོ། ། ཁ་ཅིག བྱང་སེམས་ཀྱི་རྣམ་དག་ཡིན་ན། ལམ་གསུམ་གྱི་སྤང་བྱའི་སྒྲིབ་པ་སྤངས་པས་
ཁྱབ་ཟེར་ན། ཐེག་ཆེན་མཐོང་ལམ་རྣམ་གྲོལ་ལམ་པ་བའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་
ཕྱིར། དེར་ཐལ། བྱང་སེམས་ཀྱི་འགོག་བདེན་ཡིན་པའི་ཕྱིར། འདོད་ན། སྒྲིབ་པ་སྤངས་པར་ཐལ། འདོད་
པ་གང་ཞིག སྒྲིབ་པ་དེ་ལམ་གསུམ་གྱི་སྤང་བྱའི་གཙོ་བོ་ཡིན་པའི་ཕྱིར། ཕྱི་མ་དེར་ཐལ། སངས་རྒྱས་དེ་ལམ་
281

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་གྱི་ཐོབ་བྱའི་གཙོ་བོ་ཡིན་པའི་ཕྱིར། འདོད་ན། རྣམ་དག་ཤིན་ཏུ་བ་ཡིན་པར་ཐལ། སྒྲིབ་པ་སྤངས་
པའི་རྣམ་དག་ཡིན་པའི་ཕྱིར། རྟགས་ཁས། འདོད་མི་ནུས་ཏེ། སློབ་པའི་རྒྱུད་ཀྱི་ཆོས་ཡིན་པའི་ཕྱིར། ཁ་
ཅིག་ན་རེ། རང་བཞིན་གྱི་རྣམ་དག་ཡིན་ན། རྣམ་དག་ཡིན་པས་ཁྱབ་ཟེར་ན། བདེན་འཛིན་གྱི་ཆོས་ཉིད་
ཆོས་ཅན། དེར་ཐལ། དེའི་ཕྱིར། དེར་ཐལ། དོན་དམ་བདེན་པ་ཡིན་པའི་ཕྱིར། འདོད་ན་འོ། ། ཁོ་
ཅིག་ན་རེ། རང་བཞིན་གྱི་རྣམ་དག་ཡིན་ན། རྣམ་དག་མ་ཡིན་པས་ཁྱབ་ཟེར་ན། ཐེག་ཆེན་མཐོང་ལམ་རྣམ་
གྲོལ་ལམ་གྱི་ཆོས་ཉིད་ཆོས་ཅན། དེར་ཐལ། དེའི་ཕྱིར། འདོད་ན། དེ་རྣམ་དག་ཡིན་པར་ཐལ། དེ་འགོག་
བདེན་ཡིན་པའི་ཕྱིར། ཁ་ཅིག ཉན་ཐོས་ཀྱི་རྒྱུད་ཀྱི་སྤངས་པ། ཉན་ཐོས་ཀྱི་རྣམ་དག་གི་མཚན་ཉིད། དེ་
བཞིན་དུ་གཞན་གཉིས་ལ་ཡང་སྦྱོར་ཟེར་ན། འོ་ན།རང་རྒྱལ་གྱི་རྒྱུད་ཀྱི་རྣམ་དག་ཡིན་ན། རང་རྒྱལ་གྱི་རྣམ་
དག་ཡིན་དགོས་པ་དང་། བྱང་སེམས་ཀྱི་རྒྱུད་ཀྱི་རྣམ་དག་ཡིན་ན། བྱང་སེམས་ཀྱི་རྣམ་དག་ཡིན་དགོས་པར་
ཐལ། དམ་བཅའ་འཐད་པའི་ཕྱིར། འདོད་ན། དེ་མི་འཐད་པར་ཐལ། ཉན་ཐོས་མཐོང་ལམ་རྣམ་གྲོལ་ལམ་
ལས་ལངས་རྗེས་སུ་རང་རྒྱལ་ལམ་དང་ཐེག་ཆེན་ལམ་དུ་འཇུག་པ་ཡོད་པའི་ཕྱིར། དེར་ཐལ། ཉན་ཐོས་མ་ངེས་
རྣམ་གཉིས་ཏེ། ། ཐེག་དོན་མཐོང་དང་མ་མཐོང་དང་། ། ཞེས་གསུངས་པའི་ཕྱིར། གཞན་ཡང་། ཐེག་
ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་འགོག་བདེན་ཆོས་ཅན། བྱང་སེམས་ཀྱི་འགོག་བདེན་ཡིན་པར་
ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། དེར་ཐལ། བྱང་སེམས་ཀྱི་རྒྱུད་ཀྱི་རྣམ་དག་ཡིན་པའི་ཕྱིར།
དེར་ཐལ། བྱང་སེམས་ཀྱི་རྒྱུད་ཀྱི་རྣམ་དག་ཡིན་པའི་ཕྱིར། ཁྱབ་པ་ཁས། འདོད་ན། རང་ཐོབ་བྱེད་ཀྱི་
ཐབས་སུ་གྱུར་པའི་ཐེག་ཆེན་གྱི་བར་ཆད་མེད་ལམ་གྱི་སྟོབས་ཀྱིས་ཐོབ་པར་ཐལ། འདོད་པའི་ཕྱིར། འདོད་ན།
ཐེག་ཆེན་གྱི་མཐོང་ལམ་རྣམ་གྲོལ་ལམ་ཐོབ་ཟིན་པར་ཐལ་ལོ། ། གཉིས་པ་རང་ལུགས་ལ། བར་ཆད་མེད་ལམ་
གྱི་སྟོབས་ཀྱིས་ཐོབ་པའི་སྤངས་པ། རྣམ་དག་གི་མཚན་ཉིད། དེ་ལ་ཉན་ཐོས་ཀྱི་རྣམ་དག་ནས། རྣམ་དག་
ཤིན་ཏུ་བའི་བར་བཞི་ཡོད། རང་ཐོབ་བྱེད་ཀྱི་ཐབས་སུ་གྱུར་པའི་ཉན་ཐོས་ཀྱི་བར་ཆད་མེད་ལམ་གྱི་སྟོབས་ཀྱིས་
ཐོབ་པའི་ཉན་ཐོས་ཀྱི་སྤངས་པ། ཉན་ཐོས་ཀྱི་རྣམ་དག་གི་མཚན་ཉིད་དུ་འཇོག་པ་ནས། སྒྲིབ་གཉིས་བག་
ཆགས་དང་བཅས་པ་སྤངས་པའི་སྤངས་པ། རྣམ་དག་ཤིན་ཏུ་བའི་མཚན་ཉིད་དུ་འཇོག་གོ།
གསུམ་པ་རྩོད་པ་སྤོང་པ་ལ། ཁ་ཅིག བྱང་སེམས་ཀྱི་རྒྱུད་ཀྱི་རྣམ་དག་ཡིན་ན། བྱང་སེམས་ཀྱི་རྣམ་
དག་ཡིན་དགོས་པར་ཐལ། རང་རྒྱལ་གྱི་རྒྱུད་ཀྱི་རྣམ་དག་ཡིན་ན། རང་རྒྱལ་གྱི་རྣམ་དག་ཡིན་དགོས་པའི་ཕྱིར།
དེར་ཐལ། ཉན་ཐོས་ཀྱི་རྒྱུད་ཀྱི་རྣམ་དག་ཡིན་ན། ཉན་ཐོས་ཀྱི་རྣམ་དག་ཡིན་དགོས་པའི་ཕྱིར། ཟེར་ན། མ་
282

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱན་གྱི་མཐའ་དཔྱོད་ཟུང་འབྲེལ། །
ཁྱབ། ཁ་ཅིག རྣམ་མཁྱེན་ཆོས་ཅན། སྒྲིབ་གཉིས་སྤངས་པའི་སྤངས་པ་ཡིན་པར་ཐལ། རྣམ་དག་ཤིན་ཏུ་བ་
ཡིན་པའི་ཕྱིར། དེར་ཐལ། ཤིན་ཏུ་རྣམ་དག་ཡིན་པའི་ཕྱིར། ཟེར་ན། རེ་ཞིག་མ་ཁྱབ། རྟགས་དེར་ཐལ།
ཤིན་ཏུ་རྣམ་པར་དག་པ་ཡིན་པའི་ཕྱིར་ན། མ་ཁྱབ་བོ། །
བཞི་པ་ངོ་བོའི་ཁྱད་པར་ལ་གཉིས། རྣམ་དག་ཤིན་ཏུ་བ་ཡིན་མིན་གྱི་ཁྱད་པར་དང་། སངས་རྒྱས་ཀྱི་
རྣམ་དག་ཤིན་ཏུ་བར་བསྒྲུབས་པའོ། ། དང་པོ་ནི། ས་དགུ་ལ་ནི་ཆེན་པོ་ཡི། ། ཞེས་པ་ནས། དག་པ་
ཡིན། ། ཞེས་པའི་བར་གསུངས་ཏེ། དོན་ནི་འགྲེལ་བ་ལས། འདོད་པའི་ཁམས་དང་། བསམ་གཏན་དང་།
གཟུགས་མེད་པའི་སྙོམས་པར་འཇུག་པ་དག་པ་སྟེ། ཞེས་པ་ནས། རྣམ་པར་དག་པ་ཤིན་ཏུ་བོ་དང་ཅིག་ཤོས་
ཞེས་བྱའོ། ། ཞེས་པའི་བར་གསུངས་ལ། གཉིས་པ་ནི། དེ་ལ་ཀླན་ཀ་སྤངས་པ་ཡིས། ། ཞེས་ པ་ནས།
གཉེན་པོ་ཉིད་དུ་འདོད་པ་ཡིན། ། ཞེས་པའི་བར་གསུངས་ཏེ། དོན་ནི་འགྲེལ་པ་ལས། དེ་ལ་གཉེན་པོ་ནི་
ཆེན་པོའི་ཆེན་པོ་ལ་སོགས་པ། ཞེས་པ་ནས། སངས་རྒྱས་ཀྱི་རྣམ་པར་དག་པ་ཤིན་ཏུ་ཡིན་པའི་ཕྱིར་རྣམ་པར་
བཞག་གོ། ཞེས་པའི་བར་གསུངས་སོ། ། གཞུང་སྔ་ཕྱི་དེ་གཉིས་རྩ་བའི་གཞུང་གང་ལས་འཕྲོས་པ་ཡོད་དེ།
བཅོམ་ལྡན་འདས་རྣམ་པར་དག་པ་ནི་འདོད་པ་དང་གཟུགས་དང་གཟུགས་མེད་པའི་ཁམས་སུ་སྐྱེ་བ་མ་ལགས་
སོ། ། ཞེས་པ་ནས། བཅོམ་ལྡན་འདས་རྣམ་པར་དག་པ་ནི་འཚལ་བ་མ་མཆིས་པའོ། ། ཞེས་སོགས་ཀྱི་མདོ་
ལས་འཕྲོས་པའི་ཕྱིར། འདིའི་སྐབས་སུ་གཉིས། རྩ་བའི་ཚིག་དོན་དང་། མཐའ་དཔྱད་པའོ། ། དང་པོ་ལ་
གཉིས་ལས། དང་པོ་ནི། ཤེས་བྱ་ཆོས་ཅན། སངས་རྒྱས་ཀྱི་རྣམ་དག་དང་ཉན་རང་གི་རྣམ་དག་ལ་རྣམ་དག་
ཤིན་ཏུ་བ་ཡིན་མིན་གྱི་ཁྱད་པར་འཐད་དེ། སངས་རྒྱས་ཀྱི་རྣམ་དག་དེ་ནི་འདོད་པའི་ཁམས་དང་བསམ་གཏན་
བཞི་དང་གཟུགས་མེད་བཞི་སྟེ་ས་དགུ་ལ་གཏོགས་པའི་སྒོམ་སྤང་བདེན་འཛིན་ལྷན་སྐྱེས་ཆེན་པོ་ཡི་ཆེན་པོ་ནས་
ཆུང་ངུའི་ཆུང་ངུ་ལ་སོགས་པ་རྣམས་རིམ་གྱིས་འཇོམས་བྱེད་དྲི་མ་དེའི་གཉེན་པོ་ཐེག་ཆེན་གྱི་སྒོམ་ལམ་བར་ཆད་
མེད་ལམ་ཆུང་ངུའི་ཆུང་ངུ་དང་ཆུང་ངུ་འབྲིང་ལ་སོགས་པའི་ལམ་རིམ་གྱིས་སྐྱེས་སྟོབས་ཀྱིས་དྲི་མ་དེ་དག་དག་
པར་བྱེད་པའི་རྒྱུ་བྱས་པའི་སྒོ་ནས་ཐོབ་པས་རྣམ་དག་ཤིན་ཏུ་བ་ཡིན་ལ། ཉན་རང་གི་རྣམ་དག་ནི་རང་གི་སྒོམ་
ལམ་གྱིས་དྲི་མ་དེ་དག་ཚུལ་དེ་ལྟར་དག་པར་བྱེད་པའི་རྒྱུ་བྱས་པའི་སྒོ་ནས་ཐོབ་པ་མ་ཡིན་པའི་ཕྱིར། གཉིས་པ་
ནི། ཐེག་ཆེན་གྱི་སྒོམ་ལམ་བར་ཆད་མེད་ལམ་དེ་ནི་ཆོས་ཅན། ཁམས་གསུམ་གྱི་ས་དགུས་བསྡུས་པའི་སྒྲིབ་པའི་
གཉེན་པོ་ཉིད་དུ་འདོད་པ་ཡིན་ཏེ། སྤང་གཉེན་སྐྱེ་འགགས་ཀྱི་རིམ་པ་དེ་ལ་ཀླན་ཀ་སྤངས་པ་ཡི་སྒོ་ནས་གཉེན་པོ་
དེ་དག་སྤང་བྱ་དེ་རྣམས་ཀྱི་གཉེན་པོར་གྲུབ་པའི་ཕྱིར། དེ་ལྟར་གྲུབ་སྟེ། འཇལ་བྱེད་ཀྱི་ཤེས་པ་དང་། གཞལ་
283

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱདག་བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པ་ཉིད་ཀྱི་ཡེ་ཤེས་དེས་ སྤང་བྱ་དེ་དག་ དངོས་སུ་
འཇོམས་པར་བྱེད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ས་དང་པོའི་ངོ་བོར་གྱུར་པའི་སྒོམ་
ལམ་མེད་དོ། ། ཟེར་ན། དེ་ཡོད་པར་ཐལ། འགྲེལ་ཆེན་ལས། ས་དང་པོའི་སྐད་ཅིག་མ་དང་པོ་ནི་མཐོང་
བའི་ལམ་ཡིན་ནོ། ། སྐད་ཅིག་མ་གཉིས་པ་ནས་རྡོ་རྗེ་ལྟ་བུར་བརྗོད་པ་བར་ཆད་མེད་པའི་ལམ་གང་ལས་དེ་མ་
ཐག་སངས་རྒྱས་ཀྱི་ས་ཀུན་ཏུ་འོད་བྱེད་པའི་བར་འདི་དག་ཐམས་ཅད་ནི་སྒོམ་པའི་ལམ་ཡིན་པར་ཤེས་པར་
བྱའོ། ། ཞེས་གསུངས་པའི་ཕྱིར། ཁ་ཅིག ས་དང་པོའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་མེད་
ཟེར་ན། དེ་ཡོད་པར་ཐལ། ས་དང་པོའི་སྒོམ་ལམ་ཐོབ་མ་ཐག་པའི་ཡེ་ཤེས་ཡིན་ན། སྒོམ་ལམ་བར་ཆད་མེད་
ལམ་ཡིན་དགོས་པའི་ཕྱིར། དེར་ཐལ། ཐེག་ཆེན་གྱི་སྒོམ་ལམ་ཐོབ་མ་ཐག་པའི་ཡེ་ཤེས་ཡིན་ན། སྒོམ་ལམ་
བར་ཆད་མེད་ལམ་ཡིན་དགོས་པའི་ཕྱིར། ཁྱབ་སྟེ། ཐེག་ཆེན་གྱི་སྒོམ་ལམ་ཐོབ་མ་ཐག་པའི་ཡེ་ཤེས་ཡིན་ན།
ས་དང་པོའི་སྒོམ་ལམ་ཐོབ་མ་ཐག་པའི་ཡེ་ཤེས་ཡིན་དགོས་པའི་ཕྱིར། ཁོ་ན་རེ། ཐེག་ཆེན་གྱི་སྒོམ་ལམ་ཐོབ་མ་
ཐག་པའི་ཡེ་ཤེས་ཡིན་ན། སྒོམ་ལམ་གྱི་བར་ཆད་མེད་ལམ་ཡིན་མི་དགོས་ཟེར་ན། དེ་དགོས་པར་ཐལ། ཐེག་
ཆེན་གྱི་མཐོང་ལམ་ཐོབ་མ་ཐག་པའི་ཡེ་ཤེས་ཡིན་ན། མཐོང་ལམ་བར་ཆད་མེད་ལམ་ཡིན་དགོས་པའི་ཕྱིར།
གཞན་ཡང་། ས་དང་པོའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་ཡོད་པར་ཐལ། ས་དང་པོའི་སྐད་ཅིག་
ཐ་མའི་ཡེ་ཤེས་ཡིན་ན། བར་ཆད་མེད་ལམ་ཡིན་དགོས་པའི་ཕྱིར། དེར་ཐལ། ས་བཅུ་པའི་སྐད་ཅིག་ཐ་མའི་
ཡེ་ཤེས་ཡིན་ན། བར་ཆད་མེད་ལམ་ཡིན་དགོས་པའི་ཕྱིར། ཁ་ཅིག ས་དང་པོའི་ངོ་བོར་གྱུར་པའི་སྒོམ་ལམ་
བར་ཆད་མེད་ལམ་ཡོད་ཀྱང་དེའི་ངོ་བོར་གྱུར་པའི་སྒོམ་ལམ་རྗེས་ཐོབ་ཡེ་ཤེས་མེད་ཟེར་ན། དེ་ཡོད་པར་ཐལ།
དེའི་ངོ་བོར་གྱུར་པའི་མོས་པ་སྒོམ་ལམ་ཡོད་པ་རྣམ་བཤད་ལས་གསུངས་པ་གང་ཞིག དེ་ཡོད་ན་སྒོམ་ལམ་རྗེས་
ཐོབ་ཡེ་ཤེས་ཡོད་པར་འགྲུབ་པའི་ཕྱིར། དང་པོ་དེར་ཐལ། རྣམ་བཤད་ལས། མོས་པ་སྒོམ་ལམ་དེ་མ་དག་ས་
བདུན་ན་ཡོད་པར་གསལ་བར་བཤད་པའི་ཕྱིར། ཕྱི་མ་དེར་ཐལ། མོས་པ་སྒོམ་ལམ་ཡིན་ན། སྒོམ་ལམ་བར་
ཆད་མེད་ལམ་མ་ཡིན་དགོས་པའི་ཕྱིར། དེར་ཐལ། དེ་ཡིན་ན། རྟོག་པ་ཡིན་དགོས་པའི་ཕྱིར། དེར་ཐལ།
དེ་ཡིན་ན། སྒྲ་དོན་འདྲེས་རུང་དུ་འཛིན་པའི་ཞེན་རིག་ཡིན་དགོས་པའི་ཕྱིར། གཞན་ཡང་། ས་དང་པོའི་ངོ་
བོར་གྱུར་པའི་སྒོམ་ལམ་རྗེས་ཐོབ་ཡེ་ཤེས་ཡོད་པར་ཐལ། ས་དང་པོ་དེ་རྫོགས་པ་ལ་བསྐལ་བ་ལ་སོགས་པ་ཡུན་
རིང་དུ་འགྲོ་དགོས་པ་གང་ཞིག དེ་ལྟར་ན་དེའི་ངོ་བོར་གྱུར་པའི་སྒོམ་ལམ་ཡོད་དགོས་ལ། དེ་ཡང་ཟག་མེད་
284

༄༅༑ ༑མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་གྱི་མཐའ་དཔྱོད་ཟུང་འབྲེལ། །
སྒོམ་ལམ་ཡོད་ཅིང་ཟག་བཅས་སྒོམ་ལམ་མེད་པའི་ཁྱད་པར་དབྱེ་བར་མི་ནུས་པའི་ཕྱིར། དང་པོ་དེར་ཐལ།
ཐེག་ཆེན་སྒོ་འབྱེད་ལས། ས་དང་པོ་བསྐལ་པ་ལ་སོགས་པའི་ཡུན་གྱིས་རྫོགས་དགོས་པས་དེའི་ངོ་བོར་གྱུར་པའི་
སྒོམ་ལམ་ཡོད་པར་རིགས་པར་བྱའོ། ། ཞེས་གསུངས་པའི་ཕྱིར། ཁ་ཅིག བར་ཆད་མེད་ལམ་ཡིན་ན། ཁྱོད་
ཀྱིས་དངོས་སུ་དྲངས་པའི་རྣམ་གྲོལ་ལམ་ཡོད་པས་ཁྱབ་ཟེར་ན། རྒྱུན་མཐའི་བར་ཆད་མེད་ལམ་ཆོས་ཅན།
དེར་ཐལ། དེའི་ཕྱིར། འདོད་ན། མི་འཐད་པར་ཐལ། དེས་དངོས་སུ་དྲངས་པའི་ཡེ་ཤེས་ཡིན་ན། རྣམ་
གྲོལ་ལམ་མ་ཡིན་དགོས་པའི་ཕྱིར། དེར་ཐལ། དེས་དངོས་སུ་དྲངས་པའི་ཡེ་ཤེས་ཡིན་ན། རྣམ་མཁྱེན་ཡིན་
དགོས་པའི་ཕྱིར། ཁ་ཅིག རྣམ་གྲོལ་ལམ་ཡིན་ན། ཁྱོད་དངོས་སུ་འདྲེན་བྱེད་ཀྱི་བར་ཆད་མེད་ལམ་ཡོད་པས་
མ་ཁྱབ་ཟེར་ན། དེ་ཁྱབ་པར་ཐལ། ཐེག་ཆེན་གྱི་རྣམ་གྲོལ་ལམ་ལ་ཡང་དེས་ཁྱབ། ཐེག་དམན་ལ་ཡང་དེས་
ཁྱབ་པའི་ཕྱིར། འོན་ཀྱང་ཐེག་ཆེན་མཐོང་ལམ་རྣམ་གྲོལ་དང་སྒོམ་ལམ་རྣམ་གྲོལ་ལམ་གཉིས་དངོས་སུ་འདྲེན་
བྱེད་ཡིན་པ་འཇོག་དཀའོ། ། ཁ་ཅིག ཐེག་ཆེན་སྒོམ་ལམ་བར་ཆད་མེད་ལམ་ཆུང་རིམ་ནས་སྐྱེས་སྟོབས་ཀྱིས།
བདེན་འཛིན་ལྷན་སྐྱེས་ཆུང་རིམ་ནས་སྤོང་པ་ཡིན་ཟེར་ན། དེ་མ་ཡིན་པར་ཐལ། ཐེག་ཆེན་སྒོམ་ལམ་བར་ཆད་
མེད་ལམ་ཆུང་རིམ་གྱིས་བདེན་འཛིན་ལྷན་སྐྱེས་ཚེ་རིམ་ནས་སྤོང་པའི་ཕྱིར། དེར་ཐལ། དཔེར་ན། གོས་ལ་
ཆགས་པའི་དྲི་མ་སེལ་བ་ན། དྲི་མ་ཆེ་རིམ་ནས་སེལ་བ་བཞིན་ཡིན་པའི་ཕྱིར། དེར་ཐལ། འགྲེལ་པ་ལས།
གོས་ལ་ཆགས་པའི་དྲི་མ་བསལ་བ་ལ་བཙོ་བླག་མཁན་ཆེ་ཐང་དུ་འབད་པའི་དཔེས། ཞེས་གསུངས་པའི་ཕྱིར།
ཁ་ཅིག བདེན་འཛིན་ལྷན་སྐྱེས་ལས་དངོས་སུ་གྲོལ་བའི་རྣམ་གྲོལ་ལམ་ཡོད་ཟེར་ན། དེ་མེད་པར་ཐལ།
བདེན་འཛིན་ལྷན་སྐྱེས་ལས་དངོས་སུ་གྲོལ་པའི་སློབ་ལམ་མེད་པའི་ཕྱིར། དེར་ཐལ། བདེན་འཛིན་ལྷན་སྐྱེས་
སྤངས་པའི་སློབ་ལམ་མེད་པའི་ཕྱིར། དེར་ཐལ། སྒྲིབ་པ་སྤངས་པའི་སློབ་ལམ་མེད་པའི་ཕྱིར། དེར་ཐལ།
དེ་སྤངས་པའི་སློབ་པ་མེད་པའི་ཕྱིར། དེར་ཐལ། དེ་སྤངས་པའི་སེམས་ཅན་མེད་པའི་ཕྱིར། །
གཉིས་པ་རང་ལུགས་ལ། ཐེག་ཆེན་སྒོམ་ལམ་བར་ཆད་མེད་ལམ་ཆུང་འབྲིང་ཆེན་པོ་དགུ་རིམ་གྱིས་སྐྱེས་
སྟོབས་ཀྱིས་བདེན་འཛིན་ལྷན་སྐྱེས་ཆེ་འབྲིང་ཆུང་ངུ་དགུ་རིམ་གྱིས་སྤོང་པར་བྱེད་དེ། ས་དགུ་ལ་ནི་ཆེན་པོ་
ཡི། ། ཞེས་སོགས་ཀྱིས་དེ་ལྟར་བསྟན་པའི་ཕྱིར། ས་དགུ་ཞེས་པ་ནི་མཁས་པ་དུ་མས་བསམ་གཏན་ས་དྲུག་གི་
སྟེང་དུ་གཟུགས་མེད་དང་པོ་གསུམ་བསྣན་ནས་སེམས་རྟེན་ས་དགུ་ལ་བཤད་པ་ཡོད་ཀྱང་། འགྲེལ་པའི་སྒྲས་་
ཟིན་ལྟར་ན་འདོད་པ་དང་གཟུགས་དང་གཟུགས་མེད་གསུམ་གྱི་ཕྱི་མ་གཉིས་ལ་བཞི་བཞིར་ཕྱེ་ནས་སྤང་བྱའི་སྟེང་
དུ་བཤད་དོ། ། དེས་ན་ཁམས་གསུམ་ས་དགུས་བསྡུས་པའི་བདེན་འཛིན་ལྷན་སྐྱེས་ལ་ཆུང་འབྲིང་ཆེན་པོ་
285

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགུར་ཕྱེ་ནས། དེ་ས་གང་གིས་ཇི་ལྟར་སྤོང་པའི་ཚུལ་ཡོད་དེ། དེ་ཡང་ཆེན་པོ་ལ་སྐོར་གསུམ། འབྲིང་ལ་སྐོར་
གསུམ། ཆུང་ངུ་ལ་སྐོར་གསུམ་དུ་ཕྱེ་ནས། ས་དང་པོའི་སྒོམ་ལམ་བར་ཆད་མེད་ལམ་ནས་ས་གཉིས་པའི་སྒོམ་
ལམ་སྐད་ཅིག་ཐ་མའི་བར་ཆད་མེད་ལམ་དང་། གསུམ་པ་དང་། བཞི་པའི་ཐོག་མཐའི་བར་ཆད་མེད་ལམ་གྱིས་
རིམ་པ་བཞིན་དུ། དང་པོ་གསུམ་གྱི་སྤང་གཉེན་དང་། ལྔ་པ་དྲུག་པ་བདུན་པའི་ཐོག་མཐའ་བར་ཆད་མེད་ལམ་
གྱིས་རིམ་པ་བཞིན་དུ་བར་པ་གསུམ་གྱི་སྤོང་གཉེན་དང་། བརྒྱད་པ་དགུ་པ་བཅུ་པའི་ཐོག་མཐའ་བར་ཆད་མེད་
ལམ་གྱིས་རིམ་པ་བཞིན་དུ་ཕྱི་མ་གསུམ་གྱི་སྤང་གཉེན་བྱེད་པའི་ཕྱིར། འོན་ཀྱང་དངོས་གཉེན་ནི་ས་གཉིས་པ་
ནས་བཅུ་པའི་བར་གྱི་མཐའི་བར་ཆད་མེད་ལམ་དགུ་པོ་སོ་སོར་འཇོག་གོ། དེ་ལ་ནང་གསེས་ཀྱིས་ཕྱེ་ན་བཅོ་
བརྒྱད་དང་བཅུ་དགུ་དང་ཉི་ཤུར་འབྱེད་དུ་ཡང་རུང་སྟེ། དགུ་གཉིས་བཅོ་བརྒྱད་དུ་ཕྱེ་ནས་ས་ཕྱི་མ་དགུའི་ཐོག་
མཐའི་བར་ཆད་མེད་ལམ་དང་སྤང་གཉེན་སྦྱོར་བ་དང༌། ཡང་བཅོ་བརྒྱད་ཀྱི་དང་པོ་ལ་གཉིས་སུ་ཕྱེ་བའི་དང་པོ་
ས་དང་པོའི་སྐད་ཅིག་ཐ་མའི་བར་ཆད་མེད་ལམ་དང་སྤང་གཉེན་སྦྱོར་བ་དང་། ཡང་ན་བདེན་འཛིན་ལྷན་སྐྱེས་
ལ་བཅུར་ཕྱེ་ནས་ནང་གསེས་གཉིས་གཉིས་སུ་བྱས་ཏེ། ས་དང་པོའི་སྒོམ་ལམ་ཐོབ་མ་ཐག་པ་དང་། དེའི་སྐད་
ཅིག་ཐ་མའི་བར་ཆད་མེད་ལམ་གཉིས་སོ་སོ་དང་སྤང་གཉེན་སྦྱོར་ཞིང་། དེ་བཞིན་དུ་ས་ལྷག་མ་དགུ་ལ་ཡང་སྦྱོར་
རུང་ཙམ་སྣང་བའི་ཕྱིར། དེ་དག་ནི་ཚིག་འཁྲི་ཙམ་ལ་མ་བལྟོས་པར་བཤད་དོ། ། དེ་ལྟར་ནའང་དངོས་བསྟན་
ནི་དགུར་ཕྱེ་བ་ཉིད་གཙོ་ཆེ་བ་རྗེ་བླ་མའི་དགོངས་པ་ཡིན་པར་རྩ་ཤེའི་ཊིཀྐ་གསལ་ལོ། ། གཞན་ཡང་། བདེན་
འཛིན་ལྷན་སྐྱེས་ལ་བརྒྱད་ཅུ་གྱ་གཅིག་ཏུ་འབྱེད་ཚུལ་ཡོད་དེ། འདོད་པའི་སས་བསྡུས་པའི་བདེན་འཛིན་ལྷན་
སྐྱེས་ཆུང་འབྲིང་ཆེན་པོ་དགུ། དེ་བཞིན་དུ་བསམ་གཏན་བཞི་དང་། གཟུགས་མེད་བཞིའི་སས་བསྡུས་ཞེས་
སྦྱར་བས་དགུ་དགུ་བརྒྱད་ཅུ་གྱ་གཅིག་ཡོད་པའི་ཕྱིར། འོན་ཀྱང་རྩ་བར་བདེན་འཛིན་ལྷན་སྐྱེས་ལ་དགུར་ཕྱེ་བ་
ལྟ་བུ་ནི་འདུལ་བྱ་ཉེ་བའི་བསམ་པ་ལ་ལྟོས་པའི་དབང་དུ་བྱས་པ་ཡིན་གྱི། དངོས་པོའི་གནས་ཚོད་ལ་ནི་གྲངས་དེ་
ཙམ་དུ་མ་ངེས་པར་གསེར་ཕྲེང་ལས་བཤད་དོ། །
གསུམ་པ་རྩོད་པ་སྤོང་པ་ལ། །ཁ་ཅིག་ན་རེ། ས་དང་པོའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་
ཡོད་ཀྱང་དེའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་ཡིན་ན། ས་དང་པོའི་སྐད་ཅིག་ཐ་མའི་བར་ཆད་
མེད་ལམ་ཡིན་དགོས་པར་ཐལ། དེ་ལྟར་དགོས་པ་མཁས་པ་ཁ་ཅིག་གིས་བཞེད་པའི་ཕྱིར། ཟེར་ན། མ་ཁྱབ།
འདོད་ན་བཀག་ཟིན་ཏོ། ། ཁ་ཅིག ཐེག་ཆེན་སྒོམ་ལམ་བར་ཆད་མེད་ལམ་ཆུང་འབྲིང་ཆེན་པོ་དགུ་རིམ་གྱིས་
སྐྱེས་སྟོབས་ཀྱིས་བདེན་འཛིན་ལྷན་སྐྱེས་ཚེ་འབྲིང་ཆུང་ངུ་དགུ་རིམ་གྱིས་སྤོང་པ་དེ་མི་འཐད་པར་ཐལ། བདེན་
286

༄༅། ། མཁས་པ་དགྱེས་པའི་མཆོད་སྤྲིན་ལས་སྐབས་གཉིས་པའི་ཚིག་དོན་མངོན་རྟོགས་རྒྱུན་སྤྱི་མཐའ་དཔྱོད་ཟུང་འབྲེལ། །
འཛིན་ལྷན་སྐྱེས་ཆེན་པོའི་ཆེན་པོ་དངོས་སུ་སྤོང་པ་ལ་ཐེག་ཆེན་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་
རྒྱུད་ལ་སྐྱེ་དགོས་པའི་ཕྱིར། དེར་ཐལ། དཔེར་ན། དགྲ་སྟོབས་ལྡན་འདུལ་བ་ལ་གཤེད་མ་སྟོབས་ལྡན་དགོས་
པ་བཞིན་ཡིན་ཟེར་ན། དེ་ལྟ་བུའི་ཀླན་ཀའི་སྐྱོན་མི་འཇུག་སྟེ་སྤང་གཉེན་སྐྱེ་འགགས་ཀྱི་རིམ་པ་ནི་ཚུལ་དེ་དང་མི་
འདྲ་བར་གོས་ལ་ཆགས་པའི་དྲི་མ་རགས་རིམ་ནས་སེལ་བ་བཞིན་ཡིན་པའི་ཕྱིར། དེར་ཐལ། དེ་ལ་ཀླན་ཀ་སྤང་
པ་ཡིས། ། ཞེས་པའི་ཐད་ཀྱི་རྣམ་བཤད་ལས་དེ་ལྟར་གསུངས་པའི་ཕྱིར། ཁ་ཅིག ཉན་ཐོས་སྒོམ་ལམ་བར་
ཆད་མེད་ལམ་ཆུང་འབྲིང་ཆེན་པོ་དགུ་རིམ་གྱིས་སྐྱེས་སྟོབས་ཀྱིས་གང་ཟག་གི་བདག་འཛིན་ཆེ་འབྲིང་ཆུང་ངུ་དགུ་
རིམ་གྱིས་སྤོང་པར་ཐལ། ཐེག་ཆེན་གྱི་སྒོམ་ལམ་བར་ཆད་མེད་ལམ་ལ་སྔར་གྱི་དེའི་ཕྱིར། འདོད་ན། མི་
འཐད་པར་ཐལ། ཉན་ཐོས་ཀྱི་སྒོམ་ལམ་ཆུང་འབྲིང་ཆེན་པོ་དགུ་མེད་པའི་ཕྱིར། དེར་ཐལ། ཉན་ཐོས་ཀྱི་སྒོམ་
ལམ་ཡིན་ན། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ཡིན་དགོས་པའི་ཕྱིར། དེར་ཐལ། ཉན་ཐོས་
མཐོང་ལམ་ནས་སྒོམ་ལམ་དུ་འཕོས་མ་ཐག་ཏུ་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་འཇུག་པའི་
ཕྱིར། ཁ་ཅིག མ་ཁྱབ་ཟེར་ན། རང་རེས་མ་གྲུབ་བོ། ། ཁ་ཅིག ས་བཅུ་བའི་བར་ཆད་མེད་ལམ་དེ་བདེན་
འཛིན་ལྷན་སྐྱེས་ཆུང་ངུའི་ཆུང་ངུའི་དངོས་གཉེན་བར་ཆད་མེད་ལམ་ཡིན་པར་ཐལ། ས་བཅུ་བའི་བར་ཆད་
མེད་ལམ་གྱི་ངོས་སྐལ་དུ་གྱུར་པའི་བདེན་འཛིན་ལྷན་སྐྱེས་ཆུང་ངུའི་ཆུང་ངུ་ཡོད་པའི་ཕྱིར། ཟེར་ན། མ་ཁྱབ།
འདོད་ན། དེ་མི་འཐད་པར་ཐལ། བདེན་འཛིན་ལྷན་སྐྱེས་ཆུང་ངུ་ཆུང་ངུའི་དངོས་གཉེན་བར་ཆད་མེད་ལམ་
ཡིན་ན། རྒྱུན་མཐའི་བར་ཆད་མེད་ལམ་ཡིན་དགོས་པའི་ཕྱིར། དེར་ཐལ། བདེན་འཛིན་ལྷན་སྐྱེས་ཀྱི་དངོས་
གཉེན་བར་ཆད་མེད་ལམ་ཡིན་ན། རྒྱུན་མཐའི་བར་ཆད་མེད་ལམ་ཡིན་དགོས་པའི་ཕྱིར། དེར་ཐལ། བདེན་
འཛིན་ལྷན་སྐྱེས་ལས་དངོས་སུ་གྲོལ་ པའི་ཡེ་ཤེས་ཡིན་ན། རྣམ་མཁྱེན་སྐད་ཅིག་དང་པོ་ཡིན་དགོས་པའི་
ཕྱིར། །
གསུམ་པ་སྐབས་བསྡུ་ནི་གོ་སླའོ། ། ཞེས་པའི་གསུང་བར་འདི་བཞིན་སེར་སྨད་གྲྭ་ཚང་གི་མཁས་གྲུབ་
ཆེན་པོ་བསྟན་པ་དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་བཀའ་གནད་མདོར་བསྡུས་རྣམས་སྤྲོས་བཤད་
དང་། ཁ་སྐོང་། མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བར་རྣམས་འདིར་གསལ་ཡོད་པར་
བརྟེན་སྔ་དུས་བློ་གསལ་བ་རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་
ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་
འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་
287

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཛིན་དང་། དགེ་བཤེས། སློབ་གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་
གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་
བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་
རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་
གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་
གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་
དགེ་བའི་ས་བོན་ལེགས་སྨིན་ཐུབ་པའི་རིང་ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་
རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་
ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག། སརྦ་མངྒ་
ལཾ། ། །།
288

༄༅། ། མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་
དགྱེས་པའི་མཆོད་སྤྲིན་ལས་སྐབས་གསུམ་པའི་ཚིག་དོན་མཐའ་
དཔྱོད་ཟུང་འབྲེལ་དུ་བཤད་པ་བཞུགས་སོ། །
འཕགས་པ་ཉན་ཐོས་དང་རང་སངས་རྒྱས་ཐམས་ཅད་ལ་ཕྱག་འཚལ་ལོ། ། གསུམ་པ་གཞི་ཤེས་ཀྱི་ཡན་
ལག་རྒྱས་པར་བཤད་པ་ལ་གཉིས། སྤྱིར་བསྟན་པ་དང་། གཞུང་གྱི་དོན་བཤད་པའོ། ། དང་པོ་ནི། ཤེས་བྱ་
ཆོས་ཅན། སྐབས་གཉིས་པར་ལམ་ཤེས་བཤད་ཟིན་པའི་འོག་ཏུ་སྐབས་འདིར་གཞི་ཤེས་འཆད་པའི་རྒྱུ་མཚན་
ཡོད་དེ། ལམ་ཤེས་རང་རྒྱུད་ལ་སྐྱེ་བ་ལ་གཞི་མི་རྟག་ལ་སོགས་བཅུ་དྲུག་ཡོངས་སུ་ཤེས་པའི་གཞི་ཤེས་ཀྱི་རྣམ་པ་
ཉམས་སུ་ལེན་པ་སྔོན་དུ་འགྲོ་དགོས་ཤིང་། དེ་མེད་ན་མི་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར།
དེ་ལྟར་ཡང་འགྲེལ་པ་ལས། གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་
པས་ཐམས་ཅད་ཤེས་པ་ཉིད། ཅེས་གསུངས་པའི་ཕྱིར། འདིའི་སྐབས་སུ་གསུམ་ལས་དང་པོ་ལ། ཁ་ཅིག
ལམ་ཤེས་རང་རྒྱུད་ལ་བསྐྱེད་པ་ལ་གཞི་ཤེས་རང་རྒྱུད་ལ་སྐྱེ་བ་སྔོན་དུ་འགྲོ་དགོས་པས་ན། ལམ་ཤེས་བཤད་ཟིན་
པའི་འོག་ཏུ་གཞི་ཤེས་འཆད་པ་ཡིན་ཟེར་ན། འོ་ན། ལམ་ཤེས་རང་རྒྱུད་ལ་སྐྱེས་པའི་གང་ཟག་ཡིན་ན། གཞི་
ཤེས་རང་རྒྱུད་ལ་སྐྱེས་པའི་གང་ཟག་ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན།
དམན་ལམ་སྔོན་དུ་སོང་བའི་ཐེག་ཆེན་མཐོང་ལམ་བར་ཆད་མེད་ལམ་པ་ཆོས་ཅན། དེར་ཐལ། དེའི་ཕྱིར།
དེར་ཐལ། ཐེག་ཆེན་འཕགས་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁྱབ་སྟེ། དང་པོ་
ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་རྣམས་ཀྱིས་ལམ་ཤེས་མ་ཐོབ་པར་གཞི་ཤེས་ཐོབ་པ་མི་སྲིད་
པའི་ཕྱིར། ཁ་ཅིག ལམ་ཤེས་རང་རྒྱུད་ལ་སྐྱེ་བ་ལ། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་དགོས་
པའི་རྒྱུ་མཚན་གྱིས་དེ་ལྟར་བཤད་པ་ཡིན་ཟེར་ན། དེ་མི་འཐད་པར་ཐལ། དམན་ལམ་སྔོན་དུ་མ་སོང་བའི་བྱང་
སེམས་སྦྱོར་ལམ་པས་ལམ་ཤེས་མ་ཐོབ་པར་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཐོབ་པ་
མེད་པའི་ཕྱིར། དེར་ཐལ། དེས་ལམ་ཤེས་མ་ཐོབ་པར་གཞི་ཤེས་ཐོབ་པ་མེད་པའི་ཕྱིར། ཁྱབ་སྟེ། མི་རྟག་ལ་
289

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་གཞི་ཤེས་ཡིན་པའི་ཕྱིར། ཁ་ཅིག ལམ་ཤེས་རང་རྒྱུད་ལ་
སྐྱེ་བ་ལ། མི་རྟག་སོགས་བཅུ་དྲུག་རྟོགས་པ་སྔོན་དུ་འགྲོ་དགོས་ཀྱང་། དེ་དག་རྟོགས་མི་དགོས་སོ་ཟེར་ན། འོ་
ན། ལམ་ཤེས་རང་རྒྱུད་ལ་སྐྱེ་བ་ལ། སྡུག་བདེན་གྱི་སྟེང་གི་མི་རྟག་པ་རྟོགས་མི་དགོས་པར་ཐལ། དམ་བཅའ་
འཐད་པའི་ཕྱིར། འདོད་ན། དེ་ལ་ཉེར་ལེན་གྱི་ཕུང་པོ་མི་རྟག་པར་རྟོགས་མི་དགོས་པར་ཐལ། འདོད་པའི་
ཕྱིར། འདོད་ན། ཉེར་ལེན་གྱི་ཕུང་པོ་མི་རྟག་པར་མ་རྟོགས་པར་ཐེག་ཆེན་གྱི་མཐོང་ལམ་ཐོབ་ནུས་པར་ཐལ།
འདོད་པའི་ཕྱིར། འདོད་ན། ཕུང་པོ་མི་རྟག་པར་མ་རྟོགས་པར་ཐེག་ཆེན་གྱི་མཐོང་ལམ་ཐོབ་ནུས་པར་ཐལ།
འདོད་པའི་ཕྱིར། འདོད་ན། འདུས་བྱས་མི་རྟག་པར་མ་རྟོགས་པར་ཐེག་ཆེན་གྱི་མཐོང་ལམ་ཐོབ་ནུས་པར་
ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག ཐེག་དམན་གྱི་རྟོགས་རིགས་སུ་གནས་པའི་འཕགས་
རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད་ཟེར་ན། ཐེག་དམན་འཕགས་པའི་རྒྱུད་ཀྱི་སེམས་ཅན་སྡུག་བསྔལ་
དང་བྲལ་འདོད་ཀྱི་སྙིང་རྗེ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་དམན་
འཕགས་པའི་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། དེ་ཐེག་དམན་གྱི་རྟོགས་རིགས་སུ་མི་གནས་
པའི་ཕྱིར། དེར་ཐལ། སྙིང་རྗེ་དེ་ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། དེར་ཐལ། གཞན་
དོན་བྱེད་པར་འདོད་པའི་བློ་དེ་ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། ཁ་ཅིག ཉན་ཐོས་ཀྱི་
རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དང་། ཐེག་དམན་འཕགས་པའི་མཁྱེན་པ་གང་རུང་གིས་
བསྡུས་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད་ཟེར་ན། གཟུགས་ཕྱི་རོལ་དོན་གྱིས་སྟོང་པ་
མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེར་
ཐལ། རང་རྒྱལ་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། འདོད་ན།
དེ་ཆོས་ཅན། ཉན་ཐོས་ཀྱི་རྟོགས་རིགས་སུ་གནས་པར་ཐལ། འདོད་པ་གང་ཞིག ཐེག་དམན་འཕགས་པའི་
མཁྱེན་པ་མ་ཡིན་པའི་ཕྱིར། འདོད་ན། ཉན་ཐོས་ཀྱི་རིགས་ཅན་གྱིས། གཟུགས་ཕྱི་རོལ་དོན་གྱིས་སྟོང་པར་
རྟོགས་པའི་ཡེ་ཤེས་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། དེས་ཕྱི་རོལ་དོན་གྱིས་སྟོང་པའི་
སྟོང་ཉིད་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པས་གཟུགས་ཕྱི་རོལ་
དོན་འཛིན་གྱི་རྟོག་པ་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ། རང་རྒྱལ་དགྲ་བཅོམ་པ་དེས་ཕྱི་
རོལ་དོན་འཛིན་གྱི་རྟོག་པ་སྤངས་པའི་སྤངས་པ་ཐོབ་པའི་ཆ་ནས། ཉན་ཐོས་དགྲ་བཅོམ་ལས་སྤངས་རྟོགས་
290)

_ ༄༅། ། མངོན་པར་རྟོགས་རྒྱན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
ལྷག་པར་འཇོག་པའི་ཕྱིར། དེར་ཐལ། འགྲེལ་པ་ལས། རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ།
ཞེས་གསུངས་པའི་ཕྱིར། ཁ་ཅིག གཞི་ཤེས་ཡིན་ན། རྟོགས་པ་ཉི་ཚེ་བའི་རིགས་སུ་གནས་པས་ཁྱབ་ཟེར་ན།
ཐེག་དམན་འཕགས་པའི་རྒྱུད་ཀྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། འདོད་ན། དེ་མི་འཐད་པར་
ཐལ། དེ་ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། ཁ་ཅིག གཞི་ཤེས་ཡིན་ན། མི་རྟག་ལ་སོགས་
བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཡིན་པས་ཁྱབ་ཟེར་ན། ཉན་ཐོས་མཐོང་ལམ་བར་ཆད་མེད་ལམ་
ཆོས་ཅན། དེར་ཐལ། དེའི་ཕྱིར། འདོད་ན། རང་གི་གཞལ་བྱར་གྱུར་པའི་མི་རྟག་པ་མངོན་སུམ་དུ་རྟོགས་
པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གང་ཟག་གི་བདག་མེད་མངོན་སུམ་དུ་
རྟོགས་པའི་སློབ་པའི་ཡེ་ཤེས་ཡིན་པའི་ཕྱིར། དེར་ཐལ། ཉན་ཐོས་ཀྱི་བདག་མེད་མངོན་སུམ་དུ་རྟོགས་པའི་ཡེ་
ཤེས་ཡིན་པའི་ཕྱིརགཞན་ཡང་། དེ་མི་འཐད་པར་ཐལ། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་
སློབ་པའི་ཡེ་ཤེས་ཡིན་པ་མེད་པའི་ཕྱིར། ཁ་ཅིག གཞི་ཤེས་དེ་སྐབས་གསུམ་དང་པོའི་དངོས་བསྟན་བསྟན་
བྱའི་གཙོ་བོར་གྱུར་པའི་གཞི་ཤེས་མ་ཡིན་ཟེར་ན། དེ་ཡིན་པར་ཐལ། ལམ་ཤེས་དེ་སྐབས་གཉིས་པའི་དངོས་
བསྟན་བསྟན་བྱའི་གཙོ་བོར་གྱུར་པའི་ལམ་ཤེས་ཡིན་པའི་ཕྱིར། དེར་ཐལ། རྣམ་མཁྱེན་དེ་སྐབས་གསུམ་དང་
བོའི་དངོས་བསྟན་བསྟན་བྱའི་གཙོ་བོར་གྱུར་བའི་རྣམ་མཁྱེན་ཡིན་པའི་ཕྱིར། དེར་ཐལ། དེ་གང་དང་ཡང་
དག་ལྡན་པས། ཞེས་པའི་དངོས་བསྟན་བསྟན་བྱའི་གཙོ་བོར་གྱུར་པའི་རྣམ་མཁྱེན་ཡིན་པའི་ཕྱིར། ཁ་ཅིག
སྐབས་གསུམ་པའི་དངོས་བསྟན་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ན། གཉེན་པོའི་ཕྱོགས་ཀྱི་གཞི་
ཤེས་ཡིན་པས་ཁྱབ་ཟེར་ན། གཞི་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། དེ་མངོན་རྟོགས་རྒྱན་
གྱི་དངོས་བསྟན་བསྟན་བྱའི་གཙོ་བོར་གྱུར་པའི་གཞི་ཤེས་གང་ཞིག མཚུངས་པའི་ཕྱིར། དང་པོ་དེར་ཐལ།
མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་གཞི་ཤེས་དེ། མངོན་རྟོགས་རྒྱན་གྱི་དངོས་བསྟན་བསྟན་
བྱའི་གཙོ་བོ་ཡིན་པའི་ཕྱིར། དེར་ཐལ། མི་རྟག་ལ་སོགས་བཅུ་དྲུག་པོ་དེ་དེའི་དངོས་བསྟན་བསྟན་བྱའི་གཙོ་བོ་
ཡིན་པའི་ཕྱིར དེར་ཐལ། སྟོང་ཉིད་བཅུ་དྲུག་པོ་དེ་དེའི་དངོས་བསྟན་བསྟན་བྱའི་གཙོ་བོ་ཡིན་པའི་ཕྱིར།
དེར་ཐལ། སྟོང་ཉིད་བཅུ་དྲུག་པོ་དེ་ཡུམ་གྱི་མདོའི་དངོས་བསྟན་བསྟན་བྱའི་གཙོ་བོ་ཡིན་པའི་ཕྱིར། མ་གྲུབ་ན།
དེ་དག་མདོ་གང་གི་ཡང་དངོས་བསྟན་བསྟན་བྱའི་གཙོ་བོ་མ་ཡིན་པར་ཐལ་ལོ། ། ཁ་ཅིག སྐབས་གསུམ་པའི་
དངོས་བསྟན་བསྟན་བྱའི་གཙོ་བོར་གྱུར་པའི་མི་མཐུན་ཕྱོགས་ཀྱི་གཞི་ཤེས་མེད་ཟེར་ན། དེ་ཡོད་པར་ཐལ།
སྐབས་གསུམ་པས་དེ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེས་འབྲས་
291

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡུམ་ལ་ཉེ་རིང་གི་གཞི་ཤེས་གཉིས་ཀ་དེ་ལྟར་བསྟན་པའི་ཕྱིར། དེར་ཐལ། དེས་གཞི་ཤེས་མཚོན་བྱེད་ཆོས་དགུ་
དེ་ལྟར་བསྟན་པའི་ཕྱིར། དེར་ཐལ། དེས་དེ་ལྟར་སྟོན་པའི་གཞུང་གཅིག་ཡོད་པའི་ཕྱིར། ཁ་ཅིག སྟོན་ཉིད་
རྟོགས་པའི་ཐེག་དམན་གྱི་གཞི་ཤེས་ཡོད་ཟེར་ན། དེ་མེད་པར་ཐལ། སྐབས་གསུམ་པའི་ལུགས་ལ་སྟོང་ཉིད་
རྟོགས་པའི་ཐེག་དམན་པ་མེད་པའི་ཕྱིར། དེར་ཐལ། རྟེན་ཅིང་འབྲེལ་བར་འབྱུང་བ་གང་། ། དེ་ཉིད་ཁྱོད་
ནི་སྟོང་པར་བཞེད། ། ཅེས་པའི་ལུང་འདིས་རྟེན་འབྲེལ་ལ་བདེན་སྟོང་གིས་ཁྱབ་པ་བསྟན་ཡང་། སྐབས་
འདིར་སློབ་དཔོན་གྱིས་ཉན་རང་ལ་སྟོང་ཉིད་རྟོགས་པ་མེད་པར་བཞེད་པའི་ཕྱིར། དེར་ཐལ། རྣམ་བཤད་
ལས། ལུང་དེས་རྟེན་འབྲེལ་ལ་བདེན་སྟོང་གིས་ཁྱབ་པ་བསྟན་ཡང་། ཉན་རང་རྣམས་ལ་རྟོགས་པ་དེ་མེད་པའི་
སྒོ་ནས་ལན་མཛད་དོ། ། ཞེས་གསུངས་པའི་ཕྱིར། ། །
གཉིས་པ་རང་ལུགས་ལ། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དང་།
ཐེག་དམན་འཕགས་པའི་མཁྱེན་པ་གང་རུང་གིས་བསྡུས་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་
ཉིད། དེ་ལ་ཡང་རྫས་སྤྱི་དང་ཉིས་འགོ་བཅད་ན་ལེགས་པར་མངོན་ལ་མི་གཅོད་ན་ཅུང་ཟད་ཞིབ་ཆ་སྦྱར་དགོས་
པའང་ཡོད། གཞི་ཤེས་དེ་ལ་དབྱེ་ན། མི་མཐུན་ཕྱོགས་ཀྱི་གཞི་ཤེས་དང་། གཉེན་པོའི་ཕྱོགས་ཀྱི་གཞི་ཤེས་
གཉིས། དང་པོ་དང་། ཐེག་དམན་འཕགས་པའི་མཁྱེན་པ་དོན་གཅིག ཕྱི་མ་དང་ཐེག་ཆེན་འཕགས་པའི་
རྒྱུད་ཀྱི་གཞི་ཤེས་དོན་གཅིག མཁས་པ་ཁ་ཅིག་སྐབས་གསུམ་པའི་དངོས་བསྟན་བསྟན་བྱའི་གཙོ་བོར་གྱུར་པའི་
གཞི་ཤེས་ལ་དམན་ལམ་སྔོན་དུ་མ་སོང་བའི་ཐེག་ཆེན་འཕགས་པའི་རྒྱུད་ཀྱི་གཞི་ཤེས་ཀྱིས་ཁྱབ་པར་འདོད་ཀྱང་།
འདིར་མི་འདོད་དེ། གཞི་ཤེས་སྤྱི་ཙམ་དེ་དང་། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
དེ་ཡང་སྐབས་གསུམ་པའི་དངོས་བསྟན་བསྟན་བྱའི་གཙོ་བོར་གྱུར་བའི་གཞི་ཤེས་ཡིན་པའི་ཕྱིར། དང་པོ་བསྒྲུབ་
ཟིན་ཅིང་། ཕྱི་མ་ཡང་གྲུབ་སྟེ། མདོ་ལས། གཟུགས་མི་རྟག་པ་ཉིད་དུ་ཡིད་ལ་བྱའོ། ། ཞེས་སོགས་ཀྱིས་
བསྟན་པའི་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ། ལམ་ཤེས་ཉིད་ཀྱི་ཚུལ་ལ་ནི། །
འཕགས་པའི་བདེན་པ་བཞི་དག་གི། ཞེས་སོགས་ཀྱིས་རྒྱུས་པར་བསྟན། དེ་ཉིད་སྐབས་འདིར་རྒྱས་པར་
བསྟན་པ་གང་ཞིག མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ། གཞུང་དེ་དག་གི་སྐབས་
ནས་དངོས་སུ་བསྟན་པའི་གཞི་ཤེས་ཡིན་པའི་ཕྱིར། བྱང་ཆུབ་སེམས་དཔས་གཞི་ཤེས་བསྒོམ་པ་ལ་དགོས་པ་
ཡོད་དེ། མི་རྟག་སྡུག་བསྔལ་སོགས་ཀྱི་སྒོ་ནས་སྐྱེས་བུ་འབྲིང་དང་ཐུན་མོང་གི་བསམ་པ་ལེགས་པར་སྦྱོང་བ་དང་།
གདུལ་བྱ་དམན་པའི་རིགས་ཅན་རྗེས་སུ་བཟུང་པའི་ཆེད་དུ་ཡིན་པའི་ཕྱིར། ། ༈
292

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
གསུམ་པ་རྩོད་པ་སྤོང་བ་ལ་ཁ་ཅིག མི་རྟག་ལ་སོགས་བཅུ་དྲུག་མ་རྟོགས་པར་ལམ་ཤེས་ཐོབ་པ་ཡོད་པར་
ཐལ། ལམ་ཤེས་ཐོབ་པའི་གང་ཟག་ཡིན་ན། མི་རྟག་ལ་སོགས་བཅུ་དྲུག་རྟོགས་པས་མ་ཁྱབ་པའི་ཕྱིར། ཟེར་
ན། མ་ཁྱབ། འདོད་མི་ནུས་སོ། ། ཟེར་ན། སྟོང་ཉིད་མ་རྟོགས་པར་ཐེག་ཆེན་གྱི་མཐོང་ལམ་ཐོབ་པ་མི་སྲིད་
པར་ཐལ། ཐེག་ཆེན་གྱི་མཐོང་ལམ་ཐོབ་པའི་གང་ཟག་ཡིན་ན། སྟོང་ཉིད་རྟོགས་པའི་གང་ཟག་ཡིན་པས་མ་
ཁྱབ་པའི་ཕྱིར་ཏེ། ཁྱབ་པ་མཚུངས། མ་གྲུབ་ན། གང་ཟག་གི་བདག་མེད་མངོན་སུམ་དུ་རྟོགས་པའི་བྱང་
སེམས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གསལ་སླ། འདོད་མི་ནུས་ཏེ། སྟོང་ཉིད་
རྟོགས་པའི་ཐེག་ཆེན་གྱི་སྦྱོར་ལམ་མ་ཐོབ་པར་ཐེག་ཆེན་གྱི་མཐོང་ལམ་ཐོབ་མི་སྲིད་པའི་ཕྱིར། ཁ་ཅིག སེམས་
ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ་དེ། ཐེག་དམན་གྱི་རྟོགས་རིགས་སུ་གནས་པར་ཐལ། སྙིང་རྗེ་ཐེག་
དམན་གྱི་རྟོགས་རིགས་སུ་གནས་པའི་ཕྱིར། དེར་ཐལ། སྙིང་རྗེ་གཙོ་བོར་བསྒོམ་པའི་ཐེག་དམན་པ་ཡོད་པའི་
ཕྱིར། དེར་ཐལ། སྙིང་རྗེ་བསྒོམ་པའི་ཐེག་དམན་པ་ཡོད་པའི་ཕྱིར། ཟེར་ན། མ་ཁྱབ། ཁ་ཅིག སངས་
རྒྱས་འཕགས་པའི་རྒྱུད་ཀྱི་གཞི་ཤེས་ཆོས་ཅན། རང་ལུགས་གཞི་ཤེས་ཀྱི་མཚན་ཉིད་དེར་ཐལ། མཚོན་བྱ་དེའི་
ཕྱིར། འདོད་ན། དེ་ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་ཡིན་པར་ཐལ།
འདོད་པ་གང་ཞིག ཐེག་དམན་འཕགས་པའི་མཁྱེན་པ་མ་ཡིན་པའི་ཕྱིར། འདོད་ན། དེ་རྟོགས་པ་ཉི་ཚེ་བའི་
རིགས་སུ་གནས་པར་ཐལ། འདོད་པའི་ཕྱིར། ཁ་ཅིག མ་ཁྱབ་ཟེར་ན། འདོད་མི་ནུས་ཏེ། སངས་རྒྱས་
འཕགས་པའི་རྒྱུད་ལ་རྟོགས་པ་ཉི་ཚེ་བའི་རིགས་སུ་གནས་པ་མེད་པའི་ཕྱིར། དེར་ཐལ། དེའི་རྒྱུད་ལ་རྟོགས་པ་
ཉིཚེ་བ་མེད་པའི་ཕྱིར། ཟེར་ན། མ་ཁྱབ། འོ་ན། དེའི་རྒྱུད་ལ་ཐེག་དམན་གྱི་རྟོགས་པ་ཡོད་པར་ཐལ།
དེའི་རྒྱུད་ལ་ཐེག་དམན་གྱི་རྟོགས་རིགས་སུ་གནས་པ་ཡོད་པའི་ཕྱིར། ཁྱབ་པ་ཁས། ཁ་ཅིག སྐབས་གསུམ་
པའི་དངོས་བསྟན་བསྟན་བྱའི་གཙོ་བོར་གྱུར་པའི་དམན་ལམ་སྔོན་དུ་སོང་བའི་གཞི་ཤེས་ཡོད་པར་ཐལ། དེའི་
དངོས་བསྟན་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ན། དམན་ལམ་སྔོན་མ་སོང་གི་གཞི་ཤེས་ཡིན་པས་
མ་ཁྱབ་པའི་ཕྱིར། ཟེར་ན། མ་ཁྱབ། མ་གྲུབ་ན། གཞི་ཤེས་ཆོས་ཅན། དེར་ཐལ། དེའི་ཕྱིར། འདོད་ན།
འཕགས་པ་དེ་ཡང་དམན་ལམ་སྔོན་དུ་མ་སོང་བའི་འཕགས་པ་ཡིན་པར་ཐལ། འདོད་པའི་ཕྱིར། འདོད་ན།
དེའི་རྒྱུད་ལ་དམན་ལམ་སྔོན་དུ་སོང་བའི་ལམ་མེད་པར་ཐལ་ལོ། ། ཁ་ཅིག སྐབས་གསུམ་པའི་ཆེད་དུ་བྱ་བའི་
འདུལ་བྱ་ཐེག་དམན་པ་ཡོད་པར་ཐལ། དེའི་བསྟན་བྱའི་གཙོ་བོར་གྱུར་པའི་ཐེག་དམན་གྱི་ལམ་ཡོད་པའི་ཕྱིར།
ཟེར་ན། མ་ཁྱབ། མ་གྲུབ་ན། དེར་ཐལ། དེའི་དངོས་བསྟན་བསྟན་བྱའི་གཙོ་བོར་གྱུར་པའི་མི་མཐུན་
293

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱོགས་ཀྱི་གཞི་ཤེས་ཡོད་པའི་ཕྱིར། དེར་ཐལ། རྩ་བར། མི་མཐུན་གཉེན་པོའི་ཕྱོགས་དག་གི། རྣམ་པར་
དབྱེ་བ་མ་ལུས་པ། ། ཇི་སྐད་བཤད་པ་འདིར་ཤེས་བྱ། ། ཞེས་གསུངས་པའི་ཕྱིར། ། ༈
གཉིས་པ་གཞུང་གི་དོན་བཤད་པ་ལ་གཉིས། དངོས་དང་མཁྱེན་གསུམ་མཇུག་བསྡུ་པའོ། ། དང་པོ་ལ་
གསུམ། ཉེ་རིང་གི་ལམ་བཤད་པ། གཞི་ཤེས་ཀྱི་སྦྱོར་བ་བཤད་པ། སྦྱོར་བ་སྒོམ་པའི་འབྲས་བུ་བཤད་
པའོ། ། དང་པོ་ལ་གསུམ། ཉེ་རིང་གི་རྒྱུ་མཚན། རྒྱུ་མཚན་དེ་ཉིད་སྒྲུབ་པ། མི་མཐུན་ཕྱོགས་དང༌། ཉེན་
པོའི་ཕྱོགས་ཀྱི་དབྱེ་བ་བཤད་པའོ། ། དང་པོ་ནི། ཚུ་རོལ་ཕ་རོལ་མཐའ་ལ་མིན། ། ཞེས་པ་ནས། ཤེས་རབ་
ཕ་རོལ་ཕྱིན་པར་འདོད། ། ཅེས་པའི་བར་གསུངས་ཏེ། འདི་ལ་གཉིས། ཚིག་དོན་དང་། མཐའ་དཔྱད་
པའོ། ། དང་པོ་ནི། གཞི་ཤེས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཅན། ཁྱད་སངས་རྒྱས་དང་བྱང་ཆུབ་
སེམས་དཔའི་རྒྱུད་ལ་ཉེ་བར་འདོད་པ་ཡིན་ཏེ། དུས་གསུམ་གྱི་ཆོས་རྣམས་བདེན་པའི་རང་བཞིན་མེད་པར་
མཉམ་པ་ཉིད་དུ་མངོན་སུམ་དུ་ཤེས་པའི་ཤེས་རབ་ཀྱིས་ཟིན་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། ཚུ་རོལ་
འཁོར་བའི་མཐའ་དང་ཕ་རོལ་ཞི་བའི་མཐའ་ལ་གནས་པ་མིན་ཏེ། མཐའ་དེ་གཉིས་འགོག་བྱེད་ཀྱི་ལམ་ཡིན་
པའི་ཕྱིར། དེ་ཆོས་ཅན། མཐའ་དེ་དག་གི་བར་ན་དོན་དམ་པར་མི་གནས་པ་ཡིན་ཏེ། སྟོང་ཉིད་རྟོགས་པའི་
ཤེས་རབ་ཀྱིས་ཟིན་པའི་ཡེ་ཤེས་ཡིན་པའི་ཕྱིར། དེ་ལྟར་ཡང་འགྲེལ་པ་ལས། དུས་གསུམ་པའི་ཆོས་རྣམས་སྐྱེ་བ་
མེད་པའི་རྣམ་པར་མཉམ་པར་མཉམ་པ་ཉིད་དུ་རྟོགས་པས། ཞེས་པ་ནས། སྲིད་པ་དང་ཞི་བ་ལ་མི་གནས་པ་
ཡིན་ནོ། ། ཞེས་པའི་བར་གསུངས། ཤེས་བྱ་ཆོས་ཅན། རྩ་འགྲེལ་དེ་དག་མཛོ་གང་ལས་འཕྲོས་པ་ཡོད་དེ།
གཞུང་ལྔ་ཕྱིའི་གོ་རིམ་འབྲེལ་ཆགས་པའི་དབང་དུ་བྱས་ན། འགྲེལ་པ་རྩ་བ་དང་། རྩ་བ་མདོ་ལས་འཕྲོས་ཤིང་།
དེ་གཉིས་ཀ་ཡང་མདོ་ལས། བཅོམ་ལྡན་འདས་བྱང་ཆེན་རྣམས་ཀྱི་ཤེར་ཕྱིན་ནི། ཕ་རོལ་གྱི་མཐའ་མ་ལགས་
ཚུལ་རོལ་གྱི་མཐའ་མ་ལགས། གཉིས་ཀའི་བར་ན་ཡང་མི་གནས་ལགས་སོ། ། བཅོམ་ལྡན་འདས་ཀྱིས་བཀའ་
སྩལ་བ། རབ་འབྱོར་ཤིན་ཏུ་རྣམ་པར་དག་པའི་ཕྱིར་རོ། ། ཞེས་སོགས་དང་། རབ་འབྱོར་དུས་གསུམ་གྱི་
ཆོས་ཐམས་ཅད་མཉམ་པ་ཉིད་ཀྱི་ཕྱིར་རོ། ། ཞེས་སོགས་ལས་ཤེས་པའི་ཕྱིར། འདི་བྱང་ཆེན་དང་ཤེར་ཚིག་
སྡུད་བྱས་པ་དང་ལུང་ཡང་ཅུང་ཟད་མི་འདྲ་བ་ཡོད་ཀྱང་དོན་འདྲའོ། ༈ །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག དུས་གསུམ་བདེན་སྟོང་དུ་མངོན་སུམ་
དུ་རྟོགས་པའི་ཡེ་ཤེས་ཡིན་ན སངས་རྒྱས་དང་བྱང་ཆུབ་སེམས་དཔའི་རྒྱུད་ལ་ཉེ་བས་ཁྱད་པར་ཐལ། ཁྱོད་ཀྱི་
སྦྱོར་བ་འཐད་པའི་ཕྱིར། ཟེར་ན། སྐྱོན་མེད་དེ། དེ་ནི་གཞུང་དོན་དོན་ཐོབ་ལ་འཆད་ཚུལ་གྱི་དབང་དུ་བྱས་
294

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། ། །
པ་ཡིན་གྱི། རྩོད་པའི་ཚེ་ད་དུང་ཞིབ་ཆ་སྦྱར་བར་བྱ་དགོས་པའི་ཕྱིར། ཁ་ཅིག ཤེས་རབ་ཕ་རོལ་ཕྱིན་པར་
འདོད། ། ཅེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་པ་ཡིན་ཟེར་ན།
དེ་མི་འཐད་པར་ཐལ། དེ་ལམ་ཤེར་ཕྱིན་ལ་བྱེད་རིགས་པའི་ཕྱིར། དེར་ཐལ། རྣམ་བཤད་ལས། ལམ་ཤེར་
ཕྱིན་འདི་ལ་མི་རྟག་སོགས་རྟོགས་ཤེས་རབ་དང་། ཞེས་གསུང་པའི་ཕྱིར། གཞན་ཡང་། དེ་ལམ་ཤེར་ཕྱིན་ལ་
བྱེད་པར་ཐལ། མདོ་ལས། བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཤེས་
རབ་ཀྱི་ཕ་རོལ་ཏུ་ཕྱིན་པ་ནི། ཕ་རོལ་གྱི་མཐའ་ལགས། ། ཚུལ་རོལ་གྱི་མཐའ་མ་ལགས། གཉིས་ཀའི་བར་ན་
ཡང་མི་གནས་པ་ལགས་སོ། ། ཞེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་ལམ་ཤེར་ཕྱིན་ལ་བྱེད་
པའི་ཕྱིར། དེར་ཐལ། བྱང་ཆུབ་སེམས་དཔའ་རྣམས་ཀྱེ་ཞེས་གསུངས་པ་ལ་དགོས་པ་ཡོད་པའི་ཕྱིར། ཁ་ཅིག
སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་ལ། ཤེས་པས་སྲིད་ལ་
མི་གནས་པའི་གཞི་ཤེས་ཀྱི་ཐ་སྙད་དང་། ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་
འཕགས་པའི་མཁྱེན་པ་ལ། སྙིང་རྗེས་ཞི་ལ་མི་གནས་པའི་གཞི་ཤེས་ཀྱི་ཐ་སྙད་བྱེད་དོ། ། ཟེར་ན། དེ་མི་
འཐད་པར་ཐལ། དེ་ལྟ་བུའི་ཐེག་ཆེན་འཕགས་པའི་མཁྱེན་པ་གཉིས་ལ་རིམ་པ་བཞིན་དུ་ཤེས་པས་སྲིད་ལ་མི་
གནས་པའི་ལམ་ཤེས་དང་། སྙིང་རྗེས་ཞི་ལ་མི་གནས་པའི་ལམ་ཤེས་ཞེས་པའི་ཐ་སྙད་བྱེད་རིགས་ཀྱི་དེ་ལྟ་བུའི་
གཞི་ཤེས་ཞེས་ཐ་སྙད་བྱེད་པར་མི་རིགས་པའི་ཕྱིར། ཕྱི་མ་དེར་ཐལ། རྣམ་བཤད་ལས། མཚོན་བྱའི་དོན་
གཉིས་པོ་ལམ་ཤེས་ཀྱི་ཁྱད་པར་ཡིན་པས་སྙིང་རྗེས་ཞི་ལ་མི་གནས་པའི་གཞི་ཤེས་ཞེས་ཟེར་བ་ནི་ཐ་སྙད་ལོག་པར་
སྦྱར་བའོ། ། ཞེས་གསུངས་པའི་ཕྱིར། ཁ་ཅིག མཁྱེན་པ་དེ་གཉིས་གང་རུང་ཡིན་ན།གཞི་ཤེས་ཀྱི་ཐ་སྙད་མི་
བྱེད་པས་ཁྱབ་ཟེར་ན། དེ་མི་འཐད་པར་ཐལ། ཤེས་པས་སྲིད་ལ་མི་གནས་པའི་ལམ་ཤེས་ཡིན་ན། གཞི་ཤེས་
ཡིན་དགོས་པའི་ཕྱིར། ཁ་ཅིག སྲིད་མཐའ་དང་ཞི་མཐའ་གཞི་མཐུན་པ་ཡོད་ཟེར་ན། འོ་ན། འཁོར་བ་
ཡང་ཡིན་མྱང་འདས་ཡང་ཡིན་པའི་གཞི་མཐུན་པ་ཡོད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། ཁྱབ་
སྟེ། སྲིད་མཐའ་ཡིན་ན། འཁོར་པ་ཡིན་དགོས། ཞི་མཐའ་ཡིན་ན་དམན་པའི་མྱང་འདས་ཡིན་དགོས་པའི་
ཕྱིར། འདོད་མི་ནུས་ཏེ། མྱང་འདས་ཡིན་ན། འཁོར་བ་སྤངས་པའི་མྱང་འདས་ཡིན་པས་ཁྱབ་པའི་ཕྱིར།
ཁ་ཅིག སྲིད་མཐའ་ལ་གནས་པའི་གང་ཟག་དང་ཞི་མཐའ་ལ་གནས་པའི་གང་ཟག་གི་གཞི་མཐུན་ཡོད་ཟེར་ན།
དེ་མེད་པར་ཐལ། སྲིད་མཐའ་ལ་གནས་པའི་གང་ཟག་ཡིན་ན། འཁོར་བ་ལ་གནས་པས་ཁྱབ། ཞི་མཐའ་ལ་
གནས་པའི་གང་ཟག་ཡིན་ན། མྱང་འདས་ཐོབ་པས་ཁྱབ་པའི་ཕྱིར། ཁ་ཅིག བྱང་སེམས་ལམ་ལ་ལྟོས་པའི་
295

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
སྲིད་མཐའ་ལ་གནས་པའི་གང་ཟག་ཡིན་ན། སྲིད་མཐའ་ལ་གནས་པའི་གང་ཟག་ཡིན་པས་ཁྱབ། དེ་ལ་ལྟོས་
པའི་ཞི་མཐའ་ལ་གནས་པའི་གང་ཟག་ཡིན་ན། ཞི་མཐའ་ལ་གནས་པའི་གང་ཟག་ཡིན་པས་ཁྱབ་ཟེར་ན། དང་
པོ་ལ་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་དམན་པ་ཡིན་པའི་ཕྱིར།
འདོད་ན། དེ་ཆོས་ཅན། འཁོར་བ་ལ་གནས་པར་ཐལ། འདོད་པའི་ཕྱིར། འདོད་མི་ནུས་སོ། ། གཞན་
ཡང་། ཉན་ཐོས་ཚོགས་ལམ་པ་ཆོས་ཅན། ཕྱི་མ་དེར་ཐལ། དེའི་ཕྱིར། དེར་ཐལ། ཐེག་དམན་པ་ཡིན་པའི་
ཕྱིར། འདོད་ན། ཆད་པའི་མྱང་འདས་ལ་གནས་པར་ཐལ། འདོད་པའི་ཕྱིར། འདོད་ན། དགྲ་བཅོམ་པ་
ཡིན་པར་ཐལ་ལོ། ། ཁ་ཅིག འདིར་བསྟན་སྲིད་མཐའ་ལ་གནས་པའི་གང་ཟག་ལ། སྲིད་མཐའ་ལ་གནས་
པས་ཁྱབ། འདིར་བསྟན་ཞི་མཐའ་ལ་གནས་པའི་གང་ཟག་ལ། ཞི་མཐའ་ལ་གནས་པས་ཁྱབ་ཟེར་ན་དང་།
ཡང་ཐེག་ཆེན་ལམ་ལ་ལྟོས་པའི་སྲིད་ཞིའི་མཐའ་ལ་གནས་པའི་གང་ཟག་སོ་སོ་ལ། སྲིད་ཞིའི་མཐའ་ལ་གནས་
པའི་གང་ཟག་སོ་སོས་ཁྱབ་ཟེར་ན། སྐྱོན་སྔར་བཞིན་འཕེན་ནོ། ། ཁ་ཅིག འདིར་བསྟན་སྲིད་མཐའ་ལ།
སྲིད་མཐས་ཁྱབ། འདིར་བསྟན་ཞི་མཐའ་ལ། ཞི་མཐས་ཁྱབ་ཟེར་ན། དང་པོ་ལ། འཁོར་བར་སྐྱེ་བ་ལེན་པ་
མཐའགཅིག་ཏུ་དོར་བྱར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། རྟགས་གསལ་སླ། ཕྱི་མ་ལ།
ལས་ཉོན་གྱིས་འཁོར་བར་སྐྱེ་བ་ལེན་པ་ཆད་ཙམ་གྱི་མྱང་འདས་ཐོབ་བྱའི་གཙོ་བོར་བྱས་ནས་དོན་དུ་གཉེར་བའི་
བློ་ཆོས་ཅན། ཞི་མཐའ་ཡིན་པར་ཐལ། འདིར་བསྟན་ཞི་མཐའ་ཡིན་པའི་ཕྱིར། དེར་ཐལ། ཆོས་ཅན་དེ་
ཡིན་པའི་ཕྱིར། འདོད་མི་ནུས་ཏེ། མྱང་འདས་མ་ཡིན་པའི་ཕྱིར། དེར་ཐལ། འདུས་བྱས་ཡིན་པའི་ཕྱིར།
ཁ་ཅིག འགྲེལ་པ་ལས། རྟག་པ་དང་ཆད་པའི་མཚན་ཉིད་དང་། ཞེས་པའི་དངོས་བསྟན་གྱི་རྟག་མཐའ་ལ།
རྟག་མཐས་ཁྱབ། དེའི་དངོས་བསྟན་གྱི་ཆད་མཐའ་ལ། ཆད་མཐས་ཁྱབ་པའི་ཟེར་ན། ལས་ཉོན་གྱི་དབང་
གིས་འཁོར་བར་ཉིང་མཚམས་སྦྱོར་བའི་ཆ་ཆོས་ཅན། རྟག་མཐའ་ཡིན་པར་ཐལ། དེའི་དངོས་བསྟན་གྱི་རྟག་
མཐའ་ཡིན་པའི་ཕྱིར། དེར་ཐལ། རྟག་པ་དང་ཞེས་པའི་དངོས་བསྟན་གྱི་རྟག་མཐའ་ཡིན་པའི་ཕྱིར། འདོད་
ན། ཁྱོད་རྒྱུད་ལྡན་གྱི་གང་ཟག་མེད་པར་ཐལ་ལོ། ། གཞན་ཡང་། ཉན་ཐོས་ཀྱི་ལྷག་མེད་མྱང་འདས་ཆོས་
ཅན། ཆད་མཐའ་ཡིན་པར་ཐལ། དེའི་དངོས་བསྟན་གྱི་ཆད་མཐའ་ཡིན་པའི་ཕྱིར། དེར་ཐལ། ཆད་པའི་
མཚན་ཉིད་དང་ཞེས་པའི་དངོས་བསྟན་གྱི་ཆད་མཐའ་ཡིན་པའི་ཕྱིར། དེར་ཐལ། ཉན་ཐོས་ཀྱི་ལྷག་མེད་མྱང་
འདས་ཡིན་པའི་ཕྱིར། འདོད་མི་ནུས་ཏེ། ཡོད་པའི་ཕྱིར། ཁ་ཅིག འཁོར་བར་སྐྱེ་བ་ལེན་པ་དེ། འདིར་
བསྟན་སྲིད་མཐའ་དང་། མྱང་འདས་དེ་འདིར་བསྟན་ཞི་མཐའ་ཡིན་ཟེར་ན། དང་པོ་དེ་མི་འཐད་པར་ཐལ།
296

༄༅། ། མངོན་པར་རྟོགས་རྒྱན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
དེར་གྱུར་པའི་གང་ཟག་ཡོད་པའི་ཕྱིར། ཕྱི་མ་དེ་ཡང་མི་འཐད་པར་ཐལ། མྱང་འདས་ལ་གནས་པའི་ཐེག་ཆེན་
པ་ཡོད་པའི་ཕྱིར། དེར་ཐལ། དེ་ལ་གནས་པའི་སངས་རྒྱས་འཕགས་པ་ཡོད་པའི་ཕྱིར། ཁ་ཅིག སྲིད་མཐའ་
ཡིན་ན། འཁོར་བའི་མཐའ་ཡིན་པས་ཁྱབ་ཟེར་བ་དང་། ཡང་མྱང་འདས་ཡིན་ན། འཁོར་བའི་མཐའ་ཡིན་
པས་ཁྱབ་ཟེར་ན། དང་པོ་ལ་འཁོར་བ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་
ཕྱིར། འདོད་ན། དེ་མི་འཐད་པར་ཐལ། འཁོར་བའི་སེམས་ཅན་ཐམས་ཅད་ཀྱི་རྒྱུད་ལ་ཁྱོད་ཡོད་པའི་ཕྱིར།
ཕྱི་མ་ལ། མི་གནས་པའི་མྱང་འདས་ཆོས་ཅན། དེར་ཐལ། དེའི་ཕྱིར། འདོད་ན། དེ་མི་འཐད་པར་ཐལ།
འཁོར་བའི་མཐའ་ལས་གྲོལ་བའི་མྱང་འདས་ཡིན་པའི་ཕྱིར། དེར་ཐལ། སངས་རྒྱས་འཕགས་པ་དེ་འཁོར་
བའི་མཐའ་ལས་གྲོལ་པའི་གང་ཟག་ཡིན་པའི་ཕྱིར། དེར་ཐལ། འཁོར་བའི་ཕ་རོལ་མཐར་སོན་པ། ། ཞེས་
གསུངས་པའི་ཕྱིར། ཁ་ཅིག དོན་དམ་ལ་ལྟོས་པའི་ཞི་མཐའ་ཡོད་ཟེར་ན། དེ་མི་འཐད་པར་ཐལ། སྲིད་ཞི་
བདེན་པ་གྲུབ་པ་མེད་པའི་ཕྱིར། དེར་ཐལ། སྲིད་ཞི་གཉིས་བདེན་སྟོང་དུ་མཚུངས་པའི་ཕྱིར། དེར་ཐལ།
རྩ་བར། སྲིད་དང་ཞི་བ་མཉམ་ཉིད་དང་། ། ཞེས་གསུངས་པའི་ཕྱིར། ཁ་ཅིག། ལས་ཉོན་གྱི་དབང་གིས་
འཁོར་བར་སྐྱེ་བ་ལེན་པ་དོར་བྱར་འཛིན་པའི་བློ་དེ། བྱང་སེམས་ལམ་ལ་ལྟོས་པའི་སྲིད་མཐའ་དང༌། ཆོད་པའི་
མྱང་འདས་བླང་བྱར་འཛིན་པའི་བློ་དེ། བྱང་སེམས་ལམ་ལ་ལྟོས་པའི་ཞི་མཐའ་ཡིན་ཟེར་ན། དང་པོ་དེ་མི་
འཐད་པར་ཐལ དེ་འདྲའི་བློ་རྒྱུད་ལྡན་གྱི་བྱང་འཕགས་ཡོད་པའི་ཕྱིར། དེར་ཐལ། ལས་ཉོན་གྱི་དབང་གིས་
འཁོར་བར་སྐྱེ་བ་ལེན་པ་དོར་བྱ་ཡིན་པའི་ཕྱིར། དེར་ཐལ། ལས་ཉོན་གྱི་དབང་གིས་སྐྱེ་བ་ལེན་པ་དོར་བྱ་ཡིན་
པའི་ཕྱིར། ཕྱི་མ་དེ་ཡང་མི་འཐད་པར་ཐལ། ཆད་པའི་མྱང་འདས་བླང་བྱར་འཛིན་པའི་བློ་རྒྱུད་ལྡན་གྱི་བྱང་
འཕགས་ཡོད་པའི་ཕྱིར། དེར་ཐལ། དེ་བླང་བྱ་ཡིན་པའི་ཕྱིར། དེར་ཐལ། དེ་ཐོབ་བྱ་ཡིན་པའི་ཕྱིར། མ་
གྲུབ་ན། དེ་ཆོས་ཅན། ཐོབ་བྱ་ཡིན་པར་ཐལ། ཐར་པ་ཡིན་པའི་ཕྱིར། དེར་ཐལ། མྱང་འདས་ཡིན་པའི་
ཕྱིར། ཁ་ཅིག དམན་པའི་མྱང་འདས་ཡིན་ན། སྐབས་འདིར་དངོས་སུ་བསྟན་པའི་ཞི་མཐའ་ཡིན་པས་ཁྱབ་
ཟེར་ན། རང་རྒྱལ་དགྲ་བཅོམ་པའི་རྒྱུད་ཀྱི་མྱང་འདས་ཆོས་ཅན། དེར་ཐལ། དེའི་ཕྱིར། འདོད་ན། དེ་མི་
འཐད་པར་ཐལ། སྐབས་འདིར་ཉན་ཐོས་ཀྱི་མྱང་འདས་དེ་ཞི་མཐར་དངོས་སུ་བསྟན་པས་རང་རྒྱལ་གྱི་མྱང་
འདས་དེ་ཤུགས་ལ་བསྟན་པའི་ཕྱིར། ཁ་ཅིག ཞི་མཐའ་ཡིན་ན། ལས་ཉོན་གྱི་དབང་གིས་སྐྱེ་བ་ལེན་པ་ཆད་
ཙམ་གྱི་མྱང་འདས་ཡིན་པས་ཁྱབ་ཟེར་ན། རང་རྒྱལ་དགྲ་བཅོམ་པའི་རྒྱུད་ཀྱི་མྱང་འདས་ཆོས་ཅན། དེར་ཐལ།
དེའི་ཕྱིར། དེར་ཐལ། ཆད་པའི་མྱང་འདས་ཡིན་པའི་ཕྱིར། དེར་ཐལ། དམན་པའི་མྱང་འདས་ཡིན་པའི་
297

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། འདིར་མ་ཁྱབ་གསུང་པ་མང་དུ་སྣང་ངོ་། ། འདོད་ན། དེ་ཆོས་ཅན། ཉོན་མོངས་སྤངས་ཙམ་གྱིས་
བཞག་པའི་མྱང་འདས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཕྱི་རོལ་དོན་འཛིན་གྱི་རྟོག་པ་
སྤངས་པའི་མྱང་འདས་ཡིན་པའི་ཕྱིར། ། ༈
རང་ལུགས་ལ། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་
ཆེན་འཕགས་པའི་མཁྱེན་པ། ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། གཞི་ཀུན་རྫོབ་ལ་ལྟོས་
པའི་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། སྙིང་རྗེས་ཞི་ལ་མི་
གནས་པའི་ལམ་ཤེས་ཀྱི་མཚན་ཉིད། དང་པོ་ནི། བྱང་སེམས་མཐོང་ལམ་པའི་རྒྱུད་ཀྱི་མི་རྟག་ལ་སོགས་བཅུ་
དྲུག་མངོན་སུམ་དུ་རྟོགས་པའི་ཡེ་ཤེས་ལྟ་བུ། ཕྱི་མ་ནི། དེའི་རྒྱུད་ཀྱི་ལྷག་བསམ་རྣམ་དག་ལྟ་བུའོ། ། གཞི་
ཀུན་རྫོབ་ལ་ལྟོས་པའི་སྲིད་མཐའ་དང་། སྲིད་མཐའ། འཁོར་བ་གསུམ་དོན་གཅིག གཞི་ཀུན་རྫོབ་ལ་ལྟོས་
པའི་ཞི་མཐའ་དང་། ཞི་མཐའ། ཆད་པའི་མྱང་འདས་གསུམ་དོན་གཅིག འདིར་བསྟན་བྱང་སེམས་ལམ་ལ་
ལྟོས་པའི་སྲིད་ཞི་གཉིས་ཀྱི་མཐའ་ཁྱད་པར་ཡོད་དེ། འཁོར་བར་སྐྱེ་བ་ལེན་པ་མཐའ་གཅིག་ཏུ་དོར་བྱར་འཛིན་
པའི་བློ་དེ། དེ་ལ་ལྟོས་པའི་སྲིད་མཐའ་དང་། འཁོར་བར་སྐྱེ་བ་ལེན་པ་ཆད་ཙམ་གྱི་མྱང་འདས་ཐོབ་བྱའི་གཙོ་
བོར་བྱས་ནས་དོན་དུ་གཉེར་བའི་བློ་དེ། དེ་ལ་ལྟོས་པའི་ཞི་མཐའ་ཡིན་པའི་ཕྱིར། དོན་དམ་ལ་ལྟོས་པའི་སྲིད་
ཞིའི་མཐའ་མེད་ཀྱང་། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་། མྱང་འདས་བདེན་གྲུབ་
དེ་ལ་ལྟོས་པའི་ཞི་མཐའ་ཡིན་ནོ། ། ལས་ཉོན་གྱི་དབང་གིས་འཁོར་བར་རང་དབང་མེད་པར་སྐྱེ་བ་ལེན་པའི་ཆ་
དེ་འདིར་བསྟན་རྟག་མཐའ་ཡིན་ལ།དེ་ལ་རྟག་མཐའ་ཞེས་བརྗོད་པའི་རྒྱུ་མཚན་ཡོད་དེ། དེ་ལྟར་སྐྱེ་བ་བླངས་ན་
འཁོར་བར་རྒྱུན་རིང་དུ་གནས་དགོས་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དམན་པའི་མྱང་འདས་དེ་
འདིར་བསྟན་ཆད་མཐའ་ཡིན་ལ། དེ་ལ་ཆད་མཐའ་ཞེས་མིང་གིས་བརྗོད་པའི་རྒྱུ་མཚན་ཡོད་དེ། ལས་ཉོན་
གྱིས་སྐྱེ་བ་ལེན་པ་ཆད་ཙམ་གྱི་རིགས་སུ་གནས་པའི་མྱང་འདས་ཡིན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར།
ཉན་ཐོས་མཐོང་ལམ་པ་ལྟ་བུ་ལ་འདིར་བསྟན་སྲིད་མཐའ་ལ་གནས་པ་ཞེས་བརྗོད་པའི་རྒྱུ་མཚན་ཡོད་དེ། དེས་
ལས་ཉོན་གྱི་དབང་གིས་འཁོར་བར་སྐྱེ་བ་ལེན་པ་ལ་སྐྱོན་དུ་ལྟ་བར་མ་ཟད། འཁོར་བར་སྐྱེ་བ་ལེན་པ་རྣམས་
མཐའ་གཅིག་ཏུ་དོར་བྱར་འཛིན་པའི་ཕྱིར། དེ་ལ་འདིར་བསྟན་ཞི་མཐའ་ལ་གནས་ཞེས་བརྗོད་པའི་རྒྱུ་མཚན་
ཡོད་དེ། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པ་ཆད་པ་ཙམ་གྱིས་མྱང་འདས་ཐོ་བ་བྱའི་གཙོ་བོར་བྱེད་
པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། བྱང་སེམས་འཕགས་པ་ཆོས་ཅན། ཁྱོད་ལ་འདིར་བསྟན་སྲིད་
298

༄༅། ། མངོན་པར་རྟོགས་རྒྱན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
ཞིའི་མཐར་མི་གནས་སོ་ཞེས་བརྗོད་པའི་རྒྱུ་མཚན་ཡོད་དེ། ལས་ཉོན་གྱི་དབང་གིས་འཁོར་བར་སྐྱེ་བ་མི་ལེན་
ཞིང་། འཁོར་བར་སྐྱེ་བ་ལེན་པའི་རྒྱུ་རྩ་བ་སྙིང་རྗེ་ཆེན་པོ་དང་ཡང་ལྡན། དེར་སྐྱེ་བ་བླངས་ནས་གཞན་དོན་
སྒྲུབ་པའི་ཐབས་ལ་མཁས་པའི་ཤེས་རབ་ཁྱད་པར་ཅན་དང་ལྡན་པའི་ཕྱིར། འདིར་རྣམ་བཤད་སོགས་ནས་བྱང་
འཕགས་འཁོར་བར་སྐྱེ་བ་ལེན་པའི་རྒྱུ་བརྩེ་བ་སྙིང་རྗེ་ཆེན་པོ་དང་ལྡན་ལ། ཉན་རང་དེ་ལྟ་བུའི་སྙིང་རྗེ་དང་བྲལ་
བར་བཤད་པ་ལྟར་ན། བྱང་འཕགས་འཁོར་བར་སྐྱེ་བ་ལེན་པ་ཡོད་པར་འགྲུབ་ལ། འོན་ཀྱང་ཁ་ཅིག་གིས་དེ་ནི་
འཁོར་བའི་གནས་སུ་སྐྱེ་བ་ལེན་པ་ལ་དགོངས་ཀྱི། འཁོར་བར་སྐྱེ་བ་ལེན་པ་དངོས་ནི་མ་ཡིན་ཏེ། བྱང་འཕགས་
ཀྱི་རྒྱུད་ལ་འཁོར་བ་མེད་པའི་ཕྱིར་ཏེ། དེའི་རྒྱུད་ལ་སྡུག་བདེན་མེད་པའི་ཕྱིར་གསུང་། ། ༈
གསུམ་པ་རྩོད་པ་སྤོང་པ་ལ། ཁ་ཅིག བྱང་འཕགས་ཀྱི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ཆོས་ཅན།
ཤེས་པ་སྲིད་ལ་མི་གནས་པའི་ལམ་ཤེས་ཡིན་པར་ཐལ། རང་ལུགས་ཀྱི་མཚན་ཉིད་དེའི་ཕྱིར། དེར་ཐལ། གཞི་
ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པ་གང་ཞིག ཐེག་ཆེན་འཕགས་པའི་
མཁྱེན་པ་ཡིན་པའི་ཕྱིར། དང་པོ་དེར་ཐལ། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཡིན་པའི་ཕྱིར།
ཁྱབ་པ་ཁས། འདོད་མི་ནུས་ཏེ། སྟོང་ཉིད་རྟོགས་པའི་སེམས་དཔའི་ཡེ་ཤེས་ཡིན་པའི་ཕྱིར། ཁ་ཅིག རྟག་
ཆད་ཀྱི་མཐའ་རྒྱུད་ལྡན་གྱི་གང་ཟག་ཡོད་པར་ཐལ། འདིར་བསྟན་རྟག་ཆད་ཀྱི་མཐལ་རྒྱུད་ལྡན་གྱི་གང་ཟག་
ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། སྲིད་མཐའ་འགོག་བྱེད་ཡིན་པའི་ཕྱིར། དེར་ཐལ།
འཁོར་བ་འགོག་བྱེད་ཡིན་པའི་ཕྱིར། དེར་ཐལ། གང་ཟག་གི་བདག་འཛིན་འགོག་བྱེད་ཡིན་པའི་ཕྱིར། དེར་
ཐལ། དེ་སྤོང་བྱེད་ཡིན་པའི་ཕྱིར། འདོད་མི་ནུས་སོ། ། བྱས་པ་ལ་ཁོ་ན་རེ། དེ་ཆོས་ཅན། ཤེས་པས་སྲིད་
ལ་མི་གནས་པའི་ལམ་ཤེས་ཡིན་པར་ཐལ། སྲིད་མཐའ་ལ་མི་གནས་པའི་ལམ་ཤེས་ཡིན་པའི་ཕྱིར། ཟེར་ན།
མ་ཁྱབ། མ་གྲུབ་ན་དེར་ཐལ། ལམ་ཤེས་ཡིན་པའི་ཕྱིར། ཁྱབ་སྟེ། ཚུ་རོལ་ཕ་རོལ་མཐའ་ལ་མིན། ། ཞེས་
གསུངས་པའི་ཕྱིར། ཟེར་ན། དེ་ཆོས་ཅན། གཞི་ཤེས་ཡིན་པར་ཐལ། གཞི་ཤེས་པའི་ཤེར་ཕྱིན་ཡིན་པའི་
ཕྱིར། ཁྱབ་པ་ཁས། འདོད་མི་ནུས་ཏེ། སྟོང་ཉིད་རྟོགས་པའི་སེམས་དཔའི་ཡེ་ཤེས་ཡིན་པའི་ཕྱིར། ཁ་ཅིག་
རྟག་ཆད་ཀྱི་མཐའ་རྒྱུད་ལྡན་གྱི་གང་ཟག་ཡོད་པར་ཐལ། འདིར་བསྟན་རྟག་ཆད་ཀྱི་མཐའ་རྒྱུད་ལྡན་གྱི་གང་
ཟག་ཡོད་པའི་ཕྱིར། ཟེར་ན༔ མ་ཁྱབ། འདོད་ན། རྟག་ཆད་ཀྱི་མཐའ་ཆོས་ཅན། ཁྱོད་ཀྱི་རྒྱུད་ལྡན་གྱི་གང་
ཟག་མེད་པར་ཐལ། ཁྱོད་མེད་པའི་ཕྱིར། བྱས་པ་ལ། ཁོ་ན་རེ། དེ་ཆོས་ཅན། ཁྱོད་ལ་གནས་པའི་གང་ཟག་
མེད་པར་ཐལ། ཁྱོད་མེད་པའི་ཕྱིར་ཟེར་ན། རེ་ཞིག་མ་ཁྱབ། འདོད་མི་ནུས་ཏེ། རྟག་ཆད་ཀྱི་མཐའ་ལ་
299

༄༅། ： རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་པའི་རང་སྡེ་དང་གཞན་སྡེ་གཉིས་ཀ་ཡོད་པའི་ཕྱིར། ཁ་ཅིག སྲིད་ཞི་གཉིས་ཀའི་མཐའ་ལ་གནས་པའི་
གང་ཟག་གི་གཞི་མཐུན་ཡོད་པར་ཐལ། འདིར་བསྟན་སྲིད་ཞི་གཉིས་ཀའི་མཐའ་ལ་གནས་པའི་གང་ཟག་གི་
གཞི་མཐུན་ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། ཐེག་དམན་པ་ཡིན་ན་དེ་ལྟར་ཡིན་
དགོས་པའི་ཕྱིར། དེར་ཐལ། འགྲེལ་པ་ལས། དངོས་པོ་དང་དངོས་པོ་མེད་པར་དམིགས་པ་ཉིད་ཀྱིས་འཁོར་
བ་དང་མྱ་ངན་འདས་པ་ལ་གནས་པ་ཡིན་པར་ཤེས་པར་བྱའོ། ། ཞེས་གསུངས་པའི་ཕྱིར། ཁ་ཅིག འཁོར་
བར་སྐྱེ་བ་ལེན་པ་ཆད་པ་ཙམ་གྱི་མྱང་འདས་ཐོབ་བྱའི་གཙོ་བོར་བྱས་ནས་དོན་དུ་གཉེར་བའི་བློ་དེ། བྱང་སེམས་
ལམ་ལ་ལྟོས་པའི་ཞི་མཐའ་མ་ཡིན་པར་ཐལ། དེ་འདྲའི་བློ་མེད་པའི་ཕྱིར། དེར་ཐལ། དེ་འདྲའི་མྱང་འདས་
མེད་པའི་ཕྱིར། དེར་ཐལ། མྱང་འདས་ཡིན་ན། འཁོར་བར་སྐྱེ་བ་ལེན་པ་ཆད་ཙམ་དུ་མ་ཟད། ཉོན་སྒྲིབ་མ་
ལུས་པར་སྤངས་པས་ཁྱབ་པའི་ཕྱིར། ཟེར་ན། སྐྱོན་མེད་དེ༔ དེའི་ཙམ་སྒྲས་ཤེས་སྒྲིབ་ཕྲ་རགས་ཅི་རིགས་
སྤངས་པ་གཅོད་ཀྱི། ཉོན་མོངས་སྤངས་པ་མི་གཅོད་པའི་ཕྱིར། ཁ་ཅིག ཆད་པའི་མྱང་འདས་དེ་སྤང་བྱ་ཡིན་
པར་ཐལ། དེ་བྱང་སེམས་ལམ་ལ་ལྟོས་ཏེ་སྤང་བྱ་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ།
དེ་དེ་ལ་ལྟོས་ཏེ་ལྡོག་བྱ་ཡིན་པའི་ཕྱིར། དེར་ཐལ། རང་ཉིད་གཅིག་པུ་ཞི་བདེ་དོན་གཉེར་གྱི་བློ་དེ་བྱང་སེམས་
ལམ་ལ་ལྟོས་ཏེ་ལྡོག་བྱ་ཡིན་པའི་ཕྱིར། འདོད་མི་ནུས་སོ། ། ཁ་ཅིག ཆད་པའི་མྱང་འདས་དེ་བྱང་སེམས་
ལམ་གྱི་སྤང་བྱར་རྟོགས་པར་ཐལ། དེ་བྱང་སེམས་ལམ་གྱི་སྤང་བྱ་ཡིན་པའི་ཕྱིར། འདོད་ན། དེ་བྱང་སེམས་
ལམ་གྱི་སྤང་བྱར་རྟོགས་པར་ཐལ། འདོད་པའི་ཕྱིར། ཟེར་ན། མ་ཁྱབ་སྟེ། དྲུག་སྒྲ་སྨོས་པ་དང༌། བྱེད་སྒྲ་
སྨོས་པ་ལ་ཁྱད་པར་ཡོད་པའི་ཕྱིར། ཁ་ཅིག འཁོར་བ་ཡིན་ན། སྤང་བྱ་ཡིན་དགོས་པར་ཐལ། འཁོར་བ་
སྤང་བྱ་ཡིན་པའི་ཕྱིར། ཟེར་ན། མ་ཁྱབ། འདོད་ན། སོ་སོའི་སྐྱེ་བོའི་རྒྱུད་ཀྱི་ཆོས་ལྡན་གྱི་མིར་ཉིང་མཚམས་
སྦྱོར་བའི་ཆ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ། ཆོས་ལྡན་གྱི་མིར་སྐྱེ་བ་ལེན་པ་
སྤང་བྱ་མ་ཡིན་པའི་ཕྱིར། ཁ་ཅིག ཐེག་དམན་སློབ་པ་ཡིན་ན། སྲིད་མཐའ་ལ་གནས་པས་ཁྱབ་པར་ཐལ།
ཐེག་དམན་དགྲ་བཅོམ་པ་ཡིན་ན། ཞི་མཐའ་ལ་གནས་པས་ཁྱབ་པའི་ཕྱིར། ཟེར་ན། མ་ཁྱབ། འདོད་ན།
ཐེག་དམན་དགྲ་བཅོམ་པའི་གོ་འཕང་ཐོབ་ཁ་མའི་ཉན་ཐོས་སློབ་པ་ཆོས་ཅན། དེར་ཐལ། དེའི་ཕྱིར། འདོད་
ན། དེ་ཆོས་ཅན། འཁོར་བ་ལ་གནས་པར་ཐལ། འདོད་པའི་ཕྱིར། འདོད་ན། ལས་ཉོན་གྱི་དབང་གིས་སྐྱེ་
བ་ལེན་པའི་ཆ་ལ་གནས་པར་ཐལ། འདོད་པའི་ཕྱིར། འདོད་ན། ལས་ཉོན་གྱི་དབང་གིས་སྐྱེ་བ་ལེན་པར་
ཐལ་ལོ། ། འདོད་མི་ནུས་ཏེ། དེའི་དབང་གིས་སྐྱེ་བ་ལེན་པ་དང་བྲལ་པའི་ཕྱིར། དེར་ཐལ། ཉོན་མོངས་
300

༄༅། ། མངོན་པར་རྟོགས་རྒྱན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
དང་བྲལ་པའི་ཕྱིར། དེར་ཐལ། ཉོན་མོངས་ཀྱི་དངོས་གཉེན་ཐོབ་པའི་གང་ཟག་ཡིན་པའི་ཕྱིར། ༑ ༑
གཉིས་པ་ཉེ་རང་གི་རྒྱུ་མཚན་དེ་ཉིད་སྒྲུབ་པ་ནི། དེ་ནི་མཚན་མར་དམིགས་སྒོ་ནས། ། ཞེས་པ་ནས།
ཡང་དག་ཉེ་བ་ཉིད་དུ་བཤད། ། ཅེས་པའི་བར་གསུངས། དེའི་དོན་འགྲེལ་པ་ལས། སྒྱུ་མ་མཁན་གྱི་སྤྲུལ་
པའི་དངོས་པོ་སྣང་བ་ལ་དེའི་རང་གི་ངོ་བོ་མི་ཤེས་པས། ཞེས་པ་ནས། ཐབས་ཀྱིས་ནི་མི་རིང་བ་ཉིད་ཡིན་
ནོ། ། ཞེས་པའི་བར་གསུངས། ཤེས་བྱ་ཆོས་ཅན། དེ་དག་ལས་འཕྲོས་པ་ཡོད་དེ། མདོ་ལས། བཅོམ་ལྡན་
འདས་གལ་ཏེ་བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུའམ་རིགས་ཀྱི་བུ་མོ་ཐབས་མི་མཁས་པས་ཤེར་ཕྱིན་
ལ་དམིགས་པའི་ཚུལ་གྱིས་ཤེས་པར་བགྱིད་ན། ཤེར་ཕྱིན་འདི་འདོར་བར་འགྱུར་བར་བྱེད་པར་འགྱུར། ཞེས་
སོལ།ས་དང་། བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལེགས་པར་བཤད་པ་དང་ལེགས་པར་
མཐར་ཕྱིན་པའི་བར་ནི་ངོ་མཚར་ཆེའོ། ། ཞེས་གསུངས་པ་ལས་འཕྲོས་པའི་ཕྱིར། འདིའི་སྐབས་སུ་རྩ་བའི་
ཚིག་དོན་དང་། མཐའ་དཔྱད་པ་གཉིས་ལས། དང་པོ་ནི། ཉན་རང་འཕགས་པ་ཆོས་ཅན། གཞི་ཤེས་པའི་
ཤེར་ཕྱིན་དེ་ནི་ཁྱོད་ལ་རིང་བ་ཡིན་ཏེ། ཁྱོད་གཞི་བདེན་པར་མཚན་མར་དམིགས་པ་སྟེ་བཟུང་པའི་སྒོ་ནས་
འབྲས་ཡུམ་བསྐྱེད་པའི་ཐབས་མ་ཡིན་པས་ཟིན་པའི་ཕྱིར། བྱང་སེམས་འཕགས་པ་ཆོས་ཅན། ཤེར་ཕྱིན་དེ་ནི་
ཁྱོད་ལ་ཡང་དག་ཉེ་བ་ཉིད་དུ་བཤད་པ་ཡིན་ཏེ། འབྲས་ཡུམ་བསྐྱེད་པའི་ཐབས་ལ་མཁས་པ་སྟོང་ཉིད་རྟོགས་པ་
ཡིས་ཟེར་པའི་ཕྱིར། གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག ཐབས་ཤེས་གང་རུང་དང་
དང་བྲལ་ཞིང་བདེན་འཛིན་གྱིས་བཅིངས་པའི་ཐེག་དམན་འཕགས་པའི་མཁྱེན་པ། འབྲས་ཡུམ་ལ་རིང་བའི་
གཞི་ཤེས་ཀྱི་མཚན་ཉིད། ཐབས་ཤེས་གང་རུང་དང་མ་བྲལ་ཞིང་། བདེན་འཛིན་གྱིས་མ་བཅིངས་པའི་ཐེག་
ཆེན་འཕགས་པའི་མཁྱེན་པ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་
བར་ཆད་མེད་ལམ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དང་པོ་དེའི་ཕྱིར། དེར་ཐལ། ཐེག་
དམན་འཕགས་པའི་མཁྱེན་པ་ཡིན་པའི་ཕྱིར། འདོད་ན། ཐབས་ཤེས་གང་རུང་དང་བྲལ་པར་ཐལ། འདོད་
པའི་ཕྱིར། འདོད་མི་ནུས་ཏེ། བདག་མེད་རྟོགས་པའི་ཤེས་རབ་དང་ལྡན་པའི་ཕྱིར། ཕྱི་མ་ སངས་རྒྱས་
འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་
ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། འདོད་ན་དེ་ཆོས་ཅན། དེ་མ་ཡིན་པར་ཐལ། ཐེག་
ཆེན་སེམས་བསྐྱེད་ཡིན་པའི་ཕྱིར། ཁྱབ་སྟེ། དེ་ཡིན་ན། གཞི་ཤེས་མ་ཡིན་དགོས་པའི་ཕྱིར། ཁ་ཅིག
འབྲས་ཡུམ་སྒྲུབ་པའི་ཐབས་ཤེས་ཁྱད་པར་ཅན་གང་རུང་གིས་ཟིན་པའི་གཞི་ཤེས་ཡིན་ན། འབྲས་ཡུམ་ལ་ཉེ་
30t

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་གཞི་ཤེས་ཡིན་པས་ཁྱབ་ཟེར་ན། བྱང་སེམས་སྦྱོར་ལམ་པའི་རྒྱུད་ཀྱི་གཞི་ཤེས་ཆོས་ཅན། དེར་ཐལ། དེའི་
ཕྱིར། དེར་ཐལ། ཐེག་ཆེན་སེམས་བསྐྱེད་ཀྱིས་ཟིན་པའི་གཞི་ཤེས་ཡིན་པའི་ཕྱིར། འདོད་ན། ཐེག་ཆེན་
འཕགས་པའི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག དེ་མེད་ཟེར་ན།
དེ་ཡོད་པར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པ་ཡོད་པའི་ཕྱིར།
རྟགས་སླ། ཁ་ཅིག གཟུགས་སོགས་ཀྱི་ཆོས་ལ་བདེན་པར་འཛིན་པའི་གཞི་ཤེས་ཡོད་ཟེར་ན། དེ་མེད་པར་
ཐལ། བདེན་འཛིན་དུ་གྱུར་པའི་གཞི་ཤེས་མེད་པའི་ཕྱིར། དེར་ཐལ། བདེན་འཛིན་དུ་གྱུར་པའི་མཁྱེན་པ་
མེད་པའི་ཕྱིར། དེར་ཐལ། ལོག་ཤེས་སུ་གྱུར་པའི་མཁྱེན་པ་མེད་པའི་ཕྱིར། ཁ་ཅིག འབྲས་ཡུམ་ལ་ཉེ་ལམ་
དུ་གྱུར་པའི་གཞི་ཤེས་ཡིན་ན། འབྲས་ཡུམ་ལ་ཉེ་བའི་གཞི་ཤེས་ཡིན་པས་ཁྱབ་ཟེར་ན། བྱང་སེམས་ཚོགས་ལམ་
པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་
ཐལ། བྱང་སེམས་ཀྱི་རྒྱུད་ཀྱི་གཞི་ཤེས་ཡིན་པའི་ཕྱིར། འདོད་ན་སླ། ཁ་ཅིག འབྲས་ཡུམ་ལ་ཉེ་བའི་གཞི་
ཤེས་ཡིན་ན། འབྲས་ཡུམ་མ་མ་ཡིན་པས་ཁྱབ་ཟེར་ན། གང་ཟག་གི་བདག་མེད་རྟོགས་པའི་རྣམ་མཁྱེན་ཆོས་
ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་འཕགས་པའི་རྒྱུད་ཀྱི་གཞི་ཤེས་ཡིན་པའི་ཕྱིར། འདོད་
མི་ནུས་ཏེ། འབྲས་བུ་ཤེར་ཕྱིན་ཡིན་པའི་ཕྱིར། ཁ་ཅིག འབྲས་ཡུམ་ཐོབ་པ་ལ་རིང་བའི་གཞི་ཤེས་ཡིན་ན།
འབྲས་ཡུམ་ལ་རིང་བའི་གཞི་ཤེས་ཡིན་པས་ཁྱབ་ཟེར་ན། བྱང་སེམས་ཚོགས་ལམ་ཆུང་ངུ་བའི་རྒྱུད་ཀྱི་གཞི་ཤེས་
ཆོས་ཅན། དེར་ཐལ། དེའི་ཕྱིར། དེར་ཐལ། བསྐལ་པ་གྲངས་མེད་གསུམ་གྱི་བར་དུ་འབྲས་ཡུམ་ཐོབ་པར་
མི་ནུས་ཤིང་། དེ་ནས་ཐོབ་དགོས་པའི་གཞི་ཤེས་ཡིན་པའི་ཕྱིར། ཁ་ཅིག མ་ཁྱབ་ཟེར། འདོད་ན། ཐེག་
དམན་འཕགས་པའི་མཁྱེན་པ་ཡིན་པར་ཐལ་ལོ། ： ཁ་ཅིག བདེན་འཛིན་རྒྱུད་ལྡན་གྱི་གང་ཟག་རྒྱུད་ཀྱི་གཞི་
ཤེསཡིན་ན། བདེན་འཛིན་གྱིས་བཅིངས་པས་ཁྱབ་ཟེར་ན། བདེན་འཛིན་རྒྱུད་ལྡན་གྱི་བྱང་སེམས་མཐོང་
ལམ་པའི་རྒྱུད་ཀྱི་གཞི་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ།
དེ་ཡོད་པའི་ཕྱིར། དེར་ཐལ། བདེན་འཛིན་རྒྱུད་ལ་ལྡན་པའི་བྱང་སེམས་མཐོང་ལམ་པ་ཡོད་པའི་ཕྱིར། དེར་
ཐལ། བདེན་འཛིན་རྒྱུད་ལ་ལྡན་པའི་ཐེག་ཆེན་མཐོང་ལམ་རྗེས་ཐོབ་པ་ཡོད་པའི་ཕྱིར། འདོད་ན། མི་འཐད་
པར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། ཁ་ཅིག གཟུགས་སོགས་བདེན་མེད་དུ་རྟོགས་
མ་མྱོང་བའི་གང་ཟག་ཡིན་ན། བདེན་འཛིན་གྱིས་བཅིངས་པས་ཁྱབ་ཟེར་ན། གཟུགས་བདེན་མེད་དུ་རྟོགས་
མ་མྱོང་བའི་དེ་བདེན་མེད་དུ་རྟོགས་ཁ་མའི་གང་ཟག་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་
302

༄༅། ། མངོན་པར་རྟོགས་རྒྱན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
ཅན། རང་གི་ཡུལ་བདེན་པར་གྲུབ་མ་གྲུབ་གང་ཡིན་དཔྱད་པ་ན། བདེན་པར་ཞེན་པའི་ཚུལ་ལས་རེ་ཞིག་མི་
འདའ་བར་ཐལ། འདོད་པའི་ཕྱིར། འདོད་མི་ནུས་ཏེ། གཟུགས་བདེན་མེད་དུ་རྟོགས་ཁ་མའི་གང་ཟག་ཡིན་
པའི་ཕྱིར། ཁ་ཅིག བདེན་འཛིན་གྱིས་བཅིངས་པའི་གང་ཟག་ཡིན་ན། བདེན་འཛིན་ལས་མི་འདའ་བས་
ཁྱབ་ཟེར་ན། འོ་ན། དེ་ཡིན་ན། ཤེས་སྒྲིབ་ལས་མི་འདའ་བས་ཁྱབ་པར་ཐལ། འདོད་པའི་ཕྱིར། འདོད་ན།
དེ་ཡིན་ན། ཤེས་སྒྲིབ་ལས་མི་གྲོལ་བས་ཁྱབ་པར་ཐལ། འདོད་པའི་ཕྱིར། འདོད་ན། དེ་ཡིན་ན། སངས་
རྒྱས་མི་ཐོབ་པས་ཁྱབ་པར་ཐལ་ལོ། ། ཁ་ཅིག དེ་ནི་ཐབས་ལ་མཁས་པ་ཡིས། ། ཞེས་པའི་དངོས་བསྟན་གྱི་
ཐབས་ཡིན་ན། ཤེས་སྒྲིབ་ཡིན་པས་ཁྱབ་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྟོང་ཉིད་རྟོགས་པའི་
ཤེས་རབ་ཆོས་ཅན། དེར་ཐལ། དེའི་ཕྱིར། དེར་ཐལ། གཞུང་དེས་བྱང་འཕགས་ཀྱི་གཞི་ཤེས་དེ་ཐབས་སྟོང་
ཉིད་རྟོགས་པའི་ཤེས་རབ་ཀྱིས་ཟིན་པས། འབྲས་ཡུམ་ལ་ཉེ་བའི་གཞི་ཤེས་སུ་བསྟན་པའི་ཕྱིར། འདོད་ན་།
གཞན་ཡང་། དེ་དེའི་དངོས་བསྟན་གྱི་ཐབས་ཡིན་པར་ཐལ། གཟུགས་བདེན་པར་འཛིན་པའི་བདེན་འཛིན་
དེ། མཚན་མར་དམིགས་སྒོ་ནས་ཐབས་མ་ཡིན་པས། ཞེས་པའི་དངོས་བསྟན་གྱི་ཐབས་དང་བྲལ་བ་དེ་ཡིན་
པའི་ཕྱིར། དེར་ཐལ། དེས་ཐེག་དམན་འཕགས་པའི་གཞི་ཤེས་དེ་གཟུགས་བདེན་པར་འཛིན་པའི་བདེན་
འཛིན་གྱིས་བཅིངས་པས། འབྲས་ཡུམ་ལ་རིང་བའི་གཞི་ཤེས་སུ་བཤད་པའི་ཕྱིར། །
༈ གཉིས་པ་རང་གི་ལུགས་ལ། བདེན་འཛིན་གྱིས་བཅིངས་པའི་ཐེག་དམན་འཕགས་པའི་མཁྱེན་པ།
འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད་དོ། ། བདེན་འཛིན་གྱིས་བཅིངས་པའི་དོན་ཡང་ཡོད་དེ།
གཟུགས་སོགས་ཀྱི་ཆོས་གང་ལ་ཡང་བདེན་པར་གྲུབ་མ་གྲུབ་དཔྱད་པའི་ཚེ་སྐབས་དེར་བདེན་ཞེན་ལས་མི་འདའ་
ཞིང་། སྟོང་ཉིད་ཐོས་བྱུང་གི་ཤེས་རབ་ཀྱིས་ཀྱང་གཏན་ལ་མ་ཕབ་པ་ལ་བྱེད་པར་རྣམ་བཤད་ལས་གསུངས་པའི་
ཕྱིར། འབྲས་ཡུམ་སྒྲུབ་པའི་ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་ཆ་ནས་ཐེག་དམན་གྱི་རྟོགས་རིས་ས་
སུ་གནས་པའི་ཐེག་ཆེན་འཕགས་པའི་མཁྱེན་པ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད། འབྲས་ཡུམ་
ལ་རིང་བའི་གཞི་ཤེས་དང་ཐེག་དམན་འཕགས་པའི་མཁྱེན་པ་དོན་གཅིག དེ་ལ་ཉེ་བའི་གཞི་ཤེས་དང་ཐེག་
ཆེན་འཕགས་པའི་རྒྱུད་ཀྱི་གཞི་ཤེས་གཉིས་དོན་གཅིག །
༈ གསུམ་པ་རྩོད་པ་སྤོང་པ་ལ། ཁ་ཅིག ཐེག་དམན་གྱི་གཞི་ཤེས་ཡིན་ན། བདེན་འཛིན་གྱིས་
བཅིངས་པས་ཁྱབ་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་མི་འཐད་པར་ཐལ། སྟོང་
ཉིད་རྟོགས་པའི་ཐེག་དམན་གྱི་གཞི་ཤེས་ཡོད་པའི་ཕྱིར། དེར་ཐལ། སྟོང་ཉིད་རྟོགས པའི་ཐེག་དམན་
303

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕགས་པའི་མཁྱེན་པ་ཡོད་པའི་ཕྱིར། དེར་ཐལ། རྟེན་པའི་ཆོས་ཀྱི་བྲེ་བྲག་གིས། ། ཞེས་སོགས་རྩ་འགྲེལ་གྱི་
སྐབས་སུ་ཐེག་དམན་འཕགས་པ་ལ་སྟོང་ཉིད་རྟོགས་པར་ཡོད་པར་བཤད་པའི་ཕྱིར། ཟེར་ན་སྐྱོན་མེད་དེ།
སྤྱིར་མངོན་རྟོགས་རྒྱན་གྱི་སྐབས་སུ་ཉན་རང་འཕགས་པ་ལ་སྟོང་ཉིད་རྟོགས་པ་ཡོད་མེད་ཀྱི་ཚུལ་གཉིས་བཤད་པ་
ལས། རིགས་རྩ་འགྲེལ་གྱི་སྐབས་སུ་ཉན་རང་ལ་སྟོང་ཉིད་རྟོགས་པ་ཡོད་པར་འདོད་རིགས་ཀྱང་། སྐབས་
འདིར་དེ་ལྟར་ཁས་ལེན་མི་རིགས་པའི་ཕྱིར། ཁ་ཅིག གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་
མཁྱེན་དེ་འབྲས་ཡུམ་ལ་ཉེ་བའི་གཞི་ཤེས་མ་ཡིན་པར་ཐལ། དེ་འབྲས་ཡུམ་དངོས་ཡིན་པའི་ཕྱིར། ཟེར་ན།
མ་ཁྱབ། རྟགས་དེར་ཐལ། དེ་འབྲས་བུ་མ་ཤེས་ཡིན་པའི་ཕྱིར། དེར་ཐལ། དེ་འབྲས་བུ་ཤེར་ཕྱིན་ཡིན་པའི་
ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། ཁ་ཅིག བྱང་སེམས་སྦྱོར་ལམ་པའི་རྒྱུད་ཀྱི་གཞི་ཤེས་ཆོས་ཅན།
ཐེག་ཆེན་འཕགས་པའི་མཁྱེན་པ་ཡིན་པར་ཐལ། འབྲས་ཡུམ་ལ་ཉེ་བའི་གཞི་ཤེས་ཡིན་པའི་ཕྱིར། དེར་ཐལ།
རྣམ་མཁྱེན་དང་ཉེ་བའི་གཞི་ཤེས་ཡིན་པའི་ཕྱིར། ཁ་ཅིག མ་ཁྱབ་ཟེར། མ་གྲུབ་ན་དེར་ཐལ། སངས་རྒྱས་
དང་ཉེ་བའི་གཞི་ཤེས་ཡིན་པའི་ཕྱིར། དེར་ཐལ། མྱུར་དུ་འཚང་རྒྱ་བའི་གཞི་ཤེས་ཡིན་པའི་ཕྱིར། དེར་ཐལ།
བྱང་སེམས་སྦྱོར་ལམ་པ་དེ་མྱུར་དུ་འཚང་རྒྱ་བའི་བྱང་སེམས་ཡིན་པའི་ཕྱིར། དེར་ཐལ། དེ་མྱུར་དུ་འཚང་རྒྱ་བ་
གང་ཞིག བྱང་སེམས་ཡིན་པའི་ཕྱིར། ཟེར་ན། མ་ཁྱབ། འདོད་མི་ནུས་སོ། ། ཁོ་ན་རེ། དེ་ཆོས་ཅན།
ཐེག་ཆེན་འཕགས་པའི་མཁྱེན་པ་ཡིན་པར་ཐལ། ཐེག་ཆེན་པར་གྱུར་པའི་འཕགས་པའི་མཁྱེན་པ་ཡིན་པའི་ཕྱིར།
ཁ་ཅིག་མ་ཁྱབ་གསུང་ཡང་། རེ་ཞིག་རྟགས་མ་གྲུབ་སྟེ། དེ་ཆོས་ཅན། ཐེག་ཆེན་པར་གྱུར་པའི་འཕགས་པའི་
མཁྱེན་པ་མ་ཡིན་པར་ཐལ། ཐེག་ཆེན་པར་གྱུར་པའི་མཁྱེན་པ་མ་ཡིན་པའི་ཕྱིར། དེར་ཐལ། ཐེག་ཆེན་པ་མ་
ཡིན་པའི་ཕྱིར། དེར་ཐལ། གང་ཟག་མ་ཡིན་པའི་ཕྱིར། གཞན་ཡང་། དེ་ཆོས་ཅན། ཐེག་ཆེན་པ་དང་
འཕགས་པའི་མཁྱེན་པ་གཉིས་ཀ་ཡིན་པར་ཐལ། འདོད་པའི་ཕྱིར། ཁྱབ་སྟེ། ཤེས་པར་གྱུར་པའི་འཕགས་
པའི་མཁྱེན་པ་ཡིན་ན། ཤེས་པ་ཡིན་དགོས་པའི་ཕྱིར། དེར་ཐལ། མཁྱེན་པར་གྱུར་པའི་འཕགས་པའི་མཁྱེན་
པ་ཡིན་ན། མཁྱེན་པ་ཡིན་དགོས་པའི་ཕྱིར། དེར་ཐལ། མཁྱེན་པར་གྱུར་པའི་འཕགས་པའི་མཁྱེན་པ་ཡོད་
པའི་ཕྱིར། དེར་ཐལ། ཡེ་ཤེས་སུ་གྱུར་པའི་འཕགས་པའི་ཡེ་ཤེས་ཡོད་པའི་ཕྱིར། དེར་ཐལ། ཡེ་ཤེས་དེ་ལ་
འཕགས་པའི་ཡེ་ཤེས་དང་སོ་སྐྱེའི་ཡེ་ཤེས་གཉིས་ཀྱི་དབྱེ་བ་འཐད་པའི་ཕྱིར། དེར་ཐལ། ལམ་དེ་ལ་དེ་ལྟར་
འཐད་པའི་ཕྱིར། རྟགས་འབུད།
གསུམ་པ་མི་མཐུན་ཕྱོགས་དང་གཉེན་པོའི་ཕྱོགས་ཀྱི་དབྱེ་བ་བཤད་པ་ལ་གསུམ། གཞི་ལམ་ལ་མཚན་
304

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
འཛིན་སྤང་གཉེན་དང་། འབྲས་བུ་ལ་མཚན་འཛིན་སྤང་གཉེན་དང་། མཇུག་བསྡུ་པའོ། ། དང་པོ་ལ་སྤང་
གཉེན་གཉིས་ལས། དང་པོ་ནི། གཟུགས་སོགས་ཕུང་པོ་སྟོང་ཉིད་དང་། ཞེས་པ་ནས། སྤྱོད་པའི་འདུ་ཤེས་
མི་མཐུན་ཕྱོགས། ། ཞེས་པའི་བར་གསུངས་ཏེ། དོན་ནི་འགྲེལ་པ་ལས། གཟུགས་ལ་སོགས་པ་དུས་གསུམ་
པའི་ཆོས་ཟད་པ་དང་བཅས་པ་དང་། ཞེས་པ་ནས། མི་མཐུན་པའི་ཕྱོགས་ཡིན་ནོ། ། ཞེས་པའི་བར་
གསུངས། ཤེས་བྱ་ཆོས་ཅན། དེ་ཡང་གང་ལས་འཕྲོས་པ་ཡོད་དེ། བྱང་ཆེན་ཐབས་མི་མཁས་པས་གཟུགས་
སྟོང་ཞེས་བྱ་བ་འདུ་ཤེས་ན་ཆགས་པའོ། ། ཞེས་སོགས་དང་། སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ན་ཆགས་
པའོ། ། ཞེས་སོགས་ཀྱི་མདོ་ལས་འཕྲོས་པའི་ཕྱིར། གཉིས་པ་གཉེན་པོ་ནི། སྦྱིན་ལ་སོགས་པ་ངར་འཛིན་
མེད། ། ཅེས་པ་ནས། དེ་ནི་ཆགས་པའི་མཐའ་འགོག་པས། ། ཞེས་པའི་བར་གསུངས་ཏེ། དོན་ནི་འགྲེལ་
པ་ལས། འཁོར་གསུམ་རྣམ་པར་དག་པས་སྦྱིན་པ་ལ་སོགས་པ་ལ་བདག་མེད་པར་རྟོགས་པས། ཞེས་པ་ནས།
གཉེན་པོ་ཡིན་ནོ། ། ཞེས་པའི་བར་གསུངས། འཕྲོས་ནི། བྱང་ཆེན་ཐབས་མཁས་པས་ཤེར་ཕྱིན་ལ་སྤྱོད་པའི་
ཚེ་འདི་སྙམ་དུ་གཟུགས་ལ་གཟུགས་ཞེས་བྱ་བར་འདུ་ཤེས་པ་མེད་དོ། ། ཞེས་སོགས་དང་། དེ་ལྟར་བྱང་ཆེན་
གྱིས་གཞན་ལ་ཡང་དག་པར་བསྟན་པར་བྱ། ལེན་དུ་གཞུག་པར་བྱ། ཞེས་སོགས་ལས་འཕྲོས་སོ། ། འདིའི་
སྐབས་སུ་གཉིས། ཚིག་དོན་དང་། མཐའ་དཔྱད་པའོ། ༑ དང་པོ་ལ་གཉིས། དང་པོ་སྤང་བྱ་ལ་བདེན་ཞེན་
འགོག་པ་ནི། གཞི་ཤེས་བྱ་ཇི་ལྟ་བས་བསྡུས་པ་གཟུགས་ལ་སོགས་པའི་ཕུང་པོ་བདེན་པས་སྟོང་པའི་སྟོང་ཉིད་
དང་། ཇི་སྙེད་པས་བསྡུས་པ་དུས་གསུམ་དུ་གཏོགས་པའི་ཆོས་རྣམས་དང་། ལམ་སྦྱིན་པ་དང་ཚུལ་ཁྲིམས་
སོགས་བྱང་ཆུབ་ཀྱི་ཕྱོགས་རྣམས་ལ་བདེན་པར་སྤྱོད་པའི་འདུ་ཤེས་ཀྱིས་བཅིངས་པའི་ལམ་ཆོས་ཅན་བྱང་ཆུབ་
སེམས་དཔའ་རིགས་ངེས་པ་དེའི་ལམ་གྱི་གོལ་སའི་མི་མཐུན་ཕྱོགས་ཡིན་ཏེ། འབྲས་བུ་ཤེར་ཕྱིན་སྒྲུབ་པའི་རིང་
ལམ་ཡིན་པའི་ཕྱིར། གཉིས་པ་གཉེན་པོ་ནི། སྦྱིན་པ་ལ་སོགས་བ་ལ་འཁོར་གསུམ་དུ་བདེན་པར་ཞེན་པའི་ངར་
འཛིན་མེད་པ་ལ་རང་གནས་པས་གདུལ་བྱ་གཞན་དག་དེ་ལ་སྦྱོར་བར་བྱེད་པའི་བྱང་སེམས་ཀྱི་རྒྱུད་ཀྱི་གཞི་ལམ་
བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ་ནི་ཆོས་ཅན། གཞི་ལམ་ལ་བདེན་པར་ཆགས་པའི་མཐའ་
འགོག་པ་ཡིན་ཏེ། ཆགས་པ་དེའི་གཉེན་པོ་ཡིན་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས་དང་པོ་ལ་ཁ་ཅིག མི་མཐུན་ཕྱོགས་ཀྱི་གཞི་ཤེས་ཡིན་ན། མི་
མཐུན་ཕྱོགས་ཡིན་པས་ཁྱབ་ཟེར་ན། ཉན་ཐོས་ཀྱི་མཐོང་ལམ་ཆོས་ཅན། དེར་ཐལ། དེའི་ཕྱིར། དེར་ཐལ།
ཐེག་དམན་འཕགས་པའི་མཁྱེན་པ་ཡིན་པའི་ཕྱིར། འདོད་ན། དེ་ཆོས་ཅན། མི་མཐུན་ཕྱོགས་མ་ཡིན་པར་
305

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། མཐུན་ཕྱོགས་ཡིན་པའི་ཕྱིར། དེར་ཐལ། ལམ་ཡིན་པའི་ཕྱིར། ཁ་ཅིག མི་མཐུན་ཕྱོགས་ཀྱི་གཞི་ཤེས་
ཡིན་ན། མི་མཐུན་ཕྱོགས་སུ་གྱུར་པའི་གཞི་ཤེས་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་ཡིན་ན།
ཅིག་ཤོས་དེ་མ་ཡིན་དགོས་པའི་ཕྱིར། ཁ་ཅིག མི་མཐུན་ཕྱོགས་ཀྱི་གཉེན་པོར་གྱུར་པའི་གཞི་ཤེས་ཡིན་ན། མི་
མཐུན་ཕྱོགས་ཀྱི་གཞི་ཤེས་ཡིན་པས་ཁྱབ་ཟེར་ན། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། ཉོན་མོངས་ཀྱི་གཉེན་པོར་
གྱུར་པའི་གཞི་ཤེས་ཡིན་པའི་ཕྱིར། འདོད་ན་སླའོ། ། ཁ་ཅིག དེ་ཡིན་ན། གཉེན་པོའི་ཕྱོགས་ཀྱི་གཞི་ཤེས་
ཡིན་པས་ཁྱབ་ཟེར་ན། ཉན་ཐོས་འཕགས་པའི་རྒྱུད་ཀྱི་དེ་བཞིན་གཤེགས་པ་ལ་ཕྱག་འཚལ་བར་མོས་པའི་
མཁྱེན་པ་ཆོས་ཅན། དེར་ཐལ། དེའི་ཕྱིར། དེར་ཐལ། མ་དད་པའི་གཉེན་པོར་གྱུར་པའི་གཞི་ཤེས་ཡིན་
པའི་ཕྱིར། དེར་ཐལ། མ་དད་པའི་གཉེན་པོར་གྱུར་པའི་ཐེག་དམན་འཕགས་པའི་མཁྱེན་པ་ཡིན་པའི་ཕྱིར།
དེར་ཐལ། འགྲེལ་པ་ལས། དེ་བཞིན་གཤེགས་པ་ལ་སོགས་པ་ལ་ཕྱག་འཚལ་བ་ལ་སོགས་པ་ནི་བསོད་ནམས་ཀྱི་
ཚོགས་ཀྱི་རྒྱུ་ཡིན་པ་ཉིད་ཀྱིས་གཉེན་པོ་ཡིན་མོད། ཞེས་གསུངས་པའི་ཕྱིར། ཁ་ཅིག མི་མཐུན་ཕྱོགས་ཀྱི་གཞི་
ཤེས་དེ་མྱུར་དུ་འཚང་རྒྱ་བར་འདོད་པའི་བྱང་སེམས་ལམ་གྱི་སྤང་བྱ་ཡིན་ཀྱང་། བྱང་སེམས་ལམ་གྱི་སྤང་བྱ་མ་
ཡིན་ཟེར་ན། འོ་ན། བྱང་སེམས་ལམ་གྱི་སྤང་བྱ་ཡིན་ན། སྤང་བྱ་ཡིན་དགོས་པར་ཐལ། ཁྱོད་ཀྱི་དམ་བཅའ་
འཐད་པའི་ཕྱིར། འདོད་ན། ཐེག་དམན་འཕགས་པའི་རྒྱུད་ཀྱི་རང་ཉིད་གཅིག་པུ་ཞི་བདེ་དོན་གཉེར་གྱི་བློ་
ཆོས་ཅན། དེར་ཐལ།དེའི་ཕྱིར། དེར་ཐལ། ཉན་རང་གི་བྱང་ཆུབ་དོན་གཉེར་གྱི་ཡིད་བྱེད་དང་བྲལ་པའི་བྱང་
སེམས་ཀྱི་གནས་པ་དེ། བྱང་སེམས་ཀྱི་དབེན་པར་གནས་པའི་མཆོག་ཡིན་པའི་ཕྱིར། དེར་ཐལ། བྱང་སེམས་
ཀྱིས་ཉན་རང་གི་བྱང་ཆུབ་དོན་གཉེར་གྱི་བསམ་པས་དབེན་པའི་དབེན་པ་དེ། བྱང་སེམས་ཀྱི་དབེན་པའི་
མཆོག་ཏུ་ཡུམ་གྱི་མདོ་གསུམ་ལས་གསུངས་ཤིང་། སྡུད་པ་ལས་ཀྱང་། གང་ཞིག་གྲོང་ངམ་འོན་ཏེ་དགོན་པར་
གནས་ཀྱང་རུང་། ། ཐེག་པ་གཉིས་ཀྱི་སེམས་བྲལ་བྱང་ཆུབ་མཆོག་ངེས་ན། ། འདི་ནི་འགྲོ་དོན་ཞུགས་པ་
རྣམས་ཀྱི་དབེན་པ་སྟེ། ། ཞེས་གསུངས་པའི་ཕྱིར། འདོད་མི་ནུས་ཏེ། ལམ་ཡིན་པའི་ཕྱིར། ཁ་ཅིག སྤྱོད་
པའི་འདུ་ཤེས་མི་མཐུན་ཕྱོགས། ། ཞེས་པའི་དངོས་བསྟན་གྱི་མི་མཐུན་ཕྱོགས་ལ། མི་མཐུན་ཕྱོགས་ཀྱིས་ཁྱབ་
ཟེར་ན། གཟུགས་བདེན་པར་འཛིན་པའི་བདེན་འཛིན་གྱིས་བཅིངས་པའི་ཉན་ཐོས་ཀྱི་མཐོང་ལམ་ཆོས་ཅན།
དེར་ཐལ། དེའི་ཕྱིར། དེར་ཐལ། དེའི་དངོས་བསྟན་གྱི་མི་མཐུན་ཕྱོགས་ཀྱི་གཞི་ཤེས་ཡིན་པའི་ཕྱིར། དེར་
ཐལ། གཞུང་དེས། བདེན་འཛིན་གྱིས་བཅིངས་པའི་ཐེག་དམན་པའི་མཐོང་ལམ་དེ་བྱང་སེམས་ལམ་གྱི་གོལ་
306

༄༅། ། མངོན་པར་རྟོགས་རྒྱན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
སའི་མི་མཐུན་ཕྱོགས་སུ་བསྟན་པའི་ཕྱིར། འདོད་མི་ནུས་སོ། ། ཁ་ཅིག བདེན་འཛིན་གྱིས་མ་བཅིངས་པའི་
ཉན་ཐོས་ཀྱི་མཐོང་ལམ་ཡོད་ཟེར་ན། དེ་མེད་པར་ཐལ། དེ་མེད་པར་བསྒྲུབས་ཟིན་པའི་ཕྱིར། །
གཉིས་པ་རང་ལུགས་ལ། ཐབས་ཤེས་ཁྱད་པར་ཅན་གཉིས་དང་བྲལ་ཞིང་བདེན་འཛིན་གྱིས་བཅིངས་
པའི་ཐེག་དམན་འཕགས་པའི་མཁྱེན་པ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་དང་འབྲས་ཡུམ་ལ་
རིང་བའི་གཞི་ཤེས་གཉིས་དོན་གཅིག ཐབས་ཤེས་ཁྱད་པར་ཅན་གཉིས་ཀྱི་ཟིན་པའི་ཆ་ནས་ཐེག་དམན་གྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། གཉེན་པོའི་ཕྱོགས་ཀྱི་གཞི་ཤེས་ཀྱི་མཚན་ཉིད།
དེ་དང་འབྲས་ཡུམ་ལ་ཉེ་བའི་གཞི་ཤེས་གཉིས་དོན་གཅིག ། །
གསུམ་པ་རྩོད་པ་སྤོང་པ་ལ། ཁ་ཅིག མི་མཐུན་ཕྱོགས་ཀྱི་གཞི་ཤེས་ཡིན་ན། ཐབས་ཤེས་ཁྱད་པར་
ཅན་གཉིས་དང་བྲལ་བའི་ཁྱབ་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། ཉན་ཐོས་མཐོང་
ལམ་པའི་རྒྱུད་ཀྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་དམན་འཕགས་པའི་མཁྱེན་པ་
ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། དེ་མི་འཐད་པར་ཐལ། ཐབ་ཤེས་ཁྱད་པར་
ཅན་དང་མ་བྲལ་པའི་ཕྱིར། དེར་ཐལ། སྙིང་རྗེ་ཁྱད་པར་ཅན་དང་མ་བྲལ་བའི་ཕྱིར། དེར་ཐལ། སྙིང་རྗེ་
དང་མ་བྲལ་བའི་ཕྱིར། ཟེར་ན། མ་ཁྱབ།གཞན་ཡང་། གང་ཟག་གི་བདེན་མེད་མངོན་སུམ་དུ་རྟོགས་པའི་
ཉན་ཐོས་ཀྱི་མཐོང་ལམ་ཆོས་ཅན། དེར་ཐལ། དེའི་ཕྱིར། འདོད་ན། ཤེས་རབ་ཁྱད་པར་ཅན་དང་བྲལ་
པར་ཐལ། འདོད་པའི་ཕྱིར། འདོད་མི་ནུས་ཏེ། དེ་དང་ལྡན་པའི་ཕྱིར། དེར་ཐལ། བདག་མེད་རྟོགས་
པའི་ཤེས་རབ་དང་ལྡན་པའི་ཕྱིར། ཁྱབ་སྟེ། བདག་མེད་རྟོགས་པའི་ཤེས་རབ་ཡིན་ན། ཤེས་རབ་ཁྱད་པར་
ཅན་ཡིན་དགོས་པའི་ཕྱིར། ཟེར་ན། སྐྱོན་མེད་དེ། འདིར་ཤེས་རབ་ཁྱད་པར་ཅན་ནི་སྟོང་ཉིད་རྟོགས་པའི་
ཤེས་རབ་ལ་བྱེད་རིགས་པའི་ཕྱིར། ཁ་ཅིག མི་མཐུན་ཕྱོགས་ཀྱི་གཞི་ཤེས་ཆོས་ཅན། བྱང་སེམས་ལམ་གྱི་མི་
མཐུན་ཕྱོགས་མ་ཡིན་པར་ཐལ། བྱང་ཆུབ་སེམས་དཔའི་མི་མཐུན་ཕྱོགས་མ་ཡིན་པའི་ཕྱིར། ཟེར་ན། རེ་ཞིག་
མགྲུབ་བྱས་པ་ལ། དེར་ཐལ། བྱང་ཆུབ་སེམས་དཔའི་སྤང་བྱ་མ་ཡིན་པའི་ཕྱིར། དེར་ཐལ། བྱང་ཆུབ་
སེམས་དཔའི་སྤང་བྱར་མ་རྟོགས་པའི་ཕྱིར། དེར་ཐལ། བྱང་ཆུབ་སེམས་དཔས་སྤང་བྱར་མ་རྟོགས་པའི་ཕྱིར།
ཟེར་ན། མ་ཁྱབ། རྟགས་དེར་ཐལ། དེ་སྤང་བྱར་རྟོགས་པའི་བྱང་ཆུབ་སེམས་དཔའ་མེད་པའི་ཕྱིར། དེར་
ཐལ། དེ་སྤང་བྱ་མ་ཡིན་པའི་ཕྱིར། དེར་ཐལ། དེ་བླང་བྱ་ཡིན་པའི་ཕྱིར། དེར་ཐལ། འཕགས་ལམ་ཡིན་
པའི་ཕྱིར། རྣམ་པ་གཅིག་ཏུ་ན་ཉན་ཐོས་རང་རྒྱུད་ཀྱི་རང་ཉིད་གཅིག་པུ་ཞི་བདེ་དོན་གཉེར་གྱི་བློ་དེ། བྱང་
307

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆུབ་སེམས་དཔའི་སྤང་བྱ་ཡིན་ཀྱང་། ཉན་ཐོས་ཀྱི་ལམ་དེ་དེའི་སྤང་བྱ་མ་ཡིན་ཏེ། ཉན་ཐོས་དེ་བྱང་སེམས་ཀྱི་
སྤང་བྱ་མ་ཡིན་པའི་ཕྱིར། དེར་ཐལ། བྱང་སེམས་ཀྱིས་ཉན་ཐོས་ལ་བཤེས་གཉེན་དུ་བསྟེན་པ་ཡོད་པའི་ཕྱིར།
དེར་ཐལ། དེས་དེ་ལ་ཆོས་ཉན་པ་ཡོད་པའི་ཕྱིར། དེར་ཐལ། ཉན་ཐོས་འཕགས་པས་བྱང་སེམས་ལ་ཆོས་
བསྟན་པ་ཡོད་པའི་ཕྱིར། དཔེར་ན། རབ་འབྱོར་དང་ཤཱ་རིའི་བུ་སོགས་བཞིན་ནོ། ། ཞེས་བྱར་རུང་ཙམ་
མོ། ། ཁོ་ན་རེ། ཉན་ཐོས་ཀྱི་མཐོང་ལམ་དེ་བྱང་སེམས་ཀྱི་སྤང་བྱ་ཡིན་པར་ཐལ། དེ་བྱང་སེམས་ལམ་གྱི་སྤང་
བྱ་ཡིན་པའི་ཕྱིར་ཟེར་ན། མ་ཁྱབ་པའམ། འདོད་ན། དེ་བྱང་སེམས་ཀྱི་སྤང་བྱར་རྟོགས་པར་ཐལ། འདོད་
པའི་ཕྱིར། ཟེར་ན། སྔར་བཞིན་བྱའོ། ། ཡང་ཁ་ཅིག དེ་མི་མཐུན་ཕྱོགས་སུ་བྱང་སེམས་ལམ་གྱིས་རྟོགས་
པའི་ཕྱིར། དེར་ཐལ། བྱང་སེམས་ལམ་གྱིས་མི་མཐུན་ཕྱོགས་སུ་རྟོགས་པའི་ཕྱིར། དེར་ཐལ། བྱང་སེམས་
ལམ་གྱི་མི་མཐུན་ཕྱོགས་སུ་རྟོགས་པའི་ཕྱིར། ཟེར་ན། རྣམ་དབྱེ་ཞིབ་པར་ཕྱེད་པར་བྱའོ། ། ཡང་ཁ་ཅིག
དམན་པའི་ལམ་དེ་བྱང་སེམས་ཀྱི་སྔར་བྱ་མ་ཡིན་པར་ཐལ། ཉན་ཐོས་ཀྱི་ལམ་དེ་བྱང་ཆུབ་སེམས་དཔའི་སྤང་བྱ་
མ་ཡིན་པའི་ཕྱིར། དེར་ཐལ། ཉན་ཐོས་དེ་བྱང་ཆུབ་སེམས་དཔའི་སྤང་བྱ་མ་ཡིན་པའི་ཕྱིར། འདོད་མི་ནུས་
སོ་ཟེར་རོ། ། འོན་ཀྱང་ཉན་ཐོས་ཀྱི་ལམ་དེ་བྱང་སེམས་ཀྱི་བླང་དོར་གང་རུང་མ་ཡིན་པའི་ཕྱོགས་སུ་འཕེན་ཚུལ་
ཡང་སྣ་ཚོགས་ཡོད་དོ། ། ཁ་ཅིག གཞི་ཤེས་ཡིན་ན། སྐབས་གསུམ་པའི་དངོས་བསྟན་གྱི་གཞི་ཤེས་ཡིན་
དགོས་པར་ཐལ། མི་མཐུན་ཕྱོགས་ཀྱི་གཞི་ཤེས་དང་། གཉེན་པོའི་ཕྱོགས་ཀྱི་གཞི་ཤེས་གང་རུང་ལ་དེ་ལྟར་
དགོས་པའི་ཕྱིར། དེར་ཐལ། རྩ་བར། མི་མཐུན་གཉེན་པོའི་ཕྱོགས་དག་གི། ། རྣམ་པར་དབྱེ་བ་མ་ལུས་
པ། ། ཇི་སྐད་བཤད་པའི་འདིར་ཤེས་བྱ། ། ཞེས་གསུངས་པའི་ཕྱིར། ཟེར་ན། མ་ཁྱབ། འདོད་ན། བྱང་
སེམས་སྒོམ་ལམ་པའི་རྒྱུད་ཀྱི་གཞི་ཤེས་ཆོས་ཅན། དེར་ཐལ། དེའི་ཕྱིར། འདོད་ན། སྐབས་གསུམ་པས་སྒོམ་
ལམ་དངོས་སུ་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། འགྲེལ་པ་ལས། སྒོམ་པའི་ལམ་ནི་མ་
བསྟན་ཏོ། ། ཞེས་གསུངས་པའི་ཕྱིར། དེ་ལ་ཁོ་ན་རེ། སྐྱོན་མེད་དེ། དེ་ནི་གཟུགས་རྟག་མ་ཡིན་མི་རྟག་
ཡིན། ། ཞེས་སོགས་ཀྱི་གཞུང་རྫོགས་པའི་མཇུག་དེར་སྒོམ་ལམ་དངོས་སུ་མ་བསྟན་ཞེས་པའི་དོན་ཡིན་གྱི། །
སྤྱིར་སྐབས་གསུམ་པར་དེ་དངོས་སུ་མ་བསྟན་ཞེས་པའི་དོན་མ་ཡིན་པའི་ཕྱིར་གསུངས། །
གཉིས་པ་འབྲས་བུ་ལ་མཚན་འཛིན་སྤང་གཉེན་བཤད་པ་ལ་བཞི། ཆགས་པའི་ངོ་བོ། དེའི་རྒྱུ་མཚན།
ཆགས་པའི་གཉེན་པོ། འཕྲོས་དོན་ནོ། ། དང་པོ་ནི། རྒྱལ་ལ་སོགས་ལ་ཆགས་པ་ཕྲ། ། ཞེས་གསུངས་ཏེ།
དོན་ནི། འགྲེལ་པ་ལས། དེ་བཞིན་གཤེགས་པ་ལ་སོགས་པ་ལ་ཕྱག་འཚལ་བ་ལ་སོགས་པ་ནི། ཞེས་པ་ནས།
308

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
ཆགས་པ་ཕྲ་མོའི་ངོ་བོ་ཉིད་ཀྱི་རྣམ་པ་ཐམས་ཅད་དུ་མ་ཡིན་པས་མི་མཐུན་པའི་ཕྱོགས་ཡིན་ནོ། ། ཞེས་པའི་བར་
གསུངས། འཕྲོས་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱུས་མཚན་མར་
ཡིད་ལ་དབྱེ་ན། རབ་འབྱོར་ཅི་ཙམ་མཚན་མར་གྱུར་པ་དེ་ཙམ་དུ་ཆགས་པའོ། ། ཞེས་སོགས་ལས་འཕྲོས་
སོ། ། ཚིག་དོན་ནི། རྒྱལ་བ་ལ་སོགས་པ་ལ་བདེན་པར་ཆགས་པ་ཕྲ་མོས་བཅིངས་བཞིན་དུ་དེ་ལ་ཕྱག་འཚལ་
བ་ལ་སོགས་པ་ཆོས་ཅན། བྱང་སེམས་ལམ་གྱི་མི་མཐུན་ཕྱོགས་ཡིན་ཏེ། དེའི་གོལ་ས་ཡིན་པའི་ཕྱིར། གཉིས་
པ་རྒྱུ་མཚན་ནི། ཆོས་ཀྱི་ལམ་ནི་རང་བཞིན་གྱིས། ། དབེན་པའི་ཕྱིར་ན་དེ་ཟབ་ཉིད། ། ཅེས་གསུངས་ཏེ།
དོན་ནི། འགྲེལ་པར། གང་གི་ཕྱིར་ཆོས་ཀྱི་རིགས་རྣམས་ངོ་བོ་ཉིད་ཁོ་ནས་སྟོང་པས། ཞེས་པ་ནས། མི་
མཐུན་པའི་ཕྱོགས་ཡིན་ནོ། ། ཞེས་པའི་བར་གསུངས། འཕྲོས་ནི། ཤེར་ཕྱིན་ནི་ཟབ། བཅོམ་ལྡན་འདས་
ཀྱིས་བཀའ་སྩལ་བ། རབ་འབྱོར་ཆོས་ཐམས་ཅད་རང་བཞིན་གྱིས་དབེན་པའི་ཕྱིར། ཞེས་སོགས་ལས་འཕྲོས་
སོ། ། ཚིག་དོན་ནི། ཆོས་རྣམས་ཀྱི་ལམ་གནས་ལུགས་མཐར་ཐུག་དེ་ནི་ཆོས་ཅན། ཁྱོད་ཟབ་པ་ཉིད་ཡིན་ཏེ།
བདེན་པར་གྲུབ་པའི་རང་བཞིན་གྱིས་དབེན་པའི་ཆོས་ཉིད་ཡིན་པའི་ཕྱིར། གསུམ་པ་གཉེན་པོ་ནི། ཆོས་
རྣམས་རང་བཞིན་གཅིག་པར་ནི། ། ཤེས་ པས་ ཆགས་ པ་ སྤོང་བ་ཡིན། ། ཞེས་ གསུངས་ཏེ། དོན་ནི།
འགྲེལ་པར། གཟུགས་ལ་སོགས་པའི་ཆོས་རྣམས་རང་བཞིན་གཅིག་པ་ཁོ་ན་སྟེ། ཞེས་པ་ནས། ཆགས་པ་སྤོང་
པ་ཡིན་ནོ། ། ཞེས་པའི་བར་གསུངས། འཕྲོས་ནི། རབ་འབྱོར་ཆོས་རྣམས་ཀྱི་རང་བཞིན་ནི་གཉིས་མ་ཡིན་ཏེ།
ཆོས་ཀྱི་རང་བཞིན་ནི་གཅིག་ཏུ་ཟད་དོ། ། ཆོས་ཀྱི་རང་བཞིན་གང་ཡིན་པ་རང་བཞིན་མ་ཡིན་ནོ། ། ཞེས་
སོགས་ལས་འཕྲོས་སོ། ། ཚིག་དོན་ནི། ཆོས་རྣམས་ཀྱི་རང་བཞིན་བདེ་སྟོང་དུ་གཅིག་པར་མངོན་སུམ་དུ་ཤེས་
པའི་བྱང་སེམས་ཀྱི་ཡེ་ཤེས་ཆོས་ཅན། འབྲས་བུ་ལ་བདེན་པར་ཆགས་པ་སྤོང་བ་ཡིན་ཏེ། དེ་འཇོམས་བྱེད་ཀྱི་
གཉེན་པོ་ཡིན་པའི་ཕྱིར། བཞི་པ་འཕྲོས་དོན་ལ་གཉིས། ཟབ་པའི་རྒྱུ་མཚན། རྟོགས་དཀའ་བའི་རྒྱུ་མཚན།
དང་པོ་ནི། མཐོང་བ་ལ་སོགས་བཀག་པ་ཡིས། ། དེ་ནི་རྟོགས་པར་དཀའ་བར་བཤད། ། ཅེས་གསུངས་ཏེ།
དོན་ནི་འགྲེལ་པར། གང་གི་ཕྱིར་རྣམ་པར་ཤེས་པ་ཐམས་ཅད་ཀྱིས། ཞེས་པ་ནས། ཐོབ་པ་ཉིད་ཡིན་ནོ། །
ཞེས་པའི་བར་གསུངས། འཕྲོས་ནི། ཤེར་ཕྱིན་ནི། རྟོགས་པར་དཀའ་འོ། ། བཅོམ་ལྡན་འདས་ཀྱིས་བཀའ་
སྩལ་པ། རབ་འབྱོར་དེ་ནི་འདི་ལྟར་ཡུམ་ནི་སུས་ཀྱང་མ་མཐོང་། མ་ཐོས། མ་ངེས། རྣམ་པར་མ་ཤེས།
མངོན་པར་སངས་མ་རྒྱས་པ་ཡིན་ནོ། ། ཞེས་སོགས་ལས་འཕྲོས་སོ། ། ཚིག་དོན་ནི། དོན་དམ་པའི་བདེན་
པ་དེ་ནི་ཆོས་ཅན། རྟོགས་པར་དཀར་བར་བཤད་པའི་རྒྱུ་མཚན་ཡོད་དེ། མཐར་ཐུག་དཔྱོད་པའི་རིགས་ཤེས་
309

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱིས་རྟོགས་པར་བྱ་བ་ཉིད་ཡིན་གྱི། གཟུགས་མཐོང་བ་ལ་སོགས་པ་ཐ་སྙད་པའི་ཚད་མས་ཁྱོད་མཐོང་བ་བཀག་
པ་ཡིན་ཏེ། དེའི་ཕྱིར་རོ། ། གཉིས་པ་རྟོགས་དཀའ་ནི། གཟུགས་ལ་སོགས་པ་མི་ཤེས་ཕྱིར། དེ་ནི་བསམ་མི་
ཁྱབ་པར་འདོད། ། ཅེས་གསུངས་ཏེ། དོན་ནི། འགྲེལ་བར། གང་གི་ཕྱིར་གཟུགས་ལ་སོགས་པ་ནས་སངས་
རྒྱས་ཀྱི་ཆོས་མ་འདྲེས་པའི་རྣམ་པའི་བར་གྱི་རང་བཞིན། ཞེས་པ་ནས། དེ་ནི་རྟོགས་པར་དཀའ་བ་ཉིད་ཡིན་
ནོ། ། ཞེས་ པའི་ བར་ གསུངས། འཕྲོས་ནི། རབ་འབྱོར་དེ་ ནི་ འདི་ལྟར་ཡུམ་ནི་སུས་ཀྱང་མ་ཤེས་ཏེ།
གཟུགས་དང་ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པས་མ་ཤེས་སོ། ། ཞེས་སོགས་ལས་
འཕྲོས་སོ། ། ཚིག་དོན་ནི། དོན་དམ་པའི་བདེན་པ་དེ་ནི་ཆོས་ཅན། ཐ་སྙད་པའི་བློས་རྟོགས་པར་དཀའ་བ་
ཡིན་ཏེ། བློ་དེས་བསམ་གྱིས་མི་ཁྱབ་པར་འདོད་རིགས་པའི་ཕྱིར། དེར་ཐལ། ཁྱོད་གཟུགས་ལ་སོགས་པ་ཀུན་
རྫོབ་ཀྱི་བདེན་པ་ཡིན་པར་མི་ཤེས་པའི་ཕྱིར། །
གསུམ་པ་མཇུག་བསྡུ་བ་ནི། དེ་ལྟར་ཀུན་ཤེས་ཉིད་ལུགས་ལ། ། ཞེས་པ་ནས། ཇི་སྐད་བཤད་པ་
འདིར་ཤེས་བྱ། ། ཞེས་གསུངས་ཏེ། དོན་ནི། འགྲེལ་པར། ཐམས་ཅད་ཤེས་པ་ཉིད་ཀྱི་སྐབས་སུ་དེ་ལྟར་
བཤད་པའི་ཚུལ་གྱིས། ཞེས་པ་ནས། རབ་ཏུ་དབྱེ་བ་ཤེས་པར་བྱའོ། ། ཞེས་པའི་བར་གསུངས་སོ། ། ཚིག་
དོན་ནི། ཤེས་བྱ་ཆོས་ཅན། ཀུན་ཤེས་ཉིད་ཀྱི་ལུགས་ལ་སྟེ་གཞི་ཤེས་ཀྱི་སྐབས་སུ་མི་མཐུན་ཕྱོགས་ཀྱི་གཞི་ཤེས་
དང་། གཉེན་པོའི་ཕྱོགས་ཀྱི་གཞི་ཤེས་དག་གི་རྣམ་པར་དབྱེ་བ་མ་ལུས་པ་ཡུམ་གྱི་མདོ་ལས་ཇི་སྐད་བཤད་པ་
འདིར་ཡང་དངོས་ཤུགས་ཅི་རིགས་ལ་བཤད་པ་ཤེས་པར་བྱ་སྟེ་སྔར་བཤད་པ་དེ་ལྟར་ཤེས་པར་བྱ་དགོས་པའི་
ཕྱིར། འདི་དག་གྱི་སྐབས་སུ་མཐའ་དཔྱོད་ནི་སྔར་བཤད་པ་དེས་ཤེས་པར་བྱའོ། །
གཉིས་པ་སེམས་དཔའི་གཞི་ཤེས་སྦྱོར་བ་བཤད་པ་ལ་གཉིས། དབྱེ་བ་དང་། རང་བཞིན་ནོ། ། དང་
པོ་ནི། གཟུགས་སོགས་དེ་མི་རྟག་སོགས་དང་། ཞེས་པ་ནས། སྣང་བ་རྣམ་བདུན་ཤེས་བྱེད་དོ། ། ཞེས་པའི་
བར་གསུངས་ཏེ། དོན་ནི། འགྲེལ་པར། གཟུགས་ལ་སོགས་པའི་ཆོས་ཐམས་ཅད་དང་། དེ་དག་ཉིད་ཀྱི་མི་
རྟག་པ་དང་། སྟོང་པ་ཉིད་ལ་སོགས་པ་དང་། ཞེས་པ་ནས། ཤུགས་ཀྱིས་ན་ཉན་ཐོས་ལ་སོགས་པ་ཡིན་ཇི་སྐད་
བཤད་པ་ལས་བཟློག་སྟེ་སྦྱོར་བ་ཡིན་ནོ། ། ཞེས་པའི་བར་གསུངས།འཕྲོས་ནི། རབ་འབྱོར་འདི་ལ་བྱུང་ཆེན་
ཤེར་ཕྱིན་ལ་སྤྱོད་པའི་ཚེ། གལ་ཏེ་གཟུགས་ལ་མི་སྤྱོད་ན་ཤེར་ཕྱིན་ལ་སྤྱོད་དོ། ། ཞེས་སོགས་དང་། གལ་ཏེ་
གཟུགས་རྟག་ཅེས་བྱ་བའམ་མི་རྟག་ཅེས་བྱ་བར་མི་སྤྱོད་ན་ཤེར་ཕྱིན་ལ་སྤྱོད་དོ། ། ཞེས་སོགས་དང་། གཟུགས་
རྫོགས་པའམ་མ་རྫོགས་པའོ་ཞེས་བྱ་བར་མི་སྤྱོད་ན་ཤེར་ཕྱིན་ལ་སྤྱོད་དོ། ། ཞེས་སོགས་དང༌། རྨི་ལམ་རློམ་
310

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
སེམས་སུ་མི་བྱེད། རྨི་ལམ་གྱིས་རློམ་སེམས་སུ་མི་བྱེད། རྨི་ལམ་ལ་རློམ་སེམས་སུ་མི་བྱེད་དོ། ། ཞེས་སོགས་
ལས་འཕྲོས་སོ། ། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན།
སེམས་དཔའི་གཞི་ཤེས་སྦྱོར་བ་དེ་ལ་རྣམ་པ་བཅུ་ཡོད་དེ། དེར་གྱུར་པའི་ཡུལ་གྱི་སྒོ་ནས་བཞི། ངོ་བོའི་སྒོ་ནས་
གསུམ། བྱེད་ལས་ཀྱི་སྒོ་ནས་གཉིས། ཤེར་ཕྱིན་དཔེའི་སྒོ་ནས་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ།
ཁྱད་གཞི་གཟུགས་ལ་སོགས་པ་བདེན་པར་ཞེན་པ་དང་། དེའི་ཁྱད་ཆོས་ཀྱི་མི་རྟོག་སྡུག་བསྔལ་སོགས་དང་། དེ་
ཡོན་ཏན་གྱི་རྟེན་དུ་མ་རྫོགས་པ་དང་རབ་ཏུ་རྫོགས་པ་དང་། དེ་ལ་བདེན་པར་ཆགས་པ་མེད་པ་ཉིད་ལ་བདེན་
པར་སྤྱོད་པ་བཀག་པའི་སྦྱོར་བ་དང་བཞི་ཡོད་པའི་ཕྱིར། དེ་ཡང་གཟུགས་སོགས་ཞེས་པས་གཅིག་དང་། དེ་མི་
རྟག་སོགས་དང་། ། ཞེས་པས་གཅིག དེ་མ་རྫོགས་དང་རབ་རྫོགས་དང་། ། ཞེས་ པས་ གཅིག དེ་ལ་
ཆགས་པ་མེད་ཉིད་ལ། ། སྤྱོད་པ་བཀག་པའི་སྦྱོར་བ་དང་། ། ཞེས་པས་གཅིག་བསྟན་པར་གསལ་ལོ། ། །
༈། ༈ གཉིས་པ་ངོ་བོའི་སྒོ་ནས་གསུམ་ཡོད་དེ། ལས་སུ་བྱ་བ་ལ་བདེན་ཞེན་འགོག་པ་མི་འགྱུར་བ་དང་། བྱེད་
པ་པོ་ལ་བདེན་ཞེན་འགོག་པ་བྱེད་པ་པོ་མེད་པ་ཉིད་དང་། འབྲས་བུ་ལ་བདེན་ཞེན་འགོག་པ་བྱ་དཀའ་བ་རྣམ་
པ་གསུམ་གྱི་སྦྱོར་བ་དང་གསུམ་ཡོད་པའི་ཕྱིར། བྱ་དཀའ་བ་གསུམ་ཡང་ཡོད་དེ། ཆེད་དུ་བྱ་དཀའ་བ། སྦྱོར་
བ་བྱ་དཀའ་བ། ལས་བྱ་དཀའ་བ་དང་གསུམ་ཡོད་པའི་ཕྱིར། གསུམ་པ་བྱེད་ལས་ཀྱི་སྒོ་ནས་གཉིས་ཡོད་དེ།
རིགས་ཅན་གསུམ་གྱི་སྐལ་བ་ཇི་བཞིན་འབྲས་བུ་ཐོབ་པས་འབྲས་བུ་ཡོད་པར་འདོད་པའི་སྦྱོར་བ་དེ་དང་ནི།
ཕན་ཡོན་དང་ལྡན་པའི་སྒོ་ནས་གཞན་ལ་རག་ལས་པ་མེད་པ་གང་ཡིན་པའི་སྦྱོར་བ་དང་གཉིས་ཡོད་པའི་ཕྱིར།
བཞི་བ་ཤེས་བྱེད་ཀྱི་སྒོ་ནས་གཅིག་ཡོད་དེ། སྣང་བ་རྣམ་པ་བདུན་དུ་ཤེས་པར་བྱེད་པའི་བྱང་སེམས་ཀྱི་གཞི་ཤེས་
སྦྱོར་བ་གཅིག་ཡོད་པའི་ཕྱིར། སྣང་བ་རྣམ་པ་བདུན་ཡང་ཡོད་དེ། རྨི་ལམ་དང་། སྒྱུ་མ་དང་། སྨིག་རྒྱུ་དང་།
སྒྲ་སྙན་དང་། གཟུགས་བརྙན་དང་། དྲི་ཟའི་གྲོང་ཁྱེར་དང༌། སྤྲུལ་པའི་དཔེ་བདུན་ལ་བརྟེན་ནས། ཕྱི་ནང་
ནི་ཆོས་རྣམས་བདེན་པར་མེད་ཀྱང་། རྟེན་འབྲེལ་གྱི་སྣང་བ་ཙམ་དུ་སྒྲུབ་ཚུལ་རྣམ་པ་བདུན་ཡོད་པའི་ཕྱིར།
དེའི་ཚུལ་ནི་རྣམ་བཤད་ལས་ཤེས་པར་བྱའོ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག གཞི་ཀུན་རྫོབ་དང་དོན་དམ་པའི་བདེན་
པ་གང་རུང་དུ་གནས་ཚུལ་ལ་ཕྱིན་ཅི་ལོག་ཏུ་ཞེན་པའི་གཉེན་པོར་གྱུར་པའི་སེམས་དཔའི་ཡེ་ཤེས། སེམས་
དཔའི་གཞི་ཤེས་སྦྱོར་བའི་མཚན་ཉིད་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། དེར་ཐལ། བདེན་གཉིས་གང་རུང་གི་གནས་ཚུལ་ལ་ཕྱིན་ཅི་ལོག་ཏུ་ཞེན་
31

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་གཉེན་པོར་གྱུར་པའི་སེམས་དཔའི་ཡེ་ཤེས་ཡིན་པའི་ཕྱིར། དེར་ཐལ། དེ་གཉིས་གང་རུང་གི་གནས་ཚུལ་
ལ་བདེན་པར་ཞེན་པའི་གཉེན་པོར་གྱུར་པའི་སེམས་དཔའི་ཡེ་ཤེས་ཡིན་པའི་ཕྱིར། དེར་ཐལ། བདེན་གཉིས་
གང་རུང་བདེན་པར་འཛིན་པའི་བདེན་འཛིན་གྱི་གཉེན་པོར་གྱུར་པའི་སེམས་དཔའི་ཡེ་ཤེས་ཡིན་པའི་ཕྱིར།
དེར་ཐལ། སྟོང་ཉིད་མངོན་སུམ་དུ་རྟོགས་པའི་སེམས་དཔའི་ཡེ་ཤེས་ཡིན་པའི་ཕྱིར། འདོད་ན་སླའོ། ། ཁ་
ཅིག་གཞི་ཀུན་རྫོབ་དང་དོན་དམ་པའི་སྡོད་ལུགས་གང་རུང་ལ་ཕྱིན་ཅི་ལོག་ཏུ་ཞེན་པའི་གཉེན་པོ་སྒོམ་པའི་
སེམས་དཔའི་ཡེ་ཤེས། སེམས་དཔའི་གཞི་ཤེས་སྦྱོར་བའི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་
པའི་སེམས་དཔའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་
དེ་ཕྱིར། འདོད་མི་ནུས་སོ། ། གཞན་ཡང་། དེ་མི་འཐད་པར་ཐལ། སྟོང་ཉིད་རྟོགས་པའི་སེམས་དཔའི་ཡེ་
ཤེས་ཡིན་ན། སེམས་དཔའི་གཞི་ཤེས་སྦྱོར་བ་མ་ཡིན་དགོས་པའི་ཕྱིར། དེར་ཐལ། སེམས་དཔའི་གཞི་ཤེས་
སྦྱོར་བ་ཡིན་ན། ཐེག་དམན་གྱི་རྟོགས་རིགས་སུ་གནས་དགོས་པའི་ཕྱིར། ཁ་ཅིག གཟུགས་སོགས་དེ་མི་རྟག་
སོགས་དང༌། ། ཞེས་སོགས་ཀྱི་སྐབས་ནས་བསྟན་པའི་སེམས་དཔའི་ཡེ་ཤེས་ཡིན་ན། སེམས་དཔའི་གཞི་ཤེས་
སྦྱོར་བ་ཡིན་པས་ཁྱབ་ཟེར་ན། སྟོང་ཉིད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར།
དེར་ཐལ། གཞུང་དེས་མི་རྟག་ལ་སོགས་བཅུ་དྲུག་རྟོགས་པའི་ཐེག་ཆེན་གྱི་སྦྱོར་ལམ་དེ་སྟོང་ཉིད་རྟོགས་པའི་
ཤེས་རབ་ཀྱིས་ཟིན་པའི་སེམས་དཔའི་གཞི་ཤེས་སྦྱོར་བར་དངོས་སུ་བསྟན་པ་ལ་སྒྲུབ་པའི་ཕྱིར། ཁ་ཅིག དེའི་
སྐབས་ནས་བསྟན་པའི་གཞི་ཤེས་སྦྱོར་བ་ཡིན་ན། སེམས་དཔའི་གཞི་ཤེས་སྦྱོར་བ་ཡིན་པས་ཁྱབ་ཟེར་ན། ཉན་
ཐོས་ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་དེའི་ཤུགས་བསྟན་གྱི་དམན་པའི་གཞི་
ཤེས་སྦྱོར་བ་ཡིན་པའི་ཕྱིར། དེར་ཐལ། གཞུང་དེས་བྱང་སེམས་ཀྱི་གཞི་ཤེས་སྦྱོར་བ་དངོས་སུ་བསྟན་ནས་ཉན་
ཐོས་དང་རང་རྒྱལ་གྱི་གཞི་ཤེས་སྦྱོར་བ་ཤུགས་ལ་བསྟན་པའི་ཕྱིར། དེར་ཐལ། འགྲེལ་བ་ལས། ཤུགས་ཀྱིས་ན་
ཉན་ཐོས་ལ་སོགས་པ་ཡི་ནི་ཇི་སྐད་བཤད་པ་ལས་བཟློག་སྟེ་སྦྱོར་བ་ཡིན་ནོ། ། ཞེས་གསུངས་པའི་ཕྱིར། འདོད་
ན་སླ། ཁ་ཅིག་ཀུན་རྫོབ་བདེན་པར་གྱུར་པའི་རྟག་པ་ཀུན་བཏགས་ཀྱི་མཚན་ཉིད་ཟེར་ན། མྱུ་གུ་དོན་དམ་པར་
སྐྱེ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། མཚན་ཉིད་ཡོངས་ཆད་ཀྱི་ཀུན་
ཆགས་ཡིན་པའི་ཕྱིར། མ་གྲུབ་ན། མྱུ་གུ་ཆོས་ཅན། ཁྱོད་དོན་དམ་པར་སྐྱེ་བ་མཚན་ཉིད་ཡོངས་ཆད་ཀྱི་ཀུན་
བཏགས་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། འདོད་ན། དེ་ཆོས་ཅན། རྟག་པ་ཡིན་པར་ཐལ།
འདོད་པའི་ཕྱིར། འདོད་ན། ཡོད་པར་ཐལ་ལོ། ། ཁ་ ཅིག རྟོག་པས་སྒྲོ་བཏགས་སུ་གྱུར་པ། ཀུན་
312

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
བཏགས་ཀྱི་མཚན་ཉིད་ཟེར་ན། རེ་ཞིག རི་བོང་རྭ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། དེ་ཆོས་ཅན། རྟོགས་པའི་ཡུལ་དུ་གྱུར་པར་ཐལ། འདོད་པའི་ཕྱིར། འདོད་ན། རྟོག་པའི་
གཞལ་བྱར་གྱུར་པར་ཐལ། འདོད་པའི་ཕྱིར། འདོད་ན། གཞལ་བྱ་ཡིན་པར་ཐལ། འདོད་པའི་ཕྱིར།
འདོད་མི་ནུས་སོ། ། གཞན་ཡང་། སྔོན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་
ཐལ། རྟོག་པས་སྒྲོ་འདོགས་ཀྱི་ཡུལ་ཡིན་པའི་ཕྱིར། དེར་ཐལ། རང་ལ་སྒྲོ་འདོགས་ཀྱི་རྟོག་པ་ཡོད་པའི་ཕྱིར།
དེཔར་ཐལ། རང་ལ་བདེན་པར་སྒྲོ་འདོགས་པའི་རྟོག་པ་ཡོད་པའི་ཕྱིར། འདོད་མི་ནུས་ཏེ། གཞན་དབང་
ཡིན་པའི་ཕྱིར། གཞན་ཡང་། དེ་མི་འཐད་པར་ཐལ། རང་འཛིན་རྟོག་པས་སྒྲོ་བཏགས་ཙམ་ཡིན་ན། རྟོག་
པས་སྒྲོ་བཏགས་ཙམ་ཡིན་པས་མ་ཁྱབ། རྟོག་པས་སྒྲོ་བཏགས་པ་ཙམ་གྱིས། རྟོག་པས་སྒྲོ་བཏགས་ཙམ་དུ་མི་
འགྲུབ་པའི་ཕྱིར། ཕྱི་མ་དེར་ཐལ། བདེན་པར་བཟུང་བ་ཙམ་གྱིས། ། བདེན་གྲུབ་ཏུ་མི་འགྱུར་པའི་ཕྱིར།
ཁ་ཅིག རྒྱུ་རྐྱེན་ལས་སྐྱེས་པ། གཞན་དབང་གི་མཚན་ཉིད་ཟེར་ན། མྱུ་གུ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། དངོས་པོ་ཡིན་པའི་ཕྱིར། འདོད་ན། དེ་རྒྱུ་ལས་ཀྱང་སྐྱེས་པར་ཐལ།
འདོད་པའི་ཕྱིར། འདོད་མི་ནུས་ཏེ། རྒྱུའི་བྱེ་བྲག་ཡིན་པའི་ཕྱིར། གཞན་ཡང་། རྒྱུ་རྐྱེན་ཆོས་ཅན། རྒྱུ་རྐྱེན་
ལས་སྐྱེས་པར་ཐལ། གཞན་དབང་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ལས་མ་སྐྱེས་པར་
ཐལ། ཁྱོད་བདག་མེད་ཡིན་པའི་ཕྱིར། ཁ་ཅིག རང་གི་རྒྱུ་རྐྱེན་ལས་སྐྱེས་པ། གཞན་དབང་གི་མཚན་ཉིད།
ཟེར་ན། དོན་ཐོག་ཏུ་འཐད་མོད། འོན་ཀྱང་། གཞན་དབང་ཡོད་ན། རང་གི་རྒྱུ་རྐྱེན་ལས་སྐྱེས་པ་ཡོད་
དགོས་པར་ཐལ། དམ་བཅའ་འཐད་པའི་ཕྱིར། འདོད་ན། རི་བོང་རྭ་ཆོས་ཅན། དེར་ཐལ། དེའི་ཕྱིར།
དེར་ཐལ། འདུས་བྱས་ཡོད་པའི་ཕྱིར། འདོད་མི་ནུས་སོ། ། རེ་ཞིག་སོང་། ཁ་ཅིག རང་ལ་དམིགས་ནས་
བསྒོམས་པས་ཤེས་སྒྲིབ་དག་པར་གྱུར་པའི་རྣམ་དག་ལམ་གྱི་དམིགས་པ། ཡོངས་གྲུབ་ཀྱི་མཚན་ཉིད་ཟེར་ན།
མི་རྟག་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རང་ལ་དམིགས་ནས་བསྒོམས་
པས་འཚང་རྒྱ་བར་འགྱུར་པའི་ཕྱིར། གཞན་ཡང་། དེ་ཆོས་ཅན། རང་ལ་དམིགས་ནས་བསྒོམས་པས་ཤེས་
སྒྲིབ་དག་པར་འགྱུར་པའི་རྣམ་དག་ལམ་གྱི་དམིགས་པ་ཡིན་པར་ཐལ། རང་ལ་དམིགས་ནས་བསྒོམས་པས་ཤེས་
སྒྲིབ་དག་པར་འགྱུར་པ་གང་ཞིག རྣམ་དག་ལམ་གྱི་དམིགས་པ་ཡིན་པའི་ཕྱིར། དང་པོ་དེར་ཐལ། རང་ལ་
དམིགས་ནས་མི་རྟག་པར་བསྒོམས་པས་ཉོན་སྒྲིབ་སྤོང་པར་འགྱུར། བདེན་སྟོང་དུ་བསྒོམས་པས་ཤེས་སྒྲིབ་སྤོང་
པར་འགྱུར་པའི་ཕྱིར། དང་པོ་དེར་ཐལ། མི་རྟག་པར་བསྒོམས་པས་ཉོན་སྒྲིབ་སྤོང་ནུས་པར་ཁས་བླངས་པ་
313

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཙམ་གྱིས། མི་རྟག་པ་ཙམ་བསྒོམས་པས་ཉོན་སྒྲིབ་སྤོང་ནུས་པར་ཁས་ལེན་མི་དགོས་པའི་ཕྱིར། དེར་ཐལ།
སྟོང་ཉིད་རྟོགས་པས་འཚང་རྒྱ་བར་ཁས་བླངས་པ་ཙམ་གྱིས། དེ་རྟོགས་པ་ཙམ་གྱིས་འཚང་རྒྱུ་བར་ནུས་པར་
ཁས་ལེན་མི་དགོས་པའི་ཕྱིར། མ་གྲུབ་ན། སྟོང་ཉིད་རྟོགས་པ་ཙམ་གྱིས་འཚང་རྒྱ་ནུས་པར་ཐལ། སྟོང་ཉིད་
རྟོགས་པས་འཚང་རྒྱ་ནུས་པའི་ཕྱིར། དེར་ཐལ། ཚོགས་བསགས་ནས་འཚང་རྒྱ་ནུས་པའི་ཕྱིར། གོང་དུ་
འདོད་ན། འཚང་རྒྱ་བ་ལ་ཕར་ཕྱིན་དྲུག་བསྒོམ་མི་དགོས་པར་ཐལ་ལོ། ། ཁ་ཅིག རང་ལ་དམིགས་ནས་
བདེན་སྟོང་དུ་བསྒོམས་པས་ཤེས་སྒྲིབ་དག་པར་ནུས་ན། རང་ལ་དམིགས་ནས་བསྒོམས་པས་ཤེས་སྒྲིབ་དག་པར་
ནུས་པས་ཁྱབ་ཟེར་ན། ལོག་ལྟ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། ལོག་ལྟ་བསྒོམས་
པས་ཤེས་སྒྲིབ་སྤོང་ནུས་པར་ཐལ། ལོག་ལྟ་དམིགས་ཡུལ་དུ་བྱས་ནས་བསྒོམས་པས་ཤེས་སྒྲིབ་སྤོང་ནུས་པའི་
ཕྱིར། དེར་ཐལ། ལོག་ལྟ་ལ་དམིགས་ནས་བསྒོམས་པས་ཤེས་སྒྲིབ་དག་པར་བྱེད་ནུས་པའི་ཕྱིར། རྟགས་ཁས།
འདོདན་སླའོ། ། ཁ ཅིག རང་ཉིད་ལ་དམིགས་ནས་བདེན་པར་བཟུང་བས་ཡོན་ཏན་ཅི་རིགས་སྐྱེ་བོ་ལ་
གེགས་བྱེད་ན། ཡོན་ཏན་གྱི་རྟེན་དུ་མ་རྫོགས་པས་ཁྱབ་ཟེར་ན། རྣམ་མཁྱེན་བདེན་སྟོང་ཆོས་ཅན། དེར་ཐལ།
དེའི་ཕྱིར། དེར་ཐལ། རྣམ་མཁྱེན་བདེན་སྟོང་བདེན་པར་བཟུང་ནས་ཡོན་ཏན་ཅི་རིགས་སྐྱེ་བ་ལ་གེགས་བྱེད་
པའི་ཕྱིར། དེར་ཐལ། བདེན་སྟོང་བདེན་གྲུབ་ཏུ་བཟུང་ན་ཡོན་ཏན་ཐོབ་པ་ལ་གེགས་བྱེད་པའི་ཕྱིར། དེར་
ཐལ། རྩ་ཤེས་ལས། གང་དག་སྟོང་པ་ཉིད་ལྟ་བ། ། དེ་དག་སྒྲུབ་ཏུ་མེད་པར་གསུངས། ། ཞེས་གསུངས་
པའི་ཕྱིར། འདོད་ན། དེ་ཆོས་ཅན། ཡོན་ཏན་གྱི་རྟེན་དུ་རྫོགས་པར་ཐལ། དོན་དམ་བདེན་པ་ཡིན་པའི་
ཕྱིར། ཁ་ཅིག རང་ཉིད་ལ་དམིགས་ནས་བདེན་སྟོང་དུ་བསྒོམས་པས་རྟོགས་པ་གོང་ནས་གོང་འཕེལ་དུ་
འགྱུར་ན། ཡོན་ཏན་གྱི་རྟེན་དུ་རྫོགས་པས་ཁྱབ་ཟེར་ན། བདེན་འཛིན་ཆོས་ཅན། དེར་ཐལ། དེའི་ཕྱིར།
དེར་ཐལ། ཆོས་ཐམས་ཅད་བདེན་སྟོང་དུ་དམིགས་ནས་བསྒོམས་པས་སྒོམ་པ་པོ་རྟོགས་པ་གོང་འཕེལ་དུ་འགྱུར་
པའི་ཕྱིར། འདོད་མི་ནུས་ཏེ། ཡོན་ཏན་གྱི་རྟེན་དུ་མ་རྫོགས་པའི་ཕྱིར། དེར་ཐལ། སྒྲིབ་པ་ཡིན་པའི་ཕྱིར།
ཁ་ཅིག དེ་མ་རྫོགས་དང་རབ་རྫོགས་དང་ཞེས་པའི་དངོས་བསྟན་གྱིས་མ་རྫོགས་པའི་ཆོས་ཡིན་ན། མ་རྫོགས་
པའི་ཆོས་ཡིན་པས་ཁྱབ། དེའི་སྐབས་ནས་བསྟན་པའི་རྫོགས་པའི་ཆོས་ཡིན་ན། རྫོགས་པའི་ཆོས་ཡིན་པས་
ཁྱབ་ཟེར་ན། གཟུགས་མི་རྟག་པ་ཆོས་ཅན། ཕྱི་མ་དེར་ཐལ། དེའི་ཕྱིར། དེར་ཐལ། དེའི་སྐབས་ནས་
བསྟན་པའི་ཡོན་ཏན་གྱི་རྟེན་དུ་རྫོགས་པའི་ཆོས་ཡིན་པའི་ཕྱིར། འདོད་ན། གཟུགས་ཀྱང་རྫོགས་པའི་ཆོས་
ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། གཞན་ཡང་། གཟུགས་བདེན་སྟོང་སྒྱུ་མ་ལྟ་བུ་ཆོས་
314

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ་། ：
ཅན། དེར་ཐལ། དེའི་ཕྱིར། རྟགས་སླའོ། །
གཉིས་པ་རང་གི་ལུགས་ལ་ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས། སེམས་
དཔའི་གཞི་ཤེས་སྦྱོར་བའི་མཚན་ཉིད། དེ་ལ་ཟིན་བྱེད་ཀྱི་སྒོ་ནས་དབྱེ་ན། སྔར་བཤད་པ་ལྟར་བཅུ་ཡོད།
འདིའི་དངོས་བསྟན་གྱི་གཙོ་བའི་དབང་དུ་བྱས་པའི་སེམས་དཔའི་གཞི་ཤེས་སྦྱོར་བ་ནི། ཐེག་ཆེན་གྱི་སྦྱོར་ལམ་
ལ་བྱེད་པ་ཡིན་ཏེ། རྣམ་བཤད་ལས། འདིར་བཤད་པར་བྱ་བའི་གཙོ་བོ་གཞི་ཤེས་སྦྱོར་བ་ནི། མཐོང་ལམ་གྱི་
སྐབས་སུ་བྱང་ཆུབ་སེམས་དཔའི་རྒྱུད་ཀྱི་འདའ་བར་བྱ་བའི་མངོན་རྟོགས་དེའི་རྒྱུ་མི་རྟག་སོགས་བཅུ་དྲུག་གི་རྣམ་
པ་ཅན་གྱི་བྱང་སེམས་ཀྱི་སྦྱོར་ལམ་དེ་ཉིད་ཡིན་ལ། ཞེས་གསུངས་པའི་ཕྱིར། རང་འཛིན་རྟོག་པས་སྒྲོ་བཏགས་
ཙམ། ཀུན་བཏགས་ཀྱི་མཚན་ཉིད་དམ། རང་ཉིད་ཀུན་བཏགས་ཡིན་པའི་མཚན་ཉིད། དེ་ལ་མཚན་ཉིད་
ཡོངས་ཆད་ཀྱི་ཀུན་བཏགས་དང་། རྣམ་གྲངས་པའི་ཀུན་བཏགས་གཉིས། དང་པོ་ནི། མྱུ་གུ་བདེན་པར་གྲུབ་
པ་ལྟ་བུ། ཕྱི་མ་ནི། མྱུ་གུ་རྟག་སྟོང་ལྟ་བུ། རང་གི་རྒྱུ་རྐྱེན་ལས་སྐྱེས་པ། གཞན་དབང་གི་མཚན་ཉིད་དམ།
རང་ཉིད་གཞན་དབང་ཡིན་པའི་མཚན་ཉིད། དེ་ལ་དག་མ་དག་གི་གཞན་དབང་གཉིས། དང་པོ་ནི། རྣམ་
མཁྱེན་ལྟ་བུ། ཕྱི་མ་ནི་བདེན་འཛིན་ལྟ་བུ། རྣམ་དག་ལམ་གྱི་དམིགས་པ་མཐར་ཐུག ཡོངས་གྲུབ་ཀྱི་མཚན་
ཉིད། དེ་ལ་སྒྲས་བརྗོད་རིགས་ཀྱིས་དབྱེ་ན། འགྱུར་མེད་ཡོངས་གྲུབ་དང་། ཕྱིན་ཅི་མ་ལོག་པའི་ཡོངས་གྲུབ་
གཉིས། དང་པོ་དང་ཆོས་ཉིད་དོན་གཅིག ཕྱི་མ་ནི། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལྟ་བུ།
གཟུགས་ལྟ་བུའི་སྟོང་ཉིད་ནས་མཚན་ཉིད་གསུམ་འཇོག་ཚུལ་ཡོད་དེ། གཟུགས་གཟུགས་ཀྱི་སྟེང་གི་གཞན་
དབང་དང་། གཟུགས་ལ་བདེན་པར་སྒྲོ་བཏགས་པའི་བཏགས་ཆ་དེ་ཀུན་བཏགས་དང་། བཏགས་པ་ལྟར་
བདེན་པར་མ་གྲུབ་པ་དེ། དེའི་སྟེང་གི་ཡོངས་གྲུབ་ཡིན་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་
མཐོང་ལམ་ཆོས་ཅན། སེམས་དཔའི་གཞི་ཤེས་སྦྱོར་བ་ཡིན་པར་ཐལ། ཐེག་དམན་གྱི་རྟོགས་རིགས་སུ་གནས་
པའི་སེམས་དཔའི་ཡེ་ཤེས་ཡིན་པའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། སེམས་དཔའི་
གཞི་ཤེས་དངོས་ཡིན་པའི་ཕྱིར། ཟེར་ན། མ་ཁྱབ། ཁ་ཅིག གཟུགས་བདེན་གྲུབ་ཆོས་ཅན། ཀུན་བཏགས་
ཡིན་པར་ཐལ། མཚན་ཉིད་ཡོངས་ཆད་ཀྱི་ཀུན་བཏགས་ཡིན་པའི་ཕྱིར། འདོད་ན། དེ་ཆོས་ཅན། དེ་མ་
ཡིན་པར་ཐལ། སེམས་དཔའི་གཞི་ཤེས་དངོས་ཡིན་པའི་ཕྱིར། ཟེར་ན། མ་ཁྱབ། ཁ་ཅིག གཟུགས་བདེན་
གྲུབ་ཆོས་ཅན། ཀུན་བཏགས་ཡིན་པར་ཐལ། མཚན་ཉིད་ཡོངས་ཆད་ཀྱི་ཀུན་བཏགས་ཡིན་པའི་ཕྱིར། དེར་
315

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། མེད་ངེས་ཡིན་པའི་ཕྱིར། འདོད་ན། དེ་མ་ཡིན་པར་ཐལ། གཞན་དབང་ཡིན་པའི་ཕྱིར། དེར་ཐལ།
གཟུགས་ཡིན་པའི་ཕྱིར། དེར་ཐལ། ཀུན་བཏགས་ཀྱི་གཟུགས་ཡིན་པའི་ཕྱིར་ན་རེ་ཞིག་མ་ཁྱབ། རྟགས་དེར་
ཐལ། གཟུགས་ཀྱི་སྟེང་གི་ཀུན་བཏགས་ཀྱི་གཟུགས་ཡིན་པའི་ཕྱིར་ན། མ་ཁྱབ། ཁོ་ན་རེ། གཟུགས་བདེན་
སྟོང་ཆོས་ཅན། ཡོངས་གྲུབ་ཡིན་པར་ཐལ། ཆོས་ཉིད་ཡིན་ པའི་ཕྱིར། འདོད་ན། མ་ཡིན་ པར་ ཐལ།
གཞན་དབང་ཡིན་པའི་ཕྱིར། དེར་ཐལ། འདུས་བྱས་ཡིན་པའི་ཕྱིར། དེར་ཐལ། གཟུགས་ཡིན་པའི་ཕྱིར།
དེར་ཐལ། ཆོས་ཉིད་ཀྱི་གཟུགས་ཡིན་པའི་ཕྱིར། མ་ཁྱབ་པའམ། མ་གྲུབ་ན། དེར་ཐལ། གཟུགས་ཀྱི་སྟེང་
གི་ཆོས་ཉིད་ཀྱི་གཟུགས་ཡིན་པའི་ཕྱིར་ན། མ་ཁྱབ། ཁ་ཅིག མྱུ་གུ་བདེན་སྟོང་ཆོས་ཅན། ཡོན་ཏན་ཡིན་
པར་ཐལ། ཡོན་ཏན་གྱི་རྟེན་དུ་རྫོགས་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། རང་ཉིད་ལ་
དམིགས་ནས་བསྒོམས་པས་རྟོགས་པ་གོང་འཕེལ་དུ་འགྱུར་པའི་ཕྱིར། ཁྱབ་སྟེ། སྐབས་འདིར་ཡོན་ཏན་གྱི་
རྟེན་དུ་རྫོགས་མ་རྫོགས་ནི་ཁྱད་པར་དེ་དང་ལྡན་མི་ལྡན་གྱི་སྒོ་ནས་འཇོག་པའི་ཕྱིར། འདོད་ན་སླ། ཁ་ཅིག
གང་ཟག་གི་བདག་མེད་ཕྲ་མོ་ཆོས་ཅན། ཡོན་ཏན་གྱི་རྟེན་དུ་རྫོགས་པར་ཐལ། ཡོངས་གྲུབ་ཡིན་པའི་ཕྱིར།
དེར་ཐལ། རྣམ་དག་ལམ་གྱི་དམིགས་པ་མཐར་ཐུག་ཡིན་པའི་ཕྱིར། དེར་ཐལ། ཉོན་སྒྲིབ་དག་པར་འགྱུར་
པའི་རྣམ་དག་ལམ་གྱི་དམིགས་པ་མཐར་ཐུག་ཡིན་པའི་ཕྱིར། ཟེར་ན། མ་ཁྱབ། འདོད་ན། དེ་ཆོས་ཅན།
ཡོན་ཏན་གྱི་རྟེན་དུ་མ་རྫོགས་པར་ཐལ། ཀུན་རྫོབ་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ།
ཀུན་རྫོབ་བདེན་པ་ཡིན་པའི་ཕྱིར། ཁ་ཅིག སྟོང་ཉིད་མངོན་སུམ་དུ་རྟོགས་པའི་སློབ་པ་ཡེ་ཤེས་ཆོས་ཅན།
ཡོངས་གྲུབ་ཡིན་པར་ཐལ། ཕྱིན་ཅི་མ་ལོག་པའི་ཡོངས་གྲུབ་ཡིན་པའི་ཕྱིར། ཟེར་ན། མ་ཁྱབ། རྟགས་དེར་
ཐལ། ཆོས་ཅན་དེའི་ཕྱིར། ཁྱབ་སྟེ། དེ་ཡིན་ན། ཡུལ་ཅན་དོན་དམ་བདེན་པ་ཡིན་དགོས་པའི་ཕྱིར། །
གཉིས་པ་རང་བཞིན་ནི། གཟུགས་ལ་སོགས་ལ་རློམ་མེད་པ། ། རྣམ་བཞི་དེའི་མཉམ་པ་ཉིད། །
ཅེས་གསུངས་ཏེ། དོན་ནི། འགྲེལ་པར། གཟུགས་ལ་སོགས་པ་ལ་མངོན་པར་ཞེན་པ་དང་། ཞེས་པ་ནས།
མཉམ་པ་ཉིད་ཡིན་ནོ། ། ཞེས་པའི་བར་གསུངས། འཕྲོས་ནི། གཟུགས་རློམ་སེམས་སུ་མི་བྱེད། གཟུགས་
ཀྱིས་རློམ་སེམས་སུ་མི་བྱེད། གཟུགས་བདག་གི་ཞེས་བྱ་བར་རློམ་སེམས་སུ་མི་བྱེད། གཟུགས་ལ་རློམ་སེམས་སུ་
མི་བྱེད། ཅེས་སོགས་ཀྱི་མདོ་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་
པའོ། ། དང་པོ་ནི། ཤེས་བྱ་ཆོས་ཅན། འདིར་བསྟན་སེམས་དཔའི་གཞི་ཤེས་སྦྱོར་བ་དེ་ཡི་མཉམ་པ་ཉིད་དེ་
ལ་རྣམ་པ་བཞི་ཡོད་དེ། ཡུལ་གཟུགས་ལ་སོགས་པའི་ངོ་བོ་དང་མཚན་མ་དང་དབྱེ་བ་དང་ཡུལ་ཅན་ལ་བདེན་
316

༄༅} ༣ མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
པར་རློམ་པ་མེད་པའི་སྦྱོར་བ་རྣམས་སུ་ཡོད་པའི་ཕྱིར།
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ཡུལ་ཡུལ་ཅན་ལ་བདེན་ཞེན་འགོག་
པའི་སེམས་དཔའི་ཡེ་ཤེས། སེམས་དཔའི་གཞི་ཤེས་སྦྱོར་བའི་མཉམ་ཉིད་ཀྱི་མཚན་ཉིད་ཟེར་ན། ཐེག་ཆེན་གྱི་
བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། སེམས་དཔའི་གཞི་
ཤེས་སྦྱོར་བ་ཡིན་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ།
འདོད་པའི་ཕྱིར། འདོད་མི་ནུས་སོ། ། ཁ་ཅིག ཡུལ་ཡུལ་ཅན་བདེན་སྟོང་མཉམ་པ་ཉིད་དུ་རྟོགས་པའི་
སེམས་དཔའི་ཡེ་ཤེས། སེམས་དཔའི་གཞི་ཤེས་སྦྱོར་བའི་མཉམ་ཉིད་ཀྱི་མཚན་ཉིད་ཟེར་ན། གང་ཟག་གི་
བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། དེར་ཐལ། ཐེག་དམན་གྱི་རྟོགས་རིགས་སུ་གནས་པའི་ སེམས་དཔའི་ཡེ་ཤེས་ཡིན་ པའི་ཕྱིར།
འདོད་ན། སྟོང་ཉིད་རྟོགས་པའི་སེམས་དཔའི་ཡེ་ཤེས་ཡིན་པར་ཐལ་ལོ། ། ཁ་ཅིག སྟོང་ཉིད་རྟོགས་པའི་
ཤེས་རབ་ཀྱིས་ཟིན་ཅིང་། ཉན་ཐོས་ཀྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས། སེམས་དཔའི་གཞི་
ཤེས་སྦྱོར་བའི་མཉམ་ཉིད་ཀྱི་མཚན་ཉིད་ཟེར་ན། གཟུགས་ཕྱི་རོལ་དོན་གྱིས་སྟོང་པ་མངོན་སུམ་དུ་རྟོགས་པའི་
ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཉན་ཐོས་ཀྱི་
རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག སེམས་དཔའི་གཞི་ཤེས་
སྦྱོར་བ་ཡིན་ན། སེམས་དཔའི་གཞི་ཤེས་སྦྱོར་བའི་མཉམ་ཉིད་ཡིན་པས་ཁྱབ་ཟེར་ན། བདེན་འཛིན་གྱིས་
བཅིངས་བཞིན་དུ་འདུས་བྱས་མི་རྟག་པར་རྟོགས་པའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་
ཕྱིར། དེར་ཐལ། ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས་ཡིན་པའི་ཕྱིར། འདོད་ན།
སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་ཐལ། འདོད་པའི་ཕྱིར། ཁྱབ་སྟེ། མཉམ་ཉིད་ཅེས་པས་སྟོང་
ཉིད་རྟོགས་པའི་ཤེས་རབ་ཀྱིས་ཟིན་དགོས་པར་བསྟན་པའི་ཕྱིར། དེར་ཐལ། དེ་ལ་མཉམ་ཉིད་ཀྱི་མིང་སྨོས་པ་
ལ་དགོས་པ་ཡོད་པའི་ཕྱིར། །
གཉིས་པ་རང་ལུགས་ལ། སེམས་དཔའི་གཞི་ཤེས་སྦྱོར་བའི་ཡུལ་ཡུལ་ཅན་བདེན་སྟོང་དུ་རྟོགས་པའི་
ཤེས་རབ་ཀྱིས་ཟིན་པའི་སྒོ་ ནས་ ཉན་ཐོས་ཀྱི་རྟོགས་རིགས་གནས་ པའི་ཐེག་ཆེན་གྱི་དོན་མངོན་རྟོགས་དེ།
སྐབས་འདིར་དངོས་སུ་བསྟན་པའི་སེམས་དཔའི་གཞི་ཤེས་སྦྱོར་བའམ་ཉིད་ཀྱི་མཚན་ཉིད། སྤྱིར་སྟོང་ཉིད་
རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས།
317

༄༅། ༈ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་དཔའི་གཞི་ཤེས་སྦྱོར་བའི་མཉམ་ཉིད་ཀྱི་མཚན་ཉིད། མཚན་གཞི་ནི་མི་རྟག་སོགས་བཅུ་དྲུག་རྟོགས་པའི་
ཐེག་ཆེན་གྱི་སྦྱོར་ལམ་ལྟ་བུའོ། །
གསུམཔ་རྩོད་པ་སྤོང་ལ། ཁ་ཅིག་སེམས་དཔའི་གཞི་ཤེས་སྦྱོར་བའི་མཉམ་ཉིད་ཡིན་ན། སྟོང་ཉིད་
རྟོགས་པའི་ཡེ་ཤེས་ཡིན་དགོས་པར་ཐལ། དེ་ཡིན་ན། སེམས་དཔའི་གཞི་ཤེས་སྦྱོར་བའི་ཡུལ་ཡུལ་ཅན་བདེན་
སྟོང་མཉམ་པ་ཉིད་དུ་རྟོགས་པའི་ཡེ་ཤེས་ཡིན་དགོས་པའི་ཕྱིར། དེར་ཐལ། དེ་ལྟར་དགོས་པ་རྣམ་བཤད་ལས་
གསུངས་པའི་ཕྱིར་ཟེར་ན། སྐྱོན་མེད་དེ། དེ་ནི་ཟིན་ལ་དགོངས་པའི་ཕྱིར། ཁ་ཅིག ཐེག་དམན་གྱི་རྒྱུད་ལ་
སེམས་དཔའི་གཞི་ཤེས་སྦྱོར་པའི་མཉམ་ཉིད་མེད་པར་ཐལ། དེ་ཡིན་ན། སྟོང་ཉིད་རྟོགས་པའི་ཤེས་ཀྱིས་ཟིན་
པས་ཁྱབ་པའི་ཕྱིར། འདོད་ན། དེ་ཡོད་པར་ཐལ། དེའི་རྒྱུད་ལ་གཞི་ཤེས་སྦྱོར་བ་ཡོད་པའི་ཕྱིར་ན། མ་
ཁྱབ། ། །
གསུམ་པ་སྦྱོར་བ་བསྒོམ་པའི་འབྲས་བུ་བཤད་པ་ལ་གཉིས། སྐད་གཅིག་མ་མདོར་བསྟན་པ། རྣམ་པ་
རྒྱས་པར་བཤད་པའོ། ། དང་པོ་ནི། སྡུག་བསྔལ་ལ་སོགས་བདེན་པ་ལ། ། ཞེས་སོགས་རྐང་པ་བཞི་གསུངས་
ཏེ། དོན་ནི། བྱང་སེམས་མཐོང་ལམ་པའི་རྒྱུད་ཀྱི་སྡུག་བསྔལ་ལ་སོགས་པའི་བདེན་པ་བཞི་པོ་སོ་སོ་ལ་དམིགས་
ནས་ཆོས་ཤེས་པའི་བཟོད་པ་དང་། རྗེས་སུ་ཤེས་པའི་བཟོད་པ་དང་། ཆོས་དང་རྗེས་སུ་ཤེས་པའི་མཐོང་ལམ་
སྐད་ཅིག་མ་བཅུ་དྲུག་གི་བདག་ཉིད་འདི་ཆོས་ཅན། ཀུན་ཤེས་པའི་ཚུལ་མཐོང་ལམ་པའི་ལམ་ཡིན་ཏེ། འདའ་
བྱེད་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། ཞེས་འཆད་པ་ལ། འགྲེལ་པར། བདེན་པ་སོ་སོ་ལ་
ཆོས་ཤེས་པའི་བཟོད་པ་དང་། ཞེས་པ་ནས། ཐམས་ཅད་ཤེས་པ་ཉིད་ཀྱི་སྐབས་སུ་མཐོང་བའི་ལམ་ཡིན་
ནོ། ། ཞེས་པའི་བར་གསུངས་པའི་ཕྱིར། །
གཉིས་པ་རྒྱས་པར་བཤད་པ་ལ། གཟུགས་རྟག་མ་ཡིན་མི་རྟག་མིན། ། ཞེས་པ་ནས། ཀུན་ཤེས་ཉིད་
ཀྱི་སྐད་ཅིག་མ། ། ཞེས་པའི་བར་གསུངས་ཏེ། དོན་གྱི་འགྲེལ་པར། ངོ་བོ་ཉིད་མེད་པའི་ཕྱིར་གཟུགས་ལ་
སོགས་པ་རྟག་པ་དང་མི་རྟག་པ་ཉིད་དང་བྲལ་བས་ན། ཞེས་པ་ནས། ཤེས་པ་སྐྱེ་བ་མེད་པ་ཞེས་བྱ་བ་ནི་ལམ་གྱི་
བདེན་པ་ཡིན་ཏེ། ཞེས་པའི་བར་གསུངས། ཤེས་བྱ་ཆོས་ཅན། རྩ་འགྲེལ་དེ་དག་གང་ལ་འཕྲོས་པ་ཡོད་དེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་བླ་ན་མེད་པ་ཡང་དག་པར་རྫོགས་པའི་བྱུང་
ཆུབ་ཏུ་མངོན་པར་རྫོགས་པར་སངས་རྒྱས་ནས་གཟུགས་རྟག་ཅེས་བྱ་བའམ། མི་རྟག་ཅེས་བྱ་བར་ཆོས་སྟོན་
པར་མི་འགྱུར་རོ། ། ཞེས་པ་ནས། རབ་འབྱོར་གལ་ཏེ་བྱང་ཆེན་གྱི་ཤེར་ཕྱིན་ལ་སྤྱོད་པ་ཚེ། དེ་ལྟར་རྣམ་པར་
318

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
མི་རྟོག། དེ་ལྟར་མི་དམིགས་ཏེ། དེ་ལྟར་འཕྲོ་བར་ཡང་མི་བྱེད་ན་ཤེར་ཕྱིན་ལ་སྤྱོད་པའོ། ། ཞེས་པའི་བར་གྱི་
མདོ་ལས་འཕྲོས་པའི་ཕྱིར། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ལ་
གཉིས། སོ་སོར་བཤད་པ་དང་། དོན་བསྡུ་པའོ། ། སྡུག་བསྔལ་གྱི་བདེན་པས་བསྡུས་པའི་གཟུགས་སོགས་
ཆོས་ཅན། དོན་དམ་པར་རྟག་པ་ཡང་མ་ཡིན་མི་རྟག་པ་ཡང་མ་ཡིན་ཏེ། དོན་དམ་པར་རྟག་མི་རྟག་དང་བྲལ་
པའི་ཕྱིར། དེར་ཐལ། དོན་དམ་པར་ངོ་བོ་ཉིད་མེད་པའི་ཕྱིར། རྟགས་འདི་འོག་མ་རྣམས་ལ་ཡང་སྦྱོར།
སྡུག་བདེན་གྱི་རྣམ་པ་ནི། དོན་དམ་པར་རྟག་ཆད་ཀྱི་མཐལ་ལས་འདས་པ་དང༌། སྡུག་བསྔལ་དོན་གཞན་གྱིས་
སྟོང་པ་རང་བཞིན་གྱིས་རྣམ་པར་དག་པ་དང་། སྡུག་བསྔལ་རང་དབང་བའི་བདག་གི་ངོ་བོར་མ་གྲུབ་པ་དོན་
དམ་པར་མ་སྐྱེས་པ་དང་མ་འགགས་པ་སོགས་ཀྱིས་ཀུན་ནས་ཉོན་མོངས་པ་དང་རྣམ་པར་བྱང་བ་མ་ཡིན་ཏེ།
རིམ་པ་བཞིན་དོན་དམ་པར་སྡུག་བསྔལ་དང་སྡུག་བསྔལ་མ་ཡིན་པ་དང་བྲལ་པའི་ཕྱིར་དང་། སྟོང་མི་སྟོང་དང་
བྲལ་བའི་ཕྱིར་དང་། བདག་དང་བདག་མེད་པ་དང་བྲལ་བའི་ཕྱིར་རོ། ། དེ་དག་ཆོས་ཅན། ཐེག་ཆེན་
མཐོང་ལམ་སྡུག་བསྔལ་ཤེས་བཟོད་ཀྱི་དམིགས་ཚུལ་ཡིན་ཏེ། དེས་ཁྱོད་དེ་ལྟར་དོན་དམ་པར་མ་གྲུབ་པར་
མངོན་སུམ་དུ་རྟོགས་པའི་ཕྱིར། ཀུན་འབྱུང་ནི་དོན་དམ་པར་མ་གྲུབ་པ་ནམ་མ་ཁའ་དང་འདྲ་བ་དང་། ཆགས་
པ་ལ་སོགས་པའི་སྲིད་པ་དོན་དམ་པར་གྲུབ་པ་སྤངས་པ་དང་། དེ་དག་དོན་དམ་པར་ཡོངས་སུ་འཛིན་པ་ལས་
གྲོལ་བ་དང༌། དེ་དོན་དམ་པར་ངོ་བོ་ཉིད་ཀྱིས་བརྗོད་དུ་མེད་པ་ཡིན་ཏེ། རིམ་པ་བཞིན་སྡུག་བསྔལ་གྱི་རྒྱུ་དང་
དེའི་རྒྱུ་མ་ཡིན་པ་དང་། ཀུན་འབྱུང་དང་ཀུན་འབྱུང་མ་ཡིན་པ་དང་། རབ་སྐྱེ་དང་རབ་སྐྱེ་མ་ཡིན་པ་དང་།
རྐྱེན་དང་རྐྱེན་མ་ཡིན་པར་དོན་དམ་པར་མ་གྲུབ་པའི་ཕྱིར། དེ་དག་ཆོས་ཅན། ཀུན་འབྱུང་ཤེས་བཟོད་ཀྱི་
དམིགས་པ་ཡིན་ཏེ། དེས་དེ་ལྟར་དོན་དམ་པར་མ་གྲུབ་པར་མངོན་སུམ་དུ་རྟོགས་པའི་ཕྱིར། འགོག་པའི་
བདེན་པ་འདིའི་དོན་སྡུག་བསྔལ་སྤང་པའི་བྲལ་བ་ནི།དོན་དམ་པད་མེད་པའི་རྒྱུ་མཚན་གང་གི་ཕྱིར་ན་དེའི་ཚིག་
ཏུ་བརྗོད་པ་ཡིས་གཞན་རྒྱུད་ལ་དོན་དམ་པར་སྦྱིན་དུ་མེད་པ་དང༌། བྲལ་བ་དེ་དམིགས་པ་དོན་དམ་པར་མེད་
པར་བྱེད་པ་དང་། རྟག་ཆད་ལས་འདས་ཤིང་རང་བཞིན་གྱིས་ཤིན་ཏུ་རྣམ་པར་དག་པ་དང་། ནང་ཐམས་ཅད་
མི་འབྱུང་པའི་ཕན་ཡོན་དང་ལྡན་པ་ཡིན་ཏེ། རིམ་པ་བཞིན་འགོག་པ་དང་འགོག་པ་མ་ཡིན་པ་དང་། ཞི་བ་
དང་ཞི་བ་མ་ཡིན་པ་དང་། གྱ་ནོམ་དང་གྱ་ནོམ་མ་ཡིན་པ་དང་། ངེས་འབྱུང་དང་ངེས་འབྱུང་མ་ཡིན་པར་དོན་
དམ་པར་མ་གྲུབ་པའི་ཕྱིར། དེ་དག་ཆོས་ཅན། འགོག་པ་ཤེས་བཟོད་ཀྱི་དམིགས་པ་ཡིན་ཏེ། དེས་དེ་ལྟར་
དོན་དམ་པར་མ་གྲུབ་པར་མངོན་སུམ་དུ་རྟོགས་པའི་ཕྱིར། སྟོང་ཉིད་མངོན་སུམ་དུ་རྟོགས་པའི་ལམ་གྱི་བདེན་
319

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ནི། དམྱལ་བ་ལ་སོགས་པའི་ངན་སོང་ཆད་པ་དང་། རྒྱུན་ཞུགས་སོགས་ཀྱི་འབྲས་བུ་ནི་མངོན་དུ་བྱ་བ་ལ་
དོན་དམ་པར་རྣམ་པར་མི་རྟོག་པ་ཉིད་དང༌། དོན་དམ་པར་གྲུབ་པའི་མཚན་མ་དག་དང་མི་འབྲེལ་བ་དང་།
བརྗོད་བྱའི་དངོས་པོ་དང་རྗོད་བྱེད་ཀྱི་མིང་སོ་སོ་དང་དེ་གཉིས་པོ་ལ་གཉིས་དང་བཅས་པའི་ཚུལ་གྱིས་ཤེས་པ་སྐྱེ་
བ་མེད་པ་ནི་ཡིན་ཏེ། རིམ་པ་བཞིན་ལམ་དང་ལམ་མ་ཡིན་པ་དང་། རིགས་པ་དང་རིགས་པ་མ་ཡིན་པ་དང་།
སྒྲུབ་པ་དང་སྒྲུབ་པ་མ་ཡིན་པ་དང་། ངེས་འབྱིན་དང་ངེས་འབྱིན་མ་ཡིན་པར་དོན་དམ་པར་མ་གྲུབ་པའི་ཕྱིར།
དེ་དག་ཆོས་ཅན། ཐེག་ཆེན་མཐོང་ལམ་ལམ་ཤེས་བཟོད་ཀྱི་དམིགས་པ་ཡིན་ཏེ། དེས་དེ་ལྟར་དོན་དམ་པར་མ་
གྲུབ་པར་མངོན་སུམ་དུ་རྟོགས་པའི་ཕྱིར། །
གཉིས་པ་དོན་བསྡུ་བ་ནི། ཀུན་ཤེས་ཉིད་ཀྱི་སྐད་ཅིག་མ། ། ཞེས་གསུངས་ཏེ། དོན་ནི། སྔར་བཤད་
པའི་ཀུན་ཤེས་ཉིད་ཀྱི་ཤེས་བཟོད་སྐད་ཅིག་མ་བཅུ་དྲུག་པོ་ཆོས་ཅན། བྱང་སེམས་ཀྱི་མཐོང་བའི་ལམ་ཡིན་ཏེ།
དེའི་བདེན་པ་མངོན་རྟོགས་ཡིན་པའི་ཕྱིར། ཞེས་འཆད་པ་ལ། འགྲེལ་པ་ལས། དེ་ལྟ་བུའི་རྣམ་པ་ཅན་གྱི་
ཀུན་ཤེས་པ་ཉིད་ཀྱི་སྐད་ཅིག་མ་དེ་དག་ནི་བྱང་ཆུབ་སེམས་དཔའ་རྣམས་ཀྱི་མཐོང་བའི་ལམ་ཡིན་ནོ། ། ཞེས་
གསུངས་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། ཁ་ཅིག སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་
བདེན་པ་མངོན་རྟོགས། སྐབས་འདིར་བསྟན་པའི་མཐོང་ལམ་གྱི་མཚན་ཉིད་ཟེར་ན། མི་རྟག་ལ་སོགས་བཅུ་
དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། སྐབས་འདིར་ཤུགས་ལ་བསྟན་པའི་མཐོང་ལམ་ཡིན་པའི་ཕྱིར། དེར་ཐལ། རྣམ་བཤད་ལས།
འདའ་བྱའི་མངོན་རྟོགས་བྱང་སེམས་ཀྱི་མཐོང་ལམ་གྱིས་བསྡུས་པ་ནི། དངོས་བསྟན་གྱིས་མཐོང་ལམ་དེའི་
ཤུགས་ལ་བསྟན་པ་ཡིན་ནོ། ། ཞེས་གསུངས་པའི་ཕྱིར། གཞན་ཡང་། ཉན་ཐོས་ཀྱི་མཐོང་ལམ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། དེ་དེར་ཐལ། རྣམ་བཤད་ལས། འདིས་ཉན་ཐོས་རང་རྒྱུད་ཀྱི་
མཐོང་ལམ་དང་། བྱང་ཆུབ་སེམས་དཔའི་རྒྱུད་ལ་བསྒོམ་པར་བྱ་བ་ཤེས་མཐོང་གིས་བལྟས་ནས་འདའ་པར་བྱ་
བའི་མཐོང་ལམ་གཉིས་ཀ་བསྡུས་ནས་བསྟན་པ་ཡིན་ནོ། ། ཞེས་གསུངས་པའི་ཕྱིར། གཉིས་ཀ་ལ་འདོད་པར་
མི་ནུས་སོ། ། ཁ་ཅིག འདའ་བྱེད་ཀྱི་ཐེག་ཆེན་མཐོང་ལམ་ཡིན་ན། སྐབས་འདིར་དངོས་བསྟན་གྱི་འདའ་
བྱེད་མཐོང་ལམ་ཡིན་པས་ཁྱབ་ཟེར་ན། གང་ཟག་གི་བདག་མེད་རྟོགས་པའི་འདའ་བྱེད་ཐེག་ཆེན་གྱི་མཐོང་
ལམ་ཆོས་ཅན། དེར་ཐལ། དེའི་ཕྱིར། དེར་ཐལ། དམན་པའི་ས་ལས་འདའ་བྱེད་ཀྱི་ཐེག་ཆེན་མཐོང་ལམ་
320

༄༅། ། མངོན་པར་རྟོགས་རྒྱན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
ཡིན་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར། འདོད་མི་ནུས་ཏེ། སྐབས་འདིར་ཤུགས་
ལ་བསྟན་པའི་འདའ་བྱའི་མཐོང་ལམ་ཡིན་པའི་ཕྱིར། དེར་ཐལ། རྣམ་བཤད་ལས། འདིར་དངོས་སུ་བསྟན་
པའི་མཐོང་ལམ་འདའ་བྱེད་དང་། ཤུགས་ལ་བསྟན་པའི་འདའ་བྱའི་མངོན་རྟོགས་སོ། ། ཞེས་གསུངས་པའི་
ཕྱིར། ཁ་ཅིག བྱང་ཆུབ་སེམས་དཔའ་གནས་ནས་འདའ་བ་དང༌། ཤེས་མཐོང་གིས་བལྟས་ནས་འདའ་བའི་
མཐོང་ལམ་གང་རུང་ཡིན་ན། བྱང་ཆུབ་སེམས་དཔའི་རང་རྒྱུད་ཀྱི་མཐོང་ལམ་ཡིན་པས་ཁྱབ་ཟེར་ན། ཉན་
རང་གི་མཐོང་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། བྱང་ཆུབ་སེམས་དཔས་ཤེས་མཐོང་གིས་
བལྟས་ནས་འདའ་བའི་མཐོང་ལམ་ཡིན་པའི་ཕྱིར། དེར་ཐལ། རྣམ་བཤད་ལས། བྱང་ཆུབ་སེམས་དཔས་
ཉན་རང་གི་ས་ལ་མཐོང་ལམ་གྱི་སྐབས་སུ་ཤེས་མཐོང་གིས་བལྟས་ནས་དེ་ལས་འདའ་བར་བྱེད་པ་དེ་ཡིན་ལ།
ཞེས་གསུངས་པའི་ཕྱིར། ཁོ་ན་རེ། དེ་མི་འཐད་པར་ཐལ། བྱང་སེམས་ཀྱིས་ཤེས་མཐོང་གིས་བལྟས་ནས་
འདའ་བའི་དོན་བྱང་སེམས་རང་རྒྱུད་ལ་བསྐྱེད་ནས་ཤེས་ཞིང་མཐོང་བའི་སྒོ་ནས་འདའ་བའི་དོན་ཡིན་གྱི།
མིག་གིས་གཟུགས་ལ་བལྟས་ནས་འདའ་བ་ལྟ་བུ་མ་ཡིན་པར་བཤད་པའི་ཕྱིར། ཟེར་ན། སྐྱོན་མེད་དེ། དེ་ནི་
བྱང་སེམས་རང་རྒྱུད་ཀྱི་འདའ་བྱའི་ལམ་ལ་དགོངས་པའི་ཕྱིར། །།
གཉིས་པ་རང་ལུགས་ལ་རྣམ་བཤད་ལྟར་ན། སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་
མངོན་རྟོགས། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད། དེ་ལ་ཐེག་ཆེན་གྱི་
མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཡོད། འོན་ཀྱང་མཁས་པ་ཁ་ཅིག་མི་རྟག་ལ་སོགས་བཅུ་དྲུག་
མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་འདིའི་དངོས་བསྟན་གྱི་གཙོ་བོ་ཡིན་ཞེས་གསུངས་ཀྱང་རྩ་
འགྲེལ་དང་མི་མཐུན་སྙམ་མོ། །
གསུམ་པ་རྩོད་པ་སྤོང་པ་ལ། ཁ་ཅིག དམན་ལམ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་
མེད་ལམ་ཆོས་ཅན། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་པར་ཐལ། སྤྲོས་བྲལ་
མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། དེར་ཐལ། ཐེག་ཆེན་མཐོང་
ལམ་བར་ཆད་མེད་ལམ་ཡིན་པའི་ཕྱིར། འདོད་ན། དེ་ཆོས་ཅན། སྐབས་འདིར་དངོས་བསྟན་བསྟན་བྱའི་
གཙོ་བོ་ཡིན་པར་ཐལ། འདོད་པའི་ཕྱིར༔ ཟེར་ན། མ་ཁྱབ། ཡང་ཁ་ཅིག ཐེག་ཆེན་གྱི་མཐོང་ལམ་ཆོས་
ཅན། མཚན་ཉིད་དེར་ཐལ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་པའི་ཕྱིར།
དེར་ཐལ། སྐབས་འདིར་དངོས་སུ་བསྟན་པ་གང་ཞིག ཐེག་ཆེན་གྱི་མཐོང་ལམ་ཡིན་པའི་ཕྱིར། ཟེར་ན། མ་
321

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱབ། འོ་ན་ཐེག་ཆེན་གྱི་མཐོང་ལམ་ཆོས་ཅན། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་
ཡིན་པར་ཐལ། སྟོང་ཉིད་མངོན་སུམ་དུ་རྟོགས་པ་གང་ཞིག ཐེག་ཆེན་གྱི་མཐོང་ལམ་ཡིན་པའི་ཕྱིར། ཁྱབ་པ་
ཁས། འདོད་ན། དེ་ཆོས་ཅན། བྱང་སེམས་རྗེས་ཐོབ་པའི་རྒྱུད་ལ་ཁྱོད་མེད་པར་ཐལ། ཁྱོད་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་མི་ནུས་སོ། ། ཁ་ཅིག ཐེག་ཆེན་གྱི་མཐོང་ལམ་བར་
ཆད་མེད་ལམ་གྱི་གཞལ་བྱར་གྱུར་པའི་ཀུན་རྫོབ་བདེན་པ་ཡོད་པར་ཐལ། ཐེག་ཆེན་མཐོང་ལམ་ཤེས་བཟོད་
སྐད་ཅིག་བཅུ་དྲུག་གི་གཞལ་བྱར་གྱུར་པའི་ཀུན་རྫོབ་བདེན་པ་ཡོད་པའི་ཕྱིར། དེར་ཐལ། དེ་བཅུ་དྲུག་གི་ཡུལ་
དུ་གྱུར་པའི་ཀུན་རྫོབ་བདེན་པ་ཡོད་པའི་ཕྱིར། དེར་ཐལ། དེ་བཅུ་དྲུག་གི་དམིགས་ཡུལ་དུ་གྱུར་པའི་ཀུན་རྫོབ་
བདེན་པ་ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེའི་དམིགས་ཡུལ་དུ་གྱུར་པའི་བདེན་
བཞིའི་རྣམ་པ་བཅུ་དྲུག་ཡོད་པའི་ཕྱིར། དེར་ཐལ། གཟུགས་རྟག་མ་ཡིན་ཞེས་སོགས་ཀྱིས་དེ་ཡོད་པར་བསྟན་
པའི་ཕྱིར། །
འདིར་འགྲེལ་པ་ལས། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི།
མངོན་དུ་བྱ་བ་ནི་མ་ཡིན་པས་བསྒོམ་པའི་ལམ་ནི་མ་བསྟན་ཏོ། ། ཞེས་པའི་སྐབས་སུ་ཁ་ཅིག སྐབས་འདིར་
སྒོམ་ལམ་དངོས་སུ་མ་བསྟན་ཞེས་གསུངས་པ་ནི། གཙོ་བོར་བདག་མེད་མངོན་སུམ་དུ་རྟོགས་པའི་ཐེག་དམན་
གྱི་སྒོམ་ལམ་ལ་དགོངས་པ་ཡིན་ཟེར་ན། དེ་མི་འཐད་པར་ཐལ། ཉི་སྣང་ལས། ཐམས་ཅད་ཤེས་པ་ཉིད་ལ་
སྒོམ་པའི་ལམ་མེད་པའི་ཕྱིར་རོ། ། ཞེས་གསུངས་པ་གང་ཞིག ཐེག་དམན་པ་ལ་བདག་མེད་གཙོ་བོར་བསྒོམ་
པའི་གཞི་ཤེས་སུ་གྱུར་པའི་སྒོམ་ལམ་མེད་པ་མི་འཐད་པའི་ཕྱིར། ཁ་ཅིག དེ་ལྟར་གསུངས་པ་ནི་གཙོ་བོར་སྟོང་
ཉིད་རྟོགས་པའི་ཐེག་ཆེན་གྱི་སྒོམ་ལམ་ལ་བྱེད་པ་ཡིན་ཟེར་ན། དེ་ཡང་མི་འཐད་པར་ཐལ། དེ་འདྲའི་སྒོམ་ལམ་
དེ་བྱང་ཆུབ་སེམས་དཔས་གཙོ་བོར་བསྒོམ་དགོས་པའི་ཕྱིར། ཁྱབ་སྟེ། འདིར་བྱང་ཆུབ་སེམས་དཔས་གོམས་
པ་ལྷུར་ལེན་གྱི་ཚུལ་གྱིས་གཙོ་བོར་མི་སྒོམ་པའི་སྒོམ་ལམ་ཞིག་དངོས་སུ་མི་སྟོན་པའི་དོན་དུ་འཚང་བ་གཙོ་བོར་
བྱེད་དགོས་པའི་ཕྱིར། །
རང་ལུགས་ལ་རྩོད་པ་དང་ལན་གཉིས། དང་པོ་ནི། གཟུགས་རྟོག་མ་ཡིན་མི་རྟག་མིན། ། ཞེས་པ་
ནས། ཀུན་ཤེས་ཉིད་ཀྱི་སྐད་ཅིག་མ། ། ཞེས་པའི་བར་གྱི་གཞུང་རྫོགས་མ་ཐག དེ་ལྟར་འདི་དང་ཡང་འདི་
ཞེས་པའི་གཞུང་མ་བརྩམས་པའི་བར་དེར་མི་རྟག་ལ་སོབ།ས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་བསྒོམ་པའི་
ཐེག་ཆེན་གྱི་སྒོམ་ལམ་དངོས་སུ་སྟོན་བྱེད་ཀྱི་གཞུང་ཞིག་འབྱུང་རིགས་པ་ལས་མི་འབྱུང་བ་མི་འཐད་པར་ཐལ།
322

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
དཔེར་ན། སྐབས་གཉིས་པར། བདེན་དང་བདེན་ལ་བཟོད་པ་དང་། ། ཞེས་སོགས་ཀྱིས་མཐོང་ལམ་བསྟན་
རྗེས་དེའི་རིགས་རྒྱུན་དུ་གྱུར་པའི་སྟོང་ཉིད་མངོན་སུམ་དུ་རྟོགས་ཤིང་གོམས་པ་ལྷུར་ལེན་གྱི་ཚུལ་གྱིས་བསྒོམ་པའི་
ཐེག་ཆེན་གྱི་སྒོམ་ལམ་དངོས་སུ་སྟོན་བྱེད་ཀྱི་གཞུང་འབྱུང་བ་བཞིན་ཡིན་པའི་ཕྱིར། ཟེར་ན།
གཉིས་པ་ལན་བཤད་པ་ལ། སྔར་བཤད་པའི་སྐབས་དེར་དེ་ལྟ་བུའི་སྒོམ་ལམ་དངོས་སུ་མི་སྟོན་པའི་རྒྱུ་
མཚན་ཡོད་དེ། དེ་བྱང་ཆུབ་སེམས་དཔས་ཤེས་མཐོང་གིས་བལྟས་ནས་འདའ་བྱའི་ལམ་དུ་སྟོན་མི་དགོས་ཤིང་
གནས་ནས་འདའ་བའི་ལམ་དུ་སྟོན་མི་རིགས་པའི་ཕྱིར། དང་པོ་དེར་ཐལ། གཟུགས་རྟག་མ་ཡིན་མི་རྟག་
མིན། ། ཞེས་སོགས་ཀྱི་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེ་བྱང་
ཆུབ་སེམས་དཔས་ཤེས་མཐོང་གིས་བལྟས་ནས་འདའ་བའི་ལམ་དུ་བསྟན་པ་ལ་བརྟེན་ནས། དེའི་རིགས་རྒྱུན་དུ་
གྱུར་པའི་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཡང་། བྱང་ཆུབ་སེམས་
དཔས་ཤེས་མཐོང་གིས་བལྟས་ནས་འདའ་བའི་ལམ་དུ་གོ་ནུས་པའི་ཕྱིར། གོང་གི་ཕྱི་མ་དེར་ཐལ། བྱང་སེམས་
ཀྱིས་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་གོམས་པ་ལྷུར་ལེན་གྱི་ཚུལ་གྱིས་མི་བསྒོམ་པས་
དེ་འདྲའི་སྒོམ་ལམ་པ་མེད་པའི་ཕྱིར། ཁ་ཅིག སྐབས་གསུམ་པར་དངོས་སུ་མི་སྟོན་རྒྱུའི་སྒོམ་ལམ་མེད་པར་
ཐལ། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་ཤིང་གོམས་པ་ལྷུར་ལེན་གྱི་ཚུལ་གྱིས་བསྒོམ་པའི་ཐེག་
ཆེན་གྱི་སྒོམ་ལམ་དེ་སྐབས་གསུམ་པར་དངོས་སུ་མི་སྟོན་རྒྱུ་ཡིན་པ་གང་ཞིག དེ་འདྲའི་སྒོམ་ལམ་མེད་པའི་ཕྱིར།
ཟེར་ན། མ་ཁྱབ། འདོད་ན། དེ་ཡོད་པར་ཐལ། སྒོམ་ལམ་ཡིན་ན། དེ་ཡིན་དགོས་པའི་ཕྱིར། དེར་ཐལ།
སྐབས་གསུམ་པར་སྒོམ་ལམ་དངོས་སུ་མི་སྟོན་པ་ལ་རྒྱུ་མཚན་ཡང་དག་ཡོད་པའི་ཕྱིར། ཁ་ཅིག མི་རྟག་ལ་
སོགས་བཅུ་དྲུག་མངོན་སུམ་དུ་རྟོགས་ཤིང་གོམས་པ་ལྷུར་ལེན་གྱི་ཚུལ་གྱིས་བསྒོམ་པའི་ཐེག་ཆེན་གྱི་སྒོམ་ལམ་ཆོས་
ཅན། སྐབས་གསུམ་པར་དངོས་སུ་མི་སྟོན་རྒྱུའི་སྒོམ་ལམ་མ་ཡིན་པར་ཐལ། མེད་ངེས་ཡིན་པའི་ཕྱིར། ཟེར་ན།
རེ་ཞིག་མ་ཁྱབ། ཁ་ཅིག འགྲེལ་བར་བསྒོམ་པའི་ལམ་རིམ་བསྟན་ཏོ། ། ཞེས་པའི་དོན་གཙོ་བོར་སྟོང་ཉིད་
མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ནི། སྐབས་གསུམ་པར་དངོས་སུ་མ་བསྟན་པའི་དོན་ལ་བྱེད་
རིགས་པར་ཐ། དེས་དེ་འདྲའི་ཐེག་ཆེན་སྒོམ་ལམ་དེ། སྐབས་གསུམ་པར་དངོས་སུ་མ་བསྟན་པར་བཤད་པའི་
ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། དེས་སྐབས་གསུམ་པར་སྒོམ་ལམ་དངོས་སུ་མ་བསྟན་པར་
བཤད་པའི་ཕྱིར། དེར་ཐལ། སྐབས་གསུམ་པར་སྒོམ་ལམ་དངོས་སུ་མ་བསྟན་པའི་ཕྱིར། །
༈ གཉིས་པ་མཁྱེན་གསུམ་གྱི་མཇུག་བསྡུ་བ་ནི། དེ་ལྟར་འདི་དང་ཡང་འདི་དང་། ། ཞེས་པ་ནས།
323

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫོགས་པར་ཡོངས་སུ་བསྟན་པ་ཡིན། ། ཞེས་པའི་བར་གསུངས་ཏེ། དོན་ནི། འགྲེལ་པར། བཤད་མ་ཐག་
པའི་ཚུལ་དུ་རྣམ་པ་ཐམས་ཅད་མཁྱེན་པ་ཉིད་འདི་དང་། ཞེས་པ་ནས། རྣམ་པ་གསུམ་པོ་ཡོངས་སུ་རྫོགས་པར་
མཛད་པ་ཡིན་ནོ། ། ཞེས་པའི་བར་གསུངས། མདོ་འགྲེལ་ནི། ཚིག་དོན་དུ་གཏོགས་པས་འདིའི་སྐབས་སུ་
གཉིས། ཚིག་དོན་དང་། མཐའ་དཔྱད་པའོ༔ ། དང་པོ་རྩ་བ་ལྟར་ན། དེ་ལྟར་མཁྱེན་གསུམ་རྒྱས་པར་
བསྟན། ཡུམ་བར་མ་ལས། རབ་འབྱོར་ཡུམ་འདི་ནི་ཆོས་གང་ཡང་ཐོབ་པར་བྱེད་པ་མ་ཡིན། ཞེས་པ་ནས།
འདས་པ་མ་ཡིན། མ་འོངས་པ་མ་ཡིན། དེ་ལྟར་བྱུང་བ་མ་ཡིན། ཞེས་ལ་གསུམ་པོ་གཅིག་ཏུ་བསྡུས་པའི་བར་
གྱི་གཞི་ཤེས་ཀྱི་མཇུག་སྡུད་སྟོན་པའི་ཚིག་བཅུ་དགུ་བོ་འདི་དང་། རང་འབྱོར་དེ་ལྟར་ཁམས་གསུམ་ལས་འདའ་
བར་བྱེད་པ་མ་ཡིན། མྱ་ངན་ལས་འདས་པའི་དབྱིངས་ལ་གནས་པར་བྱེད་པ་མ་ཡིན། ཞེས་སོགས་ཡང་ལམ་
ཤེས་ཀྱི་མཇུག་བསྡུ་བའི་ཚིག་འདི་དང་། ཡང་རབ་འབྱོར་ཡུམ་འདི་ནི་སངས་རྒྱས་ཀྱི་ཆོས་རྣམས་སྟེར་བར་བྱེད་
པའམ་འཕྲོག་པར་བྱེད་པ་མ་ཡིན། ཞེས་སོགས་ཀྱི་ཚིག་འདི་ཡིན་ཏེ་མདོ་ཚིག་རྣམ་པ་གསུམ་པོ་འདི་ནི་ཆོས་ཅན་
སྔར་མཁྱེན་གསུམ་བརྗོད་བྱར་བྱས་པའི་གནས་སྐབས་གསུམ་པོ་དག་གི་མཇུག་རྫོགས་པར་ཡོངས་སུ་བསྟན་པ་
ཡིན་ཏེ། སྔར་མཁྱེན་གསུམ་རྫོགས་པར་བསྟན་པ་དེ་དག་གི་མཇུག་སྡུད་སྟོན་པའི་ཚིག་ཡིན་པའི་ཕྱིར། །
༈ གཉིས་པ་མཐའ་དཔྱད་པ་ལ། ཁ་ཅིག དེ་ལྟར་འདི་དང་ཡང་འདི་དང༌། ། ཞེས་སོགས་ཀྱི་དོན་
གཞི་ཤེས་ཀྱི་མཇུག་སྡུད་སྟོན་ཚུལ་དང་པོར་བྱས་ནས་འཆད་མི་རིག་པར་ཐལ། དེ་ནི་རྣམ་མཁྱེན་གྱི་མཇུག་སྡུད་
སྟོན་ཚུལ་ཐོག་མར་བྱས་ནས་འཆད་དགོས་པའི་ཕྱིར། དེར་ཐལ། འགྲེལ་པ་ལས། ཐམས་ཅད་མཁྱེན་པ་ཉིད་
འདི་དང་། ལམ་ཤེས་པ་ཉིད་འདི་དང་། ཐམས་ཅད་ཤེས་པ་ཉིད་འདི་སྟེ། ཞེས་གསུངས་པའི་ཕྱིར། ཟེར་ན།
སྐྱོན་མེད་དེ། དེ་ནི་གང་བྱས་ཀྱང་མི་འགལ་ཡང་། རྩ་བར་ཡུམ་བར་མའི་མདོ་ནས་མཇུག་སྡུད་སྟོན་ཚུལ་གྱི་
དབང་དུ་བྱས་ནས་བཤད། འགྲེལ་པར་བརྒྱད་སྟོང་པ་ནས་མཇུག་སྡུད་སྟོན་པའི་ཚུལ་དང་བསྟུན་ནས་བཤད་
པའི་ཕྱིར། དེར་ཐལ། ཁོ་ན་རེ། རྩ་འགྲེལ་དེ་གཉིས་ཀྱི་དོན་མི་མཐུན་པར་ཐལ། འགྲེལ་པར་བརྒྱད་སྟོང་པ་
དང་མཐུན་པར་བཤད་ཅིང་། རྩ་བ་དང་མཐུན་པར་མ་བཤད་པའི་ཕྱིར་ཟེར་ན། རེ་ཤིག་མ་གྲུབ་སྟེ། འགྲེལ་
པས་དེ་ལྟར་བཤད་པ་དེ་ཡང་རྩ་བ་དང་མཐུན་པའི་ཕྱིར།དེར་ཐལ། ཡུམ་གྱི་མདོ་གསུམ་ག་རྒྱན་གྱི་རྩ་བའི་མདོ་
ཡིན་པའི་ཕྱིར། ཡང་ཁོ་ན་རེ། མཁྱེན་གསུམ་གྱི་མཇུག་སྡུད་སྟོན་པའི་ཡུམ་གྱི་མདོ་དེ་གཉིས་ཀྱི་དོན་མི་མཐུན་
པར་ཐལ། ཡུམ་གྱི་མདོ་དེ་གཉིས་ཀྱིས་མཁྱེན་གསུམ་གྱི་མཇུག་སྟོན་པའི་གོ་རིམ་མི་མཐུན་པའི་ཕྱིར། ཟེར་ན།
མ་ཁྱབ། འོ་ན། ཡུམ་བར་མ་དང་བརྒྱུད་སྟོང་པའི་དོན་མི་མཐུན་པར་ཐལ། དེ་གཉིས་ཀྱི་མདོ་ཚིག་ཇི་བཞིན་
324

༄༅། ། མངོན་པར་རྟོགས་རྒྱུན་གྱི་སྐབས་གསུམ་པའི་ཚིག་དོན་མཐའ་དཔྱོད་ཟུང་འབྲེལ། །
མི་མཐུན་པའི་ཕྱིར། ཁྱབ་པ་ཁས། རྟགས་དེར་ཐལ། དེ་གཉིས་ཀྱི་ཚིག་ལ་རྒྱས་བསྡུས་མི་འདྲ་བ་ཡོད་པའི་
ཕྱིར། དེར་ཐལ། ཡུམ་བར་མའི་མདོ་ཚིག་རྒྱས་ཤིང་། ཅིག་ཤོས་དེ་ལས་བསྡུས་པའི་ཕྱིར། འདོད་མི་ནུས་ཏེ།
བརྒྱད་སྟོང་དོན་བསྡུས་ལས། དེ་ལྟར་ཇི་སྐད་བཤད་རྣམས་ཀྱིས། ། བརྒྱད་སྟོང་འདིར་དོན་མ་ཚང་མེད། །
འདིར་གཞུང་བསྡུས་པ་ཡིན་འདོད་དེ། ། དོན་ནི་ཇི་སྐད་གསུངོས་དེ་ཉིད། ། ཅེས་གསུངས་པའི་ཕྱིར། །
ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་
ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་
ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུད་པས་ད་ཕན་སློབ་གཉེར་བའི་ཁྲོད་དུ་
ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་
རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་
ཕན་བདེའི་རྩ་བ་རྒྱལ་པའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་
གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་
ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་
རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་
ཉིད་ཀྱི་ཆོས་མཛོད་དུ་བཞུགས་སུ་གསོལ་པའོ། །
འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་ཡོངས་འདུའི་ལྗོན། ། བསྟན་འཛིན་
རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ལམ་བཟང་འབྲས་བུའི་ཁུར་ཆེན་
བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་
ཤོག། སརྦ་མངྒ་ལཾ། །
325

༄༅། ། མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་
དགྱེས་པའི་མཆོད་སྤྲིན་ལས་སྐབས་བཞི་པའི་ཚིག་དོན་མཐའ་
དཔྱོད་ཟུང་འབྲེལ་དུ་བཤད་པ་བཞུགས་སོ། །
རྗེ་བཙུན་འཇམ་པའི་དབྱངས་ཀྱི་ཞབས་ལ་གུས་པས་ཕྱག་འཚལ་ལོ། ། གཉིས་པ་སྦྱོར་བཞི་རྒྱུས་པར་
བཤད་པ་ལ་བཞིའི་དང་པོ་རྣམ་རྫོགས་སྦྱོར་བ་འཆད་པ་ལ་གཉིས། སྔོན་འགྲོ་སྤྱིའི་རྣམ་གཞག་བཤད་པ་དང་།
གཞུང་དོན་དངོས་བཤད་པའོ། ། དང་པོ་ལ་གཉིས། སྦྱོར་བ་འགོད་པ་དང་། མཐའ་དཔྱད་པའོ། ། དང་
པོ་ནི། ཤེས་བྱ་ཆོས་ཅན། སྐབས་དང་པོ་གསུམ་དུ་མཁྱེན་གསུམ་རྒྱས་པར་བསྟན་པ་དང་། འདིར་དེའི་རྣམ་
པ་རྒྱས་པར་བསྟན་པ་ལ་ཟློས་པའི་སྐྱོན་མེད་དེ། བརྗོད་ཚུལ་དང་དགོས་པ་མི་འདྲ་བའི་ཁྱད་པར་ཡོད་པའི་ཕྱིར།
འདིར་བསྟན་པའི་དགོས་པ་ཡོད་དེ། མཁྱེན་གསུམ་གྱི་རྣམ་པ་མ་ལུས་པ་རྣམ་རྫོགས་སྦྱོར་བས་སྒོམ་དགོས་པས་
དེའི་སྒོམ་ཚུལ་ཡོངས་སུ་ཤེས་པའི་ཆེད་ཡིན་པའི་ཕྱིར། སྒོམ་པ་ལ་དགོས་པ་ཡོད་དེ། མཁྱེན་གསུམ་གྱི་རྣམ་པ་ལ་
གོམས་པ་དབང་དུ་བྱ་བའི་ཆེད་ཡིན་པའི་ཕྱིར། དེར་ཐལ། འགྲེལ་པ་ལས། ཐམས་ཅད་མཁྱེན་པ་ཉིད་གསུམ་
ཡོངས་སུ་ཤེས་པ་ནི་དབང་དུ་བྱ་བའི་ཕྱིར་ཡང་རྣམ་པ་ཐམས་ཅད་དང་ལམ་དང་གཞི་ཤེས་པ་བསྡུ་བའི་སྒོ་ནས་
ཐམས་ཅད་མཁྱེན་པ་ཉིད་གསུམ་སྒོམ་པར་བྱེད་པས་རྣམ་པ་ཀུན་མངོན་པར་རྫོགས་པར་རྟོགས་པ། ཞེས་
གསུངས་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག སྐབས་དང་པོ་གསུམ་དུ་མཁྱེན་གསུམ་
གྱི་རྣམ་པ་བསྟན་པ་དང་། འདིར་མཁྱེན་གསུམ་གྱི་རྣམ་པ་བསྟན་པ་ལ་ཟློས་པའི་སྐྱོན་མེད་དེ། སྐབས་དང་པོ་
གསུམ་དུ་མཁྱེན་གསུམ་བསྟན་པ་དེ། ཐོས་བསམ་གྱིས་གཏན་ལ་འབེབས་པའི་དབང་དུ་བྱས། འདིར་བསྒོམས་
པས་ཉམས་སུ་ལེན་པའི་དབང་དུ་བྱས་པ་ཡིན་པའི་ཕྱིར། ཟེར་ན། ཟློས་སྐྱོན་སྤོང་ཚུལ་དེ་མི་འཐད་པར་ཐལ།
ཐོས་བསམ་དང་ཉམས་ལེན་གྱི་གཞུང་མི་མཐུན་པ་སོ་སོར་གཅོད་མི་རིགས་པའི་ཕྱིར། དེར་ཐལ། གང་ཐོས་
བསམ་གྱིས་གཏན་ལ་ཕབ་པའི་རིམ་པ་དེ། བསྒོམས་པས་ཉམས་སུ་ལེན་དགོས། གང་བསྒོམས་པས་ཉམས་སུ་
326

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ལེན་པའི་རིམ་པ་དེ་ཡང་ཐོས་བསམ་གྱིས་གཏན་ལ་འབེབས་དགོས་པའི་ཕྱིར། ཁ་ཅིག མཁྱེན་གསུམ་གྱི་རྣམ་
པ་ཞི་ལྷག་ཟུང་འབྲེལ་གྱི་སྦྱོར་བས་རྫོགས་པར་བསྒོམ་པའི་སེམས་དཔའི་ཡེ་ཤེས། རྣམ་རྫོགས་སྦྱོར་བའི་མཚན་
ཉིད་ཟེར་ན། ཞི་གནས་མ་ཐོབ་པའི་ཐེག་ཆེན་གྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། དེར་ཐལ། སེམས་དཔའི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། ཞི་ལྷག་ཟུང་འབྲེལ་མ་ཐོབ་པའི་
སེམས་དཔའི་ཡེ་ཤེས་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། གཞན་ཡང་། དེ་མི་འཐད་པར་ཐལ།
རྣམ་རྫོགས་སྦྱོར་བ་ཡིན་ན། ཞི་ལྷག་ཟུང་འབྲེལ་གྱིས་ཟིན་པས་མ་ཁྱབ་པའི་ཕྱིར། དེར་ཐལ། སེམས་དཔའི་ཡེ་
ཤེས་ཡིན་ན། དེས་ཟིན་པས་མ་ཁྱབ་པའི་ཕྱིར། དེར་ཐལ། ཞི་གནས་མ་ཐོབ་པའི་བྱང་སེམས་ཀྱི་རྒྱུད་ལ་ཐེག་
ཆེན་སེམས་བསྐྱེད་ཡོད་པའི་ཕྱིར། དེར་ཐལ། ཐེག་ཆེན་སེམས་བསྐྱེད་རང་རྒྱུད་ལ་སྐྱེས་པའི་གང་ཟག་ཡིན་ན།
ཞི་གནས་ཐོབ་པས་ཁྱབ་པར་འདོད་པ་ནི་ཧ་ཅང་ཐལ་བའི་གནས་ཡིན་པའི་ཕྱིར། དེར་ཐལ། བྱང་ཆུབ་ལམ་
རིམ་ལས། སེམས་བསྐྱེད་ལ་ཡིད་འགྱུར་བའི་མྱོང་བ་ཐོན་པ་ལ་ཞི་གནས་ཐོབ་དགོས་པ་ཧ་ཅང་ཐལ་པའོ། །
ཞེས་གསུངས་པའི་ཕྱིར། ཁ་ཅིག་ན་རེ། མཁྱེན་གསུམ་གྱི་རྣམ་པ་ལ་གོམས་པ་དབང་བསྒྱུར་མ་ཐོབ་པའི་སེམས་
དཔའི་ཡེ་ཤེས། རྣམ་རྫོགས་སྦྱོར་བའི་མཚན་ཉིད་མེད། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། མཁྱེན་གསུམ་གྱི་རྣམ་པ་ལ་གོམས་པ་དབང་བསྒྱུར་མ་
ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། ཁ་
ཅིག མཁྱེན་གསུམ་གང་རུང་གི་རྣམ་པ་ལ་གོམས་པ་དབང་བསྒྱུར་མ་ཐོབ་པ་ཐོབ་ཕྱིར་དུ་བསྒོམ་པའི་སེམས་
དཔའི་རྣལ་འབྱོར། རྣམ་རྫོགས་སྦྱོར་བའི་མཚན་ཉིད་ཟེར་ན། ཁ་ཅིག ཐེག་ཆེན་མཐོང་ལམ་བར་ཆད་མེད་
ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། མཁྱེན་གསུམ་གང་
རུང་གི་རྣམ་པ་ལ་གོམས་པ་དབང་བསྒྱུར་མ་ཐོབ་པར་ཐལ། འདོད་པའི་ཕྱིར། ཟེར་ན། མ་ཁྱབ་སྙམ།
འདོད་མི་ནུས་ཏེ། ཐེག་ཆེན་འཕགས་པའི་ཡེ་ཤེས་ཡིན་པའི་ཕྱིར། ། །
༈ གཉིས་པ་རང་གི་ལུགས་ལ། མཁྱེན་གསུམ་གྱི་རྣམ་པ་བསྒོམ་པའི་ཤེས་རབ་ཀྱིས་ཟིན་པའི་སེམས་
དཔའི་ཡེ་ཤེས། རྣམ་རྫོགས་སྦྱོར་བའི་མཚན་ཉིད། དབྱེ་ན། བརྒྱ་བདུན་ཅུ་རྩ་གསུམ་ཡོད། ས་མཚམས་ནི།
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ཡོད། །
༈གསུམ་པ་རྩོད་པ་སྤོང་བ་ལ། ཁ་ཅིག སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་རྒྱས་པར་
བསྟན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། སྐབས་གསུམ་པས་ཀྱང་མཁྱེན་གསུམ་གྱི་
327

༄༅། ། རྗེ་བཙུན་བྱ་གས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་པ་རྒྱས་པར་བསྟན་པར་ཐལ། འདོད་པའི་ཕྱིར་ན། རྣམ་པ་གཅིག་ཏུ་མ་ཁྱབ། འདོད་མི་ནུས་ཏེ། དེས་
རྣམ་མཁྱེན་གྱི་རྣམ་པ་རྒྱས་པར་མ་བསྟན་པའི་ཕྱིར། དེར་ཐལ། དེས་དེ་དངོས་སུ་རྒྱས་པར་མ་བསྟན་པའི་ཕྱིར་
ན། ཡང་ན་འདིར་མ་ཁྱབ། ཁ་ཅིག ཐོས་བསམ་དང་ཉམས་ལེན་གྱི་གཞུང་སོ་སོར་གཅོད་རིགས་པར་ཐལ།
དེ་གཉིས་སོ་སོར་འབྱེད་རིགས་པའི་ཕྱིར། དེར་ཐལ།དེ་གཉིས་སོ་སོར་འབྱེད་རིགས་པའི་ཕྱིར། དེར་ཐལ། དེ་
གཉིས་ཐ་དད་དུ་འབྱེད་རིགས་པའི་ཕྱིར། ཟེར་ན། དོན་འགྲོ་ཚུལ་དུ་བལྟའོ། ། ཁ་ཅིག ཐེག་ཆེན་མཐོང་
ལམ་བར་ཆད་མེད་ལམ་དེས། མཁྱེན་གསུམ་གང་རུང་གི་རྣམ་པ་ལ་གོམས་པ་དབང་བསྒྱུར་མ་ཐོབ་པར་ཐལ།
དེ་མཁྱེན་གསུམ་གང་རུང་གི་རྣམ་པ་ལ་གོམས་པ་དབང་བསྒྱུར་མ་ཐོབ་པ་ཐོབ་ཕྱིར་དུ་བསྒོམ་པའི་སེམས་དཔའི་
ཡེ་ཤེས་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེས་དེ་གང་རུང་གི་རྣམ་པ་ལ་གོམས་པ་དབང་
བསྒྱུར་ཐོབ་ཟིན་པའི་ཕྱིར། ཟེར་ན། མ་ཁྱབ། འོ་ན། དེས་ཡོན་ཏན་མ་ཐོབ་པ་མེད་པར་ཐལ། དེས་ཡོན་
ཏན་ཐོབ་ཟིན་པའི་ཕྱིར། ཁྱབ་པ་ཁས། འདོད་ན། དེ་ཡོད་པར་ཐལ། དེས་སངས་རྒྱས་ཀྱི་ཡོན་ཏན་མ་ཐོབ་
པའི་ཕྱིར། །
གཉིས་པ་གཞུང་དོན་དངོས་བཤད་པ་ལ་གཉིས། རྣམ་རྫོགས་སྦྱོར་བ་སྤྱིའི་རྣམ་གཞག་དང་། ཐར་པ་ཆ་
མཐུན་ནས་བཟུང་སྟེ་རྒྱུད་ལ་སྐྱེ་བའི་རིམ་པ་བཤད་པའོ། ། དང་པོ་ལ་གསུམ། སྦྱོར་བའི་ངོ་བོ། སྦྱོར་བའི་
སྐྱོན་ཡོན། སྦྱོར་བའི་མཚན་ཉིད་དོ། ། དང་པོ་ལ་གཉིས། མི་མཐུན་ཕྱོགས་ཀྱི་གཉེན་པོ་རྣམ་པའི་དབྱེ་བ་
བཤད་པ། བདེན་འཛིན་དངོས་སུ་འཇོམས་པར་བྱེད་པའི་སྦྱོར་བ་ཁྱད་པར་ཅན་ངོས་བཟུང་བའོ། ། དང་པོ་
ལ་གཉིས། མདོར་བསྟན་པ་དང་རྒྱས་པར་བཤད་པའོ། ། དང་པོ་ནི། གཞི་ཤེས་པ་ཡི་བྱེ་བྲག་རྣམས། །
ཞེས་སོགས་ཚིགས་སུ་བཅད་པ་གཅིག་གསུངས་ཏེ། འདི་ལ་གཉིས། ཚིག་དོན་དང་། མཐའ་དཔྱད་པའོ། །
དང་པོ་ནི། གཞི་བདེན་བཞི་མི་རྟག་སོགས་བཅུ་དྲུག་ཤེས་པ་ཡི་ཡེ་ཤེས་ཀྱི་བྱེ་བྲག་རྣམས་ནི་རང་གི་མི་མཐུན་
ཕྱོགས་དེ་དང་དེའི་ཡུལ་གྱི་ལྡོག་ཕྱོགས་ཀྱི་རྣམ་པ་ཤར་བའི་སྒོ་ནས་དེ་དག་འཇོམས་པར་བྱེད་པའི་སེམས་དཔའི་
ཡེ་ཤེས་ཞེས་བྱ་བ་ནི་ཆོས་ཅན། སྐབས་འདིའི་བསྟན་བྱའི་གཙོ་བོར་གྱུར་པའི་གཉེན་པོའི་མཚན་ཉིད་དུ་བརྗོད་
དེ། དེའི་འཇོག་བྱེད་ཡིན་པའི་ཕྱིར། གཉེན་པོ་ཡེ་ཤེས་ཀྱི་རྣམ་པ་དེ་ནི་ཆོས་ཅན། བསྡུ་ན་རྣམ་པ་གསུམ་དུ་
འདོད་དེ། ཀུན་མཁྱེན་ཉིད་ནི་རྣམ་པ་གསུམ་དུ་ངེས་པའི་ཕྱིར། དེ་ལྟར་ཡང་འགྲེལ་པ་ལས། རྟག་པ་ལ་
སོགས་པར་འཛིན་པ། ཞེས་པ་ནས། རྣམ་པ་གསུམ་ཁོ་ནར་བཞེད་དོ། ། ཞེས་པའི་བར་གསུངས།
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག མཁྱེན་གསུམ་གྱི་རྣམ་བཞི་ལྷག་ཟུང་
329

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
འབྲེལ་གྱི་སྦྱོར་བའི་སྒོ་ནས་ཐུན་མོང་མིན་པའི་རྣམ་ཐར་སྒོ་གསུམ་དུ་བསྡུས་ནས་བསྒོམ་པ། མཁྱེན་གསུམ་
བསྡུས་སྒོམ་གྱི་དོན་ཡིན་ཟེར་ན། དེ་མི་འཐད་པར་ཐལ། ཐེག་ཆེན་རིགས་ངེས་ཀྱི་དམན་ལམ་སྔོན་དུ་མ་སོང་
བའི་བྱང་སེམས་ཚོགས་ལམ་པའི་རྒྱུད་ལ་མཁྱེན་གསུམ་གྱི་རྣམ་པ་ཞི་ལྷག་ཟུང་འབྲེལ་གྱི་སྦྱོར་བས་ཐུན་མོང་མིན་
པའི་རྣམ་ཐར་སྒོ་གསུམ་དུ་བསྡུས་ནས་སྒོམ་པ་མེད་ཀྱང་། དེའི་རྒྱུད་ལ་མཁྱེན་གསུམ་བསྡུས་སྒོམ་ཡོད་པའི་ཕྱིར།
དང་པོ་དེར་ཐལ། དེའི་རྒྱུད་ལ་སྟོང་ཉིད་རྟོགས་པའི་ཞི་ལྷག་ཟུང་འབྲེལ་མེད་པའི་ཕྱིར། དེར་ཐལ། དེའི་རྒྱུད་
ལ་སྟོང་ཉིད་རྟོགས་པའི་ལྷག་མཐོང་མེད་པའི་ཕྱིར། དེར་ཐལ། དེ་འདྲའི་བྱང་སེམས་ཚོགས་ལམ་པ་དེས།
སྟོང་ཉིད་རྟོགས་པའི་ལྷག་མཐོང་ཐོབ་པ་དང་ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ་པའི་ཕྱིར། དེར་
ཐལ། རྣམ་བཤད་ལས། སྟོང་པ་ཉིད་ལ་དམིགས་པའི་ལྷག་མཐོང་མཚན་ཉིད་པ་སྦྱོར་ལམ་དྲོད་ཡན་ཆད་མ་
གཏོགས་ཐེག་པ་ཆེན་པོར་རིགས་ངེས་པ་རྣམས་ཀྱིས་ཚོགས་ལམ་དུ་སྐྱེད་མི་སྲིད་པའི་ཕྱིར་རོ། ། ཞེས་གསུངས་
པའི་ཕྱིར། ཁ་ཅིག མཁྱེན་གསུམ་གང་རུང་གི་རྣམ་པ་ཤར་ནས་སྒོམ་པའི་ཡེ་ཤེས་གཉེན་པོའི་ཤེས་རྣམ་གྱི་
མཚན་ཉིད་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། དེར་ཐལ། ཡེ་ཤེས་ཡིན་པའི་ཕྱིར། འདོད་ན། མཁྱེན་གསུམ་གང་རུང་གི་རྣམ་པ་བཤད་པར་
ཐལ། འདོད་པའི་ཕྱིར། འདོད་མི་ནུས་ཏེ། སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཡིན་པའི་
ཕྱིར། གཞན་ཡང་། ལམ་མ་ཞུགས་གང་ཟག་གི་རྒྱུད་ཀྱི་སྒྲ་མི་རྟག་པར་རྟོགས་པའི་རྗེས་དཔག་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། སྒྲ་རྟག་འཛིན་གྱི་གཉེན་པོར་གྱུར་པའི་ཤེས་པ་ཡིན་
པའི་ཕྱིར། འདོད་ན། ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལམ་མ་ཞུགས་གང་
ཟག་གི་རྒྱུད་ཀྱི་ཆོས་ཡིན་པའི་ཕྱིར། ཁ་ཅིག གཞིའི་ཁྱད་པར་རམ་བྱེ་བྲག རྣམ་པའི་མཚན་ཉིད་ཟེར་ན།
གཞི་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དོན་རྣམ་ཡིན་པའི་ཕྱིར། དེར་
ཐལ། གཞི་གྲུབ་པའི་ཕྱིར། འདོད་ན། མི་འཐད་པར་ཐལ། གཞི་དང་ཐ་དད་མ་ཡིན་པའི་ཕྱིར། ཁ་ཅིག
གཞི་གང་ཞིག རྣམ་རྫོགས་སྦྱོར་བའི་བསྒོམ་བྱ། དོན་རྣམས་ཀྱི་མཚན་ཉིད། ཤེས་པ་གང་ཞིག རྣམ་རྫོགས་
སྦྱོར་བའི་བསྒོམ་བྱ། ཤེས་རྣམ་གྱི་མཚན་ཉིད་ཟེར་ན། མ་རིག་པ་ཆོས་ཅན། མཚན་ཉིད་དང་པོ་དེར་ཐལ།
མཚོན་བྱ་དང་པོ་དེའི་ཕྱིར། འདོད་ན། རྣམ་རྫོགས་སྦྱོར་བའི་བསྒོམ་བྱ་ཡིན་པར་ཐལ་ལོ། ། གཞན་ཡང་།
དེ་ཆོས་ཅན། མཚན་ཉིད་ཕྱི་མ་དེར་ཐལ། མཚོན་བྱ་ཕྱི་མ་དེའི་ཕྱིར། དེར་ཐལ། ཤེས་པ་ཡིན་པའི་ཕྱིར།
འདོད་ན་སླའོ། ། ཁ་ཅིག ཤེས་རྣམ་ཡིན་ན། རྣམ་བྱང་ཕྱོགས་ཀྱི་ཤེས་རྣམ་ཡིན་པས་ཁྱབ་ཟེར་ན། གང་
329

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟག་གི་བདག་འཛིན་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེ་ཉོན་མོངས་ཕྱོགས་ཀྱི་ཤེས་
རྣམ་ཡིན་པའི་ཕྱིར། ཁ་ཅིག རྣམ་མཁྱེན་གྱི་དོན་རྣམ་ཡིན་ན། རྣམ་མཁྱེན་གྱི་རྣམ་པ་ཡིན་པས་ཁྱབ་ཟེར་ན།
གང་ཟག་གི་བདག་མེད་ཆོས་ཅན། དེར་ཐལ། དེའི་ཕྱིར། དེར་ཐལ། རྣམ་མཁྱེན་གྱི་གཞལ་བྱ་ཡིན་པའི་
ཕྱིར། འདོད་ན། རྣམ་མཁྱེན་ཡིན་པར་ཐལ། འདོད་པའི་ཕྱིར། འདོད་ན། ཤེས་པ་ཡིན་པར་ཐལ་ལོ། །
ཁ་ཅིག རྣམ་མཁྱེན་གྱི་དོན་རྣམ་ཡིན་ན། རྣམ་མཁྱེན་གྱི་རྣམ་པ་མ་ཡིན་པས་ཁྱབ་ཟེར་ན། གང་ཟག་གི་
བདག་མེད་རྟོགས་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག ཆོས་
དེའི་རྣམ་པ་ཡིན་ན། ཆོས་དེ་ཡིན་པས་ཁྱབ་ཟེར་ན། སྡུག་བདེན་གྱི་སྟེང་གི་སྟོང་པ་ཆོས་ཅན། སྡུག་བདེན་
ཡིན་པར་ཐལ། སྡུག་བདེན་གྱི་རྣམ་པ་ཡིན་པའི་ཕྱིར། དེར་ཐལ། སྡུག་བདེན་གྱི་རྣམ་པ་དེ་ལ་དེར་གྱུར་པའི་
མི་རྟག་སྡུག་བསྔལ་སྟོང་པ་བདག་མེད་བཞི་ཡོད་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར།
ཁ་ཅིག དོན་རྣམ་དང་ཤེས་རྣམ་གཉིས་ཀྱི་སྒོམ་ཚུལ་འགལ་ལོ། ། ཟེར་ན། དེ་མི་འཐད་པར་ཐལ། ཕུང་པོ་
མི་རྟག་པ་དེ་དོན་རྣམས་དང་། དེ་རྟོགས་པའི་ཡེ་ཤེས་དེ་ཤེས་རྣམ་གང་ཞིག དེ་གཉིས་ཀ་བསྒོམ་པའི་གང་ཟག་
གཉིས་མི་འགལ་བའི་ཕྱིར། ཕྱི་མ་དེར་ཐལ། རྣམ་བཤད་ལས། ཁ་ཅིག དོན་རྣམ་དང་ཤེས་རྣམ་གཉིས་སུ་
ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་འདོད་པ་ལ་ནི་སྙིང་པོ་ཅུང་ཟད་མེད་དེ། མི་རྟག་པ་རྟོགས་པའི་
ཡེ་ཤེས་བསྒོམ་བྱར་འདོད་པ་དེས་ཀྱང་མི་རྟག་པ་སྒོམ་པར་ཁས་ལེན་དགོས་ལ། མི་རྟག་པ་བསྒོམ་བྱར་འདོད་པ་
དེས་ཀྱང་དེ་རྟོགས་ཀྱི་ཡེ་ཤེས་བསྒོམ་བྱར་ཁས་མི་ལེན་ན་གཞི་སྟོང་པར་འགྱུར་པའི་ཕྱིར་རོ། ། ཞེས་གསུངས་
པའི་ཕྱིར། ཁ་ཅིག རྣམ་མཁྱེན་བསྒོམ་པའི་སེམས་དཔའི་ཡེ་ཤེས་མེད་ཟེར་ན། དེ་ཡོད་པར་ཐལ། རྣམ་
མཁྱེན་གྱི་རྣམ་པ་སྒོམ་པའི་སེམས་དཔའི་ཡེ་ཤེས་ཡོད་པའི་ཕྱིར། དེར་ཐལ། དེའི་རྣམ་པ་ཉམས་སུ་ལེན་པའི་
སེམས་དཔའི་ཡེ་ཤེས་ཡོད་པའི་ཕྱིར། དེར་ཐལ། རྣམ་མཁྱེན་སྦྱོར་བ་ཡོད་པའི་ཕྱིར། གཞན་ཡང་། དེ་ཡོད་
པར་ཐལ། སངས་རྒྱས་བསྒོམ་པའི་སེམས་དཔའི་ཡེ་ཤེས་ཡོད་པའི་ཕྱིར། དེར་ཐལ། སངས་རྒྱས་ཀྱི་སྐུ་བསྒོམ་
པའི་དེ་ཡོད་པའི་ཕྱིར། དེར་ཐལ། ཏིང་འཛིན་རྒྱལ་པོ་ལས། གསེར་གྱི་ཁ་དོག་ལྟ་བུའི་སྐུ་ལུས་ནི། ། ཞེས་
སོགས་དང་། སྔགས་ཀྱི་ཐེག་པ་ཡང་ཡོད་པའི་ཕྱིར། །
༈གཉིས་པ་རང་གི་ལུགས་ལ། མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རྣམ་རྫོགས་སྦྱོར་བའི་
འཛིན་སྟངས་ཀྱི་ཡུལ་དུ་བསྡུས་ནས་ཉམས་སུ་ལེན་པ་དེ། སྐབས་འདིའི་མཁྱེན་གསུམ་བསྡུས་སྒོམ་གྱི་དོན་
ནོ། ། རང་གི་གནོད་བྱ་སྒྲོ་འདོགས་ལ་གནོད་བྱེད་ཀྱི་རིག་པ། རང་ཉིད་གཉེན་པོའི་ཤེས་རྣམ་ཡིན་པའི་མཚན་
330

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཉིད། རང་ཡུལ་གྱི་རྣམ་པ་ལེགས་པར་ཤར་བའི་སྒོ་ནས་རང་གི་དམིགས་པའི་ཆོས་ལ་ཕྱིན་ཅི་ལོག་ཏུ་སྒྲོ་འདོགས་
ལ་དངོས་སུ་གནོད་བྱེད་ཀྱི་མཁྱེན་པ། སྐབས་འདིར་དངོས་སུ་བསྟན་པའི་གཉེན་པོའི་མཚན་ཉིད། ། གསུམ་
པ་རྩོད་པ་སྤོང་བ་ལ། ་ཁ་ཅིག ཐེག་ཆེན་གྱི་བར་ཆད་མེད་ལམ་ཆོས་ཅན། མཁྱེན་གསུམ་གྱི་རྣམ་པ་སྒོམ་པའི་
སེམས་དཔའི་ཡེ་ཤེས་ཡིན་པར་ཐལ། མཁྱེན་གསུམ་སྒོམ་པའི་སེམས་དཔའི་ཡེ་ཤེས་ཡིན་པའི་ཕྱིར། དེར་ཐལ།
ཁྱོད་ཀྱིས་བསྒོམ་པའི་མཁྱེན་གསུམ་ཡོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། གཞི་ཤེས་ཀྱི་རྣམ་
པ་བསྒོམ་པའི་ཡེ་ཤེས་མ་ཡིན་པར་ཕྱིར། ཁ་ཅིག རྒྱུན་མཐའི་བར་ཆད་མེད་ལམ་དེ་རྣམ་མཁྱེན་སྒོམ་པའི་ཡེ་
ཤེས་ཡིན་པར་ཐལ། དེ་རྒྱུན་མཐའི་བར་ཆད་མེད་ལམ་བསྒོམ་པའི་ཡེ་ཤེས་གང་ཞིག རྣམ་མཁྱེན་གྱི་དངོས་ཀྱི་
སྦྱོར་བ་ཡིན་པའི་ཕྱིར། འདོད་ན། དེ་རྣམ་མཁྱེན་རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར།
ཟེར་ན། མ་ཁྱབ། འདོད་མི་ནུས་ཏེ། སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཡིན་པའི་ཕྱིར།
ཁ་ཅིག བྱང་སེམས་རྒྱུན་མཐའ་བ་དེ་རྣམ་མཁྱེན་སྒོམ་པའི་གང་ཟག་ཡིན་པར་ཐལ། རྒྱུན་མཐའི་བར་ཆད་
མེད་ལམ་དེ་རྣམ་མཁྱེན་སྒོམ་པའི་ཡེ་ཤེས་ཡིན་པའི་ཕྱིར། འདོད་ན། རྣམ་མཁྱེན་བློ་ངོར་བསྐྱེད་ནས་སྒོམ་པར་
ཐལ། འདོད་པའི་ཕྱིར། ཁྱབ་སྟེ། ལམ་སྒོམ་པའི་ཚེ་བློ་ངོར་བསྐྱེད་ནས་སྒོམ་དགོས་ཀྱི། བློའི་དམིགས་པ་
འབའ་ཞིག་ཏུ་བྱས་ནས་སྒོམ་པ་མི་འཐད་པའི་ཕྱིར། འདོད་ན། དེས་རྣམ་མཁྱེན་བློ་ངོར་གྲུབ་པར་ཐལ།
འདོད་པའི་ཕྱིར་ན། མ་ཁྱབ། འདོད་མི་ནུས་ཏེ། རྒྱུན་མཐའི་ཡེ་ཤེས་ཀྱི་ངོ་བོར་ཀུན་རྫོབ་ཀྱི་ཆོས་མ་གྲུབ་པའི་
ཕྱིར། ཁ་ཅིག སྡུག་བདེན་གྱི་རྣམ་པ་ཡིན་ན། སྡུག་བདེན་ཡིན་དགོས་པར་ཐལ། རྣམ་མཁྱེན་གྱི་རྣམ་པ་
ཡིན་ན། རྣམ་མཁྱེན་ཡིན་དགོས་པའི་ཕྱིར་ན། མ་ཁྱབ། འདོད་ན། བཀག་ཟིན། ཁ་ཅིག རྣམ་མཁྱེན་གྱི་
འཛིན་རྣམ་ཡིན་ན། རྣམ་མཁྱེན་ཡིན་དགོས་པར་ཐལ། རྣམ་མཁྱེན་གྱི་རྣམ་པ་ཡིན་ན། རྣམ་མཁྱེན་ཡིན་
དགོས་པའི་ཕྱིར་ན། མ་ཁྱབ། འདོད་ན། རྣམ་མཁྱེན་ཉམས་སུ་མྱོང་བའི་རང་རིག་ཆོས་ཅན། དེར་ཐལ།
དེའི་ཕྱིར། དེར་ཐལ། དེ་ཉམས་སུ་མྱོང་པའི་རང་རིག་ཡིན་པའི་ཕྱིར། འདོད་མི་ནུས་ཏེ། ཡེ་ཤེས་མ་ཡིན་
པའི་ཕྱིར། དེར་ཐལ། རང་རིག་ཡིན་པའི་ཕྱིར། ཁ་ཅིག འཛིན་རྣམ་ཡིན་ན་ཡེ་ཤེས་མ་ཡིན་དགོས་པར་
ཐལ། དམ་བཅའ་འཐད་པའི་ཕྱིར། འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། དེར་ཐལ།
འཛིན་པའི་རྣམ་པ་ཡིན་པའི་ཕྱིར་ན། མ་ཁྱབ། འོ་ན། ཤེས་བྱ་ཆོས་ཅན། གཟུང་རྣམ་ཡིན་པར་ཐལ།
གཟུང་བའི་རྣམ་པ་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ། གཞི་གྲུབ་པའི་ཕྱིར། འདོད་ན། ཤེས་
པར་ཐལ་ལོ། ། འདོད་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། །
331

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
༈གཉིས་པ་རྒྱས་པར་བཤད་པ་ལ་གསུམ། གཞི་ཤེས་ཀྱི་རྣམ་པ་བཤད་པ། ལམ་ཤེས་ཀྱི་རྣམ་པ་བཤད་པ།
རྣམ་མཁྱེན་གྱི་རྣམ་པ་བཤད་པའོ། ། དང་པོ་ནི། མེད་པའི་རྣམ་པ་ནས་བཟུང་སྟེ། ། ཞེས་པ་ནས། ལམ་ལ་
དེ་ནི་བཅོ་ལྔར་བཤད། ། ཅེས་པའི་བར་གསུངས་ཏེ། དེའི་དོན་འགྲེལ་པས་འཆད་པ་ལ། དེ་ལ་ཐམས་ཅད་
ཤེས་པ་ཉིད་ཀྱི་དབང་དུ་བྱས་ནས། མེད་པ་དང༌། མི་སྐྱེ་བ་དང་། དབེན་པ་དང་། ཞེས་པ་ནས། སྤྱིར་ན་
ཐམས་ཅད་ཤེས་པ་ཉིད་ཀྱི་རྣམ་པ་ཉི་ཤུ་རྩ་བདུན་ཡིན་ནོ། ། ཞེས་པའི་བར་གསུངས་སོ། ། རྩ་འགྲེལ་དེ་དག་
གང་ལས་འཕྲོས་པ་ཡོད་དེ། མདོ་ལས། བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་མ་མཆིས་པའི་
ཕ་རོལ་ཏུ་ཕྱིན་པའོ། ། ཞེས་པ་ནས། ཤེར་ཕྱིན་འདི་ནི་མི་གཡོ་བའི་ཕ་རོལ་ཏུ་ཕྱིན་པའོ། ། བཅོམ་ལྡན་
འདས་ཀྱིས་བཀའ་སྩལ་བ། ཆོས་ཀྱི་དབྱིངས་གནས་པ་ཉིད་ཀྱི་ཕྱིར་རོ། ། ཞེས་པའི་བར་ལས་འཕྲོས་པའི་ཕྱིར།
འདིའི་སྐབས་སུ་རྩ་བའི་ཚིག་དོན་བཤད་པ་དང་། མཐའ་དཔྱད་པ་གཉིས། དང་པོ་ནི།ཤེར་ཕྱིན་འདི་ནི་མ་
མཆིས་པའི་ཕ་རོལ་ཏུ་ཕྱིན་པའོ། ། ཞེས་སྡུག་བསྔལ་རྟག་པར་མེད་པསྟོན་པའི་རྣམ་པ་ནས་བཟུང་སྟེ། མི་གཡོ་
བའི་ཕ་རོལ་ཏུ་ཕྱིན་པའོ། ། ཞེས་ལམ་བདེན་གྱི་མི་གཡོ་བའི་རྣམ་པའི་ཕར་སྟོན་པའི་ཡུམ་བར་མའི་མདོ་ཚིག་
འདི་ཆོས་ཅན། ཁྱོད་ཀྱིས་གཞི་ཤེས་ཀྱི་རྣམ་པ་ཉེར་བདུན་བསྟན་པ་ཡིན་ཏེ། བདེན་པ་དང་པོ་གསུམ་སོ་སོ་ལ་
བཞི་བཞི་དང་། ལམ་བདེན་ལ་གཞི་ཤེས་ཀྱི་རྣམ་པ་དེ་ནི་བཅོ་ལྔར་བཤད་པའི་ཕྱིར། །
༈ གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག གཞི་ཤེས་ཀྱི་དམིགས་པའི་ཆོས་ལ་
ཕྱིན་ཅི་ལོག་ཏུ་སྒྲོ་འདོགས་པའི་སྒྲོ་འདོགས་ལ་གནོད་བྱེད་ཀྱི་མཁྱེན་པ། གཞི་ཤེས་ཀྱི་རྣམ་པའི་མཚན་ཉིད་ཟེར་
ན། གཞི་ཤེས་ཀྱི་དམིགས་པ་བདག་མེད་པར་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། གཞི་ཤེས་ཀྱི་དམིགས་པ་ལ་གང་ཟག་གི་བདག་ཏུ་སྒྲོ་འདོགས་པའི་སྒྲོ་འདོགས་ལ་གནོད་
བྱེད་ཀྱི་གཉེན་པོའི་ཡེ་ཤེས་ཡིན་པའི་ཕྱིར། དེར་ཐལ། གཞི་ཤེས་ཀྱི་དམིགས་པ་གང་ཟག་གི་བདག་ཏུ་འཛིན་
པའི་བདག་འཛིན་གྱི་གཉེན་པོའི་ཡེ་ཤེས་ཡིན་པའི་ཕྱིར། འདོད་ན། མི་འཐད་པར་ཐལ། འཕགས་རྒྱུད་ཀྱི་
མཁྱེན་པ་མ་ཡིན་པའི་ཕྱིར། དེར་ཐལ། སོ་སྐྱེའི་མངོན་རྟོགས་ཡིན་པའི་ཕྱིར། ཁ་ཅིག ཐེག་དམན་གྱི་རྟོགས་
རིགས་སུ་གནས་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། སྟོང་ཉིད་
རྟོགས་པའི་ཉན་ཐོས་ཀྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ།
དམན་པའི་གཞི་ཤེས་ཀྱི་ཤེས་རྣམ་ཡིན་པའི་ཕྱིར། དེར་ཐལ། དམན་པའི་གཞི་ཤེས་ཀྱི་ཤེས་རྣམ་ཡོད་པའི་ཕྱིར།
དེར་ཐལ། དེའི་གཞི་ཤེས་ཀྱི་རྣམ་པ་ཡོད་པའི་ཕྱིར། དེར་ཐལ། དེའི་གཞི་ཤེས་ཡོད་པའི་ཕྱིར། འདོད་མི་
332

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ནུས་ཏེ། སྟོང་ཉིད་རྟོགས་པའི་སློབ་ལམ་ཡིན་པའི་ཕྱིར། ཁ་ཅིག་དེ་འདྲ་བ་དེ། སྐབས་འདིར་དངོས་སུ་བསྟན་
པའི་གཞི་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། སངས་རྒྱས་རྒྱས་འཕགས་པའི་རྒྱུད་ཀྱི་གཞི་ཤེས་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཐེག་ཆེན་འཕགས་པའི་རྒྱུད་ཀྱི་གཞི་ཤེས་ཡིན་པའི་
ཕྱིར། འདོད་ན། སློབ་པའི་རྒྱུད་ཀྱི་གཞི་ཤེས་ཡིན་པར་ཐལ། འདོད་པའི་ཕྱིར། ཁ་ཅིག སྐབས་འདིར་
དངོས་སུ་བསྟན་པའི་གཞི་ཤེས་ཀྱི་རྣམ་པ་ཡིན་ན། བྱང་འཕགས་ཀྱི་གཞི་ཤེས་ཡིན་པས་ཁྱབ་ཟེར་ན། གང་ཟག་
གི་བདག་མེད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་ཆོས་ཅན། དེར་ཐལ། དེའི་ཕྱིར། དེར་ཐལ།
སྐབས་འདིར་དངོས་སུ་བསྟན་པའི་ཉན་ཐོས་ཀྱི་གཞི་ཤེས་ཀྱི་རྣམ་པ་གཅིག་ཡོད་པའི་ཕྱིར། དེར་ཐལ། འགྲེལ་
པ་ལས། དེ་ལ་ཐམས་ཅད་མཁྱེན་པ་ཉིད་གསུམ་གྱི་རྣམ་པ་ཉན་ཐོས་དང་བྱུང་ཆུབ་སེམས་དཔའི་བྱེ་བྲག་གི་གོ་
རིམ་བཞིན་དུ་ཟག་པ་མེད་པ་དང་ཟག་པ་དང་བཅས་པ་དག་ཀྱང་ཡིན་ནོ། ། ཞེས་གསུངས་པའི་ཕྱིར། ཁ་ཅིག
གཞི་ཤེས་ཀྱི་ལམ་བདེན་གྱི་རྣམ་པ་དེ་ལ། ཉོན་སྒྲིབ་ཀྱི་དངོས་གཉེན་པོར་གྱུར་པའི་མཐོང་ལམ་ཟག་མེད་བཞི།
ཤེས་སྒྲིབ་གཟུང་རྟོག་གི་དངོས་ཀྱི་གཉེན་པོར་གྱུར་པའི་སྒོམ་ལམ་ཟག་བཅས་དྲུག དེའི་དངོས་ཀྱི་གཉེན་པོར་
གྱུར་པའི་མཐོང་ལམ་ཟག་མེད་ལྔ་སྟེ་བཅོ་ལྔ་ཡོད་ཟེར་ན། དེ་མི་འཐད་པར་ཐལ། ཉོན་སྒྲིབ་ཀྱི་དངོས་ཀྱི་གཉེན་
པོར་གྱུར་པའི་མཐོང་ལམ་མེད་པ་གང་ཞིག ཕྱི་མ་གཉིས་ཀྱང་རེ་རེ་ནས་མེད་པའི་ཕྱིར། དང་པོ་དེར་ཐལ།
ཉོན་སྒྲིབ་ཀྱི་དངོས་ཀྱི་གཉེན་པོ་ཡིན་ན། སྒོམ་ལམ་ཡིན་དགོས་པའི་ཕྱིར། ཕྱི་མ་དེར་ཐལ། ཤེས་སྒྲིབ་གཟུང་
རྟོག་གི་དངོས་ཀྱི་གཉེན་པོ་ཡིན་ན། སྒོམ་ལམ་ཟག་མེད་ཡིན་དགོས་པའི་ཕྱིར། དེར་ཐལ། དེའི་དངོས་གཉེན་
དུ་གྱུར་པའི་ལམ་ཡིན་ན། སྒོམ་ལམ་བར་ཆད་མེད་ལམ་ཡིན་དགོས་པའི་ཕྱིར། ཁ་ཅིག སྤང་བྱ་ཡིན་ན།
སྒྲིབ་པ་ཡིན་པས་ཁྱབ་ཟེར་ན། ངན་འགྲོ་བའི་གཟུགས་ཕུང་ཆོས་ཅན། དེར་ཐལ། དེའི་ཕྱིར། དེར་ཐལ།
ངན་འགྲོ་སྤང་བྱ་ཡིན་པའི་ཕྱིར། འདོད་མི་ནུས་སོ། ། ཁ་ཅིག དམན་སྒྲིབ་ཡིན་ན། སྒྲིབ་པ་ཡིན་པས་ཁྱབ་
ཟེར་ན། ཉན་ཐོས་སློབ་པའི་རྒྱུད་ཀྱི་རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་ཅན། དེར་ཐལ། དེའི་
ཕྱིར། འདོད་མི་ནུས་ཏེ། ལམ་ཡིན་པའི་ཕྱིར། དེར་ཐལ། སློབ་ལམ་ཡིན་པའི་ཕྱིར། ཁ་ཅིག སྒྲིབ་པ་ཡིན་
ན། ཉོན་སྒྲིབ་དང་། ཤེས་སྒྲིབ་གང་རུང་ཡིན་པས་ཁྱབ་ཟེར་ན། སྙོམས་འཇུག་གི་སྒྲིབ་པ་ཆོས་ཅན། དེར་
ཐལ། དེའི་ཕྱིར། དེར་ཐལ། སྒྲིབ་པ་དེ་ལ་ཉོན་སྒྲིབ། ཤེས་སྒྲིབ། སྙོམས་འཇུག་གྱི་སྒྲིབ་པ་གསུམ་གྱི་དབྱེ་བ་
འཐད་པའི་ཕྱིར། དེར་ཐལ། རྒྱུད་བླ་མ་ལས། ཉོན་མོངས་ཤེས་བྱ་སྙོམས་འཇུག་གི ། སྒྲིབ་གསུམ་ལས་ནི་
ངེས་གྲོལ་ཞིང་། ། ཞེས་གསུངས་པའི་ཕྱིར། འདོད་མི་ནུས་སོ། ། གཞུང་ཡང་། ཉོན་སྒྲིབ་དང་ཤེས་སྒྲིབ་
333

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ཀ་ཆོས་ཅན། དེ་གང་རུང་ཡིན་པར་ཐལ། སྒྲིབ་པ་ཡིན་པའི་ཕྱིར། རྟགས་གསལ་སླའོ། ། ཁ་ཅིག་
ཉོན་སྒྲིབ་ཡིན་ན། ཉོན་སྒྲིབ་ཕྲ་མོ་ཡིན་པས་ཁྱབ། ཤེས་སྒྲིབ་ཡིན་ན། ཤེས་སྒྲིབ་ཕྲ་མོ་ཡིན་པས་ཁྱབ་ཟེར་ན།
དང་པོ་ལ། གང་ཟག་རྟག་པར་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། དེར་ཐལ། སྒྲིབ་
གཉིས་གང་རུང་ཡིན། ཤེས་སྒྲིབ་མ་ཡིན་པའི་ཕྱིར། འདོད་མི་ནུས་ཏེ། ཉོན་སྒྲིབ་རགས་པ་ཡིན་པའི་ཕྱིར།
ཕྱི་མ་ལ། གཟུགས་ཕྱི་རོལ་དོན་འཛིན་གྱི་རྟོག་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་
དེའི་ཕྱིར། ཁྱབ་སྟེ། འགྲེལ་པ་ལས། ཤེས་བྱའི་སྒྲིབ་པའི་ཕྱོགས་གཅིག་པོ་གཟུང་བ་དོན་གྱི་རྣམ་པར་རྟོག་
པའོ། ། ཞེས་གསུངས་པའི་ཕྱིར། འདོད་ན། མི་འཐད་པར་ཐལ། ཤེས་སྒྲིབ་རགས་པ་ཡིན་པའི་ཕྱིར། ཁ་
ཅིག ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པའི་གཙོ་བོ། ཉོན་སྒྲིབ་ཀྱི་མཚན་ཉིད། ཐམས་ཅད་མཁྱེན་པ་ཐོབ་
པ་ལ་གེགས་བྱེད་ཀྱི་སྒྲིབ་པའི་གཙོ་བོ། ཤེས་སྒྲིབ་ཀྱི་མཚན་ཉིད། ཟེར་ན། དང་པོ་ལ། བདེན་འཛིན་ལྷན་
སྐྱེས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་དེའི་ཕྱིར། དེར་ཐལ། ས་ལམ་ཐོབ་པ་ལ་
གེགས་བྱེད་ཀྱི་སྒྲིབ་པའི་གཙོ་བོ་ཡིན་པའི་ཕྱིར། དེར་ཐལ། ཡོན་ཏན་སྒྲུབ་པ་ལ་གེགས་བྱེད་ཀྱི་སྒྲིབ་པའི་གཙོ་བོ་
ཡིན་པའི་ཕྱིར། དེར་ཐལ། སྒྲིབ་པའི་གཙོ་བོ་གང་ཞིག མཚུངས་པའི་ཕྱིར། འདོད་མི་ནུས་ཏེ། ཤེས་སྒྲིབ་
ཡིན་པའི་ཕྱིར། གཞན་ཡང་། དེ་མི་འཐད་པར་ཐལ། ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་ཡིན་ན། དེ་
ཐོབ་པ་ལ་གཙོ་བོར་གེགས་བྱེད་ཀྱི་སྒྲིབ་པ་ཡིན་པས་མ་ཁྱབ་པའི་ཕྱིར། ཁ་ཅིག ཆོས་ཀྱི་བདག་འཛིན་བདག་
འཛིན་ཡིན་ཟེར་ན། དེ་མི་འཐད་པར་ཐལ། བདག་འཛིན་ཡིན་ན། གང་ཟག་གི་བདག་འཛིན་ཡིན་དགོས་
པའི་ཕྱིར། དེར་ཐལ། དེ་ཡིན་ན། ཁྱོད་ཀྱི་ཞེན་ཡུལ་གྱིས་སྟོང་པ་དེ་གང་ཟག་གི་བདག་མེད་ཕྲ་མོ་ཡིན་དགོས་
པའི་ཕྱིར། ། ཁ་ཅིག གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དེ། གང་ཟག་གི་བདག་
འཛིན་དང་། གཟུགས་ཕྱི་རོལ་དོན་འཛིན་གྱི་རྟོག་པ་དེ་ཆོས་ཀྱི་བདག་འཛིན་ཡིན་ཟེར་ན། དེ་གཉིས་ཀ་མི་
འཐད་པར་ཐལ། དང་པོ་དེ་གང་ཟག་གི་བདག་འཛིན་རགས་པ་དང་། ཕྱི་མ་དེ་ཆོས་ཀྱི་བདག་འཛིན་རགས་པ་
ཡིན་པའི་ཕྱིར། ཁ་ཅིག གང་ཟག་གི་བདག་འཛིན་ཡིན་ན། འཇིག་ལྟ་ཡིན་པས་ཁྱབ་ཟེར་ན། མདུན་གྱི་
སྐྱེས་བུས་སྐྱེས་བུ་ཕ་རོལ་པོ་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར།
དེར་ཐལ། དེ་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་
དེའི་ཕྱིར། ཁྱབ་སྟེ། འཇིག་ལྟ་ཡིན་ན། རང་རྒྱུད་ལྡན་གྱི་ང་ལ་གཙོ་བོར་དམིགས་པས་ཁྱབ་པའི་ཕྱིར། ཁ་
ཅིག ཉོན་མོངས་ཀྱི་བག་ཆགས་ཡིན་ན། ཤེས་སྒྲིབ་ཡིན་པས་ཁྱབ་ཟེར་ན། གང་ཟག་གི་བདག་འཛིན་གྱི་བག་
334

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཆགས་སུ་གྱུར་པའི་དེའི་ས་བོན་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་
ཐལ། དེ་ཡོད་པའི་ཕྱིར། དེར་ཐལ། དེ་ཡོད་པར་སྟོང་མཐུན་ཆེན་མོ་ལས་བཤད་པའི་ཕྱིར། འདོད་མི་ནུས་
སོ། ། ཁ་ཅིག དེ་ཡིན་ན། ཉོན་སྒྲིབ་ཡིན་པས་ཁྱབ་ཟེར་ན། དེ་མི་འཐད་པར་ཐལ། དགྲ་བཅོམ་པའི་རྒྱུད་
ལ་ཉོན་མོངས་སྔ་མས་བཞག་པའི་བག་ཆགས་ཡོད་པའི་ཕྱིར། དེར་ཐལ། ཉན་ཐོས་དགྲ་བཅོམ་པའི་རྒྱུད་ལ་དེ་
ཡོད་པའི་ཕྱིར། དེར་ཐལ། དེའི་རྒྱུད་ལ་ཉོན་མོངས་ཀྱི་བག་ཆགས་ཡོད་པའི་ཕྱིར། དེར་ཐལ༔ དེའི་རྒྱུད་ལ་
གནས་ངན་ལེན་ཡོད་པའི་ཕྱིར། འདོད་མི་ནུས་ཏེ། ཤེས་སྒྲིབ་ཡིན་པའི་ཕྱིར། །
༈ གཉིས་པ་རང་ལུགས་ལ། ཐེག་དམན་འཕགས་པའི་མཁྱེན་པ་དང་། བྱང་འཕགས་ཀྱི་གཞི་ཤེས་
གང་རུང་གིས་བསྡུས་པའི་འཕགས་རྒྱུད་ཀྱི་མཁྱེན་པ་དེ། སྐབས་འདིར་དངོས་སུ་བསྟན་པའི་གཞི་ཤེས་ཀྱི་རྣམ་
པའི་མཚན་ཉིད། དབྱེ་ན་བདེན་པ་དང་པོ་གསུམ་ལ་དམིགས་པ་བཞི་བཞི་དང་། ལམ་བདེན་ལ་དམིགས་པ་
བཅོ་ལྔ་ཡོད། སྡུག་བསྔལ་བདེན་པ་ལ་དམིགས་བཞི་ཡོད་དེ། སྡུག་བསྔལ་རྟག་པར་མེད་པ་དང་། དེ་དོན་
དམ་པར་མི་སྐྱེ་བ་དང་། དེ་དོན་གཞན་གྱི་བདག་གིས་སྟོང་པ་དང་། རང་གི་ངོ་བོར་གྱུར་པའི་བདག་གིས་མི་
བརྫི་བ་བཞི་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་སེམས་ཀྱི་གཞི་ཤེས་ཀྱི་རྣམ་པ་བཞི་ཡོད་པའི་
ཕྱིར། ཀུན་འབྱུང་ལ་དམིགས་པའི་བཞི་ཡོད་དེ། རྒྱུ་སྲེད་པ་དོན་དམ་པར་གནས་པ་མེད་པ་དང་། ཀུན་
འབྱུང་དོན་དམ་པར་ནམ་མཁའ་དང་འདྲ་བ་དང་། རྟོག་དཔྱོད་དོན་དམ་པར་བརྗོད་དུ་མེད་པ་དང་། སྲིད་
ཚོར་དོན་དམ་པར་མིང་མེད་པ་དང་བཞི་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་སེམས་ཀྱི་གཞི་
ཤེས་ཀྱི་རྣམ་པ་བཞི་ཡོད་པའི་ཕྱིར། ཡང་འགོག་པ་ལ་དམིགས་པའི་བཞི་ཡོད་དེ། འགོག་པ་དོན་དམ་པར་འགྲོ་
བ་མེད་པ་དང་། ཞི་བ་རྐྱེན་གྱིས་མི་འཕྲོག་པ་དང༌། གྱ་ནོམ་པའི་ཐར་པ་མི་ཟད་པ་དང་། ངེས་འབྱུང་སྐྱེ་བ་
མེད་པར་རྟོགས་པའི་ཤེས་རབ་ཀྱིས་ཟིན་པའི་བྱང་སེམས་ཀྱི་གཞི་ཤེས་ཀྱི་རྣམ་པ་བཞི་ཡོད་པའི་ཕྱིར། ལམ་
བདེན་གྱི་རྣམ་པ་དེ་ལ་བཅོ་ལྔ་ཡོད་དེ། བྱེད་པ་པོའི་གང་ཟག་གི་བདག་མེད་པ་དང་། ཤེས་པ་པོའི་བདག་མེད་
པ་དང་། གནས་ནས་འཕོ་བ་པོའི་བདག་མེད་པ་དང་། ཉོན་མོངས་པ་འདུལ་བ་པོའི་གང་ཟག་གི་བདག་མེད་
པ་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་བཞི་དང་། ཕྱི་དོན་ངོ་བོ་ཉིད་མེད་པ་དང་། དེ་མ་སྐྱེས་
པ་དང་། དེ་མ་འགགས་པ་དང་། དེ་གཟོད་མ་ནས་ཞི་བ་དང་། རང་བཞིན་གྱིས་ཡོངས་སུ་མྱ་ངན་ལས་འདས་
པའི་ངོ་བོར་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་ལྔ་དང་། ཕྱི་རོལ་དོན་གྱིས་ཀུན་ནས་ཉོན་མོངས་
པ་མེད་པ་དང་། དེས་རྣམ་པར་བྱང་བ་མེད་པ་དང༌། དེས་བསྡུས་པའི་བག་ཆགས་ཀྱིས་གོས་པ་མེད་པ་དང་།
335

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱི་རོལ་དོན་གྱི་དབྱེ་བའི་སྤྲོས་པ་མེད་པ་དང་། ཕྱི་རོལ་དོན་དུ་ཞེན་པའི་རློམ་པ་མེད་པ་དང་། མི་གཡོ་བའི་
གཟུང་བྱ་དོན་གཞན་མེད་པར་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་དང་དྲུག་ཡོད་ལ། བསྡུ་ན་
ཉོན་སྒྲིབ་ཀྱི་གཉེན་པོ་མཐོང་ལམ་ཟག་མེད་བཞི། ཤེས་སྒྲིབ་གཟུང་རྟོག་གི་གཉེན་པོ་སྒོམ་ལམ་ཟག་བཅས་ལྔ།
དེའི་གཉེན་པོ་མཐོང་ལམ་ཟག་མེད་དྲུག་སྟེ་ཉེར་བདུན་ཡོད་པའི་ཕྱིར། དེ་དག་ཀྱང་ཚིགས་ཚོགས་སྤངས་ནས་
བརྗོད་ལ། ཞིབ་པར་རྣམ་བཤད་སོགས་ལས་ཤེས་པར་བྱའོ། ། ས་ལམ་གྱི་རྟོགས་པ་ཁྱད་པར་ཅན་ཐོབ་པ་ལ་
གཙོ་བོར་གེགས་བྱེད་ཀྱི་ཁ་ན་ཐོབ། སྒྲིབ་པའི་མཚན་ཉིད། དེ་ལ་དབྱེ་ན། ཉོན་སྒྲིབ། ཤེས་སྒྲིབ། སྙོམས་
འཇུག་གི་སྒྲིབ་པ་དང་གསུམ། གཙོ་བོར་ཐར་པ་ཐོབ་པར་བྱེད་པ་ལ་གེགས་བྱེད་ཀྱི་སྒྲིབ་པའི་རིགས་སུ་གནས་པ།
ཉོན་སྒྲིབ་ཀྱི་མཚན་ཉིད༔ དེ་ལ་དབྱེ་ན། དེར་གྱུར་པའི་ཀུན་བཏགས་དང་། ལྷན་སྐྱེས་གཉིས། མངོན་
འགྱུར་པ་དང་། མངོན་གྱུར་པ་མ་ཡིན་པའི་ཉོན་སྒྲིབ་གཉིས། མཐོང་སྤང་དང་སྒོམ་སྤང་ཉོན་སྒྲིབ་གཉིས་ཡོད།
གྲུབ་མཐས་བློ་ཁ་བསྒྱུར་བའི་དབང་གིས་བྱུང་བའི་ཉོན་སྒྲིབ། ཉོན་སྒྲིབ་ཀུན་བཏགས་ཀྱི་མཚན་ཉིད། མཚན་
གཞི་ནི། གྲུབ་མཐས་བློ་བསྒྱུར་བའི་དབང་གིས་བྱུང་བའི་སྒྲ་རྟག་འཛིན་རྟོག་པ་ལྟ་བུ། གྲུབ་མཐས་བློ་ཁ་བསྒྱུར་
བ་ལ་མ་ལྟོས་པར་བྱུང་བའི་ཉོན་སྒྲིབ། ཉོན་སྒྲིབ་ལྷན་སྐྱེས་ཀྱི་མཚན་ཉིད། མཚན་གཞི་ནི། བྱིས་པ་ཆུང་ངུ་
ཡན་ཆད་ལ་རང་གི་ངང་གིས་འབྱུང་བའི་བདག་འཛིན་ལྟ་བུ། མཐོང་ལམ་བར་ཆད་མེད་ལམ་གྱི་དངོས་ཀྱི་
གཞོམ་བྱའི་རིགས་སུ་གནས་པའི་ཉོན་སྒྲིབ། མཐོང་སྤང་ཉོན་སྒྲིབ་ཀྱི་མཚན་ཉིད། སྒོམ་ལམ་བར་ཆད་མེད་
ལམ་གྱི་དངོས་ཀྱི་གཞོམ་བྱའི་རིགས་སུ་གནས་པའི་ཉོན་སྒྲིབ། སྒོམ་སྤང་ཉོན་སྒྲིབ་ཀྱི་མཚན་ཉིད། དམིགས་
རྣམ་འཛིན་པའི་ཉོན་སྒྲིབ། ཉོན་སྒྲིབ་མངོན་གྱུར་པའི་མཚན་ཉིད། དམིགས་རྣམ་མི་འཛིན་པའི་ཉོན་སྒྲིབ་
མངོན་གྱུར་མ་ཡིན་པའི་ཉོན་སྒྲིབ་ཀྱི་མཚན་ཉིད། གཙོ་བོར་ཐམས་ཅད་མཁྱེན་པ་ཐོབ་པར་བྱེད་པ་ལ་གེགས་
བྱེད་ཀྱི་སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་མཚན་ཉིད། དབྱེ་བ་དང་མཚན་གཞི་ནི་རིགས་འགྲེས་ཀྱིས་
ཤེས་པར་བྱའོ། ། །
༈ གསུམ་པ་རྩོད་པ་སྤོང་བ་ལ། ཁ་ཅིག མེད་པའི་རྣམ་པ་ནས་བཟུང་སྟེ། ། ཞེས་སོགས་ཀྱི་སྐབས་
ནས་དངོས་སུ་བསྟན་པའི་གཞི་ཤེས་ཀྱི་རྣམ་པ་ཡིན་ཏེ། གཉེན་པོའི་ཕྱོགས་ཀྱི་གཞི་ཤེས་ཡིན་དགོས་པར་ཐལ།
སྐབས་འདིར་དངོས་བསྟན་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ན། གཉེན་པོའི་ཕྱོགས་ཀྱི་གཞི་ཤེས་
ཡིན་དགོས་པའི་ཕྱིར་ན། མ་ཁྱབ། མ་གྲུབ་ན་དེར་ཐལ། དེ་ཡིན་ན། བྱང་འཕགས་ཀྱི་རྒྱུད་ཀྱི་བསྡུས་པའི་
གཞི་ཤེས་ཡིན་དགོས་པའི་ཕྱིར།འདོད་མི་ནུས་ཏེ། སྐབས་འདིར་དངོས་སུ་བསྟན་པའི་གཞི་ཤེས་ཀྱི་རྣམ་པ་ལ་
336

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
དམན་པའི་གཞི་ཤེས་ཡོད་པའི་ཕྱིར། དེར་ཐལ། སྐབས་འདིར་དངོས་སུ་བསྟན་བྱའི་བྱང་སེམས་ཀྱི་གཞི་ཤེས་
ཀྱི་རྣམ་པའི་དམིགས་ཡུལ་དུ་གྱུར་པའི་དེ་ཡོད་པའི་ཕྱིར། ཁ་ཅིག སྐབས་འདིར་དངོས་སུ་བསྟན་པའི་གཞི་
ཤེས་ཀྱི་རྣམ་པ་ལ་བཅོ་ལྔ་གྲངས་འདྲེན་པའི་ཚེ་མཐོང་ལམ་ཟག་བཅས་ལྔ་དང་། སྒོམ་ལམ་ཟག་མེད་དྲུག་ཅེས་
འདྲེན་པ་མི་འཐད་པར་ཐལ། དེ་ལས་ལྡོག་སྟེ་འདྲེན་རིགས་པའི་ཕྱིར། དེར་ཐལ། དེ་ལྟར་འདྲེན་ཚུལ་ཡོད་
པའི་ཕྱིར་ན། སྐྱོན་མེད་དེ། རྣམ་བཤད་ལས་འདྲེན་ཚུལ་དངོས་སུ་གསལ་བོར་བཤད་པའི་རྗེས་སུ་འབྲང་
རིགས་པའི་ཕྱིར། ཁ་ཅིག ཆོས་ཀྱི་བདག་འཛིན་བདག་འཛིན་ཡིན་པར་ཐལ། ཆོས་ཀྱི་བདག་མེད་བདག་
མེད་ཡིན་པའི་ཕྱིར་ན། མ་ཁྱབ། ཁ་ཅིག གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དེ་གང་
ཟག་གི་བདག་འཛིན་ཡིན་པར་ཐལ། དེའི་ཞེན་ཡུལ་གྱིས་སྟོང་པ་དེ་གང་ཟག་གི་བདག་མེད་ཕྲ་མོ་ཡིན་པའི་ཕྱིར།
དེར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པའི་ཞེན་ཡུལ་གྱིས་སྟོང་པ་གང་ཟག་གི་
བདག་མེད་ཕྲ་མོ་ཡིན་པའི་ཕྱིར་ན། མ་ཁྱབ། ཁ་ཅིག གཟུགས་ཀྱི་ཕྱི་རོལ་དོན་འཛིན་གྱི་རྟོག་པ་ཤེས་སྒྲིབ་མ་
ཡིན་པར་ཐལ། རང་རྒྱལ་སློབ་པས་ཤེས་སྒྲིབ་སྤང་བྱའི་གཙོ་བོར་བྱས་ནས་མི་སྤོང་པའི་ཕྱིར་ན། མ་ཁྱབ། མ་
གྲུབ་ན། དེར་ཐལ། དེས་ཐམས་ཅད་མཁྱེན་པ་ཐོབ་བྱའི་གཙོ་བོར་བྱས་ནས་དོན་དུ་མི་གཉེར་བའི་ཕྱིར། ཟེར་
ན། འོ་ན། རང་རྒྱལ་དགྲ་བཅོམ་པས་སྒྲིབ་པ་སྤངས་པར་ཐལ། དེས་ཉོན་སྒྲིབ་སྤངས་པའི་ཕྱིར། ཁྱབ་པ་
མཚུངས་སོ། ། འདོད་ན། སངས་རྒྱས་ཡིན་པར་ཐལ་ལོ། ། ཁ་ཅིག མཐོང་སྤང་ཡིན་ན། སྒྲིབ་པ་ཡིན་
དགོས་པར་ཐལ། མཐོང་སྤང་སྒྲིབ་པ་ཡིན་ན། སྒྲིབ་པ་ཡིན་དགོས་པའི་ཕྱིར་ན། མ་ཁྱབ། འདོད་ན། ངན་
འགྲོའི་ཕུང་ཁམས་སྐྱེ་མཆེད་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ལྟར་མངོན་པ་ཀུན་བཏུས་ལས་
བཤད་པའི་ཕྱིར། འདོད་མི་ནུས་སོ། ། ཁ་ཅིག ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཡིན་ན།
སྒྲིབ་པའི་དངོས་གཉེན་བར་ཆད་མེད་ལམ་ཡིན་དགོས་པར་ཐལ། ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་
ཡིན་ན། སྒྲིབ་པའི་དངོས་གཉེན་བར་ཆད་མེད་ལམ་ཡིན་དགོས་པའི་ཕྱིར་ན། མ་ཁྱབ། འདོད་ན། ཉན་
ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ཆོས་ཅན། དེར་ཐལ། དེའི་ཕྱིར། འདོད་ན། ཉན་ཐོས་དག་
བཅོམ་ལ་དེ་སྒྲིབ་པ་སྤངས་ཤིང་གང་ཟག་ཡིན་པར་ཐལ་ལོ། །
༈ གཉིས་པ་ལམ་ཤེས་ཀྱི་རྣམ་པ་ནི། རྒྱུ་དང་ལམ་དང་སྡུག་བསྔལ་དང་། ། ཞེས་པ་ནས། ལྔ་དང་
བཅུ་དྲུག་ཅེས་བསྒྲགས་སོ། ། ཞེས་པའི་བར་གྱིས་འཆད་ལ། དོན་ནི་འགྲེལ་པ་ལས། ཀུན་ནས་ཉོན་མོངས་པ་
དང་ཅིག་ཤོས་ཀྱི་ཕྱོགས་ལ་བརྟེན་ནས། ཞེས་པ་ནས། སྤྱིར་ན་ལམ་ཤེས་པ་ཉིད་ཀྱི་རྣམ་པ་སུམ་ཅུ་རྩ་དྲུག་ཡིན་
337

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནོ། ། ཞེས་པའི་བར་གསུངས། འཕྲོས་ནི། མདོ་ལས། རབ་འབྱོར་གྱིས་གསོལ་པ། བཅོམ་ལྡན་འདས་འདི་
ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་འདོད་ཆགས་དང་བྲལ་པའི་ཕ་རོལ་ཏུ་ཕྱིན་པའོ། ། ཞེས་པ་ནས།
འདི་ནི་དངོས་པོ་མེད་པའི་ངོ་བོ་ཉིད་ཀྱི་ཕ་རོལ་ཏུ་ཕྱིན་པའོ། ། ཞེས་གསུངས་པ་ལས་འཕྲོས་སོ། ། འདི་ལ་རྩ་
བའི་ཚིག་དོན་དང་། མཐའ་དཔྱད་པ་གཉིས་ལས། དང་པོ་ནི། ཤེས་བྱ་ཆོས་ཅན། ལམ་ཤེས་ཀྱི་རྣམ་པ་སུམ་
ཅུ་རྩ་དྲུག་ཡོད་དེ། རྒྱུ་ཀུན་འབྱུང་དང་ལམ་བདེན་དང་འབྲས་བུ་སྡུག་བསྔལ་དང་འགོག་པའི་བདེན་པ་ལ་ནི་གོ་
རིམ་བཞིན་དུ་ཀུན་འབྱུང་བདེན་པ་ལ་རྣམ་པ་དེ་དག་བརྒྱད་དང་། ལམ་བདེན་ལ་བདུན་དང་། སྡུག་བསྔལ་
བདེན་པ་ལ་ལྔ་དང་། འགོག་བདེན་ལ་དམིགས་པ་བཅུ་དྲུག་ཡོད་ཅེས་ཡུམ་གྱི་མདོ་ལས་བསྒྲགས་པ་ཡིན་པའི་
ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ལམ་ཤེས་ཀྱི་རྣམ་པ་ཉམས་སུ་ལེན་
པའི་ཐེག་ཆེན་འཕགས་པའི་མཁྱེན་པ། སྐབས་འདིར་དངོས་སུ་བསྟན་པའི་ལམ་ཤེས་ཀྱི་རྣམ་པའི་མཚན་ཉིད་
ཟེར་ན། གང་ཟག་གི་བདག་མེད་རྟོགས་པའི་རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། དེར་ཐལ། མཁྱེན་གསུམ་གྱི་རྣམ་པ་ཉམས་སུ་ལེན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར།
འདོད་ན། བྱང་འཕགས་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། ཁྱབ་སྟེ། འགྲེལ་པ་ལས། ལམ་
ཤེས་པ་ཉིད་ཀྱི་རྣམ་པ་ནི། བྱང་ཆུབ་སེམས་དཔའ་རྣམས་ཀྱིས་ཉོན་མོངས་པ་ཤིན་ཏུ་མ་སྤངས་པའི་ཕྱིར། ཟག་
པ་དང་བཅས་པ་ཁོ་ན་ཡིན་ནོ། ། ཞེས་གསུངས་པའི་ཕྱིར། ཁ་ཅིག ལམ་ཤེས་ཀྱི་རྣམ་པ་ཤར་ནས་ཉམས་སུ་
ལེན་པའི་བྱང་སེམས་འཕགས་པའི་མཁྱེན་པ། སྐབས་འདིར་དངོས་སུ་བསྟན་པའི་ལམ་ཤེས་ཀྱི་རྣམ་པའི་མཚན་
ཉིད་ཟེར་ན། ཐེག་ཆེན་མཐོང་ལམ་རྣམ་གྲོལ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། བཅུ་དྲུག་ཅེས་བསྒྲགས་སོ། ། ཞེས་པའི་སྐབས་ནས་དངོས་སུ་བསྟན་པའི་ལམ་ཤེས་ཀྱི་རྣམ་པ་ཡིན་
པའི་ཕྱིར། འདོད་ན། དེ་ཆོས་ཅན། ཁྱོད་ཀུན་རྫོབ་དངོས་ཡུལ་དུ་བྱེད་པའི་ཤེས་པ་ཡིན་པར་ཐལ། འདོད་
པའི་ཕྱིར། འདོད་ན་སླའོ། ། ཁ་ཅིག སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་
སེམས་ཀྱི་མཁྱེན་པ། སྐབས་འདིར་དངོས་སུ་བསྟན་པའི་ལམ་ཤེས་ཀྱི་རྣམ་པའི་མཚན་ཉིད་ཟེར་ན། སྟོང་ཉིད་
མངོན་སུམ་དུ་རྟོགས་མྱོང་གི་ཐེག་དམན་དགྲ་བཅོམ་པ་དང་རྒྱུད་གཅིག་ཏུ་གྱུར་པའི་བྱང་སེམས་ཚོགས་ལམ་པའི་
རྒྱུད་ཀྱི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཐེག་
ཆེན་འཕགས་པའི་མཁྱེན་པར་ཐལ། ། འདོད་པའི་ཕྱིར། ཁ་ཅིག བདེན་བཞིའི་རྣམ་པ་བསྒོམ་བྱའི་གཙོ་
338

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
བོར་བྱས་ནས་སྒོམ་པའི་བྱང་སེམས་འཕགས་པ་ཡོད་ཟེར་ན། དེ་མེད་པར་ཐལ། གང་ཟག་གི་བདག་མེད་
བསྒོམ་བྱའི་གཙོ་བོར་བྱས་ནས་སྒོམ་པའི་བྱང་སེམས་འཕགས་པ་མེད་པའི་ཕྱིར། དེར་ཐལ། ཉོན་མོངས་སྤང་
བྱའི་གཙོ་བོར་བྱས་ནས་སྤོང་པའི་བྱང་སེམས་འཕགས་པ་མེད་པའི་ཕྱིར། ཁ་ཅིག རང་གི་བསྒོམ་བྱར་གྱུར་
པའི་བདེན་བཞིའི་རྣམ་པ་གཙོ་བོར་སྒོམ་པའི་བྱང་འཕགས་མེད་ཟེར་ན། དེ་ཡོད་པར་ཐལ། རང་གི་བསྒོམ་
བྱར་གྱུར་པའི་མི་རྟག་སོགས་བཅུ་དྲུག་གང་རུང་བསྒོམ་བྱའི་གཙོ་བོར་བྱས་ནས་སྒོམ་པའི་བྱང་སེམས་འཕགས་པ་
ཡོད་པའི་ཕྱིར། དེར་ཐལ། རང་གི་བསྒོམ་བྱར་གྱུར་པའི་ལམ་བདེན་གྱི་རྣམ་པ་བཞི་གཙོ་བོར་སྒོམ་པའི་བྱང་
སེམས་འཕགས་པ་ཡོད་པའི་ཕྱིར། །
གཉིས་པ་རང་ལུགས་ལ། ལམ་ཤེས་ཀྱི་རྣམ་པ་ཉམས་སུ་ལེན་པའི་ཐེག་ཆེན་འཕགས་པའི་མཁྱེན་པ།
ལམ་ཤེས་ཀྱི་རྣམ་པའི་མཚན་ཉིད། ལམ་ཤེས་གསུམ་པོ་གང་རུང་གི་རྣམ་པ་ཉམས་སུ་ལེན་པའི་བྱང་སེམས་
འཕགས་པའི་མཁྱེན་པ། སྐབས་འདིར་དངོས་སུ་བསྟན་པའི་ལམ་ཤེས་ཀྱི་རྣམ་པའི་མཚན་ཉིད། དེ་ལ་དབྱེ་ན་
དེར་གྱུར་པའི་དྲུག་ཡོད་དེ། ཀུན་འབྱུང་གི་རྒྱུའི་རྣམ་པ་ཡུལ་ལམ་འདུན་པའི་སྲེད་པ་དང་འདོད་ཆགས་ཀྱི་སྲེད་
པ་དང་། ཡང་སྲིད་ལ་དགའ་བའི་སྲིད་པའི་གཉེན་པོར་གྱུར་པའི་ཐེག་ཆེན་གྱི་མཐོང་ལམ་གསུམ་དང་། ཀུན་
འབྱུང་གི་རྣམ་པ་འདོད་ཆགས་དང་། ཞེ་སྡང་དང་། གཏི་མུག་གི་གཉེན་པོར་གྱུར་པའི་བྱང་སེམས་ཀྱི་མཐོང་
ལམ་གསུམ་དང་། རབ་སྐྱེའི་རྣམ་པ་གཙང་བ་དེ་རྟག་བདག་ཏུ་ཞེན་པའི་གཉེན་པོ་ཐེག་ཆེན་གྱི་མཐོང་ལམ་
གཅིག་དང་། རྐྱེན་གྱི་རྣམ་པ་རང་དབང་བའི་སེམས་ཅན་དུ་མངོན་པར་ཞེན་པའི་གཉེན་པོ་ཐེག་ཆེན་གྱི་མཐོང་
ལམ་གཅིག་སྟེ་བསྡོམས་པས་བརྒྱད་དང་། ལམ་བདེན་གྱི་ལམ་གྱི་རྣམ་པར་གྱུར་པའི་སེམས་ཅན་ཚད་མེད་པ་ལ་
ཐར་པའི་གོ་སྐབས་འབྱེད་པ་དང་། འཁོར་འདས་ཀྱི་མཐའ་གཉིས་དང་མ་འབྲེལ་པར་འབྱེད་པའི་མཐོང་ལམ་
གཉིས་དང་། རིག་པའི་རྣམ་པ་ཆོས་ཐམས་ཅད་བདེན་སྟོང་དུ་ཐ་མི་དད་པར་རྟོགས་པ་དང་། ཉན་རང་གི་
ལམ་མཆོག་ཏུ་མི་འཛིན་པའི་མཐོང་ལམ་གཉིས་དང་། སྒྲུབ་པའི་རྣམ་པ་ཆོས་ཐམས་ཅད་དོན་དམ་པར་རྣམ་
པར་མི་རྟོག་པ་དང་། དོན་དམ་པར་གཞལ་དུ་མེད་པར་རྟོགས་པའི་མཐོང་ལམ་གཉིས་དང་། ངེས་འབྱིན་གྱི་
རྣམ་པ་ཆོས་ཐམས་ཅད་ལ་དོན་དམ་པར་ཆགས་པ་མེད་པའི་རྣམ་པ་ཅན་གྱི་མཐོང་ལམ་གཅིག་སྟེ་བསྡོམས་ན་
བདུན་དང་། སྡུག་བདེན་གྱི་རྣམ་པ་ཕུང་པོ་མི་རྟག་པ་དང་། སྡུག་བསྔལ་བ་དང་། སྟོང་པ་དང་། བདག་
མེད་པ་དང་། དོན་དམ་པར་མཚན་ཉིད་མེད་པར་རྟོགས་པའི་བྱང་སེམས་ཀྱི་ལམ་ཤེས་ཀྱི་རྣམ་པ་ལྔ་དང་།
འགོག་བདེན་གྱི་རྣམ་པ་ལ་འགོག་པའི་རྣམ་པ་ནང་དང་ཕྱི་དང་གཉིས་ཀའི་ཆོས་བདེན་པར་འཛིན་པའི་བདེན་
339

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཛིན་ཅི་རིགས་སྤངས་པས་ནང་དང་ཕྱི་དང་ཕྱི་ནང་གཉིས་ཀ་སྟོང་ཉིད་ཀྱི་རྣམ་པ་གསུམ་རྟོགས་པའི་བྱང་སེམས་
ཀྱི་ལམ་ཤེས་གསུམ་དང་། དེ་བཞིན་དུ་སྦྱར་ཏེ་ཞི་བའི་རྣམ་པ་སྟོང་པ་ཉིད་སྟོང་པ་ཉིད་དང་། ཆེན་པོ་དང་།
དོན་དམ་པ་དང་། འདུས་བྱས་དང་། འདུས་མ་བྱས་དང་། མཐའ་ལས་འདས་པ་དང་། ཐོག་མ་དང་ཐ་མ་
མེད་པ་དང་། དོར་བ་མེད་པའི་རྣམ་པ་བརྒྱུད་རྟོགས་པའི་བྱང་སེམས་ཀྱི་ལམ་ཤེས་ཀྱི་རྣམ་པ་བརྒྱད་དང་། བྱ་
ནོམ་པའི་རྣམ་པ་རང་བཞིན་སྟོང་པ་ཉིད་རྟོགས་པའི་བྱང་སེམས་ཀྱི་ལམ་ཤེས་ཀྱི་རྣམ་པ་གཅིག་དང་། ངེས་
འབྱུང་གི་རྣམ་པ་ཆོས་ཐམས་ཅད་དང་། རང་གི་མཚན་ཉིད་དང་། མི་དམིགས་པ་སྟོང་པ་ཉིད་ཀྱི་རྣམ་པ་
གསུམ་རྟོགས་པའི་བྱང་སེམས་ཀྱི་ལམ་ཤེས་གསུམ་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་རྣམ་པར་
རྟོགས་པའི་ལམ་ཤེས་ཀྱི་རྣམ་པ་གཅིག་སྟེ་བསྡོམས་ན་བཅུ་དྲུག་ཡོད་པའི་ཕྱིར། དེ་ཡང་དམིགས་བསལ་ལ་
འགོག་བདེན་གྱི་རྣམ་ པ་བཞི་གཞིར་བཟུང་ནས་དེར་གྱུར་ པའི་ སྟོང་ཉིད་བཅུ་དྲུག་ ཏུ་འབྱེད་པའི་དོན་ཏེ།
འདིར་དངོས་བསྟན་ཐེག་ཆེན་གྱི་མཐོང་ལམ་གཙོ་ཡང་སྒོམ་ལམ་ཡང་ཡོད་པར་བཞེད་དོ། །
༈ གསུམ་པ་རྩོད་པ་སྤོང་བ་ལ། ཁ་ཅིག ལམ་ཤེས་ཆོས་ཅན། བྱང་སེམས་འཕགས་པའི་མཁྱེན་པ་
ཡིན་པར་ཐལ། སྐབས་འདིར་དངོས་སུ་བསྟན་པའི་ལམ་ཤེས་ཀྱི་རྣམ་པ་ཡིན་པའི་ཕྱིར། དེར་ཐལ། སྐབས་
འདིར་ལམ་ཤེས་དངོས་སུ་བསྟན་པའི་ཕྱིར་ཟེར་ན། མ་ཁྱབ། འདོད་མི་ནུས་སོ། ཁ་ཅིག འགོག་བདེན་གྱི་
རྣམ་པ་བཅུ་དྲུག་པོ་སྟོང་ཉིད་ཡིན་པར་ཐལ། འགོག་བདེན་གྱི་རྣམ་པ་ལ་སྟོང་ཉིད་བཅུ་དྲུག་ཡོད་པའི་ཕྱིར་ཟེར་
ན། མ་ཁྱབ་བོ། །
གསུམ་པ་རྣམ་མཁྱེན་གྱི་རྣམ་པ་འཆད་པ་ན། དྲན་པ་གཉེར་གཞག་ནས་བཟུང་སྟེ། ། ཞེས་པ་ནས།
སུམ་ཅུ་རྩ་དགུ་དག་ཏུ་བཞེད། ། ཅེས་པའི་བར་གསུངས་ཏེ། དོན་ནི་འགྲེལ་པ་ལས། དྲན་པ་ཉེ་བར་བཞག་
པ་ནས་བཟུང་སྟེ། སངས་རྒྱས་རྣམས་ལ་སུམ་ཅུ་རྩ་དགུར་བཞེད་དོ། ། ཞེས་པའི་བར་གསུངས་ལ། འཕྲོས་ནི།
རབ་འབྱོར་གྱིས་གསོལ་པ། བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི། དྲན་པ་ཉེ་བར་བཞག་
པའི་ཕ་རོལ་ཏུ་ཕྱིན་པའོ། ། ཞེས་པ་ནས། ཤེར་ཕྱིན་འདི་ནི་སངས་རྒྱས་ཀྱི་ཕ་རོལ་ཏུ་ཕྱིན་པའོ། ། བཅོམ་
ལྡན་འདས་ཀྱིས་བཀའ་སྩལ་བ། ཆོས་ཐམས་ཅད་རྣམ་པ་ཐམས་ཅད་དུ་སངས་རྒྱས་པའི་ཕྱིར་རོ། ། ཞེས་པའི་
བར་གྱི་མདོ་ལས་འཕྲོས་སོ། ། འདི་ལ་གཉིས། རྩ་བའི་ཚིག་དོན་བསྡུས་ཏེ་བཤད་པ་དང་། འགྲེལ་པར་རྒྱས་
པར་བཤད་པའི་ཚུལ་བསྟན་པའོ། ། དང་པོ་ནི། ཤེས་བྱ་ཆོས་ཅན། དྲན་པ་ཉེ་བར་བཞག་པའི་ཕ་རོལ་ཏུ་
ཕྱིན་པའོ། ། ཞེས་སོགས་ཀྱིས་དངོས་སུ་བསྟན་པའི་དྲན་པ་ཉེར་གཞག་ནས་བཟུང་སྟེ། ཤེར་ཕྱིན་འདི་ནི་
340

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
སངས་རྒྱས་ཀྱི་ཕ་རོལ་ཏུ་ཕྱིན་པའོ། ། ཞེས་སོགས་ཀྱི་བར་གྱི་མདོ་ལས་བསྟན་པའི་སངས་རྒྱས་ཀྱི་རྣམ་པའི་
མཐར་ཐུག་རྣམས་ནི་འདིར་རྣམ་མཁྱེན་གྱི་རྣམ་པ་ཡིན་ཏེ། དེ་ཡང་སུམ་ཅུ་རྩ་བདུན་དང་། སུམ་ཅུ་སོ་བཞི་
དང་། སུམ་ཅུ་རྩ་དགུ་དག་ཏུ་དབྱེར་ཡོད་པར་མདོ་ཉིད་ལས་བཞེད་པའི་ཕྱིར། དེ་ལྟར་ཡིན་ན་སྡེ་ཚན་གསུམ་
དུ་བྱེད་ནས་སློབ་མ་ཉན་ཐོས་དང་། བྱང་ཆུབ་སེམས་དཔའ་དང་། སངས་རྒྱས་རྣམས་ལ་རིམ་པ་བཞིན་དུ་དེ་
ལྟར་བཞག་པའི་ཕྱིར། དེ་ལྟར་རིགས་ཏེ། རྣམ་མཁྱེན་ཉིད་ལ་རིགས་ཀྱི་སྒོ་ནས་ཀུན་མཁྱེན་གསུམ་བྱེ་བས་ན་
གསུམ་ཡོད་དུ་ཕྱེ་པའི་ཕྱིར། དེ་ལྟར་ཡོད་དེ། གང་ཟག་དེ་གསུམ་གྱི་རྒྱུད་ལ་ལམ་གྱི་བདེན་པ་མི་འདྲ་བ་གསུམ་
ཡོད་པའི་རྗེས་སུ་མཐུན་པར་རྣམ་མཁྱེན་ཉིད་ལ་གསུམ་དུ་ཕྱེ་བ་ཡིན་པའི་ཕྱིར། གཉིས་པ་འགྲེལ་པས་རྒྱས་པར་
འཆད་པ་ནི། དེ་ལ་ཐམས་ཅད་ཤེས་པ་ཉིད་ལ་དང་པོར་དངོས་པོ་ལ་ཡོངས་སུ་རྟོག་པའི་ལམ་ལ། ཞེས་པ་ནས།
རྣམ་པ་རྣམས་གཅིག་ཏུ་བསྡོམས་ན་བརྒྱ་བདུན་ཅུ་རྩ་གསུམ་ཡོད་དོ། ཞེས་པའི་བར་གསུངས། འདིའི་
སྐབས་སུ་སྤྱིར་བསྟན་པ་དང་། བྱེ་བྲག་ཏུ་བཤད་པ་གཉིས་ལས། དང་པོ་ལ། ཁ་ཅིག རང་ཉིད་འཕགས་པ་
འོག་མ་པའི་རྒྱུད་ལ་ཡང་ཡོད་པའི་རྣམ་མཁྱེན་གྱི་རྣམ་པ། ཐུན་མོང་བའི་རྣམ་མཁྱེན་གྱི་རྣམ་པའི་མཚན་ཉིད།
དེ་ལྟར་མེད་པའི་རྣམ་མཁྱེན་གྱི་རྣམ་པ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད་ཟེར་ན།
སངས་རྒྱས་འཕགས་པའི་རྒྱུད་ཀྱི་དྲན་པ་ཉེར་གཞག་བཞི་པོ་ཆོས་ཅན། མཚན་ཉིད་དང་པོ་དེར་ཐལ། མཚོན་
བྱ་དང་པོ་དེའི་ཕྱིར། དེར་ཐལ། ཉན་ཐོས་ཀྱི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་
ཡིན་པའི་ཕྱིར། དེར་ཐལ། ཉན་ཐོས་ཀྱི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་དེ་ལ་
སུམ་ཅུ་རྩ་བདུན་ཡོད་པའི་ཕྱིར། འདོད་ན། འཕགས་པ་འོག་མའི་རྒྱུད་ལ་ཡོད་པར་ཐལ། འདོད་པའི་ཕྱིར།
འདོད་མི་ནུས་ཏེ། རྣམ་མཁྱེན་ཡིན་པའི་ཕྱིར། ཕྱི་མ་ལ་ཡང་དེས་མ་ངེས་སོ། ། ཁ་ཅིག རང་གི་སྡེ་ཚན་
འཕགས་པ་འོག་མ་པའི་རྒྱུད་ལ་ཡོད་པའི་རྣམ་མཁྱེན་གྱི་རྣམ་པ་དེ། ཐུན་མོང་བའི་རྣམ་མཁྱེན་གྱི་རྣམ་པའི་
མཚན་ཉིད། དེ་མེད་པའི་རྣམ་མཁྱེན་གྱི་རྣམ་པ་དེ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད་
ཟེར་ན། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་ཡེ་ཤེས་ཆོས་ཅན། མཚན་ཉིད་
དང་པོ་དེར་ཐལ། མཚོན་བྱ་དང་པོ་དེའི་ཕྱིར། འདོད་ན། རང་གི་སྡེ་ཚན་འཕགས་པ་འོག་མ་པའི་རྒྱུད་ལ་
ཡོད་པར་ཐལ། འདོད་པའི་ཕྱིར། འདོད་ན། ཁྱོད་འཕགས་པ་འོག་མ་བའི་རྒྱུད་ལ་ཡོད་པར་ཐལ་ལོ། ། ཕྱི་
མ་ལ་ཡང་དེས་མ་ངེས་སོ། ། ཁ་ཅིག རང་གི་ཉེར་ལེན་མཚན་ཉིད་པ་འཕགས་པ་འོག་མ་པའི་རྒྱབ་ལ་ཡོད་
པའི་རྣམ་མཁྱེན་གྱི་རྣམ་པ། ཐུན་མོང་བའི་རྣམ་མཁྱེན་གྱི་རྣམ་པའི་མཚད་ཉིད། དེ་མེད་པའི་རྣམ་མཁྱེན་གྱི་
341

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་པ་དེ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་
ཀྱི་གནས་དང་གནས་མ་རིག་པར་མཁྱེན་པའི་སྟོབས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་
པོ་དེའི་ཕྱིར། དེར་ཐལ། རང་གི་ཉེར་ལེན་མཚན་ཉིད་པ་བྱང་སེམས་ཀྱི་རྒྱུད་ལ་ཡོད་པའི་རྣམ་མཁྱེན་ཡིན་པའི་
ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། འདོད་མི་ནུས་ཏེ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་ཡིན་པའི་ཕྱིར། ཕྱི་མ་ལ་ཡང་དེས་མ་ངེས་སོ། ། ཁ་ཅིག རང་གི་རིགས་འདྲ་མཚན་ཉིད་པ་འཕགས་པ་
འོག་མ་པའི་རྒྱུད་ལ་ཡོད་མེད་ཀྱི་སྒོ་ནས་ཐུན་མོང་དང་ཐུན་མོང་མ་ཡིན་པའི་རྣམ་མཁྱེན་དུ་འཇོག་ཟེར་ན། དེ་མི་
འཐད་པར་ཐལ། སངས་རྒྱས་འཕགས་པའི་རྒྱུད་ཀྱི་གནས་དང་གནས་མ་ཡིན་པར་མཁྱེན་པའི་སྟོབས་ཀྱི་རིགས་
འདྲ་འཕགས་པ་འོག་མ་པའི་རྒྱུད་ལ་ཡོད་པའི་ཕྱིར་ཏེ། དེའི་རིགས་འདྲ་སྔ་མ་བྱང་སེམས་འཕགས་པའི་རྒྱུད་ལ་
ཡོད་པའི་ཕྱིར། དེར་ཐལ། བྱང་སེམས་འཕགས་པའི་རྒྱུད་ལ་རྒྱུ་དགེ་བ་བྱས་པ་ལས་འབྲས་བུ་བདེ་བ་འབྱུང་བ་
གནས་ཡིན་པ་དང་དེ་ལས་ལྡོག་ པ་ ནི་ གནས་ མ་ ཡིན་ པར་རྟོགས་ པའི་མཁྱེན་ པ་ཡོད་པའི་ཕྱིར། ཁ་ཅིག
འཕགས་པ་འོག་མ་དང་བསྒོམ་བྱ་ཐུན་མོང་བ་དང་ཐུན་མོང་མ་ཡིན་པའི་སྒོ་ནས་དེ་ལྟར་འཇོག་ཟེར་ན། དེ་མི་
འཐད་པར་ཐལ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་བསྒོམ་པའི་འཕགས་པ་འོག་མ་པ་ཡོད་པའི་ཕྱིར།
དེར་ཐལ། དེ་སྒོམ་པའི་བྱང་སེམས་འཕགས་པ་ཡོད་པའི་ཕྱིར། དེར་ཐལ། རྣམ་མཁྱེན་གྱི་རྣམ་པ་བརྒྱ་དང་
བཅུ་སྒོམ་པའི་བྱང་སེམས་འཕགས་པ་ཡོད་པའི་ཕྱིར། །
༈ གཉིས་པ་རང་གི་ལུགས་ལ། མཁྱེན་གསུམ་གྱི་རྣམ་པ་སྒོམ་པའི་མཐར་ཐུག་པའི་ཡེ་ཤེས་རྣམ་མཁྱེན་གྱི་
རྣམ་པའི་མཚན་ཉིད། དེ་ལ་ཐུན་མོང་བའི་རྣམ་མཁྱེན་གྱི་རྣམ་པ་དང་ཐུན་མོང་མ་ཡིན་པའི་རྣམ་མཁྱེན་གྱི་
རྣམ་པ་གཉིས་ཡོད། འཕགས་པ་འོག་མ་པའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ།
ཐུན་མོང་བའི་རྣམ་མཁྱེན་གྱི་རྣམ་པའི་མཚན་ཉིད། དེ་ལ་དབྱེ་ན། ཉན་ཐོས་ཀྱི་རྒྱུད་ལ་ཡོད་པ་དང་རྗེས་སུ་
མཐུན་པའི་སོ་བདུན། བྱང་སེམས་ཀྱི་རྒྱུད་ལ་ཡོད་པ་དང་རྗེས་སུ་མཐུན་པའི་སོ་བཞི་ཡོད། སངས་རྒྱས་
འཕགས་པ་ཁོ་ནའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ། ཐུན་མོང་མ་ཡིན་པའི་རྣམ་
མཁྱེན་གྱི་རྣམ་པའི་མཚན་ཉིད། དེ་ལ་སོ་དགུ་ཡོད། །
གསུམ་པ་རྩོད་པ་སྤོང་བ་ལ། ཁ་ཅིག ཉན་ཐོས་ཀྱི་རྣམ་མཁྱེན་ཡོད་པར་ཐལ། ཉན་ཐོས་ཀྱི་རྣམ་
མཁྱེན་གྱི་རྣམ་པ་ཡོད་པའི་ཕྱིར། དེར་ཐལ། ཉན་ཐོས་དང་ཐུན་མོང་བའི་རྣམ་མཁྱེན་གྱི་རྣམ་པ་ཡོད་པའི་ཕྱིར་
ཟེར་ན་མ་ཁྱབ། ཁ་ཅིག སངས་རྒྱས་འཕགས་པའི་རྒྱུད་ཀྱི་དྲན་པ་ཉེར་གཞག་བཞི་པོ་ཆོས་ཅན། ཉན་ཐོས་
342

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
དང་ཐུན་མོང་བའི་རྣམ་མཁྱེན་གྱི་རྣམ་པ་མ་ཡིན་པར་ཐལ། ཉན་ཐོས་ཀྱི་རྒྱུད་ལ་ཡོད་པ་དང་རྗེས་སུ་མཐུན་པའི་
རྣམ་མཁྱེན་གྱི་རྣམ་པ་མ་ཡིན་པའི་ཕྱིར། དེར་ཐལ། བྱང་སེམས་ཀྱི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་
མཁྱེན་གྱི་རྣམ་པ་ཡིན་པའི་ཕྱིར། ཟེར་ན། མ་ཁྱབ་སྟེ། དེ་གཉིས་མི་འགལ་བའི་ཕྱིར། དེར་ཐལ། བྱང་
ཕྱོགས་ས་བདུན་པོ་དེ་ཉན་ཐོས་ཀྱི་རྒྱུད་ལ་ཡང་ཡོད། བྱང་ཆུབ་སེམས་དཔའི་རྒྱུད་ལ་ཡང་ཡོད་པའི་ཕྱིར། ཁ་
ཅིག ཉན་ཐོས་དང་ཐུན་མོང་བའི་རྣམ་མཁྱེན་མེད་པར་ཐལ། རྣམ་མཁྱེན་ཡིན་ན། སངས་རྒྱས་འཕགས་པ་
ཁོ་ནའི་ཡིན་དགོས་པའི་ཕྱིར་ན་མ་ཁྱབ་བོ། ། ཁོ་ན་རེ། དེ་མི་འཐད་པར་ཐལ། སངས་རྒྱས་འཕགས་པ་ཁོ་ན་
མེད་པའི་ཕྱིར། ཟེར་ན། དོན་གཙོ་ཆེ་བ་བྱ་དགོས་ཏེ། དེའི་སྐབས་ཀྱི་ཁོ་ནའི་སྒྲས་སེམས་ཅན་གྱི་རྒྱུད་ལ་རྣམ་
མཁྱེན་ཡོད་པ་གཅོད་པ་ཡིན་གྱི། སངས་རྒྱས་འཕགས་པ་ཁོ་ན་ཡོད་པར་ཁས་བླངས་པ་མ་ཡིན་པའི་ཕྱིར། །
གཉིས་པ་བྱེ་བྲག་ཏུ་བཤད་པ་ལ་གསུམ། ཉན་ཐོས་དང་ཐུན་མོང་བའི་ལམ་བཤད་པ། བྱང་སེམས་དང་
ཐུན་མོང་བའི་ལམ་བཤད་པ། སངས་རྒྱས་ཁོ་ནའི་ཐུན་མོང་མ་ཡིན་པའི་ལམ་བཤད་པའོ། ། དང་པོ་ལ་བདུན།
དྲན་པ་ཉེར་གཞག ཡང་དག་སྤོང་བ། རྫུ་འཕྲུལ་གྱི་རྐང་པ། དབང་པོ། སྟོབས། བྱང་ཆུབ་ཀྱི་ཡན་ལག
འཕགས་ལམ་གྱི་ཡན་ལག་གོ ། དང་པོ་ནི། དེ་ལ་ཐམས་ཅད་ཤེས་པ་ཉིད་ལ། ཞེས་པ་ནས། ལུས་དང་ཚོར་
བ་དང་སེམས་དང་ཆོས་རབ་དང་སྤྱིའི་མཚན་ཉིད་ཀྱིས་ཡོངས་སུ་བརྟགས་པ་དྲན་པ་ཉེ་བར་བཞག་པའི་རྣམ་པ་
བཞིའོ། ། ཞེས་པའི་བར་གསུང་། འདིའི་སྐབས་སུ་གསུམ་ལས། དང་པོ་ལ། ཁ་ཅིག ལམ་ཡིན་ན། དྲན་
པ་ཉེར་གཞག་ཡིན་པས་ཁྱབ་ཟེར་ན། དེ་མི་འཐད་པར་ཐལ། དྲན་པ་ཉེར་གཞག་ཡིན་ན། ལྟ་སྤྱོད་གཉིས་སུ་
ཕྱེ་བའི་ལྟ་བའི་ཆར་གཏོགས་ཤིག་དགོས་པའི་ཕྱིར། ཁ་ཅིག དྲན་པ་ཡིན་ན། དྲན་པ་ཉེར་གཞག་ཡིན་པས་
ཁྱབ་ཟེར་ན། ལམ་མ་ཞུགས་གང་ཟག་གི་རྒྱུད་ཀྱི་ཡུལ་ངེས་ལྔའི་ནང་ཚན་དུ་གྱུར་པའི་དྲན་པ་ཆོས་ཅན། དེར་
ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། འདུན་མོས་
དྲན་ཏིང་ཤེས་རབ་སྟེ། ། དེ་དག་ཡུལ་ངེས་ལྔ་ཡིན་ནོ། ། ཞེས་གསུངས་པའི་ཕྱིར། འདོད་ན། ལམ་ཡིན་
པར་ཐལ་ལོ། ། ཁ་ཅིག དྲན་པ་ཉེར་གཞག་ཡིན་ན། དྲན་པ་ཡིན་པས་ཁྱབ་ཟེར་ན། དྲན་པ་ཉེར་གཞག་
དང་མཚུངས་ལྡན་དུ་གྱུར་པའི་གཙོ་སེམས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར།
ཁྱབ་སྟེ། མཛོད་ལས། གཙོ་བོ་སྨོས་པ་དེ་དག་ནི། ། སྦྱོར་བྱུང་ཡོན་ཏན་ཀུན་ཀྱང་ཡིན། ། ཞེས་གསུངས་
པའི་ཕྱིར། འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག རང་
ཡུལ་ལ་ཤེས་རབ་ཀྱིས་སོ་སོར་དཔྱད་ནས་དྲན་པས་མི་བརྗེད་པར་འཛིན་པའི་རང་གི་གྲོགས་ཏིང་ངེ་འཛིན་
343

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ༔ །
མཚུངས་ལྡན་དང་བཅས་པའི་རིག་པ། དྲན་པ་ཉེར་གཞག་གི་མཚན་ཉིད་ཟེར་ན། དེ་མི་འཐད་པར་ཐལ།
ལམ་མ་ཞུགས་ན་དེ་ལྟ་བུའི་རིག་པ་ཡོད་པའི་ཕྱིར། དེར་ཐལ། དེས་ན་བླང་དོར་ལ་སོ་སོར་དཔྱོད་པའི་ཤེས་
རབ་དང་དེ་ལ་རྩེ་གཅིག་པའི་ཏིང་ངེ་འཛིན་ཡོད་པའི་ཕྱིར། དེར་ཐལ། ལམ་མ་ཞུགས་གང་ཟག་གི་རྒྱུད་ལ་ཞི་
ལྷག་ཟུང་འབྲེལ་ཡོད་པའི་ཕྱིར། ཁ་ཅིག བདེན་བཞིའི་བླང་དོར་ལ་ཤེས་རབ་ཀྱིས་སོ་སོར་དཔྱད་ནས་དྲན་
པས་མི་བརྗེད་པར་འཛིན་པའི་ཤེས་རབ། དྲན་པ་ཉེར་གཞག་གི་མཚན་ཉིད་ཟེར་ན། དྲན་པ་ཉེར་གཞག་ཏུ་
གྱུར་པའི་གཙོ་སེམས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཤེས་རབ་ཡིན་པར་
ཐལ། འདོད་པའི་ཕྱིར། འདོད་ན། སེམས་བྱུང་ཡིན་པར་ཐལ་ལོ། ། ཁ་ཅིག ལུས་བདག་གི་གནས་དང་།
སེམས་བདག་གི་ངོ་བོ་དང་། ཚོར་བ་བདག་གི་ལོངས་སྤྱོད་ཀྱི་གཞི་དང་། ཆོས་བདག་གི་ཀུན་ནས་ཉོན་མོངས་
པ་དང་རྣམ་བྱང་གི་གཞིར་ཞེན་པ་ཟློག་པའི་ཕྱིར་དུ། ཡུས་དྲན་པ་ཉེར་གཞག་སོགས་སྒོམ་པ་ཡིན་ནོ་ཟེར་ན།
འོ་ན་ལུས་བདག་གི་གནས་སུ་ཞེན་མི་རིགས་པར་ཐལ། དམ་བཅའ་འཐད་པའི་ཕྱིར། འདོད་ན། དེ་རིགས་
པར་ཐལ། ལུས་བདག་གི་གནས་སུ་འཛིན་རིགས་པའི་ཕྱིར། དེར་ཐལ། ལུས་བདག་གི་གནས་མིན་པའི་ཕྱིར།
དེར་ཐལ། བདག་ལུས་ལ་གནས་པའི་ཕྱིར། དེར་ཐལ། དེ་ལུས་ལ་བརྟེན་པའི་ཕྱིར། གཞན་ཡང་། ཚོར་བ་
བདག་གི་ལོངས་སྤྱོད་ཀྱི་གཞིར་ཞེན་མི་རིགས་པར་ཐལ། དམ་བཅའ་འཐད་པའི་ཕྱིར། འདོད་ན་། དེ་རིགས་
པར་ཐལ། ཚོར་བ་བདག་གི་ལོངས་སྤྱོད་ཀྱི་གཞི་ཡིན་པའི་ཕྱིར། དེར་ཐལ། ཚོར་བ་བདེ་བ་ལོངས་སྤྱོད་ཀྱི་
གཞི་ཡིན་པའི་ཕྱིར། གཞན་ཡང་། ཆོས་བདག་གི་ཀུན་ཉོན་གྱི་གཞིར་ཞེན་མི་རིགས་པར་ཐལ། དམ་བཅའ་
འཐད་པའི་ཕྱིར། འདོད་ན། དེ་རིགས་པར་ཐལ། ཆོས་བདག་གི་ཀུན་ཉོན་གྱི་གཞིར་འཛིན་རིགས་པའི་ཕྱིར།
དེར་ཐལ། ཆོས་ཀུན་ནས་ཉོན་མོངས་པ་དང་རྣམ་པར་བྱུང་པའི་གཞི་ཡིན་པའི་ཕྱིར། དེར་ཐལ། ཆོས་ཀུན་
ནས་ཉོན་མོངས་པའི་གཞི་གང་ཞིག རྣམ་པར་བྱུང་བའི་གཞི་ཡིན་པའི་ཕྱིར། ཁ་ཅིག ལུས་སུ་གྱུར་པའི་དྲན་
པ་ཉེར་གཞག་ཡོད་ཟེར་ན། དེ་མེད་པར་ཐལ། དྲན་པ་ཉེར་གཞག་ཡིན་ན། ལུས་མ་ཡིན་དགོས་པའི་ཕྱིར།
དེར་ཐལ། དེ་ཡིན་ན། གཟུགས་མ་ཡིན་དགོས་པའི་ཕྱིར། །
༈ གཉིས་པ་རང་གི་ལུགས་ལ། རང་གི་དམིགས་ཡུལ་དུ་གྱུར་པའི་བླང་དོར་ལ་ཤེས་རབ་ཀྱིས་སོ་སོར་
དཔྱད་ནས་དྲན་པས་མི་བརྗེད་པར་འཛིན་པས་རབ་ཏུ་ཕྱེ་བའི་ལྟ་སྤྱོད་གཉིས་སུ་ཕྱེ་བའི་ལྟ་བའི་རྒྱུར་གཏོགས་
པའི་མཁྱེན་པ། དྲན་པ་ཉེར་གཞག་གི་མཚན་ཉིད། དེ་ལ་ལུས་དྲན་པ་ཉེར་གཞག ཚོར་བ་དྲན་པ་ཉེར་གཞག
སེམས་དྲན་པ་ཉེར་གཞག ཆོས་དྲན་པ་ཉེར་གཞག་དང་བཞི་ཡོད། དམིགས་ཡུལ་གྱི་སྒོ་ནས་ཕྱི་དང་ནང་དང་
344

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
གཉིས་ག་དམིགས་པའི་དྲན་པ་ཉེར་གཞག་གསུམ་ཡོད། །
༈ གསུམ་པ་རྩོད་པ་སྤོང་བ་ལ། ཁ་ཅིག མཛོད་ལས། དྲན་པ་ཉེར་གཞག་ཤེས་རབ་བོ། ། ཞེས་
གསུངས་པ་མི་འཐད་པར་ཐལ། དྲན་པ་ཉེར་གཞག་ཡིན་ན། ཤེས་རབ་ཡིན་པས་མ་ཁྱབ་པའི་ཕྱིར། ཟེར་ན།
མ་ཁྱབ། དེ་ནི་གཙོ་ཆེ་བ་ལ་དགོངས་པའི་ཕྱིར། ཁ་ཅིག ལུས་བདག་གི་གནས་སུ་ཞེན་མི་རིགས་པར་ཐལ།
ལུས་གང་ཟག་གི་བདག་གི་གནས་སུ་ཞེན་མི་རིགས་པ་གང་ཞིག ལུས་དེའི་གནས་སུ་བདེན་པར་ཞེན་མི་རིགས་
པའི་ཕྱིར། ཟེར་ན། མ་ཁྱབ། ། གཉིས་པ་ཡང་དག་སྤོང་བ་ནི། དེའི་འོག་ཏུ་ཞུགས་པ་ལ་བརྩོན་འགྲུས་
འབྱུང་བས་རྩོལ་པ་ལས་བྱུང་བའི་ལམ་ལ། ཞེས་པ་ནས། ཡང་དག་པར་སྤོང་པའི་རྣམ་པ་བཞིའོ། ། ཞེས་
པའི་བར་གསུངས། འདིའི་སྐབས་སུ་གསུམ་ལས། དང་པོ་ལ། ཁ་ཅིག སྤང་གཉེན་ལ་བླང་དོར་བྱེད་པར་སྤྲོ་
བའི་བརྩོན་འགྲུས་དེ། ཡན་དག་སྤོང་པའི་མཚན་ཉིད་ཟེར་ན། དེ་མི་འཐད་པར་ཐལ། སྤང་གཉེན་ལ་བླང་
དོར་བྱེད་པར་སྤྲོ་བའི་གང་ཟག་ཡིན་ན། ཡང་དག་སྤོང་པ་རྒྱུད་ལྡན་ཡིན་པས་མ་ཁྱབ་པའི་ཕྱིར། དེར་ཐལ།
སྤང་གཉེན་ལ་བླང་དོར་བྱེད་པར་སྤྲོད་བའི་བརྩོན་འགྲུས་དང་ལྡན་པའི་ལམ་མ་ཞུགས་ཡོད་པའི་ཕྱིར། གཞན་
ཡང་། ཡང་དག་སྤོང་པ་དང་མཚུངས་ལྡན་དུ་གྱུར་པའི་གཙོ་སེམས་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། བརྩོན་འགྲུས་ཡིན་པར་ཐལ། འདོད་པའི་ཕྱིར། འདོད་ན། སེམས་བྱུང་ཡིན་པར་
ཐལ་ལོ། ། ཁ་ཅིག དྲན་པ་ཉེར་གཞག་ཐོབ་པའི་གང་ཟག་ཡིན་ན། ཡང་དག་སྤོང་བ་ཐོབ་པས་ཁྱབ་ཟེར་ན།
དྲན་པ་ཉེར་གཞག་ཐོབ་མ་ཐག་པའི་གང་ཟག་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་
ཅིག དགེ་བའི་ཆོས་མ་སྐྱེས་པར་སྐྱེད་པར་བྱེད་པའི་ཡང་དག་སྤོང་པ་ཡོད་ཟེར་ན། དེ་མི་འཐད་པར་ཐལ།
དགེ་བའི་ཆོས་མ་སྐྱེས་པ་སྐྱེད་པར་བྱེད་མི་ནུས་པའི་ཕྱིར། དེར་ཐལ། དགེ་བའི་ཆོས་མ་སྐྱེས་པ་འདུས་མ་བྱས་
ཡིན་པའི་ཕྱིར། །
༈ གཉིས་པ་རང་གི་ལུགས་ལ། རང་གི་ཉེར་ལེན་དུ་གྱུར་པའི་དྲན་པ་ཉེར་གཞག་ལས་བྱུང་བའི་བདེན་
བཞི་སོགས་བླང་དོར་གང་རུང་ལ་སྤྲོ་བའི་སྒོ་ནས་རང་གི་དམིགས་པ་ལ་རྩེ་གཅིག་པའི་ལྟ་སྤྱོད་གཉིས་སུ་ཕྱེ་བའི་ལྟ་
བའི་ཆར་གཏོགས་པའི་མཁྱེན་པ། ཡང་དག་སྤོང་པའི་མཚན་ཉིད། དེ་ལ་མི་དགེ་བའི་ཆོས་སྐྱེ་འགྱུར་མི་སྐྱེ་བར་
བྱེད་པ། སྐྱེས་ཟིན་སྤོང་པར་བྱེད་པ། དགེ་བའི་ཆོས་སྐྱེ་འགྱུར་སྐྱེད་པར་བྱེད་པ། སྐྱེས་ཟིན་སྤེལ་བར་བྱེད་
པའི་ཡང་དག་སྤོང་པ་དང་བཞི་ཡོད། །
༈ གསུམ་པ་རྩོད་པ་སྤོང་བ་ལ། ཁ་ཅིག ཡང་དག་པར་སྤོང་བ་ཡོད་པར་ཐལ། ཡང་དག་སྤོང་བ་
345

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པའི་ཕྱིར་ན། རེ་ཤིག་མ་ཁྱབ། འདོད་ན། ཡང་དག་པར་གྲུབ་པ་ཡོད་པར་ཐལ། འདོད་པའི་ཕྱིར་ན།
མ་ཁྱབ། ཁ་ཅིག ཡང་དག་སྤོང་བ་ཡིན་ན། བརྩོན་འགྲུས་ཡིན་དགོས་པར་ཐལ། མཛོད་ལས། ཡང་དག་
སྤོང་བ་བརྩོན་འགྲུས་སོ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། གཙོ་ཆེ་བ་ལ་དགོངས་པའི་
ཕྱིར། ཁ་ཅིག ཡང་དག་སྤོང་པ་རྒྱུད་ལྡན་གྱི་ཚོགས་ལམ་ཆུང་ངུ་བ་མེད་པར་ཐལ། ཡང་དག་སྤོང་པ་ཐོབ་པ་
ལ་ཚོགས་ལམ་ཆེན་པོ་ཐོབ་དགོས་པའི་ཕྱིར་ན། མ་ཁྱབ། འདོད་མི་ནུས་ཏེ། ཚོགས་ལམ་ཆུང་ངུ་བའི་རྒྱུད་ལ་
དྲན་པ་ཉེར་གཞག་དང་ཡང་དག་སྤོང་བ་རྫུ་འཕྲུལ་གྱི་རྐང་པ་གསུམ་ག་ཡོད་པའི་ཕྱིར། །
གསུམ་པ་རྫུ་འཕྲུལ་གྱི་རྐང་པ་ནི། བརྩོན་འགྲུས་དང་ལྡན་པ་ནི་སེམས་རུང་བ་ཉིད་དུ་བྱེད་པས། ཞེས་
པ་ནས། རྫུ་འཕྲུལ་གྱི་རྐང་པའི་རྣམ་པ་བཞིའོ། ། ཞེས་པའི་བར་གསུངས། འདིའི་སྐབས་སུ་གསུམ་ལས།
དང་པོ་ལ། ཁ་ཅིག སྤྲུལ་བསྒྱུར་སྣ་ཚོགས་ཀྱི་རྟེན་བྱེད་པའི་རང་གི་དམིགས་པ་ལ་རྩེ་གཅིག་པའི་ཏིང་ངེ་འཛིན།
རྫུ་འཕྲུལ་གྱི་རྐང་པའི་མཚན་ཉིད་ཟེར་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་དེ་འདྲ་བའི་ཏིང་ངེ་འཛིན་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། རྫུ་འཕྲུལ་གྱི་
མངོན་ཤེས་ཐོབ་ལམ་ཉམས་པའི་ཕྱི་རོལ་པ་ཡོད་པའི་ཕྱིར། དེར་ཐལ། དེ་ཐོབ་པའི་ཕྱི་རོལ་པ་ཡོད་པའི་ཕྱིར།
འདོད་ན། མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག ལམ་ཞུགས་གང་
ཟག་གི་རྒྱུད་ཀྱི་དེ་འདྲ་བའི་ཏིང་ངེ་འཛིན། རྫུ་འཕྲུལ་གྱི་རྐང་པའི་མཚན་ཉིད་ཟེར་ན། རྫུ་འཕྲུལ་གྱི་རྐང་པ་མ་
ཐོབ་པའི་ལམ་ཞུགས་གང་ཟག་གི་རྒྱུད་ཀྱི་དེ་འདྲའི་ཏིང་ངེ་འཛིན་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། རྫུ་འཕྲུལ་སྣ་ཚོགས་
སྟོན་ནུས་པའི་ལམ་མ་ཞུགས་ཡོད་པ་གང་ཞིག དེ་ལྟར་ན་དེ་ཡང་འཐད་པའི་ཕྱིར། འདོད་ན་སླ། །ཁ་ཅིག
འདུན་པའི་རྫུ་འཕྲུལ་གྱི་རྐང་པ་ཡིན་ན། འདུན་པ་ཡིན་པས་ཁྱབ། དེ་བཞིན་དུ་གཞན་ལ་ཡང་སྦྱོར་ཟེར་ན།
རྫུ་འཕྲུལ་གྱི་རྐང་པར་གྱུར་པའི་འདུན་པ་དང་མཚུངས་ལྡན་དུ་གྱུར་པའི་གཙོ་སེམས་ཆོས་ཅན། འདུན་པ་ཡིན་
པར་ཐལ། འདུན་པའི་རྫུ་འཕྲུལ་གྱི་རྐང་པ་ཡིན་པའི་ཕྱིར། འདོད་ན། སེམས་བྱུང་ཡིན་པར་ཐལ། འདོད་
པའི་ཕྱིར། ཁྱབ་སྟེ། འདུན་སོགས་ཡུལ་ངེས་ལྔ་པོ་གང་རུང་ལ་སེམས་བྱུང་གིས་ཁྱབ་པའི་ཕྱིར། །
གཉིས་པ་རང་གི་ལུགས་ལ། ཡང་དག་སྤོང་པ་ཐོབ་པའི་གང་ཟག་གི་རྒྱུད་ཀྱི་སྤྲུལ་བསྒྱུར་སྣ་ཚོགས་ཀྱི་རྟེན་
བྱེད་པའི་རིགས་སུ་གནས་པའི་མཁྱེན་པ། རྫུ་འཕྲུལ་གྱི་རྐང་པའི་མཚན་ཉིད། དེ་ལ་འདུན་པའི་རྫུ་འཕྲུལ་གྱི་
རྐང་བ། བརྩོན་འགྲུས་ཀྱི་དེ། སེམས་ཀྱི་དེ། དཔྱོད་པའི་རྫུ་འཕྲུལ་གྱི་རྐང་པ་དང་བཞིའོ། །
346

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
གསུམ་པ་རྩོད་པ་སྤོང་པ་ལ། ཁ་ཅིག རྫུ་འཕྲུལ་གྱི་རྐང་པ་ཡིན་ན།ཤེས་པ་ཡིན་དགོས་པར་ཐལ། དམ་
བཅའ་འཐད་པའི་ཕྱིར། འདོད་ན། རྫུ་འཕྲུལ་ཡིན་ན། ཤེས་པ་ཡིན་དགོས་པར་ཐལ། འདོད་པའི་ཕྱིར་ན།
མཁྱབ། འདོད་ན། སྤྲུལ་བསྒྱུར་ཡིན་ན། ཤེས་པ་ཡིན་དགོས་པར་ཐལ། འདོད་པའི་ཕྱིར། འདོད་ན།
བྱང་སེམས་ཀྱི་ལུས་གཅིག་ཏུ་སྤྲུལ་ཞིང་མང་པོར་བསྒྱུར་བ་དང་། མང་པོར་སྤྲུལ་ནས་གཅིག་ཏུ་བསྒྱུར་བ་དེ་ཡང་
ཤེས་པ་ཡིན་པར་ཐལ་ལོ། ། ཁ་ ཅིག རྫུ་འཕྲུལ་གྱི་རྐང་པ་ཡིན་ན། ཏིང་འཛིན་ཡིན་དགོས་པར་ཐལ།
མཛོད་ལས། རྫུ་འཕྲུལ་རྐང་བ་ཏིང་འཛིན་ཏོ། ། ཞེས་གསུངས་པའི་ཕྱིར་ན། མ་ཁྱབ། ། བཞི་པ་དབང་པོ་
ནི། སེམས་ཡོངས་སུ་སྦྱོང་བ་བྱས་པ་ལས་དྲོ་བ་དང་རྩེ་མོའི་སྦྱོར་བ་འབྱུང་བས། ཞེས་པ་ནས། དབང་པོའི་
རྣམ་པ་ལྔའོ་ཞེས་པའི་བར་གསུངས། འདིའི་སྐབས་སུ་གསུམ་ལས། དང་པོ་ལ། ཁ་ཅིག དད་པ་ཡིན་ན།
དད་པའི་དབང་པོ་ཡིན་པས་ཁྱབ་ཟེར་ན། ལམ་མ་ཞུགས་ཀྱི་གང་ཟག་ཕལ་པའི་རྒྱུད་ཀྱི་དད་པ་ཆོས་ཅན། དེར་
ཐལ། དེའི་ཕྱིར། འདོད་ན། མི་འཐད་དེ། ཆོས་ཅན་དེའི་ཕྱིར། ཁ་ཅིག དད་པའི་དབང་པོ་ཡིན་ན།
བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་དད་པའི་དབང་པོ་ཡིན་པས་ཁྱབ་ཟེར་ན། ལམ་དུ་འཇུག་ཁ་མའི་
གང་ཟག་གི་རྒྱུད་ཀྱི་དད་པའི་དབང་པོ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར།
དེ་དེར་ཐལ། དེ་ཡོད་པའི་ཕྱིར། དེར་ཐལ། ལམ་དུ་མ་ཞུགས་པའི་རིགས་ཅན་གསུམ་སོ་སོ་ལ་ནང་གསེས་ཀྱི་
དབང་པོ་རྣོ་རྟུལ་ཡོད་པའི་ཕྱིར། འདོད་ན་སླ། ཁ་ཅིག ལམ་ཞུགས་གང་ཟག་གི་རྒྱུད་ཀྱི་དད་པའི་དབང་པོ་
ཡིན་ན། དེའི་ནང་ཚན་དུ་གྱུར་པའི་དད་པའི་དབང་པོ་ཡིན་པས་ཁྱབ་ཟེར་ན། ཉན་ཐོས་ཀྱི་ཚོགས་ལམ་ཐོབ་མ་
ཐག་པའི་གང་ཟག་གི་རྒྱུད་ཀྱི་དད་པའི་དབང་པོ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཆོས་
ཅན་དེ་ཡིན་པའི་ཕྱིར། །
གཉིས་པ་རང་གི་ལུགས་ལ། སྦྱོར་ལམ་དྲོད་ཐོབ་པའི་གང་ཟག་གི་རྒྱུད་ཀྱི་རང་འབྲས་འཕགས་ལམ་
བསྐྱེད་པ་ལ་དབང་བྱེད་པའི་དད་སོགས་ལྔ་པོ་གང་རུང་གིས་བསྡུས་པའི་མཁྱེན་པ། བྱང་ཕྱོགས་སོ་བདུན་གྱི་
ནང་ཚན་དུ་གྱུར་པའི་དབང་པོའི་མཚན་ཉིད། དེ་ལ་དད་པའི་དབང་པོ། བརྩོན་འགྲུས་ཀྱི་དབང་པོ། དྲན་
པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་པོ་དང་ལྔ་ཡོད། །
གསུམ་པ་རྩོད་པ་སྤོང་པ་ལ། ཁ་ཅིག ལམ་མ་ཞུགས་ན། དད་པའི་དབང་པོ་མེད་པར་ཐལ། དེ་ན་
བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་དད་པའི་དབང་པོ་མེད་པའི་ཕྱིར་ཟེར་ན། མ་ཁྱབ། ཁ་ཅིག
དད་པའི་དབང་པོ་ཡིན་ན། སེམས་བྱུང་ཡིན་དགོས་པར་ཐལ། དད་པ་ཡིན་ན། སེམས་བྱུང་ཡིན་དགོས་པའི་
347

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། -
ཕྱིར། དེར་ཐལ། དད་སོགས་དགེ་བ་བཅུ་གཅིག་པོ་གང་རུང་ཡིན་ན། སེམས་བྱུང་ཡིན་དགོས་པའི་ཕྱིར་ན།
རེ་ཤིག་མ་ཁྱབ། འདོད་མི་ནུས་སོ། ། ལྔ་པ་སྟོབས་ནི། དྲོ་བ་ལ་སོགས་ཐོབ་པ་ལ། ཞེས་པ་ནས། རྣམ་པ་
ལྔའོ། ། ཞེས་པའི་བར་གསུངས། འདིའི་སྐབས་སུ་གསུམ་ལས། དང་པོ་ལ་ཁ་ཅིག སྟོབས་ཡིན་ན། སྟོབས་
ལྔ་པོ་གང་རུང་ཡིན་པས་ཁྱབ་ཟེར་ན། ཕྱི་རོལ་པའི་རྒྱུད་ཀྱི་ལུས་ངག་གི་སྟོབས་ཆོས་ཅན། དེར་ཐལ། དེའི་
ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེའི་ལུས་རྩལ་དང་ངག་རྩལ་ཡོད་པའི་ཕྱིར། འདོད་མི་
ནུས་སོ། ། ཁ་ཅིག དད་པའི་དབང་པོ་དང་སྟོབས་གཉིས་འགལ་ཟེར་ན། སྦྱོར་ལམ་པའི་རྒྱུད་ཀྱི་དད་པའི་
སྟོབས་ཆོས་ཅན། དད་པའི་དབང་པོ་མ་ཡིན་པར་ཐལ། དད་པའི་སྟོབས་ཡིན་པའི་ཕྱིར། འདོད་ན། དེ་
ཡིན་པར་ཐལ། རང་གི་མི་མཐུན་ཕྱོགས་མ་དད་པ་ཟིལ་གྱིས་གནོན་པའི་དད་པའི་དབང་སྟོབས་གང་རུང་ཡིན་
པའི་ཕྱིར། ཁ་ཅིག དད་པའི་དབང་པོ་རྒྱུད་ལྡན་གྱི་གང་ཟག་གི་རྒྱུད་ལ་མ་དད་པ་འཇུག་པ་ཡོད་ཀྱང་། དད་
པའི་སྟོབས་རྒྱུད་ལྡན་གྱི་གང་ཟག་གི་རྒྱུད་ལ་མ་དད་པ་འཇུག་པ་མེད་ཟེར་ན། དེ་མི་འཐད་པར་ཐལ། དད་
པའི་སྟོབས་ཐོབ་པའི་གང་ཟག་གི་རྒྱུད་ལ་མ་དད་པ་ཡོད་པའི་ཕྱིར། དེར་ཐལ། སྦྱོར་ལམ་བཟོད་པ་བའི་རྒྱུད་ལ་
མ་དད་པ་ཡོད་པའི་ཕྱིར། དེར་ཐལ། དེའི་རྒྱུད་ལ་ཉེ་ཉོན་ཉི་ཤུའི་ནང་ཚན་གྱི་མ་དད་པ་ཡོད་པའི་ཕྱིར། དེར་
ཐལ། ཐེ་ཚོམ་ཉོན་མོངས་ཅན་ནི་རྣམ་གྲོལ་ལམ་ཐོབ་པའི་ཚེ་སྤུངས་པའི་ཕྱིར། །
གཉིས་པ་རང་ལུགས་ལ། སྦྱོར་ལམ་བཟོད་པ་ཐོབ་པའི་གང་ཟག་གི་རྒྱུད་ཀྱི་རང་འབྲས་འཕགས་ལམ་
བསྐྱེད་པ་ལ་དབང་བྱེད་པའི་དད་སོགས་ལྔ་པོ་གང་རུང་གིས་བསྡུས་པའི་མཁྱེན་པ། བྱང་ཕྱོགས་སོ་བདུན་གྱི་
ནང་ཚན་དུ་གྱུར་པའི་སྟོབས་ཀྱི་མཚན་ཉིད། དེ་ལ་དད་པ། བརྩོན་འགྲུས། དྲན་པ། ཏིང་ངེ་འཛིན། ཤེས་
རབ་ཀྱི་སྟོབས་དང་ལྔ་ཡོད། དད་པའི་དབང་སྟོབས་གཉིས་ཀྱི་ཁྱད་པར་ཡོད་དེ། དད་པའི་དབང་པོའི་རྗེས་ཀྱི་
གནས་སྐབས་སུ་རང་གི་མི་མཐུན་ཕྱོགས་མ་དད་པ་སོགས་མངོན་འགྱུར་པས་ཚུར་ལ་ཟིལ་གྱིས་གནོན་ཡང་།
དད་པའི་སྟོབས་ཐོབ་པའི་རྗེས་ཀྱི་གནས་སྐབས་སུ་རང་གི་མི་མཐུན་ཕྱོགས་མ་དད་པ་སོགས་མངོན་གྱུར་པས་ཚུར་
ཟིལ་གྱིས་མི་གནོན་པར་མ་ཟད། ། ཕར་ཟིལ་གྱིས་གནོན་པར་བྱེད་པ་དེ་གཉིས་ཀྱི་ཁྱད་པར་ཡིན་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག ཕྱི་རོལ་པའི་རྒྱུད་ལ་དད་པའི་སྟོབས་ཡོད་པར་ཐལ། དེའི་རྒྱུད་
ལ་སྟོབས་ཡོད་པའི་ཕྱིར་ན། མ་ཁྱབ། མ་གྲུབ་ན་དེར་ཐལ། དེའི་རྒྱུད་ལ་སྟོབས་དང་བརྩོན་འགྲུས་གཉིས་ཀ་
ཡོད་པའི་ཕྱིར། ཁ་ཅིག ཉན་ཐོས་ཚོགས་ལམ་པའི་རྒྱུད་ལ་སྟོབས་ལྔ་པོ་གང་རུང་ཡོད་པར་ཐལ། བྱང་སེམས་
ཚོགས་ལམ་པའི་རྒྱུད་ལ་དེ་ཡོད་པའི་ཕྱིར་ན། མ་ཁྱབ། རྟགས་དེར་ཐལ། ཉན་ཐོས་དགྲ་བཅོམ་པའི་རྟོགས་པ་
348

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ལ་དེ་ཡོད་པའི་ཕྱིར། འདོད་མི་ནུས་སོ། ། དྲུག་པ་བྱང་ཆུབ་
ཀྱིཡན་ལག་ནི། དྲོ་བ་ལ་སོགས་པ་བཞི་རྟོགས་པ་ལ་བདེན་པ་མཐོང་བའི་ལམ་འབྱུང་བས། ཞེས་པ་ནས།
བྱང་ཆུབ་ཀྱི་ཡན་ལག་གི་རྣམ་པ་བདུན་ནོ། ། ཞེས་པའི་བར་གསུང་། འདིའི་སྐབས་སུ་གསུམ་ལས། དང་པོ་
ལ། ཁ་ཅིག བྱང་ཆུབ་ཀྱི་ཡན་ལག་ཡིན་ན། བྱང་ཆུབ་གསུམ་པོ་གང་རུང་ཡིན་པས་ཁྱབ་ཟེར་ན། ཉན་ཐོས་
མཐོང་ལམ་པའི་རྒྱུད་ཀྱི་དྲན་པ་ཡང་དག་བྱང་ཆུབ་ཀྱི་ཡན་ལག་ཆོས་ཅན། དེར་ཐལ། དེའི་ཕྱིར། འདོད་ན།
དེ་མི་འཐད་པར་ཐལ། ཉན་ཐོས་ཀྱི་བྱང་ཆུབ་ཀྱང་མ་ཡིན། གཞན་གཉིས་གང་རུང་ཡང་མ་ཡིན་པའི་ཕྱིར།
དང་པོ་དེར་ཐལ། དེ་ཉན་ཐོས་དགྲ་བཅོམ་པའི་རྒྱུད་ཀྱི་ཡོན་ཏན་མ་ཡིན་པའི་ཕྱིར། ཁ་ཅིག མ་ཁྱབ་ཟེར།
ཁ་ཅིག བྱང་ཆུབ་ཀྱི་ཡན་ལག་ཡིན་ན། ཐེག་དམན་གྱི་རྟོགས་རིགས་སུ་གནས་པས་ཁྱབ་ཟེར་ན། ཐེག་ཆེན་
མཐོང་ལམ་བར་ཆད་མེད་ལམ་པའི་རྒྱུད་ཀྱི་བྱང་ཆུབ་ཀྱི་ཡན་ལག་ཆོས་ཅན། དེར་ཐལ། དེའི་ཕྱིར། དེར་ཐལ།
ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེའི་རྒྱུད་ཀྱི་དོན་དམ་སེམས་བསྐྱེད་
དེ་འཁོར་བྱང་ཆུབ་ཡན་ལག་བདུན་དང་བཅས་པའི་ཕྱིར། དེར་ཐལ། མདོ་སྡེ་རྒྱན་ལས། རྟག་ཏུ་རིན་ཆེན་
བདུན་ལྟ་བུའི། ། བྱང་ཆུབ་ཡན་ལག་བདུན་གྱིས་བསྐོར། ། ཞེས་གསུངས་པའི་ཕྱིར། ཁ་ཅིག བྱང་ཆུབ་ཀྱི་
ཡན་ལག་ཡིན་ན། མཐར་ཐུག་བྱང་ཆུབ་ཀྱི་རྒྱུ་ཡིན་པས་ཁྱབ་ཟེར་ན། མཐར་ཐུག་བྱང་ཆུབ་ཀྱི་རྒྱུ་ཡོད་པར་ཐལ།
དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་འདུས་མ་བྱས་ཡིན་པའི་ཕྱིར། ཁ་ཅིག ཉན་ཐོས་ཚོགས་
ལམ་པའི་རྒྱུད་ལ་བྱང་ཆུབ་ཀྱི་ཡན་ལག་ཡོད་ཟེར་ན། དེ་མེད་པར་ཐལ། བྱང་ཆུབ་ཀྱི་ཡན་ལག་ཡིན་ན།
འཕགས་ལམ་ཡིན་དགོས་པའི་ཕྱིར། དེར་ཐལ། ཐེག་པ་གསུམ་པོ་གང་རུང་གི་བྱང་ཆུབ་ཀྱི་ཡན་ལག་བདུན་པོ་
ཐོབ་པ་དང་། འཕགས་ལམ་ཐོབ་པ་དུས་མཉམ་པའི་ཕྱིར། དེར་ཐལ། དམན་ལམ་སྔོན་དུ་མ་སོང་བའི་བྱང་
སེམས་སྦྱོར་ལམ་པ་དེས་ཐེག་ཆེན་གྱི་མཐོང་ལམ་ཐོབ་པ་དང་བྱང་ཆུབ་ཀྱི་ཡན་ལག་བདུན་པོ་ཐོབ་པ་དུས་མཉམ་
པའི་ཕྱིར། དེར་ཐལ། མདོ་སྡེ་རྒྱན་ལས། རྒྱལ་སྲས་བྱང་ཆུབ་ཕྱོགས་མཐུན་པ། ། རྣམ་པ་སྣ་ཚོགས་ཐམས་
ཅད་དག། རྟག་ཏུ་མཐོང་བའི་ལམ་འདི་དང་། ། ལྷན་ཅིག་ཏུ་ནི་མཐོང་བར་འདོད། ། ཅེས་གསུངས་པའི་
ཕྱིར། །
རང་གི་ལུགས་ལ། བྱང་ཆུབ་ཀྱི་ཆ་ཤས་སམ་རང་འབྲས་བྱང་ཆུབ་ཀྱི་རྒྱུ་གང་རུང་དུ་གྱུར་པའི་འཕགས་
རྒྱུད་ཀྱི་མཁྱེན་པ། བྱང་ཆུབ་ཀྱི་ཡན་ལག་གི་མཚན་ཉིད། དེ་ལ་དྲན་པ་ཡང་དག་བྱང་ཆུབ་ཀྱི་ཡན་ལག ཆོས་
རབ་ཏུ་རྣམ་འབྱེད་ཡང་དག་དེ། བརྩོན་འགྲུས་ཡང་དག་དེ། དགའ་བ་ཡང་དག་དེ། ཤིན་ཏུ་སྦྱང་ས་པ་ཡང་
349

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དག་དེ། ཏིང་འཛིན་ཡང་དག་དེ། བཏང་སྙོམས་ཡང་དག་བྱང་ཆུབ་ཀྱི་ཡན་ལག་དང་བདུན་ཡོད། ། གསུམ་
པ་རྩོད་པ་སྤོང་པ་ལ། ཁ་ཅིག བྱང་ཆུབ་ཀྱི་ཡན་ལག་ཡིན་ན། ཐེག་དམན་གྱི་རྟོགས་རིགས་སུ་གནས་པས་
ཁྱབ་པར་ཐལ། དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར། ཟེར་ན། མ་ཁྱབ། ཁ་ཅིག ཉན་ཐོས་
མཐོང་ལམ་པའི་རྒྱུད་ཀྱི་དྲན་པ་ཡང་དག་བྱང་ཆུབ་ཀྱི་ཡན་ལག་དེ། ཉན་ཐོས་ཀྱི་བྱང་ཆུབ་ཡིན་པར་ཐལ། དེ་
ཐེག་དམན་གྱི་བྱང་ཆུབ་ཡིན་པའི་ཕྱིར། དེར་ཐལ། ཐེག་དམན་གྱི་གནས་སྐབས་ཀྱི་བྱང་ཆུབ་ཡིན་པའི་ཕྱིར་ན།
རེ་ཞིག་མ་ཁྱབ།
བདུན་པ་འཕགས་ལམ་ཡན་ལག་ནི། བདེན་པ་མཐོང་བ་ཡོངས་སུ་ཤེས་པ་ལ་སྒོམ་པའི་ལམ་འབྱུང་བས།
ཞེས་པ་ནས། འཕགས་པའི་ལམ་ཡན་ལག་བརྒྱད་ཀྱི་རྣམ་པ་བརྒྱད་དེ། ཞེས་པའི་བར་གསུང་། འདིའི་སྐབས་
སུ་གསུམ་ལས། དང་པོ་ལ་ཁ་ཅིག འཕགས་ལམ་གྱི་ཆ་ཤེས་ཡིན་ན། འཕགས་ལམ་ཡན་ལག་ཡིན་པས་ཁྱབ་
ཟེར་ན། འོ་ན། བུམ་པའི་ཆ་ཤས་ཡིན་ན། བུམ་པ་ཡིན་དགོས་པར་ཐལ། དམ་བཅའ་འཐད་པའི་ཕྱིར།
འདོད་ན། བུམ་ པའི་མཆུ་ཞབས་ ཆོས་ ཅན། དེར་ཐལ། དེའི་ཕྱིར། རྟགས་གསལ་ སླ། གཞན་ཡང་
འཕགས་ལམ་གྱི་ཁྱད་པར་ཡིན་ན། འཕགས་ལམ་ཡན་ལག་ཡིན་དགོས་པར་ཐལ། དམ་བཅའ་འཐད་པའི་
ཕྱིར། འདོད་ན། འཕགས་ལམ་གྱི་ཁྱད་ཆོས་ཡིན་ན། འཕགས་ལམ་ཡན་ལག་ཡིན་དགོས་པར་ཐལ། འདོད་
པའི་ཕྱིར། འདོད་མི་ནུས་སོ། ། ཁ་ཅིག ཡང་དག་པའི་ལྟ་བ་ཡིན་ན། འཕགས་ལམ་ཡན་ལག་བརྒྱད་ཀྱི་
ནང་ཚན་དུ་གྱུར་པའི་ཡང་དག་པའི་ལྟ་བ་ཡིན་པས་ཁྱབ་ཟེར་ན། ཉན་ཐོས་ཚོགས་ལམ་པའི་རྒྱུད་ཀྱི་རྒྱུ་དགེ་བ་
བྱས་པ་ལས་འབྲས་བུ་བདེ་བ་འབྱུང་བར་ལྟ་བའི་ལྟ་བ་ཆོས་ཅན། དེར་ཐལ། དེའི་ཕྱིར། དེར་ཐལ། འཇིག་
རྟེན་པའི་ཡང་དག་པའི་ལྟ་བ་ཡིན་པའི་ཕྱིར། དེར་ཐལ། འཇིག་རྟེན་པའི་ཡང་དག་པའི་ལྟ་བ་ཡོད་པའི་ཕྱིར།
དེར་ཐལ། མདོ་ལས། འཇིག་རྟེན་པ་ཡི་ཡང་དག་ལྟ། ། མི་གང་སུ་ལ་ཡོད་གྱུར་བ། ། དེ་ནི་བསྐལ་བ་སྟོང་
རྣམས་སུ། །ངན་འགྲོར་འགྲོ་བར་མི་འགྱུར་རོ། ། ཞེས་གསུངས་པའི་ཕྱིར། འདོད་ན། འཕགས་རྒྱུད་ཀྱི་
མཁྱེན་པ་ཡིན་པར་ཐལ་ལོ། ། ཁ་ཅིག ཡང་དག་པའི་རྟོག་པ་ཡིན་ན། འཕགས་ལམ་ཡན་ལག་བརྒྱད་ཀྱི་ནང་
ཚན་དུ་གྱུར་པའི་ཡང་དག་པའི་རྟོག་པ་ཡིན་པས་ཁྱབ། ཡང་དག་པའི་ངག་ཡིན་ན། དེའི་ནང་ཚན་དུ་གྱུར་པའི་
ཡང་དག་པའི་ངག་ཡིན་པས་ཁྱབ་ཟེར་ན། ལམ་མ་ཞུགས་གང་ཟག་གི་རྒྱུད་ཀྱི་དངོས་པོ་བདེན་མེད་དུ་རྟོགས་
པའི་རྗེས་དཔག་ཆོས་ཅན། དེར་ཐལ། དེའི་ཕྱིར། དེར་ཐལ། རྟོག་པ་ཡང་དག་ཡིན་པའི་ཕྱིར། དེར་ཐལ།
བདེན་མེད་རྟོགས་པའི་རྗེས་དཔག་ཡིན་པའི་ཕྱིར། འདོད་མི་ནུས་སོ། ། ཕྱི་མ་ལ། མངོན་རྟོགས་རྒྱན་ཆོས་
35)

༄༅། ། མངོན་རྟོགས་རྒྱུན་གྱི་སྐབས་བཞི་པའི་ཚིག་དོན་མཐའ་དཔྱོད་ཟུང་འབྲེལ། །
ཅན། དེར་ཐལ། དེའི་ཕྱིར། དེར་ཐལ། ངག་ཡང་དག་ཡིན་པའི་ཕྱིར། དེར་ཐལ། ངག་རྣམ་དག་ཡིན་
པའི་ཕྱིར། འདོད་ན། ཤེས་པ་ཡིན་པར་ཐལ་ལོ། ། ཁ་ཅིག འཕགས་ལམ་ཡན་ལག་བརྒྱད་ཀྱི་ནང་ཚན་དུ་
གྱུར་པའི་ཡང་དག་པའི་རྟོག་པ་ཡིན་ན། ཡང་དག་པའི་རྟོག་པ་ཡིན་པས་ཁྱབ། དེའི་ནང་ཚན་དུ་གྱུར་པའི་ཡང་
དག་པའི་ངག་ཡིན་ན། ཡང་དག་པའི་ངག་ཡིན་པས་ཁྱབ་ཟེར་ན། དང་པོ་ལ། སངས་རྒྱས་འཕགས་པའི་རྒྱུད་
ཀྱི་འཕགས་ལམ་ཡན་ལག་བརྒྱད་ཀྱི་ནང་ཚན་དུ་གྱུར་པའི་ཡང་དག་པའི་རྟོག་པ་ཆོས་ཅན། དེར་ཐལ། དེའི་
ཕྱིར། རྟགས་སླ། འདོད་མི་ནུས་ཏེ། རྟོག་པ་མ་ཡིན་པའི་ཕྱིར། ཕྱི་མ་དེ་ཡང་མི་འཐད་པར་ཐལ། དེ་ཡིན་
ན། ཡང་དག་པའི་ངག་མ་ཡིན་དགོས་པའི་ཕྱིར། དེར་ཐལ། ཡང་དག་པའི་ངག་ཡིན་ན། ངག་ཡིན་དགོས་
པའི་ཕྱིར། དེར་ཐལ། ཡང་དག་པའི་ལུས་ཡིན་ན། ལུས་ཡིན་དགོས་པའི་ཕྱིར། ། གཉིས་པ་རང་ལུགས་ལ།
འཕགས་ལམ་གྱི་ཆ་ཤས་སམ་རང་འབྲས་འཕགས་ལམ་གྱི་རྒྱུ་གང་རུང་དུ་གྱུར་པའི་འཕགས་རྒྱུད་ཀྱི་མཁྱེན་པ།
འཕགས་ལམ་གྱི་ཡན་ལག་གི་མཚན་ཉིད། དེ་ལ་དེར་གྱུར་པའི་ཡང་དག་པའི་ལྟ་བ། ཡང་དག་པའི་རྟོག་པ།
ཡང་དག་པའི་ངག ཡང་དག་པའི་ལས་ཀྱི་མཐའ། ཡང་དག་པའི་འཚོ་བ། ཡང་དག་པའི་རྩོལ་བ། ཡང་
དག་པའི་དྲན་པ། ཡང་དག་པའི་ཏིང་འཛིན་དང་བརྒྱད་ཡོད། སྔ་ཕྱི་བསྡུ་ན་སོ་བདུན་ཡོད་ལ་སོ་བདུན་པོ་དེས་
རྣམ་མཁྱེན་གྱི་རྣམ་པ་སོ་བདུན་ཡང་ཤེས་པར་བྱའོ། །
གསུམ་པ་རྩོད་པ་སྤོང་བ་ལ། ཁ་ཅིག ལམ་ཤེས་ཀྱི་ཡན་ལག་ཡིན་ན། ལམ་ཤེས་ཡིན་དགོས་པར་ཐལ།
འཕགས་ལམ་གྱི་ཡན་ལག་ཡིན་ན། འཕགས་ལམ་ཡིན་དགོས་པའི་ཕྱིར་ན་མ་ཁྱབ། འདོད་མི་ནུས་སོ། ། ཁ་
ཅིག སངས་རྒྱས་འཕགས་པའི་རྒྱུད་ལ་འཕགས་ལམ་ཡན་ལག་བརྒྱད་ཀྱི་ནང་ཚན་དུ་གྱུར་པའི་ཡང་དག་པའི་
རྩོལ་བ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་ རྩོལ་ བ་ ཡོད་ པར་ ཐལ།
འདོད་པའི་ཕྱིར་ན། མ་ཁྱབ། འདོད་མི་ནུས་ཏེ། དེའི་རྒྱུད་ལ་འབད་རྩོལ་མེད་པའི་ཕྱིར། དེར་ཐལ། དེ་
འབད་རྩོལ་མཐའ་དག་སྤངས་པའི་གང་ཟག་ཡིན་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ལ་རྩོལ་
བ་ཡོད་པར་ཐལ། དེའི་རྒྱུད་ལ་བརྩོན་འགྲུས་ཡོད་པའི་ཕྱིར་ན། མ་ཁྱབ། རྟགས་དེར་ཐལ། དེའི་ཕར་ཕྱིན་
དྲུག་ཡོད་པའི་ཕྱིར། ཁ་ཅིག བྱང་ཆུབ་ཡན་ལག་དང་པོར་ཐོབ་ནས་དེ་རྗེས་འཕགས་ལམ་ཡན་ལག་ཐོབ་
དགོས་པའི་གོ་རིམ་ངེས་ཅན་ཡིན་པར་ཐལ། མདོ་སྡེ་རྒྱན་ལས། དེ་ཡི་འོག་ཏུ་ཇི་ལྟ་བུ། ། རྟོགས་པའི་རྗེས་སུ་
འཇུག་པ་སྐྱེ། ། ཞེས་དང་། མཉམ་གཞག་ཇི་བཞིན་རྟོགས་པ་དང༌། ། ཞེས་གསུངས་པའི་ཕྱིར་ན། མ་ཁྱབ།
འདོད་མི་ནུས་ཏེ། དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་
351

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕགས་ལམ་ཡན་ལག་ཡོད་པའི་ཕྱིར། །
༈ གཉིས་པ་བྱང་སེམས་དང་ཐུན་མོང་བའི་ལམ་བཤད་པ་ལ་དྲུག གཉེན་པོའི་ལམ། སྤྲུལ་པའི་ལམ།
མཐོང་ཆོས་བདེར་གནས་ཀྱི་ལམ། འདས་ལམ། སྤོང་བཞིའི་ལམ། སངས་རྒྱས་ཀྱི་ལམ་མོ། ། དང་པོ་ནི།
ལམ་ཤེས་པ་ཉིད་ལ་གཉེན་པོའི་ལམ། ཞེས་པ་ནས། རྣམ་པར་ཐར་པའི་སྒོ་གསུམ་གྱི་རྣམ་པ་གསུམ་མོ། །
ཞེས་པའི་བར་གསུང་། འདིའི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག རྣམ་ཐར་སྒོ་
གསུམ་པོ་གང་རུང་ཡིན་ན། སྐབས་འདིར་དངོས་སུ་བསྟན་པའི་རྣམ་ཐར་སྒོ་གསུམ་པོ་གང་རུང་ཡིན་པས་ཁྱབ་
ཟེར་ན། སངས་རྒྱས་འཕགས་པའི་རྒྱུད་ཀྱི་རྣམ་པར་ཐར་པའི་སྒོ་སྟོང་པ་ཉིད་ཀྱི་ཏིང་འཛིན་ཆོས་ཅན། དེར་
ཐལ། དེའི་ཕྱིར། འདོད་ན། བྱང་སེམས་ཀྱི་རྒྱུད་ཀྱི་རྣམ་ཐར་སྒོ་གསུམ་པོ་གང་རུང་ཡིན་པར་ཐལ།འདོད་པའི་
ཕྱིར། འདོད་མི་ནུས་སོ། ། ཁ་ཅིག རྣམ་པར་ཐར་པའི་སྒོ་སྟོང་པ་ཉིད་ཀྱི་དམིགས་པ་ཡིན་ན། སྟོང་ཉིད་
ཡིན་པས་ཁྱབ་ཟེར་ན། སྡུག་བསྔལ་བདེན་པའི་སྟེང་གི་དོན་གཞན་གྱིས་སྟོང་པ་ཆོས་ཅན། དེར་ཐལ། དེའི་
ཕྱིར། དེར་ཐལ། མཛོད་ལས། སྟོང་ཉིད་བདག་མེད་སྟོང་ཉིད་དུ། ། འཇུག་པའོ། ། ཞེས་གསུངས་པའི་
ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག རྣམ་ཐར་སྒོ་གསུམ་པོ་གང་རུང་ཡིན་
ན། ཐེག་དམན་གྱི་རྟོགས་རིགས་སུ་གནས་པས་ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་
ཅན། དེར་ཐལ། དེའི་ཕྱིར། དེར་ཐལ། རྣམ་པར་ཐར་པའི་སྒོ་སྟོང་པ་ཉིད་ཡིན་པའི་ཕྱིར། དེར་ཐལ།
སློབ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་མི་ནུས་སོ། ། ཁ་ཅིག
དེ་ཡིན་ན། ཐེག་ཆེན་གྱི་རྟོགས་རིགས་སུ་གནས་པས་ཁྱབ་ཟེར་ན། ཉན་ཐོས་མཐོང་ལམ་བར་ཆད་མེད་ལམ་
ཆོས་ཅན། དེར་ཐལ། དེའི་ཕྱིར་། དེར་ཐལ། རྣམ་པར་ཐར་པའི་སྒོ་སྟོང་པ་ཉིད་ཡིན་པའི་ཕྱིར། དེར་ཐལ།
ཉན་ཐོས་ཀྱི་བར་ཆད་མེད་ལམ་ཡིན་པའི་ཕྱིར། འདོད་མི་ནུས་ཏེ། གང་ཟག་གི་བདག་མེད་མངོན་སུམ་དུ་
རྟོགས་པའི་སློབ་ལམ་ཡིན་པའི་ཕྱིར། ཁ་ཅིག རྣམ་པར་ཐར་པའི་སྒོ་སྟོང་པ་ཉིད་ཡིན་ན། ཏིང་ངེ་འཛིན་ཡིན་
པས་ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན།
དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། སེམས་བྱུང་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། གཙོ་སེམས་ཡིན་པའི་ཕྱིར། ཁ་ཅིག རྣམ་པར་ཐར་པ་སྟོང་པ་ཉིད་ཀྱི་ཏིང་ངེ་
འཛིན་ཡིན་ན། རྣམ་པར་ཐར་པའི་སྒོ་སྟོང་པ་ཉིད་ཡིན་པས་ཁྱབ། རྣམ་པར་ཐར་པ་སྟོང་པ་ཉིད་ཡིན་ན།
རྣམ་པར་ཐར་པ་སྟོང་པ་ཉིད་ཀྱི་ཏིང་འཛིན་ཡིན་པས་ཁྱབ་ཟེར་ན། དང་པོ་ལ། ཉན་ཐོས་སྦྱོར་ལམ་པའི་རྒྱུད་
352

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཀྱི་གང་ཟག་གི་བདག་མེད་རྟོགས་པའི་ལྷག་མཐོང་ཆོས་ཅན། དེར་ཐལ། དེའི་ཕྱིར། དེར་ཐལ། བདག་མེད་
རྟོགས་པའི་སྒོམ་བྱུང་གི་མཁྱེན་པ་ཡིན་པའི་ཕྱིར། དེར་ཐལ། བདག་མེད་རྟོགས་པའི་ལྷག་མཐོང་ཡིན་པའི་
ཕྱིར། འདོད་ན། འཕགས་རྒྱུད་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། ཕྱི་མ་ལ། སློབ་པའི་རྒྱུད་ཀྱི་
བདག་མེད་རྟོགས་པའི་བསམ་བྱུང་གི་བློ་ཆོས་ཅན། དེར་ཐལ། དེའི་ཕྱིར། དེར་ཐལ། བདག་མེད་རྟོགས་
པའི་མཁྱེན་པ་ཡིན་པའི་ཕྱིར། འདོད་ན། སྒོམ་བྱུང་གི་བློ་ཡིན་པར་ཐལ་ལོ། ། ཁ་ཅིག རྣམ་པར་ཐར་པའི་
སྟོང་པ་ཉིད་དང་། སྟོང་པ་ཉིད་ཀྱི་གཞི་མཐུན་པ་ཡོད་ཟེར་ན། དེ་མེད་པར་ཐལ། དེ་ཡིན་ན། སྟོང་པ་ཉིད་
མ་ཡིན་དགོས་པའི་ཕྱིར། ཁ་ཅིག རྣམ་ཐར་སྒོ་གསུམ་པོ་འགལ་ལོ་ཟེར་ན།དེ་མི་འཐད་པར་ཐལ། ཐེག་ཆེན་
མཐོང་ལམ་བར་ཆད་མེད་ལམ་དེ་རྣམ་ཐར་སྒོ་གསུམ་ག་ཡིན་པའི་ཕྱིར། དེར་ཐལ། དེ་རྣམ་པར་ཐར་པའི་སྒོ་
སྟོང་པ་ཉིད་གང་ཞིག གཞན་གཉིས་ཀྱང་ཡིན་པའི་ཕྱིར། དང་པོ་བསྒྲུབས་ཟིན། ཕྱི་མ་དེར་ཐལ། འདུས་
བྱས་ཐམས་ཅད་ཀྱི་རྒྱུ་དང་འབྲས་བུ་གཉིས་བདེན་མེད་དུ་མངོན་སུམ་དུ་རྟོགས་པའི་སློབ་པའི་ཡེ་ཤེས་ཡིན་པའི་
ཕྱིར། །
༈ གཉིས་པ་རང་གི་ལུགས་ལ། ཐུན་མོང་བའི་རྣམ་ཐར་སྒོ་གསུམ་དང་། ཐུན་མོང་མ་ཡིན་པའི་རྣམ་
ཐར་སྒོ་གསུམ་གཉིས་ལས། དང་པོ་ཐུན་མོང་བའི་དེ་ཡོད་དེ། བདེན་བཞིའི་ནང་ཚན་གྱི་སྟོང་བདག་མེད་ལ་
དམིགས་ཤིང་དེའི་རྣམ་པ་ཅན་གྱི་རྣམ་པར་ཐར་པའི་སྒོ་དེ། ཐུན་མོང་བའི་རྣམ་པར་ཐར་པའི་སྒོ་སྟོང་པ་ཉིད་
དང་། སྡུག་བསྔལ་བདེན་པའི་མི་རྟག་སྡུག་བསྔལ་གཉིས་ཀུན་འབྱུང་གི་རྣམ་པ་བཞི་ལ་དམིགས་ཤིང་དེའི་རྣམ་
པ་ཅན་གྱི་རྣམ་པར་ཐར་པའི་སྒོ་དེ། རྣམ་པར་ཐར་པའི་སྒོ་སྨོན་མེད་དང་། ལྷག་མ་འགོག་ལམ་གྱི་རྣམ་པ་
བརྒྱད་ལ་དམིགས་ཤིང་དེའི་རྣམ་པ་ཅན་གྱི་རྣམ་པར་ཐར་པའི་སྒོ་དེ། རྣམ་པར་ཐར་པའི་སྒོ་མཚན་མེད་ཡིན་
པའི་ཕྱིར། དེས་མི་རྟག་སོགས་བཅུ་དྲུག་ལ་དམིགས་པའི་རྣམ་ཐར་སྒོ་གསུམ་ཀྱང་མཚོན། གཉིས་པ་ཐུན་མོང་
མ་ཡིན་པའི་རྣམ་ཐར་སྒོ་གསུམ་གྱི་ཁྱད་པར་ཡོད་དེ། འདུས་བྱས་ཀྱི་ཆོས་རྣམས་ཀྱི་ངོ་བོ་བདེན་མེད་དུ་མངོན་
སུམ་དུ་རྟོགས་པའི་རྣམ་པར་ཐར་བའི་སྒོ་དེ། ཐུན་མོང་མ་ཡིན་པའི་རྣམ་པར་ཐར་བའི་སྒོ་སྟོང་པ་ཉིད་དང་།
དེའི་རྒྱུ་བདེན་མེད་དུ་མངོན་སུམ་དུ་རྟོགས་པའི་རྣམ་པར་ཐར་བའི་སྒོ་དེ། རྣམ་པར་ཐར་པའི་སྒོ་མཚན་མེད་
དང་། དེའི་འབྲས་བུ་བདེན་མེད་དུ་མངོན་སུམ་དུ་རྟོགས་པའི་རྣམ་པར་ཐལ་པའི་སྒོ་དེ། རྣམ་པར་ཐར་པའི་སྒོ་
སྨོན་མེད་དུ་འཇོག་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག ཉན་ཐོས་ཚོགས་ལམ་པའི་རྒྱུད་ལ་རྣམ་པར་ཐར་བའི་སྒོ་སྟོང་པ་
353

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉིད་ཡོད་པར་ཐལ། དེའི་རྒྱུད་ལ་རྣམ་པར་ཐར་བ་སྟོང་པ་ཉིད་ཀྱི་ཏིང་ངེ་འཛིན་ཡོད་པའི་ཕྱིར་ན། མ་ཁྱབ།
འདོད་མི་ནུས་ཏེ། རྣམ་པར་ཐར་པའི་སྒོ་སྟོང་པ་ཉིད་སོགས་གསུམ་པོ་གང་རུང་ཡིན་ན། འཕགས་རྒྱུད་ཀྱི་
མཁྱེན་པ་ཡིན་དགོས་པའི་ཕྱིར། ཁ་ཅིག སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ་པོ་བྱང་ཆུབ་
སེམས་དཔའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་མ་ཡིན་པར་ཐལ། དེ་ཉན་ཐོས་ཀྱི་
རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་ཡིན་པའི་ཕྱིར་ཟེར་ན། མ་ཁྱབ།
གཉིས་པ་སྤྲུལ་པའི་ལམ་ནི། སྤྲུལ་པའི་ལམ་ལ་གཟུགས་ཀྱི་འདུ་ཤེས་རྣམ་པར་བཤིག་པ་དང་རྣམ་པར་མ་
བཤིག་པའི་ཕྱིར༔ ཞེས་པ་ནས། རྣམ་པར་ཐར་པའི་སྒོ་གསུམ་མོ། ། ཞེས་པའི་བར་གསུང་། འདིའི་སྐབས་
སུ་གསུམ་ལས། དང་པོ་ལ། ཁ་ཅིག གཟུགས་ཅན་ལ་ལྟ་བའི་རྣམ་ཐར་ཡིན་ན། གཟུགས་ཅན་གཟུགས་ལ་
ལྟ་བའི་རྣམ་ཐར་ཡིན་པས་ཁྱབ་ཟེར་ན། བྱང་སེམས་འཕགས་པའི་རྒྱུད་ཀྱི་གཟུགས་མེད་གཟུགས་ལ་ལྟ་བའི་
རྣམ་ཐར་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་མི་ནུས་ཏེ། སློབ་པའི་
རྒྱུད་ཀྱི་གཟུགས་མེད་གཟུགས་ལ་ལྟ་བའི་རྣམ་ཐར་ཡིན་པའི་ཕྱིར། ཁ་ཅིག གཟུགས་མེད་གཟུགས་ལ་ལྟ་བའི་
རྣམ་ཐར་ཡིན་ན། གཟུགས་མེད་ཀྱི་རྣམ་ཐར་ཡིན་པས་ཁྱབ་ཟེར་ན། བྱང་ཆུབ་སེམས་དཔའི་རྒྱུད་ཀྱི་གཟུགས་
མེད་གཟུགས་ལ་ལྟ་བའི་རྣམ་ཐར་ཆོས་ཅན། དེར་ཐལ། དེའི་ཕྱིར། འདོད་ན། གཟུགས་མེད་ཀྱི་དངོས་གཞི་
ཡིན་པར་ཐལ། འདོད་པའི་ཕྱིར། འདོད་ན། གཟུགས་ཡུལ་དུ་མི་བྱེད་པར་ཐལ། སློབ་པའི་རྒྱུད་ཀྱི་གཟུགས་
མེད་ཀྱི་དངོས་གཞི་ཡིན་པའི་ཕྱིར། རྟགས་ཁས། འདོད་མི་ནུས་སོ། ། ཁ་ཅིག གཟུགས་ཅན་གཟུགས་ལ་ལྟ་
བའི་རྣམ་ཐར་ཡིན་ན། ནང་རྣལ་འབྱོར་པ་རང་ཉིད་ལ་གཟུགས་ཀྱི་འདུ་ཤེས་ཉེ་བར་བཞག་པའི་རྣམ་ཐར་ཡིན་
པས་ཁྱབ་ཟེར་ན། འོ་ན། གཟུགས་ཅན་གཟུགས་ལ་ལྟ་བའི་རྣམ་ཐར་ཆོས་ཅན། དེར་ཐལ། དེའི་ཕྱིར།
འདོད་ན། དེ་རྒྱུད་ལྡན་གྱི་རྣལ་འབྱོར་བ་དེ་གཟུགས་ཡིན་པར་ཐལ། འདོད་པའི་ཕྱིར། འདོད་མི་ནུས་
སོ། ། དེ་ལ་ཁོ་ན་རེ། དེས་ནང་རྣལ་འབྱོར་པ་ལ་གཟུགས་ཀྱི་འདུ་ཤེས་བཞག་ཀྱང་དེ་གཟུགས་མ་ཡིན་ནོ་ཟེར་
ན། སངས་རྒྱས་འཕགས་པའི་རྒྱུད་ཀྱི་གཟུགས་ཅན་གཟུགས་ལ་ལྟ་བའི་རྣམ་ཐར་དེས་སངས་རྒྱས་འཕགས་པ་ལ་
གཟུགས་ཀྱི་འདུ་ ཤེས་ ཉེ་བར་བཞག་པར་ཐལ། དམ་བཅའ་འཐད་པའི་ཕྱིར། འདོད་ན། སངས་རྒྱས་
འཕགས་པ་གཟུགས་ཡིན་པར་ཐལ། འདོད་པའི་ཕྱིར། ཁྱབ་སྟེ། སངས་རྒྱས་འཕགས་པའི་རྒྱུད་ལ་འཁྲུལ་
ཤེས་མེད་པའི་ཕྱིར། འདོད་མི་ནུས་ཏེ། གང་ཟག་ཡིན་པའི་ཕྱིར། གཞན་ཡང་། སངས་རྒྱས་འཕགས་པའི་
རྒྱུད་ཀྱི་གཟུགས་ཅན་གཟུགས་ལ་ལྟ་བའི་རྣམ་ཐར་དེ་ཉིད་གཟུགས་ཡིན་པར་ཐལ དེས་ནང་རྣལ་འབྱོར་པ་
354 ，

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
རང་ཉིད་ལ་གཟུགས་ཀྱི་འདུ་ཤེས་ཉེ་བར་བཞག་པའི་ཕྱིར། འདོད་མི་ནུས་སོ། ། ཁ་ཅིག གེགས་སེལ་སྡུག་
པའི་རྣམ་ཐར་ཡིན་ན། གཟུགས་ཐམས་ཅད་སྡུག་པ་རོ་གཅིག་ཏུ་སྣང་བའི་ཁྱབ་ཟེར་ན། སངས་རྒྱས་འཕགས་
པའི་རྒྱུད་ཀྱི་གེགས་སེལ་སྡུག་པའི་རྣམ་ཐར་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་
ཕྱིར། འདོད་ན། གཟུགས་ཐམས་ཅད་སྡུག་པ་རོ་གཅིག་ཡིན་པར་ཐལ། སངས་རྒྱས་འཕགས་པའི་རྒྱུད་ཀྱི་
གེགས་སེལ་སྡུག་པའི་རྣམ་ཐར་དེ་ལ་དེ་ལྟར་སྣང་བ་གང་ཞིག སངས་རྒྱས་འཕགས་པའི་རྒྱུད་ལ་འཁྲུལ་ཤེས་
མེད་པའི་ཕྱིར། འདོད་ན། གཟུགས་མི་ སྡུག་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ།
དམྱལ་བ་མནར་མེད་ན་གཟུགས་མི་སྡུག་པ་མཐར་ཐུག་ཡོད་པའི་ཕྱིར། ཁ་ཅིག གཟུགས་སྡུག་པ་མཐར་ཐུག་
མེད་ཟེར་ན། དེ་ཡོད་པར་ཐལ། ལོངས་སྐུའི་གཟུགས་དེ་གཟུགས་སྡུག་པ་མཐར་ཐུག་ཡིན་པའི་ཕྱིར། དེར་
ཐལ། གཟུགས་མཛེས་པ་མཐར་ཐུག་ཡིན་པའི་ཕྱིར། ཁ་ཅིག གཟུགས་ཆེ་བ་མཐར་ཐུག་དང༌། ཆུང་བའི་
མཐར་ཐུག་མེད་ཟེར་ན། དེ་ཡོད་པར་ཐལ། སྣོད་ཀྱི་འཇིག་རྟེན་གྱི་གཟུགས་དེ། གཟུགས་ཆེ་བ་མཐར་ཐུག་
དང༌། རྡུལ་ཕྲ་རབ་དེ་གཟུགས་ཆུང་བ་མཐར་ཐུག་ཡིན་པའི་ཕྱིར། ཁ་ཅིག རྣམ་ཐར་རྒྱུད་ལ་ལྡན་པའི་ཕྱི་
རོལ་པ་ཡོད་ཟེར་ན། དེ་མེད་པར་ཐལ། དེ་ཡིན་ན་ནང་པའི་རྒྱུད་ཀྱི་ཡོན་ཏན་ཡིན་དགོས་པའི་ཕྱིར། དེར་
ཐལ། རྣམ་ཐར་ཟད་པར་ཟིལ་གནོན་གསུམ་པོ་གང་རུང་ཡིན་ན། ནང་པའི་རྒྱུད་ཀྱི་ཡོན་ཏན་ཡིན་དགོས་པའི་
ཕྱིར། དེར་ཐལ། ཇི་སྐད་དུ། རྣམ་ཐར་ཟད་པར་ཟིལ་གནོན་རྣམས། ། སངས་རྒྱས་བསྟན་པ་ཁོ་ནའི་ཁྱད་
ཆོས་ཡིན། ། བསྟན་ལ་མ་ཞུགས་པ་ལ་དེ་དག་མེད། ། ཅེས་གསུངས་པའི་ཕྱིར། །
གཉིས་པ་རང་ལུགས་ལ། ཐར་པ་དོན་གཉེར་གྱི་བསམ་པས་ཟིན་ཅིང་རང་སའི་ཉོན་མོངས་པས་མ་
བསླད་པའི་སྙོམས་འཇུག རྣམ་ཐར་གྱི་མཚན་ཉིད། དེ་ལ་གཟུགས་ཅན་གྱི་རྣམ་ཐར་གསུམ་སོགས་ཡོད།
རང་གི་སེམས་རྟེན་བསམ་གཏན་གྱི་དངོས་གཞི་དང་གཟུགས་མེད་ཀྱི་དངོས་གཞི་གང་རུང་ལ་བརྟེན་ནས་ནང་
རྣལ་འབྱོར་པ་དེ་ཉིད་ཀྱི་ལུས་ལ་གཟུགས་ཀྱི་འདུ་ཤེས་ཉེ་བར་བཞག་པའི་སྒོ་ནས་ཕྱི་རོལ་གྱི་གཟུགས་ཆེ་ཆུང་
བཟང་ངན་སོགས་ལ་དམིགས་ནས་སྤྲུལ་བསྒྱུར་སྣ་ཚོགས་བྱེད་པའི་གཟུགས་ཅན་གྱི་རྣམ་ཐར་དེ། གཟུགས་ཅན་
གཟུགས་ལ་ལྟ་བའི་རྣམ་ཐར་གྱི་ངོ་བོ་དང་། རང་གི་སེམས་རྟེན་དེ་གང་རུང་ལ་བརྟེན་ནས་ནང་རྣལ་འབྱོར་པ་དེ་
ཉིད་ཀྱི་ལུས་ལ་གཟུགས་མེད་པའི་འདུ་ཤེས་ཉེ་བར་བཞག་པའི་སྒོ་ནས་ཕྱི་རོལ་གྱི་གཟུམ། ས་ཆེ་ཆུང་བཟང་ངན་
སོགས་ལ་དམིགས་ནས་སྤྲུལ་བསྒྱུར་སྣ་ཚོགས་བྱེད་པའི་གཟུགས་ཅན་གྱི་རྣམ་ཐར་དེ། གཟུགས་མེད་གཟུགས་ལ་
ལྟ་བའི་རྣམ་ཐར་གྱི་ངོ་བོར་འཇོག རང་གི་སེམས་རྟེན་དེ་གང་རུང་ལ་བརྟེན་ནས་ནང་རྣལ་འབྱོར་པ་དེ་ཉིད་ཀྱི་
355

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལུས་ལ་གཟུགས་མེད་པའི་འདུ་ཤེས་ཉེ་བར་བཞག་པའི་སྒོ་ནས་ཕྱི་རོལ་གྱི་གཟུགས་སྡུག་མི་སྡུག་ཕན་ཚུན་ལྟོས་
ནས་གྲུབ་པ་དང༌། ཕན་ཚུན་རྗེས་སུ་འབྲེལ་བར་མོས་པ་ལ་བརྟེན་ནས་མཐར་གཟུགས་སྣང་ཐམས་ཅད་སྡུག་
པར་རོ་གཅིག་ཏུ་སྣང་བའི་རིགས་སུ་གནས་པའི་གཟུགས་ཅན་གྱི་རྣམ་ཐར། གེགས་སེལ་སྡུག་པའི་རྣམ་ཐར་གྱི་
ངོ་བོ་ཡིན་ལ། གཟུགས་སྡུག་མི་སྡུག་ཀྱང་ཕན་ཚུན་ལྟོས་པ་ཡིན་ཏེ། དངུལ་བུམ་གྱི་གཟུགས་དེ་རྫ་བུམ་གྱི་
གཟུགས་ལ་ལྟོས་ཏེ་སྡུག་པ་དང་། གསེར་བུམ་གྱི་གཟུགས་ལ་ལྟོས་ཏེ་དེ་ལྟར་སྡུག་པ་མ་ཡིན་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག ཕྱི་རོལ་པའི་རྒྱུད་ལ་རྣམ་ཐར་ཡོད་པར་ཐལ། དེའི་རྒྱུད་ལ་
སྙོམས་འཇུག་ཡོད་པའི་ཕྱིར་ན། མ་ཁྱབ། ཁ་ཅིག གཟུགས་སྡུག་མི་སྡུག་གི་གཞི་མཐུན་ཡོད་པར་ཐལ།
དངུལ་བུམ་གྱི་གཟུགས་དེ་དེ་ཡིན་པའི་ཕྱིར། དེར་ཐལ། དེ་གཟུགས་སྡུག་པ་གང་ཞིག མི་སྡུག་པའི་ཕྱིར།
ཕྱི་མ་དེར་ཐལ། གསེར་བུམ་གྱི་གཟུགས་ལ་ལྟོས་ཏེ་མི་སྡུག་པའི་ཕྱིར་ན། མ་ཁྱབ། འོ་ན། མཆོག་དམན་གྱི་
གཞི་མཐུན་པ་ཡོད་པར་ཐལ། བྱང་སེམས་ཚོགས་ལམ་པ་དེ་ཉན་ཐོས་ལ་ལྟོས་ཏེ་མཆོག་དང་།སངས་རྒྱས་
འཕགས་པ་ལ་ལྟོས་ཏེ་དམན་པའི་ཕྱིར། ཁ་ཅིག སངས་རྒྱས་ཀྱི་སའི་གཟུགས་ཡིན་ན། གཟུགས་མཛེས་པ་
མཐར་ཐུག་ཡིན་དགོས་པར་ཐལ། ལོངས་སྐུའི་གཟུགས་དེ་གཟུགས་མཆོག་པ་མཐར་ཐུག་ཡིན་པའི་ཕྱིར་ན།
མ་ཁྱབ། འདོད་ན། མི་འཐད་ པར་ ཐལ། གཟུགས་ མི་ སྡུག་ པའི་ སྤྲུལ་ སྐུ་ ཡོད་པའི་ཕྱིར། དེར་ཐལ།
གཟུགས་འཇིགས་སུ་རུང་བའི་སྤྲུལ་སྐུ་ཡོད་པའི་ཕྱིར། དེར་ཐལ། གནོད་སྦྱིན་དང་སྲིན་པོའི་གཟུགས་ཅན་ལྟ་
བུའི་སྤྲུལ་སྐུ་ཡོད་པའི་ཕྱིར། ཁ་ཅིག སངས་རྒྱས་ཀྱི་ས་ན་གཟུགས་མི་སྡུག་པ་མེད་པར་ཐལ། དེ་ན་གཟུགས་
མི་ལེགས་པ་མེད་པའི་ཕྱིར་ན། མ་ཁྱབ་སྙམ། དེར་ཐལ། དེ་ན་གཟུགས་མི་བཟུང་བ་མེད་པའི་ཕྱིར། དེར་
ཐལ། དེ་ན་གཟུགས་དང་མི་བཟང་བའི་གཞི་མཐུན་མེད་པའི་ཕྱིར། ཁ་ཅིག་གིས་མ་ཁྱབ་ཟེར། ཁ་ཅིག
རྡུལ་ཕྲ་རབ་དེ་གཟུགས་ཆུང་བ་མཐར་ཐུག་མ་ཡིན་པར་ཐལ། དེ་ལས་ཆུང་བའི་རྡུལ་ཡོད་པའི་ཕྱིར། དེར་ཐལ།
དེ་ཆ་ཤས་ཅན་གྱི་རྡུལ་ཡིན་པའི་ཕྱིར་ན། མ་ཁྱབ། ཁོ་ན་རེ། དེ་ཆ་ཤས་ཅན་མ་ཡིན་པར་ཐལ། དེ་ཆ་མེད་ཀྱི་
རྡུལ་ཡིན་པའི་ཕྱིར། དེར་ཐལ། དེ་ཕྱོགས་ཀྱི་ཆ་མེད་ཀྱི་རྡུལ་ཡིན་པའི་ཕྱིར། ཟེར་ན། མ་ཁྱབ།
གསུམ་པ་མཐོང་ཆོས་ལ་བདེར་གནས་ཀྱི་ལམ་ནི། མཐོང་བའི་ཆོས་ལ་བདེ་བར་གནས་པའི་ལམ་ལ།
ཞེས་པ་ནས། དེ་ལྟར་རྣམ་པ་ལྔའོ། ། ཞེས་པའི་བར་གསུངས། འདིའི་སྐབས་སུ་མཐའ་དཔྱོད་ནི་བསམ་
གཟུགས་སོགས་ནས་ཤེས་པར་བྱ་ལ། དབྱེ་ན་གཟུགས་མེད་ཀྱི་རྣམ་ཐར་བཞི། འགོག་པའི་རྣམ་ཐར་གཅིག་སྟེ་
ལྔ་ཡོད། །
356

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
༈ བཞི་པ་འདས་ལམ་ནི། འཇིག་རྟེན་ལས་འདས་པའི་ལམ་ལ་བསམ་གཏན་བཞི་དང་། གཟུགས་མེད་
པ་དང་། འགོག་པའི་སྙོམས་འཇུག་དག་སྟེ་དགུ་ལ། ཞེས་གསུངས། འདིའི་སྐབས་སུ་གསུམ་ལས། དང་པོ་
ལ། ཁ་ཅིག ལྷའི་རྟེན་ལ་འགོག་སྙོམས་གསར་དུ་སྐྱེ་བ་མེད་ཟེར་ན། དེ་མི་འཐད་པར་ཐལ། འདོད་ལྷའི་
རྟེན་ལ་འགོག་སྙོམས་གསར་དུ་སྐྱེ་པ་ཡོད་པར་མ་ཟད་གཟུགས་ཁམས་གནས་རིགས་བཅུ་དྲུག་གི་རྟེན་ལ་དེ་གསར་
དུ་སྐྱེ་བ་ཡོད་པའི་ཕྱིར། དེར་ཐལ། འགྲེལ་པ་རྒྱལ་སྲས་མ་ལས། འགོག་སྙོམས་གསར་དུ་སྐྱེ་བའི་ལུས་རྟེན་ལ་
གླིང་གསུམ་གྱི་མི། འདོད་ལྷ་རིགས་དྲུག་གཟུགས་ཁམས་གནས་རིགས་བཅུ་དྲུག་གི་ལྷའི་རྟེན་ཏེ་ཉེར་ལྔ་བཤད་
པའི་ཕྱིར། ཁ་ཅིག དགག་གཞི་ཀུན་གཞིའི་སྟེང་དུ་དགག་བྱ་རྣམ་ཤེས་ཚོགས་བདུན་འཁོར་བཅས་བཀག་པའི་
ལྡན་མིན་འདུ་བྱེད། འགོག་སྙོམས་ཀྱི་མཚན་ཉིད་ཟེར་ན། དེ་མི་འཐད་པར་ཐལ། སྐབས་འདིར་ཀུན་གཞི་
དང་ཉོན་ཡིད་མེད་པའི་ཕྱིར། དེར་ཐལ། ཡུམ་གྱི་མདོ་ནས་ཀུན་གཞི་སྟོན་པའི་ཚིག་མེད་པའི་ཕྱིར། ཁ་ཅིག
དགག་གཞི་ཡིད་ཤེས་ཕྲ་མོའི་སྟེང་གི་དགག་བྱ་ཚོགས་དྲུག་འཁོར་བཅས་བཀག་པའི་ལྡན་མིན་འདུ་བྱེད། འགོག་
སྙོམས་ཀྱི་མཚན་ཉིད་ཟེར་ན། འོ་ན། ཡིད་ཤེས་ཕྲ་མོའི་སྟེང་དུ་ཡིད་ཤེས་བཀག་པའི་ལྡན་མིན་འདུ་བྱེད་ཡོད་
པར་ཐལ། དམ་བཅའ་འཐད་པའི་ཕྱིར། འདོད་ན། ཡིད་ཤེས་བཀག་པའི་ཡིད་ཤེས་ཡོད་པར་ཐལ་ལོ། ཁ་
ཅིག དགག་གཞི་ཡིད་ཤེས་ཕྲ་མོའི་སྟེང་དུ་དགག་བྱ་ཚོར་འདུ་རགས་པ་འཁོར་བཅས་བཀག་པས་ཁྱད་པར་དུ་
བྱས་པའི་ལྡན་མིན་འདུ་བྱེད། འགོག་སྙོམས་ཀྱི་མཚན་ཉིད་ཟེར་ན། འདུ་ཤེས་མེད་པའི་སྙོམས་འཇུག་ལ་
གནས་པའི་སོ་སྐྱེའི་རྒྱུད་ལ་འགོག་སྙོམས་ཡོད་པར་ཐལ། དེའི་རྒྱུད་ལ་ཚོར་འདུ་རགས་པ་བཀག་པའི་ལྡན་མིན་
འདུ་བྱེད་ཡོད་པའི་ཕྱིར། དེར་ཐལ། དེའི་རྒྱུད་ལ་འདུ་ཤེས་མེད་པའི་སྙོམས་འཇུག་ཡོད་པའི་ཕྱིར། འདོད་ན།
དེ་མེད་པར་ཐལ་། འགོག་སྙོམས་ཡིན་ན། འཕགས་རྒྱུད་ཀྱི་ཡོན་ཏན་ཡིན་དགོས་པའི་ཕྱིར། གཞན་ཡང་།
སངས་རྒྱས་འཕགས་པའི་རྒྱུད་ཀྱི་འགོག་སྙོམས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་
ཐལ། དེའི་རྒྱུད་ལ་མཐར་གནས་སྙོམས་འཇུག་དགུ་ཡོད་པའི་ཕྱིར། འདོད་ན། སངས་རྒྱས་འཕགས་པའི་
རྒྱུད་ལ་ཚོར་འདུ་རགས་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་ཚོར་བ་རགས་
པ་ཡོད་པ་གང་ཞིག འདུ་ཤེས་རགས་པ་ཡོད་པའི་ཕྱིར། དེར་ཐལ། དེའི་རྒྱུད་ལ་མིག་གི་རྣམ་ཤེས་དང་མིག་
གི་འདུས་ཏེ་རེག་པའི་རྐྱེན་གྱིས་ཚོར་བ་ཡོད་པའི་ཕྱིར། ཁ་ཅིག དགག་གཞི་ཡིད་ཤེས་ཕྲ་མོའི་སྟེང་དུ་དགག་བྱ་
ཚོར་འདུ་རགས་པ་འཁོར་བཅས་བཀག་པས་ཁྱད་པར་དུ་བྱས་པའི་འཕགས་རྒྱུད་ཀྱི་སྙོམས་འཇུག འགོག་
སྙོམས་ཀྱི་མཚན་ཉིད་ཟེར་ན། ཕྱིར་མི་འོང་གི་རྒྱུད་ཀྱི་འདུ་ཤེས་མེད་པའི་སྙོམས་འཇུག་ཆོས་ཅན། མཚོན་བྱ་
357

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་ཐལ། མཚན་ཉིད་དེའི་ཕྱིར། འདོད་ན། ཤེས་པ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་
སོ། ། ཁ་ཅིག འགོག་སྙོམས་ཤེས་པ་ཡིན་ཟེར་ན། དེ་མ་ཡིན་པར་ཐལ། འགོག་སྙོམས་ཀྱི་དམིགས་རྣམ་
མེད་པའི་ཕྱིར། དེར་ཐལ། བསྡུ་བ་ལས། འགོག་པའི་སྙོམས་པར་འཇུག་པ་ནི་ཟག་པ་མེད་པར་བརྗོད་པར་བྱ་
སྟེ། ཉོན་མོངས་པ་དང་བྲལ་བའི་ཕྱིར་དང་། མཚུངས་པར་ལྡན་པ་མ་ཡིན་པ་དང་། དམིགས་པ་མེད་པའི་
ཕྱིར་དང་། ཞེས་གསུངས་པའི་ཕྱིར། ། །
གཉིས་པ་རང་ལུགས་ལ། འགོག་སྙོམས་ཀྱི་ལུས་རྟེན་གྱི་ཁྱད་པར་ཡོད་དེ། ཕྱིར་མི་འོང་། རང་རྒྱལ་
འཕགས་པ། སངས་རྒྱས་འཕགས་པ་རྣམས་ཀྱི་རྟེན་ལ་འགོག་སྙོམས་ལ་སྙོམས་པར་འཇུག་པ་ཡོད་པའི་ཕྱིར།
འགོག་སྙོམས་ཤེས་པ་མིའི་སེམས་རྟེན་ཡོད་དེ། རང་གི་སེམས་རྟེན་སྲིད་རྩེའི་དངོས་གཞི་ལ་བརྟེན་ནས་སྐྱེ་བ་
ཡིན་པའི་ཕྱིར། རང་གི་སེམས་རྟེན་སྲིད་རྩེའི་དངོས་གཞི་ལ་བརྟེན་ནས་དགག་གཞི་ཡིད་ཤེས་ཕྲ་མོའི་སྟེང་དུ་
དགག་བྱ་ཚོར་འདུ་རགས་པ་འཁོར་བཅས་བཀག་པས་ཁྱད་པར་དུ་བྱས་པས་རབ་ཏུ་ཕྱེ་བའི་རིགས་སུ་གནས་པའི་
འཕགས་རྒྱུད་ཀྱི་ལྡན་མིན་འདུ་བྱེད་གང་ཞིག མཐར་གནས་སྙོམས་འཇུག་དགུའི་ནང་ཚན་དེ། མཐར་གནས་
སྙོམས་འཇུག་དགུའི་ནང་ཚན་གྱི་འགོག་སྙོམས་ཀྱི་མཚན་ཉིད་དམ་ངོ་བོ་ཡིན། །
གསུམ་པ་རྩོད་པ་སྤོང་པ་ལ། ཁ་ཅིག འགོག་སྙོམས་ལ་མཉམ་པར་བཞག་པའི་སློབ་པའི་རྒྱུད་ལ། ཚོར་
འདུ་མེད་པར་ཐལ། དེའི་རྒྱུད་ལ་ཚོར་འདུ་བཀག་པའི་ཕྱིར། དེར་ཐལ། དེའི་རྒྱུད་ལ་ཚོར་འདུ་རགས་པ་
བཀག་པའི་ཕྱིར་ན། མ་ཁྱབ། འདོད་མི་ནུས་ཏེ། དེའི་རྒྱུད་ལ་ཚོར་འདུ་ཕྲ་མོ་ཡོད་པའི་ཕྱིར། ཁ་ཅིག དེའི་
རྒྱུད་ལ་ཡིད་ཤེས་མེད་པར་ཐལ། དེའི་རྒྱུད་ལ་ཡིད་ཤེས་རགས་པ་མེད་པའི་ཕྱིར་ན། མ་ཁྱབ། འདོད་མི་ནུས་
ཏེ། དེའི་རྒྱུད་ལ་སེམས་ཡོད་པའི་ཕྱིར། དེར་ཐལ། དེ་གང་ཟག་ཡིན་པའི་ཕྱིར། ཁ་ཅིག དེའི་རྒྱུད་ལ་
སེམས་མེད་པར་ཐལ། འདུ་ཤེས་མེད་པའི་སྙོམས་འཇུག་ལ་གནས་པའི་སློབ་པའི་རྒྱུད་ལ་སེམས་མེད་པའི་ཕྱིར།
དེར་ཐལ། དེའི་རྒྱུད་ལ་འདུ་ཤེས་མེད་པའི་ཕྱིར། དེར་ཐལ། དེ་འདུ་ཤེས་མེད་པའི་སྙོམས་འཇུག་ལ་གནས་
པའི་གང་ཟག་ཡིན་པའི་ཕྱིར་ན། མ་ཁྱབ་སྟེ། དེའི་རྒྱུད་ལ་འདུ་ཤེས་མེད་པའི་སྙོམས་འཇུག་གི་ངོ་བོར་གྱུར་པའི་
སེམས་ཡོད་པའི་ཕྱིར། དེ་ལྟར་ཡིན་ཀྱང་། འདུ་ཤེས་མེད་ཅེས་བརྗོད་པ་ལ་སྐྱོན་མེད་དེ། འདུ་ཤེས་རགས་པ་
མེད་པར་དང་། འདུ་ཤེས་མེད་པ་ཅུང་ཟད་འདྲ་བས་ན་དེ་ལྟར་བརྗོད་པའི་ཕྱིར། ཁ་ཅིག འགོག་སྙོམས་ཤིས་
པ་ཡིན་པར་ཐལ། འགོག་པའི་རྣམ་ཐར་ཤེས་པ་ཡིན་པའི་ཕྱིར། ཟེར་ན། མ་ཁྱབ། རྟགས་དེར་ཐལ། རྣམ་
ཐར་བརྒྱད་པོ་ཤེས་པ་ཡིན་པའི་ཕྱིར། འདོད་མི་ནུས་སོ། ། ཁ་ཅིག དེ་ཤེས་པ་ཡིན་པར་ཐལ། དེ་ལ་སྙོམས་
358

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
པར་འཇུག་པའི་འཇུག་སེམས་ཤེས་པ་ཡིན་པའི་ཕྱིར་ན། མ་ཁྱབ། ཁ་ཅིག འགོག་སྙོམས་ཆོས་ཅན། ཤེས་པ་
ཡིན་པར་ཐལ། སྙོམས་འཇུག་ཡིན་པའི་ཕྱིར། དེར་ཐལ། མཐར་གནས་སྙོམས་འཇུག་ཡིན་པའི་ཕྱིར། དེར་
ཐལ། མཐར་གནས་སྙོམས་འཇུག་གི་ནང་ཚན་ཡིན་པའི་ཕྱིར། དེར་ཐལ། དེ་དགུའི་ནང་ཚན་ཡིན་པའི་ཕྱིར་
ན། མ་ཁྱབ། འདོད་མི་ནུས་སོ། ། ཟེར་ན། ཡུམ་བར་མ་ཆོས་ཅན། ཤེར་ཕྱིན་ཡིན་པར་ཐལ། ཤེར་ཕྱིན་
གྱི་ནང་ཚན་ཡིན་པའི་ཕྱིར། དེར་ཐལ། ཤེར་ཕྱིན་གསུམ་པོ་གང་རུང་གི་ནང་ཚན་ཡིན་པའི་ཕྱིར། འཁོར་
གསུམ། ཁ་ཅིག འགོག་སྙོམས་ལྡན་མིན་འདུ་བྱེད་མ་ཡིན་པར་ཐལ། དེ་འདུས་མ་བྱས་ཡིན་པའི་ཕྱིར། དེར་
ཐལ། འགོག་པ་འདུས་མ་བྱས་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། འགོག་པ་ཞི་བ་གྱ་
ནོམ་པ་ངེས་འབྱུང་གི་རྣམ་པ་བཞི་འདུས་མ་བྱས་ཡིན་པའི་ཕྱིར། ། ལྔ་པ་སྤོང་ལམ་ནི། སྤོང་བའི་ལམ་ལ་བར་
ཆད་མེད་པའི་ལམ་གྱི་རྣམ་པ་བདེན་པ་བཞིས་བསྡུས་པ་ཉོན་མོངས་པ་དང་མི་ལྡན་པའི་མཚན་ཉིད་བཞིའོ། །
ཞེས་གསུངས། དོན་ནི། སྤོང་བའི་ལམ་ལ་ཆོས་བཟོད་བར་ཆད་མེད་ལམ་གྱིས་བསྡུས་པའི་ཡེ་ཤེས། བདེན་
བཞི་ལ་དམིགས་ནས་བདག་མེད་དུ་མངོན་སུམ་དུ་རྟོགས་པའི་སྒོ་ནས་བཞི་ཡོད་ཅེས་པའི་དོན་ནོ། ། དྲུག་པ་
སངས་རྒྱས་སུ་བྱེད་པའི་ལམ་ནི། སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས། ཞེས་པ་ནས། བཅུ་སྟེ། ཞེས་
པའི་བར་གསུང་། དོན་ནི། བྱང་སེམས་ཀྱི་སངས་རྒྱས་སུ་བྱེད་པའི་ལམ་ལ་སྦྱིན་སོགས་ཕར་ཕྱིན་བཅུ་ཡོད་ཅེས་
པ་ཡིན་ཏེ། དེ་དག་གི་མཐའ་དཔྱོད་ནི་གཞུང་གི་ཁོངས་ནས་ཤེས་པར་བྱའོ། ། མདོར་ན། བྱང་སེམས་དང་
ཐུན་མོང་བའི་རྣམ་མཁྱེན་གྱི་རྣམ་པ་སོ་བཞི་ཡོད་དེ། དེར་གྱུར་པའི་གཉེན་པོའི་ལམ་རྣམ་ཐར་སྒོ་གསུམ། སྤྲུལ་
པའི་ལམ་གཟུགས་ཅན་གྱི་རྣམ་ཐར་སྒོ་གསུམ། མཐོང་ཆོས་བདེར་གནས་ཀྱི་ལམ་གཟུགས་མེད་ཀྱི་རྣམ་ཐར་བཞི་
དང་། འགོག་པའི་རྣམ་ཐར་གཅིག འདས་ལམ་བསམ་གཏན་བཞི། གཟུགས་མེད་བཞི། འགོག་པའི་
སྙོམས་འཇུག་གཅིག ། སྤོང་ལམ་བར་ཆད་མེད་ལམ་གྱི་མིང་ཅན་བཞི་ སངས་རྒྱས་ཉིད་ཀྱི་ལམ་སྦྱིན་སོགས་
བཅུ་སྟེ་སོ་བཞི་ཡོད་པའི་ཕྱིར། ། གསུམ་པ་སངས་རྒྱས་ཁོ་ནའི་ལམ་ནི། རྣམ་པ་ཐམས་ཅད་མཁྱེན་པ་ཉིད་ཀྱི་
རྣམ་པ་ཤིན་ཏུ་ཕུལ་དུ་བྱུང་བའི་ཕྱིར། ཐུན་མོང་མ་ཡིན་པའི་ལམ་གཅིག་ཏུ་ཁོ་ན་ཡིན་ཏེ། ཞེས་པ་ནས། རྣམ་
པ་ནི་སུམ་ཅུ་རྩ་དགུའོ། ། ཞེས་པའི་བར་གསུང་། འདི་ལ་གཉིས། རྣམ་པ་ཐུན་མོང་དུ་བཤད་པ་དང་། དུས་
གསུམ་བྱེ་བྲག་ཏུ་བཤད་པའོ། ། དང་པོ་ལ་གསུམ་ལས། དང་པོ་ལ། ཁ་ཅིག སངས་རྒྱས་འཕགས་པའི་
སྟོབས་ཡིན་ན། སྟོབས་བཅུ་པོ་གང་རུང་ཡིན་པས་ཁྱབ་ཟེར་ན། སངས་རྒྱས་འཕགས་པའི་སྐུའི་སྟོབས་ཆོས་
ཅན། དེར་ཐལ། དེའི་ཕྱིར། འདོད་མི་ནུས་སོ། ། གཞན་ཡང་། སངས་རྒྱས་འཕགས་པའི་རྒྱུད་ཀྱི་དད་
359

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་སྟོབས་ལྔ་པོ་ཆོས་ཅན། དེར་ཐལ། དེའི་ཕྱིར། འདོད་ན། ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་ཡིན་པར་ཐལ། འདོད་པའི་ཕྱིར། འདོད་མི་ནུསཏེ། ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར།
ཁ་ཅིག རང་གི་ངོས་སྐལ་གྱི་མི་མཐུན་ཕྱོགས་འཇོམས་པར་བྱེད་པ་ལ་ལྷའི་དབང་པོའི་རྡོ་རྗེ་རིན་པོ་ཆེ་དང་ཆོས་
མཚུངས་པའི་རྣམ་མཁྱེན་གྱི་རྣམ་པ། འདིར་བསྟན་སྟོབས་ཀྱི་མཚན་ཉིད་ཟེར་ན། སངས་རྒྱས་འཕགས་པའི་
རྒྱུད་ཀྱི་སྟོབས་བཅུ་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། རང་གི་ངོས་སྐལ་
གྱི་མི་མཐུན་ཕྱོགས་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ངོས་སྐལ་གྱི་མི་
མཐུན་ཕྱོགས་མེད་པར་ཐལ། ཁྱོད་མི་མཐུན་ཕྱོགས་མཐའ་དག་སྤངས་པའི་ཡེ་ཤེས་ཡིན་པའི་ཕྱིར། ཁ་ཅིག
སངས་རྒྱས་འཕགས་པའི་རྒྱུད་ཀྱི་སྟོབས་བཅུ་པོ་འགལ་ལོ་ཟེར་ན། དེ་མི་འགལ་པར་ཐལ། དེ་ཐམས་ཅད་ཡིན་
ཁྱབ་མཉམ་ཡིན་པའི་ཕྱིར། ཁ་ཅིག། འཁོར་གྱི་དབུས་སུ་དམ་བཅས་པའི་མི་འཇིགས་པའི་རྣམ་མཁྱེན་གྱི་རྣམ་
པ་ཡིན་ན། ཐུན་མོང་མ་ཡིན་པའི་མི་འཇིགས་པའི་རྣམ་མཁྱེན་གྱི་རྣམ་པ་ཡིན་པས་ཁྱབ་ཟེར་ན། སངས་རྒྱས་
འཕགས་པའི་རྒྱུད་ཀྱི་དྲན་པ་ཉེར་གཞག་བཞི་པོ་ཆོས་ཅན། དེར་ཐལ། དེའི་ཕྱིར། དེར་ཐལ། རྣམ་མཁྱེན་
ཡིན་པའི་ཕྱིར། འདོད་མི་ནུས་ཏེ། ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། ཁ་ཅིག སྤངས་
རྟོགས་ཕུན་སུམ་ཚོགས་པ་དམ་བཅས་པའི་མི་འཇིགས་པའི་རྣམ་མཁྱེན་གྱི་རྣམ་པ་ཡིན་ན། ང་ནི་ཆོས་ཐམས་
ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་སོ་ཞེས་དམ་བཅས་པའི་རྣམ་མཁྱེན་ཡིན་པས་ཁྱབ་
ཟེར་ན། སངས་རྒྱས་འཕགས་པའི་རྒྱུད་ཀྱི་མི་འཇིགས་པ་བཞི་ཆོས་ཅན། དེར་ཐལ། དེའི་ཕྱིར། དེར་ཐལ།
རྣམ་མཁྱེན་ཡིན་པའི་ཕྱིར། འདོད་ན། སངས་རྒྱས་འཕགས་པས་ཆོས་ཐམས་ཅད་རྣམ་པ་ཐམས་ཅད་དུ་
མངོན་པར་རྫོགས་པར་སངས་རྒྱས་སོ་ཞེས་དམ་བཅས་པར་ཐལ། འདོད་པའི་ཕྱིར། འདོད་ན། ཆོས་ཐམས་
ཅད་སངས་རྒྱས་པར་ཐལ་ལོ། ། ཁ་ཅིག འཕགས་པ་འོག་མ་པ་དང་ཡེ་ཤེས་མ་འདྲེས་པའི་རྣམ་མཁྱེན་ཡིན་ན།
འདིར་བསྟན་སངས་རྒྱས་ཀྱི་ཆོས་མ་འདྲེས་པ་ཡིན་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ཀྱི་གང་
ཟག་གི་བདག་མེད་རྟོགས་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། དེར་ཐལ། སློབ་པ་དང་ཡེ་
ཤེས་མ་འདྲེས་པའི་རྣམ་མཁྱེན་ཡིན་པའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། འདོད་མི་ནུས་ཏེ།
ཐེག་དམན་གྱི་རྟོགས་རིགས་སུ་གནས་པའི་ཕྱིར། ཁ་ཅིག རྟོག་པ་དང་མ་འདྲེས་པའི་ཡེ་ཤེས་མཐར་ཐུག་ཡིན་
ན། འདིར་བསྟན་རྟོག་པ་མ་འདྲེས་པ་ཡིན་པས་ཁྱབ་ཟེར་ན། དེ་མི་འཐད་པར་ཐལ། རྣམ་མཁྱེན་ཡིན་ན།
རྟོག་པ་དང་མ་འདྲེས་པ་ཡིན་དགོས་པའི་ཕྱིར། ཁ་ཅིག ཡེ་ཤེས་མ་འདྲེས་པ་དྲུག་པོ་གང་རུང་ཡིན་ན། ཡེ་
360

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཤེས་དང་མ་འདྲེས་པ་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་དྲུག་པོ་གང་རུང་ཡིན་ན། ཡེ་ཤེས་
ཡིན་དགོས་པའི་ཕྱིར། དེར་ཐལ། དེ་ཡིན་ན་རྣམ་མཁྱེན་ཡིན་དགོས་པའི་ཕྱིར། ཁ་ཅིག སོ་སོ་ཡང་དག་
པའི་རིག་པ་བཞི་པོ་དེ་རྣམ་མཁྱེན་གྱི་རྣམ་པ་ཡིན་ཟེར་ན། དེ་མི་འཐད་པར་ཐལ། བྱང་ཆུབ་སེམས་དཔའི་རྒྱུད་
ལ་སོ་སོ་ཡང་དག་རིག་པ་བཞི་ཡོད་པའི་ཕྱིར། དེར་ཐལ། བྱང་སེམས་ས་དགུ་པ་བའི་རྒྱུད་ལ་དེ་ཡོད་པའི་ཕྱིར།
དེར་ཐལ། མདོ་སྡེ་རྒྱན་ལས། བྱང་ཆུབ་སེམས་དཔའ་ཡང་དག་རིག། བཞི་པོ་མཚུངས་པ་མེད་པ་ཡིན། །
ཞེས་དང་། སོ་སོ་ཡང་དག་རིག་བློ་བཟང་། ། ས་དེ་ལེགས་པའི་བློ་གྲོས་ཡིན། ། ཞེས་གསུངས་པའི་ཕྱིར། ཁ་
ཅིག འཆད་བྱ་འཆད་བྱེད་ཀྱི་དོན་ལ་ཐོགས་པ་མེད་པར་འཇུག་པའི་ཡེ་ ཤེས་མཐར་ཐུག་ཡིན་ན། འདིར་
བསྟན་སོ་སོ་ཡང་དག་པའི་རིག་པ་ཡིན་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ཀྱི་བྱང་ཕྱོགས་སོ་
བདུན་པོ་ཆོས་ཅན། དེར་ཐལ། དེའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། འདོད་མི་ནུས་ཏེ།
ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། ཁ་ཅིག དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་
མཉམ་པར་བཞག་པའི་ཡེ་ཤེས་མཐར་ཐུག་ཡིན་ན། འདིར་བསྟན་དེ་བཞིན་ཉིད་ཀྱི་རྣམ་མཁྱེན་གྱི་རྣམ་པ་ཡིན་
པསཁྱབ། ཆོས་འཁོར་རྫོགས་པར་སྐོར་བའི་བདག་རྐྱེན་བྱེད་པའི་ཡེ་ཤེས་མཐར་ཐུག་ཡིན་ན། རང་བྱུང་གི་
རྣམ་མཁྱེན་གྱི་རྣམ་པ་ཡིན་པས་ཁྱབ། ཇི་སྙེད་པའི་ཆོས་ཐམས་ཅད་ཆགས་ཐོགས་མེད་པར་མངོན་སུམ་དུ་
རྟོགས་པའི་ཡེ་ཤེས་མཐར་ཐུག་ཡིན་ན། སངས་རྒྱས་ཉིད་ཀྱི་རྣམ་མཁྱེན་གྱི་རྣམ་པ་ཡིན་པས་ཁྱབ་ཟེར་ན།
སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ་པོ་ཆོས་ཅན། འདིར་བསྟན་དེ་བཞིན་ཉིད་ཀྱི་རྣམ་མཁྱེན་
གྱི་རྣམ་པ་ཡིན་པར་ཐལ། དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས་མཐར་
ཐུག་ཡིན་པའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། འདོད་མི་ནུས་ཏེ། བྱང་སེམས་དང་ཐུན་མོང་
བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། ཕྱི་མ་གཉིས་ལ་ཡང་དེ་བཞིན་དེ་འཕེན། །
གཉིས་པ་རང་ལུགས་ལ། གདུལ་བྱའི་མི་མཐུན་ཕྱོགས་འཇོམས་པ་ལ་ལྷའི་དབང་པོ་རྡོ་རྗེ་རིན་པོ་ཆེ་དང་
ཆོས་མཚུངས་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ། འདིར་བསྟན་སྟོབས་ཀྱི་མཚན་ཉིད། དེ་ལ་
བཅུ་ཡོད་དེ། གནས་དང་གནས་མ་ཡིན་པ་མཁྱེན་པའི་སྟོབས་དང་། དེ་བཞིན་དུ། ལས་ཀྱི་རྣམ་སྨིན་དང་།
མོས་པ་སྣ་ཚོགས་དང་། ཁམས་སྣ་ཚོགས་དང་། དབང་པོའི་རིམ་པ་དང་། ཐམས་ཅད་དུ་འགྲོ་བའི་ལམ་དང་།
ཀུན་ནས་ཉོན་མོངས་དང་རྣམ་པར་བྱང་བ་དང་། སྔོན་གྱི་གནས་དང་། འཆི་འཕོ་སྐྱེ་བ་དང་། ཟག་པ་ཟད་
པར་མཁྱེན་པའི་སྟོབས་ཀྱི་བར་བཅུ་ཡོད་པའི་ཕྱིར། དེ་ལྟར་ཡང་། འགྲེལ་པ་ལས། དེ་ལ་ནི་གནས་དང་
361

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་མ་ཡིན་པ་དང་། ཞེས་པ་དང་། ཟག་པ་ཟད་པ་མཁྱེན་པའི་སྟོབས་ཀྱི་བར་བཅུ་སྟེ། ཞེས་གསུངས་པའི་
ཕྱིར། སྤངས་རྟོགས་ཕུན་སུམ་ཚོགས་པ་ལ་དམ་བཅས་པར་ཆོས་མཐུན་གྱི་རྒོལ་བ་མེད་པའི་སྒོ་ནས་མི་འཇིགས་
པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ། འདིར་བསྟན་མི་འཇིགས་པའི་མཚན་ཉིད། དེ་ལ་བཞི་ཡོད་
དེ། འཁོར་གྱི་དབུས་སུ་ང་ནི་སངས་རྒྱས་སོ་ཞེས་རང་དོན་རྟོགས་པ་ཕུན་སུམ་ཚོགས་མངའ་བར་དམ་བཅས་པ་
དང་། སྤང་བྱ་མཐའ་དག་སྤངས་ སོ་ཞེས་རང་དོན་སྤངས་པ་ཕུན་ཚོགས་མངའ་བར་དམ་བཅས་པའི་རྣམ་
མཁྱེན་གྱི་རྣམ་པ་གཉིས་དང་། འདོད་ཆགས་ལ་སོགས་པས་ཐར་བ་ལ་བར་ཆད་བྱེད་དོ། ། ཞེས་པ་དང་། དེ་
དག་གི་གཉེན་པོ་བསྒོམས་པས་ངེས་པར་འབྱུང་ངོ་ཞེས་རིམ་པ་བཞིན་དུ་གཞན་དོན་དུ་བར་ཆད་ཀྱི་ཆོས་དང་
ངེས་འབྱུང་གི་ཆོས་དམ་བཅས་པ་ལ་མི་འཇིགས་པའི་རྣམ་མཁྱེན་གྱི་རྣམ་པ་གཉིས་ཡོད་པའི་ཕྱིར། དེ་ལྟར་ཡང་།
འགྲེལ་བར། ང་ནི་སངས་རྒྱས་སོ་ཞེས་བདག་ཉིད་ཞལ་གྱིས་འཆེས་པ་དང་། ཞེས་པ་ནས། རྒོལ་བ་པོ་མེད་
པས་མི་འཇིགས་པའི་རྣམ་པ་བཞི་དང་། ཞེས་གསུངས་པའི་ཕྱིར། ། འཆད་བྱ་འཆད་བྱེད་ཀྱི་དོན་ལ་མཁྱེན་
པ་ཆགས་ཐོགས་མི་མངའ་བར་འཇུག་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ། འདིར་བསྟན་སོ་སོ་
ཡང་དག་རིག་པའི་མཚན་ཉིད། དེ་ལ་དེར་གྱུར་པའི་བཞི་ཡོད་དེ། ཆོས་ཐམས་ཅད་ཀྱི་མིང་གི་རྣམ་གྲངས་
མཁྱེན་པའི་ཆོས་སོ་སོ་ཡང་དག་རིག་པ་དང་། ཆོས་ཐམས་ཅད་ཀྱི་རང་སྤྱིའི་མཚན་ཉིད་མཁྱེན་པའི་དོན་སོ་སོ་
ཡང་དག་རིག་པ་དང་། སྐད་རིགས་མཐའ་དག་མཁྱེན་པའི་ངེས་ཚིག་སོ་སོ་ལ་བདག་རིག་པ་དང་། ཆོས་རྣམས་
ཀྱི་དབྱེ་བ་མ་ལུས་པ་ཐུགས་སུ་ཆུད་པའི་སྤོབས་པ་སོ་སོ་ཡང་དག་རིག་པ་དང་བཞི་ཡོད་པའི་ཕྱིར། དེ་ལྟར་ཡང་།
འགྲེལ་པ་ལས། རྣམ་གྲངས་དང་། ཆོས་ཀྱི་མཚན་ཉིད་དང་། ཡུལ་གྱི་སྐད་དང་། ཆོས་ཀྱི་རབ་ཏུ་དབྱེ་བའི་
ཡུལ་ལ། ཞེས་པ་ནས། སོ་སོ་ཡང་དག་པར་རིག་པའི་རྣམ་པ་བཞི་དང་། ཞེས་གསུངས་པའི་ཕྱིར། འཕགས་
པ་འོག་མ་བ་དང་རྟོགས་རིགས་མ་འདྲེས་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ། འདིར་བསྟན་
སངས་རྒྱས་ཀྱི་ཆོས་མ་འདྲེས་པའི་མཚན་ཉིད། དེ་ལ་བཅོ་བརྒྱད་ཡོད་དེ། སྤྱོད་པ་མ་འདྲེས་པ་དྲུག རྟོགས་པ་
མ་འདྲེས་པ་དྲུག འཕྲིན་ལས་མ་འདྲེས་པ་གསུམ། ཡེ་ཤེས་མ་འདྲེས་པ་གསུམ་ཡོད་པའི་ཕྱིར། དང་པོ་ཡོད་དེ།
འཁྲུལ་བ་མི་མངའ་བའི་ཡེ་ཤེས་དང་། དེ་བཞིན་དུ། ཅ་ཅོ་མི་མངའ་བ་དང་། དྲན་པ་ཉམས་པ་མི་མངའ་བ་
དང་། ཐུགས་མཉམ་པར་མ་བཞག་པ་མི་མངའ་བ་དང་། འཁོར་འདས་རང་བཞིན་གྱིས་གྲུབ་པར་ཐ་དད་པའི་
འདུ་ཤེས་མི་མངའ་བ་དང༌། དུས་ལ་བབ་མ་བབ་མ་བརྟགས་པའི་བཏང་སྙོམས་མི་མངའ་བའི་ཡེ་ཤེས་མཐར་
ཐུག་དང་དྲུག་ཡོད་པའི་ཕྱིར། གཉིས་པ་རྟོགས་པ་མ་འདྲེས་པ་དྲུག་ཡོད་དེ། སེམས་ཅན་གྱི་དོན་བྱའོ་སྙམ་པའི་
362

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
འདུན་པ་དང་། དེ་འདུལ་བའི་བརྩོན་འགྲུས་དང་། དེ་འདུལ་བའི་ཐབས་མི་བརྗེད་པའི་དྲན་པ་དང༌། དེ་
བཞིན་ཉིད་ལ་མཉམ་པར་འཇོག་པའི་ཏིང་ངེ་འཛིན་དང་། ཆོས་ཐམས་ཅད་རྣམ་པར་འབྱེད་པའི་ཤེས་རབ་
དང་། སྒྲིབ་པ་སྤངས་པའི་རྣམ་པར་གྲོལ་བ་ལས་ཉམས་པ་མི་མངའ་བའི་ཡེ་ཤེས་མཐར་ཐུག་དང་དྲུག་ཡོད་པའི་
ཕྱིར། གསུམ་པ་འཕྲིན་ལས་མ་འདྲེས་པ་གསུམ་ཡོད་དེ། ཉན་རང་ལས་ཁྱད་པར་དུ་འཕགས་པའི་སྐུའི་འཕྲིན་
ལས་དང་གསུང་ཀྱི་འཕྲིན་ལས་དང་། ཐུགས་ཀྱི་འཕྲིན་ལས་གསུམ་སྟེ་དེ་ཡང་ཡེ་ཤེས་སྔོན་དུ་འགྲོ་ཞིང་ཡེ་ཤེས་ཀྱི་
རྗེས་སུ་འབྲང་པའི་ཕྱིར། བཞི་པ་ཡེ་ཤེས་མ་འདྲེས་པ་གསུམ་ཡོད་དེ། ཉན་རང་དང་ཡེ་ཤེས་མ་འདྲེས་པའི་
འདས་མ་འོངས་ད་ལྟའི་དུས་གསུམ་ཆགས་ཐོགས་མེད་པར་མཁྱེན་པའི་ཡེ་ཤེས་མཐར་ཐུག་གསུམ་ཡོད་པའི་ཕྱིར།
དེ་དག་རིམ་པ་བཞིན་དུ་འཆད་པ་ལ། འགྲེལ་བ་ལས། འཁྲུལ་བ་དང་། ཅ་ཅོ་དང་། ཞེས་པ་ནས། རྣམ་པ་
དྲུག་དང༌། ཞེས་པའི་བར་དང་། འདུན་པ་དང་། བརྩོན་འགྲུས་དང་། ཞེས་པ་ནས། རྣམ་པ་དྲུག་དང་།
ཞེས་པའི་བར་དང་། སྐུ་དང་གསུང་དང་ཐུགས་ཀྱི། ཞེས་པ་ནས། རྣམ་པ་གསུམ་དང་། ཞེས་པའི་བར་དང་།
འདས་པ་དང་། མ་འོངས་པ་དང་། ཞེས་པ་ནས། རྣམ་པ་གསུམ་སྟེ། ཞེས་པའི་བར་གསུངས།
དེ་བཞིན་ཉིད་ཀྱི་རྣམ་མཁྱེན་གྱི་རྣམ་པ་སོགས་གསུམ་གྱི་ཁྱད་པར་ཡོད་དེ། དེ་བཞིན་ཉིད་ལས་སླར་མི་
ལྡང་བའི་ཚུལ་གྱིས་མཉམ་པར་བཞག་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་དེ་དང་པོ་དང༌། གདུལ་
བྱ་རིགས་ཅན་གསུམ་ལ་ཆོས་འཁོར་བསྐོར་བའི་བདག་རྐྱེན་བྱེད་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་
དེ་གཉིས་པ་དང་། ཤེས་བྱ་ཇི་སྙེད་པ་ཐམས་ཅད་ཆགས་ཐོགས་མེད་པར་མངོན་སུམ་དུ་རྟོགས་པའི་ཐུན་མོང་
མིན་པའི་རྣམ་མཁྱེན་གྱི་རྣམ་པ་དེ་གསུམ་པའི་མཚན་གཞི་ཡིན་པའི་ཕྱིར། དེ་ལྟར་ཡང་འགྲེལ་བར། སངས་
རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དང༌། ཞེས་པ་ནས། རྣམ་པ་གསུམ་སྟེ། ཞེས་པའི་བར་
གསུངས། མདོར་ན།ཤེས་བྱ་ཆོས་ཅན། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་སོ་དགུ་ཡོད་དེ། དེར་
གྱུར་པའི་སྟོབས་བཅུ། མི་འཇིགས་པ་བཞི། སོ་སོ་ཡང་དག་རིགས་པ་བཞི། མ་འདྲེས་པ་བཅོ་བརྒྱད། དེ་
བཞིན་ཉིད་ཀྱི་རྣམ་མཁྱེན་གྱི་རྣམ་པ་སོགས་གསུམ་དང་བཅས་པ་ཡོད་པའི་ཕྱིར། །
གསུམ་པ་རྩོད་པ་སྤོང་བ་ལ། སངས་རྒྱས་འཕགས་པའི་རྒྱུད་ཀྱི་རྟོགས་པ་མ་འདྲེས་པ་དྲུག་སོགས་ཐུན་
མོང་མ་ཡིན་པའི་རྣམ་མཁྱེན་གྱི་རྣམ་པ་མ་ཡིན་པར་ཐལ། འཁོར་འདས་རང་བཞིན་གྱིས་གྲུབ་པའི་ཐ་དད་དུ་མི་
འཛིན་པའི་སེམས་ཅན་ཡང་ཡོད། སེམས་ཅན་གྱི་དོན་བྱེད་པའི་འདུན་པ་དང་། བརྩོན་འགྲུས་སོགས་རྒྱུད་
ལྡན་གྱི་སེམས་ཅན་ཀྱང་ཡོད་པའི་ཕྱིར་ན་མ་ཁྱབ་སྟེ། འདིར་སྒྲིབ་པ་སྤངས་པས་ཁྱད་པར་དུ་བྱས་པའི་དབང་དུ་
363

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཛད་པ་ཡིན་པའི་ཕྱིར། ཁ་ཅིག། སངས་རྒྱས་འཕགས་པའི་སྟོབས་བཅུ་པོ་དེས་གདུལ་བྱའི་མི་མཐུན་ཕྱོགས་
འཇོམས་པར་བྱེད་པར་ཐལ། དམ་བཅའ་འཐད་པའི་ཕྱིར། འདོད་ན། འགྲོ་བ་ཐམས་ཅད་འབད་མེད་དུ་
གྲོལ་བར་འགྱུར་བར་ཐལ། འདོད་པའི་ཕྱིར་ན། མ་ཁྱབ། ཁ་ཅིག། སངས་རྒྱས་འཕགས་པ་ལ་རྒོལ་བ་མེད་
པར་ཐལ། དེ་ལ་ཆོས་མཐུན་གྱི་རྒོལ་བ་མེད་པའི་ཕྱིར་ན། མ་ཁྱབ། འདོད་མི་ནུས་ཏེ། དེ་ལ་རྒོལ་བ་ལྟར་སྣང་
ཡོད་པའི་ཕྱིར། ཁ་ཅིག དེས་གདུལ་བྱའི་རྒྱུད་ཀྱི་མི་མཐུན་ཕྱོགས་འཇོམས་པར་མི་བྱེད་པར་ཐལ། གདུལ་
བྱའི་རྒྱུད་ཀྱི་མི་མཐུན་ཕྱོགས་འཇོམས་པར་བྱེད་པའི་སངས་རྒྱས་འཕགས་པའི་རྒྱུད་ཀྱི་སྟོབས་མེད་པའི་ཕྱིར་ན་མ་
ཁྱབ། རྟགས་དེར་ཐལ། གདུལ་བྱའི་རྒྱུད་ཀྱི་མི་མཐུན་ཕྱོགས་སྤོང་པའི་སངས་རྒྱས་ཀྱི་མཁྱེན་པ་མེད་པའི་ཕྱིར།
དེར་ཐལ། དེའི་རྒྱུད་ཀྱི་དེ་སྤངས་པའི་སངས་རྒྱས་ཀྱི་མཁྱེན་པ་མེད་པའི་ཕྱིར། ཁ་ཅིག དེ་བཞིན་ཉིད་ཀྱི་རྣམ་
མཁྱེན་གྱི་རྣམ་པ་དེ། དེ་བཞིན་ཉིད་ཀྱི་རྣམ་པ་ཡིན་པར་ཐལ། ཇི་ལྟ་བ་མཁྱེན་པའི་རྣམ་མཁྱེན་དེ། དེ་བཞིན་
ཉིད་ཀྱི་རྣམ་པ་ཡིན་པའི་ཕྱིར། དེར་ཐལ། རྣམ་བཤད་ལས། སངས་རྒྱས་ཀྱི་རྒྱུད་ཀྱི་ཇི་ལྟ་བ་མཁྱེན་པའི་ཡེ་
ཤེས་དེ་བཞིན་ཉིད་ཀྱི་རྣམ་པ་ཡིན་ཏེ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་དེ་བཞིན་ཉིད་
ཀྱི་རྣམ་མཁྱེན་གྱི་རྣམ་པ་ལ། དེ་བཞིན་ཉིད་ལས་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས་ཞིག་
དགོས་པའི་དོན་ཡིན་པའི་ཕྱིར། །
གཉིས་པ་འདས་པ་དང་མ་འོངས་པ་དང་ད་ལྟར་བྱུང་བ། ཞེས་པའི་སྐབས་སུ་དུས་གསུམ་བྱེ་བྲག་ཏུ་
བཤད་པ་ལ་གསུམ་ལས། དང་པོ་ལ། ཁ་ཅིག སྐབས་འདིར་འདས་མ་འོངས་མེད་ཟེར་ན། དེ་ཡོད་པར་
ཐལ། མྱུ་གུའི་འདས་མ་འོངས་ཡོད་པའི་ཕྱིར། ཁྱབ་སྟེ། དེ་ཡོད་པས་འདས་མ་འོངས་ཡོད་པའི་གོ་ཆོད་པའི་
ཕྱིར། ཁ་ཅིག དངོས་པོ་ཡིན་ན། རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་འཇིག་པས་ཁྱབ་ཟེར་ན།
མྱུ་གུ་ཆོས་ཅན། དེར་ཐལ། དེའི་ཕྱིར། འདོད་ན། དེ་མི་འཐད་པར་ཐལ། རང་གི་སྐད་ཅིག་གཉིས་པའི་
དུས་སུ་ཞིག་ཟིན་པའི་ཕྱིར། ཡང་ན། མྱུ་གུ་དེ་རང་གི་སྐད་ཅིག་གཉིས་པའི་དུས་སུ་འཇིག་ཀྱང་འཇིག་པ་མ་
ཡིན་ཞེས་བྱའོ། { ཁ་ཅིག མྱུ་གུ་དེ་མྱུ་གུའི་སྐད་ཅིག་གཉིས་པའི་དུས་སུ་མེད། ཟེར་ན། དེ་ཡོད་པར་ཐལ།
རྣམ་མཁྱེན་རྣམ་མཁྱེན་སྐད་ཅིག་གཉིས་པའི་དུས་སུ་ཡོད་པའི་ཕྱིར། དེར་ཐལ། རྣམ་མཁྱེན་སྐད་ཅིག་གཉིས་
པ་རྣམ་མཁྱེན་གྱི་བྱེ་བྲག་ཡིན་པའི་ཕྱིར། ཁ་ཅིག མྱུ་གུའི་སྐྱེ་གནས་འཇིག་གསུམ་དུས་མཉམ་གསུང་པ་ལ། ཁ་
ཅིག དེ་མི་མཉམ་པར་ཐལ། མྱུ་གུ་སྐྱེ་བའི་དུས་མ་ཡིན་ན། དེ་གནས་པའི་དུས་ཡིན་པས་མ་ཁྱབ་པའི་ཕྱིར།
ཟེར་ན། རང་རེས་མ་ཁྱབ། མ་གྲུབ་ན་དེར་ཐལ། མྱུ་གུའི་རྒྱུའི་དུས་སུ་མྱུ་གུ་སྐྱེ་ཡང་མྱུ་གུ་མེད་པའི་ཕྱིར
364

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཟེར་ན། མྱུ་གུ་སྐྱེ་བ་མ་ཡིན་པར་ཐལ། མྱུ་གུའི་སྐྱེ་གནས་འཇིག་གསུམ་དུས་མི་མཉམ་པའི་རྒྱུ་མཚན་ཡོད་པའི་
ཕྱིར། འདོད་ན། དངོས་པོ་ཡིན་ན། རང་གི་རྒྱུ་ལས་སྐྱེ་བས་མ་ཁྱབ་པར་ཐལ་ལོ། ། གཞན་ཡང་། སྐྱེ་བ་དེ་
སྐྱེ་བ་ཡིན་ནམ། མ་ཡིན་ན། དང་པོ་ལྟར་ན། སྐྱེ་བ་རང་དུས་སུ་སྐྱེ་བ་ཡིན་པར་ཐལ། སྐྱེ་བ་སྐྱེ་བ་ཡིན་པའི་
ཕྱིར། འདོད་ན། དེ་མི་འཐད་པར་ཐལ། རང་དུས་སུ་སྐྱེས་ཟིན་པའི་ཕྱིར། མ་ཁྱབ་ན། འོ་ན། མྱུ་གུ་ཡང་
རང་དུས་སུ་སྐྱེ་བ་ཡིན་པར་ཐལ། རང་དུས་སུ་སྐྱེ་བ་དང་སྐྱེས་ཟིན་མི་འགལ་བའི་ཕྱིར། རྟགས་ཁས། འདོད་
ན། མྱུ་གུའི་སྐྱེ་གནས་འཇིག་གནས་གསུམ་དུས་མཉམ་ཞེས་ཁས་བླངས་པ་ལ་འགལ་བ་མེད་པར་ཐལ། འདོད་
པའི་ཕྱིར། འདོད་ན་འགལ། ཕྱི་མ་ལྟར་ན། འཇིག་པ་འཇིག་པ་མ་ཡིན་པར་ཐལ། སྐྱེ་བ་སྐྱེ་བ་མ་ཡིན་པའི་རྒྱུ་
མཚན་ཡོད་པའི་ཕྱིར། འདོད་ན། འདུས་བྱས་ཀྱི་མཚན་ཉིད་མེད་པར་ཐལ་ལོ། ། རྣམ་པ་གཅིག་ཏུ་ན། མྱུ་
གུའི་སྐྱེ་གནས་འཇིག་གསུམ་དུས་མཉམ་པར་ཁས་བླངས་པ་ལ། དེ་རང་དུས་སུ་སྐྱེ་བར་ཐལ། དམ་བཅའ་
འཐད་པའི་ཕྱིར་ན། མ་ཁྱབ་བོ། ། ཁ་ཅིག སྐྱེ་མྱོང་ཞིག་པ། འདས་པའི་མཚན་ཉིད། མ་སྐྱེས་པ། མ་
འོངས་པའི་མཚན་ཉིད། སྐྱེས་ལམ་འགགས་པ། ད་ལྟ་བའི་མཚན་ཉིད། ཟེར་ན། དང་པོ་ལ། བུམ་པའི་
འདས་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། བུམ་པའི་འདས་པ་
ཡོད་པའི་ཕྱིར། འདོད་ན། ཞིག་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། འདུས་བྱས་ཡིན་
པའི་ཕྱིར། རེ་ཞིག་བརྟག་གོ། གཉིས་པ་ལ། རི་བོང་རྭ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། དེར་ཐལ། མ་བྱས་པ་ཡིན་པའི་ཕྱིར། འདོད་ན། ཡོད་པར་ཐལ་ལོ། ། ཁ་ཅིག བསྐལ་པ་དང་པོའི་
མི་རྣམས་འདས་པ་དང་། བྱམས་མགོན་གྱིས་ཆོས་འཁོར་བསྐོར་བའི་མ་འོངས་པའི་དུས་ཀྱི་མི་རྣམས། མ་
འོངས་པ་ཡིན་པའི་ཕྱིར། ཟེར་ན། དང་པོ་ལ།བསྐལ་བ་དང་པོའི་མི་རྣམས་ཆོས་ཅན། འདས་པ་མ་ཡིན་པར་
ཐལ། ད་ལྟ་བ་ཡིན་པའི་ཕྱིར། དེར་ཐལ། རང་དུས་སུ་ད་ལྟ་བ་ཡིན་པའི་ཕྱིར། ཁ་ཅིག མ་ཁྱབ་ཟེར། ཕྱི་
མ་དེ་ཡང་མི་འཐད་པར་ཐལ། དེ་རྣམས་ད་ལྟ་བ་ཡིན་པའི་ཕྱིར། དེར་ཐལ། རང་གི་འདས་མ་འོངས་པ་ལྟོས་
ཏེ་ད་ལྟ་བ་ཡིན་པའི་ཕྱིར། །
གཉིས་པ་རང་ལུགས་ལ། དུས་དེར་ཞིག་ཟིན་པ། དུས་དེར་འདས་པའི་མཚན་ཉིད། དུས་དེར་སྐྱེས་པ་
ཡང་ཡིན། དུས་དེར་མ་འགགས་པ་ཡང་ཡིན་པའི་གཞི་མཐུན་པ། དུས་དེར་ད་ལྟ་བའི་མཚན་ཉིད། དུས་དེར་
སྐྱེ་དགོས་སུ་དམིགས་པ། དུས་དེར་མ་འོངས་པའི་མཚན་ཉིད། ཡང་ན། དངོས་པོ་དེའི་སྐྱེ་བའི་རྒྱུ་ཡོད་ཅིང་།
རེ་ཞིག་རྐྱེན་མ་ཚང་བའི་དབང་གིས་དེར་མ་སྐྱེས་པའི་ཆ། དངོས་པོ་དེའི་མ་འོངས་པའི་མཚན་ཉིད། མཚན་
365

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞི་ནི། མྱུ་གུ་སྐྱེ་བའི་རྒྱུ་ཡོད་ཀྱང་། རེ་ཞིག་རྐྱེན་མ་ཚང་བའི་དབང་གིས་དེར་མ་སྐྱེས་པའི་ཆ་ལྟ་བུ། འདི་ནི་
མྱུ་གུའི་ས་བོན་མ་འགྱུར་པའི་གནས་སྐབས་ལ་འཇོག་གོ། དངོས་པོ་དེའི་སྐྱེས་ཟིན་ཞིག་པའི་ཆ། དངོས་པོ་དེའི་
འདས་པའི་མཚན་ཉིད། མཚན་གཞི་ནི། སྨྱུ་གུ་རང་དུས་སུ་མ་ཞིག་ཀྱང་རང་གྲུབ་དུས་ཀྱི་སྐད་ཅིག་གཉིས་པའི་
དུས་སུ་ཞིག་པའི་ཆ་ལྟ་བུ། འདི་ནི་མྱུ་གུའི་འབྲས་བུའི་གནས་སྐབས་ཞིག་ལ་འཇོག དེའི་སྐྱེས་ལ་མ་འགགས་
པའི་ཆོས། དེའི་ད་ལྟ་བའི་མཚན་ཉིད། མཚན་གཞི་ནི། མྱུ་གུའི་མི་རྟག་པ་ལྟ་བུའམ། མྱུ་གུ་ལྟ་བུའོ། །
འདི་དག་ནི་འཇོག་ཚུལ་སྔ་མ་དང་མི་འདྲ་སྟེ། སྔ་མ་ལྟར་ན། མྱུ་གུའི་རྒྱུ་དེ་མྱུ་གུའི་དུས་སུ་འདས་པ་ཡིན་པའི་
དོན་དུ་སོང་ལ། ཕྱི་མ་ལྟར་ན། མྱུ་གུའི་འབྲས་བུ་དེ་མྱུ་གུའི་འདས་པ་ཡིན་པའི་དོན་དུ་འགྲོའོ། །
གསུམ་པ་རྩོད་པ་སྤོང་པ་ལ། ཁ་ཅིག འདས་པ་དངོས་པོ་ཡིན་པར་ཐལ། འདས་པ་ཡོད་པའི་ཕྱིར།
འདོད་ན། མྱུ་གུའི་འདས་པ་དངོས་པོ་ཡིན་པའི་ཐལ། འདོད་པའི་ཕྱིར། འདོད་ན། མྱུ་གུའི་ཞིག་པ་དངོས་
པོ་ཡིན་པར་ཐལ། འདོད་པའི་ཕྱིར་ན། མ་ཁྱབ། འདོད་མི་ནུས་ཏེ། སྐབས་འདིར་དེ་དངོས་པོར་ཁས་ལེན་
མི་རིགས་པའི་ཕྱིར། དེར་ཐལ། སྐབས་འདིར་རང་བཞིན་གྱིས་གྲུབ་པ་ཞལ་གྱིས་བཞེས་པའི་ཕྱིར། ཁྱབ་སྟེ།
གསེར་འཕྲེང་ལས། རང་བཞིན་གྱིས་གྲུབ་པའི་ཕྱོགས་ལ་ཞིག་པ་དངོས་པོར་རྣམ་པ་ཐམས་ཅད་དུ་མི་རུང་ངོ་
ཞེས་གསུངས་པའི་ཕྱིར། ཁ་ཅིག། མ་འོངས་པ་དངོས་པོ་ཡིན་པར་ཐལ། མ་ འོངས་པ་ཡོད་ པའི་ཕྱིར།
འདོད་ན། མ་འོངས་པ་ཡིན་ན། དངོས་པོ་ཡིན་དགོས་པར་ཐལ། འདོད་པའི་ཕྱིར། འདོད་ན། རི་བོང་གི་
རྭ་ཆོས་ཅན། དེར་ཐལ། དེའི་ཕྱིར། དེར་ཐལ། མ་འོངས་པའི་ཕྱིར་ན། མ་ཁྱབ། འོན་ཀྱང་སྐབས་འདིར་
ཁ་ཅིག་འདས་མ་འོངས་གང་རུང་གི་ཡིན་པ་མེད་པར་བཞེད་དོ། ། གཞན་ཡང་། བུམ་པ་ཆོས་ཅན། རང་
དུས་སུ་གནས་པ་ཡིན་པར་ཐལ། རང་དུས་སུ་ད་ལྟ་བ་ཡིན་པའི་ཕྱིར། འདོད་ན། མི་འཐད་པར་ཐལ། རང་
དུས་སུ་འཇིག་ཟིན་པའི་ཕྱིར། དེར་ཐལ། རང་དུས་འཇིག་པའི་ཕྱིར་ན། མ་ཁྱབ། རྟགས་དེར་ཐལ། རང་
དུས་སུ་འཇིག་པ་ཡིན་པའི་ཕྱིར། ཟེར་ན། འདིར་མ་ཁྱབ། ཁ་ཅིག དངོས་པོའི་སྐྱེ་གནས་འཇིག་གསུམ་དུས་
མི་མཉམ་པར་ཐལ། དེའི་སྐྱེ་གནས་འཇིག་གསུམ་དུས་མཉམ་པའི་ཕྱིར་ན། མ་ཁྱབ། ཁ་ཅིག དངོས་པོའི་
རྒྱུའི་དུས་སུ་དངོས་པོ་ཡོད་པར་ཐལ། དངོས་པོའི་རྒྱུའི་དུས་སུ་དངོས་པོ་སྐྱེ་བའི་ཕྱིར། ཁྱབ་སྟེ། སྐྱེ་ན་ཡོད་
དགོས་པའི་ཕྱིར། ཟེར་ན། མ་ཁྱབ། ཁ་ཅིག སྐྱེས་ཟིན་སླར་ཡང་སྐྱེ་བ་ཡོད་པར་ཐལ། སྐྱེས་ཟིན་པ་ཡོད་པ་
གང་ཞིག སྐྱེས་བ་ཡོད་པའི་ཕྱིར་ན། མ་ཁྱབ། འདོད་མི་ནུས་ཏེ། བདག་སྐྱེ་མེད་པའི་ཕྱིར། ཁ་ཅིག དུས་
གསུམ་མེད་པར་ཐལ། སངས་རྒྱས་འཕགས་པས་དུས་གསུམ་མ་རྟོགས་པའི་ཕྱིར། དེར་ཐལ། དེས་དུས་
366

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
གསུམ་ཅིག་ཅར་དུ་ཡང་མ་རྟོགས། རིམ་ཅན་དུ་ཡང་མ་རྟོགས་པའི་ཕྱིར། དང་པོ་དེར་ཐལ། དུས་གསུམ་ཅིག་
ཅར་དུ་མ་གྲུབ་པའི་ཕྱིར། དེར་ཐལ། མྱུ་གུའི་དུས་གསུམ་ཅིག་ཅར་དུ་མ་གྲུབ་པའི་ཕྱིར། དེར་ཐལ། དེ་
གསུམ་རིམ་ཅན་དུ་གྲུབ་པའི་ཕྱིར། ཕྱི་མ་མི་འཐད་པར་ཐལ། སངས་རྒྱས་འཕགས་པས་དང་པོར་འདས་པ་
མཁྱེན་པ་སོགས་ཀྱི་གོ་རིམ་མི་འཐད་པའི་ཕྱིར། ཟེར་ན། དོན་སོ་སོ་བ་དང་། མཁྱེན་དུས་དང་གྲུབ་དུས་མི་
གཅིག་པས་ཞིབ་ཆ་འབྱེད་པར་བྱའོ། །
གཉིས་པ་བདེན་འཛིན་འཇོམས་བྱེད་ཀྱི་སྦྱོར་བ་ཁྱད་པར་ཅན་བཤད་པ་ལ་གཉིས། རྟེན་གྱི་གང་ཟག་
དང་། སྦྱོར་བ་བཤད་པ་དངོས་སོ། ། དང་པོ་ནི། སངས་རྒྱས་རྣམས་ལ་ལྷག་པར་བྱས། ། ཞེས་པ་ནས།
སྣོད་དུ་དམ་པ་རྣམས་བཞེད་དོ། ། ཞེས་པའི་བར་གསུངས་ཏེ། དོན་ནི། འགྲེལ་པ་ལས། འདས་པ་དང་ད་
ལྟར་བྱུང་བའི་སངས་རྒྱས་རྣམས་ལ་སྤྱིར་དགེ་བའི་རྩ་བ་བསྐྲུན་ཅིང་། ཞེས་པ་ནས། སྣོད་ཡིན་པར་སངས་རྒྱས་
ལ་སོགས་པ་བཞེད་དོ། ། ཞེས་པའི་བར་གསུངས། འཕྲོས་ནི། མདོ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ནི་རིགས་ཀྱི་བུའམ་རིགས་ཀྱི་བུ་མོ་གང་དག་གི་རྣ་ལམ་དུ་གྲག་པར་གྱུར་པ་དེ་དག་ཀྱང་སྔོན་གྱི་རྒྱལ་བ་ལ་བྱ་
བ་བྱས་པའོ། ། ཞེས་པ་ནས། དེ་དག་ནི་སངས་རྒྱས་མང་པོ་ལ་བསྙེན་བཀུར་བྱས་པའོ། ། ཞེས་སོགས་ལས་
འཕྲོས་སོ། ། འདིའི་སྐབས་སུ་གཉིས། རྩ་བའི་ཚིག་དོན་དང་། མཐའ་དཔྱད་པའོ༔ ། དང་པོ་ནི། བྱང་
སེམས་ཚོགས་ལམ་པ་ཆོས་ཅན། གཞུང་ལམ་འབྲས་བུའི་ཤེར་ཕྱིན་འདི་ཉན་པའི་སྣོད་ཡིན་ཏེ། སྔོན་སངས་
རྒྱས་རྣམས་ལ་བཀུར་སྟི་ལྷག་པར་བྱས་པ་དང་། སངས་རྒྱས་དེ་ལ་བསོད་སྙོམས་འབུལ་བ་སོགས་དགེ་བའི་རྩ་བ་
བསྐྲུན་པ་དང༌། ཐེག་ཆེན་གྱི་དགེ་བའི་བཤེས་གཉེན་གྱི་མགོན་དང་བཅས་པ་ཡིན་པའི་ཕྱིར། དེ་ཆོས་ཅན།
ཡུམ་འདིའི་གཞུང་དོན་བློ་ལ་ལེན་པ་དང་འཛིན་པ་ལ་སོབ།ས་པའི་སྣོད་དུ་དམ་པ་རྣམས་བཞེད་པ་ཡིན་ཏེ། དེའི་
ཆེད་དུ་སངས་རྒྱས་གྲངས་མེད་པ་བསྟེན་པ་དང་། དོན་ཀུན་འདྲི་བ་དང་། དྲིས་པའི་དོན་སྦྱིན་པ་དང་ཚུལ་
ཁྲིམས་སོགས་ཚུལ་བཞིན་དུ་སྤྱོད་པ་ཉམས་སུ་ལེན་པར་བྱེད་པའི་ཕྱིར། །
གཉིས་པ་མཐའ་དཔྱད་པ་ལ་དགག་གཞག་གཉིས་ལས། དང་པོ་ལ། ཁ་ཅིག བྱང་སེམས་ཡིན་ན།
སྐབས་འདིའི་དངོས་བསྟན་གྱི་སྦྱོར་བ་སྒོམ་པའི་གང་ཟག་ཡིན་པས་ཁྱབ་ཟེར་ན། སེམས་ཙམ་པའི་བྱང་སེམས་
ཚོགས་ལམ་པ་ཆོས་ཅན། དེར་ཐལ། དེའི་ཕྱིར། འདོད་ན། དངོས་པོ་བདེན་མེད་སྟོན་པའི་སྣོད་རུང་གི་
གདུལ་བྱ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སེམས་ཙམ་པ་ཡིན་པའི་ཕྱིར། ཁ་ཅིག
སྦྱོར་བ་སྒོམ་པའི་རྟེན་གྱི་གང་ཟག་ཡིན་ན། འདིར་བསྟན་སྦྱོར་བ་སྒོམ་པའི་གང་ཟག་ཡིན་ང་ས་ཁྱབ་ཟེར་ན།
367

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉན་ཐོས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཉན་ཐོས་ཀྱི་སྦྱོར་བ་སྒོམ་པའི་གང་
ཟག་ཡིན་པའི་ཕྱིར། འདོད་ན། ཐེག་ཆེན་གྱི་རིགས་ཅན་ཡིན་པར་ཐལ་ལོ། ། ཁ་ཅིག ཡུམ་འདི་ཉན་པའི་
གང་ཟག་ཡིན་ན། འདི་ཉན་པའི་སྣོད་རུང་གི་གང་ཟག་ཡིན་པས་ཁྱབ་ཟེར་ན། ཡུམ་བར་མ་ཉན་ཀྱང་སྣོད་དུ་
མི་རུང་བའི་གང་ཟག་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེ་དེར་ཐལ། དེ་
ཡོད་པའི་ཕྱིར། འདོད་མི་ནུས་སོ། །
གཉིས་པ་རང་གི་ལུགས་ལ། ཐེག་ཆེན་གྱི་སྦྱོར་བ་སྒོམ་པའི་ཕྱི་ནང་གི་རྐྱེན་ཁྱད་པར་ཅན་གཉིས་དང་ལྡན་
པའི་བྱང་སེམས་དེ། འདིར་བསྟན་སྦྱོར་བ་སྒོམ་པའི་རྟེན་གྱི་གང་ཟག་ཡིན་ནོ། ། གཉིས་པ་སྦྱོར་བ་དངོས་ནི།
གཟུགས་ལ་སོགས་ལ་མི་གནས་ཕྱིར། ། ཞེས་པ་ནས། དེ་ནི་དག་པ་མཚམས་དང་བཅས། ཞེས་པའི་བར་
གསུངས་ཏེ། དོན་ནི་འགྲེལ་པ་ལས། གཟུགས་ལ་སོགས་པ་ངོ་བོ་ཉིད་མེད་པ་ཉིད་ཀྱིས་མི་གནས་པ་དང་།
ཞེས་པ་ནས། སྦྱོར་བ་ཉི་ཤུ་ཡིན་ནོ། ། ཞེས་པའི་བར་གསུང་། འཕྲོས་ནི། བྱང་ཆེན་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་སྦྱོར་པའི་ཚེ་གཟུགས་ལ་མི་གནས་པ་དེའི་ཚེ། གཟུགས་ལ་རྣལ་འབྱོར་དུ་བྱེད་པ་ཡིན་ནོ། ། ཞེས་པ་
ནས། རིགས་ཀྱི་བུའམ་རིགས་ཀྱི་བུ་མོ་འཕྲིན་ཡང་མྱུར་དུ་བྲི་བར་བྱའོ། ། ཞེས་པའི་བར་གྱི་མདོ་ལས་འཕྲོས་
སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། འདིར་བསྟན་ངོ་བོའི་
སྦྱོར་བ་དེ་ལ་ལྔ་ཡོད་དེ། ཡུལ་གཟུགས་སོགས་ལ་དོན་དམ་པར་མི་གནས་པའི་སྦྱོར་བ་དང༌། ཡུལ་ཅན་དེ་ལ་
བདེན་ཞེན་གྱིས་སྦྱོར་བ་བཀག་པའི་སྦྱོར་བ་དང་། གཞི་དེ་ཡི་དེ་བཞིན་ཉིད་ཟབ་པར་རྟོགས་པའི་སྦྱོར་བ་དང་།
ལམ་དེ་རྣམས་ཀྱི་དེ་བཞིན་ཉིད་གཏིང་དཔག་དཀའ་བར་རྟོགས་པའི་སྦྱོར་བ་དང་། རྣམ་པའི་ཆོས་དེ་དག་གི་
ཆོས་ཉིད་ཚད་ནི་མེད་པར་རྟོགས་པའི་ཐེག་ཆེན་གྱི་སྦྱོར་བ་ལྔ་ཡོད་པའི་ཕྱིར། རྒྱུ་མཚན་འདི་སྔ་མ་ལ་ཡང་སྦྱོར་
ཞིང་འདི་ལྔ་ཐེག་ཆེན་གྱི་སྦྱོར་ལམ་ནས་བཞག་གོ། རྟེན་གྱི་སྒོ་ནས་བརྒྱད་ཡོད་དེ། ཚོགས་ལམ་པའི་རྒྱུད་ཀྱི་
ཚེགས་ཆེན་ཡུན་རིང་རྟོགས་པའི་དེ། དྲོད་སོབས་བཞི་ལ་རིམ་པ་བཞིན་དུ། ལུང་བསྟན་པའི་དེ། ཕྱིར་མི་ལྡོག་
པ་ཉིད་ཀྱི་དེ་དང་ངེས་པར་འབྱུང་བའི་དེ། བར་ཆད་མེད་བཅས་ཀྱི་དེ་དང་། མཐོང་ལམ་ལ་བྱང་ཆུབ་ལ་ཉེ་
བའི་དེ་དང་། ས་གཉིས་པ་ནས་བདུན་པའི་བར་ནི། མྱུར་བར་འཚང་རྒྱ་བའི་དེ་དང་། ས་བརྒྱད་པའི་གཞན་
དོན་གྱི་སྦྱོར་བ་རྣམས་སུ་ཡོད་པའི་ཕྱིར། ཐབས་ཀྱི་སྒོ་ནས་བཞི་ཡོད་དེ། ས་བརྒྱད་པའི་འཕེལ་མེད་འགྲིབ་མེད་
ཀྱི་དེ་དང་། དོན་དམ་པར་ཆོས་དང་ཆོས་མིན་སོགས་མི་མཐོང་བའི་དེ་དང་། གཟུགས་སོགས་བསམ་མི་ཁྱབ་མི་
མཐོང་བའི་དེ། གཟུགས་སོགས་དང་གཟུགས་རུང་སོགས་དེ་ཡི་མཚན་མ་དང་དེ་ཡི་མཚོན་བྱའི་ངོ་བོ་དོན་དམ་
368

༄༅། །མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
པར་རྣམ་པར་མི་རྟོག་ཡེ་ཤེས་རྣམས་སུ་ཡོད་པའི་ཕྱིར། འབྲས་བུ་དང་དུས་ཀྱི་སྦྱོར་བ་ཡོད་དེ། ས་དགུ་པའི་ཡེ་
ཤེས་འབྲས་བུ་རིན་ཆེན་སྦྱིན་བྱེད་ཀྱི་དེ་དང་། ཉེས་པ་སེལ་བའི་སྦྱོར་བ་ས་བཅུ་པའི་ཡེ་ཤེས་དེ་ཡི་རྣམ་པར་དག་
པ་དུས་ཀྱི་སྦྱོར་བ་དང་གཉིས་ཡོད་པའི་ཕྱིར། ས་མཚམས་ཀྱི་སྦྱོར་བ་གཅིག་ཡོད་དེ། ཡུམ་མྱུར་དུ་སྒོམ་པའི་
སེམས་དཔའི་རྣལ་འབྱོར་དེ་ས་མཚམས་དང་བཅས་པའི་སེམས་དཔའི་སྦྱོར་བ་ཡིན་པའི་ཕྱིར། མདོར་ན།
ཤེས་བྱ་ཆོས་ཅན། འདིར་བསྟན་སྦྱོར་བ་ཉི་ཤུ་ཡོད་དེ། རང་བཞིན་གྱི་སྦྱོར་བ་ལྔ་དང་། གནས་སྐབས་ཀྱི་སྦྱོར་
བ་བཅོ་ལྔ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག ཡུལ་ཡུལ་ཅན་བདེན་མེད་དུ་རྟོགས་པའི་
སེམས་དཔའི་ཡེ་ཤེས། བདེན་འཛིན་འཇོམས་བྱེད་ཀྱི་སེམས་དཔའི་སྦྱོར་བའི་མཚན་ཉིད་ཟེར་ན། བྱང་སེམས་
ཚོགས་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་
ཐལ། སེམས་དཔའི་ཡེ་ཤེས་ཡིན་པའི་ཕྱིར། འདོད་ན། སྟོང་ཉིད་རྟོགས་པའི་ཡེ་ཤེས་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། སློབ་པའི་རྒྱུད་ཀྱི་ཐེག་ཆེན་སེམས་བསྐྱེད་ཡིན་པའི་ཕྱིར། ཁ་ཅིག སྟོང་ཉིད་
རྟོགས་པའི་ཞི་ལྷག་ཟུང་འབྲེལ་གྱིས་ཟིན་པའི་སེམས་དཔའི་ཡེ་ཤེས།སྐབས་འདིར་དངོས་སུ་བསྟན་པའི་སེམས་
དཔའི་སྦྱོར་བའི་མཚན་ཉིད། ཟེར་ན། ཚོགས་ཆེན་པོའི་སྒོ་ནས་སྟོང་ཉིད་རྟོགས་པའི་དམན་ལམ་སྔོན་དུ་མ་
སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཚོགས་
ཆེན་ཡུན་རིང་རྟོགས་པའི་ཕྱིར། ཞེས་པའི་དངོས་བསྟན་གྱི་སྦྱོར་བ་ཡིན་པའི་ཕྱིར། འདོད་མི་ནུས་ཏེ། སྟོང་
ཉིད་རྟོགས་པའི་ལྷག་མཐོང་མ་ཐོབ་པའི་ཕྱིར། དེར་ཐལ། ཆོས་ཅན་དེའི་ཕྱིར། ཁ་ཅིག བདེན་འཛིན་
དངོས་སུ་འཇོམས་བྱེད་ཀྱི་སེམས་དཔའི་སྦྱོར་བ་ཡིན་ན། བདེན་འཛིན་གྱི་དངོས་གཉེན་ཡིན་པས་ཁྱབ་ཟེར་ན།
ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། བདེན་འཛིན་ལ་
དངོས་སུ་གནོད་བྱེད་ཀྱི་བྱུང་འཕགས་ཀྱི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། མཐོང་ལམ་ཡིན་པའི་ཕྱིར།
ཁ་ཅིག ལུང་བསྟན་པའི་སྦྱོར་བ་ཡིན་ན། དངོས་ལུང་བསྟན་པའི་སྦྱོར་བ་ཡིན་པས་ཁྱབ་ཟེར་ན། དམན་ལམ་
སྔོན་དུ་མ་སོང་བའི་ཐེག་ཆེན་སྦྱོར་ལམ་དྲོད་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་སྦྱོར་
ལམ་ཡིན་པའི་ཕྱིར། འདོད་མི་ནུས་ཏེ། སོ་སྐྱེའི་ཡེ་ཤེས་ཡིན་པའི་ཕྱིར། ཁ་ཅིག ཕྱིར་མི་ལྡོག་པའི་སྦྱོར་བ་
ཡིན་ན། ཕྱིར་མི་ལྡོག་པའི་རྟགས་ཐོབ་པས་ཁྱབ་ཟེར་ན། བྱང་སེམས་སྦྱོར་ལམ་རྩེ་མོ་དབང་རྟུལ་བའི་རྒྱུད་ཀྱི་ཡེ་
ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་མི་ནུས་སོ། །
369

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་རང་ལུགས་ལ། ཡུལ་ཡུལ་ཅན་བདེན་མེད་དུ་རྟོགས་པའི་སེམས་དཔའི་ཡེ་ཤེས། སྐབས་
འདིར་དངོས་སུ་བསྟན་པའི་སེམས་དཔའི་སྦྱོར་བའི་མཚན་ཉིད། གསུམ་ པ་ རྩོད་ པ་ སྤོང་པ་ལ། ཁ་ ཅིག
སེམས་དཔའི་སྦྱོར་བ་ཡིན་ན། བདེན་འཛིན་གྱི་དངོས་གཉེན་ཡིན་དགོས་པར་ཐལ། དེ་ཡིན་ན། བདེན་
འཛིན་དངོས་སུ་འཇོམས་བྱེད་ཡིན་དགོས་པའི་ཕྱིར། དེར་ཐལ། སྐབས་འདིར་དངོས་སུ་བསྟན་པའི་སེམས་
དཔའི་སྦྱོར་བ་ཡིན་ན། བདེན་འཛིན་དངོས་སུ་འཇོམས་བྱེད་ཡིན་དགོས་པའི་ཕྱིར། དེར་ཐལ། འདིའི་ཐད་
ཀྱི་རྣམ་བཤད་ལས། བདེན་འཛིན་དངོས་སུ་འཇོམས་བྱེད་ཀྱི་སྦྱོར་བ་ཁྱད་པར་ངོས་བཟུང་བ། ཞེས་གསུངས་
པའི་ཕྱིར་ན། སྔ་མ་ལ་རྣམ་པ་གཅིག་ཏུ་མ་ཁྱབ། འདོད་མི་ནུས་སོ། ། བྱས་པ་ལ་ཁོ་ན་རེ། སྐབས་འདིར་
དངོས་སུ་བསྟན་པའི་སྦྱོར་བ་ཡིན་ན། བདེན་འཛིན་དངོས་སུ་འཇོམས་བྱེད་ཡིན་དགོས་པར་ཐལ། དེ་ཡིན་ན།
བདེན་འཛིན་ལ་དངོས་སུ་གནོད་བྱེད་ཡིན་དགོས་པའི་ཕྱིར། དེར་ཐལ། དེ་ཡིན་ན། སྟོང་ཉིད་རྟོགས་པའི་ཡེ་
ཤེས་ཡིན་དགོས་པའི་ཕྱིར་ཟེར། །
གཉིས་པ་སྦྱོར་བའི་སྐྱོན་ཡོན་བཤད་པ་ལ་གཉིས། སྦྱོར་བའི་ཡོན་ཏན་བཤད་པ་དང་། སྐྱོན་བཤད་
པའོ། ། དང་པོ་ནི། བདུད་ཀྱི་མཐུ་བཅོམ་ལ་སོགས་པ། ། ཡོན་ཏན་རྣམ་པ་བཅུ་བཞིའོ། ། ཞེས་གསུངས་
ཏེ། དོན་ནི་འགྲེལ་པ་ལས། བདུད་ཀྱི་མཐུ་བཅོམ་ལ་སོགས་པ་དང་། སངས་རྒྱས་ཀྱིས་དགོངས་ཤིང་མཁྱེན་པ་
ཉིད་དང་། ཞེས་པ་ནས། ཡོན་ཏན་བཅུ་བཞི་ཡིན་ནོ། ། ཞེས་པའི་བར་གསུངས། འཕྲོས་ནི་ཤཱ་རིའི་བུ་
ཕྱོགས་བཅུའི་འཇིག་རྟེན་གྱི་ཁམས་ཚད་མེད་གྲངས་མེད་པ་དག་ནི། སངས་རྒྱས་ཚད་མེད་གྲངས་མེད་ཇི་སྙེད་
ཅིག་བཞུགས་ཤིང་འཚོ་སྐྱོང་བའི་སངས་རྒྱས་བཅོམ་ལྡན་འདས་དེ་སྙེད་ཀྱང་། ཞེས་པ་ནས། ཤཱ་རིའི་བུ་རིགས་
ཀྱི་བུའམ་རིགས་ཀྱི་བུ་མོ་དེ་དག་སྐྱེ་བ་དྲན་ནས་ཀྱང་ཕ་རོལ་ཏུ་ཕྱིན་པ་དྲུག་པོ་འདི་རྙེད་པར་འགྱུར་རོ། ། ཞེས་
པའི་བར་གསུངས་པ་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱོད་པའོ། །
དང་པོ་ནི། ཤེས་བྱ་ཆོས་ཅན། རྣམ་རྫོགས་སྦྱོར་བ་བསྒོམ་པའི་ཕན་ཡོན་རྣམ་པ་བཅུ་བཞི་ཡོད་དེ། སྦྱོར་བ་
བསྒོམ་སྟོབས་ཀྱིས་བདུད་ཀྱི་མཐུ་བཅོམ་པ་ལ་སོགས་པ་ནས་ངེས་པར་འཐོབ་པའི་བར་གྱི་ཡོན་ཏན་རྣམ་པ་བཅུ་
བཞི་ཡོད་པའི་ཕྱིར།
གཉིས་པ་མཐའ་དཔྱད་པ་ལ་དགག་བཞག་གཉིས་ལས། དང་པོ་ལ། ཁ་ཅིས། སྦྱོར་བ་བསྒོམ་སྟོབས་
ཀྱིས་ཐོབ་པའི་ཕན་ཡོན། སེམས་དཔའི་སྦྱོར་བའི་ཡོན་ཏན་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་པ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཉན་ཐོས་སྦྱོར་བ་བསྒོམ་སྟོབས་ཀྱིས་ཐོབ་
370

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
པའི་ཕན་ཡོན་ཡིན་པའི་ཕྱིར། དེར་ཐལ། དེས་ཐོབ་པའི་ཡོན་ཏན་ཡིན་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར། ཁ་ཅིག སེམས་དཔའི་སྦྱོར་བ་བསྒོམས་སྟོབས་ཀྱིས་འཐོབ་པའི་ཕན་ཡོན། སེམས་དཔའི་
སྦྱོར་བའི་ཡོན་ཏན་གྱི་མཚན་ཉིད་ཟེར་ན། རྣམ་རྫོགས་སྦྱོར་བ་སྒོམ་པའི་ལམ་མ་ཞུགས་མེད་པར་ཐལ། དེ་ན།
རྣམ་རྫོགས་སྦྱོར་བ་བསྒོམས་པའི་ཕན་ཡོན་མེད་པའི་ཕྱིར། མ་གྲུབ་ན། དེ་འདྲའི་ཕན་ཡོན་ཆོས་ཅན། མཚོན་
བྱདེར་ཐལ། མཚན་ཉིད་དེའི་ཕྱིར། འདོད་ན། ལམ་ཞུགས་ཀྱི་ཡོན་ཏན་ཡིན་པར་ཐལ་ལོ། ། ཁ་ཅིག
སེམས་དཔའི་སྦྱོར་བའི་ཡོན་ཏན་ཡིན་ན། སེམས་དཔའི་ཡོན་ཏན་ཡིན་པས་ཁྱབ་ཟེར་ན། སེམས་དཔའི་སྦྱོར་
བ་བསྒོམས་སྟོབས་ཀྱིས་ཐོབ་པའི་སངས་རྒྱས་ཆོས་ཅན། དེར་ཐལ། དེའི་ཕྱིར། དེར་ཐལ། སངས་རྒྱས་ཡིན་
པའི་ཕྱིར། འདོད་ན། གནས་སྐབས་ཀྱི་ཡོན་ཏན་ཡིན་པར་ཐལ། འདོད་པའི་ཕྱིར། མ་ཁྱབ་ན། སངས་
རྒྱས་འཕགས་པ་དང་། བྱང་ཆུབ་སེམས་དཔའ་གཉིས་ལ་ཡོན་ཏན་རྒྱ་ཆེ་ཆུང་དང་མཐོ་དམན་གྱི་ཁྱད་པར་མེད་
པར་ཐལ། འདོད་པའི་ཕྱིར། འདོད་མི་ནུས་སོ། ། ་
གཉིས་པ་རང་ལུགས་ལ། སེམས་དཔའི་སྦྱོར་བ་ཐོབ་པའི་གང་ཟག་གིས་དེ་བསྒོམས་སྟོབས་ཀྱིས་ཐོབ་
པའི་ཕན་ཡོན། སེམས་དཔའི་སྦྱོར་བའི་ཡོན་ཏན་གྱི་མཚན་ཉིད། དེ་ལ་དེར་གྱུར་པའི་བདུད་ཀྱི་མཐུ་བཅོམ་པ་
དང་། སངས་རྒྱས་ཀྱིས་དགོངས་པ་དང་། སངས་རྒྱས་ཀྱིས་མངོན་སུམ་མཛད་པ་དང་། སངས་རྒྱས་ཀྱི་བྱང་
ཆུབ་དང་ཉེ་བ་དང་། དོན་ཆེན་པོ་ཉིད་དང་། ལུང་བསྟན་པའི་ཡུལ་དཔྱད་པ་དང་། ཟག་མེད་ཀྱི་ཡོན་ཏན་
རྫོགས་པར་བྱེད་པ་དང་། སྨྲ་བའི་སྐྱེས་བུ་ཆེན་པོར་འགྱུར་བ་དང་། བདུད་ཀྱིས་མི་ཕྱེད་པ་དང་། ཉན་རང་
དང་ཐུན་མོང་མ་ཡིན་པའི་དགེ་རྩ་བསྐྱེད་པ་དང་། གཞན་དོན་སྒྲུབ་པའི་དོན་སྒྲུབ་པ་དང༌། འབྲས་བུ་རྒྱ་ཆེན་
པོ་འཛིན་པ་དང་། སེམས་ཅན་གྱི་དོན་སྒྲུབ་པ་དང་། ཡུམ་ངེས་པར་འཐོབ་པར་འགྱུར་བའི་ཡོན་ཏན་དང་བཅུ་
བཞི་ཡོད་དོ། །
གཉིས་པ་སྐྱོན་ནི། སྐྱོན་ནི་བཅུ་ཚན་བཞིར་བཅས་པ། ། དྲུག་ཏུ་ངེས་པར་རྟོགས་པར་བྱ། ། ཞེས་
གསུངས་ཏེ། དོན་ནི། འགྲེལ་པར། ཚེགས་ཆེན་པོས་ཐོབ་པ་དང་། སྤོབས་པ་ཧ་ཅང་མྱུར་བ་དང་། ཞེས་པ་
ནས། དེ་ལྟར་ན་བཞི་བཅུ་རྩ་དྲུག་ཡིན་ནོ། ། ཞེས་པའི་བར་གསུང་། འཕྲོས་ནི། ཤེར་ཕྱིན་སྒོམ་པ་ལ་བར་དུ་
གཅོད་པ་ཇི་ལྟ་བུ་འབྱུང་། ཞེས་པ་ནས། བདུད་སྡིག་ཅན་སངས་རྒྱས་ཀྱི་ཆ་བྱད་དུ་འོངས་ནས། ཞེས་སོགས་
ཀྱི་བར་གྱི་མདོ་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་
ནི། ཤེས་བྱ་ཆོས་ཅན། རྣམ་རྫོགས་སྦྱོར་བ་སྐྱེ་བ་དང་གནས་པའི་སྐྱོན་ཞེ་དྲུག་ཡོད་དེ། དེ་འདྲའི་སྐྱོན་ནི་བཅུ་
371

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ །
ཚན་བཞི་དང་བཅས་པ་དང་དྲུག་ཏུ་ངེས་པར་རྟོགས་པར་བྱ་བའི་ཕྱིར། གཉིས་པ་མཐའ་དཔྱད་པ་ལ་དགག་
གཞག་གཉིས་ལས། དང་པོ་ལ། ཁ་ཅིག སྦྱོར་བ་སྐྱེ་བ་དང་གནས་པ་གང་རུང་ལ་གེགས་བྱེད། སེམས་
དཔའི་སྦྱོར་བའི་སྐྱོན་གྱི་མཚན་ཉིད་ཟེར་ན། དེ་མི་འཐད་པར་ཐལ། སེམས་དཔའི་སྦྱོར་བའི་སྐྱོན་མ་ཡིན་ཀྱང་
སྦྱོར་བ་སྐྱེ་བ་དང་གནས་པ་གང་རུང་ལ་གེགས་བྱེད་ཅིག་ཡོད་པའི་ཕྱིར། དེར་ཐལ། ཉན་ཐོས་ཀྱི་སྦྱོར་བ་སྐྱེ་བ་
ལ་གེགས་བྱེད་ཅིག་ཡོད་པའི་ཕྱིར། དེར་ཐལ། བྱང་ཆུབ་ཀྱི་སེམས་ཀྱིས་ཉན་ཐོས་ཀྱི་སྦྱོར་བ་སྐྱེ་བ་ལ་གེགས་བྱེད་
པའི་ཕྱིར། དེར་ཐལ། དེས་དེ་སྐྱེ་བ་འགོག་པའི་ཕྱིར། ཁ་ཅིག བྱང་སེམས་ཀྱི་ལམ་དང་སྦྱོར་བ་ལ་ལྟོས་པའི་
སྐྱོན་ཡིན་ན། སྐྱོན་ཡིན་པས་ཁྱབ་ཟེར་ན༔ ཉན་ཐོས་སློབ་པའི་རྒྱུད་ཀྱི་ཉན་ཐོས་ཀྱི་བྱང་ཆུབ་དོན་གཉེར་གྱི་
བསམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་རྒྱུད་ཀྱི་རང་བདེ་གཅིག་པུ་ཞི་བདེ་དོན་གཉེར་
གྱི་བློ་དེ་དེ་ལྟར་ཡིན་པས་ཕྱིར། འདོད་མི་ནུས་ཏེ། ཡོན་ཏན་ཡིན་པའི་ཕྱིར། དེར་ཐལ། ལམ་ཡིན་པའི་ཕྱིར།
གཉིས་པ་རང་ལུགས་ལ། སེམས་དཔའི་སྦྱོར་བ་སྐྱེ་བ་དང་གནས་པ་གང་རུང་ལ་གེགས་བྱེད་ཀྱི་ཆ་དང་།
སེམས་དཔའི་སྦྱོར་བའི་སྐྱོན་གྱི་མཚན་ཉིད།དེ་ལ་ཞེ་དྲུག་ཡོད་དེ། དེར་གྱུར་པའི་སྦྱོར་བའི་འགལ་རྐྱེན་རང་ལ་
བརྟེན་པ་ཉི་ཤུ། རང་གཞན་གང་རུང་ལ་བརྟེན་པ་ཉེར་གསུམ། གཞན་ལ་བརྟེན་པ་གསུམ་དང་བཅས་པ་ཡོད་
པའི་ཕྱིར། དང་པོ་ཉི་ཤུ་ཡོད་དེ། ཡུམ་གྱི་ཚིག་དོན་ཚོགས་ཆེན་པོས་འཐོབ་པ། སྤོབས་པ་ཧ་ཅང་མྱུར་བ།
ལུས་ཀྱི་གནས་ངན་ལེན། ཡིད་ཀྱི་གནས་ངན་ལེན། གྲགས་སྙེད་ཀྱིས་ཡུམ་འབྲི་བ། ཡུམ་ལས་ཕྱིར་ཕྱོགས་པ།
རྣམ་མཁྱེན་གྱི་རྒྱུ་ལ་མངོན་པར་ཞེན་པ་ཉམས་པ། ཡུམ་གྱི་རོ་མྱང་བ་ཉམས་པ། ཐེག་པའི་མཆོག་ཀུན་ཏུ་འཛིན་
པ་ཉམས་པ། ཆེད་དུ་བྱ་བ་ཉམས་པ་སྟེ་བཅུ་དང་། ཡང་རྣམ་མཁྱེན་ཐོབ་འདོད་ཀྱི་རྒྱུ་དང་འབྲས་བུ་འབྲེལ་བ་
ཉམས་པ། གོང་ན་མེད་པའི་སྐུ་གསུམ་གྱི་རྒྱུ་ལས་ཉམས་པ། ཡུལ་ལ་རྣམ་པར་རྟོག་པའི་སྤོབས་པ་མང་པོ་འབྱུང་
བ། ཡུམ་ཡི་གེར་བྲི་པ་ཙམ་ལ་ཞེན་པ། གནས་ལུགས་ལ་བདེན་པར་ཞེན་པ། ཡི་གེ་ལ་ཡུམ་དུ་མངོན་པར་ཞེན་
པ། ཡི་གེ་མེད་པ་ལ་དེར་ཞེན་པ། འདོད་པའི་ཡུལ་ཡིད་ལ་བྱེད་པ། རྙེད་བཀུར་སོགས་ལ་ཞེན་པ། བདུད་
ལས་ཀྱི་ལམ་ལ་འཇུག་པ་དང་བཅུ་སྟེ་ཉི་ཤུ་ཡོད་པའི་ཕྱིར། གཉིས་པ་ཡོད་དེ། ཉན་པ་པོ་ཡུམ་ལ་འདུན་ཀྱང་
འཆད་པ་པོ་སྙོམས་ལས་ཀྱིས་ཉམས་པ་དང་། གཉིས་ཀ་ཡུལ་གྱི་འདུན་པ་ཐ་དད་པའི་ཉམས་པ། འདོད་པ་མི་
མཉམ་པའི་ཉམས་པ། སྦྱངས་པའི་ཡོན་ཏན་མི་མཉམ་པ། དགེ་བ་ལ་དད་པ་མི་མཉམ་པ། སྦྱིན་པ་གཏོང་མི་
མཉམ་པ། སྦྱིན་འདོད་ཀྱང་ལེན་མི་འདོད་པ། ཡུམ་གྱི་དོན་གོ་མི་གོ་མི་མཉམ་པ། མཁས་མི་མཁས་མི་མཉམ་
པ། ཕྱིན་དྲུག་ལྡན་མི་ལྡན་གྱི་མི་མཉམ་པ་སྟེ་བཅུ་དང་། འཆད་པ་པོ་དང་ཉན་པ་པོ་གཉིས་ཐབས་ལ་མཁས་མི་
372

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
མཁས་མི་མཉམ་པ། མི་བརྗེད་པའི་གཟུངས་ཐོབ་མ་ཐོབ་མི་མཉམ་པ། ཡུམ་ཡི་གེར་འབྲི་འདོད་མི་འདོད་མི་
མཉམ་པ། སྒྲིབ་པ་དང་བྲལ་མ་བྲལ་མི་མཉམ་པ། གཞན་དོན་དུ་ངན་སོང་དུ་འགྲོ་མི་འདོད་པ། བདེ་འགྲོར་
འགྲོ་བ་ལ་ཆགས་པ། འཆད་པ་པོ་དང་ཉན་པ་པོ་གཉིས་འཁོར་ལ་དགའ་མི་འགའ་མི་མཉམ་པ། འཁོར་གྱི་གོ་
སྐབས་འབྱེད་མི་འབྱེད་པ། འཆད་པོ་ཟང་ཟིང་ཅུང་ཟད་འདོད་ཀྱང་། ཉན་པོས་སྦྱིན་མི་འདོད་པ། སྲོག་གི་
བར་ཆད་དུ་འགྱུར་པའི་ཕྱོགས་སུ་འགྲོ་འདོད་མི་མཉམ་པ་སྟེ་བཅུ་དང་། མུ་གེ་འབྱུང་བའི་ཕྱོགས་སུ་འགྲོ་འདོད་
མི་མཉམ་པ། ཆོམ་རྐུན་ཡོད་པའི་ཕྱོགས་སུ་འགྲོ་འདོད་མི་མཉམ་པ། བསོད་སྙོམས་སྟེར་བའི་ཁྱིམ་དུ་འཆད་པོ་
འགྲོ་འདོད་ཀྱང་ཉན་པོ་འགྲོ་མི་འདོད་པ་རྣམས་ཡོད་པའི་ཕྱིར། གསུམ་པ་ཡོད་དེ། བདུད་ཀྱི་ཆོས་དང་གང་
ཟག་སོ་སོར་འབྱེད་པ་དང་། ཡུམ་བཅོས་མ་སྒྲུབ་པ་དང་། བདུད་ཀྱི་སྤྲུལ་པ་ལ་དགའ་བ་དང་གསུམ་ཡོད་པའི་
ཕྱིར། དེ་དག་ནི་ཚིག་སྣ་བསྡུས་ཏེ་བརྗོད་ལ། ཞིབ་པར་ནི་གསེར་འཕྲེང་དང་རྣམ་བཤད་ལས་ཤེས་པར་
བྱའོ། ། །
གསུམ་པ་སྦྱོར་བའི་མཚན་ཉིད་བཤད་པ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །
དང་པོ་ནི། གང་གིས་མཚོན་ཏེ་མཚན་ཉིད་དུ། ། ཞེས་པ་ནས། ངོ་བོ་ཉིད་གང་མཚོན་བྱ་ཡང་། ། ཞེས་པའི་
བར་གསུངས་ཏེ། དོན་ནི་འགྲེལ་པར། བྱེད་པར་སྒྲུབ་པས་འདིས་སྦྱོར་བ་རྣམས་མཚོན་པར་བྱེད་པས་ན།
ཞེས་པ་ནས། རྣམ་པ་བཞིར་ཤེས་པར་བྱའོ། ། ཞེས་པའི་བར་གསུངས། འཕྲོས་ནི། ཤེར་ཕྱིན་གྱིས་དེ་
བཞིན་གཤེགས་པ་སྐྱོང་བ་དང་དེ་ལ་འཇིག་རྟེན་སྟོན་པ་ཡིན་པར་གསུངས་པ་ལས་འཕྲོས་སོ། ། འདིའི་སྐབས་
སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། འདིར་ལམ་ཤེར་ཕྱིན་གྱི་
རྣལ་འབྱོར་གྱི་མཚན་ཉིད་འཆད་པའི་རྒྱུ་མཚན་ཡོད་དེ། མཚོན་བྱེད་གང་གིས་ལམ་ཤེར་ཕྱིན་གྱི་རྣལ་འབྱོར་དུ་
མཚོན་ནུས་པ་དེ། དེའི་མཚན་ཉིད་དུ་ཤེས་པར་བྱ་བའི་ཆེད་ཡིན་པའི་ཕྱིར། མཚན་ཉིད་དེ་ལ་ཡང་རྣམ་པ་
གསུམ་ཡོད་དེ། མཁྱེན་གསུམ་སྦྱོར་བ་མཚོན་བྱེད་ཤེས་པའི་མཚན་ཉིད་དང་། ཉན་རང་གི་སྦྱོར་བ་ལས་ཁྱད་
པར་དུ་འཕགས་པའི་ཁྱད་པར་གྱི་མཚན་ཉིད་དང་ གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་
པའི་བྱེད་པའི་མཚན་ཉིད་དང་གསུམ་ཡོད་པའི་ཕྱིར། ངོ་བོ་ཉིད་ཀྱི་རྣལ་འབྱོར་བཅུ་དྲུག་བསྟན་པ་ལ་དགོས་པ་
ཡོད་དེ། སྦྱོར་བའི་ངོ་བོ་ཉིད་གང་ཡིན་པ་མཚོན་བྱ་དང་། མཚན་གཞི་ཡང་ཤེས་པར་བྱ་བའི་ཆེད་ཡིན་པའི་
ཕྱིར། ། གཉིས་པ་མཐའ་དཔྱད་པ་ལ་རྣམ་པ་གསུམ་ལས། དང་པོ་ལ། ཁ་ཅིག སྐབས་འདིར་བསྟན་པའི་
མཚན་ཉིད་ཡིན་ན། མཚན་ཉིད་ཡིན་པས་ཁྱབ་ཟེར་ན། སྐབས་འདིར་བསྟན་པའི་ཤེས་མཚན་ཆོས་ཅན།
373

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་ཐལ། དེའི་ཕྱིར། དེར་ཐལ། ཤེས་པ་ཞེས་པའི་སྐབས་ནས་བསྟན་པའི་མཚན་ཉིད་ཡིན་པའི་ཕྱིར།
འདོད་མི་ནུས་སོ། ། ཁ་ཅིག སྐབས་འདིར་དངོས་སུ་བསྟན་པའི་མཚན་མཚོན་གཉིས་འགལ་ཟེར་ན། དེ་མི་
འགལ་བར་ཐལ། སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་དེ་དེ་གཉིས་ཀ་ཡིན་པའི་ཕྱིར། དེར་ཐལ།
དེ་སྐབས་འདིར་བསྟན་པའི་མཚོན་བྱ་གང་ཞིག མཚན་ཉིད་ཡིན་པའི་ཕྱིར། དང་པོ་དེར་ཐལ། ངོ་བོ་ཉིད་
གང་མཚོན་བྱ་ཡང་། ། ཞེས་ཡང་གི་སྒྲ་སྨོས་པ་ལ་དགོས་པ་ཡོད་པའི་ཕྱིར། ཁ་ཅིག སེམས་དཔའི་ཡེ་ཤེས་
ཡིན་ན། ལམ་ཤེར་ཕྱིན་གྱི་རྣལ་འབྱོར་ཡིན་པས་ཁྱབ་ཟེར་ན། བདེན་འཛིན་གྱིས་བཅིངས་པའི་ཐེག་ཆེན་གྱི་
ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་ཐལ།
འདོད་པའི་ཕྱིར། འདོད་མི་ནུས་སོ། ། ཁ་ཅིག ཉོན་མོངས་རྟགས་དང་མཚན་མ་དང་། ཞེས་སོགས་ཀྱིས་
བསྟན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་དེ། སྐབས་འདིར་བསྟན་པའི་སེམས་དཔའི་ལམ་
ཤེར་ཕྱིན་གྱི་རྣལ་འབྱོར་གྱི་མཚོན་བྱ་ཡིན་ཟེར་ན། འོ་ན། སྐབས་འདིར་བསྟན་པའི་སེམས་དཔའི་ལམ་ཤེར་
ཕྱིན་གྱི་རྣལ་འབྱོར་དེ་མཚན་ཉིད་ཡིན་པར་ཐལ། འདོད་པའི་ཕྱིར། འདོད་ན། སྐབས་འདིར་བསྟན་པའི་
སེམས་དཔའི་རྣལ་འབྱོར་དེ་ཡང་མཚན་ཉིད་ཡིན་པར་ཐལ་ལོ། ། ཁ་ཅིག སེམས་དཔའི་མཁྱེན་གསུམ་སྦྱོར་
བ་མཚན་གཞི། རང་འབྲས་སངས་རྒྱས་སྐྱེད་བྱེད་ཡིན་པར་མཚོན། རང་འབྲས་མཁྱེན་གསུམ་གྱི་རྟོགས་པ་
བསྐྱེད་བྱེད་ཀྱི་སེམས་ དཔའི་སྦྱོར་བ་ཡིན་ པ་ ཞེས་ མཚོན་པ་ཡིན་ནོ། ། ཟེར་ན། དེ་མི་འཐད་ པར་ ཐལ།
མཁྱེན་གསུམ་སྦྱོར་བ་ཚད་མས་ངེས་པའི་གང་ཟག་ཡིན་ན། དེ་རང་འབྲས་སངས་རྒྱས་སྐྱེད་བྱེད་ཚད་མས་ངེས་
པའི་གང་ཟག་ཡིན་དགོས་པའི་ཕྱིར། ཁ་ཅིག སྦྱོར་བ་ཉི་ཤུ་མཚན་གཞི། ཆོས་སྐུའི་ཐུན་མོང་མ་ཡིན་པའི་རྒྱུའི་
སྦྱོར་བ་ཡིན་པར་མཚོན། ཆོས་སྐུ་སྐྱེད་བྱེད་ཀྱི་ཐུན་མོང་མ་ཡིན་པའི་རྒྱུའི་སྦྱོར་བ་ཞེས་མཚོན་པ་ཡིན་ཟེར་ན།
དེ་མི་འཐད་པར་ཐལ། ཆོས་སྐུའི་ཐུན་མོང་མ་ཡིན་པའི་རྒྱུའི་སྦྱོར་བ་མེད་པའི་ཕྱིར། དེར་ཐལ། ཆོས་སྐུའི་
རྒྱུའི་སྦྱོར་བ་མེད་པའི་ཕྱིར། དེར་ཐལ། དེའི་རྒྱུ་མེད་པའི་ཕྱིར། །
༈ གཉིས་པ་རང་ལུགས་ལ། ཉོན་མོངས་རྟགས་སོགས་ཀྱིས་དབེན་པའི་ངོ་བོ་ཉིད་ཀྱི་རྣལ་འབྱོར་བཅུ་
དྲུག་པོ་མཚན་གཞི། ལམ་ཤེར་ཕྱིན་གྱི་རྣལ་འབྱོར་ཡིན་པར་མཚོན། སྟོང་ཉིད་རྟོགས་པའི་ཤེས་རབ་དང་སྙིང་
རྗེ་ཁྱད་པར་ཅན་གྱིས་ཟིན་པའི་སེམས་དཔའི་ཡེ་ཤེས་ཡིན་པ། ཞེས་པའི་ཚུལ་གྱིས་མཚོན། ལམ་ཤེར་ཕྱིན་ལ་
བཞི་ཡོད་དེ། ཤེས་མཚན། ཁྱད་མཚན། བྱེད་མཚན། ངོ་བོ་ཉིད་མཚན་དང་བཞི་ཡོད་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག འདིར་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་དེ་
34

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
མཚན་ཉིད་ཀྱི་སྒོ་ནས་མ་བསྟན་པར་ཐལ། དེ་མཚོན་བྱའི་སྒོ་ནས་ བསྟན་ པའི་ཕྱིར། ཟེར་ན། མ་ཁྱབ།
འདོད་མི་ནུས་ཏེ། དེ་ངོ་བོ་ཉིད་མཚན་དུ་བསྟན་པའི་ཕྱིར། དེར་ཐལ། འགྲེལ་པ་ལས། མཚོན་པར་བྱ་བ་
ཡིན་པས་ངོ་བོ་ཉིད་ཀྱི་མཚན་ཉིད་དེ། མཚན་ཉིད་ནི་རྣམ་པ་བཞིར་ཤེས་པར་བྱའོ། ། ཞེས་གསུངས་པའི་ཕྱིར།
ཁ་ཅིག ཤེས་མཚན་ཡིན་ན། ལམ་ཤེར་ཕྱིན་གྱི་རྣལ་འབྱོར་ཡིན་དགོས་པར་ཐལ། དམ་བཅའ་འཐད་པའི་
ཕྱིར། འདོད་ན། ཉན་ཐོས་ཀྱི་བདེན་པ་མངོན་རྟོགས་ཆོས་ཅན། དེར་ཐལ། དེའི་ཕྱིར། དེར་ཐལ། ཤེས་
པ་གང་ཞིག མཚན་ཉིད་ཡིན་པའི་ཕྱིར། ཟེར་ན། མ་ཁྱབ། ཕྱི་མ་དེར་ཐལ། ཉན་ཐོས་ཀྱི་མཐོང་ལམ་གྱི་
མཚན་ཉིད་ཡིན་པའི་ཕྱིར། །
༈གཉིས་པ་རྒྱས་པར་བཤད་པ་ལ་བཞི། ཤེས་མཚན། ཁྱད་མཚན། བྱེད་མཚན། ངོ་བོ་ཉིད་མཚན་
ནོ། །དང་པོ་ལ་གསུམ། གཞི་ཤེས། ལམ་ཤེས། རྣམ་མཁྱེན་སྦྱོར་བའི་མཚན་ཉིད་དོ། ། དང་པོ་ནི། དེ་
བཞིན་བཤེགས་པ་འབྱུང་བ་དང་། ཞེས་པ་ནས། ཤེས་པའི་མཚན་ཉིད་བསྡུས་པ་ཡིན། ། ཞེས་པའི་བར་
གསུངས་ཏེ། དོན་ནི། འགྲེལ་པ་ལས། དེ་བཞིན་གཤེགས་པ་འབྱུང་བ་དང་། ། འཇིག་རྟེན་འཇིག་པ་མེད་
པ་དང་། ། ཞེས་པ་ནས། ཐམས་ ཅད་ཤེས་པ་ཉིད་ཀྱིས་བསྡུས་པ་ཡིན་ནོ། ། ཞེས་ པའི་བར་གསུངས།
འཕྲོས་ནི། ཤེས་རབ་ཀྱི་ཕ་རོལ་ཏུ་ཕྱིན་པ་འདིས་དེ་བཞིན་གཤེགས་པའི་སྟོབས་བཅུ་བསྐྱེད་དོ། ། ཞེས་པ་ནས།
རྣམ་པར་ཤེས་པ་རྣམས་ལ་བརྟེན་ཅིང་འབྱུང་བར་འགྱུར་རོ། ། ཞེས་བྱ་བར་རབ་ཏུ་མཁྱེན་ཏོ། ། ཞེས་པའི་
བར་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང༌། མཐའ་དཔྱད་པའོ། ། དང་པོ་ནི། ཤེས་
བྱ་ཆོས་ཅན། འདིར་ཐམས་ཅད་ཤེས་པ་ཉིད་ཀྱི་སྐབས་ཀྱི་ཤེས་པའི་མཚན་ཉིད་བཅུ་དྲུག་བསྡུས་ནས་བསྟན་པ་
ཡིན་ཏེ། དེ་བཞིན་གཤེགས་པ་འབྱུང་བ་ཤེས་པའི་སེམས་དཔའི་ཡེ་ཤེས་དང་། འཇིག་རྟེན་དོན་དམ་པར་
འཇིག་པ་མེད་པའི་བདག་ཉིད་དུ་ཤེས་པའི་སེམས་དཔའི་ཡེ་ཤེས་དང་། དེ་བཞིན་དུ་སེམས་ཅན་གྱི་སེམས་ཀྱི་
སྤྱོད་པ་དང་། གང་ཟག་གི་བདག་མེད་པ་ལ་སེམས་བསྡུས་པ་དང་། དེ་ལས་སེམས་ཕྱིར་ལྟས་པ་དང་། སེམས་
ནམ་མཁའ་དང་འདྲ་བར་མི་ཟད་པ་ཡི་རྣམ་པ་དང་། སེམས་འདོད་ཆགས་དང་བཅས་པ་སོགས་ཏེ་ཞེ་སྡང་གཏི་
མུག་དང་བཅས་པ་དང་། དེའི་ཤུགས་བསྟན་སེམས་འདོད་ཆགས་དང་བྲལ་བ་དང་། སེམས་ཀྱི་གནས་ལུགས་
རྒྱ་ཆེན་པོ་དང་། སེམས་སྒྱུ་མ་ལྟ་བུར་སྣང་བའི་ཆེན་པོར་གྱུར་པ་དང་། དོན་དམ་པའི་སེམས་ཚད་མེད་པ་དང་།
རྣམ་ཤེས་དབང་ཤེས་ཀྱི་ངོ་བོར་བསྟན་དུ་མེད་པ་དང་། སེམས་སྤྱན་ལྔས་བལྟར་མེད་པ་དང་། ཤེས་པ་དེ་ལ་
གཡོ་བ་དང་ལ་སོགས་པ་འདུ་བ་བཀྲམ་པ་བཅུམས་པ་བཞི་ཡོད་པར་ཤེས་པ་ཞེས་བྱ་བ་དང་། གཡོ་བ་སོགས་ཤེས་
375

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚུལ་དེ་ལས་གཞན་ཡང་གཡོ་བ་སོགས་དེ་དག་གི་རང་བཞིན་བདེན་པས་སྟོང་པ་དེ་བཞིན་ཉིད་ཀྱི་རྣམ་པར་ཤེས་
པ་དང་། ཐུབ་པས་དེ་བཞིན་ཉིད་རྟོགས་པ་དེ་གཞན་ལ་བསྟན་པ་ཤེས་པ་ཞེས་བྱ་བའི་སེམས་དཔའི་ཡེ་ཤེས་པ་དེ་
དང་བཅུ་དྲུག་ཡོད་པར་བསྟན་པའི་ཕྱིར། །
གཉིས་པ་མཐའ་དཔྱད་པ་ལ་གཉིས། དངོས་དང་། ལྟ་བ་བྱེ་བྲག་ཏུ་བཤད་པའོ། ། དང་པོ་ལ། ཁ་
ཅིག དེ་བཞིན་གཤེགས་པ་འབྱུང་བ་སོགས་ཡུལ་བཅུ་དྲུག་པོ་གང་རུང་རྟོགས་པའི་སེམས་དཔའི་ཡེ་ཤེས།
སེམས་དཔའི་གཞི་ཤེས་སྦྱོར་བའི་མཚན་ཉིད་ཟེར་ན། བྱང་སེམས་འཕགས་པའི་རྒྱུད་ཀྱི་དེ་བཞིན་གཤེགས་པ་
འབྱུང་བར་རྟོགས་པའི་ཐེག་ ཆེན་ སེམས་ བསྐྱེད་ཆོས་ཅན། མཚོན་བྱ་དེར་ཐལ། མཚན་ ཉིད་ དེའི་ཕྱིར།
འདོད་ན། དེ་ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ་ཐེག་ཆེན་
སེམས་བསྐྱེད་ཡིན་པའི་ཕྱིར། གཞན་ཡང་། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་
མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་དམན་གྱི་རྟོགས་རིགས་
སུགནས་པའི་སེམས་དཔའི་ཡེ་ཤེས་ཡིན་པའི་ཕྱིར། འདོད་ན། མི་འཐད་པར་ཐལ། ཆོས་ཅན་དེའི་ཕྱིར།
ཁ་ཅིག སྐབས་འདིར་དངོས་སུ་བསྟན་པའི་སེམས་དཔའི་ཡེ་ཤེས་ཡིན་ན། སེམས་དཔའི་གཞི་ཤེས་སྦྱོར་བ་
ཡིན་པས་ཁྱབ་ཟེར་ན། འཇིག་རྟེན་དོན་དམ་པར་མི་འཇིག་པར་མངོན་སུམ་དུ་རྟོགས་པའི་ཐེག་ཆེན་གྱི་མཐོང་
ལམ་ཆོས་ཅན། དེར་ཐལ། དེའི་ཕྱིར། དེར་ཐལ། འཇིག་རྟེན་འཇིག་མེད་བདག་ཉིད་དང་། ། ཞེས་པའི་
དངོས་བསྟན་གྱི་སེམས་དཔའི་ཡེ་ཤེས་ཡིན་པའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་གནས་པར་
ཐལ་ལོ། ། ཁ་ཅིག སེམས་དཔའི་གཞི་ཤེས་སྦྱོར་བ་ཡིན་ན། སྐབས་འདིར་དངོས་སུ་བསྟན་པའི་སེམས་
དཔའི་གཞི་ཤེས་སྦྱོར་བ་ཡིན་པས་ཁྱབ་ཟེར་ན། གཟུགས་ཕྱི་རོལ་དོན་གྱིས་སྟོང་པ་མངོན་སུམ་དུ་རྟོགས་པའི་
ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ། ཆོས་ཅན་དེའི་
ཕྱིར། ཁ་ཅིག དེ་བཞིན་གཤེགས་པ་འབྱུང་བ་སོགས་ཡུལ་བཅུ་དྲུག་པོ་གང་རུང་རྟོགས་པའི་ཐེག་ཆེན་གྱི་གཞི་
ཤེས་ཡིན་ན།སྐབས་འདིར་དངོས་སུ་བསྟན་པའི་གཞི་ཤེས་ཡིན་པས་ཁྱབ་ཟེར་ན། གང་ཟག་གི་བདག་མེད་
མངོན་སུམ་དུ་རྟོགས་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། དེར་ཐལ། སངས་རྒྱས་འཕགས་
པའི་རྒྱུད་ཀྱི་གཞི་ ཤེས་ ཡིན་པའི་ ཕྱིར། འདོད་ན། སེམས་དཔའི་ ཡེ་ཤེས་ཡིན་པར་ ཐལ། འདོད་ པའི་
ཕྱིར། །
༈ གཉིས་པ་རང་ལུགས་ལ། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་
376

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
རྣལ་འབྱོར་བཅུ་དྲུག་པོའི་ནང་ཚན་གྱི་དང་པོ་བཞི་མཚན་གཞི། སྐབས་འདིར་དངོས་སུ་བསྟན་པའི་སེམས་
དཔའི་གཞི་ཤེས་སྦྱོར་བ་ཡིན་པར་མཚོན། གཞི་ཤེས་པའི་ཤེར་ཕྱིན་ལ་བརྟེན་ནས་དེ་བཞིན་གཤེགས་པ་འབྱུང་
བ་སོགས་ཡུལ་བཅུ་དྲུག་པོ་གང་རུང་རྟོགས་པའི་ཤེས་རབ་ཀྱིས་ཟིན་ཅིང་། ཉན་ཐོས་ཀྱི་རྟོགས་རིགས་སུ་གནས་
པའི་སེམས་དཔའི་ཡེ་ཤེས་ཡིན་པ། ཞེས་མཚོན། འདིར་བསྟན་པའི་སེམས་དཔའི་གཞི་ཤེས་སྦྱོར་བ་དེ་ལ་སྔར་
བཤད་པ་ལྟར་ཟིན་བྱེད་ཀྱི་དབྱེ་བས་བཅུ་དྲུག་ཡོད་དོ། །
༈ གསུམ་པ་རྩོད་པ་སྤོང་པ་ལ། ཁ་ཅིག ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་
བོ་ཉིད་ཀྱི་རྣལ་འབྱོར་དང་པོ་བཞི་པོ་དེ་སེམས་དཔའི་གཞི་ཤེས་སྦྱོར་བ་ཡིན་པར་ཐལ། ཁྱོད་ཀྱི་མཚོན་སྦྱོར་
འཐད་པའི་ཕྱིར། འདོད་ན། འཇིག་རྟེན་དོན་དམ་པར་འཇིག་པ་མེད་པར་མངོན་སུམ་དུ་རྟོགས་པའི་ཐེག་
ཆེན་གྱི་མཐོང་ལམ་དེ་ཡང་སེམས་དཔའི་གཞི་ཤེས་སྦྱོར་བ་ཡིན་པར་ཐལ། འདོད་པ་གང་ཞིག དེ་སེམས་
དཔའི་ངོ་བོ་ཉིད་ཀྱི་རྣལ་འབྱོར་དང་པོ་བཞི་པོ་གང་རུང་ཡིན་པའི་ཕྱིར། ཕྱི་མ་དེར་ཐལ། དེ་འཇིག་རྟེན་འཇིག་
མེད་ཅེས་པའི་དངོས་བསྟན་གྱི་སེམས་དཔའི་སྦྱོར་བ་ཡིན་པའི་ཕྱིར། ཟེར་ན། སྐྱོན་མེད་དེ། དེའི་དངོས་
བསྟན་གྱི་ཟིན་བྱེད་སེམས་དཔའི་ཡེ་ཤེས་ཡིན་ཀྱང་། ངོ་བོ་ཉིད་ཀྱི་རྣལ་འབྱོར་དང་པོ་བཞི་གང་རུང་མ་ཡིན་པའི་
ཕྱིར། ཕྱི་མ་དེར་ཐལ། དེ་བཞི་པོ་གང་རུང་ལ་གཞི་ཤེས་ཀྱིས་ཁྱབ་པའི་ཕྱིར། ། །
༈ གཉིས་པ་ལྟ་བ་བྱེ་བྲག་ཏུ་བཤད་པ་ནི། འགྲེལ་པར་གསལ་བར་མ་གསུངས་ཀྱང་གསེར་འཕྲེང་དང་།
རྣམ་བཤད་ལས་བཤད་པ་བཞིན་འདིར་བརྗོད་པ་ནི། འདི་ལ་གསུམ་ལས། དང་པོ་ལ་ཁ་ཅིག བདག་དང་
འཇིག་རྟེན་རྟག་པར་ལྟ་བ། མི་རྟག་པར་ལྟ་བ། གཉིས་ཀར་ལྟ་བ། གཉིས་ཀ་མ་ཡིན་པར་ལྟ་བ་བཞི་སྔོན་གྱི་
མཐའ་ལ་བརྟེན་པའི་ལུང་མ་བསྟན་གྱི་ལྟ་ངན་ཡིན་ནོ། ། ཟེར་ན། འོ་ན། བདག་དང་འཇིག་རྟེན་རྟག་མི་
རྟག་གང་རུང་དུ་ལྟ་མི་རིགས་པར་ཐལ། དེ་རྟག་པར་ཡང་ལྟ་མི་རིགས། མི་རྟག་པར་ཡང་ལྟ་མི་རིགས་པའི་
ཕྱིར། ཕྱི་མ་དེར་ཐལ། དེར་ལྟ་བ་ལུང་མ་བསྟན་གྱི་ལྟ་ངན་ཡིན་པའི་ཕྱིར། རྟགས་ཁས། འདོད་ན། བདག་
དང་འཇིག་རྟེན་ཆོས་ཅན། རྟག་མི་རྟག་གང་རུང་དུ་ལྟ་རིགས་པར་ཐལ། དེ་གང་རུང་དུ་འཛིན་རིགས་པའི་
ཕྱིར། དེར་ཐལ། དེ་གང་རུང་ཡིན་པའི་ཕྱིར། དེར་ཐལ། གཞི་གྲུབ་པའི་ཕྱིར། གཞན་ཡང་། བདག་དང་
འཇིག་རྟེན་རྟག་མི་རྟག་གང་རུང་དུ་ལྟ་རིགས་པར་ཐལ། དེ་མི་རྟག་པར་ལྟ་རིགས་པའི་ཕྱིར། དེ་དེར་ཐལ།
དེ་མི་རྟག་པ་ཡིན་པའི་ཕྱིར། ཁྱབ་སྟེ། འཇིག་རྟེན་མི་རྟག་པར་ལྟ་བའི་ལྟ་བ་དེ་ལྟ་བ་རྣམ་དག་ཡིན་པའི་ཕྱིར།
དེར་ཐལ། འདུས་བྱས་མི་རྟག་པར་ལྟ་བའི་ལྟ་བ་དེ་ལྟ་བ་རྣམ་དག་ཡིན་པའི་ཕྱིར། གཞན་ཡང་། བདག་དང་
377

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཇིག་རྟེན་རྟག་མི་རྟག་གཉིས་ཀ་མ་ཡིན་པར་ལྟ་མི་རིགས་པར་ཐལ། དམ་བཅའ་འཐད་པའི་ཕྱིར། འདོད་ན།
དེ་རིགས་པར་ཐལ། དེ་དེ་གཉིས་ཀ་མ་ཡིན་པར་འཛིན་རིགས་པའི་ཕྱིར། དེར་ཐལ། དེ་དེ་གཉིས་ཀ་མ་ཡིན་
པའི་ཕྱིར། དེར་ཐལ། བདག་མེད་ཡིན་པའི་ཕྱིར། ཁ་ཅིག དེ་བཞིན་གཤེགས་པ་གྲོངས་ཕན་ཆད་འབྱུང་
བར་ལྟ་བ་མི་འབྱུང་བར་ལྟ་བ་སོགས་བཞི་པོ་དེ། མྱང་འདས་ཀྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་ངན་
ཡིན་ཟེར་ན། འོ་ན། དེ་བཞིན་གཤེགས་པ་གྲོངས་ཕན་དུ་མི་འབྱུང་བར་ལྟ་བ་དང་། འབྱུང་མི་འབྱུང་གཉིས་
ཀ་མ་ཡིན་པར་ལྟོ་བ་དེ་ལུང་མ་བསྟན་གྱི་ལྟ་ངན་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་
བཞིན་གཤེགས་པ་གྲོངས་ཕན་ཆད་དུ་མི་འབྱུང་བ་མ་ཡིན་པར་ཐལ། འདོད་པའི་ཕྱིར། འདོད་ན། དེར་
འབྱུང་བར་ཐལ། འདོད་པའི་ཕྱིར། འདོད་ན། དེ་བཞིན་གཤེགས་པ་གྲོངས་པ་ཡོད་པར་ཐལ་ལོ། ། གཞན་
ཡང་། དེ་བཞིན་གཤེགས་པ་གྲོངས་ཕན་ཆད་དུ་འབྱུང་མི་འབྱུང་གཉིས་ཀ་མ་ཡིན་པར་ལྟ་མི་རིགས་པར་ཐལ།
དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ལྟར་ལྟ་རིགས་པའི་ཕྱིར། དེར་ཐལ། དེ་དེ་གཉིས་ཀ་མ་
ཡིན་པའི་ཕྱིར། རྟགས་སླའོ། །
གཉིས་པ་རང་གི་ལུགས་ལ། འདིར་བསྟན་ལུང་མ་བསྟན་བཅུ་བཞིའི་ཁྱད་པར་ཡོད་དེ། ཕྱི་རོལ་པའི་
རྒྱུད་ཀྱི་གང་ཟག་གི་བདག་དང་འཇིག་རྟེན་རྟག་པར་ལྟ་བ། མི་རྟག་པར་ལྟ་བ། རང་བཞིན་རྟག་ལ་གནས་
སྐབས་མི་རྟོག་པར་ལྟ་བ། གཉིས་ཀ་མ་ཡིན་པའི་ཆོས་སུ་ལྟ་བ་རྣམས་ནི་སྔོན་གྱི་མཐའ་ལ་བརྟེན་པའི་ལུང་མ་
བསྟན་གྱི་ལྟ་ངན་དང་། དེའི་རྒྱུད་ཀྱི་གང་ཟག་གི་བདག་དང་འཇིག་རྟེན་མཐའ་དང་ལྡན་པ་སྐྱེ་བ་ཕྱི་མར་མི་
འཇུག་པའི་ཆོས་སུ་ལྟ་བ་དང་། མཐའ་དང་མི་ལྡན་པ་ཕྱི་མར་འཇུག་པར་ལྟ་བ། གནས་སྐབས་མི་འཇུག་ཅིང་
སྤྱིར་འཇུག་པར་ལྟ་བ། གཉིས་ཀ་མ་ཡིན་པའི་ཆོས་སུ་ལྟ་བ་རྣམས་ནི་མྱང་འདས་ཀྱི་མཐའ་ལ་བརྟེན་པའི་ལུང་མ་
བསྟན་གྱི་ལྟ་ངན་དང་། དེའི་རྒྱུད་ཀྱི་གང་ཟག་གི་བདག་གི་གྲོལ་པ་པོ་གྲོངས་ཕན་ཆད་འབྱུང་བར་ལྟ་བ། མི་
འབྱུང་བའི་ཆོས་སུ་ལྟ་བ། འབྱུང་མི་འབྱུང་གཉིས་ཀར་ལྟ་བ། གཉིས་ཀ་མ་ཡིན་པའི་ཆོས་སུ་ལྟ་བ་རྣམས་ནི་
མྱང་འདས་ཀྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་ངན་དང་། གང་ཟག་གི་བདག་དང་ཕུང་པོ་རྫས་གཅིག་
ཏུ་ལྟ་བ་དང་། རྫས་ཐ་དད་དུ་ལྟ་བ་ནི་ལུས་སྲོག་ལ་བརྟེན་པའི་ལུང་མ་བསྟན་གྱི་ལྟ་ངན་དང་བཅུ་བཞི་ཡོད་པའི་
ཕྱིར། དེ་དག་གང་ལ་གཙོ་ཆེ་བའི་ཁྱད་པར་ཡོད་དེ། གང་ཟག་གི་བདག་དང་འཇིག་རྟེན་རྟག་པར་ལྟ་བ་ དེ་
མཐའ་དང་མི་ལྡན་པ་ཕྱི་མར་འཇུག་པར་ལྟ་བ། དེ་གྲོངས་ཕན་ཆད་འབྱུང་བར་ལྟ་བ་དང་། དེ་དང་ཕུང་པོ་
རྫས་ཐ་དད་དུ་ལྟ་བ་རྣམས་ནི་ཕྱི་རོལ་གྲངས་ཅན་པ་ལ་གཙོ་ཆེ་ཞིང་། ཡུལ་ལ་སྒྲུབ་པའི་རྣམ་པས་འཇུག་པས་
378

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
གཡོ་བའི་ལྟ་བ་དང་། གང་ཟག་གི་བདག་དང་འཇིག་རྟེན་མི་རྟག་པར་ལྟ་བ། དེ་མཐའ་དང་ལྡན་པ་ཕྱི་མར་མི་
འཇུག་པའི་ཆོས་སུ་ལྟ་བ། དེ་གྲོངས་ཕན་ཆད་མི་འབྱུང་བའི་ཆོས་སུ་ལྟ་བ་རྣམས་ནི་ཕྱི་རོལ་རྒྱང་ཕན་པ་ལ་གཙོ་
ཆེ་ཞིང་། ཡུལ་ལ་དགག་པའི་རྣམ་པས་འཇུག་པས་འདུ་བའི་ལྟ་བ་དང་། མཐའ་དེ་དག་གཉིས་ཀ་ཡིན་པའི་
ཕྱིར་ལྟ་བ་རྣམས་ནི་ཕྱི་རོལ་གཅེར་བུ་པ་ལ་གཙོ་ཆེ་ཞིང་། དགག་སྒྲུབ་ཆ་མཉམ་པའི་རྣམ་པས་འཇུག་པས་བཀྲམ་
པའི་ལྟ་བ་དང་། མཐའ་དེ་དག་གང་དུ་ཡང་བརྗོད་དུ་མེད་པ་གཉིས་ཀ་མ་ཡིན་པའི་ཆོས་སུ་ལྟ་བ་རྣམས་ནི་ཕྱི་
རོལ་གནས་མ་བུ་བ་ལ་གཙོ་ཆེ་ཞིང་། དགག་སྒྲུབ་གཉིས་ཀ་འགོག་པའི་རྣམ་པས་འཇུག་པས་བཅུམས་པའི་ལྟ་བ་
དང་། གང་ཟག་གི་བདག་དང་ཕུང་པོ་རྫས་གཅིག་ཏུ་ལྟ་བ་ནི་ཕྱི་རོལ་བྱེ་བྲག་པ་ལ་གཙོ་ཆེ་བར་འཇོག་པའི་ཕྱིར་
རོ། ། ཕྱི་རོལ་པའི་རྒྱུད་ཀྱི་ལུང་མ་བསྟན་གྱི་ལྟ་ངན་བཅུ་བཞི་པོ་ཆོས་ཅན། ཁྱོད་ལ་ལུང་མ་བསྟན་གྱི་ལྟ་ངན་
ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་ཀུན་ནས་བསླངས་ཏེ་མུ་སྟེགས་བྱེད་རྣམས་ཀྱིས་སྟོན་པ་ལ་གང་
ཟག་གི་བདག་དང་འཇིག་རྟེན་རྟག་གམ་མི་རྟག་ཅེས་དྲིས་པའི་དྲི་བ་དེ་ལ་སྟོན་པས་ལན་སྟོན་མི་རུང་བར་
དགོངས་ནས་ལན་མ་བསྟན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ལན་སྟོན་མི་རུང་བའི་རྒྱུ་མཚན་ཡོད་
དེ། ཕྱི་རོལ་པ་དེ་དག་གིས་གང་ཟག་གི་བདག་ལས་བརྩམས་ཏེ་དྲིས་པ་ཡིན་པས་གང་ཟག་གི་བདག་ལ་རྟག་མི་
རྟག་སོགས་ཀྱི་དབྱེ་བ་མི་འཐད་པས་ཁྱད་གཞི་མེད་པའི་ཁྱད་ཆོས་དྲིས་པ་ཡིན་པའི་ཕྱིར། །
གསུམ་པ་རྩོད་པ་སྤོང་པ་ལ། ཁ་ཅིག འདིར་བསྟན་ལུང་མ་བསྟན་གྱི་ལྟ་ངན་བཅུ་བཞི་པོ་དེ་སྟོན་པས་
ལུང་དུ་མ་བསྟན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར་ན། མ་ཁྱབ། འདོད་མི་ནུས་ཏེ། དེ་སངས་
རྒྱུས་ཀྱིས་ལུང་ལས་བསྟན་པའི་ཕྱིར། དེར་ཐལ། དེ་མདོ་ལས་བསྟན་པའི་ཕྱིར། དེར་ཐལ། མདོའི་བརྗོད་བྱ་
ཡིན་པའི་ཕྱིར། དེར་ཐལ། གཞི་གྲུབ་པའི་ཕྱིར། ཁ་ཅིག དེ་ལུང་ལས་མ་བསྟན་པར་ཐལ། དེ་དག་ལུང་མ་
བསྟན་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེ་དག་དགེ་མི་དགེ་ལུང་མ་བསྟན་གསུམ་པོ་
གང་རུང་གང་ཞིག གཞན་གཉིས་གང་རུང་མ་ཡིན་པའི་ཕྱིར། ཁ་ཅིག ཕྱི་རོལ་པའི་རྒྱུད་ཀྱི་བདག་དང་
འཇིག་རྟེན་བདེན་པར་ལྟ་བའི་ལྟ་བ་དེ་འདིར་བསྟན་ལུང་མ་བསྟན་གྱི་ལྟ་ངན་བཅུ་བཞི་བོ་གང་རུང་ཡིན་པར་
ཐལ། དེའི་རྒྱུད་ཀྱི་བདག་དང་འཇིག་རྟེན་གང་ཟག་གི་བདག་ཏུ་བདེན་པར་ལྟ་བའི་ལྟ་བ་དེ། འདིར་བསྟན་
ལུང་བསྟན་གྱི་ལྟ་ངན་བཅུ་བཞི་པོ་གང་རུང་ཡིན་པའི་ཕྱིར། ཟེར་ན། མ་ཁྱབ། འདོད་ན། མི་འཐད་པར་
ཐལ། ལྟ་བ་དེའི་ཞེན་ཡུལ་གྱི་སྟོང་པར་རྟོགས་པའི་སེམས་དཔའི་ཡེ་ཤེས་དེ། སེམས་དཔའི་གཞི་ཤེས་སྦྱོར་བ་མ་
ཡིན་པའི་ཕྱིར། དེར་ཐལ། དེ་སྟོང་ཉིད་རྟོགས་པའི་ཡེ་ཤེས་ཡིན་པའི་ཕྱིར། དེར་ཐལ། བདག་དང་འཇིག་
379

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟེན་བདེན་པར་མེད་པ་སྟོང་ཉིད་ཡིན་པའི་ཕྱིར། གཞང་ཡང་། དེ་མི་འཐད་པར་ཐལ། དེ་འདྲའི་ལྟ་བ་དེ་ལྟ་
བ་ལྷན་སྐྱེས་ཡིན་པའི་ཕྱིར། ཁྱབ་སྟེ། འདིར་བསྟན་ལྟ་ངན་བཅུ་བཞི་པོ་གང་རུང་ཡིན་ན ལྟ་བ་ཀུན་
བཏགས་ཡིན་དགོས་པའི་ཕྱིར། ཁ་ཅིག བདག་གི་བདག་དང་ཕུང་པོ་སྐྱེ་བ་ཕྱི་མར་མི་འཇུག་པར་ཐལ། དམ་
བཅའ་འཐད་པའི་ཕྱིར། འདོད་ན། དེ་འཇུག་པར་ཐལ། བདག་དང་ཕུང་པོ་སྐྱེ་བ་ཕྱི་མར་འཇུག་པའི་ཕྱིར།
དེར་ཐལ། བདག་སྐྱེ་བ་ཕྱི་མར་འཇུག་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། གང་ཟག་སྐྱེ་བ་
ཕྱི་མར་འཇུག་པའི་ཕྱིར། དེར་ཐལ། དེ་སྐྱེ་བ་ཕྱི་མར་འགྲོ་བའི་ཕྱིར། ཁ་ཅིག ཕུང་པོ་སྐྱེ་བ་ཕྱི་མར་འཇུག་
པར་ཐལ། མདུན་གྱི་སྐྱེས་བུའི་ཕུང་པོ་སྐྱེ་བ་ཕྱི་མར་འཇུག་པའི་ཕྱིར་ན། རྣམ་པ་གཅིག་ཏུ་མ་ཁྱབ། མ་གྲུབ་ན་
དེར་ཐལ། དེའི་རྣམ་ཤེས་ཀྱི་ཕུང་པོ་སྐྱེ་བ་ཕྱི་མར་འཇུག་པའི་ཕྱིར་ན། མ་ཁྱབ། ཁ་ཅིག བདག་རྟག་པར་ལྟ་
བའི་ལྟ་བ་དེ་འདིར་བསྟན་ལུང་མ་བསྟན་གྱི་ལྟ་ངན་ཡིན་པར་ཐལ། དེ་ལུང་མ་བསྟན་གྱི་ལྟ་ངན་ཡིན་པའི་ཕྱིར།
ཟེར་ན། མ་ཁྱབ། འདོད་མི་ནུས་སོ། །
གཉིས་པ་ལམ་ཤེས་སྦྱོར་བ་ནི། སྟོང་ཉིད་མཚན་མ་མེད་བཅས་དང་། ཞེས་པ་ནས། ཤེས་པའི་མཚན་
ཉིད་ཡིན་པར་བཞེད། ། ཅེས་པའི་བར་གསུངས་ཏེ། དོན་ནི། འགྲེལ་པར། སྟོང་པ་ཉིད་དང་མཚན་མ་
མེད་པ་དང་། ༑ ཞེས་པ་ནས། ལམ་ཤེས་པ་ཉིད་ཀྱིས་བསྡུས་པ་ཡིན་ནོ། ། ཞེས་པའི་བར་གསུངས། འཕྲོས་
ནི། ལྷའི་བུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདིའི་མཚན་ཉིད་ནི་སྟོང་པ་ཉིད་དོ་མཚན་མ་མེད་པའི་སྨོན་
པ་མེད་པའོ། ། ཞེས་པ་ནས། དེ་དག་ནི་དེ་བཞིན་གཤེགས་པས་མཚན་ཉིད་མེད་པར་མངོན་པར་རྫོགས་པར་
སངས་རྒྱས་སོ། ། ཞེས་པའི་བར་གྱི་མདོ་ལས་འཕྲོས་སོ། ། འདིའི་སྐབས་སུ་གཉིས་ལས། ཚིག་དོན་དང་།
མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། སེམས་དཔའི་ལམ་ཤེས་སྦྱོར་བ་བཅུ་དྲུག་ཡོད་དེ།
ལམ་ཤེས་པའི་ཤེར་ཕྱིན་ལ་བརྟེན་ནས་བདེན་པར་གྲུབ་པའི་ངོ་བོ་སྟོང་པ་ཉིད་དང་། རྒྱུ་ལ་དོན་དམ་པར་མཚན་
མ་མེད་པ་དང་བཅས་པ་དང་། འབྲས་བུ་ལ་དོན་དམ་པར་སྨོན་པ་རྣམ་པར་སྤངས་པ་སྟེ་མེད་པར་རྟོགས་པའི་
སེམས་དཔའི་ཡེ་ཤེས་གསུམ་དང་། དེ་བཞིན་དུ་ཆོས་ཐམས་ཅད་དོན་དམ་པར་སྐྱེ་བ་མེད་པ་དང་། འགག་པ་
མེད་པ་དང༌། སོགས་སྒྲས་བསྡུས་པ་ནི་ཀུན་ནས་ཉོན་མོངས་པ་མེད་པ་དང༌། རྣམ་པར་བྱུང་བ་མེད་པ་དང་།
དོན་དམ་པར་སྤང་བྱའི་དངོས་པོ་མེད་པ་དང་། བདེན་གྲུབ་ཀྱིས་སྟོང་པའི་ངོ་བོ་ཉིད་དང་། དོན་དམ་པར་
རྟེན་མེད་པ་དང་། ནམ་མཁའི་མཚན་ཉིད་དེ་དྲུག་དང་། ཆོས་ཉིད་གཞན་དུ་རྣམ་པར་འཁྲུགས་པ་མེད་པ་
དང་། བློ་སྔོན་དུ་བཏང་ནས་འདུ་མི་བྱེད་པ་དང་། མཚན་ཉིད་དང་མཚན་གཞིའི་རབ་དབྱེ་ལ་རྣམ་པར་མི་
380

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
རྟོག་པ་དང་། མཚན་ཉིད་ཀྱི་རབ་ཏུ་དབྱེ་བ་དང་། དོན་དམ་པར་མཚན་ཉིད་མེད་པ་ཉིད་དུ་རྟོགས་པའི་
སེམས་དཔའི་ཡེ་ཤེས་དང་བཅུ་དྲུག་ཡོད་པའི་ཕྱིར། ཤེས་བྱ་ཆོས་ཅན། ཤེས་པའི་མཚན་ཉིད་ལས་ཤེས་པ་ཉིད་
ཀྱི་སྐབས་ཀྱིས་བསྡུས་པ་ཡིན་པར་བཞེད་དེ། སྔར་བཤད་པ་འདི་རྣམས་ཀྱིས་མཚོན་པའི་སྒོ་ནས་བསྡུས་པ་ཡིན་
པར་བཞེད་པའི་ཕྱིར། ། །
གཉིས་པ་མཐའ་དཔྱད་པ་ལ་དགག་གཞག་གཉིས་ལས། དང་པོ་ལ། ཁ་ཅིག གཞན་དོན་བྱ་དཀའ་བ་
སོགས་སྒྲུབ་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བར་པ་ལྔ་པོ་དེ་མཚན་གཞི། སེམས་དཔའི་ལམ་ཤེས་
སྦྱོར་བ་ཡིན་པར་མཚོན། སྟོང་ཉིད་མཚན་མེད་སོགས་ཡུལ་བཅུ་དྲུག་པོ་གང་རུང་རྟོགས་པའི་སེམས་དཔའི་ཡེ་
ཤེས་ཡིན་པ་ཞེས་མཚོན་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། སེམས་དཔའི་ཡེ་ཤེས་ཡིན་པའི་ཕྱིར། འདོད་ན། རང་ཡུལ་ཀུན་རྫོབ་ཀྱི་
རྣམ་པ་ཤར་བའི་སེམས་དཔའི་ཡེ་ཤེས་ཡིན་པར་ཐལ། འདོད་པའི་ཕྱིར། གཞན་ཡང་། གང་ཟག་གི་བདག་
མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། སྟོང་ཉིད་མཚན་མེད་སོགས་ཡུལ་བཅུ་དྲུག་པོ་གང་རུང་གང་ཟག་གི་བདག་མེད་ཕྲ་མོ་ཡིན་པར་ཐལ་
ལོ། །
གཉིས་པ་རང་ལུགས་ལ། གཞན་དོན་བྱ་དཀའ་བ་སོགས་སྒྲུབ་པའི་སེམས་དཔའི་ངོ་བོ་ཉིད་ཀྱི་རྣལ་
འབྱོར་བར་པ་ལྔ་པོ་དེ་མཚན་གཞི། སྐབས་འདིར་བསྟན་པའི་སེམས་དཔའི་ལམ་ཤེས་སྦྱོར་བ་ཡིན་པར་མཚོན།
སྟོང་ཉིད་མཚན་མེད་སོགས་ཡུལ་བཅུ་དྲུག་པོ་གང་རུང་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་
ཡིན་པ་ཞེས་མཚོན་ནོ། ། གསུམ་པ་རྣམ་མཁྱེན་སྦྱོར་བ་ནི། དེ་ནི་ཉིད་ཀྱི་ཆོས་བརྟེན་ནས། ཞེས་པ་ནས།
ཤེས་པའི་མཚན་ཉིད་ཅེས་བཤད་དོ། ། ཞེས་ པའི་བར་གསུངས་ཏེ། དོན་ནི། འགྲེལ་པར། དེ་བཞིན་
གཤེགས་པ་ཉིད་ཀྱི་ཆོས་ལ་མངོན་པར་བརྟེན་ནས་གནས་པ་དང་། ཞེས་པ་ནས། ཐམས་ཅད་མཁྱེན་པ་ཉིད་
ཀྱིས་བསྡུས་པ་ཡིན་ནོ། ། ཞེས་པའི་བར་གསུང་། འཕྲོས་ནི། དེ་བཞིན་གཤེགས་པ་རྣམས་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་ལ་བརྟེན་ཅིང་གནས་སོ། ། ཞེས་པ་ནས། ཤེར་ཕྱིན་ནི་དེ་བཞིན་གཤེགས་པ་ལ་འཇིག་རྟེན་
འདིའི་འདུ་ཤེས་པ་དང་ཕ་རོལ་གྱི་འདུ་ཤེས་སུ་ཡང་མི་འགྱུར་བར་དེ་ལྟར་སྟོན་ཏོ། ། ཞེས་པའི་བར་གྱི་མདོ་ལས་
འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་
ཅན། སེམས་དཔའི་རྣམ་མཁྱེན་སྦྱོར་བ་བཅུ་དྲུག་ཡོད་དེ། དེ་བཞིན་གཤེགས་པ་དེ་ནི་དེ་ཉིད་ཀྱི་ཆོས་ལ་བརྟེན་
381

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་མཐོང་ཆོས་ལ་བདེ་བར་གནས་པར་རྟོགས་པའི་སེམས་དཔའི་ཡེ་ཤེས་དང་། དགེ་བའི་གཤེས་གཉེན་ལ་
གུས་པར་བྱ་བ་དང༌། བཀའ་ལས་མི་འདའ་བར་བླ་མ་ཉིད་དུ་བྱ་བ་དང་། རྙེད་བཀུར་གྱིས་མཉེས་པར་བྱ་བ་
དང་། བླ་མ་དེ་ལ་མཆོད་པར་བྱེད་པ་དང་། དོན་དམ་པར་མཆོད་པ་སོགས་བྱེད་པ་མེད་པ་དང་། ཡེ་ཤེས་ཀྱིས་
ཤེས་བྱ་ཀུན་ཏུ་འཇུག་པར་མཁྱེན་པ་གང་ཡིན་པ་དང་། དོན་དམ་པར་མ་མཐོང་བའི་དོན་སྟོན་པར་མཛད་པ་
དང་། འཇིག་རྟེན་བདེན་པས་སྟོང་པའི་སྟོང་པ་ཉིད་ཀྱི་རྣམ་པ་ཤེས་པ་དང་། འཇིག་རྟེན་བདེན་སྟོང་ཉིད་དུ་
བརྗོད་པ་དང་། དེ་བདེན་སྟོང་ཉིད་ཤེས་པར་མཛད་པ་དང་། དེ་ལྟར་མངོན་སུམ་དུ་མཐོང་བར་མཛད་པ་
དང་། ཆོས་ཉིད་བསམ་གྱིས་མི་ཁྱབ་པ་ཉིད་དུ་སྟོན་པ་དང་། དོན་དམ་པར་སྤྲོས་པ་ཞི་བ་ཉིད་དུ་སྟོན་པ་དང་།
འཇིག་རྟེན་ལ་བདེན་པར་འདུ་ཤེས་པ་འགོག་པ་དང་། འདི་དང་ཕ་རོལ་ལ་དོན་དམ་པར་བླང་དོར་གྱི་འདུ་ཤེས་
འགོག་པ་ཤེས་པའི་སེམས་དཔའི་ཡེ་ཤེས་དང་བཅུ་དྲུག་ཡོད་པའི་ཕྱིར། ཤེས་བྱ་ཆོས་ཅན། རྣམ་པ་ཀུན་མཁྱེན་
ཉིད་ཀྱི་ཚུལ་ལ་ནི་ཤེས་པའི་མཚན་ཉིད་བཅུ་དྲུག་བཤད་པ་ཡིན་ཏེ། སྔར་བཤད་པ་ལྟར་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གཉིས་ལས། དང་པོ་ནི། ཁ་ཅིག གཞི་ལམ་གྱི་ཁྱད་པར་ལ་དམིགས་པ་
སོགས་སེམས་དཔའི་ངོ་བོ་ཉིད་ཀྱི་རྣལ་འབྱོར་ཐ་མ་བདུན་པོ་མཚན་གཞི། སེམས་དཔའི་རྣམ་མཁྱེན་སྦྱོར་བ་
ཡིན་པར་མཚོན། ཐུབ་པས་དེ་བཞིན་ཉིད་ཀྱི་ཆོས་ལ་དམིགས་ནས་མཐོང་ཆོས་ལ་བདེ་བར་གནས་པ་སོགས་
ཡུལ་བཅུ་དྲུག་པོ་གང་རུང་གྱི་རྣམ་པ་ཅན་གྱི་སེམས་དཔའི་ཡེ་ཤེས་ཡིན་པ་ཞེས་མཚོན་ཟེར་ན། དེ་མི་འཐད་པར་
ཐལ། སེམས་དཔའི་རྣམ་མཁྱེན་སྦྱོར་བ་ཡིན་ན་མཚན་ཉིད་དེ་ཡིན་པས་མ་ཁྱབ་པའི་ཕྱིར།
༈ གཉིས་པ་རང་ལུགས་ནི། མཚན་གཞི་ནི་སྔར་ལྟར་ལ། སྐབས་འདིར་བསྟན་པའི་སེམས་དཔའི་
རྣམ་མཁྱེན་སྦྱོར་བ་ཡིན་པར་མཚོན། དེ་འདྲའི་ཡུལ་བཅུ་དྲུག་གང་རུང་རྟོགས་པའི་ཤེས་རབ་ཀྱིས་ཟིན་པའི་
སེམས་དཔའི་ཡེ་ཤེས་ཡིན་པ་ཞེས་མཚོན་ནོ། །
གཉིས་པ་ཁྱད་མཚན་མདོར་བསྟན་ནི། བསམ་མི་ཁྱབ་སོགས་ཁྱབ་པར་གྱིས། ། ཞེས་སོགས་རྐང་པ་
བཞི་གསུངས་ཏེ། དོན་ནི། འགྲེལ་པར། བསམ་གྱིས་མི་ཁྱབ་པ་དང་། མི་མཉམ་པ་ལ་སོགས་པའི་ཁྱད་པར་
གྱིས། ཞེས་པ་ནས། ཁྱད་པར་གྱི་མཚན་ཉིད་ཡིན་ནོ། ། ཞེས་པའི་བར་གསུངས། འདིའི་སྐབས་སུ་ཚིག་
དོན་ནི། ཤེས་བྱ་ཆོས་ཅན། ཁྱད་མཚན་བཅུ་དྲུག་ཡོད་དེ། སྡུག་བསྔལ་བདེན་པའི་ཆོས་ཉིད་བསམ་གྱིས་མི་
ཁྱབ་པ་ཐུགས་སུ་ཆུད་པ་དང་། མི་མཉམ་པ་ལ་སོགས་པའི་ཁྱད་པར་གྱིས་སྡུག་བདེན་ལ་སོགས་པ་བདེན་བཞིའི་
ཆོས་ཉིད་མངོན་སུམ་དུ་རྟོགས་པའི་སྒོ་ནས་ཉན་རང་གི་སྦྱོར་བ་ལས་ཁྱད་ཞུགས་པའི་བདེན་པའི་སྤྱོད་ཡུལ་ཅན་
382

༄༅། ། མངོན་རྟོགས་རྒྱུན་གྱི་སྐབས་བཞི་པའི་ཚིག་དོན་མཐའ་དཔྱོད་ཟུང་འབྲེལ། །
གྱི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་གི་དབང་གིས་མཚོན་བྱེད་ཁྱད་པར་གྱི་མཚན་ཉིད་
བཅུ་དྲུག་བཤད་པ་ཡིན་པའི་ཕྱིར། དེ་དག་ཀྱང་གང་ཞེ་ན། རྒྱས་བཤད་ནི། བསམ་མི་ཁྱབ་དང་མི་མཉམ་
དང་། ཞེས་པ་ནས། ཁྱད་དུ་འཕགས་པས་ཁྱད་པར་ལམ། ། ཞེས་པའི་བར་གསུངས་ཏེ། དོན་ནི། ཡང་
དག་པར་རྫོགས་པའི་སངས་རྒྱས་ལ་སོགས་པས་ལེགས་པར་ཡོངས་སུ་བཟུང་། ཞེས་པ་ནས། ཁྱད་པར་གྱི་ལམ་
ཡིན་པར་ཁྱད་ཞུགས་སོ། ། ཞེས་པའི་བར་གསུང་། འཕྲོས་ནི། རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་འདི་ནི་བསམ་གྱིས་མི་ཁྱབ་པའི་བྱ་བ་དང་། ཞེས་པ་ནས། བྱང་སེམས་དེ་ནི་སངས་རྒྱས་ཀྱི་ཞིང་གཞན་
ནམ་དགའ་ལྡན་གྱི་གནས་ནས་ཤི་འཕོས་ཏེ་འདིར་སྐྱེས་པ་ཡིན་ནོ། ། ཞེས་པའི་བར་གྱི་མདོ་ལས་འཕྲོས་སོ། །
འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི།ཤེས་བྱ་ཆོས་ཅན། ཁྱད་མཚན་
དེ་ལ་རྒྱས་པར་དབྱེ་ན་བཅུ་དྲུག་ཡོད་དེ། སྡུག་བདེན་གྱི་ཆོས་ཉིད་བསམ་གྱིས་མི་ཁྱབ་པ་དང་། ཆོས་ཉིད་དེ་
དཔེས་མི་མཉམ་པ་དང་། ཐ་སྙད་པའི་ཚད་མས་གཞལ་བ་ལས་འདས་པ་དང་། གྲངས་ཀྱིས་བགྲང་བ་ལས་ཡང་
དག་པར་འདས་པ་སྟེ་བཞི་མངོན་སུམ་དུ་རྟོགས་པའི་སེམས་དཔའི་ཡེ་ཤེས་བཞི་དང་། འཕགས་པའི་གང་ཟག་
གི་ཡོན་ཏན་ཀུན་སྡུད་པ་དང་། ཆོས་ཐམས་ཅད་ཤེས་པའི་སྐྱེས་བུ་མཁས་པ་ཡིས་རིག་པར་བྱ་བ་ཉིད་དང་།
ཉན་རང་དང་ཐུན་མོང་མ་ཡིན་པའི་དངོས་པོ་ཡོངས་སུ་ཤེས་པར་བྱ་བ་ཉིད་དང་། རང་གི་མངོན་པར་ཤེས་པ་
ཤིན་ཏུ་མྱུར་བ་སྟེ་ཀུན་འབྱུང་གི་ཆོས་ཉིད་རྟོགས་པའི་སེམས་དཔའི་ཡེ་ཤེས་བཞི་དང༌། ཆོས་ཐམས་ཅད་དོན་
དམ་པར་བྲི་བ་དང་གང་བ་མེད་པ་དང་། ཕྱིན་དྲུག་དྲག་ཏུ་སྒྲུབ་པ་དང་། བསོད་ནམས་དང་ཡེ་ཤེས་ཀྱི་ཚོགས་
ཡང་དག་པར་འགྲུབ་པ་དང་། ཐབས་ཀྱིས་ཟིན་པའི་རྣམ་པར་མི་རྟོག་པ་ཆོས་ཐམས་ཅད་ལ་དམིགས་པ་སྟེ་
འགོག་པའི་ཆོས་ཉིད་རྟོགས་པའི་སེམས་དཔའི་ཡེ་ཤེས་བཞི་དང་། བྱང་ཆུབ་སེམས་དཔའི་ལམ་གྱི་རིགས་ལ་
བརྟེན་པ་དང་བཅས་པ་དང་། ཕ་རོལ་ཏུ་ཕྱིན་པའི་རྒྱུ་ཚོགས་མཐའ་དག་པ་ལྡན་པ་དང་། ཐེག་ཆེན་གྱི་ལམ་
རྫོགས་པར་སྟོན་པའི་ཡོངས་འཛིན་དགེ་བའི་བཤེས་གཉེན་དང་བཅས་པ་དང་། ཆོས་གང་ལ་ཡང་བདེན་ཞེན་
གྱི་རོ་མྱང་བ་མེད་པ་སྟེ་ལམ་བདེན་གྱི་ཆོས་ཉིད་རྟོགས་པའི་སེམས་དཔའི་ཡེ་ཤེས་བཞི་དང་བཅས་པ་ཁྱད་པར་གྱི་
མཚན་ཉིད་བཅུ་དྲུག་གི་བདག་ཉིད་དུ་ཤེས་པར་བྱ་བ་ཡིན་པའི་ཕྱིར། ཤེས་བྱ་ཆོས་ཅན། རྒྱུ་མཚན་གང་གིས་
ལམ་ཤེས་དང་རྣམ་མཁྱེན་གྱི་སྦྱོར་བའི་ལམ་ནི་ཁྱད་པར་གྱི་ལམ་དུ་འཇོག་པའི་རྒྱུ་མཚན་ཡོད་དེ། ལམ་གཞན་
ཉན་རང་གི་ལམ་དག་ལས་ཁྱད་པར་དུ་འཕགས་པའི་སྒོ་ནས་བཞག་པ་ཡིན་པའི་ཕྱིར། དེ་ལྟར་འཇོག་པའི་རྒྱུ་
མཚན་ཡང་ཡོད་དེ། ལམ་དེ་སངས་རྒྱས་ལེགས་པར་སྒྲུབ་པའི་ཤེས་རབ་ཁྱད་པར་ཅན་སྔར་བཤད་པ་དེ་དག་
383

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གིས་ཟིན་པའི་སྒོ་ནས་ཁྱད་པར་དུ་འཕགས་པར་འཇོག་པའི་ཕྱིར། །
གཉིས་པ་མཐའ་དཔྱད་པ་ལ་དགག་གཞག་གཉིས་ལས། དང་པོ་ལ། ཁ་ཅིག སྡུག་བསྔལ་བདེན་པའི་
ཆོས་ཉིད་བསམ་གྱིས་མི་ཁྱབ་པ་སོགས་རྟོགས་པའི་སེམས་དཔའི་ཡེ་ཤེས། དམན་པའི་སྦྱོར་བ་ལས་ཁྱད་པར་དུ་
འཕགས་པའི་སེམས་དཔའི་སྦྱོར་བའི་མཚན་ཉིད་ཟེར་ན། བདེན་འཛིན་གྱིས་བཅིངས་པའི་ཐེག་ཆེན་གྱི་ཚོགས་
ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། སེམས་དཔའི་ཡེ་ཤེས་ཡིན་པའི་ཕྱིར།
ཁྱབ་སྟེ། སེམས་དཔའི་སྦྱོར་བ་ཡིན་ན། ངོ་བོའི་སྒོ་ནས་དམན་པའི་སྦྱོར་བ་ལས་ཁྱད་པར་དུ་འཕགས་དགོས་
པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག དེ་རྟོགས་པའི་ཤེས་རབ་ཀྱིས་ཟིན་པའི་
སེམས་དཔའི་ཡེ་ཤེས། དེའི་མཚན་ཉིད་ཟེར་ན། དེ་ཡང་མི་འཐད་པར་ཐལ། དེ་ལ་ཡང་སྔར་གྱི་སྐྱོན་དེ་
འཇུག་པའི་ཕྱིར། ཁ་ཅིག སྡུག་བསྔལ་བདེན་པའི་ཆོས་ཉིད་བསམ་གྱིས་མི་ཁྱབ་པ་སོགས་ཡུལ་བཅུ་དྲུག་པོ་
གང་རུང་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས། སྐབས་འདིར་དངོས་སུ་བསྟན་པའི་དམན་
པའི་སྦྱོར་བ་ལས་ཁྱད་པར་དུ་འཕགས་པའི་སེམས་དཔའི་སྦྱོར་བའི་མཚན་ཉིད་ཟེར་ན། བྱང་སེམས་འཕགས་
པའི་རྒྱུད་ཀྱི་སེམས་དཔའི་གཞི་ཤེས་སྦྱོར་བ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ།
བྱང་འཕགས་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་རྟོགས་རིགས་སུ་གནས་པའི་
སེམས་དཔའི་ཡེ་ཤེས་ཡིན་པའི་ཕྱིར། ཁ་ཅིག ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་བོ་
ཉིད་ཀྱི་རྣལ་འབྱོར་བཅུ་དྲུག་པོ་སྐབས་འདིར་དངོས་སུ་བསྟན་པའི་དམན་པའི་སྦྱོར་བ་ལས་ཁྱད་པར་དུ་འཕགས་
པའི་སེམས་དཔའི་སྦྱོར་བ་ཡིན་ནོ། ། ཟེར་ན། དེ་མི་འཐད་པར་ཐལ། ཉོན་མོངས་རྟགས་སོགས་ཀྱིས་དབེན་
པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་དང་པོ་བཞི་པོ་དེ་མ་ཡིན་པའི་ཕྱིར། དེར་ཐལ། གཞུང་འདིས་
སེམས་དཔའི་གཞི་ཤེས་སྦྱོར་བ་དེ་དམན་པའི་སྦྱོར་བ་ལ་ཁྱད་པར་དུ་འཕགས་པར་དངོས་སུ་མ་བསྟན་པའི་
ཕྱིར། ། གཉིས་པ་རང་ལུགས་ལ། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་
འབྱོར་བཅུ་དྲུག་པོ་དེ་མཚན་གཞི། སྐབས་འདིར་བསྟན་པའི་དམན་པའི་སྦྱོར་བ་ལས་ཁྱད་པར་དུ་འཕགས་པའི་
སེམས་དཔའི་སྦྱོར་བ་ཡིན་པར་མཚོན། སྡུག་བསྔལ་བདེན་པའི་ཆོས་ཉིད་བསམ་གྱིས་མི་ཁྱབ་པ་སོགས་ཡུལ་བཅུ་
དྲུག་པོ་གང་རུང་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་ཡིན་པ་ཞེས་མཚོན། །
༈ གསུམ་པ་བྱེད་མཚན་ནི། ཕན་དང་བདེ་དང་སྐྱོབ་པ་དང་། ། ཞེས་པ་ནས། འདི་ནི་བྱེད་པའི་
མཚན་ཉིད་ཡིན། ། ཞེས་པའི་བར་གསུངས་ཏེ། དོན་ནི། འགྲེལ་པར། མ་འོངས་པའི་ཕན་པ་དང་། ཚེ་
384

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
འདིའི་བདེ་བ་དང་། ཞེས་པ་ནས། རྟེན་གྱི་མཛད་པ་གཅིག་སྟེ། ཞེས་པའི་བར་གསུང་། འཕྲོས་ནི། རབ་
འབྱོར་བྱང་ཆུབ་སེམས་དཔའ་རྣམས་ཀྱིས་འཇིག་རྟེན་ལ་ཕན་པའི་ཕྱིར་ཡང་དག་པར་ཞུགས་པའོ། ། ཞེས་པ་
ནས། རབ་འབྱོར་ཆོས་ ཐམས་ ཅད་ ནི་ གཟུགས་ཀྱི་ངང་ཚུལ་ ཅན་ཏེ། དེ་ དག་ གི་ ངང་ཚུལ་ དེ་ལས་ མི་
འདའོ། ། ཞེས་སོགས་ཀྱི་མདོ་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་
པའོ། ། དང་པོ་ནི། ཤེས་བྱ་ཆོས་ཅན། བྱེད་ལས་ཁྱད་པར་ཅན་གྱི་སེམས་དཔའི་སྦྱོར་བ་བཅུ་གཅིག་ཡོད་དེ།
འོག་ནས་འཆད་པ་ལྟར་བཅུ་གཅིག་པོ་འདི་ནི་བྱེད་པ་སྦྱོར་བའི་མཚན་ཉིད་དམ་རང་བཞིན་ཡིན་པའི་ཕྱིར། དེ་
དག་ཀྱང་གང་ཞེ་ན། ཡོད་དེ། གཞི་ཤེས་ཀྱི་སྦྱོར་བའི་བྱེད་པ། མ་འོངས་པའི་ཕན་པ་དང་ཚེ་འདིའི་བདེ་བ་
དང་། སེམས་ཅན་ཅི་རིགས་སྡུག་བསྔལ་ལས་སྐྱོབ་པའི་སེམས་དཔའི་ཡེ་ཤེས་ཏེ་བྱེད་ལས་ཀྱི་སྒོ་ནས་གསུམ་དང་།
མི་རྣམས་ཀྱི་ནི་སྐྱབས་སོགས་བྱེད་པ་གཏན་དུ་ཕན་པ་ལ་འགོད་པ་དང་། སྡུག་བསྔལ་གྱི་རྒྱུ་བཟློག་པས་གནས་
དང་། འཁོར་འདས་དོན་དམ་པར་མཉམ་པ་ཉིད་དུ་རྟོགས་པས་དཔུང་གཉེན་དང་། སྲིད་པའི་ཆུ་ཀླུང་བྲལ་བ་
ལ་འགོད་པས་རང་གཞན་གྱི་དོན་རྟོགས་པའི་རྟེན་གྱི་ངོ་བོ་གླིང་དང་། རང་གཞན་གྱི་དོན་སྒྲུབ་པས་ཡོངས་སུ་
འདྲེན་པ་ཞེས་བྱ་བ་དང༌། དོན་དེ་ཡང་ལྷུན་གྱིས་གྲུབ་པར་བྱེད་པ་དང་ཐེག་པ་གསུམ་གྱི་ངེས་པར་འབྱུང་བའི་
འབྲས་བུ་དུས་མ་ཡིན་པར་མངོན་དུ་མི་བྱེད་པའི་བདག་ཉིད་ཅན་གྱི་སེམས་དཔའི་ཡེ་ཤེས་ཏེ་ལམ་ཤེས་ཀྱི་བྱེད་པ་
བདུན་དང་། བྱེད་པ་བཅུ་གཅིག་གི་ཐ་མ་ལ་རྣམ་མཁྱེན་གྱི་སྦྱོར་བ་ནི་སེམས་ཅན་གྱི་རྟེན་གྱི་མཛད་པ་གཅིག་སྟེ་
བཅུ་གཅིག་ཡོད་པའི་ཕྱིར། ། །
གཉིས་པ་མཐའ་དཔྱད་པ་ལ་དགག་གཞག་གཉིས་ལས། དང་པོ་ལ་ཁ་ཅིག ཉོན་མོངས་རྟགས་སོགས་
ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་མཚན་གཞི། གཞན་དོན་རྒྱ་ཆེན་པོ་སྒྲུབ་
པའི་བྱེད་ལས་ཁྱད་པར་ཅན་གྱི་སེམས་དཔའི་སྦྱོར་བ་ཡིན་པར་མཚོན། ཕན་བདེ་སྐྱོབ་པ་སོགས་བྱེད་ལས་བཅུ་
གཅིག་པོ་གང་རུང་དང་ལྡན་པའི་སེམས་དཔའི་ཡེ་ཤེས་ཡིན་པ་ཞེས་མཚོན་ཟེར་ན། ཐེག་དམན་ལམ་དུ་ལྟུང་ཁ་
མའི་རྒྱུད་ཀྱི་ཚེ་འདིའི་བདེ་བ་དོན་གཉེར་གྱི་སེམས་དཔའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དེར་ཐལ། ཚེ་འདིའི་བདེ་བ་དོན་གཉེར་གྱི་བྱེད་ལས་དང་ལྡན་པའི་སེམས་དཔའི་ཡེ་ཤེས་ཡིན་པའི་
ཕྱིར། འདོད་ན། དེ་རྒྱུད་ལྡན་གྱི་བྱང་སེམས་ཀྱིས་གཞན་དོན་རྒྱ་ཆེན་པོ་སྒྲུབ་ནུས་པར་ཐལ། འདོད་པའི་ཕྱིར།
འདོད་མི་ནུས་ཏེ། དེ་མི་ནུས་པར་ཐེག་དམན་ལམ་དུ་ལྟུང་བར་འགྱུར་ཁ་མ་ཡིན་པའི་ཕྱིར། ཁྱབ་སྟེ། དེར་
འགྱུར་ཁའི་རྒྱུ་མཚན་ཡང་དག་ཅིག་ཡོད་པའི་ཕྱིར། ། །
385

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་ལུགས་ལ། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་
དྲུག་པོ་མཚན་གཞི། སྐབས་འདིར་བསྟན་པའི་གཞན་དོན་རྒྱ་ཆེན་པོ་སྒྲུབ་པའི་བྱེད་ལས་ཁྱད་པར་ཅན་གྱི་
སེམས་དཔའི་སྦྱོར་བ་ཡིན་པར་མཚོན་ཕན་བདེ་སྐྱོབ་པ་སོགས་བྱེད་ལས་ཁྱད་པར་ཅན་བཅུ་གཅིག་པོ་གང་རུང་
དང་ལྡན་པའི་སེམས་དཔའི་ཡེ་ཤེས་ཡིན་པ་ཞེས་མཚོན་ནོ། ། བཞི་པ་ངོ་བོ་ཉིད་མཚན་ནི། ། ཉོན་མོངས་
རྟགས་དང་མཚན་མ་དང་། ། ཞེས་པ་ནས། མཚན་ཉིད་བཞི་པར་བཞེད་པ་ཡིན། ། ཞེས་པའི་བར་གསུངས་
ཏེ། དོན་ནི། འགྲེལ་པར། འདོད་ཆགས་ལ་སོགས་པའི་ཉོན་མོངས་པ་དང་། དེའི་རྟགས་ལུས་ཀྱི་གནས་
ངན་ལེན་དང༌། ཞེས་པ་ནས། དེ་ལྟར་ན་བཞི་པ་ངོ་བོ་ཉིད་ཀྱི་མཚན་ཉིད་དུ་བཞེད་དོ། ། ཞེས་པའི་བར་
གསུངས། འཕྲོས་ནི། རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ནི་འདོད་ཆགས་དང་ཞེ་
སྡང་དང་གཏི་མུག་བསལ་བས་དབེན་པའི་རང་བཞིན་དུ་འགྱུར་རོ། ། ཞེས་པ་ནས། ལྷའི་བུ་དག་གནས་
བརྟན་རབ་འབྱོར་གཟུགས་ཀྱི་རྗེས་སུ་མ་སྐྱེས། གཟུགས་ཀྱི་དེ་བཞིན་ཉིད་ཀྱི་རྗེས་སུ་མ་སྐྱེས། ཞེས་སོགས་དང་།
གང་གི་ཚེ་གཟུགས་མི་དམིགས་པ་དེའི་ཚེ་གཟུགས་ཀྱི་དེ་བཞིན་ཉིད་དམིགས་པ་ལྟག་ལ་འགྱུར། ཞེས་སོགས་ཀྱི་
མདོ་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། ཤེས་
བྱ་ཆོས་ཅན། སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་ཡོད་དེ། འདོད་ཆགས་སོགས་ཉོན་མོངས་པ་
སྤོང་བ་དང་། དེའི་རྟགས་ལུས་ཀྱི་གནས་ངན་ལེན་སྤོང་བ་དང་། དེའི་རྒྱུ་མཚན་ཚུལ་བཞིན་མ་ཡིན་པ་ཡིད་ལ་
བྱེད་པ་མེད་པ་དང་། འདོད་ཆགས་སོགས་མི་མཐུན་ཕྱོགས་དང་དེའི་གཉེན་པོ་དག་དོན་དམ་པར་དབེན་པ་
འམ་གང་ཟག་གི་བདག་གིས་དབེན་པར་རྟོགས་པའི་སེམས་དཔའི་གཞི་ཤེས་སྦྱོར་བའི་ངོ་བོ་ཉིད་བཞི་དང་།
དོན་དམ་པར་མེད་པའི་སེམས་ཅན་ཐ་སྙད་དུ་མཐའ་ཡས་པ་མྱ་ངན་ལས་བཟླ་བར་དཀའ་བསྒྲུབ་པ་དང་། ཐེག་
པ་གཞན་དུ་མི་ལྟུང་བ་འཚང་རྒྱུ་བ་ངེས་པ་སྒྲུབ་པ་དང་། ཆེད་དུ་བྱ་བ་ཆེན་པོ་གསུམ་སྒྲུབ་པ་དང༌། བསྒོམ་བྱ་
དང་སྒོམ་པ་པོའི་ཆོས་དོན་དམ་པར་མི་དམིགས་པར་རྟོགས་པ་དང་། དངོས་པོ་ལ་བདེན་པར་མངོན་པར་ཞེན་
པར་བཀག་པའི་སེམས་དཔའི་ལམ་ཤེས་སྦྱོར་བའི་ངོ་བོ་ཉིད་ལྔ་དང་། གཞི་ཤེས་དང་ལམ་ཤེས་ཀྱི་ཁྱད་པར་ལ་
དམིགས་པ་ཞེས་བྱ་བ་གང་ཡིན་པ་ངད། བྱིས་པ་དང་འཛིན་པ་མི་མཐུན་པ་དངོས་པོ་དང་དངོས་མེད་ལ་བདེན་
ཞེན་མེད་པ་དང་། གཟུགས་སོགས་ཀྱི་ཆོས་རྣམས་ཐོགས་པ་མེད་པར་ཤེས་པ་དང་། ཤེས་བྱ་གཟུགས་སོགས་དེ་
དོན་དམ་པར་མེད་པས་འཁྲུལ་གཞི་བདེན་པར་མེད་པ་ཤེས་པ་དང་། དོན་དམ་པར་གང་དུ་འགྲོ་བ་མེད་པ་དང་
གཟུགས་སོགས་དོན་དམ་པར་སྐྱེ་བ་མེད་པ་ཤེས་པ་དང་། དངོས་པོ་དང་དངོས་མེད་དང་གཉིས་ཀའི་དེ་བཞིན་
386

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཉིད་ནི་དོན་དམ་པར་མི་དམིགས་པར་རྟོགས་པའི་སེམས་དཔའི་རྣམ་མཁྱེན་སྦྱོར་བའི་ངོ་བོ་ཉིད་བདུན་དང་
བཅས་པ་ངོ་བོ་ཉིད་ཀྱི་རྣལ་འབྱོར་བཅུ་དྲུག་གི་བདག་ཉིད་རྣམས་སུ་ཡོད་པའི་ཕྱིར། བཅུ་དྲུག་པོ་དེ་ཆོས་ཅན།
མཚན་ཉིད་བཞི་པར་ཏེ་ངོ་བོ་ཉིད་ཀྱི་མཚན་ཉིད་དུ་བཞེད་པ་ཡིན་ཏེ། ཁྱོད་ཀྱི་མེ་དང་ཚ་བ་ལྟར་མཁྱེན་གསུམ་གྱི་
སྦྱོར་བ་སྔར་བཤད་པ་དེ་དག་ནི་རང་གི་མཚན་ཉིད་དང་ལྡན་པའི་མཚོན་བྱ་ལྟ་བུར་མཚོན་པར་བྱེད་པ་ཡིན་པའི་
ཕྱིར། དེ་ཡན་གྱི་སྦྱོར་བའི་མཚན་ཉིད་རྣམ་པ་བསྡུ་ན་གོ་གཅིག་ཡོད་དོ། །
༈ གཉིས་པ་མཐའ་དཔྱད་པ་ལ་གཉིས་ལས། དང་པོ་ལ། ཁ་ཅིག ། སེམས་དཔའི་ངོ་བོ་ཉིད་ཀྱི་རྣལ་
འབྱོར་བཅུ་དྲུག་པོ་དེ་སེམས་དཔའི་གཞི་ཤེས་སྦྱོར་བ་ཡིན་ནོ། ། ཟེར་ན། འོ་ན། སེམས་དཔའི་ངོ་བོ་ཉིད་ཀྱི་
རྣལ་འབྱོར་བར་པ་ལྔ་དང་ཐ་མ་བདུན་པོ་ཡང་སེམས་དཔའི་གཞི་ཤེས་སྦྱོར་བ་ཡིན་པར་ཐལ། དམ་བཅའ་
འཐད་པའི་ཕྱིར། འདོད་མི་ནུས་ཏེ། དེ་ཐེག་དམན་གྱི་ རྟོགས་རིགས་སུ་མི་གནས་པའི་ཕྱིར། དེར་ཐལ།
གཞན་དོན་བྱ་དཀའ་བ་སྒྲུབ་པའི་སེམས་དཔའི་ལམ་ཤེས་སྦྱོར་བ་དེ་ཡང་ཐེག་དམན་གྱི་རྟོགས་རིགས་སུ་མི་གནས།
དེ་བཞིན་ཉིད་དོན་དམ་པར་མི་དམིགས་པར་རྟོགས་པའི་སེམས་དཔའི་རྣམ་མཁྱེན་སྦྱོར་བ་དེ་ཡང་ཐེག་དམན་གྱི་
རྟོགས་རིགས་སུ་མི་གནས་པའི་ཕྱིར། ཁ་ཅིག་ན་རེ། དེ་བཅུ་དྲུག་པོ་སེམས་དཔའི་ལམ་ཤེས་སྦྱོར་བ་དང་རྣམ་
མཁྱེན་སྦྱོར་བ་མ་ཡིན་ཟེར་ན། དེ་ཡིན་པར་ཐལ། དེ་སེམས་དཔའི་ཡེ་ཤེས་ཡིན་པའི་ཕྱིར། ཁྱབ་སྟེ། དེ་ཡིན་
ན། ངོ་བོའི་སྒོ་ནས་དེ་གཉིས་ཀྱི་སྦྱོར་བ་ཡིན་དགོས་པའི་ཕྱིར། །
༈ གཉིས་པ་རང་ལུགས་ནི། སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་དེ་ལ། ཤེས་མཚན་
ཁྱོད་མཚན་བྱེད་མཚན་གསུམ་ལ་ལྟོས་ཏེ་མཚན་ཉིད་བཞི་པ་ཞེས་བྱ་ལ། དེ་དག། གང་གི་མཚོན་དེ་མཚན་ཉིད་
དུ། ། ཞེས་སོགས་ཀྱི་སྐབས་ནས་བསྟན་པའི་མཚན་ཉིད་དང་མཚོན་བྱ་དང་མཚན་གཞི་གསུམ་ག་ཡིན་ཏེ།
མཚན་གཞི་དང་མཚོན་བྱ་གཉིས་ཀ་ཡིན་པའི་རྒྱུ་མཚན། ངོ་བོ་ཉིད་གང་མཚོན་བྱ་ཡང་། ། ཞེས་པས་མཚོན་
བྱའི་སྒྲས་བསྟན་པ་དེ་ཡང་མཚོན་བྱ་དང་མཚན་ཉིད་སྐད་དོད་གཅིག་པའི་དབང་དང་། མཚན་ཉིད་ཡིན་པ་ནི།
མཚན་ཉིད་བཞི་པར་བཞེད་པ་ཡིན། ། ཞེས་པས་བསྟན་ཏོ། ། དེ་ནི་གཞུང་གི་མཚོན་ཚུལ་དང་མཚན་ཉིད་ཀྱི་
སྒྲ་བྱ་བྱེད་གཉིས་ཀ་དང་འབྲེལ་བར་བཤད་པའི་དབང་དུ་བྱས་ཀྱིས། སྤྱིར་མཚན་མཚོན་གྱི་འབྲེལ་པ་ངེས་པ་
ལྟར་ནི་མིན་ནོ། ། དབྱེ་བ་ནི་གཞུང་གི་ཚིག་དོན་བཤད་པ་ལྟར་ཤེས་པར་བྱའོ། ། གཉིས་པ་ཐར་པ་ཆ་མཐུན་
ནས་བཟུང་སྟེ་རྒྱུད་ལ་སྐྱེ་བའི་རིམ་པ་བཤད་པ་ལ་གསུམ། གྲངས་མེད་གསུམ་ནས་འཚང་རྒྱུ་བའི་ལམ་གྱི་ཐོག་མ་
བཤད་པའི་སྒོ་ནས་རྒྱུན་གྱི་ཆེད་དུ་བྱ་བའི་གདུལ་བྱ་ངོས་བཟུང་བ། རྒྱུད་སྨིན་བྱེད་ཀྱི་ལམ་གྱི་རིམ་པ། མངོན་
387

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟོགས་ཁྱད་པར་ཅན་རྒྱུད་ལ་སྐྱེ་བའི་བཤད་པའོ། ། དང་པོ་ལ་གཉིས། ལམ་སྤྱིའི་མཚན་ཉིད་དང་། ལམ་གྱི་
ཆིངས་ལྔར་བསྡུས་ནས་དེ་ལ་མཁས་པའི་གདུལ་བྱ་ངོས་བཟུང་བའོ། ། དང་པོ་ནི། མཚན་མེད་རབ་ཏུ་སྦྱིན་ལ་
སོགས། །ཞེས་སོགས་ཀྱི་རྐང་བ་བཞི་གསུངས། གཉིས་པ་ནི། སངས་རྒྱས་སོགས་དམིགས་དད་པ་དང་།
ཞེས་པ་ནས། རྟོགས་སླ་རྟུལ་པོས་རྟོགས་དཀའ་བཞེད། ། ཅེས་པའི་བར་གསུངས་ཏེ། དང་པོའི་དོན་ནི།
འགྲེལ་པར། མཚན་མ་མེད་པར་དམིགས་པའི་ཤེས་པ་རྣམས་ལས། ཞེས་པ་ནས། ཐར་པའི་ཆ་དང་མཐུན་
པར་ཡིན་པར་འདོད་དོ། ། ཞེས་པའི་བར་གསུངས། གཉིས་པའི་དོན་ནི། དད་པ་དང་། བརྩོན་འགྲུས་
དང་། ཞེས་པ་ནས། ཆུང་ངུ་རྣམས་ཀྱིས་ནི་ཉན་ཐོས་ཀྱི་བྱང་ཆུབ་རྟོགས་སོ། ། ཞེས་བྱ་བ་ནི་འདི་འཕངས་པ་
ཡིན་ནོ། ། ཞེས་པའི་བར་གསུངས། དང་པོའི་འཕྲོས་ནི། ཤེས་རབ་ཀྱི་ཕ་རོལ་ཏུ་ཕྱིན་པ་དང་ཐབས་མཁས་
པ་དང་མ་བྲལ་བར་དུས་གསུམ་གྱི་སངས་རྒྱས་དང་། ཞེས་སོགས་ལས་འཕྲོས་སོ། ། གཉིས་པ་ནི། ལྷའི་བུ་
དག་ནས་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་ཏེ། ངས་གང་མངོན་པར་
རྫོགས་པར་འཚང་རྒྱ་བའམ། གང་གིས་མངོན་པར་རྫོགས་པར་འཚང་རྒྱ་བའམ། ཞེས་པ་ནས། ཚེ་དང་ལྡན་
པ་རབ་འབྱོར་རྣམ་གྲངས་དེས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
འཚང་རྒྱ་བ་དཀའ་སྟེ། ཞེས་པའི་བར་གྱི་མདོ་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་།
མཐའ་དཔྱད་པའོ། ། དང་པོ་ནི། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ཀྱི་སྟོང་ཉིད་རྟོགས་
པའི་ཐེག་ཆེན་གྱི་ཚོགས་ལམ་ཆོས་ཅན། རྣམ་པ་ཐམས་ཅད་མངོན་པར་རྫོགས་པར་རྟོགས་པའི་སྦྱོར་བའི་སྐབས་
འདི་ལ་ཐར་པའི་ཆ་དང་མཐུན་པ་ཡིན་པར་འདོད་དེ། དོན་དམ་པར་མཚན་མ་མེད་པར་རྟོགས་པའི་ཤེས་རབ་
ཀྱིས་ཟིན་པའི་རབ་ཏུ་སྦྱིན་པ་ལ་སོགས་པ་ནས་རྣམ་མཁྱེན་གྱི་བར་རང་རྒྱུད་ལ་ཡང་དག་པར་སྒྲུབ་པ་ལ་མཁས་
པའི་ཐེག་ཆེན་གྱི་ཆོས་མངོན་རྟོགས་ཡིན་པར་ཞེས་པ་ནི་མདོར་བསྟན་སྤྱིའི་དོན་དང་། སྦྱིན་སོགས་རང་རྒྱུད་ལ་
སྒྲུབ་པར་མཁས་ཚུལ་དེ་གང་ཞེ་ན། འདི་ལ་གཉིས། ལམ་གྱི་ཆིངས་དང་། དེ་ལ་མཁས་པའི་གདུལ་བྱ་ངོས་
བཟུང་བའོ། ། དང་པོ་ནི། ཤེས་བྱ་ཆོས་ཅན། ཐེག་པ་ཆེན་པོའི་རིགས་ཅན་ཐེག་ཆེན་ལམ་གྱི་སྒོར་ཞུགས་
ནས་སྤྱོད་པ་གང་ལ་སློབ་པ་ཡོད་དེ། སངས་རྒྱས་སོགས་ལ་དམིགས་པའི་དད་པ་དང་། ཐེག་ཆེན་ལམ་གྱི་འཇུག་
སྒོ་བསམ་པ་ཕུན་ཚོགས་བྱང་ཆུབ་ཏུ་སེམས་བསྐྱེད་དེ་དེའི་གྲོགས་སུ་རྣམ་མཁྱེན་ཡང་ཡང་དྲན་པའི་དྲན་པ་དང་།
སྦྱིན་སོགས་ཕར་ཕྱིན་དྲུག་སྤྱོད་ཡུལ་དུ་བྱེད་པའི་བརྩོན་འགྲུས་དང་། དེ་བཞིན་གཤེགས་པའི་སྐུ་གཟུགས་
དམིགས་བསལ་དུ་བྱས་པའི་རྣམ་པར་མི་རྟོག་པའི་ཏིང་ངེ་འཛིན་དང་། ཆོས་རྣམས་རྣམ་པ་ཐམས་ཅད་དུ་ཤེས་
388

༄༅ ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
པའི་ཤེས་རབ་དང་རྣམ་པ་ལྔ་ལ་སློབ་དགོས་པའི་ཕྱིར། འདིར་རྣམ་བཤད་ལྟར་བསམ་པ་སེམས་བསྐྱེད་སྦྱིན་
སོགས་ཀྱི་སྔོན་དུ་དྲངས་པ་ནི་བྱང་ཆུབ་མཆོག་ཏུ་སེམས་བསྐྱེད་ནས་རྣམ་མཁྱེན་དོན་གཉེར་གྱི་དྲན་པ་ལ་བརྟེན་
ནས་སྦྱིན་སོགས་སྤྱོད་པ་ལ་སློབ་དགོས་པར་ཤེས་པའི་ཆེད་དོ། །
༈གཉིས་པ་གདུལ་བྱ་ངོས་བཟུང་བ་ནི། ཤེས་བྱ་ཆོས་ཅན། རྒྱན་གྱི་ཆེད་དུ་བྱ་བའི་གདུལ་བྱ་ལ་ནང་
གསེས་ཀྱི་དབང་པོའི་རིམ་པ་ཡང་གཉིས་སུ་ཡོད་དེ། དེ་ཡང་རྫོགས་པའི་བྱང་ཆུབ་ནི། བྱང་ཆུབ་སེམས་དཔའ་
དབང་པོ་རྣོན་པོ་ཡིས་རྟོགས་པ་དེ་ཐོབ་སླ་ལ། དེ་ལ་ལྟོས་ཏེ་དབང་པོ་རྟུལ་པོས་རྟོགས་དཀའ་ཏེ་ཐོབ་དཀའ་བར་
བཞེད་པའི་ཕྱིར་རོ། །
༈ གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག་ན་རེ། དད་སོགས་ཡུལ་ལྔ་ལ་
མཁས་པའི་ཐེག་ཆེན་གྱི་ཆོས་མངོན་རྟོགས། ཐེག་ཆེན་གྱི་ཚོགས་ལམ་གྱི་མཚན་ཉིད་ཟེར་ན། བདེན་འཛིན་
གྱིས་བཅིངས་པའི་ཐེག་ཆེན་གྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ།
ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། བྱང་ཆུབ་སེམས་དཔའི་རྒྱུད་ལ་བདེན་འཛིན་
གྱིས་བཅིངས་བཞིན་དུ་སྦྱིན་སོགས་ལ་འཇུག་པའི་ཉམས་ལེན་ཡོད་པའི་ཕྱིར། དེར་ཐལ། ཤེར་ཕྱིན་སུམ་བརྒྱ་
པ་ལས། དཔེར་ན། མིག་དང་ལྡན་པའི་མི་ཞིག་མུན་པར་ཞུགས་ནས་ཅི་ཡང་མི་མཐོང་པ་དེ་བཞིན་དུ་གང་
དངོས་པོར་ལྷུང་བས་སྦྱིན་པ་ཡོངས་སུ་གཏོང་པའི་བྱང་ཆུབ་སེམས་དཔར་བལྟ་བར་བྱའོ། ། ཞེས་གསུངས་པའི་
ཕྱིར། འདོད་ན། སྟོང་ཉིད་རྟོགས་པའི་ ཤེས་རབ་ཀྱི་ཉམས་ལེན་ལ་མཁས་ པར་ཐལ། འདོད་པའི་ཕྱིར།
འདོད་མི་ནུས་སོ། ། ཁ་ཅིག དད་སོགས་ཡུལ་ལྔ་ལ་མཁས་པའི་སེམས་དཔའི་ཆོས་མངོན་རྟོགས་ཡིན་ན།
སྟོང་ཉིད་རྟོགས་པའི་སེམས་དཔའི་ཡེ་ཤེས་ཡིན་པས་ཁྱབ་ཟེར་ན། འོ་ན། སྟོང་ཉིད་རྟོགས་པའི་ཤེས་རབ་ཀྱི་
ཉམས་ལེན་ལ་མཁས་པའི་སེམས་དཔའི་ཡེ་ཤེས་ཡིན་ན། སྟོང་ཉིད་རྟོགས་པས་ཁྱབ་པར་ཐལ། དམ་བཅའ་
འཐད་པའི་ཕྱིར། འདོད་ན། སྟོང་ཉིད་རྟོགས་པའི་ཤེས་རབ་ཉམས་སུ་ལེན་པའི་སྒོ་ནས་སྟོང་ཉིད་རྟོགས་ཁ་
མའི་དད་སོགས་ལ་མཁས་པའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། རྟགས་གསལ་སླ།
ཁ་ཅིག ཐེག་ཆེན་གྱི་ཚོགས་ལམ་ཡིན་ན། བསྐལ་པ་གྲངས་མེད་གསུམ་ནས་འཚང་རྒྱ་བའི་ལམ་གྱི་ཐོག་མའི་
ཐེག་ཆེན་གྱི་ཚོགས་ལམ་ཡིན་པས་ཁྱབ་ཟེར་ན། ཐེག་ཆེན་ཚོགས་ལམ་སྐད་ཅིག་ཐ་མའི་ཡེ་ཤེས་ཆོས་ཅན། དེར་
ཐལ། དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་། བདེན་འཛིན་གྱིས་བཅིངས་པའི་
ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན། ཟག་མེད་ཡེ་ཤེས་སྡེ་ཚན་ཉེར་གཅིག་
389

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གི་རིགས་ལ་མྱོང་བ་ཐོན་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་
ཕྱིར། ཁ་ཅིག འཚང་རྒྱ་བའི་ལམ་གྱི་ཐོག་མར་གྱུར་པའི་ཐེག་ཆེན་གྱི་ཚོགས་ལམ་ཡིན་ན། བསྐལ་པ་གྲངས་
མེད་གསུམ་ནས་འཚང་རྒྱ་བའི་ལམ་གྱི་ ཐོག་ མར་གྱུར་པའི་ཐེག་ཆེན་གྱི་ཚོགས་ལམ་ཡིན་པས་ཁྱབ་ཟེར་ན།
བསྐལ་བ་གྲངས་མེད་སོ་གསུམ་ནས་འཚང་རྒྱ་བའི་ལམ་གྱི་ཐོག་མར་གྱུར་པའི་ཐེག་ཆེན་གྱི་ཚོགས་ལམ་ཆོས་ཅན།
དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེ་ཡོད་
པར་འགྲེལ་ཆེན་ལས་བཤད་པའི་ཕྱིར། འདོད་མི་ནུས་སོ། ། ཁ་ཅིབ། མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱ་ཡིན་ན། ལམ་ཞུགས་ཡིན་པས་ཁྱབ་ཟེར་ན། དེ་མི་འཐད་པར་ཐལ། ཡུམ་མཁྱེན་གསུམ་ལ་དང་བའི་
དད་པ། དེ་ལ་དོན་གཉེར་གྱི་འདུན་པ། དེ་ལ་ཐོས་བསམ་གྱིས་འཇུག་བཞིན་པའི་མངོན་རྟོགས་རྒྱན་གྱི་ཆེད་དུ་
བྱ་བའི་གདུལ་བྱ་ཡོད་པའི་ཕྱིར། ཁྱབ་སྟེ། དེ་ཡོད་ན། ལམ་དུ་མ་ཞུགས་པའི་གོང་དུ་དེ་ཡོད་དགོས་པའི་ཕྱིར།
ཁ་ཅིག མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན། རང་དང་རྒྱུད་གཅིག་ཏུ་གྱུར་པའི་མངོན་
རྟོགས་རྒྱན་གྱི་ཆེད་དུ་བྱ་བའི་གདུལ་བྱ་སོ་སྐྱེ་ཡོད་པས་ཁྱབ་ཟེར་ན། འོ་ན། འཕགས་པ་ཐོགས་མེད་ཆོས་ཅན།
དེར་ཐལ། དེའི་ཕྱིར། དེར་ཐལ། མངོན་རྟོགས་རྒྱུན་དེ་དེ་ལ་གཙོ་བོར་དགོངས་ནས་གསུངས་པའི་ཕྱིར།
འདོད་ན། དེ་མི་འཐད་པར་ཐལ། འཕགས་པ་ཐོགས་མེད་དེ་ས་གསུམ་པ་བ་ཡིན་པའི་ཕྱིར། ཁྱབ་སྟེ། དེས་
སྐུ་ཚེ་དེ་ལ་མངོན་རྟོགས་རྒྱན་གསར་དུ་རྗེ་བཙུན་ལ་གསན་པ་གང་ཞིག དེས་སྐུ་ཚེ་དེ་ལ་ཐེག་ཆེན་གྱི་ཚོགས་ལམ་
ནས་ས་གསུམ་པའི་བར་བགྲོད་པ་མ་ཡིན་པའི་ཕྱིར། ཕྱི་མ་དེར་ཐལ། འཚང་རྒྱ་བ་ལ་ཚོགས་སྦྱོར་གྱི་གནས་
སྐབས་སུ་བསྐལ་པ་གྲངས་མེད་གཅིག་གི་ངོས་སྐལ་གྱི་ཚོགས་བསགས་དགོས་པའི་ཕྱིར། ཁ་ཅིག་མངོན་རྟོགས་
རྒྱན་གྱི་ཆེད་དུ་བྱ་བའི་གདུལ་བྱ་ལ། གདུལ་བྱ་དབང་རྟུལ་ཞིག་ཡོད་ཟེར་ན། དེ་མེད་པར་ཐལ། དེའི་ཆེད་དུ་
བྱ་བའི་གདུལ་བྱ་ཡིན་ན། དབང་རྣོན་ཡིན་དགོས་པའི་ཕྱིར། དེར་ཐལ། དེ་ཡིན་ན། ཐེག་ཆེན་གྱི་རིགས་
ཅན་ཡིན་དགོས་པའི་ཕྱིར། ཁྱབ་སྟེ། དེ་ཡིན་ན། རང་བཞིན་གྱིས་དབང་ནོན་ཡིན་དགོས་པའི་ཕྱིར། ཁ་
ཅིག་ན་རེ། དེ་ལ་བྱང་སེམས་དབང་རྟུལ་ཡོད་ཟེར་ན། དེ་ཡང་མེད་པར་ཐལ། མངོན་རྟོགས་རྒྱན་གྱི་ཆེད་དུ་
བྱ་བའི་གདུལ་བྱ་བྱང་སེམས་ཡིན་ན། བྱང་སེམས་དབང་རྣོན་ཡིན་དགོས་པའི་ཕྱིར། ཁ་ཅིག་ན་རེ། མངོན་
རྟོགས་རྒྱན་གྱི་ཆེད་དུ་བྱ་བའི་གདུལ་བྱ་དབང་འབྲིང་མེད་ཟེར་ན། དེ་ཡོད་པར་ཐལ། དེ་དབང་འབྲིང་ཡོད་
ཀྱང་རྒྱན་གྱི་ཆེད་དུ་བྱ་བའི་གདུལ་བྱ་ལ་ནང་གསེས་དབང་པོ་རྣོ་རྟུལ་གཉིས་སུ་འབྱེད་པའི་ཚེ་དེ་དེའི་ཆེད་དུ་བྱ་
བའི་གདུལ་བྱ་དབང་རྟུལ་གྱི་ཁོངས་སུ་བསྡུ་བ་གསེར་འཕྲེང་ལས་བཤད་པའི་ཕྱིར། གཞན་ཡང་དེ་དབང་འབྲིང་
390

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཡོད་པར་ཐལ། བྱང་སེམས་དབང་འབྲིང་ཡོད་པའི་ཕྱིར། དེར་ཐལ། བྱང་སེམས་དབང་འབྲིང་གིས་མཐོང་
ལམ་ནས་ཕྱིར་མི་ལྡོག་གི་རྟགས་ཐོབ་པའི་ཚུལ་ཡང་གསུངས་པའི་ཕྱིར། ཁ་ཅིག མངོན་རྟོགས་རྒྱན་གྱི་གདུལ་
བྱ་ཡིན་ན། དེའི་ཆེད་དུ་བྱ་བའི་གདུལ་བྱ་ཡིན་པས་ཁྱབ་ཟེར་ན། དེ་མི་འཐད་པར་ཐལ། མངོན་རྟོགས་རྒྱན་
གྱི་གདུལ་བྱ་ཕལ་པ་ཡོད་པའི་ཕྱིར། དེར་ཐལ། དེས་གདུལ་བྱ་ཕལ་པའི་ལམ་ཉམས་ལེན་གྱི་རིམ་པ་བསྟན་པའི་
ཕྱིར། ཁ་ཅིག་ན་རེ། རྒྱུན་གྱི་ཆེད་དུ་བྱ་བའི་གདུལ་བྱ་ཡིན་ན། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་
ཡིན་པས་ཁྱབ་ཟེར་ན། མདོ་སྡེ་རྒྱན་གྱི་ཆེད་དུ་བྱ་བའི་གདུལ་བྱ་ཆོས་ཅན། དེར་ཐལ། དེའི་ཕྱིར། འདོད་ན།
དབུམ་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སེམས་ཙམ་པ་ཡིན་པའི་ཕྱིར། ཁ་ཅིག་
དགོངས་འགྲེལ་གཞན་ལ་མ་བརྟེན་པར་མངོན་རྟོགས་རྒྱན་གྱི་ཚིག་དོན་རྫོགས་པར་རྟོགས་ནུས་པའི་གདུལ་བྱ་
ཐེག་ཆེན་གྱི་རིགས་ཅན། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་མཚན་ཉིད་ཟེར་ན། ཡུམ་གྱི་མདོའི་
ཆེད་དུ་བྱ་བའི་གདུལ་བྱ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དགོངས་འགྲེལ་
གཞན་ལ་མ་བརྟེན་པར་ཡུམ་གྱི་མདོ་ལ་བརྟེན་ནས་མངོན་རྟོགས་རྒྱན་གྱི་ཚིག་དོན་རྫོགས་པར་རྟོགས་ནུས་པའི་
ཐེག་ཆེན་གྱི་རིགས་ཅན་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་། འགྲེལ་པ་
དོན་གསལ་གྱི་ཆེད་དུ་བྱ་བའི་གདུལ་བྱ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ།
དགོངས་འགྲེལ་གཞན་ལ་མ་བརྟེན་པར་མངོན་རྟོགས་རྒྱན་གྱི་དགོངས་འགྲེལ་ཉིད་ལ་བརྟེན་ནས་མངོན་རྟོགས་
རྒྱན་གྱི་དགོངས་པ་རྫོགས་པར་རྟོགས་ནུས་པའི་མངོན་རྟོགས་རྒྱན་གྱི་གདུལ་བྱ་ཡིན་པའི་ཕྱིར། དེར་ཐལ།
ཆོས་ཅན་དེའི་ཕྱིར། འདོད་མི་ནུས་སོ།། ། །
གཉིས་པ་རང་ལུགས་ལ། ཆོས་མངོན་རྟོགས། ཚོགས་ལམ་གྱི་མཚན་ཉིད། ཐེག་ཆེན་གྱི་ཆོས་མངོན་
རྟོགས། ཐེག་ཆེན་གྱི་ཚོགས་ལམ་གྱི་མཚན་ཉིད། སྦྱིན་སོགས་སྒྲུབ་པ་ལ་མཁས་པའི་ཐེག་ཆེན་གྱི་ཆོས་མངོན་
རྟོགས་དེ། སྐབས་འདིར་བསྟན་པའི་ཐེག་ཆེན་གྱི་ཚོགས་ལམ་ནི་མཚན་ཉིད། སྤྱིར་ནི་ཚོགས་ལམ། ཆོས་
མངོན་རྟོགས། ཐར་པ་ཆ་མཐུན་གསུམ་དོན་གཅིག ཚོགས་ལམ་དུ་ཞུགས་པ་དང་ལམ་སྣ་ཟིན་པ་དུས་མཉམ་
པས། ཐེག་ཆེན་གྱི་ཚོགས་ལམ་ཐོབ་པ་དང་། ཐེག་ཆེན་སེམས་བསྐྱེད་ཐོབ་པ། ཐེག་ཆེན་ལམ་དུ་ཞུགས་པ་
དུས་མཉམ་མོ། ། དེ་ཡང་ལམ་དུ་ཞུགས་པའི་ཚད་ཁོ་བོ་ཅག་ལྟ་བུས་བརྗོད་དཀའ་ཡང་། གསེར་འཕྲེང་ལས།
ངེས་འབྱུང་གི་བསམ་པས་བསླངས་པའི་དགེ་རྩ་སྣ་རེ་ཙམ་རྒྱུད་ལ་སྐྱེས་ན་ཡང་ཚོགས་ལམ་གྱི་ཕྱོགས་རེ་ཐོབ་པ་
ཡིན་ནོ། ཞེས་གསུངས་ཤིང་། རྗེའི་གསུང་འབུམ་ཐོར་བུའི་ནང་ཚན་འཇམ་དབྱངས་ཀྱིས་ རྗེ་བླ་མར་
391

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པ་ལས། རྩོལ་བཅས་ཀྱི་མྱོང་བ་ཐོན་པས་ཐར་པའི་ས་བོན་འཇོག་ནུས་ཀྱང་ལམ་གྱི་སྣར་མ་སླེབ། སྲིད་
པའི་བདེ་འབྱོར་དྲན་ཙམ་དང་སེམས་ཅན་དྲན་ཙམ་གྱིས་ངེས་འབྱུང་དང་བྱང་སེམས་རྒྱུན་ལྡན་དུ་འཇུག་པའི་
མྱོང་བ་ཐོན་ན་ཚོགས་ལམ་ཆུང་ངུར་འཇོག ཅེས་ངེས་འབྱུང་ལ་རྩོལ་བཅས་ཀྱི་མྱོང་བ་ཐོན་པ་ཙམ་གྱིས་ལམ་སྣ་
མ་ཟིན་པར་གསུངས་ནས་དེ་ལ་རྩོལ་མེད་ཀྱི་མྱོང་བ་ཐོན་པ་ན་ཚོགས་ལམ་ཐོབ་པར་བསྟན་ཏོ། ། ཚོང་།ས་ལམ་གྱི་
རྟགས་ཁྱད་པར་ཅན་ནི། ཉི་ཁྲི་སྣང་བ་ལས། ཐར་པའི་ཆ་དང་མཐུན་པ་འདིའི་རྟགས་ནི་རྣམ་པ་གསུམ་སྟེ།
འདི་ལྟ་སྟེ་སེམས་མི་ཞུམ་པ་མི་དངང་བའི་མཚན་ཉིད་དང་། མི་འགོང་བ་མི་སྐྲག་པའི་མཚན་ཉིད། ཡིད་ལ་
འགྱོད་པ་མེད་པ་ནི་མི་སྐྲག་པའི་མཚན་ཉིད་དང་། ཞེས་ཟབ་དོན་ལ་མི་སྐྲག་པ་དགོས་པར་གསུང་ལ། གཞན་
ཡང་། ཀུན་ལས་བཏུས་ལས། ཚོགས་ཀྱི་ལམ་གང་ཞེ་ན། དེས་སྐྱེ་བོའི་ཚུལ་ཁྲིམས་དང་། དབང་པོའི་སྒོམ་
བསྡོམ་པ་དང་། ཟས་ཀྱི་ཆོད་ཤེས་པ་དང་། ནམ་གྱི་ཆ་སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པ་
དང་ཤེས་བཞིན་དུ་གནས་པར་མངོན་པར་དགའ་བ་དང་། ཞེས་སོགས་གསུངས་ཤིང་། མཛོད་འགྲེལ་ལས།
གང་ལ་འཁོར་བའི་ཉེས་དམིགས་དང་བདག་མེད་པ་དང་མྱ་ངན་ལས་འདས་པའི་ཡོན་ཏན་བརྗོད་པའི་གཏམ་
ཐོས་ན་སྤུ་ཟིང་ཞེས་བྱེད་པ་དང་། མཆི་མ་ཀྲུག་ཅེས་བྱེད་པ་དེ་ལ་ནི་ཐར་པའི་ཆ་དང་མཐུན་པའི་དགེ་རྩ་ཡོད་
པར་ཤེས་པར་བྱ་སྟེ། ཞེས་སོགས་ཚོགས་ལམ་གྱི་རྟགས་གསུངས་པ་རྣམས་ལས་རྟགས་མ་ནོར་པ་འགའ་ཞིག་
བྱུང་ན་ཚོགས་ལམ་ཐོབ་པ་ལ་ཉེ་བའི་རྟགས་སམ། དེ་ཐོབ་པའི་རྟགས་སུ་ཤེས་པར་བྱའི། གཞན་དུ་ན་ལམ་སྣ་
མ་ཟིན་བཞིན་དུ་ཐེག་ཆེན་གྱི་གང་ཟག་ཏུ་ཁས་ལེན་དགོས་པར་ཐལ་བའི་སྐྱོན་དུ་འགྱུར་ཏེ། ལམ་སྣ་མ་ཟིན་
བཞིན་དུ་བླ་མེད་ཀྱི་ཐེག་པའི་གང་ཟོག་ཁྱད་པར་ཅན་དུ་ཁས་ལེན་པ་དུ་མ་སྣང་བའི་ཕྱིར་རོ། དེ་དག་ནི་དོན་
ལ་ཕན་བསམས་ནས་བྲིས་སོ། ། དགོངས་འགྲེལ་གཞན་ལ་མ་བརྟེན་པར་མངོན་རྟོགས་རྒྱན་གྱི་དགོངས་པ་རང་
དབང་དུ་རྫོགས་པར་རྟོགས་ནུས་པའི་མངོན་རྟོགས་རྒྱན་གྱི་གདུལ་བྱ་དེ། མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱའི་མཚན་ཉིད། དེ་ལ་དེར་གྱུར་པའི་དབང་པོ་རྣོ་རྟུལ་གཉིས་ཡོད། །
༈གསུམ་པ་རྩོད་པ་སྤོང་པ་ལ། ཁ་ཅིག ཐེག་ཆེན་གྱི་ཚོགས་ལམ་ཡིན་ན། སྟོང་ཉིད་རྟོགས་མྱོང་ཡིན་
དགོས་པར་ཐལ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ཀྱི་ཐེག་ཆེན་གྱི་ཚོགས་ལམ་ཡིན་ན།
སྟོང་ཉིད་རྟོགས་མྱོང་ཡིན་དགོས་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། རྣམ་བཤད་ལས།
དབང་རྟུལ་ལ་ངེས་པ་མེད་དོ། ། ཞེས་སྟོང་ཉིད་རྟོགས་མ་མྱོང་བའི་ཐེག་ཆེན་གྱི་ཚོགས་ལམ་ཡོད་པར་བསྟན་
པའི་ཕྱིར། གཞན་ཡང་། སྟོང་ཉིད་རྟོགས་མ་མྱོང་བའི་བྱང་སེམས་ཡོད་པར་ཐལ། དེ་རྟོགས་མ་མྱོང་བའི་
392

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
སེམས་ཙམ་པའི་བྱང་སེམས་ཡོད་པའི་ཕྱིར། དེར་ཐལ། དེ་ཡིན་ན། བདེན་འཛིན་གྱི་བཅིངས་པས་ཁྱབ་པའི་
ཕྱིར། ཁ་ཅིག་ན་རེ། བྱང་སེམས་དབང་རྣོན་ཡིན་ན། ཚོགས་ལམ་དུ་མ་ཞུགས་པའི་སྔ་རོལ་ཏུ་སྟོང་ཉིད་
རྟོགས་མྱོང་ཡིན་དགོས་པར་ཐལ། ཐེག་ཆེན་གྱི་རིགས་ཅན་དབང་རྣོན་གྱིས་ཐེག་ཆེན་ལམ་དུ་ཞུགས་པའི་སྔ་
རོལ་དུ་སྟོང་ཉིད་ངེས་པར་བྱས་ཏེ། དེ་རྗེས་ཐེག་ཆེན་གྱི་ཚོགས་ལམ་དུ་འཇུག་པའི་ཕྱིར། ཟེར་ན། མ་ཁྱབ།
མ་གྲུབ་ན། དེར་ཐལ། དབུ་མ་རྒྱན་ལས། ཡང་དག་ཤེས་རྩོལ་སྔོན་བཏང་སྟེ། ། དོན་དམ་རྣམ་པར་ངེས་
གྱུར་པ། ། ཞེས་གསུངས་པའི་ཕྱིར། འདོད་ན། སེམས་ཙམ་པའི་བྱང་སེམས་དང་རྒྱུད་གཅིག་དུ་གྱུར་པའི་
ཕྱིར་མི་ལྡོག་གི་རྟགས་ཐོབ་པའི་བྱང་འཕགས་ཆོས་ཅན། དེར་ཐལ། དེའི་ཕྱིར། དེར་ཐལ། བྱང་འཕགས་
དབང་རྣོན་ཡིན་པའི་ཕྱིར། དེར་ཐལ། ཕྱིར་མི་ལྡོག་གི་རྟགས་ཐོབ་པའི་བྱང་འཕགས་ཡིན་པའི་ཕྱིར། འདོད་
མི་ནུས་སོ། ། ཁ་ཅིག དབང་པོ་རྣོ་རྟུལ་གཉིས་ཀྱི་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡོད་པར་ཐལ།
མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་དབང་པོ་རྣོ་རྟུལ་གཉིས་ཡོད་པའི་ཕྱིར། ཟེར་ན། མ་ཁྱབ། མ་
གྲུབ་ན་དེར་ཐལ། རྫོགས་པའི་བྱང་ཆུབ་རྣོན་པོ་ཡིས། ། རྟོགས་སླ་རྟུལ་པོས་རྟོགས་དཀར་བཞེད། ། ཅེས་
གསུངས་པའི་ཕྱིར། འདོད་མི་ནུས་ཏེ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན། དབང་རྟུལ་མ་
ཡིན་དགོས་པའི་ཕྱིར། །
༈ གཉིས་པ་རྒྱུད་སྨིན་བྱེད་ཀྱི་ལམ་ངེས་འབྱེད་ཆ་མཐུན་ནི། དྲོ་བ་རྣམས་ཀྱི་དམིགས་པ་འདིར། །
ཞེས་པ་ནས། སྨིན་བྱེད་སོགས་ཀྱི་ཤེས་པར་བྱ། ཞེས་པའི་བར་གསུངས་ཏེ། དོན་ནི། འགྲེལ་པར། རྣམ་པ་
ཐམས་ཅད་མངོན་པར་རྟོགས་པ་འདི་ལ་མཉམ་པ་དང་། བྱམས་པ་དང་། ཞེས་པ་ནས། དེ་ལྟར་ན་ངེས་པར་
འབྱེད་པའི་ཆ་དང་མཐུན་པ་ཡིན་ནོ། ། ཞེས་པའི་བར་གསུངས། འཕྲོས་ནི། རབ་འབྱོར་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་འཚང་རྒྱ་བར་འདོད་པས་སེམས་ ཅན་དེ་དག་གི་དྲུང་དུ་གནས་པར་བྱ།
བྱམས་པ་ཆེན་པོ་བསྐྱེད་པར་བྱ། སྙིང་རྗེ་ཆེན་པོ་བསྐྱེད་པར་བྱ། ། ཞེས་པ་ནས། བདག་ཉིད་ཀྱང་རྣམ་པ་
ཐམས་ཅད་མཁྱེན་པའི་ཡེ་ཤེས་བསྐྱེད་པར་བྱ། ཞེས་པའི་བར་གྱི་མདོ་ལས་འཕྲོས་སོ། ། འདིར་འགྲེལ་པར་
ལམ་གྱི་གོ་རིམ་ལ་ལོག་རྟོག་དགག་པ་ནི། རྣམ་པ་དང་ལམ་དང་གཞི་ཐམས་ཅད་རྣམ་པར་སྒོམ་པའི་དབྱེ་བས།
ཞེས་པ་ནས། ཡིན་པར་ཤེས་པར་བྱའོ། ། ཞེས་པའི་བར་གསུངས། འདིའི་སྐབས་སུ་གཉིས། ཚིག་དོན་
དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། ཐེག་ཆེན་གྱི་སྦྱོར་ལམ་དྲོད་སོགས་བཞིའི་
དམིགས་པ་ཡོད་དེ། ཐེག་ཆེན་གྱི་སྦྱོར་ལམ་དྲོ་བ་རྣམས་ཀྱི་དམིགས་པ་སྐབས་འདིར་སེམས་ཅན་ཐམས་ཅད་
393

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་པར་མདོ་ལས་བསྔགས་ཤིང་བརྗོད་ལ་ཚུལ་ཇི་ལྟར་ན་སེམས་ཅན་དེ་དག་ཉིད་ལ་དམིགས་ནས་སེམས་མཉམ་
པར་ལྟ་བ་སོགས་རྣམ་པ་དག་ནི་བཅུར་བཤད་པའི་ཕྱིར་དང་། རྩེ་མོར་གྱུར་པ་ཡང་དེ་བཞིན་སེམས་ཅན་ཐམས་
ཅད་ལ་དམིགས་ནས་རྩེ་མོ་བདག་ཉིད་སྡིག་པ་མི་དགེ་བ་བཅུ་ལས་ལྡོག་ཅིང་། སྦྱིན་སོགས་ལ་གནས་པའི་སྒོ་ནས་
སེམས་ཅན་གཞན་དག་དེ་དག་ལ་ནི་འགོད་པ་དང་། དེ་དག་གི་བསྔགས་པ་བརྗོད་པ་དང་མཐུན་པས་དགའ་
བར་བྱེད་པ་ཉིད་ཀྱིས་དམིགས་པ་དང་། བཟོད་པ་ནི། སེམས་ཅན་ལ་དམིགས་ནས་བདེན་པ་བཞི་ཤེས་པ་ལ་
རང་གནས་ཏེ་སེམས་ཅན་གཞན་གྱི་རྟེན་ཅན་དེ་ལ་འགོད་པ་དང་། ཆོས་མཆོག་ཀྱང་དེ་བཞིན་དུ་སེམས་ཅན་ལ་
དམིགས་ཏེ་སེམས་ཅན་རྣམས་སྨིན་པར་བྱེད་པ་དང་གྲོལ་བར་བྱེད་པ་སོགས་ཀྱིས་དམིགས་པར་ཤེས་པར་བྱ་བ་
ཡིན་པའི་ཕྱིར། །
༈ གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག དྲོ་བ་རྣམས་ཀྱི། ཞེས་སོགས་ཀྱི་
སྐབས་འདིར་བསྟན་པའི་སྦྱོར་ལམ་སྦྱོར་ལམ་སྦྱོར་ལམ་བཏགས་པ་བ་ཡིན་ཟེར་ན། དེ་མི་འཐད་པར་ཐལ།
དེའི་སྐབས་ནས་བསྟན་པའི་སྦྱོར་ལམ་སྦྱོར་ལམ་མཚན་ཉིད་པ་ཡིན་པའི་ཕྱིར། དེར་ཐལ། མཚན་མེད་རབ་ཏུ་
སྦྱིན་ལ་སོགས། ། ཞེས་སོགས་ཀྱི་སྐབས་ནས་བསྟན་པའི་ཚོགས་ལམ་ཚོགས་ལམ་མཚན་ཉིད་པ་ཡིན་པའི་ཕྱིར།
ཁ་ཅིག་སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་དང༌། འདིར་སྦྱོར་མཐོང་སྒོམ་གསུམ་བསྟན་
པ་ལ་ཟློས་པའི་སྐྱོན་མེད་དེ། སྐབས་དང་པོ་གསུམ་ནས་བསྟན་པའི་སྦྱོར་མཐོང་སྒོམ་གསུམ་སྦྱོར་མཐོང་སྒོམ་
གསུམ་མཚན་ཉིད་པ་དང་། འདིར་བསྟན་པའི་སྦྱོར་མཐོང་སྒོམ་གསུམ་དེ་བཏགས་པ་བ་ཡིན་ཟེར་ན།འོ་ན།
སྐབས་དང་པོ་གསུམ་དུ་བསྟན་པའི་སྦྱོར་མཐོང་གསུམ་སྦྱོར་མཐོང་སྒོམ་གསུམ་མཚན་ཉིད་པ་ཡིན་པར་ཐལ།
ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་གྱི་གཞི་
མཐུན་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གསུམ་གྱི་གཞི་མཐུན་མེད་པའི་ཕྱིར། ཁ་ཅིག
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་ལན་དྲུག་ཏུ་བསྟན་པ་ལ་ཟློས་པའི་སྐྱོན་མེད་དེ། སྐབས་དང་པོ་
གསུམ་གྱི་སྐབས་ནས་བསྟན་པའི་སྦྱོར་ལམ་སྦྱོར་ལམ་མཚན་ཉིད་པ། མཐོང་ལམ་མཐོང་ལམ་མཚན་ཉིད་པ།
སྒོམ་ལམ་སྒོམ་ལམ་མཚན་ཉིད་པ་གང་ཞིག། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྦྱོར་ལམ་བཏགས་
པ་བ་སོགས་ཡིན་པའི་ཕྱིར། ཕྱི་མ་དེར་ཐལ། རྣམ་རྫོགས་སྦྱོར་བའི་སྐབས་སུ་ས་བརྒྱུད་པའི་ཡེ་ཤེས་ཆུང་འབྲིང་
ཆེན་པོ་གསུམ་ལ་རིམ་བཞིན་དུ་སྦྱོར་མཐོང་སྒོམ་གསུམ་གྱི་མིང་གིས་བཏགས། རྩེ་སྦྱོར་གྱི་སྐབས་སུ་ས་དགུ་པའི་
ཡེ་ཤེས་དང་། ས་བཅུ་པའི་དཀྱིལ་སྟོད་ཀྱི་ཡེ་ཤེས་ཆུང་འབྲིང་ཆེན་པོ་གསུམ་དེ་གསུམ་གྱི་མིང་གིས་བཏགས།
394

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
མཐར་གྱིས་སྦྱོར་བའི་སྐབས་སུ་ས་བཅུ་པའི་དཀྱིལ་སྨད་ཀྱི་ཡེ་ཤེས་ཆུང་འབྲིང་ཆེན་པོ་གསུམ་ལ་སྦྱོར་མཐོང་སྒོམ་
གསུམ་གྱི་མིང་གིས་བཏགས་ནས་བསྟན་པའི་ཕྱིར་རོ། ། ཟེར་ན། དེ་མི་འཐད་པར་ཐལ། རྣམ་རྫོགས་སྦྱོར་བ་
སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་མཚན་ཉིད་པ་ཡིན་པའི་ཕྱིར། དེར་ཐལ། དེ་ངེས་
འབྱེད་ཆ་མཐུན་ཡིན་པའི་ཕྱིར། དེར་ཐལ། འགྲེལ་པ་ལས། ངེས་པར་འབྱེད་པའི་ཆ་མཐུན་པར་འབྱུང་བས་
ཞེས་གསུངས་པའི་ཕྱིར། གཞན་ཡང་། དེ་མི་འཐད་པར་ཐལ། རྣམ་རྫོགས་སྦྱོར་བ་སོགས་ཀྱི་སྐབས་ནས་
བསྟན་པའི་སྦྱོར་ལམ་སོགས་དེ་དག་མིན་ཀྱང་དེ་དག་གི་མིང་གིས་བཏགས་པ་ལ་དགོས་པ་ཁྱད་པར་ཅན་ཡོད་
པའི་ཕྱིར། ཁ་ཅིག ཐབས་ཤེས་གཉིས་སུ་ཕྱེ་བའི་ཐབས་ཀྱི་ཆ་གཙོ་བོར་གྱུར་པའི་ཐེག་ཆེན་གྱི་དོན་མངོན་
རྟོགས། སྐབས་འདིར་བསྟན་པའི་ཐེག་ཆེན་གྱི་སྦྱོར་ལམ་གྱི་མཚན་ཉིད་ཟེར་ན། སྟོང་ཉིད་རྟོགས་པའི་ཐེག་
ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར།
འདོད་མི་ནུས་ཏེ། ཐབས་ཤེས་གཉིས་སུ་ཕྱེ་བའི་ཤེས་རབ་ཀྱི་ཆར་གཏོགས་ཡིན་པའི་ཕྱིར། དེར་ཐལ། སྟོང་
ཉིད་རྟོགས་པའི་སེམས་དཔའི་ཡེ་ཤེས་ཡིན་པའི་ཕྱིར། །
གཉིས་པ་རང་ལུགས་ལ། ཐབས་ཁྱད་པར་ཅན་གྱིས་ཟིན་པའི་ཐེག་ཆེན་གྱི་དོན་མངོན་རྟོགས། སྐབས་
འདིར་བསྟན་པའི་ཐེག་ཆེན་གྱི་སྦྱོར་ལམ་གྱི་མཚན་ཉིད། རྒྱས་པར་ནི་སྦྱོར་ལམ་གྱི་སྐབས་སུ་ཤེས་པར་བྱའོ། }
མངོན་པར་རྟོགས་པའི་རྒྱན་གྱི་སྐབས་འདིར་སྦྱོར་མཐོང་སྒོམ་གསུམ་གྱི་ཐ་སྙད་ལན་མང་དུ་གསུངས་པ་ལ་
བརྟེན་ནས་ཟློས་པའི་སྐྱོན་དུ་འགྱུར་བར་དོགས་ཏེ། སློབ་དཔོན་ཁ་ཅིག་སྐབས་དང་པོ་གསུམ་གྱི་སྐབས་སུ་
བསྟན་པའི་སྦྱོར་ལམ་སོགས་དེ་དག་མཚན་ཉིད་པ་ཡིན་ཀྱང༌། སྦྱོར་བ་བཞིའི་སྐབས་ནས་བསྟན་པའི་སྦྱོར་ལམ་
སོགས་དེ་དག་བཏགས་པ་བར་འདོད་ལ། རྣམ་བཤད་རང་ལུགས་ནི། སྐབས་དང་པོ་གསུམ་གྱི་སྐབས་ནས་
བསྟན་པའི་སྦྱོར་ལམ་སྦྱོར་ལམ་མཚན་ཉིད་པ་ཡིན་པ་སོགས་ལྟར། སྦྱོར་བ་བཞིའི་སྐབས་ནས་བསྟན་པའི་སྦྱོར་
ལམ་སྦྱོར་ལམ་མཚན་ཉིད་མཚན་ཉིད་པ་སོགས་ཡིན་ནོ། ། སློབ་དཔོན་གྱིས་ལམ་གསུམ་བཏགས་མཚན་པའི་
ལུགས་རང་ལུགས་སུ་མི་བཞེད་དེ། དེས་སྦྱོར་བཞིའི་སྐབས་ནས་བསྟན་པའི་ལམ་དེ་དང་དེ་རྣམས་ལམ་དེ་དང་
དེ་མཚན་ཉིད་པར་བཞེད་པའི་ཕྱིར་རོ། ། དེས་མངོན་པར་རྟོགས་པ་ལམ་ཁུག་པའི་ལུགས་སུ་བཞེད་པ་ཡིན་ཏེ།
སྐབས་དང་པོ་གསུམ་གྱི་སྐབས་ནས་བསྟན་པའི་སྦྱོར་ལམ་སོགས་ཉམས་སུ་ལེན་པའི་གང་ཟག་དེས། སྦྱོར་བ་
བཞིའི་སྐབས་ནས་བསྟན་པའི་སྦྱོར་ལམ་སོགས་ཉམས་སུ་ལེན་པར་བཞེད་པའི་ཕྱིར་རོ། །
གསུམ་པ་རྩོད་པ་སྤོང་པ་ལ། ཁ་ཅིག་ན་རེ། སློབ་དཔོན་སེངྒེ་བཟང་པོས་ལམ་ཁུག་པ་བའི་ལུགས་མི་
395

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞེད་པར་ཐལ། དེས་མངོན་པར་རྟོགས་པ་ལམ་རྐྱང་པ་བའི་ལུགས་སུ་བཞེད་པའི་ཕྱིར། དེར་ཐལ། སློབ་
དཔོན་གྱིས་སྡུད་འགྲེལ་དུ་དེ་ལྟར་བཤད་པའི་ཕྱིར་ན། སྐྱོན་མེད་དེ། དེ་ནི་སློབ་དཔོན་སྔ་མའི་བཞེད་པ་བསྐྱར་
པ་ཙམ་ཡིན་པའི་ཕྱིར། ། གསུམ་པ་མངོན་རྟོགས་ཁྱད་པར་ཅན་རྒྱུད་ལ་སྐྱེ་བའི་རིམ་པ་བཤད་པ་ལ་གཉིས།
ཕྱིར་མི་ལྡོག་པའི་རྟགས་བཤད་པ་དང་། སྐུ་གསུམ་སྒྲུབ་བྱེད་ཀྱི་ལམ་ཁྱད་པར་ཅན་བཤད་པའོ། ། དང་པོ་ལ་
གཉིས། སྤྱིར་བསྟན་པ་དང་། སོ་སོར་བཤད་པའོ། ། དང་པོ་ནི། ངེས་འབྱེད་ཡན་ལག་ནས་བཟུང་སྟེ། །།
ཞེས་པ་ནས། དེ་འདིར་ཕྱིར་མི་ལྡོག་པའི་ཚོགས། ། ཞེས་པའི་བར་གསུངས་ཏེ། དོན་ནི། འགྲེལ་པ་ལས།
དཔའ་བོ་གང་དག་ངེས་པར་འབྱེད་པའི་ཆ་དང་མཐུན་པ་བཞི། ཞེས་པ་ནས། བྱང་ཆུབ་སེམས་དཔའ་སློབ་པ་
ཕྱིར་མི་ལྡོག་པའི་དགེ་འདུན་ཡིན་ནོ། ། ཞེས་པའི་བར་གསུངས། འཕྲོས་ནི། རབ་འབྱོར་གྱིས་གསོལ་བ།
བཅོམ་ལྡན་འདས། རྣམ་པ་གང་དག་དང་། རྟགས་གང་དག་དང་མཚན་མ་གང་དག་གིས་བྱང་ཆེན་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག ཅེས་པ་ནས། རབ་འབྱོར་རྣམ་པ་དེ་དག་དང་།
རྟགས་དེ་དག་དང་། མཚན་མ་དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་རིག་པར་བྱའོ། ། ཞེས་སོགས་ཀྱི་བར་ལས་འཕྲོས་
སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན།
སྐབས་འདིར་ཕྱིར་མི་ལྡོག་པའི་དགེ་འདུན་གྱི་ཚོགས་རྣམ་པ་གསུམ་ཡོད་དེ། ཐེག་ཆེན་གྱི་ངེས་འབྱེད་ཡན་ལག་
ལ་གནས་པའི་སེམས་དཔའི་དབང་རྣོན་ནས་བཟུང་སྟེ་ཐེག་ཆེན་གྱི་མཐོང་བའི་ལམ་དང་སྒོམ་པའི་ལམ་དག་ལ་
བྱང་ཆུབ་སེམས་དཔའ་གང་དག་གནས་པ་དེ་དག་རྣམས་སུ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག་ན་རེ། རྫོགས་བྱང་ལས་ཕྱིར་མི་ལྡོག་
པའི་སེམས་དཔའ་ཡིན་ན། ཕྱིར་མི་ལྡོག་པའི་རྟགས་ཐོབ་པའི་སེམས་དཔའ་ཡིན་པས་ཁྱབ་ཟེར་ན། གསེར་ལྟ་
བུའི་སེམས་བསྐྱེད་རྒྱུད་ལ་ལྡན་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། དེར་ཐལ།
ཆོས་ཅན་དེའི་ཕྱིར། ཁྱབ་སྟེ། གསེར་ལྟ་བུའི་སེམས་བསྐྱེད་ཀྱི་སྒྲ་དོན་ཅིག་ཡོད་པའི་ཕྱིར། འདོད་མི་ནུས་ཏེ།
ཚོགས་ལམ་པ་ཡིན་པའི་ཕྱིར། ཁ་ཅིག་ན་རེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་དབང་རྟུལ་ཡོད་
ཟེར་ན། དེ་མེད་པར་ཐལ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཡིན་ན། བྱང་སེམས་དབང་རྣོན་
ཡིན་དགོས་པའི་ཕྱིར། དེར་ཐལ། བྱང་སེམས་དབང་རྟུལ་རྣམས་ཀྱིས་ཀྱང་ཕྱིར་མི་ལྡོག་པའི་རྟགས་ཐོབ་པའི་
ཚེ་བྱང་སེམས་དབང་རྣོན་དུ་འགྱུར་བའི་ཕྱིར། ཁ་ཅིག་ན་རེ། དབང་རྣོན་གྱིས་སྦྱོར་ལམ་ནས་ཕྱིར་མི་ལྡོག་པའི་
396

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
རྟགས་ཐོབ། དབང་འབྲིང་གིས་མཐོང་ལམ་ནས་ཕྱིར་མི་ལྡོག་པའི་རྟགས་ཐོབ། དབང་རྟུལ་གྱིས་སྒོམ་ལམ་
ནས་ཕྱིར་མི་ལྡོག་པའི་རྟགས་ཐོབ་པར་འགྱུར་ཟེར་ན། འོ་ན། སྒོམ་ལམ་ནས་ཕྱིར་མི་ལྡོག་པའི་རྟགས་ཐོབ་
དགོས་ཀྱི་བྱང་སེམས་དེ་དབང་རྟུལ་ཡིན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་ཆོས་
ཅན། དབང་རྟུལ་མ་ཡིན་པར་ཐལ། དབང་རྣོན་ཡིན་པའི་ཕྱིར། དེར་ཐལ། བྱང་སེམས་ཡིན་པའི་ཕྱིར།
ཁ་ཅིག་ན་རེ། བྱང་སེམས་སྦྱོར་ལམ་པ་དབང་རྣོན་ཡིན་ན། སྦྱོར་ལམ་ནས་ཕྱིར་མི་ལྡོག་པའི་རྟགས་ཐོབ་པས་
ཁྱབ་ཟེར་ན། ཐེག་ཆེན་གྱི་སྦྱོར་ལམ་དྲོད་ཐོབ་མ་ཐག་པའི་བྱང་སེམས་སྦྱོར་ལམ་པ་དབང་རྣོན་ཆོས་ཅན། དེར་
ཐལ། དེའི་ཕྱིར། འདོད་ན། སྦྱོར་ལམ་དེས་དྲངས་པའི་ལུས་ངག་གི་ཐ་སྙད་ཁྱད་པར་ཅན་དེ་ཐོབ་པར་ཐལ།
འདོད་པའི་ཕྱིར། འདོད་མི་ནུས་སོ། ། ཁ་ཅིག་ན་རེ། སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་པའི་སེམས་
དཔའ་ཡིན་ན། གཟུགས་སོགས་ལ་བདེན་ཞེན་མངོན་གྱུར་པ་ལྡོག་ཟིན་པས་ཁྱབ་ཟེར་ན། དེ་མི་འཐད་པར་
ཐལ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པའི་རྒྱུད་ལ་བདེན་འཛིན་མངོན་གྱུར་དུ་འཇུག་
པ་ཡོད་པའི་ཕྱིར། དེར་ཐལ། དེའི་རྒྱུད་ལ་བདེན་འཛིན་ལྷན་སྐྱེས་མངོན་གྱུར་དུ་འཇུག་པ་ཡོད་པའི་ཕྱིར།
དེར་ཐལ། བདེན་འཛིན་ལྷན་སྐྱེས་མངོན་གྱུར་པ་ས་བརྒྱད་པ་ནས་སྤང་བར་འཇོག་དགོས་པའི་ཕྱིར། ཁ་ཅིག་
ན་རེ། གཟུགས་སོགས་ལ་བདེན་ཞེན་མངོན་གྱུར་ལྡོག་པ་སོགས་རྟགས་ཉི་ཤུ་དང་ལྡན་པའི་གང་ཟག་དེ། སྦྱོར་
ལམ་པ་ཕྱིར་མི་ལྡོག་པའི་རྟགས་ཐོབ་པའི་གང་ཟག་གི་མཚན་ཉིད་ཟེར་ན། འོ་ན། དེ་འདྲའི་རྟགས་ཉི་ཤུ་པོ་
ལྡན་པའི་བྱང་སེམས་མཐོང་ལམ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་
ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེ་འདྲའི་བྱང་སེམས་ཡིན་པ་ཞིག་ཡོད་པའི་ཕྱིར།
དེར་ཐལ། དེ་མཚན་ཉིད་ཡིན་པའི་ཕྱིར། རྟགས་ཁས། གཞན་ཡང་། དེ་མི་འཐད་པར་ཐལ། སྦྱོར་ལམ་པ་
ཕྱིར་མི་ལྡོག་པའི་རྟགས་ཐོབ་པའི་གང་ཟག་ཡིན་ན། རྟགས་ཉི་ཤུ་པོ་གང་རུང་དང་ལྡན་དགོས་ཀྱང་། ཉི་ཤུ་
དང་ལྡན་པས་མ་ཁྱབ་པའི་ཕྱིར། ཁ་ཅིག་ན་རེ། མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པའི་གང་ཟག་ཡིན་
ན། གཟུགས་སོགས་ལ་བདེན་ཞེན་ལྡོག་པས་ཁྱབ་ཟེར་ན། དེ་མི་འཐད་པར་ཐལ། ཕྱིར་མི་ལྡོག་པའི་རྟགས་
ཐོབ་པའི་བྱང་སེམས་མཐོང་ལམ་པའི་རྒྱུད་ལ་གཟུགས་སོགས་ལ་བདེན་ཞེན་འཇུག་པ་ཡོད་པའི་ཕྱིར། དེར་ཐལ།
དེའི་རྒྱུད་ལ་བདེན་འཛིན་འཇུག་པ་ཡོད་པའི་ཕྱིར། དེར་ཐལ། བྱང་སེམས་མཐོང་ལམ་རྗེས་ཐོབ་པའི་རྒྱུད་ལ་
བདེན་འཛིན་འཇུག་པ་ཡོད་པའི་ཕྱིར། ཁ་ཅིག་ན་རེ།ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་ལམ་
པ་ཡིན་ན། མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པའི་གང་ཟག་ཡིན་པས་ཁྱབ་ཟེར་ན། སྦྱོར་ལམ་ནས་
397

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར་མི་ལྡོག་པའི་རྟགས་ཐོབ་པ་སྔོན་དུ་སོང་བའི་བྱང་སེམས་མཐོང་ལམ་པ་ཆོས་ཅན། དེར་ཐལ། དེའི་ཕྱིར།
འདོད་ན། མཐོང་ལམ་ནས་ཕྱིར་མི་ལྡོག་པའི་རྟགས་གསར་དུ་ཐོབ་པའི་བྱང་སེམས་མཐོང་ལམ་པ་ཡིན་པར་
ཐལ་ལོ། ། འདོད་ན་སྤྱི། ཁ་ཅིག་ན་རེ། མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་
ལམ་པ་ཡིན་ན། མཐོང་ལམ་གྱི་རྟགས་བཅུ་དྲུག་དང་ལྡན་པས་ཁྱབ་ཟེར་ན། འོ་ན། སྦྱོར་ལམ་པ་ཕྱིར་མི་ལྡོག་
པའི་རྟགས་ཐོབ་པའི་བྱང་སེམས་སྦྱོར་ལམ་པ་ཡིན་ན། སྦྱོར་ལམ་གྱི་རྟགས་ཉི་ཤུ་དང་ལྡན་པས་ཁྱབ་པར་ཐལ།
དམ་བཅའ་འཐད་པའི་ཕྱིར། འདོད་མི་ནུས་ཏེ། སྦྱོར་ལམ་དྲོད་ཀྱི་གནས་སྐབས་སུ་ཕྱིར་མི་ལྡོག་པའི་རྟགས་
བཅུ་གཅིག་ཐོབ་ཀྱང་གཞན་མ་ཐོབ་པ་ཡོད་པའི་ཕྱིར། དེར་ཐལ། རྣམ་བཤད་ལས། དྲོད་ལ་གནས་པའི་
རྟགས་རྣམ་པ་བཅུ་གཅིག་དང་། ཞེས་གསུངས་པའི་ཕྱིར། ཁ་ཅིག་ན་རེ། རྫོགས་བྱུང་ལས་ཕྱིར་མི་ལྡོག་གི་
གང་ཟག་ཡིན་ན། སེམས་ཅན་ཡིན་པས་ཁྱབ་ཟེར་ན། སངས་རྒྱས་འཕགས་པ་ཆོས་ཅན། དེར་ཐལ། དེའི་
ཕྱིར། རྟགས་གསལ་སླ། །
གཉིས་པ་རང་ལུགས་ལ། ཕྱིར་མི་ལྡོག་པའི་དོན་དང་། དེ་རྟགས་ཡང་དག་གིས་དཔོག་ཚུལ་གཉིས།
དང་པོ་ནི། ཐེག་དམན་གྱི་ལམ་གཞན་གྱིས་བར་མཆོད་པར་བླ་མེད་རྫོགས་པའི་བྱང་ཆུབ་ཏུ་ངེས་པར་འགྱུར་
རུང་དེ་དེ་ཡིན་ནོ། ། གཉིས་པ་ནི། གཟུགས་སོགས་བདེན་ཞེན་མངོན་འགྱུར་པ་ཅི་རིགས་ཟློག་ཅིང་། སེམས་
ཅན་གཞན་སྡུག་བསྔལ་གྱིས་མནར་བ་མཐོང་བའི་ཚེ་ལུས་ཀྱི་བ་སྤུ་གཡོ་ཞིང་མིག་ནས་མཆི་མ་འཁྲུག་པ་སོགས་
ལུས་ཀྱི་ཐ་སྙད་ཁྱད་པར་ཅན་དང་། ཐེག་པ་ཆེན་པོའི་ལམ་འབྲས་བུ་དང་བཅས་པ་རྫོགས་པར་བསྟན་ནུས་པའི་
ངག་གི་ཐ་སྙད་ཁྱད་པར་ཅན་འཁྲུལ་མེད་བསྟན་པོ་གཉིས་པོ་གང་རུང་དང་ལྡན་པའི་བྱང་སེམས་སྦྱོར་ལམ་པ་
ཆོས་ཅན། བླ་མེད་རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཡིན་ཏེ། ཐབས་ཤེས་ཀྱི་རྟོགས་པ་བརྟན་པོ་དེ་
གཉིས་དང་ལྡན་པའི་སེམས་དཔའ་ཡིན་པའི་ཕྱིར། ཞེས་དཔོག་གོ། ། དེ་ལྟར་དཔོག་པ་དེ། རང་བཞིན་གྱི་
རྟགས་ཡང་དག་གི་དཔོག་ཚུལ་ཡིན་ཏེ། འདིའི་ཐད་ཀྱི་རྣམ་བཤད་དུ་དྲངས་པ་ལས། གཟུང་པར་བྱའོ་ཞེས་བྱ་
བ་ནི། ནུས་པའི་རྒྱུ་ཡི་འབྲས་སྐྱེ་བར། ། རྗེས་སུ་དཔོག་པ་གང་ཡིན་ལ། དོན་གཞན་ལ་ནི་མི་ལྟོས་ཕྱིར། །
དེ་ནི་རང་བཞིན་ཡིན་པར་བརྗོད། ། ཅེས་བྱ་བའི་ཚུལ་གྱིས་དཔོག་པར་གསུངས་པས་སོ། ། ཞེས་གསུངས་
པའི་ཕྱིར། དེས་ན་རྣམ་བཤད་ལྟར་ན། དཔོག་ཚུལ་དེ། ཚུལ་གསུམ་ངེས་པའི་རྟགས་ཀྱི་དཔོག་ཚུལ་ཡིན་ཀྱང་།
གསེར་འཕྲེང་ལྟར་ན་ནི། དེ་ཚུལ་གསུམ་ཚད་མས་ངེས་པའི་རྟགས་ཡང་དག་ཏུ་མི་བཞེད་དོ། །
༈ གསུམ་པ་རྩོད་པ་སྤོང་པ་ལ། ཁ་ཅིག ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཚོགས་ལམ་པ་
398

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
མེད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་ཡོད་པར་ཐལ། ཕྱིར་མི་ལྡོག་གི་རྒྱུ་
མཚན་ཡང་དག་ཐོབ་པའི་བྱང་སེམས་ཚོགས་ལམ་པ་ཡོད་པའི་ཕྱིར། ཟེར་ན། ཁ་ཅིག མ་གྲུབ་གསུང་ཡང་།
མ་ཁྱབ། མ་གྲུབ་ན། དེར་ཐལ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཚོགས་ལམ་པའི་རྒྱུད་ལ་ཕྱིར་
མི་ལྡོག་པའི་རྒྱུ་མཚན་ཡང་དག་ཡོད་པའི་ཕྱིར། དེར་ཐལ། དེའི་རྒྱུད་ལ་དེ་རྫོགས་བྱང་ལས་ཕྱིར་མི་ལྡོག་པའི་རྒྱུ་
མཚན་ཡོད་པའི་ཕྱིར། དེར་ཐལ། དེ་རྫོགས་བྱང་ལས་ཕྱིར་མི་ལྡོག་པའི་རྒྱུ་མཚན་ཡང་དག་ཡོད་པའི་ཕྱིར།
དེར་ཐལ། དེ་རྫོགས་བྱང་ལས་ཕྱིར་མི་ལྡོག་པའི་རྒྱུ་མཚན་ཡོད་པའི་ཕྱིར། ཁྱབ་སྟེ། དེ་རྫོགས་བྱང་ལས་ཕྱིར་
མི་ལྡོག་པའི་རྒྱུ་མཚན་ལྟར་སྣང་ལ་བརྟེན་པ་མ་ཡིན་པའི་ཕྱིར། དེར་ཐལ། དེ་རྫོགས་བྱང་ལས་ཕྱིར་མི་ལྡོག་པ་
དེ་ལུང་དང་རིགས་པ་ཡང་དག་ལ་བརྟེན་ནས་སྒྲུབ་ནུས་པའི་ཕྱིར། ཁ་ཅིག་ན་རེ། བྱང་སེམས་དབང་རྣོན་ཡིན་
ན། སྦྱོར་ལམ་གྱི་གནས་སྐབས་སུ་ཕྱིར་མི་ལྡོག་པའི་རྟགས་ཐོབ་ནུས་པ་ཡིན་དགོས་པར་ཐལ། བྱང་སེམས་
དབང་རྣོན་ཀྱིས་སྦྱོར་ལམ་ནས་ཕྱིར་མི་ལྡོག་གི་རྟགས་ཐོབ་ནུས་པ་དང་། དེ་དབང་འབྲིང་རྣམས་ཀྱིས་མཐོང་
ལམ་ནས་ཕྱིར་མི་ལྡོག་པའི་རྟགས་ཐོབ་ནུས་པ་དང་། དེ་དབང་རྟུལ་རྣམས་ཀྱིས་སྒོམ་ལམ་ནས་ཕྱིར་མི་ལྡོག་གི་
རྟགས་ཐོབ་ནུས་པའི་ཕྱིར། དེར་ཐལ། སྦྱོར་ལམ་ནས་ཕྱིར་མི་ལྡོག་པའི་རྟགས་ཐོབ་ནུས་པའི་བྱང་སེམས་ལ་
བྱང་སེམས་དབང་རྣོན་དང་། དེ་ནས་མི་ནུས་པར་མཐོང་ལམ་ནས་ཕྱིར་མི་ལྡོག་པའི་རྟགས་ཐོབ་ནུས་པ་ལ།
བྱང་སེམས་དབང་འབྲིང་དང་། དེ་ནས་ཀྱང་མི་ནུས་པར་སྒོམ་ལམ་ནས་ཕྱིར་མི་ལྡོག་པའི་རྟགས་ཐོབ་ནུས་པའི་
བྱང་སེམས་ལ་བྱང་སེམས་དབང་རྟུལ་དུ་བཞག་པའི་ཕྱིར། ཟེར་ན། མ་ཁྱབ།འདོད་ན། སྒོམ་ལམ་ནས་ཕྱིར་མི་
ལྡོག་པའི་རྟགས་ཐོབ་པའི་བྱང་སེམས་ཆོས་ཅན། དེར་ཐལ། དེའི་ཕྱིར། འདོད་ན། སླར་སྦྱོར་ལམ་དུ་འཇུག་
ནུས་པར་ཐལ་ལོ། ། ཁ་ཅིག ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་ལམ་པ་ཡིན་ན། མཐོང་
ལམ་ནས་ཕྱིར་མི་ལྡོག་པའི་རྟགས་ཐོབ་པས་ཁྱབ་པར་ཐལ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་
ལམ་པ་ཡིན་ན། སྦྱོར་ལམ་ནས་ཕྱིར་མི་ལྡོག་པའི་རྟགས་ཐོབ་པས་ཁྱབ་པའི་ཕྱིར། ཟེར་ན། མ་ཁྱབ། མ་གྲུབ་
ན་དེར་ཐལ། ཚོགས་ལམ་ནས་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མེད་པའི་ཕྱིར། དེར་ཐལ། ཚིག་
གསལ་ལས། རང་གི་རྟོགས་པ་དང་འཚམ་པར་གཞན་ཡིད་ཆེས་པར་བྱེད་པའི་ཡོན་ཏན་རྣམས་འདི་ལ་མེད་
པས་ན། དེའི་ཕྱིར་དང༌། རང་ལ་དངོས་པོ་དེས་ཀྱང་། ངེས་པར་འབྱེད་པའི་རྟགས་གཟུང་སླ་པ་ཡང་མེད་
པའི་ཕྱིར་ཐ་སྙད་གདགས་པའི་གཞིར་མ་གྱུར་པས་ན། འདི་ཕྱིར་མི་ལྡོག་པའོ་ཞེས་གང་དུ་ཡང་མ་གསུངས་ཏེ།
ཞེས་གསུངས་པའི་ཕྱིར། ཁ་ཅིག་ན་རེ། དྲོད་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པ་ཡིན་ན།
399

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དྲོད་ལ་གནས་པའི་བྱང་སེམས་ཡིན་པས་ཁྱབ་པར་ཐལ། ཆོས་མཆོག་ཕྱིར་མི་ལྡོག་པའི་རྟགས་ཐོབ་པའི་སྦྱོར་
ལམ་པ་ཡིན་ན། སྦྱོར་ལམ་ཆོས་མཆོག་པ་ཡིན་དགོས་པའི་ཕྱིར། ཟེར་ན། མ་ཁྱབ། ཡང་། ཕྱིར་མི་ལྡོག་པའི་
རྟགས་ཐོབ་པའི་ཐེག་ཆེན་གྱི་སྦྱོར་ལམ་ཆོས་མཆོག་པ་ཡིན་ན། ཆོས་མཆོག་ཕྱིར་མི་ལྡོག་པའི་རྟགས་ཐོབ་པས་
ཁྱབ་པར་ཐལ། ཕྱིར་མི་ལྡོག་པའི་རྟགས་ཐོབ་པའི་ཐེག་ཆེན་གྱི་སྦྱོར་ལམ་དྲོད་ལ་གནས་པའི་སེམས་དཔའ་ཡིན་
ན། དྲོད་ཕྱིར་མི་ལྡོག་པའི་རྟགས་ཐོབ་པས་ཁྱབ་པའི་ཕྱིར་ན། མ་ཁྱབ། ཁ་ཅིག་ན་རེ། སྒོམ་ལམ་པ་ཕྱིར་མི་
ལྡོག་པའི་རྟགས་གསར་དུ་ཐོབ་པའི་ཚེས་བརྒྱད་པ་ནས་ངེས་པར་ཐོབ་དགོས་པར་ཐལ། དེ་ནས་ཕྱིར་མི་ལྡོག་
པའི་རྟགས་གསར་དུ་ཐོབ་པའི་བྱང་སེམས་ཡོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། མ་དག་ས་
བདུན་ནས་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཡོད་པའི་ཕྱིར། །
གཉིས་པ་སོ་སོར་བཤད་པ་ལ་གསུམ། སྦྱོར་ལམ་པ་ཕྱིར་མི་ལྡོག་པའི་རྟགས། མཐོང་ལམ་པ་ཕྱིར་མི་ལྡོག་
པའི་རྟགས། སྒོམ་ལམ་པ་ཕྱིར་མི་ལྡོག་པའི་རྟགས་བཤད་པའོ། ། དང་པོ་ནི། གཟུགས་ལ་སོགས་ལས་ལྡོག་
སོགས་རྟགས། ། ཞེས་སོགས་ཀྱི་རྐང་པ་བཞིས་མདོར་བསྟན་ནས། གཟུགས་ལ་སོགས་ལས་ལྡོག་པ་དང་། །
ཞེས་པ་ནས། རྫོགས་པའི་བྱང་ཆུབ་ལས་མི་ལྡོག ཅེས་པའི་བར་ཚིགས་བཅད་དྲུག་གིས་བརྒྱུད་པར་བཤད་དེ།
དང་པོའི་དོན། འགྲེལ་པར། གཟུགས་ལ་སོགས་པ་ལས་ལྡོག་པ་དང་། ཞེས་སོགས་གསུང་། གཉིས་པའི་
དོན་ནི༔ ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པའི་ཆོས་ལྡོག་པ་དང་། ཞེས་པ་ནས། རྟགས་ཉི་ཤུ་པོ་
འདི་དག་གིས་ཤེས་པར་བྱའོ། ། ཞེས་པའི་བར་གསུང་། འཕྲོས་ནི། རབ་འབྱོར་བྱང་ཆུབ་སེམས་དཔའ་
སེམས་དཔའ་ཆེན་པོ་ནམ་གང་གཟུགས་ལས་ལྡོག་པ་དང་། ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་དང་
ལྡན་པའི་ཡིད་ལ་བྱེད་པ་འདི་དག་གིས་སྤྱོད་པ་དེ་ནི་སྦྱིན་པའི་ཕ་རོལ་ཏུ་ཕྱིན་པ་ལས་ཡོངས་སུ་མི་ཉམས་པ་སོགས་
ཀྱི་བར་ལས་འཕྲོས་སོ། ། འདིའི་སྐབས་སུ། ཚིག་དོན་ནི། ཤེས་བྱ་ཆོས་ཅན། ཐེག་ཆེན་གྱི་ངེས་འབྱེད་ཡན་
ལག་བཞི་ལ་གནས་པའི་དགེ་འདུན་གྱི་ཕྱིར་མི་ལྡོག་པའི་མཚན་ཉིད་དམ། རྟགས་ཡོད་དེ། འཆད་པར་འགྱུར་
བ་གཟུགས་ལ་སོགས་པ་ལས་བདེན་ཞེན་མངོན་གྱུར་པ་ལྡོག་པ་སོགས་རྟགས་རྣམ་པ་ཉི་ཤུར་བརྗོད་པ་འདི་ཡིས་
ནི་དེ་རྣམས་ཕྱིར་མི་ལྡོག་པར་ཤེས་པར་བྱ་བ་ཡིན་པར་ཞེས་པ་ནི་མདོར་བསྟན་གྱི་དོན་དང་། རྒྱས་བཤད་ཀྱི་དོན་
ལ། བཞི་ལས། དང་པོ་ནི། དྲོད་ཀྱི་རྟགས་བཅུ་གཅིག་ཡོད་དེ། གཟུགས་ལ་སོགས་པའི་ཆོས་ལ་བདེན་ཞེན་
མངོན་གྱུར་པ་ཅི་རིགས་ལས་ལྡོག་པ་དང་། སྐྱབས་གནས་ཡང་དག་ལ་དེ་ཡིན་མིན་གྱི་ཐེ་ཚོམ་མངོན་གྱུར་པ་ཟད་
པ་དང་། དལ་བ་དང་མི་ལྡན་པའི་མི་དལ་བ་མི་ཁོམ་པ་བརྒྱད་དུ་སྐྱེ་བ་ཟད་པ་དང་། བདག་ཉིད་སྦྱིན་སོགས་
400

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
དགེ་བ་ལ་གནས་ཤིང་། སེམས་ཅན་གཞན་དག་དེ་ལ་འགོད་པར་བྱེད་པའི་སྤྱོད་པ་དང་། སེམས་ཅན་གཞན་གྱི་
རྟེན་ཅན་སྦྱིན་སོགས་ཀྱི་འབྲས་བུ་ལ་ལོངས་སྤྱོད་པར་གྱུར་ཅིག་པའི་བསྔོ་བ་དང་། སྟོང་ཉིད་ཟབ་མོའི་དོན་
ལའང་སོམ་ཉི་མེད་པ་དང་བྱམས་པ་ནི་སེམས་ཀྱི་ལུས་སོགས་ཏེ། ངག་དང་ཡིད་ཀྱི་ལས་དང་ལྡན་པ་དང༌།
འདོད་པ་ལ་འདུན་པ་གནོད་སེམས་གཉིད་རྨུགས་གཉིས་འཕྲོ་རྒོད་གཉིས་ཐེ་ཚོམ་ཉོན་མོངས་ཅན་ཏེ་སྒྲིབ་པ་ནི་
རྣམ་པ་ལྔ་དང་མི་འགྲོགས་པ་དང་། མ་རིག་པ་དང་ལྟ་བ་ངན་པའི་བག་ལ་ཉལ་ཀུན་འཇོམས་པར་བྱེད་ནུས་པའི་
ནུས་པ་མཐུ་ཆེན་དང་ལྡན་པ་དང་། སྤྱོད་ལམ་ཐམས་ཅད་དུ་དྲན་པ་དང་ནི་ཤེས་བཞིན་དང་ལྡན་པ་དང་།
གོས་ལ་སོགས་པ་ཡོངས་སུ་སྤྱོད་པ་གཙང་བཞེས་བྱ་བ་དང་བཅུ་གཉིས་ཡོད་པའི་ཕྱིར། གཉིས་པ་རྩེ་མོའི་རྟགས་
དྲུག་ཡོད་དེ། སྦྱོར་ལམ་པ་དེའི་ལུས་ལ་སྲིན་བུའི་རིགས་བརྒྱད་ཁྲི་རྣམས་མི་འབྱུང་བ་དང་། རང་དོན་ཡིད་བྱེད་
ཀྱི་སེམས་གྱ་གྱུ་མེད་པ་དང་། ཕྱག་དར་ཁྲོད་པ་སོགས་སྦྱངས་པའི་ཡོན་ཏན་བཅུ་གཉིས་ནི་ལེན་པ་དང་། སྦྱིན་
སོགས་ལ་སྤྱོད་པའི་ཚེ་སེར་སྣ་མེད་པ་སོགས་ལྡན་པ་དང་། སྟོང་པ་ཉིད་ཀྱི་ཆོས་ཉིད་དང་མི་འགལ་བར་ཤེར་ཕྱིན་
གྱི་རྣལ་འབྱོར་དང་ལྡན་པར་འགྲོ་བ་ཉིད་དང་། སེམས་ཅན་གཞན་གྱི་དོན་དུ་དམྱལ་བར་འགྲོ་བའི་འཚོལ་
བའམ་འདོད་པ་དང་དྲུག་ཡོད་པའི་ཕྱིར། གསུམ་པ་བཟོད་པའི་རྟགས་གཉིས་ཡོད་དེ། སྟོན་པ་གཞན་གྱིས་
ལམ་ངན་པ་གཞན་ལ་བཀྲི་བར་མི་བཏུབ་པ་དང་། མ་ལྔ་བསྟེན་པ་སོགས་ལམ་ལྟར་བཅོས་པའི་ལམ་གཞན་ཉེ་
བར་སྟོན་པའི་བདུད་ལ་བདུད་ཉིད་ཅེས་བྱ་བར་རྟོགས་པ་དང་གཉིས་ཡོད་པའི་ཕྱིར། བཞི་པ་ཆོས་མཆོག་གི་
རྟགས་གཅིག་ཡོད་དེ། སྒོ་གསུམ་གྱི་སྤྱོད་པ་ཐམས་ཅད་སངས་རྒྱས་དགེས་པའི་སྤྱོད་པ་ཞེས་བྱ་བ་ཐོབ་པ་གཅིག་
དང་ལྡན་པའི་ཕྱིར། དོན་བསྡུ་པ་ནི། ཤེས་བྱ་ཆོས་ཅན། སྔར་བཤད་པའི་རྟགས་ནི་ཉི་ཤུ་པོ་འདི་དག་གིས་
བྱང་སེམས་སྦྱོར་ལམ་པ་དབང་རྣོན་རྫོགས་བྱང་ལས་ཕྱིར་མི་ལྡོག་པ་ཤེས་པར་བྱ་སྟེ། དྲོད་ལ་གནས་པའི་རྟགས་
བཅུ་གཅིག་དང་། རྩེ་མོའི་རྟགས་དྲུག་དང་། བཟོད་པ་དང་བཅས་པ་སྟེ་དེའི་རྟགས་གཉིས་དང་། ཆོས་
མཆོག་རྣམས་ལ་གནས་པའི་རྟགས་ནི་གཅིག་སྟེ་དེ་དག་གིས་བྱང་སེམས་དེ་རྣམས་རྫོགས་པའི་བྱང་ཆུབ་ལས་ཕྱིར་
མི་ལྡོག་པར་གོ་བར་འགྱུར་བའི་ཕྱིར། །
གཉིས་པ་མཐོང་ལམ་པ་ཕྱིར་མི་ལྡོག་པའི་རྟགས་བཤད་པ་ནི། མཐོང་བའི་ལམ་ལ་བཟོད་པ་དང་། ཞེས་
སོགས་ཀྱི་རྐང་པ་བཞིས་མདོར་བསྟན་ནས། རྒྱས་པར་འཆད་པ་ལ། གཟུགས་སོགས་འདུ་ཤེས་ལྡོག་པ་དང་།
ཞེས་པ་ནས། ཕྱིར་མི་ལྡོག་པའི་རྟགས་དག་ཡིན། ། ཞེས་པའི་བར་ཚིགས་བཅད་ལྔ་གསུངས་ཏེ༔ དང་པོའི་
དོན་ནི། འགྲེལ་བར། སྡུག་བསྔལ་ལ་སོགས་པའི་བདེན་པའི་སྒོ་ནས། ཞེས་སོགས་གསུང་། གཉིས་པའི་དོན་
401

༄༅； ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི། རང་གི་མཚན་ཉིད་ཀྱིས་གཟུགས་ལ་སོགས་པའི་ཆོས་སུ་རྟོག་པ་ལས་ལྡོག་པ་དང་། ཞེས་པ་ནས། བྱང་
ཆུབ་སེམས་དཔའ་མཐོང་བའི་ལམ་ལ་གནས་པའི་ཕྱིར་མི་ལྡོག་པའི་མཚན་ཉིད་དག་ཡིན་ནོ། ། ཞེས་པའི་བར་
གསུངས། འཕྲོས་ནི། དེ་ནི་གཟུགས་ཀྱི་འདུ་ཤེས་ལས་ཕྱིར་མི་ལྡོག་གོ ། ཞེས་སོགས་དང་།་ ཕྱིར་མི་ལྡོག་པའི་
བྱང་ཆུབ་སེམས་དཔའ་སེམས་དཔའ་ཆེན་པོ་ནི་བླ་ན་མེད་པའི་བྱང་ཆུབ་ཡིད་ལ་བྱེད་པ་དང་ལྡན་ཏེ་བྱང་ཆུབ་ཀྱི་
སེམས་དང་མི་འབྲལ་ཞིང་གཟུགས་ལྷུར་ལེན་པ་མ་ཡིན། ཞེས་སོགས་དང་། དེ་སྦྱིན་པའི་ཕ་རོལ་ཏུ་ཕྱིན་པ་ལ་
སྤྱོད་ཅིང་སེར་སྣའི་གཏམ་གྱི་སྦྱོར་བ་དང་རྗེས་སུ་སྦྱོར་བ་ལ་བརྩོན་པར་མི་གནས་སོ། ། ཞེས་སོགས་ཀྱི་མདོ་ལས་
འཕྲོས་སོ། ། འདིའི་སྐབས་སུ་གཉིས། ཚིག་དོན་དང༌། མཐའ་དཔྱད་པའོ། ། དང་པོ་ནི། བྱང་སེམས་
མཐོང་ལམ་པ་དབང་འབྲིང་གི་རྒྱབ་ཀྱི་མཐོང་ལམ་ལ་བཟོད་པ་དང་ཤེས་པའི་སྐད་ཅིག་མ་བཅུ་དྲུག་གིས་བསྡུས་
པའི་ཆར་གཏོགས་ཐབས་ཤེས་ཁྱད་པར་ཅན་དང་བཅུ་དྲུག་པོ་དེས་དྲངས་པའི་ལུས་ང་ག་གི་ཐ་སྙད་ཁྱད་པར་ཅན་
འཁྲུལ་མེད་བརྟན་པོ་གཉིས་ནི་ཆོས་ཅན། བྱང་ཆུབ་སེམས་དཔའ་དབང་འབྲིང་མཐོང་ལམ་པ་ཕྱིར་མི་ལྡོག་པའི་
མཚན་ཉིད་དེ་རྟགས་ཡིན་པར་ཤེས་པར་བྱ་སྟེ། དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར། ཞེས་པ་ནི་མདོར་བསྟན་
གྱི་དོན་དང་། རྒྱས་བཤད་བདེན་བཞི་ལ་དམིགས་པའི་སྒོ་ནས་བཞག་པ་ནི། མཐོང་ལམ་པ་ཕྱིར་མི་ལྡོག་པའི་
རྟགས་བཅུ་དྲུག་ཡོད་དེ། ཤེས་བཟོད་སྐད་ཅིག་མ་བཅུ་དྲུག་གི་མིང་ཅན་མཐོང་ལམ་པའི་ལུས་ངག་གི་ཐ་སྙད་
ཁྱད་པར་གཟུགས་སོགས་ལ་བདེན་པར་འདུ་ཤེས་པ་ཀུན་བཏགས་ལྡོག་པ་དང༌། ཀུན་རྫོབ་དང་དོན་དམ་བྱང་
ཆུབ་ཀྱི་སེམས་བརྟན་པ་དང་། ཐེག་པ་དམན་པའི་སེམས་དག་ལས་རྣམ་པར་ལྡོག་པ་དང་། བསམ་གཏན་ལ་
སོགས་ཏེ་གཟུགས་མེད་ཀྱི་སྙོམས་འཇུག་གི་དབང་གིས་དབང་མེད་དུ་སྐྱེ་བའི་རྒྱུའི་ནུས་པའི་ཡན་ལག་ཡོངས་སུ་
ཐད་པ་དང་བཞི་ནི་སྡུག་བསྔལ་བདེན་པ་ལ་དམིགས་པའི་རྣམ་པ་ཅན་དང་། ལུས་སེམས་ཡང་བ་ཤིན་ཏུ་སྦྱངས་
པའི་བདེ་བ་ཁྱད་པར་ཅན་དང་ལྡན་པ་ཉིད་དང་། འདོད་པ་ལ་ཞེན་པ་མེད་པར་འདོད་པ་ལ་སྤྱོད་པ་ལ་ཐབས་
མཁས་པ་དང་རྟག་ཏུ་ཚངས་པར་སྤྱོད་པ་ཉིད་དང༌། འཚེ་བའི་ཡོ་བྱད་རྣམ་པར་དག་པ་ཉིད་དང་བཞི་ནི་ཀུན་
འབྱུང་བདེན་པ་ལ་བརྟེན་པའི་རྣམ་པ་ཅན་དང་། ཕུང་པོ་ལ་སོགས་པ་སྟེ་ཁམས་དང་སྐྱེ་མཆེད་ལ་དང་པོར་
བདེན་པར་ཞེན་པ་དང་རྗེས་སུ་བདེན་པར་ཞེན་པའི་སྦྱོར་བ་བཀག་པ་དང་། བར་ཆད་བྱེད་པའི་མི་མཐུན་
ཕྱོགས་རྣམས་ལ་སྔར་བཞིན་བདེན་པར་སྦྱོར་བ་བཀག་པ་དང་། སྦྱིན་སོགས་ཀྱི་ཚོགས་ལ་སྔར་བཞིན་བདེན་
པར་སྦྱོར་བ་བཀག་པ་དང་། མིག་གི་དབང་པོ་སོགས་ཏེ་དབང་རྟེན་གྲོང་ཁྱེར་གྱི་སྒྲས་བསྟན་པ་དང་། དབང་
ཡུལ་གྲོང་རྡལ་གྱི་སྒྲས་བསྟན་པ་སོགས་དང་བཅས་པ་ཡི་ཡུལ་ཡུལ་ཅན་དང་སྤང་གཉེན་གྱི་གཡུལ་འགྱེད་པ་ལ་སྔ་
402

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
མ་བཞིན་དུ་དང་པོར་བདེན་པར་ཞེན་པའི་སྦྱོར་བ་དང་ ཕྱིས་བདེན་པར་ཞེན་པའི་སྦྱོར་བའི་གནས་ང་བཀག་
པ་དང་བཞིན་ནི་འགོག་པ་ལ་བརྟེན་པའི་རྣམ་པ་ཅན་དང༌། སྤང་བྱ་སེར་སྣ་དང་འཆལ་བའི་ཚུལ་ཁྲིམས་ལ་
སོགས་པ་ལ་དང་པོ་ཉིད་དུ་བདེན་པར་ཞེན་པའི་སྦྱོར་བ་དང་དེར་ཕྱིས་བདེན་པར་ཞེན་པའི་རྗེས་སུ་སྦྱོར་བ་ཡི་
གནས་པ་སོ་སོར་བཀག་པ་དང་ལྡན་པ་དང༌། ལམ་དང་འབྲས་བུའི་ཆོས་ནི་དོན་དམ་པར་རྡུལ་ཙམ་ཡང་མི་
དམིགས་པ་ཉིད་དང་ལྡན་པ་དང་། བྱང་སེམས་རང་གི་ས་ལ་ཐེ་ཚོམ་དང་བྲལ་བར་གནས་པ་ངེས་པ་ཉིད་ཀྱིས་
མཁྱེན་གསུམ་གྱི་བདག་ཉིད་རང་གིས་ཐོབ་པའི་ས་གསུམ་ལ་ནི་གནས་པ་དང་ལྡན་པ་དང་། རྣམ་མཁྱེན་སོགས་
ཐོབ་བྱའི་ཆོས་ཀྱི་དོན་དུ་སྲོག་གཏོང་བ་ལ་སེར་སྣ་དང་སྡུག་བསྔལ་སོགས་མི་འབྱུང་བ་དང་ལྡན་པ་བཞི་ནི། ལམ་
བདེན་ལ་དམིགས་པའི་ཡུལ་ཅན་གྱི་རྣམ་པ་སྟེ། མདོར་ན་དེ་འདྲ་བའི་སྐད་ཅིག་མ་བཅུ་དྲུག་པོ་ནི་བློ་ལྡན་བྱང་
སེམས་མཐོང་ལམ་པའི་ལམ་ལ་གནས་པ་དེ་རྣམས་ཀྱི་ཕྱིར་མི་ལྡོག་པའི་རྟགས་དག་ཡིན་པའི་ཕྱིར། །
༈ གཉིས་པ་མཐའ་དཔྱད་པ་ལ། དགག་གཞག་སྤང་གསུམ་ལས། དང་པོ་ལ། ཁ་ཅིག་ན་རེ། ཐེག་
ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དེ་མཐོང་ལམ་པ་ཕྱིར་མི་ལྡོག་པའི་རྟགས་ཡིན་ཟེར་ན།
འོ་ན། བྱང་སེམས་མཐོང་ལམ་རྗེས་ཐོབ་ལ་གནས་པའི་གང་ཟག་ཡིན་ན། མཐོང་ལམ་པ་ཕྱིར་མི་ལྡོག་པའི་
རྟགས་ཐོབ་ཟིན་པས་ཁྱབ་པར་ཐལ། དེ་ཡིན་ན། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་
ཐོབ་པས་ཁྱབ་པ་གང་ཞིག དམ་བཅའ་འཐད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་སྒོམ་ལམ་ཕྱིར་མི་
ལྡོག་པའི་རྟགས་ཐོབ་དགོས་ཀྱི་སེམས་དཔའ་ཡོད་པའི་ཕྱིར། གཞན་ཡང་། དེ་དག་ཕྱིར་མི་ལྡོག་པའི་རྟགས་
ཡང་དག་མ་ཡིན་པར་ཐལ། དེ་ལྟར་འདོད་པ་འགྲེལ་པ་དང་རྣམ་བཤད་གཉིས་ཀ་ལས་བཀག་པའི་ཕྱིར། དེར་
ཐལ། ཕྱིར་མི་ལྡོག་པའི་རྟགས་ཡིན་ན།རང་རྒྱུད་ལ་ལྡན་པའི་གང་ཟག་ལས་རྟོགས་པ་དམའ་བས་མངོན་སུམ་
གྱིས་ངེས་ནུས་པས་ཁྱབ་པ་གང་ཞིག ཐེག་ཆེན་གྱི་ཤེས་བཟོད་སྐད་ཅིག་མ་བཅུ་དྲུག་པོ་དེ་དེ་ལྟར་མི་ནུས་པའི་
ཕྱིར། དེར་ཐལ། འགྲེལ་པ་ལས། སྐད་ཅིག་མ་རྣམས་ཇི་ལྟར་གཞན་ཡིད་ཆེས་པར་བྱེད་པའི་མཚན་ཉིད་དག་
ཡིན། ཞེས་པ་དང་། རྣམ་བཤད་ལས་ཀྱང་། སྐད་ཅིག་མ་རྣམས་ཆོས་ཅན། ཇི་ལྟར་རང་ལས་བློ་དམའ་བའི་
གང་ཟག་གཞན་གྱི་བློ་ངོར་ཕྱིར་མི་ལྡོག་པའི་རྒྱུ་ཡིད་ཆེས་པར་བྱེད་པའི་མཚན་ཉིད་འབྲས་རྟགས་ཡང་དག་ཏུ་མི་
རུང་བར་ཐལ། ཞེས་གསུངས་པའི་ཕྱིར། ཁ་ཅིག་ན་རེ། སྲོག་གི་དབང་པོ་ཡིན་ན། ཁྱོད་ཀྱི་རྟེན་བྱེད་པས་
ཁྱབ་ཟེར་ན། གཟུགས་མེད་ཁམས་པའི་སྲོག་དབང་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ།
གཟུགས་མེད་ཁམས་ན་དྲོད་མེད་པའི་ཕྱིར། དེར་ཐལ། གཟུགས་མེད་ཁམས་ན་གཟུགས་མེད་པའི་ཕྱིར། ཁ་
403

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅིག དབང་པོ་ཡིན་ན། ཉོན་མོངས་ཕྱོགས་ཀྱི་དབང་པོ་ཡིན་པས་ཁྱབ་ཟེར་ན། ཐེག་ཆེན་མཐོང་ལམ་བར་
ཆད་མེད་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། ཀུན་ཤེས་བྱེད་པའི་དབང་པོ་ཡིན་པའི་ཕྱིར།
འདོད་མི་ནུས་ཏེ། རྣམ་བྱང་ཕྱོགས་ཀྱི་ཟག་མེད་ཀྱི་དབང་པོ་ཡིན་པའི་ཕྱིར། དེར་ཐལ། བར་ཆད་མེད་ལམ་
ཡིན་པའི་ཕྱིར། ཁ་ཅིག་ན་རེ། མིག་གི་དབང་པོ་ཡིན་ན། ཉོན་མོངས་ཕྱོགས་ཀྱི་དབང་པོ་ཡིན་པས་ཁྱབ་ཟེར་
ན། སྟོན་པ་ཤཱཀྱ་ཐུབ་པའི་མིག་གི་དབང་པོ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་
ཕྱིར། དེར་ཐལ། དེ་ཡོད་པའི་ཕྱིར། འདོད་ན། ཟག་བཅས་ཀྱི་ཕྱོགས་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། ཟག་མེད་ཀྱི་ཆོས་ཡིན་པའི་ཕྱིར། དེར་ཐལ། སངས་རྒྱས་ཡིན་པའི་ཕྱིར། ཁ་ཅིག ཕོ་
མོའི་དབང་པོ་གང་རུང་ཡིན་ན་ཟག་བཅས་ཀྱི་དབང་པོ་ཡིན་པས་ཁྱབ་ཟེར་ན། སྟོན་པ་སངས་རྒྱས་ཀྱི་འདོམས་
ཀྱི་ཕོ་དབང་ཆོས་ཅན། དེར་ཐལ། དེའི་ཕྱིར། དེར་ཐལ། ཕོ་དབང་ཡིན་པའི་ཕྱིར། དེར་ཐལ། སྟོན་པ་
སངས་རྒྱས་ལ་ཕོ་དབང་ཡོད་པའི་ཕྱིར། དེར་ཐལ། འདོམས་ཀྱི་སྦ་བ་སྦུབས་སུ་ནུབ་པའི་མཆོག ། ཅེས་
གསུངས་པའི་ཕྱིར། འདོད་མི་ནུས་སོ། ། ཁ་ཅིག་ན་རེ། ཚོར་བའི་དབང་པོ་ཡིན་ན། ཟག་བཅས་ཀྱི་དབང་
པོ་ཡིན་པས་ཁྱབ་ཟེར་ན། སངས་རྒྱས་འཕགས་པའི་ཡིད་ཀྱི་རྣམ་པར་ཤེས་པའི་འཁོར་དུ་གྱུར་པའི་ཚོར་བའི་
དབང་པོ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཟག་མེད་ཀྱི་དབང་པོ་ཡིན་པའི་ཕྱིར། དེར་
ཐལ། ཀུན་ཤེས་ལྡན་པའི་དབང་པོ་ཡིན་པའི་ཕྱིར། དེར་ཐལ། དགྲ་བཅོམ་པའི་རྒྱུད་ཀྱི་ཟག་མེད་ཀྱི་དབང་པོ་
ཡིན་པའི་ཕྱིར། །
༈ གཉིས་པ་རང་ལུགས་ལ། འཕྲོས་ནི། ཚོགས་དང་དབང་སོགས་བཅས་པ་ཡི། ། ཞེས་པ་ལ་
བརྟེན་ནས་དབང་པོའི་རྣམ་བཞག་ལ། དབང་པོ་ཉེར་གཉིས་ཡོད་དེ། མིག་གི་དབང་པོ་ནས་ཡིད་ཀྱི་དབང་
པོའི་བར་དྲུག་དང་། ཕོ་མོའི་དབང་པོ་གཉིས། སྲོག་གི་དབང་པོ། ཚོར་བའི་དབང་པོ་ལྔ། དད་སོགས་
དབང་པོ་ལྔ། མི་ཤེས་པ་ཀུན་ཤེས་པར་བྱེད་པའི་དབང་པོ། ཀུན་ཤེས་པའི་དབང་པོ། ཀུན་ཤེས་ལྡན་པའི་
དབང་པོ་རྣམས་སུ་ཡོད་པའི་ཕྱིར། དེར་གྲངས་ངེས་པ་ཡང་ཡིན་ཏེ། འཁོར་བར་འཇུག་པའི་དབང་དུ་བྱས་
ནས་མིག་སོགས་དབང་པོ་དྲུག དེར་སྐྱེ་བའི་དབང་དུ་བྱས་ནས་ཕོ་མོའི་དབང་པོ་གཉིས། གནས་པ་ལ་སྲོག་
དབང་། བདེ་སྡུག་ལ་ལོངས་སྤྱོད་པར་ཚོར་བའི་དབང་པོ་ལྔ་བཞག། རྣམ་བྱང་ཕྱོགས་སུ་འཇུག་པའི་དབང་དུ་
བྱས་ནས་དད་སོགས་དབང་པོ་ལྔ། དེར་སྐྱེ་བ་ལ་མི་ཤེས་པ་ཀུན་ཤེས་པར་བྱེད་པའི་དབང་པོ། དེར་གནས་པར་
ཀུན་ཤེས་པའི་དབང་པོ། དེར་ལོངས་སྤྱོད་པར་ཀུན་ཤེས་ལྡན་པའི་དབང་པོ་བཞག་པའི་ཕྱིར། །
-404

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ་ །
༈ གསུམ་པ་རྩོད་པ་སྤོང་པ་ལ། ཁ་ཅིག སྲོག་གི་དབང་པོ་ཡིན་ན་དྲོད་ཀྱི་རྟེན་བྱེད་པས་ཁྱབ་པར་
ཐལ། སྲོག་ཡིན་ན། དབུགས་ཀྱི་རྒྱུ་བ་ཡིན་པས་ཁྱབ་པའི་ཕྱིར། དེར་ཐལ། བསྡུ་བ་ལས། དེ་ལ་སྲོག་ཅེས་བྱ་
བ་ནི་དབུགས་ཀྱི་རྒྱུ་བ་སྟེ། ཞེས་གསུངས་པའི་ཕྱིར་ན། མ་ཁྱབ་སྟེ། དེ་ནི་དབུགས་ལྡན་གྱི་དབུགས་ཀྱི་རྒྱུ་བ་ལ་
གནས་ན་སྲོག་གནས་དགོས་ཞེས་པའི་དོན་ཡིན་པའི་ཕྱིར། ཁ་ཅིག་ན་རེ། མིག་སོགས་དབང་པོ་དྲུག་པོ་གང་
རུང་ཡིན་ན། ཉོན་མོངས་ཕྱོགས་ཀྱི་དབང་པོ་ཡིན་དགོས་པར་ཐལ། མིག་གི་དབང་པོ་ནས་ཚོར་བའི་དབང་
པོའི་བར་འཁོར་བར་འཇུག་པ་དང་། གནས་པའི་དབང་དུ་བྱས་ནས་བཞག་པའི་ཕྱིར། ཟེར་ན། མ་ཁྱབ་སྟེ།
དེ་ནི་དེར་གྱུར་པའི་དབང་པོ་རྣམས་ལ་དགོངས་པའི་ཕྱིར། འདོད་ན། སངས་རྒྱས་འཕགས་པའི་ཡིད་ཀྱི་
དབང་པོ་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག་ན་རེ། ཆོས་ཡིན་ན། ཆོས་ཀྱི་
སྐྱེ་མཆེད་ཡིན་དགོས་པར་ཐལ། མིག་ཡིན་ན། མིག་གི་སྐྱེ་མཆེད་ཡིན་པས་ཁྱབ་པའི་ཕྱིར་ན་མ་ཁྱབ། འདོད་
ན། ཁ་དོག་ཆོས་ཅན། དེར་ཐལ། དེའི་ཕྱིར། འདོད་ན། མི་འཐད་པར་ཐལ། གཟུགས་ཀྱི་སྐྱེ་མཆེད་ཡིན་
པའི་ཕྱིར། ཁ་ཅིག མ་ཁྱབ་གསུང་། ཁ་ཅིག མཐོང་ལམ་བར་ཆད་མེད་ལམ་རྣམས་མི་ཤེས་པར་ཀུན་ཤེས་
པར་བྱེད་པའི་དབང་པོ་དང་། སྒོམ་ལམ་བར་ཆད་མེད་ལམ་རྣམས་ཀུན་ཤེས་པའི་དབང་པོ་དང་། དགྲ་བཅོམ་
པའི་མཁྱེན་པ་རྣམས་ཀུན་ཤེས་ལྡན་པའི་དབང་པོ་ཡིན་པར་ཐལ། དེ་གསུམ་འཇོག་ཚུལ་ཞིག་ཡོད་པའི་ཕྱིར།
དེར་ཐལ། མཐོང་སྤང་ཅི་རིགས་སྤོང་བ་དང་སྤངས་པ་ལ་དབང་བྱེད་པའི་ཆ་ནས་མཐོང་ལམ་བར་ཆད་མེད་
ལམ་དང་རྣམ་གྲོལ་ལམ་རིམ་པར་བཞག སྒོམ་སྤང་ཅི་རིགས་སྤོང་བ་དང་སྤུངས་པ་ལ་དབང་བྱེད་པའི་ཆ་ནས་
སྒོམ་ལམ་བར་ཆད་མེད་ལམ་དང་རྣམ་གྲོལ་ལམ་དགྲ་བཅོམ་པའི་ཡེ་ཤེས་རྣམས་བཞག་པའི་ཕྱིར། ཁྱབ་སྟེ།
ཐེག་ཆེན་གྱི་མཐོང་ལམ་བར་ཆད་མེད་ལམ་དེས་མཐོང་སྤང་སྤོང་བ་ལ་དབང་བྱེད། ཐེག་ཆེན་མཐོང་ལམ་རྣམ་
གྲོལ་ལམ་དེས་མཐོང་སྤང་སྤངས་པ་ལ་དབང་བྱེད་པས། དེ་གཉིས་མི་ཤེས་པ་ཀུན་ཤེས་པར་བྱེད་པའི་དབང་
པོར་བཞག ཐེག་ཆེན་གྱི་སྒོམ་ལམ་བར་ཆད་མེད་ལམ་དེས་སྒོམ་སྤང་སྤོང་པ་ལ་དབང་བྱེད་པ་དང་། ཐེག་ཆེན་
སྒོམ་ལམ་རྣམ་གྲོལ་ལམ་གྱིས་སྒོམ་སྤང་ཅི་རིགས་སྤངས་པ་ལ་དབང་བྱེད་པས་དེ་གཉིས་ཀུན་ཤེས་པའི་དབང་པོར་
བཞག རྣམ་མཁྱེན་གྱིས་སྒོམ་སྤང་མཐའ་དག་སྤངས་པའི་ཆ་ལ་དབང་བྱེད་པས་ཀུན་ཤེས་ལྡན་པའི་དབང་པོར་
བཞག་པའི་ཕྱིར། འདོད་ན། མི་འཐད་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་དེ་མི་ཤེས་པ་ཀུན་
ཤེས་པར་བྱེད་པའི་དབང་པོ་མ་ཡིན་པའི་ཕྱིར། དེར་ཐལ། དེ་དང་ཀུན་ཤེས་ལྡན་པའི་དབང་པོའི་གཞི་མཐུན་
པ་ཡོད་པའི་ཕྱིར། དེར་ཐལ། དེ་དང་དགྲ་བཅོམ་པའི་ཡེ་ཤེས་ཀྱི་གཞི་མཐུན་པ་ཡོད་པའི་ཕྱིར། ཟེར་ན། སྔ་
405

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མ་ལ་མ་ཁྱབ་སྟེ། དེ་གཉིས་མི་འགལ་བའི་ཕྱིར༔ ཁོ་ན་རེ། དེ་མི་འཐད་པར་ཐལ། ཐེག་ཆེན་གྱི་མི་ཤེས་པ་
ཀུན་ཤེས་པར་བྱེད་པའི་དབང་པོ་དང་དེའི་ཀུན་ཤེས་ལྡན་པའི་དབང་པོ་གཉིས་འགལ་བའི་ཕྱིར་ན་ཡང་མ་
ཁྱབ། །
གསུམ་པ་སྒོམ་ལམ་པ་ཕྱིར་མི་ལྡོག་པའི་རྟགས་བཤད་པ་ལ་གཉིས། ཐེག་ཆེན་གྱི་སྒོམ་ལམ་རྒྱས་པར་
བཤད་པ། ཕྱིར་མི་ལྡོག་པའི་རྟགས་ཀྱི་ཁྱད་པར་བཤད་པའོ། ། དང་པོ་ལ་གསུམ། སྒོམ་ལམ་གྱི་ཁྱད་ཆོས།
ཁྱད་གཞི། ཁྱད་གཞིའི་དབྱེ་བ་བཤད་པའོ། ། དང་པོ་ནི། སྒོམ་པའི་ལམ་ནི་ཟབ་པ་སྟེ། ། ཞེས་སོགས་རྐང་
པ་བཞི་གསུང་། གཉིས་པ་ནི། ངེས་འབྱེད་ཡན་ལག་དང་མཐོང་བའི། ། ཞེས་སོགས་རྐང་པ་བཞི་གསུངས་
གསུམ་པ་ནི། ། དེ་ནི་རྒྱུན་ཆགས་ཡིན་པའི་ཕྱིར། ། ཞེས་སོགས་རྐང་བ་བཞི་གསུངས་ཏེ། དང་པོའི་དོན་ནི།
འགྲེལ་པར། སྟོང་པ་ཉིད་ལ་ཡང་གཟུགས་མེད་ལ། ཞེས་སོགས་དང་། གཉིས་པའི་དོན་ནི། ཐོས་པ་དང་
བསམ་པ་དང་། སྒོམ་པ་ལས་བྱུང་བའི་ཤེས་རབ་དག་གམ། ཞེས་སོགས་དང་། གསུམ་པའི་དོན་ནི། བྱང་
ཆུབ་སེམས་དཔའ་རྣམས་ཀྱི་ཉོན་མོངས་པ་ནི་རྣམ་པར་རྟོག་པའོ། ། ཞེས་པ་ནས། སྒོམ་པའི་ལམ་ཡིན་
ནོ། ། ཞེས་པའི་བར་གསུངས། འཕྲོས་ནི་རིམ་པ་བཞིན་དུ། བྱང་ཆེན་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་
གང་ལ་གནས་ཤིང་དྲན་པ་ཉེར་བཞག་གཞི་ཡོངས་སུ་རྫོགས་པར་བགྱི། ། ཞེས་པ་ནས། ཟབ་མོ་ཞེས་བགྱི་བ་ནི་
སྟོང་པ་ཉིད་ཀྱི་ཚིག་བླ་དྭགས་སོ། ། ཞེས་སོགས་ཀྱི་བར་དང་། བྱང་ཆེན་ཤེར་ཕྱིན་ལས་ཇི་ལྟར་གསུངས་པ་
བཞིན་བདག་གིས་འདི་ལྟར་གནས་པར་བྱའོ། ། ཞེས་པ་ནས། ཟབ་མོ་ཟབ་མོ་འདི་དག་ལ་སེམས་པར་འགྱུར།
འཇལ་པར་འགྱུར། རྟོགས་པར་འགྱུར་ཞེས་སོགས་ཀྱི་བར་གྱི་མདོ་ལས་འཕྲོས་སོ། ། འདིའི་སྐབས་སུ་ཚིག་
དོན་གསུམ་རིམ་པ་བཞིན་དུ་འཆད་པ་ནི། ཐེག་ཆེན་གྱི་སྒོམ་པའི་ལམ་བར་ཆད་མེད་ལམ་ནི་ཆོས་ཅན། ཟབ་པ་
ཡིན་ཏེ། རང་གི་གནས་ལུགས་ཟབ་མོ་སྟོང་པ་ཉིད་ལ་སོགས་པ་མངོན་སུམ་དུ་རྟོགས་པའི་ཡུལ་ཅན་གྱི་ཟབ་པ་
ཡིན་པའི་ཕྱིར། གནས་ལུགས་སྟོང་པ་ཉིད་དེ་ནི་ཆོས་ཅན། ཟབ་པ་ཡང་ཡིན་ཏེ། སྒྲོ་འདོགས་དང་སྐུར་པ་
འདེབས་པའི་མཐའ་ལས་གྲོལ་བ་ཉིད་ཀྱི་ཆོས་དབྱིངས་ཡུལ་གྱི་ཟབ་པ་ཡིན་པའི་ཕྱིར། ཞེས་པ་ནི་དང་པོ་ཁྱད་
ཆོས་ཀྱི་དོན་དང་།
ཡང་ཐེག་ཆེན་གྱི་སྒོམ་ལམ་ཆོས་ཅན། ཁྱོད་རྒྱུན་ཆགས་སུ་འཇུག་པ་ཡིན་ཏེ། ཐེག་ཆེན་གྱི་ངེས་འབྱེད་
ཡན་ལབ་དང་མཐོང་བའི་ལམ་དང་སྒོམ་པའི་ལམ་ཉིད་ལ་རང་གི་མཐོང་བའི་དོན་མཁྱེན་གསུམ་གྱི་རྣམ་པ་ལ་
ཐོས་སོགས་ཀྱིས་ཡང་དང་ཡང་དུ་སེམས་པ་དང་ཚད་མས་འཇལ་བ་དང་། ཞིབ་ ཏུ་ངེས་པར་རྟོགས་པའི་སྒོམ་
406

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མ་ཐའ་དཔྱོད་ཟུང་འབྲེལ། །
པའི་ལམ་ཡིན་པའི་ཕྱིར། ཞེས་པ་ནི། གཉིས་པ་ཁྱད་གཞིའི་དོན་དང་། ཐེག་ཆེན་གྱི་སྒོམ་ལམ་དེ་ནི་ཆོས་ཅན།
རྣམ་པ་དགུར་བཞེད་པ་ཡིན་ཏེ། ཁྱོད་ལ་སྒོམ་ལམ་ཆུང་ངུ་དང་འབྲིང་དང་ཆེན་པོ་རྣམས་ཡོད་ཅིང་། དེ་རེ་རེ་
ལའང་ཆུང་ངུའི་ཆུང་ངུ་སོགས་ཏེ་ཆུང་ངུའི་འབྲིང་དང་ཆུང་ངུའི་ཆེན་པོ་དང་། འབྲིང་གི་ཆུང་འབྲིང་ཆེ་གསུམ།
ཆེན་པོའི་ཆུང་འབྲིང་ཆེ་གསུམ་གྱི་དབྱེ་བ་ཡི་རྣམ་པས་དེ་ལྟར་ཡོད་པའི་ཕྱིར། དེར་ཐལ། ཁྱོད་རྒྱུན་ཆགས་སུ་
འབྱུང་བ་ཡིན་པའི་ཕྱིར་རོ། ། ཞེས་པ་ནི། གསུམ་པ་དབྱེ་བའི་དོན་ནོ། ། དབྱེ་བ་ལ་ཡང་རྩོད་སྤོང་གཉིས།
གྲངས་ངེས་ལ་རྩོད་པ་སྤོང་པ་དང་། བྱེད་ལས་ལ་རྩོད་པ་སྤོང་པའོ། ། དང་པོ་ལ་གཉིས། རྩོད་པ་དང་ལན་
ནོ། ། དང་པོ་ནི། ཐེག་ཆེན་གྱི་སྒོམ་ལམ་ལ་རྣམ་པ་དགུར་གྲངས་ངེས་པ་མི་འཐད་པར་ཐལ། ཐེག་ཆེན་གྱི་
སྒོམ་ལམ་རྣམ་པ་དགུ་ལས་མང་བ་རྒྱལ་བའི་ཡུམ་ལས་བཤད་པའི་ཕྱིར། དེར་ཐལ། དེ་ལས་ཐེག་ཆེན་གྱི་སྒོམ་
ལམ་རྣམ་པ་དགུ་པོ་རེ་རེའི་དབང་དུ་མཛད་དེ་འབྲས་བུ་བསོད་ནམས་གྲངས་མེད་འབྱིན་པར་གསུངས་པའི་ཕྱིར།
ཟེར་ན། གཉིས་པ་དེའི་ལན་དུ། གྲངས་མེད་ལ་སོགས་བསྟན་པ་རྣམས། ། ཞེས་སོགས་ཀྱི་རྐང་པ་བཞི་
གསུངས་ཏེ། དོན་ནི་འགྲེལ་པར། གྲངས་མེད་པ་དང་། གཞལ་དུ་མེད་པ་དང་། ཞེས་སོགས་གསུངས། རྩ་
བའི་ཚིག་དོན་ནི། ཤེས་བྱ་ཆོས་ཅན། མདོ་ལས། སྒོམ་ལམ་གྱི་འབྲས་བུ་བསོད་ནམས་གྲངས་མེད་ལ་སོགས་
བསྟན་པ་རྣམས་ནི་དམ་པའི་དོན་དུ་སྟེ། དོན་དམ་པར་དབྱེ་བཟོད་པ་མ་ཡིན་ཀྱང་ཀུན་རྫོབ་ཏུ་མི་འཐད་པའི་
སྐྱོན་མེད་པར་ཐལ། ཀུན་རྫོབ་ཏུ་འབྲས་བུ་དེ་ལྟར་འབྱུང་བ་ནི་སངས་རྒྱས་ཉིད་ཀྱིས་ཐུགས་བརྩེ་བའི་རྒྱུ་མཐུན་
གྱི་འབྲས་བུ་བསྟན་པ་དེ་དག་ཐུབ་པ་རང་ཉིད་བཞད་པའི་ཕྱིར། །
གཉིས་པ་ལ་གཉིས། དོན་དམ་ལ་ལྟོས་པའི་རྩོད་སྤོང་དང་། ཐ་སྙད་ལ་ལྟོས་པའི་རྩོད་སྤོང་ངོ་། ། དང་
པོ་ལ་གཉིས། རྩོད་པ་དང་ལན་ནོ། ། དང་པོ་ནི། དངོས་པོ་བརྗོད་དུ་མེད་པ་ལ། ། ཞེས་སོགས་རྐང་པ་བཞི་
གསུངས་ཏེ། དོན་ནི། འགྲེལ་པར། ཆོས་ཉིད་ཀྱི་རང་གི་ངོ་བོར་འདོད་པའི་ལམ་གྱི་དངོས་པོ། ཞེས་པ་ནས།
ཉེ་བར་འགོད་པར་མི་བྱ་བ་ཁོ་ནའོ་ཞེ་ན། ཞེས་པའི་བར་གསུངས་ཏེ། ཚིག་དོན་ནི། ཐེག་ཆེན་གྱི་སྒོམ་ལམ་
ཞེས་བྱ་བའི་ལམ་གྱིས་ནི་ཆོས་ཅན། སྤང་བྱའི་ཞིག་ཉམས་ཤིང་གཉེན་པོ་ཅི་ཞིག་ཐོབ་བོ་སྟེ། ཐོབ་པ་མེད་པར་
ཐལ། དོན་དམ་པར་མ་གྲུབ་པའི་ཕྱིར། ཁྱབ་སྟེ། སྒོམ་ལམ་གྱི་དངོས་པོ་དོན་དམ་པར་བརྗོད་དུ་མེད་པ་ལ་
སྤང་བྱ་ཉམས་པ་དང་གཉེན་པོ་འཕེལ་བ་མི་རུང་བའི་ཕྱིར། གཉིས་པ་ལན་ནི། བྱང་ཆུབ་ཇི་ལྟར་དེ་བཞིན་
དུ། ། ཞེས་སོགས་རྐང་པ་བཞི་གསུངས་ཏེ། དོན་ནི། འགྲེལ་པར། ཇི་ལྟར་ཁྱད་པར་དུ་བྱར་མེད་པའི་དེ་
བཞིན་ཉིད་ཀྱི་བྱང་ཆུབ། ཅེས་སོགས་གསུངས། ཚིག་དོན་ནི། ཤེས་བྱ་ཆོས་ཅན། དོན་དམ་པར་གཉེན་པོ་
407

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕེལ་བ་དང་སྤང་བྱ་འགྲིབ་པ་མེད་ཀྱང་སྤང་གཉེན་མི་འཐད་པའི་སྐྱོན་མེད་པར་ཐལ། བླ་མེད་བྱང་ཆུབ་ཀྱི་ཡེ་
ཤེས་དེ་དོན་དམ་པར་མེད་ཀྱང་ཐ་སྙད་དུ་གདུལ་བྱའི་དོན་བྱེད་པ་ཇི་ལྟ་བ་དེ་བཞིན་དུ་སྒོམ་ལམ་འདི་ནི་དོན་དམ་
པར་མེད་ཀྱང་ཐ་སྙད་དུ་སྤང་བྱ་ལ་གནོད་པ་སོགས་འདོད་པའི་དོན་སྒྲུབ་པར་བྱེད་པའི་ཕྱིར། དེ་གཉིས་དཔེ་
དོན་མི་མཚུངས་པའི་སྐྱོན་མེད་དེ། དེ་གཉིས་ཐ་སྙད་དུ་བྱ་བ་བྱེད་པར་མཚུངས་ཤིང་། བྱང་ཆུབ་དོན་དམ་པར་
མེད་པ་དེ་བཞིན་ཉིད་ཀྱི་མཚན་ཉིད་ཅན་ཡིན་པ་ལྟར་སྒོམ་ལམ་དེ་ཡང་དེའི་མཚན་ཉིད་ཅན་དུ་བཞེད་པའི་
ཕྱིར། །
གཉིས་པ་ལ་ཡང་གཉིས། རྩོད་པ་དང་ལན་ནོ། ། དང་པོ་ནི། སེམས་ནི་སྔ་མས་བྱང་ཆུབ་བར། །
རིགས་མིན་ཕྱི་མས་ཀྱང་མ་ཡིན། ། ཞེས་གསུངས་ཏེ། དོན་ནི། འགྲེལ་བར། སྔ་ཕྱིར་གྱུར་པའི་སེམས་ཅན་
རེ་རེ་ལ་སངས་རྒྱས་ཀྱི་བྱ་བ་སྒྲུབ་པར་བྱེད་པའི་རྣམ་པ་ཐམས་ཅད་མཁྱེན་པ་ཉིད། ཅེས་སོགས་གསུངས། ཚིག་
དོན་ནི། བྱང་སེམས་འཕགས་པའི་རྒྱུད་ཀྱི་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་ནི་ཆོས་ཅན། རང་
འབྲས་རྫོགས་པའི་བྱང་ཆུབ་བསྐྱེད་པར་མི་རིགས་པར་ཐལ། ཁྱོད་སྐད་ཅིག་མ་སྔ་མ་ཁོ་ནས་རང་འབྲས་རྫོགས་
པའི་བྱང་ཆུབ་བསྐྱེད་པ་ནི་རིགས་པ་མ་ཡིན་ལ། སྐད་ཅིག་ཕྱི་མ་ཁོ་ནས་ཀྱང་དེ་བསྐྱེད་ནུས་པ་རིགས་པ་མ་ཡིན་
པའི་ཕྱིར་དང་། ཅིག་ཅར་རམ་རིམ་ཅན་གྱིས་ཀྱང་རིགས་པ་མ་ཡིན་པའི་ཕྱིར། གཉིས་པ་ལན་ནི། མར་མེའི་
དཔེ་ཡིན་ཚུལ་གྱིས་ནི། ཟབ་མོའི་ཆོས་ནི་རྣམ་པ་བརྒྱད། ། ཅེས་གསུངས་ཏེ།དོན་ནི་འགྲེལ་བར། ཇི་ལྟར་མེ་
ལྕེ་དང་སྙིང་པོ་འཕྲད་པའི་སྐད་ཅིག་མ་དང་པོ་ལ། ཞེས་སོགས་གསུངས། ཚིག་དོན་ནི། ཐེག་ཆེན་སེམས་
བསྐྱེད་སྐད་ཅིག་སྔ་ཕྱི་མང་པོ་རིམ་གྱིས་འབྱུང་བས་རང་འབྲས་བྱང་ཆུབ་མི་བསྐྱེད་པའི་སྐྱོན་དེ་མི་འཇུག་པར་
ཐལ། མར་མེ་སྐད་ཅིག་སྔ་མ་ལས་ཕྱི་མ་ཕྱི་མ་ནུས་ལྡན་དུ་རིམ་གྱིས་འབྱུང་པས་སྡོང་བུ་སྣུམ་ལྡན་རྫོགས་པར་སྲེག་
པར་བྱེད་པའི་མར་མེའི་དཔེ་ཡི་ཚུལ་གྱིས་ནི་སེམས་བསྐྱེད་སྔ་ཕྱི་རིམ་གྱིས་འབྱུང་བས་རང་འབྲས་སྐུ་གསུམ་བསྐྱེད་
པ་དང་། ཟབ་མོའི་ཆོས་ནི་རྣམ་པ་བརྒྱད་པོ་འཆད་འགྱུར་འདི་རྣམས་ཀྱང་ཁོང་དུ་ཆུད་པར་འགྱུར་བའི་ཕྱིར།
དེའི་དོན་བསྡུ་ན་འདི་ལྟར་ཡིན་ཏེ། བྱང་ཆུབ་ཀྱི་སེམས་སྔ་ཕྱི་རེ་རེ་ཁོ་ནས་བྱང་ཆུབ་ཐོབ་པར་མི་ནུས་ཀྱང་། སྔ་
ཕྱི་ཕན་ཚུན་ལྟོས་པའི་རྟེན་འབྲེལ་གྱི་འགྱུར་བ་ལ་བརྟེན་ནས་བྱང་ཆུབ་ཐོབ་ནུས་པའི་ཕྱིར་ཏེ། དཔེར་ན། མར་
མེ་སྐད་ཅིག་སྔ་ཕྱི་རེ་རེ་ཁོ་ནས་སྡོང་བུ་སྣུམ་ལྡན་རྫོགས་པར་མི་སྲེག་ཀྱང་། སྔ་ཕྱི་ཕན་ཚུན་ལྟོས་པའི་རྟེན་འབྲེལ་
གྱིས་སྡོང་བུ་སྣུམ་ལྡན་རྫོགས་པར་སྲེག་ནུས་པ་བཞིན་ནོ། ། ཞེས་པ་སྟེ། སྡུད་པ་ལས། འབྲུ་མར་སྙིང་པོ་
འབར་བ་ཕྲད་པ་དང་པོ་ཡིས། ། སྙིང་པོ་ཚིག་མིན་དེ་མེད་པར་ཡང་དེ་མི་ཚིག མེ་ལྕེ་ཕྲད་པ་ཐ་མས་སྙིང་པོ་
4(08

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཚིག་མིན་ལ། ། མེ་ལྕེ་ཐ་མ་མེད་པར་སྙིང་པོ་ཚིག་མིན་ལྟར། ། དང་པོའི་སེམས་ཀྱིས་བྱང་ཆུབ་མཆོག་རེག་མ་
ཡིན་ལ། ། དེ་མེད་པར་ཡང་དེ་ལ་རེག་པར་ནུས་མ་ཡིན། ། ཐ་མའི་སེམས་ཀྱིས་བྱང་ཆུབ་ཞི་བ་ཐོབ་མིན་
ལ། ། དེ་མེད་པར་ཡང་དེ་ཐོབ་ནུས་པ་མ་ཡིན་ནོ། ། ཞེས་གསུངས་ནས། ཆུ་ཡི་ཐིགས་པས་བུམ་པ་དང་པོ་ཐ་
མའི་བར། ། རིམ་གྱི་ཉུང་ངུ་ཉུང་ངུས་དེ་ཡོངས་འགེངས་པ་ལྟར། ། དེ་བཞིན་དང་པོའི་སེམས་ཀྱང་བྱང་ཆུབ་
མཆོག་ཏུ་སྟེ། ། རིམ་གྱིས་དཀར་པོའི་ཡོན་ཏན་རྫོགས་པའི་སངས་རྒྱས་འགྱུར། ། ཞེས་གསུངས་པས་སོ། །
སྔར་བཤད་པའི་རྩོད་སྤོང་དེ་དག་གི་འཕྲོས་ནི། ཅུང་ཟད་ཙམ་ཞིག་བཀོད་ན། དང་པོ། གྲངས་མེད་ལ་སོགས་
བསྟན་པ་རྣམས། ། ཞེས་སོགས་ནི། རབ་འབྱོར་གྲངས་མེད་ཅེས་བྱ་བ་གང་ལ་འདུས་བྱས་ཀྱི་ཁམས་སམ་
འདུས་མ་བྱས་ཀྱི་ཁམས་སུ་བགྲང་བར་ཉེ་བར་མི་འགྲོ། ཞེས་སོགས་ལས་འཕྲོས། གཉིས་པ། དངོས་པོ་བརྗོད་
དུ་མེད་པ་ལ། ། ཞེས་སོགས་ནི། བཅོམ་ལྡན་འདས་གལ་ཏེ་བརྗོད་དུ་མ་མཆིས་པའི་དོན་ལ་འཕེལ་བ་དང་
ཡོངས་སུ་འགྲིབ་པ་མ་མཆིས་ན། ཞེས་སོགས་ལས་འཕྲོས། གསུམ་པ། བྱང་ཆུབ་ཇི་ལྟ་དེ་བཞིན་དུ། ། ཞེས་
སོགས་ནི། རབ་འབྱོར་དེ་དེ་བཞིན་ནོ། ། དེ་དེ་བཞིན་ཏེ་བརྗོད་དུ་མེད་པའི་དོན་ལ་ནི་འཕེལ་བ་དང་ཡོངས་
སུ་འགྲིབ་པ་མེད་དོ། ། རབ་འབྱོར་གལ་ཏེ་ཐབས་མཁས་པའི་བྱང་ཆེན་ཤེར་ཕྱིན་ལ་སྤྱོད་པ་དང་། ཞེས་སོགས་
ལས་འཕྲོས། བཞི་པ། སེམས་ནི་སྔ་མས་སོགས་ནི། སེམས་དང་པོ་བསྐྱེད་པ་ཡང་སེམས་བསྐྱེད་པ་སླད་མ་དང་
མི་འགྲོགས། ཞེས་སོགས་ལས་འཕྲོས། ལྔ་པ། མར་མེའི་དཔེ་ཡི། ཞེས་སོགས་ནི། སྔར་དྲངས་པའི་མདོ་
ལས་ཀྱང་འཕྲོས་སོ། ། འདིར་དེ་ལྟར་བཤད་པ་ནི་འཇུག་པ་བདེ་བར་བསམ་མོ། ། གཉིས་པ་རྟགས་ནི། སྐྱེ་
བ་དང་ནི་འགག་པ་དང་། ། ཞེས་སོགས་རྐང་པ་བཞི་གསུངས་ཏེ། དོན་ནི་འགྲེལ་པར་སྐད་ཅིག་སྔ་མ་དང་ཕྱི་
མ་དག་གིས་ཀྱང་མ་ཡིན་ངོ་བོ་ཉིད་མེད་པས་ཀྱང་མ་ཡིན་ལ། ཞེས་པ་ནས། དོན་སྒྲུབ་པས་ཟབ་པ་ཉིད་ཡིན་
ནོ། ། ཞེས་པའི་བར་གསུངས། འཕྲོས་ནི། རབ་འབྱོར་འདི་ཇི་སྙམ་དུ་སེམས། སེམས་གང་འགགས་པ་དེ་
ཕྱིར་སྐྱེ་བར་འགྱུར་ལམ་ཞེས་པ་དང་། ཇི་ལྟར་བྱུང་ཆེན་མཚན་མའི་འདུ་ཤེས་རྣམ་པར་བཤིག་པ་ཡིན། ཞེས་
སོགས་ཀྱི་བར་གྱི་མདོ་ལས་འཕྲོས་སོ། ། འདིར་རྩ་བའི་ཚིག་དོན་ནི། བྱང་སེམས་བརྒྱད་པ་བ་ཆོས་ཅན།
ཟབ་མོ་རྣམ་པ་བརྒྱད་ཐུགས་སུ་ཆུད་པ་དང་ལྡན་པ་ཡིན་ཏེ། གཞིའི་གནས་ལུགས་སྐྱེ་བ་སྟེ་རྟེན་འབྲེལ་ཟབ་པ་
དང་། འགག་པ་ཟབ་པ་དང་། སྤྱོད་པ་ཉམས་ལེན་གྱི་དེ་བཞིན་ཉིད་ཟབ་པ་དང་། སྦྱིན་སོགས་དོན་དམ་པར་
མེད་ཀྱང་ཀུན་རྫོས་ཏུ་ཡོད་པའི་ཤེས་བྱ་ཟབ་པ་དང་། ཆོས་ཐམས་ཅད་སྤྲོས་བྲལ་དུ་རྟོགས་པའི་ཡུལ་ཅན་གྱི་ཤེས་
པ་ཟབ་པ་དང༌། དོན་དམ་པར་ཞེན་པ་མེད་པར་ཐ་སྙད་དུ་སྤྱོད་པ་ཟབ་པ་དང་། མཚན་མ་དང་མཚན་མེད་
409

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ཀ་དོན་དམ་པར་གཉིས་སུ་མེད་པར་རྟོག་པའི་ཟབ་པ་དང་། ཚོགས་གཉིས་ཀྱི་འབྲས་བུ་མངོན་དུ་བྱེད་
པའི་ཐབས་མཁས་པ་ལ་ཟབ་པ་ཉིད་དེ་བརྒྱད་དང་ལྡན་པའི་ཕྱིར། འདི་ཡང་ཕྱིར་མི་ལྡོག་པའི་རྟགས་དངོས་མ་
ཡིན་ལ། རྟགས་དངོས་ནི་ཟབ་མོ་བརྒྱད་ཁོང་དུ་ཆུད་པའི་སྒོ་ནས་དྲངས་པའི་བྱང་སེམས་སྒོམ་ལམ་པའི་ལུས་
ངག་གི་ཐ་སྙད་ཁྱད་པར་ཅན་འཕྲུལ་མེད་བརྟན་པོ་ལ་འཇོག་གོ །
གསུམ་པ་སྐུ་གསུམ་འགྲུབ་བྱེད་ཀྱི་སྦྱོར་བ་ཁྱད་པར་ཅན་བཤད་པ་ལ་གསུམ་ཆོས་སྐུ་སྒྲུབ་བྱེད་སྲིད་ཞི་
མཉམ་ཉིད་སྦྱོར་བ་དང་། ལོངས་སྐུ་སྒྲུབ་བྱེད་ཞིང་དག་སྦྱོར་བ་དང༌། སྤྲུལ་སྐུ་སྒྲུབ་བྱེད་ཐབས་མཁས་སྦྱོར་
བའོ། ། དང་པོ་ནི། ཆོས་རྣམས་རྨི་ལམ་འདྲ་བའི་ཕྱིར། ། ཞེས་སོགས་རྐང་པ་བཞི་གསུངས་ཏེ། དོན་ནི།
འགྲེལ་བར། འཁོར་བ་དང་རྣམ་པར་བྱང་བ་མི་མཐུན་པ་དང་གཉེན་པོ་རྣམས། ཞེས་པ་ནས། དེའི་ཕྱིར་ཡང་
དཔེ་མ་གྲུབ་པས་འཁོར་བ་དང་མྱ་ངན་ལས་འདས་པ་ནི་མཉམ་པ་ཉིད་དོ། ། ཞེས་པའི་བར་གསུངས། འཕྲོས་
ནི། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་གལ་ཏེ་ཉིན་པར་བསྒོམས་པས་རྣམ་པར་འཕེལ་ན་རྨི་
ལམ་ན་བསྒོམས་པས་ཀྱང་རྣམ་པར་འཕེལ་ལོ། ། དེ་ཅིའི་ཕྱིར་ཞེ་ན། རྨི་ལམ་དང་ཉིན་པར་ནི་རྣམ་པར་རྟོག་
པ་མེད་དོ། ། ཞེས་སོགས་དང་། ཚེ་དང་ལྡན་པ་ཤཱ་རིའི་བུ་བྱང་ཆེན་བྱམས་པ་སྐྱེ་བ་གཅིག་གིས་ཐོགས་པ་
བཅོམ་ལྡན་འདས་ཀྱིས་ཕྱིར་མི་ལྡོག་པར་ལུང་བསྟན་པ་འདི་མངོན་དུ་གྱུར་ན་འདི་ལ་དྲིས་ཤིག་དང་འདིས་ལན་
ལྡོན་པར་འགྱུར་རོ། ། ཞེས་སོགས་ཀྱི་མདོ་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་།
མཐའ་དཔྱད་པའོ། ། དང་པོ་ལ་གཉིས། དངོས་དང་། ཀླན་ཀ་སྤང་པའོ། ། དང་པོ་ནི། ས་བརྒྱད་པའི་ཡེ་
ཤེས་ཆོས་ཅན། སྲིད་ཞི་མཉམ་ཉིད་སྦྱོར་བ་ཡིན་ཏེ། སྲིད་པ་འཁོར་བ་དང་ཞི་བ་མྱ་ངན་ལས་འདས་པར་དོན་
དམ་པར་རྣམ་པར་མི་རྟོག་པར་འཁོར་འདས་བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པའི་ཤེས་རབ་
ཀྱིས་ཟིན་པའི་དག་སའི་ཡེ་ཤེས་ཡིན་པའི་ཕྱིར། དེར་ཐལ། འཁོར་འདས་ཀྱིས་མཚོན་པའི་ཆོས་རྣམས་བདེན་
པར་མེད་ཀྱང་ཐ་སྙད་ཙམ་དུ་གྲུབ་པ་རྨི་ལམ་དང་འདྲ་བར་རྟོགས་པའི་ཤེས་རབ་ཀྱིས་ཟིན་པའི་དག་སའི་ཡེ་ཤེས་
ཡིན་པའི་ཕྱིར། གཉིས་པ་ལ་གཉིས། ཀླན་ཀ་དང་། དེའི་ལན་ནོ། ། དང་པོ་ལ་ཁ་ཅིག ཉིན་པར་ཡང་དགེ་
མི་དགེའི་ལས་གསོག་པར་བྱེད་པ་མེད་པར་ཐལ། ཆོས་ཐམས་ཅད་དོན་དམ་པར་མ་གྲུབ་པར་ཐ་སྙད་དུ་རྨི་ལམ་
དང་འདྲ་བའི་ཕྱིར་ཞེ་ན། གཉིས་པ་ལན་ནི། ཤེས་བྱ་ཆོས་ཅན། ཆོས་ཐམས་ཅད་དོན་དམ་པར་མེད་ཀྱང་
དགེ་མི་དགེའི་ལས་གསོག་པ་མེད་པར་ཐལ་པའི་སྐྱོན་ཡོད་པ་མ་ཡིན་པར་ཐལ། ལས་མེད་དུ་ཐལ་བ་ལ་སོགས་
པའི་ཀླན་ཀ་དེ་ཡི་ལན་ནི་མདོ་ལས་ཇི་སྐད་བཤད་ཟིན་པར་ཟད་པ་དེའི་ཕྱིར། མདོ་ལས་གསུངས་ཚུལ་ནི། ལས་
410

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
གསོག་པ་མེད་པར་ཐལ་བ་དང་། ལས་འབྲས་དོན་དམ་པར་ཡོད་པར་ཐལ་བ་དང༌། ལུང་དང་འགལ་བར་ཐལ་
བ་དང་། རྨི་ལམ་ན་ལས་གསོག་པའི་ཀླན་ཀ་བཞི་དང་། དེའི་ལམ་བཞི་ཡོད་ལ། ཀླན་ཀ་དང་པོ་ནི། རབ་
འབྱོར་བྱང་ཆེན་གྱིས་རྨི་ལམ་དུ་ལས་གང་གིས་བྱས་པའི་ལས་དེ་ལ་གསོག་པ་དང་བྲི་བར་འགྱུར་བ་ཡོད་དམ།
ཞེས་བཀོད་ནས། དེའི་ལན་ནི། ཚེ་དང་ལྡན་པ་ཤཱ་རིའི་བུ་ཇི་ལྟར་བཅོམ་ལྡན་འདས་ཀྱིས་ཆོས་ཐམས་ཅད་རྨི་
ལམ་ལྟ་བུར་གསུངས་པ་དེ་ལྟར་ན། ཞེས་སོགས་ཀྱིས་བསྟན། ཀླན་ཀ་གཉིས་པ་ནི། རབ་འབྱོར་གྱིས་སྨྲས་པ།
ཉིན་པར་སྲོག་བཅད་པ་དང་རྨི་ལམ་ན་སྲོག་བཅད་པ་དེ་ལ་འདི་སྙམ་དུ་དེ་བདག་གིས་བསད་དོ་ལེགས་པར་
བསད་དོ་ཤིན་ཏུ་བསད་དོ་ཞེས་སད་དེ་རྣམ་པར་རྟོག་ན། ཞེས་སོགས་བཀོད་ནས། ལན་ནི། རབ་འབྱོར་
དམིགས་པ་མེད་པར་ལས་མི་སྐྱེ་སྟེ་ལས་ནི་དམིགས་པ་དང་བཅས་པ་ཁོ་ནར་སྐྱེའོ། ། ཞེས་སོགས་ཀྱིས་བསྟན།
ཀླན་ཀ་གསུམ་པ་ནི། རབ་འབྱོར་ལས་ཐམས་ཅད་སེམས་པ་ཐམས་ཅད་དབེན་པའོ་ཞེས་བཅོམ་ལྡན་འདས་ཀྱིས་
གསུངས་ན་ཇི་ལྟར་དམིགས་པ་དང་བཅས་པར་ལས་སྐྱེ་སྟེ། ཞེས་སོགས་བཀོད་ནས། ལན་ནི། ཚེ་དང་ལྡན་པ་
ཤཱ་རིའི་བུ་མཚན་མར་བྱས་ནས་དམིགས་པ་དང་བཅས་པར་ལས་སྐྱེ་སྟེ། ཞེས་སོགས་ཀྱིས་བསྟན། ཀླན་ཀ་བཞི་
པ་ནི། རབ་འབྱོར་གལ་ཏེ་བྱང་ཆེན་གྱིས་རྨི་ལམ་དུ་སྦྱིན་པ་བྱིན། ཞེས་པ་ནས། དགེ་བའི་རྩ་བ་དེ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་བསྔོས་ནས། ཞེས་སོགས་བཀོད་ནས། ལན་ནི། ཤཱ་རིའི་བུ་བྱང་ཆེན་
བྱམས་པ་སྐྱེ་བ་གཅིག་གིས་ཐོགས་པ་ཞེས་སོགས་ཀྱིས་བསྟན་ཏོ། ། དེ་དག་གི་དོན་བསྡུས་ཏེ། སྔར་བཞིན་རྩོད་
སྤོང་དེ་གསུངས་པ་ཡིན་ནོ། །
གཉིས་པ་འདིའི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག་ན་རེ། བདེན་འཛིན་སྐྱེ་
བའི་གོ་སྐབས་བཅོམ་པའི་དག་སའི་ཡེ་ཤེས། སྲིད་ཞི་མཉམ་ཉིད་སྦྱོར་བའི་མཚན་ཉིད་ཟེར་ན། སྲིད་ཞི་མཉམ་
ཉིད་སྦྱོར་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། བདེན་འཛིན་སྤངས་པའི་ཡེ་
ཤེསཡིན་པར་ཐལ། འདོད་པའི་ཕྱིར། འདོད་ན། རྣམ་མཁྱེན་ཡིན་པར་ཐལ་ལོ། ། ཁ་ཅིག སྲིད་ཞི་
མཉམ་པ་ཉིད་དུ་མངོན་སུམ་དུ་རྟོགས་པའི་དག་སའི་ཡེ་ཤེས། སྲིད་ཞི་མཉམ་ཉིད་སྦྱོར་བའི་མཚན་ཉིད་ཟེར་ན།
ས་བརྒྱད་པའི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དག་སའི་ཡེ་ཤེས་
ཡིན་པའི་ཕྱིར། འདོད་ན། སྲིད་ཞི་མཉམ་པ་ཉིད་ཡིན་པར་ཐལ། འདོད་པའི་ཕྱིར། འདོད་ན། འཁོར་
འདས་མཉམ་པ་ཉིད་ཡིན་པར་ཐལ། འདོད་པ་དེའི་ཕྱིར། འདོད་ན། བཟང་ངན་མཉམ་པ་ཉིད་ཡིན་པར་
ཐལ། འདོད་པའི་ཕྱིར། འདོད་ན། བཟང་ངན་མཉམ་པར་ཐལ། འདོད་པའི་ཕྱིར། འདོད་ན། དགེ་
411

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྡིག་མཉམ་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག སྲིད་ཞི་མཉམ་ཉིད་སྦྱོར་བ་ཡིན་ན།
སྲིད་ཞི་བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པས་ཁྱབ་ཟེར་ན། ས་བརྒྱད་པ་བའི་རྒྱུད་ཀྱི་ཐེག་ཆེན་
སེམས་བསྐྱེད་ཆོས་ཅན། དེར་ཐལ།དེའི་ཕྱིར། འདོད་མི་ནུས་ཏེ། སྟོང་ཉིད་རྟོགས་པའི་ཡེ་ཤེས་མ་ཡིན་པའི་
ཕྱིར། དེར་ཐལ། སློབ་པའི་རྒྱུད་ཀྱི་ཐེག་ཆེན་སེམས་བསྐྱེད་ཡིན་པའི་ཕྱིར། ཁ་ཅིག ས་བརྒྱད་པ་དེས་བདེན་
འཛིན་མངོན་གྱུར་པ་མ་སྤངས་ཟེར་ན། དེ་སྤངས་པར་ཐལ། ས་བརྒྱད་པའི་འཕྲིན་ལས་འགོད་པའི་སྐབས་སུ་
བདེན་འཛིན་མངོན་གྱུར་པ་སྤངས་པའི་འཕྲིན་ལས་ལ་འགོད་པར་བཤད་པའི་ཕྱིར། ཁ་ཅིག་ན་རེ། རྨི་ལམ་དུ་
དགེ་མི་དགེའི་ལས་གསོག་པ་མེད་ཟེར་ན། དེ་ཡོད་པར་ཐལ། རྨི་ལམ་དུ་དགེ་བའི་ལས་བྱེད་པ་ཡོད་པའི་ཕྱིར།
དེར་ཐལ། རྨི་ལམ་དུ་སྟོང་ཉིད་སྒོམ་པ་ཡོད་པའི་ཕྱིར། དེར་ཐལ། དེས་ཆོས་ཐམས་ཅད་རྨི་ལམ་ལྟ་བུར་སྒོམ་
པ་ཡོད་ པའི་ཕྱིར། དེར་ཐལ། ཚུ་ བར། རྨི་ ལམ་ ན་ ཡང་ ཆོས་ རྣམས་ ཀུན། ། རྨི་ ལམ་ ལྟ་ བུར་ལྟ་ལ་
སོགས། ། ཞེས་གསུངས་པའི་ཕྱིར། གཞན་ཡང་། དེ་ཡོད་པར་ཐལ། རྨི་ལམ་ན་མི་དགེ་བ་བྱེད་པ་ཡོད་པའི་
ཕྱིར། དེར་ཐལ། གཉིད་དང་མི་དགེ་བའི་གཞི་མཐུན་ཡོད་པའི་ཕྱིར། དེར་ཐལ། དེ་གཞན་འགྱུར་དུ་བཞག་
པའི་རྒྱུ་མཚན་ཡོད་པའི་ཕྱིར་དང་། རྨི་ལམ་དུ་སྲོག་གཅོད་པ་རྨིས་པ་དེ་ལ་སྤྲོ་བ་བྱེད་པ་ཡོད་པའི་ཕྱིར། ཕྱི་མ་
དེར་ཐལ། རྨི་ལམ་དུ་སྲོག་གཅོད་པ་རྨི་བ་ཡོད་པའི་ཕྱིར། དེར་ཐལ། བརྒྱད་སྟོང་ལས། སྐྱེས་པའམ་བུད་
མེད་གང་རྨི་ལམ་དུ་དགེ་བའམ་མི་དགེ་བའི་ལས་ཞིག་བྱེད་ན། ཞེས་པ་དང་། ཡུམ་བར་མར་ཡང་། རྨི་ལམ་ན་
སྲོག་གཅོད་པ་དེ་ལ་འདི་སྙམ་དུ་བདག་གིས་བསད་དོ། ། ཞེས་གསུངས་པའི་ཕྱིར། གཞན་ཡང་། དེ་ཡོད་
པར་ཐལ། རྨི་ལམ་ན་སྲོག་གཅོད་པ་རྨི་བ་ཡོད་ཀྱང་། དེ་ཙམ་གྱིས་སྲོག་གཅོད་ཀྱི་མི་དགེ་བའི་ལས་ལམ་ཡོངས་
སུ་མི་རྫོགས་པས། དེ་ལྟར་རྨིས་པའི་དགེ་སློང་ལ་དེའི་དབ ་ ཡོད་པར་ཐལ། རྨི་ལམ་གྱི་སྐབས་སུ་སྣང་བའི་
མི་ཡོད་པའི་ཕྱིར། དེར་ཐལ། གཉིས་ཀྱི་སྐབས་སུ་མིར་སྣང་བ་ཡོད་པའི་ཕྱིར། དེར་ཐལ། རྨི་ལམ་དམིགས་
པའི་ཡུལ་དག་མཐོང་ནས་ནི། ། ཞེས་གསུངས་པའི་ཕྱིར། ཁ་ཅིག་ན་རེ། ཉིན་པར་དགེ་མི་དགེའི་ལས་གསོག་
སྤེལ་བྱེད་པ་མེད་པར་ ཐལ། དགེ་མི་དགེའི་ལས་བདེན་པར་མེད་པའི་ཕྱིར། ཞེས་པའི་སུན་འབྱིན་འདི།
སེམས་ཙམ་པས་དབུ་མ་པར་འཕངས་པའི་ངག་ཡིན་ཟེར་ན། དེ་སེམས་ཙམ་པའི་ངག་ཡིན་པར་ཐལ། དམ་
བཅའ་འཐད་པའི་ཕྱིར། འདོད་ན། དེ་མི་འཐད་པར་ཐལ། དེར་གྱུར་པའི་དོན་སྨྲ་སྡེ་གཉིས་ཀྱི་ངག་ཀྱང་ཡོད།
ཕྱི་རོལ་པའི་ངག་ཀྱང་ཡོད་པའི་ཕྱིར། དེར་ཐལ། དེ་འདྲའི་སུན་འབྱིན་འཕེན་པའི་ཉན་ཐོས་སྡེ་པ་དང་ཕྱི་རོལ་
པ་ཡོད་པའི་ཕྱིར། དེར་ཐལ། དབུ་མ་པས་ལས་འབྲས་བདེན་མེད་དུ་ཁས་བླངས་པ་ལ། དེ་འདྲའི་ཐལ་འགྱུར་
412

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
འཕེན་པའི་དེ་གཉིས་ཡོད་པའི་ཕྱིར། ། གཉིས་པ་རང་ལུགས་ལ། སྲིད་ཞི་བདེན་སྟོང་མཉམ་པ་ཉིད་དུ་མངོན་
སུམ་དུ་རྟོགས་པ་ལ་བརྟེན་ནས་བདེན་འཛིན་མངོན་གྱུར་པ་སྐྱེ་བའི་སྒོ་སྐབས་བཅོམ་པའི་དག་སའི་ཡེ་ ཤེས་
སྲིད་ཞི་མཉམ་ཉིད་སྦྱོར་བའི་མཚན་ཉིད་དམ་ངོ་བོ་ཡིན་ནོ། །
གསུམ་པ་རྩོད་པ་སྤོང་པ་ལ། ཁ་ཅིག བྱང་སེམས་ས་བརྒྱད་པ་བའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། སྲིད་ཞི་བདེན་སྟོང་མཉམ་པ་
ཉིད་དུ་མངོན་སུམ་དུ་རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར་ན། མ་ཁྱབ། འདོད་མི་ནུས་
སོ། ། ཟེར་ན། ངོ་བོ་ཉིད་སྐུ་ཆོས་ཅན། སྟོང་ཉིད་མངོན་སུམ་དུ་རྟོགས་པར་ཐལ། སྟོང་ཉིད་མངོན་སུམ་དུ་
རྟོགས་པ་ལ་བརྟེན་ནས་ཐོབ་པའི་ཆོས་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། སྟོང་ཉིད་བསྒོམ་
པ་ལ་བརྟེན་ནས་ཐོབ་པའི་ཐོབ་བྱ་མཐར་ཐུག་ཡིན་པའི་ཕྱིར། དེར་ཐལ། ཚོགས་གཉིས་བསགས་པ་ལ་བརྟེན་
ནས་ཐོབ་པའི་ཐོབ་བྱ་མཐར་ཐུག་ཡིན་པའི་ཕྱིར། དེར་ཐལ། སངས་རྒྱས་ཡིན་པའི་ཕྱིར། ཁ་ཅིག ས་བརྒྱད་
པའི་ཡེ་ཤེས་ཆོས་ཅན། ཆོས་སྐུའི་རྒྱུ་མ་ཡིན་པར་ཐལ། ཆོས་སྐུ་འགྲུབ་བྱེད་ཡིན་པའི་ཕྱིར་ཟེར་ན། མ་ཁྱབ།
མ་གྲུབ་ན། དེར་ཐལ། ཆོས་སྐུ་འགྲུབ་བྱེད་ཀྱི་ཐབས་ཁྱད་པར་ཅན་ཡིན་པའི་ཕྱིར། དེར་ཐལ། ཆོས་སྐུའི་
ལག་རྗེས་འཇོག་བྱེད་ཁྱད་པར་ཅན་ཡིན་པའི་ཕྱིར། འདོད་ན་སླའོ། ། ཁ་ཅིག་ན་རེ། ཉིན་པར་དང་རྨི་ལམ་
དུ་ལས་གསོག་པ་ལ་སྟོབས་ཆེ་ཆུང་མེད་པར་ཐལ། དེ་གཉིས་ཀའི་སྐབས་སུ་དགེ་མི་དགེའི་ལས་ག་སོག་པ་ཡོད་
པའི་ཕྱིར་ན། མ་ཁྱབ། འདོད་མི་ནུས་ཏེ། ཇི་སྐད་དུ། རྨི་ལམ་སེམས་ནི་གཉིད་ཀྱིས་ཉམས། ། དེས་ན་
འབྲས་བུ་འདྲ་མ་ཡིན། ། ཞེས་གསུངས་པའི་ཕྱིར། ཁ་ཅིག ས་བརྒྱད་པ་བས་བདེན་འཛིན་མངོན་གྱུར་པ་མ་
སྤངས་པར་ཐལ། དེའི་རྒྱུད་ལ་དེ་ཡོད་པའི་ཕྱིར། དེར་ཐལ། དེའི་རྒྱུད་ལ་བདེན་འཛིན་ཡོད་པའི་ཕྱིར་ན་མ་
ཁྱབ། ཁ་ཅིག་ན་རེ། རྨི་ལམ་དུ་དབང་ཤེས་ཡོད་པར་ཐལ། རྨི་ལམ་དུ་ཡིད་ཤེས་ཡོད་པའི་ཕྱིར་ཟེར་ན་མ་ཁྱབ།
རྟགས་དེར་ཐལ། རྨི་ལམ་དུ་གཉིད་དུ་གྱུར་པའི་ཡེ་ཤེས་ཡོད་པའི་ཕྱིར། འདོད་མི་ནུས་ཏེ། རྨི་ལམ་དུ་མིག་
ཤེས་མེད་པའི་ཕྱིར། དེར་ཐལ། འཇུག་པར། གལ་ཏེ་གཉིད་ན་མིག་བློ་མི་སྲིད་པས། ། ཞེས་གསུངས་པའི་
ཕྱིར། ཁ་ཅིག རྨི་ལམ་དུ་དབང་ཤེས་ཡོད་པར་ཐལ། སྐྱོན་མེད་དེ། དེ་ནི་གཉིད་འཐུག་པོ་ལ་གནས་པའི་
གང་ཟག་གི་རྒྱུད་ལ་དབང་ཤེས་མེད་པའི་དོན་ཡིན་པའི་ཕྱིར་ཟེར། ཁ་ཅིག རྨི་ལམ་དུ་དབང་ཤེས་ཡོད་པར་
ཐལ། རྨི་ལམ་གྱི་དབང་ཤེས་ཡོད་པའི་ཕྱིར། དེར་ཐལ། རྨི་ལམ་གྱི་མི་ཡོད་པའི་ཕྱིར་ན། སྔ་མར་རེ་ཞིག་མ་
ཁྱབ་བོ། ། གཉིས་པ་ཞིང་དག་སྦྱོར་བ་ནི། སེམས་ཅན་འཇིག་རྟེན་དེ་བཞིན་དུ། ། ཞེས་སོགས་རྐང་བ་བཞི་
413

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་ཏེ། དོན་ནི། འགྲེལ་པར། སེམས་ཅན་དང་སྣོད་ཀྱི་འཇིག་རྟེན་གྱི་བྱེ་བྲག་གིས་སངས་རྒྱས་ཀྱི་ཞིང་
རྣམ་པ་གཉིས་ལ། ཞེས་པ་ནས། སངས་རྒྱས་ཞིང་རྣམ་པར་དག་པའོ། ། ཞེས་པའི་བར་གསུང་། འཕྲོས་ནི།
ཇི་ལྟར་ན་བྱང་ཆེན་ཕ་རོལ་ཏུ་ཕྱིན་པ་དྲུག་རྫོགས་པར་བགྱིད་ཅིང་རྣམ་པ་ཐམས་ཅད་མཁྱེན་པ་ཉིད་དང་ཉེ་བ་
ལགས་ཞེས་པ་ནས། ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་
པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་ཅད་
མི་འབྱུང་ཞིང་། ཞེས་སོགས་དང་། གངྒཱའི་ཀླུང་གི་བྱེ་མ་ཇི་སྙེད་ཅིག་ཡོད་པ་དེ་སྙེད་ཀྱི་འཇིག་རྟེན་གྱི་ཁམས་
བདག་གི་སངས་རྒྱས་ཀྱི་ཞིང་གཅིག་ཏུ་འགྱུར་བ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་བྱའོ། ། ཞེས་སོགས་
ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་མཐའ་དཔྱད་པའོ། ། དང་པོ་ནི། ས་བརྒྱད་
པའི་ཡེ་ཤེས་ཆོས་ཅན། སངས་རྒྱས་ཀྱི་ཞིང་ནི་དག་པ་ཉིད་ཀྱི་སྦྱོར་བ་ཡིན་ཏེ། སེམས་ཅན་གྱི་འཇིག་རྟེན་མ་
དག་པ་རྣམས་དག་པར་འགྲུབ་པར་བྱེད་པ་བཞིན་དུ་སྣོད་ཀྱི་འཇིག་རྟེན་མ་དག་པ་དེ་ལ་དག་པ་སྒྲུབ་པ་ཡི་དགེ་རྩ་
བསགས་ནས་ཐོབ་པའི་དག་པའི་ཡེ་ཤེས་ཡིན་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག རང་ཉིད་གང་དུ་འཚང་རྒྱ་པའི་སངས་
རྒྱས་ཀྱི་ཞིང་དག་པ་ཡོད་ན། རང་ཉིད་ཞིང་དག་སྦྱོར་བ་ཐོབ་པའི་གང་ཟག་ཡིན་པས་ཁྱབ་ཟེར་ན། ཉན་ཐོས་
ཚོགས་ལམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། རང་ཉིད་སངས་རྒྱས་པའི་ཞིང་ཡོད་པའི་ཕྱིར།
དེར་ཐལ། རང་ཉིད་སངས་རྒྱས་པ་ཡོད་པའི་ཕྱིར། ཁ་ཅིག ཞིང་དག་སྦྱོར་བ་ཐོབ་པའི་གང་ཟག་ཡིན་ན།
ཞིང་དག་སྦྱོར་བ་ལ་གནས་པའི་གང་ཟག་ཡིན་པས་ཁྱབ་ཟེར་ན། སངས་རྒྱས་འཕགས་པ་ཆོས་ཅན། དེར་ཐལ།
དེའི་ཕྱིར། དེར་ཐལ། དག་ས་ཐོབ་པའི་གང་ཟག་ཡིན་པའི་ཕྱིར། འདོད་ན། བྱང་སེམས་འཕགས་པ་ཡིན་
པར་ཐལ། འདོད་པའི་ཕྱིར། ཁ་ཅིག ཞིང་དག་སྦྱོར་བ་ཐོབ་པའི་གང་ཟག་ཡིན་ན། རང་ཉིད་གང་དུ་
འཚང་རྒྱ་བའི་ཞིང་སྒྲུབ་དགོས་ཡིན་པས་ཁྱབ་ཟེར་ན། ས་བརྒྱད་པ་བ་ཆོས་ཅན། དེར་ཐལ། དེའི་ཕྱིར།
འདོད་ན། རང་ཉིད་གང་དུ་འཚང་རྒྱ་བའི་ཞིང་མ་བསྒྲུབས་པར་ཐལ། འདོད་པའི་ཕྱིར། འདོད་མི་ནུས་
སོ། ། ཁ་ཅིག དེ་ཐོབ་པའི་གང་ཟག་ཡིན་ན། སངས་རྒྱས་ཀྱི་ཞིང་དག་པ་ཁོ་ན་སྒྲུབ་པའི་གང་ཟག་ཡིན་པས་
ཁྱབ་ཟེར་ན། སྟོན་པ་ཤཱཀྱ་ཐུབ་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེའི་ཞིང་ལ་དག་
པའི་ཞིང་གཅིག་དང་མ་དག་པའི་ཞིང་གཉིས་ཡོད་པའི་ཕྱིར། དེར་ཐལ། དེ་དང་པོར་སངས་རྒྱས་པའི་ལོངས་
སྐུའི་ཞིང་གཅིག་དང་། དེ་ལས་གཞན་པའི་སྤྲུལ་སྐུའི་ཞིང་གཅིག་ཀྱང་ཡོད་པའི་ཕྱིར། ། གཉིས་པ་རང་ལུགས་
414

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ལ། སངས་རྒྱས་ཀྱི་ཞིང་ཡོངས་སུ་དག་པ་ཁྱད་པར་ཅན་སྒྲུབ་པའི་ནུས་པ་ཅི་རིགས་རྫོགས་པའི་དག་སའི་ཡེ་ཤེས།
ཞིང་དག་སྦྱོར་བའི་མཚན་ཉིད་དམ་ངོ་བོ་ཡིན། ། །
གསུམ་པ་རྩོད་པ་སྤོང་པ་ལ། ཁ་ཅིག ས་བརྒྱད་པ་བ་ཆོས་ཅན། རང་དུས་སུ་རང་ཉིད་ཀྱི་སངས་རྒྱས་
ཀྱི་ཞིང་སྒྲུབ་པར་ཐལ། སངས་རྒྱས་ཀྱི་ཞིང་སྒྲུབ་པའི་གང་ཟག་ཡིན་པའི་ཕྱིར་ཟེར་ན། ཁ་ཅིག མ་ཁྱབ་ཟེར།
འདོད་ན། དེ་ཆོས་ཅན། རང་དུས་སུ་རང་ཉིད་སངས་རྒྱས་པའི་ཞིང་ཡོད་པར་ཐལ། འདོད་པའི་ཕྱིར་ཟེར་ན།
མ་ཁྱབ། འོ་ན། དེ་ཆོས་ཅན། རང་ཉིད་སངས་རྒྱས་མ་ཐག་པའི་ཚེ། སྤྲུལ་སྐུ་ཐོབ་པར་ཐལ། དེའི་སྤྲུལ་སྐུ་
ཐོབ་ཟིན་པའི་ཕྱིར། ཁྱབ་པ་ཁས། འདོད་མི་ནུས་སོ། ། ཞེས་དཔྱད་དོ། །
གསུམ་པ་ཐབས་མཁས་སྦྱོར་བ་ནི། ཡུལ་དང་སྦྱོར་བ་ཅན་འདི་ནི། ། ཞེས་པ་ནས། ཐབས་ལ་མཁས་
པ་རྣམ་པ་བཅུ། ། ཞེས་པའི་བར་གསུངས་ཏེ། དོན་ནི། འགྲེལ་པར། བར་ཆད་ཀྱི་ཆོས་ལས་ཡང་དག་པར་
བརྒལ་པས་ལྷ་ལ་སོགས་པའི་བདུད་ལས་འདས་པ་དང་། ཞེས་པ་ནས། དུས་དང་དུས་མ་ཡིན་པ་ཤེས་པའི་སྦྱོར་
བ་ནི་ཐབས་ལ་མཁས་པ་ཡིན་ནོ། ། ཞེས་པའི་བར་གསུངས། འཕྲོས་ནི། གང་གི་ཚེ་བྱང་ཆེན་རྣམ་པ་ཐམས་
ཅད་ཀྱི་མཆོག་དང་ལྡན་པའི་སྟོང་པ་ཉིད་ལ་སོ་སོར་རྟོག་པ་ན་མངོན་དུ་བྱའོ་སྙམ་དུ་རྟོག་པར་མི་བྱེད་ཅིང་།
ཞེས་པ་ནས། འདི་ལྟར་བྱུང་ཆུབ་སེམས་དཔའ་སེམས་དཔའ་ཆེན་པོ་གང་ཕྱིར་མི་ལྡོག་པའི་ཡེ་ཤེས་ཀྱི་བར་ལུང་
བསྟན་པ་དེ་དག་ནི་རྣམ་པ་དེ་བཞིན་དུ་ལན་ལྡོན་ཏེ་གང་རྣམ་པ་དེ་ལྟར་ལན་ལྡོག་པ་དེ་དག་ནི་དགེ་བའི་རྩ་བ་
འབར་བ་བསྐྱེད་པར་རིགས་པར་བྱའོ། ། ཞེས་པའི་བར་གྱི་མདོ་ལས་འཕྲོས་སོ། ། འདིའི་སྐབས་སུ་གཉིས།
ཚིག་དོན་དང་། མཐའ་དཔྱད་པའོ། ། དང་པོ་ནི། རྣམ་ཐར་སྒོ་གསུམ་སོགས་ཤེར་ཕྱིན་གྱི་ཡུལ་དང་དེ་ལ་
ཡུལ་ཅན་གྱི་དུས་དང་དུས་མ་ཡིན་པར་མཁས་པའི་སྦྱོར་བ་ཅན་གྱི་དག་པའི་སྦྱོར་བ་འདི་ནི་ཆོས་ཅན། ཁྱོད་ལ་
ཐབས་ལ་མཁས་པའི་སྦྱོར་བ་རྣམ་པ་བཅུ་ཡོད་དེ། ཕུང་པོའི་བདུད་མངོན་གྱུར་པ་ལ་སོགས་པ་བདུད་བཞིའི་
དགྲ་ཅི་རིགས་རྣམས་ལས་ནི་འདས་པའི་ཐབས་མཁས་སྦྱོར་བ་དང་། དེ་བཞིན་དུ་ཆོས་ཐམས་ཅད་ལ་དོན་དམ་
པར་མི་གནས་པར་ཐ་སྙད་དུ་སྤྱོད་པའི་སྦྱོར་བ་དང་། གཞན་གྱི་དོན་སྔོན་སྨོན་ལམ་བཏབ་པ་ཇི་བཞིན་ཤུགས་
ཀྱིས་འཕངས་པའི་བྱེད་པ་དང་ལྡན་པ་དང་། ཉན་རང་དང་ཐུན་མོང་མ་ཡིན་པའི་མཚན་ཉིད་ཅན་གྱི་དཀའ་
སྤྱད་གོམས་པ་དང་། ཆོས་ཐམས་ཅད་ལ་བདེན་འཛིན་གྱིས་མ་ཆགས་པ་དང་། རྣམ་པར་ཐར་བའི་སྒོ་སྟོང་པ་
ཉིད་ཀྱིས་འདུས་བྱས་ཀྱི་ཆོས་ཐམས་ཅད་ཀྱི་ངོ་བོ་དོན་དམ་པར་མི་དམིགས་པར་རྟོགས་པ་དང་། མཚན་མེད་
ཀྱིས་རྒྱུའི་མཚན་མ་དོན་དམ་པར་མེད་པར་རྟོགས་པ་དང་། སྨོན་མེད་ཀྱིས་འབྲས་བུ་ལ་དོན་དམ་པར་སྨོན་ལམ་
415

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟད་པ་སྟེ་མེད་པར་རྟོགས་པ་དང་། རང་ཉིད་ཕྱིར་མི་ལྡོག་པ་ཡིན་པ་དེ་ཡི་རྟགས་ཁྱད་པར་ཅན་དང་ལྡན་པ་
དང་། རིག་པའི་གནས་ལྔ་ལ་མཁས་པའི་རྟོགས་པ་ཚད་མེད་པ་ཞེས་བྱ་བའི་ཐབས་མཁས་སྦྱོར་བ་དང་རྣམ་པ་
བཅུ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག་ན་རེ། བདུད་བཞི་གང་རུང་ཡིན་ན།
སྤང་བྱ་ཡིན་པས་ཁྱབ་ཟེར་ན། ས་བཅུ་པའི་མཚན་དཔེ་རྗེས་མཐུན་པས་སྤྲས་པའི་ལུས་ཆོས་ཅན། དེར་ཐལ།
དེའི་ཕྱིར། དེར་ཐལ། ཕུང་པོའི་བདུད་ཡིན་པའི་ཕྱིར། དེར་ཐལ། ཕུང་པོའི་བདུད་ཕྲ་མོ་ཡིན་པའི་ཕྱིར།
འདོད་མི་ནུས་ཏེ། བླང་བྱ་ཡིན་པའི་ཕྱིར། དེར་ཐལ། ཚོགས་གཉིས་ཀྱིས་བསྒྲུབ་བྱའི་ལུས་ཡིན་པའི་ཕྱིར།
ཁ་ཅིག་ན་རེ། ཕུང་པོའི་བདུད་ཡིན་ན། བདུད་ཡིན་པས་ཁྱབ་ཟེར་ན། སྔར་གྱི་དེ་ཆོས་ཅན། དེར་ཐལ།
དེའི་ཕྱིར། རྟགས་གསལ་སླ། གཞན་ཡང་། རྒྱུན་ཞུགས་སྲིད་པ་ལན་བདུན་པ་པའི་ཉེར་ལེན་གྱི་ཕུང་པོ་ཆོས་
ཅན། དེར་ཐལ། དེའི་ཕྱིར། དེར་ཐལ། ཕུང་པོའི་བདུད་རགས་པ་ཡིན་པའི་ཕྱིར། དེར་ཐལ། ཉེར་ལེན་
གྱི་ཕུང་པོ་ཡིན་པའི་ཕྱིར། འདོད་མི་ནུས་སོ། ། ཁ་ཅིག ཉོན་མོངས་པའི་བདུད་ཡིན་ན༔ ཉོན་མོངས་ཡིན་
པས་ཁྱབ་ཟེར་ན། གང་ཟག་གི་བདག་འཛིན་གྱི་ས་བོན་ཆོས་ཅན། དེར་ཐལ། དེའི་ཕྱིར། དེར་ཐལ། ཉོན་
སྒྲིབ་ཡིན་པའི་ཕྱིར། འདོད་ན། ཤེས་པ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག་
འཆི་བདག་གི་བདུད་ཡིན་ན། ལས་ཉོན་གྱི་འཆི་བས་བསྡུས་པས་ཁྱབ་ཟེར་ན། ས་བཅུ་པ་བའི་རྒྱུད་ཀྱི་བསམ་
གྱིས་མི་ཁྱབ་པའི་འཆི་འཕོ་བའི་ཆ་ཆོས་ཅན། དེར་ཐལ། དེའི་ཕྱིར། དེར་ཐལ། འཆི་བདག་གི་བདུད་ཕྲ་མོ་
ཡིན་པའི་ཕྱིར། འདོད་ན། དེ་མི་འཐད་པར་ཐལ། བྱང་སེམས་འཕགས་པ་ལས་ཉོན་གྱི་དབང་གིས་སྐྱེ་འཆི་
བྱེད་པ་མེད་པའི་ཕྱིར། ཁ་ཅིག ལྷའི་བུའི་བདུད་ཡིན་ན། ལྷའི་བུ་ཡིན་པས་ཁྱབ་ཟེར་ན། ལྷའི་བུ་དགའ་
རབ་དབང་ཕྱུག་གིས་དགེ་བའི་ལས་བྱེད་པ་ལ་བར་ཆད་རྩོམ་པའི་ཆ་ཆོས་ཅན། དེར་ཐལ། དེའི་ཕྱིར། འདོད་
མི་ནུས་ཏེ། གང་ཟག་མ་ཡིན་པའི་ཕྱིར།
གཉིས་པ་རང་ལུགས་ལ། བདུད་བཞིའི་ཁྱད་པར་ཡོད་དེ། ཟག་བཅས་ལེན་གྱི་ཕུང་པོ་ལྔ་པོ་དེ་ཕུང་པོའི་
བདུད་དང་། ཉོན་སྒྲིབ་ཐམས་ཅད་ཉོན་མོངས་པའི་བདུད་དང་། ལྷའི་བུ་དགའ་རབ་དབང་ཕྱུག་ལྷའི་བུའི་
བདུད་དང་། ལས་ཉོན་གྱི་དབང་གིས་སྲོག་དབང་འགགས་པའི་ཆ་དེ་འཆི་བདག་གི་བདུད་ཡིན་པའི་ཕྱིར། དེ་
དག་ནི་བདུད་བཞི་རགས་པའི་དབང་དུ་བྱས་ལ། ཕྲ་མོའི་དབང་དུ་བྱས་ན། མ་རིག་བག་ཆགས་ཀྱི་ས་དང་ཟག་
མེད་ཀྱི་ལས་ཀྱི་དབང་གིས་སྐྱེ་པ་བླངས་པའི་ཕུང་པོ་དེ། ཕུང་པོའི་བདུད་ཕྲམོ་དང་། མ་རིག་པའི་བག་ཆགས་
416

༄༅། ། མངོན་རྟོགས་རྒྱུན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
ཕྲ་མོ་དེ། ཉོན་མོངས་པའི་བདུད་ཕྲ་མོ་དང་། ལྷའི་བུའི་བདུད་ཕྲ་མོ་གཉིས་ཀ་ཡིན་པར་བཤད། མ་རིག་བག་
ཆགསཀྱི་ས་དང་ཟག་མེད་ཀྱི་ལས་ཀྱི་དབང་གིས་སྐྱེ་བ་བླངས་པའི་ཕུང་པོའི་རིགས་མཐུན་འདོར་བ་དེ་འཆི་
བདག་གི་བདུད་ཕྲ་མོར་འཇོག་ལ། བདུད་བཞི་རགས་པ་བཅོམ་ཚུལ་གྱི་ཁྱད་པར་ཡོད་དེ། ཐེག་དམན་གྱི་
དབང་དུ་བྱས་ན། ཐེག་དམན་གྱི་མཐོང་ལམ་ནས་ལྷའི་བུའི་བདུད་རགས་པ་བཅོམ། ཐེག་དམན་དགྲ་བཅོམ་
པའི་གོ་འཕང་ཐོབ་པའི་ཚེ་ཉོན་མོངས་པའི་བདུད་རགས་པ་བཅོམ། ལྷག་མེད་མྱང་འདས་ཐོབ་པའི་ཚེ་ཕུང་
པོའི་བདུད་རགས་པ་དང་། འཆི་བདག་གི་བདུད་རགས་པ་བཅོམ་ལ། ཐེག་ཆེན་གྱི་དབང་དུ་བྱས་ན། ཐེག་
ཆེན་རིགས་ངེས་ཀྱིས་སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་ནས་ལྷའི་བུའི་བདུད་རགས་པ་བཅོམ། མཐོང་
ལམ་ཐོབ་ནས་ཕུང་པོའི་བདུད་རགས་པ་དང༌། འཆི་བདག་གི་བདུད་རགས་པ་བཅོམ། ས་བརྒྱད་པ་ནས་ཉོན་
མོངས་པའི་བདུད་རགས་པ་ཅི་རིགས་པ་དང་མངོན་གྱུར་པ་བཅོམ་པ་དང་། བདུད་བཞི་ཕྲ་མོ་མ་ལུས་བར་
བཅོམ་པའི་སངས་རྒྱས་པ་དུས་མཉམ་པའི་ཕྱིར། ཕྱི་མ་དེར་ཐལ། ཚིག་གསལ་ལས། ཁྱོད་ཀྱིས་བྱང་ཆུབ་པ་
དང་དུས་མཉམ་པ་ཁོ་ནར་བདུད་བཞི་བཅོམ་པ་ལགས་སོ། ། ཞེས་པ་དང་། རྣམ་བཤད་ལས་ཀྱང་། བདུད་
བཞི་མ་ལུས་པར་བཅོམ་པ་ནི་སངས་རྒྱས་པ་ནའོ། ། ཞེས་གསུངས་པའི་ཕྱིར། འོན་ཀྱང་བདུད་བཞི་རགས་པ་
ནི། གསེར་འཕྲེང་དང་། རྣམ་བཤད་གཉིས་ཀར་གསལ་ལ། ཕྲ་མོ་ནི་དེར་མི་གསལ་བས་འཇོག་མཚམས་ཀྱང་
མི་འདྲ་བ་སྣང་ངོ་། ། བདེན་འཛིན་ནི། བདུད་བཞི་གང་ཡིན་མི་གསལ་ཡང་ཐལ་འགྱུར་བ་ལྟར་ན་ཉོན་མོངས་
པའི་བདུད་རགས་པ་ཡིན་ལ། ཉན་ཐོས་དགྲ་བཅོམ་པས་ཉོན་མོངས་པའི་བདུད་རགས་པ་བཅོམ་པར་བཤད་པ་
ལྟར་ན་དེ་མི་བདེ་བས་འདིར་ཉོན་མོངས་པའི་བདུད་ཕྲ་མོར་བྱའོ། ། ས་བརྒྱད་པའི་ཡེ་ཤེས་ཆོས་ཅན། ཁྱོད་
ཐབས་མཁས་སྦྱོར་བ་ཡིན་ཏེ། བདུད་བཞི་མངོན་གྱུར་དང་རགས་པ་ཅི་རིགས་སྤངས་པའི་དག་སའི་ཡེ་ཤེས་
ཡིན་པའི་ཕྱིར།
གསུམ་པ་རྩོད་པ་སྤོང་པ་ལ། ཁ་ཅིག ས་བརྒྱད་པ་ནས་ཉོན་མོངས་པའི་བདུད་རགས་པ་བཅོམ་པར་
ཐལ། རྣམ་བཤད་ལས། ས་བརྒྱད་པ་ཐོབ་ནས་བདུད་གཞན་གསུམ་རགས་པ་ལས་འདའ་ལ། ཞེས་གསུངས་
པའི་ཕྱིར། ཁྱབ་སྟེ། དེར་ལྷའི་བུའི་བདུད་རགས་པ་ནི་ཕྱིར་མི་ལྡོག་གི་རྟགས་ཐོབ་པའི་ཚེ་བཅོམ་པར་བཤད་
པའི་ཕྱིར། འདོད་ན། དེ་མི་འཐད་པར་ཐལ། ས་བརྒྱད་པ་བའི་རྒྱུད་ལ་ཉོན་སྒྲིབ་ཡོད་པའི་ཕྱིར་གསུང་། ཁ་
ཅིག ཉོན་མོངས་པའི་བདུད་ཡིན་ན། ཉོན་མོངས་ཡིན་དགོས་པར་ཐལ། ལྷའི་བུའི་བདུད་ཡིན་ན།ལྷའི་བུ་
ཡིན་དགོས་པའི་ཕྱིར། དེར་ཐལ། ལྷའི་བུའི་བདུད་མངོན་གྱུར་པ་ཡིན་ན། ལྷའི་བུ་ཡིན་དགོས་པའི་ཕྱིར་ན་མ་
417

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱབ། ཁ་ཅིག ལས་ཉོན་གྱིས་བླངས་པའི་སྲོག་དབང་འགག་པ་འཆི་བདག་གི་བདུད་ཡིན་པར་ཐལ། དེའི་
དབང་གིས་སྲོག་དབང་འགག་པའི་ཆ་འཆི་བདག་གི་བདུད་ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ།
འདུས་མ་བྱས་ཡིན་པའི་ཕྱིར། དེར་ཐལ། སྲོག་དབང་འགག་པ་འདུས་མ་བྱས་ཡིན་པའི་ཕྱིར་ཏེ། མྱུ་གུ་
འགགས་པ་འདུས་མ་བྱས་ཡིན་པའི་ཕྱིར་ཏེ། དེ་ཞིག་པ་འདུས་མ་བྱས་ཡིན་པའི་ཕྱིར། ཁ་ཅིག་ན་རེ། ལྷའི་བུ་
དགའ་རབས་དབང་ཕྱུག་ཆོས་ཅན། སྤང་བྱ་ཡིན་པར་ཐལ། ལྷའི་བུའི་བདུད་ཡིན་པའི་ཕྱིར། འདོད་ན། དེ་
ཆོས་ཅན། སྤང་བྱ་མ་ཡིན་པར་ཐལ། བླང་བྱ་ཡིན་པའི་ཕྱིར། དེར་ཐལ། ལྷ་ཡིན་པའི་ཕྱིར་ཟེར་ན། མ་ཁྱབ་
ཡང་ ཁོ་ན་རེ། དེ་ཆོས་ཅན། སྤང་བྱ་མ་ཡིན་པར་ཐལ། འཚང་རྒྱ་བའི་ཕྱིར། ཟེར་ན། མ་ཁྱབ། མ་གྲུབ་
ན། དེར་ཐལ། སེམས་ཅན་ཡིན་པའི་ཕྱིར། ཟེར་ན། སྡིག་པའི་གྲོགས་པོ་ཆོས་ཅན། སྤང་བྱ་མ་ཡིན་པར་
ཐལ། འཚང་རྒྱུ་བའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། སྤང་བྱ་ཡིན་པར་ཐལ། སྡིག་པའི་
གྲོགས་པོ་ཡིན་པའི་ཕྱིར། ཁྱབ་སྟེ། མདོ་ལས། སྡིག་པའི་གྲོགས་པོ་རྟག་ཏུ་སྤང་བྱ་ཞིང་། ། དགེ་བའི་གྲོགས་
པོ་དག་ལ་བརྟེན་པར་བྱ། ། ཞེས་པ་དང་། རྗེ་བླ་མས། བདུད་ཀྱི་གཉེན་དུ་གྱུར་པའི་སྡིག་གྲོགས་དང་། །
སྐད་ཅིག་ཙམ་ཡང་ཕྲད་པར་མ་གྱུར་གྱུར་ཅིག ། ཅེས་གསུངས་པའི་ཕྱིར། ཞེས་མངོན་རྟོགས་རྒྱན་གྱི་དགོངས་
པ་གསལ་བར་བྱེད་པ་མཁས་པ་དགྱེས་པའི་མཆོད་སྤྲིན་ལས་སྐབས་བཞི་པའི་ཚིག་དོན་མཐའ་དཔྱོད་ཟུང་འབྲེལ་
དུ་བཤད་པ་རྫོགས་སོ། །
ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནས་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམ་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་
ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུམ་པར་ཅོ་ནེ་དགོན་ཆེན་
དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་པའི་ཁྲོད་དུ་ཡིག་ཆ་
དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་རྣམས་
ནས་ཡིག་ཆ་ཆ་ཚང་གསུང་པ་རེ་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་
བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་
ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་
ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་
418

༄༅། ། མངོན་རྟོགས་རྒྱན་གྱི་སྐབས་བཞི་བའི་ཚིག་དོན་མཐའ་དཔྱོད་ཟུང་འབྲེལ། །
མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་
ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་
ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་
ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་
པོར་འགྲོ་བ་མ་ལུས་དབུགས་འབྱིན་ཤོག ། ། །
419

༄༅། ། མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་
དགྱེས་པའི་མཆོད་སྤྲིན་ལས་སྐབས་ལྔ་པ་དྲུག་པ་བདུན་པ་གསུམ་གྱི་
ཚིག་དོན་མཐའ་དཔྱོད་ཟུང་འབྲེལ་དུ་བཤད་པ་བཞུགས་སོ། །
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། གཉིས་པ་རྩེ་སྦྱོར་བཤད་པ་ལ་
གཉིས། སྔོན་འགྲོ་སྤྱིའི་རྣམ་གཞག་དང་། གཞུང་དོན་དངོས་བཤད་པའོ། ། དང་པོ་ལ་གསུམ། སྦྱོར་བ་
དང་། མཐའ་དཔྱོད་པའོ། ། དང་པོ་ནི། ཤེས་བྱ་ཆོས་ཅན། རྣམ་རྫོགས་སྦྱོར་བ་བཤད་ཟིན་པའི་འོག་ཏུ་རྩེ་
སྦྱོར་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་གོམས་པ་དབང་བསྒྱུར་མ་ཐོབ་པ་ཐོབ་ཕྱིར་དུ་
སྒོམ་པའི་རྣམ་རྫོགས་སྦྱོར་བ་ལ་བརྟེན་ནས། མཁྱེན་གསུམ་གྱི་རྣམ་པ་ལ་གོམས་པ་དབང་བསྒྱུར་ཐོབ་ཟིན་པའི་
རྩེ་སྦྱོར་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་སྐད་དུ་ཡང་། འགྲེལ་པ་ལས། རྣམ་པ་ཐམས་
ཅད་མངོན་པར་རྫོགས་པར་རྟོགས་པ་ཐོབ་པ་ལ། རབ་ཀྱི་མཐར་ཕྱིན་པའི་རྟོགས་པ་འབྱུང་བས། ཞེས་པ་ནས།
རྩེ་མོའི་མངོན་པར་རྟོགས་པ་ཞེས་པའི་བར་གསུངས་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག མཁྱེན་གསུམ་གྱི་རྣམ་པ་ལ་གོམས་པ་
དབང་བསྒྱུར་ཐོབ་པའི་ཡེ་ཤེས། རྩེ་སྦྱོར་གྱི་མཚན་ཉིད་ཟེར་ན། མཁྱེན་གསུམ་གྱི་རྣམ་པ་ལ་གོམས་པ་དབང་
བསྒྱུར་ཐོབ་པའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ།
ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེ་ལྟར་ཐོབ་པའི་དམན་ལམ་སྔོན་
སོང་གི་ཐེག་ཆེན་གྱི་ཚོགས་ལམ་ཅིག་ཡོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་སྦྱོར་ལམ་མ་ཐོབ་པའི་ཕྱིར།
ཁ་ཅིག ཚེ་སྦྱོར་ཡིན་ན། མཁྱེན་གསུམ་གྱི་རྣམ་པ་སྒོམ་པའི་ཡེ་ཤེས་ཡིན་པས་ཁྱབ་ཟེར་ན། ཐེག་ཆེན་མཐོང་
ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། བྱང་སེམས་འཕགས་པའི་མཁྱེན་པ་
ཡིན་པའི་ཕྱིར། འདོད་ན། གཞི་ཤེས་ཀྱི་རྣམ་པ་སྒོམ་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་
མི་ནུས་ཏེ། ཐེག་ཆེན་གྱི་བར་ཆད་མེད་ལམ་ཡིན་པའི་ཕྱིར། ཁ་ཅིག སྦྱོར་ལམ་ཡིན་ན། སྦྱོར་ལམ་རྩེ་སྦྱོར་
420

༄༅། ༑ མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
ཡིན་པས་ཁྱབ་ཟེར་ན། ཐེག་དམན་གྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། འདོད་ན། ཐེག་ཆེན་གྱི་
སྦྱོར་ལམ་ཡིན་པར་ཐལ་ལོ། ། དེ་བཞིན་དུ། མཐོང་ལམ་ཡིན་ན། མཐོང་ལམ་རྩེ་སྦྱོར་ཡིན་པས་ཁྱབ་ཟེར་བ་
སོགས་ལ་རིགས་འགྲེའོ། །
༈ གཉིས་པ་རང་གི་ལུགས་ལ། ཐེག་ཆེན་སྦྱོར་ལམ་ཐོབ་པའི་གང་ཟག་གི་རྒྱུད་ཀྱི་མཁྱེན་གསུམ་གང་
རུང་གི་རྣམ་པ་སྒོམ་པ་ལ་གོམས་པ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས། རྩེ་སྦྱོར་གྱི་
མཚན་ཉིད། དེ་ལ་དབྱེ་ན། སྦྱོར་ལམ་རྩེ་སྦྱོར། མཐོང་ལམ་རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་པའི་
རྩེ་སྦྱོར་དང་བཞི་ཡོད། ས་མཚམས་ནི། ཐེག་ཆེན་གྱི་སྦྱོར་ལམ་ནས་རྒྱུན་མཐའི་བར་དུ་ཡོད། །
༈ གསུམ་པ་རྩོད་པ་སྤོང་པ་ལ། ཁ་ཅིག མཁྱེན་གསུམ་གྱི་རྣམ་པ་སྒོམ་པ་ལ་གོམས་པ་དབང་བསྒྱུར་
ཐོབ་པའི་ཐེག་ཆེན་གྱི་ཚོགས་ལམ་མེད་པར་ཐལ། དེ་ལྟ་བུའི་དམན་ལམ་སྔོན་དུ་མ་སོང་གི་ཐེག་ཆེན་གྱི་ཚོགས་
ལམ་མེད་པའི་ཕྱིར། ཟེར་ན། མ་ཁྱབ། ཁ་ཅིག སྦྱོར་ལམ་ཡིན་ན། སྦྱོར་ལམ་རྩེ་སྦྱོར་ཡིན་དགོས་པར་ཐལ།
ཐེག་ཆེན་གྱི་སྦྱོར་ལམ་ཡིན་ན། སྦྱོར་ལམ་རྩེ་སྦྱོར་ཡིན་དགོས། དེའི་མཐོང་ལམ་ཡིན་ན། མཐོང་ལམ་རྩེ་སྦྱོར་
ཡིན་དགོས་པའི་ཕྱིར། ཟེར་ན། མ་ཁྱབ་བོ། ། གཉིས་པ་ལ་བཞི། སྦྱོར་ལ་རྩེ་སྦྱོར། མཐོང་ལམ་རྩེ་སྦྱོར།
སྒོམ་ལམ་རྩེ་སྦྱོར། བར་ཆད་མེད་པའི་རྩེ་སྦྱོར་རོ། ། དང་པོ་ནི། དྲོད་སོགས་བཞི་ནི་རིམ་པ་བཞིན་དུ་འཆད་
པ་ལ། རྨི་ལམ་ན་ཡང་ཆོས་རྣམས་ཀུན། ། ཞེས་སོགས་རྐང་པ་བཞིས་དྲོད་རྩེ་སྦྱོར་དང་། འཛམ་བུའི་གླིང་གི་
སྐྱེ་བོ་སྙེད། ། ཅེས་སོགས་རྐང་པ་བཞིས་རྩེ་མོ་དང་། ཀུན་མཁྱེན་ཉིད་གསུམ་ཆོས་རྣམས་ཀྱི། ། ཞེས་སོགས་
རྐང་པ་བཞིས་བཟོད་པ་དང་། གླིང་བཞི་པ་དང་སྟོང་དག་དང་། ། ཞེས་སོགས་རྐང་པ་བཞིས་ཆོས་མཆོག་རྩེ་
སྦྱོར་འཆད་ལ། དང་པོའི་དོན་ནི། འགྲེལ་པ་ལས། ཤིན་ཏུ་གོམས་པའི་རྨི་ལམ་གྱི་གནས་སྐབས་ན་ཡང་ཆོས་
ཐམས་ཅད་རྨི་ལམ་དང་འདྲ་བ་ལ་སོགས་པར་ལྟ་བ་དང་། ཞེས་པ་ནས། སངས་རྒྱས་ཀྱི་བྱང་ཆུབ་ལ་ཉེ་བར་
གྱུར་པ་ཞེས་པའི་བར་གསུང་། གཉིས་པ་ནི། འཛམ་བུའི་གླིང་ལ་སོགས་པ། ཞེས་པ་ནས། མེ་ཏོག་ལ་སོགས་
པས་སངས་རྒྱས་མཆོད་པའི་དགེ་བ་ལ་སོགས་ཞེས་པའི་བར་གསུང་། གསུམ་པ་ནི། དེ་ལྟར་ཡང་དག་པའི་
ཐབས་ལ་མཁས་པའི་སྟོབས་ཀྱིས། ཞེས་པ་ནས། ཐམས་ཅད་མཁྱེན་པ་ཉིད་གསུམ་གྱི་ཆོས་སེམས་བསྐྱེད་ལ་
སོགས་པ་ཞེས་པའི་བར་གསུང་། བཞི་པ་ནི། ཚད་སྲིད་པ་ནི་སྲང་ཚད་ཀྱིས་གཞལ་བར་ནུས་སོ། ། ཞེས་པ་
ནས། བསོད་ནམས་མང་པོ་ཉིད་ཀྱིས་ཏིང་ངེ་འཛིན་གྱི་མཚན་ཉིད་བརྗོད་པ་ནི་སེམས་ཀུན་ཏུ་གནས་པ་ཡིན་
ནོ། ། ཞེས་པའི་བར་གསུང་། དེ་དག་གང་ལས་འཕྲོས་པ་ཡང་། དང་པོ་ནི། རབ་འབྱོར་བྱང་ཆེན་རྨི་ལམ་ན་
421

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་ཆོས་ཐམས་ཅད་རྨི་ལམ་དང་འདྲ་བ་ཉིད་དུ་ལྟ། ཞེས་སོགས་དང་། གཉིས་པ་ནི།གལ་ཏེ་འཛམ་བུའི་གླིང་
གི་སེམས་ ཅན་ཇི་སྙེད་པ་དེ་དག་ཐམས་ཅད་སྔ་ཕྱི་མེད་པར་མི་ལུས་ཐོབ་པར་གྱུར་ཏེ། སངས་རྒྱས་སུ་གྱུར།
ཅེས་སོགས་དང་། གསུམ་པ་ནི། དགེ་བའི་རྩ་བ་འདིས་གང་ཟག་བྱང་ཆུབ་སེམས་དཔའི་ཐེག་པ་བ་གང་གིས།
བླ་མེད་རྫོགས་བྱང་དུ་དམིགས་པ་དེ་དག་གིས་སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་གྱུར་ཅིག ཅེས་
སོགས་དང་། བཞི་པ་ནི། སྡུད་པ་ལས། མི་ལྡོག་བྱང་ཆུབ་མཆོག་ལ་རབ་ཏུ་བཞུགས་པ་ཡི། ། ཞེས་སོགས་ཀྱི་
མདོ་རྣམས་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི།
རིམ་པ་བཞིན་དུ་བཞི་ལས། དྲོད་རྗེས་ཐོབ་ལ་གནས་པའི་སེམས་དཔའ་དབང་རྣོན་ཆོས་ཅན། དྲོད་རྩེ་སྦྱོར་
ཐོབ་པ་ཡིན་ཏེ། སྒོམ་བྱུང་གི་སྟོབས་ཀྱིས་རྨི་ལམ་ན་ཡང་ཆོས་རྣམས་ཀུན་རྨི་ལམ་ལྟ་བུར་ལྟ་བ་ལ་སོགས་པའི་རྩེ་
མོར་ཕྱིན་པའི་སྦྱོར་བ་ཐོབ་པའི་རྟགས་རྣམ་པ་བཅུ་གཉིས་དག་ཏུ་མདོ་ལས་བཞེད་པ་དང་ལྡན་པའི་སེམས་དཔའ་
ཡིན་པའི་ཕྱིར། ཞེས་པ་ནི། ཚིགས་བཅད་དང་པོའི་དོན་དང་། རྩེ་མོ་ལ་གནས་པའི་སེམས་དཔའ་དབང་རྣོན་
ཆོས་ཅན། རྩེ་མོའི་རྩེ་སྦྱོར་ཐོབ་པ་ཡིན་ཏེ། འཛམ་བུའི་གླིང་གི་སྐྱེ་བོ་ལ་སོགས་པ་སྟོང་གསུམ་གྱི་སེམས་ཅན་ཇི་
སྙེད་ཀྱིས་སངས་རྒྱས་མཆོད་པའི་དགེ་བ་ལ་སོགས་པ་རྣམ་མང་དུ་ནི་དཔེར་མཛད་ནས་བསོད་ནམས་རྣམ་པར་
འཕེལ་བ་བཅུ་དྲུག་གི་བདག་ཉིད་ཐོབ་པའི་སེམས་དཔའ་ཡིན་པའི་ཕྱིར་ཞེས་པ་ནི། ཚིགས་བཅད་གཉིས་པའི་
དོན་དང་། ཐེག་ཆེན་གྱི་སྦྱོར་ལམ་བཟོད་པ་ཆོས་ཅན། ཁྱོད་ལ་བརྟན་པའི་རྩེ་སྦྱོར་ཞེས་ནི་མདོ་ལས་མངོན་པར་
བརྗོད་པའི་རྒྱུ་མཚན་ཡོད་དེ། གཞི་ཤེས་སོགས་ཀུན་མཁྱེན་ཉིད་གསུམ་གྱི་ཆོས་རྣམས་ཀྱི་རྟོགས་རིགས་ཡོངས་སུ་
རྟོགས་པ་བླ་ན་མེད་པ་ཐོབ་ཅིང་སེམས་ཅན་གྱི་དོན་བྱེད་པ་ཡོངས་སུ་མི་གཏོང་བ་ཐོབ་པའི་ཐེག་ཆེན་གྱི་ངེས་
འབྱེད་ཆ་མཐུན་གསུམ་པ་ཡིན་པའི་ཕྱིར་ཞེས་པ་ནི་གསུམ་པའི་དོན་དང་། ཐེག་ཆེན་སྦྱོར་ལམ་ཆོས་མཆོག་པའི་
རྒྱུད་ཀྱི་ཏིང་ངེ་འཛིན་ཁྱད་པར་ཅན་ཆོས་ཅན། ཁྱོད་ལ་མདོ་ལས་ཏིང་ངེ་འཛིན་ཞེས་ཡོངས་སུ་བསྒྲགས་པ་ཡིན་
ཏེ། གླིང་བཞི་པ་དང་སྟོང་དང་པོ་དག་དང་། སྟོང་གཉིས་པ་དང་སྟོང་གསུམ་གྱིས་དག་སྲང་གྲངས་ཀྱིས་གཞལ་
བ་དང་ཆུ་སྐྲ་རྩེས་གཞལ་ནུས་པ་དཔེར་མཛད་ནས། དེ་བས་ཀྱང་བྱང་སེམས་བཞིའི་དགེ་བ་ལ་རྗེས་སུ་ཡི་རང་
བའི་བསོད་ནམས་དབང་པོ་ཉིད་ཀྱིས་ནི་མཚོན་ནས་བསྟན་པའི་ཐེག་ཆེན་གྱི་ངེས་ཆ་བཞི་བ་ཡིན་པའི་ཕྱིར་ཞེས་
པ་ནི་བཞི་པའི་དོན་ནོ། ། རྟགས་ཀྱི་གྲངས་འོག་ཏུ་འཆད་པར་འགྱུར་རོ། ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག རྨི་ལམ་གྱི་གནས་སྐབས་སུ་ཆོས་ཐམས་
ཅད་བདེན་མེད་རྨི་ལམ་ལྟ་བུར་ལྟ་བ་སོགས་རྟགས་བཅུ་གཉིས་དང་ལྡན་པའི་ཐེག་ཆེན་གྱི་ངེས་ཆ་དང་པོ་དྲོད་རྩེ་
422

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
སྦྱོར་གྱི་མཚན་ཉིད་ཟེར་ན།ཐེག་ཆེན་གྱི་སྦྱོར་ལམ་དྲོད་ཐོབ་མ་ཐག་པའི་ཡེ་ཤེས་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་སྦྱོར་ལམ་དྲོད་ཡིན་པའི་ཕྱིར། འདོད་ན། དེས་དེ་འདྲ་བའི་
རྟགས་བཅུ་གཉིས་པོ་ཐོབ་པར་ཐལ། འདོད་པའི་ཕྱིར། འདོད་ན། དེས་རྨི་ལམ་གྱི་རྟགས་དེ་ཐོབ་པར་ཐལ།
འདོད་པའི་ཕྱིར། འདོད་མི་ནུས་ཏེ། དེས་ཐེག་ཆེན་གྱི་སྦྱོར་ལམ་རྗེས་ཐོབ་ཡེ་ཤེས་མ་ཐོབ་པའི་ཕྱིར། ཁ་ཅིག
རྨི་ལམ་དུ་ཆོས་ཐམས་ཅད་བདེན་མེད་དུ་ལྟ་བའི་གང་ཟག་ཡིན་ན། ཐེག་ཆེན་གྱི་སྦྱོར་ལམ་དྲོད་ཐོབ་ཟིན་པས་
ཁྱབ་ཟེར་ན། དེ་མི་འཐད་པར་ཐལབྱུང་སེམས་ཚོགས་ལམ་པས་རྨི་ལམ་དུ་ཆོས་ཐམས་ཅད་བདེན་མེད་དུ་ལྟ་བ་
ཡོད་པའི་ཕྱིར། དེར་ཐལ། དེས་རྨི་ལམ་དུ་སྟོང་ཉིད་སྒོམ་པ་ཡོད་པའི་ཕྱིར། ཁ་ཅིག དྲོད་རྩེ་སྦྱོར་གྱི་རྟགས་
བཅུ་གཉིས་པོ་དེ། དྲོད་རྩེ་སྦྱོར་མ་ཡིན་ཟེར་ན། དེ་ཡིན་པར་ཐལ། འགྲེལ་ཆེན་ལས། རྟགས་ལ་སོགས་པ་དེ་
དག་ཀྱང་དྲོ་བ་ལ་སོགས་པའི་རང་བཞིན་ཡིན་པར་ཤེས་པར་བྱའོ། ། ཞེས་ གསུངས་པའི་ཕྱིར། ཁ་ཅིག་
བསོད་ནམས་རྣམ་པར་འཕེལ་བ་སོགས་རྟགས་བཅུ་དྲུག་གིས་མཚོན་ཏེ་བསྟན་པའི་ཐེག་ཆེན་གྱི་ངེས་ཆ་གཉིས་པ།
རྩེ་མོའི་རྩེ་སྦྱོར་གྱི་མཚན་ཉིད་ཟེར་ན། དེ་མི་འཐད་པར་ཐལ། ཕྱིའི་རྣམ་འཕེལ་བརྒྱད་ཙམ་གྱིས་མཚོན་ཏེ་
བསྟན་པའི་རྩེ་མོའི་རྩེ་སྦྱོར་ཡོད་པའི་ཕྱིར། ཁ་ཅིག ཐབས་ཤེས་ཀྱི་རྟོགས་པ་བརྟན་པོ་གཉིས་དང་ལྡན་པའི་
ཐེག་ཆེན་གྱི་ངེས་ཆ་གསུམ་པ། བཟོད་པའི་རྩེ་སྦྱོར་གྱི་མཚན་ཉིད་ཟེར་ན། འོ་ན། ཐེག་ཆེན་གྱི་སྦྱོར་ལམ་
བཟོད་པ་ལ་གནས་པའི་སེམས་དཔའ་ཡིན་ན། རང་རྒྱུད་ལ་ཐབས་ཤེས་ཀྱི་རྟོགས་པ་བརྟན་པོ་གཉིས་ཡོད་པས་
ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཡིན་ན། སྟོང་ཉིད་རྟོགས་པའི་ཤེས་རབ་དང་
སྙིང་རྗེ་ཆེན་པོ་རྒྱུད་ལྡན་ཡིན་དགོས་པར་ཐལ། འདོད་པའི་ཕྱིར། འདོད་ན་སླའོ། ། ཁ་ཅིག ཏིང་ངེ་
འཛིན་ལ་སེམས་ཀུན་ཏུ་གནས་པའི་ཐེག་ཆེན་གྱི་ངེས་ཆ་བཞི་པ། ཆོས་མཆོག་རྩེ་སྦྱོར་གྱི་མཚན་ཉིད་ཟེར་ན།
ཏིང་ངེ་འཛིན་ལ་མཉམ་པར་མ་བཞག་པའི་ཐེག་ཆེན་གྱི་སྦྱོར་ལམ་ཆོས་མཆོག་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་སྦྱོར་ལམ་ཆོས་མཆོག་ཡིན་པའི་ཕྱིར། འདོད་མི་ནུས་སོ། །
༈ གཉིས་པ་རང་གི་ལུགས་ལ། རྨི་ལམ་གྱི་གནས་སྐབས་སུ་ཆོས་ཐམས་ཅད་བདེན་མེད་རྨི་ལམ་ལྟ་བུར་
ལྟ་བ་ལ་སོགས་པའི་རྟགས་བཅུ་གཉིས་པོ་གང་རུང་ཐོབ་པའི་ཐེག་ཆེན་གྱི་ངེས་ཆ་དང་པོ་དྲོད་རྩེ་སྦྱོར་གྱི་མཚན་
ཉིད། དེ་ལ་རྟགས་བཅུ་གཉིས་ཡོད་དེ། རྨི་ལམ་ན་ཆོས་ཐམས་ཅད་བདེན་མེད་རྨི་ལམ་ལྟ་བུར་ལྟ་བ་དང་། མི་
ལམ་ན་དམན་པའི་ལམ་དོན་གཉེར་ལ་དགའ་བ་མི་བསྐྱེད་པ་དང་། དེར་དེ་བཞིན་གཤེགས་པ་འཁོར་བཅས་
མཐོང་བ་དང་། དེར་སངས་རྒྱས་ཀྱིས་རྫུ་འཕྲུལ་སྟོན་པ་མཐོང་བ་དང་། དེར་སངས་རྒྱས་ཀྱིས་ཆོས་སྟོན་པ་
423

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཐོང་བ་དང་། དེར་ངན་སོང་མཐོང་ནས་དེ་སྟོང་བའི་སྨོན་ལམ་བྱེད་པ་དང་། རྨི་ལམ་དང་སད་པ་གང་རུང་
ལ་གྲོང་ཁྱེར་སོགས་མེས་ཚིག་པ་མཐོང་ནས་བདེན་པའི་བྱིན་རླབས་ཀྱིས་དེ་དག་ཞི་ནུས་པ་དང་། རྨི་ལམ་སད་
པའི་ཚེ་སེམས་ཅན་གཞན་མི་མ་ཡིན་གྱིས་ཟིན་པ་རང་གིས་བདེན་སྟོབས་ཀྱིས་ཞི་ནུས་པ་དང་། བདུད་ཀྱི་ལས་
ཤེས་ཏེ་བདུད་ཟིལ་གྱིས་གནོན་པའི་ད་གེ་བའི་བཤེས་གཉེན་བསྟེན་པ་དང་། ཤེར་ཕྱིན་ལ་སློབ་པ་དང་། ཆོས་
ཐམས་ཅད་ལ་བདེན་པར་མི་ཞེན་པ་དང་། སངས་རྒྱས་ཀྱི་བྱང་ཆུབ་ཉེ་བར་གྱུར་བའི་ཡེ་ཤེས་ཐོབ་པ་སྟེ་བཅུ་
གཉིས་ཡོད་པའི་ཕྱིར། བསོད་ནམས་རྣམ་པར་འཕེལ་བ་སོགས་རྟགས་བཅུ་དྲུག་པོ་གང་རུང་ཐོབ་པའི་ཐེག་ཆེན་
གྱི་ངེས་ཆ་གཉིས་པ། རྩེ་མོའི་རྩེ་སྦྱོར་གྱི་མཚན་ཉིད། དེའི་རྟགས་བཅུ་དྲུག་ཡོད་དེ། སྟོང་གསུམ་གྱི་སེམས་
ཅན་གྱི་གྲངས་དང་མཉམ་པའི་སངས་རྒྱས་མཆོད་པའི་བསོད་ནམས་ལས་ལྷག་པ་ཐོབ་པ་དང༌། དེ་གོང་དུ་
འཕེལ་བས་ཤེར་ཕྱིན་ཡིད་ལ་བྱེད་པ་དང་མི་འབྲལ་བ་དང་། སྟོང་ཉིད་ལ་མི་སྐྲག་པའི་བཟོད་པ་ཐོབ་པ་དང་།
བྱང་ཆུབ་དང་དེ་ཐོབ་བྱེད་ཀྱི་ཆོས་དོན་དམ་པར་མི་དམིགས་པ་དང་། དགེ་བ་བཅུ་དང་བསམ་གཏན་གཟུགས་
མེད་ལ་སྙོམས་པར་འཇུག་པ་དང་། འདོད་གཟུགས་ཀྱི་ལྷ་འོངས་ནས་སྲུང་བ་དང་། བདུད་ཟིལ་གྱིས་གནོན་
ནུས་པ་དང་། བྱང་སེམས་དང་གྲོགས་གཅིག་པར་བསླབ་པ་སྟེ་ཕྱིའི་རྟགས་གཙོ་བོར་གྱུར་བ་བརྒྱད་དང་། ཉན་
རང་ཡིད་བྱེད་དང་བྲལ་བའི་ཐབས་ལ་མཁས་པ་དང་། སངས་རྒྱས་ཀྱི་རིགས་ཁྱད་པར་ཅན་དུ་གྱུར་པ་དང་།
འབྲས་བུ་སངས་རྒྱས་ཐོབ་པར་འགྱུར་བའི་རྒྱུ་ནུས་ལྡན་འགྲུབ་པ་དང་། ཕྱིན་དྲུག་གི་མི་མཐུན་ཕྱོགས་སེར་སྣ་
སོགས་ཆེར་མི་སྐྱེ་བ་དང་། གཟུགས་སོགས་ཀྱི་ཆོས་ལ་བདེན་ཞེན་ཅི་རིགས་མི་སྐྱེ་བ་དང་། ཤེར་ཕྱིན་གྱིས་ཕྱིན་
དྲུག་ལ་སློབ་ཚུལ་ཤེས་པ་དང་། ཐེག་པ་གསུམ་གྱི་རྟོགས་རིགས་ཕུན་སུམ་ཚོགས་པ་ཐམས་ཅད་ཐོབ་པ་དང་།
ཤེར་ཕྱིན་གྱི་མཐུས་རྫོགས་པའི་བྱང་ཆུབ་ལ་ཉེ་བ་ཐོབ་པ་སྟེ་ནང་གི་རྟགས་བརྒྱད་དང་བཅུ་དྲུག་ཡོད་པའི་ཕྱིར།
ཐབས་ཤེས་ཀྱི་རྟོགས་པ་བརྟན་པོ་ཐོབ་པའི་ཐེག་ཆེན་གྱི་ངེས་ཆ་གསུམ་པ། བཟོད་པའི་རྩེ་སྦྱོར་གྱི་མཚན་ཉིད།
ཐབས་ཁྱད་པར་ཅན་ནི་གཞན་དོན་སྒྲུབ་ནུས་པའི་སྙིང་རྗེ་ཆེན་པོ་དང་། ཤེས་རབ་ནི་གཙོ་བོའི་དབང་དུ་བྱས་ན་
སྟོང་ཉིད་རྟོགས་པའི་ཤེས་རབ་བོ། ། བསོད་ནམས་མང་པོས་མཚོན་ནས་བསྟན་པའི་ཐེག་ཆེན་གྱི་ངེས་ཆ་བཞི་
པ། ཆོས་མཆོག་རྩེ་སྦྱོར་གྱི་མཚན་ཉིད།
༈ གསུམ་པ་རྩོད་པ་སྤོང་བ་ལ། ཁ་ཅིག ཐེག་ཆེན་གྱི་སྦྱོར་ལམ་དྲོད་ཐོབ་མ་ཐག་པའི་གང་ཟག་གི་
རྒྱུད་ལ་རྨི་ལམ་གྱི་གནས་སྐབས་སུ་ཆོས་ཐམས་ཅད་བདེན་མེད་རྨི་ལམ་ལྟ་བུར་ལྟ་བའི་ལྟ་བ་ཡོད་པར་ཐལ། དེའི་
རྒྱུད་ལ་ཆོས་ཐམས་ཅད་བདེན་མེད་རྨི་ལམ་ལྟ་བུར་ལྟ་བའི་ལྟ་བ་ཡོད་པའི་ཕྱིར། དེར་ཐལ། དེའི་རྒྱུད་ལ་ཆོས་
424

༄༅། ། མངོན་པར་རྟོགས་པའི་རྒྱུན་གྱི་སྐབས་ལྟ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
ཐམས་ཅད་བདེན་མེད་དུ་ལྟ་བའི་ལྟ་བ་ཡོད་པའི་ཕྱིར། ཟེར་ན། མ་ཁྱབ་སྟེ། དེའི་རྒྱུད་ལ་ཀུན་རྫོབ་དངོས་
ཡུལ་དུ་བྱེད་པའི་ཡེ་ཤེས་མེད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་སྦྱོར་ལམ་དྲོད་ཐོབ་མ་ཐག་པ་དེའི་ཚེ་
སྟོང་ཉིད་རྟོགས་བཞིན་པ་གང་ཞིག གཉིད་ལ་གནས་བཞིན་པར་ཐེག་ཆེན་གྱི་སྦྱོར་ལམ་ཐོབ་པ་དང་སྟོང་ཉིད་
རྟོགས་པ་མི་འཐད་པའི་ཕྱིར། ཁ་ཅིག ཐེག་ཆེན་གྱི་སྦྱོར་ལམ་པའི་རྒྱུད་ལ་རྨི་ལམ་གྱི་ཚེ་ཆོས་ཐམས་ཅད་བདེན་
མེད་དུ་ལྟ་བ་མེད་པར་ཐལ། དེའི་རྒྱུད་ལ་གཉིད་མེད་པའི་ཕྱིར། དེར་ཐལ། དེ་བསམ་གཏན་གྱི་དངོས་གཞི་
ཐོབ་ལ་མ་ཉམས་པའི་གང་ཟག་ཡིན་པའི་ཕྱིར། ཁྱབ་སྟེ། མཛོད་ལས། དེ་ལས་འགྱོད་གཉིད་མི་དགེ་
རྣམས། ། བསམ་གཏན་དང་པོ་དག་ན་མེད། ། ཅེས་གསུངས་པའི་ཕྱིར། ཟེར་ན། སྐྱོན་མེད་དེ། དེའི་
རྒྱུད་ལ་བསམ་གཏན་དང་པོའི་སས་བསྡུས་ཀྱི་གཉིད་སོགས་མེད་ཅེས་པའི་དོན་ཡིན་པའི་ཕྱིར། ཁ་ཅིག ཐེག་
ཆེན་གྱི་ངེས་ཆ་དང་པོ་ཡིན་ན། ཐེག་ཆེན་གྱི་སྦྱོར་ལམ་དྲོད་ཡིན་དགོས་པར་ཐལ། དམ་བཅའ་འཐད་པའི་ཕྱིར།
འདོད་ན། ཐེག་ཆེན་གྱི་སྦྱོར་ལམ་ཆོས་མཆོག་སྐད་ཅིག་དང་པོ་ཆོས་ཅན། དེར་ཐལ། དེའི་ཕྱིར། དེར་ཐལ།
ཆོས་ཅན་དེ་ཡིན་པའི་ཕྱིར། ཟེར་ན། མ་ཁྱབ།
༈ གཉིས་པ་མཐོང་ལམ་རྩེ་སྦྱོར་བཤད་པ་ལ་གཉིས། སྤང་བྱ་རྟོག་པ་བཤད་པ། གཉེན་པོ་རྩེ་སྦྱོར་
བཤད་པའོ། ། དང་པོ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། ། དང་པོ་ནི། འཇུག་པ་
དང་ནི་ལྡོག་པ་ལ། ། ཞེས་ སོགས་ཀྱི་རྐང་པ་བཞིས་གཟུང་རྟོག་མདོར་བསྟན། སོ་སོ་སྐྱེ་བོ་འཕགས་དབྱེ་
བས། ། ཞེས་པ་ནས། ངོ་བོས་སྟོང་པའི་མཚན་ཉིད་དོ། ། ཞེས་པའི་བར་གྱིས་འཛིན་རྟོགས་མདོར་བསྟན་
ཏོ། ། དེ་གཉིས་ལས་དང་པོའི་དོན་ནི། འགྲེལ་པར། འཇུག་པ་དང་ལྡོག་པ་མི་དམིགས་པ་དང་། དམིགས་
པའི་ངོ་བོ་ཉིད་དག་ལ། ཞེས་པ་ནས། ཇི་ལྟ་བ་མ་ཡིན་པའི་ངོ་བོ་དག་ཏུ་ཤེས་པར་བྱའོ། ། ཞེས་པའི་བར་
དང༌། གཉིས་པའི་དོན། སོ་སོ་སྐྱེ་བོ་དང་འཕགས་པའི་གང་ཟག་དག་གི་གོ་རིམ་བཞིན་དུ། ཞེས་པ་ནས།
རང་གི་ངོ་བོ་དག་ཏུ་ཤེས་པར་བྱའོ། ། ཞེས་པའི་བར་གསུང་། འཕྲོས་ནི། ཀྱེ་མ་ཚེ་དང་ལྡན་པ་རབ་དབྱེར་
བྱང་ཆེན་གང་ཡུམ་ལ་སྤྱོད་པ་དེ་ནི་སྙིང་པོ་ལ་སྤྱོད་པའོ། ། ཞེས་སོགས་དང་། ཇི་ལྟར་གཉིས་ཀྱི་འདུ་ཤེས་སུ་མི་
འགྱུར་བ་དང་། གཉིས་སུ་མ་མཆིས་པའི་འདུ་ཤེས་སུ་མི་འགྱུར་བ་དེ་ལྟར་ཡོངས་སུ་བསྔོ་བར་བགྱིའོ། ། ཞེས་
སོགས་ལས་འཕྲོས་སོ། ། འདི་ལ་གཉིས། མདོར་བསྟན་དང་པོའི་དོན་དང་། གཉིས་ པའི་དོན་བཤད་
པའོ། ། དང་པོ་ནི། ཐེག་ཆེན་གྱི་མཐོང་ལམ་གྱི་སྤང་བྱ་འཇུག་པ་གཟུང་རྟོག་དང་ནི་ལྡོག་པ་ལ་གཟུང་བའི་
རྣམ་པར་རྟོག་པ་དེ་ཆོས་ཅན། སོ་སོ་དགུ་དགུ་ཡི་བདག་ཉིད་དུ་ཤེས་པར་བྱ་སྟེ། དམིགས་ཡུལ་གྱི་དབྱེ་བས་
425

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགུ་དགུ་ཡོད་པའི་ཕྱིར། དེ་ཆོས་ཅན། ཇི་ལྟ་བ་བཞིན་དུ་ཡུལ་གྱི་རང་བཞིན་འཛིན་པ་མ་ཡིན་པའི་བདག་ཉིད་
དག་ཏུ་ཤེས་པར་བྱ་སྟེ། རང་གི་ཞེན་ཡུལ་ལ་འཁྲུལ་བའི་ལོག་ཤེས་ཡིན་པའི་ཕྱིར། མདོར་བསྟན་གཉིས་པའི་
དོན་ནི། སོ་སོའི་སྐྱེ་བོ་དང་འཕགས་པའི་རྟེན་ཅན་གྱི་དབྱེ་བས་སེམས་ཅན་རྫས་ཡོད་དང་། སྐྱེས་བུ་བཏགས་
པར་ཡོད་པར་བདེན་པར་འཛིན་པའི་རྣམ་པར་རྟོག་པ་འཛིན་པ་དག་ཏུ་འདོད་པ་དེ་དག་ཆོས་ཅན། སོ་སོ་དགུ་
དགུའི་བདག་ཉིད་དུ་ཡོད་དེ། དམིགས་ཡུལ་གྱི་དབྱེ་བས་དེ་ལྟར་ཡོད་པའི་ཕྱིར། རྟོག་པ་དེ་དག་གནས་ཚོད་
དང་མཐུན་པར་ཡུལ་གང་གི་འཛིན་པར་འདོད་པ་མི་རིགས་ཏེ། རྒྱུ་མཚན་གལ་ཏེའམ་གང་གི་ཕྱིར་ན་རྟོག་པ་དེ་
དག་གཟུང་དོན་དེ་བཞིན་དུ་མེད་པའི་ལོག་ཤེས་ཡིན་པའི་ཕྱིར་ཏེ། དེ་ལྟར་རྟོག་པ་དེ་དག་རང་གི་ཇི་ལྟར་ཞེན་པ་
ལྟར་འཛིན་པའི་ངོ་བོས་སྟོང་པའི་མཚན་ཉིད་ཅན་ཡིན་པའི་ཕྱིར། རྟོག་པའི་དབྱེ་བ་ནི་འོག་ཏུ་འཆད་དོ། །
གཉིས་པ་རྒྱས་པར་བཤད་པ་ལ་གཉིས། གཟུང་རྟོག་དང་འཛིན་རྟོག་གོ། དང་པོ་ལ་ཡང་གཉིས་ཀྱི་དང་པོ་ནི།
ངོ་བོ་ཉིད་དང་རིགས་དང་ནི། ཞེས་པ་ནས། རྣམ་རྟོག་དེ་ནི་རྣམ་དགུར་འདོད། ། ཅེས་པའི་བར་གྱིས་
འཇུག་པ་གཟུང་རྟོག་རྒྱས་པར་བཤད། སྲིད་དང་ཞི་བར་ལྟུང་བའི་ཕྱིར། ཞེས་པ་ནས། ཉན་ཐོས་ལ་སོགས་
ཡིད་ལས་འབྱུང་། ། ཞེས་པའི་བར་གྱིས་ལྡོག་པ་གཟུང་རྟོག་རྒྱས་པར་བཤད་ལ། དང་པོའི་དོན་ནི་འགྲེལ་པར་
དབེན་པས་དབེན་པ་མ་རྟོགས་པའི་ངོ་བོ་ཉིད་དང་། ཞེས་སོགས་ཀྱིས་འཆད། གཉིས་པ་ནི། འཁོར་བ་དང་
མྱ་ངན་ལས་འདས་པ་གང་ཡང་རུང་བ་ཞིག་ཏུ་ལྟུང་བ་ཉིད་ཀྱིས། ཞེས་སོགས་ཀྱིས་འཆད་དོ། ། འདི་ལ་གཉིས་
ལས། རྒྱས་བཤད་དང་པོའི་དོན་ནི། བྱང་སེམས་ཀྱི་འཇུག་པའི་ཕྱོགས་ཀྱི་རྟེན་ཅན་གྱི་རྣམ་རྟོག་དེ་ནི་ཆོས་ཅན།
རྣམ་པ་དགུར་འདོད་པ་ཡིན་ཏེ། བྱང་སེམས་ཀྱི་འཇུག་བྱ་སྤྱིའི་ངོ་བོ་ཉིད་ལ་དམིགས་ནས་འཇུག་བྱར་བདེན་
པར་ཞེན་པ་དང་། དེ་བཞིན་སངས་རྒྱས་ཀྱི་རིགས་སུ་ངེས་པ་དང་ནི། བྱང་སེམས་ཀྱི་ལམ་ནི་ཡང་དག་པར་
འགྲུབ་པ་དང་། ཤེས་པའི་དམིགས་པ་མ་འཁྲུལ་བ་དང་། མི་མཐུན་ཕྱོགས་འཇོམས་ནུས་ཤིང་གཉེན་པོ་སྐྱེ་བ་
དང་། རང་གི་རྟོགས་པ་མཐར་ཐུག་པ་དང་། གཞན་གྱི་དོན་བྱེད་པའི་ནུས་པ་དང་། གཞན་དོན་དེ་ཡི་ལས་སུ་
བྱ་བ་དང་། གཞན་དོན་དེའི་བྱ་བའི་འབྲས་བུ་ལ་དམིགས་ནས་འཇུག་བྱར་བདེན་པར་ཞེན་པའི་རྣམ་པར་རྟོག་
པ་དང་དགུ་ཡོད་པའི་ཕྱིར་ཞེས་པས་འཇུག་པ་གཟུང་རྟོག་རྒྱས་པར་བཤད། གཉིས་པ་ནི། ཤེས་བྱ་ཆོས་ཅན།
ལྡོག་པའི་ཕྱོགས་ཀྱི་རྟེན་ཏེ་ཉན་ཐོས་ལ་སོགས་པའི་ཡིད་ལས་འབྱུང་བ་དམན་པའི་ལམ་ལ་ལྡོག་བྱར་བདེན་པར་
འཛིན་པའི་རྣམ་རྟོག་འདི་ཆོས་ཅན། རྣམ་པ་དགུ་ཡི་བདག་ཉིད་ཡོད་དེ། སྲིད་པ་དང་ཞི་བར་ལྟུང་བའི་ཕྱིར་ན་
ཐེག་ཆེན་ལས་རྟོགས་པ་དམན་པ་ཉིད་ལ་དམིགས་ནས་ལྡོག་བྱར་བདེན་པར་ཞེན་པ་དང་། དེ་བཞིན་དུ་ལམ་
426

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
ཁྱད་པར་ཅན་གྱིས་ཡོངས་སུ་འཛིན་པ་མེད་པ་ལ་དམིགས་པ་དང་། གཞན་དོན་སྒྲུབ་པའི་ལམ་གྱི་རྣམ་པ་མ་ཚང་
བ་ལ་དམིགས་པ་དང་། ཐར་པ་གཞན་གྱི་རྐྱེན་གྱིས་འགྲོ་བ་ལ་དམིགས་པ་དང་། ཆེད་དུ་བྱ་བ་ཆེན་པོ་གསུམ་
ལས་ལོག་པ་ལ་དམིགས་པ་དང་། སྤངས་པ་ཉི་ཚེ་བའི་ལམ་ལ་དམིགས་པ་དང་། རྟོགས་པ་མཐོ་དམན་སྣ་
ཚོགས་པ་ཉིད་ལ་དམིགས་པ་དང་། ཞི་མཐའ་ མངོན་དུ་མ་བྱས་པར་ཐེག་ཆེན་གྱི་ལམ་ལ་གནས་པ་དང་།
འཇུག་པ་ལ་རྨོངས་པའི་ལམ་ལ་དམིགས་པ་དང་། ཞི་མཐའ་མངོན་དུ་བྱས་པའི་རྗེས་ལ་རྣམ་མཁྱེན་དུ་འགྲོ་བ་
ཞེས་བྱ་བ་ལ་དམིགས་ནས་ལྡོག་བྱར་བདེན་པར་འཛིན་པའི་རྣམ་རྟོག་དང་དགུ་ཡོད་པའི་ཕྱིར། ཞེས་པས་ཤེས་
སྒྲིབ་ལྡོག་པ་གཟུང་རྟོག་རྒྱས་པར་བཤད་དོ། ། གཉིས་པ་འཛིན་རྟོག་རྒྱས་པར་བཤད་པ་ལ་གཉིས། རྗེས་
འཛིན་རྟོག་ པ་དང་། བཏགས་འཛིན་རྟོག་པ་ བཤད་པའོ། ། དང་པོ་ནི། འཛིན་ པ་དང་ནི་འདོར་བ་
དང་། ། ཞེས་པ་ནས། འཛིན་པ་དང་པོར་ཤེས་པར་བྱ། ། ཞེས་པའི་བར་གསུང་། གཉིས་པ་ནི། ཆེད་
བཞིན་ངེས་པར་མི་འབྱུང་དང་། ། ཞེས་པ་ནས། འཛིན་པའི་རྣམ་རྟོག་གཞན་ཡིན་ནོ། ། ཞེས་པའི་བར་
གསུངས་ལ། དང་པོའི་དོན་ནི། འགྲེལ་པར། ཀུན་རྫོབ་ཏུ་སྒྱུ་མ་བཞིན་དུ་འཛིན་པ་དང་གཏོང་བ་དང་།
ཞེས་སོགས་གསུང་། གཉིས་པ་ནི། ཉན་ཐོས་ལ་སོགས་པའི་ངེས་པར་འབྱུང་བ་ཉིད་ཀྱིས། ཞེས་སོགས་ཀྱིས་
འཆད་དོ། ། འདི་ལ་གཉིས་ཀྱི་དང་པོའི་དོན་ནི། འཛིན་པ་དང་པོ་རྫས་རྟོག་པ་ཆོས་ཅན། ཁྱོད་ལ་རྣམ་པ་
དགུ་ཡོད་པར་ཤེས་པར་བྱ་སྟེ།ཀུན་རྫོབ་ཏུ་ཡོན་ཏན་འཛིན་པ་དང་དེའི་སྐྱོན་འདོགས་པའི་གང་ཟག་ལ་དམིགས་
ནས་བདེན་པར་འཛིན་པ་དང༌། དེ་བཞིན་དུ་གང་ཟག་ལ་སྦྱར་ཏེ་གནས་ལུགས་ཀྱི་དོན་ཕྱིན་ཅི་ལོག་ཏུ་ཡིད་ལ་
བྱེད་པ་ལ་དམིགས་པ་དང་། བདེན་པར་འཛིན་པའི་ཁམས་རྣམས་ནི་འདོད་ཁམས་སོགས་གསུམ་པོ་དག་དང་
ཉེ་བར་འབྲེལ་བ་ལ་དམིགས་པ་དང༌། ཆོས་ཐམས་ཅད་ལ་བདེན་པར་བཟུང་ནས་གནས་པ་ལ་དམིགས་པ་དང་།
དེ་ལ་བདེན་མེད་དུ་བདེན་པར་མངོན་པར་ཞེན་པ་དང་། ཆོས་ཐམས་ཅད་ཐ་སྙད་དུ་ཆོས་ཀྱི་དངོས་པོ་ཙམ་དུ་
བཏགས་པ་ལ་ད་མིགས་པ་དང་། མི་མཐུན་ཕྱོགས་ལ་བདེན་པར་ཆགས་པ་དང༌། བདེན་འཛིན་གྱི་གཉེན་པོ་
སྒོམ་པ་ལ་དམིགས་པ་དང་། རྣམ་མཁྱེན་དུ་ཇི་ལྟར་འདོད་པ་བཞིན་མྱུར་དུ་འགྲོ་བ་ལས་ཉམས་པའི་གང་ཟག་ལ་
དམིགས་ནས་ལོངས་སྤྱོད་པ་པོར་བདེན་པར་ཞེན་པའི་རྣམ་པ་རྟོག་པ་དང་དགུ་ཡོད་པའི་ཕྱིར་ཞེས་པའི་རྫས་
འཛིན་རྟོག་པ་དགུ་རྒྱས་པར་བཤད། གཉིས་པའི་དོན་ནི། འཛིན་པའི་རྣམ་རྟོག་གཞན་བཏགས་འཛིན་རྟོག་
པ་ཆོས་ཅན། ཁྱོད་ལ་རྣམ་པ་དགུ་ཡོད་པ་ཡིན་ཏེ། ཆེད་དུ་བྱ་བ་ཇི་ལྟ་བ་བཞིན་དུ་ངེས་པར་མི་འབྱུང་བའི་སྐྱེས་
བུ་བཏགས་ཡོད་ལ་དམིགས་ནས་བདེན་པར་ཞེན་པ་དང་། དེ་བཞིན་དུ་ལམ་ཕྱིན་དྲུག་ལ་ལམ་མ་ཡིན་པར་ངེས་
427

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་འཛིན་པའི་སྐྱེས་བུ་ལ་དམིགས་པ་དང་། རྒྱུ་འགག་པ་དང་བཅས་པའི་འབྲས་བུ་སྐྱེ་པར་ཞེན་པའི་སྐྱེས་བུ་ལ་
དམིགས་པ་དང་། བདེན་འཛིན་གྱིས་བཅིངས་པའི་ལམ་གྱི་དངོས་པོ་ལྡན་དང་དེས་མ་བཅིངས་པའི་ལམ་གྱི་
དངོས་པོ་མི་ལྡན་པ་འཛིན་པའི་སྐྱེས་བུ་ལ་དམིགས་པ་དང༌། གཟུགས་སོགས་ལ་བདེན་པར་ཞེན་ཏེ་གནས་པའི་
སྐྱེས་བུ་ལ་དམིགས་པ་དང་། ཐེག་དམན་གྱི་རིགས་ནི་འཇིག་ཅིང་ཉམས་པར་ཞེན་པའི་སྐྱེས་བུ་ལ་དམིགས་པ་
དང་། རྫོགས་བྱང་དོན་དུ་གཉེར་བའི་འདོད་པ་མེད་པའི་སྐྱེས་བུ་ལ་དམིགས་པ་དང༌། རྒྱུ་ཤེར་ཕྱིན་སྒོམ་པ་
མེད་པའི་སྐྱེས་བུ་ལ་དམིགས་པ་དང་། བདུད་སོགས་ཕྱིར་རྒོལ་བ་ལ་ནི་དམིགས་པའི་སྐྱེས་བུ་བཏགས་ཡོད་ལ་
ལོངས་སྤྱོད་པ་པོར་བདེན་པར་ཞེན་པའི་རྣམ་རྟོག་དང་དགུ་ཡོད་པའི་ཕྱིར། ཞེས་པས་བཏགས་འཛིན་རྟོག་པ་
རྒྱས་པར་བཤད་དོ། ། འདིའི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག རང་གི་
དམིགས་ཡུལ་དུ་གྱུར་པའི་ཆོས་ལ་དམིགས་ནས་དེ་བདེན་པར་འཛིན་པའི་བདེན་འཛིན། སྐབས་འདིར་དངོས་
སུ་བསྟན་པའི་སྤང་བྱ་རྟོག་པའི་མཚན་ཉིད། ཟེར་ན། གཟུང་རྟོག་བདེན་པར་འཛིན་པའི་བདེན་འཛིན་ལྷན་
སྐྱེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེ་ཡིན་ པའི་ཕྱིར།
འདོད་ན། རྟོག་པ་ཀུན་བཏགས་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག འཇུག་
པ་དང་ནི་ལྡོག་པ་ལ། ། ཞེས་སོགས་ཀྱི་སྐབས་ནས་དངོས་སུ་བསྟན་པའི་ཤེས་སྒྲིབ་ལྡོག་པ་གཟུང་རྟོག་ཡིན་ན།
ཤེས་སྒྲིབ་ལྡོག་པ་གཟུང་རྟོག་ཡིན་པས་ཁྱབ་ཟེར་ན། འོ་ན། དེ་ཡིན་ན། རང་གི་དམིགས་ཡུལ་ལྡོག་བྱའི་ཆོས་
ལ་དམིགས་ནས་བདེན་པར་འཛིན་པའི་བདེན་འཛིན་ཡིན་དགོས་པར་ཐལ། དམ་བཅའ་འཐད་པའི་ཕྱིར།
འདོད་ན། མི་མཐུན་ཕྱོགས་ཀྱི་གཞི་ཤེས་བདེན་པར་འཛིན་པའི་བདེན་འཛིན་ཆོས་ཅན། དེར་ཐལ། དེའི་
ཕྱིར། དེར་ཐལ། ཆོས་ཅན་དེའི་ཕྱིར། ཁྱབ་སྟེ། མི་མཐུན་ཕྱོགས་ཀྱི་གཞི་ཤེས་དེ་བྱུང་སེམས་ལམ་གྱི་ལྡོག་
བྱའི་ཆོས་ཡིན་པའི་ཕྱིར། འདོད་ན། མི་མཐུན་ཕྱོགས་ཀྱི་གཞི་ཤེས་དེ་ལྡོག་བྱའི་ཆོས་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། འཇུག་བྱའི་ལམ་ཡིན་པའི་ཕྱིར། དེར་ཐལ། ལམ་ཡིན་པའི་ཕྱིར། ཁ་ཅིག
འཇུག་བྱའི་ཆོས་བདེན་པར་འཛིན་པའི་བདེན་འཛིན་དེ། ཤེས་སྒྲིབ་འཇུག་པ་གཟུང་རྟོག་གི་མཚན་ཉིད་ཟེར་ན།
ཐེག་ཆེན་གྱི་མཐོང་ལམ་བདེན་པར་འཛིན་པའི་བདེན་འཛིན་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། མི་འཐད་པར་ཐལ། ཐེག་ཆེན་གྱི་མཐོང་ལམ་འཛིན་པའི་རྟོག་པ་དེ། འཇུག་བྱའི་
ཆོས་འཛིན་པའི་རྟོག་པ་མ་ཡིན་པའི་ཕྱིར། ཁ་ཅིག རང་གི་དམིགས་ཡུལ་དུ་གྱུར་པའི་འཇུག་བྱའི་ཆོས་ལ་
དམིགས་ནས་འཇུག་བྱར་བདེན་པར་འཛིན་པའི་བདེན་འཛིན། ཤེས་སྒྲིབ་འཇུག་པ་གཟུང་རྟོག་གི་མཚན་ཉིད་
428

༄༅། ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
ཟེར་ན། ཉན་ཐོས་ཀྱི་མཐོང་ལམ་ལ་དམིགས་ནས་སྤྱིར་བདེན་པར་འཛིན་ཀྱང་འཇུག་བྱར་བདེན་པར་མི་འཛིན་
པའི་རྟོག་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གསལ་སླའོ། ། ཁ་ཅིག རང་
གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་ནས་འཇུག་བྱར་བདེན་པར་འཛིན་
པའི་བདེན་འཛིན་ཀུན་བཏགས་དེ།ཤེས་སྒྲིབ་འཇུག་པ་གཟུང་རྟོག་གི་མཚན་ཉིད་ཟེར་ན། ཉན་ཐོས་ཀྱི་མཐོང་
ལམ་འཇུག་བྱར་བདེན་པར་འཛིན་པའི་བདེན་འཛིན་ཀུན་བཏགས་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། ཉན་ཐོས་ཀྱི་མཐོང་ལམ་དེ་བྱང་སེམས་ལམ་གྱི་འཇུག་བྱ་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། དེའི་ལྡོག་བྱ་ཡིན་པའི་ཕྱིར། ཁ་ཅིག རང་གི་དམིགས་ཡུལ་དུ་གྱུར་པའི་འཇུག་
བྱའི་ཆོས་ལ་དམིགས་ནས་བྱང་སེམས་ལམ་གྱི་འཇུག་བྱར་བདེན་པར་འཛིན་པའི་བདེན་འཛིན་ཀུན་བཏགས།
སྐབས་འདིར་དངོས་སུ་བསྟན་པའི་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད་ཟེར་ན། ཉན་ཐོས་ཀྱི་མཐོང་
ལམ་བྱང་སེམས་ལམ་གྱི་འཇུག་བྱར་བདེན་པར་འཛིན་པའི་བདག་འཛིན་ཀུན་བཏགས་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། དེ་བདེན་འཛིན་མ་ཡིན་པའི་ཕྱིར། དེར་ཐལ། ཉན་
ཐོས་ཀྱི་མཐོང་ལམ་དེ་ཐ་སྙད་ཙམ་དུ་ཡང་བྱང་སེམས་ལམ་གྱི་འཇུག་བྱ་མ་ཡིན་པའི་ཕྱིར། དེ་བཞིན་དུ་འོག་མ་ལ་
ཡང་རིགས་པ་སྦྱོར། ཁ་ཅིག ཉན་ཐོས་ཀྱི་མཐོང་ལམ་ ལྡོག་བྱར་བདེན་པར་འཛིན་པའི་བདེན་འཛིན་དེ་
བདེན་འཛིན་ཡིན་པའི་ཕྱིར་ཟེར་ན། དེ་མི་འཐད་པར་ཐལ། ཉན་ཐོས་ཀྱི་མཐོང་ལམ་ལྡོག་བྱར་བདེན་པར་
མེད་པ་སྟོང་ཉིད་མ་ཡིན་པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་ལྡོག་བྱ་མ་ཡིན་པའི་ཕྱིར། ཁ་ཅིག
སྐབས་འདིར་བསྟན་པའི་གཟུང་རྟོག་གང་ཞིག འཛིན་རྟོག་འགལ་ལོ་ཟེར་ན། དེ་མི་འགལ་བར་ཐལ། ཐེག་
ཆེན་གྱི་མཐོང་ལམ་ལ་དམིགས་ནས་ལོངས་སྤྱད་བྱ་དང་ལོངས་སྤྱོད་བྱེད་གཉིས་ཀར་བདེན་པར་འཛིན་པའི་
བདེན་འཛིན་ཀུན་བཏགས་ཏེ། དེ་གཉིས་ཀ་ཡིན་པའི་ཕྱིར། དེར་ཐལ། སྐབས་འདིར་བསྟན་པའི་གཟུང་
རྟོག་གང་ཞིགའཛིན་རྟོག་ཡིན་པའི་ཕྱིར། ཁ་ཅིག སོ་སོའི་སྐྱེ་བོ་འཕགས་དབྱེ་པས། ། ཞེས་སོགས་ཀྱིས་རྫས་
འཛིན་སོ་སྐྱེ་ཁོ་ན་དང་། བཏགས་འཛིན་འཕགས་པ་ཁོ་ནའི་རྒྱུད་ལ་ཡོད་པར་བསྟན་པ་ཡིན་ཟེར་ན། དེ་མི་
འཐད་པར་ཐལ། འཕགས་པའི་རྒྱུད་ལ་རྫས་འཛིན་པ་དང་། སོ་སྐྱེའི་རྒྱུད་ལ་བཏགས་འཛིན་ཡོད་པའི་ཕྱིར།
དེར་ཐལ། འཕགས་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དང་། སོ་སྐྱེའི་རྒྱུད་ལ་
གང་ཟག་རང་གི་ཕུང་པོ་ལ་བརྟེན་ནས་བཏགས་ཡོད་དུ་འཛིན་པའི་ཤེས་པ་ཡོད་པའི་ཕྱིར། །
༈ གཉིས་པ་རང་ལུགས་ལ། རང་གི་དམིགས་ཡུལ་དུ་གྱུར་པའི་ཆོས་ཅན་ཚད་གྲུབ་པ་ལ་དམིགས་ནས་
429

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེན་པར་འཛིན་པའི་བདེན་འཛིན་ཀུན་བཏགས། སྐབས་འདིར་དངོས་སུ་བསྟན་པའི་ཤེས་སྒྲིབ་རྟོག་པའི་
མཚན་ཉིད། དེ་ལ་དེར་གྱུར་པའི་གཟུང་རྟོག་དང་འཛིན་རྟོག་གཉིས་ཡོད། རང་གི་དམིགས་ཡུལ་དུ་གྱུར་པའི་
བྱང་སེམས་ལམ་ལ་ལྟོས་པའི་འཇུག་བྱའི་ཆོས་ལ་དམིགས་ནས་བྱང་སེམས་ལམ་ལ་ལྟོས་པའི་འཇུག་བྱར་བདེན་
པར་འཛིན་པའི་བདེན་འཛིན་ཀུན་བཏགས། སྐབས་འདིར་དངོས་སུ་བསྟན་པའི་ཤེས་སྒྲིབ་འཇུག་པའི་གཟུང་
རྟོག་གི་མཚན་ཉིད། མཚན་གཞི་ནི། ཐེག་ཆེན་གྱི་ཚོགས་ལམ་བྱང་སེམས་ལམ་གྱི་འཇུག་བྱར་བདེན་པར་
འཛིན་པའི་བདེན་འཛིན་ཀུན་བཏགས་ལྟ་བུ། རང་གི་དམིགས་ཡུལ་དུ་གྱུར་པའི་བྱང་སེམས་ལམ་ལ་ལྟོས་པའི་
ལྡོག་བྱའི་ཆོས་ལ་དམིགས་ནས་བྱང་སེམས་ལམ་ལ་ལྟོས་པའི་ལྡོག་བྱར་བདེན་པར་འཛིན་པའི་བདེན་འཛིན་ཀུན་
བཏགས། སྐབས་འདིར་བསྟན་པའི་ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད། མཚན་གཞི་ནི། ཉན་ཐོས་
ཀྱི་ཚོགས་ལམ་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་འཛིན་པའི་བདེན་འཛིན་ཀུན་བཏགས་
ལྟ་བུ། རང་གི་དམིགས་ཡུལ་དུ་གྱུར་པའི་རྫས་འཛིན་ལ་དམིགས་ནས་ལོངས་སྤྱོད་པ་པོར་བདེན་པར་འཛིན་
པའི་བདེན་འཛིན་ཀུན་བཏགས། སྐབས་ འདིར་བསྟན་ པའི་ ཤེས་ སྒྲིབ་རྫས་འཛིན་ རྟོག་པའི་ མཚན་ ཉིད།
མཚན་གཞི་ནི། གང་ཟག་གི་བདག་འཛིན་ལོངས་སྤྱོད་པ་པོར་བདེན་པར་འཛིན་པའི་བདེན་འཛིན་ཀུན་
བཏགས་ལྟ་བུ། རང་གི་དམིགས་ཡུལ་དུ་གྱུར་པའི་བཏགས་འཛིན་ལ་དམིགས་ནས་ལོངས་སྤྱོད་པ་པོར་བདེན་
པར་འཛིན་པའི་བདེན་འཛིན་ཀུན་བཏགས། སྐབས་འདིར་དངོས་སུ་བསྟན་པའི་ཤེས་སྒྲིབ་བཏགས་འཛིན་
རྟོག་པའི་མཚན་ཉིད། མཚན་གཞི་ནི། གང་ཟག་བཏགས་ཡོད་དུ་ལོངས་སྤྱོད་པ་པོར་བདེན་པར་འཛིན་པའི་
བདེན་འཛིན་ཀུན་བཏགས་ལྟ་བུའོ། །
གསུམ་པ་རྩོད་པ་སྤོང་བ་ལ། ཁ་ཅིག རི་བོང་རྭ་བདེན་པར་འཛིན་པའི་བདེན་འཛིན་ཀུན་བཏགས་
ཆོས་ཅན། རང་གི་དམིགས་ཡུལ་དུ་གྱུར་པའི་ཆོས་ཅན་ཚད་གྲུབ་པ་ལ་དམིགས་ནས་བདེན་པར་འཛིན་པའི་
བདེན་འཛིན་ཀུན་བཏགས་ཡིན་པར་ཐལ། སྐབས་འདིར་དངོས་སུ་བསྟན་པའི་ཤེས་སྒྲིབ་རྟོག་པ་ཡིན་པའི་ཕྱིར།
དེར་ཐལ། ཆོས་ཅན་དེ་ཡིན་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། རི་བོང་རྭ་ཚད་མས་མ་གྲུབ་
པའི་ཕྱིར་དང་། དེ་བདེན་པར་འཛིན་པའི་བདེན་འཛིན་དེ་བདེན་འཛིན་མ་ཡིན་པའི་ཕྱིར། སྐབས་འདིར་
དངོས་སུ་བསྟན་པའི་ཤེས་སྒྲིབ་རྟོག་པ་ཡིན་ན། བདེན་འཛིན་ཡིན་དགོས་པར་ཐལ། ཁྱོད་ཀྱི་དམ་བཅའ་
འཐད་པའི་ཕྱིར། འདོད་ན། ཤེས་སྒྲིབ་རྟོག་པ་ཡིན་ན། བདེན་འཛིན་ཡིན་དགོས་པར་ཐལ། འདོད་པའི་
ཕྱིར། ཟེར་ན། མ་ཁྱབ། འདོད་ན། གཟུགས་ཕྱི་རོལ་དོན་འཛིན་གྱི་རྟོག་པ་ཆོས་ཅན། དེར་ཐལ། དེའི་
430

༄༅། །མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
ཕྱིར། དེར་ཐལ། ཞེས་སྒྲིབ་གང་ཞིག རྟོག་པ་ཡིན་པའི་ཕྱིར། འདོད་མི་ནུས་སོ། ། ཁ་ཅིག རྫས་འཛིན་
སོ་སྐྱེའི་རྟེན་དང་། བཏགས་འཛིན་འཕགས་པའི་རྟེན་ཁོ་ན་ཡོད་པར་ཐལ། སོ་སོའི་སྐྱེ་བོའི་འཕགས་དབྱེ་བས་
གསུངས་པའི་ཕྱིར། ཟེར་ན། མ་ཁྱབ། དེ་ནི་གཙོ་ཆེ་བ་ལ་དགོངས་པའི་ཕྱིར། ཁ་ཅིལ། སྐབས་འདིར་
དངོས་སུ་བསྟན་པའི་ཤེས་སྒྲིབ་རྟོག་པ་ལ་ལྷན་སྐྱེས་ཡོད་པར་ཐལ། ཤེས་སྒྲིབ་རྟོག་པ་ལ་ཤེས་སྒྲིབ་ལྷན་སྐྱེས་ཡོད་
པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། སྐབས་འདིར་དངོས་སུ་བསྟན་པའི་ཤེས་སྒྲིབ་རྟོག་པ་དེ་
ཐེག་ཆེན་མཐོང་ལམ་བར་ཆད་མེད་ལམ་གྱི་དངོས་ཀྱི་གཞོམ་བྱར་བཤད་པའི་ཕྱིར། །
༈ གཉིས་པ་གཉེན་པོ་རྩེ་སྦྱོར་བཤད་པ་ལ་གསུམ། མཐོང་ལམ་རྩེ་སྦྱོར་གྱི་རྒྱུ། དེ་ལ་འབྲས་བུ་བྱང་
ཆེན། མཐོང་ལམ་རྩེ་སྦྱོར་གྱི་ངོ་བོ་བཤད་པའོ། ། དང༌པོ་ནི། བྱང་ཆུབ་ལ་གཞན་སྟོན་པ་དང་། ། ཞེས་
སོགས་ཀྱི་རྐང་པ་བཞིས་སྟོན་ཏེ། དོན་ནི། འགྲེལ་པར་འཆད་པར་འགྱུར་པའི་མཚན་ཉིད་ཅན་ཀྱི་བྱང་ཆུབ་ལ་
གཞན་དག་མཐོང་བའི་ལམ། ཞེས་སོགས་གསུང་། འཕྲོས་ནི། ཀུན་དགའ་བོ་དགེ་སློང་བརྒྱ་ཕྲག་བཅུ་པོ་འདི་
དག་བསྐལ་བ་སྐར་མ་ལྟ་བུ་ལ་བླ་མེད་རྫོགས་བྱང་དུ་འཚང་རྒྱུ། ཞེས་སོགས་གསུངས་པ་ལས་འཕྲོས་སོ། ། དོན་
ནི། ཐེག་ཆེན་གྱི་རིགས་ཅན་གཞན་བྱང་ཆུབ་ལ་སྟོན་པ་སྟེ་འགོད་པ་དང་། བྱང་ཆུབ་དེ་ཡི་རྒྱུ་ཤེར་ཕྱིན་གྱི་ཚིག་
དོན་ནི་ཡོངས་སུ་གཏོད་པ་སྟེ་འཆད་པ་དང་། བྱང་ཆེན་དེ་ཐོབ་བྱེད་བསོད་ནམས་མང་པོའི་མཚན་ཉིད་ཅན་གྱི་
ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། མཐོང་ལམ་རྩེ་སྦྱོར་གྱི་བར་ཆད་མེད་པའི་རྒྱུ་ཡིན་ཏེ། དེ་
བར་ཆད་མེད་པར་སྐྱེད་བྱེད་ཡིན་པའི་ཕྱིར། གཉིས་པ་དེའི་འབྲས་བུ་ལ་གསུམ། བྱང་ཞེན་ངོས་བཟུང་བ།
དངོས་པོ་བདེན་གྲུབ་ཁས་ལེན་པ་མི་འཐད་པ།དབུ་མ་པས་ཆོས་ཐམས་ཅད་བདེན་སྟོང་དུ་ཁས་ལེན་པར་བསྟན་
པའོ། ། དང་པོ་ནི། དྲི་མ་ ཟད་དང་མི་སྐྱེ་བའི། ། ཞེས་སོགས་ཀྱི་རྐང་པ་བཞིས་འཆད་ལ། དོན་ནི།
འགྲེལ་པར། ཉོན་མོངས་པ་དང་ཤེས་བྱའི་སྒྲིབ་པའི་དྲི་མ་སྐྱེས་པ་དང་མ་སྐྱེས་པ་ཉིད་དུ་བཏགས་པ་རྣམས་ནི།
ཞེས་སོབ། ས་གསུངས་ཤིང་། འཕྲོས་ནི། ཀུན་དགའ་བོ། ཤེས་རབ་ཀྱི་ཕ་རོལ་ཏུ་ཕྱིན་པ་ཟད་པར་འདོད་པ་དེ་
དག་གིས་ནམ་མཁའ་ཟད་པར་འདོད་དོ། ། ཞེས་སོགས་གསུངས་པ་ལས་འཕྲོས་སོ། ། ཚིག་དོན་ནི། རྣམ་
མཁྱེན་ཆོས་ཅན། བྱང་ཆུབ་ཆེན་པོ་ཡིན་ཅེས་བརྗོད་དེ། དྲི་མ་དོན་དམ་པར་ཟད་པ་མེད་པ་དང་། དྲི་མ་དེར་
མི་སྐྱེ་བ་རྟོགས་པ་མཐར་ཐུག་པའི་ཡེ་ཤེས་ཡིན་པའི་ཕྱིར། དེར་ཐལ། དེ་ལྟར་རྟོགས་པ་མཐར་ཕྱིན་པའི་ཡེ་ཤེས་
དེ་དག་གོ་རིམ་བཞིན་དུ་ཟད་མི་སྐྱེ་ཤེས་པའི་བྱང་ཆུབ་ཆེན་པོར་ཤེས་པར་བྱ་བ་ཡིན་པའི་ཕྱིར། དྲི་མ་དེ་ཡང་
ཆོས་ཅན། དོན་དམ་པར་ཟད་མེད་སྐྱེ་མེད་ཡིན་ཏེ། དོན་དམ་པར་གྲུབ་པ་མེད་པའི་ཕྱིར། གཉིས་པ་བདེན་
431

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲུབ་ཁས་ལེན་པ་མི་འཐད་པའི་ཚུལ་ལ་གཉིས། རིགས་པ་དང་འགལ་བ་དང་། ཁས་བླངས་དང་འགལ་བའི་སྒོ་
ནས་དགག་པའོ། ། དང་པོ་ནི། འགོག་པ་མེད་པའི་རང་བཞིན་ལ། ། ཞེས་སོགས་རྐང་པ་བཞིས་སྟོན་ཏེ།
དོན་ནི། སྐྱེས་པ་དང་མ་སྐྱེས་པ་དག་གོ་རིམ་བཞིན་དུ་ཟད་པ་དང་སྐྱེ་བའི་གེགས་བྱེད་པའི་མཚན་ཉིད། ཅེས་
གསུངས། ཚིག་དོན་ནི། ཐེག་ཆེན་གྱི་མཐོང་ལམ་ཞེས་བྱ་བའི་ལམ་གྱིས་ནི་ཆོས་ཅན། ཤེས་སྒྲིབ་གཟུང་འཛིན་
གྱི་རྣམ་པར་རྟོག་པའི་རིགས་བདེན་གྲུབ་སྔར་ཡོད་ཅི་ཞིག་ཟད་ཅིང་། བདེན་གྲུབ་སྐྱེ་འཕྲོ་ཆད་པའི་སྐྱེ་མེད་ཀྱི་
རྣམ་པ་ཅི་ཞིག་ཀྱང་འཐོབ་པ་མེད་པར་ཐལ། དྲི་མ་བདེན་གྲུབ་སྔར་ཡོད་གསར་དུ་འགག་པའི་འགོག་པ་མེད་པ་
སྟེ་སྤྲོས་པ་མེད་པའི་རང་བཞིན་ཅན་ཡིན་པའི་ཕྱིར། གཉིས་པ་ཁས་བླངས་འགལ་པས་འགོག་པ་ནི། གཞན་གྱི་
ཆོས་རྣམས་ཀྱང་ཡོད་ལ། ། ཞེས་སོགས་རྐང་པ་བཞི་གསུངས་ཏེ། དོན་ནི། དེ་ལ་སྐྱེ་བ་དང་འཇིག་པས་སྟོང་
པའི་ཕྱིར་བདག་མེད་དོ་སྙམ་དུ་བསྒོམས་པས། ཞེས་སོགས་ཀྱིས་འཆད་དོ། ། ཚིག་དོན་ནི། ཕྱི་ནང་ནི་ཆོས་
རྣམས་ཀྱང་དོན་དམ་པར་ཡོད་ལ། ཤེས་བྱ་ལ་ཡང་རྨོངས་པའི་སྒྲིབ་པ་མཐའ་དག་སྟོན་པ་ཡིས་ཟད་པར་བརྗོད་
པ་གང་ཡིན་པའི་དངོས་སྨྲ་བ་གཞན་གྱི་ལུགས་དེ་ལ་མགོན་པོ་བྱམས་པ་ཁོ་བོས་ངོ་མཚར་དུ་བརྩིས་པ་ལ་ཆོས་ཅན།
རྒྱུ་མཚན་ཡོད་དེ། སྒྲིབ་པ་བདེན་པར་གྲུབ་ན་གཉེན་པོས་སྤང་དུ་མི་རུང་བས་དེ་ལྟར་འདོད་པ་དེ་བཞད་གད་ཀྱི་
གནས་ཡིན་པར་རྟོགས་པའི་ཕྱིར།
༈ གཉིས་པ་མཐའ་དཔྱད་པ་ལ། དགག་བཞག་སྤང་གསུམ་ལས། དང་པོ་ལ། ཁ་ཅིག དྲི་མ་ཟད་
མེད་སྐྱེ་མེད་དུ་རྟོགས་པའི་ཡེ་ཤེས་མཐར་ཐུག བྱང་ཆུབ་ཆེན་པོའི་མཚན་ཉིད་ཟེར་ན། སྟོན་པ་ཤཱཀྱ་ཐུབ་པ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། མཆོག་གི་སྤྲུལ་སྐུ་ཡིན་པའི་ཕྱིར། ཁྱབ་
སྟེ། རྒྱུད་བླ་མ་ལས། བཟོ་དང་སྐྱེ་བ་བྱང་ཆུབ་ཆེ། ། མྱ་ངན་འདས་པའི་རྟགས་སྟོན་པ། ། སངས་རྒྱས་སྤྲུལ་
པའི་སྐུ་དེ་ནི། ། རྣམ་པར་གྲོལ་བའི་ཐབས་ཆེན་པོ། ། ཞེས་གསུངས་པའི་ཕྱིར། འདོད་མི་ནུས་ཏེ། ཡེ་ཤེས་
མ་ཡིན་པའི་ཕྱིར། ཁ་ཅིག དྲི་མ་ཟད་མེད་སྐྱེ་མེད་དུ་རྟོགས་པའི་ཡེ་ཤེས་ཡོད་ཟེར་ན། དེ་མི་འཐད་པར་ཐལ།
དྲི་མ་སྐྱེ་མེད་དུ་རྟོགས་པའི་ཡེ་ཤེས་མེད་པའི་ཕྱིར། དེར་ཐལ། དྲི་མ་སྐྱེ་བའི་ཕྱིར། ཁ་ཅིག དྲི་མ་ཟད་པ་དང་
མ་སྐྱེ་བ་མེད་པར་རྟོགས་པའི་ཡེ་ཤེས་མཐར་ཐུག སྐཔས་འདིར་བསྟན་པའི་བྱང་ཆུབ་ཆེན་པོའི་མཚན་ཉིད་ཟེར་
ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། རྣམ་མཁྱེན་ཡིན་པའི་
ཕྱིར། འདོད་ན། དྲི་མ་ཟད་པ་དང་མི་སྐྱེ་བ་མེད་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག
གནས་སྐབས་ཀྱི་བྱང་ཆུབ་ཆེན་པོ་མེད་ཟེར་ན། དེ་ཡོད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་
432

༄༅། །མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
གནས་སྐབས་ཀྱི་བྱང་ཆུབ་ཆེན་པོ་ཡིན་པའི་ཕྱིར། དེར་ཐལ། རྣམ་བཤད་སྙིང་པོའི་རྒྱུན་ལས། གནས་སྐབས་
ཀྱི་བྱང་ཆུབ་ཆེན་པོ་མཐོང་ལམ་རྩེ་སྦྱོར་གྱི་རྒྱུ་སྟོན་པ་ལ་ངེས་པར་སྦྱར་བར་བྱ་བ་ཁོ་ནའོ། ། ཞེས་གསུངས་པའི་
ཕྱིར། །
༈ གཉིས་པ་རང་ལུགས་ལ། ཐོབ་བྱ་མཐར་ཐུག བྱང་ཆུབ་ཆེན་པོའི་མཚན་ཉིད། རང་གི་ཉེར་ལེན་
དུ་གྱུར་པའི་མཐོང་ལམ་རྩེ་སྦྱོར་གྱི་ཉེ་འབྲས་སུ་གྱུར་པའི་ཡེ་ཤེས་མཐར་ཐུག སྐབས་འདིར་དངོས་སུ་བསྟན་
པའི་བྱང་ཆུབ་ཆེན་པོའི་མཚན་ཉིད། །
༈ གསུམ་པ་རྩོད་པ་སྤོང་པ་ལ། ཁ་ཅིག ཐེག་ཆེན་གྱི་མཐོང་ལམ་དེ། ཐེག་ཆེན་གྱི་བྱང་ཆུབ་ཆེན་པོ་
ཡིན་པར་ཐལ། དེ་ཐེག་ཆེན་གྱི་ཡེ་ཤེས་གང་ཞིག གནས་སྐབས་ཀྱི་བྱང་ཆུབ་ཆེན་པོ་ཡིན་པའི་ཕྱིར། ཟེར་ན་
མཁྱབ། ཁ་ཅིག དྲི་མ་སྐྱེ་མེད་དུ་རྟོགས་པའི་ཡེ་ཤེས་ཡོད་པར་ཐལ། དྲི་མ་སྐྱེ་མེད་རྟོགས་པའི་ཡེ་ཤེས་ཡོད་
པའི་ཕྱིར། ཟེར་ན། མ་ཁྱབ། རྟགས་དེར་ཐལ། དྲི་མ་སྐྱེ་མེད་ཡོད་པའི་ཕྱིར། དེར་ཐལ། དྲི་མ་སྤངས་པ་
ཡོད་པའི་ཕྱིར།
༈ དེ་ལ་སྐྱེ་བ་དང་འཇིག་པས་སྟོང་པའི་ཕྱིར། ཞེས་སོགས་ཀྱི་སྐབས་སུ་མཐའ་དཔྱད་པ་ལ་གསུམ་ལས།
དང་པོ་ལ། ཁ་ཅིག རྣལ་འབྱོར་གྱིས་ལ། གང་ཟག་གི་བདག་མེད་རྟོགས་པའི་རྣལ་འབྱོར་གྱིས། གཟུང་མེད་
རྟོག་པའི་རྣལ་འབྱོར་གྱིས། འཛིན་མེད་རྟོག་པའི་རྣལ་འབྱོར་གྱིས། སྤྲོས་བྲལ་རྟོགས་པའི་རྣལ་འབྱོར་གྱིས་
དང་བཞི་ཡོད་པའི་དང་པོ་ཉན་ཐོས་སྡེ་པའི་ལྟ་བ་དང་། གཉིས་པ་སེམས་ཙམ་རྣམ་བདེན་པ་དང་། གསུམ་པ་
སེམས་ཙམ་རྣམ་རྫུན་པ་དང་། བཞི་པ་དབུ་མའི་ལྟ་བར་འཇོག་པ་ཡིན་ཟེར་ན། དེ་མི་འཐད་པར་ཐལ།
སེམས་ཙམ་རྣམ་བདེན་རྣམ་བརྫུན་གཉིས་ལྟ་བ་འཇོག་ཚུལ་མཐུན་པའི་ཕྱིར། དེར་ཐལ། དེ་གཉིས་ཀས་ཆོས་
ཀྱི་བདག་མེད་ཕྲ་མོ་འཇོག་ཚུལ་མཐུན་པ་ཡིན་པའི་ཕྱིར། དེར་ཐལ། དེ་གཉིས་ཀས་གཟུགས་དང་དེ་འཛིན་
པའི་ཚད་མ་རྫས་གཞན་གྱིས་ སྟོང་པ་དེ་ཆོས་ཀྱི་བདག་མེད་ཕྲ་མོར་འཇོག་པ་མཚུངས་ པའི་ཕྱིར། ཁ་ཅིག
གཟུང་འཛིན་རང་བཞིན་མེད་པར་རྟོགས་པའི་རྣལ་འབྱོར་གྱིས་ཡོད་ཟེར་ན་དེ་མི་འཐད་པར་ཐལ། གཞི་གྲུབ་
ན་རང་བཞིན་གྱིས་ཡོད་དགོས་པའི་ཕྱིར། ཁ་ཅིག རྣལ་འབྱོར་གྱིས་བཞིའི་ནང་ནས་གཉིས་པ་རང་རྒྱལ་གྱི་ལྟ་
བ་དང་། གསུམ་པ་སེམས་ཙམ་པའི་ལྟ་བ་ཡིན་ཟེར་ན། དེ་མི་འཐད་པར་ཐལ། རང་རྒྱལ་དང་སེམས་ཙམ་པ་
གཉིས་ལྟ་བ་མཐུན་པའི་ཕྱིར། དེར་ཐལ། དེ་གཉིས་ཀས་ཕྱི་རོལ་དོན་གྱིས་སྟོང་པའི་སྟོང་ཉིད་བསྒོམ་བྱའི་གཙོ་
བོ་བྱས་ནས་བསྒོམ་པར་མཚུངས་པའི་ཕྱིར། ཁ་ཅིག་ གང་ཟག་གི་བདག་མེད་རྟོགས་པའི་ཡེ་ཤེས་ཡིན་ན་རྣལ་
433

༄༅། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱོར་གྱི་ས་དང་པོ་ཡིན་པའི་ཁྱབ། ཆོས་ཀྱི་བདག་མེད་རགས་པ་རྟོགས་པའི་ཡེ་ཤེས་ཡིན་ན། རྣལ་འབྱོར་གྱི་ས་
གཉིས་པ་ཡིན་པས་ཁྱབ། སྤྲོས་བྲལ་རྟོགས་པའི་ཡེ་ཤེས་ཡིན་ན། རྣལ་འབྱོར་གྱི་ས་གསུམ་པ་ཡིན་པའི་ཁྱབ་ཟེར་
ན། སངས་རྒྱས་འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། རྣལ་འབྱོར་གྱི་ས་དང་པོ་ཡིན་པར་
ཐལ། གང་ཟག་གི་བདག་མེད་རྟགས་པའི་ཡེ་ཤེས་ཡིན་པའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར།
འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་
སོ། །གཉིས་པ་ལ་ཡང་དེ་འཕེན་ནོ། ། གསུམ་པ་ལ་དེ་ཆོས་ཅན། དེར་ཐལ། དེའི་ཕྱིར། དེར་ཐལ།
སྟོང་ཉིད་རྟོགས་པའི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། ལྟ་སྤྱོད་གཉིས་སུ་ཕྱེ་བའི་ལྟ་བའི་ཆར་གཏོགས་
མ་ཡིན་པའི་ཕྱིར།
༈ གཉིས་པ་རང་གི་ལུགས་ལ། ཞི་ལྷག་ཟུང་འབྲེལ་གྱི་རྟེན་བྱེད་པའི་རིགས་སུ་གནས་པའི་ལྟ་སྤྱོད་
གཉིས་སུ་ཕྱེ་བའི་ལྟ་བའི་ཆར་གཏོགས་པའི་མཁྱེན་པ། རྣལ་འབྱོར་གྱི་སའི་ངོ་བོ་དང་། དེ་ལ་གསུམ་དུ་དབྱེར་
ཡོད་དེ། གང་ཟག་གི་བདག་མེད་རྟོགས་པའི་རྣལ་འབྱོར་གྱིས། ཆོས་ཀྱི་བདག་མེད་རགས་པ་རྟོགས་པའི་རྣལ་
འབྱོར་གྱིས། སྟོང་ཉིད་རྟོགས་པའི་རྣལ་འབྱོར་གྱི་ས་དང་གསུམ་ཡོད་པའི་ཕྱིར། །
༈ གསུམ་པ་རྩོད་པ་སྤོང་བ་ལ། ཁ་ཅིག། སངས་རྒྱས་འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་
ཆོས་ཅན། རྣལ་འབྱོར་གྱི་ས་ཡིན་པར་ཐལ། རྣལ་འབྱོར་གང་ཞིག་ས་ཡིན་པའི་ཕྱིར། ཕྱི་མ་དེར་ཐལ།
སངས་རྒྱས་ཀྱི་ས་ཡིན་པའི་ཕྱིར། ཁ་ཅིག མ་ཁྱབ། ཟེར་ན། སྔ་མ་ལ་རྣམ་པ་གཅིག་ཏུ་མ་ཁྱབ། འདོད་ན་
བཀག་ཟིན་ནོ། ། ཁ་ཅིག རྣལ་འབྱོལ་གྱི་ས་དེ་ལ་གསུམ་དུ་གྲངས་མ་ངེས་པར་ཐལ། རྣལ་འབྱོར་གྱི་ས་དེ་ལ་
བཞིར་གྲངས་ངེས་པའི་ཕྱིར། ཟེར་ན། སྐྱོན་མེད་དེ། བར་པ་གཉིས་ཀ་རྣལ་འབྱོར་གྱི་ས་གཉིས་པ་ཡིན་པར་
མཚུངས་པའི་ཕྱིར། །
༈ སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར། ཞེས་སོགས་ཀྱི་སྐབས་སུ། ལྷན་ཅིག་
དམིགསངེས་ཡིན་ན། རྫས་གཅིག་ཡིན་པས་ཁྱབ་ཟེར་ན། རྟོག་པ་དང་རྟོག་པའི་སྣང་བ་གཉིས་ཆོས་ཅན།
དེར་ཐལ། དེའི་ཕྱིར། མ་གྲུབ་ན། རྟོག་པ་ཆོས་ཅན། ཁྱོད་དང་ཁྱོད་ཀྱི་སྣང་བ་གཉིས་ལྷན་ཅིག་དམིགས་
ངེས་ཡིན་པར་ཐལ། ཁྱོད་རྟོག་པ་ཡིན་པའི་ཕྱིར། འདོད་མི་ནུས་སྟེ། རྫས་སུ་མ་གྲུབ་པའི་ཕྱིར། ཁ་ཅིག
སྔོན་པོ་དང་དེ་ངེས་པའི་ངེས་ཤེས་གཉིས། ལྷན་ཅིག་དམིགས་ངེས་ཡིན་ཟེར་ན། དེ་མི་འཐད་པར་ཐལ། དེ་
གཉིས་ལ་རྒྱུ་འབྲས་ཀྱི་འབྲེལ་པ་གྲུབ་པའི་ཕྱིར། ཁ་ཅིག སྔོན་འཛིན་ཚད་མ་སྔོན་པོའི་འབྲས་བུ་ཡིན་ཟེར་བ་
434

༄༅། ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
དང་། དེ་གཉིས་ལྷན་ཅིག་དམིགས་ངེས་ཡིན་ཟེར་ན། དེ་མ་ཡིན་པར་ཐལ། དེ་ལྟ་ན་དེ་གཉིས་རྫས་གཅིག་
དང་ཐ་དད་གཉིས་ཀར་འགྱུར་པའི་ཕྱིར། དེར་ཐལ། སྔོན་པོ་དང་སྔོན་འཛིན་ཚད་མ་གཉིས་རྒྱུ་འབྲས་ཡིན་ན།
དེ་གཉིས་རྫས་ཐ་དད་ཡིན་དགོས་སོ། ། དེ་གཉིས་ལྷན་ཅིག་དམིགས་ངེས་སུ་འདོད་ན་དུས་མཉམ་རྗེས་གཅིག་
ཏུ་འགྱུར་བའི་ཕྱིར། གཞན་ཡང་། དེ་ལྟར་འདོད་པ་མི་འཐད་པར་ཐལ། སྐབས་འདིར་སྔོན་པོ་དང་སྔོན་
འཛིན་ཚད་མ་རྒྱུ་འབྲས་སུ་མི་འདོད་པའི་ཕྱིར། དེར་ཐལ། སྐབས་འདིར་དེ་གཉིས་ལྷན་ཅིག་དམིགས་ངེས་སུ་
འདོད་པའི་ཕྱིར། དེར་ཐལ། སྐབས་འདིར་ཕྱི་རོལ་གྱི་དོན་མེད་པར་འདོད་དགོས་པའི་ཕྱིར། ཁ་ཅིག སྔོན་
པོ་དམིགས་བྱེད་ཀྱི་ཚད་མ་ཡིན་ན། སྔོན་འཛིན་ཚད་མ་དམིགས་བྱེད་ཀྱི་ཚད་མ་ཡིན་པས་ཁྱབ་། སྔོན་འཛིན་
ཚང་མ་དམིགས་བྱེད་ཀྱི་ཚད་མ་ཡིན་ན། སྔོན་པོ་དམིགས་བྱེད་ཀྱི་ཚད་མ་ཡིན་པས་ཁྱབ་ཟེར་ན། འོ་ན། ཚུར་
མཐོང་གི་རྒྱུད་ཀྱི་སྔོན་འཛིན་དབང་པོའི་མངོན་སུམ་གྱི་ཚད་མ་ཆོས་ཅན། སྔོན་འཛིན་ཚད་མ་དམིགས་བྱེད་ཀྱི་
ཚད་མ་ཡིན་པར་ཐལ། སྔོན་པོ་དམིགས་བྱེད་ཀྱི་ཚད་མ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་
ཕྱིར། འདོད་ན། དེས་སྔོན་འཛིན་ཚད་མ་དམིགས་པར་ཐལ། འདོད་པའི་ཕྱིར། འདོད་ན། དེས་སྔོ་འཛིན་
ཚད་མ་གཞལ་བར་ཐལ། འདོད་པའི་ཕྱིར། འདོད་ན། སྔོན་འཛིན་ཚད་མ་ཆོས་ཅན།སྔོན་པོ་ཡིན་པར་ཐལ།
ཚུར་མཐོང་གི་རྒྱུད་ཀྱི་སྔོན་འཛིན་དབང་པོའི་མངོན་སུམ་གྱི་དངོས་གཞལ་ཡིན་པའི་ཕྱིར། འདོད་མི་ནུས་ཏེ།
ཤེས་པ་ཡིན་པའི་ཕྱིར། གཞན་ཡང་། ཚུར་མཐོང་གི་རྒྱུད་ཀྱི་སྔོན་འཛིན་ཚད་མ་ཉམས་སུ་མྱོང་བའི་རང་རིག་
ཆོས་ཅན། སྔོན་པོ་དམིགས་བྱེད་ཀྱི་ཚད་མ་ཡིན་པར་ཐལ། སྔོན་འཛིན་ཚད་མ་དམིགས་བྱེད་ཀྱི་ཚད་མ་ཡིན་
པའི་ཕྱིར། འདོད་ན། ཁ་ཕྱི་བལྟས་ཀྱི་ཤེས་པ་ཡིན་པར་ཐལ། སོ་སྐྱེའི་རྒྱུད་ཀྱི་སྔོན་པོ་དམིགས་བྱེད་ཀྱི་ཚད་མ་
ཡིན་པའི་ཕྱིར། འདོད་མི་ནུས་ཏེ། ཁ་ནང་ཁོ་ན་ལ་ཕྱོགས་པའི་ཤེས་པ་ཡིན་པའི་ཕྱིར། དེར་ཐལ། སོ་སྐྱེའི་
རྒྱུད་ཀྱི་རང་རིག་ཡིན་པའི་ཕྱིར། ཁ་ཅིག དུས་མཉམ་པའི་དངོས་པོ་ཡིན་ན། ལྷན་ཅིག་དམིགས་ངེས་ཡིན་
པས་ཁྱབ་ཟེར་ན། ཀ་བུམ་གཉིས་ཆོས་ཅན། དེར་ཐལ། དེའི་ཕྱིར། འདོད་ན། དེ་གཉིས་རྫས་གཅིག་ཡིན་
པར་ཐལ། དེ་གཉིས་ལྷན་ཅིག་དམིགས་ངེས་སུ་བྱུང་བའི་དངོས་པོ་ཡིན་པའི་ཕྱིར། འདོད་མི་ནུས་ཏེ། རྫས་ཐ་
དད་ཡིན་པའི་ཕྱིར།
༈ གཉིས་པ་རང་ལུགས་ལ། སྔོན་པོ་དང་སྔོན་འཛིན་ཚད་མ་གཉིས་ཆོས་ཅན། རྫས་གཞན་མ་ཡིན་ཏེ།
ལྷན་ཅིག་དམིགས་ངེས་ཡིན་པའི་ཕྱིར། དེ་ལྟར་ཡིན་ཏེ། དེ་གཉིས་དུས་མཉམ་ཐ་དད་གང་ཞིག སྔོན་པོ་
དམིགས་བྱེད་ཀྱི་ཚད་མའི་རྫས་སུ་སྐྱེས་ན། སྔོན་འཛིན་ཚད་མ་དམིགས་བྱེད་ཀྱི་ཚད་མའི་རྫས་སུ་སྐྱེས་པས་ཁྱབ།
435

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་བསུང་འབུམ་བཞུགས་སོ། །
སྔོན་འཛིན་ཚད་མ་དམིགས་བྱེད་ཀྱི་ཚད་མའི་རྫས་སུ་སྐྱེས་ན། སྔོན་པོ་དམིགས་བྱེད་ཀྱི་ཚད་མའི་རྫས་སུ་སྐྱེས་
པས་ཁྱབ་པའི་ཕྱིར།
༈ གསུམ་པ་རྩོད་པ་སྤོང་པ་ལ། ཁ་ཅིག སྔོན་པོ་དང་སྔོན་འཛིན་ཚད་མ་རྫས་གཅིག་མ་ཡིན་པར་ཐལ།
སྔོན་པོ་དེ་སྔོན་འཛིན་ཚད་མའི་རྒྱུ་ཡིན་པའི་ཕྱིར། དེར་ཐལ། མདོ་སྡེ་པས་དེ་ལྟར་འདོད་པའི་ཕྱིར། ཟེར་ན།
མ་ཁྱབ། ཁ་ཅིག སྔོན་པོ་དང་སྔོན་འཛིན་ཚད་མ་གཉིས་ངོ་བོ་གཅིག་པར་ཐལ། དེ་གཉིས་རྫས་གཅིག་ཡིན་
པའི་ཕྱིར། དེར་ཐལ། དེ་གཉིས་ཐ་དད་གང་ཞིག རྗེས་གཞན་མ་ཡིན་པའི་ཕྱིར། འདོད་ན། དེ་གཉིས་
བདག་ཉིད་གཅིག་པར་ཐལ། འདོད་པའི་ཕྱིར། འདོད་ན། སྔོན་པོ་སྔོན་འཛིན་ཤེས་པའི་བདག་ཉིད་ཡིན་
པར་ཐལ། འདོད་པའི་ཕྱིར། འདོད་ན། སྔོན་པོ་སྔོན་འཛིན་ཤེས་པ་ཡིན་པར་ཐལ། འདོད་པའི་ཕྱིར་ན།
མ་ཁྱབ། ཁ་ཅིག སྔོན་པོ་དང་སྔོན་འཛིན་ཚད་མ་གཉིས་ལྷན་ཅིག་དམིགས་ངེས་མ་ཡིན་པར་ཐལ། དེ་གཉིས་
རྫས་ཐ་དད་ཡིན་པའི་ཕྱིར། དེར་ཐལ། སྔོན་པོ་ཕྱི་རོལ་གྱི་དོན་དུ་གྲུབ།སྔོན་འཛིན་ཤེས་པ་དེའི་ངོ་བོར་མ་གྲུབ་
པའི་ཕྱིར། དང་པོ་དེར་ཐལ། སྔོན་པོ་ཕྱི་རོལ་གྱི་ཆོས་སུ་གྲུབ་པའི་ཕྱིར། ཟེར་ན། མ་ཁྱབ། རྟགས་དེར་ཐལ།
སྔོན་པོ་ཕྱིའི་གཟུགས་ཡིན་པའི་ཕྱིར། །
༈ གསུམ་པ་དབུ་མ་པས་ཆོས་ཐམས་ཅད་བདེན་སྟོང་དུ་ཁས་ལེན་དགོས་པར་བསྟན་པ་ནི། འདི་ལ་
བསལ་བྱ་ཅི་ཡང་མེད། ། ཅེས་སོགས་རྐང་པ་བཞིས་སྟོན་ཏེ། དོན་ནི། འགྲེལ་པར། གང་ཞིག་གི་ཕྱིར་
དངོས་པོར་མངོན་པར་ཞེན་པ་ ལས། ཞེས སོགས་གསུང་ འདྲིའི་སྐབས་སུ་གཉིས་ལས་ཚིག་ དོན་ དང་།
མཐའ་དཔྱད་པའོ། ། དང་པོ་ནི། ཁམས་རང་བཞིན་གྱིས་རྣམ་པར་དག་པ་འདི་ལ་ཆོས་ཅན། གང་ཟག་དང་
ཆོས་ཀྱི་བདག་འཛིན་གཉིསཀྱི་ཡུལ་བདག་གཉིས་སྔར་ཡོད་གསར་དུ་བསལ་བར་གྲུབ་དང་བདག་འཛིན་གཉིས་
དོན་དམ་པར་གྲུབ་པ་ཅི་ཡང་མེད་དེ། བདག་འཛིན་གཉིས་ཀྱི་ཞེན་ཡུལ་དང་ཉོན་མོངས་དོན་དམ་པར་གྲུབ་མ་
མྱོང་བའི་ཕྱིར། ཡང་ཁམས་རྣམ་དག་འདི་ལ་ཆོས་ཅན། སྔར་མེད་པའི་བདག་མེད་གཉིས་གསར་དུ་གཞག་
པའི་བྱ་བ་ཅུང་ཟད་ཀྱང་མེད་དེ། བདག་གཉིས་གདོད་མ་ནས་མ་གྲུབ་པའི་རང་བཞིན་ཡིན་པའི་ཕྱིར། རྒྱུ་
མཚན་དེས་ན་ཤེས་བྱ་ཆོས་ཅན། རྟེན་འབྲེལ་བདེན་པར་མེད་པའི་ཡང་དག་པའི་དོན་ཉིད་ལ་མཉམ་པར་
བཞག་པའི་ཤེས་རབ་ཀྱིས་ཡུལ་དེ་ལ་ཡང་དག་པར་ལྟ་བ་ཡིན་ཏེ། ཤེས་རབ་དེས་ཡང་དག་པའི་དོན་ཇི་ལྟ་བ་
བཞིན་དུ་མཐོང་ནས་ཡང་དང་ཡང་དུ་གོམས་པར་བྱས་པས་མཐོང་པ་པོ་སྒྲིབ་གཉིས་ལས་རྣམ་པར་གྲོལ་བར་
འགྱུར་པའི་ཕྱིར་རོ། ། གཉིས་པ་མཐའ་དཔྱད་པ་ལ་གཉིས་ལས། དང་པོ་ལ་ཁ་ཅིག གང་ཟག་གི་བདག་མེད་
436

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
དབུ་མ་ཡིན་པའི་ཕྱིར་ཟེར་ན། འོ་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། དབུ་མ་ཡིན་པའི་
ཕྱིར། དེར་ཐལ། གཞི་དབུ་མ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཀུན་རྫོབ་བདེན་པ་ཡིན་
པའི་ཕྱིར། ཁ་ཅིག བདག་མེད་རྟོགས་པའི་ཤེས་རབ་དེ་ལམ་དབུ་མ་ཡིན་པའི་ཕྱིར་ཟེར་ན། དེ་མི་འཐད་པར་
ཐལ། དེ་ལམ་མ་ཡིན་པའི་ཕྱིར། ཁ་ཅིག མ་ཁྱབ་ཟེར། མ་གྲུབ་ན་དེ་ཆོས་ཅན། དེར་ཐལ། ཁྱོད་ལམ་མ་
ཞུགས་ན་ཡོད་པའི་ཕྱིར། ཁ་ཅིག་འབྲས་བུ་དབུ་མ་ཡིན་ན། དབུ་མ་ཡིན་པས་ཁྱབ་ཟེར་ན། གློ་བུར་རྣམ་དག་
གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། དེར་ཐལ། དེའི་ཕྱིར། དེར་ཐལ། མྱང་འདས་ཡིན་པའི་ཕྱིར།
འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག དེ་ཡིན་ན། དབུ་མ་མ་ཡིན་པས་ཁྱབ་ཟེར་ན།
རྣམ་མཁྱེན་བདེན་སྟོང་ཆོས་ཅན། དེར་ཐལ། དེའི་ཕྱིར། རྟགས་གསལ་སླ།
༈ གཉིས་པ་རང་ལུགས་ལ། གཟུགས་སོགས་བདེན་སྟོང་གཞི་དབུ་མ།དེ་རྟོགས་པའི་ཡེ་ཤེས་ལམ་དབུ་
མ། ངོ་བོ་ཉིད་སྐུ་ལྟ་བུ་འབྲས་བུ་དབུ་མ་ཡིན་ནོ། །
༈ གསུམ་པ་མཐོང་ལམ་རྩེ་སྦྱོར་གྱི་ངོ་བོ་བཤད་པ་ལ་གཉིས། དངོས་དང་སྤངས་པ་ལ་དབང་བྱེད་
པའོ། ། དང་པོ་ནི། སྦྱིན་པ་ལ་སོགས་རེ་རེར་ནི། ། ཞེས་སོགས་རྐང་བ་བཞི་གསུངས་ཏེ། དོན་ནི། འགྲེལ་
པར། སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་པོ་དག་སོ་སོར། ཞེས་པ་ནས། ཉོན་མོངས་པ་བརྒྱ་རྩ་བརྒྱད་
སྤངས་པ་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་འཐོབ་བོ། ། ཞེས་པའི་བར་གསུངས། འཕྲོས་ནི།
རབ་འབྱོར་འདི་ལ་བྱང་ཆེན་སྦྱིན་པ་སྦྱིན་པ་ན་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་ཞིང་སྦྱིན་པར་བྱེད་
དོ། ། ཞེས་ སོགས་གསུངས་པ་ལས་འཕྲོས། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་
པའོ། ། དང་པོ་ནི། སྦྱིན་པ་ལ་སོགས་པའི་ངོ་བོ་རེ་རེར་ནི་སྦྱིན་སོགས་དེ་དག་དྲུག་གི་ཕན་ཚུན་བསྡུས་པ་གང་
ཡིན་པ་སྐད་ཅིག་པའི་སྡུག་བསྔལ་ལ་ཆོས་ཤེས་པའི་བཟོད་པ་ཡིས་བསྡུས་པའི་མཐོང་ལམ་བར་ཆད་མེད་ལམ་དེ་
ཆོས་ཅན། སྐབས་འདིར་མཐོང་བའི་ལམ་གྱི་རྩེ་སྦྱོར་ཡིན་ཏེ། མཐོང་སྤང་ཤེས་སྒྲིབ་དངོས་སུ་འཇོམས་པར་
བྱེད་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། གཉིས་པ་མཐའ་དཔྱད་པ་ལ་གསུམ་ལས། དང་
པོ་ལ། ཁ་ཅིག ཕྱིན་དྲུག་གིས་ཟིན་པའི་སྒོ་ནས་ཤེས་སྒྲིབ་ཀུན་བཏགས་ཀྱི་དངོས་གཉེན་བྱེད་པའི་ཐེག་ཆེན་གྱི་
བདེན་པ་མངོན་རྟོགས། མཐོང་ལམ་རྩེ་སྦྱོར་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར།
འདོད་མི་ནུས་ཏེ། ཤེས་སྒྲིབ་ཀུན་བཏགས་སྤངས་པའི་ཡེ་ཤེས་ཡིན་པའི་ཕྱིར། ཁ་ཅིག མཐོང་ལམ་རྩེ་སྦྱོར་
437

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་ན། སྦྱིན་སོགས་ཀུན་རྫོབ་ཀྱི་བྱ་བ་ལ་མངོན་གྱུར་དུ་འཇུག་པས་ཁྱབ་ཟེར་ན། ཐེག་ཆེན་མཐོང་ལམ་བར་
ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་ན། ཀུན་རྫོབ་ཀྱི་སྤྲོས་པ་ལ་མངོན་གྱུར་དུ་འཇུག་
པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་ཉིད་མངོན་སུམ་དུ་རྟོགས་པའི་སློབ་ལམ་ཡིན་པའི་ཕྱིར།
ཁ་ཅིག ཉོན་མོངས་པ་བརྒྱ་རྩ་བརྒྱད་སྤུངས་ཞེས་པའི་ཚིག་ཟུར་གྱི་སྐབས་སུ་བསྟན་པའི་ཉོན་མོངས་ཡིན་ན།
ཉོན་མོངས་ཡིན་པས་ཁྱབ་ཟེར་ན། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་ཆོས་ཅན། དེར་ཐལ།
དེའི་ཕྱིར། དེར་ཐལ། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་པོ་རེ་རེ་ལ་ཆེ་འབྲིང་ཆུང་ངུ་དགུར་བྱང་
ནས་སོ་དྲུག་པ་གསུམ་ནི་ཁམས་གསུམ་པོ་སོ་སོ་ལ་སྦྱར་ནས་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བརྒྱ་རྩ་
བརྒྱད་དུ་ཕྱེ་བ་དེ་ལ་འདིར་ཉོན་མོངས་ཀྱི་མིང་གིས་བཏགས་པ་ཡིན་པའི་ཕྱིར། །
༈ གཉིས་པ་རང་ལུགས་ལ། ཕྱིན་དྲུག་གི་ཉམས་ལེན་གྱིས་ཟིན་པའི་སྒོ་ནས་སྟོང་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཐེག་ཆེན་གྱི་བདེན་པ་མངོན་རྟོགས། སྐབས་འདིར་དངོས་སུ་བསྟན་པའི་མཐོང་ལམ་རྩེ་
སྦྱོར་གྱི་མཚན་ཉིད།
༈ གསུམ་པ་རྩོད་པ་སྤོང་བ་ལ། ཁ་ཅིག ཐེག་ཆེན་མཐོང་ལམ་རྣམ་གྲོལ་ཆོས་ཅན། སྐབས་འདིར་
དངོས་སུ་བསྟན་པའི་མཐོང་ལམ་རྩེ་སྦྱོར་ཡིན་པར་ཐལ། མཚན་ཉིད་དེའི་ཕྱིར། འདོད་ན། དེ་མ་ཡིན་པར་
ཐལ། དེ་གཞུང་འོག་མ། དེ་ནས་སེངྒེ་རྣམ་བསྒྱིངས་པའི། ། ཞེས་པའི་སྐབས་ནས་དངོས་སུ་བསྟན་པའི་
མཐོང་ལམ་རྩེ་སྦྱོར་ཡིན་པའི་ཕྱིར། ཟེར་ན། མ་ཁྱབ་སྟེ། གཞུང་སྔ་ཕྱི་དེ་གཉིས་ཀའི་སྐབས་ནས་དངོས་སུ་
བསྟན་པའི་མཐོང་ལམ་གཉིས་མི་འགལ་པའི་ཕྱིར། ཁ་ཅིག ཐེག་ཆེན་མཐོང་ལམ་རྣམ་གྲོལ་ལམ་དེས། ཤེས་
སྒྲིབ་གཟུང་འཛིན་གྱི་རྣམ་པར་རྟོག་པ་བརྒྱ་ རྩ་ བརྒྱུད་ སྤངས་ཟིན་པར་ཐལ།འདིའི་ ཐད་ཀྱི་འགྲེལ་ པ་ལས།
གཟུང་བ་འཛིན་པའི་རྣམ་པར་རྟོག་པ་བརྒྱ་རྩ་བརྒྱད་སྤངས་པས། ཞེས་གསུངས་པའི་ཕྱིར། ཟེར་ན། སྐྱོན་
མེད་དེ། ཤེས་སྒྲིབ་ཀུན་བཏགས་ཀྱིས་བསྡུས་པ་རྣམས་སྤངས་པ་ལ་དགོངས་པའི་ཕྱིར།
༈ གཉིས་པ་ནི། དེ་ནས་སེངྒེ་རྣམ་བསྒྱིངས་པའི། ། ཞེས་སོགས་རྐང་པ་བཞི་གསུངས་ཏེ། དོན་ནི།
འགྲེལ་པར། མཐོང་བའི་ལམ་ཐོབ་པའི་རྣལ་འབྱོར་པ་དེ་ཉོན་མོངས་པ་དང་ཤེས་བྱའི་སྒྲིབ་པའི་འཇིགས་པ་
མེད་པའི་ཕྱིར། ཞེས་སོགས་གསུངས། འཕྲོས་ནི། བྱང་སེམས་དེ་རྣམ་པར་ཐར་པ་བརྒྱད་པོ་དེ་དག་དང་
མཐར་གྱིས་གནས་པའི་སྙོམས་པར་འཇུག་པ་དགུ་པོ་དེ་དག་རྣམ་པར་ཕྱེ་ཞིང་། སེངྒེ་རྣམ་པར་བསྒྱིངས་པའི་
ཏིང་ངེ་འཛིན་ལ་སྙོམས་པར་འཇུག་གོ ། ཞེས་སོགས་གསུངས་པ་ལས་འཕྲོས་སོ། ། འདིའི་སྐབས་སུ་གཉིས།
438

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
ཚིག་དོན་དང་། མཐའ་དཔྱད་པའོ། ། དང་པོ་ནི། བཤད་ཟིན་པའི་དེ་ནས་མཐོང་ལམ་རྩེ་སྦྱོར་ལ་གནས་
པའི་སེམས་དཔའ་ཆོས་ཅན། རང་གི་སྤངས་པ་ལ་དབང་བྱེད་པའི་བྱེད་ལས་ཁྱད་པར་ཅན་དང་ལྡན་པ་ཡིན་ཏེ།
མཉམ་གཞག་ཏུ་སེངྒེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་ཞུགས་ནས་དུས་ཕྱིས་རྗེས་ཐོབ་ཏུ་རྟེན་
ཅིང་འབྲེལ་བར་འབྱུང་བ་ཡན་ལག་བཅུ་གཉིས་ཀྱི་ལུགས་མཐུན་དང་ལུགས་མི་མཐུན་ལ་རྟོག་པར་བྱེད་པའི་
སེམས་དཔའ་ཡིན་པའི་ཕྱིར། །
༈ གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག རྟེན་འབྲེལ་ཡིན་ན། འབྲེལ་པ་
ཡིན་པས་ཁྱབ་ཟེར་ན། མྱུ་གུ་ཆོས་ཅན། དེར་ཐལ། དེའི་ཕྱིར། དེར་ཐལ། པ།ཞི་གྲུབ་པའི་ཕྱིར། ཁྱབ་སྟེ།
རྩ་ཤེས་ལས། གང་ཕྱིར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་པ། ། དེ་ཕྱིར་སྟོང་པ་མ་ཡིན་
པའི། ། ཆོས་འགའ་ཡོད་པ་མ་ཡིན་ནོ། ། ཞེས་གསུངས་པའི་ཕྱིར། ཁ་ཅིག རྟེན་འབྱུང་ཡིན་ན། འབྱུང་
བ་ཡིན་པས་ཁྱབ་ཟེར་ན། ནམ་མཁའ་ཆོས་ཅན། དེར་ཐལ། དེའི་ཕྱིར། དེར་ཐལ། སྔར་གྱི་ལུང་དེའི་ཕྱིར་
དང་། རྩ་ཤེའི་ཊཱིཀ་ཆེན་ལས་ཀྱང་གསུངས་པའི་ཕྱིར། ཁ་ཅིག རྟེན་འབྱུང་ཡིན་ན། བརྟེན་ནས་འབྱུང་བས་
ཁྱབ་ཟེར་ན། སྟོང་ཉིད་ཆོས་ཅན། དེར་ཐལ། དེའི་ཕྱིར། འདོད་ན། བརྟེན་ནས་སྐྱེ་བར་ཐལ་ལོ། ། ཁ་
ཅིག མ་རིག་པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པས་ཁྱབ་ཟེར་ན། ལས་འབྲས་ལ་རྨོངས་
པའི་མ་རིག་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་
ཡོད་པའི་ཕྱིར། དེར་ཐལ། ཀུན་ལས་བཏུས་པ་ལས། རྨོངས་པ་ནི་རྣམ་པ་གཉིས་ཏེ། འབྲས་བུའི་རྣམ་པར་
སྨིན་པ་ལ་རྨོངས་པ་དང་། དེ་ཁོ་ནའི་དོན་ལ་རྨོངས་པའོ། ། ཞེས་གསུངས་པའི་ཕྱིར། འདོད་མི་ནུས་སོ། །
ཁ་ཅིག མ་རིག་པ་ཡིན་ན། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་པས་ཁྱབ་ཟེར་ན།
འཕགས་པའི་རྒྱུད་ཀྱི་མ་རིག་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར།
དེར་ཐལ། དེ་ཡོད་པའི་ཕྱིར། དེར་ཐལ། དེའི་རྒྱུད་ལ་གང་ཟག་གི་བདག་འཛིན་ལྷན་སྐྱེས་ཡོད་པའི་ཕྱིར།
འདོད་མི་ནུས་ཏེ། འཕགས་པའི་རྒྱུད་ལ་ཡང་སྲིད་ཕྱི་མ་འཕེན་བྱེད་ཀྱི་ལས་གསར་དུ་གསོག་པའི་མ་རིག་པ་མེད་
པའི་ཕྱིར། ཁ་ཅིག ཉོན་མོངས་ཅན་མ་ཡིན་པའི་མ་རིག་པ་དེ། མ་རིག་པ་ཡིན་ཟེར་ན། དེ་མི་འཐད་པར་
ཐལ། མ་རིག་པ་ཡིན་ན། ཉོན་མོངས་ཅན་གྱི་མ་རིག་པ་ཡིན་དགོས་པའི་ཕྱིར། དེས་མཚོན་མཐའ་དཔྱོད་
གཞན་ཡང་ཤེས་པར་བྱའོ། །
༈ གཉིས་པ་རང་གི་ལུགས་ལ། ཡན་ལག་གཉིས་ཀྱི་འཇོག་ཚུལ་མདོར་བསྡུས་ཏེ་འཆད་པར་འདོད་
439

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་དེ་ལྟར་བཤད་པ་ལ་གསུམ། དབྱེ་བ་བྱེད་ལས་དང་བཅས་པ་བཤད་པ། བསྡུ་བ་བཤད་པ། ཚེ་དུ་ལ་
རྫོགས་པ་བཤད་པའོ། ། དང་པོ་ནི། མ་རིག་པ་ནས། རྒ་ཤིའི་བར་བཅུ་གཉིས་ཏེ། ཡན་ལག་དང་པོ་ལ་རྒྱུའི་
ཀུན་སློང་དང་དུས་ཀྱི་ཀུན་སློང་གི་མ་རིག་པ་གཉིས། གཉིས་པ་ལ་དགེ་མི་དགེ་མི་གཡོ་བའི་ལས་གསུམ། གསུམ་
པ་ལ་རྒྱུ་དུས་དང་འབྲས་དུས་ཀྱི་རྣམ་ཤེས་གཉིས། བཞི་བལ་ཚོར་འདུ་སོགས་མིང་དང་མེར་མེར་པོ་སོགས་
གཟུགས་ཏེ་མིང་གཟུགས་གཉིས། ལྔ་པར་མིག་ནས་ཡིད་ཀྱི་སྐྱེ་མཆེད་ཀྱི་བར་དྲུག དྲུག་པ་དེ་ལ་བརྟེན་པའི་
རེག་བྱ་དྲུག བདུན་པར་དེ་ལས་བྱུང་བའི་ཚོར་བ་དྲུག བརྒྱད་པ་ལ་འདོད་སྲེད་སྲིད་སྲེད་འཇིག་སྲེད་གསུམ།
དགུ་པ་ལ་འདོད་པ་ཉེར་ལེན་པ། དེ་བཞིན་དུ་ལྟ་བ་ཚུལ་ཞུགས་མཆོག་འཛིན་བདག་ཏུ་སྨྲ་བ་ཉེ་བར་ལེན་པ་སྟེ་
བཞི། བཅུ་པ་ནི་སྔར་གྱི་དེ་གསོས་བཏབ་ནས་ནུས་པ་མཐུ་ཅན་དུ་གྱུར་པའོ། ། བཅུག་གཅིག་པ་ནི། སྐྱེ་
གནས་སུ་ཉིང་མཚམས་སྦྱར་པའོ། ། བཅུ་གཉིས་པ་ནི་ཕུང་པོའི་རིགས་མཐུན་འདོར་བ་ན་ཚོད་གཞན་དུ་
འགྱུར་བའོ། ། དེ་ཡང་མ་རིག་པ། འདུ་བྱེད་ཀྱི་ལས། སྲེས་པ། ལེན་པ། སྲིད་ལས་ལྔ་ནི་རྒྱུ་དང་། འབྲས་
དུས་ཀྱི་རྣམ་ཤེས། མིང་གཟུགས། སྐྱེ་མཆེད་དྲུག རེག་པ། ཚོར་བ། སྐྱེ་བ། རྒ་ཤི་བདུན་ནི་འབྲས་བུ་ཡིན་
ལ། རྒྱུ་དེ་དག་གིས་འབྲས་བུ་དེ་རྣམས་ཇི་ལྟར་འཕེན་པ་དང་འགྲུབ་པ་ནི། ཡན་ལག་དང་པོ་མ་རིག་པའི་
དབང་གིས་གཉིས་པ་འདུ་བྱེད་ཀྱི་ལས་བསགས། ལས་དེ་ལ་རྒྱུ་དུས་ཀྱི་རྣམ་ཤེས་ཀྱི་སྟེང་དུ་ཡང་སྲིད་ཕྱི་མ་འགྲུབ་
རུང་གི་བག་ཆགས་བཞག བག་ཆགས་དེ་ལ་སྲེད་ལེན་གཉིས་ཀྱིས་གསོས་བཏབ་པས་ལས་དེ་ཡང་སྲིད་ཕྱི་མ་
བསྐྱེད་པའི་ནུས་པ་མཐུ་ཅན་དུ་གྱུར་པའི་སྲིད་ལས་སུ་གྲུབ། སྲིད་ལས་དེས་རྒྱུ་དུས་ཀྱི་རྣམ་ཤེས་དེ་མངལ་དུ་ཉིང་
མཚམས་སྦྱར་མ་ཐག་ཏུ་འབྲས་དུས་ཀྱི་རྣམ་ཤེས་སོང་བ་དང་མཉམ་དུ་སྐྱེ་བ་གྲུབ། དེའི་ཚེ་མིང་གཟུགས་ཀྱི་འགོ་
བརྩམས་པ་ནས་ཚོར་བའི་བར་དང་སྐྱེ་རྒ་ཡང་རིམ་གྱིས་གྲུབ་བོ། །
༈ གཉིས་པ་བསྡུ་བ་ལ་གཉིས་ཏེ། ཉོན་མོངས་ཀྱི་བསྡུ་བ་དང་། རྒྱུ་འབྲས་ཀྱི་བསྡུ་བའོ། ། མ་རིག་པ་
སྲེད་ལེན་གསུམ་ནི་ཉོན་མོངས་ཀྱི་ཀུན་ནས་ཉོན་མོངས་པར་འདུ། འདུ་བྱེད་དང་སྲིད་ལས་གཉིས་ལས་ཀྱི་ཀུན་
ནས་ཉོན་མོངས་པར་འདུ། ལྷག་མ་བདུན་ནི་གཞིའི་ལན་ནས་ཉོན་མོངས་པར་འདུའོ། ། གཉིས་པ་རྒྱུ་འབྲས་
ཀྱི་བསྡུ་བ་ནི། མ་རིག་པ་དང་འདུ་བྱེད་རྒྱུ་དུས་ཀྱི་རྣམ་ཤེས་གསུམ་ནི་འཕེན་བྱེད་ཀྱི་རྒྱུ་དང་། འབྲས་དུས་ཀྱི་
རྣམ་ཤེས་ནས་ཚོར་བའི་བར་ནི་དེས་འཕངས་པའི་འབྲས་བུ་ཡིན། སྲེད་ལེན་སྲིད་པ་གསུམ་ནི་འགྲུབ་བྱེད་ཀྱི་རྒྱུ་
དང་། སྐྱེ་བ་དང་རྒ་ཤི་གཉིས་པོ་དེས་འཕངས་པའི་འབྲས་བུའོ། ། འཕངས་པའི་དོན་ནི་མ་རིག་པས་ཀུན་ནས་
བསླངས་ཏེ་འདུ་བྱེད་ཀྱིས་ལས་བསགས་པའི་བག་ཆགས་རྒྱུ་དུས་ཀྱི་རྣམ་ཤེས་ཀྱི་སྟེང་དུ་བསྒོས་པའི་ཚུལ་གྱིས་མིང་
44}

༄༅། །མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
གཟུགས་ནས་ཚོར་བའི་བར་འགྲུབ་རུང་དུ་བྱས་པའི་དོན་ནོ། ། གྲུབ་པའི་དོན་ཡང་སྔར་འཕགས་པ་དེ་ཉིད་ཇི་
ལྟ་བ་བཞིན་དུ་གྲུབ་པར་བྱས་པའོ། །
༈ གསུམ་པ་ཚེ་དུ་ལ་རྫོགས་པ་ནི། བཅུ་གཉིས་པོ་དེ་མྱུར་ན་ཚེ་གཉིས་ལ་རྫོགས་ནུས་ཤིང་། བུལ་ཡང་
ཚེ་གསུམ་ལས་མི་འགྱང་བར་རྫོགས་ནུས་སོ། ། ཇི་ལྟར་བུལ་ཡང་ཚེས་གསུམ་དུ་མ་ངེས་པའི་སྐྱོན་མེད་དེ།
འཕེན་བྱེད་དང་འཕངས་པའི་འབྲས་བུའི་པང་དུ་ཚེ་དུ་མས་ཆོད་པ་ཡོད་ཀྱང་རྟེན་འབྲེལ་གཞན་གྱི་ཚེ་ཡིན་གྱི།
རྟེན་འབྲེལ་ཚར་གཅིག་གི་དབང་དུ་བྱས་པའི་ཚེ་མ་ཡིན་པའི་ཕྱིར། མྱུར་ཡང་ཚེ་གཅིག་ཁོ་ན་ལ་རྫོགས་པ་ནི་མི་
སྲིད་དེ། འདི་དག་ཚེ་སྔ་མ་ལ་བསགས་པའི་ལས་ལ་བརྟེན་ནས་སྐྱེ་བ་ཕྱི་མ་ལེན་པའི་རྒྱུ་འབྲས་ཀྱི་དབང་དུ་བྱས་
པ་ཡིན་པའི་ཕྱིར། འོ་ན། མདོ་ལས། གོ་རིམ་བཤད་པ་དང་འགལ་ལོ་ཞེ་ན། མི་འགལ་ཏེ། མདོ་ལས་བཤད་
པ་ནི་སྔ་མ་ལས་ཕྱི་མ་འབྱུང་བའི་རྟེན་འབྲེལ་གྱི་རིམ་པ་གཞན་གྱི་དབང་དུ་བྱས་ལ། འདིར་སྲེད་ལེན་སྲིད་པ་
གསུམ་གོང་དུ་བླངས་པ་ནི་གང་ཟག་གཅིག་སྲིད་པར་སྐྱེ་བ་ལེན་པའི་རྒྱུ་འབྲས་ཚར་གཅིག་གི་དབང་དུ་བྱས་པ་
ཡིན་པའི་ཕྱིར། འོ་ན། བྱང་སེམས་མཐོང་ལམ་པས་རྟེན་འབྲེལ་ཡན་ལག་བཅུ་གཉིས་ལ་ལུགས་མཐུན་ལུགས་
མི་མཐུན་དུ་རྟོགས་ཚུལ་གང་ཞེ་ན། བྱང་སེམས་དེ་ཆོས་ཅན། ཁྱོད་ཀྱི་རྟེན་འབྲེལ་ལུགས་མཐུན་མི་མཐུན་དུ་
རྟོགས་ཚུལ་ཡོད་དེ། མཉམ་གཞག་སེངྒེ་རྣམ་པར་བསྒྱིངས་པའི་ཏིང་ངེ་འཛིན་ལས་ལངས་རྗེས་སུ་མ་རིག་པའི་
རྐྱེན་གྱིས་འདུ་བྱེད་འབྱུང་བ་ནས། སྐྱེ་བའི་རྐྱེན་གྱིས་རྒ་ཤི་འབྱུང་བའི་བར་ཉོན་མོངས་ཕྱོགས་ཀྱི་རྟེན་འབྲེལ་
ལུགས་མཐུན་དང་། མ་རིག་པ་འགགས་པས་འདུ་བྱེད་འགག་པ་ནས་སྐྱེ་བ་འགགས་པས་རྒ་ཤི་འགག་པའི་བར་
རྣམ་བྱང་ཕྱོགས་ཀྱི་རྟེན་འབྲེལ་ལུགས་མཐུན་དང་། ཡང་རྒ་ཤི་སྐྱེ་བ་ལས་འབྱུང་བ་ནས་འདུ་བྱེད་མ་རིག་པ་ལས་
འབྱུང་བའི་བར་གྱི་ཉོན་མོངས་ཕྱོགས་ཀྱི་རྟེན་འབྲེལ་ལུགས་མཐུན་དང་། རྒ་ཤི་འགགས་པས་མ་རིག་པ་འགག་
པའི་བར་རྣམ་བྱང་ཕྱོགས་ཀྱི་རྟེན་འབྲེལ་ལུགས་མི་མཐུན་ལ་རྟོགས་པར་བྱེད་པའི་ཕྱིར། །
༈ གསུམ་པ་རྩོད་པ་སྤོང་བ་ལ། ཁ་ཅིག གཞི་གྲུབ་ན་རྟེན་འབྲེལ་ཡིན་དགོས་པར་ཐལ། དམ་
བཅའ་འཐད་པའི་ཕྱིར། འདོད་ན། དེ་ཡིན་ན། རང་བཞིན་གྱིས་སྟོང་པ་ཡིན་དགོས་པར་ཐལ། འདོད་པའི་
ཕྱིར། ཁྱབ་སྟེ། དེ་ཕྱིར་སྟོང་པ་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། ཞེས་གསུངས་པའི་ཕྱིར།
ན་མ་ཁྱབ་སྟེ། དེ་ནི་བདེན་པས་སྟོང་པ་ལ་དགོངས་པའི་ཕྱིར། འདོད་མི་ནུས་སོ། ། ཁ་ཅིག འཕགས་པའི་
རྒྱུད་ལ་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡོད་པར་ཐལ། དེའི་རྒྱུད་ལ་མ་རིག་པ་ཡོད་པའི་
ཕྱིར། ཟེར་ན། མ་ཁྱབ། འདོད་མི་ནུས་ཏེ། དེའི་རྒྱུན་ལ་འཕེན་བྱེད་ཀྱི་ལས་གསར་དུ་གསོག་པའི་མ་རིག་པ་
441

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་པའི་ཕྱིར། དེར་ཐལ། རྟེན་འབྲེལ་མདོ་འབྲེལ་ལས། བདེན་པ་མཐོང་ལ་འཕེན་པ་མེད། ། ཅེས་
གསུངས་པའི་ཕྱིར། ཁ་ཅིག ཡན་ལག་བཅུ་གཉིས་ཀྱི་ཐོག་མའི་མ་རིག་པ་ལ་མ་རིག་པ་ཀུན་བཏགས་ཡོད་པར་
ཐལ། འཁོར་བའི་རྩ་བར་གྱུར་པའི་མ་རིག་པ་ཀུན་བཏགས་ཡོད་པའི་ཕྱིར། དེར་ཐལ། འཁོར་བར་འཕེན་
བྱེད་ཀྱི་ལས་ཀུན་ནས་སློང་ བའི་ མ་ རིག་ པ་ ཀུན་བཏགས་ཡོད་པའི་ཕྱིར། ཟེར་ན། མ་ཁྱབ། ཁ་ ཅིག
འཕགས་པའི་རྒྱུད་ལ་ཡན་ལག་གཉིས་པ་འདུ་བྱེད་ཀྱི་ལས་ཡོད་པར་ཐལ། དེའི་རྒྱུད་ལ་ཟག་བཅས་ཀྱི་ལས་ཡོད་
པའི་ཕྱིར་ན་མ་ཁྱབ། འདོད་མི་ནུས་ཏེ། དེའི་རྒྱུད་ལ་ཡན་ལག་དང་པོའི་མ་རིག་པ་མེད་པའི་ཕྱིར། ཁྱབ་སྟེ།
དེ་ལ་བརྟེན་ནས་ཡན་ལག་གཉིས་པ་འདུ་བྱེད་ཀྱི་ལས་གསོག་དགོས་པའི་ཕྱིར། དེས་ན་ཡན་ལག་དང་པོ་གཉིས་
སོ་སྐྱེའི་རྟེན་ཁོ་ན་ལ་གསོག་པ་ཡིན་ནོ། ། ཁ་ཅིག རྟེན་འབྲེལ་ཡན་ལག་བཅུ་གཉིས་པོ་སྒོམ་པའི་འཕགས་པ་
ཡོད་པར་ཐལ། དེ་ལུགས་མཐུན་དང་ལུགས་མི་མཐུན་དུ་སྒོམ་པའི་འཕགས་པ་ཡོད་པའི་ཕྱིར། ན་མ་ཁྱབ།
རྟགས་དེར་ཐལ། དེ་ལྟར་སྒོམ་པའི་བྱང་སེམས་མཐོང་ལམ་པ་ཡོད་པའི་ཕྱིར། འདོད་མི་ནུས་ཏེ། མ་རིག་པ་
སྒོམཔའི་འཕགས་པ་མེད་པའི་ཕྱིར། དེར་ཐལ། མ་རིག་པ་སྒོམ་པ་ལ་དགོས་པ་མེད་པའི་ཕྱིར། ཁ་ཅིག
ཡན་ལག་བཅུ་གཉིས་པོ་བུ་ལ་ན་ཚེ་གསུམ་ལ་ངེས་པར་རྫོགས་ནུས་པ་མི་འཐད་པར་ཐལ། དེ་ཚེ་བཞི་ལ་རྫོགས་
དགོས་པ་ཞིག་ཡོད་པའི་ཕྱིར། དེར་ཐལ། དཔེར་ན། མིའི་རྟེན་ཞིག་ལ་མ་རིག་པས་ཀུན་ནས་བསླངས་ཏེ་ལས་
བསགས། ལས་དེ་ལ་སྲེད་ལེན་གཉིས་ཀྱིས་གསོས་མ་བཏབ་པར་ལྷར་སྐྱེ་བ་བླངས། རྟེན་དེ་ལ་སྲིད་པས་གསོས་
བཏབ་ཀྱི་ལེན་པས་གསོས་མ་བཏབ་པར་ཡང་མིར་སྐྱེ་བ་བླངས། རྟེན་དེ་ལ་ལེན་པས་གསོས་བཏབ་ནས་ལྷར་སྐྱེ་
བ་ལེན་པ་ཞིག་ཡོད་པའི་ཕྱིར། དེར་ཐལ། དེ་ལྟར་འདོད་པའི་ལུགས་ཞིག་ཡོད་པའི་ཕྱིར། ཟེར་ན། མ་ཁྱབ་
སྟེ། རྗེ་ཉིད་ཀྱི་དེ་མི་བཞེད་པའི་ཕྱིར། རྒྱས་པར་ནི་གཞན་དུ་ཤེས་དགོས་སོ། །
༈ གསུམ་པ་སྒོམ་ལམ་རྩེ་སྦྱོར་བཤད་པ་ལ་གསུམ། གཉེན་པོ་སྒོམ་ལམ་བཤད་པ་དང་། སྤང་བྱ་རྟོག་
པ་བཤད་པ་དང་། སྤང་བྱ་དེ་སྤངས་པའི་ཕན་ཡོན་བཤད་པའོ། ། དང་པོ་ནི། འགོག་དང་བཅས་པའི་
སྙོམས་འཇུག་དགུར། ། ཞེས་པ་ནས། འགོག་པའི་བར་དུ་མི་འདྲར་འགྲོར། ། ཞེས་པའི་བར་གསུངས་ཏེ།
དོན་ནི། འགྲེལ་པ་ལས། བྱང་ཆུབ་སེམས་དཔའ་རྣམས་ནི་བསམ་གཏན་དང་པོ་ནས་བཟུང་སྟེ་འགོག་པའི་
བར་དུ་སོང་ནས། དེའི་འོག་ཏུ་འགོག་པ་ནས་བཟུང་སྟེ་བསམ་གཏན་དང་པོའི་བར་དུ་འོངས་ཏེ། ཞེས་པ་ནས།
སྒོམ་པའི་ལམ་ཡིན་ནོ། ། ཞེས་པའི་བར་གསུངས། འཕྲོས་ནི། རབ་འབྱོར་བྱང་ཆུབ་སེམས་དཔའ་སེམས་
དཔའ་ཆེན་པོའི་ཏིང་ངེ་འཛིན་སེངྒེ་རྣམ་པར་བསྒྱིངས་པ་དང་གང་ཞེ་ན། རབ་འབྱོར་འདི་ལ་བྱང་ཆེན་འདོད་
442

༄༅། ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
པས་དབེན་པའི་སྡིག་ཏོ་མི་དགེ་བའི་ཆོས་ཀྱིས་བདེན་པ། རྟོག་པ་དང་བཅས་དཔྱོད་པ་དང་བཅས་པ། དབེན་
པ་ལས་སྐྱེས་པའི་དགའ་བ་དང་། ཞེས་སོགས་ལས་འཕྲོས་སོ། ། འདི་ལ་གཉིས། ཚིག་དོན་དང་། མཐའ་
དཔྱད་པའོ། ། དང་པོ་ནི། ས་བརྒྱད་པ་བའི་རྒྱུད་ཀྱི་སེངྒེ་རྣམ་པར་བསྒྱིངས་པའི་སྙོམས་འཇུག་ཆོས་ཅན།
ཐོག་ཞལ་སྙོམས་འཇུག་གི་སྦྱོར་བ་ཡིན་ཏེ། ཐོང་རྒལ་གྱི་དངོས་གཞིའི་སྔོན་འགྲོ་འགོག་པ་དང་བཅས་པའི་
སྙོམས་འཇུག་དགུ་པོར་བར་དུ་གང་ཡང་མ་བཅུག་པར་ལུགས་མཐུན་ལུགས་མི་མཐུན་རྣམ་པ་གཉིས་སུ་ཡར་སོང་
ཞིང་། མར་འོང་ནས་སྙོམས་པར་འཇུག་པའི་མངོན་རྟོགས་མདོར་བཤད་པ་དེ་ཡིན་པའི་ཕྱིར། ས་བརྒྱད་པ་
བའི་རྒྱུད་ཀྱི་མཉམ་གཞག་མ་ཡིན་པའི་འདོད་པ་གཏོགས་པ་སྟེ། དེའི་སས་བསྡུས་པའི་རྣམ་པར་ཤེས་པས་ས་
མཚམས་བཟུང་སྟེ་རང་ལ་འདོད་སེམས་སྤེལ་བའི་སྙོམས་དེ་ཆོས་ཅན། ཐོད་རྒལ་དུ་ནི་སྙོམས་པར་འཇུག་པའི་
དངོས་གཞི་ཡིན་ཏེ། སྦྱོར་བ་སེངྒེ་རྣམ་བསྒྱིངས་སྔོན་དུ་བཏང་ནས་དང་པོར་འགོག་པ་ལ་སྙོམས་པར་འཇུག
དེ་ལས་ལངས་པ་དང་འདོད་སེམས་མངོན་སུམ་དུ་བྱེད། དེ་ཡང་འགོག་པ་གཅིག་པུ་བརྒལ་ནས་སྲིད་རྩེ་དང་།
དེ་ནས་འདོད་སེམས། དེ་ནས་འགོག་པ་དང་སྲིད་རྩེ་གཉིས་ཞེས་བརྒལ་ནས་ཅི་ཡང་མེད་དང་། དེ་ནས་ཡང་
འདོད་སེམས། དེ་ལྟར་གསུམ་བརྒལ་ནས་རྣམ་ཤེས་མཐས་ཡས་དང་། དེ་ནས་ཡང་འདོད་སེམས། དེ་ཁར་
བཞི་བརྒལ་ནས་ནམ་མཁའ་མཐའ་ཡས་དང་། ཡང་འདོད་སེམས། དེ་ལྟར་ལྔ་བརྒལ་ནས་བསམ་གཏན་བཞི་
པདང་འདོད་སེམས། དེ་ལྟར་དྲུག་བརྒལ་ནས་བསམ་གཏན་གསུམ་པ་དང་འདོད་སེམས། དེ་ལྟར་བདུན་
བརྒལ་ནས་བསམ་གཏན་གཉིས་པ་དང་འདོད་སེམས། དེ་ལྟར་བརྒྱད་བརྒལ་ནས་བསམ་གཏན་དང་པོ་ལ་
སྙོམས་པར་འཇུག་དེ་ལས་ལངས་ནས་འདོད་སེམས་མངོན་དུ་བྱེད་པའི་ཐེག་ཆེན་གྱི་སྒོམ་ལམ་ཡིན་པའི་ཕྱིར།
ས་བརྒྱད་པ་བའི་རྒྱུད་ཀྱི་ཐོད་རྒལ་སྙོམས་འཇུག་གི་ཏིང་ངེ་འཛིན་ཆོས་ཅན། སྒོམ་ལམ་རྩེ་སྦྱོར་གྱི་རང་བཞིན་
ཐོད་རྒལ་གྱི་སྙོམས་འཇུག་ཅེས་བྱ་སྟེ། འགོག་པ་དང་བཅས་པའི་སྙོམས་འཇུག་དགུའི་བར་དུ་འདོད་སེམས་སྦྲེལ་
ཏེ་སྤྲེལ་གཞི་དང་སྤེལ་ཆོས་མི་འདྲ་བ་སྤེལ་ནས་འགྲོ་བའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར།
༈ གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག ཐོད་རྒལ་གྱི་སྙོམས་འཇུག་ཡིན་
ན། ཐེག་ཆེན་གྱི་མཁྱེན་པ་ཡིན་པས་ཁྱབ་ཟེར་ན། ཕྱིར་མི་འོང་གི་རྒྱུད་ཀྱི་སྙོམས་འཇུག་ཆོས་ཅན། དེར་ཐལ།
དེའིཕྱིར། དེར་ཐལ ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེའི་རྒྱུད་ལ་བསམ་
གཟུགས་ཟག་མེད་ལ་ཐག་བཅས་སྤེལ་བའི་ཐོད་རྒལ་གྱི་སྙོམས་འཇུག་ཡོད་པའི་ཕྱིར། དེར་ཐལ། མཛོད་ལས།
ས་བརྒྱད་རྣམ་གཉིས་འབྲེལ་བ་དང་། ། གཅིག་རྒལ་སོང་ཞིང་འོང་ནས་ནི། ། རིས་མི་མཐུན་པ་གསུམ་པར་
443

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྲོ། ། ཞེས་གསུངས་པའི་ཕྱིར། འདོད་མི་ནུས་སོ། ། ཁ་ཅིག སྤེལ་གཞི་དང་སྤེལ་ཆོས་མི་འདྲ་བར་སྤེལ་
ནས་སྙོམས་པར་འཇུག་པའི་སྙོམས་འཇུག ཐོད་རྒལ་གྱི་དངོས་གཞིའི་མཚན་ཉིད་ཟེར་ན། ཕྱིར་མི་འོང་གི་
རྒྱུད་ཀྱི་བསམ་གཏན་སྤེལ་སྒོམ་དུ་གྱུར་པའི་སྙོམ་འཇུག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
འདོད་མི་ནུས་ཏེ། བསམ་གཏན་སྤྲེལ་སྒོམ་ཡིན་པའི་ཕྱིར། ཁ་ཅིག མཐར་གནས་སྙོམས་འཇུག་དགུ་ལ་སྤེལ་
གཞི་སྤེལ་ཆོས་མི་འདྲ་བར་སྤེལ་ནས་སྙོམས་པར་འཇུག་པའི་སྙོམས་འཇུག ཐོད་རྒལ་གྱི་དངོས་གཞིའི་མཚན་
ཉིད་ཟེར་ན། བྱང་སེམས་འཕགས་པའི་རྒྱུད་ཀྱི་བསམ་གཟུགས་བརྒྱུད་སྤེལ་གཞིར་བྱས་ནས་འགོག་པ་སྤེལ་ཆོས་
སུ་བྱས་པའི་ཐོད་རྒལ་གྱི་དངོས་གཞི་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ།
ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེའི་རྒྱུད་ལ་ཡར་འོང་བསམ་གཟུགས་བརྒྱད་
ལ་འགོག་པ་སྤེལ་པའི་ཐོད་རྒལ་གྱི་དངོས་གཞི་གཅིག་ཡོད་པའི་ཕྱིར། དེར་ཐལ། འགོག་པ་སྤེལ་ཆོས་སུ་བྱས་
པའི་ཐོག་རྒལ་གྱི་དངོས་གཞི་གཅིག་ཡོད་པའི་ཕྱིར། འདོད་མི་ནུས་ཏེ། མཐར་གནས་སྙོམས་འཇུག་དགུ་ལ་
སྤེལ་གཞིར་མ་བྱས་པའི་ཕྱིར། ཁ་ཅིག ཏིང་ངེ་འཛིན་ལ་རིམ་པ་འཆོལ་བར་འཇུག་པའི་སྙོམས་འཇུག་ཡིན་ན།
ཐོད་རྒལ་གྱི་དངོས་གཞི་ཡིན་པས་ཁྱབ་ཟེར་ན། དེ་མི་འཐད་པར་ཐལ། ཏིང་ངེ་འཛིན་ལ་རིམ་པ་འཆོལ་བར་
འཇུག་པའི་ཕྱི་རོལ་པ་ཡོད་པའི་ཕྱིར། དེར་ཐལ། བསམ་གཟུགས་བརྒྱད་ལ་རིམ་པ་འཆོལ་བར་འཇུག་པའི་ཕྱི་
རོལ་པ་ཡོད་པའི་ཕྱིར། ཁ་ཅིག བྱང་སེམས་སྒོམ་ལམ་པའི་རྒྱུད་ཀྱི་མཐར་གནས་སྙོམས་འཇུག་དགུ་ལ་སྤེལ་
གཞི་སྤེལ་ཆོས་མ་འདྲ་བ་མ་སྤེལ་བར་ལུགས་མཐུན་དུ་སྙོམས་པར་འཇུག་པའི་སྙོམས་འཇུག་དེ། ཐོད་རྒལ་གྱི་
དངོས་གཞི་ཆུང་ངུ་ཡིན་ཟེར་ན། དེ་ཆོས་ཅན། ཁྱོད་སྤེལ་གཞི་སྤེལ་ཆོས་མི་འདྲ་བར་སྤེལ་བའི་སྙོམས་འཇུག་
ཡིན་པར་ཐལ། ཐོད་རྒལ་གྱི་དངོས་གཞི་ཡིན་པའི་ཕྱིར། ཁྱབ་སྟེ། རྩ་བར། མི་འདྲར་འགྲོ། ཞེས་གསུངས་
པའི་ཕྱིར། འདོད་མི་ནུས་སོ། ། ཁ་ཅིག ཐོད་རྒལ་གྱི་དངོས་གཞི་ཆུང་དུ་མེད་ཟེར་ན། རེ་ཞིག་དེ་མི་འཐད་
པར་ཐལ། ཐོད་རྒལ་གྱི་དངོས་གཞི་འབྲིང་དང་ཆེན་པོ་ཡོད་པའི་ཕྱིར། དེར་ཐལ། ཐོད་རྒལ་གྱི་དངོས་གཞི་
གོང་ནས་གོང་དུ་འཕེལ་བ་གཅིག་ཡོད་པའི་ཕྱིར། གཞན་ཡང་། ཐོད་རྒལ་གྱི་དངོས་གཞི་ཆུང་ངུ་ཡོད་པར་ཐལ།
ཐོད་རྒལ་གྱི་དངོས་གཞི་ཐོབ་མ་ཐག་པ་གཅིག་ཡོད་པའི་ཕྱིར། ཁ་ཅིག རྩོམ་པ་དང་པོའི་དབང་དུ་བྱས་པའི་
ཐོད་རྒལ་ཆེན་པོའི་དངོས་གཞི་ཡོད་ཟེར་ན། དེ་མི་འཐད་པར་ཐལ། དེའི་དབང་དུ་བྱས་པའི་ཐོད་རྒལ་གྱི་
དངོས་གཞི་ཡིན་ན། ཐོད་རྒལ་ཆུང་ངུའི་དངོས་གཞི་ཡིན་དགོས་པའི་ཕྱིར། ཁ་ཅིག ཡར་འོང་བསམ་
གཟུགས་བརྒྱད་ལ་འདོད་སེམས་སྤེལ་པའི་ཐོད་རྒལ་གྱི་དངོས་གཞི་མེད་ཟེར་ན། དེ་ཡོད་པར་ཐལ། ཏིང་ངེ་
444

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
འཛིན་ལ་རྩལ་བྱང་ནས་ཡར་འོང་བསམ་གཏན་བཞི་ལ་འདོད་སེམས་སྤེལ་བའི་ཐོད་རྒལ་གྱི་དངོས་གཞི་ཡོད་པའི་
ཕྱིར། དེར་ཐལ། གསེར་འཕྲེང་ལས། དབང་ཐོབ་པ་རྣམས་ཀྱི་དགའ་མགུར་ཞུགས་པས་ཆོག་པའི་ཕྱིར།
འདི་མི་མཚོན་པ་ཙམ་དུ་སེམས་སོ། ། ཞེས་གསུངས་པའི་ཕྱིར། ཁ་ཅིག སངས་རྒྱས་འཕགས་པའི་རྒྱུད་ལ་
མཐར་གནས་སྙོམས་འཇུག་དགུ་ལ་འདོད་སེམས་སྤེལ་བའི་ཐོད་རྒལ་གྱི་དངོས་གཞི་ཡོད་ཟེར་ན། དེ་མེད་པར་
ཐལ། སངས་རྒྱས་འཕགས་པའི་རྒྱུད་ལ་མཉམ་པར་མ་བཞག་པའི་འདོད་སེམས་མེད་པའི་ཕྱིར། དེར་ཐལ།
དེའི་རྒྱུད་ལ་མཉམ་པར་བཞག་པའི་སེམས་དཔའི་ཕྱིར། ཁ་ཅིག སངས་རྒྱས་འཕགས་པའི་རྒྱུད་ལ་བསམ་
གཏན་དང་པོ་ལས་ལངས་རྗེས་སུ་འགོག་པ་ལ་སྙོམས་པར་འཇུག་པའི་སྙོམས་འཇུག་ཡོད་ཟེར་ན། དེ་མི་འཐད་
པར་ཐལ། སངས་རྒྱས་འཕགས་པའི་རྒྱུད་ལ་མཉམ་གཞག་ལས་ལངས་པའི་ཤེས་པ་མེད་པའི་ཕྱིར་ཏེ། དེའི་
རྒྱུད་ཀྱི་ཤེས་པ་ཡིན་ན། སྟོང་ཉིད་ལ་མཉམ་པར་བཞག་པའི་ཤེས་པ་ཡིན་དགོས་པའི་ཕྱིར། ཁ་ཅིག དམན་
ལམ་སྔོན་དུ་མ་སོང་བའི་བྱང་སེམས་ལྔ་བ་པའི་རྒྱུད་ལ་མཐར་གནས་སྙོམས་འཇུག་དགུ་ལ་འདོད་སེམས་སྤེལ་བའི་
ཐོད་རྒལ་གྱི་དངོས་གཞི་མེད་ཟེར་ན། དེ་ཡོད་པར་ཐལ། མཐར་གནས་སྙོམས་འཇུག་དགུ་ཐོབ་པའི་དེ་ཡོད་
པའི་ཕྱིར། དེར་ཐལ། ཏིང་ངེ་འཛིན་གྱི་སྒོ་བརྒྱ་ཕྲག་དུ་མ་ལ་སྙོམས་པར་འཇུག་པའི་དེ་ཡོད་པའི་ཕྱིར། དེར་
ཐལ། ཡོན་ཏན་བརྒྱ་ཕྲག་བཅུ་གཉིས་སོགས་ཐོབ་པའི་དམན་ལམ་སྔོན་དུ་མ་སོང་བའི་ས་དང་པོ་པ་སོགས་ཡོད་
པའི་ཕྱིར། ཁ་ཅིག ཡར་འོང་མཐའི་འགོག་པ་ལས་ལངས་རྗེས་སུ་སྲིད་རྩེར་ནུད་ཆུང་བྱེད་པའི་དོན་ནི།
འགོག་པ་ལ་འགོག་པ་སྤེལ་བའི་ཆེད་དུ་ཡིན་ཟེར་ན། འོ་ན། འགོག་པ་ལ་འགོག་པ་སྤེལ་བའི་ཐོད་རྒལ་གྱི་
དངོས་གཞི་གཅིག་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། སྤྲེལ་གཞི་སྤེལ་
ཆོས་མི་འདྲ་བ་སྤེལ་བའི་སྙོམས་འཇུག་ཡིན་པར་ཐལ། ཐོད་རྒལ་གྱི་དངོས་གཞི་ཡིན་པའི་ཕྱིར། འདོད་མི་ནུས་
༈ གཉིས་པ་རང་ལུགས་ལ། ཐོད་རྒལ་གྱི་དངོས་གཞི་འདྲེན་བྱེད་ཀྱི་རིགས་སུ་གནས་ཤིང་། ཏིང་ངེ་
འཛིན་ལ་རིམ་པ་མ་འཆོལ་བར་འཇུག་པའི་སྙོམས་འཇུག ཐོད་རྒལ་གྱི་སྦྱོར་བའི་མཚན་ཉིད། རང་འདྲེན་
བྱེད་ཀྱི་ཐོད་རྒལ་གྱི་སྦྱོར་བས་དྲངས་པའི་སྒོ་ནས་ཏིང་ངེ་འཛིན་ལ་སྤེལ་གཞི་སྤེལ་ཆོས་མི་འདྲ་བར་འཇུག་པའི་
རིགས་སུ་གནས་པའི་སྙོམས་འཇུག ཐོད་རྒལ་གྱི་དངོས་གཞིའི་མཚན་ཉིད། སྐབས་འདིར་བསྟན་པའི་ཐོད་
རྒལ་གྱི་སྙོམས་འཇུག་དེ་ལ། ཡར་འོང་བསམ་གཟུགས་བརྒྱད་ལ་འགོག་པ་སྤེལ་བའི་ཐོད་རྒལ་གྱི་དངོས་གཞི་
དང་། མར་འོང་མཐར་གནས་སྙོམས་འཇུག་དགུ་ལ། འདོད་སེམས་སྤེལ་བའི་དེ་གཉིས་ཡོད་ལ། དེ་ཡང་རྩ་
445

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚིག་གི་རྐང་པ་དང་པོ་གཉིས་ཀྱི་ཐོད་རྒལ་གྱི་སྦྱོར་བ་སེངྒེ་རྣམ་བསྒྱིངས་དང་། རྐང་པ་ལྷག་མ་རྣམས་ཀྱིས་མར་
འོང་མཐར་གནས་སྙོམས་འཇུག་དེ་དགུ་ལ་འདོད་སེམས་སྤེལ་བའི་ཐོད་རྒལ་གྱི་དངོས་གཞི་དངོས་སུ་བསྟན་ནས།
བར་དུ་གང་ཡང་མ་བཅུག་པའི་ཡར་སོང་གཅིག་དང་། ཡར་འོང་བསམ་གཟུགས་བརྒྱད་ལ་འགོག་པ་སྤེལ་བའི་
ཐོད་རྒལ་གཉིས་དོན་གྱིས་བསྟན་ཏེ། དེས་ན། ཡར་འོང་བསམ་གཟུགས་བརྒྱད་ལ་འགོག་པ་སྤེལ་ཆོས་སུ་བྱས་
པའི་བྱང་སེམས་སྒོམ་ལམ་པའི་རྒྱུད་ཀྱི་སྙོམས་འཇུག་དེ། སྐབས་འདིར་བསྟན་པའི་ཡར་འོང་ཐོད་རྒལ་གྱི་དངོས་
གཞིའི་མཚན་ཉིད། ཡར་འོང་འགོག་པ་ལས་ལངས་རྗེས་སུ་སྲིད་རྩེ་ལ་ནུད་ཆུང་བྱེད་པའི་རྒྱུ་མཚན་ཡོད་དེ།
རྩོམ་པ་དང་པོའི་སྐབས་འདིར་ཡར་འོང་འགོག་པ་ལས་ལངས་རྗེས་སུ་ཏིང་ངེ་འཛིན་ལ་ཚུལ་དེ་ཙམ་མ་བྱུང་བའི་
དབང་གིས་དེའི་དེ་མ་ཐག་སེམས་རགས་པ་འདོད་སེམས་མངོན་དུ་བྱེད་མི་ནུས་པའི་ཕྱིར། དེ་ལྟར་ཡིན་ཏེ།
ཏིང་ངེ་འཛིན་ལ་རྩལ་མ་བྱུང་བས་སེམས་ཞིབ་མཐར་ཐུག་པའི་འགོག་པ་ལ་མཉམ་པར་གཞག་པའི་མཉམ་བཞག་
དེ་མ་ཐག་སེམས་མ་ཞི་བ་འདོད་སེམས་མངོན་དུ་བྱེད་པར་མི་ནུས་པའི་ཕྱིར། མར་འོང་མཐར་གནས་སྙོམས་
འཇུག་དགུ་ལ་འདོད་སེམས་སྤེལ་ནས་སྙོམས་པར་འཇུག་པའི་བྱང་སེམས་སྒོམ་ལམ་པའི་རྒྱུད་ཀྱི་སྙོམས་འཇུག
སྐབས་འདིར་དངོས་སུ་བསྟན་པའི་མར་འོང་ཐོད་རྒལ་གྱི་དངོས་གཞིའི་མཚན་ཉིད།
༈ གསུམ་པ་རྩོད་པ་སྤོང་པ་ལ། ཁ་ཅིག ཐོད་རྒལ་གྱི་དངོས་གཞི་ལ་ཆུང་འབྲིང་ཆེན་པོའི་རྣམ་གཞག་
མི་འཐད་པར་ཐལ། ཐོད་རྒལ་གྱི་དངོས་གཞི་ལ་ཆུང་ངུ་མེད་པའི་ཕྱིར། དེར་ཐལ། དེ་ཡོད་ན་བྱང་སེམས་
སྒོམ་ལམ་པའི་རྒྱུད་ཀྱི་མཐར་གནས་སྙོམས་འཇུག་དགུ་ལ་སྤྲུལ་གཞི་སྤེལ་ཆོས་མི་འདྲ་བ་མ་སྤེལ་བར་ལུགས་མཐུན་
དུ་སྙོམས་པར་འཇུག་པའི་སྙོམས་འཇུག་དེ། ཐོད་རྒལ་གྱི་དངོས་གཞི་ཆུང་ངུ་ཡིན་དགོས་པ་ལས་དེ་མ་ཡིན་པའི་
ཕྱིར། དང་པོ་དེར་ཐལ། དེ་ཐོད་རྒལ་གྱི་སྙོམས་འཇུག་ཡིན་པའི་ཕྱིར། དེར་ཐལ། དེ་ལྟར་གསེར་འཕྲེང་
ལས་བཤད་པའི་ཕྱིར། ཟེར་ན། མ་ཁྱབ་སྟེ། རྣམ་བཤད་ལས། དེ་མི་བཞེད་པའི་ཕྱིར། དེར་ཐལ། དེས་དེ་
ཐོད་རྒལ་གྱི་སྙོམས་འཇུག་བཏགས་པ་པར་བཞེས་པའི་ཕྱིར། ཁ་ཅིག དམན་ལམ་སྔོན་དུ་མ་སོང་བའི་ས་ལྔ་པ་
མན་ཆད་ལ་གནས་པའི་བྱང་སེམས་ཀྱི་རྒྱུད་ལ་ཐོད་རྒལ་གྱི་དངོས་གཞི་མེད་པར་ཐལ། དེ་ལྟར་རྣམ་བཤད་ལས་
གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་འདིའི་དངོས་བསྟན་གྱི་ཐོད་རྒལ་གྱི་དངོས་གཞི་ཁྱད་པར་
ཅན་ཞིག་ལ་དགོངས་པའི་ཕྱིར། ཁ་ཅིག སངས་རྒྱས་འཕགས་པའི་རྒྱུད་ལ་ཏིང་ངེ་འཛིན་ལ་རིམ་པ་འཚོལ་
བར་སྙོམས་པར་འཇུག་པའི་སྙོམས་འཇུག་ཡོད་པར་ཐལ། དེའི་རྒྱུད་ལ་ཐོད་རྒལ་གྱི་སྙོམས་འཇུག་ཡོད་པའི་ཕྱིར།
ཁྱབ་སྟེ། ཐོད་རྒལ་གྱི་སྐད་དོད་སེལ་ཞི་ཞེས་པ་ནི་རིམ་པ་འཆོལ་བ་ལ་འཇུག་པའི་ཕྱིར་ན་མ་ཁྱབ་སྙམ། འདོད་
446

༄༅། ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། ། །
ན། སངས་རྒྱས་འཕགས་པའི་རྒྱུད་ལ་བསམ་གཏན་དང་པོ་ལ་སྙོམས་པར་འཇུག དེ་ནས་བསམ་གཏན་གཉིས་
པ་བོར་ཏེ་བསམ་གཏན་གསུམ་པ་ལ་སྙོམས་པར་འཇུག་པའི་སྙོམས་འཇུག་ཡོད་པར་ཐལ། འདོད་པའི་ཕྱིར།
འདོད་ན། བསམ་གཏན་བཞི་ལ་མཉམ་པར་མ་བཞག་པའི་སངས་རྒྱས་འཕགས་པའི་རྒྱུད་ཀྱི་ཡེ་ཤེས་ཡོད་པར་
ཐལ། འདོད་པའི་ཕྱིར། འདོད་ན། མི་འཐད་པར་ཐལ། དེ་ལ་མཉམ་པར་མ་བཞག་པའི་སངས་རྒྱས་
འཕགས་པ་མེད་པའི་ཕྱིར། དེར་ཐལ། སྙོམས་འཇུག་དགུ་ལ་མཉམ་པར་མ་བཞག་པའི་སངས་རྒྱས་འཕགས་
པ་མེད་པའི་ཕྱིར། ཁ་ཅིག ཡར་འོང་བསམ་གཟུགས་བརྒྱད་ལ་འགོག་པ་སྤེལ་ནས་མཉམ་པར་བཞག་པའི་
ཐོད་རྒལ་གྱི་དངོས་གཞི་ཡིན་པ་མེད་པར་ཐལ། དེའི་ཚེ་སྙོམས་འཇུག་གི་ཆ་ཤས་སུ་གྱུར་པའི་ཡེ་ཤེས་རེ་རེ་ནས་
ཐོད་རྒལ་གྱི་དངོས་གཞིར་མི་རུང་བའི་ཕྱིར་ན་མ་ཁྱབ། ཁ་ཅིག འདོད་སེམས་དང་ཐོད་རྒལ་གྱི་དངོས་གཞིའི་
གཞི་མཐུན་པ་ཡོད་པར་ཐལ། སྐབས་འདིར་བསྟན་པའི་མཚམས་འཛིན་གྱི་འདོད་སེམས་དེ་དེ་ཡིན་པའི་ཕྱིར། །
དེར་ཐལ། དེ་འདོད་སེམས་གང་ཞིག ཐོད་རྒལ་གྱི་དངོས་གཞི་ཡིན་པའི་ཕྱིར། དང་པོ་དེར་ཐལ། འདིར་
བསྟན་པའི་འདོད་སེམས་ཡིན་པའི་ཕྱིར། ན་མ་ཁྱབ། ཕྱི་མ་དེར་ཐལ། ཐོད་རྒལ་གྱི་དངོས་གཞིའི་ཆ་ཤས་
གཅིག་ཡིན་པའི་ཕྱིར། ན་མ་ཁྱབ་བོ། །
༈ གཉིས་པ་སྤང་བྱ་རྟོག་པ་ལ་གཉིས། གཟུང་རྟོག་དང་། འཛིན་རྟོག་བཤད་པའོ། ། དང་པོ་ལ་
འཇུག་པ་གཟུང་རྟོག་དང་། ལྡོག་པ་གཟུང་རྟོག་གཉིས་ཀྱིས། དང་པོ་ནི། མདོར་བསྡུས་རྒྱས་དང་སངས་རྒྱས་
ཀྱིས། ། ཞེས་པ་ནས། སྦྱོར་བའི་རྣམ་པའི་སྤྱོད་ཡུལ་ཅན། ། ཞེས་པའི་བར་གསུངས་ཏེ། དོན་ནི། འགྲེལ་
པར། མདོར་བསྡུས་པ་ལ་དགའ་བའི་སེམས་ ཅན་ རྗེས་སུ་འཛིན་པས། ཞེས་སོགས་གསུང་། འཕྲོས་ནི།
བཅོམ་ལྡན་འདས་ཇི་ལྟར་བྱང་ཆེན་ཆོས་ཐམས་ཅད་ཀྱི་མདོ་དང་རྒྱས་པར་འཚལ་བར་འགྱུར། ཞེས་སོགས་ལས་
འཕྲོས། གཟུང་རྟོག་གཉིས་པ་ནི། གཉིས་པ་སེམས་དང་སེམས་བྱུང་རྣམས། ། ཞེས་པ་ནས། སྒོམ་པའི་ལམ་
ལ་ཤེས་པར་བྱ། ། ཞེས་པའི་བར་གསུངས་ཏེ། དོན་ནི། འགྲེལ་པར། དགེ་བའི་བཤེས་གཉེན་སོགས་དང་
བྲལ་ནས་བྱང་ཆུབ་ཀྱི་སེམས་མི་སྐྱེ་བ་དང་། ཞེས་སོགས་གསུང་། འཕྲོས་ནི། སེམས་དང་པོ་བསྐྱེད་པ་ནས་ཉེ་
བར་བཟུང་སྟེ། ཞེས་སོགས་ལས་འཕྲོས། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་
ལ་གཉིས་ཀྱི་དང་པོ་འཇུག་པ་གཟུང་རྟོག་ནི། གཉེན་པོ་སྦྱོར་བའི་རྣམ་པའི་སྤྱོད་ཡུལ་ཅན་གྱི་སྤང་བྱ་ཤེས་སྒྲིབ་
འཇུག་པ་གཟུང་བའི་རྣམ་པར་རྟོག་པ་འདི་གཅིག་ཆོས་ཅན། ཁྱོད་ལ་རྣམ་པ་དགུ་ཡོད་དེ། མདོར་བསྡུས་པའི་
གསུང་རབ་བརྗོད་བྱ་དང་བཅས་པ་ལ་དམིགས་ནས་འཇུག་བྱར་བདེན་པར་ཞེན་པ་དང༌། དེ་བཞིན་དུ་གསུང་
447

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རབ་རྒྱས་པ་བརྗོད་བྱ་དང་བཅས་པ་ལ་དམིགས་པ་དང༌། སངས་རྒྱས་སོགས་ཀྱི་མགོན་གྱི་བཏང་བས་ཏེ་གྲོགས་
ཀྱིས་ཡོངས་སུ་མ་བཟུང་བའི་གཉེན་པོ་ཤེར་ཕྱིན་ལ་དམིགས་པ་དང་། མཐོང་ལམ་གྱི་དུས་སུ་འདས་པ་སྦྱོར་ལམ་
དང་། ད་ལྟ་བའི་མཐོང་ལམ་དང་མ་འོངས་པའི་སྒོམ་ལམ་སྟེ་དུས་གསུམ་གྱི་ཡོན་ཏན་དོན་དམ་པར་མེད་ཀྱང་ཐ་
སྙད་དུ་ཡོད་པ་ལ་དམིགས་པ་དུས་ལ་ལྟོས་པ་གསུམ་དང་། ལེགས་པར་མྱ་ངན་ལས་འདས་པའི་ལམ་ནི་སྦྱོར་ལམ་
མཐོང་ལམ་སྒོམ་ལམ་རྣམ་པ་གསུམ་སྟེ་ལམ་གྱི་ངོ་བོ་ལ་དམིགས་ནས་འཇུག་བྱར་བདེན་པར་འཛིན་པའི་བདེན་
འཛིན་གསུམ་དང་བཅས་པ་རྣམས་སུ་ཡོད་པའི་ཕྱིར། གཉིས་པ་ལྡོག་པ་གཟུང་རྟོག་ནི། ཐེག་ཆེན་གྱི་སྒོམ་ལམ་
པའི་ལམ་གྱིས་བསྡུས་པའི་སེམས་དང་སེམས་བྱུང་། འཇུག་པའི་ཡུལ་ཅན་བར་ཆད་མེད་ལམ་རྣམས་ཀྱིས་སྤོང་
བ་ཡིན་པར་བཞེད་པའི་གཉིས་པ་ཤེས་སྒྲིབ་ལྡོག་པ་གཟུང་རྟོག་ཆོས་ཅན། ཁྱོད་ལ་རྣམ་པ་དགུ་ཡོད་པར་ཤེས་
པར་བྱ་སྟེ། ཁྱོད་ལ་རེ་ཞིག་གི་བར་བྱང་ཆུབ་ཀྱི་སེམས་མི་སྐྱེ་བ་ལ་དམིགས་ནས་ལྡོག་བྱར་བདེན་པར་འཛིན་པ་
དང་། བྱང་ཆུབ་ཀྱི་སྙིང་བོ་ཆོས་སྐུ་ཡིད་ལ་མི་བྱེད་པ་ལ་དམིགས་ནས་དང་། ཐེག་པ་དམན་པ་ཉན་རང་གི་ཐེག་
པ་ཡིད་ལ་བྱེད་པ་ལ་དམིགས་ནས་དང་། རྫོགས་པའི་བྱང་ཆུབ་ཐོབ་བྱར་ཡིད་ལ་མི་བྱེད་པ་ལ་དམིགས་ནས་དང་།
ལམ་ཤེར་ཕྱིན་གྱི་གཟུགས་བརྙན་སྒོམ་པ་ལ་དམིགས་ནས་དང་། སྟོང་ཉིད་ཕྲ་མོ་སྒོམ་པ་མེད་པ་ལ་དམིགས་ནས་
དང་། སྒོམ་དང་སྒོམ་པ་མེད་པ་དེ་དག་ལས་ནི་བཟློག་པ་སྒོམ་པ་མ་ཡིན་པ་དང་མི་སྒོམ་པ་མ་ཡིན་པ་ཉིད་ལ་
དམིགས་ནས་ཞེན་པ་གཉིས་དང་། གནས་ལུགས་ཇི་ལྟ་བ་བཞིན་གྱི་དོན་མ་ཡིན་པ་ལ་དམིགས་ནས་ལྡོག་བྱར་
བདེན་པར་རྣམ་པར་རྟོག་པ་རྣམས་སུ་ཡོད་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག སྐབས་འདིར་བསྟན་གྱི་སྤང་བྱ་རྟོག་པ་
ཡིན་ན། ཤེས་སྒྲིབ་ཡིན་པས་ཁྱབ་ཟེར་ན། གང་ཟག་གི་བདག་འཛིན་ཆོས་ཅན། དེར་ཐལ། དེའི་ཕྱིར།
རྟགས་གསལ་སླའོ། ། ཁ་ཅིག སྐབས་འདིར་བསྟན་པའི་ཤེས་སྒྲིབ་ལྷན་སྐྱེས་ཡིན་ན། བདེན་འཛིན་ཡིན་
པས་ཁྱབ་ཟེར་ན། གཟུགས་ཕྱི་རོལ་དོན་འཛིན་རྟོག་པ་ལྷན་སྐྱེས་ཆོས་ཅན། དེར་ཐལ། དེའི་ཕྱིར། འདོད་
མི་ནུས་སོ། ། ཁ་ཅིག ཤེས་སྒྲིབ་འཇུག་པ་གཟུང་རྟོག་དང་། ཤེས་སྒྲིབ་ལྡོག་པ་གཟུང་རྟོག་གང་རུང་ཡིན་ན།
སྐབས་འདིར་དངོས་སུ་བསྟན་པའི་དེ་ཡིན་པས་ཁྱབ་ཟེར་ན། མ་རིགས་པ་ལ་དམིགས་ནས་ལྡོག་བྱར་བདེན་
པར་འཛིན་པའི་བདེན་འཛིན་ཀུན་བཏགས་ཆོས་ཅན། དེར་ཐལ། དེའི་ཕྱིར། དེར་ཐལ། ཤེས་སྒྲིབ་ལྡོག་པ་
གཟུང་རྟོག་ཡིན་པའི་ཕྱིར། འདོད་ན། མ་ཡིན་པར་ཐལ། སྤང་བྱ་ཀུན་བཏགས་ཡིན་པའི་ཕྱིར།
༈ གཉིས་པ་རང་ལུགས་ལ། རང་གི་དམིགས་ཡུལ་དུ་གྱུར་པའི་ཆོས་ཅན་ཚད་གྲུབ་པ་ལ་དམིགས་ནས་
448

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
བདེན་པར་འཛིན་པའི་བདེན་འཛིན་ལྷན་སྐྱེས་དེ། སྐབས་འདིར་དངོས་སུ་བསྟན་པའི་སྤང་བྱ་རྟོག་པའི་མཚན་
ཉིད། དེ་ལ་དེར་གྱུར་པའི་ལྡོག་པ་གཟུང་རྟོག་དང་། འཇུག་པ་གཟུང་རྟོག་གཉིས་ཡོད།
༈ གསུམ་པ་རྩོད་པ་སྤོང་པ་ལ། ཁ་ཅིག སྐབས་འདིར་དངོས་སུ་བསྟན་པའི་སྤང་བྱ་རྟོག་པ་ཀུན་
བཏགས་མེད་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཡོད་པར་ཐལ། སྐབས་འདིར་བསྟན་
པའི་སྤང་བྱ་རྟོག་པ་ཀུན་བཏགས་ཡོད་པའི་ཕྱིར། ཟེར་ན། མ་ཁྱབ། ཁ་ཅིག སྐབས་འདིར་བསྟན་པའི་ལྡོག་
པ་གཟུང་རྟོག་ཡིན་ན། ལྡོག་པ་གཟུང་རྟོག་ཡིན་དགོས་པར་ཐལ། འདིར་བསྟན་པའི་འཇུག་པ་གཟུང་རྟོག་ལ་
འཇུག་པ་གཟུང་རྟོག་གིས་ཁྱབ་པའི་ཕྱིར། ན་མ་ཁྱབ། འདོད་ན། ཉན་ཐོས་ཀྱི་མཐོང་ལམ་ལ་དམིགས་ནས་
བྱང་སེམས་ལམ་གྱི་ལྡོག་བྱར་བདེན་པར་འཛིན་པའི་བདེན་འཛིན་ལྷན་སྐྱེས་ཆོས་ཅན། དེར་ཐལ། དེའི་ཕྱིར།
འདོད་ན། ཉན་ཐོས་ཀྱི་མཐོང་ལམ་དེ་ལྡོག་བྱ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། །
༈ གཉིས་པ་འཛིན་རྟོག་ལ་གཉིས་ཀྱི་དང་པོ་རྫས་འཛིན་རྟོག་པ་ནི། སེམས་ཅན་བཏགས་པའི་སྤྱོད་
ཡུལ་དང་། ། ཞེས་པ་ནས། ཤེས་པར་བྱ་བ་བསྒྲགས་པ་ཡིན། ཞེས་པའི་བར་གསུངས་ཏེ། དོན་ནི། འགྲེལ་
པར་རྫས་སུ་ཡོད་པར་མི་སྐྱེ་བས་སེམས་ཅན་དུ་བཏགས་པ། ཞེས་སོགས་གསུང་། འཕྲོས་ནི། བདག་གམ་
སེམས་ཅན་སྲོག་གམ་གང་ཟག་མི་དམིགས་ན་ཇི་ལྟར་བདག་གི་ཁམས་དང་སེམས་ཅན་གྱི་ཁམས་དང་གང་ཟག་གི་
ཁམས་གདགས་པར་བྱ། ཞེས་སོགས་ལས་འཕྲོས་སོ། ། གཉིས་པ་བཏགས་འཛིན་རྟོག་པ་ནི། སེམས་ཅན་
བཏགས་དང་དེ་རྒྱུ་ཡི། ། ཞེས་སོགས་རྐང་བ་བཞིས་མདོར་བསྟན་ནས། བདག་ཉིད་ཇི་བཞིན་ཀུན་མཁྱེན་
ནི། ། ཞེས་པ་ནས། རྣམ་པར་རྟོག་པ་ཐ་མར་བཞེད། ། ཅེས་པའི་བར་གྱིས་རྒྱས་པར་བཤད་དེ། དོན་ནི།
འགྲེལ་པར། རྣམ་པ་ཐམས་ཅད་ཡོངས་སུ་མ་ཤེས་པས་རྣམ་པ་ཐམས་ཅད་མཁྱེན་པ་ཉིད་ཀྱི་སྒྲིབ་པ་ལ་ཀུན་ཏུ་
རྨོངས་པ་དང་། ཞེས་སོགས་གསུང་། འཕྲོས་ནི། རབ་འབྱོར་ཐམས་ཅད་ཤེས་པ་ཉིད་ནི་ཉན་ཐོས་དང་རང་
སངས་རྒྱས་རྣམས་ཀྱི་ཡིན་ནོ། ། ཞེས་སོགས་ལས་འཕྲོས་སོ། ། འདི་ལ་གཉིས། ཚིག་དོན་དང་། མཐའ་
དཔྱད་པའོ། ། དང་པོ་ལ་གཉིས་ཀྱི་དང་པོ་རྫས་འཛིན་རྟོག་པ་ནི། སྤང་བ་རྫས་སུ་འཛིན་པར་བྱེད་པ་དང་
པོར་གནས་པ་དེ་ལྟར་ཤེས་པར་བྱ་བ་མདོ་ལས་བསྒྲགས་པ་གང་ཡིན་པའི་སྒོམ་སྤང་རྫས་འཛིན་རྟོག་པ་ཆོས་ཅན།
ཁྱོད་ལ་རྣམ་པ་དགུ་ཡོད་དེ། སེམས་ཅན་དུ་བཏགས་པའི་སྤྱོད་ཡུལ་སོ་སྐྱེ་ལ་དམིགས་ནས་ལོངས་སྤྱོད་པ་པོ་
བདེན་པར་ཞེན་པ་དང་། དེ་བཞིན་དུ་ཕུང་སོགས་ལ་ཆོས་སུ་བཏགས་པ་ཙམ་གྱིས་གང་ཟག་ཏུ་དམིགས་ནས་
དང༌། ཐ་སྙད་དུ་ཡོད་པས་སྟོང་པ་མིན་པ་ཉིད་ཀྱི་མཁྱེན་གསུམ་སྒོམ་པའི་གང་ཟག་ལ་དམིགས་ནས་དང་།
449

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམིགས་པ་ལ་བདེན་པར་ཆགས་པའི་སོ་སྐྱེལ་དང་། གནས་ལུགས་ཀྱི་དོན་རབ་ཏུ་འབྱེད་པའི་བདག་ཉིད་ཅན་
བྱང་སེམས་ལ་དང་། དམན་པའི་མྱང་འདས་ཀྱི་དངོས་པོ་ཐོབ་བྱར་བྱེད་པའི་ཉན་རང་འཕགས་པ་ལ་དང་།
ཐེག་པ་གསུམ་གྱིས་ངེས་པར་འབྱུང་བའི་བྱང་སེམས་ལ་དང་། སྦྱིན་བདག་གི་ཡོན་ནི་དག་པ་མ་ཡིན་པའི་ཉན་
ཐོས་ཚོགས་ལམ་པ་ལ་དང་། ཕྱིན་དྲུག་གི་སྤྱོད་པ་རྣམ་པར་འཁྲུགས་པའི་ཉན་ཐོས་ཚོགས་ལམ་པ་ལ་དམིགས་
ནས་ལོངས་སྤྱོད་བྱེད་དུ་བདེན་པར་འཛིན་པའི་བདེན་འཛིན་རྣམས་སུ་ཡོད་པའི་ཕྱིར། །
༈ གཉིས་པ་བཏགས་འཛིན་རྟོག་པ་ལ་མདོར་བསྟན་རྒྱས་བཤད་གཉིས་ཀྱི་དང་པོ་ནི། སེམས་ཅན་དུ་
ཐ་སྙད་བཏགས་པ་དང་ཐ་སྙད་དེ་འདོགས་པའི་རྒྱུ་ཡི་ཕུང་པོ་ལ་བདེན་པར་ཞེན་པའི་ཡུལ་ཅན་གཞན་སྒོམ་སྤང་
བཏགས་འཛིན་རྟོག་པ་ཆོས་ཅན། ཐེག་ཆེན་གྱི་སྒོམ་པའི་ལམ་དེ་ཡིས་རྣམ་པར་འཇོམས་པས་དེ་དང་འབྲེལ་བ་
ཡི་མི་མཐུན་པའི་ཕྱོགས་རྣམ་པ་དགུ་ཡོད་དེ། དམིགས་ཡུལ་གྱི་དབྱེ་བས་དེ་ལྟར་ཡོད་པ་འཆད་པར་འགྱུར་བའི་
ཕྱིར། གཉིས་པ་ནི། རྟོག་པ་དེ་ཆོས་ཅན། དབྱེ་བ་དགུ་ཡོད་དེ། རང་གི་དམིགས་པའི་བདག་ཉིད་ཇི་བཞིན་
དུ་གཞི་ཤེས་སོགས་ཀུན་མཁྱེན་ནི་གསུམ་གྱི་སྒྲིབ་པ་རྣམ་པ་གསུམ་སྤོང་བའི་སྐྱེས་བུ་ལ་དམིགས་ནས་ལོངས་སྤྱོད་
པ་པོར་བདེན་པར་འཛིན་པའི་རྨོངས་པ་གསུམ་དང་། དེ་བཞིན་དུ་སྒྲིབ་པ་ཐམས་ཅད་ཞི་བའི་ལམ་ལ་རྨོངས་པ་
དང་། ཆོས་ཉིད་ཀྱི་དེ་བཞིན་ཉིད་ལ་སོགས་པ་དང་། ཆོས་ཅན་གཟུགས་སོགས་མཚུངས་པར་ལྡན་པ་ངོ་བོ་
གཅིག་པ་དང་མི་ལྡན་པ་ངོ་བོ་ཐ་དད་པ་ལ་རྨོངས་པ་དང་ཐེག་པ་ཆེ་ཆུང་གི་ལམ་མི་མཉམ་པ་ལ་རྨོངས་པ་དང་།
སྡུག་བསྔལ་ལ་སོགས་པ་བདེན་བཞིའི་ཆོས་ཉིད་ལ་རྨོངས་པ་དང་། ཉོན་མོངས་པ་རྣམས་གློ་བུར་བ་ཉིད་ཀྱི་རང་
བཞིན་ལ་རྨོངས་པ་དང་། གཟུང་འཛིན་རྫས་ཐ་དད་པའི་གཉིས་སུ་མེད་པའི་དེ་ཁོ་ན་ཉིད་ལ་ཀུན་ཏུ་རྨོངས་པའི་
སྐྱེས་བུ་ལ་དམིགས་ནས་ལོངས་སྤྱོད་པ་པོར་བདེན་པར་རྣམ་པར་རྟོག་པ་ཐ་མར་བཞེད་པ་རྣམས་སུ་ཡོད་པའི་
ཕྱིར།
༈ གཉིས་པ་མཐའ་དཔྱད་པ་ལ། ཁ་ཅིག ཤེས་སྒྲིབ་འཛིན་རྟོག་ཡིན་ན། སྐབས་འདིར་དངོས་སུ་
བསྟན་པའི་སྤང་བྱ་རྟོག་པ་ཡིན་པས་ཁྱབ་ཟེར་ན། ཤེས་སྒྲིབ་རྫས་འཛིན་རྟོག་པ་ཀུན་བཏགས་ཆོས་ཅན། དེར་
ཐལ། དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁྱབ་སྟེ། སྐབས་འདིར་སྒོམ་སྤང་ལྷན་
སྐྱེས་འཆད་པའི་སྐབས་ཡིན་པའི་ཕྱིར། ཁ་ཅིག བྱང་སེམས་སྒོམ་ལམ་པའི་རྒྱུད་ལ་ཤེས་སྒྲིབ་རྫས་འཛིན་རྟོག་
པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེ་མི་འཐད་པར་ཐལ། བྱང་སེམས་སྒོམ་ལམ་
པ་ཡིན་ན། ཆོས་ཐམས་ཅད་བཏགས་ཡོད་དུ་འཛིན་པས་ཁྱབ་པའི་ཕྱིར། དེར་ཐལ། དེ་ཡིན་ན། རང་གི་
450

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
གཞལ་བྱ་བཏགས་ཡོད་དུ་རྟོག་མྱོང་ཡིན་པས་ཁྱབ་པའི་ཕྱིར། ན་མ་ཁྱབ། ཁ་ཅིག ཤེས་སྒྲིབ་འཇུག་པ་གཟུང་
རྟོག་དང་། ཤེས་སྒྲིབ་རྫས་འཛིན་རྟོག་པ་འགལ་ཟེར་ན། དེ་མི་འཐད་པར་ཐལ། དེ་གཉིས་ཀྱི་གཞི་མཐུན་
ཡོད་པའི་ཕྱིར། དེར་ཐལ། ཐེག་ཆེན་གྱི་ཚོགས་ལམ་ལ་དམིགས་ནས་བྱང་སེམས་ཀྱི་ལམ་གྱི་འཇུག་བྱ་དང་
འཇུག་བྱེད་གཉིས་ཀར་བདེན་པར་འཛིན་པའི་བདེན་འཛིན་དེ་དེ་གཉིས་ཀ་ཡིན་པའི་ཕྱིར། དེར་ཐལ། ཐེག་
ཆེན་གྱི་ཚོགས་ལམ་དེ་བྱང་སེམས་ཀྱི་འཇུག་བྱ་འཇུག་བྱེད་གཉིས་ཀ་ཡིན་པའི་ཕྱིར།
༈ རང་ལུགས་ལ། སྐབས་འདིར་དངོས་སུ་བསྟན་པའི་ཤེས་སྒྲིབ་རྟོག་པ་ནི་ལྷན་སྐྱེས་ཡིན་ལ། འཇུག་
པ་གཟུང་རྟོག་དང་ལྡོག་པ་གཟུང་རྟོག་གཉིས། རྫས་འཛིན་རྟོག་པ་དང་བཏགས་འཛིན་རྟོག་པ་གཉིས་ཀྱི་ཁྱད་
པར་ཡང་སྔར་མཐོང་ལམ་རྩེ་སྦྱོར་གྱི་སྤང་བྱ་ལ་རིགས་འགྲོས་ཀྱིས་ཤེས་པར་བྱའོ། །
༈ གསུམ་པ་ཕན་ཡོན་ནི། ཡམས་ནད་འདི་རྣམས་ཟད་ནས་ནི། ། ཞེས་པ་ནས། རྣམ་པ་ཀུན་ཏུ་
རྟེན་པར་བྱེད། ། ཅེས་པའི་བར་གསུངས་ཏེ།དོན་ནི། འགྲེལ་པར། སྒོམ་པའི་ལམ་གོམས་པས་རྣམ་པར་རྟོག་
པའི་རིགས་བཞི་བོ། ཞེས་བ་ནས། རྣམ་པས་བརྟེན་པར་བྱེད་དོ། ། ཞེས་པའི་བར་གསུང་། འཕྲོས་ནི།
དཔེར་ན་སྐྱེས་བུ་ལ་ལ་ཞིག་ལྗང་བུ་བསྐྱེད་པར་འདོད་ནས་སྐྱེས་བུ་དེས་ལྗང་བུ་དེའི་རྩ་བ་མ་དམིགས་ཡལ་ག་དང་
སྡོང་པོ་དང་། ཞེས་སོགས་ལས་འཕྲོས་སོ། ། ཚིག་དོན་ནི། ཐེག་པ་ཆེན་པོའི་སྤང་རྟོགས་ཀྱི་འབྲས་བུ་མཆོག་
གིས་སྤ་བ་སྟེ་མཛེས་པ་ཡི་སྒོམ་ལམ་ཆེན་པའི་ཆེན་པོ་ལ་གནས་པའི་སེམས་དཔའ་ཆེན་པོ་དེ་ཆོས་ཅན། ཁྱོད་ལ་ནི་
ཐེག་པ་གསུམ་གྱི་སྤངས་རྟོགས་ཀྱི་ཡོན་ཏན་གྱི་རིགས་ཕུན་སུམ་ཚོགས་པ་ཀུན་རྣམ་པ་ཀུན་ཏུ་བརྟེན་པར་བྱེད་དེ།
ནད་པ་ནད་ལས་གྲོལ་ནས་ཡུན་རིང་ལོན་ནས་དགའ་བས་དབུགས་ཕྱིན་པ་ལྟར་མི་བཟད་པའི་ཡམས་ནད་དང་
འདྲ་བའི་སྒོམ་སྤང་ཆུང་ངུའི་ཆུང་ངུ་སོགས་སྤང་བྱ་འདི་རྣམས་ཟད་ནས་ནི་རྣམ་པ་ཀུན་ཏུ་འགྲོ་བ་ཡི་སྒྲིབ་གཉིས་
ཀྱི་ནད་སེལ་བར་བྱེད་པའི་སྤངས་པའི་ཡོན་ཏན་དང་། རྒྱ་མཚོ་ཆེ་ལ་ཆུ་བོ་འདུ་བ་བཞིན་དུ་ཐེག་པ་གསུམ་གྱི་
རྟོགས་རིགས་རྣམས་ངང་གིས་འདུ་བས་འགྲོ་བའི་བདེ་བ་མ་ལུས་པ་སྒྲུབ་པར་བྱེད་པའི་རྟོགས་པའི་ཡོན་ཏན་དང་
ལྡན་པའི་སེམས་དཔའ་ཡིན་པའི་ཕྱིར།
༈ བཞི་པ་བར་ཆད་མེད་པའི་རྩེ་སྦྱོར་བཤད་པ་ལ་གཉིས། དངོས་ཀྱི་དོན་དང་། ལོག་རྟོག་བསལ་
བའོ། ། དང་ པོ་ ལ་ གཉིས། བསོད་ ནམས་ མང་ པོས་ མཚོན་ ཏེ་ བསྟན་ པ་ དང་། དམིགས་ རྣམ་ བཤད་
པའོ། ། དང་པོ་ནི། སྟོང་གསུམ་སྐྱེ་བོ་ཉན་ཐོས་དང་། ཞེས་པ་ནས། དེ་ནི་རྣམ་པ་ཀུན་མཁྱེན་ཉིད། །
ཅེས་པའི་བར་གསུངས་ཏེ། དོན་ནི། འགྲེལ་པར། འགའ་ཞིག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་
451

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་ཁམས་ཀྱི་སེམས་ཅན་རྣམས། ཞེས་སོགས་གསུང་། འཕྲོས་ནི། སེམས་དང་པོ་བསྐྱེད་པས་ཅི་ཡིད་ལ་བགྱི།
བཀའ་སྩལ་པ། རྣམ་པ་ཐམས་ ཅད་ མཁྱེན་པ་ཉིད་ཡིད་ལ་བྱའོ། ། ཞེས་ སོགས་ལས་འཕྲོས། གཉིས་པ་
དམིགས་རྣམ་ནི། འདི་ཡི་དམིགས་པ་དངོས་མེད་དེ། ༈ ཞེས་སོགས་རྐང་པ་བཞི་གསུངས་ཏེ། དོན་ནི།
བར་ཆད་མེད་པའི་ཏིང་ངེ་འཛིན་འདིའི་དམིགས་རྐྱེན་ནི་ཆོས་ཐམས་ཅད་དངོས་པོ་མེད་པར་དམིགས་པ་ཡིན་
ནོ། ། ཞེས་སོགས་གསུང་། འཕྲོས་ནི། རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པ་ནི་དངོས་
པོ་མེད་པ། བདག་པོ་ནི་དྲན་པ། རྣམ་པ་ནི་ཞི་བའི་མཚན་ཉིད་དེ་མཚན་ཉིད་མེད་པ་ཡིན་ཏེ། ཞེས་སོགས་
ལས་འཕྲོས་སོ། ། འདི་ལ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ལ་གཉིས་ཀྱི་དང་པོ་ནི།
མདོ་ལས། སྟོང་གསུམ་གྱི་སྐྱེ་བོ་རྣམས་ཉན་ཐོས་དང་བསེ་རུ་ལྟ་བུའི་རང་སངས་རྒྱས་ཀྱི་རྟོགས་པ་ཕུན་སུམ་
ཚོགས་པ་དང་བྱང་ཆུབ་སེམས་དཔའི་སྐྱོན་མེད་པའི་ས་དང་པོ་ལ་བཀོད་པའི་དགེ་བ་རྣམས་བསོད་ནམས་ཆེ་བ་
དཔེར་མཛད་ནས། དེ་བས་ཀྱང་རང་གི་བསོད་ནམས་ཆེས་མང་པོ་ཉིད་ཀྱིས་ནི་མཚོན་ཏེ་བསྟན་པའི་རྒྱུན་
མཐའི་བར་ཆད་མེད་པའི་ཏིང་ངེ་འཛིན་དེ་ནི་ཆོས་ཅན། བར་ཆད་མེད་པའི་རྩེ་སྦྱོར་ཡིན་ཏེ་སངས་རྒྱས་ཉིད་ཀྱི་
ཡེ་ཤེས་རྣམ་པ་ཀུན་མཁྱེན་པ་ཉིད་བར་ཆད་མེད་པར་དངོས་སུ་བསྐྱེད་པར་བྱེད་པའི་སེམས་དཔའི་རྣལ་འབྱོར་
མཐར་ཐུག་ཡིན་པའི་ཕྱིར། གཉིས་པ་ནི་བདེན་པར་གྲུབ་པའི་དངོས་མེད་དེ་ཆོས་ཅན། བར་ཆད་མེད་པའི་རྩེ་
སྦྱོར་འདི་ཡི་དམིགས་པ་ཡིན་ཏེ། དེའི་སྒྲོ་འདོགས་གཅད་པར་བྱ་བའི་གཞི་ཡིན་པའི་ཕྱིར། རྒྱུན་མཐའི་སྦྱོར་
བའི་དུས་ཀྱི་དྲན་པ་ཐེག་ཆེན་སེམས་བསྐྱེད་ཆོས་ཅན། རྩེ་སྦྱོར་དེའི་བདག་པོའི་རྐྱེན་ཡིན་པར་བཞེད་དེ། དེ་
དངོས་སུ་རང་དབང་དུ་སྐྱེད་པར་བྱེད་པའི་སེམས་དཔའི་རྣམ་འབྱོར་ཡིན་པའི་ཕྱིར། བར་ཆད་མེད་པའི་རྩེ་
སྦྱོར་ཆོས་ཅན། རྣམ་པ་ཞི་བ་ཉིད་ཡིན་ཏེ། སྟོང་ཉིད་མངོན་སུམ་དུ་རྟོགས་པའི་སྒོ་ནས་གཉིས་སྣང་གི་སྤྲོས་པ་
ཞི་བའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། བར་ཆད་མེད་རྩེའི་དམིགས་རྣམ་འདི་ཆོས་ཅན།
ཤིན་ཏུ་ཟབ་པ་ཡིན་ཏེ། ཁྱོད་ལ་ནི་བདེན་གཉིས་ངོ་བོ་འགལ་བར་འཛིན་པའི་དབང་གིས་རྩོད་པ་རབ་ཏུ་སྨྲ་བ་
རྣམས་ཀྱིས་རྒྱུད་མར་རྒོལ་ཡང་ཀླན་ཀའི་གནས་མ་ཡིན་པའི་ཕྱིར། །
༈ གཉིས་པ་མཐའ་དཔྱད་པ་ལ་གཉིས། དང་པོ་ལ། ཁ་ཅིག ཆོས་ཐམས་ཅད་རྒྱུན་མཐའི་བར་ཆད་
མེད་པའི་རྩེ་སྦྱོར་གྱི་དམིགས་རྐྱེན་ཡིན་ཟེར་ན། འོ་ན། ཆོས་ཐམས་ཅད་དེའི་རྐྱེན་ཡིན་པར་ཐལ། དམ་བཅའ་
འཐད་པའི་ཕྱིར། འདོད་ན། ཆོས་ཐམས་ཅད་ཆོས་ཅན། ཁྱོད་དེའི་རྐྱེན་མ་ཡིན་པར་ཐལ། ཁྱོད་འདུས་མ་
བྱས་ཡིན་པའི་ཕྱིར། ཁ་ཅིག སྐད་ཅིག་མའི་སྦྱོར་བ་ཡིན་ན། བར་ཆད་མེད་པའི་རྩེ་སྦྱོར་ཡིན་པས་ཁྱབ་ཟེར་
452

༄༅ ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
ན། རྒྱུན་མཐའི་སྦྱོར་བའི་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར།
ཁྱབ་སྟེ། ཐེག་ཆེན་སྒོ་འབྱེད་ལས། སྐད་ཅིག་མའི་སྦྱོར་བ་ལ་ཡང་སྦྱོར་བའི་ལམ་དང་བར་ཆད་མེད་པའི་ལམ་
གཉིས་ཡོད་ལ། ཞེས་གསུངས་པའི་ཕྱིར། འདོད་མི་ནུས་ཏེ། བར་ཆད་མེད་ལམ་མ་ཡིན་པའི་ཕྱིར། དེར་
ཐལ། ཆོས་ཅན་དེ་ཡིན་པའི་ཕྱིར། ཁ་ཅིག བར་ཆད་མེད་ལམ་གང་ཞིག རྩེ་སྦྱོར་ཡིན་ན། བར་ཆད་མེད་
པའི་རྩེ་སྦྱོར་ཡིན་པས་ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར།
འདོད་ན། རྒྱུན་མཐའི་བར་ཆད་མེད་ལམ་ཡིན་པར་ཐལ་ལོ། །
༈ རང་ལུགས་ལ། བསོད་ནམས་མང་པོས་མཚོན་ཏེ་བསྟན་པའི་སྒོ་ནས་གནས་ངན་ལེན་གྱི་དྲི་མ་ཕྲ་མོ་
དངོས་སུ་འཇོམས་བྱེད་ཀྱི་ཐེག་ཆེན་གྱི་བར་ཆད་མེད་ལམ། བར་ཆད་མེད་པའི་རྩེ་སྦྱོར་གྱི་མཚན་ཉིད།
༈ གཉིས་པ་ལོག་རྟོག་བསལ་བ་ནི། དམིགས་པ་འཐད་དང་དེ་ཡི་ནི། ། ཞེས་པ་ནས། རྣམ་པ་བཅུ་
དྲུག་དག་ཏུ་བཞེད། ། ཅེས་པའི་བར་གསུངས་ཏེ། དོན་ནི། འགྲེལ་བར། འདུས་བྱས་དང་འདུས་མ་བྱས་
ཀྱི་ཁམས་དག་དངོས་པོ་མེད་པ་ཉིད་ཀྱིས་དམིགས་པ་འཐད་པ་དང་། ཞེས་པ་ནས། ལོག་པར་རྟོག་པ་བཅུ་དྲུག་
གོ།ཞེས་པའི་བར་གསུང་། འཕྲོས་ནི། གསོལ་པ། བཅོམ་ལྡན་འདས་ཅི་ལགས། རྣམ་པ་ཐམས་ཅད་མཁྱེན་
པ་ཉིད་འབའ་ཞིག་དངོས་པོ་མ་མཆིས་པ་ལགས། ཞེས་སོགས་དང་། གཟུངས་སྟོང་པའོ་ཞེས་བྱ་བར་སྤྱོད་དེ་ཅི་
ནས་ཀྱང་བློ་རྣམ་པ་གཉིས་སུ་མི་འགྱུར་བ་དེ་ལྟར་སྤྱོད་དོ། ། ཞེས་སོགས་ལས་འཕྲོས་སོ། ། འདིའི་སྐབས་སུ་
གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། རྣམ་པ་ཀུན་མཁྱེན་ཉིད་དང་བར་ཆད་མེད་
པའི་རྩེ་སྦྱོར་གྱི་དམིགས་རྣམ་ལ་བརྟེན་པ་ཅན་གྱི་བདེན་གཉིས་ངོ་བོ་གཅིག་ཏུ་མི་རུང་བར་འགལ་བར་སྨྲ་བ་
རྣམས་ཀྱི་ལོག་པར་རྟོག་པ་ཆོས་ཅན། རྣམ་པ་བཅུ་དྲུག་དག་ཏུ་བཞེད་དེ། བར་ཆད་མེད་རྩེ་དེའི་དམིགས་པ་
འཐད་ལ་ལོག་པར་རྟོག་པ་དང་། དེ་བཞིན་དུ་དམིགས་དེ་ཡི་ནི་ངོ་བོ་ཉིད་བདེན་སྟོང་དུ་ངེས་པར་བཟུང་བ་ལ་
དང་། འབྲས་བུ་རྣམ་ཀུན་མཁྱེན་ཉིད་ཡེ་ཤེས་ལ་དང་། དོན་དམ་པའི་བདེན་པ་དང་ཀུན་རྫོབ་ཀྱི་བདེན་པ་
གཉིས་ལ་དང་། ཞི་ལྷག་ཟུང་འབྲེལ་གྱི་སྦྱོར་བ་ལ་དང་། དཀོན་མཆོག་གསུམ་པོ་ལ་དང་། ཐབས་མཁས་པ་
དང་བཅས་པའི་ཐུབ་པའི་མངོན་པར་རྟོགས་པ་གཉིས་ལ་དང་། སྤང་བྱ་རྟག་འཛིན་སོགས་ཕྱིན་ཅི་ལོག་དང་ནི་
དེ་དག་སྤོང་བྱེད་ཀྱི་ལམ་དང་བཅས་པ་གཉིས་ལ་དང་། གཉེན་པོ་ཡེ་ཤེས་དང་། སྤང་བྱ་མི་མཐུན་ཕྱོགས་
གཉིས་དག་ལ་དང་། རང་སྤྱིའི་མཚན་ཉིད་དང་ནི་དེ་སྒོམ་པ་གཉིས་ལ་ལོག་པར་རྟོག་པ་རྣམས་སུ་ཡོད་པའི་ཕྱིར།
༈ གཉིས་པ་མཐའ་དཔྱད་པ་ལ་གསུམ། དང་པོ་ལ། ཁ་ཅིག བསལ་བྱ་ལོག་སྒྲུབ་ཡིན་ན། བསལ་
453

༄༅། ： རྗེ་བཙུན་གྲགས་ང་་བཤད་སྒྲུབ་ཀྱི་གསུང་འབུམ་བཞུགས་སོ། །
བྱ་ལོག་རྟོག་ཡིན་པས་ཁྱབ་ཟེར་ན། དབུ་མ་པས། ཆོས་ཐམས་ཅད་བདེན་པར་མེད་པར་ཁས་བླངས་པ་ལ།
དངོས་སྨྲ་བས། ས་བོན་གྱིས་མྱུ་གུ་བསྐྱེད་པ་མེད་པར་ཐལ། ས་སྨྱུག་གཉིས་བདེན་པར་མེད་པའི་ཕྱིར་ཞེས་དབུ་
མ་བ་ལ་འཕགས་པའི་སུན་འབྱིན་ནི་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་
ཕྱིར། ཁྱབ་སྟེ། དེ་ལྟ་བུའི་སུན་འབྱིན་དེ་སུན་འབྱིན་ལོག་པ་ཡིན་པའི་ཕྱིར། དེར་ཐལ། ས་སྨྱུག་བདེན་པར་
མེད་ཀྱང་བསྐྱེད་བྱ་སྐྱེད་བྱེད་དུ་རུང་བའི་ཕྱིར། འདོད་ན། ཤེས་ པ་ཡིན་ པར་ ཐལ། འདོད་ པའི་ཕྱིར།
འདོད་མི་ནུས་ཏེ། ངག་ཡིན་པའི་ཕྱིར། ཁ་ཅིག བདེན་གཉིས་འགལ་བར་འཛིན་པའི་རྟོག་པ་དེ། བསལ་བྱ་
ལོག་རྟོག་གི་མཚན་ཉིད་ཟེར་ན། འདོད་ན། བདེན་གཉིས་འགལ་བར་འཛིན་མི་རུང་བར་ཐལ། ཁྱོད་ཀྱི་དམ་
བཅའ་འཐད་པའི་ཕྱིར། འདོད་ན། བདེན་གཉིས་འགལ་བ་མ་ཡིན་པར་ཐལ། འདོད་པའི་ཕྱིར། འདོད་ན།
བདེན་གཉིས་ཀྱི་གཞི་མཐུན་ཡོད་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག སྐབས་འདིར་
བསྟན་པའི་ཀླན་ཀ་ཡིན་ན། ཀུན་རྫོབ་སྒོ་ཅན་གྱི་ཀླན་ཀ་ཡིན་པས་ཁྱབ་ཟེར་ན། བར་ཆད་མེད་པའི་རྩེ་སྦྱོར་གྱི་
དམིགས་པ་མི་འཐད་པར་ཐལ། ཆོས་ཐམས་ཅད་དོན་དམ་པར་མ་གྲུབ་པའི་ཕྱིར་ཞེས་དངོས་སྨྲ་བས་དབུ་མ་པ་
ལ་འཕངས་པའི་སུན་འབྱིན་ཆོས་ཅན། དེར་ཐལ། དེའི་ཕྱིར། དེར་ཐལ། དམིགས་པ་འཐད་དང་ཞེས་པའི་
སྐབས་ནས་བསྟན་པའི་ཀླན་ཀ་ཡིན་པའི་ཕྱིར༔ འདོད་མི་ནུས་ཏེ། དོན་དམ་སྒོ་ཅན་གྱི་ཀླན་ཀ་ཡིན་པའི་ཕྱིར།
དེར་ཐལ། དབུ་མའི་དོན་དམ་གྱི་ཁས་ལེན་རྟགས་སུ་བཀོད་ནས་ཀུན་རྫོབ་དངོས་སུ་སུན་འབྱིན་པའི་དངོས་སྨྲ་
བས་དབུ་མ་བ་ལ་འཕངས་པའི་སུན་འབྱིན་ཡིན་པའི་ཕྱིར། ཁ་ཅིག དེ་ཡིན་ན། དོན་དམ་སྐོ་ཅན་གྱི་ཀླན་ཀ་
ཡིན་པས་ཁྱབ་ཟེར་ན། མྱུ་གུའི་ས་བོན་གྱིས་མྱུ་གུ་བསྐྱེད་པར་མི་ནུས་པར་ཐལ། དེ་ཀུན་རྫོབ་ཏུ་གྲུབ་པའི་ཕྱིར་
ཞེས་དངོས་སྨྲ་བས་དབུ་མ་བ་ལ་འཕངས་པའི་སུན་འབྱིན་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ།
ཀུན་རྫོབ་སྒོ་ཅན་གྱི་ཀླན་ཀ་ཡིན་པའི་ཕྱིར། རྟགས་སླ། ཁ་ཅིག ཀླན་ཀ་གཉིས་པོ་གང་རུང་ཡིན་ན། དབུ་
མའི་ཁས་བླངས་དངོས་སུ་རྟགས་སུ་བཀོད་པས་ཁྱབ་ཟེར་ན། དབུ་མ་པས་དངོས་པོ་བདེན་མེད་དུ་ཁས་བླངས་
པ་ལ་བསམ་ནས། དངོས་པོ་རང་བཞིན་གྱིས་མ་གྲུབ་པར་ཐལ། དེ་མེད་པའི་ཕྱིར་ཞེས་དངོས་སྨྲ་བས་དབུ་མ་བ་
ལ་འཕངས་པའི་སུན་འབྱིན་ཆོས་ཅན། དེར་ཐལ། དེའི་ཕྱིར། དེར་ཐལ། དོན་དམ་སྒོ་ཅན་གྱི་ཀླན་ཀ་ཡིན་
པའི་ཕྱིར། འདོད་མི་ནུས་ཏེ དབུ་མ་པས་དངོས་པོ་རང་བཞིན་གྱིས་གྲུབ་པར་ཁས་བླངས་པའི་ཕྱིར།
༈ གཉིས་པ་རང་ལུགས་ལ། བདེན་གཉིས་གཞི་གཅིག་གི་སྟེང་དུ་འདུ་མི་རུང་བར་འཛིན་པའི་ལོག་
རྟོག་སྐབས་འདིར་བསྟན་གྱི་གཙོ་བོར་གྱུར་པའི་བསལ་བྱ་ལོག་རྟོག་གི་མཚན་ཉིད། ལོག་རྟོག་དེས་ཀུན་ནས་
454

༄༅། ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
བསླངས་པའི་སུན་འབྱིན་དེ་ལ་ཡང་ཀུན་རྫོབ་སྒོ་ཅན་གྱི་ཀླན་ཀ་དང་དོན་དམ་སྒོ་ཅན་གྱི་ཀླན་ཀ་གཉིས་ཡོད། དེ་
གཉིས་ཇི་ལྟར་འཇོག་པའི་ཚུལ་ཡོད་དེ། དབུ་མ་བའི་ཀུན་རྫོབ་ཀྱི་ཁས་ལེན་རྟགས་སུ་བཀོད་པའི་རིགས་སུ་
གནས་པའི་ཆ་ནས་དོན་དམ་སུན་འབྱིན་པའི་དངོས་སྨྲ་བས་དབུ་མ་བ་ལ་འཕངས་པའི་སུན་འབྱིན་དེ། ཀུན་
རྫོབ་སྒོ་ཅན་གྱི་ཀླན་ཀ་དང་། དབུ་མ་པའི་དོན་དམ་གྱི་ཁས་ལེན་རྟགས་སུ་བཀོད་པའི་རིགས་སུ་གནས་པའི་ཆ་
ནས་ཀུན་རྫོབ་སུན་འབྱིན་གཉིས་དངོས་སྨྲ་བས་དབུ་མ་བ་ལ་འཕངས་པའི་སུན་འབྱིན་དེ། དོན་དམ་སྒོ་ཅན་གྱི་
ཀླན་ཀའི་ངོ་བོ་ཡིན་པའི་ཕྱིར།
༈ གསུམ་པ་རྩོད་པ་སྤོང་པ་ལ། ཁ་ཅིག བསལ་བྱ་ལོག་སྒྲུབ་ལ། ལོག་རྟོག་གིས་ཁྱབ་པར་ཐལ།
བསལ་བྱ་ལོག་རྟོག་ལ། ལོག་སྒྲུབ་ཀྱིས་ཁྱབ་པའི་ཕྱིར་ན་མ་ཁྱབ། ཁ་ཅིག འདིར་བསྟན་བསལ་བྱ་ལ་སུན་
འབྱིན་བཅུ་དྲུག་ཡོད་པར་ཐལ། དེ་ལ་ལོག་རྟོག་བཅུ་དྲུག་ཡོད་པའི་ཕྱིར། འདོད་ན། མི་འཐད་པར་ཐལ།
དེར་སུན་འབྱིན་ལྟར་སྣང་གཉིས་སུ་གྲངས་ངེས་པའི་ཕྱིར་ན་སྐྱོན་མེད་དེ། དེ་ལ་རྒྱས་པར་ཕྱེ་ན་བཅུ་དྲུག་དང་།
དེ་ལས་བསྡུ་ན་བཞི་དང་། དེ་ལས་བསྡུ་ན་ཀླན་ཀའི་སུན་འབྱིན་གཉིས་སུ་ངེས་པའི་ཕྱིར། དང་པོ་དེར་ཐལ།
བར་ཆད་མེད་པའི་རྩེ་སྦྱོར་གྱི་དམིགས་པ་མི་འཐད་པར་ཐལ་བའི་སུན་འབྱིན་ནས། རང་སྤྱིའི་མཚན་ཉིད་སྒོམ་
པ་མི་འཐད་པར་ཐལ་བའི་སུན་འབྱིན་གྱི་བར་བཅུ་དྲུག་ཡོད་པའི་ཕྱིར། བར་པ་དེར་ཐལ། བདེན་གཉིས་
རིགས་མཐུན་རྟགས་སུ་བཀོད་པའི་སུན་འབྱིན་གཉིས་དང་། རིགས་མི་མཐུན་རྟགས་སུ་བཀོད་པའི་སུན་འབྱིན་
གཉིས་ཏེ་བཞི་ཡོད་པའི་ཕྱིར། གསུམ་པ་དེར་ཐལ། སྔར་བཤད་པ་ལྟར་ཀུན་རྫོབ་སྒོ་ཅན་དང་དོན་དམ་སྒོ་ཅན་
གྱི་ཀླན་ཀ་གཉིས་ཡོད་པའི་ཕྱིར། ཁ་ཅིག བདེན་འཛིན་ཡིན་ན། བདེན་གཉིས་གཞི་གཅིག་གི་སྟེང་དུ་འདུ་མི་
རུང་བར་འཛིན་པའི་རྟོག་པ་ཡིན་པར་ཐལ། དེ་འདྲ་བའི་རྟོག་པའི་མཚན་གཞི་གཅིག་ཡོད་པའི་ཕྱིར་ན་མ་ཁྱབ།
འདོད་མི་ནུས་ཏེ། བདེན་གཉིས་གཞི་གཅིག་གི་སྟེང་དུ་འདུ་མི་རུང་བར་འཛིན་པའི་རྟོག་པ་དེ་བདེན་འཛིན་མ་
ཡིན་པའི་ཕྱིར། དེར་ཐལ། བདེན་གཉིས་གཞི་གཅིག་གི་སྟེང་དུ་འདུ་རུང་བ་སྟོང་ཉིད་མ་ཡིན་པའི་ཕྱིར། ཟེར་
ན། ཁ་ཅིག་མ་ཁྱབ་ཟེར། མ་གྲུབ་ན་དེར་ཐལ། དེ་ཀུན་རྫོབ་བདེན་པ་ཡིན་པའི་ཕྱིར། དེར་ཐལ། བདེན་
གཉིས་ངོ་བོ་གཅིག་ཏུ་འདུ་བ་ཀུན་རྫོབ་བདེན་པ་ཡིན་པའི་ཕྱིར། སྐབས་ལྔ་བ་བཤད་ཟིན་ཏོ། །
གསུམ་པ་མཐར་གྱིས་སྦྱོར་བ་ནི། སྦྱིན་པ་ཤེས་རབ་བར་དག་དང་། ། ཞེས་པ་ནས། མཐར་གྱིས་པ་ཡི་
བྱ་བར་བཞེད། ། ཅེས་པའི་བར་གསུངས་ཏེ། དོན་ནི།འགྲེལ་པ་ལས། ཕ་རོལ་ཏུ་ཕྱིན་པ་བཞི་ནི་ཤེས་རབ་ཀྱི་
ཕ་རོལ་ཏུ་ཕྱིན་པའི་ནང་དུ་འདུས་པའི་ཕྱིར། ཞེས་པ་ནས། དེ་ནི་འདིར་མཐར་གྱིས་པའི་བྱ་བར་བཞེད་པ་ཡིན་
455

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནོ། ། ཞེས་པའི་བར་གསུངས་ལ། འཕྲོས་ནི། བཅོམ་ལྡན་འདས་ཆོས་ཐམས་ཅད་དངོས་པོ་མ་མཆིས་པའི་ངོ་
བོ་ཉིད་ལ་བྱང་ཆེན་གྱིས་མཐར་གྱིས་སྤྱོད་པ་དང་། མཐར་གྱིས་སློབ་པ་དང་། མཐར་གྱིས་ནན་ཏན་བགྱི་
ཞེས་སོགས་ལས་འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི།
ཤེས་བྱ་ཆོས་ཅན། མཐར་གྱིས་པའི་བྱ་བར་བཞེད་པ་དེར་བཅུ་གསུམ་ཡོད་དེ། སྦྱིན་པའི་མཐར་གྱིས་པ་ནས་
ཤེས་རབ་ཀྱི་མཐར་གྱིས་པའི་བར་དྲུག་དང་སངས་རྒྱས་ལ་སོགས་པ་སྟེ། ཆོས་དགེ་འདུན་ཚུལ་ཁྲིམས་གཏོང་བ་
ལྷ་རྗེས་སུ་དྲན་པ་དྲུག་དང་ཆོས་ཐམས་ཅད་དོན་དམ་པར་དངོས་མེད་ངོ་བོ་ཉིད་དུ་རྟོགས་པ་ཉིད་ཀྱི་དབྱེ་བས་
མཐར་གྱིས་པའི་སྦྱོར་བ་རྣམས་སུ་ཡོད་པའི་ཕྱིར། །
གཉིས་པ་མཐར་དཔྱད་པ་ལ་གསུམ་ལས། དང་པོ་ལ། ཁ་ཅིག མཁྱེན་གསུམ་གྱི་རྣམ་པ་གོ་རིམ་ངེས་
ཅན་དུ་སྒོམ་པའི་སེམས་དཔའི་ཡེ་ཤེས། མཐར་གྱིས་སྦྱོར་བའི་མཚན་ཉིད་ཟེར་ན། ཐེག་ཆེན་མཐོང་ལམ་བར་
ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་
ཡིན་པའི་ཕྱིར། འདོད་ན། གཞི་ཤེས་ཀྱི་རྣམ་པ་སྒོམ་པའི་སེམས་དཔའི་ཡེ་ཤེས་ཡིན་པར་ཐལ། འདོད་པའི་
ཕྱིར། འདོད་མི་ནུས་སོ། ། གཞན་ཡང་། མཁྱེན་གསུམ་གྱི་རྣམ་པ་གོ་རིམ་ངེས་ཅན་དུ་མི་སྒོམ་པའི་ཐེག་ཆེན་
གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར།
དེར་ཐལ། དེ་ཡོད་པའི་ཕྱིར། དེར་ཐལ། མཁྱེན་གསུམ་གྱི་རྣམ་པ་གང་རུང་ཞིག་སྒོམ་པ་དང་། དེ་གསུམ་གྱི་
རྣམ་པ་ཅིག་ཆར་དུ་སྒོམ་པ་དང་། གོ་རིམ་འཆོལ་བར་སྒོམ་པའི་སེམས་དཔའི་ཡེ་ཤེས་ཡོད་པའི་ཕྱིར། ཕྱི་མ་
དེར་ཐལ། ཏིང་ངེ་འཛིན་ལ་རིམ་པ་འཆོལ་བར་སྙོམས་པར་འཇུག་པའི་སེམས་དཔའི་ཡེ་ཤེས་ཡོད་པའི་ཕྱིར།
ཁ་ཅིག མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་རིམ་མ་འཆོལ་བར་སྒོམ་པའི་སེམས་དཔའི་ཡེ་ཤེས།
མཐེར་གྱིས་སྦྱོར་བའི་མཚན་ཉིད་ཟེར་ན། དེ་ལྟར་སྒོམ་པའི་རྒྱུན་མཐའི་སྦྱོར་བའི་ཡེ་ཤེས་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་
ཐལ། ཇི་ལྟར་སྐྱེས་བུའི་ཟོ་ཆུན་རྒྱུད། ། ཅེས་སོགས་ཀྱིས་དེ་ལྟར་སྒོམ་པ་ཡོད་པར་བསྟན་པའི་ཕྱིར། འདོད་
ན། མི་འཐད་པར་ཐལ། སྐད་ཅིག་མའི་སྦྱོར་བ་ཡིན་པའི་ཕྱིར། ཁྱབ་སྟེ། རྣམ་བཤད་ལས། མཐར་གྱིས་
སྦྱོར་བའི་ས་མཚམས་འཆད་པའི་ཚེ། ས་མཚམས་ནི་ཚོགས་ལམ་ནས་རྒྱུན་མཐའི་སྔ་ལོགས་པར་རོ། ། ཞེས་
གསུངས་པའི་ཕྱིར། ཁ་ཅིག ཕྱིན་དྲུག་གང་རུང་ཡིན་ན། མཐར་གྱིས་པའི་སྦྱོར་བ་ཡིན་པས་ཁྱབ་ཟེར་ན།
སངས་རྒྱས་འཕགས་པའི་རྒྱུད་ཀྱི་ཤེས་རབ་ཀྱི་ཕར་ཕྱིན་ཆོས་ཅན། དེར་ཐལ། དེའི་ཕྱིར། འདོད་ན། སེམས་
456

༄༅། ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
དཔའི་ཡེ་ཤེས་ཡིན་པར་ཐལ་ལོ། ། ཁ་ཅིག དེ་གང་རུང་དུ་གྱུར་པའི་སེམས་དཔའི་ཡེ་ཤེས་ཡིན་ན། དེ་ཡིན་
པས་ཁྱབ་ཟེར་ན། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་ཤེས་རབ་ཀྱི་ཕར་ཕྱིན་ཆོས་ཅན། དེར་ཐལ།
དེའི་ཕྱིར། རྟགས་གསལ་སླའོ། ། ཁ་ཅིག རྗེས་དྲན་དྲུག་པོ་གང་རུང་ཡིན་ན། མཐར་གྱིས་སྦྱོར་བ་ཡིན་
པས་ཁྱབ་ཟེར་ན། ལམ་མ་ཞུགས་གང་ཟག་གི་རྒྱུད་ཀྱི་སངས་རྒྱས་རྗེས་དྲན་ཆོས་ཅན། དེར་ཐལ། དེའི་ཕྱིར།
དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ལམ་མ་ཞུགས་ནས་སངས་རྒྱས་
ལ་སྐྱབས་སུ་སོང་བ་ཡོད་པའི་ཕྱིར། འདོད་ན། སེམས་དཔའི་ཡེ་ཤེས་ཡིན་པར་ཐལ། འདོད་པའི་ཕྱིར།
འདོད་ན་སླ། ཁ་ཅིག དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་ཡིན་ན། སྟོང་ཉིད་མངོན་སུམ་དུ་རྟོགས་
པའི་ཡེ་ཤེས་ཡིན་པས་ཁྱབ་ཟེར་ན། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན།
དེར་ཐལ། དེའི་ཕྱིར། དེར་ཐལ། སྟོང་ཉིད་རྟོབ།ས་པའི་ཐེག་ཆེན་གྱི་སྦྱོར་ལམ་ཡིན་པའི་ཕྱིར། ཁ་ཅིག དེ་
ཡིན་ན། སྟོང་ཉིད་རྟོགས་པའི་ཡེ་ཤེས་ཡིན་པས་ཁྱབ་ཟེར་ན། མྱུ་གུ་བདེན་སྟོང་སྒྱུ་མ་ལྟ་བུར་རྟོགས་པའི་ཐེག་
་ ཆེན་གྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། མྱུ་གུ་བདེན་སྟོང་སྒྱུ་མ་ལྟ་བུར་རྟོགས་པའི་ལྟ་
བ་དེ་དབུ་མའི་ལྟ་བ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། །
རང་གི་ལུགས་ལ། ཆོས་བཅུ་གསུམ་གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་
གསུམ་གོ་རིམ་འཆོལ་བར་བསྒོམ་པའི་རིགས་སུ་གནས་ཤིང་སྐད་ཅིག་སྦྱོར་བ་མ་ཐོབ་པའི་སེམས་དཔའི་ཡེ་ཤེས་
མཐར་གྱིས་སྦྱོར་བའི་མཚན་ཉིད། གསུམ་པ་རྩོད་པ་སྤོང་བ་ལ། ཁ་ཅིག མཐར་གྱིས་སྦྱོར་བ་ལ་མཚན་ཉིད་ཐ་
དད་པ་གཉིས་ཡོད་པར་ཐལ། སྔར་བཤད་པ་དེ་དེའི་མཚན་ཉིད་གང་ཞིག ལུས་རྣམ་གཞག་གི་མཐའ་དཔྱོད་
དུ་དེ་དང་ཅུང་མི་འདྲ་བ་གཅིག་བཤད་པའི་ཕྱིར། ཟེར་ན། སྐྱོན་མེད་དེ། དེ་ནི་འཇོག་ཚུལ་མི་འདྲ་བའི་ཁྱད་
པར་བསྟན་པ་ཙམ་ཡིན་གྱི། དེ་གཉིས་ཀ་ཅིག་ཆར་ཁས་ལེན་དགོས་པའི་ངེས་པ་མེད་པའི་ཕྱིར། ཁ་ཅིག།
མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན།
གཞི་ཤེས་ཀྱི་རྣམ་པ་བརྒྱ་བདུན་ཅུ་རྩ་གསུམ་ཡོད་པར་ཐལ། འདོད་པའི་ཕྱིར། ཟེར་ན། སྐྱོན་མེད་དེ།
མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་ནི། མཁྱེན་གསུམ་སོ་སོའི་རྣམ་པ་རྣམས་གཅིག་ཏུ་བསྡུས་ནས་
བཞག་པའི་དོན་ཡིན་པའི་ཕྱིར། རྣམ་པ་གཅིག་ཏུ་ན། གཞི་ཤེས་ཀྱི་རྣམ་པ་བརྒྱ་བདུན་ཅུ་རྩ་གསུམ་ཡོད་པར་
ཐལ། གཞི་ཤེས་ཀྱི་རྣམ་པ་གྲངས་མེད་པ་ཡོད་པའི་ཕྱིར། དེར་ཐལ། གཞི་ཤེས་གྲངས་མེད་པ་ཡོད་པའི་ཕྱིར།
དེར་ཐལ། འཕགས་པ་གྲངས་མེད་ཡོད་པའི་ཕྱིར། ཁ་ཅིག རྣམ་རྫོགས་སྦྱོར་བ་ཡིན་ན། མཐར་གྱིས་སྦྱོར་བ་
457

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་དགོས་པར་ཐལ། དེ་གཉིས་ཀའི་ས་མཚམས་ཐེག་ཆེན་གྱི་ཚོགས་ལམ་ནས་འཇོག་པའི་ཕྱིར། ན་མ་ཁྱབ།
འདོད་མི་ནུས་ཏེ། རྣམ་བཤད་ལས། རྣམ་རྫོགས་སྦྱོར་བའི་རྗེས་སུ་མཐར་གྱིས་སྦྱོར་བ་བསྟན་པ་དེ་རྒྱུ་འབྲས་
དོན་གྱི་རིམ་པའི་དབང་དུ་བྱས་པར་བཤད་པའི་ཕྱིར། དེས་ན་ཐེག་ཆེན་གྱི་ཚོགས་ལམ་ཐོབ་མ་ཐག་པའི་ཡེ་ཤེས་
རྣམས་མཐར་གྱིས་སྦྱོར་བ་མི་བཞེད་པར་གསལ་ལོ། ། ཁ་ཅིག མཐར་གྱིས་སྦྱོར་བ་ཡིན་ན། མཁྱེན་གསུམ་གྱི་
རྣམ་པ་རྣམས་གོ་རིམ་ངེས་ཅན་དུ་སྒོམ་པས་ཁྱབ་པར་ཐལ། རྩོམ་པ་མི་འདྲ་བ་རེ་རེས་མཁྱེན་གསུམ་གྱི་རྣམ་པ་གོ་
རིམ་མ་འཆོལ་བར་མཐར་ཆགས་སུ་སྒོམ་པར་བྱེད་པ་དེ། མཐར་གྱིས་སྦྱོར་བས་མཁྱེན་གསུམ་སྒོམ་ཚུལ་ཡིན་
པའི་ཕྱིར། ན་མ་ཁྱབ་བོ། ། སྐབས་དྲུག་པ་བཤད་ཟིན་ཏོ། །
བཞི་པ་སྐད་ཅིག་སྦྱོར་བ་བཤད་པ་བཞི། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་བ། རྣམ་པར་
སྨིན་པའི། མཚན་ཉིད་མེད་པའི། གཉིས་སུ་མེད་པའི་སྐད་ཅིག་སྦྱོར་བ་བཤད་པའོ། ། དང་པོ་ལ་གཉིས།
དངོས་དང་། དཔེ་བཤད་པའོ། ། དང་པོ་ནི། སྦྱིན་པ་ལ་སོགས་རེ་རེས་ཀྱང་། ། ཞེས་སོགས་རྐང་པ་བཞི་
གསུངས་ཏེ། དོན་ནི། འགྲེལ་བར། ལུགས་ལས་ཆོས་ཀྱི་དབྱིངས་ཀྱི་ངོ་བོར། དངོས་གཅིག་དངོས་པོ་ཀུན་གྱི་
ངོ་བོ་ཉིད། ། ཅེས་སོགས་གསུང་། འཕྲོས་ནི། བྱང་ཆེན་ཡུམ་ལ་དེ་ལྟར་སྤྱོད་པ་ནི་སེམས་བསྐྱེད་པ་གཅིག་
གིས་ཕར་ཕྱིན་དྲུག་ཡོངས་སུ་རྫོགས་པར་བྱེད་དོ། ། ཞེས་སོགས་ལས་འཕྲོས། གཉིས་པ་ནི། ཇི་ལྟར་སྐྱེས་བུས་
ཟོ་ཆུན་རྒྱུད། ། ཅེས་སོགས་རྐང་བ་བཞིས་སྟོན་ཏེ། དོན་ནི། འགྲེལ་བར། དཔེར་ན་སྐྱེས་བུས་རྡོག་ཐོབས་
གཅིག་གིས་བསྐྱོད་ན། ཞེས་སོགས་གསུང་། ཚིག་དོན་ལ་གཉིས་ཀྱི་དང་པོ་ནི། རྒྱུན་མཐའི་བར་ཆད་མེད་ལམ་
ལ་གནས་པའི་ཐུབ་པའི་རྒྱུད་ཀྱི་རྣམ་པར་སྨིན་པ་མ་ཡིན་པའི་ཟག་མེད་ཀྱི་ལམ་གྱི་རིགས་རྣམས་མངོན་དུ་གྱུར་
པའི་སྦྱོར་བ་འདི་ནི་ཆོས་ཅན། རྣམ་པར་སྨིན་པ་མ་ཡིན་པའི་སྐད་ཅིག་མ་གཅིག་པ་ཡི་རྟོགས་པ་ཡིན་པར་ཤེས་
པར་བྱ་སྟེ། སྦྱིན་པ་ལ་སོགས་པའི་ཕྱིན་དྲུག་རེ་རེས་ཀྱང་རྣམ་པར་སྨིན་པ་མ་ཡིན་པའི་ཟག་མེད་ཀྱི་ཆོས་ཀྱི་རིགས་
ཀུན་བསྡུས་ནས་མངོན་དུ་བྱེད་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། ཞེས་པ་ནི་དངོས་ཀྱི་
དོན་དང་། གཉིས་པ་དེའི་དཔེ་ནི། རྒྱུན་མཐའི་ཡེ་ཤེས་སྐད་ཅིག་མ་གཅིག་གིས་ཟག་པ་མེད་པའི་ཡེ་ཤེས་ཐམས་
ཅད་ཤེས་ནུས་པ་ཡིན་ཏེ། ཇི་ལྟར་ཏེ་དཔེར་ན་ཟོ་ཆུན་གྱི་རྒྱུད་གཅིག་སྐྱེས་བུས་རྡོག་ཐབས་གཅིག་གིས་བསྐྱོད་པ་
ན། རྒྱུད་ཐམས་ཅད་གཅིག་ཆར་འགུལ་བ་ལྟར་ངེས་ཚུལ་དེ་བཞིན་དུ་ཤེས་ནུས་པ་ཡིན་པའི་ཕྱིར།
་ ༈ གཉིས་པ་རྣམ་པར་སྨིན་པ་ནི། གང་ཚེ་ཆོས་དཀར་ཐམས་ཅད་ཀྱི། ། ཞེས་སོགས་རྐང་པ་བཞིས་
སྟོན་ཏེ། དོན་ནི། གང་གི་ཚེ་བྱང་ཆུབ་སེམས་དཔས་གཉེན་པོ་བསྒོམས་པས་མི་མཐུན་པའི་ཕྱོགས་ཐམས་ཅད་
458

༄༅། ། མངོན་པར་རྟོགས་པའི་རྒྱན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
དང་བྲལ་བ་ན། ཞེས་སོགས་གསུངས་ལ། འཕྲོས་ནི། དེ་བྱང་སེམས་ཀྱི་ལམ་རྣམ་པར་སྨིན་པའི་ཆོས་ཅན་ལ་
གནས་པས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དང་། ཞེས་སོགས་ལས་འཕྲོས་སོ། ། ཚིག་དོན་ནི།
སྒྲིབ་གཉིས་ཀྱི་དངོས་གཉེན་བར་ཆད་མེད་ལམ་སྒོམ་པ་གང་གི་ཚེ་དྲི་མ་ཐམས་ཅད་དང་བྲལ་བའི་ཆོས་དཀར་པོ་
ཐམས་ཅད་ཀྱི་རང་བཞིན་ཤེས་རབ་ཀྱི་ཕ་རོལ་ཏུ་ཕྱིན་པ་ཟག་མེད་རྣམ་པར་སྨིན་པའི་ཆོས་ཉིད་ཀྱི་གནས་སྐབས་
རྒྱུན་མཐའི་ཡེ་ཤེས་སྐྱེས་པ་དེའི་ཚེ་རྒྱུན་མཐའི་བར་ཆད་མེད་ལམ་ཆོས་ཅན། ཟག་མེད་ཀྱི་ཆོས་ཐམས་ཅད་སྐད་
ཅིག་མ་གཅིག་ལ་མངོན་དུ་བྱེད་ནུས་པ་ཡིན་ཏེ། སྟོང་ཉིད་མངོན་སུམ་དུ་རྟོགས་པའི་སེམས་དཔའི་ཡེ་ཤེས་
མཐར་ཐུག་ཡིན་པའི་ཕྱིར།
༈ གསུམ་པ་མཚན་ཉིད་མེད་པ་ནི། སྦྱིན་པ་ལ་སོགས་སྤྱོད་པ་ཡིས། ། ཞེས་སོགས་རྐང་པ་བཞིས་
སྟོན་ཏེ། དོན་ནི། སྔོན་ཆོས་ཐམས་ཅད་རྨི་ལམ་ལྟ་བུར་གོམས་པས། ཞེས་སོགས་གསུངས་ལ། འཕྲོས་ནི།
བྱང་ཆེན་ཤེར་ཕྱིན་ལ་སྤྱོད་པའི་ཚེ་རྨི་ལམ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས་ཤིང་སྦྱིན་པ་ཡོངས་སུ་
གཏོང་། ཞེས་སོགས་ལས་འཕྲོས། ཚིག་དོན་ནི། རྒྱུན་མཐའི་བར་ཆད་མེད་ལམ་ཆོས་ཅན། མཚན་ཉིད་མེད་
པའི་སྐད་ཅིག་སྦྱོར་བ་ཡིན་ཏེ། ཀུན་བྱང་གི་ཆོས་རྣམས་དོན་དམ་པར་མཚན་ཉིད་མེད་པ་ཉིད་དུ་དུས་སྐད་ཅིག་
མནི་གཅིག་གིས་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། དེར་ཐལ།
སྦྱིན་པ་ལ་སོགས་པའི་ཕར་ཕྱིན་དྲུག་གི་སྤྱོད་པ་ཡིས་ཆོས་ཀུན་རྨི་ལམ་དང་འདྲ་བར་རྟོགས་པ་ལ་གནས་ནས་
གོམས་པའི་སྦྱོར་བ་མཐར་ཐུག་པའི་སེམས་དཔའི་ཡེ་ཤེས་ཡིན་པའི་ཕྱིར།
༈ བཞི་བ་གཉིས་སུ་མེད་པའི་སྐད་ཅིག་སྦྱོར་བ་ནི། རྨི་ལམ་དང་ནི་དེ་མཐོང་ཉིད། ། ཅེས་སོགས་
རྐང་བ་བཞིས་བསྟན་ཏེ། དོན་ནི། ཡུན་རིང་མོ་ཞིག་ནས་བར་ཆད་མེད་པར་གཉིས་སུ་སྣང་བ་སྤོང་བ་ལ་གོམས་
པ་དང་། ཞེས་སོགས་གསུངས་ལ། འཕྲོས་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ། རྨི་ལམ་མི་མཐོང་རྨི་ལམ་
མ་མཐོང་བ་མི་མཐོང་། ཞེས་སོགས་གསུངས་པ་ལས་འཕྲོས་སོ། ། ཚིག་དོན། རྒྱུན་མཐའི་བར་ཆད་མེད་ལམ་
ཆོས་ཅན། གཉིས་སུ་མེད་པའི་སྐད་ཅིག་སྦྱོར་བ་ཡིན་ཏེ། གཟུང་འཛིན་གྱི་ཆོས་རྣམས་རྫས་ཐ་དད་ཀྱིས་སྟོང་པ་
གཉིས་སུ་མེད་པ་ཡི་དེ་ཁོ་ན་དེ་ཉིད་སྐད་ཅིག་གིས་མཐོང་བའི་སེམས་དཔའི་རྣལ་འབྱོར་མཐར་ཐུག་ཡིན་པའི་
ཕྱིར། དཔེར་ན། རྨི་ལམ་གྱི་རི་ར་བ་དང་ཁང་ཁྱིམ་སོགས་དང་ནི་དེ་མཐོང་བའི་ཤེས་པ་ཉིད་རྫས་ཐ་དད་པ་
གཉིས་ཀྱི་ཚུལ་དུ་མི་མཐོང་བ་ལྟར་རོ། ། འདིའི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ། ཁ་
ཅིག སྐད་ཅིག་སྦྱོར་བ་བཞི་པོ་འགལ་ལོ་ཟེར་ན། དེ་མི་འགལ་བར་ཐལ། དེ་བཞི་བོ་ངོ་བོ་གཅིག་ལ་ལྡོག་པ་ཐ་
459

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དད་ཀྱིས་ཕྱེ་བ་ཙམ་ཡིན་པའི་ཕྱིར། དེར་ཐལ། མཚན་ཉིད་ཀྱིས་ནི་རྣམ་པ་བཞི། ། ཞེས་གསུངས་པའི་ཕྱིར།
ཁ་ཅིག སྐད་ཅིག་མའི་སྦྱོར་བ་ཡིན་ན། རྒྱུན་མཐའི་སྐད་ཅིག་སྦྱོར་བ་བཞི་བོ་གང་རུང་ཡིན་པས་ཁྱབ་ཟེར་ན།
རྒྱུན་མཐའི་སྦྱོར་བའི་ལམ་ཆོས་ཅན། དེར་ཐལ། དེའི་ཕྱིར། རྟགས་སྒྲུབ་ཟིན། འདོད་ན། སྟོང་ཉིད་མངོན་
སུམ་དུ་རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། ཁ་ཅིག མ་ཁྱབ་ཟེར། འདོད་མི་ནུས་ཏེ།
ཆོས་ཅན་དེ་ཡིན་པའི་ཕྱིར། ཁ་ཅིག ས་བདུན་པའི་ཡེ་ཤེས་དེ། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་
བ་དང་། ས་བརྒྱད་པའི་ཡེ་ཤེས་དེ་རྣམ་པར་སྨིན་པའི་སྐད་ཅིག་སྦྱོར་བ་དང་། ས་དགུ་པའི་ཡེ་ཤེས་དེ་མཚན་
ཉིད་མེད་པའི་སྐད་ཅིག་སྦྱོར་བ་དང་། ས་བཅུ་པའི་ཡེ་ཤེས་དེ་གཉིས་སུ་མེད་པའི་སྐད་ཅིག་སྦྱོར་བ་ཡིན་ཟེར་ན།
ས་བདུན་པའི་ཡེ་ཤེས་ཆོས་ཅན། སེམས་དཔའི་རྣལ་འབྱོར་མཐར་ཐུག་གིས་བསྡུས་པར་ཐལ། སྐད་ཅིག་སྦྱོར་
བ་ཡིན་པའི་ཕྱིར། ཁྱབ་སྟེ། རྩ་བར། བསྡུས་དོན་དྲུག་གི་སྐབས་སུ། དེ་མཐའ་ཞེས་པ་དང་། དེའི་འགྲེལ་
པར། དེ་ནས་ཁྱད་པར་དུ་འགྲོར་མེད་པའི་ཕྱིར། ཞེས་པ་ནས། མཐར་ཐུག་པའི་གནས་སྐབས་སུ་ཡིན་
ནོ། ། ཞེས་གསུངས་པའི་ཕྱིར། འདོད་ན། ས་བཅུ་པའི་ཡེ་ཤེས་ཡིན་པར་ཐལ་ལོ། ། ཁ་ཅིག ཐག་མེད་
རྣམ་པར་སྨིན་པ་མ་ཡིན་པའི་ཡོན་ཏན་གྱི་རིགས་དུས་སྐད་ཅིག་མ་གཅིག་ལ་མངོན་སུམ་དུ་རྟོགས་པའི་སེམས་
དཔའི་རྣལ་འབྱོར་མཐར་ཐུག་དེ། རྣམ་པར་སྨིན་པ་མ་ཡིན་པའི་སྐད་ཅིག་སྦྱོང་བའི་མཚན་ཉིད། ཟག་མེད་
རྣམ་པར་སྨིན་པའི་ཡོན་ཏན་གྱི་རིགས་རྣམས་དེ་ལྟར་རྟོགས་པའི་སེམས་དཔའི་རྣལ་འབྱོར་མཐར་ཐུག་དེ། རྣམ་
པར་སྨིན་པའི་སྐད་ཅིག་སྦྱོར་བའི་མཚན་ཉིད་ཟེར་ན། རྒྱུན་མཐའི་བར་ཆད་མེད་ལམ་ཆོས་ཅན། མཚན་ཉིད་
གཉིས་པོ་དེར་ཐལ། མཚོན་བྱ་གཉིས་པོ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། དེ་ཆོས་
ཅན། ཀུན་རྫོབ་དངོས་ཡུལ་དུ་བྱེད་པའི་ཤེས་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་
ཆེན་གྱི་བར་ཆད་མེད་ལམ་ཡིན་པའི་ཕྱིར། ཁ་ཅིག ཆོས་ཐམས་ཅད་བདེན་པའི་མཚན་ཉིད་མེད་པར་མངོན་
སུམ་དུ་རྟོགས་པའི་སེམས་པའི་རྣལ་འབྱོར་མཐར་ཐུག་དེ། མཚན་ཉིད་མེད་པའི་སྐད་ཅིག་སྦྱོར་བའི་མཚན་ཉིད་
དང་། གཟུང་འཛིན་རྫས་ཐ་དད་པ་གཉིས་སུ་མེད་པར་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་
མཐར་ཐུག་དེ། གཉིས་སུ་མེད་པའི་སྐད་ཅིག་སྦྱོར་བའི་མཚན་ཉིད་ཟེར་ན། རྒྱུན་མཐའི་བར་ཆད་མེད་ལམ་
ཆོས་ཅན། མཚན་ཉིད་གཉིས་པོ་དེར་ཐལ། མཚོན་བྱ་གཉིས་པོ་དེའི་ཕྱིར། འདོད་མི་ནུས་ཏེ། ཆོས་ཐམས་
ཅད་བདེན་པའི་མཚན་ཉིད་མེད་པ་དང་། གཟུང་འཛིན་རྫས་ཐ་དད་དུ་མེད་པ་གཉིས་རྒྱུན་མཐའི་བར་ཆད་
མེད་ལམ་གྱི་གཞལ་བྱ་མ་ཡིན་པའི་ཕྱིར། དེར་ཐལ། དེ་གཉིས་ཀུན་རྫོབ་བདེན་པ་ཡིན་པའི་ཕྱིར།
460

༄༅། ། མངོན་པར་རྟོགས་པའི་རྒྱུན་གྱི་སྐབས་ལྔ་བ་དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ། །
༈ རང་གི་ལུགས་ལ། རྩོལ་བ་རེ་རེའི་བྱེད་པ་ལ་བརྟེན་ནས་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་
གསུམ་གོ་རིམ་མ་འཆོལ་བར་སྒོམ་ནུས་པའི་སེམས་དཔའི་སྦྱོར་བ་མཐར་ཐུག་གིས་བསྡུས་པའི་ཡེ་ཤེས། སྐད་
ཅིག་སྦྱོར་བའི་མཚན་ཉིད། དེ་ལ་སྔར་བཤད་པ་ལྟར་བཞི། མཚན་གཞི་ནི། རྣམ་པར་སྨིན་པ་མ་ཡིན་པའི་
ཡོན་ཏན་གྱི་རིགས་རྣམས་བྱ་རྫོགས་ཀྱི་སྐད་ཅིག་མ་གཅིག་ལ་མངོན་སུ་དུ་བྱེད་ནུས་པའི་སྐད་ཅིག་སྦྱོར་བ་དང་པོ་
དང་། རྣམ་པར་སྨིན་པའི་ཡོན་ཏན་གྱི་རིགས་རྣམས་ཚུལ་དེ་ལྟར་མངོན་སུམ་དུ་བྱེད་ནུས་པའི་སྐད་ཅིག་སྦྱོར་བ་
གཉིས་པ་དང་། ཆོས་ཐམས་ཅད་དོན་དམ་པར་རང་གི་མཚན་ཉིད་ཀྱིས་མ་གྲུབ་པ་དེ་ལྟར་མངོན་སུམ་དུ་རྟོགས་
ནུས་པའི་སྐད་ཅིག་སྦྱོར་བ་གསུམ་པ་དང་། གཟུགས་དང་གཟུགས་འཛིན་པའི་ཚད་མ་རྫས་གཞན་གྱིས་སྟོང་
པའི་སྟོང་ཉིད་བྱ་རྫོགས་ཀྱི་སྐད་ཅིག་མ་གཅིག་ལ་མངོན་སུམ་དུ་རྟོགས་ནུས་པའི་སྐད་ཅིག་སྦྱོར་བ་བཞི་པའི་
མཚན་གཞི་ཡིན་ཞིང་། དེ་ཡང་དང་པོ་གཉིས་ཡོན་ཏན་མངོན་དུ་བྱེད་ཚུལ་གྱི་དབང་དུ་བྱས་ཤིང་། ཕྱི་མ་
གཉིས་ཡུལ་རྟོགས་ནུས་ཚུལ་གྱི་དབང་དུ་བྱས་སོ། །
༈ གསུམ་པ་རྩོད་པ་སྤོང་པ་ལ། ཁ་ཅིག རྒྱུན་མཐའི་བར་ཆད་མེད་ལམ་ཆོས་ཅན། རྣམ་པར་སྨིན་
པའི་ཆོས་ཡིན་པར་ཐལ། རྣམ་པར་སྨིན་པའི་སྐད་ཅིག་སྦྱོར་བ་ཡིན་པའི་ཕྱིར། འདོད་ན། རྣམ་སྨིན་གྱི་ཆོས་
ཡིན་པར་ཐལ། འདོད་པའི་ཕྱིར་ན། མ་ཁྱབ། ཁ་ཅིག དེ་ཆོས་ཅན། རྣམ་པར་སྨིན་པ་མ་ཡིན་པའི་ཆོས་
ཡིན་པར་ཐལ། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་བ་ཡིན་པའི་ཕྱིར། ན་མ་ཁྱབ། འདོད་མི་ནུས་ཏེ།
རྣམ་པར་སྨིན་པའི་ཡོན་ཏན་ཡིན་པའི་ཕྱིར། ཁ་ཅིག རྒྱུན་མཐའི་བར་ཆད་མེད་ལམ་ཆོས་ཅན། མཐར་ཐུག་
གི་སྦྱོར་བ་ཡིན་པར་ཐལ། སྦྱོར་བ་མཐར་ཐུག་ཡིན་པའི་ཕྱིར། ན་མ་ཁྱབ། འདོད་མི་ནུས་སོ། ། ཁ་ཅིག
རྒྱུན་མཐའི་བར་ཆད་མེད་ལམ་གྱིས་གཟུགས་དང་གཟུགས་འཛིན་པའི་ཚད་མ་རྫས་གཞན་གྱིས་སྟོང་བའི་སྟོང་
ཉིད་མངོན་སུམ་དུ་རྟོགས་པར་ཐལ། དེས་དེ་བྱ་རྫོགས་ཀྱི་སྐད་ཅིག་མ་གཅིག་ལ་མངོན་སུམ་དུ་རྟོགས་པའི་ཕྱིར།
དེར་ཐལ། དེས་དེ་དེ་ལྟར་རྟོགས་ནུས་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། ཐེག་ཆེན་གྱི་བར་
ཆད་མེད་ལམ་ཡིན་པའི་ཕྱིར། ཁྱབ་སྟེ། གཟུགས་དང་གཟུགས་འཛིན་པའི་ཚད་མ་རྫས་གཞན་གྱི་སྟོང་པའི་
སྟོང་ཉིད་དེ་ཀུན་རྫོབ་བདེན་པ་ཡིན་པའི་ཕྱིར། ཁ་ཅིག རྒྱུན་མཐའི་སྦྱོར་བའི་ལམ་ཆོས་ཅན། སེམས་དཔའི་
རྣལ་འབྱོར་མཐར་ཐུག་ཡིན་པར་ཐལ། དེས་བསྡུས་པའི་ལམ་ཡིན་པའི་ཕྱིར། ན་མ་ཁྱབ། འདོད་ན། ཁྱོད་
ལས་ཁྱད་པར་དུ་གྱུར་པའི་སློབ་པའི་ཡེ་ཤེས་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། རྒྱུན་མཐའི་
བར་ཆད་མེད་ལམ་དེ་ལྟར་ཡིན་པའི་ཕྱིར། ཁ་ཅིག སྦྱོར་བ་ཡིན་ན། སེམས་དཔའི་རྣལ་འབྱོར་མཐར་ཐུག་
461

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་དགོས་པར་ཐལ། རྣམ་བཤད་ལས། དེ་ལྟར་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་རྒྱུན་
མཐའི་བར་ཆད་མེད་ལམ་ལ་དགོངས་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་དགྱེས་པའི་མཆོད་སྤྲིན་ལས་སྐབས་ལྔ་པ་
དྲུག་པ་བདུན་པ་གསུམ་གྱི་ཚིག་དོན་མཐའ་དཔྱོད་ཟུང་འབྲེལ་དུ་བཤད་པ་རྫོགས་སོ། ། ། ། ཞེས་པའི་གསུང་
པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་
དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད། ཐུན་མོང་མིན་པའི་ཁས་ལེན་
མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་ཆ་དང་ཟུང་སྦྲེལ་གསན་
སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་དུ་བཞུགས་པ་དུས་
འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་
ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་རྣམས་ནས་ཡིག་ཆ་ཆ་ཚང་
གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་རྩ་བ་རྒྱལ་བའི་
ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་སྨད་གཞུང་པ་
གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་རྣམ་པར་
དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་རབ་བྱུང་
བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་
གསོལ་བའོ། ། ། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་ཡོངས་འདུའི་ལྗོན། །
བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ལམ་བཟང་འབྲས་
བུའིཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་
དབུགས་འབྱིན་ཤོག ། ། ། སརྦ་མངྒ་ལཾ། ། །།
462

༄༅། །བསྟན་བཅོས་མངོན་པར་རྟོགས་པའི་རྒྱུན་གྱི་དགོངས་པ་གསལ་བར་བྱེད་པ་
མཁས་པ་དགྱེས་པའི་མཆོད་སྤྲིན་ལས་སྐབས་བརྒྱད་པའི་ཚིག་འགྲེལ་
མཐའ་དཔྱོད་ཟུང་འབྲེལ་དུ་བཤད་པ་བཞུགས་སོ། །
བླ་མ་དང་ཐུབ་པའི་དབང་པོའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། ། གསུམ་པ་ཆོས་
སྐུ་རྒྱས་པར་བཤད་པ་ལ་གཉིས། སྤྱིའི་རྣམ་གཞག་བཤད་པ་དང་། གཞུང་དོན་དངོས་བཤད་པའོ། ། དང་པོ་
ལ་གཉིས། སྦྱོར་བ་དང་། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། སྐད་ཅིག་སྦྱོར་བའི་རྗེས་སུ་
འབྲས་བུ་ཆོས་སྐུ་འཆད་པའི་རྒྱུ་མཚན་ཡོད་དེ། སྐད་ཅིག་སྦྱོར་བ་སྒོམ་པའི་བྱང་སེམས་རྒྱུན་མཐའ་བ་དེས་སྐད་
ཅིག་གཉིས་པའི་དུས་སུ་འབྲས་བུ་ཆོས་སྐུ་ཐོབ་པར་གྱུར་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་ལྟར་
ཡང་འགྲེལ་པ་ལས་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་རྣམ་པར་བསྒོམས་པའི་སྐད་ཅིག་
མ་གཉིས་པ་ལ་ཆོས་ཀྱི་སྐུ་མངོན་པར་རྫོགས་པར་བྱང་ཆུབ་པ་ཡིན་ཏེ། ཞེས་གསུངས་པའི་ཕྱིར། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག སྦྱོར་བ་བཞི་བསྒོམ་སྟོབས་ཀྱིས་ཐོབ་
པའི་མཐར་ཐུག་གི་འབྲས་བུ། འབྲས་བུ་ཆོས་སྐུའི་མཚན་ཉིད་ཟེར་ན། ངོ་བོ་ཉིད་སྐུ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། དེར་ཐལ། སངས་རྒྱས་ཡིན་པའི་ཕྱིར། འདོད་ན། མཐར་ཐུག་གི་འབྲས་
བུ་ཡིན་པར་ཐལ། འདོད་པའི་ཕྱིར། འདོད་ན། འབྲས་བུ་ཡིན་པར་ཐལ། འདོད་པའི་ཕྱིར། འདོད་ན།
འདུས་བྱས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། དེར་ཐལ།
མྱང་འདས་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། ཁ་ཅིག སྦྱོར་བཞིའི་འབྲས་བུར་གྱུར་
པའི་ཐོབ་བྱ་མཐར་ཐུག འབྲས་བུ་ཆོས་སྐུའི་མཚན་ཉིད་ཟེར་ན། སྦྱོར་བཞིའི་རྒྱུར་གྱུར་པའི་རྣམ་མཁྱེན་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཡེ་ཤེས་ཆོས་སྐུ་ཡིན་པའི་ཕྱིར། དེར་ཐལ། རྣམ་མཁྱེན་
ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ།དེ་ཡོད་པའི་ཕྱིར། དེར་ཐལ། བྱང་
སེམས་ཀྱི་རྒྱུར་གྱུར་པའི་སངས་རྒྱས་འཕགས་པ་ཡོད་པའི་ཕྱིར། འདོད་མི་ནུས་ཏེ། དེའི་རྒྱུ་ཡིན་པའི་ཕྱིར། ཁ་
463

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅིག རྣམ་མཁྱེན་སྐད་ཅིག་དང་པོ་ལ་གནས་པའི་ལོངས་སྐུ་ཡིན་ན། རྣམ་མཁྱེན་སྐད་ཅིག་གཉིས་པ་རྒྱུད་ལྡན་
ཡིན་དགོས་པའི་ཕྱིར། ཁ་ཅིག བྱང་སེམས་རྒྱུན་མཐའ་བ་སངས་རྒྱས་མ་ཐག་པའི་ཚེ་ལོངས་སྐུ་ཐོབ་ཀྱང་སྤྲུལ་
སྐུ་མ་ཐོབ་ཟེར་ན། དེ་མི་འཐད་པར་ཐལ། དེས་དེའི་ཚེ་ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་
ལས་ཀྱི་འབྲེལ་བ་གྲུབ་པའི་ཚུལ་གྱིས་སྤྲུལ་སྐུ་ཐོབ་པའི་ཕྱིར། དེར་ཐལ། རྣམ་བཤད་ལས། སངས་རྒྱས་ཀྱི་སྤྲུལ་
པའི་སྐུའི་བྱེ་བྲག་འགའ་ཞིག་ལོངས་སྤྱོད་རྫོགས་པའི་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་ལས་
འབྲེལ་བ་གྲུབ་པའི་ཚུལ་དུ་ཐོབ་པར་ཤེས་པར་བྱའོ༔ ། ཞེས་གསུངས་པའི་ཕྱིར། ཁ་ཅིག བྱང་སེམས་རྒྱུན་
མཐའ་བ་འདོད་པའི་རྟེན་ལ་གསར་དུ་འཚང་རྒྱ་བ་ཡོད་ཟེར་ན། དེ་མི་འཐད་པར་ཐལ། འདོད་པ་དང་
གཟུགས་མེད་ཀྱི་རྟེན་ལ་གསར་དུ་འཚང་རྒྱ་བ་མེད་པའི་ཕྱིར། དེར་ཐལ། ལང་ཀར་གཤེགས་པ་ལས། འདོད་
པ་ཁམས་དང་སྲིད་རྩེ་ན། ། སངས་རྒྱས་རྣམ་པར་འཚང་མི་རྒྱ། ། གཟུགས་ཀྱི་ཁམས་ཀྱི་འོག་མིན་དུ། །
འདོད་ཆགས་བྲལ་ཏེ་འཚང་རྒྱའོ། ། ཞེས་ གསུངས་པའི་ཕྱིར། ཁ་ཅིག བྱང་སེམས་རྒྱུན་མཐའ་པ་དེ་
གཟུགས་ཁམས་གནས་རིགས་བཅུ་བདུན་གྱི་ནང་ཚན་དུ་གྱུར་པའི་འོག་མིན་གྱི་རྟེན་ལ་གསར་དུ་འཚང་རྒྱ་བ་ཡིན་
ནོ་ཟེར་ན། དེ་ཡང་མི་འཐད་པར་ཐལ། དེའི་ནང་ཚན་དུ་གྱུར་པའི་འོག་མིན་གྱི་གནས་དེ། སྡུག་བསྔལ་
བདེན་པས་བསྡུས་པ་གང་ཞིག བྱང་སེམས་རྒྱུན་མཐའ་བ་གསར་དུ་སངས་རྒྱས་པའི་གནས་འོག་མིན་ལ་བྱང་
སེམས་དེས་ཞིང་དག་སྦྱོར་གྱི་སྒོ་ནས་བསྒྲུབ་པའི་དག་པའི་ཞིང་ཞིག་དགོས་པའི་ཕྱིར། ཁ་ཅིག བཞི་དང་སྙིང་
པོ་མེ་ཏོག་གིས་བརྒྱན་པའི་གནས་འོག་མིན་དེ། བྱང་སེམས་རྒྱུན་མཐའ་བ་མཐའ་དག་གསར་དུ་འཚང་རྒྱ་བའི་
གནས་ཡིན་ནོ་ཟེར་ན། འོ་ན། བྱང་སེམས་རྣམས་ཀྱིས་ཞིང་དག་སྦྱོར་བ་ཐོབ་མི་དགོས་པར་ཐལ། དེ་རྣམས་
ཀྱིས་ཞིང་དག་སྦྱོར་གྱི་སྒོ་ནས་རང་ཉིད་འཚང་རྒྱ་བའི་ཞིང་སྒྲུབ་མི་དགོས་པའི་ཕྱིར། དེར་ཐལ། ཁྱོད་ཀྱི་དམ་
བཅའ་འཐད་པའི་ཕྱིར། འདོད་མི་ནུས་ཏེ། སྐབས་བཞི་པར་ཞིང་དག་སྦྱོར་བ་བསྟན་པ་ལ་དགོས་པ་ཡོད་པའི་
ཕྱིར། ཁ་ཅིག བྱང་སེམས་རྒྱུན་མཐའ་བ་གསར་དུ་སངས་རྒྱས་པའི་ཚེ། དེའི་མཚན་དཔེས་སྤྲས་པའི་ལུས་ཀྱི་
རིགས་འདྲ་ཕྱི་མ་ལོངས་སྐུར་གནས་གྱུར་བ་ཡིན་ཟེར་ན། བྱང་སེམས་རྒྱུན་མཐའི་མཚན་དཔེས་སྤྲས་པའི་ལུས་
ལོངས་སྐུར་འགྱུར་སྲིད་པར་ཐལ། དམ་བཅའ་འཐད་པའི་ཕྱིར། འདོད་ན། དེ་གང་ཟག་ཏུ་འགྱུར་སྲིད་པར་
ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་གང་ཟག་ཏུ་འགྱུར་མི་སྲིད་པར་ཐལ། ཁྱོད་
གཟུགས་ཡིན་པའི་ཕྱིར། ཁ་ཅིག གཟུགས་སུ་གྱུར་པའི་བུ་ཡིན་ན། གཟུགས་སྐུ་ཡིན་པས་ཁྱབ་ཟེར་ན།
སངས་རྒྱས་འཕགས་པའི་རྒྱུད་ཀྱི་གསུང་ཆོས་ཅན། དེར་ཐལ། དེའི་ཕྱིར། དེར་ཐལ། གཟུགས་གང་ཞིག
464

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
སྐུ་ཡིན་པའི་ཕྱིར། དང་པོ་དེར་ཐལ། སྒྲ་ཡིན་པའི་ཕྱིར། ཕྱི་མ་དེར་ཐལ། འབྲས་བུ་ཆོས་སྐུ་ཡིན་པའི་ཕྱི་ར།
འདོད་ན། གང་ཟག་ཡིན་པར་ཐལ་ལོ། ། ཁ་ཅིག སངས་རྒྱས་ཀྱི་ས་ན་བེམ་པོས་བསྡུས་པའི་ལུས་ཡོད་ཟེར་
ན། དེ་མེད་པར་ཐལ། རྣམ་བཤད་ལས། སངས་རྒྱས་ཀྱི་ཡེ་ཤེས་ཉིད་གདགས་གཞིར་བྱས་ནས་གཟུགས་ཀྱི་
སྐུར་རྣམ་པར་བཞག་པ་ཡིན་གྱི། བེམ་པོས་བསྡུས་པའི་རྡུལ་ཕྲ་རབ་བསགས་པའི་ལུས་ནི་ཅུང་ཟད་ཀྱང་མེད་
པར་ཤེས་པར་བྱའོ། ། ཞེས་གསུངས་པའི་ཕྱིར། །
གཉིས་པ་རང་ལུགས་ལ། སྦྱོར་བཞི་བསྒོམ་སྟོབས་ཀྱིས་ཐོབ་པའི་ཐོབ་བྱ་མཐར་ཐུག་འབྲས་བུ་ཆོས་སྐུའི་
མཚན་ཉིད། དེ་ལ་དབྱེ་ན། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད། ངོ་བོ་ཉིད་
སྐུ་དེ་མཚན་ཉིད་ཀྱི་ཁྱད་པར་ལྔ་དང་།ཡོན་ཏན་ལྔ་དང་ལྡན་པ་ཡིན་ཏེ། རྒྱུད་བླ་མ་ལས། དེ་ལ་སངས་རྒྱས་
རྣམས་ཀྱི་ནི། ། ངོ་བོ་ཉིད་སྐུ་མཚན་ཉིད་ལྔ། ། མདོར་ན་ཡོན་ཏན་ལྔ་དང་ནི། ། ལྡན་པ་ཉིད་དུ་རིག་པར་
བྱ། ། ཞེས་ གསུངས་ པའི་ཕྱིར། མཚན་ཉིད་ཀྱི་ཁྱད་པར་ལྔ་ཡང་ཡོད་དེ། འདུས་མ་བྱས་ཡིན་པ་དང་།
རྟོགས་པའི་ཡོན་ཏན་ཚོགས་པ་དབྱེར་མེད་པ་དང་། སྒྲོ་སྐུར་གྱི་མཐའ་གཉིས་སྤངས་པ་དང་། སྒྲིབ་པ་གསུམ་
ལས་གྲོལ་བ་དང་། རང་བཞིན་རྣམ་དག་གི་ཆ་འོད་གསལ་པ་དང་ལྔ་ཡོད་པའི་ཕྱིར། དེ་ལྟར་ཡང་རྒྱུད་བློར།
འདུས་མ་བྱས་ཤིང་རྣམ་དབྱེར་མེད། ། མཐའ་གཉིས་དག་ནི་རྣམ་པར་སྤངས། ། ཉོན་མོངས་ཤེས་བྱའི་
སྙོམས་འཇུག་གི ། སྒྲིབ་གསུམ་ལས་ནི་དེས་གྲོལ་ཏེ། ། དྲི་མེད་རྣམ་པར་རྟོག་མེད་དང་། ། རྣལ་འབྱོར་
རྣམས་ཀྱི་ཡུལ་ཡིན་ཕྱིར། ། ཆོས་དབྱིངས་ངོ་བོ་ཉིད་ཀྱིས་ནི། ། དག་པའི་ཕྱིར་ན་འོད་གསལ་བ། ། ཞེས་
གསུངས་པའི་ཕྱིར། ཡོན་ཏན་ལྔ་དང་ཡང་ལྡན་ཏེ། ཡོན་ཏན་རྒྱ་ཆེ་བའི་གཞལ་མེད་དང་། གྲངས་ཀྱིས་མི་
ལངས་པའི་གྲངས་མེད་པ་དང་། སྒྲ་རྟོག་ཙམ་གྱིས་རྫོགས་པར་བསམ་དུ་མེད་པ་དང་། སངས་རྒྱས་འབའ་ཞིག་
གི་མངོན་སུམ་གྱི་ཡུལ་དུ་གྱུར་པའི་རིགས་པ།ནས་ཀྱི་མི་མཉམ་པ་དང་། སྒྲིབ་པ་བག་ཆགས་དང་བཅས་པ་སྤངས་
པ་ལྔ་དང་ལྡན་པའི་ཕྱིར། དེ་སྐད་དུ་རྒྱུད་བླར། གཞལ་མེད་གྲངས་མེད་བསམ་མེད་དང་། ། མཉམ་མེད་
དག་པའི་མཐར་ཐུག་པའི། ། ཡོན་ཏན་རྣམས་དང་ཡང་དག་པར། ། ངོ་བོ་ཉིད་ཀྱི་སྐུ་ལྡན་ཏེ། ། རྒྱ་ཆེའི་
ཕྱིར་དང་གྲངས་མེད་ཕྱིར། ། རྟོག་གེའི་ཡུལ་ནི་མིན་ཕྱིར་དང་། ། འབའ་ཞིག་བག་ཆགས་བཅས་སྤངས་
ཕྱིར། ། ཞེས་གསུངས་པའི་ཕྱིར། ཡེ་ཤེས་ཆོས་སྐུ་ལ། འོག་ནས་འབྱུང་བ་ལྟར་ཉེར་གཅིག་དང་། གཞན་
ཡང་ཆོས་དབྱིངས་ཡེ་ཤེས་ནས་བྱ་གྲུབ་ཡེ་ཤེས་ཀྱི་བར་ལྔ་ཡོད་པར་མདོ་སྡེའི་རྒྱུན་ལས་བཤད་ལ། བསྡུ་ན་ཇི་ལྟ་ཇི་
སྙེད་མཁྱེན་པའི་ཡེ་ཤེས་གཉིས་སུ་འདུའོ། ། ལོངས་སྐུ་དེ་འཆད་འགྱུར་ལྟར་ངེས་པ་ལྔ་དང་། ཁྱད་པར་ལྔ་ལྡན་
465

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། 
ན་ས
དུ་བཤད་པ་ཡང་ཡིན་ཏེ། སྐུ་ཆོས་སྟོན་རྒྱུན་མི་ཆད་པ་དང་། གསུང་བརྗོད་པ་རྒྱུན་མི་ཆད་པ་དང་། ཐུགས་
འཛད་པ་རྒྱུན་མི་ཆད་པ་དང་། འབད་རྩོལ་གྱི་རྣམ་རྟོག་མེད་པ་དང་། གདུལ་བྱའི་ངོ་བོར་སྤྲུལ་བ་སྣ་ཚོགས་སུ་
སྣང་བ་དང་ལྔར་བཤད་པའི་ཕྱིར། དེ་སྐད་དུ་ཡང་། རྒྱུད་བླར བརྗོད་སྟོན་མཛད་རྒྱུན་མི་ཆད་དང་། །
མངོན་པར་འདུ་བྱེད་མེད་པ་དང་། ། དེ་ཡི་ངོ་བོར་མིན་སྟོན་ལ། ། འདིར་ནི་སྣ་ཚོགས་རྣམ་ལྔར་སྟོན། །
ཞེས་གསུངས་པའི་ཕྱིར། སྤྲུལ་པའི་སྐུ་ལ་ཡང་མང་དུ་ཡོད་ཀྱང་། བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ། མཆོག་གི་
སྤྲུལ་སྐུ་གསུམ་དུ་འདུ་བ་ཡིན་ཏེ། རྒྱུད་བླར། བཟོ་དང་སྐྱེ་བ་བྱང་ཆུབ་ཆེ། ། ཞེས་སོགས་གསུངས་པའི་ཕྱིར།
མཆོག་གི་སྤྲུལ་སྐུ་དེ་མཛད་པ་བཅུ་གཉིས་ཀྱི་ཚུལ་སྟོན་པའི་ཁྱད་པར་དང་ལྡན་པ་ཡིན་ཏེ། རྒྱུད་བླར། ཆོས་ཀྱི་
སྐུ་ལས་མ་གཡོས་བར། ། སྤྲུལ་བའི་རང་བཞིན་སྣ་ཚོགས་ཀྱིས། ། ཞེས་པ་ནས། སྲིད་པ་ཇི་སྲིད་གནས་པར་
སྟོན། ། ཞེས་ པའི་བར་ གསུངས་ པའི་ཕྱིར། བྱང་སེམས་ རྒྱུན་མཐའ་ བ་ གསར་ དུ་ སངས་ རྒྱས་ པའི་ དུས་
མཚམས་ཡོད་དེ། དེས་རྣམ་མཁྱེན་སྐད་ཅིག་དང་པོ་ཐོབ་པ་དང་། ཇི་ལྟ་བ་ལ་མཉམ་པར་བཞག་བཞིན་པའི་
ངང་ནས་ཇི་སྙེད་པའི་ཆོས་ཐམས་ཅད་མངོན་སུམ་དུ་རྟོགས་པ་དང་། ཡང་དག་མཐའ་མངོན་དུ་བྱས་པ་དང་།
མཚན་དཔེས་སྤྲས་པའི་ལུས་ཀྱི་རིགས་འདྲ་ཕྱི་མ་ལོངས་སྐུའི་ལུས་སུ་གནས་གྱུར་པ་དང་། ལོངས་སྐུ་དང་དངོས་
རྒྱུ་ཚོགས་པ་ཚར་གཅིག་ལ་རག་ལས་པའི་ཚུལ་གྱི་འབྲེལ་བ་གྲུབ་པའི་སྤྲུལ་སྐུ་གྲངས་མེད་པ་ཐོབ་པ་དུས་མཉམ་
པའི་ཕྱིར། །
༈ གསུམ་པ་རྩོད་པ་སྤོང་བ་ལ། ཁ་ཅིག སྦྱོར་བཞིའི་རྒྱུར་གྱུར་པའི་རྣམ་མཁྱེན་ཆོས་ཅན། སྦྱོར་
བཞི་བསྒོམ་སྟོབས་ཀྱིས་ཐོབ་པའི་ཐོབ་བྱ་མཐར་ཐུག་ཡིན་པར་ཐལ། འབྲས་བུ་ཆོས་སྐུ་ཡིན་པའི་ཕྱིར། འདོད་
ན། སྦྱོར་བཞིའི་རྗེས་སུ་གྲུབ་པར་ཐལ། འདོད་པའི་ཕྱིར། ཟེར་ན་མ་ཁྱབ། ཁ་ཅིག བྱང་སེམས་རྒྱུན་
མཐའ་བ་གསར་དུ་སངས་རྒྱས་པའི་ཚེ་སྤྲུལ་སྐུ་མ་ཐོབ་པར་ཐལ། དེའི་ཚེ་སྤྲུལ་སྐུ་མེད་པའི་ཕྱིར། ཟེར་ན།
རྣམ་པ་ག་ཅིག་ཏུ་མ་ཁྱབ། མ་གྲུབ་ན་དེར་ཐལ། དེའི་ཚེ་མཆོག་གི་སྤྲུལ་སྐུ་མེད་པའི་ཕྱིར། ཟེར་ན། ཡང་ན་
འདིར་མ་ཁྱབ་སྟེ། སྐབས་འདིར་མཁས་པ་དུ་མ་བཞེད་པ་མི་མཐུན་པར་སྣང་བས་དཔྱད་པར་བྱ་དགོས་པའི་
ཕྱིར། ཁ་ཅིག བྱང་སེམས་རྒྱུན་མཐའ་བ་གསར་དུ་སངས་རྒྱས་པའི་ཚེ་ཇི་ལྟ་བ་གཟིགས་པའི་ཡེ་ཤེས་དེ་ཉིད་
ཀྱིས་ཇི་སྙེད་པ་གཟིགས་པར་ཐལ། དེས་དེའི་ཚེ་ཇི་ལྟ་བ་ལ་མཉམ་པར་བཞག་བཞིན་པའི་ངང་ནས་ཇི་སྙེད་པའི་
ཆོས་རྣམས་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། དེ་མི་འཐད་པར་ཐལ། ཇི་ལྟ་བ་
རྟོགས་པའི་རྣམ་མཁྱེན་གྱིས་ཇི་སྙེད་པ་མ་གཟིགས་པའི་ཕྱིར། དེར་ཐལ། རྩ་ཤེའི་ཊིཀ་ཆེན་དུ་དེ་ལྟ་བུ་ཞིག་
466

༄༅། ། མངོན་རྟོགས་རྒྱན་གྱི་སྐབས་བརྒྱུད་པའི་ཚིག་དོན་མཐའ་དཔྱོད་ཟུང་འབྲེལ། །
གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་ཇི་ལྟ་བ་གཟིགས་པའི་རྣམ་མཁྱེན་གྱིས་ཇི་ལྟ་བ་གཟིགས་པ་
ལྟར་དུ་ཇི་སྙེད་པ་མ་གཟིགས་པའི་དོན་ཡིན་པའི་ཕྱིར། དེ་ལྟར་མ་ཡིན་ན། རྣམ་བཤད་དགོངས་པ་རབ་གསལ་
ལས། དེས་དེ་གཟིགས་པར་གསུངས་པ་དང་འགལ་བར་འགྱུར་བ་ལས་རྗེའི་དགོངས་པ་ལ་ནང་འགལ་མི་སྲིད་
པའི་ཕྱིར། ཁ་ཅིག སངས་རྒྱས་ཀྱི་ས་ན་བེམ་པོ་མེད་པར་ཐལ། དམ་བཅའ་འཐད་པའི་ཕྱིར། འདོད་ན།
དེ་ཡོད་པར་ཐལ། དེ་ན་རྡུལ་དུ་གྲུབ་པ་ཡོད་པའི་ཕྱིར། ཟེར་ན། མ་ཁྱབ་བྱས་པ་ཡི། ཁྱབ་པར་ཐལ། རྡུལ་
དུ་གྲུབ་པ་བེམ་པོའི་མཚན་ཉིད་ཡིན་པའི་ཕྱིར། དེར་ཐལ། མདོ་སྡེ་པས་དེ་ལྟར་བཞེད་པའི་ཕྱིར། ཟེར་ན་མ་
ཁྱབ་སྙམ། གོང་གི་རྟགས་དེར་ཐལ། སངས་རྒྱས་ཀྱི་ས་ན་མཚན་དཔེ་ཡོད་པའི་ཕྱིར། །
༈ གཉིས་པ་གཞུང་དོན་དངོས་བཤད་པ་ལ་གཉིས། སྐུའི་རྣམ་བཞག་བཤད་པ་དང་། འཕྲིན་ལས་ཀྱི་
རྣམ་གཞག་བཤད་པའོ། ། དང་པོ་ལ་བཞི། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུའི་རྣམ་
གཞག་བཤད་པའོ། ། དང་པོ་ནི། ཐུབ་པའི་ངོ་བོ་ཉིད་སྐུ་ནི། ། ཞེས་པ་ནས། དེ་དག་རང་བཞིན་མཚན་
ཉིད་ཅན། ། ཞེས་པའི་བར་ཚིགས་སུ་བཅད་པ་གཅིག་གིས་སྟོན་ཏེ། དོན་ནི་འགྲེལ་པར། ཐུབ་པ་སངས་རྒྱས་
བཅོམ་ལྡན་འདས་ཀྱི་ངོ་བོ་ཉིད་སྐུ་ནི་ཞེས་པ་ནས། ཆོས་ཐམས་ཅད་རྟོགས་པས་ཐོབ་པ་ཡིན་ནོ། ། ཞེས་པའི་
བར་གྱིས་འཆད་ལ། འཕྲོས་ནི། མདོ་ལས ། རབ་འབྱོར་གཞན་ཡང་ཟག་པ་མེད་པའི་ཆོས་རྣམས་རྨི་ལམ་ལྟ་
བུ་དངོས་པོ་དང་མི་ལྡན་པར་དངོས་པོ་མེད་པའི་རང་བཞིན་ཅན་གྱི་མཚན་ཉིད་ཀྱིས་སྟོང་བ། ཞེས་པ་ནས།
མཚན་ཉིད་གཅིག་པོ་འདི་ལྟ་སྟེ་མཚན་ཉིད་མེད་པ་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཡིན་པར་རིག་པར་བྱ་སྟེ། ཞེས་སོགས་ལས་འཕྲོས་སོ། ། འདིའི་སྐབས་སུ་གཉིས།
ཚིག་དོན་དང་། མཐའ་དཔྱད་པའོ། །དང་པོ་ནི། ཐུབ་པའི་ངོ་བོ་ཉིད་ཀྱི་སྐུ་ནི་ཆོས་ཅན། ཁྱོད་ཁྱད་ཆོས་
གསུམ་དང་ལྡན་པ་ཡིན་ཏེ། ཟག་པ་མེད་པའི་ཆོས་ཡེ་ཤེས་སྡེ་ཚན་ཉེར་གཅིག་པོ་གང་དག་རྫོགས་པར་ཐོབ་པར་
གྱུར་བ་ལྡན་པའི་ཁྱད་པར་དང་། སྒྲིབ་གཉིས་རྣམ་པ་ཀུན་ཏུ་རྣམ་པར་དག་པ་བྲལ་བའི་ཁྱད་པར་དང་། ཟག་
མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་དག་རང་བཞིན་བདེན་པས་སྟོང་པའི་མཚན་ཉིད་ཅན་གྱི་ངོ་བོའི་ཁྱད་
པར་ཏེ་ཁྱད་ཆོས་གསུམ་དང་ལྡན་པའི་དག་པ་གཉིས་ལྡན་གྱི་སྐུ་ཡིན་པའི་ཕྱིར།
གཉིས་པ་མཐའ་དཔྱད་པ་ལ་གསུམ། དང་པོ་ལ་ཁ་ཅིག སྒྲིབ་གཉིས་མ་ལུས་པར་སྤངས་པའི་འདུས་མ་
བྱས་ཀྱི་སྐུ། ངོ་བོ་ཉིད་སྐུའི་མཚན་ཉིད་ཟེར་ན། སངས་རྒྱས་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དེར་ཐལ། སྒྲིབ་གཉིས་མ་ལུས་པར་སྤངས་པ་གང་ཞིག འདུས་མ་བྱས་ཀྱི་སྐུ་ཡིན་པའི་ཕྱིར།
467

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་པོ་དེར་ཐལ། ཆོས་ཅན་དེའི་ཕྱིར། ཕྱི་མ་དེར་ཐལ། འབྲས་བུ་ཆོས་སྐུར་གྱུར་པའི་འདུས་མ་བྱས་ཡིན་
པའི་ཕྱིར། འདོད་མི་ནུས་ཏེ། དེ་སྐུ་བཞི་པོའི་དབྱེ་གཞི་ཡིན་པའི་ཕྱིར། ཁ་ཅིག སྒྲིབ་གཉིས་མ་ལུས་པར་
སྤུངས་པའི་མཐར་ཐུག་གི་དབྱིངས། ངོ་བོ་ཉིད་སྐུའི་མཚན་ཉིད་ཟེར་ན། གློ་བུར་རྣམ་དག་གི་ཆར་གྱུར་པའི་ངོ་
བོ་ཉིད་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་
ན། མཐར་ཐུག་གི་དབྱིངས་ཡིན་པར་ཐལ། འདོད་པའི་ཕྱིར། འདོད་ན། མཐར་ཐུག་གི་ཆོས་ཉིད་ཡིན་པར་
ཐལ། འདོད་པའི་ཕྱིར། འདོད་ན། ཆོས་ཉིད་ཡིན་པར་ཐལ། འདོད་པའི་ཕྱིར། འདོད་ན། དོན་དམ་
བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག
དག་པ་གཉིས་ལྡན་གྱི་འདུས་མ་བྱས་ཀྱི་སྐུ། ངོ་བོ་ཉིད་སྐུའི་མཚན་ཉིད་ཟེར་ན། སངས་རྒྱས་ཀྱི་ལྡོག་པ་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། སངས་རྒྱས་ཀྱི་སའི་འདུས་མ་བྱས་ཀྱི་ཆོས་
ཡིན་པའི་ཕྱིར། འདོད་ན། སངས་རྒྱས་ཆོས་ཅན། ཁྱོད་ཀྱི་ལྡོག་པ་ངོ་བོ་ཉིད་སྐུ་མ་ཡིན་པར་ཐལ། ཁྱོད་
བདག་མེད་ཡིན་པའི་ཕྱིར། ཁ་ཅིག རང་བཞིན་གྱིས་རྣམ་པར་དག་ཅིང་། གློ་བུར་གྱི་དྲི་མ་སྤངས་པའི་སྐུ།
ངོ་བོ་ཉིད་སྐུའི་མཚན་ཉིད་ཟེར་ན། ངོ་བོ་ཉིད་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། རང་བཞིན་གྱིས་རྣམ་པར་དག་པར་ཐལ། འདོད་པའི་ཕྱིར། འདོད་ན། རང་བཞིན་གྱིས་དབེན་
པར་ཐལ། འདོད་པའི་ཕྱིར། འདོད་ན། རང་བཞིན་གྱིས་མེད་པར་ཐལ་ལོ། ། ཁ་ཅིག གློ་བུར་གྱི་དྲི་མས་
རྣམ་པར་དག་པའི་ངོ་བོ་ཉིད་སྐུ་ཡིན་ན། གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཡིན་པས་ཁྱབ་ཟེར་ན།
རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། ། དེར་ཐལ། དེའི་ཕྱིར། དེར་ཐལ། གློ་བུར་
གྱི་དྲི་མ་སྤངས་པའི་ངོ་བོ་ཉིད་སྐུ་ཡིན་པའི་ཕྱིར། དེར་ཐལ། ངོ་བོ་ཉིད་གི་ཡིན་པའི་ཕྱིར། འདོད་ན། ཀུན་
རྫོབ་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར།
དེར་ཐལ། ཆོས་ཅན་དེའི་ཕྱིར། ཁ་ཅིག གློ་བུར་རྣམ་དག་གི་ངོ་བོ་ཉིད་སྐུ་ཡིན་ན། གློ་བུར་རྣམ་དག་གི་ཆར་
གྱུར་པའི་ངོ་བོ་ཉིད་སྐུ་ཡིན་པས་ཁྱབ། རང་བཞིན་རྣམ་དག་གི་ངོ་བོ་ཉིད་སྐུ་ཡིན་ན། རང་བཞིན་རྣམ་དག་གི་
ཆར་གྱུར་བའི་ངོ་བོ་ཉིད་སྐུ་ཡིན་པས་ཁྱབ་ཟེར་ན། རྣམ་མཁྱེན་བདེན་སྟོང་ཆོས་ཅན། དང་པོ་དེར་ཐལ།
དེའི་ཕྱིར། དེར་ཐལ། གློ་བུར་གྱི་དྲི་མ་སྤངས་པའི་ངོ་བོ་ཉིད་སྐུ་ཡིན་པའི་ཕྱིར། གཞན་ཡང་། གློ་བུར་རྣམ་
དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། ཕྱི་མ་དེར་ཐལ། དེའི་ཕྱིར། དེར་ཐལ། བདེན་པར་མེད་པའི་
ངོ་བོ་ཉིད་སྐུ་ཡིན་པའི་ཕྱིར། གཉིས་ཀ་ལ་འདོད་མི་ནུས་སོ། ། ཁ་ཅིག རྣམ་མཁྱེན་བདེན་སྟོང་དེ་ངོ་བོ་ཉིད་
468

༄༅། ། མངོན་རྟོགས་རྒྱན་གྱི་སྐབས་བརྒྱུད་པའི་ཚིག་དོན་མཐའ་དཔྱོད་ཟུང་འབྲེལ། །
སྐུ་མ་ཡིན་ཟེར་ན། དེ་ཡིན་པར་ཐལ། དེ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཡིན་པའི་ཕྱིར།
དེར་ཐལ། རྒྱུན་མཐའི་བར་ཆད་མེད་ལམ་བདེན་སྟོང་དེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་
སྐུར་འགྱུར་རུང་ཡིན་པའི་ཕྱིར། དེར་ཐལ། དེ་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་གང་ཞིག་
དེ་ལྟ་ན་དེ་དེར་འགྱུར་རུང་དུ་གྲུབ་པའི་ཕྱིར། ཁ་ཅིག ངོ་བོ་ཉིད་སྐུས་ཤེས་བྱ་མི་མཁྱེན་པས་དེ་སངས་རྒྱས་
མིན་ཟེར་ན། འོ་ན། དེ་ཡོན་ཏན་ཡིན་ནམ་མིན། དང་པོ་ལྟར་ན། དེ་གནས་སྐབས་ཀྱི་ཡོན་ཏན་ཡིན་པར་
ཐལ། གནས་སྐབས་དང་མཐར་ཐུག་གི་ཡོན་ཏན་གང་རུང་གང་ཞིག མཐར་ཐུག་གི་ཡོན་ཏན་མ་ཡིན་པའི་
ཕྱིར། ཕྱི་མ་མ་གྲུབ་ན། དེ་མཐར་ཐུག་གི་ཡོན་ཏན་མ་ཡིན་པར་ཐལ། སངས་རྒྱས་མ་ཡིན་པའི་ཕྱིར། རྟགས་
བས། གོང་དུ་འདོད་ན། གནས་གྱུར་མཐར་མ་ཕྱིན་པའི་ཡོན་ཏན་དུ་ཐལ། འདོད་པའི་ཕྱིར། འདོད་ན།
དེ་སྒྲིབ་པ་མ་སྤངས་པའི་ཡོན་ཏན་དུ་ཐལ་ལོ། ། གཉིས་པ་རང་གི་ལུགས་ལ། དག་པ་གཉིས་ལྡན་གྱི་ཆོས་ཉིད་
ཀྱི་སྐུ། ངོ་བོ་ཉིད་སྐུའི་མཚན་ཉིད། དེ་ལ་དབྱེ་ན། གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང་།
རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས། དང་པོ་ནི། སངས་རྒྱས་འཕགས་པའི་ཐུགས་རྒྱུད་
ཀྱི་སྒྲིབ་པ་སྤངས་པའི་སྤངས་ཆ་ལྟ་བུ། གཉིས་པ་ནི་སངས་རྒྱས་འཕགས་པའི་ཐུགས་བདེན་སྟོང་ལྟ་བུའོ། ། ངོ་
བོ་ཉིད་སྐུ་དེ་ཁྱད་ཆོས་གསུམ་དང་ལྡན་ཏེ། སྔར་བཤད་པ་ལྟར་ལྡན་པ་བྲལ་བ་ངོ་བོའི་ཁྱད་པར་གསུམ་དང་ལྡན་
པའི་ཕྱིར། །
གསུམ་པ་རྩོད་པ་སྤོང་བ་ལ། ཁ་ཅིག ངོ་བོ་ཉིད་སྐུ་ཡིན་ན། ཆོས་ཉིད་ཡིན་པས་ཁྱབ་པར་ཐལ། དེ་
ཡིན་ན། ཆོས་ཉིད་ཀྱི་སྐུ་ཡིན་པས་ཁྱབ་པའི་ཕྱིར། ཟེར་ན་མ་ཁྱབ། འདོད་ན། གློ་བུར་རྣམ་དག་གི་ཆར་གྱུར་
པའི་ངོ་བོ་ཉིད་སྐུ་ཆོས་ཅན། དེར་ཐལ། དེའི་ཕྱིར། རྟོགས་གསལ་སླའོ། ། ཟེར་ན། ལོངས་སྤྲུལ་གང་རུང་
ཡིན་ན། གཟུགས་ཡིན་པས་ཁྱབ་པར་ཐལ། དེ་གང་རུང་ཡིན་ན། གཟུགས་སྐུ་ཡིན་པས་ཁྱབ་པའི་ཕྱིར།
ཁྱབ་པ་ཁས། འདོད་མི་ནུས་ཏེ། དེ་གང་རུང་ཡིན་ན། གང་ཟག་ཡིན་དགོས་པའི་ཕྱིར། ཁ་ཅིག ངོ་བོ་ཉིད་
སྐུ་ཡིན་ན། སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་ཡིན་དགོས་པར་ཐལ། རྒྱུད་བླམ་ལས། འབའ་ཞིག་
བག་ཆགས་བཅས་སྤངས་ཕྱིར། ཞེས་གསུངས་པའི་ཕྱིར་ན། སྐྱོན་མེད་དེ། དེ་ནི་གློ་བུར་རྣམ་དག་གི་ཆར་གྱུར་
པའི་ངོ་བོ་ཉིད་སྐུ་ལ་དགོངས་པའི་ཕྱིར། ཁ་ཅིག ངོ་བོ་ཉིད་སྐུ་ཡིན་ན། དོན་དམ་བདེན་པ་ཡིན་དགོས་པར་
ཐལ། ཐུབ་པའི་ངོ་བོ་ཉིད་སྐུ་ནི་ཞེས་པའི་སྐབས་ནས་བསྟན་པའི་ངོ་བོ་ཉིད་སྐུ་ལ་དེས་ཁྱབ་པའི་ཕྱིར། དེར་
ཐལ། དེའི་དངོས་བསྟན་བསྟན་བྱའི་གཙོ་བོར་གྱུར་པའི་ངོ་བོ་ཉིད་སྐུ་ལ་དེས་ཁྱབ་པའི་ཕྱིར་ན་མ་ཁྱབ། །ཁ་ཅིག
469

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་མཁྱེན་བདེན་སྟོང་ངོ་བོ་ཉིད་སྐུ་མ་ཡིན་པར་ཐལ། དེ་སེམས་ཅན་གྱི་རྒྱུད་ལ་ཡོད་པའི་ཕྱིར། དེར་ཐལ།
སེམས་ཅན་གྱི་རྒྱུད་ལ་དེ་ཡོད་པའི་ཕྱིར། ན་མ་ཁྱབ། ཁ་ཅིག ངོ་བོ་ཉིད་སྐུ་ཆོས་ཅན། རྟག་པ་མ་ཡིན་པར་
ཐལ། མི་རྟག་པ་ཡིན་པའི་ཕྱིར། དེར་ཐལ། ཁྱོད་སངས་རྒྱས་པའི་ཚེ་ཡོད་ལ། སངས་མ་རྒྱས་པའི་ཚེ་མ་གྲུབ་
པའི་ཕྱིར། ཟེར་ན། མ་ཁྱབ་སྟེ། ངོ་བོ་ཉིད་སྐུ་དེ་མཁས་པ་ལ་གྲགས་པའི་རྟག་པ་ཡིན་པས་རྟག་པར་འཇོག་
རིགས་ཀྱི། བླུན་པོ་ལ་གྲགས་པའི་རྟག་པ་ཡིན་ན། རྟག་པ་ཡིན་པས་མ་ཁྱབ་པའི་ཕྱིར། ། །
༈ གཉིས་པ་ཡེ་ཤེས་ཆོས་སྐུ་བཤད་པ་ལ་གསུམ། དངོས་དང་། བྱེ་བྲག་ཏུ་བཤད་པ་དང་། དེ་ལ་རྩོད་
པ་སྤོང་བའོ། ། དང་པོ་ནི། བྱང་ཆུབ་ཕྱོགས་མཐུན་ཚད་མ་དང་། ། ཞེས་པ་ནས། ཆོས་ཀྱི་སྐུ་ཞེས་བརྗོད་པ་
ཡིན། ། ཞེས་ པའི་བར་གྱིས་སྟོན་ཏེ། དོན་ནི་འགྲེལ་པར། དྲན་པ་ཉེ་བར་བཞག་པ་ལ་སོགས་པ་ནས་
འཕགས་པའི་ལམ་ཡན་ལག་བརྒྱད་པའི་བར་བྱང་ཆུབ་ཀྱི་ཕྱོགས་རྣམས་དང་། ཞེས་པ་ནས། ཆོས་ཀྱི་སྐུར་
མངོན་པར་བརྗོད་པ་ཡིན་ནོ། ། ཞེས་པའི་བར་གསུངས་ལ། འཕྲོས་ནི། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་
རྩ་བདུན་དང་། ཞེས་པ་ནས། ཐམས་ཅད་ཤེས་པ་ཉིད་དེ། རབ་འབྱོར་འདི་དག་ནི་ཟག་པ་མེད་པའི་ཆོས་
ཐམས་ཅད་ཅེས་བྱའོ། ། ཞེས་པའི་བར་གསུངས་པ་ལས་འཕྲོས་སོ། ། འདི་ལ་གཉིས། ཚིག་དོན་དང་
མཐའ་དཔྱད་པའོ། ། དང་པོ་ནི། སངས་རྒྱས་འཕགས་པའི་རྒྱུད་ཀྱི་དྲན་པ་ཉེར་གཞག་ནས་འཕགས་ལམ་
ཡན་ལག་བརྒྱད་ཀྱི་བར་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་ཅུ་རྩ་བདུན་དང་། བྱམས་སོགས་ཚད་
མེད་པ་བཞི་དང་། གཟུགས་ཅན་གྱི་རྣམ་ཐར་གཉིས་སྡུག་པའི་རྣམ་ཐར་གཅིག་འགོག་པའི་རྣམ་ཐར་གཅིག་
གཟུགས་མེད་ཀྱི་རྣམ་ཐར་བཞི་སྟེ་རྣམ་པར་ཐར་པ་བརྒྱད་དང་། བསམ་གཏན་བཞི་དང་གཟུགས་མེད་ཀྱི་
དངོས་གཞིའི་སྙོམས་འཇུག་བཞི་འགོག་པའི་སྙོམས་འཇུག་གཅིག་སྟེ་མཐར་གྱིས་ནི་གནས་པའི་སྙོམས་པར་
འཇུག་པ་དགུ་ཡི་བདག་ཉིད་དང་། ཟད་པར་ས་དང་ཆུ་མེ་རླུང་སྔོན་པོ་དམར་པོ་དཀར་པོ་ནམ་མཁའ་རྣམ་ཤེས་
ཀྱི་སྐྱེ་མཆེད་དེ་ཟད་པར་གྱི་སྐྱེ་མཆེད་བཅུ་ཡི་བདག་ཉིད་དང་། རྣལ་འབྱོར་པ་རང་ལུས་ལ་གཟུགས་ཀྱི་འདུ་ཤེས་
བཞག་ནས་ཕྱི་རོལ་གྱི་གཟུགས་ཆེ་ཆུང་དུ་བལྟ་བ་གཉིས་དང་གཟུགས་ཀྱི་འདུ་ཤེས་མ་བཞག་པར་གཟུགས་ཆེ་ཆུང་
དུ་ལྟ་བ་གཉིས་ཏེ་བཞི་དང་ནང་རྣལ་འབྱོར་པ་རང་ལུས་ལ་གཟུགས་ཀྱི་འདུ་ཤེས་མ་བཞག་པར་སྔོ་སེར་དཀར་
དམར་བཞི་ཟིལ་གྱིས་གནོན་པའི་ཟིལ་གནོན་གྱི་སྐྱེ་མཆེད་བཞི་སྟེ་ཟིལ་གྱིས་གནོན་པའི་སྐྱེ་མཆེད་ནི་རབ་ཏུ་དབྱེ་
བས་རྣམ་པ་བརྒྱད་དང་། ཉོན་མོངས་མེད་པའི་ཏིང་ངེ་འཛིན་དང་། སྨོན་གནས་མཁྱེན་པ་དང་། སྔར་
བཤད་པ་ལྟར་མངོན་ཤེས་དྲུག་དང་། ཆོས་དོན་ངེས་ཚིག་སྤོབས་པ་སོ་སོ་ཡང་དག་རིག་པ་བཞི་དང་། རྟེན་
470

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
ཡོངས་སུ་དག་པ་དང་དམིགས་པ་ཐུགས་ཡེ་ཤེས་ཏེ་རྣམ་པ་ཐམས་ཅད་ཡོངས་སུ་དག་པ་བཞི་དང༌། ཚེ་ལ་དབང་
བ་དང་སེམས་ཡོ་བྱད་ལས་སྐྱེ་བ་མོས་པ་སྨོན་ལམ་རྫུ་འཕྲུལ་ཡེ་ཤེས་ཆོས་ལ་དབང་བ་བཅུ་དང་། སྔར་བཤད་པ་
ལྟར་སྟོབས་བཅུ་དང་། མི་འཇིགས་པ་ལྟར་སྟོབས་བཅུ་དང་། མི་འཇིགས་པ་ནི་བཞི་དག་དང་། སྐུ་གསུང་
ཐུགས་ཀྱི་སྤྱོད་པ་ཡོངས་སུ་དག་པའི་བསྲུང་བ་མེད་པ་རྣམ་པ་གསུམ་དང་། ཆོས་སྟོན་པའི་ཚེ་ཉན་འདོད་པ་དང་
མི་འདོད་པ་དང༌། འདོད་མི་འདོད་གཉིས་ཀ་ལ་རིམ་པ་བཞིན་དུ་ཆགས་པ་དང་ཁྲོ་བ་དང་དེ་གཉིས་ཀ་མེད་པའི་
དྲན་པ་ཉེ་བར་བཞག་པ་རྣམ་པ་གསུམ་དང་། སེམས་ཅན་འདུལ་བའི་དུས་ལས་མི་འདའ་བའི་བསྙེལ་བ་མི་
མངའ་བའི་ཆོས་ཉིད་དང་། སྒྲིབ་གཉིས་ཀྱི་བག་ཆགས་ཡང་དག་པར་བཅོམ་པ་དང་། སྐྱེ་བོ་མཐའ་དག་ལ་ཕན་
པའི་ཐུགས་རྗེ་ཆེན་པོ་དང་། ཐུབ་པ་སངས་རྒྱས་བཅོམ་ལྡན་འདས་ཁོ་ནའི་མ་འདྲེས་པའི་ཆོས་བཅོ་བརྒྱད་སྔར་
བཤད་པ་གང་ཡིན་པ་དང་། རྣམ་པ་ཐམས་ཅད་མཁྱེན་པ་ཉིད་དང་། རྩ་བའི་དང་གི་སྒྲས་བསྟན་པའི་ལམ་
ཤེས་དང་། གཞི་ཤེས་ཏེ་ཟག་མེད་ཡེ་ཤེས་སྡེ་ཚན་ཉེར་གཅིག་པོ་དེ་དག་ཆོས་ཅན། ཡེ་ཤེས་ཆོས་ཀྱི་སྐུ་ཞེས་
བརྗོད་པ་ཡིན་ཏེ། ཇི་ལྟ་ཇི་སྙེད་ཀྱི་ཤེས་བྱ་ཐམས་ཅད་མངོན་སུམ་དུ་རྟོགས་པའི་ཡེ་ཤེས་མཐར་ཐུག་ཡིན་པའི་
ཕྱིར། ། །
གཉིས་པ་མཐའ་དཔྱད་པ་ལ་གསུམ་ལས། དང་པོ་ཁ་ཅིག ཐུབ་པའི་ངོ་བོ་ཉིད་སྐུ་ནི། ། ཞེས་སོགས་
དང་། བྱང་ཆུབ་ཕྱོགས་མཐུན་ཚད་མེད་དང་། ། ཞེས་སོགས་ཀྱི་གཞུང་གཉིས་མདོར་བསྟན་རྒྱས་པར་བཤད་
མ་ཡིན་ཟེར་ན། དེ་གཉིས་མདོར་བསྟན་རྒྱས་བཤད་ཡིན་པར་ཐལ། སློབ་དཔོན་འཕགས་པས་དེ་གཉིས་
མདོར་བསྟན་རྒྱས་བཤད་དུ་སྦྱར་བའི་ཕྱིར། ཁྱབ་སྟེ། སློབ་དཔོན་འཕགས་པ་དེ་ལྟ་བུའི་གཞུང་དོན་མི་འཁྲུལ་
བའི་ཕྱིར། དེར་ཐལ། དེ་ཐེག་ཆེན་འཕགས་པ་ཡིན་པའི་ཕྱིར། ཁ་ཅིག སློབ་དཔོན་སེངྒེ་བཟང་པོས་དེ་
གཉིས་མདོར་བསྟན་རྒྱས་བཤད་དུ་མི་བཞེད་ཟེར་ན། དེ་བཞེད་པར་ཐལ། དེ་ཟག་པ་མེད་པའི་ཆོས་གང་དག།
ཅེས་མདོར་བསྟན་ནས།དེ་དག་གང་ཡིན་ཞེ་ན། བྱང་ཆུབ་ཕྱོགས་མཐུན་ཚད་མེད་དང་། ཞེས་པ་ནས། ཆོས་
ཀྱི་སྐུ་ཞེས་བརྗོད་པ་ཡིན། ། ཞེས་པའི་བར་འབྱུང་བར་བཞེད་པའི་ཕྱིར། ཁ་ཅིག སྐབས་འདིར་འགྲེལ་བ་
དོན་གསལ་གྱིས་དེ་གཉིས་མདོར་བསྟན་རྒྱས་བཤད་དུ་སྦྱར་ནས་བཤད་པ་ཡིན་ཟེར་ན། དེ་མི་འཐད་པར་ཐལ།
སྤྱིར་དེ་གཉིས་མདོར་བསྟན་རྒྱས་བཤད་དུ་རུང་ཡང་སྐབས་འདིར་འགྲེལ་པས་དེ་གཉིས་མདོར་བསྟན་རྒྱས་
བཤད་དུ་མ་སྦྱར་བར་སངས་རྒྱས་ཀྱི་སའི་ཟག་མོད་ཡེ་ཤེས་སྡེ་ཚན་ཉེར་གཅིག་པོ་དེ་ངོ་བོ་ཉིད་སྐུ་ལས་ལོགས་སུ་
གསུང་པར་བཞེད་པའི་ཕྱིར། དེར་ཐལ། དེ་ལྟར་བསྟན་པ་ལ་དགོས་པ་ཁྱད་པར་ཅན་ཡོད་པར་བཞེད་པའི་
471

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། ཁ་ཅིག སློབ་དཔོན་འཕགས་པས། ཡེ་ཤེས་ཆོས་སྐུ་སྟོན་བྱེད་ཀྱི་མངོན་རྟོགས་རྒྱན་གྱི་གཞུང་ཚིག་མི་
འདོད་ཟེར་ན། འོ་ན། དེས་ཡེ་ཤེས་ཆོས་སྐུ་དེ་མངོན་རྟོགས་རྒྱན་གྱིས་མ་བསྟན་པར་འདོད་པར་ཐལ། དམ་
བཅའ་འཐད་པའི་ཕྱིར། འདོད་ན། དེས་ཡེ་ཤེས་ཆོས་སྐུ་མི་བཞེད་པར་ཐལ། འདོད་པའི་ཕྱིར། འདོད་ན།
དེས་དེ་བཞེད་པར་ཐལ། སློབ་དཔོན་ཐོགས་མེད་སྐུ་མཆེད་གཉིས་ཀྱིས་ཡེ་ཤེས་ཆོས་སྐུ་བཞེད་པའི་ཕྱིར། དེར་
ཐལ། སློབ་དཔོན་ཐོགས་མེད་སྐུ་མཆེད་དང་། སློབ་དཔོན་འཕགས་པ་གྲོལ་སྡེ་ལ་ལྟ་བའི་འཆད་ཚུལ་ལ་མི་
མཐུན་པའི་ཁྱད་པར་ཡོད་ཀྱང་། སྐུའི་གྲངས་ངེས་སོགས་ཐེག་པ་ཆེན་པོའི་ལམ་གྱི་རྣམ་གཞག་སྤྱི་ལ་མི་མཐུན་
པའི་ཁྱད་པར་མེད་པའི་ཕྱིར། གལ་ཏེ་ཐོགས་མེད་སྐུ་མཆེད་གཉིས་ཀྱང་ཡེ་ཤེས་ཆོས་སྐུ་མི་བཞེད་དོ་ཞེ་ན། དེས་
དེ་བཞེད་པར་ཐལ། བྱངས་ལས། སངས་རྒྱས་བཅོམ་ལྡན་འདས་རྣམས་ཀྱི་སྐུ་ནི་རྣམ་པ་གཉིས་ཏེ། གཟུགས་
ཀྱི་སྐུ་དང་ཆོས་ཀྱི་སྐུའོ། ། ཆོས་ཀྱི་སྐུ་ལ་ཡང་རྣམ་པ་གཉིས་ཏེ། སྤངས་པ་དང་ཡེ་ཤེས་སོ། ། ཞེས་གསུངས་
པའི་ཕྱིར། གཞན་ཡང་། འཕགས་པ་གྲོལ་སྡེས་ཡེ་ཤེས་ཆོས་སྐུ་བཞེད་པར་ཐལ། ཡེ་ཤེས་ཆོས་སྐུ་ཡོད་པའི་
ཕྱིར། དེར་ཐལ། སངས་རྒྱས་ཀྱི་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་ཡེ་ཤེས་ཆོས་སྐུ་ཡིན་པའི་
ཕྱིར། དེར་ཐལ། རྩ་བར། ཆོས་ ཀྱི་སྐུ་ཞེས་ བརྗོད་ པ་ ཡིན། ཞེས་གསུངས་ པའི་ཕྱིར། གཞན་ཡང་།
འཕགས་པ་གྲོལ་སྡེའི་རྒྱུད་ལ་ཡེ་ཤེས་ཆོས་སྐུ་མེད་པར་ལྟ་བའི་ལོག་ལྟ་ཡོད་པར་ཐལ། དེས་ཡེ་ཤེས་ཆོས་སྐུ་མི་
བཞེད་པའི་ཕྱིར། རྟགས་ཁས། འདོད་ན། དེའི་རྒྱུད་ལ་ལོག་ལྟ་ཡོད་པར་ཐལ་ལོ། ། ཁ་ཅིག སློབ་དཔོན་
འཕགས་པས། སངས་རྒྱས་ཀྱི་སྐུ་ལ་ངོ་བོ་ཉིད་སྐུ། ལོངས་སྐུ། སྤྲུལ་སྐུ་དང་གསུམ་ཁོ་ནར་གྲངས་ངེས་པར་
བཞེད་པ་ཡིན་ཟེར་ན། དེ་མི་འཐད་པར་ཐལ། དེས་སངས་རྒྱས་ཀྱི་སྐུ་ལ་ཡེ་ཤེས་ཆོས་སྐུ་ཡོད་པར་བཞེད་པ་
སྒྲུབ་ཟིན་པའི་ཕྱིར། ཁ་ཅིག སངས་རྒྱས་ཀྱི་སྐུ་ལ་དེ་གསུམ་དུ་གྲངས་མ་ངེས་ཟེར་ན། དེ་ངེས་པར་ཐལ།
མདོ་སྡེའི་རྒྱུན་ལས། སྐུ་གསུམ་དག་གིས་སངས་རྒྱས་ཀྱི། ། སྐུ་བསྡུས་པར་ནི་ཤེས་བྱ་སྟེ། ། སྐུ་གསུམ་དག་གི་
རང་གཞན་གྱི། །དོན་འདི་རྟེན་དང་བཅས་པར་བསྟན། ། ཞེས་གསུངས་པའི་ཕྱིར། ཁ་ཅིག སློབ་དཔོན་
སེངྒེ་བཟང་པོས་སྐུ་གསུམ་གྱི་གྲངས་ངེས་མི་བཞེད་ཟེར་ན། དེ་བཞེད་པར་ཐལ། སློབ་དཔོན་གྱིས་སྐུ་དེ་ལ།
གསུམ་དང་བཞི་གང་དུ་གྲངས་ངེས་བྱས་ཀྱང་མི་འགལ་བར་བཞེད་པའི་ཕྱིར། དེར་ཐལ། དེས་སངས་རྒྱས་ཀྱི་
སྐུ་ལ་གསུམ་དང་བཞིར་ཡང་གྲངས་ངེས་བྱས་པ་ནི་དབྱེ་བསྡུའི་ཁྱད་པར་ཙམ་ཡིན་པར་བཞེད་པའི་ཕྱིར། ཁ་
ཅིག སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་པོ་དེ། ངོ་བོ་ཉིད་སྐུས་བསྡུས་པ་ཡིན་ཟེར་ན།
འོ་ན། དེ་དག་འདུས་མ་བྱས་ཀྱིས་བསྡུས་པར་ཐལ། དམ་བཅའ་འཐད་པའི་ཕྱིར། ཁྱབ་སྟེ། དེ་དག་ངོ་བོ་
472

༄༅། ། མངོན་རྟོགས་རྒྱན་གྱི་སྐབས་བརྒྱུད་པའི་ཚིག་དོན་མཐའ་དཔྱོད་ཟུང་འབྲེལ། །
ཉིད་སྐུས་བསྡུས་པར་འདོད་ན། སྤངས་པ་མཐར་ཐུག་གིས་བསྡུས་པར་འདོད་དགོས་ལ། དེ་ལྟ་ན་འདུས་མ་
བྱས་ཀྱིས་བསྡུས་པར་ཡང་དོན་གྱིས་ཁས་བླངས་སོང་པའི་ཕྱིར། འདོད་མི་ནུས་ཏེ། འདུས་བྱས་ཡིན་པའི་ཕྱིར།
ཁ་ཅིག སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་པོ་ཆོས་ཅན། སངས་རྒྱས་ཀྱིས་བསྡུས་པ་མ་
ཡིན་པར་ཐལ། ཁྱོད་ངོ་བོ་ཉིད་སྐུས་ཀྱང་མ་བསྡུས། ལོངས་སྐུས་ཀྱང་མ་བསྡུས། སྤྲུལ་བའི་སྐུས་ཀྱང་མ་བསྡུས་
པའི་ཕྱིར། ཞེས་པའི་ཐལ་འགྱུར་གྱི་ཁྱབ་པ་སློབ་དཔོན་འཕགས་པ་གྲོལ་སྡེས་ཞལ་གྱིས་བཞེས་པ་ཡིན་ཟེར་ན།
དེ་མི་འཐད་པར་ཐལ། ཁྱབ་པ་དེ་སློབ་དཔོན་འཕགས་པས་ཉི་ཁྲི་སྣང་བར་ཡང་ཞལ་གྱིས་མ་བཞེས། དེ་ལས་
གཞན་དུ་ཡང་ཞལ་གྱིས་མ་བཞེས་པའི་ཕྱིར། ཁ་ཅིག ངོ་བོ་ཉིད་སྐུ་དང་ཡེ་ཤེས་ཆོས་སྐུ་གང་རུང་ཡིན་ན།
སངས་རྒྱས་ནང་ཕན་ཚུན་ཁོ་ནའི་མངོན་སུམ་གྱི་སྦྱོང་ཡུལ་ཡིན་པས་ཁྱབ་ཟེར་ན། རྣམ་མཁྱེན་བདེན་སྟོང་ཆོས་
ཅན། དེར་ཐལ། དེའི་ཕྱིར། དེར་ཐལ། ངོ་བོ་ཉིད་སྐུ་ཡིན་པའི་ཕྱིར། འདོད་མི་ནུས་ཏེ། ཐེག་ཆེན་སྒོམ་
ལམ་བར་ཆད་མེད་ལམ་གྱིས་མངོན་སུམ་དུ་རྟོགས་པའི་ཕྱིར། ཁ་ཅིག ལོངས་སྐུ་དེ་བྱུང་འཕགས་ཁོ་ནའི་
མངོན་སུམ་གྱི་སྤྱོད་ཡུལ་ཡིན་ཟེར་ན། འོ་ན། དེ་མངོན་སུམ་དུ་རྟོགས་པའི་སངས་རྒྱས་འཕགས་པ་མེད་པར་
ཐལ། དམ་བཅའ་འཐད་པའི་ཕྱིར། འདོད་མི་ནུས་སོ། ། ཁ་ཅིག ལོངས་སྐུ་དེ་ཐེག་ཆེན་འཕགས་པ་ཁོ་
ནའི་མངོན་སུམ་གྱི་སྤྱོད་ཡུལ་ཡིན་ཟེར་ན། རེ་ཞིག་དེ་ཡང་མི་འཐད་པར་ཐལ། ལོངས་སྐུ་མངོན་སུམ་དུ་རྟོགས་
པའི་ཐེག་ཆེན་འཕགས་པ་མིན་པ་ཡོད་པའི་ཕྱིར། དེར་ཐལ། དེ་མངོན་སུམ་དུ་རྟོགས་པའི་གང་ཟག་མིན་པ་
ཡོད་པའི་ཕྱིར། ཁ་ཅིག སྤྲུལ་སྐུ་དེ་སྐྱེ་བོ་ལས་ཡན་ཆད་ཁོ་ནའི་མངོན་སུམ་གྱི་སྤྱོད་ཡུལ་ཡིན་ཟེར་ན། དེ་མི་
འཐད་པར་ཐལ། སྤྲུལ་སྐུ་མངོན་སུམ་དུ་མཐོང་བའི་ལས་མ་དག་པའི་སེམས་ཅན་ཡོད་པའི་ཕྱིར། དེར་ཐལ།
བཟོ་བོ་སྤྲུལ་སྐུ་མངོན་སུམ་དུ་མཐོང་བའི་དེ་ཡོད་པའི་ཕྱིར། ཁ་ཅིག སྤྲུལ་སྐུ་དེ་སྐྱེ་བོ་ལས་དག་ཡན་ཆད་ཀྱི་
མངོན་སུམ་གྱི་སྤྱོད་ཡུལ་མིན་ཟེར་ན། འོ་ན། དེ་ཡན་ཆད་ཀྱི་མངོན་སུམ་གྱི་སྤྱོད་ཡུལ་ཡིན་ན། དེ་ཡན་ཆད་ཁོ་
ནའི་མངོན་སུམ་གྱི་སྤྱོད་ཡུལ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཡན་ཆད་ཀྱི་
རྒྱུད་ལ་ཡོན་ཏན་ཡོད་པར་ཁས་བླངས་ན། དེ་ཡན་ཆད་ཁོ་ནའི་རྒྱུད་ལ་ཡོན་ཏན་ཡོད་པར་ཁས་ལེན་དགོས་པར་
ཐལ་ལོ། ། ཁ་ཅིག ངོ་བོ་ཉིད་སྐུ་དེ། སྐུ་ལྷག་མ་གསུམ་གྱི་ཆོས་ཉིད་ཡིན་ཟེར་ན། འོ་ན། ཆོས་ཉིད་ཡིན་
པར་ཐལ། དམ་བཅའ་འཐད་པའི་ཕྱིར། འདོད་ན། དོན་དམ་བདེན་པ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག རང་བཞིན་རྣམ་དག་གི་ཆར་གྱུར་པའི་ངོ་བོ་
ཉིད་སྐུ་དེ། སྐུ་ལྷག་མ་གསུམ་གྱི་ཆོས་ཉིད་ཡིན་ཟེར་ན། དེ་མ་ཡིན་པར་ཐལ། དེ་ལོངས་སྐུའི་ཆོས་ཉིད་མ་ཡིན་
473

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཕྱིར། དེར་ཐལ། དེ་བདེན་པར་འཛིན་པའི་བདེན་འཛིན་དེ། ལོངས་སྐུ་བདེན་པར་འཛིན་པའི་བདེན་
འཛིན་མ་ཡིན་པའི་ཕྱིར། ཁ་ཅིག སངས་རྒྱས་འཕགས་པའི་རྒྱུད་ཀྱི་ཤེས་པ་ཡིན་ན། ཡེ་ཤེས་ཆོས་སྐུ་ཡིན་པས་
ཁྱབ་ཟེར་ན། སངས་རྒྱས་འཕགས་པའི་མིག་ཤེས་ཆོས་ཅན། དེར་ཐལ། དེའི་ཕྱིར། འདོད་ན། ཡིད་ཤེས་
ཡིན་པར་ཐལ་ལོ། ། ཁ་ཅིག ཆོས་ཐམས་ཅད་མངོན་སུམ་དུ་རྟོགས་པའི་ཤེས་པ་མཐར་ཐུག་དེ། ཡེ་ཤེས་ཆོས་
སྐུའི་མཚན་ཉིད་ཟེར་ན། སྔ་མ་དེ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ།
འགྲེལ་ཆེན་ལས། སངས་རྒྱས་ཀྱི་གནས་སྐབས་ན་མི་ཤེས་པའི་དབང་པོ་སྤངས་པའི་ཕྱིར། ཡིད་ཤེས་ཀྱི་བློ་
བཞིན་དུ་དབང་པོའི་བློས་ཀྱང་ཡུལ་ཡོངས་སུ་དཔྱོད་པ་དེའི་ཕྱིར་སངས་རྒྱས་ཀྱི་མཁྱེན་པ་ཐམས་ཅད་ཡུལ་ཐམས་
ཅད་མཁྱེན་པ་ཉིད་དུ་འདོད་པ་ཡིན་ནོ། ། ཞེས་གསུངས་པའི་ཕྱིར། །
༈ གཉིས་པ་རང་གི་ལུགས་ལ་གཉིས། སློབ་དཔོན་གཉིས་ཀྱིས་རྩ་བའི་དགོངས་པ་འགྲེལ་ཚུལ་བཤད་
པ་དང་། སྐུའི་གྲངས་ངེས་སོགས་བཤད་པའོ། ། དང་པོ་ནི། སློབ་དཔོན་འཕགས་པས་སྐབས་བརྒྱད་པའི་
ལུས་རྣམ་གཞག་གིས་བརྗོད་བྱ་ཇི་ལྟར་བསྟན་པའི་བཞེད་ཚུལ་ཡོད་དེ། ངོ་བོ་ཉིད་ཅེས་པས་ངོ་བོ་ཉིད་སྐུ་བསྟན།
ལོང་ས་སྤྱོད་རྫོགས་བཅས་ཞེས་པས་ལོངས་སྐུ་བསྟན། དེ་བཞིན་གཞན་དུ་སྤྲུལ་བ་ནི། ། ཞེས་པས་སྤྲུལ་སྐུ་
མཛད་པ་དང་བཅས་པ་བསྟན། ཆོས་སྐུ་མཛད་པ་དང་བཅས་པ། ། ཞེས་པས་ལུས་བསྟན་བཤད་སྦྱར་ནས་
བསྟན་པའི་ཕྱིར། དེས་ཚིག་དོན་ཡན་ལག་རྒྱས་བཤད་ཀྱི་བརྗོད་བྱ་ཇི་ལྟར་བསྟན་པར་བཞེད་ཚུལ་ཡོད་དེ།
ཐུབ་པའི་ངོ་བོ་ཉིད་སྐུ་ནི། ། ཞེས་སོགས་རྐང་པ་བཞིས་ངོ་བོ་ཉིད་སྐུ་ཁྱད་ཆོས་གསུམ་ལྡན་གྱི་སྒོ་ནས་མདོར་
བསྟན། བྱང་ཆུབ་ཕྱོགས་མཐུན་ཚད་མེད་དང་། ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན། ཞེས་པའི་
པར་གྱིས་ངོ་བོ་ཉིད་སྐུ་རྒྱས་པར་བཤད། ཉན་ཐོས་ཉོན་མོངས་མེད་པའི་ལྟ། ཞེས་པ་ནས། རྟོག་པ་ཞེས་
ཀྱང་བརྗོད་པ་ཡིན། ཞེས་པའི་བར་གྱིས་ཉོན་མོངས་མེད་པའི་ཏིང་ངེ་འཛིན་དང་སྨོན་གནས་མཁྱེན་པའི་ཏིང་
ངེ་འཛིན་གཉིས་རྒྱས་པར་བཤད། མཚན་ནི་སུམ་ཅུ་རྩ་གཉིས་དང་ཞེས་སོགས་རྐང་པ་བཞིས་ལོངས་སྐུ་མཚན་
ཉིད་ཀྱི་སྒོ་ནས་མདོར་བསྟན། ཕྱག་ཞབས་འཁོར་ལོའི་མཚན་དང་། ཞེས་པ་ནས། དཔེ་བྱད་བཟང་པོར་
བཞེད། ཅེས་པའི་བར་གྱིས་ལོངས་སྐུ་ཡོན་ཏན་གྱི་སྒོ་ནས་རྒྱས་པར་བཤད། གང་གི་སྲིད་པ། ཞེས་སོགས་རྐང་
བ་བཞིས་སྤྲུལ་སྐུ་དུས་ཀྱི་སྒོ་ནས་མདོར་བསྟན། དེ་བཞིན་འཁོར་བ་ཇི་སྲིད་འདིའི་། ། ཞེས་པ་ནས། རྣམ་པ་
ཉི་ཤུ་བདུན་དུ་བཞེད། ། ཅེས་པའི་བར་གྱིས་སྤྲུལ་སྐུ་འཕྲིན་ལས་ཀྱི་སྒོ་ནས་རྒྱས་པར་བཤད་པར་བཞེད་པའི་
ཕྱིར། སློབ་དཔོན་སེངྒེ་བཟང་པོས་བཞེད་ཚུལ་ཡོད་དེ། ལུས་རྣམ་གཞག་གི་ངོ་བོ་ཉིད་ཅེས་པས་ངོ་བོ་ཉིད་སྐུ་
474

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
གཙོ་བོར་བསྟན། ལོངས་རྫོགས་བཅས་དང་། ཞེས་པས་ལོངས་སྐུ་གཙོ་བོར་བསྟན། དེ་བཞིན་གཞན་པ་སྤྲུལ་
པ་ནི། ། ཞེས་པས་སྤྲུལ་སྐུ་གཙོ་བོར་བསྟན། ཆོས་སྐུ་མཛད་པ་དང་བཅས་པ། ། ཞེས་པས་ཡེ་ཤེས་ཆོས་སྐུ་
མཛད་པ་དང་བཅས་པ་གཙོ་བོར་བསྟན། ཚིག་དོན་ཡན་ལག་རྒྱས་བཤད་ཀྱི། ཐུབ་པའི་ངོ་བོ་ཉིད་སྐུ་ནི། །
ཞེས་སོགས་ཀྱིས། ངོ་བོ་ཉིད་སྐུ་གཙོ་བོར་བསྟན། བྱང་ཆུབ་ཕྱོགས་མཐུན་ཚད་མེད་དང་། ། ཞེས་སོགས་ཀྱིས་
ཡེ་ཤེས་ཆོས་སྐུ་རྒྱས་པར་བཤད་པར་བཞེད་པའི་ཕྱིར། ལྷག་མ་འཆད་ཚུལ་ནི་འཕགས་པ་གྲོལ་སྡེ་དང་མཐུན་
ནོ། །
གཉིས་པ་སྐུའི་གྲངས་ངེས་ལ། སློབ་དཔོན་འཕགས་པ་གྲོལ་སྡེའི་རྗེས་སུ་འབྲང་པ་བཙུན་པ་གྲོལ་སྡེ།
ཤཱནྟི་པ་ཨ་བྷཱ་ཡ། རིན་ཆེན་གྲགས་པ་སོགས་རྒྱ་གར་བ་ཁ་ཅིག་དང་། བོད་ཁ་ཅིག་གིས་སངས་རྒྱས་ཀྱི་སྐུ་ལ་ངོ་བོ་
ཉིད་སྐུ། ལོངས་སྐུ། སྤྲུལ་སྐུ་གསུམ་ཁོ་ནར་གྲངས་ངེས་པར་བཞེད་ལ། སློབ་དཔོན་གྱིས་སྐུ་བཞིའི་གྲངས་ངེས་
མཛད་ཅིང་། དེ་ལ་ཀླནྟི་པ་སོགས་ཀྱིས་དགག་པ་བྱེད་ཀྱང་། རྗེ་ཡབ་སྲས་ཀྱིས་སློབ་དཔོན་གྱིས་སངས་རྒྱས་ཀྱི་
སྐུ་ལ་སྐུ་གསུམ་དང་བཞི་གང་དུ་གྲངས་ངེས་བྱས་ཀྱང་མི་འགལ་བར་བཞེད་པས། སློབ་དཔོན་གྱི་ལུགས་དེ་རང་
ལུགས་སུ་མཛད་དོ། ། སློབ་དཔོན་འཕགས་པའི་ལུགས་དེ་ལ། བྱང་ཆུབ་ཕྱོགས་མཐུན་ཚད་མེད་དང་། །
ཞེས་སོགས་ཀྱིས་ངོ་བོ་ཉིད་སྐུ་རྒྱས་པར་འཆད་མི་རིགས་པར་ཐལ། དེ་ལྟར་འཆད་ན་མཇུག་ཏུ། ཆོས་ཉིད་སྐུ་
ཞེས་བརྗོད་པ་ཡིན། ། ཞེས་འབྱུང་རིགས་པ་ལས་དེ་ལྟར་མི་འབྱུང་བར། ཆོས་ཀྱི་སྐུ་ཞེས་བརྗོད་པ་ཡིན། །
ཞེས་འབྱུང་པའི་ཕྱིར། ཟེར་ན། སྐྱོན་མེད་དེ། ལེགས་སྦྱར་གྱི་སྐད་ལ་རྒྱན་གྱི་ཚིག་སྦྱོར་བདེ་བའི་དབང་དུ་
བྱས་པའི་ཕྱིར། དེ་ལྟར་ཡིན་ཏེ། དེའི་སྐད་དུ་ཆོས་ཉིད་ཀྱི་སྐུའི་སྐད་དོད་ལ་དྷམཱ་ཏཱ་ཀཱ་ཡ་ཞེས་འབྱུང་དགོས་པ་
ལས་སྐབས་འདི་ཉིད་ཀྱི་རྐྱེན་ཏཱ་ཕྱིས་ཏེ་དྷརྨཱ་ཀཱ་ཡ་ཞེས་འབྱུང་བ་དེ་བོད་སྐད་དུ་ཆོས་ཀྱི་སྐུ་ཞེས་བརྗོད་པ་ཡིན་ཞེས་
པར་བསྒྱུར་བའི་ཕྱིར། གོང་ས་ལྔ་པ་ཆེན་པོའི་བཞེད་པ་ལྟར་ན། སཾ་སྐྲ་ཏའི་སྐད་དོད་དེ་ཡང་སྡེབ་སྦྱོར་མ་
འགྲིག་པའི་དབང་གིས་མིན་ནོ། ། སློབ་དཔོན་སེངྒེ་བཟང་པོའི་ལུགས་དེ་ལ། ཆོས་སྐུ་མཛད་པ་དང་བཅས་
པ། ། ཞེས་པའི་གཞུང་འདི་ཡེ་ཤེས་ཆོས་སྐུའི་ལུས་རྣམ་གཞག་གི་གཞུང་མ་ཡིན་པར་ཐལ། དེ་ལུས་བསྟན་
བཤད་སྦྱོར་བའི་གཞུང་ཡིན་པའི་ཕྱིར། ཟེར་ན། སྐྱོན་མེད་དེ། གཞུང་དེ་ལུས་བསྟན་བཤད་སྦྱོར་བའི་གཞུང་
དང༌། ཡེ་ཤེས་ཆོས་སྐུའི་ལུས་སྟོན་བྱེད་ཀྱི་གཞུང་གཉིས་ཀ་ཡིན་པའི་ཕྱིར། དེ་ལ་ཁོ་ན་རེ། དེ་མི་འཐད་པར་
ཐལ། དེ་ཚིགས་དོན་ཡན་ལག་རྒྱས་བཤད་ཀྱི་གོ་རིམ་དང་མི་མཐུན་པའི་ཕྱིར། ཟེར་ན། སྐྱོན་མེད་དེ། ཡེ་
ཤེས་ཆོས་སྐུ་ཉིད་མཛད་པ་འཕྲིན་ལས་དང་ལྷན་ཅིག་སྦྱར་བའི་ཆེད་ཡིན་པའི་ཕྱིར། དེ་ལྟར་སྦྱར་བ་ལ་དགོས་པ་
475

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་དེ། སངས་རྒྱས་ཀྱི་འཕྲིན་ལས་རྣམས་རང་རྒྱུ་ཡེ་ཤེས་ཆོས་སྐུའི་བདག་རྐྱེན་ལས་བྱུང་བར་ཤེས་པའི་ཆེད་
ཡིན་པའི་ཕྱིར། སྐུ་ལྷག་མ་གསུམ་པོ་དེ་མོས་པ་རབ་འབྲིང་ཐ་མ་གསུམ་གྱི་སྤྱོད་ཡུལ་དུ་འགྱུར་ཚུལ་ཡོད་དེ། ཡེ་
ཤེས་ཆོས་སྐུ་དེ་མོས་པ་རབ་སངས་རྒྱས་ནང་ཕན་ཚུན་གྱི་མངོན་སུམ་གྱི་སྤྱོད་ཡུལ་དང་། ལོངས་སྐུ་དེ་མོས་པ་
འབྲིང་བྱང་འཕགས་ཡན་ཆད་ཀྱི་མངོན་སུམ་གྱི་སྤྱོད་ཡུལ་དང་། མཆོག་གི་སྤྲུལ་སྐུ་དེ། མོས་པ་ཐ་མ་སོ་སོ་སྐྱེ་བོ་
ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་དུ་གྱུར་པ་ཡིན་པའི་ཕྱིར། ། ཐག་བཅས་གནས་གྱུར་པའི་ཐག་
མེད་དུ་གྱུར་པའི་ཡེ་ཤེས་མཐར་ཐུག་དེ། ཡེ་ཤེས་ཆོས་སྐུའི་མཚན་ཉིད། དེ་ལ་དེར་གྱུར་པའི་བྱང་ཕྱོགས་སོ་
བདུན་གྱི་སྡེ་ཚན་ནས་མཁྱེན་གསུམ་གྱི་སྡེ་ཚན་གྱི་བར་ཉེར་གཅིག་ཡོད། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་
ཚན་ཉེར་གཅིག་པོ་དེ། རང་གི་ཆོས་ཉིད་ངོ་བོ་ཉིད་སྐུ་ལས་ལོགས་སུ་འབྲས་བུ་ཆོས་སྐུ་མཚོན་བྱེད་ཀྱི་སངས་རྒྱས་
ཀྱི་སྐུར་བསྟན་པ་ལ་དགོས་པ་ཡོད་དེ། ཡེ་ཤེས་ཆོས་སྐུས་གཟུགས་སྐུ་ཕྱི་མ་གཉིས་ཀྱི་སྣང་བ་བསྐྱེད་པ་སོགས་ཤེས་
པའི་དགོས་པ་ཡོད་པའི་ཕྱིར། །
གསུམ་པ་རྩོད་པ་སྤོང་བ་ལ། ཁ་ཅིག་ན་རེ། སློབ་དཔོན་འཕགས་པ་གྲོལ་སྡེས་སངས་རྒྱས་ཀྱི་སའི་ཟག་
མེད་ཡེ་ཤེས་སྡེ་ཚན་ཉེར་གཅིག་པོ་དེ་ཡེ་ཤེས་ཆོས་སྐུར་མི་བཞེད་པར་ཐལ། དེས་སངས་རྒྱས་ཀྱི་སྐུ་ལ་ངོ་བོ་ཉིད་
སྐུ་ལོངས་སྐུ་སྤྲུལ་སྐུ་གསུམ་ཁོ་ནར་གྲངས་ངེས་པར་བཞེད་པའི་ཕྱིར། དེར་ཐལ། དེའི་རྗེས་འབྲང་བཙུན་པ་
གྲོལ་སྡེ། ཤཱནྟི་པ། ཨ་བྱཱ་ཡ་སོགས་ཁ་ཅིག་གིས་དེ་ལྟར་བཞེད་པའི་ཕྱིར། ཟེར་ན་མ་ཁྱབ། ཁ་ཅིག སློབ་
དཔོན་རྣམ་པ་གཉིས་ཀྱིས་སྐབས་བརྒྱད་པའི་བསྟན་བྱའི་སྐུའི་གྲངས་ངེས་དང་། ཐུབ་པའི་ངོ་བོ་ཉིད་སྐུ་ནི། །
ཞེས་སོགས་དང་། བྱང་ཆུབ་ཕྱོགས་མཐུན་ཚད་མེད་དང༌། ཞེས་སོགས་ཀྱི་གཞུང་གཉིས་མདོར་བསྟན་རྒྱས་
བཤད་དུ་བཞེད་ཚུལ་མཐུན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་མི་མཐུན་པར་ཐལ།
སློབ་དཔོན་གྱིས་འགྲེལ་པ་འདིར་འཕགས་པའི་བཞེད་པ་དེ་འགོག་པར་མཛད་པའི་ཕྱིར། དེར་ཐལ། འགྲེལ་
པ་ལས། གཞན་དག་ནི། ཞེས་པ་ནས། ཇི་ལྟར་བསྡུས་ཞེས་ཟེར་རོ། ། ཞེས་པའི་བར་གྱིས་དེ་འགོག་པའི་
ཚུལ་བསྟན་ནས། གཞན་དག་ན་རེ་དགོས་པ་ཉེ་བར་བསྟན་པའི་ཤུགས་ཀྱིས་ཚིག་ལེའུར་བྱས་པ། ཞེས་སོགས་
ཀྱིས་རང་ལུགས་ཀྱི་བཞེད་པ་བསྟན་པའི་ཕྱིར། ཟེར་ན། སྐྱོན་མེད་དེ། དེ་ནི་འཕགས་པའི་འགྲེལ་བ་ཉི་ཁྲི་
སྣང་བའི་སྐབས་འདིར་འཆད་ཚུལ་ བསྟན་ པ་ཡིན་གྱི། འཕགས་པའི་བཞེད་པ་འགོག་པ་མ་ཡིན་པའི་ཕྱིར།
དེར་ཐལ། རྗེ་ཉི་ཁྲི་སྣང་བའི་བཤད་ཚུལ་དེ་ཁོ་ནས་མ་ངེས་པར་འདི་ལྟར་འཆད་ཚུལ་ཀྱང་ཡོད་ཅེས་བསྟན་པ་
ཡིན་པའི་ཕྱིར། དེར་ཐལ། ཉི་ཁྲི་སྣང་བའི་འཆད་ཚུལ་དང་། འགྲེལ་པ་དོན་གསལ་གྱི་འཆད་ཚུལ་གཉིས་ཀ་
476

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
མངོན་རྟོགས་རྒྱན་གྱི་དགོངས་པར་མི་འགལ་བའི་ཕྱིར། དེར་ཐལ། ཚིག་གཅིག་དོན་དུ་མ་ལ་འཇུག་པའི་
གཞུང་མང་དུ་ཡོད་པའི་ཕྱིར་ཏེ། དེ་ལྟ་མ་ཡིན་པར་ཁ་ཅིག་གི་འདོད་པ་བྱས་ན་སྐབས་འདིར་འཕགས་པ་ནོར་
བའམ། ཡང་ན་སློབ་དཔོན་འཁྲུལ་པ་གང་རུང་དུ་འགྱུར་དགོས་ན་དེ་ནི་འདོད་མི་རིགས་པའི་ཕྱིར། །ཁ་ཅིག
སློབ་དཔོན་འཕགས་པས། ཡེ་ཤེས་ཆོས་སྐུ་རྣམས་ངོ་བོ་ཉིད་སྐུས་བསྡུས་པར་བཞེད་པར་ཐལ། དེ་སྐུ་གསུམ་
གང་རུང་གིས་བསྡུས། ལོངས་སྐུ་དང་སྤྲུལ་སྐུ་གང་གིས་ཀྱང་མ་བསྡུས་པའི་ཕྱིར། དང་པོ་དེར་ཐལ། ཐོགས་
མེད་ཀྱིས་དེ་སྐུ་གསུམ་གང་རུང་གིས་བསྡུས་པར་བཞེད་པའི་ཕྱིར། དེར་ཐལ། རྗེ་བཙུན་བྱམས་པས་དེ་ལྟར་
བཞེད་པའི་ཕྱིར། དེར་ཐལ། མདོ་སྡེ་རྒྱན་ལས། སྐུ་གསུམ་དག་གིས་སངས་རྒྱས་ཀྱི། ། སྐུ་བསྡུས་པར་ནི་
ཤེས་བྱ་སྟེ། ། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་ཆོས་ལོངས་སྤྲུལ་སྐུ་གསུམ་པོ་གང་རུང་
གིས་བསྡུས་པ་ལ་དགོངས་པའི་ཕྱིར། ཁོ་ན་རེ། དེ་དེས་བསྡུས་པར་ཐལ། དེ་ངོ་བོ་ཉིད་སྐུས་ཆོས་ཅན་གྱི་ཚུལ་
གྱིས་བསྡུ་བའི་ཕྱིར་ན་མ་ཁྱབ་བོ། ། འདོད་མི་ནུས་ཏེ། འདུས་བྱས་ཡིན་པའི་ཕྱིར། ཁ་ཅིག སློབ་དཔོན་
འཕགས་པས་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་ཁོ་ནར་གྲངས་ངེས་པར་བཞེད་པར་ཐལ། འགྲེལ་པ་འདིར་
འཕགས་པའི་བཞེད་པ་སྐྱོར་བའི་ཚེ། སྐུ་གསུམ་ཁོ་ནའོ་ཞེས་ཟེར་རོ། ། ཞེས་གསུངས་པའི་ཕྱིར། ཟེར་ན།
སྐྱོན་མེད་དེ། དེ་ནི་དེ་གསུམ་གཙོ་བོར་བསྟན་པར་བཞེད་པ་ལ་དགོངས་པའི་ཕྱིར། འདོད་མི་ནུས་ཏེ། སངས་
རྒྱས་ཀྱི་སྐུ་ལ་བཞི་དང་ལྔར་ཡང་དབྱེ་རིགས་པའི་ཕྱིར། ཕྱི་མ་དེར་ཐལ། མཚན་བརྗོད་ལས། སངས་རྒྱས་སྐུ་
ལྔའི་བདག་ཉིད་ཅན། ། ཞེས་གསུངས་པའི་ཕྱིར། ཁ་ཅིག སངས་རྒྱས་ཀྱི་སྐུ་ལ་ངོ་བོ་ཉིད་སོགས་སྐུ་བཞིར་
གྲངས་ངེས་པ་མི་འཐད་པར་ཐལ། ལོངས་སྐུའི་མཚན་དཔེ་རྣམས་དེ་བཞི་པོ་གང་རུང་མ་ཡིན་པའི་ཕྱིར། ཟེར་
ན་མ་ཁྱབ། འོ་ན། སངས་རྒྱས་ཀྱི་སྐུ་ལ་ངོ་བོ་ཉིད་སྐུ་སོགས་གསུམ་དུ་གྲངས་མ་ངེས་པར་ཐལ། ཡེ་ཤེས་ཆོས་སྐུ་
དེ་བཞི་པོ་གང་རུང་མ་ཡིན་པའི་ཕྱིར། གལ་ཏེ་དེ་ངོ་བོ་ཉིད་སྐུ་ཡིན་ནོ་ཟེར་ན། དེ་མ་ཡིན་པར་ཐལ། ངོ་བོ་
ཉིད་སྐུ་དེ་དག་པ་གཉིས་ལྡན་གྱི་ཆོས་ཉིད་ཀྱི་སྐུ་ཞིག་ལ་འཇོག་པའི་ཕྱིར། ཁ་ཅིག ཡེ་ཤེས་ཆོས་སྐུ་དེ། ངོ་བོ་
ཉིད་སྐུས་བསྡུས་པར་ཐལ། དེ་ངོ་བོ་ཉིད་སྐུ་དང་ངོ་བོ་གཅིག་ཡིན་པའི་ཕྱིར་ཟེར་ན། མ་ཁྱབ། འོ་ན། ཀུན་
རྫོབ་དོན་དམ་གྱིས་བསྡུས་པར་ཐལ། དེ་གཉིས་ངོ་བོ་གཅིག་པའི་ཕྱིར། ཁྱབ་པ་ཁས། འདོད་ན། ཧ་ཅང་
ཐལ་ལོ། ། ཁ་ཅིག ཡེ་ཤེས་ཆོས་སྐུ་དང་གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས་སངས་རྒྱས་
འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པར་ཐལ། དེ་གཉིས་མངོན་སུམ་དུ་རྟོགས་པའི་སེམས་ཅན་
མེད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། དེ་གཉིས་མངོན་སུམ་དུ་རྟོགས་པའི་སངས་རྒྱས་
477

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕགས་པ་མིན་པ་ཡོད་པའི་ཕྱིར། ཁ་ཅིག མ་ཁྱབ་ཟེར་ན། མ་གྲུབ་ན་དེར་ཐལ། དེ་གཉིས་མངོན་སུམ་དུ་
རྟོགས་པའི་རྣམ་མཁྱེན་ཡོད་པའི་ཕྱིར། ཁོ་ན་རེ། དེ་གཉིས་སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་
ཡུལ་ཡིན་པར་ཐལ། དེ་ལྟར་ཁས་བླངས་པའི་ཚེ་ཁོ་ནའི་སྒྲས་དེ་མངོན་སུམ་དུ་རྟོགས་པའི་སེམས་ཅན་ཡོད་པར་
གཅོད་ཀྱི། གཞན་མི་གཅོད་པའི་ཕྱིར། ཟེར་ན། ཡང་ན་དེ་བཞིན་དུ་བྱའོ། ། ཁ་ཅིག ལོངས་སྐུ་དང་
མཆོག་གི་སྤྲུལ་སྐུ་མངོན་སུམ་དུ་རྟོགས་པའི་ལས་མ་དག་པའི་སྐྱེ་བོ་མེད་པར་ཐལ། དང་པོ་མངོན་སུམ་མཐོང་
བའི་གང་ཟག་ཡིན་ན། འཕགས་པ་ཡིན་པས་ཁྱབ། ཕྱི་མ་མངོན་སུམ་དུ་མཐོང་བའི་སོ་སྐྱེ་ཡིན་ན། ལས་དག་
པའི་གང་ཟག་ཡིན་དགོས་པའི་ཕྱིར། འདོད་ན། དེ་ཡོད་པར་ཐལ། དེ་གཉིས་རྟོགས་པའི་ལས་མ་དག་པའི་སོ་
སྐྱེ་ཡོད་པའི་ཕྱིར། ཟེར་ན། མ་ཁྱབ། རྟགས་དེར་ཐལ། ལོངས་སྐུ་ལུང་ལ་བརྟེན་ནས་རྟོགས་པའི་ལས་མ་
དག་པའི་སོ་སོ་སྐྱེ་བོ་དང་། མཆོག་གི་སྤྲུལ་སྐུའི་འཁོར་དུ་གྱུར་པའི་ལས་མ་དག་པའི་སེམས་ཅན་དུ་མས་དེ་མཐོང་
བ་ཡོད་པའི་ཕྱིར། དང་པོ་དེར་ཐལ། མདོ་ལས། གང་དག་ང་ལ་གཟུགས་སུ་མཐོང་། ། ཞེས་སོགས་དང་།
གཞན་ཡང་ལུང་དུ་མས་འགྲུབ་པའི་ཕྱིར། ཁྱབ་སྟེ། གང་དག་ང་ལ་གཟུགས་སུ་མཐོང་། ། ཞེས་པའི་རྐང་པ་
གསུམ་གྱིས་བདེན་འཛིན་གྱིས་བཅིངས་བཞིན་དུ་གཟུགས་སྐུ་མཐོང་བའི་ལས་མ་དག་པའི་སེམས་ཅན་ཡོད་པར་
བསྟན་ནས། གང་ཟག་དེས་གཟུགས་སྐུའི་ཆོས་ཉིད་མ་མཐོང་བའི་ཚུལ་རྐང་པ་ཕྱི་མས་འཆད་པའི་ཕྱིར། གོང་
གི་ཕྱི་མ་དེར་ཐལ། ལུང་ལས་བདུད་སོགས་ཀྱིས་བདག་ཅག་གི་སྟོན་པ་མཐོང་བར་བཤད་པའི་ཕྱིར། ཁ་ཅིག
ཟག་མེད་ཡེ་ཤེས་སྡེ་ཚན་ཉེར་གཅིག་པོ་དེ་ཡེ་ཤེས་ཆོས་སྐུ་ཡིན་པར་ཐལ། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་
ཚན་ཉེར་གཅིག་པོ་ཡེ་ཤེས་ཆོས་སྐུ་ཡིན་པའི་ཕྱིར། ཟེར་ན། མ་ཁྱབ། འདོད་ན། ཟག་མེད་བྱང་ཕྱོགས་སོ་
བདུན་གྱི་སྡེ་ཚན་ཡེ་ཤེས་ཆོས་སྐུ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་རྒྱུད་ལ་ལྡན་པའི་
ཐེག་དམན་དགྲ་བཅོམ་པ་ཡོད་པའི་ཕྱིར། དེར་ཐལ། དེ་རྒྱུད་ལ་ལྡན་པའི་ཉན་ཐོས་དགྲ་བཅོམ་པ་ཡོད་པའི་
ཕྱིར། དེར་ཐལ། བྱང་ཕྱོགས་སོ་བདུན་རྒྱུད་ལ་ལྡན་པའི་དེ་ཡོད་པའི་ཕྱིར། དེར་ཐལ། སངས་རྒྱས་འཕགས་
པའི་རྒྱུད་ཀྱི་བྱང་ཕྱོགས་སོ་བདུན་པོ་དེ་ཉན་ཐོས་དང་ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། དེར་
ཐལ། རྩ་བར། སུམ་ཅུ་བདུན་དང་། ཞེས་གསུངས་པའི་ཕྱིར། །
༈ འགྲེལ་པ་ལས། ས་དང་། ཆུ་དང༌། མེ་དང་། རླུང་དང་། ཞེས་སོགས་ཀྱི་སྐབས་སུ་མཐའ་
དཔྱད་པ་ལ་གསུམ་ལས། དང་པོ་ལ། ཁ་ཅིག རང་གི་སེམས་རྟེན་བསམ་རྟེན་གྱི་དངོས་གཞི་དང་གཟུགས་
མེད་ཀྱི་དངོས་གཞི་གང་རུང་ལ་བརྟེན་ནས་གཟུགས་ཅན་གྱི་གོ་ས་ཐམས་ཅད་ས་སོགས་ཡུལ་བཅུ་པོས་ཁྱབ་པར་
478

༄༅། ། མངོན་རྟོགས་རྒྱུན་གྱི་སྐབས་བརྒྱུད་པའི་ཚིག་དོན་མཐའ་དཔྱོད་ཟུང་འབྲེལ། །
སྣང་བའི་རང་གི་གྲོགས་ཏིང་འཛིན་ཤེས་རབ་མཚུངས་ལྡན་དང་བཅས་པའི་རིག་པ་སྟེ་ཟད་པར་གྱི་སྐྱེ་མཆེད་ཀྱི་
མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་ཟད་པར་གྱི་སྐྱེ་མཆེད་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། དེ་ཡོད་པའི་ཕྱིར། དེར་ཐལ། སངས་རྒྱས་འཕགས་
པའི་རྒྱུད་ལ་ཟད་པར་གྱི་སྐྱེ་མཆེད་བཅུ་ཡོད་པའི་ཕྱིར། དེར་ཐལ། རྩ་བར། ཟད་པར་བཅུ་ཡི་བདག་ཉིད་
དང་། ། ཞེས་གསུངས་པའི་ཕྱིར། འདོད་ན། གཟུགས་ཅན་གྱི་གོ་ས་ཐམས་ཅད་ས་སོགས་ཡུལ་བཅུ་པོས་ཁྱབ་
པར་ཐལ། འདོད་པ་གང་ཞིག སངས་རྒྱས་འཕགས་པའི་རྒྱུད་ལ་སྣང་ཡུལ་ལ་འཁྲུལ་བའི་ཤེས་པ་མེད་པའི་
ཕྱིར། འདོད་ན། ཆུའི་གོ་སར་ཡང་སས་ཁྱབ་པར་ཐལ། འདོད་པའི་ཕྱིར། འདོད་མི་ནུས་ཏེ། ས་ཆུ་གཉིས་
པོ་དེ་ཕན་ཚུན་གོ་ས་འགོག་ནུས་ཀྱི་གཟུགས་ཅན་གྱི་དངོས་པོ་ཡིན་པའི་ཕྱིར། ཁ་ཅིག ཟད་པར་གྱི་སྐྱེ་མཆེད་
ཡིན་ན། ཏིང་འཛིན་ཡིན་པས་ཁྱབ་ཟེར་ན། ཟད་པར་གྱི་སྐྱེ་མཆེད་དུ་གྱུར་པའི་གཙོ་སེམས་ཆོས་ཅན། དེར་
ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དྲན་པ་ཉེར་གཞག་ཏུ་
གྱུར་པའི་གཙོ་སེམས་ཡོད་པ་གང་ཞིག་རིགས་པ་མཚུངས་པའི་ཕྱིར། དང་པོ་དེར་ཐལ། མཛོད་ལས། གཙོ་བོ་
སྨོས་པ་དེ་དག་ནི། ། སྦྱོར་བྱུང་ཡོན་ཏན་ཀུན་ཀྱང་ཡིན། ། ཞེས་གསུངས་པའི་ཕྱིར། ཁ་ཅིག ཟད་པར་
སའི་སྐྱེ་མཆེད་ཡིན་ན། གཟུགས་ཅན་མཐའ་དག་ལ་སས་ཁྱབ་པར་སྤྲོ་ནུས་པའི་རིག་པ་ཡིན་པས་ཁྱབ་ཟེར་ན།
ཉན་ཐོས་འཕགས་པའི་རྒྱུད་ཀྱི་ཟད་པར་སའི་སྐྱེ་མཆེད་ཆོས་ཅན། དེར་ཐལ། དེའི་ཕྱིར། འདོད་ན། དེས་
ཆུདང་མེ་སོགས་ལ་ཡང་སས་ཁྱབ་པར་སྤྲོ་ནུས་པར་ཐལ། འདོད་པའི་ཕྱིར། འདོད་ན་སླའོ། ། ཁ་ཅིག
ཐད་པར་སྔོན་པོའི་སྐྱེ་མཆེད་ཡིན་ན། རང་ཡུལ་མཐའ་དག་ལ་སྔོན་པོས་ཁྱབ་པར་སྤྲོ་བའི་རིག་པ་ཡིན་པས་ཁྱབ་
ཟེར་ན། སངས་རྒྱས་འཕགས་པའི་རྒྱུད་ཀྱི་ཟད་པར་སྔོན་པོའི་སྐྱེ་མཆེད་ཆོས་ཅན། དེར་ཐལ། དེའི་ཕྱིར།
དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། སངས་རྒྱས་ཀྱི་ས་ན་སྔོན་པོ་ཡོད་
པའི་ཕྱིར། དེར་ཐལ། སངས་རྒྱས་ཀྱི་ས་ན་ནག་པོ་ཡོད་པའི་ཕྱིར། དེར་ཐལ། དེ་ན་དབུ་སྐྲ་བུང་བ་ལྟར་ནག་
ཡོད་པའི་ཕྱིར། འདོད་ན། དེས་རང་གི་ཡུལ་མཐའ་དག་ལ་སྔོན་པོས་ཁྱབ་པའི་སྤྲོ་བར་ཐལ། འདོད་པའི་ཕྱིར།
འདོད་ན། དེས་ཤེས་བྱ་མཐའ་དག་ལ་སྔོན་པོས་ཁྱབ་པར་སྤྲོ་བར་ཐལ། འདོད་པ་གང་ཞིག ཤེས་བྱ་མཐའ་
དག་དེའི་ཡུལ་ཡིན་པའི་ཕྱིར། འདོད་མི་ནུས་སོ། ། གཅིག སློབ་པའི་རྒྱུད་ཀྱི་ཟད་པར་གྱི་སྐྱེ་མཆེད་ཡིན་ན།
འཁྲུལ་ཤེས་ཡིན་པས་མ་ཁྱབ་ཟེར་ན། ཁ་ཅིག དེ་ཁྱབ་པར་ཐལ།བྱང་སེམས་འཕགས་པའི་རྒྱུད་ཀྱི་ཁྱད་པར་
སའི་སྐྱེ་མཆེད་དེ་འཁྲུལ་ཤེས་ཡིན་པའི་ཕྱིར། དེར་ཐལ། དེ་སྣང་ཡུལ་ལ་འཁྲུལ་བའི་རིག་པ་ཡིན་པའི་ཕྱིར།
479

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེར་ཐལ། དེ་གཟུགས་ཅན་གྱི་དངོས་པོ་འགའ་ཞིག་ལ་དོན་དུ་སས་མ་ཁྱབ་ཀྱང་སས་ཁྱབ་པར་སྣང་བའི་ཤེས་པ་
ཡིན་པའི་ཕྱིར། དེར་ཐལ། དེ་ཟད་པར་སའི་སྐྱེ་མཆེད་དུ་འཇོག་པའི་རྒྱུ་མཚན་ཡང་དག་ཡོད་པའི་ཕྱིར་ཟེར།
ཁ་ཅིག སློབ་པའི་རྒྱུད་ཀྱི་ཟད་པར་གྱི་སྐྱེ་མཆེད་ལ་ལོག་ཤེས་ཡིན་པ་ཡོད་ཟེར་ན། དེ་མེད་པར་ཐལ། ཟད་
པར་གྱི་སྐྱེ་མཆེད་ཡིན་ན། ཤེས་པ་དོན་མཐུན་ཡིན་དགོས་པའི་ཕྱིར། ཁ་ཅིག སློབ་པའི་རྒྱུད་ཀྱི་ཟད་པར་སའི་
སྐྱེ་མཆེད་ལ་སྣང་བའི་ས་མཚན་ཉིད་པ་མེད་ཟེར་ན། དེ་ཡོད་པར་ཐལ། བྱང་སེམས་འཕགས་པའི་རྒྱུད་ཀྱི་ཟད་
པར་སའི་སྐྱེ་མཆེད་ཀྱི་དམིགས་རྟེན་དུ་གྱུར་པའི་ས་ཡོད་པའི་ཕྱིར། དེར་ཐལ། དེས་སའི་སྐྱེ་མཆེད་ལ་དམིགས་
ནས་གཟུགས་ཅན་གཞན་འགའ་ཞིག་ལ་སས་ཁྱབ་པར་སྣང་བར་སྤྲོ་ནུས་པའི་ཕྱིར། གཞན་ཡང་། དེ་ཡོད་པར་
ཐལ། བྱང་སེམས་འཕགས་པས་གཟུགས་ཅན་འགའ་ཞིག་སྔོན་པོ་མིན་པ་ལ་སྔོན་པོར་མོས་པར་བྱས་ཏེ་བསྒོམས་
པས་གོམས་པ་མཐར་ཐུག་པའི་ཚེ་སྔོན་པོར་བསྒྱུར་ནུས་པ་ཡོད་པའི་ཕྱིར། དེར་ཐལ། སའི་དངོས་གཞི་ལས།
དེ་ལྟ་དེ་ལྟར་མོས་པ་དང་ཇི་སྲིད་ཀྱི་བར་དུ་ཡོངས་སུ་བསྒྱུར་བ་དེ་ཁོ་ན་བཞིན་དུ་དེར་འགྱུར་ཏེ་ས་ལ་སོགས་པ་དེ་
དག་གིས་ཀྱང་བྱ་བ་བྱེད་ནུས་སོ། ། ཞེས་གསུངས་པའི་ཕྱིར། །
༈ གཉིས་པ་རང་ལུགས་ལ། རང་གི་སེམས་རྟེན་རྣམ་ཐར་དང་ཟིལ་གནོན་ཐོབ་པའི་གང་ཟག་གི་རྒྱུད་
ཀྱི་བསམ་གཏན་གྱི་དངོས་གཞི་དང་གཟུགས་མེད་ཀྱི་དངོས་གཞི་གང་རུང་ལ་བརྟེན་ནས་གཟུགས་ཅན་གྱི་གོ་སར་
ས་སོགས་ཡུལ་བཅུ་པོ་གང་ཡང་རུང་བས་ཇི་ལྟར་འདོད་འདོད་དུ་ཁྱབ་པར་སྤྲོ་བར་བྱེད་ནུས་པའི་རང་གི་གྲོགས་
ཏིང་འཛིན་ཤེས་རབ་མཚུངས་ལྡན་དང་བཅས་ཤིང་ཟིལ་གནོན་དག་བྱེད་ཀྱི་རིག་པ་དེ། ཟད་པར་གྱི་སྐྱེ་མཆེད་
ཀྱི་མཚན་ཉིད། དབྱེ་ན་དུ་མ་ཡོད་དེ། ཟད་པར་སའི་སྐྱེ་མཆེད་དང་། དེ་བཞིན་དུ་ཆུ་དང་། མེ་དང་། རླུང་
དང་། སྔོན་པོ་དང་སེར་པོ་དང་དམར་པོ་དང་དཀར་པོ་དང་ནམ་མཁའ་དང༌། ཟད་པར་རྣམ་ཤེས་ཀྱི་སྐྱེ་
མཆེད་དང་བཅུ་ཡོད་པའི་ཕྱིར། ཟད་པར་གྱི་སེམས་རྟེན་ནི། ཉི་ཁྲི་སྣང་བར་བསམ་གཏན་བཞི་པ་ལ་བརྟེན་
པར་བཤད་ལ། མཛོད་ལས། དང་པོ་བརྒྱད་པོ་བསམ་གཏན་བཞི་བ་དང་། ཟད་པར་ཕྱི་མ་གཉིས་ནི་རིམ་པ་
བཞིན་དུ་གཟུགས་མེད་དང་པོ་གཉིས་ལ་བརྟེན་པར་བཤད་དེ། དེ་ཉིད་ལས། བསམ་གཏན་མཐའ་ན་སྤྱོད་
ཡུལ་ནི། ། འདོད་པའོ་གཉིས་ནི་གཟུགས་མེད་དག ཅེས་གསུངས་པའི་ཕྱིར། ཟད་པར་གྱི་ཏིང་འཛིན་
གསར་དུ་སྒྲུབ་པའི་དམིགས་པ་དགུ་ཡོད་དེ། ཆུ་དྭངས་ཤིང་དྲི་མ་མེད་པ་དང་། འོག་ཏུ་ཤིང་སྟེང་དུ་དུ་བ་བར་
དུ་མེ་འབར་བ་དང་། ལུས་ཀྱི་ཆ་གང་དུ་རླུང་གིས་རེག་པ་དང་། རྔ་བོ་ཆེའི་མཐིལ་ལྟར་བརྐྱང་བའི་རས་སྔོན་པོ་
དང་། དེ་སེར་པོ་དང་། དམར་པོ་དང་། དཀར་པོ་དང་། བུམ་ནང་གི་མར་མེའི་འོད་རྩིག་པ་ལ་ཕོག་པའི་
480

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
སྣང་བ་ལྟ་བུ་དང་། གནས་ཁང་གི་བུག་པ་ནམ་མཁའ་རྣམས་རིམ་པ་བཞིན་དུ་ཟད་པར་ཆུའི་སྐྱེ་མཆེད་སོགས་ཀྱི་
དམིགས་རྟེན་ཡིན་པའི་ཕྱིར། ཟད་པར་གྱི་སྐྱེ་མཆེད་བསྒོམས་པ་ལ་དགོས་པ་ཡོད་དེ། གཅིག་ཏུ་སྤྲུལ་ཞིང་མང་
པོར་བསྒྱུར་བ་དང་། ས་ལ་ཆུ་བཞིན་དུ་འཛུལ་བ་དང་། ཆུ་སྟེང་ས་བཞིན་དུ་འགྲོ་བ་དང་། རི་སོགས་སྤྲུལ་བ་
དང་། ཆུ་སྤྲུལ་ཏེ་ཆར་འབེབས་པ་དང་། སྙིང་ཁ་ སོགས་ནས་མེ་འབྱིན་པ་དང་། རླུང་ལྟར་འགྲོ་བ་དང་
གཟུགས་སྔོ་ སེར་སོགས་སུ་སྤྲུལ་པར་བྱེད་པ་ སོབས་ཏིང་འཛིན་ལ་ རྩལ་བྱང་བའི་དགོས་པ་ ཡོད་པའི་ཕྱིར།
འདིར་གཟུགས་ཀྱི་སྐྱེ་མཆེད་ལ་དམིགས་པའི་ཟད་པར་བཤད་ནས་དབང་པོ་ལྔ་དང་སྒྲ་ལ་ཟད་པར་མེ་འཇོག་པའི་
རྒྱུ་མཚན་ཡོད་དེ། དབང་པོ་ལྔ་ནི་སྣོད་ཀྱི་འཇིག་རྟེན་ལ་སྤྲོ་མི་ནུས་པའི་ཕྱིར་དང་། སྒྲ་ལ་རིགས་འདྲའི་རྒྱུན་
མེད་པའི་ཕྱིར། རྒྱུ་མཚན་དེ་ལྟར་ཡིན་ཏེ། ཟད་པར་གྱི་དམིགས་པའི་གཙོ་བོ་ལ་ཟད་པར་གྱི་སྐྱེ་མཆེད་ཀྱིས་
དམིགས་པ་དེ་ཟད་ཟད་ཀྱི་བར་དུ་སྤྲོ་ནུས་པའི་རིགས་ཅན་ཞིག་དགོས་ལ་དེ་དག་ལ་དེ་ལྟར་མི་ནུས་པའི་ཕྱིར་
རོ། ། །
གསུམ་པ་རྩོད་པ་སྤོང་བ་ལ། ཁ་ཅིག ཟད་པར་གྱི་སྐྱེ་མཆེད་ཡིན་ན། ལོག་ཤེས་ཡིན་དགོས་པར་ཐལ།
རྣམ་འགྲེལ་ལས། ཟད་པར་མི་གཙང་ས་ལ་སོགས། ། ཡང་དག་མིན་པ་ལྟ་བུར་ནི། ། ཞེས་གསུངས་པའི་
ཕྱིར། ཟེར་ན། མ་ཁྱབ། འདོད་མི་ནུས་ཏེ། ཟད་པར་གྱི་སྐྱེ་མཆེད་དུ་གྱུར་པའི་ཡེ་ཤེས་ཡོད་པའི་ཕྱིར། ཁ་
ཅིག ཟད་པར་གྱི་སྐྱེ་མཆེད་ཡིན་ན། ཏིང་འཛིན་ཡིན་དགོས་པར་ཐལ། དེ་ཡིན་ན། སེམས་བྱུང་ཡིན་དགོས་
པའི་ཕྱིར། དེར་ཐལ། དེ་ཡིན་ན། སེམས་པ་ཡིན་དགོས་པའི་ཕྱིར། དེར་ཐལ། དེ་ཡིན་ན། མ་ཆགས་པའི་
སེམས་པ་ཡིན་དགོས་པའི་ཕྱིར། དེར་ཐལ། ཟད་པར་དང་པོ་བརྒྱད་པོ་གང་རུང་ཡིན་ན། དེ་ཡིན་དགོས་པའི་
ཕྱིར། དེར་ཐལ། མཛོད་ལས། ཟད་པར་བཅུའོ་བརྒྱད་མ་ཆགས། ། ཞེས་གསུངས་པའི་ཕྱིར། ཟེར་ན།
མ་ཁྱབ། ཁ་ཅིག ཟད་པར་གྱི་སྐྱེ་མཆེད་ཡིན་ན། རྟོག་པ་ཡིན་དགོས་པར་ཐལ། སློབ་པའི་རྒྱུད་ཀྱི་ཟད་པར་
གྱི་སྐྱེ་མཆེད་ཡིན་ན། རྟོག་པ་ཡིན་དགོས་པའི་ཕྱིར། དེར་ཐལ། དེ་ཡིན་ན། རང་གི་གསལ་སྣང་ལ་འཁྲུལ་
པའི་ཤེས་པ་ཡིན་དགོས་པའི་ཕྱིར། ཟེར་ན། རེ་ཞིག་མ་ཁྱབ། ཁ་ཅིག སངས་རྒྱས་འཕགས་པས་གསེར་དུ་
སྤྲུལ་པའི་གསེར་དེ་གསེར་མཚན་ཉིད་པ་ཡིན་པར་ཐལ། དེས་ཟད་པར་གྱི་སྐྱེ་མཆེད་ལ་བརྟེན་ནས་ས་རྡོ་ཕལ་བ་
གསེར་དུ་སྤྲུལ་ནུས་པ་གང་ཞིག དེ་ལྟར་སྤྲུལ་པའི་གསེར་མཚན་ཉིད་པ་ཡོད་པའི་ཕྱིར་ན་མ་ཁྱབ། འདོད་མི་
ནུས་ཏེ། སངས་རྒྱས་འཕགས་པས་སྲོག་ལྡན་གསེར་དུ་སྤྲུལ་པ་དེ་གསེར་མ་ཡིན་པའི་ཕྱིར། །
༈ འགྲེལ་པ་ལས། ནང་གཟུགས་དང་གཟུགས་མེད་པར་འདུ་ཤེས་པ་དག་གིས་སོ་སོར་ཆུང་ངུ་དང་
481

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆེན་པོའི་རྣམ་པ་དག ཅེས་སོགས་ཀྱི་སྐབས་སུ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག རང་གི་
སེམས་རྟེན་བསམ་གཏན་གྱི་དངོས་གཞི་ལ་བརྟེན་ནས་ཁ་དོག་དང་དབྱིབས་གང་རུང་ཇི་ལྟར་འདོད་འདོད་དུ་
ཁྱབ་པར་སྤྲོ་ནུས་པའི་རང་གི་གྲོགས་ཏིང་ངེ་འཛིན་མཚུངས་ལྡན་དང་བཅས་པའི་རིག་པ། ཟིལ་གནོན་གྱི་སྐྱེ་
མཆེད་ཀྱི་མཚན་ཉིད་ཟེར་ན། ཟིལ་གནོན་མ་ཐོབ་པའི་གང་ཟག་གི་རྒྱུད་ཀྱི་གཟུགས་ཅན་གཟུགས་ལ་ལྟ་བའི་
རྣམ་ཐར་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་
མི་ནུས་སོ། ། ཁ་ཅིག རྣམ་ཐར་ཟད་པར་ཟིལ་གནོན་གསུམ་པོ་རྒྱུད་ལྡན་གྱི་ཕྱི་རོལ་པ་ཡོད་ཟེར་ན། དེ་མི་
འཐད་པར་ཐལ། དེ་གང་རུང་རྒྱུད་ལ་ལྡན་པའི་གང་ཟག་ཡིན་ན། ནང་པ་ཡིན་དགོས་པའི་ཕྱིར། དེར་ཐལ།
ཇི་སྐད་དུ། རྣམ་ཐར་ཟད་པར་ཟིལ་གནོན་རྣམས། ། སངས་རྒྱས་བསྟན་པ་ཁོ་ནའི་ཁྱད་ཆོས་ཡིན། ། བསྟན་
ལ་མ་ཞུགས་པ་ལ་འདི་དག་མེད། ། ཅེས་གསུངས་པའི་ཕྱིར། ཁ་ཅིག དེ་གསུམ་རྒྱུད་ལྡན་གྱི་ཐེག་དམན་པ་
མེད་ཟེར་ན། དེ་ཡོད་པར་ཐལ། ཟད་པར་གྱི་སྐྱེ་མཆེད་རྒྱུད་ལ་ལྡན་པའི་ཉན་ཐོས་ཡོད་པའི་ཕྱིར། དེར་ཐལ།
ཐད་པར་མེའི་སྐྱེ་མཆེད་རྒྱུད་ལ་ལྡན་པའི་དེ་ཡོད་པའི་ཕྱིར། དེར་ཐལ། དེར་སྙོམས་པར་འཇུག་པའི་ཉན་ཐོས་
དགྲ་བཅོམ་པ་ཡོད་པའི་ཕྱིར། དེར་ཐལ། དྲང་སྲོང་ལྷུང་བ་རི་དྭགས་ཀྱི་ནགས་ཞེས་མིང་བཏགས་པ་ལ་དགོས་
པ་ཡོད་པའི་ཕྱིར། །
༈ གཉིས་པ་རང་ལུགས་ལ། རྣམ་ཐར་ཐོབ་པའི་གང་ཟག་གི་རྒྱུད་ཀྱི་རང་གི་སེམས་རྟེན་བསམ་གཏན་
གྱི་དངོས་གཞི་ལ་བརྟེན་ནས་གཟུགས་ཅན་གྱི་གོ་སར་ཁ་དོག་དང་དབྱིབས་སོགས་གང་ཡང་རུང་བས་ཇི་ལྟར་
འདོད་འདོད་དུ་ཁྱབ་པར་སྤྲོ་ནུས་ཤིང་རྣམ་ཐར་དག་བྱེད་ཀྱི་རབ་ཏུ་ཕྱེ་བའི་སྙོམས་འཇུག་དེ། ཟིལ་གནོན་གྱི་སྐྱེ་
མཆེད་ཀྱི་མཚན་ཉིད། དེ་ལ་དབྱེ་ན། ཁ་དོག་ཟིལ་གནོན་བཞི་དང་དབྱིབས་ཟིལ་གནོན་བཞི་སྟེ་བརྒྱད་ཡོད།
རྣམ་ཐར་ཟད་པར་ཟིལ་གནོན་གྱི་ཁྱད་པར་ཡོད་དེ། རྣམ་ཐར་གྱི་རྗེས་སུ་ཟིལ་གནོན་གྱིས་དམིགས་པ་དེ་དག་དེ་
སྤྲོ་བ་ལ་དབང་འབྱོར་བར་བྱེད། དེ་ནས་ཟད་པར་གྱིས་དམིགས་པ་དེ་དང་དེ་ཇི་ལྟར་འདོད་འདོད་དུ་སྤྲོ་བ་ལ་
དབང་བསྒྱུར་བའི་གོ་རིམ་ཡོད་པའི་ཕྱིར། དེ་ལྟར་ཡིན་ཏེ། བྱངས་ལས། ཐོག་མ་ཁོ་ནར་ནི་རྣལ་འབྱོར་བ་
མོས་པར་བྱེད་དོ། དེའི་འོག་ཏུ་ཟིལ་གྱིས་གནོན་ཏོ། ། དེ་ནས་ཟིལ་གྱིས་གནོན་པ་ལ་དབང་ཐོབ་ནས། དེའི་
འོག་ཏུ་ཟད་པར་གྱི་སྐྱེ་མཆེད་དེ་ཉིད་ལ་ཅི་དགར་འགྱུར་མོས་པར་བྱེད་དོ། ། དེ་ལྟར་ན་དེ་དག་གི་གོ་རིམ་ཀྱང་
དེའོ། ། ཞེས་གསུངས་པའི་ཕྱིར་དང་། རྣམ་བཤད་ལས་ཀྱང་། རྣམ་ཐར་དང་ཟིལ་གནོན་དང་ཟད་པར་དོག་
སྐྱེ་བའི་རྒྱུ་ནི། སྔ་མ་སྔ་མ་ཡིན་ལ། དག་པར་བྱེད་པའི་ཐབས་ནི་ཕྱི་མ་ཕྱི་མ་ཡིན་པས། ཞེས་གསུངས་པའི་ཕྱིར།
482

༄༅། མངོན་རྟོགས་རྒྱུན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
དེས་ན་མཁས་པའི་དབང་པོ་ཁ་ཅིག་ཟད་པར་སྔོན་དང་ཟིལ་གནོན་རྗེས་སུ་ཐོབ་པའི་གོ་རིམ་བཤད་པ་ནི་སྔར་གྱི་
ལུང་དེ་གཉིས་ཀ་དང་འགལ་བར་ཤེས་པར་བྱའོ། ། འོ་ན། འདིར་ཟད་པར་སྔོན་དང་ཟིལ་གནོན་དེའི་རྗེས་སུ་
བཤད་པ་དེ་ཅི་ཡིན་ཞེ་ན། སྐྱོན་མེད་དེ། དེ་ནི། རྩ་བར། ཟད་པར་གྱི་རྗེས་སུ་ཟིལ་གནོན་བཤད་པའི་བཤད་
རིམ་དང་བསྟུན་པ་ཡིན་གྱི། ཐོབ་པའི་རིམ་པ་དང་བསྟུན་པ་མ་ཡིན་པའི་ཕྱིར། །
༈ གསུམ་པ་རྩོད་པ་སྤོང་བ་ལ། ཁ་ཅིག ཟིལ་གནོན་གྱི་སྔོན་དུ་ཟད་པར་ཐོབ་པའི་གོ་རིམ་ངེས་པར་
ཐལ། རྣམ་ཐར་ཟད་པར་ཟིལ་གནོན་གསུམ་པོ་དེ་སྔ་མ་སྔ་མ་ཕྱི་མ་ཕྱི་མའི་སྐྱེད་བྱེད་དང་། ཕྱི་མ་ཕྱི་མ་སྔ་མ་སྔ་
མའི་དག་བྱེད་ཡིན་པའི་ཕྱིར། དེར་ཐལ། དེ་ལྟར་མཁས་པ་ཁ་ཅིག་བཞེད་པའི་ཕྱིར། ཟེར་ན། མ་ཁྱབ་སྟེ།
དེ་ནི་རྣམ་བཤད་སོགས་དང་འགལ་པར་བསྒྲུབས་ཟིན་པའི་ཕྱིར། ཁ་ཅིག སློབ་པའི་རྒྱུད་ལ་གཟུགས་མེད་ཀྱི་
དངོས་གཞི་དང་དབྱིབས་ཟིལ་གནོན་གྱི་གཞི་མཐུན་ཡོད་པར་ཐལ། དེའི་རྒྱུད་ལ་བསམ་གཏན་གྱི་དངོས་གཞི་
དང་དབྱིབས་ཟིལ་གནོན་གྱི་གཞི་མཐུན་ཡོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། དེའི་རྒྱུད་ཀྱི་
དབྱིབས་ཟིལ་གནོན་ལ་གཟུགས་དངོས་ཡུལ་དུ་བྱེད་པ་ཞིག་དགོས་པ་གང་ཞིག དེའི་རྒྱུད་ཀྱི་གཟུགས་མེད་ཀྱི་
དངོས་གཞི་ཡིན་ན། གཟུགས་དངོས་ཡུལ་དུ་བྱེད་པ་མ་ཡིན་པས་ཁྱབ་པའི་ཕྱིར། །
༈ གཉིས་པ་བྱེ་བྲག་ཏུ་བཤད་པ་ལ་གཉིས། ཉོན་མོངས་མེད་པའི་ཏིང་ངེ་འཛིན་དང་། སྨོན་གནས་
མཁྱེན་པའི་ཏིང་ངེ་འཛིན་ཏོ། ། དང་པོ་ནི། ཉན་ཐོས་ཉོན་མོངས་མེད་པའི་ལྟ་ཞེས་སོགས་རྐང་བ་བཞིས་སྟོན་
ཏེ། དོན་ནི། འགྲེལ་པར། ཉན་ཐོས་ལ་སོགས་པའི་ཉོན་མོངས་མེད་པའི་ཏིང་ངེ་འཛིན། ཞེས་པ་ནས།
ཉོན་མོངས་པའི་རྒྱུན་དྲུངས་འབྱིན་མཛད་པ་ཡིན་ནོ། ། ཞེས་པའི་བར་གསུངས། ཚིག་དོན་ནི། རྒྱལ་བའི་
དབང་པོའི་ཉོན་མོངས་མེད་པའི་ཏིང་ངེ་འཛིན་ཆོས་ཅན། ཉན་རང་གི་ཉོན་མོངས་མེད་པའི་ཏིང་ངེ་འཛིན་
ལས་ཁྱད་པར་དུ་འཕགས་པ་ཡིན་ཏེ། ཉན་ཐོས་སོགས་ཀྱི་ཉོན་མོངས་མེད་པའི་ཏིང་ངེ་འཛིན་རང་ལ་ལྟ་བའི་
མིའི་ཉོན་མོངས་ཀྱི་དམིགས་རྐྱེན་བྱེད་པ་ཡོངས་སུ་སྤོང་བ་ཙམ་ཉིད་ཡིན་ལ། ཁྱོད་ཀྱིས་རང་རྒྱུད་ལ་ལྡན་པའི་
གང་ཟག་གྲོང་ཁྱེར་སོགས་སུ་བྱོན་པ་ན་རང་རྒྱུད་ལྡན་གྱི་གང་ཟག་ལ་ལྟ་བའི་སྐྱེ་བོ་དེའི་ཉོན་མོངས་རྣམས་རྒྱུན་
གཅོད་ནུས་པའི་བྱེད་ལས་དང་ལྡན་པ་ཡིན་པའི་ཕྱིར། འདིའི་སྐབས་སུ་མཐའ་དཔྱད་པ་ལ་གསུམ་ལས། དང་
པོ་ལ། ཁ་ཅིག སངས་རྒྱས་འཕགས་པའི་ཉོན་མོངས་མེད་པའི་ཏིང་ངེ་འཛིན་དེས་གཞན་རྒྱུད་ཀྱི་ཉོན་མོངས་
སྐྱེ་བ་མེད་ཟེར་ན། འོ་ན།སངས་རྒྱས་འཕགས་པ་ལ་དམིས་ས་པའི་ཉོན་མོངས་མེད་པར་ཐལ། ཁྱོད་ཀྱི་དམ་
བཅའ་འཐད་པའི་ཕྱིར། རྟགས་ཁྱབ་ཁས། འདོད་ན། དེ་ཡོད་པར་ཐལ། སངས་རྒྱས་འཕགས་པ་ལ་
483

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམིགས་པའི་གང་ཟག་གི་བདག་འཛིན་ཡོད་པའི་ཕྱིར། མ་གྲུབ་ན། སངས་རྒྱས་འཕགས་པ་ཆོས་ཅན། ཁྱོད་
ལ་དམིགས་པའི་གང་ཟག་གི་བདག་འཛིན་ཡོད་པར་ཐལ། ཁྱོད་གཞི་གྲུབ་པའི་ཕྱིར། གཞན་ཡང་། གདུལ་
བྱའི་སྒྲིབ་པ་མཐའ་དག་འབད་མེད་དུ་སྤོང་ནུས་པར་ཐལ། སངས་རྒྱས་ཀྱིས་དེའི་ཉོན་མོངས་མཐའ་དག་འབད་
མེད་དུ་སྤོང་བའི་ཕྱིར། དེར་ཐལ། གདུལ་བྱའི་ཉོན་མོངས་རྣམས་སངས་རྒྱས་འཕགས་པའི་རྒྱུད་ཀྱི་ཉོན་
མོངས་མེད་པའི་ཏིང་ངེ་འཛིན་གྱིས་གཏན་ནས་སྤོང་དགོས་པའི་ཕྱིར། དེར་ཐལ། སངས་རྒྱས་འཕགས་པའི་
རྒྱུད་ཀྱི་ཉོན་མོངས་མེད་པའི་ཏིང་ངེ་འཛིན་གྱིས་གཞན་རྒྱུད་ཀྱི་ཉོན་མོངས་ཀྱི་དྲུངས་ནས་འབྱིན་པ་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། ལས་མ་བྱས་པ་དང་འཕྲད་པ་དང་བྱས་པ་ཆུད་ཟོས་པ་མེད་པའི་ཕྱིར། ཁོ་ན་
རེ། དེའི་དོན་ནི། སངས་རྒྱས་འཕགས་པས་ཉོན་མོངས་མེད་པའི་ཏིང་ངེ་འཛིན་ལ་མཉམ་པར་བཞག་པའི་ཚེ་
གདུ་ལ་བྱའི་རྒྱུད་ཀྱི་ཉོན་མོངས་དྲུངས་ནས་འབྱིན་པའི་དོན་ཡིན་ཟེར་ན། དེ་ཡང་མི་འཐད་པར་ཐལ། སངས་
རྒྱས་འཕགས་པ་དེ་དུས་རྟག་ཏུ་ཏིང་ངེ་འཛིན་དེ་ལ་མཉམ་པར་བཞག་པའི་གང་ཟག་གང་ཞིག་སངས་རྒྱས་
འཕགས་པ་ཏིང་ངེ་འཛིན་དེ་ལ་མཉམ་པར་བཞག་པའི་གང་ཟག་ཏུ་དམིགས་ནས་ཉོན་མོངས་སྐྱེ་བ་ཡོད་པའི་ཕྱིར།
དེར་ཐལ། དེར་དམིགས་ནས་བདེན་ཞེན་སྐྱེ་བ་ཡོད་པའི་ཕྱིར། དེར་ཐལ། རྩ་བར། རྒྱལ་ལ་སོགསལ་
ཆགས་པ་ཕྲ། ། ཞེས་གསུངས་པའི་ཕྱིར། ། །
གཉིས་པ་རང་ལུགས་ལ། རང་གི་སེམས་རྟེན་བསམ་གཏན་བཞི་པའི་དངོས་གཞི་ལ་བརྟེན་ནས་གང་ལ་
མཉམ་པར་བཞག་པས་རང་རྒྱུད་ལ་ལྡན་པའི་གང་ཟག་ལ་དམིགས་པའི་མི་དགེ་བར་གྱུར་པའི་ཉོན་མོངས་སྐྱེ་བའི་
དམིགས་རྐྱེན་མི་བྱེད་པའི་ཏིང་ངེ་འཛིན་དེ། ཉོན་མོངས་མེད་པའི་ཏིང་ངེ་འཛིན་གྱི་ངོ་བོ་ཡིན། སངས་རྒྱས་
འཕགས་པའི་རྒྱུད་ཀྱི་ཉོན་མོངས་མེད་པའི་ཏིང་ངེ་འཛིན་དེ་ཉན་རང་གི་ཉོང་མོངས་མེད་པའི་ཏིང་ངེ་འཛིན་ཁྱད་
པར་དུ་འཕགས་པའི་ཚུལ་ལ་སྔ་མ་ཚིག་དོན་ལས་ཅུང་ཟད་ཞིབ་ཆ་ཕྱེ་ན། སངས་རྒྱས་འཕགས་པ་དང་ཉན་རང་
གཉིས་ཀས་ཉོན་མོངས་པའི་མེད་པའི་ཏིང་ངེ་འཛིན་གཉིས་ལ་མཉམ་པར་བཞག་པའི་ཚེ།རང་ལ་དམིགས་པའི་
གང་ཟག་གི་རྒྱུད་ལ་མི་དགེ་པར་གྱུར་པའི་མི་ཡི་ཉོན་མོངས་སྐྱེ་བ་རེ་ཞིག་འགོག་ནུས་པས་ཉོན་མོངས་དེའི་
དམིགས་རྐྱེན་མི་བྱེད་པར་མཚུངས་ཀྱང་། སངས་རྒྱས་འཕགས་པའི་ཉོན་མོངས་མེད་པའི་ཏིང་ངེ་འཛིན་གྱིས་
གདུལ་བྱའི་རྒྱུད་ལ་ཉོན་མོངས་འཇོམས་པའི་ནུས་པ་ཁྱད་པར་ཅན་འཇོག ཉན་རང་གི་ཉོན་མོངས་མེད་པའི་
ཏིང་ངེ་འཛིན་གྱིས་དེ་ལྟར་མི་ནུས་པའི་ཕྱིར། །
གསུམ་པ་རྩོད་པ་སྤོང་བ་ལ། ཁ་ཅིག སངས་རྒྱས་འཕགས་པ་ལ་དམིགས་པའི་མི་དགེ་བར་གྱུར་པའི་
484

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
ཉོན་མོངས་མེད་པར་ཐལ། སངས་རྒྱས་འཕགས་པ་དེ་ཉོན་མོངས་མེད་པའི་ཏིང་ངེ་འཛིན་ལ་དུས་རྟག་ཏུ་
མཉམ་བཞག་པར་བཞག་པའི་གང་ཟག་གང་ཞིག ཁྱོད་ཀྱི་གོང་གི་སྒྲུབ་བྱེད་འཐད་པའི་ཕྱིར། འདོད་མི་ནུས་
ཏེ། སངས་རྒྱས་འཕགས་པ་ལ་དམིགས་ནས་ཁོང་ཁྲོ་སྐྱེ་བ་ཡོད་པའི་ཕྱིར། དེར་ཐལ། སངས་རྒྱས་འཕགས་པ་
ལ་དམིགས་ནས་མཚམས་མེད་ཀྱི་ལས་གསོག་པ་ཡོད་པའི་ཕྱིར། དེར་ཐལ། དེ་བཞིན་གཤེགས་པའི་སྐུ་ལ་ངན་
སེམས་ཀྱི་ཁྲག་ཕྱུང་བའི་མཚམས་མེད་ཀྱི་ལས་ཡོད་པའི་ཕྱིར། ཟེར་ན། སྐྱོན་མེད་དེ། དེ་ནི་དེ་བཞིན་གཤེགས་
པའི་སྐུ་འདྲ་བཤིག་པའི་ཉེ་བའི་མཚམས་མེད་ཀྱི་ལས་ལ་དགོངས་པའི་ཕྱིར། རྣམ་པ་གཅིག་ཏུ་ན། སངས་རྒྱས་
འཕགས་པས་ཉོན་མོངས་མེད་པའི་ཏིང་ངེ་འཛིན་ལ་མཉམ་པར་བཞག་ནས་གྲོང་སོགས་སུ་བྱོན་པའི་དུས་སུ།
རང་ལ་དམིགས་ནས་ལྟ་བའི་གང་ཟག་དེའི་རྒྱུད་ལ་དེའི་ཚེ་རང་ལ་དམིགས་པའི་ཉོན་མོངས་མི་དགེ་བ་མི་སྐྱེ་བའི་
དོན་ཡིན་གྱི། སྤྱིར་དེ་ལ་དམིགས་པའི་ཉོན་མོངས་མི་དགེ་བ་སྐྱེ་སྲིད་ཅེས་བརྗོད་དགོས་པ་འདྲའོ། ། ཁ་ཅིག
སངས་རྒྱས་འཕགས་པ་ལ་དམིགས་ནས་ཁོང་ཁྲོ་སྐྱེ་བ་ཡོད་པར་ཐལ། བདག་ཅག་གི་སྟོན་པ་ལ་དམིགས་ནས་
ཁོང་ཁྲོ་སྐྱེ་བ་ཡོད་པའི་ཕྱིར། དེར་ཐལ། དེ་ལ་ལེགས་སྐར་ལྷས་བྱིན་བདུད་སོགས་ཀྱིས་ཁོང་ཁྲོ་སྐྱེས་ནས་སྐུར་
འདེབས་སོགས་ཀྱི་སྒོ་ནས་གནོད་པ་བྱས་པའི་ཕྱིར། ཟེར་ན། དེ་མི་འཐད་པར་ཐལ། དེ་ལྟར་གྲངས་ཚོད་དང་
བཤད་ཚོད་དེ་ཙམ་གྱིས་རྗེས་སུ་འབྲངས་ནས་དེ་འདོད་ན། སངས་རྒྱས་འཕགས་པ་ཡིན་ན། གནོད་པ་དང་
སྡུག་བསྔལ་མཐའ་དག་སྤངས་པས་མ་ཁྱབ་པར་ཐལ་བར་འགྱུར་པའི་ཕྱིར། དེས་ན་ཐེག་པ་ཆེ་ཆུང་དང་དྲང་
དོན་དང་ངེས་དོན་གྱི་དབྱེ་བས་ཞིབ་ཆ་འབྱེད་དོ། ། ཡང་ཁོ་ན་རེ། དེ་སྐྱེ་བ་ཡོད་པར་ཐལ། སངས་རྒྱས་
འཕགས་པ་དེ་མཐོང་ནས་མི་མཐུན་པ་སྲིད་པའི་ཕྱིར། དེར་ཐལ། སྐྱེས་བུ་ལས་ངན་པ་བསགས་པ་ཁ་ཅིག་གིས་
སྟོན་པ་སངས་རྒྱས་སྐྱོན་དང་བཅས་པར་མཐོང་། ལས་དག་པ་ཁ་ཅིག་གིས་སྐྱོན་དང་བྲལ་བར་མཐོང་བའི་ཕྱིར།
ཟེར་ན། སྐྱོན་མེད་དེ། དེ་ལྟར་སྣང་བ་སྲིད་པ་ཙམ་གྱིས་དེ་མཐོང་ན་མི་མཐུན་པ་ཡོད་པར་འཇོག་མི་རིགས་
པའི་ཕྱིར། དེར་ཐལ། མདོ་ལས་སངས་རྒྱས་འཕགས་པའི་སྐུའི་ཡོན་ཏན་འཆད་པའི་སྐབས་སུ་མཐོང་ན་མི་
མཐུན་པ་མེད་པར་བཤད་པའི་ཕྱིར། །
༈ གཉིས་པ་སྨོན་གནས་མཁྱེན་པའི་ཏིང་ངེ་འཛིན་བཤད་པ་ལ་གཉིས། དངོས་དང་། དེ་ལ་རྩོད་པ་
སྤོང་བའོ། ། དང་པོ་ནི། སངས་རྒྱས་སྨོན་གནས་མཁྱེན་པ་ནི། ། ཞེས་སོགས་ཀྱི་རྐང་པ་བཞི་གསུངས་ཏེ།
དོན་ནི། འགྲེལ་པར། དེ་བཞིན་གཤེགས་པའི་སྨོན་གནས་མཁྱེན་པ་ནི་མཚན་མ་མེད་པ་ཉིད་དུ་ངང་གིས་
འཇུག་པ་དང་། ཞེས་པ་ནས། ཉན་ཐོས་ལ་སོགས་པ་ཡི་ནི་བཟློག་པ་ཉིད་ཀྱིས་དེ་ལྟ་མ་ཡིན་ནོ། ། ཞེས་པའི་
485

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བར་གསུངས། འདི་དང་སྔ་མ་གཉིས་ཀྱི་འཕྲོས་སྔར་གྱི་ཡེ་ཤེས་ཆོས་སྐུའི་འཕྲོས་བཤད་པ་དེར་འདུས་སོ། །
ཚིག་དོན་ནི། ། སངས་རྒྱས་ཀྱི་སྨོན་གནས་མཁྱེན་པའི་ཏིང་ངེ་འཛིན་ནི་ཆོས་ཅན། ཉན་རང་གི་སྨོན་གནས་
མཁྱེན་པ་ལས་ཁྱད་པར་དུ་འཕགས་ཏེ། འབད་རྩོལ་མེད་པར་ལྷུན་གྱིས་གྲུབ་པ་དང་། བདེན་འཛིན་གྱི་ཆགས་
པ་སྤངས་པ་དང་། ཤེས་བྱ་ཐམས་ཅད་ལ་ཐོགས་པ་མེད་པ་དང་། དུས་རྒྱུན་མི་འཆད་པར་རྟག་ཏུ་གནས་པ་
དང༌། འདྲི་བ་ཀུན་གྱི་ལན་འདེབས་པར་ནུས་པ་ཡིན་པར་མདོ་ལས་བཞེད་པའི་ཕྱིར། འདིའི་སྐབས་སུ་མཐའ་
དཔྱད་པ་ལ། ཁ་ཅིག སངས་རྒྱས་འཕགས་པའི་སྨོན་གནས་མཁྱེན་པའི་ཏིང་ངེ་འཛིན་དེ་རྟག་པར་གནས་པ་
ཡིན་ཟེར་ན། འོ་ན། དེ་རྟག་པར་ཡོད་པར་ཐལ། དེ་རྟོག་པར་གནས་པའི་ཕྱིར། རྟགས་ཁས། འདོད་ན།
དེ་རྟག་པར་གྲུབ་པར་ཐལ། འདོད་ པའི་ཕྱིར། འདོད་ན། རྟག་པ་ཡིན་པར་ཐལ། འདོད་ པའི་ ཕྱིར།
འདོད་མི་ནུས་ཏེ། མི་རྟག་པ་ཡིན་པའི་ཕྱིར། དེར་ཐལ། ལམ་ཡིན་པའི་ཕྱིར། ཁ་ཅིག སངས་རྒྱས་
འཕགས་པའི་སྨོན་གནས་མཁྱེན་པའི་ཡེ་ཤེས་ཀྱིས་ལན་མི་འདེབས་པའི་འདྲི་བ་མེད་ཟེར་ན། འོ་ན། ལུང་མ་
བསྟན་གྱི་ལྟ་བ་བཅུ་བཞི་མེད་པར་ཐལ། ཕྱི་རོལ་པས་གང་ཟག་གི་བདག་དང་འཇིག་རྟེན་རྟག་མི་རྟག་གང་ཡིན་
དྲིས་པའི་དྲི་བ་ལ་སྟོན་པས་ལན་འདེབས་པ་ཡིན་པའི་ཕྱིར། དེར་ཐལ། སྟོན་པ་ལན་མི་འདེབས་པའི་དྲི་བ་མེད་
པའི་ཕྱིར། དེར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། །
༈ རང་ལུགས་ལ། རང་གི་སེམས་རྟེན་རབ་མཐའི་བསམ་གཏན་བཞི་པའི་དངོས་གཞི་ལ་བརྟེན་ནས་
གང་ལ་མཉམ་པར་བཞག་པས་དྲི་བ་དུ་མའི་ལན་འདེབས་ནུས་པའི་བྱེད་ལས་དང་ལྡན་པས་རབ་ ཏུ་ཕྱེ་བའི་
རིགས་སུ་གནས་པའི་ཏིང་ངེ་འཛིན་དེ། སྨོན་གནས་མཁྱེན་པའི་ཏིང་ངེ་འཛིན་གྱི་མཚན་ཉིད། སངས་རྒྱས་
དང་ཉན་རང་གི་སྨོན་གནས་མཁྱེན་པའི་ཏིང་ངེ་འཛིན་གྱི་ཁྱད་པར་ཁྱད་ཆོས་ལྔ་ནི་སྔར་བཤད་པ་ལྟར་རོ། །
གསུམ་པ་དེ་ལ་རྩོད་པ་སྤོང་བ་ལ་གཉིས། ཆོས་སྐུ་རྟག་པ་ལ་རྩོད་པ་སྤོང་བ་དང་། ཁྱབ་རྟག་གཉིས་ཀ་ལ་
རྩོད་པ་སྤོང་པའོ། ། དང་པོ་ལ་གཉིས། རྩོད་པ་དང་། ལན་ནོ། ། དང་པོ་ནི། རྩ་བར་དངོས་སུ་མ་ཟིན་
ཀྱང་འགྲེལ་པ་ལྟར་ན། སངས་རྒྱས་བཅོམ་ལྡན་འདས་ཆོས་ཅན། སེམས་ཅན་ཐམས་ཅད་ལ་སྐུ་དངོས་སུ་སྣང་
བའི་སྒོ་ནས་དོན་མཛད་མི་མཛད་ཀྱི་ཁྱད་པར་མི་འཐད་པར་ཐལ། དུས་རྟག་ཏུ་ཐུགས་རྗེ་ཆེན་པོའི་ངང་ལས་མ་
གཡོས་པར་བཞུགས་པ་ཡིན་པའི་ཕྱིར། ཞེས་རྩོད། གཉིས་པ་ལན་ལ་གཉིས་ཀྱི། དང་པོ་ནི། སྒྲུབ་ཕྱོགས་ཀྱི་
ལན་ནི། རྒྱུ་ནི་ཡོངས་སུ་སྨིན་གྱུར་ནས། ཞེས་སོགས་རྐང་པ་བཞི་གསུངས་ཏེ། དོན་ནི། འགྲེལ་པར། དགེ་
བའི་བཤེས་གཉེན་ལ་སོགས་པ་དང་ཕྲད་པས། ཞེས་པ་ནས། འབྲས་བུ་སྨིན་པར་མཛད་པར་མི་སྣང་ངོ་སྙམ་དུ་
486

༄༅། ། མངོན་རྟོགས་རྒྱུན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
དགོངས་པ་ཡིན་ནོ། ། ཞེས་པའི་བར་གསུངས། ཚིག་དོན་ལ་སྔར་གྱི་རྩོད་པ་དེ་ལ་ལན་ཇི་ལྟར་འདེབས་ཚུལ་ནི།
ཤེས་བྱ་ཆོས་ཅན། སྟོན་པ་དེ་རྟག་ཏུ་ཐུགས་རྗེ་ཆེན་པོ་ལ་གནས་ཤིང་སྐུ་དངོས་སུ་སྣང་མི་སྣང་གི་སྒོ་ནས་གདུལ་
བྱའི་དོན་མཛད་ཚུལ་ལ་ཁྱད་པར་ཡོད་ཀྱང་མི་འགལ་བར་ཐལ། སངས་རྒྱས་ལ་དངོས་སུ་ཆོས་ཉན་པའི་རྒྱུ་
ཚོགས་ནི་ཡོངས་སུ་སྨིན་པར་གྱུར་ནས་གདུལ་བྱ་གང་དང་གང་ལ་ཡུལ་གང་དང་ནི་དུས་གང་གི་ཚེ་དངོས་སུ་ཆོས་
སྟོན་པའི་བྱ་བ་ཕན་པར་གྱུར་པ་དེ་དང་དེ་ལ་སྐུ་དེ་དངོས་སུ་སྣང་བའི་སྒོ་ནས་དོན་མཛད་ཀྱི། ཚོགས་མ་བསགས་
ཤིང་རྒྱུད་མ་སྨིན་པའི་གདུལ་བྱ་ལ་དེ་ལྟར་སྣང་བའི་སྒོ་ནས་དོན་མི་མཛད་པའི་ཕྱིར་རོ། །
གཉིས་པ་དགག་ཕྱོགས་ཀྱི་ལན་ནི། ལྷ་ཡི་རྒྱལ་པོས་ཆར་ཕབ་ཀྱང་། ཞེས་སོགས་རྐང་པ་བཞིས་སྟོན་ཏེ།
དོན་ནི། འགྲེལ་པར། དཔེར་ན། ལྷའི་དབང་པོས་ཆར་ཕབ་ཏུ་ཟིན་ཀྱང་། ཞེས་པ་ནས། ཆོས་ཉན་པ་ལ་
སོགས་པའི་བཟང་པོ་ཐོབ་པར་མི་འགྱུར་རོ། ། ཞེས་པའི་བར་གསུངས། ཚིག་དོན་ནི། སངས་རྒྱས་བཅོམ་
ལྡན་འདས་རྣམས་ནི་ཆོས་ཅན། འཇིག་རྟེན་དུ་དངོས་སུ་བྱུང་བར་གྱུར་ཀྱང་སེམས་ཅན་ཁ་ཅིག་གིས་ཁྱོད་ལ་
དངོས་སུ་ཆོས་ཉན་པ་སོགས་སྐལ་བ་བཟང་པོ་མི་མྱོང་བའི་རྒྱུ་མཚན་ཡོད་པར་ཐལ། དེ་དག་ཁྱོད་ལ་དངོས་སུ་
དམ་པའི་ཆོས་ཉན་པ་སོགས་ཀྱི་སྐལ་པ་མེད་པས་ཏེ་དེའི་ཕྱིར་རོ། ། དཔེར་ན། ལྷ་ཡི་རྒྱལ་པོས་ཆར་ཕབ་ཀྱང་
རུལ་བ་སོགས་ཀྱི་རྐྱེན་གྱིས་ས་བོན་མི་རུང་བར་གྱུར་པ་དེ་ལ་མྱུ་གུ་སྔོན་པོ་མི་འཁྲུངས་པ་ལྟར་རོ། ། །
གཉིས་པ་ཁྱབ་རྟག་གཉིས་ཀ་རྩོད་པ་སྤོང་པ་ལ་གཉིས། དྲི་བ་དང་། ལན་ནོ། ། དང་པོ་ཡང་རྩ་བར་
དངོས་སུ་མ་ཟིན་ཀྱང་འགྲེལ་པ་ལྟར་ན་ཡེ་ཤེས་ཆོས་སྐུ་དེ་ཆོས་ཅན། ཁྱོད་ལ་ཁྱབ་པ་ཞེས་བརྗོད་མི་རིགས་པར་
ཐལ། ཁྱོད་སངས་རྒྱས་འཕགས་པའི་རྒྱུད་ལ་ཡོད་པའི་རྟེན་ངེས་པའི་ཕྱིར། དེ་ཆོས་ཅན། ཁྱོད་ལ་རྟག་པ་ཞེས་
ཀྱང་བརྗོད་མི་རིགས་པར་ཐལ། སྐད་ཅིག་རེ་རེ་ལ་ཞིང་འབྱུང་བའི་ཕྱིར་ཞེས་རྩོད། གཉིས་པ་ལ་ནི། དེ་ལྟར་
མཛད་པ་རྒྱ་ཆེའི་ཕྱིར། ། ཞེས་སོགས་རྐང་པ་བཞིས་སྟོན་ཏེ། དོན་ནི། དེ་ལྟར་ཇི་སྐད་བཤད་པའི་ཚུལ་གྱིས་
ཐམས་ཅད་དུ་སྣང་བའི་སྒོ་ནས་བྱ་བ་མཛད་པ་རྒྱ་ཆེ་བའི་ཕྱིར་དང་། ཞེས་པ་ནས། རྟག་པ་ཞེས་མངོན་པར་
བརྗོད་དོ། ། ཞེས་པའི་བར་གསུངས། ཚིག་དོན་ནི། སངས་རྒྱས་དེ་ཉིད་ཆོས་ཅན། ཁྱོད་ལ་ཁྱབ་པ་ཞེས་
ངེས་པར་བརྗོད་པའི་རྒྱུ་མཚན་ཡོད་དེ། སྐལ་ལྡན་མཐའ་དག་ལ་མཛད་པ་འཕྲིན་ལས་འཇུག་པ་རྒྱ་ཆེ་བའི་ཕྱིར་
ན་དེ་ལྟར་བརྗོད་པ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་རྒྱུན་ལ་རྟག་པ་ཞེས་ཀྱང་བརྗོད་པ་ཡིན་ཏེ། རང་གི་
རྒྱུན་ཆད་པའམ་ཟད་པ་མེད་པའི་ཕྱིར་རོ། །
༈ གསུམ་པ་ལོངས་སྐུ་བཤད་པ་ལ་གཉིས། མཚན་ཉིད་ཀྱི་སྒོ་ནས་མདོར་བསྟན་པ་དང་། ཡོན་ཏན་
487

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་སྒོ་ནས་རྒྱས་པར་བཤད་པའོ། ། དང་པོ་ནི། མཚན་ནི་སུམ་ཅུ་རྩ་གཉིས་དང་། ། ཞེས་པ་ནས། ཐུབ་པའི་
ལོངས་སྤྱོད་རྫོགས་སྐུར་བཞེད། ། ཅེས་པའི་བར་གྱིས་འཆད་དེ། དོན་ནི། འགྲེལ་པ་ལས། མཚན་སུམ་ཅུ་
རྩ་གཉིས། དཔེ་བྱད་བརྒྱད་ཅུའི་ངོ་བོ་ཉིད་འདི་ནི། ཞེས་པ་ནས། ལོངས་སྤྱོད་པའི་རྫོགས་པའི་སྐུ་ཡིན་
ནོ། ། ཞེས་པའི་བར་གསུངས། འཕྲོས་ནི། རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བསླབ་ཅིང་
ཆོས་དེ་དག་ཐམས་ཅད་ཐོས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
སངས་རྒྱས་ཏེ། ཞེས་པ་ནས། སངས་རྒྱས་རྣམས་ཀྱི་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ།
དཔེ་བྱད་བཟང་པོ་བརྒྱད་ཅུས་བརྒྱན་པ། ཞེས་སོགས་ལས་འཕྲོས་སོ། ། འདི་ལ་གཉིས། ཚིག་དོན་དང་།
མཐའ་དཔྱད་པའོ། ། དང་པོ་ནི། གནས་ངེས་པའི་འོག་མིན་ཁོ་ནར་བཞུགས་ཤིང་འཆད་འགྱུར་ལྟར་མཚན་
ནི་སུམ་ཅུ་རྩ་གཉིས་དང་དཔེ་བྱད་བརྒྱད་ཅུའི་བདག་ཉིད་ཅན་གྱི་གཟུགས་སྐུ་འདིར་དངོས་སུ་བསྟན་པ་འདི་ཆོས་
ཅན། ཐུབ་པའི་ལོངས་སྤྱོད་རྫོགས་སྐུར་བཞེད་པ་ཡིན་ཏེ། ཐེག་ཆེན་གྱི་ཆོས་ལ་ཉེ་བར་ལོངས་སྤྱོད་པ་སོགས་
ངེས་པ་ལྔར་ལྡན་གྱིས་རབ་ཏུ་ཕྱེ་བའི་གཟུགས་སྐུ་མཐར་ཐུག་ཡིན་པའི་ཕྱིར།
གཉིས་པ་མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག གཟུགས་སྐུ་གཉིས་པོ་དེ་གདུལ་བྱའི་
གཞན་སྣང་ཙམ་ཡིན་གྱི། སངས་རྒྱས་རང་སྣང་ལ་མེད་ཟེར་ན། དེ་གཉིས་ཆོས་ཅན། སངས་རྒྱས་རང་སྣང་ལ་
ཡོད་པར་ཐལ། སངས་རྒྱས་འཕགས་པ་ལ་སྣང་བའི་ཕྱིར། དེར་ཐལ། རྣམ་མཁྱེན་ལ་སྣང་བའི་ཕྱིར། དེར་
ཐལ། རྣམ་མཁྱེན་གྱིས་གཟིགས་པའི་ཕྱིར། དེར་ཐལ། ཚད་མས་གྲུབ་པའི་ཕྱིར། ཁ་ཅིག གཟུགས་སྐུ་
གཉིས་པོ་དེ་གདུལ་བྱའི་རྒྱུད་ཀྱིས་བསྡུས་པ་ཡིན་ཟེར་ན། ལས་མ་བྱས་པ་དང་འཕྲད་པ་དང་བྱས་པ་ཆུད་ཟོས་པ་
ཡོད་པར་ཐལ། བྱང་ཆུབ་སེམས་དཔའ་རྣམས་སངས་རྒྱས་པའི་ཚེ་རང་རྒྱུད་ཀྱིས་བསྡུས་པའི་སངས་རྒྱས་མ་ཐོབ་
པའི་ཕྱིར། དེར་ཐལ། དེའི་ཚེ་ཐོབ་བྱ་སངས་རྒྱས་དེ་གདུལ་བྱའི་རྒྱུད་ཀྱིས་བསྡུས་པའི་ཕྱིར། རྟགས་ཁས།
མ་གྲུབ་ན་དེར་ཐལ། དམ་བཅའ་འཐད་པའི་ཕྱིར། ཁ་ཅིག གཟུགས་སྐུ་གཉིས་པོ་དེ་སངས་རྒྱས་མིན་ཟེར་ན།
འོ་ན། གཟུགས་སྐུ་གཉིས་པོ་དེ་ཡོན་ཏན་ཙམ་ཡང་མ་ཡིན་པར་ཐལ། དེ་གནས་སྐབས་ཀྱི་ཡོན་ཏན་ཡང་མ་ཡིན།
མཐར་ཐུག་གི་ཡོན་ཏན་ཡང་མ་ཡིན་པའི་ཕྱིར། དང་པོ་མ་གྲུབ་ན། ཡེ་ཤེས་ཆོས་སྐུ་གནས་སྐབས་ཀྱི་ཡོན་ཏན་
ཡིན་པར་ཐལ། མ་གྲུབ་པ་དེའི་ཕྱིར། འདོད་ན། མཐར་ཐུག་གི་ཡོན་ཏན་གཞི་མ་གྲུབ་པར་ཐལ་ལོ། །
འདོད་མི་ནུས་སོ། ། ཁ་ཅིག ཤེར་ཕྱིན་སུམ་བརྒྱ་བ་ལས། གང་དག་ང་ལ་གཟུགས་སུ་མཐོང་། ། ཞེས་
སོགས་ཀྱིས། གཟུགས་སྐུ་གཉིས་པོ་དེ་སངས་རྒྱས་མ་ཡིན་པར་བསྟན་པ་ཡིན་ཟེར་ན། འོ་ན། དེ་ལྟ་བུའི་
488

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མ་ཐའ་དཔྱོད་ཟུང་འབྲེལ། །
གསུང་དེ། སངས་རྒྱས་ཀྱི་གསུང་ཡིན་ནམ། སེམས་ཅན་གྱི་ངག་ཡིན་པ་དག་ལས་གང་ཡིན། དང་པོ་ལྟར་ན།
མི་འཐད་པར་ཐལ། དེ་གསུང་པ་པོའི་སངས་རྒྱས་མེད་པའི་ཕྱིར། དེར་ཐལ། སྟོན་པ་ཤཱཀྱ་ཐུབ་པ་སངས་རྒྱས་
མ་ཡིན་པའི་ཕྱིར། དེར་ཐལ། གཟུགས་སྐུ་གཉིས་སངས་རྒྱས་མ་ཡིན་པའི་ཕྱིར། རྟགས་ཁས། ཕྱི་མ་ལྟར་ན།
སྟོན་པ་ཤཱཀྱ་ཐུབ་པ་སེམས་ཅན་ཡིན་པར་ཐལ་ལོ། ། ཁ་ཅིག ལོངས་སྐུའི་རྒྱུད་ཀྱི་ཡེ་ཤེས་ཆོས་སྐུ་དེ་ལོངས་སྐུ་
ཡིན་ཟེར་ན། དེ་ཆོས་ཅན། ཁྱོད་མཚན་དཔེ་གསལ་རྫོགས་ཀྱིས་སྤུས་པའི་གང་ཟག་ཡིན་པར་ཐལ། ཁྱོད་
ལོངས་སྐུ་ཡིན་པའི་ཕྱིར། ཁྱབ་སྟེ། རྩ་བར། མཚན་ནི་སུམ་ཅུ་རྩ་གཉིས་དང་། ། ཞེས་སོགས་གསུངས་པའི་
ཕྱིར། འདོད་ན། གཟུགས་དང་ལྡན་པའི་གང་ཟག་ཡིན་པར་ཐལ། འདོད་པའི་ཕྱིར། ཁྱབ་སྟེ། ཁ་དོག་
དང་དབྱིབས་དང་ལྡན་པའི་ཆོས་ཡིན་ན། གཟུགས་དང་བཅས་པ་ཡིན་དགོས་པའི་ཕྱིར། དེར་ཐལ། འཇུག་
པ་ལས། དབྱིབས་ཅན་ན་དེ་གཟུགས་ཅན་ལ་ཡོད་ཕྱིར། ། ཞེས་གསུངས་པའི་ཕྱིར། འདོད་མི་ནུས་ཏེ།
ཤེས་པ་ཡིན་པའི་ཕྱིར། དེར་ཐལ།ཡེ་ཤེས་ཡིན་པའི་ཕྱིར། ཁོ་ན་རེ། ལོངས་སྐུའི་ཡིད་ཀྱི་རྣམ་པར་ཤེས་པ་
ལོངས་སྐུ་ཡིན་གྱི། དེའི་རྒྱུད་ཀྱི་ཡེ་ཤེས་ཙམ་དེ་མིན་ཟེར་ན། དེ་ཡང་མི་འཐད་པར་ཐལ། དེ་མངོན་སུམ་གྱི་
སྤྱོད་ཡུལ་དུ་བྱེད་པའི་བྱུང་འཕགས་མེད་པའི་ཕྱིར། དེར་ཐལ། དེ་ཡེ་ཤེས་ཆོས་སྐུ་ཡིན་པའི་ཕྱིར། དེར་ཐལ།
དེ་སངས་རྒྱས་འཕགས་པའི་རྒྱུད་ཀྱི་ཡིད་ཤེས་ཡིན་པའི་ཕྱིར། སྔ་མ་ལ་ཁྱབ་སྟེ། ཡེ་ཤེས་ཆོས་སྐུ་རྣམས་སངས་
རྒྱས་ནང་ཕན་ཚུན་གྱི་མངོན་སུམ་གྱི་སྤྱོད་ཡུལ་བྱེད་ཀྱི། སེམས་ཅན་གཞན་གྱི་མངོན་སུམ་གྱི་སྤྱོད་ཡུལ་དུ་བྱེད་མི་
ནུས་པའི་ཕྱིར། འདིར་ཚིག་ལ་འཁྲི་ན། ཡེ་ཤེས་ཆོས་སྐུ་དེ་སེམས་ཅན་གྱི་མངོན་སུམ་གྱི་སྤྱོད་ཡུལ་ཡིན་ཀྱང་།
དེའི་མངོན་སུམ་གྱིས་མངོན་སུམ་སྤྱོད་ཡུལ་བྱེད་པ་མིན་ཞེས་བྱའོ། ། ཁ་ཅིག ལོངས་སྐུའི་ཡིད་ཀྱི་རྣམ་ཤེས་
ལོངས་སྐུ་མིན་ཀྱང་། སྤྲུལ་སྐུའི་ཡིད་ཀྱི་རྣམ་ཤེས་སྤྲུལ་སྐུ་ཡིན་ཏེ། ཙནྡྲ་གོ་མིས། ཁ་ཅིག ཡིད་ཀྱི་ཁོ་ན་ལ།
སྤྲུལ་པའི་སྐུ་ཉིད་དུ་རྟོགས། ། ཞེས་གསུངས་པའི་ཕྱིར་ཟེར་བ་དང་། ལོངས་སྐུའི་དབང་པོ་ལྔའི་རྣམ་ཤེས་དེ་
ལོངས་སྐུ་ཡིན་ཏེ། ཙནྡྲ་གོ་མིས། དབང་པོ་ལྔ་ཡི་རྣམ་ཤེས་གང་། དེ་ཡི་ལོངས་སྤྱོད་རྫོགས་སྐུར་རོ། ། ཞེས་
གསུངས་པའི་ཕྱིར་ཟེར་ན། སྐྱོན་མེད་དེ། དེ་གཉིས་ཀྱིས་བདག་རྐྱེན་བྱས་པ་ལས་སྐུ་དེ་གཉིས་གདུལ་བྱ་ལ་སྣང་
བ་འབྱུང་ཞེས་པའི་དོན་ཡིན་པའི་ཕྱིར། ཁ་ཅིག་ན་རེ་འོག་མིན་དུ་ལོངས་སྐུ་འཁོར་བཅས་ཁོ་ན་བཞུགས་པ་ཡིན་
ཟེར་ན། དེ་མི་འཐད་པར་ཐལ། འོག་མིན་ན་ཉན་ཐོས་འཕགས་པ་ཡོད་པའི་ཕྱིར། དེར་ཐལ། ཕྱིར་མི་འོང་
འོག་མིན་མཐར་ཐུག་འགྲོ་བ་ཡོད་པའི་ཕྱིར། མཁས་པ་ཁ་ཅིག ལོངས་སྐུ་ཐམས་ཅད་འོག་མིན་སྟུག་པོ་བཀོད་
པ་ཁོ་ནར་གསར་དུ་སངས་རྒྱས་ནས་དེར་བཞུགས་པ་ཡིན་ཏེ། ངག་དབང་གྲགས་པས། དཔལ་ལྡན་སྟུག་པོ་
489

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཀོད་པར་དོན་དམ་ཐུགས་སུ་ཆུད་གྱུར་ཅིང་། ཞེས་གསུངས་པའི་ཕྱིར། ཁྱབ་སྟེ། ལང་ཀར་གཤེགས་པ་ལས།
གཙང་མའི་གནས་ལྔ་སྤངས་ནས་ནི། ། འོག་མིན་གནས་ནི་ཉམས་དགའ་བར། ། ཡང་དག་རྫོགས་སངས་
དེར་སངས་རྒྱས། ། སྤྲུལ་པ་པོ་གཅིག་འདིར་འཚང་རྒྱ། ། ཞེས་དང་། དབང་ཕྱུག་ཆེན་པོའི་གནས་ཀྱི་མཆོག།
འོག་མིན་ཤིན་ཏུ་རྣམ་པར་མཛེས། ། ཞེས་གསུངས་པ་གང་ཞིག དེས་གནས་གཙང་གི་འོག་མིན་དེར་ལོངས་
སྐུ་རྣམས་སངས་རྒྱས་པ་མ་ཡིན་ཀྱང་། གནས་གཙང་གི་གོང་དུ་དབང་ཕྱུག་ཆེན་པོའི་གནས་འོག་མིན་སྟུག་པོ་
བཀོད་པ་ཞེས་བྱ་བ་ཞིག་ཡོད་པ་དེར་ལོངས་སྐུ་རྣམས་སངས་རྒྱས་པར་བཤད་པའི་ཕྱིར། ཟེར་ན་དང་། ཁ་ཅིག་
ལོངས་སྐུ་མཐའ་དག་གཞི་དང་སྙིང་པོ་མེ་ཏོག་གིས་བརྒྱན་པའི་གནས་འོག་མིན་དེར་སངས་རྒྱས་པ་ཡིན་ཏེ།
ཕལ་ཆེན་ནས་དེ་ལྟ་བུའི་འོག་མིན་དེ་ཐུབ་པ་གངས་ཆེན་མཚོ་བཞུགས་པའི་གནས་སུ་བཤད་ཅིང་། དེ་ཡང་འདི་
ནས་མན་འཇིག་རྟེན་གྱི་ཁམས་བཅུ་གསུམ་འདས་པ་ན་ཡོད་པ་དང་། སྐབས་འདིར་དེར་སངས་རྒྱས་པར་ཁས་
བླངས་པ་ལ་ལུང་རིགས་ཀྱིས་མི་གནོད་པའི་ཕྱིར། ཟེར་ན། འདི་གཉིས་ཀ་ཡང་ཆེན་པོ་དུ་མས་འདོད་མོད།
རང་ལུགས་ལ་འདོད་པ་ནི་མིན་ཏེ། དེ་ལ་བྱང་སེམས་རྣམས་ཀྱིས་ཞིང་དག་སྦྱོར་གྱི་སྒོ་ནས་རང་ཉིད་འཚང་རྒྱ་
བའི་ཞིང་གསར་དུ་སྒྲུབ་མི་དགོས་པར་ཐལ་བའི་སྐྱོན་འཇུག་པར་མཚུངས་པའི་ཕྱིར། ཁ་ཅིག ལོངས་སྐུའི་
འཁོར་དུ་གྱུར་པའི་བྱང་སེམས་དང་པོ་བ་མེད་ཟེར་ན། དེ་ཡོད་པར་ཐལ། དེའི་འཁོར་དུ་ས་བཅུ་ཀ་ལ་གནས་
པའི་བྱང་སེམས་ཡོད་པའི་ཕྱིར། དེར་ཐལ། སྐྱབས་འགྲོ་བདུན་ཅུ་པ་ལས། ས་བཅུ་པོ་ལ་གནས་རྣམས་
ཀྱིས། ། དེ་ལྟ་བུ་ཡི་སྐུ་གཟིགས་སོ། ། ཞེས་གསུངས་པའི་ཕྱིར། ཁ་ཅིག སྤྲུལ་སྐུ་མ་ཡིན་པའི་གཟུགས་སྐུ་
མཐར་ཐུག་དེ། ལོངས་སྐུའི་མཚན་ཉིད། ཟེར་ན། གཟུགས་སྐུ་ཆོས་ཅན། མཚོན་བྱེད་དེར་ཐལ། མཚན་
ཉིད་དེའི་ཕྱིར། དེར་ཐལ། དེ་ཡིན་པ་དང་མ་ཡིན་པའི་གཟུགས་སྐུ་གང་རུང་གང་ཞིག དེ་ཡིན་པའི་གཟུགས་
སྐུ་མ་ཡིན་པའི་ཕྱིར། དང་པོ་དེར་ཐལ། གཟུགས་སྐུ་ཡིན་པའི་ཕྱིར། ཕྱི་མ་མ་གྲུབ་ན། དེ་སྤྲུལ་སྐུ་ཡིན་པར་
ཐལ། མ་གྲུབ་པ་དེའི་ཕྱིར། རྟགས་ཁས། འདོད་མི་ནུས་ཏེ། ལོངས་སྐུ་ཡིན་པའི་ཕྱིར། རྟག་ཁྱབ་དངོས།
འདོད་ན་སླའོ། །
༈ གཉིས་པ་རང་ལུགས་ལ། ངེས་པ་ལྔ་ལྡན་གྱིས་རབ་ཏུ་ཕྱེ་བའི་གཟུགས་སྐུ་མཐར་ཐུག ལོངས་སྐུའི་
མཚན་ཉིད། ལོངས་སྐུ་དེ་ངེས་པ་ལྔ་དང་ལྡན་པ་ཡིན་ཏེ། སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ།
འཁོར་ངེས་པ་བྱང་སེམས་འཕགས་པ་ཡན་ཆད་ཤ་སྟག་གིས་བསྐོར་བ། དུས་ངེས་པ་འཁོར་བ་ཇི་སྲིད་མ་སྟོང་ཀྱི་
བར་དུ་མྱ་ངན་ལས་འདའ་བའི་ཚུལ་མི་སྟོན་པར་བཞུགས་པ། ཆོས་ངེས་པ་ཐེག་ཆེན་གྱི་སྡེ་སྣོད་འབའ་ཞིག་
490

༄༅། ། མངོན་རྟོགས་རྒྱུན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
གསུང་བ། གནས་ངེས་པ་འོག་མིན་ཁོ་ནར་བཞུགས་པའི་ངེས་པ་ལྔ་དང་ལྡན་པ་ཡིན་པའི་ཕྱིར། །
༈ གསུམ་པ་རྩོད་པ་སྤོང་བ་ལ། ཁ་ཅིག ལོངས་སྐུའི་ཡིད་ཀྱི་རྣམ་པར་ཤེས་པ་ལོངས་སྐུ་ཡིན་པར་
ཐལ། མཆོག་གི་སྤྲུལ་སྐུའི་ཡིད་ཀྱི་རྣམ་པར་ཤེས་པ་མཆོག་གི་སྤྲུལ་སྐུ་ཡིན་པའི་ཕྱིར། དེར་ཐལ། ཐམས་ཅད་
མཁྱེན་པ་ངག་དབང་བློ་བཟང་རྒྱ་མཚོ་སོགས་དམ་པ་ཁ་ཅིག་དེ་ལྟར་བཞེད་པའི་ཕྱིར་ན་མ་ཁྱབ། ཁོ་ན་རེ།
གསལ་བ་དེར་ཐལ། གང་ཟག་གི་ཡིད་ཀྱི་རྣམ་པར་ཤེས་པ་གང་ཟག་ཡིན་པའི་ཕྱིར། ཟེར་ན། མ་ཁྱབ།
རྟགས་དེར་ཐལ། གང་ཟག་ཐ་སྙད་བཏགས་པའི་བཏགས་དོན་བཙལ་བའི་ཚེ་དེའི་ཡིད་ཀྱི་རྣམ་པར་ཤེས་པ་
དེའི་མཚན་གཞིར་རྙེད་པའི་ཕྱིར། ཁ་ཅིག ལོངས་སྐུ་དེ་ངེས་པ་ལྔ་དང་ལྡན་པ་མ་ཡིན་པར་ཐལ། དེ་དུས་
ངེས་པ་འཁོར་བ་ཇི་སྲིད་མ་སྟོངས་ཀྱི་བར་དུ་མྱ་ངན་ལས་འདའ་བའི་ཚུལ་མི་སྟོན་པར་མི་བཞུགས་པའི་ཕྱིར།
དེར་ཐལ། དེ་འཁོར་བ་ཇི་སྲིད་གནས་ཀྱི་བར་དུ་མི་བཞུགས་པའི་ཕྱིར། ཁ་ཅིག་མ་ཁྱབ་ཟེར་ན། མ་གྲུབ་ན།
དེར་ཐལ། དེ་དེའི་བར་དུ་མི་སྡོད་པའི་ཕྱིར། དེར་ཐལ། དེ་རིང་གི་དུས་ཀྱི་ལོངས་སྐུ་དེས་སང་གི་བར་དུ་མི་
སྡོད་པའི་ཕྱིར། ཟེར་ན། དོན་དབང་བཙན་པར་བྱས་ན་མ་ཁྱབ་སྟེ། དེ་ལ་གོ་དོན་མི་འདྲ་བ་ཡོད་པའི་ཕྱིར།
དེ་ལྟར་མ་ཡིན་ན། དང་པོ་དེ། སྔོན་དང་ཕྱི་མའི་དུས་སུ་མེད་པར་ཐལ། དེ་རིང་གི་དུས་ཀྱི་དངོས་པོ་དེ་སང་གི་
དུས་སུ་མེད་པའི་ཕྱིར། ཁྱབ་པ་ཁས། རྟགས་དེར་ཐལ། སང་གི་དུས་ཀྱི་དངོས་པོ་དེ་དེ་རིང་གི་དུས་སུ་མེད་
པའི་ཕྱིར། དེར་ཐལ། ཕྱི་དྲོ་ཁང་པ་ཞིག་པ་དེ་སྔ་དྲོའི་དུས་སུ་མེད་པའི་ཕྱིར། མ་གྲུབ་ན་རྣམ་བཤད་དང་
འགལ་ལོ། ། འདོད་མི་ནུས་སོ། ། ཁ་ཅིག ལོངས་སྐུ་དེས་ཆོས་ངེས་པ་ཐེག་པ་ཆེན་པོའི་འབའ་ཞིག་གསུང་
བ་མ་ཡིན་པར་ཐལ། དེས་ཐེག་དམན་གྱི་མདོ་གསུངས་པའི་ཕྱིར། དེར་ཐལ། དེས་ཐེག་དམན་གྱི་མདོ་བསྟན་
པའི་ཕྱིར། ཟེར་ན། སྐྱོན་མེད་དེ། ལོངས་སྐུས་ཐེག་ཆེན་གྱི་སྡེ་སྣོད་འབའ་ཞིག་གསུངས་ཞེས་པའི་འབའ་ཞིག་
གི་སྒྲས་ལོངས་སྐུའི་གསུང་དུ་གྱུར་པའི་ཐེག་དམན་གྱི་མདོ་ཡོད་པར་གཅོད་ཀྱི། དེས་ཐེག་དམན་གྱི་མདོ་ཡོད་
པར་བསྟན་པའམ། ཐེག་དམན་གྱི་མདོ་དེས་བསྟན་པ་གཅོད་པར་མི་བྱེད་པའི་ཕྱིར། ཁ་ཅིག ལོངས་སྐུའི་
འཁོར་དུ་སངས་རྒྱུས་ཀྱི་སྤྲུལ་པ་མེད་པར་ཐལ། དེའི་འཁོར་ཡིན་ན། བྱང་འཕགས་ཡིན་དགོས་པའི་ཕྱིར།
དེར་ཐལ། དེ་འཁོར་ངེས་པ་བྱང་སེམས་འཕགས་པ་ཡན་ཆད་ཤ་སྟག་གིས་བསྐོར་བའི་ཕྱིར། ཟེར་ན། མ་ཁྱབ་
བོ། ། ཁ་ཅིག ལོངས་སྐུ་དེ་ངེས་པ་ལྔ་ལྡན་མ་ཡིན་པར་ཐལ། དེ་གདུལ་བྱའི་མོས་པའི་དབང་གིས་སྐུ་སྣ་
ཚོགས་སུ་སྣང་པ་ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། རྒྱུད་བླར། ཇི་ལྟར་ཚོན་ནི་སྣ་
ཚོགས་ཀྱིས། ། ནོར་བུ་དེ་དངོས་མི་སྣང་ལྟར། ། དེ་བཞིན་འགྲོ་རྐྱེན་སྣ་ཚོགས་ཀྱིས། ། ཁྱབ་བདག་དེ་
491

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དངོས་མིན་པར་སྣང་། ། ཞེས་གསུངས་པའི་ཕྱིར། ཁ་ཅིག ལོངས་སྐུའི་འཁོར་དུ་གྱུར་པའི་ས་བཅུ་ལ་གནས་
པའི་བྱང་སེམས་མེད་པར་ཐལ། དེའི་འཁོར་དུ་གྱུར་པའི་བྱང་སེམས་ཡིན་ན། ས་བཅུ་པ་བ་ཡིན་དགོས་པའི་
ཕྱིར། དེར་ཐལ། མདོ་ལས། ས་བཅུ་པ་ལ་གནས་པའི་བྱང་ཆུབ་སེམས་དཔའ་རྣམས་དང་ཐབས་གཅིག་ཏུ་
བཞུགས་སོ། ། ཞེས་གསུངས་པ་གང་ཞིག ཤཱནྟི་པས། ཚིག་གསལ་ལས་དེ་རང་ལུགས་སུ་མཛད་པའི་ཕྱིར།
ཟེར་ན། མ་ཁྱབ་སྟེ། སྔ་མ་ནི་འགྱུར་མ་དག་པ་ཡིན་ལ། ཕྱི་མ་དེ་ལྟར་བཤད་ཀྱང་རང་ལུགས་སུ་དེ་ཁས་མི་ལེན་
པའི་ཕྱིར། །
༈ གཉིས་པ་ཡོན་ཏན་གྱི་སྒོ་ནས་རྒྱས་པར་བཤད་པ་ལ་གཉིས། མཚན་བཤད་པ་དང་། དཔེ་བྱད་
བཤད་པའོ། ། དང་པོ་ལ་གཉིས། མཚན་དངོས་དང་། དེའི་རྒྱུ་བཤད་པའོ། ། དང་པོ་ནི། ཕྱག་ཞབས་
འཁོར་ལོའི་མཚན་དང་རུས་སྦལ་ཞབས། ། ཞེས་པ་ནས། འདྲ་བ་འདི་དག་སུམ་ཅུ་རྩ་གཉིས་མཚན། ། ཞེས་
པའི་བར་ཚིགས་སུ་བཅད་པ་ལྔ་གསུངས་ཏེ། དོན་ནི། འགྲེལ་པར། བླ་མ་རྣམས་ལ་སྐྱེལ་བ་དང་བསུ་བ་ལ་
སོགས་ལས་ཕྱག་དང་ཞབས་འཁོར་ལོའི་མཚན་དང་ལྡན་པ་ ཉིད་དང་། ཞེས་པ་ནས། རྫི་མ་བའི་ལྟ་བུ་
ཉིད། ། ཞེས་པའི་བར་གསུངས་ལ། འཕྲོས་ནི་སྔར་གྱི་དེའོ། ། ཚིག་དོན་ནི། ཤེས་བྱ་ཆོས་ཅན། ལོངས་
སྐུའི་མཚན་འདི་དག་སུམ་ཅུ་རྩ་གཉིས་སུ་གྲངས་ངེས་པ་ཡིན་ཏེ། དེ་དག་ཀྱང་གང་ཞེ་ན། ལོངས་སྐུའི་ཕྱག་དང་
ཞབས་འཁོར་ལོའི་མཚན་དང་ལྡན་པ་དང་། རུས་སྦལ་བཞིན་དུ་ཞབས་ཤིན་ཏུ་གནས་པ་དང་། ཕྱག་དང་
ཞབས་ཀྱི་སོར་མོ་རྣམས་དྲ་བས་འབྲེལ་བ་དང་། ཕྱག་དང་ནི་ཞབས་བཅས་འཇམ་ཞིང་གཞོན་ཤ་ཆགས་པ་དང་།
སྐུ་འདི་ཡི་ནི་ཕྱག་ཞབས་ཀྱི་རྒྱབ་བཞི་དང་ཕྲག་གོང་གཉིས་དང་ལྟག་པ་སྟེ་བདུན་པོ་དག་མཐོ་བ་དང་། སོར་མོ་
རྣམས་རིང་བ་དང་། ཞབས་ཀྱི་རྟིང་པ་ཡངས་པ་དང་སྐུ་ཆེ་ཞིང་དྲང་བ་དང་། ཞབས་ཀྱི་ལོང་བུ་ཕྱིར་འབུར་བ་
མི་མངོན་པ་དང་། སྐུའི་སྤུ་ནི་གྱེན་དུ་ཕྱོགས་པ་དང་། བྱིན་པ་རི་དྭགས་ཨེ་ན་ཡའི་བྱིན་པ་འདྲ་བ་དང་། ཕྱག་
རིང་ཞིང་མཛེས་པ་དང༌། གསང་གནས་འདོམ་གྱི་སྦ་བ་སྦུབས་སུ་ནུབ་པའི་མཆོག་དང་ལྡན་པ་དང༌། སྐུའི་
ལྤགས་པ་གསེར་གྱི་མདོག་ལྟ་བུ་དང་། ལྤགས་པ་འཇམ་ཞིང་སྲབ་པ་དང༌། སྐུའི་སྤུ་ནི་རེ་རེ་ནས་གཡས་ཕྱོགས་
སུ་ལེགས་པར་འཁྱིལ་ཞིང་འཁྲུངས་པ་དང་། ཞལ་མཛོད་སྤུས་བརྒྱན་པ་དང་། རོ་སྟོད་སེངྒེའི་སྟོད་དང་འདྲ་བ་
དང་། སྐུ་འདི་ཡི་དཔུང་བའི་མགོ་ཟླུམ་པ་དང་། ཐལ་གོང་རྒྱས་པ་དང་། ལྗགས་འདི་ལ་རོ་མི་ཞིམ་པ་རོ་མཆོག་
ཏུ་སྣང་བ་དང༌། སྐུ་ནི་ཤིང་ནྱ་གྲོད་ལྟར་འདོམ་གྱི་ཕན་ཚུན་གྱི་རྩེ་མོ་ནས་བཙལ་བའི་ཚད་ཅི་ཙམ་པ་ཞབས་ནས་
སྤྱི་བོའི་བར་དེ་ཙམ་དུ་མཉམ་པའི་ཆུ་ཞེང་གབ་པ་དང་། དབུར་གཙུག་ཏོར་དང་ལྡན་པ་དང་། ལྗགས་རིང་
492

༄༅། ། མངོན་རྟོགས་རྒྱུན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
ཞིང་མཛེས་པ་དང་། གསུང་ཚངས་པའི་དབྱངས་ལྟ་བུ་དང་། འགྲམ་པ་སེངྒེའི་འགྲམ་པ་འདྲ་བ་དང་ཚེམས་
ཤིན་ཏུ་དཀར་བ་དང་། ཚེམས་ཚད་མཉམ་པ་དང་། དེ་ཐགས་བཟང་བ་དང་། དེ་གྲངས་ནི་བཞི་བཅུ་ཐམ་པ་
ཚང་པོ་དང་། སྤྱན་ནི་དཀར་ནག་གི་ཆ་མ་འདྲེས་པའི་མཐོན་མཐིང་ཅན་དང་། སྤྱན་གྱི་རྫི་མ་བ་མཆོག་གི་རྫི་མ་
དང་འདྲ་བ་བཅས་སོ་གཉིས་སུ་གྲངས་ངེས་པའི་ཕྱིར། གཉིས་པ་མཚན་དེ་རྣམས་སྒྲུབ་བྱེད་ཀྱི་རྒྱུ་ནི། འདི་ལ་
མཚན་ནི་གང་གང་གི། ཞེས་སོགས་ཚིགས་སུ་བཅད་པ་གསུམ་གྱིས་འཆད་དེ། དོན་ནི། འགྲེལ་པར། མཚན་
གང་གིས་སྒྲུབ་བྱེད་པའི་རྒྱུ་གང་ཡིན་པ་དེ། ཞེས་སོགས་གསུངས། ཚིག་དོན་ནི། ལོངས་སྐུ་འདི་ལ་ཆོས་ཅན།
མཚན་ནི་སོ་གཉིས་པོ་འདི་དག་ཡང་དག་པར་འགྲུབ་པའི་ཚུལ་དང་རྒྱུ་ཡོད་དེ། མཚན་སོ་གཉིས་ནི་གང་དང་
གང་གིས་སྒྲུབ་པར་བྱེད་པའི་རྒྱུ་གང་དང་གང་ཡིན་པ་དེ་དང་དེ་ནི་རབ་ཏུ་རྫོགས་པ་དེས་ན་དེ་དག་འགྲུབ་པའི་
ཕྱིར་རོ། ། དེ་དག་ཀྱང་གང་ཞེ་ན། དེ་ཡང་ཡོད་དེ། ཡུམ་གྱི་མདོ་ལས། ཇི་སྐད་འབྱུང་བ་བཞིན་དུ་བླ་མ་
སྐྱེལ་བ་དང་བསུ་བ་ལ་སོགས་བྱས་པ་ནི་ཕྱག་ཞབས་ཀྱི་འཁོར་ལོའི་མཚན་འགྲུབ་པའི་རྒྱུ་བྱེད་པ་དང་། སྡོམ་པ་
ཡང་དག་པར་བླངས་པ་བསྟན་པས་ནི་ཞབས་རུས་སྦལ་བཞིན་དུ་གནས་པའི་རྒྱུ་བྱེད་པ་དང་། བསྡུ་བ་བཞི་
བསྟན་པ་ནི་སོར་མོ་དྲ་བས་འབྲེལ་བའི་རྒྱུ་དང་། གྱ་ནོམ་པའི་དངོས་པོ་གཞན་ལ་སྦྱིན་པ་ནི་ཕྱག་ཞབས་གཞོན་ཤ་
ཆགས་པ་སོགས་གཉིས་ཀྱི་རྒྱུ་དང་གསད་པར་བྱ་བ་ལས་ཐར་བར་བྱེད་པ་ནི་སྐུ་ཆེ་ཞིང་དྲང་བའི་རྒྱུ་དང་། དགེ་
བའི་ཆོས་ནི་ཡང་དག་པར་བླངས་པ་སྤེལ་བ་ལ་སོགས་ནས། ཁོང་ཁྲོ་མེད་པ་ནི་བའི་རྫི་མ་ལྟ་བུའི་མཚན་སྒྲུབ་བྱེད་
ཀྱི་རྒྱུ་ཡི་མཚན་ཉིད་དམ་རང་བཞིན་གྱི་བར་སོ་གཉིས་ཡོད་པའི་ཕྱིར། འདིའི་སྐབས་སུ་མཐའ་དཔྱད་པ་ལ། ཁ་
ཅིག མཚན་སོ་གཉིས་དང་དཔེ་བྱད་བརྒྱད་ཅུ་མངའ་པའི་གང་ཟག་ཡིན་ན། ལོངས་སྐུ་ཡིན་པས་ཁྱབ་ཟེར་ན།
མཆོག་གི་སྤྲུལ་སྐུ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེ་ཡོད་པའི་ཕྱིར།
དེར་ཐལ། རྒྱུད་བླ་མ་ལས། མཐོང་ན་ཚིམ་བྱེད་ཡོན་ཏན་གང་། ། སུམ་ཅུ་རྩ་གཉིས་ཞེས་བྱ་བ། ། སྤྲུལ་བ་
ཆོས་ལ་རྫོགས་པར་ནི། ། ལོངས་སྤྱོད་རྫོགས་སྐུ་གཉིས་ལ་བརྟེན། ། ཞེས་གསུངས་པའི་ཕྱིར། དེ་ལ་ཁོ་ན་རེ།
དེ་ལ་མཚན་སོ་གཉིས་ཡོད་པའི་དོན་ཡིན་གྱི། དཔེ་བྱད་རྣམས་མེད་དོ་ཞེ་ན། ། དེ་ནི་མི་འཐད་པར་ཐལ།
དཔེ་བྱད་རྣམས་མཚན་གྱི་འཁོར་དུ་བཤད་པའི་ཕྱིར། ཁ་ཅིག དེ་རྣམས་མངའ་བའི་གང་ཟག་ཡིན་ན།
སངས་རྒྱས་འཕགས་པ་ཡིན་པས་ཁྱབ་ཟེར་ན་འཁོར་ལོ་སྒྱུར་བའི་རྒྱལ་པོར་གྱུར་པའི་བྱང་སེམས་ཆོས་ཅན།
དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། རིན་
ཆེན་འཕྲེང་བ་ལས། འཁོར་ལོས་བསྒྱུར་བ་ཐམས་ཅད་ལ། ། འདི་དག་ཡོད་པར་འདོད་མོད་ཀྱི། ། དག་དང་
493

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
མཛེས་དང་གསལ་བ་ནི། ། བཅུ་དྲུག་ཆར་ཡང་མི་ཕོད་དོ། ། ཞེས་གསུངས་པའི་ཕྱིར་དང་། མཛོད་ལས་
ཀྱང་། དེ་ལྟར་བཤད་པའི་ཕྱིར། གཞན་ཡང་། དེ་མི་འཐད་པར་ཐལ། རྡོར་གཅོད་ལས། མཚན་དཔེ་ཚང་
པ་ཙམ་གྱིས་སངས་རྒྱས་སུ་འགྱུར་བར་འདོད་ན། འཁོར་ལོ་སྒྱུར་བའི་རྒྱལ་པོ་སངས་རྒྱས་སུ་ཐལ་བའི་སྐྱོན་
བསྟན་པའི་ཕྱིར། དེར་ཐལ། དེ་ཉིད་ལས། གལ་ཏེ་མཚན་ཕུན་སུམ་ཚོགས་པས་དེ་བཞིན་གཤེགས་པར་ལྟ་
བར་འགྱུར་ན་འཁོར་ལོས་སྒྱུར་བའི་རྒྱལ་པོ་ཡང་དེ་བཞིན་གཤེགས་པར་འགྱུར་ཏེ། ཞེས་གསུངས་པའི་ཕྱིར།
ཁ་ཅིག ལྤགས་པ་གསེར་མདོག་ཅེས་པའི་དོན་ནི། ལྤགས་པའི་མདོག་གསེར་ལྟ་བུ་ཡིན་པ་ཁོ་ནའི་དོན་ཡིན་
ནོ། ། ཟེར་ན། དེ་མི་འཐད་པར་ཐལ། དེ་ལྟར་ན་སྐུ་མདོག་སྔོན་པོ་སོགས་ཀྱི་སངས་རྒྱས་མེད་པར་འགྱུར་
དགོས་པ་ལས་དེ་ཡོད་པའི་ཕྱིར། དེར་ཐལ། སངས་རྒྱས་སྨན་བླ་སོགས་ཡོད་པའི་ཕྱིར། གཞན་ཡང་། དེ་མི་
འཐད་པར་ཐལ། གསེར་འཕྲེང་ལས། གསེར་འདྲ་བ་ནི་ཤིན་ཏུ་དག་པའི་གསེར་ལྟར་དག་པ་ལ་བྱའི་སེར་བ་ལ་
མི་བྱའོ། ། ཞེས་གསུངས་པའི་ཕྱིར། ཁ་ཅིག སངས་རྒྱས་འཕགས་པའི་ལྗགས་ཀྱི་དབང་པོ་ལ་རོ་མི་ཞིམ་པ་
ཡང་རོ་མཆོག་ཏུ་སྣང་ཟེར་ན། རོ་མི་ཞིམ་པ་ཆོས་ཅན། རོ་ཞིམ་པ་ཡིན་པར་ཐལ།སངས་རྒྱས་འཕགས་པས་རོ་
ཞིམ་པར་རྟོགས་པའི་ཕྱིར། དེར་ཐལ། སངས་རྒྱས་འཕགས་པའི་ལྕེ་ཤེས་ཀྱིས་རོ་མཆོག་ཏུ་རྟོགས་པའི་ཕྱིར།
དེར་ཐལ། དེ་ལ་རོ་མཆོག་ཏུ་སྣང་བའི་ཕྱིར། ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་ཤེས་པ་ལ་སྣང་ལ་མ་
ངེས་པ་མེད་པའི་ཕྱིར། འདོད་མི་ནུས་སོ། ། ཁ་ཅིག སངས་རྒྱས་འཕགས་པའི་སྐུ་ལ་ཤ་རུས་དང་ལྤགས་པ་
ཡོད་པ་ནི་དངོས་གནས་པ་ཡིན་ཏེ། དེ་ལ་ཚེམས་སོགས་ཡོད་པ་དངོས་གནས་པ་ཡིན་པའི་ཕྱིར། གསུངས། ཁ་
ཅིག སངས་རྒྱས་འཕགས་པའི་སྐུ་ལ་ཤ་རུས་དངོས་གནས་པ་མེད་དེ། གསེར་འོད་ལས། སྐུ་ལ་རུས་པ་ཁྲག་
མེད་ན། ། ཞེས་པ་དང་། གསང་བ་བསམ་གྱིས་མི་ཁྱབ་པའི་མདོ་ལས་ཀྱང་། ཞི་བའི་བློ་གྲོས་དེ་ བཞིན་
གཤེགས་པའི་སྐུ་ལ་ནི། ཕོ་བ་དང་ལོང་གི་མེད་དོ། ། རྣག་གམ། ཁྲག་གམ། མཆིལ་མའམ། ངར་སྣབས་
སམ། ངན་སྐྱུགས་སམ། མི་གཙང་བ་མེད་ཀྱི། ཞི་བའི་བློ་གྲོས་དེ་བཞིན་གཤེགས་པའི་སྐུ་ནི་འཛམ་བུའི་ཆུ་བོ་
གསེར་གར་བུ་ལྟ་བུ་སྟེ། ཁོང་སྟོང་མ་ཡིན་པ་བུ་ག་མེད་པ། ཁ་ན་མ་ཐོ་བ་མེད་པའོ། ། དེ་བཞིན་གཤེགས་པའི་
སྐུ་ནི་ལྕི་ཁྱད་རྡོ་རྗེ་དང་འདྲ་ཡང་། ། འཛམ་ཁྱེད་ཀ་ཙ་ལིན་དི་ཀ་ལྟར་རེག་ན་བདེ་བར་འགྱུར་བས། དེ་བཞིན་
གཤེགས་པའི་སྐུའི་ཆེ་བ་ཉིད་ལ་ལྟོས། ཞེས་གསུངས་པ་དང་། རིམ་ལྔ་ལས་ཀྱང་། ཁོང་སྟོང་ཁྱོད་ཀྱི་སྐུ་ལ་
མེད། ། ཅེས་དང་། གཞུང་གཞན་དུ་མར། སངས་རྒྱས་འཕགས་པའི་སྐུ་དེ་ཡེ་ཤེས་ཀྱི་སྐུ་དང་ངོ་བོ་གཅིག་
པར་བཤད་པའི་ཕྱིར་དང་། མཚན་བརྗོད་ཀྱི། སྒྲ་ཡང་རྡོ་རྗེ་འབར་བ་སྟེ། ། ཞེས་པའི་འགྲེལ་པར། སངས་
494

༄༅། ། མངོན་རྟོགས་རྒྱུན་གྱི་སྐབས་བརྒྱུད་པའི་ཚིག་དོན་མཐའ་དཔྱོད་ཟུང་འབྲེལ། །
རྒྱས་འཕགས་པའི་སྐུའི་ཆ་ཤས་ཐམས་ཅད་ཀྱིས་ཤེས་བྱ་མཁྱེན་པར་གསུངས་པའི་ཕྱིར། ཟེར་ན། དོན་ལ་ཕྱི་མ་
འདོད་དགོས་པར་སྣང་ཡང་། རེ་ཞིག་སྔ་མ་ལྟར་བྱས་ཀྱང་རུང་ཙམ་མོ། །
༈ རང་ལུགས་ལ། རང་རྒྱུ་བསོད་ནམས་ཀྱི་ཚོགས་དུ་མ་ལས་འཁྲུངས་ཤིང་རང་རྒྱུད་ལྡན་གྱི་གང་ཟག་
སྐྱེས་བུ་ཆེན་པོར་མཚོན་པ་ཞིག་མཚན་དང་དེ་གཞན་རྒྱུད་ལ་གོ་བར་བྱེད་པ་ཞིག་དཔེ་བྱད་ཀྱི་དོན་ནོ། ། དབྱེ་བ་
ནི་སྔར་ལྟར་རོ། ། སངས་རྒྱས་ཀྱི་མཚན་དཔེ་དེ་དག་ཀྱང་སངས་རྒྱས་ཀྱི་སས་བསྡུས་པར་འདོད་དགོས་པས་
གཟུགས་སུ་ཁས་ལེན་དུ་རུང་ཡང་རྡུལ་ཕྲ་རབ་བསགས་པའི་བེམ་པོ་མིན་པར་བཞེད་པ་ནི། རྣམ་བཤད་སོགས་
ཀྱི་དགོངས་པར་མངོན་ནོ། །
༈ གཉིས་པ་དཔེ་བྱད་ནི། ཐུབ་པའི་སེན་མོ་ཟངས་མདོག་དང་། ཞེས་པ་ནས། སངས་རྒྱས་དཔེ་
བྱད་བཟང་པོར་བཞེད། ། ཅེས་པའི་བར་ཚིགས་སུ་བཅད་པ་བཅུ་གཉིས་ཀྱིས་འཆད་དེ། དོན་ནི༔ འགྲེལ་
པར། འདུ་བྱེད་ཐམས་ཅད་ལ་འདོད་ཆགས་དང་བྲལ་བ་ཉིད་ཀྱིས་སེན་མོ་ཟངས་ཀྱི་མདོག་ལྟ་བུ་དང་། ཞེས་པ་
ནས། གཡུང་དྲུང་འཁྱིལ་བས་བརྒྱན་པ་ཡིན་ནོ། ། ཞེས་པའི་བར་གསུངས། ཚིག་དོན་ནི། འཆད་འགྱུར་
ལྟར་གྱི་བརྒྱད་ཅུ་པོ་ནི་ཆོས་ཅན། སངས་རྒྱས་ཀྱི་དཔེ་བྱད་བཟང་པོར་བཞེད་དེ། དེ་དག་ཀྱང་གང་ཞེ་ན།
ཐུབ་པའི་སེན་མོ་ཟངས་མདོག་ལྟ་བུ་དང་། དེའི་མདོག་སྣུམ་པ་དང་། དེ་མཐོ་བ་དང་། སོར་མོ་རྣམས་ཟླུམ་པ་
དང་། དེ་རྒྱས་པ་དང་། དེ་བྱིན་གྱིས་ཕྲ་བ་དང་། ལུས་ཀྱི་རྩ་མི་མངོན་པ་དང་། དེའི་མདུད་པ་མེད་པ་དང་།
ལོང་བུ་མི་མངོན་པ་དང་། ཞབས་རིང་ཐུང་མཉམ་པ་སྟེ་བཅུ་དང་། སེངྒེའི་དང་། གླང་ཆེན་གྱི་དང་། བྱ་
ངང་པའི་དང་ནི། ཁྱུ་མཆོག་གི་སྟབས་སུ་གཤེགས་པ་དང་། གཡས་ཕྱོགས་སུ་གཤེགས་པ་དང་། མཛེས་པར་
གཤེགས་པ་དང་དྲང་པོར་དང་། སྐུ་འཁྲིལ་བག་ཆགས་པ་དང་། དེ་ཕྱི་དོར་བྱས་པ་འདྲ་བ་དང་། དེ་སྦོམ་ཕྲ་
སོགས་རིམ་པར་འཚམ་པ་སྟེ་བཅུ་དང་སྐུ་གཙང་བ་དང་། དེ་འཇམ་པ་དང་། སྐུ་དག་པའི་ཁྱད་པར་དང༌།
སྐུའི་མཚན་ནི་ཆ་ཤས་ཡོངས་སུ་རྫོགས་པ་དང༌། སྐུ་ཡི་རྒྱ་ཁྱོན་ཆེ་བའི་ཁོལ་ལམ་ཡངས་ཤིང་བཟང་པ་དང་།
གོམ་པ་ཆེ་ཆུང་མེད་པར་སྙོམས་པ་དང་། སྤྱན་གཉིས་ནི་ར་རི་སོགས་མེད་པའི་དག་པ་དང་། སྐུ་ཤིན་ཏུ་གཞོན་
ཤ་ཅན་ཉིད་དང་། སྐུ་ཞུམ་པ་མེད་པ་དང་། སྐུ་རྒྱས་པ་སྟེ་བཅུ་དང༌། སྐུ་ཤིན་ཏུ་གྲིམས་པའི་ཁྱད་པར་ཉིད་
དང་། ཡན་ ལག་ དང་ཉིང་ལག་ཚིགས་ རིང་ཐུང་ གི་ ཆ་ ཤོས་ ཤིན་ཏུ་རྣམ་པར་འབྱེས་ པ་ སྟེ་ཕྱེད་པ་དང་།
གཟིགས་པ་གློ་བུར་གྱི་སྒྲིབ་པ་མེད་ཅིང་དག་པ་དང་། རྐེད་སྐབས་མཚམས་ཀྱི་དབུ་ཟླུམ་པ་དང་། དཀུ་སྐབས་
ཕྱིན་པ་དང་། དཀུ་མ་རྙོངས་པ་དང་། ཕྱལ་ལམ་ལྟོ་བ་མཐོ་དམན་མེད་པར་ཕྱེད་པ་དང༌། ལྟེ་བ་ནི་གཏིང་ཟབ་
495

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་དང་། ལྟེ་བའི་རི་མོ་གཡས་ཕྱོགས་སུ་འཁྱིལ་བ་དང་། སྤྱོད་ལམ་ཀུན་ནས་ལྟ་ན་སྡུག་པ་སྟེ་བཅུ་དང་། ཀུན་
ཏུ་སྤྱོད་པ་གཙང་པ་དང་། སྐུ་ལ་ནི་རྨེ་བའི་གནག་བག་མེད་པ་དང་། ཕྱག་ནི་ཤིང་བལ་ལྟར་འཇམ་པ་དང་།
ཕྱག་རིས་མདངས་ཡོད་པ་དང་། དེ་ཟབ་པོ་དང་། དེ་རིང་བ་དང་། ཞལ་ནི་ཧ་ཅང་མི་རིང་བ་དང་། མཆུ་ནི་
བིམ་པ་ལྟར་དམར་བ་དང་། ལྗགས་མཉེན་པ་དང་། དེ་སྲབ་པ་སྟེ་བཅུ་དང་། ལྗགས་དམར་བ་དང་། གསུང་
འབྲུག་གི་སྒྲ་ལྟ་བུ་ཉིད་དང་། གསུང་སྙན་ཅིང་འཇམ་པ་དང་། མཆེ་བ་ཟླུམ་པ་དང་། དེ་རྣོ་བ་དང་། དེ་
དཀར་བ་དང་། དེ་རིང་ཐུང་མཉམ་པ་དང་། དེ་བྱིན་གྱིས་ཕྲ་བ་དང་། ཤངས་ཀྱི་གཟེངས་མཐོ་བ་དང་། དེ་
སྣབས་སོགས་ཀྱིས་མཆོག་ཏུ་དག་པ་དག་ནི་བཅུ་དང་། སྤྱན་ཡངས་པ་དང༌། རྫི་མ་སྟུག་པ་དང་། སྤྱན་པདྨའི་
འདབ་མ་རངས་པ་འདྲ་བ་དང་། སྨིན་ཚུགས་རིང་བ་དང་།སྨིན་མ་འཇམ་པ་དང་། དེ་སྣུམ་པ་དང་། དེའི་སྤུ་
ནི་མཉམ་པ་དང་། ཕྱག་རིང་ཞིང་རྒྱས་པ་དང་། སྙན་རིང་ཐུང་སོགས་མཉམ་པ་དང་། སྙན་གྱི་དབང་པོ་
ཉམས་པ་རྣམ་པར་སྤངས་པ་སྟེ་བཅུ་དང་། དཔྲལ་བ་ལེགས་པར་འབྱེས་པ་དང་། དེ་དབྱེ་ཆེ་བ་དང་། དབུ་
རྒྱས་པ་དང་། དབུ་སྐྲ་བུང་བ་ལྟར་གནག་པ་དང༌། དེ་སྟུག་པ་དང་། དེ་འཇམ་པ་དང་། དེ་མ་འཛིངས་པ་
དང་། དེ་མི་གཤེར་བ་དང་། དེ་དྲི་ཞིམ་པས་སྐྱེས་བུ་ཡི་ཡིད་ནི་འཕྲོག་པར་བྱེད་པ་དང་། ཕྱག་ཞབས་ལ་དཔལ་
གྱི་བེའུ་དང་བཀྲ་ཤིས་འཁྱིལ་བས་བརྒྱན་པ་བཅུ་སྟེ་བརྒྱད་ཅུར་མདོ་ལས་བཤད་པ་ཡིན་པའི་ཕྱིར། མཚན་དཔེ་
དེ་རྣམས་གྱི་འགྲུབ་ཚུལ་ཡོད་དེ། རིན་ཆེན་འཕྲེང་བ་ལས། རང་སངས་རྒྱས་ཀུན་ལས་བྱུང་དང༌། ། སློབ་
དང་མི་སློབ་ལས་བྱུང་དང་། ། འཇིག་རྟེན་མ་ལུས་ཀུན་བསོད་ནམས། ། འཇིག་རྟེན་ཞིང་དུ་དཔག་མེད་
གང་། ། དེ་བཅུར་བསྒྲེས་པར་གྱུར་པ་ཡིས། ། བ་སྤུའི་བུ་ག་གཅིག་འགྲུབ་སྟེ། ། སངས་རྒྱས་བ་སྤུའི་བུ་ག་
ནི། ། ཐམས་ཅད་དེ་དང་འདྲ་བར་འབྱུང་། ། བ་སྤུའི་བུ་ག་ཐམས་ཅད་ནི། ། སྐྱེད་པར་བྱེད་པའི་བསོད་
ནམས་གང་། ། དེ་དག་བརྒྱུར་ནི་བསྒྱུར་བ་ཡིས། ། དཔེ་བྱད་བཟང་པོ་གཅིག་ཏུ་བཞེད། ། རྒྱལ་པོ་དཔེ་
བྱད་བཟང་པོ་ནི། ། རེ་རེ་མཐར་ཕྱིན་དེ་ལྟ་བུར། ། བརྒྱད་ཅུའི་བར་དུ་འབྱུང་བར་འགྱུར། ། དཔེ་བྱད་
བཟང་པོ་བརྒྱད་ཅུ་དག། འགྲུབ་པའི་བསོད་ནམས་ཚོགས་གང་ཡིན། ། དེ་དག་བརྒྱུད་ནི་བསྒྱུར་བ་ཡིས། །
སྐྱེས་བོ་ཆེན་པོའི་མཚན་གཅིག་གི། མཚན་ནི་སུམ་ཅུ་འགྲུབ་པའི་རྒྱུ། ། ཞེས་གསུངས་པ་ལྟར་འགྲུབ་པའི་
ཕྱིར། །
༈ བཞི་པ་སྤྲུལ་སྐུ་ནི། གང་གིས་སྲིད་པ་ཇི་སྲིད་པར། ། ཞེས་པ་ནས། ཐུབ་པའི་སྤྲུལ་སྐུ་རྒྱུན་མི་
འཆད། ། ཅེས་པའི་བར་གྱིས་སྟོན་ཏེ། དོན་ནི་འགྲེལ་པར། ཤཱཀྱ་ཐུབ་པ་ལ་སོགས་པའི་གཟུགས་གང་གིས་
496

༄༅ ༣ མངོན་རྟོགས་རྒྱུན་གྱི་སྐབས་བརྒྱུད་པའི་ཚིག་དོན་མཐའ་དཔྱོད་ཟུང་འབྲེལ། །
འཁོར་བ་ཇི་སྲིད་པར། ། ཞེས་པ་ནས། སྤྲུལ་པའི་སྐུ་རྒྱུན་མི་འཆད་པར་ཡིན་ནོ། ། ཞེས་པའི་བར་གསུངས།
འཕྲོས་ནི། རབ་འབྱོར་ཤེར་ཕྱིན་འདི་ལ་སློབ་པ་ནི་ཆོས་དེ་དག་རྟོགས་པར་བྱས་ནས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། ཞེས་པ་ནས། སྤྲུལ་བ་སྣ་ཚོགས་ཀྱི་སྤྲིན་གྱིས་
སེམས་ཅན་ཐམས་ཅད་ཀྱི་དོན་མཛད་པ་དེ་ལྟར་བྱང་སེམས་ཀྱིས་ཡུམ་ལ་བསླབ་པར་བྱའོ། ། ཞེས་སོགས་ལས་
འཕྲོས་སོ། ། འདིའི་སྐབས་སུ་གཉིས། ཚིག་དོན་དང་། མཐའ་དཔྱད་པའོ། ། དང་པོ་ནི། སྟོན་པ་ཤཱཀྱ་
ཐུབ་པ་ལ་སོགས་པ་གཟུགས་སྐུ་གང་གིས་འཕྲིན་ལས་རྒྱུན་མི་འཆད་དུ་མཛད་པའི་ངེས་པ་ལྔ་དང་མི་ལྡན་པའི་སྐུ་
དེ་ནི་ཆོས་ཅན། སྤྲུལ་སྐུ་ཡིན་ཏེ། ཁྱོད་དུས་སྲིད་པ་ཇི་སྲིད་བར་དག་མ་དག་གི་འགྲོ་བ་ལ་ཐུན་མོང་དུ་དངོས་སུ་
སྣང་ནས་མངོན་མཐོ་ངེས་ལེགས་ཀྱི་ཕན་པ་སྣ་ཚོགས་པ་དག་དུས་མཉམ་དུ་མཛད་པའི་གཟུགས་སྐུ་ཡིན་པའི་ཕྱིར།
གཉིས་པ་མཐའ་དཔྱད་པ་ལ། ཁ་ཅིག ངེས་པ་ལྔ་དང་མི་ལྡན་པའི་སྐུ་དེ། སྤྲུལ་པའི་སྐུའི་མཚན་ཉིད།
ཟེར་ན། ངོ་བོ་ཉིད་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་
ཕྱིར། འདོད་ན། གང་ཟག་ཡིན་པར་ཐལ་ལོ། ། ཁ་ཅིག སངས་རྒྱས་འཕགས་པས་རང་ཉིད་རི་བོང་དུ་
སྤྲུལ་པའི་སྤྲུལ་སྐུ་དེ་རི་བོང་ཡིན་ཟེར་ན། དེ་ཆོས་ཅན། དུད་འགྲོ་ཡིན་པར་ཐལ། རི་བོང་ཡིན་པའི་ཕྱིར།
འདོད་མི་ནུས་ཏེ། སངས་རྒྱས་ཡིན་པའི་ཕྱིར། ཁ་ཅིག སངས་རྒྱས་འཕགས་པས་རི་བོང་དུ་སྤྲུལ་པ་དེ།
སངས་རྒྱས་ཡིན་ཟེར་ན། དེ་མི་འཐད་པར་ཐལ། དེས་རི་བོང་དུ་སྤྲུལ་པ་ལ། སངས་རྒྱས་ཡིན་མིན་གཉིས་
ཡོད་པའི་ཕྱིར། དེར་ཐལ། དེས་རང་ཉིད་རི་བོང་དུ་སྤྲུལ་བ་དེ་སངས་རྒྱས་དང་། དེས་རྡེའུ་ཤིང་རི་བོང་དུ་
སྤྲུལ་པ་དེ་སངས་རྒྱས་མ་ཡིན་པའི་ཕྱིར། ཕྱི་མ་དེར་ཐལ། དེས་རྡེའུ་ཞིང་རི་བོ་སྤྲུལ་བ་དེ་གང་ཟག་མ་ཡིན་པའི་
ཕྱིར། དེར་ཐལ། སྒྱུ་མ་མཁན་གྱིས་དེའུ་ཤིང་རྟ་གླང་དུ་སྤྲུལ་བ་དེ་གང་ཟག་མ་ཡིན་པར་གསུངས་པའི་ཕྱིར།
མཁས་པ་ཁ་ཅིག སངས་རྒྱས་འཕགས་པའི་སྐུ་དངོས་ཀྱིས་སྤྲུལ་པའི་གང་ཟག་ཐམས་ཅད་ཀྱིས་རང་དུས་སུ་ཤེས་
བྱ་མཐའ་དག་མཁྱེན་པར་སངས་རྒྱས་འཕགས་པ་རང་ཉིད་དང་མཚུངས་དགོས་ཏེ། དེ་ལྟ་མ་ཡིན་ན། དེ་དག་
སངས་རྒྱས་མིན་པར་ཐལ་བར་འགྱུར་བའི་ཕྱིར། དཔེར་ན། སྟོན་པ་ཤཱཀྱ་ཐུབ་པ་རང་གི་སྐུ་དངོས་ཀྱི་སྤྲུལ་སྐུ་
རྣམས་ཀྱིས་ཀྱང་ཤེས་བྱ་ཐམས་ཅད་མཁྱེན་པར་འདོད་དགོས་པ་བཞིན་ནོ། ། ཞེས་གསུངས་ན། དེ་ནི་ཐུན་
མོང་གི་གྲགས་ཚོད་ལྟར་ན། དེ་ལྟར་འདོད་དགོས་མོད། ཐུན་མོང་མ་ཡིན་པའི་བཞེད་པ་ལ་དེར་མ་ངེས་ཏེ།
མདོ་འགའ་ཞིག་ལས་སྒྲ་གཅན་འཛིན་དང་། ཀུན་དགའ་བོ་གཉིས་དོན་ལ་སངས་རྒྱས་ཉིད་ཀྱི་སྐུའི་སྤྲུལ་པ་ཡིན་
ཀྱང༌། དུས་དེར་སངས་རྒྱས་ཀྱིས་བྱིན་གྱིས་བརླབས་པས་དེ་དག་ལ་རང་ཉིད་ཐེག་དམན་གྱི་གང་ཟག་དངོས་
497

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་པའི་འདུ་ཤེས་འབྱུང་གི། སངས་རྒྱས་ཀྱི་སྤྲུལ་པ་ཡིན་པའི་འདུ་ཤེས་མི་འབྱུང་པར་གསུངས་པ་ལྟ་བུ་ཡིན་
པའི་ཕྱིར། ཁ་ཅིག ཆུ་ནང་གི་ཟླ་བའི་གཟུགས་བརྙན་བཞིན་དུ་སྤྲུལ་སྐུ་ཡང་ལོངས་སྐུའི་གཟུགས་བརྙན་ཡིན་
ཏེ། རྒྱུད་བླ་མ་ལས། ཆུ་དང་ནམ་མཁའ་ཟླ་གཟུགས་བཞིན། དེ་མཐོང་བ་ནི་རྣམ་པ་གཉིས། ། ཞེས་
གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་ཟླ་བ་ལས་དེའི་གཟུགས་བརྙན་འབྱུང་བ་བཞིན་དུ། ལོངས་
སྐུ་ལས་སྤྲུལ་སྐུ་འབྱུང་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན། སྤྲུལ་སྐུའི་བྱད་བཞིན་དེ། ལོངས་
སྐུའི་བྱད་བཞིན་ཀྱི་གཟུགས་བརྙན་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན།
བྱད་བཞིན་གྱི་གཟུགས་བརྙན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་བྱད་བཞིན་དངོས་
ཡིན་པའི་ཕྱིར་དང་། དེ་ལོག་པའི་ཀུན་རྫོབ་མ་ཡིན་པའི་ཕྱིར། ཕྱི་མ་དེར་ཐལ། ཡང་དག་ཀུན་རྫོབ་ཡིན་པའི་
ཕྱིར། །
༈ རང་ལུགས་ལ། ངེས་པ་ལྔ་དང་མི་ལྡན་པས་རབ་ཏུ་ཕྱེ་བའི་གཟུགས་སྐུ། སྤྲུལ་སྐུའི་མཚན་ཉིད།
དབྱེ་བ་ནི་སྔར་ལྟར་ཡིན། མཚན་གཞི་ནི་རིམ་པ་བཞིན་དུ། བཟོ་བོ་སྤྲུལ་སྐུ་ནི། སྤྲུལ་བའི་བཟོ་བོ་བི་ཤྭ་ཀརྨ་ལྟ་
བུ། སྐྱེ་བ་སྤྲུལ་སྐུ་ནི། ལྷའི་བུ་དམ་པ་ཏོག་དཀར་ལྟ་བུ། མཆོག་གི་སྤྲུལ་སྐུ་ནི། བདག་ཅག་གི་སྟོན་པ་ལྟ་
བུའོ། ། མཆོག་གི་སྤྲུལ་སྐུས་འཕོ་བ་ལ་སོགས་པའི་མཛད་པ་བཅུ་གཉིས་ཀྱི་ཚུལ་སྟོན་པའི་མཛད་པ་བཅུ་གཉིས་
པོ་དེ་གང་ཞེ་ན། ཡོད་དེ། དེ་ཡང་རྒྱུད་བླ་མ་ལས། དགའ་ལྡན་གནས་ནས་འཕོ་བ་དང༌། ། ལྷུམས་སུ་ཞུགས་
དང་བལྟམས་པ་དང་། ། བཟོ་ཡི་གནས་ལ་མཁས་པ་དང་། ། བཙུན་མོའི་འཁོར་དགྱེས་རོལ་བ་དང་། །
ངེས་འབྱུང་དཀའ་བ་སྤྱོད་པ་དང་། ། བྱང་ཆུབ་སྙིང་པོར་གཤེགས་པ་དང་། ། བདུད་སྡེ་བཅོམ་དང་རྫོགས་
པར་ནི། ། བྱང་ཆུབ་ཆོས་ཀྱི་འཁོར་ལོ་བསྐོར། ། མྱ་ངན་འདས་པར་གཤེགས་མཛད་རྣམས། ། ཞེས་འབྱུང་
བ་ལྟར་ཡིན་པའི་ཕྱིར། །
༈ གཉིས་པ་མཛད་པ་འཕྲིན་ལས་ནི། དེ་བཞིན་འཁོར་བ་ཇི་སྲིད་འདིའི། ། ཞེས་པ་ནས། རྣམ་པ་
ཉི་ཤུ་བདུན་དུ་བཞེད། ། ཅེས་པའི་བར་ཚིགས་སུ་བཅད་པ་བདུན་གྱིས་སྟོན་ཏེ། དོན་ནི། འགྲེལ་པར།
དང་པོར། འགྲོ་བ་བཟང་པོ་དང་བཟང་པོ་མ་ཡིན་པ་ལ་མངོན་པར་ཞེན་པ་མེད་པར་གནས་པའི་མཚན་ཉིད་
འགྲོ་བ་རབ་ཏུ་ཞི་བའི་འཕྲིན་ལས་མཛད་ནས། ཞེས་པ་ནས། རྣམ་པ་ཉི་ཤུ་རྩ་བདུན་ཡང་འཁོར་བ་ཇི་སྲིད་
པར་བཞེད་པ་ཞེས་བྱ་བ་ནི་མཛད་པ་ཡིན་ནོ། ། ཞེས་པའི་བར་གསུངས། འཕྲོས་ནི། རབ་འབྱོར་ངས་འདི་
ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ནས་ཤར་ཕྱོགས་ཀྱི་འཇིག་རྟེན་གྱི་ཁམས་གངྒཱའི་
498

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
ཀླུང་གི་བྱེ་མ་སྙེད་ནས་བྱང་ཆེན་དེ་དག་ཆེད་དུ་བསམ་སྟེ། ཞེས་པ་ནས། གསོལ་པ། བཅོམ་ལྡན་འདས་དེ་
བཞིན་གཤེགས་པ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། མི་མཉམ་པ་རྨོངས་པ་མེད་པའི་ཆོས་
ཅན་ནི་མྱ་ངན་ལས་འདས་པ་སྟེ། ཞེས་སོགས་ཀྱི་བར་ལས་འཕྲོས་སོ། ། ཚིག་དོན་ལ་གསུམ། མདོར་བསྟན།
རྒྱས་པར་བཤད་པ། དོན་བསྡུ་བའོ། ། དང་པོ་ལ་གཉིས། དངོས་དང་མཐའ་དཔྱད་པའོ། ། དང་པོ་ནི།
རྩ་འགྲེལ་གྱི་དབང་དུ་བྱས་ན། དེ་བཞིན་ཞེས་པ་སྤྲུལ་སྐུ་དང་འབྲེལ་ཡང་། སློབ་དཔོན་གྱིས་ཡེ་ཤེས་ཆོས་སྐུ་ལ་
མཛད་པ་ལྟར་ན། ཡེ་ཤེས་ཆོས་སྐུ་རྒྱུན་མི་འཆད་པ་དེ་བཞིན་དུ་འཁོར་བ་ཇི་སྲིད་པ་དེ་སྲིད་དུ་ཡེ་ཤེས་ཆོས་སྐུ་
འདིའི་འཕྲིན་ལས་ནི་ཆོས་ཅན། ཁྱོད་རྒྱུན་མི་འཆད་པ་ཡིན་པར་འདོད་དེ། དེ་མི་འཆད་པའི་རྒྱུ་ཚོགས་མཐར་
ཕྱིན་པའི་ཕྱིར། །
༈ གཉིས་པ་མཐའ་དཔྱད་པ་ལ་གསུམ་ལས། དང་པོ་ཁ་ཅིག ཡེ་ཤེས་ཆོས་སྐུའི་འབྲས་བུར་གྱུར་པའི་
རྣམ་དཀར་གྱི་ཡོན་ཏན། ཡེ་ཤེས་ཆོས་སྐུའི་འཕྲིན་ལས་ཀྱི་མཚན་ཉིད་ཟེར་ན། ཡེ་ཤེས་ཆོས་སྐུའི་རྒྱུར་གྱུར་བའི་
ཐེག་ཆེན་གྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ལམ་ཡིན་པའི་
ཕྱིར། འདོད་ན་སླའོ། ། ཁ་ཅིག སངས་རྒྱས་ཀྱི་འཕྲིན་ལས་ཡིན་ན། ལམ་ཞུགས་གང་ཟག་གི་རྒྱུད་ཀྱི་ཆོས་
ཡིན་པས་ཁྱབ་ཟེར་ན། ལམ་མ་ཞུགས་གང་ཟག་གི་རྒྱུད་ཀྱི་སངས་རྒྱས་ལ་དམིགས་པའི་དད་པ་ཆོས་ཅན། དེར་
ཐལ། དེའི་ཕྱིར། དེར་ཐལ། བྱ་བ་ཡུལ་ལ་ཡོད་པའི་སངས་རྒྱས་ཀྱི་འཕྲིན་ལས་ཡིན་པའི་ཕྱིར། དེར་ཐལ།
སངས་རྒྱས་ཀྱི་འཕྲིན་ལས་དེ་ལ་བྱེད་པ་པོ་ལ་ཡོད་པའི་དེ་དང་། བྱ་བ་ཡུལ་ལ་ཡོད་པའི་དེ་གཉིས་ཡོད་པའི་ཕྱིར།
དེར་ཐལ། གསེར་འཕྲེང་ལས། འཕྲིན་ལས་ཞེས་པ་ནི་སངས་རྒྱས་ཀྱི་བྱ་བ་ཡིན་ལ། བྱ་བ་དེ་ཉིད་ཀྱང་བྱེད་པ་
པོ་ལ་ཡང་ཡོད་པ་དང་། གདུལ་བྱ་ལ་ཡོད་པའི་ཐར་ལམ་སོགས་ནི་བྱ་བ་ཡུལ་ལ་ཡོད་པའི་འཕྲིན་ལས་ཡིན་
ནོ། ། དེའི་ཕྱིར། སངས་རྒྱས་ཀྱི་གདུལ་བྱ་ལམ་དང་། ལམ་གྱི་རྟེན་ལ་འགོད་པ་ནི་གཉིས་ཀ་ལ་ཡོད་ལ་བཀོད་
པའི་ཆ་གདུལ་བྱ་ལ་ཡོད་དེ། དཔེར་ན། སྐྱེས་བུས་ཤིང་གཤགས་པའི་རྩོལ་བ་ནི་སྐྱེས་བུ་ལ་ཡོད་ཅིང་དུམ་བུར་
གཤགས་པའི་ཆ་ཡུལ་ལ་ཡོད་པ་བཞིན་ནོ། ། ཞེས་གསུངས་པའི་ཕྱིར། ཁ་ཅིག ཕྱི་རོལ་བའི་རྒྱུད་ལ་སངས་
རྒྱས་ཀྱི་འཕྲིན་ལས་མེད་ཟེར་ན། དེ་ཡོད་པར་ཐལ། དེའི་རྒྱུད་ལ་དད་པ་དང་། ཐོས་པ་དང་། ཚུལ་ཁྲིམས་
དང་། བསམ་གཏན་སོགས་ཡོད་པ་གང་ཞིག སངས་རྒྱས་འཕགས་པས་སེམས་ཅན་ཐམས་ཅད་ཀྱི་དོན་མཛད་
པའི་ཕྱིར ཕྱི་མ་དེར་ཐལ། ཇི་སྐད་དུ། ཁྱོད་ཀྱིས་གང་ལས་འགྲོ་བ་དང་། ། མ་དྲངས་རྒུད་པ་དེ་གང་
མཆིས། ། གང་དང་འཇིག་རྟེན་མ་སྤྲད་པའི། ། ཕུན་ཚོགས་དེ་ཡང་གང་ཞིག་མཆིས། ། ཞེས་གསུངས་པའི་
499

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། །
༈ གཉིས་པ་རང་ལུགས་ལ། རང་རྒྱུ་ཡེ་ཤེས་ཆོས་སྐུའི་བདག་རྐྱེན་ལས་བྱུང་བའི་རྣམ་དཀར་གྱི་ཡོན་
ཏན། ཡེ་ཤེས་ཆོས་སྐུའི་འཕྲིན་ལས་ཀྱི་མཚན་ཉིད། སྤྱིར་ལམ་མ་ཞུགས་ན་ཡོད་ཀྱང་། འདིར་དངོས་སུ་བསྟན་
པ་ནི། ཚོགས་ལམ་ནས་སངས་རྒྱས་ཀྱི་སའི་བར་ཡོད་དོ། ། དབྱེ་ན་འཆད་འགྱུར་ལྟར་ཉེར་བདུན་ནོ། །
༈ གསུམ་པ་རྩོད་པ་སྤོང་བ་ལ། ཁ་ཅིག སངས་རྒྱས་ཀྱི་བསྟན་པ་ལ་ཞུགས་པའི་ཕྱི་རོལ་པ་ཡོད་པར་
ཐལ། ཕྱི་རོལ་པའི་རྒྱུད་ལ་སངས་རྒྱས་ཀྱི་འཕྲིན་ལས་ཡོད་པའི་ཕྱིར། ཟེར་ན། མ་ཁྱབ་སྟེ། ཕྱི་རོལ་བའི་རྒྱུད་
ལ་མངོན་ཤེས་སོགས་ཡོད་ཀྱང་དེ་ཙམ་གྱིས་སངས་རྒྱས་ཀྱི་བསྟན་པ་ལ་ཞུགས་པར་འཇོག་མི་ནུས་པའི་ཕྱིར།
འདོད་ན་སླའོ། ༑ ཁ་ཅིག ཐེག་ཆེན་གྱི་ཚོགས་ལམ་ཆོས་ཅན། སངས་རྒྱས་ཀྱི་འཕྲིན་ལས་ཡིན་པར་ཐལ།
རང་རྒྱུ་ཡེ་ཤེས་ཆོས་སྐུའི་བདག་རྐྱེན་བྱས་པ་ལས་བྱུང་བའི་རྣམ་དཀར་གྱི་ཡོན་ཏན་ཡིན་པའི་ཕྱིར། དེར་ཐལ།
ལམ་ཡིན་པའི་ཕྱིར། འདོད་མི་ནུས་ཏེ། བྱང་སེམས་ཀྱི་འཕྲིན་ལས་ཡིན་པའི་ཕྱིར། ཁ་ཅིག མ་གྲུབ་ཟེར་
ཡང་མ་ཁྱབ་བོ། །
༈ གཉིས་པ་རྒྱས་པར་བཤད་པ་ལ་གཉིས། ལམ་དང་ལམ་གྱི་འབྲས་བུ་ལ་འགོད་པའོ། ། དང་པོ་ལ་
ཉེར་དྲུག་ཡོད་དེ། གདུལ་བྱའི་འགྲོ་བ་རྣམས་ཞི་བ་ཐར་བ་དོན་དུ་གཉེར་བའི་ཚོགས་ལམ་ལ་འགོད་པའི་འཕྲིན་
ལས་དང་། དེ་བཞིན་དུ། བསྡུ་བ་རྣམ་བཞིའི་ཚོགས་ལམ་ལ་འགོད་པའི་འཕྲིན་ལས་དང་། ཀུན་ནས་ཉོན་
མོངས་པའི་རྒྱུད་འབྲས་སྡུག་ཀུན་དང་བཅས་པ་ཡི་དོར་བྱ་དང་རྣམ་པར་བྱང་བའི་རྒྱུ་འབྲས་བླང་བྱར་རྟོགས་པའི་
ཚོགས་ལམ་ལ་འགོད་པའི་འཕྲིན་ལས་གསུམ་དང་། སེམས་ཅན་རྣམས་ཀྱི་དོན་གནས་ལུགས་ཇི་བཞིན་གྱི་དོན་
རྟོགས་པའི་སྦྱོར་ལམ་ལ་འགོད་པའི་འཕྲིན་ལས་དང༌། སྦྱིན་སོགས་ཕ་རོལ་ཏུ་ཕྱིན་པ་དྲུག་རྫོགས་པའི་དེ་ལ་
འགོད་པ་དང་། སངས་རྒྱས་སུ་བགྲོད་པའི་ལམ་དགེ་བ་བཅུའི་དེ་ལ་འགོད་པ་དང་།དོན་དམ་པར་རང་བཞིན་
གྱིས་སྟོང་པ་ཉིད་སྒོམ་བྱུང་གིས་རྟོགས་པའི་སྦྱོར་ལམ་ལ་འགོད་པའི་འཕྲིན་ལས་ཏེ་བཞི་དང་། གཉིས་སྣང་གི་
སྤྲོས་པ་ཟད་པའི་སྟོང་ཉིད་མངོན་སུམ་དུ་རྟོགས་པའི་མཐོང་ལམ་འགོད་པའི་འཕྲིན་ལས་གཅིག་དང་། ཆོས་
ཐམས་ཅད་བརྡ་ཙམ་གྱིས་བཏགས་པར་རྟོགས་པའི་ས་གཉིས་པའི་ཚུལ་ཁྲིམས་ཀྱི་ཉམས་ལེན་ལ་འགོད་པ་དང་།
ཆོས་ཐམས་ཅད་དེ་ལྟར་རྟོགས་པའི་ས་གསུམ་པའི་བཟོད་པའི་ཉམས་ལེན་ལ་འགོད་པ་གཉིས་བསྡོམས་པས་
གཅིག་དང་། ཆོས་ཐམས་ཅད་དོན་དམ་པར་དམིགས་པ་མེད་པར་རྟོགས་པའི་ས་བཞི་པ་ལྔ་པ་དྲུག་པ་གསུམ་གྱི་
ཤེས་རབ་ལ་འགོད་པའི་འཕྲིན་ལས་གཅིག་དང༌། ལུས་ཅན་སེམས་ཅན་རྣམས་ནི་ཡོངས་སུ་སྨིན་པར་མཛད་
500

༄༅། །མངོན་རྟོགས་རྒྱན་གྱི་སྐབས་བརྒྱུད་པའི་ཚིག་དོན་མཐའ་དཔྱོད་ཟུང་འབྲེལ། །
པའི་ས་བདུན་པའི་ཐབས་མཁས་ལ་འགོད་པའི་འཕྲིན་ལས་གཅིག་དང་། ལྷག་མ་བཅོ་ལྔ་དག་ས་ལ་འགོད་པའི་
འཕྲིན་ལས་ཡིན་པའི་ཕྱིར། དག་ས་ལ་འགོད་པའི་འཕྲིན་ལས་བཅོ་ལྔ་ཡོད་དེ། ས་བརྒྱད་པའི་བྱང་ཆུབ་སེམས་
དཔའི་ལམ་ཉན་རང་གི་ལམ་ཤེས་པའི་ལམ་ཤེས་ལ་འགོད་པ་དང་། བདེན་པར་མངོན་པར་ཞེན་པ་མངོན་
འགྱུར་བ་བཟློག་པའི་ས་བརྒྱད་པའི་འཕྲིན་ལས་ལ་འགོད་པ་དང་། སངས་རྒྱས་དཀོན་མཆོག་བཏགས་པ་པའི་
བྱང་ཆུབ་ཐོབ་པའི་ས་བརྒྱད་པའི་དེ་དང་། སངས་རྒྱས་ཀྱི་ཞིང་རྣམ་པར་དག་པ་ལ་འགོད་པའི་ས་བརྒྱད་པའི་དེ་
དང་བཞི། ཐེག་དམན་དུ་མི་ལྟུང་བར་འཚང་རྒྱ་བར་ངེས་པའི་ས་དགུ་པ་ལ་དང་། སེམས་ཅན་གྱི་དོན་ནི་ཚད་
མེད་པ་སྒྲུབ་པའི་ས་དགུ་པ་ལ་འགོད་པའི་འཕྲིན་ལས་དང་གཉིས། དགེ་བའི་བཤེས་གཉེན་སངས་རྒྱས་བསྟེན་
ནས་དེའི་ཆོས་སྙན་པ་ལ་སོགས་པའི་ཡོན་ཏན་ཁྱད་པར་ཅན་སྒྲུབ་པའི་ས་བཅུ་པ་ལ་འགོད་པ་དང་། བྱང་ཆུབ་ཀྱི་
ཡན་ལག་ཐོབ་པའི་དེ་ལ་དང་། ལས་ཕྲ་རགས་རྣམས་ནི་ཆུད་མི་ཟ་བར་རྟོགས་པའི་དེ་ལ་དང་། བདེན་བཞི་
རྫོགས་པར་མངོན་སུམ་དུ་མཐོང་བའི་དེ་ལ་དང༌། ཕུང་པོ་གཙང་བདེ་སོགས་སུ་འཛིན་པའི་ཕྱིན་ཅི་ལོག་ནི་
སྤངས་པའི་དེ་ལ་དང་། ཕྱིན་ཅི་ལོག་བཞི། དེ་སྐྱེད་པའི་གཞི་བདེན་འཛིན་ཕལ་ཆེར་མེད་པའི་ཚུལ་གྱི་དེ་ལ་
དང་། ཆོས་ཐམས་ཅད་བདེན་སྟོང་མཉམ་པ་ཉིད་དུ་རྟོགས་པའི་རྣམ་པར་བྱང་བ་རྫོགས་པའི་དེ་ལ་དང༌། བྱུང་
ཆུབ་ཀྱི་རྒྱུ་ཚོགས་བ་གཉིས་རྫོགས་པའི་དེ་ལ་དང་། འདུས་བྱས་འཁོར་བ་དང་འདུས་མ་བྱས་མྱ་ངན་ལས་འདས་པ་
ལ་དོན་དམ་པར་ཐ་དད་དུ་ཡོངས་སུ་མི་ཤེས་པར་མངོན་སུམ་རྫོགས་པའི་ས་བཅུ་པ་ལ་འགོད་པའི་འཕྲིན་ལས་
དང་དགུ་ཡོད་པའི་ཕྱིར། ། གཉིས་པ་ལམ་གྱི་འབྲས་བུ་ལ་འགོད་པ་ཡོད་དེ། མཆོག་གི་སྤྲུལ་སྐུས་གདུལ་བྱ་
རྣམས་མི་གནས་པའི་མྱ་ངན་ལས་འདས་པ་ལ་འགོད་པའི་འཕྲིན་ལས་གཅིག་ཡོད་པའི་ཕྱིར། གསུམ་པ་དོན་
བསྡུ་བ་ནི། ཤེས་བྱ་ཆོས་ཅན། འདིར་བསྟན་པའི་ཡེ་ཤེས་ཀྱི་ཆོས་ཀྱི་སྐུ་ཡི་འཕྲིན་ལས་ནི་རྣམ་པ་ཉི་ཤུ་རྩ་བདུན་
དུ་བཞེད་པ་ཡིན་ཏེ། ཚོགས་ལམ་ལ་འགོད་པ་གསུམ། སྦྱོར་ལམ་ལ་བཞི། མཐོང་ལམ་ལ་གཅིག ས་གཉིས་
པ་དང་གསུམ་པ་ལ་གཅིག བཞི་པ་ལྔ་བ་དྲུག་པ་གསུམ་ལ་གཅིག བདུན་པ་ལ་གཅིག བརྒྱད་པ་ལ་བཞི།
དགུ་པ་ལ་གཉིས། བཅུ་པ་ལ་དགུ། སངས་རྒྱས་ཀྱི་ས་ལ་གཅིག་སྟེ་བསྡོམས་ན་ཉེར་བདུན་དུ་འགྱུར་བའི་
ཕྱིར། །
༈ གསུམ་པ་བསྡུས་དོན་གཞན་བཤད་པ་ལ་གཉིས། དྲུག་ཏུ་བསྡུ་བ་དང༌། གསུམ་དུ་བསྡུ་བའོ། །
དང་པོ་ནི། སྔར་དོན་བརྒྱད་ཀྱི་སྒོ་ནས་བསྟན་ནས་འདིར་དོན་དྲུག་ཏུ་བསྟན་པ་ནི། མཚན་ཉིད་དེ་ཡི་སྦྱོར་བ་
དང་། ཞེས་པ་ནས། རྣམ་པ་དྲུག ཅེས་པའི་བར་གསུངས་ཏེ། དོན་ནི། འགྲེལ་པ་ལས། དང་པོར་རྣམ་པ་
50t

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་ནི། ཞེས་པ་ནས། དོན་བསྡུས་པ་
གཞན་རྣམས་པ་དྲུག་སྟེ། ཞེས་པའི་བར་གྱིས་འཆད་དོ། ། ཚིག་དོན་ནི། ཤེས་བྱ་ཆོས་ཅན། མངོན་རྟོགས་
རྒྱན་གྱི་དོན་བརྒྱད་ལས། དོན་བསྡུས་གཞན་ཏེ་རྣམ་པ་དྲུག་ཏུ་ཤེས་པར་བྱ་སྟེ། མཁྱེན་གསུམ་གྱི་ངོ་བོར་གྱུར་
པའི་མཚན་ཉིད་དང་། མཁྱེན་གསུམ་དེ་ཡི་ཉམས་སུ་ལེན་བྱེད་རྣམ་རྫོགས་སྦྱོར་བ་དང་། རྣམ་རྫོགས་སྦྱོར་བ་དེ་
རབ་ཏུ་གྱུར་པའི་རྩེ་སྦྱོར་དང་། མཁྱེན་གསུམ་དེའི་ཉམས་ལེན་གྱི་གོ་རིམ་མཐོར་གྱིས་སྦྱོར་བ་དང་། མཁྱེན་
གསུམ་དེའི་སྦྱོར་བ་མཐར་ཐུག་པའི་སྐད་ཅིག་སྦྱོར་བ་དང་། མཁྱེན་གསུམ་དེ་ཡི་རྣམ་སྨིན་གྱི་འབྲས་བུ་ཆོས་སྐུ་
དང་ནི་དྲུག་ཏུ་ཤེས་རབ་བྱ་དགོས་པའི་ཕྱིར། །
༈ གཉིས་པ་དོན་གསུམ་དུ་བསྡུ་བ་ནི། ཡུལ་ནི་རྣམ་པ་གསུམ་པོ་རྒྱུ། ། ཞེས་པ་ནས། དོན་བསྡུས་
གཞན་ཏེ་རྣམ་པ་གསུམ། ། ཞེས་པའི་བར་གསུངས་ཏེ། དོན་ནི། ། འགྲེལ་པ་ལས། དང་པོར་རྣམ་པ་
ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་གྱི་ངོ་བོ་ཉིད་ནི་འཇུག་པའི་ཡུལ་གྱི་རྒྱུ་
ཡིན་ནོ། ། ཞེས་པ་ནས། དོན་བསྡུས་པ་གཞན་རྣམ་པ་གསུམ་སྟེ། དེ་ཁོ་ན་བཞིན་དུ་བཤད་པར་བྱ་བ་ཡིན་
ནོ། ། ཞེས་པའི་བར་གྱིས་འཆད་དོ། ། ཚིག་དོན་ནི། མཁྱེན་པ་རྣམ་པ་གསུམ་པོ་ཆོས་ཅན། སྦྱོར་བའི་
བསྒོམ་བྱའི་ཡུལ་ནི་ཡིན་ཏེ། དེའི་བླང་བྱ་ཡིན་པའི་ཕྱིར། སྦྱོར་བ་བཞི་ཡི་བདག་ཉིད་ཆོས་ཅན། མཐར་ཐུག་
པའི་མཁྱེན་གསུམ་དེའི་རྒྱུ་ཡིན་ཏེ། དེ་ཐོབ་བྱེད་ཀྱི་ཐབས་ཡིན་པའི་ཕྱིར། ཆོས་སྐུ་འཕྲིན་ལས་ནི་ཆོས་ཅན།
མཁྱེན་གསུམ་སྦྱོར་བའི་འབྲས་བུ་ཡིན་ཏེ། དེའི་སྟོབས་ཀྱིས་ཐོབ་པའི་ཐོབ་བྱ་མཐར་ཐུག་ཡིན་པའི་ཕྱིར། ཤེས་
བྱ་ཆོས་ཅན། འདིར་ཡུམ་གསུམ་གྱི་དོན་བསྡུས་སྔ་མ་ལས་དོན་བསྡུས་པ་གཞན་ཏེ་རྣམ་པ་གསུམ་བསྟན་པ་ཡིན་
ཏེ། ཡུལ་དང་རྒྱུ་དང་འབྲས་བུའི་རྣམ་པ་གསུམ་དུ་བསྡུས་ནས་བཤད་པའི་ཕྱིར་རོ། ། འདིར་ཚིག་མང་དོགས་
ནས་འགྲེལ་པའི་འགོ་མཇུག་གི་ཚིགས་བཅད་རྣམས་མ་དྲངས་ལ། འགྲེལ་པའི་དོན་ཡང་རྩ་བའི་དོན་བཤད་པས་
འགྲུབ་པ་དང་། རྩ་ཚིག་གི་དོན་ལ་གོ་བ་ཆགས་པ་དང་། འཇུག་པ་བདེ་བར་བསམས་ཏེ། རྩ་བའི་དོན་བཤད་
པའི་སྒོ་ནས་སྤྱི་དོན་མཐའ་དཔྱོད་ཅུང་ཟད་དང་བཅས་ཏེ་བྲིས་སོ། ། ཚིག་དོན་ཀྱང་མཐའ་དཔྱོད་པའི་ཚེ་
བདར་ཤ་བཅད་པར་བྱ་སྟེ། འདིར་ནི་དོན་གྱི་ངོ་བོ་ཙམ་བཤད་པ་ཡིན་པས་སོ། ། དེ་ཡང་རྩ་ཚིག་རྣམས་
མཚལ་གྱིས་ཕྱེ་བ་ནི། གོ་བདེ་བའི་ཆེད་ཡིན་ལ། གལ་ཏེ་བ་ཞན་འབྲི་བ་སྲིད་ཚེ་མཚལ་གྱིས་འབྱེད་པ་མ་ལྕོགས་
ན། སྣག་ཚས་བྲིས་པ་ལ་རྒྱ་སྐྱེག་དང་ཁ་ཆེའི་གུར་གུམ་སོགས་ཅི་རིགས་ཀྱི་ཆུས་བྱུགས་ཏེ་དབྱེ་བར་བྱའོ། །
༈ སྨྲས་པ། རྒྱལ་བ་ཀུན་གྱི་ཡེ་ཤེས་གཅིག་བསྡུས་རྒྱལ་བའི་དབང་པོ་བློ་བཟང་གྲགས། ། གང་དེས་
502

༄༅། ། མངོན་རྟོགས་རྒྱུན་གྱི་སྐབས་བརྒྱད་པའི་ཚིག་དོན་མཐའ་དཔྱོད་ཟུང་འབྲེལ། །
སྲས་ཀྱི་ཐུ་བོ་ཆེན་པོ་གང་དང་ལྷན་ཅིག་མངོན་བྱོན་ཏེ། ། ཐུབ་དབང་ཉིད་ཀྱི་དགོངས་དོན་མཐར་ཐུག་ཐུབ་
པའི་གསུང་བཞིན་ལེགས་སྟོན་པ། ། མངོན་པར་རྟོགས་པའི་རྒྱན་གྱི་བརྗོད་བྱ་མངོན་རྟོགས་མཐའ་དག་གསལ་
བར་མཛད། ། ཚུལ་དེའི་རྗེས་སུ་ཞུགས་ནས་མཁས་མང་གིས། ། ཡབ་སྲས་གཉིས་ཀྱི་དགོངས་པ་འགྲེལ་པའི་
གཞུང་། ། ཚིག་དང་དོན་གྱི་རྣམ་བཤད་མང་མཛད་ནས། ། རྒྱལ་བའི་བསྟན་པ་ཀུན་ཏུ་དར་བར་བྱས། །
དེང་དུས་ཕྱོགས་འདིར་བསྟན་འཛིན་ནང་སོ་ཞེས། ། ངག་དབང་འཕྲིན་ལས་རྒྱ་མཚོས་རང་གི་དགོན། ཅོ་
ནེའི་ཆོས་སྡེར་འཆད་ཉན་བསྟན་པའི་རྒྱུན། ། སྔོན་མེད་གསར་དུ་སྤེལ་ཕྱིར་ལེགས་པར་བཙུགས། ། དེའི་ཚེ་
བླ་མའི་ཐོག་མ་ཉིད་གྱུར་བ། ། རབ་འབྱམས་སྨྲ་བ་བཤད་སྒྲུབ་མིང་ཅན་གྱིས། ༈ བཤད་གྲྭའི་རྒྱུན་ལ་ཕན་པར་
སྲིད་སྙམ་སྟེ། ། རྒྱན་གྱི་ཚིག་འགྲེལ་མཐའ་དཔྱོད་བཅས་འདི་བྲིས། ། གང་འདི་ལྷག་བསམ་འོ་མཚོ་ལས་
འཁྲུངས་ཕྱིར། ། རང་དོན་ར་རིའི་དྲི་མས་རྣམ་པར་དབེན། ། མཁས་མང་གཞུང་དང་འབྲེལ་བར་བཤད་
པའི་ཕྱིར། ། ལོག་པར་བརྗོད་པའི་རྡུལ་གྱིས་ མ་གོས་སྙམ། ། འོན་ཀྱང་གཞུང་དོན་རྒྱ་ཚེ་དཔག་ དཀའ་
བས། ། བདག་ནི་བློ་གྲོས་དམན་ཞིང་སྦྱངས་པ་ཆུང་། ། མ་བཤད་ལོག་པར་བཤད་པའི་ཉེས་སྲིད་ན། །
དམ་པ་རྣམས་ཀྱི་སྤྱན་སྔར་གནོང་ཞིང་འགྱོད། ། འཁྲུལ་པ་ཀུན་བྲལ་སངས་རྒྱས་ཉག་གཅིག་ཏུ། ། གསུངས་
ཕྱིར་ཟབ་དང་རྒྱ་ཆེའི་གནད་རྣམས་ལ། ། འཕགས་བོད་པཎ་ཆེན་འགའ་ཡང་འཇུག་དཀའ་བར། ། མཐོང་
ན་བླུན་རྨོངས་བདག་ལྟ་ཅིས་མི་འཁྲུལ། ། ཅི་སྟེ་དགོངས་འགྲེལ་གཞན་དག་ཡོད་བཞིན་དུ། ། ཁྱོད་ཀྱིས་
འཆད་འདི་འཐད་པ་མིན་ཅེ་ན། ། སྐྱོན་དུ་མི་འགྱུར་གང་ཕྱིར་རང་ཉིད་ཀྱང་། ། འཆད་རྩོད་རྩོམ་ལ་བག་
ཆགས་འཇོག་ཕྱིར་རོ། ། ཇི་ལྟར་མངོན་པར་རྟོགས་པའི་རྒྱན་འདི་ལ། ། འཕགས་པའི་ཡུལ་གྱི་དགོངས་
འགྲེལ་ཡིན་གྲགས་པ། ། བཅུ་ཕྲག་ཟུང་ལས་ལྷག་ཡོད་དེ་དག་ཀྱང་། ། ཟློས་པར་མི་འགྱུར་དགོས་པ་སྲིད་པ་
བཞིན། ། འོན་ཀྱང་རྣམ་པར་བཤད་པ་འདི་ཉིད་ལས། ། རང་གི་མོས་པ་གཙོར་བྱས་བརྗོད་གྱུར་པ། །
མང་ཐོས་དམ་པའི་གཟིགས་ངོར་མི་འགལ་མོད། ། ཕྱོགས་རེའི་མིག་ཅན་དག་ལ་འགལ་བའང་མཆིས། ། དེ་
ལྟ་ན་ཡང་བློ་གྲོས་དོན་གཉེར་ལ། ། སྨན་པར་གྱུར་ཚེ་གཟུ་བོར་མི་གནས་ཤིང་། ། བློ་མིག་ཕྱོགས་ལྷུང་ལིང་
ཏོག་གི་བསྒྲིབས་པས། ། ཇི་ལྟར་སྨྲས་ཀྱང་དེ་ཙམ་ཉིད་དུ་ཟད། ། རྒྱལ་ཡུམ་བགྲོད་གཅིག་ཕ་རོལ་ཕྱིན་པའི་
ལམ། ། ལམ་མཆོག་འདི་འདྲ་བདག་འབྲས་འཆད་ནུས་མིན། ། མིན་ཡང་འཆད་རྩོད་རྩོམ་ལ་འཇམ་པའི་
དབྱངས། ། དབྱངས་ཅན་ལྷ་མོས་ཁ་ནི་རྣམ་པར་ཕྱེ། ། གང་འདི་མངོན་པར་རྟོགས་པའི་རྒྱན་གྱི་དོན། །
དོན་མིན་འདྲ་བར་རིང་བཞག་སྣ་ཚོགས་ཚིག། ཚིག་གི་འཕྲེང་བར་སྤེལ་བ་མ་ཡིན་ལ། ། ལ་ལའི་བསྡུས་དོན་
503

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཙམ་ཞིག་ལྟ་བུའང་མིན། ། སྔོན་ནས་སྔོན་མེད་ལེགས་བཤད་འཆད་དཀའ་ཡང་། ། སྔོན་བྱོན་སྔོན་གྱི་དམ་
པའི་གསུང་རང་གཞན། ། སྔོན་མ་སྔོན་བཞིན་བཤུས་པ་མ་ཡིན་པར། ། སྔོན་ཚེ་སྔོན་གྱི་རྒྱལ་བས་གསུངས་པ་
ལས། ། ཆོས་ཟབ་ཟབ་དང་རྒྱ་ཆེའི་ཚུལ་སྟོན་པ། ། རྒྱལ་ཡུམ་ཡུམ་མཆོག་གསུམ་གྱི་བརྗོད་བྱའི་དོན། །
གང་དེ་དེ་ལྟར་གསལ་མཛད་མ་ཕམ་པའི། ། དགོངས་དོན་དོན་བཞིན་ཁོ་བོས་བཤད་སྙམ་སེམས། ། འདིར་
འབད་ལས་བྱུང་དགེ་བ་གང་གཱའི་རྒྱུན། དུས་གསུམ་རྣམ་དཀར་ཀླུང་དང་ལྷན་ཅིག་ཏུ། ། འགྲོ་ཀུན་ལམ་
མཆོག་འདི་དང་མི་འབྲལ་ཞིང་། ། བླ་མེད་རྒྱ་མཚོ་ཆེན་པོར་འཇུག་ཕྱིར་བསྔོ། ། ཕན་བདེའི་འབྱུང་གནས་
ཐུབ་བསྟན་སྤྱི་དང་ནི། ། ཁྱད་པར་ཆོས་ཀྱི་རྒྱལ་པོ་ཙོང་ཁ་བའི། ། བཤད་སྒྲུབ་བསྟན་པ་རྒྱ་མཚོའི་མཐའ་ཀླས་
པར། ། ཁྱབ་པའི་དགའ་སྟོན་རིང་དུ་གནས་གྱུར་ཅིག།
ཅེས་མངོན་པར་རྟོགས་པའི་རྒྱན་གྱི་དགོངས་པ་གསལ་བར་བྱེད་པ་མཁས་པ་དགྱེས་པའི་མཆོད་སྤྲིན་ལས་
སྐབས་བརྒྱད་པའི་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ་དུ་བཤད་པ་དང་བཅས་པ་རྫོགས་པར་སྦྱར་
བའོ། ། ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང༌། ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་
ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་
ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་
ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་
རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་
ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་
གནས་ཆེད་སེར་སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་ཐུབ་བསྟན་ནོར་བཟང་ཤག་ཚང་
ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱི་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་
ཕྱིབྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུངས་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་
ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་
ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་
ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་
པོར་འགྲོ་བ་མ་ལུས་དབུགས་འབྱིན་ཤོག། དགེ་ལེགས་འཕེལ། ། ། །
504

《 ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ》 གྱི་རྩོམ་སྒྲིགཨུ་ཡོན་མི་སྣ།
《 #. • #LEbt %》 དྷི , ཆ་
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
# [ ; #k gu} • Bq R E #
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
རྫཏྟཾ; ང ] • of E % E
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད། ཕྱག་མཛད་ཚུལ་ཁྲིམས་རྒྱ་མཚོ།
htཏྟཾ; # • ggཎྞཾ 3g # • # * #
དག་ཞུས་པ། ( ཀ་མད་ལྟར་བསྒྲིགས)སྐལ་བཟང་རྒྱུ་མཚོ། ཁྲི་ཟུར་འཇིག་མེད་ཤེས་རབ།
( EE % F4 JI Jf） # hu $ $ • # # # *
མགོན་པོ་ཚེ་རིང་། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད།
贡保才让 阿旺贝登 # • མg #FEÉ
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱུ་མཚོ།
ཊྛཱ # g༔ T # # g # * # 
4E # #
ཕྱག་མཛད་ཚུལ་ཁྲིམས་རྒྱ་མཚོ། བློ་བཟང་རྒྱ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
g # • # * # 洛桑嘉措 # * { 金巴嘉措
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱ་མཚོ།
༼ a # k @ * #8ཚོ g # pgB # ཚོg#རྒྱུ #tn #
སངས་རྒྱས་རྒྱུ ་མཚོ། བསོད་ནམས། བསོད་ནམས་རྒྱ་མཚོ།
ཉྙཚོhu ། ཚུ ཚུ ཚུ ཚུ in*#

“Wherever the Buddha's teachings have flourished,
either in cities or countrysides,
people would gain inconceivable benefits.
The land and people would be enveloped in peace.
The sun and moon will shine clear and bright.
Wind and rain would appear accordingly,
and there will be no disasters.
Nations would be prosperous
and there would be no use for soldiers or weapons.
People would abide by morality and accord with laws.
They would be courteous and humble,
and everyone would be content without injustices.
There would be no thefts or violence.
The strong would not dominate the weak
and everyone would get their fair share.”
X THE BUDDHA SPEAKS OF
THE INFINITE LIFE SUTRA OF
ADORNMENT, PURITY, EQUALITY
AND ENLIGHTENMENT OF
THE MAHAYANA SCHOOL X

Taking Refuge with Bodhichitta
I go for refuge, until I am enlightened,
to the Buddha, the Dharma and the Sangha.
Through the merit I create by practicing giving and the
other perfections,
may I quickly attain the state of Buddhahood for the benefit
of all sentient beings.
The Prayers of the Bodhisattva
With the wish to free all beings,
I will always go for refuge
to the Buddha, Dharma and Sangha
till I reach full enlightenment.
Enthused by the compassion and wisdom ,
Today, in Buddha's presence,
I generate the Mind of Enlightenment,
for the sake of all sentient beings.
For as long as space remains,
and as long as sentient being remain,
until then, may I too remain
to dispel the sufferings of all beings.

With bad advisors forever left behind,
From paths of evil he departs for eternity,
Soon to see the Buddha of Limitless Light
And perfect Samantabhadra's Supreme Vows.
The supreme and endless blessings
of Samantabhadra's deeds,
I now universally transfer.
May every living being, drowning and adrift,
Soon return to the Pure Land of Limitless Light!
* The Vows of Samantabhadra *
I vow that when my life approaches its end,
All obstructions will be swept away;
I will see Amitabha Buddha,
And bc born in His Western Purc Land of
Ultimate Bliss and Peace.
When reborn in the Western Pure Land,
I will perfect and completely fulfill
Without exception these Great Vows,
To delight and benefit all beings.
* The Vows of Samantabhadra Ayatamsaka Sutra *

書 號 : TI501~ TIS14
詳細書名: 《藏文 :卓尼· 扎巴謝珠 尊者文集》
第一冊 至 第十四冊
作者: 至尊卓尼·扎巴部珠尊者
( 印度色拉美聞思寶洲佛教大學 大德)
編輯整理 :卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位: SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主 。
內容密續的份量很重 ,須受過灌頂者 ,方適合閱讀
研習 。
提供日期:2009年8月

DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
gcncratc Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
: · fe * * * + Aft
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R .O .C.
Tel: 886-2-23951198 , Fax: 886 -2-23913415
Email: overseas@budaedu.org
Website: http:/ /www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1510 - 8744

