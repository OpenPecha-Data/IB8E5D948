༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG13759 ImageGroup: 11KG15432
LCCN: n/a ISBN: n/a
Title:
གསུང་འབུམ། གྲགས་པ་བཤད་སྒྲུབ། གློག་ཀླད་པར་མ། །
gsung 'bum /_grags pa bshad sgrub/ (glog klad par ma/)
Author:
 གྲགས་པ་བཤད་སྒྲུབ་
grags pa bshad sgrub
Descriptor: n/a
Original Publication: n/a;n/a
Place: taipei
Publisher: the corporate body of the buddha educational foundation
Date: 2010
Volume:
14
Total Volumes:
TBRC Pages:
Introductory Pages:
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013

JUUUUUUUIN
༨༽
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
( ཆ)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།

Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan , R .O .C.
Tel: 886-2-23951198, Fax: 886- 2-23913415
Email: overseas @ budaedu.org
Website :http :/ /www.budaedu.org
This book is strictly for free distribution , it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ

སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང་། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
རྒྱས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་ ༡༤བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱུ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ཅོ་ནེ་སེར་སྨད་གཞུང་པ་ཆོས་མཛད་ངག་དབང་

བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །

པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675) སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང༌། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ༌། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།

བོད་ལྗོངས། ཀན་སུའུ། སི་ཁྲོན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ་། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད། །
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།

ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང་། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀཱང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠ ༠༧ལོའི་ཟླ་༡ཚེས་༨ཉིན།

དཀར་ཆག
ལམ་རིམ་བསྡུས་དོན་གྱི་ཚིག་འགྲེལ་སྙིང་པོ་མདོར་བསྡུས་གསལ་བ་ཞེས་བྱ་བ་བཞུགས་སོ། ། ..…... ( 1)
མངོན་རྟོགས་རྒྱུན་གྱི་ཊཱིཀྐ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ་བཞུགས་སོ། །
བ་་་ (15)
སྐབས་གཉིས་པ་དང་གསུམ་པའི་ཊིཀ་བཞུགས་སོ། ། .....…...…..………... 
(48)
སྐབས་བཞི་བའི་ཊཱིཀྐ་ལེགས་པར་བཤད་པའི་སྙིང་པོ་བསྡུས་པ་ཞེས་བྱ་བ་བཞུགས་སོ། ། ...………..…. (71)
སྐབས་ལྔ་བ་དྲུག་པ་བདུན་པ་གསུམ་གྱི་ཊིཀྐ་མཐོང་བ་དོན་ཡོད་ཅེས་བྱ་བ་བཞུགས་སོ། ། ......…… (95)
མངོན་རྟོགས་རྒྱན་གྱི་སྐབས་བརྒྱད་པའི་ཊཱིཀྐ་དོན་གྱི་སྙིང་པོ་བསྡུས་པ་ཞེས་བྱ་བ་བཞུགས་སོ། ། ... (109)
དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་
དཔྱོད་ཟུང་འབྲེལ་དུ་བཤད་པ་བཞུགས་སོ། ། ..… ...….... (120)
ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ་ཞེས་
བྱ་བ་བཞུགས་སོ། ། ..…………………. ..….… …………. (292)
རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་
བླ་མའི་དགོངས་དོན་གསལ་བའི་ཟླ་བ་ཞེས་བྱ་བ་བཞུགས་སོ། ། ..…… ……...……..…………… (317)
སྒྲོལ་བསྟོད་ཀྱི་རྣམ་བཤད་མདོར་བསྡུས་རབ་གསལ་ཞེས་བྱ་བ་བཞུགས་སོ། ། ..………………………...…… (337)
ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་དོན་བསྡུས་ནས་བཀོད་པ་
བཞུགས་སོ། ། .. . 
.....…......... (344)
འདུས་པའི་བླ་བརྒྱུད་བཞུགས་སོ། ། 
( 358)
ཕྱག་མཆོད་སྐོར་བའི་སྐབས་སུ་ཟུར་རྒྱན་ཉེ་བར་མཁོ་བ་བཞུགས་སོ། ། ...……………... (360)

༄༅། ། ལམ་རིམ་བསྡུས་དོན་གྱི་ཚིག་འགྲེལ་སྙིང་པོ་མདོར་
བསྡུས་གསལ་བ་ཞེས་བྱ་བ་བཞུགས་སོ། །
ན་མོ་སུ་མ་ཏི་ཀཱིརྟི་ཡེ། ཐུགས་བསྐྱེད་མགྱོགས་འགྲོའི་ཤུགས་ཀྱིས་ཉེར་དྲངས་པའི། གཞན་ཕན་
འཕྲིན་ལས་འགྲོ་བའི་དཔལ་དུ་ཤར། ། སྐལ་ལྡན་པདྨོ་ཡོངས་ཀྱི་གཉེན་གཅིག་པོ། ། ཐུབ་དབང་སྨྲ་བའི་ཉི་མ་
དེ་ལ་འདུད། ། བློ་ཆེན་གཞན་གྱིས་ཤིན་ཏུ་དཔག་དཀའ་བའི། ། ཟབ་དོན་ལེགས་པར་འགྲེལ་བའི་རྣམ་དཔྱོད་
ཀྱིས། ། བཟང་པོའི་མཛད་མཆོག་གྲགས་པའི་སྣང་བ་ཅན། ། རྗེ་བཙུན་བླ་མའི་ཞབས་ལ་གུས་ཕྱག་འཚལ། །
གང་དེའི་ལེགས་པར་བཤད་པའི་མཐར་ཐུག་ནི། ། བྱང་ཆུབ་ལམ་གྱི་རིམ་པ་ཞེས་གྲགས་པ། ། དེ་ཡི་གནད་
ཀུན་གཅིག་ཏུ་རབ་བསྒྲིལ་བ། ། ལམ་རིམ་བསྡུས་པའི་དགོངས་དོན་གསལ་བར་བྱ། ། དེ་ལ་འདིར་བདག་ཅག་
གི་བླ་མ་ཆོས་ཀྱི་རྒྱལ་པོ་བཙོང་ཁ་བ་ཆེན་པོས་མཛད་པའི་ཉམས་མགུར་རམ། ལམ་རིམ་བསྡུས་པའི་དོན་ནི་གང་
བཤད་པར་བྱའི་ཆོས་སོ། ། འདི་ལ་གསུམ། སྔོན་འགྲོ་མཆོད་བརྗོད་སོགས་དང༌། དངོས་གཞི་གཞུང་དོན་
དང་། མཇུག་གི་བཤད་པའི་ཁྱད་པར་རོ། ། དང་པོ་ལ་གཉིས། མཆོད་པར་བརྗོད་པ་དང་། བཤད་བྱ་ངོས་
བཟུང་བའོ། ། དང་པོ་ལའང་གཉིས་ཏེ། དང་པོ་ནི། ལ་ལར་ན་མོ་གུ་རུ་མལྦུ་གྷོ་ཥཱ་ཡ། ཞེས་འབྱུང་བ་ནི་
སླའོ། ། གཉིས་པ་ལ་ལྔ་ལས། དང་པོ་ཐུབ་དབང་ལ་ཕྱག་འཚལ་བ་ནི། ཕུན་ཚོགས་དགེ་ལེགས་བྱེ་བས་བསྐྲུན་
པའི་སྐུ། ། ཞེས་སོགས་རྐང་པ་བཞི་སྟེ། འདི་ལ་མཁྱེན་བརྩེ་ནུས་གསུམ་མམ། སྤངས་རྟོགས་ཀྱི་ཡོན་ཏན་སྤྱི་
དང༌། བྱེ་བྲག་སྐུའི་ཡོན་ཏན་གྱི་དབང་དུ་བྱས་ན། མཚན་དང་དཔེ་བྱད་སོགས་ཡོན་ཏན་དུ་མས་ཁྱད་པར་དུ་
བྱས་པ་དེ་ནི། རྒྱུ་གང་ལས་འཁྲུངས་པ་ཡོད་དེ། བསོད་ནམས་དང་ཡེ་ཤེས་ཀྱིས་བསྡུས་པ་ཕུན་སུམ་ཚོགས་པའི་
དགེ་ལེགས་རེ་རེ་ཙམ་མ་ཡིན་པར་ཕྱེ་བ་བསྐྲུན་པ་སྟེ་བསྐྱེད་པ་ཡིན་པའི་ཕྱིར་རོ། ། འདིར་བྱེ་བ་ཞེས་པ་ནི།
མང་ཚིག་ཡིན་གྱི། གྲངས་ཀྱི་བྱེ་བ་ཙམ་ལ་མི་བཟུང་ངོ་། ། མཚན་དཔེ་རེ་རེས་རྒྱུ་ཇི་ཙམ་དགོས་པ་ནི། རིན་
ཆེན་འཕྲེང་བ་ལས་གསལ་ལ། རྒྱུ་སོ་སོ་བ་རེ་རེའི་དབང་དུ་བྱས་པ་ནི། ཡུམ་གྱི་མདོ་སོགས་དང་། མངོན་
རྟོགས་རྒྱན་ནའང་ཡོད་དོ། ༈ གསུང་གི་ཡོན་ཏན་ལ་ངོ་བོའི་དབང་དུ་བྱས་ནའང་རུང་ལ་འབྲས་བུའི་དབང་དུ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱས་ན། དེ་བཞིན་གཤེགས་པའི་གསུང་གི་ཡོན་ཏན་ནམ་བྱེད་ལས་ཡོད་དེ། གྲངས་མཐའ་ཡས་པའི་འགྲོ་བའི་
གནས་སྐབས་དང་མཐར་ཐུག་གི་རེ་བ་སྐོང་བར་བྱེད་པའི་ཕྱིར་རོ། ། རེ་བ་སྐོང་ཚུལ་ཡང་། ཆོས་བསྟན་ནས་
མངོན་མཐོ་དང་ངེས་ལེགས་ལ་བཀོད་པའི་སྒོ་ནས་ཕན་འདོགས་པ་དང་། དེ་དང་དེའི་སྐབས་ཀྱི་ཐེ་ཚོམ་གཅོད་
པ་ལ་བྱའོ། ། ཐུགས་ཀྱི་ཡོན་ཏན་གྱི་ཁྱད་པར་ཡོད་དེ། ངོ་བོའི་དབང་དུ་བྱས་ནས་ལུས་ཇི་ལྟ་ཇི་སྙེད་ཀྱི་ཤེས་བྱ་
ཐམས་ཅད་ཇི་བཞིན་མངོན་སུམ་དུ་གཟིགས་པའི་ཕྱིར་རོ། ། དེ་ལྟ་བུའི་སྐུ་གསུང་ཐུགས་ཀྱི་ཡོན་ཏན་དང་ལྡན་
པ། ཤཱཀྱའི་རིགས་ཀྱི་གཙོ་བོ་ཤཱཀྱ་ཐུབ་པ་དེ་ལ་ཇི་ལྟར་ཕྱག་འཚལ་བ་ཡོད་དེ། ཡན་ལག་གི་དམ་པ་མགོ་བོས་
ཕྱག་འཚལ་བ་སྟེ་འདུད་པར་བྱེད་པའི་ཕྱིར་རོ། ། གཉིས་པ་ནི། ཟླ་མེད་སྟོན་པ་དེ་ཡི། ཞེས་སོགས་བཞི་སྟེ།
ཕྱག་འཚལ་ལོ། ། གང་ལ་ན། འགྲན་ཟླ་མེད་པའི་སྟོན་པ་དེ་ཡི་ཆོས་ཀྱི་སྲས་བྱང་སེམས་རྣམས་ཀྱི་ནང་ནས་
མཆོག་ཏུ་གྱུར་ཅིང་རྒྱལ་བ་དེའི་སྐུ་གསུང་ཐུགས་ཀྱི་མཛད་པ་ཀུན་གྱི་ཁུར་བསྣམས་པ་སྟེ་བཞེས་ནས་འཇིག་རྟེན་
གྱི་ཁམས་འདིར་མ་ཟད་གྲངས་མེད་པའི་སངས་རྒྱས་ཀྱི་ཞིང་དུ་བྱང་སེམས་སོགས་སྤྲུལ་བ་དུ་མའི་གར་གྱིས་རྣམ་
པར་རོལ་བ་ཅན་མི་ཕམ་བྱམས་པ་དང་འཇམ་པའི་དབྱངས་གཉིས་ལའོ། ། མཛད་པའི་ཁུར་བཞེས་ཚུལ་ནི།
བྱམས་འཇམ་དབྱངས་གཉིས་ཀྱིས་ཐུབ་པའི་དམ་པའི་ཆོས་སྤྱི་དང་། ཁྱད་པར་རྒྱ་ཆེན་སྤྱོད་པ་དང་ཟབ་མོའི་ལྟ་
བའི་བརྒྱུད་རིམ་བཟུང་སྟེ་སྤེལ་བར་མཛད་པ་འདིའོ། ། གསུམ་པ་ནི། ཤིན་ཏུ་དཔག་པར་དཀའ་བ་སོགས་
བཞི་སྟེ། ཕྱག་འཚལ་ལོ། ། གང་ལ་ན། རྒྱལ་བའི་གསུང་རབ་སྤྱི་དང་ཁྱད་པར། ཤིན་ཏུ་དཔག་པར་ཏེ་
རྟོགས་པར་དཀའ་བ་རྒྱལ་བའི་ཡུམ་རྒྱས་འབྲིང་བསྡུས་པ་གསུམ་གྱི་དོན་ཇི་ལྟ་བ་བཞིན་དུ་དགོངས་པ་འགྲེལ་བར་
མཛད་པའི་སྒོ་ནས་འཛམ་གླིང་གི་རྒྱན་དུ་གྱུར་པ་མཚན་ལ་མགོན་པོ་ཀླུ་སྒྲུབ་དང་འཕགས་པ་ཐོགས་མེད་ཅེས་ནི་
ས་འོག་ས་སྟེང་ས་བླ་སྟེ་ས་གསུམ་ན་ཡོངས་སུ་གྲགས་པའི་ཞབས་ལའོ། ། གང་གིས་ན། རྗེ་བློ་བཟང་གྲགས་པའི་
དཔལ་གྱིས་སོ། ། བཞི་བ་ནི། ཤིང་རྟ་ཆེན་པོ་གཉིས་ལས་སོགས་བཞི་སྟེ། འདུད་དོ། ། གང་ལ་ན། ཤིང་རྟ་
ཆེན་པོ་ཀླུ་སྒྲུབ་དང་ཐོགས་མེད་རྣམ་པ་གཉིས་ལས་ལེགས་པར་བརྒྱུད་པའི་ཟབ་མོ་ལྟ་བ་དང་། རྒྱ་ཆེན་སྤྱོད་པའི་
ལམ་གྱི་རིམ་པ་ཚང་ལ་མ་ནོར་བར་ཡོངས་སུ་རྫོགས་པའི་གནད་བསྡུས་པའི་གདམས་པའི་མཛོད་འཛིན་པ་དཔལ་
མར་མེ་མཛད་པའོ། ། དེ་ཡང་ཇོ་བོ་ཆེན་པོས་བླ་མ་གསེར་གླིང་བ་བསྟེན་ནས་བྱམས་པ་དང་ཐོགས་མེད་ནས་
བརྒྱུད་པའི་གདམས་པ་གསན་ལ། རིགས་པའི་ཁུ་བྱུག་བསྟེན་ནས་འཇམ་དབྱངས་དང་ཀླུ་སྒྲུབ་ནས་བརྒྱུད་པའི་
གདམས་པ་མ་ལུས་པ་གསན་ནས་གདམས་པའི་ཆུ་བོ་གཉིས་ཟུང་དུ་འབྲེལ་བར་མཛད་དོ། ། སྔ་བ་ནི། རབ་
འབྱམས་གསུང་རབ་ཀུན་ལ་སོགས་བཞི་སྟེ། ཕྱག་འཚལ་ལོ། ། གང་ལ་ན། ཕྱོགས་རེ་ཙམ་མ་ཡིན་པར་རབ་

༄༅། ། ལམ་རིམ་བསྡུས་དོན་གྱི་ཚིག་འགྲེལ་སྙིང་བོ་མདོར་བསྡུས་གསལ་བ། །
འབྱམས་གསུང་རབ་ཀུན་ལ་ལྟ་བའི་མིག་ཏུ་གྱུར་ཅིང་། སྐལ་བ་བཟང་པོར་གྱུར་པའི་གདུལ་བྱ་ཐར་བར་བགོད་
པའི་འཇུག་ངོགས་ཏེ་ལམ་མཆོག་ཏུ་གྱུར་པའི་སྐྱེས་བུ་གསུམ་གྱི་ལམ་གྱི་རིམ་པ་འདི་ཉིད། བརྩེ་བའི་ཐུགས་གྱིས་
བསྐྱོད་པ་སྟེ་དྲངས་པའི་ཐབས་མཁས་ཀྱི་མཛད་པ་ཡིས་གདུལ་བྱ་ལ་གསལ་བར་མཛད་པའི་བཤེས་གཉེན་རྣམས་
ལའོ། ། ཚུལ་ཇི་ལྟར་ན། ཚིག་ཙམ་མ་ཡིན་པར་ཡིད་གུས་པའི་སྒོ་ནས་སོ། ། འདིར་ལྟ་བའི་མི་གཅེས་པ་ནི།
ཁ་ཅིག་བཤེས་གཉེན་ལ་སྦྱོར་བར་སྣང་ཡང་། ལམ་རིམ་ཉིད་ལ་བྱེད་པར་རྗེའི་དགོངས་པ་ཡིན་པར་ལམ་རིམ་
ཆེན་མོའི་མཇུག་ཏུ་གསལ་ལོ། ། གཉིས་པ་བཤད་བྱ་ངོས་བཟུང་བ་ལ་གསུམ། བརྒྱུད་པའི་ཁྱད་པར། ཁྱད་
ཆོས། དགོས་པའོ། ། དང་པོ་ནི། འཛམ་གླིང་མཁས་པ་ཡོངས་ཀྱི་སོགས་བཞི་སྟེ། འཛམ་གླིང་འདིར་བྱོན་
པའི་མཁས་པ་ཡོངས་ཀྱི་གཙུག་གྱི་རྒྱུན་དུ་གྱུར་ཅིང་། མཁས་པའི་སྙན་པ་ཕྱོགས་ཀུན་དུ་གྲགས་པའི་བ་དན་འགྲོ་
བའི་གནས་འདི་ན་ཉི་མ་ལྟར་ལྷང་ངེར་གསལ་བ་ཀླུ་སྒྲུབ་དང་ཐོགས་མེད་གཉིས་ལས་རིམ་པ་བཞིན་དུ་ལེགས་
པར་བརྒྱུད་པའི་བྱང་ཆུབ་ལམ་གྱི་རིམ་པའི་གཞུང་ཉིད་འཆད་པར་བྱའོ། ། ཞེས་རྩོམ་པར་དམ་བཅའ་དོན་གྱིས་
མཛད་དོ། ། གཉིས་པ་ལ་གཉིས། དཔེ་དོན་གྱི་ཁྱད་པར་དང་། ཁྱད་ཆོས་དངོས་སོ། ། དང་པོ་ནི། སྐྱེ་རྒུའི་
འདོད་དོན་མ་ལུས་སྐོང་བས་ན། ། སོགས་བཞི་སྟེ། དེ་ལྟར་བརྒྱུད་པའི་བྱང་ཆུབ་ལམ་གྱི་རིམ་པ་འདི་ནི། དཔེ་
དོན་གྱི་ཁྱད་པར་ཇི་ལྟ་བུ་དང་ལྡན་ཞེ་ན། ཡོད་དེ། ཐར་འདོད་ཀྱི་སྐྱེ་རྒུའི་འདོད་དོན་མ་ལུས་པ་སྐོང་བས་ན།
གདམས་པ་རིན་ཆེན་དབང་གི་རྒྱལ་པོ་ལྟ་བུ་སྟེ། ཡིད་བཞིན་གྱི་ནོར་བུ་རིན་པོ་ཆེ་དང་ཆོས་མཚུངས་ཤིང་།
ཐེག་པ་ཆེ་ཆུང་གི་གཞུང་ལུགས་བཟང་པོ་སྟོང་གི་ལེགས་བཤད་ཀྱི་ཆུ་བོ་མ་ལུས་པ་འདུ་བའི་ཕྱིར་ན། དཔལ་ལྡན་
ཏེ་ཕུན་སུམ་ཚོགས་པ་ལེགས་པར་བཤད་པའི་རྒྱ་མཚོ་ལྟ་བུའང་ཡིན་ནོ། ། འདོད་པའི་དོན་སྐོང་ཚུལ་ནི།
འདིའི་དོན་ཉམས་སུ་བླངས་པ་ལས་མངོན་མཐོ་དང་ངེས་ལེགས་འགྲུབ་པ་དང་། གཞུང་ལུགས་སྟོང་སྟེ་མང་
ཚིག་སྨོས་པ་ཡིན་པས་གྲངས་སྟོང་ཁོ་ནར་མི་བཟུང་ཞིང་། དེ་རྣམས་འདུ་ཚུལ་ཡང་རྗོད་བྱེད་ཀྱི་ཚིག་ཐམས་ཅད་
འདུ་བའི་དོན་མིན་གྱི་བརྗོད་བྱའི་དོན་མཐའ་དག་འདུ་བའོ། ། གཉིས་པ་ནི། བསྟན་པ་ཐམས་ཅད་འགལ་
མེད་སོགས་བཞི་སྟེ། དེ་ལྟ་བུའི་གཞུང་འདི་ནི། ཁྱད་ཆོས་སམ་ཆེ་བ་བཞི་དང་ལྡན་ཏེ། གདམས་པ་འདི་ལ་
བརྟེན་ནས་རྒྱལ་བས་ཆོས་ཚུལ་ཇི་སྙད་ཅིག་གསུངས་པ་ཐམས་ཅད་ལས། ཁ་ཅིག་ནི་ལམ་གྱི་གཙོ་བོ། ཁ་ཅིག་ནི་
དེའི་ཡན་ལག་སྟོན་བྱེད་དུ་ཤེས་ནས་དངོས་དང་བརྒྱུད་པ་ཅི་རིགས་ཀྱི་སྒོ་ནས་འཚང་རྒྱ་བའི་ཆ་རྐྱེན་དུ་གོ་བར་
འགྱུར་བས་ན། བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ་དང༌། མདོ་སྔགས་ཀྱི་གསུང་རབ་རྣམས་
དང་དེའི་དགོངས་འགྲེལ་གྱི་བསྟན་བཅོས་རྣམས་བཤད་ཆོས་ཙམ་དུ་བཟུང་ནས་ཉམས་སུ་ལེན་རྒྱུ་དེ་དག་གི་དོན་

༄༅། ། རྗེ་བཙུན་གྲགས་པ་་བཤད་སྒྲུབ་ཀྱི་གསུང་འབུམ་བཞུགས་སོ། །
ལས་གཞན་ཞིག་ན་ཡོད་པར་འཛིན་པའི་ལོག་རྟོག་རྣམས་ལྡོག་སྟེ། གསུང་རབ་དགོངས་འགྲེལ་དང་བཅས་པའི་
བརྗོད་བྱ་མཐའ་དག་ཉམས་སུ་ལེན་གྱི་གོ་རིམ་དང་མཐུན་པར་བཤེས་གཉེན་བསྟེན་ཚུལ་ནས་ཞི་ལྷག་གི་བར་
བསྡུས་ནས་ དཔྱད་སྒོམ་དང་འཇོག་སྒོམ་ ཅི་ རིགས་ཀྱི་སྒོ་ནས་ ཉམས་ སུ་ལེན་ཚུལ་ ཤེས་པར་འགྱུར་བས་ན།
གསུང་རབ་ཐམས་ཅད་གདམས་པར་འཆར་བའི་ཆེ་བ་དང་། དེ་ལྟར་གསུང་རབ་ཐམས་ཅད་གདམས་ངག་གི་
མཆོག་ཡིན་ཀྱང་བློ་མ་སྦྱངས་པའི་ལས་དང་པོ་བས་གཞུང་ཆེ་བ་དེ་དག་གི་དགོངས་དོན་རང་སྟོབས་ཀྱིས་རྟོགས་
ནས་ཉམས་སུ་ལན་མི་ཤེས་པས། དེ་དག་གི་དགོངས་དོན་རྣམས་འདུས་པའི་བླ་མའི་མན་ངག་བྱང་ཆུབ་ལམ་གྱི་
རིམ་པ་འདི་ལྟ་བུ་ལ་བརྟེན་ནས་གཞུང་ཆེ་བ་དེ་རྣམས་ཀྱི་དགོངས་དོན་ལེགས་པར་རྟོགས་པར་འགྱུར་བས་ན།
རྒྱལ་བའི་དགོངས་པ་བདེ་བླག་ཏུ་རྟོགས་པའི་ཆེ་བ་དང་། དེ་ལྟར་རྙེད་པའི་ཚེ་སངས་རྒྱས་ཀྱི་བཀའ་ཐམས་ཅད་
དངོས་དང་བརྒྱུད་པ་ཅི་རིགས་ཀྱི་སྒོ་ནས་འཚང་རྒྱ་བའི་ཐབས་སུ་གོ་ནས་འཚང་རྒྱ་བའི་ཐབས་མི་སྟོན་པའི་
སངས་རྒྱས་ཀྱི་བཀའ་མེད་པར་ཤེས་ཏེ། གསུང་རབ་དེ་དག་ལ་གདུལ་བྱའི་དབང་གིས་བརྗོད་བྱ་ཅུང་ཟད་རེ་མི་
མཐུན་པ་དང་མཆོག་དམན་ཡོད་ཀྱང་། ཐམས་ཅད་འཚང་རྒྱ་བའི་ཐབས་སྟོན་པ་ཙམ་ལ་ཁྱད་པར་མེད་པར་
ངེས་ནས་ཆོས་སྤོང་བའི་ལས་མི་འབྱུང་བ་སྟེ། ཉེས་སྤྱོད་ཆེན་པོའི་གཡང་ས་ལས་ཀྱང་སྲུང་བའི་ཆེ་བ་བའི་དང་
ལྡན་པའི་ཕྱིར་རོ། ། གསུམ་པ་ལ་གཉིས། ཆེ་བ་དེ་ལྡན་གྱི་ཆོས་འདི་ཉམས་སུ་ལེན་རིགས་པ་དང་། ཉམས་སུ་
བླངས་པའི་ཕན་ཡོན་ནོ། ། དང་པོ་ནི། དེ་ཕྱིར་རྒྱ་བོད་མཁས་པའི་སོགས་བཞི་སྟེ། སྔར་བཤད་པའི་ཚེ་བ་དེ་
ལྟར་ཡོད་པའི་རྒྱུ་མཚན་དེའི་ཕྱིར་ན། རྒྱ་གར་དང་བོད་ཀྱི་མཁས་པའི་སྐྱེ་བོ་ནི་སྐལ་བ་དང་ལྡན་པ་དུ་མས་ཉམས་
ལེན་དུ་བསྟེན་པའི་གདམས་པ་མཆོག་ཏུ་གྱུར་པ་སྐྱེས་བུ་ཆུང་འབྲིང་ཆེ་གསུམ་གྱི་ལམ་གྱི་རིམ་པ་ཡིས་ནི་ཡིད་རབ་
ཏུ་མི་འཕྲོག་པའི་རྣམ་དཔྱོད་དང་ལྡན་པ་སུ་ཞིག་ཡོད་དེ་མེད་དོ། ། གཉིས་པ་ནི། གསུང་རབ་ཀུན་གྱི་སྙིང་པོ་
སོགས་བཞི་སྟེ། ཐེག་པ་ཆེ་ཆུང་གི་གསུང་རབ་ཀུན་གྱི་སྙིང་པོ་བསྡུ་བསྡུ་བའི་གཞུང་གི་ཚུལ་འདི་ནི། ལན་མང་
དུ་ལྟ་ཅི་ཐུན་རེ་སྟོན་པ་དང་ལན་རེ་ཉན་པས་ཀྱང་གཞུང་ཆེ་བ་ནས་དམ་ཆོས་འཆད་པ་དང་ཐོས་པའི་ཕན་ཡོན་གྱི་
ཚོགས་རླབས་ཆེན་འབྱུང་བར་གསུངས་པ་དེ་རྣམས་སྡུད་པ་ངེས་པས་སོ། ། རྒྱུ་མཚན་དེས་ན། དེའི་དོན་ཡིད་
ལ་བསམ་པར་བྱའོ། ། ཞེས་པ་ནི་དོན་བསྡུ་བའི་སྒོ་ནས་གདམས་པའོ། ། བསྡུ་བསྡུ་བ་ནི་གསུང་རབ་ཐམས་
ཅད་ཀྱི་གནད་བསྡུས་པ་དང་དེ་ཡང་མདོར་བསྡུས་ཏེ་བསྟན་པའི་དོན་ནོ། །
གཉིས་པ་གཞུང་གི་དོན་བཤད་པ་ལ། མཆོད་བརྗོད་སོགས་ནི། གཞུང་གི་ལན་ལག་ཡིན་ལ། འདིར་
གཞུང་དོན་དངོས་ཀྱི་དབང་དུ་བྱས་ཏེ་འཆད་པ་ལ་གཉིས། ཐུན་མོང་བ་དང་། ཐུན་མོང་མ་ཡིན་པའི་ལམ་ལ་

༄༅། ། ལམ་རིམ་བསྡུས་དོན་གྱི་ཚིག་འགྲེལ་སྙིང་བོ་མདོར་བསྡུས་གསལ་བ། །
བསླབ་ཚུལ་ལོ། ། དང་པོ་ལ་གཉིས། སྔོན་འགྲོ་དང་། དངོས་གཞིའོ། ། དང་པོ་ནི། དེ་ནས་འདི་ཕྱིའི་
ལེགས་ཚོགས་སོགས་བརྒྱད་དེ། ལམ་རིམ་ཡོངས་རྫོགས་དང་དེའི་ཆ་ཤས་ཙམ་ཉམས་སུ་བླངས་པ་ལས་ཀྱང་ཕན་
ཡོན་ཆེན་པོ་ཡོད་ཚུལ་བསམ་པ་སོགས་སྔོན་དུ་བཏང་སྟེ་དེ་ནས་འདི་ལྟར་ཉམས་སུ་བླངས་པར་བྱའོ། ༑ ཞེས་
མཚམས་སྦྱར་རོ། ། ཕན་ཡོན་དེ་ལྟར་མཐོང་བ་དེས། འདི་དང་ཕྱི་མའི་ལེགས་ཚོགས་ཇི་སྙེད་མཆིས་པའི་རྟེན་
འབྲེལ་ལེགས་པར་འགྲིག་པར་འགྱུར་བའི་རྩ་བ་ནི། རང་ལ་ལམ་སྟོན་པའི་དགེ་བའི་བཤེས་གཉེན་དམ་པར་
ཤེས་པར་བྱས་ཏེ། འབད་པ་དྲག་པོ་ལས། བླ་མ་ལ་སྐྱོན་རྟོག་གི་བློ་བཀག་ནས་དད་པ་སྐྱེ་ཅི་ཐུབ་བྱེད་པའི་སྒོ་
ནས་བསམ་པས་བསྟེན་པ་དང་། བླ་མ་མཉེས་པ་སྒོ་མཐའ་དག་ནས་བསྒྲུབ་ཅིང་མ་མཉེས་པ་ནམ་ཡང་མི་བསྒྲུབ་
པ་དང་། ལུས་ཀྱིས་བཀུར་ཞིང་ངག་གིས་བསྟོད་པ་སོགས་དང་། ཅི་གསུང་བཀའ་བཞིན་དུ་སྒྲུབ་པའི་སྒོ་ནས་
སྦྱོར་བས་ཚུལ་བཞིན་དུ་བསྟེན་པ་རུ་སྟེ་བསྟེན་པ་ལ་རག་ལས་པར་མཐོང་ནས་རྐྱེན་ཅུང་ཟད་ཙམ་དུ་མ་ཟད།
སྲོག་གི་ཕྱིར་ཡང་མི་གཏོང་བར་བཀའ་བཞིན་དུ་སྒྲུབ་པའི་མཆོད་པས་མཉེས་པར་བྱེད་དགོས་སོ། ། དེའི་མཇུག་
ཏུ། རྗེའི་གསུང་འབུམ་ཐོར་བུ་ལས། རྣལ་འབྱོར་ངས་ཀྱང་ཉམས་ལེན་དེ་ལྟར་བྱས། ། ཐར་འདོད་ཁྱེད་ཀྱང་
དེ་བཞིན་བསྐྱང་འཚལ་ལོ། ། ཞེས་འབྱུང་བ་ནི། རྗེའི་གསུང་དངོས་ཡིན་ལ། ཆོས་སྤྱོད་ལས། རྗེ་བཙུན་བླ་
མས་ཉམས་ལེན་དེ་ལྟར་མཛད། ། ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། ། ཞེས་འབྱུང་བ་ནི།
ཕྱིས་གཞན་གྱིས་བསྒྱུར་བ་སྟེ། དོན་གོ་སླ་ཞིང་ཕྱི་མ་གཞན་ལའང་སྦྱོར། བླ་མའི་མཚན་ཉིད། བསྟེན་ཚུལ་
སོགསལམ་རིམ་སོགས་ནས་ཤེས་པར་བྱའོ། ། གཉིས་པ་ལ་གཉིས། དལ་འབྱོར་ལ་སྙིང་པོ་ལེན་པར་བསྐུལ་བ་
དང་། སྙིང་པོ་ཇི་ལྟར་ལེན་ཚུལ་ལོ། ། དང་པོ་ནི། དལ་བའི་རྟེན་འདི་ཡིད་བཞིན་ནོར་སོགས་ཏེ། དལ་
བརྒྱད་འབྱོར་བཅུ་ལྡན་པའི་སྒོ་ནས་ཆོས་སྒྲུབ་པ་ལ་ཁོམ་པས་ན་དལ་བའི་རྟེན་ཁྱད་པར་ཅན་འདི་ནི། ཡིད་
བཞིན་གྱི་ནོར་བུ་རིན་པོ་ཆེ་ལས་ཀྱང་ལྷག་པ་འདི་འདྲ་བ་ནི་སྔར་ཡང་ཡང་རྙེད་པ་མ་ཡིན་གྱི་རྙེད་པ་དུས་ད་རེས་
ཙམ་ཞིག་ཡིན་ནོ། ། དེས་རྙེད་ན་དོན་ཆེ་བར་མ་ཟད། རྙེད་པར་དཀའ་བར་བསྟན་ཏོ། ། ཡིད་བཞིན་གྱི་ནོར་
བུ་ལས་ལྷག་ཚུལ་ནི་ནོར་བུ་ལས་དགོས་འདོད་འབྱུང་ཡང་ཚེ་འདིའི་གནས་སྐབས་ཀྱི་འདོད་དོན་ཡིན་ལ། རྟེན་
འདི་ལ་བརྟེན་ནས་མངོན་མཐོ་ཙམ་དུ་མ་ཟད། ངེས་ལེགས་ཐར་བ་དང་ཐམས་ཅད་མཁྱེན་པ་བསྒྲུབས་ནའང་
ཐོབ་ནུས་པར་གསུངས་པའི་ཕྱིར་ན་ལྷག་གོ ། དེ་ལྟར་རྙེད་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་རྟེན་
འདི་དོན་མེད་དུ་མི་བཏང་བར་འདི་ལ་རང་གིས་ཅི་ནུས་ཀྱི་སྒོ་ནས་ཆོས་བྱ་བའི་དམ་བཅའ་བརྟན་པོ་བྱའོ། །
གཉིས་པ་སྙིང་པོ་ཇི་ལྟར་ལེན་ཚུལ་ལ་གཉིས། ལམ་གྱི་དབང་དུ་བྱས་པའི་གསུང་རབ་རྣམས་འདུ་ཚུལ་དང་།
5

༄༅། ། རྗེ་བཙུན་གྲུ་གས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉམས་སུ་ལེན་ཚུལ་དངོས་སོ། ། དང་པོ་ནི། སངས་རྒྱས་བཅོམ་ལྡན་འདས་ཀྱིས་ཆོས་ཀྱི་ཕུང་པོ་ཇི་སྙེད་ཅིག་
གསུངས་པ་ནི་སེམས་ཅན་གྱི་དོན་དུ་ཡིན་ལ། དེ་ཡང་མངོན་མཐོ་ངེས་ལེགས་གཉིས་ལས། མངོན་མཐོ་ལས་
བརྩམས་ཏེ་གཙོ་བོར་གསུངས་པ་རྣམས་སྐྱེས་བུ་ཆུང་ངུ་དངོས་སམ་དེ་དང་ཐུན་མོང་བའི་ཆོས་སྐོར་དུ་འདུ་ཞིང་།
ངེས་ལེགས་ལ་གཉིས་ལས་ཐར་བ་བརྩམས་ཏེ་གཙོ་བོར་གསུངས་པ་རྣམས་སྐྱེས་བུ་འབྲིང་དངོས་སམ་དེ་དང་ཐུན་
མོང་བའི་ཆོས་སྐོར་དུ་འདུ་ལ། ཐམས་ཅད་མཁྱེན་པ་སྒྲུབ་པ་ལས་བརྩམས་ཏེ་གསུངས་པ་ཐམས་ཅད་སྐྱེས་བུ་
ཆེན་པོའི་ཆོས་སྐོར་དུ་འདུ་བ་ཡིན་ནོ། ། འདིར་སྐྱེས་བུ་ཆུང་འབྲིང་དང་ཐུན་མོང་བའི་ལམ་འགའ་ཞིག་སྐྱེས་བུ་
ཆེན་པོའི་ལམ་གྱི་ཡན་ལག་ཏུ་དགོས་པ་དེར་འཁྲིད་པ་ཡིན་གྱི། སྐྱེས་བུ་ཆུང་འབྲིང་དངོས་ཀྱི་ལམ་ལ་འཁྲིད་པ་ནི་
མ་ཡིན་ཏེ། མངོན་མཐོ་ཙམ་ཞིག་དོན་གཉེར་གྱི་བློ་དེ་སྐྱེས་བུ་ཆུང་ངུའི་ལམ་དངོས་དང་། རང་དོན་དུ་ཐར་བ་
ཙམ་ཞིག་དོན་གཉེར་གྱི་བློ་དེ་སྐྱེས་བུ་འབྲིང་གི་ལམ་དངོས་ཡིན་པས། དེར་འཁྲིད་ན་ནི་སྐྱེས་བུ་ཆེན་པོའི་ལམ་གྱི་
གོ་སར་འཁྲིད་པའི་སྐྱོན་དུ་འགྱུར་བའི་ཕྱིར་རོ། ། འོ་ན། དེ་གཉིས་ཐུན་མོང་བའི་ལམ་ཇི་ལྟ་བུ་ཞེ་ན། སྡིག་
སྤོང་དགེ་བ་སྒྲུབ་པའི་སྒོ་ནས་མངོན་མཐོ་དོན་གཉེར་གྱི་བློ་དེ། སྐྱེས་བུ་ཆུང་ངུ་དང་ཐུན་མོང་བའི་ལམ་དང༌།
འཁོར་བ་ལས་གྲོལ་འདོད་ཀྱི་སྒོ་ནས་ཐར་བ་དོན་གཉེར་གྱི་བློ་དེ་སྐྱེས་བུ་འབྲིང་དང་ཐུན་མོང་བའི་ལམ་ཡིན་ཏེ།
དེ་གཉིས་ཀའང་བྱང་སེམས་ཀྱི་རྒྱུད་ལ་ཡོད་ཅིང་། དེས་ཉམས་སུ་ལེན་དགོས་པའི་ཕྱིར་རོ། ། གལ་ཏེ་སྐྱེས་བུ་
ཆུང་འབྲིང་གི་ལམ་གཉིས་སྐྱེས་བུ་ཆེན་པོའི་ལམ་གྱི་གོལ་ས་ཡིན་ན། དེའི་གེགས་སམ་མི་མཐུན་ཕྱོགས་ཡིན་པའི་
ཕྱིར་འཚང་རྒྱུ་བའི་ཐབས་ཀྱང་མ་ཡིན་པར་འགྱུར་རོ་ཞེ་ན། སྐྱོན་མེད་དེ། ལམ་དེ་གཉིས་སྐྱེས་བུ་ཆེན་པོ་མྱུར་
དུ་འཚང་རྒྱ་བའི་ལམ་གྱི་གོལ་ས་ཡིན་པས་དེ་འཚང་རྒྱ་བའི་ཐབས་མ་ཡིན་ཀྱང་། ཉན་རང་རྣམས་རིམ་གྱིས་རྒྱུད་
སྨིན་ཏེ་འཚང་རྒྱ་བའི་ཐབས་སུ་འགྱུར་བ་ལ་འགལ་བ་ཅི་ཡང་མེད་པའི་ཕྱིར་རོ། ། དེ་ཡང་རང་ཉིད་གཅིག་པུ་ཞི་
བདེ་དོན་གཉེར་གྱི་བློ་ལྟ་བུ་ལ་གཙོ་བོར་དགོངས་པའོ། ། །
གཉིས་པ་ལ་གསུམ། སྐྱེས་བུ་ཆུང་ངུ་དང་ཐུན་མོང་བའི་ལམ། འབྲིང་དང་ཐུན་མོང་བའི་ལམ། ཆེན་
པོའི་ལམ་དངོས་སོ། ། དང་པོ་ལ་གཉིས། ཕྱི་མ་དོན་གཉེར་གྱི་བློ་བསྐྱེད་པ། ཕྱི་མའི་བདེ་ཐབས་བསྟེན་
པའོ། ། དང་པོ་ལ་གཉིས། འཆི་བ་མི་རྟག་པ་བསམ་པ་དང་། ངན་འགྲོའི་སྡུག་བསྔལ་བསམ་པའོ། ། དང་པོ་
ནི། རྙེད་དཀའ་འཇིག་སླ་སོགས་བཞི་སྟེ། རྒྱུ། ངོ་བོ། དཔེའི་སྒོ་ནས་རྙེད་པར་དཀའ་ཞིང་། འཆི་རྐྱེན་མང་
བས་འཇིག་པར་སླ་བ་ནི། དཔེར་ན། ནམ་མཁའི་ཀློག་མྱུར་དུ་འཇིག་པ་དང་འདྲ་བའི་ཚུལ་འདི་བསམས་ནས་
དགྲ་འདུལ་གཉེན་སྐྱོང་སོགས་འཇིག་རྟེན་གྱི་བྱ་བ་ཀུན་དཔེར་ན། སྙིང་པོ་མེད་པའི་ཤུན་པའི་སྦུན་པ་འཕྱར་བ་

༄༅། ： འ་མ་རིམ་བསྡུས་དོན་གྱི་ཚིག་འགྲེལ་སྙིང་བོ་མདོར་བསྡུས་གསལ་བ། །
བཞིན་དུ་དོན་མེད་པར་རྟོགས་པར་གྱུར་ནས་ཉིན་མཚན་ཀུན་ཏུ་རྟེན་འདི་ལ་སྙིང་པོ་ལེན་པ་དགོས་སོ། །
གཉིས་པ་ངན་འགྲོའི་སྡུག་བསྔལ་བསམ་པ་ནི། ཤི་ནས་ངན་འགྲོར་མི་སྐྱེ་ཞེས་པ་སྟེ། དེ་ལྟར་འཆི་བ་མི་རྟག་
པར་མ་ཟད། ཤི་ནས་ལས་དཀར་ནག་གཉིས་ཀྱིས་ཇི་ལྟར་འཕངས་པ་བཞིན་སྐྱེ་བ་ལེན་དགོས་ལ། དེ་ནི་དགེ་
བའི་ལས་ཀྱིས་བདེ་འགྲོར་སྐྱེ་ཞིང་བདེ་བ་མྱོང་ལ། མི་དགེ་བའི་ལས་ཀྱིས་ངན་འགྲོར་སྐྱེ་ཞིང་སྡུག་བསྔལ་མྱོང་
ངོ་། ། བདག་གིས་ནི་བདེ་འགྲོར་སྐྱེ་བའི་རྒྱུ་ཆེར་མ་བསྒྲུབས་པ། ངན་འགྲོར་སྐྱེ་བའི་རྒྱུ་ནི་མང་དུ་བསགས་
སོ། ། དེའི་ཕྱིར་ན་ཕྱི་མར་དམྱལ་བ་ལ་སོགས་པ་ངན་འགྲོར་མི་སྐྱེ་བའི་གདེངས་ཐོབ་པ་བདག་ལ་མེད་ཅིང་།
མེད་པར་མ་ཟད། དེར་སྐྱེ་བ་ཤུགས་ཆེའོ་སྙམ་ནས་ངན་འགྲོའི་སྡུག་བསྔལ་ཡང་ཡང་བསམས་ཏེ་དེ་ལས་ཐར་
འདོད་ཤུགས་ཅན་བསྐྱེད་དོ། ། གཉིས་པ་ཕྱི་མའི་བདེ་ཐབས་ལ་གསུམ། སྐྱབས་འགྲོའི་བསླབ་བྱ་དང་བཅས་པ་
དང་། དེ་ལ་ལས་གཉིས་ཀྱི་བླང་དོར་ལ་འཇུག་དགོས་པ་དང་། རྣམ་མཁྱེན་སྒྲུབ་པའི་རྟེན་བཤད་པའོ། ། དང་
པོ་ནི། དེ་ཡི་འཇིགས་སྐྱོབ་དཀོན་མཆོག་གསུམ་སོགས་གསུམ་སྟེ། དེ་ལྟར་ལས་ཀྱི་དབང་གིས་ངན་འགྲོར་ལྟུང་
བར་འགྱུར་བས་ངན་འགྲོ་དེ་ཡི་འཇིགས་པ་ལས་སྐྱོབ་པའི་སྐྱབས་ནི་དཀོན་མཆོག་གསུམ་དུ་ངེས་སོ། ། དེ་ཡང་
ཇི་སྐད་དུ། སངས་རྒྱས་ཆོས་དང་དགེ་འདུན་ཏེ། ། ཐར་བ་འདོད་པ་རྣམས་ཀྱི་སྐྱབས། ། ཞེས་འབྱུང་བ་
ལྟར། ། དཀོན་མཆོག་གསུམ་སོ་སོའི་ཁྱད་པར་དང་ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་དགོས་སོ། །
འགྲོ་ཚུལ་ཡང་སྙིང་ཐག་པ་ནས་དཀོན་མཆོག་གསུམ་ལ་འཁོར་བ་དང་ངན་སོང་གི་སྡུག་བསྔལ་ལས་སྐྱོབ་པའི་ནུས་
པ་ཡོད་པར་ཡིད་ཆེས་པའི་སྒོ་ནས་རེ་ལྟོས་འཆའ་བའི་བློ་བསྐྱེད་པའོ། ། དེ་ལྟར་འཇིགས་པ་དེ་ལས་སྐྱོབ་ནུས་
པར་ཤེས་ནས་སྐྱོབ་པ་དེའི་ཕྱིར་དུ་དེ་གསུམ་ལ་སྐྱབས་སུ་སོང་བའི་སྐྱབས་འགྲོ་ཤིན་ཏུ་བསྟེན་པ་དང་སྐྱབས་འགྲོ་
དེ་ཡི་བསླབ་བྱ་ཐུན་མོང་བ་དང་ཐུན་མོང་མ་ཡིན་པ་ལམ་རིམ་སོགས་ནས་བཤད་པ་ལ་ཉམས་པ་མེད་པར་
བྱའོ། ། གཉིས་པ་ནི། དེ་ཡང་དཀར་ནག་ལས་འབྲས་སོགས་ཏེ། དེ་ཡང་དད་པ་ལ་སྤྱིར་དང་བའི་དད་པ།
ཡིད་ཆེས་པའི་དད་པ། འདོད་པའི་དད་པ་དང་གསུམ་ཡོད་ཀྱང་འདིར་ནི་གཙོ་བོ་ཡིད་ཆེས་པའི་དད་པ་སྟེ།
དཀོན་མཆོག་གིས་སྐྱོབ་པ་དེ་ཡང་ལས་འབྲས་ལ་བླང་དོར་ཕྱིན་ཅི་ལོག་ཏུ་བསྒྲུབས་ན་མི་འབྱུང་བས། དཀར་པོ་
དགེ་བ་དང་ནག་པོ་མི་དགེ་བའི་ལས་འབྲས་བུ་དང་བཅས་པ་ཇི་ལྟར་ཡིན་ལེགས་པར་བསམས་ནས་དགེ་བ་
འབྲས་བུ་དང་བཅས་པ་ལ་བླང་བྱ་དང་། མི་དགེ་བ་འབྲས་བུ་དང་བཅས་ལ་དོར་བྱར་བྱེད་པའི་སྒོ་ནས་ཚུལ་
བཞིན་དུ་སྒྲུབ་པ་ལ་རག་ལས་སོ། ། མདོར་ན་སངས་རྒྱས་ཀྱིས་དགེ་མི་དགེ་སོགས་ལས་དང་འབྲས་བུ་ཇི་ལྟར་
གསུངས་པ་ལ་ཡིད་ཆེས་པའི་སྒོ་ནས་བླང་དོར་བྱེད་དགོས་པའི་དོན་ནོ། ། ལྷག་མ་རྗེ་བཙུན་བླ་མས་སོགས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སླའོ། ། གསུམ་པ་ལ་གཉིས། དངོས་དང་། སྟོབས་བཞི་བསྟེན་ཚུལ་ལོ། ། དང་པོ་ནི། ལམ་མཆོག་སྒྲུབ་ལ་
སོགས་ཏེ། ཁྱད་པར་དུ་ལམ་མཆོག་རྣམ་མཁྱེན་སྒྲུབ་པ་ལ་ཚེ་རིང་བ་ཁ་དོག་བཟང་བ་སོགས་རྣམ་སྨིན་གྱི་རྒྱུ་
བརྒྱད་སོགས་མཚན་ཉིད་ཚང་བའི་རྟེན་ཅི་རིགས་པ་མ་རྙེད་གྱི་བར་དུ་ལམ་སྒྲུབ་ཀྱང་ས་ཆོད་མི་འོང་བས། དེ་
འོང་བའི་ཆེད་དུ་རྟེན་མཚན་ཉིད་ཚང་བ་དེ་ཡི་མ་ཚང་མེད་པའི་རྒྱུ་སྒྲུབ་པ་ལ་བསླབ་པར་བྱའོ། ། རྒྱུ་ནི་གཞན་གྱི་
སྲོག་སྐྱོབ་པ། རྟེན་ལ་མར་མེ་འབུལ་བ་སོགས་མང་ངོ༌། ། དེའི་ཚེ་ལས་འབྲས་ལ་བླང་དོར་ཅི་ཐུབ་བྱས་ཀྱང་།
བག་མེད་པ་དང་ཉོན་མོངས་མང་བའི་དབང་གིས་ཉེས་པ་འབྱུང་བས་སོ། ། གཉིས་པ་ནི། སྒོ་གསུམ་སྡིག་ལྟུང་
སོགས་ཏེ། རང་ཅག་ནི། ལུས་ངག་ཡིད་ཀྱི་སྒོ་གསུམ་ལས་ཉོན་སྤྱི་དང་ཁྱད་པར་རང་བཞིན་གྱི་ཁ་ན་མ་ཐོ་བའི་
སྡིག་པ་དང་། བཅས་པའི་ཁ་ན་མ་ཐོ་བའི་ལྟུང་བའི་དྲི་མས་སྦགས་པ་འདི་ནི། ལས་དང་ཉོན་མོངས་པའི་སྒྲིབ་
པ་གཉིས་ལས་ལྷག་པར་ལས་ཀྱི་སྒྲིབ་པ་སྦྱོང་བ་གནད་ཆེ་བས་ན། དུས་རྒྱུན་ཏུ་རྟེན་གྱི་སྟོབས་དང་། སུན་
འབྱིན་པའི་སྟོབས། སླར་ལྡོག་པའི་སྟོབས། གཉེན་པོ་ཀུན་ཏུ་སྤྱོད་པའི་སྟོབས་ཏེ་སྟོབས་བཞིའི་བཤགས་སྡོམ་
ཚང་བར་བསྟེན་པར་གཅེས་སོ། ། དྲི་མས་སྦགས་པ་འདི་ཞེས་གཞུང་མང་པོར་འབྱུང་བ་ལྟར་བྱས་ལ། ཆོས་
སྤྱོད་དུ་ནི་འདིས་ཞེས་འབྱུང་ངོ་། ། སྟོབས་བཞིའི་ངོས་འཛིན་དང་བཤགས་ཚུལ་རྒྱས་པར་གཞན་དུ་ཤེས་པར་
བྱའོ། ། རྗེ་བཙུན་བླ་མས་སོགས་སྔར་བཞིན་ནོ། །
གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་ཉམས་སུ་ལེན་ཚུལ་གཉིས། སྡུག་ཀུན་གཉིས་གྱི་ཉེས་
དམིགས་བསམ་དགོས་པའི་རྒྱུ་མཚན་དང་། བསམ་ཚུལ་དངོས་སོ། ། དང་པོ་ནི། སྡུག་བདེན་ཉེས་དམིགས་
སོགས་ཏེ། འཁོར་བ་ལས་ཐར་བར་འདོད་པས་ཐོག་མར་སྡུག་ཀུན་གཉིས་ཀྱི་ཉེས་དམིགས་བསམ་དགོས་ཏེ།
ངན་སོང་གསུམ་གྱི་སྡུག་བསྔལ་དང་བདེ་འགྲོའི་སྡུག་བསྔལ་སྤྱི་དང་བྱེ་བྲག་སྐྱེ་རྒ་ན་འཆི་སོགས་སྡུག་བསྔལ་བདེན་
པས་བསྡུས་པའི་འཁོར་བའི་ཉེས་དམིགས་བསམ་པ་ལ་མ་འབད་ན་ནི། སྡུག་བསྔལ་ལས་ཐར་འདོད་མེད་པར་
ཐར་བ་དོན་གཉེར་གྱི་བློ་ཇི་ལྟ་བ་བཞིན་མི་སྐྱེ་ཞིང་། འདོད་ཆགས་སོགས་ཀྱི་ངོ་བོ་སྐྱེ་ཚུལ་ཇི་ལྟར་ཡིན་པའི་ཁྱད་
པར་ཤེས་པའི་སྒོ་ནས་ཀུན་འབྱུང་བདེན་པ་འཁོར་བའི་འཇུག་རིམ་དུ་འགྲོ་ཚུལ་མ་བསམས་ན། འབེན་མ་
མཐོང་བར་མདའ་འཕན་པ་བཞིན་འཁོར་བའི་རྩ་བ་གཅོད་ཚུལ་མི་ཤེས་པས་སོ། ། གཉིས་པ་ལ་གཉིས། སྡུག་
བསྔལ་འཁོར་བའི་ཉེས་དམིགས་དང་། ཀུན་འབྱུང་གི་འཁོར་བའི་འཇུག་རིམ་བསམ་པའོ། ། དང་པོ་ནི།
སྲིད་ལས་ངེས་འབྱུང་སོགས་ཏེ། འཁོར་བའི་གནས་སུ་སྐྱེ་རྒ་ན་འཆི་བཞི་དང་མྱ་ངན་དང་སྨྲེ་སྔགས་འདོན་པ་
ཡིད་མི་བདེ་བ་དང་ཚ་གྲང་འཐབ་རྩོད་སོགས་ཀྱི་སྡུག་བསྔལ་རྣམས་མཐོང་ནས་སྲིད་པ་འཁོར་བ་ལས་ངེས་པར་

༄༅། ། ལམ་རིམ་བསྡུས་དོན་གྱི་ཚིག་འགྲེལ་སྙིང་བོ་མདོར་བསྡུས་གསལ་བ། །
འབྱུང་འདོད་ཀྱི་སྐྱོ་ཤས་དྲག་པོ་བསྟེན་པ་དང་། འཆད་འགྱུར་ལྟར་སྡུག་བསྔལ་དེ་བསྐྱེད་པའི་རྒྱུ་ཡང་ཤེས་པར་
བྱའོ། ། གཉིས་པ་ནི། འཁོར་བར་གང་གིས་སོགས་ཏེ། འཁོར་བར་འཆིང་བྱེད་གང་གིས་བཅིངས་པ་ཤེས་པ་
གཅེས་ང་སྟེ་གལ་ཆེའོ། ། འཆིང་བྱེད་ལ་ལས་ཉོན་གཉིས་ཏེ་ཁྱད་པར་ཕྱེ་ན་མང་ཡང་། དོན་བསྒྲིལ་ན་སོ་སྐྱེའི་
རྒྱུད་ཀྱི་འདོད་ཆགས་ཁོང་ཁྲོ་ང་རྒྱལ་མ་རིག་པ་ཐེ་ཚོམ་ཉོན་མོངས་ཅན་ཕྲག་དོག་སོགས་ཉོན་མོངས་ཐམས་ཅད་
ནི་ཉོན་མོངས་པའི་ཀུན་འབྱུང་བདེན་པ་ཡིན་ལ། ཉོན་མོངས་དེས་ཀུན་ནས་བསླངས་པའི་ལས་དགེ་མི་དགེ་
གང་ཡིན་ཀྱང་ལས་ཀྱི་ཀུན་འབྱུང་བདེན་པ་ཡིན་ནོ། ། དེ་ཡང་གཙོ་བོ་མ་རིག་པའི་དབང་གིས་ལས་བསགས།
ལས་ཀྱི་དབང་གིས་འཁོར་བར་འཇུག་པའི་རྟེན་འབྲེལ་ཡན་ལག་བཅུ་གཉིས་ཀྱི་རིམ་པ་ལེགས་པར་ཤེས་ཤིང་།
མདོར་ན་ལས་དང་ཉོན་མོངས་གཉིས་ཀྱི་དབང་གིས་འཁོར་བར་འཁོར་ཚུལ་རྣམས་བླ་མའི་མན་ངག་ལ་བརྟེན་
ནས་ཤེས་པ་ནི། ཀུན་འབྱུང་འཁོར་བའི་འཇུག་རིམ་ཤེས་པའོ། ། འཁོར་བའི་རྩ་བ་གཅོད་ཚུལ་ནི་བདག་མེད་
རྟོགས་པའི་ཤེས་རབ་ཀྱིས་མ་རིག་པའི་ཞེན་ཡུལ་ལེགས་པར་སུན་ཕྱུང་བའི་ཚུལ་གྱིས་གོམས་པར་བྱས་པའི་མཐར་
མ་རིག་པ་སྤངས་པ་ན་འཁོར་བའི་རྩ་བ་བཅད་ཅིང་། ཉོན་མོངས་གཞན་ཐམས་ཅད་ཀྱང་ཞོར་ལ་སྦྱོང་བར་
འགྱུར་བ་ཡིན་ནོ། ། སྡུག་ཀུན་གཉིས་ཀྱི་ནང་ནས་ཀུན་འབྱུང་སྤངས་ན་ཤིང་རྩ་བ་བཅད་ན་བསྐམས་འགྲོ་བ་
ལྟར་སྡུག་བསྔལ་ཡང་སྤོང་བར་འགྱུར་བ་གཞུང་ཆེན་པོ་རྣམས་ཀྱི་དགོངས་པ་ཡིན་མོད། དེང་སང་གི་ལས་དང་
པོ་བས་ནི། ཉོན་མོངས་རྩ་བ་ནས་སྤོང་མི་ནུས་པས། སྟོབས་བཞིའི་བཤགས་པ་ལ་བརྟེན་ནས་ཀུན་འབྱུང་གི་
ནང་ཚན་སྡིག་ལྟུང་རྣམས་སྤོང་བ་གནད་ཆེའོ། ། ཁྱད་པར་དུ་ཚུལ་ཁྲིམས་ཀྱི་བསླབ་པ་སོགས་གསུམ་ལ་འབད་
དགོས་ལ། ཚུལ་ཁྲིམས་ཀྱི་བསླབ་པ་ནི་གཙོ་བོའི་དབང་དུ་བྱས་ན་མི་དགེ་བ་བཅུ་སྤོང་བའི་སྤོང་སེམས་ཡིན་ལ།
ཏིང་ངེ་འཛིན་གྱི་བསླབ་པའི་གཙོ་བོ་ནི་ཞི་གནས་ཡིན་མོད། དེར་མ་ངེས་ཏེ་དགེ་བའམ་ཡང་དག་པའི་དམིགས་
པ་ལ་རིང་ཐུང་གང་ཡིན་ཡང་རྩེ་གཅིག་ཏུ་གནས་པའི་སེམས་པ་རྣམས་ཏིང་ངེ་འཛིན་གྱི་བསླབ་པས་བསྡུས་
སོ། ། ཤེས་རབ་ཀྱི་བསླབ་པའི་གཙོ་བོ་ནི་ལྷག་མཐོང་ཡིན་ཀྱང་། དེར་མ་ངེས་ཏེ། བདག་མེད་ཕྲ་རགས་ཅི་
རིགས་ལ་དཔྱོད་པའི་རིགས་པ་དོན་མཐུན་རྣམས་དང་། ཆོས་ཀྱི་ཚིག་དོན་གཞན་ལའང་ལེགས་པར་དཔྱོད་པའི་
ཤེས་རབ་རྣམས་ནི་ཤེས་རབ་ཀྱི་བསླབ་པར་འདུས་སོ། ། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་གཉིས། སྤྱོད་པའི་རྟེན་སེམས་བསྐྱེད་དང༌། སྤྱོད་པ་ལ་
བསླབ་ཚུལ་ལོ། ། དང་པོ་ལ་གཉིས་ལས། དང་པོ་ཁྱད་ཆོས་སམ་ཕན་ཡོན་ནི། སེམས་བསྐྱེད་ཐེག་མཆོག་
སོགས་བཞི་སྟེ། ཐེག་ཆེན་སེམས་བསྐྱེད་ནི། ཐེག་མཆོག་ལམ་གྱི་གཞུང་ཤིང་ལྟ་བུ་སྟེ། སྦྱིན་དྲུག་སོགས་རླབས་

9: ༈ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆེན་སྤྱོད་པ་རྣམས་ཀྱི་སྐྱེ་བ་དང་གནས་པ་དང་འཕེལ་བའི་གཞི་དང་རྟེན་ཡིན་ལ། བསོད་ནམས་དང་ཡེ་ཤེས་ཀྱི་
ཚོགས་གཉིས་ཀུན་རྫོགས་བྱང་དུ་སྒྱུར་བར་བྱེད་པ་ལ། ལྕགས་ཁམས་གསེར་དུ་སྒྱུར་བར་བྱེད་པའི་གསེར་འགྱུར་
གྱི་རྩི་ལྟ་བུ་དང་། རབ་འབྱམས་དགེ་ཚོགས་མང་པོ་སྡུད་པའི་བསོད་ནམས་ཀྱི་གཏེར་ཆེན་པོའོ། ། གཞུང་
འདིས་སེམས་དེ་བསྐྱེད་དགོས་པའི་རྒྱུ་མཚན་ཡང་བསྟན་ལ། གཞི་དང་རྟེན་ཞེས་པས་ཐེག་ཆེན་སེམས་བསྐྱེད་དེ།
ཐེག་ཆེན་ལམ་གྱི་འཇུག་སྒོར་ཡང་བསྟན་ཏོ། ། གཉིས་པ་བསྐྱེད་ཚུལ་ནི། དེ་ལྟར་ཤེས་ནས་སོགས་གཉིས་ཏེ།
ཐེག་ཆེན་སེམས་བསྐྱེད་ཀྱི་ཁྱད་ཆོས་སམ་ཕན་ཡོན་དེ་ལྟར་ཤེས་ནས་རྒྱལ་བའི་སྲས་བྱང་ཆུབ་སེམས་དཔའ་གཞན་
དོན་དུ་འཇུག་པར་ནུས་པ་དཔའ་པོ་རྣམས་ཀྱིས་ནི། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་
ཀྱི་རིན་ཆེན་སེམས་མཆོག་དེ་ཉམས་ལེན་གྱི་གཙོ་བོའམ་ཐུགས་དམ་གྱི་མཐིལ་དུ་འཛིན་པར་མཛད་པ་ལྟར་
བྱའོ། ། རྗེ་བཙུན་སོགས་སྔར་བཞིན་ནོ། ། གཉིས་པ་སྤྱོད་པ་ལ་བསླབ་ཚུལ་ལ་དྲུག སྦྱིན་པ། ཚུལ་ཁྲིམས།
བཟོད་པ། བརྩོན་འགྲུས། བསམ་གཏན། ཤེས་རབ་པོ། ། དང་པོ་ལ་གཉིས་ལས་དང་པོ་ཁྱད་ཆོས་སམ་ཕན་
ཡོན་ནི། སྦྱིན་པ་འགྲོ་བའི་སོགས་བཞི་སྟེ། ལུས་ལོངས་སྤྱོད་སོགས་གཞན་ལ་གཏོང་བའི་སྦྱིན་པ་ནི། སློང་བ་
བོའི་འགྲོ་བའི་རེ་བ་སྐོང་བར་བྱེད་པའི་ཡིད་བཞིན་ཀྱི་ནོར་བུ་ལྟ་བུ་དང་། དངོས་པོ་ལ་ཆགས་ཞེན་གཅོད་པའི་
ཕྱིར་ན་སེར་སྣའི་མདུད་པ་གཅོད་པའི་མཚོན་ཆ་མཆོག་ཡིན་ལ། འགྲོ་བའི་དོན་ལ་མ་ཞུམ་ཞིང་སྙིང་སྟོབས་སྐྱེད་
པའི་རྒྱལ་སྲས་ཀྱི་སྤྱོད་པ་དང། གཏོང་བ་པོའི་སྙན་པའི་གྲགས་པ་ཕྱོགས་བཅུར་སྒྲོགས་པའི་གཞིའོ། ། གཉིས་
པ་གཏོང་ཚུལ་ནི། དེ་ལྟར་ཤེས་ནས་སོགས། ཚུལ་དེ་ལྟར་ཤེས་ནས་རང་གི་ལུས་དང་ཟས་ནོར་སོགས་ལོངས་
སྤྱོད་དང་། བདེ་ དགེ་ ཐམས་ ཅད་ གཞན་ལ་ ཡོངས་སུ་ གཏོང་ བའི་ ལམ་ བཟང་ པོ་ མཁས་ པས་ བསྟེན་པར་
བྱའོ། ། ལོངས་སྤྱོད་ཅེས་པས་ཟང་ཟིང་གི་སྦྱིན་པ་དང་། དགེ་ཞེས་པས་ཀྱང་ཆོས་ཀྱི་སྦྱིན་པའང་བསྡུས་ཤིང་།
མི་འཇིགས་སྦྱིན་པ་ནི་ཤུགས་ཀྱིས་ཐོབ་པོ། ། གཉིས་པ་ལ་སྔར་ལྟར་གཉིས་ལས། དང་པོ་ནི། ཚུལ་ཁྲིམས་ཉེས་
སྤྱད་སོགས་བཞི་སྟེ། ཚུལ་ཁྲིམས་ལ་ཉེས་སྤྱོད་སྡོམ་པ། དགེ་བ་ཆོས་སྡུད་སེམས་ཅན་དོན་བྱེད་གསུམ་ལས་གཙོ་
བོར་ཉེས་སྤྱོད་སྡོམ་པའི་དབང་དུ་བྱས་ན། ཚུལ་ཁྲིམས་དེ་ནི། སྒོ་གསུམ་གྱི་ཉེས་སྤྱོད་ཀྱི་དྲི་མ་འཁྲུད་པའི་ཆུ་ལྟ་
བུ་དང་། ཉོན་མོངས་པའི་ཚ་གདུང་སེལ་བར་བྱེད་པའི་ཟླ་བའི་འོད་ལྟ་བུ་དང༌། སྲུང་བ་བོའི་རྟེན་གྱི་གང་ཟག་
དེ་སྐྱེ་རྒུའི་དབུས་ན་རི་རྒྱལ་ལྷུན་པོ་ལྟ་བུར་བརྗིད་ཆེ་ཞིང་། དེ་ལྟ་བུའི་སྟོབས་ཀྱིས་གཞན་དག་གིས་རང་ལ་འཚེ་
བའི་བསྡིགས་པ་མེད་པར་འགྲོ་བ་ཀུན་འདུད་པར་བྱེད་དོ། ། གཉིས་པ་སྲུང་ཚུལ་ནི། དེ་ལྟར་ཤེས་ནས་སོགས་
ཏེ། ཚུལ་དེ་ལྟར་ཤེས་ནས་ཡང་དག་པར་བླངས་པའི་ཚུལ་ཁྲིམས་ནི་སྔོན་གྱི་དམ་པ་རྣམས་ཀྱིས་མིག་བཞིན་དུ་
10

༄༅། ། ལམ་རིམ་བསྡུས་དོན་གྱི་ཚིག་འགྲེལ་སྙིང་བོ་མདོར་བསྡུས་གསལ་བ། །
སྲུང་བར་མཛད་པ་ལྟར་བྱའོ། ། གསུམ་པ་ལ་གཉིས་ལས་དང་པོ་ནི། བཟོད་པ་སྟོབས་ལྡན་སོགས་བཞི་སྟེ།
བཟོད་པ་ལ་སྡུག་བསྔལ་དང་ལེན། གནོད་པ་ལ་ཇི་མི་སྙམ་པ། ཆོས་ལ་ངེས་ཐོབ་ཀྱི་བཟོད་པ་གསུམ་ལས།
འདིར་དངོས་བསྟན་པར་བའི་དབང་དུ་བྱས་ནས་གནོད་པ་ལ་བཟོད་པའི་བཟོད་པ་ནི། གནོད་པའི་ཁུར་ཁྱེར་
ནུས་པའི་བྱང་སེམས་སྟོབས་ལྡན་རྣམས་ལ་མཛེས་བྱེད་དུ་གྱུར་པའི་རྒྱན་གྱི་མཆོག་ཡིན་ལ། ཉོན་མོངས་པའི་
མེས་གདུང་བའི་གཉེན་པོས་དཀའ་ཐུབ་དུ་མ་ཡོད་ཀྱང་། དཀའ་ཐུབ་ཀུན་གྱི་ཕུལ་ཏེ་མཆོག་དང་ཞེ་སྡང་ལག་
འགྲོ་སྟེ་སྦྲུལ་གྱིས་མཚོན་པར་བྱེད་པ་ཀླུའི་དགྲ་ལ་མང་དུ་ཡོད་ཀྱང་། ནམ་མཁའ་ལྡིང་སྟེ་ཁྱུང་བཞིན་དང་། ཕ་
རོལ་གྱིས་ཚིག་རྩུབ་ཀྱི་མཚོན་འཕེན་པ་ལ་དེས་མི་ཕིག་པའི་སྲ་བའི་གོ་ཆ་ཁྲབ་ལྟ་བུ་ཡིན་ནོ། ། གཉིས་པ་དེ་བསྒོམ་
པ་ནི། དེལྟར་ཤེས་ནས་སོགས་ཏེ། ཚུལ་དེ་ལྟར་ཤེས་ནས་བཟོད་པའི་མཆོག་སྔོན་གྱི་དམ་པས་རང་གི་གོ་ཆ་ལ་
ཐབས་རྣམས་སྣ་ཚོགས་ཚུལ་གྱིས་རྒྱུད་ལ་གོམས་པར་མཛད་པ་ལྟར་བྱའོ། ། བཞི་བ་ལ་གཉིས་ལས། དང་པོ་ནི།
བརྩོན་འགྲུས་ལ་གསུམ་ལས། དང་པོ་ནི། མི་བཟློག་བརྟན་པའི་སོགས་བཞི་སྟེ། གཙོ་བོར་གོ་ཆའི་བརྩོན་
འགྲུས་ཀྱི་དབང་དུ་བྱས་ན། ཕྱིར་མི་བཟློག་ཅིང་བརྟན་པའི་བརྩོན་འགྲུས་ཀྱི་གོ་ཆ་བགོས་ན། ལུང་དང་རྟོགས་
པའི་ཡོན་ཏན་ཐམས་ཅད་ཡར་ངོའི་ཟླ་བ་བཞིན་གོང་དུ་འཕེལ་ལ། སྤྱོད་ལམ་ཐམས་ཅད་ལ་རྩོམ་པ་དོན་དང་
ལྡན་པར་འགྱུར་ཞིང་། རང་གིས་བྱ་བ་གང་ལ་བརྩམས་པའི་ལས་ཀྱི་མཐའ་རྣམས་ཡིད་ལ་བསམ་པ་བཞིན་དུ་
འགྲུབ་པར་འགྱུར་རོ། ། གཉིས་པ་རྩོམ་ཚུལ་ནི། དེ་ལྟར་ཤེས་ནས་སོགས་ཏེ། ཇི་སྐད་བཤད་པ་དེ་ལྟར་ཤེས་
ནས་ཕྱི་བཤོལ་གྱི་ལེ་ལོ་ཀུན་སེལ་བར་བྱེད་པའི་རླབ་ཆེན་གྱི་བརྩོན་འགྲུས་སྔོན་རྒྱལ་སྲས་རྣམས་ཀྱིས་བརྩམས་པར་
བྱས་པ་ལྟར་འཇུག་གོ ། ལྔ་བ་ལ་གཉིས་ལས། དང་པོ་ནི། བསམ་གཏན་སེམས་ལ་སོགས་བཞི་སྟེ། དམིགས་
པ་རྩེ་གཅིག་པའི་བསམ་གཏན་ནི། རང་གི་སེམས་ལ་ཇི་ལྟར་འདོད་པ་བཞིན་དབང་བསྒྱུར་བའི་རྒྱལ་པོ་ལྟ་བུ་སྟེ།
དེ་ཡང་དམིགས་པ་ལ་བཞག་ན་ནི། བྱིང་རྒོད་ཀྱིས་གཡོ་བ་མེད་པར་རི་ཡི་དབང་པོ་བཞིན་དུ་གནས་ལ། བཞག་
པ་དེ་བཏང་ན་ཡང་དགེ་བའི་དམིགས་པ་སྟེ་ཡུལ་ཀུན་ལ་འཇུག་ཅིང་། རང་གི་ལུས་སེམས་དགེ་བའི་ཕྱོགས་ལ་
བཀོལ་དུ་རུང་བའི་ལས་སུ་རུང་བའི་ཤིན་སྦྱངས་ཀྱི་བདེ་ཆེན་འདྲེན་ནོ། ། དམིགས་པ་ལ་རྩེ་གཅིག་ཏུ་བཞག་
པའི་སྟོབས་ཀྱིས། ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་འདྲེན་ཚུལ་ནི་རྗེའི་ལམ་རིམ་ལས་ཤེས་པར་
བྱའོ། །
གཉིས་པ་བསྒོམ་ཚུལ་ནི། དེ་ལྟར་ཤེས་ནས་སོགས་ཏེ། ཚུལ་དེ་ལྟར་ཤེས་ནས་སྔོན་བྱོན་པའི་རྣལ་འབྱོར་
གྱི་དབང་པོ་རྣམས་ཀྱིས་རྣམ་གཡེང་གི་དགྲ་འཇོམས་ཤིང་། དམིགས་པ་ལ་རྩེ་གཅིག་པའི་ཏིང་ངེ་འཛིན་དུས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མ ་་་་་་་་་་
རྒྱུན་ཏུ་བསྟེན་པ་ལྟར་བསླབ་པོ། ། འདི་ནི་གཙོ་བོ་ཞི་གནས་བསྒོམས་པའི་དབང་དུ་བྱས་ལ། ་ རྗེ་བཙུན་སོགས་
སྔར་བཞིན་ནོ། ། དྲུག་པ་ལ་གསུམ། ཤེས་རབ་བསྒོམ་ཚུལ། ཞི་ལྷག་ཟུང་དུ་འབྲེལ་ཚུལ། མཉམ་རྗེས་གཉིས་
ཀ་སྐྱོང་ཚུལ་ཡན་ལག་དང་བཅས་པའོ། ། དང་པོ་ལ་ཁྱད་ཆོས་སམ་ཕན་ཡོན་དང་ བསྒོམ་ཚུལ་གཉིས་ལས།
དང་པོ་ནི། ཤེས་རབ་ཟབ་མོའི་དེ་ཉིད་སོགས་བཞི་སྟེ། ཤེས་རབ་ལ་ཇི་ལྟ་བ་རྟོགས་པའི་ཤེས་རབ་སོགས་གསུམ་
ཡོད་ཀྱང་། འདིར་གཙོ་བོ་ནི་དང་པོའི་དབང་དུ་བྱས་ནས། ཟབ་དོན་རྟོགས་པའི་ཤེས་རབ་ནི། ཆོས་རྣམས་
ཀྱི་ཟབ་མོའི་དེ་ཁོ་ན་ཉིད་ལྟ་བར་བྱེད་པའི་མིག་ལྟ་བུ་དང་། སྲིད་པ་འཁོར་བའི་རྩ་བ་མ་རིག་པ་དྲུང་ནས་འབྱིན་
པའི་ལམ་དུ་འགྱུར་ཞིང་། ཡུམ་གྱི་མདོ་སོགས་རྒྱལ་བའི་གསུང་རབ་ཀུན་ལས་བསྔགས་པའི་ཡོན་ཏན་གྱི་གཏེར་
ཆེན་པོ་དང་། རྨོངས་པའི་གཏི་མུག་གི་མུན་པ་སེལ་བར་བྱེད་པའི་སྒྲོན་མེ་མཆོག་ཏུ་གྲགས་པ་ཡིན་ནོ། ། གཉིས་
པ་ནི། དེ་ལྟར་ཤེས་ནས་སོགས་ཏེ། ཚུལ་དེ་ལྟར་ཤེས་ནས་ཐར་བ་འདོད་པའི་མཁས་པ་ཡིས་ལམ་དེ་ཉིད་འབད་
པ་དུ་མས་རང་རྒྱུད་ལ་བསྐྱེད་པར་མཛད་དོ། ། གོང་དུ་བརྗོད་པའི་ཕྱིན་དྲུག་སོ་སོའི་ངོ་བོ། དབྱེ་བ་སོགས་རྒྱས་
པར་ནི་འདིར་མང་དུ་དོགས་པས་ལམ་རིམ་ཆེན་མོ་སོགས་ལས་ཤེས་པར་བྱ་ཞིང་། དོན་བསྡུས་པ་ཞིག་ཁོ་བོས་
ལམ་རིམ་དམར་འཁྲིད་དུ་བཤད་ཟིན་ཏོ། ། གཉིས་པ་ལ་གཉིས་ལས། ཞི་ལྷག་ཟུང་འབྲེལ་བསྒོམ་པའི་དགོས་
པ་དང་། བསྒོམ་ཚུལ་དངོས་སོ། ། དང་པོ་ནི། རྩེ་གཅིག་བསམ་གཏན་སོགས་བརྒྱུད་དེ། དམིགས་པ་ལ་རྩེ་
གཅིག་པའི་བསམ་གཏན་ཙམ་ལ་འཁོར་བ་ཡི་རྩ་བ་མ་རིག་པ་རྩད་ནས་གཅོད་པའི་ནུས་པ་མ་མཐོང་ཞིང་། དེ་ལྟ་
ནའང་དམིགས་པ་ལ་རྩེ་གཅིག་ཏུ་གནས་པའི་ཞི་གནས་ཀྱི་ལམ་དང་བྲལ་བའི་ཐོས་བསམ་གྱི་ཤེས་རབ་ཀྱིས་ཀྱང་།
བདེན་མེད་སོགས་ཀྱི་དཔྱད་དོན་ལ་ཇི་ཙམ་དཔྱད་ཀྱང་ཉོན་མོངས་ཚུད་ནས་མི་ལྡོག་པས་ན། སྔོན་གྱི་དམ་པས་
དེ་ཁོ་ན་ཉིད་ཀྱི་དོན་ཚུལ་བཞིན་དུ་གོ་བའི་ཡིན་ལུགས་ཀྱི་དོན་ལ་ཕུ་ཐག་ཆོད་པའི་ཤེས་རབ་དེ། དེ་ཁོ་ན་ཉིད་ལ་
བྱིང་རྒོད་ཀྱི་རྣམ་རྟོག་གིས་གཡོ་བ་མེད་པའི་ཞི་གནས་ཀྱི་རྟ་ལ་བསྐྱོན་ནས་ནི། རྟག་ཆད་ཀྱི་མཐའ་དང་བྲལ་བའི་
དབུ་མའི་རིགས་པ་གཅིག་དུ་བྲལ་ལ་སོགས་པའི་མཚོན་རྣོན་གྱིས་ནི། རྟག་པ་དང་ཆད་པའི་མཐར་འཛིན་པའི་
མཐར་འཛིན་གྱི་དམིགས་པའི་གཏད་སོ་བདེན་གྲུབ་ཏུ་བཟུང་བ་ལྟར་བདེན་འཛིན་གྱི་ཞེན་ཡུལ་ ཐམས་ ཅད་
འཇིག་པར་བྱེད་པའི་རིགས་པ་ཡང་དག་པའི་དོན་ལ་ཚུལ་བཞིན་དུ་དཔྱོད་པའི་ཡངས་པའི་ཤེས་རབ་ཀྱིས་དེ་ཁོ་
ན་ཉིད་རྟོགས་པའི་བློ་གྲོས་རྒྱས་པར་མཛད་དོ། ། གཉིས་པ་ནི། རྩེ་གཅིག་གོམས་པས་སོགས་དྲུག་སྟེ། རང་གི་
དམིགས་པ་གང་རུང་ཅིག་ལ་དམིགས་ནས་མི་དཔྱོད་པར་རྩེ་གཅིག་ཏུ་གནས་པ་གོམས་པས་ཏིང་ངེ་འཛིན་འགྲུབ་
པར་འགྱུར་བ་ནི་གཞིར་བཅས་ཤིང་སྨོས་པ་ཅི་འཚལ་ཏེ་བརྗོད་མི་དགོས་ཀྱི། དམིགས་པ་ལ་རྩེ་གཅིག་ཏུ་གནས་
12

༄༅། ༣ ལམ་རིམ་བསྡུས་དོན་གྱི་ཚིག་འགྲེལ་སྙིང་བོ་མདོར་བསྡུས་གསལ་བ། །
བཞིན་པའི་ངང་ནས་དོན་ལ་ཚུལ་བཞིན་དུ་དཔྱོད་པ་ཡི་སོ་སོར་རྟོགས་པ་ཡི་ཤེས་རབ་ཀྱིས་ཀྱང་ཡིན་ལུགས་ཀྱི་
དོན་ལ་གཡོ་བ་མེད་པར་ཤིན་ཏུ་བརྟན་པར་གནས་པ་ཡི་ཏིང་འཛིན་སྐྱེད་པར་ནུས་པ་བློས་མཐོང་ནས་ཞི་ལྷག་
གཉིས་ལས་ཕྱོགས་རེ་ཙམ་མ་ཡིན་པར་ཟུང་འབྲེལ་སྒྲུབ་པར་བྱེད་པ་ལ་བརྩོན་པ་རྣམས་ཡ་མཚན་ནོ་སྟེ་ངོ་མཚར་
ཆེའོ། ། རང་གི་དམིགས་པ་ལ་གཏོད་དེ་རྩེ་གཅིག་ཏུ་གནས་པ་གོམས་ཀྱང་ཞི་གནས་འགྲུབ་མོད་ལྷག་མཐོང་
འགྲུབ་པ་ལ་ནི། དེ་ཙམ་གྱིས་མཚོག་པར་རྩེ་གཅིག་ཏུ་གནས་བཞིན་པའི་དད་ནས་དཔྱད་སྟོབས་ཀྱིས་ཤིན་
སྦྱངས་ཀྱི་བདེ་བ་འདྲེན་ནུས་པ་དང་དགོས་པའི་དོན་ནོ། ། གསུམ་པ་ནི། མཉམ་གཞག་ནམ་མཁའ་སོགས་
དྲུག་སྟེ། དེ་ཁོ་ན་ཉིད་ཀྱི་དོན་ལ་མཉམ་པར་བཞག་པའི་མཉམ་གཞག་དགག་བྱ་བདེན་གྲུབ་བཀག་པའི་ནམ་
མཁའ་ལྟ་བུའི་སྟོང་ཉིད་སྒོམ་པ་དང་། དེ་ལས་ལངས་ནས་རྗེས་ཐོབ་ཏུ་བདེན་པར་སྣང་ཡང་དེར་མ་གྲུབ་པའི་སྒྱུ་
མ་ལྟ་བུའི་སྟོང་བ་ཉིད་བ་ཉིས་པོ་བསྒོམས་ནས། སྦྱིན་པ་ལ་སོགས་པ་ཐབས་དང་། སྟོང་ཉིད་རྟོགས་པའི་ཤེས་
རབ་གཉིས་ཀ་ཟུང་དུ་འབྲེལ་བ་ཡི་སྒོ་ནས་རྒྱལ་སྲས་སྤྱོད་པ་རྒྱ་མཚོའི་ཕ་རོལ་ཏུ་འགྲོ་བ་ནི་རྒྱལ་དང་དེ་སྲས་རྣམས་
ཀྱིས་བསྔགས་སོ། ། རྗེས་ཐོབ་ཏུ་སྒྱུ་མ་ལྟ་བུ་བསྒོམས་པ་ནི་སྟོང་ཉིད་སྒོམ་པ་དངོས་མིན་ནའང་ཕྱོགས་མཐུན་
ཡིན་པས་དེར་བཏགས་པ་ཙམ་མོ། ། ཇི་སྐད་བཤད་པ་དེ་ལྟར་རྟོགས་ནས་ཐབས་ཤེས་ཕྱོགས་རེ་བའི་ལམ་གྱིས་
ནི་ཚིམ་པ་མེད་པ་སྐལ་བཟང་རྣམས་ཀྱི་ལུགས་སོ། །
གཉིས་པ་ཐུན་མོང་མ་ཡིན་པ་སྔགས་ཀྱི་ཐེག་པ་ལ་བསླབ་ཚུལ་ནི། དེ་ལྟར་རྒྱུ་དང་འབྲས་བུའི་ཐེག་ཆེན་
གྱི། ། སོགས་དྲུག་སྟེ། སྔར་བཤད་པ་དེ་ལྟར་ལམ་བགྲོད་ཚུལ་དེ་ནི། རྒྱུ་ཕ་རོལ་ཏུ་ཕྱིན་པའི་ཐེག་པ་དང་།
འབྲས་བུ་སྔགས་ཀྱི་ཐེག་པའི་ཐེག་ཆེན་གྱི་ལམ་མཆོག་གཉིས་ཀར་དགོས་པའི་ཐུན་མོང་བའི་ལམ་ཡིན་ལ། དེ་ཇི་
ལྟ་བ་བཞིན་རྒྱུད་ལ་བསྐྱེད་དེ། དེ་ནས་སྔགས་ལ་མཁས་པའི་དེད་དཔོན་གྱི་མགོན་རྡོ་རྗེ་སློབ་དཔོན་ལ་བརྟེན་
ནས་རྒྱུད་སྡེའི་རྒྱ་མཚོ་ཆེན་པོར་ཞུགས་ནས་མདོ་སྔགས་གཉིས་ཀྱི་ལམ་གྱི་གནད་ཡོངས་སུ་རྫོགས་པའི་མན་ངག་
བསྟེན་པའི་གང་ཟག་དེས། དལ་འབྱོར་གྱི་ལུས་རྟེན་འདི་ཐོབ་པ་དོན་དང་ལྡན་པར་བྱས་པ་ཡིན་ནོ། ། རྗེ་
བཙུན་སོགས་སྔར་ལྟར་རོ། ། གསུམ་པ་མཇུག་ནི། རང་གི་ཡིད་ལ་སོགས་དྲུག་སྟེ། རང་གི་ཡིད་ལ་གོམས་པར་
བྱ་བའི་ཕྱིར་དང་། དོན་གཉེར་ཅན་གྱི་སྐལ་བཟང་གཞན་ལའང་ཕན་པར་བྱ་བའི་ཕྱིར་དུ། རྒྱལ་བ་དགྱེས་པའི་
ཡོངས་སུ་རྫོགས་པའི་ལམ་མདོར་བསྡུས་ནས། གོ་སླའི་ངག་གིས་བཤད་པའི་དགེ་བ་དེས་ནི། ཕྱོགས་རེ་ཙམ་མ་
ཡིན་པར་འགྲོ་བ་ཀུན་ཀྱང་རྣམ་དག་ལམ་བཟང་འདི་དང་། འབྲལ་བ་མེད་པར་གྱུར་ཅིག་ཅེས་ནི་སྨོན་ལམ་
འདེབས་སོ། ། རྗེ་བཙུན་བླ་མས་སོགས་སམ། རྣལ་འབྱོར་ངས་ཀྱང་སྨོན་ལམ་དེ་ལྟར་བཏབ། ། ཐར་འདོད་
13

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱེད་ཀྱང་དེ་བཞིན་འདེབས་འཚལ་ལོ། ། ཞེས་པ་གང་བྱས་ཀྱང་དོན་ནི་སླའོ། ། འདིའི་འཕྲོར་སྟོན་པ་བླ་ན་
མེད་པའི་བསྟན་པ་དང༌། ། ཞེས་སོགས་ཚིགས་བཅད་གཅིག་དང་། ང་ཡི་བླ་མ་བློ་བཟང་གྲགས་པ་དེ། ། ཞེས་
སོགས་ཚིགས་བཅད་གཅིག་དང་དང་པོར་རྒྱ་ཆེན་ཐོས་པ་མང་དུ་བཙལ། ། ཞེས་སོགས་ཚིགས་བཅད་གཅིག་སྟེ་
ཚིགས་བཅད་གསུམ་འབྱུང་བ་ནི། གཞན་གྱིས་འདོན་ཆ་ལ་ཁ་བསྐང་བ་སྟེ། འདིའི་མཇུག་དངོས་མིན་པས་མ་
བྲིས་སོ། ། ཞེས་བྱང་ཆུབ་ལམ་གྱི་རིམ་པའི་ཉམས་ལེན་གྱི་རྣམ་གཞག་མདོར་བསྡུས་ཏེ་བརྗེད་བྱང་དུ་བྱས་པ་
འདི་ནི། མང་དུ་ཐོས་པའི་དགེ་སློང་སྤོང་བ་བ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་
པར་རྒྱལ་བའི་གླིང་དུ་སྦྱར་བའོ། ། ཞེས་པ་ནི་སླའོ། ། འདིར་བྱང་ཆུབ་ལམ་གྱི་རིམ་པའི་གནད་ཚང་བས།
འདོན་པའི་ཚེ་དལ་བུས་དོན་ཡིད་ལ་བཤད་པར་བྱས་ན་ལམ་རིམ་གྱི་དོན་བསྡུས་ནས་ཉམས་སུ་བླངས་པར་འགྱུར་
ཡང་། ཚིག་ཙམ་ཏོན་པས་ནི་མིན་ནོ། ། དེས་ན་འདི་ཁ་ཏོན་བྱེད་པས་ནི། དབྱངས་ཀྱི་སྒྲ་སྙན་པ་ཙམ་ལ་
ཆགས་པར་མི་བྱའོ། ། འདིར་ཉམས་སུ་ལེན་ཚུལ་རྒྱས་པར་ལམ་རིམ་དང་སྦྱར་ནས་འཆད་ནུས་ནའང་མང་དུ་
དོགས་ཤིང་། དམིགས་སྐོར་ཞིག་ལོགས་སུ་བྲིས་ཡོད་པས་རྒྱས་པར་མ་བཤད་ལ། ཚིག་དོན་རྫོགས་པར་སྔར་
གཞན་གྱིས་བཀྲལ་བ་མ་མཐོང་ཡང་རང་བློས་ཅི་ནུས་ཀྱིས་བཀྲལ་བའོ། ། ། ། སྨྲས་པ། རྒྱལ་བའི་གསུང་རབ་
ཀུན་གྱི་སྙིང་པོའི་དོན། ། ཉམས་སུ་ལེན་པའི་རིམ་པར་རབ་བསྒྲིལ་བ། ། བྱང་ཆུབ་བགྲོད་པའི་ལམ་གྱི་རིམ་པ་
འདི། ། ཐུབ་བསྟན་རྒྱལ་མཚན་རྩེ་ན་ནོར་བུ་བཞིན། ། དེ་ཕྱིར་ཚུལ་འདིར་ཉམས་ལེན་ཕྱོགས་ཙམ་ཞིག །
བགྱིས་པ་ཡིས་ཀྱང་སྐལ་བར་ལྡན་འགྱུར་ན། ། ཇི་སྐད་བཤད་བཞིན་རྫོགས་པ་ཉམས་ལེན་དུ། ། བསྟོད་པ་
གང་ཡིན་ངོ་མཚར་ཅིས་མི་ཆེ། ། གཞུང་དོན་ཆ་ཤས་ཡོངས་རྫོགས་ཀུན་དའི་གཉེན། ། ཐུབ་བསྟན་ལྷ་ལམ་
མཛེས་པར་བྱ་ཕྱིར་དང་། ། འགྲོ་འདིའི་ཁམས་ཀྱི་སྒྲིབ་མུན་བསལ་བའི་ཆེད། ། ལྷག་བསམ་དག་པའི་མགྱོགས་
འགྲོའི་ཐུགས་ཀྱིས་དྲངས། ། འདིར་འབད་འོ་མཚོ་ལས་འཁྲུངས་རྣམ་དཀར་གྱི། ། དགེ་ལེགས་བདུད་རྩིས་
དོན་གཉེར་ལྡན་པ་ཡི། ། འཆི་མེད་ཡིད་ཀྱི་རེ་བ་ཡོངས་རྫོགས་ཏེ། ། གཏན་བདེ་སྲོག་གི་ཉེར་འཚོར་འགྱུར་
བར་ཤོག ། ཅེས་བྱང་ཆུབ་ལམ་གྱི་རིམ་པའི་བསྡུས་དོན་གྱི་ཚིག་འགྲེལ་སྙིང་པོ་མདོར་བསྡུས་གསལ་བ་ཞེས་བྱ་བ་
འདི་ནི། དད་དང་རྣམ་དཔྱོད་ཟུང་དུ་འབྲེལ་བའི་ཁྱའོ་ལུང་དཀའ་བཅུ་བ་བློ་བཟང་བསམ་འགྲུབ་ཀྱིས་བསྐུལ་
བའི་ངོར། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་འཕྲལ་དུ་མགྱོགས་ལས་སུ་བྲིས་པ་སྟེ། ཕྱིས་པར་དུ་བརྐོ་
བའི་ཚེ་ཡི་གེ་བའང་བསྐུལ་བ་བོ་ཉིད་དོ། ། འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་
ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ། ། ། དགེའོ། །
14

༄༅། ། མངོན་རྟོགས་རྒྱན་གྱི་ཊིཀྐ་བཤད་བསྒྲིགས་སུ་བྱས་པ་ལས་སྐབས་
དང་པོའི་ཚིག་འགྲེལ་བཞུགས་སོ། །
ན་མོ་ཨཱརྱ་མི་ཏྲི་ཡེ། ལྷར་བཅས་འགྲོ་བའི་སྟོན་པ་ཤཱཀྱའི་ཏོག།ས་བཅུའི་དབང་ཕྱུག་རྒྱལ་ཚབ་འཇམ་པའི་
དབྱངས། ། ཤིང་རྟ་ཆེན་པོ་ཀླུ་སྒྲུབ་ཐོགས་མེད་སོགས། ༑ འཛམ་གླིང་རྒྱན་གྱུར་རྣམས་ལ་ཕྱག་འཚལ་ལོ། །
རྒྱས་སྲས་སྨྲ་བའི་ཁྱུ་མཆོག་སེངྒེ་བཟང་། ། རྒྱལ་བའི་དམ་ཆོས་ཀུན་འཛིན་བཙོང་ཁ་བ། ། རྒྱལ་ཚབ་མཁས་
གྲུབ་རྗེ་བཙུན་བསྟན་དར་སོགས། ། དམ་པའི་བཤེས་གཉེན་རྣམས་ལ་གུས་བཏུད་ནས། ། ཤེར་ཕྱིན་རྒྱ་མཚོའི་
སྦས་དོན་རིན་ཆེན་གྱི། ། བཞིན་རས་རྒྱན་གྱི་མེ་ལོང་དྭངས་པའི་ངོས། ། འཆར་ཀུན་གསལ་བར་སྟོན་པའི་
ཐབས་ཀྱི་མཆོག ། ཊཱིཀྐ་སྣང་བྱེད་སྒྲོན་མེ་སྦར་བར་བྱ། །
དེ་ལ་འདིར་རང་ཅག་རྣམས་ཀྱི་སྟོན་པ་ལྷ་དང་བཅས་པའི་འཇིག་རྟེན་ཐམས་ཅད་ཀྱི་འདྲེན་པ་མཉམ་
མེད་ཤཱཀྱའི་རྒྱལ་པོ་དེ་ཉིད་ཀྱིས། ལུས་ཅན་མཐའ་དག་སངས་རྒྱས་ཀྱི་གོ་འཕང་མཆོག་ལ་འགོད་པའི་ཆེད་དུ།
དང་པོར་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་བ་གྲངས་མེད་གསུམ་དུ་ཚོགས་བསགས། མཐར་
བླ་མེད་བྱང་ཆུབ་མངོན་དུ་མཛད་ནས་གདུལ་བྱ་རྣམས་ལ་ཆོས་ཀྱི་འཁོར་ལོ་རིམ་པ་གསུམ་བསྐོར་ཞིང་། དེ་ལས་
བརྗོད་བྱའི་ངོས་ནས་རབ་དང་ཕུལ་དུ་གྱུར་པ་ནི། རྒྱལ་བའི་ཡུམ་རྒྱས་འབྲིང་བསྡུས་གསུམ་པོ་འདི་ཉིད་ཡིན་ཏེ།
འདིའི་བསྟན་དོན་ལ་དངོས་བསྟན་སྟོང་ཉིད་གཙོ་བོར་སྟོན་པའི་རིམ་པ་དང༌། སྦས་དོན་མངོན་རྟོགས་སྟོན་
པའི་རིམ་པ་གཉིས་སུ་ཡོད་པ་ལས། དང་པོའི་དབང་དུ་བྱས་ནས་དཔལ་མགོན་འཕགས་པ་ཀླུ་སྒྲུབ་ཀྱིས། རྩ་བ་
ཤེས་རབ་ལ་སོགས་པ་དབུ་མ་རིགས་པའི་ཚོགས་དྲུག་མཛད། ཕྱི་མ་གཙོ་བོར་འགྲེལ་བ་ལ། རྗེ་བཙུན་བྱམས་པ་
མགོན་པོས་བསྟན་བཅོས་མངོན་པར་རྟོགས་པའི་རྒྱན་སོགས་མཛད་པའི་ཕྱིར། དེ་གཉིས་ཀྱི་ནང་ནས་ཕྱི་མའི་
དགོངས་པ་གཙོ་བོར་འགྲེལ་བའི་དབང་དུ་བྱས་ན། དེ་ཡང་རྒྱལ་བས་ལུང་བསྟན་པའི་ཤིང་རྟ་ཆེན་པོ་ཐོགས་
མེད་ཅེས་བྱ་བ་དེ་ཉིད་ཀྱིས་རྗེ་བཙུན་བྱམས་མགོན་བསྒྲུབ་པས་ཞལ་གཟིགས་ཏེ། ཡུམ་གྱི་མདོའི་ཚིག་དོན་མ་
ལུས་པ་རྫོགས་པར་གསན་ཞིང་། རྗེ་བཙུན་གྱིས་ཀྱང་ཕྱི་རབས་ཀྱི་གདུལ་བྱའི་དོན་དུ་ཤེར་ཕྱིན་གྱི་མདོའི་སྦས་
15

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
དོན་ཐམས་ཅད་ཕྱིན་ཅི་མ་ལོག་པར་རྫོགས་པར་འགྲེལ་བར་བྱེད་པའི་བསྟན་བཅོས་ཆེན་པོ་མངོན་པར་རྟོགས་
པའི་རྒྱན་ཞེས་བྱ་བ་འདི་ཉིད་མཛད་ནས་གནང་བས། སླར་འཛམ་བུའི་གླིང་དུ་བྱོན་ཏེ་དགོངས་འགྲེལ་གྱི་
བསྟན་བཅོས་མཛད་པ་སོགས་ཀྱི་སྒོ་ནས་དར་རྒྱས་སུ་མཛད་ལ། འདིར་གང་བཤད་པར་བྱ་བའི་ཆོས་ཀྱང་དེ་
ཉིད་ཡིན་ཏེ། ཤེར་ཕྱིན་གྱི་མདོའི་བརྗོད་བྱ་ཟབ་པ་དང་རྒྱ་ཆེ་བའི་ཕྱོགས་གཉིས་མ་ལུས་པ་མངོན་སུམ་དུ་
གཟིགས་པ་ནི་སངས་རྒྱས་ཉག་གཅིག་ཡིན་ཡང་། རྗེ་བཙུན་འདི་ཉིད་སྟོན་པ་ཡང་དག་པར་རྫོགས་པའི་སངས་
རྒྱས་དེ་ཉིད་ཀྱིས་རང་གི་རྒྱལ་ཚབ་ཏུ་དབང་བསྐུར་ཞིང་། ཡུམ་གྱི་མདོའི་དགོངས་པ་རྫོགས་པར་འགྲེལ་བ་ལ་
བཀའི་སྣང་བ་དངོས་སུ་ཐོབ་པར་མ་ཟད། ཐུན་མོང་མ་ཡིན་ངེས་པའི་དོན་ཉིད་དུ་རྗེ་བཙུན་འདིས་སངས་རྒྱས་
ཀྱི་གོ་འཕང་བརྙེས་པས་རང་སྟོབས་ཀྱིས་ཀྱང་ཡུམ་གྱི་མདོའི་དགོངས་པ་མཐའ་དག་ཕྱིན་ཅི་མ་ལོག་པར་འགྲེལ་
ནུས་པའི་ཕྱིར། བལ་ཏེ་འདིར་རྒྱུན་གྱི་མཚན་ལ་བསྟན་བཅོས་ཞེས་འབྱུང་བས་རྗེ་བཙུན་ཉིད་བྱང་སེམས་དངོས་
ཡིན་ནམ་ཞེ་ན། སྐྱོན་མེད་དེ། བསྟན་བཅོས་ཀྱི་སྒྲ་བཤད་དུ་ཡོད་པ་ལ་དགོངས་ཤིང་། གདུལ་བྱ་ཐུན་མོང་བ་
རྣམས་རྗེས་སུ་བཟུང་བའི་ཆེད་དུ་རྗེ་བཙུན་ཉིད་བྱང་སེམས་ཀྱི་ཚུལ་བསྟན་པའི་དབང་དུ་བྱས་ནས་རེ་ཞིག་དེ་
ལྟར་དུ་ཁས་ལེན་པ་མི་འགལ་བའི་ཕྱིར།
དེས་ན་བསྟན་བཅོས་འདིའི་ཚིག་དོན་འཆད་པར་བྱེད་པ་ལ། སྔོན་དུ་འགྲོ་བ་སྤྱིའི་རྣམ་གཞག་བཤད་པ་
དང༌། སྐབས་སུ་བབས་པའི་གཞུང་དོན་སོ་སོར་བཤད་པ་དང་བ།ཉིས། དང་པོ་ལ། རྒྱལ་བའི་བསྟན་པ་ཉིད་
ཐར་འདོད་ཀྱི་འཇུག་ངོགས་སུ་བསྟན་ནས་དེ་ལ་འཇུག་པའི་ཚུལ་བཤད་པ་དང་། རྒྱུན་གྱི་མདོ་འཆད་པའི་
བཤད་ཐབས་ཇི་ལྟར་ཡིན་པའི་ཚུལ་བཤད་པ་དང་བཅས་པ་གཉིས། དང་པོ་ནི། ཐར་འདོད་ཀྱི་སྐྱེས་བུ་རྣམས་
ཀྱི་འཇུག་ངོགས་བླ་ན་མེད་པ་ནི་རྒྱལ་བའི་བསྟན་པ་རིན་པོ་ཆེ་འདི་ཉིད་ཡིན་ལ། དེ་ཡང་རྒྱལ་བ་དང་དེས་བསྟན་
པའི་ཆོས་དང་དེ་སྒྲུབ་པའི་དགེ་འདུན་རྣམས་ལ་སྐྱབས་སུ་སོང་བའི་སྒོ་ནས་དེའི་བསྟན་པ་ལ་འཇུག་རིགས་པ་
ཡིན་ཏེ། སྤེལ་མར་བསྟོད་པ་ལས། དེ་རིང་གང་ལ་སྐྱབས་སུ་འཆི། ། གང་ལ་ཉེས་པ་ཐམས་ཅད་ཀུན། །
གཏན་ནས་ཡོང་ཡེ་མི་མངའ་ཞིང་། ། གང་ཞིག་ལ་ནི་ཡོན་ཏན་ཀུན། ། རྣམ་པ་ཀུན་ཏུ་གནས་གྱུར་པ། ། གལ་
ཏེ་སེམས་ཞིག་ཡོད་ན་ནི། ། དེ་ཉིད་ལ་ནི་སྐྱབས་འགྲོ་ཞིང་། ། དེ་བསྟོད་དེ་ནི་བཀུར་བ་དང་། ། དེའི་བསྟན་
ལ་གནས་པར་རིགས། ཞེས་གསུངས་པའི་ཕྱིར། །
འཇུག་བྱ་རྒྱལ་བའི་བསྟན་པ་དེ་ལ་གཉིས་ཡོད་དེ། ལུང་གི་བསྟན་པ་དང་རྟོགས་པའི་བསྟན་པ་གཉིས་
ཡོད་པའི་ཕྱིར། དེ་གཉིས་ལ་འཇུག་པའི་ཚུལ་ཡོད་དེ། ལུང་གི་བསྟན་པ་ལ་འཆད་ཉན་དང་འབྲེལ་བའི་ཐོས་

༄༅། ། མངོན་རྟོགས་རྒྱན་གྱི་ཊཱིཀྐ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ། །
བསམ་གྱི་སྒོ་ནས་འཇུག་པ་དང་། རྟོགས་པའི་བསྟན་པ་ལ་ཉམས་ལེན་དང་འབྲེལ་བའི་སྒྲུབ་པའི་སྒོ་ནས་འཇུག་
དགོས་པའི་ཕྱིར། བསྟན་པ་གཉིས་འཛིན་པ་ཡང་ཚུལ་དེ་གཉིས་ཀྱི་སྒོ་ནས་ཡིན་ཏེ། དེ་སྐད་དུའང་མཛོད་ལས།
སྟོན་པའི་དམ་ཆོས་རྣམ་གཉིས་ཏེ། ། ལུང་དང་རྟོགས་ པའི་བདག་ཉིད་དོ། ། དེ་འཛིན་བྱེད་པ་སྨྲ་བྱེད་
དང་། ། སྒྲུབ་པར་བྱེད་པ་ཁོ་ན་ཡིན། ། ཞེས་གསུངས་པའི་ཕྱིར། ལུང་གི་བསྟན་པ་ལ་ཐོས་བསམ་གྱིས་འཇུག་
ཚུལ་ཡོད་དེ། སྡེ་སྣོད་དགོངས་འགྲེལ་དང་བཅས་པ་ཅི་རིགས་དང་པོར་གཞན་ལ་ཐོས་ནས་གཞན་སྟོབས་ཀྱིས་
ངེས་པར་བྱེད་པའི་ཚུལ་གྱིས་འཇུག་པ་ཐོས་པའི་སྒོ་ནས་འཇུག་པ་ཡིན་ལ། དེ་ནས་དེའི་དོན་རང་སྟོབས་ཀྱིས་
ངེས་པར་བྱེད་པ་ནི་བསམ་པའི་སྒོ་ནས་འཇུག་ཚུལ་ཡིན་པའི་ཕྱིར། རྟོགས་པའི་བསྟན་པ་ལ་སྒྲུབ་པའི་སྒོ་ནས་
འཇུག་ཚུལ་ཡོད་དེ༔ བསླབ་གསུམ་ཡན་ལག་དང་བཅས་པ་ཅི་རིགས་རང་རྒྱུད་ལ་བསྟེན་ནས་གཞུང་དོན་ལ་
ཡང་ཡང་དཔྱོད་ཅིང་འདྲིས་པ་དང་དེ་ལ་ཡོད། རྩེ་གཅིག་ཏུ་གནས་པར་བྱེད་པ་དང༌། འགའ་ཞིག་ལ་འདོར་
ལེན་ཚུལ་བཞིན་བྱེད་པའི་སྒོ་ནས་འཇུག་པའི་ཕྱིར། གཉིས་པ་ནི། རྗེ་བཙུན་གྱི་མདོའི་དོན་བཤད་ཐབས་ཡན་
ལག་ལྔའི་སྒོ་ནས་བཤད་པ་ཡིན་ཏེ། དགོས་དོན། བསྡུས་དོན། ཚིག་དོན། མཚམས་སྦྱར། བརྒལ་ལན་དང་
ལྔའི་སྒོ་ནས་འཆད་པར་བྱེད་པའི་ཕྱིར། དེ་ཡང་ཡིན་ཏེ། རྣམ་པ་ཐམས་ཅད་མཁྱེན་ཉིད་ལམ། ། ཞེས་སོགས་
ཀྱིས་དགོས་དོན་དང་། ཤེས་རབ་ཕ་རོལ་ཕྱིན་པ་ནི། ། ཞེས་པ་ནས། རྣམ་པ་བཞིར་ནི་ཡང་དག་བརྗོད། །།
ཞེས་པའི་བར་དང༌། མཚན་ཉིད་དེ་ཡི་སྦྱོར་བ་དང་། ༈ ཅེས་ པ་ ནས། དོན་བསྡུས་གཞན་ཏེ་རྣམ་ པ་
གསུམ། ། ཞེས་པའི་བར་གྱིས་བསྡུས་དོན་དང་། སེམས་བསྐྱེད་པ་ནི་གཞན་དོན་ཕྱིར། ། ཞེས་པ་ནས། རྣམ་
པ་ཉི་ཤུ་བདུན་དུ་བཞེད། ། ཅེས་པའི་བར་གྱིས་ཚིག་དོན་དང༌། དེ་ནས་ཐམས་ཅད་ཤེས་པ་ཉིད། ། ཅེས་པ་
ནས། དེ་ནས་སེངྒེ་རྣམ་བསྒྱིངས་པའི། ། ཞེས་པས་མཚམས་སྦྱར་དང་། ཆོས་ཀྱི་དབྱིངས་ལ་དབྱེར་མེད་
ཕྱིར། ། ཞེས་སོགས་དང་། དེ་ལ་ཀླན་ཀ་སྤངས་པ་ཡིས། ། ཞེས་སོགས་དང་། དངོས་པོ་བརྗོད་དུ་མེད་པ་
ལ། ། ཞེས་སོགས་དང་། འགོག་པ་མེད་པའི་རང་བཞིན་ལ། ། ཞེས་སོགས་ཀྱིས་བརྒལ་ལན་གྱི་སྒོ་ནས་བཤད་
ཅིང་མཚམས་སྦྱར་ཕལ་ཆེར་ཤུགས་ལ་བསྟན་པའི་ཕྱིར། བཤད་ཐབས་དེ་ལྟར་བསྟན་པ་ལ་དགོས་པ་ཁྱད་པར་
ཅན་ཡོད་དེ། དགོས་དོན་གྱིས་དགོས་པ་དང་། བསྡུས་དོན་གྱིས་ལམ་གྱི་ལུས་དང་། ཚིག་དོན་གྱིས་མཐའ་
ཆོད་པ་དང་། མཚམས་སྦྱར་གྱིས་སྔ་ཕྱིའི་འབྲེལ་བ་དང་། བརྒལ་ལན་གྱིས་འགལ་མེད་དུ་ཤེས་པར་འགྱུར་བའི་
དགོས་པ་ཡོད་པའི་ཕྱིར་ཏེ། དེ་ལྟར་ཡང་རྣམ་བཤད་རིགས་པ་ལས། མདོ་དོན་སྨྲ་བ་རྣམས་ལ་ནི། ངས་ནི་
མན་ངག་སྦྱིན་པར་བྱ། དགོས་པ་བསྡུས་པའི་དོན་བཅས་དང་། ། ཚིག་དོན་བཅས་དང་མཚམས་སྦྱར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅས། ། བརྒལ་ལན་བཅས་ཏེ་བསྙད་པར་བྱ། ། ཞེས་དང་། ཐོག་མར་དགོས་པ་བརྗོད་པར་བྱ། ། དེ་སྒྲུབ་
དེ་ནི་བསྡུས་དོན་ལ། ། བསྡུས་པའི་དོན་ནི་ཚིག་དོན་ལས། ། གོ་རིམ་རིམ་པ་སྔ་ཕྱི་དག ། མི་འགལ་བ་ནི་
གཉིས་ལས་སོ། ། ཞེས་གསུངས་པའི་ཕྱིར། །
གཉིས་པ་སྐབས་སུ་བབས་པའི་གཞུང་དོན་སོ་སོར་བཤད་པ་ལ། ཀླད་ཀྱི་དོན། གཞུང་གི་དོན། མཇུག་
གི་དོན་བཤད་པ་དང་གསུམ། དང་པོ་ལ། མཚན་གྱི་དོན་དང་། འགྱུར་གྱི་ཕྱག་བཤད་པ་དང་གཉིས། དང་
པོ་ལ། མཚན་བསྒྱུར་བ་དང་། མཚན་བཤད་པ་གཉིས། དང་པོ། བསྟན་བཅོས་འདིའི་མཚན་ལ་ཅི་བྱ་ཞེ་ན།
དེ་ཡང་རྒྱ་གར་གྱི་སྐད་དུ་ཨ་བྷི་ས་མ་ཡ་ཞེས་སོགས་སུ་འབོད་པ་ཡིན་ཏེ། བོད་སྐད་དུ་དེ་ལ་ཨ་བྷི་ས་མ་ཡ་ནི་
མངོན་པར་རྟོགས་པ། ཨ་ལངྐ་ར་ནི་རྒྱན། ནཱ་མ་ནི་ཞེས་བྱ་བ། པྲཛྙཱ་ནི་ཤེས་རབ། པཱ་ར་མི་ཏ་ནི་ཕ་རོལ་ཏུ་
ཕྱིན་པ། ཨུ་པ་དེ་ཤ་ནི་མན་ངག། ཤཱསྟནི་བསྟན་བཅོས་ལ་འཇུག་པའི་ཕྱིར། གཉིས་པ་ལ། བསྟན་བཅོས་
འདི་ཆོས་ཅན། ཁྱོད་ཀྱི་མཚན་ལ་དེ་ལྟར་བརྗོད་པའི་རྒྱུ་མཚན་ཡོད་དེ། ཁྱོད་ལ་བརྟེན་ནས་ཡུམ་རྒྱས་འབྲིང་
བསྡུས་པ་གསུམ་གྱི་དོན་རྟོགས་པར་བྱེད་པས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག འཆོས་སྐྱོབ་ཀྱི་ཡོན་
ཏན་གཉིས་དང་ལྡན་པས་ན་བསྟན་བཅོས། དོན་མངོན་པར་རྟོགས་པ་བརྒྱུད་གསལ་བར་སྟོན་པས་ན་མངོན་
པར་རྟོགས་པའི་རྒྱན་ཅེས་བྱ་བ་ཡིན་པའི་ཕྱིར། འདིར་རྒྱུན་གྱི་དོན་གཙོ་བོར་གསལ་བྱེད་ཀྱི་རྒྱན་ལ་བྱེད་པ་ཡིན་
ཏེ། སྐྱེས་བུའི་ལུས་བཟང་པོ་རྒྱུན་གྱིས་སྤྲས་པ་གསལ་བྱེད་མེ་ལོང་ནང་དུ་ཤར་བ་དགའ་བ་བསྐྱེད་པ་ལྟར་ཡུམ་གྱི་
ལུས་བཟང་པོ་ལ་མཛེས་བྱེད་དོན་བདུན་ཅུས་སྤྲས་པ་གསལ་བྱེད་བསྟན་བཅོས་འདིར་སྣང་པས། མཁས་པ་
རྣམས་དགའ་བ་བསྐྱེད་པས་ན་དེ་ལྟར་དུ་བརྗོད་པའི་ཕྱིར། གཉིས་པ་འགྱུར་ཕྱག་ནི། སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། ཞེས་གསུངས། ངག་དོན་ནི། ཤེས་བྱ་ཆོས་ཅན། འགྱུར་
གྱི་ཕྱག་ཡོད་དེ། མ་རིག་པའི་གཉིད་སངས་ཤིང་ཤེས་བྱ་ལ་བློ་རྒྱས་པའི་སངས་རྒྱས་དང་ རྫོགས་པའི་བྱང་ཆུབ་
དོན་དུ་གཉེར་བའི་བྱང་ཆུབ་སེམས་དཔའ་ལ་ཕྱག་འཚལ་བ་ཡིན་པའི་ཕྱིར།
གཉིས་པ་གཞུང་དོན་བཤད་པ་ལ། བཤད་པ་ལ་འཇུག་པ་དང་། བཤད་པ་ཉིད་ཉེ་བར་དགོད་པ་དང་
གཉིས། དང་པོ་ལ། མཆོད་པར་བརྗོད་པ་དང༌། བཤད་པར་དམ་བཅས་པ་དང་གཉིས། དང་པོ་དེ་ཉིད་
འཆད་པར་བྱེད་པ་ལ། ཉན་ཐོས་ཞི་བ་འཚོལ་རྣམས། ཞེས་པ་ནས། ཡུམ་དེ་ལ་ཕྱག་འཚལ། ། ཞེས་པའི་
བར་གསུང་། འདིའི་དོན་ལ་ཡུམ་མཁྱེན་གསུམ་ལ་བསྟོད་པ་དང་དེ་ལ་ཕྱག་འཚལ་བ་དང་གཉིས། དང་པོ་ནི།
རིགས་ཅན་གསུམ་ལས་རྟེན་ཉན་ཐོས་རང་སངས་རྒྱུས་རང་དོན་དུ་སྡུག་ཀུན་སྤངས་པའི་ཞི་བ་མྱང་འདས་འཚོལ་
18

༄༅། ། མངོན་རྟོགས་རྒྱན་གྱི་ཊིཀ་བཤད་བསྒྲིགས་སུ་བྱས་པ་ལས་སྐབས་དང་བོའི་ཚིག་འགྲེལ། །
བ་བོ་རྣམས་ཆོས་ཅན། ཁྱོད་འབྲས་བུ་སྡུག་ཀུན་ཉེ་བར་ཞི་བའི་ཉེར་ཞིར་འཁྲིད་པའི་ཐབས་ཡོད་དེ། གང་ཟག་
གི་བདག་མེད་རྟོགས་པའི་ཀུན་ཤེས་ཏེ་གཞི་ཤེས་གང་ཡིན་པའི་ཐབས་དེ་ཉིད་ཀྱིས་འཁྲིད་པར་མཛད་པའི་ཕྱིར།
རྟེན་འགྲོ་བ་ལ་ཕན་པ་སྒྲུབ་པར་བྱེད་པའི་བྱུང་འཕགས་རྣམས་ཆོས་ཅན། ཁྱོད་ཀྱིས་འབྲས་བུ་འཇིག་རྟེན་
གདུལ་བྱ་རིགས་ཅན་གསུམ་གྱི་དོན་སྒྲུབ་པའི་ཐབས་ཡོད་དེ། ལམ་གསུམ་བདག་མེད་པར་རྟོགས་པའི་ལམ་ཤེས་
གང་ཡིན་པའི་ཐབས་དེ་ཉིད་ཀྱིས་འཁྲིད་པར་མཛད་པའི་ཕྱིར། རྟེན་ཐུབ་པ་སངས་རྒྱས་བཅོམ་ལྡན་འདས་
རྣམས་ཆོས་ཅན། ཁྱོད་ཀྱིས་འབྲས་བུ་བརྗོད་བྱ་རྣམ་པ་ཀུན་དང་ལྡན་པའི་སྡེ་སྣོད་རིན་པོ་ཆེ་སྣ་ཚོགས་པ་འདི་
གསུངས་པའི་ཡོད་དེ། ཆོས་རྣམས་ཀྱི་ངོ་བོ་རྒྱུ་འབྲས་ཀྱི་རྣམ་པ་ཐམས་ཅད་བདེན་མེད་དུ་རྟོགས་པའི་རྣམ་
མཁྱེན་གང་དང་ཡང་དག་ལྡན་པའི་ ཐབས་དེ་ལ་ བརྟེན་ནས་ བསྐོར་ བའི་ ཕྱིར། མཁྱེན་གསུམ་ཆོས་ ཅན།
འཕགས་བཞིའི་བཞེད་དོན་སྒྲུབ་ནུས་པའི་ཡོན་ཏན་དང་ལྡན་པ་ཡིན་ཏེ། རང་སྲས་ཉན་ཐོས་འཕགས་པ་དང་
བྱང་སེམས་འཕགས་པའི་ཚོགས་དང་བཅས་པ་སྟེ་རང་རྒྱལ་དང་སངས་རྒྱས་འཕགས་པ་རྣམས་ཀྱི་བཞེད་དོན་
སྒྲུབ་པའི་ཡོན་ཏན་རྣམས་དང་ལྡན་པའི་ཕྱིར། གཉིས་པ་ནི། རྗེ་བཙུན་ཆོས་ཅན། ཁྱོད་ཀྱིས་རྒྱན་རྩོམ་པའི་
ཐོག་མར་ཡུམ་མཁྱེན་གསུམ་ལ་ཕྱག་འཚལ་བ་ཡིན་ཏེ། རང་དོན་དང་གཞན་དོན་གྱི་དགོས་པ་གཉིས་ཀྱི་སྒོ་ནས་
གུས་པས་འདུད་པའི་ཕྱིར། གལ་ཏེ་ཚིག་རྐང་གསུམ་པའི་གང་ཞེས་པ་སྤྱི་སྒྲ་ཡིན་པས་བྱེ་བྲག་རྣམ་མཁྱེན་ལ་ཇི་
ལྟར་གོ་ཞེ་ན། དེ་རྣམ་མཁྱེན་ལ་གོ་བར་ཐལ། སྤྱི་སྒྲ་ཡིན་ཀྱང་མཁྱེན་གསུམ་ལ་བསྟོད་པའི་སྐབས་དང་། ཐུབ་
རྣམས་ཞེས་པའི་ཚིག་དང་འབྲེལ་བས་དེ་ལ་གོ་བའི་ཕྱིར། ཁ་ཅིག་ཚིག་རྐང་དང་པོར་གཉིས་ཀྱི་སྐབས་ནས་
དངོས་སུ་བསྟན་པའི་མི་མཐུན་ཕྱོགས་ཀྱི་གཞི་ཤེས་དང་། རྒྱུ་ལམ་ཤེས་མེད་གསུང་བ་ནི་མི་འཐད་དེ། ཉན་རང་
གཉིས་ཉེར་ཞིར་འཁྲིད་པའི་ཐབས་ལ་ནི་རང་རྒྱུད་ཀྱི་གཞི་ཤེས་དགོས་ཤིང་། བྱང་འཕགས་རྣམས་ཀྱིས་རང་
རྒྱུད་ཀྱི་ལམ་ཤེས་ལ་བརྟེན་ནས་རིགས་ཅན་གསུམ་གྱི་དོན་སྒྲུབ་པར་མཛད་པའི་ཕྱིར་ཏེ། དེ་རྣམས་ཀྱིས་རང་
རྒྱུད་ཀྱིས་ལམ་ལ་མ་བརྟེན་པར་འབྲེལ་མེད་གཞན་ཞིག་ལ་བརྟེན་ནས་དེ་ལྟར་མི་ནུས་པའི་ཕྱིར། དེས་ན་ཚིག་
རྐང་དང་བར་གཉིས་ཀྱིས་རིམ་པ་བཞིན་མི་མཐུན་ཕྱོགས་ཀྱི་གཞི་ཤེས་དང་། རྒྱུ་ལམ་ཤེས་དངོས་སུ་བསྟན་པར་
འདོད་དགོས་ཏེ། གཞན་དུ་དོན་མེད་ཀྱི་ཚིག་ཙམ་ཞིག་ཏུ་འགྱུར་བའི་ཕྱིར། འོ་ན། འདིར་བསྟན་བཅོས་ལུས་
ཀྱི་རིམ་པ་དང་མི་མཐུན་པར་དང་པོར་གཞི་ཤེས་དེ་ལ་བསྟོད་པ་ཅི་ཡིན་ཞེ་ན། དེ་ལྟར་བསྟོད་པ་ལ་དགོས་པ་
ཁྱད་པར་ཅན་ཡོད་དེ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་ལམ་ཉམས་ལེན་གྱི་རིམ་པ་དང་མཐུན་
པར་བསྟོད་པའི་ཕྱིར། དེའི་ཆེད་དུ་བྱ་བའི་གདུལ་བྱས་རྣམ་མཁྱེན་ཐོབ་པ་ལ། ལམ་ཤེས་རང་རྒྱུད་ལ་བསྐྱེད་པ་

༄༅ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྔོན་དུ་འགྲོ་དགོས་ཤིང་། དེའི་སྔོན་དུ་སྐྱེས་བུ་འབྲིང་དང་ཐུན་མོང་བའི་བསམ་པ་སྦྱོང་དགོས་པའི་རིམ་པ་དང་
མཐུན་པར་བསྟོད་པའི་ཕྱིར། དེ་ཡང་ཡིན་ཏེ། འཁོར་བ་སྤྱི་དང་བྱེ་བྲག་ལས་ཐར་འདོད་མེད་ན་ནི་ལམ་ཤེས་མི་
སྐྱེ་ལ། དེ་མ་སྐྱེས་ན། འབྲས་བུ་རྣམ་མཁྱེན་འཐོབ་པར་མི་འགྱུར་བའི་ཕྱིར། གཉིས་པ་བཤད་པ་ཉེ་བར་
དགོད་པ་ལ། དགོས་དོན་དང་། བསྡུས་དོན་དང་། ཚིག་དོན་བཤད་པ་དང་གསུམ། དང་པོ་དེ་ཉིད་སྟོན་པ་
ལ། རྣམ་པ་ཐམས་ཅད་མཁྱེན་ཉིད་ལམ། ། ཞེས་པ་ནས། བྱ་བ་བརྩམས་པའི་དགོས་པ་ཡིན། ། ཞེས་པའི་
བར་གསུང་། ངག་དོན་ནི། བསྟན་བཅོས་མངོན་པར་རྟོགས་པའི་རྒྱན་ཆོས་ཅན། ཁྱོད་བརྩམས་པ་ལ་ཡུམ་གྱི་
མདོ་དང་ཟློས་པའི་སྐྱོན་མེད་ཅིང་དགོས་པ་ཡོད་དེ། ཁྱོད་ལ་བརྟེན་ནས་ཡུམ་གྱི་མདོའི་དོན་བདེ་བླག་ཏུ་རྟོགས་
པ་ཞེས་བྱ་བ་དེ་ཁྱོད་བརྩམས་པའི་དགོས་པ་ཡིན་པའི་ཕྱིར། བསྟན་བཅོས་འདི་ཆོས་ཅན། དགོས་པ་ཁྱད་པར་
ཅན་དང་ལྡན་ཏེ། ཁྱོད་ལ་བརྟེན་ནས་རྣམ་མཁྱེན་མཚོན་བྱེད་ཀྱི་ཆོས་བཅུ་ཡི་བདག་ཉིད་ཅན་གྱི་མདོ་རྒྱས་
འབྲིང་བསྡུས་གསུམ་གྱི་དོན་ཐོས་བསམ་གྱི་དྲན་པ་ལ་བཞག་ནས་བློ་གྲོས་དང་ལྡན་པའི་བྱང་ཆུབ་སེམས་དཔའ་
རྣམས་ཀྱིས་མངོན་སུམ་དུ་མཐོང་བར་འགྱུར་བའི་ཕྱིར། འདི་ཆོས་ཅན། བརྗོད་བྱ་ཁྱད་པར་ཅན་དང་ལྡན་ཏེ།
རྣམ་པ་ ཐམས་ ཅད་མཁྱེན་པའི་ཡེ་ཤེས་ཉིད་ཀྱིས་མངོན་སུམ་དུ་གཟིགས་ཤིང་། དེར་བསྒྲོད་པའི་ལམ་རྣམ་
མཁྱེན་མཚོན་བྱེད་ཀྱི་ཆོས་བཅུ་བོ་གནས་སྐབས་དོན་མངོན་པར་རྟོགས་པ་བརྒྱད་དུ་ཕྱེ་བ་སྟོན་པས་ཡུམ་རྒྱས་
འབྲིང་བསྡུས་གསུམ་པོ་འདི་ལས་བཤད་པ་གང་ཡིན་པ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། ཁྱོད་ཀྱི་བརྗོད་བྱའི་
རིམ་པ་དེ་རྣམས་ཆོས་ཅན། གང་ཟག་གང་ཡང་རུང་བས་རྫོགས་པར་ཉམས་སུ་མྱོང་བ་མ་ཡིན་ཏེ། ཕྱི་རོལ་བ་
དང་ཉིན་རང་ལ་སོགས་པས་གཞན་གྱི་རང་ལམ་ནས་རྫོགས་པར་ཉམས་སུ་ལེན་མི་ནུས་པའི་ཕྱིར། །
གཉིས་པ་བསྡུས་དོན་བཤད་པ་ལ། ལུས་མདོར་བསྟན་པ་དང་། རྒྱས་པར་བཤད་པ་དང་གཉིས། དང་
པོ་ལ། འཆད་བྱ་འཆད་བྱེད་མདོར་བསྟན་པ་དང་། འཆད་བྱེད་ཀྱི་རྐང་གྲངས་བཤད་པ་དང་གཉིས། དང་པོ་
ལ། ཤེས་རབ་ཕ་རོལ་ཕྱིན་པ་ནི། ། དངོས་པོ་བརྒྱད་ཀྱིས་ཡང་དག་པར་བཤད། ། ཅེས་གསུང་། ངག་དོན་ནི།
བསྟན་བཅོས་འདི་ཆོས་ཅན། ཁྱོད་ཀྱིས་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་གསུམ་གྱི་དོན་
ནི་ཕྱིན་ཅི་མ་ལོག་པར་གཏན་ལ་ཕབ་པ་ཡིན་ཏེ། ཁྱོད་ཀྱིས་རྗོད་བྱེད་ལ་སྐབས་བརྒྱད་དང་བརྗོད་བྱ་ལ་དངོས་པོ་
བརྒྱད་དུ་ཕྱེ་བ་དེ་ཉིད་ཀྱིས་ཡང་དག་པར་བཤད་པའི་ཕྱིར། གཉིས་པ་འཆད་བྱེད་ཀྱི་རྐང་གྲངས་ངེས་བཟུང་
ནས་འཆད་པར་བྱེད་པ་ལ། རྣམ་ཀུན་མཁྱེན་ཉིད་ལམ་ཤེས་ཉིད། ། ཅེས་པ་ནས། ཆོས་ཀྱི་སྐུ་དང་དེ་རྣམས་
བརྒྱད། ། ཅེས་པའི་བར་གསུང་། འདི་ལ་ཚིག་དོན་དང༌། སོ་སོའི་མཚན་ཉིད་དབྱེ་བ་སོགས་བཤད་པ་དང་
20

༄༅། ། མངོན་རྟོགས་རྒྱུན་གྱི་ཊཱིཀྐ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ། །
གཉིས། དང་པོ་ལ། ངག་དོན་ནི། ཤེས་བྱ་ཆོས་ཅན། མཁྱེན་པ་གསུམ་ཡོད་དེ། ཤེས་བྱའི་རྣམ་པ་ཀུན་
མངོན་སུམ་དུ་རྟོགས་པའི་རྣམ་མཁྱེན་ཉིད་དང་། ཐེག་པ་གསུམ་གྱི་ལམ་ཤེས་པའི་ལམ་ཤེས་ཉིད་དང་། དེ་ནས་
མི་རྟག་ལ་སོགས་བཅུ་དྲུག་པོ་ཐམས་ཅད་ཤེས་པའི་གཞི་ཤེས་ཉིད་དང་གསུམ་ཡོད་པའི་ཕྱིར། དེ་ཆོས་ཅན།
སྦྱོར་བ་བཞི་ཡོད་དེ། མཁྱེན་གསུམ་གྱི་རྣམ་པ་ཀུན་མངོན་པར་རྫོགས་པར་རྟོགས་པའི་རྣམ་རྫོགས་སྦྱོར་བ་དང་།
དེའི་རྣམ་པ་སྒོམ་པ་ལ་གོམས་པ་དབང་དུ་གྱུར་པའི་རྩེ་མོར་ཕྱིན་པའི་རྩེ་སྦྱོར་དང་། དེའི་རྣམ་པ་སྒོམ་པ་ལ་
བརྟེན་པ་ཐོབ་པ་མཐར་གྱིས་སྦྱོར་བ་དང་། སྐད་ཅིག་མ་གཅིག་གིས་མངོན་པར་རྫོགས་པར་བྱང་ཆུབ་པར་
འགྱུར་བའི་སྐད་ཅིག་སྦྱོར་བ་དང་བཞི་ཡོད་པའི་ཕྱིར། དེ་ཆོས་ཅན། མཐར་ཐུག་གི་འབྲས་བུ་ཆོས་སྐུ་ཡོད་དེ།
སངས་རྒྱས་ཀྱི་ཆོས་ཀྱི་སྐུ་དང་བཅས་པ་དེ་ལྟར་ན་གྲངས་རྣམ་པ་བརྒྱད་ཡོད་པའི་ཕྱིར། གཉིས་པ་ལ། འདི་ལ་
རྣམ་མཁྱེན་གྱི་མཚན་ཉིད་ཡོད་དེ། ཆོས་བཅུ་མངོན་སུམ་དུ་རྟོགས་པའི་ཡེ་ཤེས་མཐར་ཐུག་དེ་སྐབས་འདིར་
བསྟན་པའི་རྣམ་མཁྱེན་གྱི་མཚན་ཉིད་ཡིན་པའི་ཕྱིར། དབྱེ་ན་གཉིས་ཡོད་དེ། ཇི་ལྟ་ཇི་སྙེད་མཁྱེན་པའི་རྣམ་
མཁྱེན་གཉིས་ཡོད་པའི་ཕྱིར། ས་མཚམས་ཡོད་དེ། སངས་རྒྱས་ཀྱི་ས་ཁོ་ན་ཡོད་པའི་ཕྱིར། ལམ་ཤེས་ཀྱི་མཚན་
ཉིད་ཡོད་དེ། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་དེ་ལམ་ཤེས་ཀྱི་
མཚན་ཉིད་ཡིན་པའི་ཕྱིར། དེ་ལ་དབྱེ་ན་གཉིས་ཡོད་དེ། རྒྱུ་དང་འབྲས་བུའི་ལམ་ཤེས་གཉིས་ཡོད་པའི་ཕྱིར།
ས་མཚམས་ཡོད་དེ། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད་པའི་ཕྱིར། གཞི་ཤེས་ཀྱི་
མཚན་ཉིད་ཡོད་དེ། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དང་། ཐེག་དམན་
འཕགས་པའི་མཁྱེན་པ་གང་རུང་གིས་བསྡུས་པའི་འཕགས་རྒྱུད་ཀྱི་མཁྱེན་པ་དེ་དེའི་མཚན་ཉིད་ཡིན་པའི་ཕྱིར།
དབྱེ་ན་གཉིས་ཡོད་དེ། མི་མཐུན་ཕྱོགས་ཀྱི་གཞི་ཤེས་དང་། གཉེན་པོའི་ཕྱོགས་ཀྱི་གཞི་ཤེས་གཉིས་ཡོད་པའི་
ཕྱིར། ས་མཚམས་ཡོད་དེ། ཉན་ཐོས་ཀྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད་པའི་ཕྱིར། རྣམ་
རྫོགས་སྦྱོར་བའི་མཚན་ཉིད་ཡོད་དེ། མཁྱེན་གསུམ་གང་རུང་གི་རྣམ་པ་ཞི་ལྷག་ཟུང་འབྲེལ་གྱི་སྦྱོར་བས་རྫོགས་
པར་བསྒོམ་པའི་རིགས་སུ་གནས་པའི་སེམས་དཔའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་དུ་མ་
ཡོད་དེ། བརྒྱ་བདུན་ཅུ་རྩ་གསུམ་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་ཚོགས་ལམ་ནས་རྒྱུན་
མཐའི་བར་དུ་ཡོད་པའི་ཕྱིར། རྩེ་སྦྱོར་གྱི་མཚན་ཉིད་ཡོད་དེ། ཐེག་ཆེན་སྦྱོར་ལམ་ཐོབ་པའི་གང་ཟག་གི་རྒྱུད་ཀྱི་
མཁྱེན་གསུམ་གང་རུང་གི་རྣམ་པ་ཉམས་སུ་ལེན་པའི་སེམས་དཔའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར།
དེ་ལ་དབྱེ་ན་བཞི་ཡོད་དེ། སྦྱོར་ལམ་རྩེ་སྦྱོར་ནས་བར་ཆད་མེད་པའི་རྩེ་སྦྱོར་གྱི་བར་བཞི་ཡོད་པའི་ཕྱིར། ས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚམས་ཡོད་མེད། ཐེག་ཆེན་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད་པའི་ཕྱིར། མཐར་གྱིས་སྦྱོར་བའི་
མཚན་ཉིད་ཡོད་དེ། མཁྱེན་གསུམ་གང་དུང་གི་རྣམ་པ་ལ་བརྟན་པ་ཐོབ་ཕྱིར་དུ་བསྒོམ་པའི་རིགས་སུ་གནས་
པའི་སེམས་དཔའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་བཅུ་གསུམ་སྟེ། ཕྱིན་དྲུག་རྗེས་སུ་དྲན་
པའི་མཐར་གྱིས་སྦྱོར་བ་དྲུག་དང་། དཀོན་མཆོག་གསུམ་རྗེས་སུ་དྲན་པའི་མཐར་གྱིས་སྦྱོར་བ་གསུམ་དང་། ལྷ་
དང་གཏོང་བ་དང་ཚུལ་ཁྲིམས་རྗེས་སུ་དྲན་པའི་དེ་གསུམ་དང་དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་
རྣམས་སུ་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་ཚོགས་ལམ་ནས་རྒྱུན་མཐའི་སྔ་ལོགས་ཀྱི་བར་ཡོད་
པའི་ཕྱིར། སྐད་ཅིག་སྦྱོར་བའི་མཚན་ཉིད་ཡོད་དེ། རྩོལ་བ་གཅིག་གི་ཕྱེད་པ་ལ་བརྟེན་ནས་མཁྱེན་གསུམ་གྱི་
རྣམ་པ་བརྒྱ་བདུན་ཅུ་རྩ་གསུམ་གོ་རིམ་མ་འཆོལ་བར་རྫོགས་པར་བསྒོམ་པའི་ནུས་པ་ཐོབ་པས་རབ་ཏུ་ཕྱེ་བའི་
སེམས་དཔའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་བཞི་ཡོད་དེ། རྣམ་པར་སྨིན་པའི་སྐད་ཅིག་
མའི་སྦྱོར་བ་དང༌། རྣམ་པར་སྨིན་པ་མ་ཡིན་པའི་དེ་དང༌། མཚན་ཉིད་མེད་པའི་དེ་དང་། གཉིས་སུ་མེད་པའི་
སྐད་ཅིག་སྦྱོར་བ་རྣམས་སུ་ཡོད་པའི་ཕྱིར། ས་མཚམས་ཡོད་དེ། རྒྱུན་མཐའི་སྦྱོར་དངོས་གང་རུང་ཁོ་ན་ན་ཡོད་
པའི་ཕྱིར། འབྲས་བུ་ཆོས་སྐུའི་མཚན་ཉིད་ཡོད་དེ། སྦྱོར་བཞི་བསྒོམས་སྟོབས་ཀྱིས་ཐོབ་པའི་ཐོབ་བྱ་མཐར་
ཐུག་དེ་དེའི་མཚན་ཉིད་ཡིན་པའི་ཕྱིར། དབྱེ་ན་བཞི་ཡོད་དེ། ངོ་བོ་ཉིད་སྐུ། ལོངས་སྐུ། སྤྲུལ་སྐུ། ཡེ་ཤེས་
ཆོས་སྐུ་རྣམས་སུ་ཡོད་པའི་ཕྱིར། ས་མཚམས་ཡོད་དེ། སངས་རྒྱས་ཀྱི་ས་ཁོ་ན་ན་ཡོད་པའི་ཕྱིར།
གཉིས་པ་ལུས་རྒྱས་པར་བཤད་པ་ལ། སེམས་བསྐྱེད་པ་དང་གདམས་ངག་དང་། ༑ ཞེས་པ་ནས། རྣམ་
པ་བཞིར་ནི་ཡང་དག་བརྗོད། ། ཅེས་པའི་བར་གསུང་། འདིའི་སྐབས་སུ། མཁྱེན་གསུམ་གྱི་ལུས་རྒྱས་པར་
བཤད་པ་དང་། སྦྱོར་བཞིའི་ལུས་རྒྱས་པར་བཤད་པ་དང་། ཆོས་སྐུའི་སངས་རྒྱས་པར་བཤད་པ་དང་གསུམ།
དང་པོ་ལ། རྣམ་མཁྱེན་དང་ལམ་ཤེས་དང་གཞི་ཤེས་ཀྱི་ལུས་རྒྱས་པར་བཤད་པ་དང་གསུམ། དང་པོ་ལ
མཚོན་བྱེད་ཀྱི་ཆོས་བཅུ་ངོས་བཟུང་བ་དང་། བསྟན་བཤད་སྦྱོར་བ་དང་གཉིས། དང་པོ་འཆད་པ་ལ། སེམས་
བསྐྱེད་པ་དང་ཞེས་པ་ནས། ངེས་པར་འབྱུང་བཅས་རྣམས། ། ཞེས་པའི་བར་གསུང་། འདི་ལའང་། ཚིག་
དོན་དང་། སོ་སོའི་མཚན་ཉིད་དབྱེ་བ་སོགས་བཤད་པ་དང་གཉིས། དང་པོ་ལ། ཤེས་བྱ་ཆོས་ཅན། རྣམ་
མཁྱེན་མཚོན་བྱེད་ཀྱི་ཆོས་བཅུ་ཡོད་དེ། དང་པོ་བསམ་པ་བྱང་ཆུབ་ཏུ་སེམས་བསྐྱེད་པ་དང་། གཉིས་པ་གཞན་
དོན་སྒྲུབ་པའི་ཐབས་སྟོན་པའི་གདམས་ངག་དང་། གསུམ་པ་སྒྲུབ་པའི་ངོ་བོ་ངེས་འབྱེད་ཡན་ལག་རྣམ་པ་བཞི་
དང༌། བཞི་བསྒྲུབ་པ་ཡི་ནི་རྟེན་དུ་གྱུར་པ་ཆོས་ཀྱི་དབྱིངས་ཀྱི་རང་བཞིན་དུ་གནས་པའི་ཐེག་ཆེན་སྒྲུབ་པའི་རྟེན་

༄༅། ། མ་ངོན་རྟོགས་རྒྱུན་གྱི་ཊཱིཀྐ་བཤད་བསྒྲིགས་སུ་བྱས་པ་ལས་སྐབས་དང་བོའི་ཚིག་འགྲེལ། །
རང་བཞིན་གནས་རིགས་དང་། ལྔ་བ་ཐེག་ཆེན་སྒྲུབ་པའི་དམིགས་པ་དག་དང་། དྲུག་པ་དེའི་ཆེད་དུ་གཉེར་བྱ་
ཆེན་པོ་གསུམ་དང་། བདུན་པ་ཕྱིན་དྲུག་ཉམས་སུ་ལེན་པའི་གོ་ཆའི་སྒྲུབ་པ་དང་། བརྒྱད་པ་སྦྱོར་བའི་སྒོ་ནས་
འཇུག་པའི་འཇུག་སྒྲུབ་དང་། དགུ་པ་ཚོགས་སྒྲུབ་དང་། བཅུ་བ་ངེས་པར་འབྱུང་བའི་སྒྲུབ་པ་དང་བཅས་པ་
རྣམས་སུ་ཡོད་པའི་ཕྱིར། གཉིས་པ་ལ། ཡེ་ཤེས་བྱ་ཆོས་ཅན། ཐེག་ཆེན་སེམས་བསྐྱེད་ཀྱི་མཚན་ཉིད་ཡོད་དེ།
གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་ཤིང་རང་གི་གྲོགས་རྫོགས་བྱང་དོན་གཉེར་གྱི་
འདུན་པ་དང་མཚུངས་ལྡན་དུ་གྱུར་པའི་ཐེག་ཆེན་ལམ་གྱི་འཇུག་སྒོའི་རིགས་སུ་གནས་པའི་ཐེག་ཆེན་གཙོ་བོའི་
ཡིད་ཀྱི་རྣམ་རིག་ཁྱད་པར་ཅན་དེ་དེའི་མཚན་ཉིད་ཡིན་པའི་ཕྱིར། དབྱེ་ན་ཉེར་གཉིས་ཡོད་དེ། ས་ལྟ་བུའི་
སེམས་བསྐྱེད་ནས་སྤྲིན་ལྟ་བུའི་སེམས་བསྐྱེད་ཀྱི་བར་ཉེར་གཉིས་ཡོད་པའི་ཕྱིར། ས་མཚམས་ཡོད་དེ། ཐེག་
ཆེན་ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད་པའི་ཕྱིར། འདིར་དངོས་སུ་བསྟན་པའི་གདམས་ངག་གི་
མཚན་ཉིད་ཡོད་དེ། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་ཐོབ་པའི་ཐངས་མ་ནོར་བར་འདོམས་པའི་
སངས་རྒྱས་ཀྱི་བཀར་གྱུར་པའི་ཐེག་ཆེན་གྱི་རྗོད་བྱེད་རྣམ་དག་དེ་དེའི་མཚན་ཉིད་ཡིན་པའི་ཕྱིར། དབྱེ་ན་
གཉིས་ཡོད་དེ། རྗེས་དྲན་གྱི་གདམས་ངག་དང་། འདོམས་པའི་གདམས་ངག་གཉིས་ཡོད་པའི་ཕྱིར། ས་
མཚམས་ཡོད་དེ། ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད་པའི་ཕྱིར། ཐེག་ཆེན་སྦྱོར་ལམ་གྱི་མཚན་
ཉིད་ཡོད་དེ། རང་གི་ཉེར་ལེན་དུ་གྱུར་པའི་ཐེག་ཆེན་ཐར་བ་ཆ་མཐུན་རྫོགས་རྗེས་སུ་བྱུང་བའི་ཐེག་ཆེན་གྱི་དོན་
མངོན་རྟོགས་དེ། དེའི་མཚན་ཉིད་ཡིན་པའི་ཕྱིར། དབྱེ་ན་བཞི་ཡོད་དེ། ཐེག་ཆེན་གྱི་སྦྱོར་ལམ་དྲོད་སོགས་
བཞི་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་སྦྱོར་ལམ་ཁོ་ན་ན་ཡོད་ང་འི་ཕྱིར། རིགས་ཀྱི་མཚན་
ཉིད་ཡོད་དེ། སངས་རྒྱས་སུ་འགྱུར་རུང་དེ་དེའི་མཚན་ཉིད་ཡིན་པའི་ཕྱིར། དབྱེ་ན་གཉིས་ཡོད་དེ། རང་
བཞིན་གནས་རིགས་དང་རྒྱས་འགྱུར་གྱི་རིགས་གཉིས་ཡོད་པའི་ཕྱིར། ཐེག་ཆེན་སྦྱོར་ལམ་ཐོབ་པའི་ཐེག་ཆེན་
སྒྲུབ་ངའི་ཆོས་ཉིད་གང་ཞིག ཐེག་ཆེན་སྒྲུབ་པའི་དངོས་ཀྱི་རྟེན་གཞི་བྱེད་པ་དེ། སྐབས་འདིར་དངོས་སུ་
བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད་དང་། སྤྱིར་ཆོས་དབྱིངས་གང་ཞིག
ངོ་བོ་ཉིད་སྐུར་འགྱུར་རུང་དེ། རང་བཞིན་གནས་རིགས་ཀྱི་མཚན་ཉིད་ཡིན་པའི་ཕྱིར། དབྱེ་ན་སྤྱིར་ལམ་དུ་
ཞུགས་མ་ཞུགས་ཀྱི་དབྱེ་བས་གཉིས་ཡོད་ཀྱང་འདིར་དངོས་སུ་བསྟན་པའི་དབང་དུ་བྱས་ན་དུ་མ་ཡོད་དེ། བཅུ་
གསུམ་ཡོད་པའི་ཕྱིར། ས་མཚམས་ཡོད་དེ། རིགས་ཙམ་དང་རང་བཞིན་གནས་རིགས་ནི་སེམས་ཅན་ཐམས་
ཅད་ལ་ཁྱབ་ཀྱང་། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ནི་ ཐེག་ཆེན་གྱི་ཚོགས་ལམ་ནས་རྒྱུན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཐའི་བར་དང་། འདིར་དངོས་བསྟན་ནི་ཐེག་ཆེན་གྱི་སྦྱོར་ལམ་དྲོད་ནུས་རྒྱུན་མཐའི་བར་ཡོད་པའི་ཕྱིར།
ཐེག་ཆེན་སྒྲུབ་པའི་དམིགས་པའི་མཚན་ཉིད་ཡོད་དེ། ཐེག་ཆེན་སྒྲུབ་པའི་སྒྲོ་འདོགས་གཅད་གཞི་དེ་དེའི་མཚན་
ཉིད་ཡིན་པའི་ཕྱིར། དབྱེ་ན་གསུམ་ཡོད་དེ། དགེ་མི་དགེ་ལུང་མ་བསྟམ་གསུམ་ཡོད་པའི་ཕྱིར། ས་མཚམས་ནི་
ཕྱོགས་རེ་བ་མ་ཡིན་ཏེ། ཤེས་བྱ་ཐམས་ཅད་ལ་ཁྱབ་པའི་ཕྱིར། ཐེག་ཆེན་སྒྲུབ་པའི་ཆེད་དུ་བྱ་བ་མཐར་ཐུག་གི་
མཚན་ཉིད་ཡོད་དེ། གང་གི་ཆེད་དུ་བྱང་སེམས་སྒྲུབ་པ་ལ་འཇུག་པའི་ཐོབ་བྱ་མཐར་ཐུག་དེ་དེའི་མཚན་ཉིད་
ཡིན་པའི་ཕྱིར། དབྱེ་ན་སྤྱིར་མང་ཡང་འདིར་དངོས་བསྟན་གྱི་དབང་དུ་བྱས་ན་གསུམ་སྟེ། སེམས་སྤོང་བ་
རྟོགས་པ་ཆེན་པོ་གསུམ་ཡོད་པའི་ཕྱིར། སྒྲུབ་པ་བཞིའི་དང་པོ་གོ་སྒྲུབ་ཀྱི་མཚན་ཉིད་ཡོད་དེ། ཕར་ཕྱིན་རེ་རེའི་
ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་རིགས་སུ་གནས་པའི་སེམས་དཔའི་ཡེ་ཤེས་དེ་དེའི་
མཚན་ཉིད་ཡིན་པའི་ཕྱིར། དེ་ལ་དབྱེ་ན་སོ་དྲུག་སྟེ། སྦྱིན་པའི་གོ་སྒྲུབ་ནས་ཤེས་རབ་ཀྱི་གོ་སྒྲུབ་ཀྱི་བར་སོ་དྲུག་
ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ཡོད་པའི་ཕྱིར། འཇུག་
སྒྲུབ་ཀྱི་མཚན་ཉིད་ཡོད་དེ། ཐེག་ཆེན་གྱི་སྦྱོར་ལམ་ཐོབ་པའི་སྟོང་ཉིད་རྟོགས་པའི་བསྒོམས་བྱུང་གི་ཤེས་རབ་
ཀྱིས་ཟིན་པའི་སྒོ་ནས་ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་སྦྱོར་བ་ལག་ལེན་གཙོ་བོར་བྱས་ནས་ཉམས་
སུ་ལེན་པའི་སེམས་དཔའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་དུ་མ་ཡོད་དེ། དགུ་ཡོད་པའི་ཕྱིར།
ས་མཚམས་ཡོད་དེ། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ཡོད་པའི་ཕྱིར། ཚོགས་སྒྲུབ་ཀྱི་མཚན་
ཉིད་ཡོད་དེ། རང་འབྲས་གནས་སྐབས་དང་མཐར་ཐུག་གི་བྱང་ཆེན་གང་རུང་དངོས་སུ་འབྱིན་པས་རབ་ཏུ་ཕྱེ་
བའི་སེམས་དཔའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། ས་མཚམས་ཡོད་དེ། ཐེག་ཆེན་གྱི་སྦྱོར་ལམ་ཆོས་
མཆོག་ཆེན་པོ་ནས་རྒྱུན་མཐའི་བར་ཡོད་པའི་ཕྱིར། ངེས་འབྱུང་སྒྲུབ་པའི་མཚན་ཉིད་ཡོད་དེ། རང་འབྲས་
རྣམ་མཁྱེན་གདོན་མི་ཟ་བར་འབྱིན་པར་བྱེད་པའི་དག་སའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་
དུ་མ་ཡོད་དེ༔ བརྒྱད་ཡོད་པ་འི་ཕྱིར། ས་མཚམས་ཡོད་དེ། དག་པ་ས་གསུམ་ཁོ་ན་ན་ཡོད་པའི་ཕྱིར། གཉིས་
པ་འཆད་པ་ལ། ཐུབ་པའི་རྣམ་ཀུན་མཁྱེན་པ་ཉིད། ། ཅེས་གསུང་། ངག་དོན་ནི། ཆོས་བཅུ་པོ་མངོན་སུམ་
དུ་རྟོགས་པ་མཐར་ཕྱིན་པའི་རྣམ་མཁྱེན་ཆོས་ཅན། རྣམ་པ་ཀུན་མངོན་སུམ་དུ་རྟོགས་པའི་མཁྱེན་པ་ཉིད་ཡིན་
ཏེ། ཐུབ་པའི་དབང་པོའི་མངོན་རྟོགས་མཐར་ཐུག་ཡིན་པའི་ཕྱིར། འདིས་ཆོས་བཅུས་རྣམ་མཁྱེན་མཚོན་ཚུལ་
བསྟན་པ་ཡིན་ཏེ། དེ་ཡང་རྒྱུས་འབྲས་བུ་མཚོན་ཚུལ་ཅུང་ཟད་བཤད་དུ་རུང་མོད། སློབ་དཔོན་གྱིས་ཡུལ་གྱིས་
ཡུལ་ཅན་མཚོན་པའི་དབང་དུ་མཛད་པ་ལྟར་ཡིན་པའི་ཕྱིར། ཇི་ལྟར་མཚོན་ན་བཤད་དུ་ཡོད་དེ། སེམས་
24

༄༅། ། མངོན་རྟོགས་རྒྱུན་གྱི་ཊིཀྐ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ། །
བསྐྱེད་སོགས་ཆོས་བཅུ་བོ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ནི་རྣམ་མཁྱེན་དུ་འཇོག ཅེས་པའི་
ཚུལ་གྱིས་མཚོན་པ་ཡིན་པའི་ཕྱིར།
གཉིས་པ་ལམ་ཤེས་ཀྱི་ལུས་རྒྱས་པར་བཤད་པ་ལ༔ མཚོན་བྱེད་ཀྱི་ཆོས་དང་། བསྟན་བཤད་སྦྱོར་བ་དང་
གཉིས། དང་པོ་དེ་ཉིད་འཆད་པ་ལ། མོག་མོག་པོར་བྱེད་ལ་སོགས་དང་། ། ཞེས་པ་ནས། བྱ་བ་འདི་ནི་སྒོམ་
པའི་ལམ། ། ཞེས་པའི་བར་གསུང་། འདིའི་སྐབས་སུ་ཚིག་དོན་དང་། སོ་སོའི་མཚན་ཉིད་དབྱེ་བ་སོགས་
བཤད་པ་དང་གཉིས། དང་པོ་ནི། ཤེས་བྱ་ཆོས་ཅན། ལམ་ཤེས་མཚོན་བྱེད་ཀྱི་ཆོས་བཅུ་གཅིག་ཡོད་དེ། དེ་
བཞིན་གཤེགས་པའི་འོད་ཀྱིས་འདོད་གཟུགས་ཀྱི་ལྷའི་འོད་མོག་མོག་པོར་བྱེད་པ་ལ་སོགས་པས་བསྟན་པའི་ལམ་
ཤེས་ཀྱི་ཡན་ལག་ལྔ་དང་། སློབ་མ་ཉན་ཐོས་ཀྱི་ལམ་ཤེས་པའི་ལམ་ཤེས་དང་། བསེ་རུ་རང་རྒྱལ་གྱི་ལམ་ཤེས་
པའི་ལམ་ཤེས་དང་། ཚེ་འདི་དང་གཞན་པའི་ཡོན་ཏན་གྱི་ཕན་ཡོན་ཆེ་བ་མཐོང་བའི་ལམ་དང་། ཐེག་ཆེན་
སྒོམ་ལམ་གྱི་བྱེད་པ་དང་། མོས་པ་སྒོམ་ལམ་དང་། ཕན་ཡོན་བསྟོད་དང་བཀུར་དང་བསྔགས་པའི་སྒོམ་ལམ་
དང་། དགེ་རྩ་རྫོགས་བྱང་དུ་བསྔོ་བའི་བསྔོ་བ་སྒོམ་ལམ་དང་། དེ་ལ་རྗེས་སུ་ཡི་རང་བ་ཡིད་ལ་བྱེད་པ་བླ་ན་
མེད་པའི་སྒོམ་ལམ་དང་། ཐེག་ཆེན་གྱི་སྒྲུབ་པ་སྒོམ་ལམ་དང་། ཤིན་ཏུ་རྣམ་དག་སྒོམ་ལམ་ཞེས་བྱ་བ་རྣམས་སུ་
ཡོད་པའི་ཕྱིར། གཉིས་པ་ལ། ཤེས་བྱ་ཆོས་ཅན། སྐབས་འདིར་དངོས་སུ་བསྟན་པའི་ལམ་ཤེས་ཀྱི་ཡན་ལག་གི་
མཚན་ཉིད་ཡོད་དེ། འ་མ་ཤེས་རྫོགས་བྱེད་ཀྱི་ཁྱད་པར་དུ་གྱུར་པའི་སེམས་དཔའི་ཡོན་ཏན་དེ་དེའི་མཚན་ཉིད་
ཡིན་པའི་ཕྱིར། དབྱེ་ན་ལྔ་ཡོད་དེ། དེར་གྱུར་པའི་གེགས་མངོན་པའི་ང་རྒྱལ་མངོན་གྱུར་པ་དང་བྲལ་བ་སོགས་
རྣམ་པ་ལྔ་ཡོད་པའི་ཕྱིར། ས་མཚམས་ཡོད་དེ། འདིར་དངོས་སུ་བསྟན་པ་ནི་ཐེག་ཆེན་གྱི་ཚོགས་ལམ་ནས་རྒྱུན་
མཐའི་བར་ཡོད་པའི་ཕྱིར། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཡོད་དེ། སེམས་བསྐྱེད་བསྔོ་བ་
ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་
དེ་དེའི་མཚན་ཉིད་ཡིན་པའི་ཕྱིར། དབྱེ་ན་གཉིས་ཡོད་དེ། དེར་གྱུར་པའི་རྒྱུ་ལམ་ཤེས་དང་འབྲས་བུ་ལམ་ཤེས་
གཉིས་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ཡོད་པའི་
ཕྱིར། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཡོད་དེ། རང་རྒྱལ་གྱི་རྟོགས་རིགས་སུ་གནས་པའི་
ཐེག་ཆེན་འཕགས་པའི་མཁྱེན་པ་དེ་དེའི་མཚན་ཉིད་ཡིན་པའི་ཕྱིར། དབྱེ་བ་དང་ས་མཚམས་ཡོད་དེ། སྔར་
ལྟར་ཡོད་པའི་ཕྱིར། ཐེག་ཆེན་གྱི་མཐོང་ལམ་གྱི་མཚན་ཉིད་ཡོད་དེ། ཐེག་ཆེན་གྱི་བདེན་པ་མངོན་རྟོགས་དེ་
དེའི་མཚན་ཉིད་ཡིན་པའི་ཕྱིར། དབྱེ་ན་གཉིས་ཏེ། དེར་གྱུར་པའི་མཉམ་རྗེས་གཉིས་ཡོད་པའི་ཕྱིར། མཉམ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞག་ལ་དབྱེ་ན་དུ་མ་ཡོད་དེ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཡོད་པའི་ཕྱིར། ས་
མཚམས་ཡོད་དེ། ས་དང་པོའི་དཀྱིལ་སྟོད་ན་ཡོད་པའི་ཕྱིར། ཐེག་ཆེན་སྒོམ་ལམ་གྱི་བྱེད་པའི་མཚན་ཉིད་ཡོད་
དེ། ཐེག་ཆེན་སྒོམ་ལམ་བསྒོམས་སྟོབས་ཀྱིས་ཐོབ་པའི་ཕན་ཡོན་དེ་དེའི་མཚན་ཉིད་ཡིན་པའི་ཕྱིར། དབྱེ་ན་ལྔ་
སྟེ། དེར་གྱུར་པའི་སྐྱེས་བུ་བྱེད་པའི་འབྲས་བུ་སོགས་ལྔ་ཡོད་པའི་ཕྱིར། ས་མཚམས་ཡོད་དེ། འདིར་དངོས་སུ་
བསྟན་པ་ནི་ཐེག་ཆེན་གྱི་སྒོམ་ལམ་ནས་སངས་རྒྱས་ཀྱི་སའི་བར་ཡོད་ཅིང་སྤྱིར་ལམ་མ་ཞུགས་ནས་ཡོད་པར་ཁས་
བླངས་ཀྱང་མི་འགལ་སྙམ་དུ་སེམས་པའི་ཕྱིར། མོས་པ་སྒོམ་ལམ་གྱི་མཚན་ཉིད་ཡོད་དེ། ཡུམ་རང་འབྲས་དོན་
གསུམ་པོ་གང་ཡང་རུང་བའི་འབྱུང་གནས་སུ་ཡིད་ཆེས་པའི་རིགས་སུ་གནས་པའི་སྒྲ་དོན་འདྲེས་རུང་དུ་འཛིན་
པའི་ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་
གསུམ་ཡོད་དེ། རང་དོན་མོས་པ་སྒོམ་ལམ་སོགས་གསུམ་ཡོད་པའི་ཕྱིར། མོས་པ་སྒོམ་ལམ་གྱི་ཕན་ཡོན་གྱི་
མཚན་ཉིད་ཡོད་དེ། མོས་པ་སྒོམ་ལམ་སྒོམ་པའི་བྱང་ཆུབ་སེམས་དཔའ་ལ་སངས་རྒྱས་དང་བྱང་ཆུབ་སེམས་
དཔའ་གང་ཡང་རུང་བས་ཐུགས་དགྱེས་པའི་ཆ་དང་དེ་གང་ཡང་རུང་བས་དངོས་གནས་ཀྱི་ཡོན་ཏན་བརྗོད་པའི་
ཆ་གང་རུང་དུ་དམིགས་པ་དེ་དེའི་མཚན་ཉིད་ཡིན་པའི་ཕྱིར། དབྱེ་ན་ཉེར་བདུན་ཡོད་དེ། དེར་གྱུར་པའི་
བསྟོད་བཀུར་བསྔགས་པ་གསུམ་པོ་རེ་རེ་ལའང་དགུ་དགུ་ཡོད་པའི་ཕྱིར། བསྔོ་བ་སྒོམ་ལམ་གྱི་མཚན་ཉིད་ཡོད་
དེ། རང་གཞན་གང་རུང་གི་དགེ་རྩ་ཡུལ་ཁྱད་པར་ཅན་དུ་སྒྱུར་བར་བྱེད་པའི་སྒྲ་དོན་འདྲིས་རུང་དུ་འཛིན་པའི་
ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་དུ་མ་
ཡོད་དེ། བཅུ་གཉིས་ཡོད་པའི་ཕྱིར། ས་མཚམས་ཡོད་དེ། ས་བཅུའི་རྗེས་ཐོབ་ཀྱི་གནས་སྐབས་ན་ཡོད་པའི་
ཕྱིར། འདིར་བསྟན་རྗེས་སུ་ཡི་རང་སྒོམ་ལམ་གྱི་མཚན་ཉིད་ཡོད་དེ། རང་གཞན་གང་རུང་གི་དགེ་རྩ་ལ་དགའ་
བ་སྒོམ་པའི་རང་གི་གྲོགས་ཡིད་བདེ་དང་མཚུངས་ལྡན་དུ་གྱུར་པའི་སྒྲ་དོན་འདྲེས་རུང་དུ་འཛིན་པའི་ཞེན་རིག་
དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་གཉིས་ཡོད་ཅིང་།
ས་མཚམས་སྔར་ལྟར་ཡིན་པའི་ཕྱིར། སྒྲུབ་པ་སྒོམ་ལམ་གྱི་མཚན་ཉིད་ཡོད་དེ། གཙོ་བོར་རྟོགས་པ་མཐར་ཐུག་
གི་ལག་རྗེས་འཇོག་བྱེད་ཀྱི་ཐེག་ཆེན་གྱི་ཟག་མེད་སྒོམ་ལམ་དེ་དེའི་མཚན་ཉིད་ཡིན་པའི་ཕྱིར། དེ་གཉིས་ལག་
རྗེས་འཇོག་ཚུལ་གྱི་སྒོ་ནས་སོ་སོར་བཤད་པ་ཡིན་གྱི་འགལ་བ་ནི་མ་ཡིན་ཏེ། ངོ་བོ་ས་མཚམས་སོགས་ས་བཅུའི་
མཉམ་གཞག་གི་གནས་སྐབས་ན་ཡོད་པར་མཚུངས་པའི་ཕྱིར། ཁ་ཅིག ས་དང་པོའི་གནས་སྐབས་སུ་སྒྲུབ་པ་
སྒོམ་ལམ་དང་རྣམ་དག་སྒོམ་ལམ་ཡོད་ཀྱང་མོས་པ་སྒོམ་ལམ་མེད་ཟེར་བ་མི་འཐད་དེ། རྣམ་བཤད་ལས། རང་
26

༄༅། ། མངོན་རྟོགས་རྒྱན་གྱི་ཊིཀྐ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ། །
དོན་མོས་པ་སྒོམ་ལམ་གཙོ་ཆེ་བའི་དབང་དུ་བྱས་ཏེ་མ་དག་ས་བདུན་དུ་བཞག་པར་བཤད་པའི་ཕྱིར། གཉིས་པ་
འཆད་པ་ནི། བྱང་ཆུབ་སེམས་དཔའ་མཁས་རྣམས་ཀྱི། ། ལམ་ཤེས་ཉིད་ནི་དེ་འདྲར་བཤད། ། ཅེས་བ།སུང་།
ངག་དོན་ནི། བྱང་ཆུབ་སེམས་དཔའ་མཁས་རྣམས་ཀྱི། ལམ་ཤེས་ཉིད་ནི་ཆོས་ཅན༑ ཁྱོད་ན་ཚོན་བྱེད་ཀྱི་ཆོས་
སྔར་ལྟར་ཡིན་ཏེ། མཚོན་བྱེད་དེ་འདྲ་བར་ཡུམ་གྱི་མདོ་ལས་བཤད་པའི་ཕྱིར། མཚོན་ཚུལ་ཡོད་དེ། རྒྱུ་ངོ་བོ་
བྱེད་ལས་ཅི་རིགས་ཀྱི་སྒོ་ནས་མཚོན་པའི་ཕྱིར། གསུམ་པ་གཞི་ཤེས་ཀྱི་ལུས་རྒྱས་པར་བཤད་པ་ལ། མཚོན་བྱེད་
ཀྱི་ཆོས་དང་། བསྟན་བཤད་སྦྱོར་བ་དང་གཉིས། དང་པོ་དེ་ཉིད་འཆད་པ་ལ། ཤེས་པས་སྲིད་ལ་མི་གནས་
ཤིང་། ། ཞེས་པ་ནས། དེ་འདྲ་ཀུན་ཤེས་ཉིད་དུ་འདོད། ། ཅེས་པའི་བར་གསུང་། འདི་ལའང་ཚིག་དོན་
དང་། སོ་སོའི་མཚན་ཉིད་དབྱེ་བ་སོགས་བཤད་པ་དང་གཉིས། དང་པོ་ལ། ཤེས་བྱ་ཆོས་ཅན། གཞི་ཤེས་
མཚོན་བྱེད་ཀྱི་ཆོས་དགུ་ཡོད་དེ། ཤེས་པས་སྲིད་ལ་མི་གནས་པའི་ལམ་ཤེས་དང་། སྙིང་རྗེ་ཞི་ལ་མི་གནས་པའི་
ལམ་ཤེས་དང་། ཐབས་ལ་མཁས་པ་མིན་པས་འབྲས་ཡུམ་ལ་རིང་བའི་གཞི་ཤེས་དང་། ཐབས་ལ་མཁས་པས་
རིང་བ་མ་ཡིན་པ་འབྲས་ཡུམ་ལ་ཉེ་བའི་གཞི་ཤེས་དང༌། མི་མཐུན་ཕྱོགས་ཀྱི་གཞི་ཤེས་དང་། གཉེན་པོའི་
ཕྱོགས་ཀྱི་གཞི་ཤེས་དང་། སེམས་དཔའི་གཞི་ཤེས་སྦྱོར་བ་དང་། དེའི་འཛིན་སྟངས་མཉམ་ཉིད་དང་། འདའ་
བྱ་འདའ་བྱེད་ཀྱི་མཐོང་ལམ་རྣམས་སུ་ཡོད་པའི་ཕྱིར། གཉིས་པ་ལ། ཤེས་བྱ་ཆོས་ཅན། ཤེས་པས་སྲིད་ལ་མི་
གནས་པའི་ལམ་ཤེས་ཀྱི་མཚན་ཉིད་ཡོད་དེ༔ གཞི་ཀུན་རྫོབ་ལ་ལྟོས་ཏེ། སྲིད་མཐའ་འགོག་བྱེད་ཀྱི་རྟོགས་
རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ་དེའི་མཚན་ཉིད་ཡིན་པའི་ཕྱིར། གཞི་ཀུན་རྫོབ་ལ་
ལྟོས་ཏེ་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། སྙིང་རྗེས་ཞི་ལ་
མི་གནས་པའི་ལམ་ཤེས་ཀྱི་མཚན་ཉིད། དབྱེ་ན་གཉིས་ཡོད་དེ། དེར་གྱུར་པའི་རྒྱུ་དང་འབྲས་བུའི་ལམ་ཤེས་
གཉིས་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད་པའི་
ཕྱིར། མཚན་འཛིན་གྱིས་བཅིངས་པའི་ཐེག་དམན་འཕགས་པའི་མཁྱེན་པ། འབྲས་ཡུམ་ལ་རིང་བའི་གཞི་ཤེས་
ཀྱི་མཚན་ཉིད། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སྒོ་ནས་ཐེག་དམན་གྱི་རྟོགས་རིགས་སུ་གནས་
པའི་ཐེག་ཆེན་འཕགས་པའི་མཁྱེན་པ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད། སྔ་མ་ལ་གཉིས་ཡོད་དེ།
ཉན་རང་འཕགས་པའི་མཁྱེན་པ་གཉིས་ཡོད་པའི་ཕྱིར། ཕྱི་མ་ལའང་གཉིས་ཡོད་ཏེ། དེར་གྱུར་པའི་རྒྱུ་དང་
འབྲས་བུའི་ལམ་ཤེས་གཉིས་ཡོད་པའི་ཕྱིར། ས་མཚམས་ཡོད་དེ། སྔ་མ་དང་འདིར་ཐེག་དམན་འཕགས་པའི་
མཁྱེན་པ་གཉིས་དོན་གཅིག་ལ། ཕྱི་མ་དང་ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་
༡7

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཁྱེན་པ་གཉིས་དོན་གཅིག་པར་འཇོག་ཏུ་རུང་བའི་ཕྱིར། མི་མཐུན་ཕྱོགས་ཀྱི་གཞི་ཤེས་དང་གཉེན་པོ་ཕྱོགས་
ཀྱི་གཞི་ཤེས་ཀྱི་མཚན་ཉིད་སོགས་ཀྱང་སྔར་དང་འདྲའོ། ། སེམས་དཔའི་གཞི་ཤེས་སྦྱོར་བའི་མཚན་ཉིད་ཡོད་དེ།
ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་དུ་
མ་ཡོད་དེ། རྣམ་པ་བཅུ་གཉིས་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་ཚོགས་ལམ་ནས་ས་བཅུ་
བའི་བར་ཡོད་པའི་ཕྱིར། སེམས་དཔའི་གཞི་ཤེས་སྦྱོར་བའི་ཡུལ་ཡུལ་ཅན་བདེན་སྟོང་མཉམ་པ་ཉིད་དུ་རྟོགས་
པའི་སེམས་དཔའི་ཡེ་ཤེས། སེམས་དཔའི་གཞི་ཤེས་སྦྱོར་བའི་འཛིན་སྟངས་མཉམ་ཉིད་ཀྱི་མཚན་ཉིད། དབྱེ་
ན་བཞི་སྟེ། ཟིན་བྱེད་ཀྱི་སྒོ་ནས་བཞི་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་ཚོགས་ལམ་ནས་རྒྱུན་
མཐའི་བར་ཡོད་པའི་ཕྱིར། མཐོང་ལམ་གྱི་མཚན་ཉིད་ཡོད་དེ། བདེན་པ་མངོན་རྟོགས་དེ་དེའི་མཚན་ཉིད་
ཡིན་པའི་ཕྱིར། འདིར་དབྱེ་ན་གཉིས་ཏེ། འདའ་བྱ་འདའ་བྱེད་ཀྱི་མཐོང་ལམ་གཉིས་ཡོད་པའི་ཕྱིར། གཉིས་
པ་འཆད་པ་ལ། དེ་འདྲ་ཀུན་ཤེས་ཉིད་དུ་འདོད། ། ཅེས་གསུངས། ངག་དོན་ནི། སྔར་བཤད་པའི་ཉན་རང་
བྱང་སེམས་འཕགས་པའི་མངོན་རྟོགས་དེ་ཆོས་ཅན། ཀུན་ཤེས་ཏེ་གཞི་ཤེས་མཚོན་བྱེད་ཀྱི་ཆོས་ཡིན་ཏེ། དེ་
འདྲ་ཉིད་དུ་བྱམས་མགོན་ཉིད་ཀྱིས་འདོད་པའི་ཕྱིར། མཚོན་ཚུལ་ཡོད་དེ། ངོ་བོ་དང་ཟིན་བྱེད་ཀྱི་སྒོ་ནས་
མཚོན་པའི་ཕྱིར།
གཉིས་པ་སྦྱོར་བཞིའི་ལུས་རྒྱས་པར་བཤད་པ་ལ། རྣམ་རྫོགས་སྦྱོར་བ། རྩེ་མོའི་སྦྱོར་བ། མཐར་གྱིས་
སྦྱོར་བ། སྐད་ཅིག་སྦྱོར་བའི་ལུས་རྒྱས་པར་བཤད་པ་དང་བཞི། དང་པོ་ལ། མཚོན་བྱེད་དང་། བསྟན་
བཤད་གཉིས། དང་པོ་འཆད་པ་ལ། རྣམ་པ་སྦྱོར་བ་བཅས་རྣམས་དང་། ། ཞེས་པ་ནས། ཐབས་མཁས་
བཅས་པ་ཡིན་ཞེས་པའི་བར་གསུངས། འདི་ལའང་ཚིག་དོན་དང་། སོ་སོའི་མཚན་ཉིད་དབྱེ་བ་སོགས་བཤད་
པ་དང་གཉིས། དང་པོ་ནི། ཤེས་བྱ་ཆོས་ཅན། རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་ཡོད་དེ།
སེམས་དཔའི་སྦྱོར་བའི་རྣམ་པ་དང་། སྦྱོར་བར་བཅས་པའི་རྟེན་གྱི་གང་ཟག་དང༌། སྦྱོར་བའི་ཡོན་ཏན་དང་།
དེའི་སྦྱོར་བའི་སྐྱོན་དང་། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད་དང་བཅས་པ་དང་། ཐར་བ་ཆ་མཐུན་
དང༌། ངེས་འབྱེད་ཆ་མཐུན་དང་། སློབ་པ་ཕྱིར་མི་ལྡོག་པའི་དགེ་འདུན་གྱི་ཚོགས་རྟགས་དང་བཅས་པ་དང་།
སྲིད་པ་དང་ཞི་བ་མཉམ་ཉིད་ཀྱི་སྦྱོར་བ་དང༌། ཞིང་དག་བླ་ན་མེད་པའི་སྦྱོར་བ་དང་། ཐབས་མཁས་སྦྱོར་བ་
དང་བཅས་པ་རྣམས་སུ་ཡོད་པའི་ཕྱིར། གཉིས་པ་ལ། ཤེས་བྱ་ཆོས་ཅན། འདིར་བསྟན་གཉེན་པོའི་མཚན་
ཉིད་ཡོད་དེ། རང་ཡུལ་གྱི་རྣམ་པ་ལེགས་པར་ཤར་བའི་སྒོ་ནས་རང་གི་དམིགས་པའི་ཆོས་ལ་ཕྱིན་ཅི་ལོག་ཏུ་སྒོ་
28

༄༅། ། མངོན་རྟོགས་རྒྱུན་གྱི་ཊཱིཀྐ་བཤད་བསྒྲིགས་སུ་བྱས་པ་ལས་སྐབས་དང་བོའི་ཚིག་འགྲེལ། །
འདོགས་པའི་སྒྲོ་འདོགས་ལ་དངོས་སུ་གནོད་བྱེད་ཀྱི་མཁྱེན་པ་དེ་དེའི་མཚན་ཉིད་ཡིན་པའི་ཕྱིར། དབྱེ་ན་
གསུམ་སྟེ། མཁྱེན་གསུམ་གྱི་སྒོ་ནས་གསུམ་ཡོད་པའི་ཕྱིར། རྣམ་པའི་དབང་དུ་བྱས་ན་གཉིས་ཡོད་དེ། དོན་
རྣམ་དང་ཤེས་རྣམ་གཉིས་ཡོད་པའི་ཕྱིར། ས་མཚམས་ཡོད་དེ༔ འདིར་བསྟན་གཉེན་པོའི་ཚོགས་ལམ་ནས་
སངས་རྒྱས་ཀྱི་བར་ཡོད་ལ། སྤྱིར་ལམ་མ་ཞུགས་ནའང་ཡོད་པའི་ཕྱིར། རྣམ་པ་ལ་ཁྱབ་ཆེ་ཆུང་ཡོད་དེ། དོན་
རྣམ་ནི་ཤེས་བྱ་ཐམས་ཅད་ལ་ཁྱབ་ཅིང་། ཤེས་རྣམ་ནི་ལམ་མ་ཞུགས་ནས་སངས་རྒྱས་ཀྱི་སའི་བར་ཡོད་པའི་ཕྱིར་
ཏེ། དོན་རྣམ་དང་བསྒོམ་བྱའི་རྣམ་པ་རྣམ་གྲངས་ཡིན་ལ། ཤེས་རྣམ་ནི་སྤྱིར་ཤེས་པ་ཐམས་ཅད་ལ་ཁྱབ་ཅིང་།
སྒོམ་བྱེད་ཀྱི་ཤེས་རྣམ་ནི་མི་མཐུན་ཕྱོགས་ཅི་རིགས་ཀྱི་གཉེན་པོར་གྱུར་པའི་ཤེས་པ་ཞིག་ལ་བྱེད་པའི་ཕྱིར།
འདིར་བསྟན་སེམས་དཔའི་སྦྱོར་བའི་མཚན་ཉིད་ཡོད་དེ། རང་ཡུལ་བདེན་མེད་དུ་རྟོགས་པའི་སེམས་དཔའི་ཡེ་
ཤེས་དེ་དེའི་མཚནཉིད་ཡིན་པའི་ཕྱིར། དེ་ལ་དབྱེ་ན་ཉི་ཤུ་ཡོད་དེ། དེར་གྱུར་པའི་ངོ་བོའི་སྦྱོར་བ་ལྔ་དང་
གནས་སྐབས་ཀྱི་སྦྱོར་བ་བཅོ་ལྔ་ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་ཚོགས་ལམ་ནས་རྒྱུན་མཐའི་
བར་ཡོད་པའི་ཕྱིར། སེམས་དཔའི་སྦྱོར་བ་བསྒོམས་སྟོབས་ཀྱིས་ཐོབ་པའི་ཕན་ཡོན། སེམས་དཔའི་སྦྱོར་བའི་
ཡོན་ཏན་གྱི་མཚན་ཉིད། དབྱེ་ན་བཅུ་བཞི་དང་། ས་མཚམས་ཡོད་དེ། ཐེག་ཆེན་གྱི་ཚོགས་ལམ་ནས་རྒྱུན་
མཐའི་བར་ཡོད་པའི་ཕྱིར། སེམས་དཔའི་སྦྱོར་བ་སྐྱེ་བ་དང་གནས་པ་གང་རུང་ལ་གེགས་བྱེད་དེ། སེམས་
དཔའི་སྦྱོར་བའི་སྐྱོན་གྱི་མཚན་ཉིད། དབྱེ་ན་ཞེ་དྲུག་ཡོད་ཅིང་། ས་མཚམས་ཡོད་དེ། ཐེག་ཆེན་གྱི་ཚོགས་
ལམ་ནས་ས་བཅུ་བའི་བར་ཡོད་པའི་ཕྱིར། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སེམས་དཔའི་ཡེ་
ཤེས། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད། དབྱེ་ན་བཞི་སྟེ། ཤེས་མཚན་ཁྱད་མཚན་བྱེད་མཚན་ངོ་བོ་
ཉིད་མཚན་དང་བཞི་ཡོད་པའི་ཕྱིར། ། སྐབས་འདིར། དངོས་སུ་བསྟན་པའི་ཐེག་ཆེན་ཚོགས་ལམ་གྱི་མཚན་
ཉིད་ཡོད་དེ། ཟག་མེད་ཡེ་ཤེས་སྡེ་ཚན་ཉེར་གཅིག་གི་རིགས་ལ་མྱོང་བ་ཐོན་པའི་ཐེག་ཆེན་གྱི་ཆོས་མངོན་རྟོགས་
དེ་དེའི་མཚན་ཉིད་ཡིན་པའི་ཕྱིར། དབྱེ་ན་གསུམ་སྟེ། ཆུང་འབྲིང་ཆེན་པོ་གསུམ་ཡོད་པའི་ཕྱིར། སྐབས་
འདིར་དངོས་སུ་བསྟན་པའི་ཐེག་ཆེན་སྦྱོར་ལམ་གྱི་མཚན་ཉིད་ཡོད་དེ། གཙོ་བོར་ཐབས་ཀྱི་ཚེ་ཁྱད་པར་དུ་བྱས་
པའི་ཐེག་ཆེན་གྱི་དོན་མངོན་རྟོགས་དེ་དེའི་མཚན་ཉིད་ཡིན་པའི་ཕྱིར། དབྱེ་ན་བཞི་སྟེ། དེར་གྱུར་པའི་དྲོད་
སོགས་བཞི་ཡིད་པའི་ཕྱིར། སྔ་ཕྱིའི་ས་མཚམས་ཀྱི་ཁྱད་པར་ཡོད་དེ། འདིར་དངོས་སུ་བསྟན་པའི་དབང་དུ་
བྱས་ན་རིམ་པ་བཞིན་དུ་དམན་ལམ་སྔོན་དུ་མ་སོང་བའི་ཐེག་ཆེན་ཚོགས་སྦྱོར་ཉིད་ན་ཡོད་པའི་ཕྱིར། འདིར་
བསྟན་ཕྱིར་མི་ལྡོག་པའི་དོན་ཡང་ཡོད་དེ། ལམ་གཞན་གྱི་བར་མ་ཆོད་པར་བླ་མེད་རྫོགས་པའི་བྱང་ཆུབ་ཏུ་

༄༅། ་ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱུར་བར་རེ་བ་དེ་དེའི་མཚན་ཉིད་ཡིན་པའི་ཕྱིར དབྱེ་ན་གསུམ་སྟེ། དེར་གྱུར་པའི་སྦྱོར་འ་མ་པ་སོགས་ཡོད་
པའི་ཕྱིར། གཟུགས་སོགས་ལ་བདེན་ཞེན་མངོན་འགྱུར་བ་ལྡོག་པ་སོགས་རྟགས་ཉི་ཤུ་བོ་གང་རུང་ཐོབ་པའི་
ངོས་འབྱེད་ཆ་མཐུན་ལ་གནས་པའི་སེམས་དཔའ། སྦྱོར་ལམ་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་
ལམ་ང་འི་མཚན་ཉིད། དེ་ལ་དབྱེ་ན་དུ་མ་ཡོད་དེ། དེར་གྱུར་པའི་བཞི་དང་རྟགས་ཀྱི་དབང་དུ་བྱས་ན་ཉི་ཤུ་
ཡོད་པའི་ཕྱིར། ས་མཚམས་ཡོད་དེ། ཐེག་ཆེན་གྱི་སྦྱོར་ལམ་དྲོད་ཡན་ཆད་ན་ཡོད་པའི་ཕྱིར། མཐོང་ལ་མ་པ་
དང་སྒོམ་ལམ་པ་ཕྱིར་མི་ལྡོག་པའི་རྟགས་དང་དབྱེ་བའང་ཤེས་པར་བྱའོ། ། སྲིད་ཞི་མཉམ་ཉིད་ཀྱི་སྦྱོར་བའི་
མཚན་ཉིད་ཡོད་དེ། མཉམ་གཞག་གི་གནས་སྐབས་ སུ་སྲིད་ཞི་བདེན་སྟོང་མཉམ་པ་ཉིད་དུ་མངོན་སུམ་དུ་
རྟོགས་པ་ལ་བརྟེན་ནས་རྗེས་ཀྱི་གནས་སྐབས་སུ་བདེན་འཛིན་མངོན་འགྱུར་བ་སྐྱེ་བའི་གོ་སྐབས་བཅོམ་པའི་དག་
སའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། ཞིང་དག་སྦྱོར་བའི་མཚན་ཉིད་ཡོད་དེ། རྟེན་གྱི་གང་ཟག་གང་
དུ་འཚང་རྒྱ་འགྱུར་གྱི་ཞིང་ཁྱད་པར་ཅན་འགྲུབ་པའི་དགེ་རྩ་ནུས་པ་མཐུ་ཅན་དུ་གྱུར་པའི་དག་སའི་ཡེ་ཤེས་དེ་
དེའི་མཚན་ཉིད་ཡིན་པའི་ཕྱིར། ཐབས་མཁས་སྦྱོར་བའི་མཚན་ཉིད་ཡོད་དེ། འབད་རྩོལ་རགས་པ་ཞི་བའི་སྒོ་
ནས་འཕྲིན་ལས་ལྷུན་གྱིས་འགྲུབ་པའི་དག་སའི་ཡེ་ཤེས་དེ་དེའི་མཚན་ཉིད་ཡིན་པའི་ཕྱིར། དེ་གསུམ་པོ་མི་
འགལ་ཏེ་ཡིན་ཁྱབ་མཉམ་ཡིན་པའི་ཕྱིར། དབྱེ་ན་རེ་རེ་ལའང་གཉིས་གཉིས་ཡོད་དེ། མཉམ་རྗེས་གཉིས་
གཉིས་ཡོད་པའི་ཕྱིར། གསུམ་ཀའང་དག་ས་ཁོ་ན་ན་ཡོད། ༈
གཉིས་པ་འཆད་པ་ལ། རྣམ་ཀུན་མངོན་རྫོགས་རྟོགས་པ་སྟེ། ། ཞེས་གསུངས། ངག་དོན་ནི། སྔར་
བཤད་པའི་བཅུ་བ་ཅིག་པོ་འདི་ཆོས་ཅན། རྣམ་ཀུན་མངོན་རྫོགས་རྟོགས་པའི་སྦྱོར་བ་མཚོན་བྱེད་ཡིན་ཏེ། ངོ་
བོ་བྱེད་ལས་ཁྱད་ཆོས་ཅི་རིགས་ཀྱི་སྒོ་ནས་མཚོན་པར་བྱེད་པ་འི་ཕྱིར། གཉིས་པ་རྩེ་སྦྱོར་གྱི་ལུས་རྒྱས་པར་བཤད་
པ་ལ། མཚོན་བྱེད་དང་། བསྟན་བཤད་གཉིས། དང་པོ་འཆད་ ང་ ལ། དེ་ཡི་རྟགས་དང་ རྣམ་འཕེལ་
དང་། ། ཞེས་པ་ནས། ལོག་པར་སྒྲུབ་དང་བཅས་པ་ནི། ། ཞེས་པའི་བར་གསུངས། འདི་ལ་ཚིག་དོན་དང་།
མཚན་ཉིད་དབྱེ་བ་སོགས་བཤད་པ་གཉིས། དང་པོ་ནི། ཤེས་བྱ་ཆོས་ཅན། རྩེ་སྦྱོར་མཚོན་བྱེད་ཀྱི་ཆོས་བརྒྱད་
ཡོད་དེ། སྦྱོར་ལམ་དྲོད་ཐོབ་པ་དེའི་རྟགས་བཅུ་གཉིས་པོ་གང་རུང་དང་ལྡན་པའི་ངེས་ཆ་དང་པོ་དང་། བསོད་
ནམས་རྣམ་པར་འཕེལ་བ་སོགས་བཅུ་དྲུག་པོ་གང་རུང་ཐོབ་པའི་ངེས་ཆ་གཉིས་པ་དང༌། གཞན་དོན་ལ་བརྟན་
པ་ཐོབ་པའི་ངེས་ཆ་གསུམ་པ་དང༌། ཏིང་ངེ་འཛིན་ལ་སེམས་ཀུན་དུ་གནས་པའི་ཐེག་ཆེན་གྱི་ངེས་ཆ་བཞི་བ་
དང་། མཐོང་ལམ་རྩེ་སྦྱོར་དང་སྒོམ་ལམ་རྩེ་སྦྱོར་ཞེས་བྱ་བ་གཉིས་པོ་སོ་སོ་ལ་གཟུང་འཛིན་གྱི་རྣམ་པར་རྟོག་པ་
3)

༄༅། ། མངོན་རྟོགས་རྒྱུན་གྱི་ཀ་བཤད་བསྒྲིགས་སུ་བྱས་པ་ལས་སྐབས་དང་བོའི་ཚིག་འགྲེལ། །
བཞིའི་གཉེན་པོ་བཞི་བཞི་དང་། བར་ཆད་མེད་པའི་ཏིང་ངེ་འཛིན་དང་། གསལ་བྱ་ལོག་པར་སྒྲུབ་པ་དང་
བཅས་པ་རྣམས་སུ་ཡོད་པའི་ཕྱིར། གཉིས་པ་ལ། ཤེས་བྱ་ཆོས་ཅན། དྲོད་རྩེ་སྦྱོར་སོགས་ཀྱི་མཚན་ཉིད་ཡོད་
དེ། རྨི་ལམ་གྱི་གནས་སྐབས་སུ་ཆོས་ཐམས་ཅད་བདེན་མེད་དུ་རྟོགས་ནས་རྨི་ལམ་ལྟ་བུར་ལྟ་བ་ལ་སོགས་པའི་
རྟགས་བཅུ་གཉིས་པོ་གང་རུང་ཐོབ་པའི་ཐེག་ཆེན་གྱི་ངེས་ཆ་དང་པོ་དྲོད་རྩེ་སྦྱོར་གྱི་མཚན་ཉིད། བསོད་ནམས་
རྣམ་པར་འཕེལ་བ་ལ་སོགས་པའི་རྟགས་བཅུ་དྲུག་པོ་གང་རུང་ཐོབ་པའི་ཐེག་ཆེན་གྱི་ངེས་ཆ་གཉིས་པ། རྩེ་མོའི་
རྩེ་སྦྱོར་གྱི་མཚན་ཉིད། ཐབས་ཤེས་ཀྱི་རྟོགས་པ་བརྟན་པོ་གཉིས་ཐོབ་པའི་ཐེག་ཆེན་ གྱི་ངེས་ཆ་གསུམ་པ།
འདིར་བསྟན་བཟོད་པའི་རྩེ་སྦྱོར་གྱི་མཚན་ཉིད། བསོད་ནམས་མང་བོས་མཚོན་ཏེ་བསྟན་པའི་ཐེག་ཆེན་གྱི་ངེས་
ཆ་བཞི་བ། འདིར་བསྟན་ཆོས་མཆོག་རྩེ་སྦྱོར་གྱི་མཚན་ཉིད། མཐོང་སྤང་རྟོག་པའི་གཉེན་པོ་བྱེད་པའི་ཐེག་
ཆེན་གྱི་བདེན་པ་མངོན་རྟོགས། མཐོང་ལམ་རྩེ་སྦྱོར་གྱི་མཚན་ཉིད། སྒོམ་སྤང་རྟོག་པའི་གཉེན་པོ་བྱེད་པའི་
ཐེག་ཆེན་གྱི་རྗེས་ལ་མངོན་རྟོགས། སྒོམ་ལམ་རྩེ་སྦྱོར་གྱི་མཚན་ཉིད་ཡིན་པའི་ཕྱིར། དེ་ལ་དབྱེ་ན་རེ་རེ་ལའང་
བཞི་བཞི་ཡོད་དེ། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་ཀུན་བཏགས་དང་ལྷན་སྐྱེས་བཞི་བཞིའི་གཉེན་
པོ་བཞི་ཡོད་པའི་ཕྱིར། ས་མཚམས་ཡོད་དེ། དང་པོ་ཐེག་ཆེན་གྱི་མཐོང་ལམ་དང༌། ཕྱི་མ་ས་བཅུ་བའི་གནས་
སྐབས་སུ་ཡོད་པའི་ཕྱིར། བར་ཆད་མེད་པའི་རྩེ་སྦྱོར་གྱི་མཚན་ཉིད་ཡོད་དེ། བསོད་ནམས་མང་བོས་མཚོན་ཏེ་
བསྟན་ང་འི་སྒོ་ནས་གནས་ངན་ལེན་གྱི་དྲི་མ་ཕྲ་མོ་དངོས་སུ་འཇོམས་བྱེད་ཀྱི་ཐེག་ཆེན་གྱི་བར་ཆད་མེད་ལམ་དེ་
དེའི་མཚན་ཉིད་ཡིན་པའི་ཕྱིར། འདི་དང་རྒྱུན་མཐའི་བར་ཆད་མེད་ལམ་གཉིས་དོན་གཅིག་ ཅིང་། ས་
མཚམས་ནི་རྒྱུན་མཐའ་ཁོ་ན་ན་ཡོད། བདེན་གཉིས་གཞི་གཅིག་གི་སྟེང་དུ་འདུར་མི་རུང་བར་འཛིན་པའི་ལོག་
རྟོག་ཆོས་ཅན། སྐབས་འདིར་བསྟན་པའི་བསལ་བྱ་ལོག་རྟོག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་
པའི་ཕྱིར། དབྱེ་ན་དུ་མ་ཡོད་དེ། བཅུ་དྲུག་ཡོད་པའི་ཕྱིར། གཉིས་པ་འཆད་པ་ལ། རྩེ་མོའི་མངོན་རྟོགས།
ཞེས་གསུངས། ངག་དོན་ནི། སྤྱིར་བཤད་པའི་བརྒྱད་པོ་དེ་རྣམས་ཆོས་ཅན། རྩེ་མོའི་མངོན་རྟོགས་མཚོན་
བྱེད་ཀྱི་ཆོས་ཡིན་ཏེ། དེའི་ངོ་བོ་ཡོན་ཏན་སྤང་བྱ་ཅི་རིགས་ཀྱི་སྒོ་ནས་མཚོན་པར་བྱེད་པའི་ཕྱིར། གསུམ་པ་
མཐར་གྱིས་སྦྱོར་བའི་ལུས་རྒྱས་པར་བཤད་པ་ལ། མཚོན་བྱེད་དང་། བསྟན་བཤད་གཉིས། དང་པོ་ནི།
རྣམ་གསུམ་རྣམ་བཅུ་ཞེས་གསུང་། ངག་དོན་ནི། ཤེས་བྱ་ཆོས་ཅན། མཐར་གྱིས་སྦྱོར་བ་མཚོན་བྱེད་ཀྱི་ཆོས་
བཅུ་གསུམ་ཡོད་དེ། ཕར་ཕྱིན་དྲུག་གི་མཐར་གྱིས་སྦྱོར་བ་དྲུག་དང་། སངས་རྒྱས་ཆོས་དགེ་འདུན་ལྷ་གཏོང་བ་
ཚུལ་ཁྲིམས་ཏེ་རྗེས་དྲན་དྲུག་གི་མཐར་གྱིས་སྦྱོར་བ་དྲུག་དང་། དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅིག་སྟེ། དེ་ལྟར་རྣམ་པ་གསུམ་དང་བཅས་པའི་བཅུ་གསུམ་ཡོད་པའི་ཕྱིར། གཉིས་པ་འཆད་པར། མཐོར་
གྱིས་པ་ཞེས་གསུངས། ངག་དོན་ནི། སྔར་བཤད་པ་དེ་དག་ཆོས་ཅན། མཐར་གྱིས་པའི་སྦྱོར་བ་མཚོན་བྱེད་ཀྱི་
ཆོས་ཡིན་ཏེ། དེ་ངོ་བོ་དང་ཁྱད་པར་གྱི་སྒོ་ནས་མཚོན་པར་བྱེད་པའི་ཕྱིར། བཞི་བ། སྐད་ཅིག་སྦྱོར་བའི་ལས་
སུ་རྒྱས་པར་བཤད་པ་ལ། མཚོན་བྱེད་དང་བསྟན་བཤད་གཉིས། དང་པོ་འཆད་པ་ལ། མཚན་ཉིད་ཀྱིས་ནི་
རྣམ་པ་བཞི། ། ཞེས་གསུངས། ངག་དོན་ནི། ཤེས་བྱ་ཆོས་ཅན། སྐད་ཅིག་སྦྱོར་བ་མཚོན་བྱེད་ཀྱི་ཆོས་བཞི་
ཡོད་དེ། ངོ་བོ་གཅིག་ལ་ལྡོག་པ་ཐ་དད་པའི་མཚན་ཉིད་ཀྱིས་དབྱེ་བ་རྣམ་པ་བཞི་ཡོད་པའི་ཕྱིར། དེ་ཡང་ཡོད་
དེ། རྣམ་པར་སྨིན་པ་དང་། རྣམ་པར་མ་སྨིན་པ་དང་། མཚན་ཉིད་མེད་པ་དང་། གཉིས་སུ་མེད་པའི་སྐད་
ཅིག་མའི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་འཆད་པ་ལ། ཆོས་བཞི་བོ་དེ་ཆོས་ཅན། སྐད་ཅིག་
གཅིག་གི་མངོན་པར་རྫོགས་པར་བྱང་ཆུབ་པར་འགྱུར་བའི་སྦྱོར་བ་མཚོན་བྱེད་ཀྱི་ཆོས་ཡིན་ཏེ། དེ་ངོ་བོ་དང་
ནུས་པའི་ཡོན་ཏན་གྱི་སྒོ་ནས་མཚོན་པར་བྱེད་པའི་ཕྱིར།
གསུམ་པ་འབྲས་བུ་ཆོས་སྐུའི་ལུས་རྒྱས་པར་བཤད་པ་ལ། མཚོན་བྱེད་དང་བསྟན་བཤད་གཉིས། དང་
པོ་འཆད་པ་ལ། ངོ་བོ་ཉིད་ལོངས་རྫོགས་བཅས་དང་། ། ཞེས་པ་ནས། རྣམ་པ་བཞིར་ནི་ཡང་དག་བརྗོད། །
ཅེས་པའི་བར་གསུངས། འདི་ལ་ཚིག་དོན་དང་། སོ་སོའི་མཚན་ཉིད་དབྱེ་བ་སོགས་བཤད་པ་གཉིས། དང་པོ་
ལ། ཤེས་བྱ་ཆོས་ཅན། འབྲས་བུ་ཆོས་སྐུ་མཚོན་བྱེད་ཀྱི་ཆོས་བཞི་ཡོད་དེ། ངོ་བོ་ཉིད་སྐུ་དང༌། ལོངས་སྤྱོད་
རྫོགས་པའི་སྐུ་དང་བཅས་པ་དང་། དེ་བཞིན་དུ་དེ་གཉིས་ལས་གཞན་པ་སྤྲུལ་བའི་སྐུ་དང༌། ཡེ་ཤེས་ཆོས་སྐུ་
མཛད་པ་འཕྲིན་ལས་དང་བཅས་པ་རྣམ་པ་བཞིར་ནི་ཡང་དག་བརྗོད་པའི་ཕྱིར། གཉིས་པ་ལ། ཤེས་བྱ་ཆོས་
ཅན། ངོ་བོ་ཉིད་སྐུའི་མཚན་ཉིད་ཡོད་དེ། དག་པ་གཉིས་ལྡན་གྱི་ཆོས་ཉིད་ཀྱི་སྐུ་དེ་དེའི་མཚན་ཉིད་ཡིན་པའི་
ཕྱིར། དབྱེ་ན་གཉིས་ཡོད་དེ། གློ་བུར་རྣམ་དག་གི་ཆར་གྱུར་པའི་ངོ་བོའི་ཉིད་སྐུ་དང་། རང་བཞིན་རྣམ་དག་
གི་ཆར་གྱུར་པའི་ངོ་བོ་ཉིད་སྐུ་དང་གཉིས་ཡོད་པའི་ཕྱིར། ལོངས་སྐུའི་མཚན་ཉིད་ཡོད་དེ། ངེས་པ་ལྔ་དང་ལྡན་
པས་རབ་ཏུ་ཕྱེ་བའི་གཟུགས་སྐུ་མཐར་ཐུག་དེ་དེའི་མཚན་ཉིད་ཡིན་པའི་ཕྱིར། ལོངས་སྐུ་ཆོས་ཅན། ངེས་པ་ལྔ་
དང་ལྡན་པ་ཡིན་ཏེ། སྐུ་ངེས་པ་མཚན་དཔེ་གསལ་རྫོགས་དང་། འཁོར་ངེས་པ་བྱང་འཕགས་ཤ་སྟག་གིས་
བསྐོར་བ་དང་། དུས་ངེས་པ་འཁོར་བ་ཇི་སྲིད་ཀྱི་བར་དུ་མྱ་ངན་ལས་འདའ་བའི་ཚུལ་མི་སྟོན་པར་བཞུགས་པ་
དང་། ཆོས་ངེས་པ་ཐེག་པ་ཆེན་པོའི་ཆོས་འབའ་ཞིག་གསུངས་པ་དང་། གནས་ངེས་པ་འོག་མེན་ཁོ་ནར་
བཞུགས་པའི་ངེས་པ་ལྔ་དང་ལྡན་པའི་ཕྱིར། སྤྲུལ་སྐུའི་མཚན་ཉིད་ཡོད་དེ། ངེས་པ་ལྔ་དང་མི་ལྡན་པའི་

༄༅། ། མངོན་རྟོགས་རྒྱུན་གྱི་ཊིཀྐ་བཤད་བསྒྲིགས་སུ་བྱས་ང་ལས་སྐབས་དང་པོའི་ཚིག་འགྲེལ། །
གཟུགས་སྐུ་དེ་དེའི་མཚན་ཉིད་ཡིན་པའི་ཕྱིར། དབྱེ་ན་གསུམ་ཡོད་དེ། བཟོ་བོ་སྤྲུལ་སྐུ་ སྐྱེ་བ་སྤྲུལ་སྐུ།
མཆོག་གི་སྤྲུལ་སྐུ་དང་གསུམ་ཡོད་པའི་ཕྱིར། གཉིས་པ་འཆད་པ་ལ། ཆོས་སྐུ་མཛད་པ་དང་བཅསང༌། ། ཞེས་
པའི་ཚིག་ཟུར་གྱི་ཆོས་སྐུ་ཞེས་པའི་གཞུང་འདི་གསུངས། ངག་དོན་ནི། ཤེས་བྱ་ཆོས་ཅན། སྔར་བཤད་པའི་
ཆོས་བཞི་བོ་དེ་འབྲས་བུ་ཆོས་སྐུ་མཚོན་བྱེད་ཀྱི་ཆོས་ཡིན་ཏེ། དེ་ངོ་བོ་དང་བྱེད་ལས་ཅི་རིགས་ཀྱི་སྒོ་ནས་མཚོན་
པར་བྱེད་པའི་ཕྱིར། ཁོ་ན་རེ། དེ་མི་འཐད་པར་ཐལ་ཆོས་སྐུ་ཞེས་པའི་ཚིག་དེ་བསྟན་བཤད་སྦྱོར་བའི་གཞུང་མ་
ཡིན་པའི་ཕྱིར། དེར་ཐལ། དེ་ཡེ་ཤེས་ཆོས་སྐུའི་ལུས་འཆད་བྱེད་ཀྱི་གཞུང་ཡིན་པའི་ཕྱིར། ཟེར་ན། སྐྱོན་
མེད་དེ། དེ་དེ་གཉིས་ཀ་འཆད་བྱེད་ཀྱི་གཞུང་ཡིན་པའི་ཕྱིར། དེར་ཐལ། སློབ་དཔོན་འཕགས་པས། དེ་
བསྟན་བཤད་སྦྱོར་བའི་གཞུང་དུ་སྦྱར་ཞིང་སློབ་དཔོན་སེང་གེ་བཟང་པོས་ཡེ་ཤེས་ཆོས་སྐུའི་ལུས་རྒྱས་པར་བཤད་
པའི་གཞུང་དུ་སྦྱར་བས་གང་བྱས་ཀྱང་མི་འགལ་བའི་ཕྱིར། གསུམ་པ་ཚིག་དོན་ཡན་ལག་རྒྱས་བཤད་ཀྱི་སྒོ་ནས་
འཆད་པ་ལ། མཁྱེན་གསུམ་རྒྱས་པར་བཤད་པ་དང༌། སྦྱོར་བཞི་རྒྱས་པར་བཤད་པ་དང་། ཆོས་སྐུ་རྒྱས་པར་
བཤད་པ་དང་གསུམ། དང་པོ་ལ། རྣམ་མཁྱེན་བཤད་པ་དང༌། ལམ་ཤེས་བཤད་པ་དང་། གཞི་ཤེས་བཤད་
པ་དང་གསུམ། དང་པོ་དེ་འཆད་པར་བྱེད་པ་ལ། སེམས་བསྐྱེད་པ་ནི་གཞན་དོན་ཕྱིར། ། ཞེས་པ་ནས།
ངེས་འབྱུང་སྒྲུབ་པ་ཡིན་ཞེས་བྱ། ། ཞེས་པའི་བར་གསུངས། འདི་ལའང་མཚོན་བྱེད་ཀྱི་ཆོས་བཅུའི་ནང་ནས།
དང་པོ་སེམས་བསྐྱེད་འཆད་པ་ལ། སེམས་བསྐྱེད་པ་ནི་ཞེས་པ་ནས། ཉི་ཤུ་རྩ་གཉིས་སོ། ། ཞེས་པའི་བར་
གསུངས། ངག་དོན་ནི། མཚན་ཉིད་དང་རབ་ཏུ་དབྱེ་བའི་སྒོ་ནས་འཆད་ཚུལ་གཉིས་ཡོད་པ་ལས། དང་པོ་ནི།
གཞན་གྱི་དོན་གྱི་ཕྱིར་དུ་རང་གི་གྲོགས་ཡང་དག་པའི་རྫོགས་པའི་བྱང་ཆུབ་ལ་དམིགས་པའི་འདོད་པ་དང་
མཚུངས་ལྡན་དུ་གྱུར་པའི་ཐེག་ཆེན་ལམ་གྱི་འཇུག་སྒོའི་རིགས་སུ་གནས་པའི་ཐེག་ཆེན་གཙོ་བོའི་ཡིད་ཀྱི་རྣམ་
རིགས་ཁྱད་པར་ཅན་ཆོས་ཅན། ཁྱོད་ཐེག་ཆེན་སེམས་བསྐྱེད་ཀྱི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་
ཕྱིར། དམིགས་ཡུལ་བྱང་ཆུབ་དེ་རང་གཞན་གྱི་དོན་དེ་ནི་ཆོས་ཅན། ཡུམ་གསུམ་ཀ་ལས་ཀྱང་བསྡུས་པ་དང་
རྒྱས་པའི་སྒོ་ནས་བརྗོད་པ་ཡིན་ཏེ། ཡུམ་བར་མ་ལས་བསྟན་པ་དེ་བཞིན་དུ་གཞན་གཉིས་ལས་ཀྱང་བསྟན་པའི་
ཕྱིར། འདིར་ཐེག་ཆེན་སེམས་བསྐྱེད་ལ་འདོད་པའི་སྒྲས་བསྟན་པའི་དགོས་པ་ཡོད་དེ། གཞན་དོན་འདོད་པ་
སེམས་བསྐྱེད་ཀྱི་རྒྱུ་དང་། བྱང་ཆུབ་འདོད་པ་གྲོགས་སུ་འབྱུང་བར་ཤེས་པའི་ཆེད་ཡིན་པའི་ཕྱིར། གཉིས་པ་ནི།
ཐེག་ཆེན་སེམས་བསྐྱེད་དེ་ཡང་ཆོས་ཅན། ཁྱོད་ལ་དབྱེ་ན་རྣམ་པ་ཉི་ཤུ་རྩ་གཉིས་ཡོད་དེ། དཀར་ཆོས་ཀྱི་རྟེན་
གཞི་བྱེད་པའི་ས་ལྟ་བུའི་སེམས་བསྐྱེད་དང་། དེ་བཞིན་དུ་སྦྱར་ཏེ་བྱང་ཆུབ་ཀྱི་བར་དུ་མི་ཉམས་པའི་གསེར་ལྟ་བུ་
33

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང༌། དགེ་བའི་ཆོས་གོང་འཕེལ་དུ་འགྱུར་བའི་ཟླ་བ་ལྟ་བུ་དང་། མཁྱེན་གསུམ་བསྒོམ་པ་ལ་སྒྲིབ་པའི་བུད་
ཤིང་མངོན་འགྱུར་བསྲེག་པའི་མེ་ལྟ་བུ་དང་། ལོངས་སྤྱོད་ཀྱིས་སེམས་ཅན་ཚིམ་པར་བྱེད་པའི་གཏེར་ལྟ་བུ་དང་།
ཡོན་ཏན་རིན་པོ་ཆེའི་རྟེན་བྱེད་པའི་རིན་ཆེན་འབྱུང་གནས་ལྟ་བུ་དང༌། མི་འདོད་པ་ཐོག་ ཏུ་བབ་ཀྱང་མི་
འཁྲུགས་པའི་རྒྱ་མཚོ་ལྟ་བུ་དང་། ཐེག་ཆེན་གྱི་ལམ་ལ་མི་བྱེད་པའི་བརྟན་པ་ཐོབ་པའི་རྡོ་རྗེ་ལྟ་བུ་དང༌། གཡེང་
བའི་རྣམ་རྟོག་གིས་མི་བསྐྱོད་པའི་རི་རབ་ལྟ་བུ་དང་། ཉོན་མོངས་པའི་ནད་ཞི་བར་བྱེད་པའི་སྨན་ལྟ་བུ་དང་།
སེམས་ཅན་ཡོངས་སུ་མི་གཏོང་བའི་དགེ་བའི་བཤེས་གཉེན་ལྟ་བུ་དང་། མངོན་ཤེས་ཀྱིས་ཇི་ལྟར་འདོད་པའི་
དོན་སྒྲུབ་པའི་ཡིད་བཞིན་ནོར་བུ་ལྟ་བུ་དང༌། གདུལ་བྱ་སྨིན་པར་བྱེད་པའི་ཉི་མ་ལྟ་བུ་དང་། ཆོས་ཀྱི་སྒྲ་
དབྱངས་སྒྲོགས་པའི་གྲུ་ལྟ་བུ་དང་། མཐུ་ཐོགས་པ་མེད་པས་གཞན་དོན་སྒྲུབ་པའི་རྒྱལ་པོ་ལྟ་བུ་དང་། ཚོགས་
གཉིས་ཀྱི་མཛོད་འཛིན་པའི་བང་མཛོད་ལྟ་བུ་དང་། ཐེག་ཆེན་གྱི་འཕགས་པ་ཐམས་ཅད་ཀྱང་དེ་ནས་གཤེགས་
ཤིང་གཤེགས་པར་འགྱུར་བས་ལམ་པོ་ཆེ་ལྟ་བུ་དང་། སྲིད་ཞིའི་མཐར་མི་ལྟུང་བར་བགྲོད་པའི་བཞོན་པ་ལྟ་བུ་
དང་། ཆོས་ཀྱི་མཛོད་མི་ཟད་པ་འཛིན་པའི་བཀོང་མའི་ཆུ་ལྟ་བུ་དང༌། གདུལ་བྱ་རྣམས་ལ་ཆོས་ཀྱི་སྙན་པ་
སྒྲོགས་པའི་སྒྲ་སྙན་ལྟ་བུ་དང་། གདུལ་བྱ་འདུལ་བའི་ཚུལ་ལ་རྒྱུན་མི་འཆད་དུ་འཇུག་པའི་ཆུ་བོ་ལྟ་བུ་དང་།
མཛད་པ་བཅུ་གཉིས་ཀྱི་སྒོ་ནས་ཆོས་ཀྱི་ཆར་འབེབས་པའི་སྤྲིན་ལྟ་བུའི་སེམས་བསྐྱེད་རྣམས་ཀྱང་ཕྱེ་བས་ཉི་ཤུ་རྩ་
གཉིས་ཡོད་པའི་ཕྱིར་རོ། ། ས་དང༌། གསེར་དང་། ཟླ་བ་ཚེས་པ་དང་། མེ་དང་། གཏེར་དང་། རིན་པོ་
ཆེའི་འབྱུང་གནས་དང་། རྒྱ་མཚོ་དང་། རྡོ་རྗེ་དང་། རིའི་རྒྱལ་པོ་དང་། སྨན་དང་། བཤེས་གཉེན་དང་།
ཡིད་བཞིན་ནོར་བུ་དང་། ཉི་མ་དང་། གླུ་དབྱངས་དང་། རྒྱལ་པོ་དང་། མཛོད་དང་། ལམ་པོ་ཆེ་དང་།
བཞོན་པ་དང་། བཀོང་མའི་ཆུ་དང༌། སྒྲ་སྙན་དང༌། ཆུ་བོ་དང་། སྤྲིན་ལྟ་བུའི་སེམས་བསྐྱེད་ཀྱི་བར་ཉེར་
གཉིས་ཡོད་པའི་ཕྱིར། འདིའི་དངོས་བསྟན་གྱི་དབང་དུ་བྱས་པའི་ས་མཚམས་ཀྱི་ཁྱད་པར་ཡོད་དེ། ས་ལྟ་བུའི་
སེམས་བསྐྱེད་སོགས་དང་པོ་གསུམ་པོ་དེ་ཐེག་ཆེན་གྱི་ཚོགས་ལམ་ཆུང་འབྲིང་ཆེན་པོ་གསུམ་དང་། མ་ལྟ་བུའི་
སེམས་བསྐྱེད་སྦྱོར་ལམ་དང་། གཏེར་ལྟ་བུའི་སེམས་བསྐྱེད་ནས་གླུ་དབྱངས་ལྟ་བུའི་སེམས་བསྐྱེད་ཀྱི་བར་བཅུ་
པོ་དེས་དང་པོ་ནས་བཅུ་བའི་བར་དང་། རྒྱལ་པོ་ལྟ་བུའི་སེམས་བསྐྱེད་སོགས་ལྟ་བོ་དེ། དག་པ་ས་གསུམ་དང་།
ཐ་མ་གསུམ་པོ་དེ་ས་བཅུ་བ་དང་། ལོངས་སྐུ་དང་། མཆོག་གི་སྤྲུལ་སྐུའི་རྒྱུད་ཀྱིས་བསྡུས་པ་ལ་ལམ་པ་བཞིན་དུ་
སྦྱོར་བའི་ཕྱིར། སྤྱིར་ཐེག་ཆེན་སེམས་བསྐྱེད་ཡིན་ན། ས་ལྟ་བུའི་སེམས་བསྐྱེད་ཡིན་དགོས་ཏེ། དེ་ཡིན་ན་སྤྱོད་
པའི་རྟེན་བྱེད་པའི་རིགས་གནས་ཀྱི་སེམས་བསྐྱེད་ཡིན་དགོས་པའི་ཕྱིར། སློབ་པའི་རྒྱུད་ལ་ཆུ་བོ་དང་སྤྲིན་ལྟ་
34

༄༅། ། མངོན་རྟོགས་རྒྱུན་གྱི་ཊིཀྐ་བཤད་བསྒྲིགས་སུ་བྱས་པ་ལས་སྐབས་དང་བོའི་ཚིག་འགྲེལ། །
བུའི་སེམས་བསྐྱེད་ཡོད་པར་ཁས་བླངས་ཀྱང་འགལ་བ་མེད་དེ། དག་ས་ན་དེ་དག་ཡོད་པར་གོ་བའི་ཕྱིར།
གཉིས་པ་གདམས་ངག་འཆད་པ་ལ། སྒྲུབ་དང་བདེན་པ་རྣམས་དང་ནི། ། ཞེས་པ་ནས། བཅུ་ཡི་བདག་ཉིད་
ཤེས་པར་བྱ། ། ཞེས་པའི་བར་གསུངས། འདི་ལ་དབྱེ་བ་དང་། དགེ་འདུན་དཀོན་མཆོག་བྱེ་བྲག་ཏུ་བཤད་པ་
དང་གཉིས། དང་པོ་ནི། ཐེག་ཆེན་གྱི་གདམས་ངག་དེ་ནི་ཆོས་ཅན། ཁྱོད་ལ་བཅུ་ཡི་བདག་ཉིད་དུ་ཤེས་པར་
བྱ་སྟེ། སྒྲུབ་པའི་ངོ༌ བོ་དང་ བདེན་ གཉིས་ལ་འདོམས་ པ་ དང༌། དམིགས་པ་བདེན་པ་བཞི་རྣམས་དང་།
སངས་རྒྱས་ལ་སོགས་པའི་དཀོན་མཆོག་གསུམ་དང་། བྱ་བ་ངན་ལ་ཞེན་པའི་བརྩོན་འགྲུས་དང༌། ཡོངས་སུ་མི་
ངལ་བ་དང་། ཐེག་ཆེན་གྱི་ལམ་ནི་ཡོངས་སུ་འཛིན་པ་དང་། སྤྱན་ལྔ་དང་། མངོན་ཤེས་ཀྱི་ཡོན་ཏན་དྲུག་དང་།
མཐོང་ལམ་དང་། སྒོམ་ལམ་ཞེས་བྱ་བ་ལ་སོགས་པའི་གདམས་ངག་དང་བཅས་པ་བཅུ་ཡོད་པའི་ཕྱིར། གཉིས་
པ་འཆད་པ་ལ། དབང་པོ་རྟུལ་དང་རྣོན་པོ་དག ། ཅེས་པ་ནས། བསེ་རུ་དང་ནི་ཉི་ཤུའོ། ། ཞེས་པའི་བར་
གསུངས: ངག་དོན་ནི། ཤེས་བྱ་ཆོས་ཅན། མཚོན་བྱ་མཚོན་བྱེད་ཀྱི་དགེ་འདུན་གྱི་ནང་ནས་མཚོན་བྱ་དོན་གྱི་
དགེ་འདུན་ཉི་ཤུ་ཡོད་དེ། རྒྱུན་ཞུགས་ཞུགས་པ་དབང་པོ་རྟུལ་པོ་དང་དབང་པོ་རྣོན་པོའི་མིང་ཅན་གྱི་བྱང་
སེམས་གཉིས་དག་དང་། ཤུགས་བསྟན་རྒྱུན་ཞུགས་འབྲས་གནས་ཙམ་པོ་བའི་མིང་ཅན་གཅིག་དང་། ཕྱིར་
འོང་དང༌། ཕྱིར་མི་འོང་ཞུགས་པའི་མིང་ཅན་དབང་རྟུལ་དད་མོས་པ་དང་དབང་རྣོན་མཐོང་ཐོབ་པ་གཉིས་
དང་། རྒྱུན་ཞུགས་རིགས་གནས་རིགས་སྐྱེའི་མིང་ཅན་གཉིས་དང་། ཤུགས་བསྟན་ཕྱིར་འོང་འབྲས་གནས་
ཙམ་པོ་བ་དང༌། ཕྱིར་འོང་ཚེ་གཅིག་བར་ཆད་གཅིག་པའི་མིང་ཅན་གཅིག་དང་། ཕྱིར་མི་འོང་བར་འདའ་བ་
དང༌། སྐྱེས་ནས་འདའ་བ་དང་། འདུ་བྱེད་དང་བཅས་ཏེ་འདའ་བ་དང་། འདུ་བྱེད་མིན་པར་འདའ་བ་དང་
བཅས་པའི་ཕྱིར་མི་འོང་གི་མིང་ཅན་བཞི་དང་། དབྱེ་གཞི་འོག་མིན་འགྲོ་ལ་ཕྱེ་བའི་གོང་འཕོ་འཕར་བ་གསུམ་གྱི་
མིང་ཅན་རྣམས་དང་། སྲིད་པའི་རྩེ་མོའི་མཐར་ཐུག་པར་འགྲོ་བའི་གཟུགས་ཀྱི་ཆགས་བཅོམ་གཞིར་བྱས་ནས་
དེ་ལས་ཕྱེ་བའི་ཕྱིར་མི་འོང་མཐོང་བ་ཡི་ཆོས་ལ་ཞི་བ་དང་། ལུས་མངོན་སུམ་དུ་བྱེད་པ་གཉིས། ཤུགས་བསྟན་
དགྲ་བཅོམ་ཞུགས་པའི་མིང་ཅན་གཅིག་དང་། བསེ་རུ་རང་སངས་རྒྱས་ཀྱི་མིང་ཅན་གཅིག་སྟེ་ཉི་ཤུ་ཡོད་པའི་
ཕྱིར། དེ་དག་ཀྱང་སློབ་དང་ན་གྱི་བཞེད་པ་ལྟར་བཤད་པ་ཡིན་གྱི། དེར་ངེས་པ་ནི་མིན་ཏེ། སློབ་དཔོན་
འཕགས་པས་སྔར་གྱི་དེ་དང་ཅུང་ཟད་དེ་མི་འདྲ་བར་བཤད་པའི་ཕྱིར། གསུམ་པ་ངེས་འབྱེད་ཆ་མཐུན་འཆད་
པ་ལ། མདོར་བསྟན་པ་དང་རྒྱས་པར་བཤད་པ་གཉིས། དང་པོ་འཆད་པ་ལ། དམིགས་པ་དག་ནི་རྣམ་པ་
དང་ ། ཞེས་པ་ནས། བཅས་པ་དག་ལས་ཁྱད་པར་འཕགས། ། ཞེས་པའི་བར་གསུངས། ངག་དོན་ནི།
35

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
བྱང་ཆུབ་སེམས་དཔའ་སྐྱོབ་པ་ཡི་སྦྱོར་ལམ་དྲོད་སོགས་བཞི་ཆོས་ཅན། ཉན་ཐོས་བསེ་རུ་ལྟ་བུ་དང་བཅས་པའི་
སྦྱོར་ལམ་དག་ལས་ཁྱད་པར་དུ་འཕགས་པ་ཡིན་ཏེ། དམིགས་པ་དང་ནི་རྣམ་པ་དང་། རྒྱུ་དང་ཡོངས་སུ་འཛིན་
ང་ཡིས་དང་། བདག་ཉིད་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་བོ་ཇི་བཞིན་སྤང་བྱའི་ངོ་བོར་ལྡན་པ་
ལ་བརྟེན་པ་དང་ཆུང་དང་འབྲིང་དང་ཆེན་པོ་རྣམས་ཀྱི་སྒོ་ནས་ཁྱད་པར་དུ་འཕགས་པའི་ཕྱིར། གཉིས་པ་
འཆད་པ་ལ། དམིགས་པ་མི་རྟག་ལ་སོགས་པ། ། ཞེས་པ་ནས། ཆུང་དང་འབྲིང་དང་ཆེན་པོ་ཡིན། ཞེས་
པའི་བར་གསུངས། ངག་དོན་ནི། བདེན་པ་བཞིའི་རྟེན་ཅན་མི་རྟག་ལ་སོགས་བཅུ་དྲུག་པོ་ཆོས་ཅན། ཐེག་
ཆེན་སྦྱོར་ལམ་དྲོད་ཆུང་ངུའི་དམིགས་པ་ཡིན་ཏེ། དེའི་སྒྲོ་འདོགས་གཅད་པར་བྱ་བའི་གཞི་ཡིན་པའི་ཕྱིར།
ཏོགས་འདི་འོག་མ་རྣམས་ལ་ཡང་སྦྱར་དགོས་པ་ཡིན་ཏེ། ཐམས་ཅད་ཀྱི་སྒྲོ་འདོགས་གོ་ཅད་གཞིར་མཚུང་པའི་
ཕྱིར། བདེན་པ་བཞི་ངོ་དེ་ཡི་ནི་ཁྱད་ཆོས་བཅུ་དྲུག་ལ་བདེན་པར་མངོན་པར་ཞེན་པར་འཛིན་པ་ལ་སོགས་པ་
འགོག་པའི་དྲོད་ཆུང་ངུའི་ཡེ་ཤེས་ཆོས་ཅན། དྲོད་ཆུང་ངུའི་རྣམ་པ་ཡིན་ཏེ། དེའི་དམིགས་པའི་ཆོས་ལ་ཕྱིན་ཅི་
ལོག་ཏུ་སྒྲོ་འདོགས་པའི་སྒྲོ་འདོས་ས་འགོག་བྱེད་ཀྱི་དྲོད་ཆུང་ངུའི་ཡེ་ཤེས་ཡིན་པའི་ཕྱིར། རྣམ་པ་གཞན་རྣམས་
ལའང་དེ་བཞིན་དུ་སྦྱར་དགོས་ཏེ། ཐམས་ཅད་ཀྱིས་རང་གི་དམིགས་པའི་ཆོས་ལ་ཕྱིན་ཅི་ལོག་ཏུ་ཞེན་པའི་སྒྲོ་
འདོགས་འགོག་པར་མཚུངས་པའི་ཕྱིར། ཐེག་ཆེན་གྱི་སྦྱོར་ལམ་དྲོད་ཆུང་ངུའི་ཡེ་ཤེས་ཆོས་ཅན། རང་འབྲས་
ཁྱད་པར་ཅན་གྱི་རྒྱུ་བྱེད་པ་ཡིན་ཏེ། ཐེག་པ་གསུམ་ཅར་གྱི་རྟོགས་རིགས་ཚང་བར་ཐོབ་པའི་ཐེག་ཆེན་མཐོང་
ལམ་གྱི་ཐུན་མོང་མ་ཡིན་པའི་ཉེ་རྒྱུ་བྱེད་པའི་ཕྱིར། འདི་ཡང་ལྷག་མ་རྣམས་ལ་སྦྱར་དགོས་ཏེ། ཉེར་འབྲས་དེ་
འབྱིན་པར་མཚུངས་པའི་ཕྱིར། དྲོད་འབྲིང་གི་དམིགས་རྣམ་གྱི་ཁྱད་པར་ཡོད་དེ། གཟུགས་སོགས་རྣམས་དོན་
དམ་པར་འདུ་འགོད་བདེན་པ་དང་བྲལ་བས་ཁྱད་པར་དུ་བྱས་ནས་བདེན་བཞིའི་དམིགས་པ་དང་། མིང་གི་
རྒྱུན་དོན་དམ་པར་གནས་པ་དང་བྲལ་བ་སྟེ་གནས་པ་མེད་པར་རྟོགས་པའི་དྲོད་འབྲིང་གི་ཡེ་ཤེས་དེ་རྣམ་པ་ཡིན་
པའི་ཕྱིར། དྲོད་ཆེན་པོའི་དམིགས་རྣམ་ཡོད་དེ། གཟུགས་སོགས་བརྡར་བཏགས་པས་ཁྱད་པར་དུ་བྱས་པའི་
བདེན་བཞི་དམིགས་པ་དང་། དེ་དག་དོན་དམ་པར་བརྗོད་དུ་མེད་པར་རྟོགས་པའི་དྲོད་ཆེན་པོའི་ཡེ་ཤེས་རྣམ་
པ་ཡིན་པའི་ཕྱིར། རྩེ་མོ་ཆུང་ངུའི་དམིགས་རྣམ་ཡོད་དེ། བདེན་པ་རྣམ་པར་བཞག་མ་བཞག་གཉིས་ལས་ཕྱི་
མའི་དབང་དུ་བྱས་ན། གཟུགས་ཚོར་སོགས་དོན་དམ་པར་མི་གནས་པ་དེ་དག་ནི་དོན་དམ་པར་དེ་ཡི་ངོ་བོ་རང་
བཞིན་མེད་པས་ཁྱད་པར་དུ་བྱས་ངས་དམིགས་པ་དང༌། གཟུགས་སོགས་དང་དེའི་ཆོས་ཉིད་དེ་དག་བདེན་
སྟོང་གཅིག་གི་རངབཞིན་གཅིག་ཏུ་རྟོགས་པའི་རྩེ་མོའི་ཆུང་ངུའི་ཡེ་ཤེས་རྣམ་པ་དང་། དང་པོའི་དབང་དུ་བྱས་
36

༄༅། ། མངོན་རྟོགས་རྒྱུན་གྱི་སྨཱ་བཤུད་བསྒྲིབས་སུ་བྱས་པ་ལས་སྐབས་དང་པོའི་ཚིག་ལ གྲེལ། །
ན་གཟུགས་སོགས་དེ་རྣམས་དེའི་ངོ་བོ་བདེན་པས་སྟོང་བས་དེ་དག་དོན་དམ་པར་མི་སྐྱེ་བ་ལ་སོབ་ས་པར་མི་
གནས་པས་ཁྱད་པར་དུ་བྱས་པའི་བདེན་བཞི་དམིགས་པ་དང༌། མི་རྟག་སོགས་དང་དེའི་ཆོས་ཉིད་དེ་དག་གི་
བདེན་སྟོང་གཅིག་གི་རང་བཞིན་གཅིག་ཏུ་རྟོགས་པའི་རྩེ་མོའི་ཆུང་ངུའི་ཡེ་ཤེས་དེ་རྣམ་པ་ཡིན་པའི་ཕྱིར། རྩེ་མོ་
འབྲིང་གི་དམིགས་རྣམ་གྱི་ཁྱད་པར་ཡོད་དེ། ཆོས་རྣམས་བདེན་གྲུབ་ཀྱི་མཚན་མར་མི་འཛིན་པ་གང་ཡིན་པས་
ཁྱད་པར་དུ་བྱས་པའི་བདེན་བཞི་དམིགས་པ་དང་། དེ་དག་བདེན་པར་གྲུབ་པའི་མཚན་མར་མི་མཐོང་བར་
རྟོགས་པའི་རྩེ་མོ་འབྲིང་གི་ཡེ་ཤེས་རྣམ་པ་ཡིན་པའི་ཕྱིར། རྩེ་མོ་ཆེན་པོའི་དམིགས་རྣམ་ཡོད་དེ། དོན་དམ་
དཔྱོད་བྱེད་ཀྱི་ཤེས་རབ་ཀྱིས་ནི་ཡོངས་སུ་རྟོགས་པའི་ཚུལ་གྱིས་དཔྱད་པས་ཁྱད་པར་དུ་བྱས་པའི་བདེན་བཞི་
དམིགས་པ་དང༌། འཁོར་གསུམ་ཐམས་ཅད་དམིགས་སུ་མེད་པར་རྟོགས་པའི་རྩེ་མོ་ཆེན་པོའི་ཡེ་ཤེས་དེ་རྣམ་ང་
ཡིན་པའི་ཕྱིར། བཟོད་པ་ཆུང་ངུའི་དམིགས་རྣམ་ཡོད་དེ། གཟུགས་སོགས་དོན་དམ་པར་ངོ་བོ་ཉིད་མེད་པ་
ཉིད་ཀྱིས་ཁྱད་པར་དུ་བྱས་པའི་བདེན་བཞི་དམིགས་པ་དང་། གཟུགས་སོགས་དེ་རྣམས་དོན་དམ་པར་ངོ་བོ་
ཉིད་མེད་པ་གཉིས་ཡིན་ཀྱང་ཐ་སྙད་པའི་ངོ་བོ་ཉིད་དུ་རྟོགས་པའི་བཟོད་པ་ཆུང་ངུའི་ཡེ་ཤེས་ཀྱི་རྣམ་པ་ཡིན་པའི་
ཕྱིར། བརྗོད་པ་འབྲིང་གི་དམིགས་རྣམ་ཡོད་དེ། གཟུགས་སོགས་དེ་དག་དོན་དམ་པར་སྐྱེ་བ་མེད་པ་དང་ངེས་
པར་འབྱུང་བ་མེད་པས་ཁྱད་པར་དུ་བྱས་པའི་བདེན་བཞི་དམིགས་པ་དང་། སྒོ་གསུམ་བདེན་གྲུབ་ཀྱིས་རྣམ་
པར་དག་པའི་བཟོད་པ་འབྲིང་གི་ཡེ་ཤེས་དེ་རྣམ་པ་ཡིན་པའི་ཕྱིར། བཟོད་པ་ཆེན་པོའི་དམིགས་རྣམ་ཡོད་དེ།
སྒོ་གསུམ་དེ་དག་བདེན་གྲུབ་ཀྱི་མཚན་མ་མེད་པས་ཁྱད་པར་དུ་བྱས་པ་དམིགས་པ་དང་། དེ་གསུམ་དོན་དམ་
པར་དེ་ཡི་མཚན་མར་མི་བརྟེན་པས་ཡིད་གཉིས་ཀྱི་མོས་པ་མིན་པ་དང་འདུ་ཤེས་མེད་པར་རྟོགས་པའི་བཟོད་པ་་
ཆེན་པོའི་ཡེ་ཤེས་དེ་རྣམ་པ་ཡིན་ང་འི་ཕྱིར། ཆོས་མཆོག་ཆུང་ངུའི་དམིགས་རྣམ་ཡོད་དེ། བསྒོམ་བྱའི་ཏིང་ངེ་
འཛིན་གྱི་ངོ་བོར་གྱུར་པ་དམིགས་པ་དང༌། ཏིང་ངེ་འཛིན་དེའི་བྱེད་པ་ལྷུན་གྲུབ་ཏུ་འཇུག་པར་རྟོགས་པའི་ཆོས་
མཆོག་ཆུང་ངུའི་ཡེ་ཤེས་དེ་རྣམ་པ་ཡིན་པའི་ཕྱིར། ཆོས་མཆོག་འབྲིང་གི་དམིགས་རྣམ་ཡོད་དེ། ལྐོག་ཏུ་ལུང་
སྟོན་པའི་རྒྱུ་ཁྱད་པར་ཅན་དམིགས་པ་དང་། དོན་དམ་པར་རློམ་པ་རགས་པ་ཟད་པའི་ཡེ་ཤེས་དེ་རྣམ་པ་ཡིན་
པའི་ཕྱིར། ཆོས་མཆོག་ཆེན་པོའི་དམིགས་རྣམ་ཡོད་དེ། འཁོར་གསུམ་པོ་བདེན་པས་སྟོང་བ་ཕན་ཚུན་ངོ་བོ་
རྣམ་པ་གཉིས་ཡོད་དེ། གཞི་ཀུན་ནས་ཉོན་མོངས་པའི་ཕྱོགས་དང༌། དེ་ཡི་གཉེན་པོའི་ཕྱོགས་ལ་བརྟེན་པའི་
དབྱེ་བ་ཡིས་དེ་ལྟར་ཡོད་པའི་ཕྱིར། གཉིས་པོ་དེ་ནི་ཆོས་ཅན། སོ་སོར་དབྱེ་བས་རྣམ་པ་དགུ་དགུ་ཡོད་དེ།
རྨོངས་པ་དང་མི་རྟག་པ་དང་ཕུང་སོགས་ལ་དམིགས་པའི་བྱེ་བྲག་གིས་དེ་ལྟར་ཡོད་པའི་ཕྱིར། འཛིན་པའི་རྣམ་
37

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་རྟོག་པའང་ཆོས་ཅན། རྣམ་པ་གཉིས་སུ་འདོད་དེ། གང་ཟག་རྣམས་དང་སྐྱེས་བུ་བཏགས་པའི་རྟེན་ཅན་
གྱི་དབྱེ་བས་དེ་ལྟར་ཡོད་པའི་ཕྱིར། གཉིས་པོ་དེ་ནི་ཆོས་ཅན། རྣམ་པར་དགུ་དགུ་ཡོད་དེ། རང་དབང་ཅན་
གྱི་བདག་སོགས་ཀྱི་ངོ་བོ་དང༌། ཕུང་སོགས་ཀྱི་རྟེན་ལ་དམིགས་པ་ལ་དེ་བཞིན་དུ་ཡོད་པའི་ཕྱིར། སྔ་ཕྱི་བཞི་བོ་
དེའི་ཁྱད་པར་ཡོད་དེ། སྤང་བྱ་ཀུན་ནས་ཉོན་མོངས་པའི་ཕྱོགས་ཀྱི་ཆོས་ལ་དམིགས་ནས་ལོངས་སྤྱད་བྱ་འམ་
ཤེས་བྱར་བདེན་པར་འཛིན་པའི་བདེན་འཛིན་དེ་ཤེས་སྒྲིབ་ཉོན་མོངས་གཟུང་རྟོག་དང་། གཉེན་པོ་རྣམ་བྱང་
ཕྱོགས་ཀྱི་ཆོས་ལ་དམིགས་ནས་འོངས་སྤྱོད་བྱའམ་ཤེས་བྱར་བདེན་པ་ར་འཛིན་པའི་བདེན་འཛིན་དེ། ཤེས་སྒྲིབ་
རྣམ་བྱང་གཟུང་རྟོག་ཡིན་ལ། རྫས་འཛིན་གྱི་ཆོས་ལ་དམིགས་ནས་ལོ་ངས་སྤྱོད་བྱེད་དམ་ཤེས་བྱེད་དུ་བདེན་
པར་འཛིན་པའི་བདེན་འཛིན་དེ། ཤེས་སྒྲིབ་རྫས་འཛིན་རྟོག་པ་དང་། རྟག་འཛིན་གྱི་ཆོས་ལ་དམིགས་ནས་
ལོངས་སྤྱོད་བྱེད་དམ་ཤེས་བྱེད་པ་བདེན་པར་འཛིན་པའི་བདེན་འཛིན་དེ། ཤེས་སྒྲིབ་བཏགས་འཛིན་རྟོག་པར་
འཇོག་ང་འི་ཕྱིར། དེ་རེ་རེ་ལའང་གཉིས་གཉིས་ཡོད་དེ། ཀུན་བཏགས་དང་ལྷན་སྐྱེས་གཉིས་ཡོད་པའི་ཕྱིར།
སྐབས་འདིར་དངོས་བསྟན་གྱི་དབང་དུ་བྱས་ན་ཀུན་བཏགས་གཙོ་ཆེ་སྟེ། ལྷན་སྐྱེས་ནི་སྐབས་ལྔ་བར་འཆད་
པར་བྱེད་པའི་ཕྱིར། ཐེག་ཆེན་སྦྱོར་ལམ་པའི་ཡོངས་འཛིན་དེ་འཆད་པར་བྱེད་པ་ལ། སེམས་མི་འགོང་བ་ཉིད་
ལ་སོགས། ། ཞེས་པ་ནས། རྣམ་པ་ཀུན་ཏུ་ཡོངས་འཛིན་ཡིན། ། ཞེས་པའི་བར་གསུངས། ངག་དོན་ནི།
སྟོང་ཉིད་ཟབ་མོ་ལ་སེམས་མི་འགོང་ཞིང་མི་སྐྲག་པ་ཉིད་ལ་སོགས་པའི་ཐབས་མཁས་དང་། དེའི་མི་མཐུན་
ཕྱོགས་ཉན་རང་ ཡིད་བྱེད་དང་བདེན་ཞེན་ཅི་རིགས་བོར་བའི་བྱང་སེམས་ སྦྱོར་ལམ་པའི་ཡེ་ཤེས་ཆེས་ ཅན།
རྣམ་པ་ཀུན་ཏུ་བྱང་སེམས་སྦྱོར་ལམ་་པའི་ནང་གི་ཡོངས་འཛིན་ཡིན་ཏེ། དེ་སྲིད་ཞི་གང་རུང་དུ་མི་ལྟུང་བར་
འཛིན་པར་བྱེད་པའི་དེའི་ཡེ་ཤེས་ཡིན་པའི་ཕྱིར། བྱང་སེམས་སྦྱོར་ལམ་པ་ལ་ཆོས་ཐམས་ཅད་དོན་དམ་པར་ངོ་
བོ་ཉིད་མེད་པ་སོགས་སུ་སྟོན་པར་བྱེད་ཅིང་དེ་ཡི་མི་མཐུན་ཕྱོགས་བོར་པའི་མཆོག་གི་སྤྲུལ་སྐུ་ཆོས་ཅན། བྱང་
སེམས་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་རྫོགས་པར་སྟོན་པའི་དགེ་བའི་བཤེས་གཉེན་
ཡིན་པའི་ཕྱིར། བཞི་བ་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་འཆད་པ་ལ། རྟོགས་པ་ཡི་ནི་ཆོས་
དྲུག་དང་། ཞེས་པ་ནས། འཇུག་པའི་རྟེན་ལ་རིགས་ཤེས་བྱ། ། ཞེས་གསུངས། ངག་དོན་ནི། ཐེག་ཆེན་
སྦྱོར་ལམ་དྲོད་སོགས་བཞི་དང་། ཐེག་ ཆེན་གྱི་མཐོང་སྒོམ་གྱི་ལམ་གཉིས་ཏེ་རྟོགས་པ་ཡི་ནི་ཆོས་དྲུག་དང་།
གཉེན་པོ་འི་བར་ཆད་མེད་ལམ་སྐྱེ་བ་ལ་མངོ་ན་དུ་ཕྱོགས་པ་དང་། སྤང་བྱའི་ས་བོན་འགག་པ་ལ་མངོན་དུ་ཕྱོགས་
པའི་ཚུལ་གྱིས་སྤོང་བ་དང་། སྤང་བྱ་དག་ཡོངས་སུ་གཏུགས་པ་སྟེ་ཟད་པའི་རྣམ་ གྲོལ་ལམ་དང་། སྲིད་ཞིའི་
38

༄༅' ། མངོན་རྟོགས་རྒྱུན་གྱི་ཊིཀ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ། །
མཐའ་འགོག་བྱེད་ཀྱི་ཤེས་རབ་སྙིང་བརྩེར་བཅས་པ་དང་། སློབ་མ་ཉན་ཐོས་སོགས་དང་ཐུན་མོང་མ་ཡིན་པ་
ཉིད་དང་། གཞན་གྱི་དོན་གྱི་གོ་རིམས་སྒྲུབ་པ་དང༌། ཇི་ལྟ་ཇི་སྙེད་ལ་ཡེ་ཤེས་རྩོལ་བ་རགས་པ་སྤངས་ཤིང་།
མི་མངའ་བར་འཇུག་པའི་ཡེ་ཤེས་ཀྱི་རྟེན་ཆོས་ཉིད་བཅུ་གསུམ་པོ་དེ་ཆོས་ཅན། ཁྱོད་ལ་རིགས་ཞེས་བྱ་སྟེ། ཐེག་
ཆེན་སྒྲུབ་པ་རང་ཉིད་ལ་དམིགས་ནས་བསྒོམས་པས་དེ་རྟོགས་པ་གོང་འཕེལ་དུ་འགྱུར་བའི་རིགས་ཡིན་པའི་ཕྱིར།
དེ་རྣམས་ཀྱི་ས་མཚམས་ཀྱི་ཁྱད་པར་ཡོད་དེ། རྟོགས་པའི་ཆོས་དྲུག་ནི་སྔར་ལྟར་དང་། གཉེན་པོ་དང་ནི་སྤོང་
བ་དང༌། ། ཞེས་པས་ཐེག་ཆེན་མཐོང་སྒོམ་གཉིས་ལ་ནི་གཉེན་པོའི་བར་ཆད་མེད་ལམ་དང་སྤོང་བའི་བར་ཆད་
མེད་ལམ་གཉིས་སྤང་བྱ་སྤོང་ཚུལ་གྱིས་གཉིས་སུ་ཕྱེ་ནས་བསྟན། དེ་དག་ཡོངས་སུ་གཏུགས་པ་དང་ཞེས་པས།
དེ་གཉིས་ཀྱི་རྣམ་གྲོལ་ལམ་གཅིག་ཏུ་བྱས་ཏེ་ས་བདུན་པ་མན་ཆད་དང༌། ཤེས་རབ་སྙིང་བརྩེར་བཅས་པ་ས་
བརྒྱད་པ་དང༌། སློབ་མ་ཐུན་མོང་མ་ཡིན་པས་དགུ་བ་དང་། གཞན་དོན་གོ་རིམས་སུ་བྱེད་པ་དང་། ཡེ་ཤེས་
རྩོལ་བ་མི་མངའ་བ་གཉིས་ཀས་བཅུ་བ་དང་སྦྱར་ཞིང་། དེ་ཡང་འདིའི་དངོས་བསྟན་ལ་དགོངས་པའི་ཕྱིར།
རིགས་ལ་རྩོད་པ་སྤོང་བ་འཆད་པ་ལ། ཆོས་ཀྱི་དབྱིངས་ལ་དབྱེར་མེད་ཕྱིར། ། ཞེས་པ་ནས། དེ་ཡི་དབྱེ་བ་
ཡོངས་སུ་བརྗོད། ། ཅེས་པའི་བར་གསུངས། འདི་ལ་རྩོད་པ་དང་། ལན་གཉིས། དང་པོ་ནི། ཤེས་བྱ་ཆོས་
ཅན། ཐེག་པ་གསུམ་གྱི་རིགས་ཀྱི་དབྱེ་བ་ནི་ཐ་དད་པར་རུང་བ་མ་ཡིན་པར་ཐལ། དེ་གསུམ་བདེན་པས་སྟོང་
བའི་ཆོས་དབྱིངས་ལ་ངོ་བོ་རིགས་མི་འདྲ་བའི་དབྱེ་བ་མེད་པའི་ཕྱིར། རིགས་ཅན་གསུམ་ཀའི་སློབ་མ་རྣམས་
ཆོས་ཅན། ཐེག་པ་ཆེན་པོའི་ལམ་གྱི་གནས་སྐབས་ཀྱི་རིགས་ལ་གནས་པར་ཐལ། རྟགས་དེའི་ཕྱིར། ཞེ་ན།
གཉིས་པ་ལན་ནི། ཤེས་བྱ་ཆོས་ཅན། རིགས་གསུམ་རང་རིགས་ཅན་གསུམ་གྱི་དབྱེ་བ་མི་རུང་བའི་སྐྱོན་དེ་མེད་
པར་ཐལ། དེའི་ཆོས་དབྱིངས་ཀྱི་ངོ་བོ་ལ་རིགས་མི་འདྲ་བའི་ཁྱད་པར་མེད་ཀྱང་རྟེན་པའི་ཆོས་སྒྲུབ་པ་གསུམ་གྱི་
བྱེ་བྲག་གིས་རིགས་དང་རིགས་ཅན་གསུམ་པོ་དེ་ཡི་དབྱེ་བ་ཡོངས་སུ་བརྗོད་རིགས་ང་འི་ཕྱིར། དཔེར་ན། རྟེན་
བུམ་པ་གཅིག་གི་ནང་དུ་བརྟེན་པ་སྦྲང་རྩི་དང་བུ་རམ་སོགས་བླུགས་པ་དེའི་ཚེ་སྦྲང་རྩིའི་བུམ་པ་དང་། བུ་རམ་
སོགས་ཀྱི་བུམ་པ་ཞེས་བརྗོད་དུ་རུང་བ་བཞིན་ནོ། ། གཞུང་འདིས་སེམས་ཅན་ཐམས་ ཅད་ཀྱང་སངས་རྒྱས་ཀྱི་
རིགས་ཅན་དུ་བསྟན་པ་ཡིན་ཏེ། སེམས་ཅན་ཐམས་ཅད་ཀྱི་སེམས་བདེན་སྟོང་དེ་སངས་རྒྱས་སུ་འགྱུར་རུང་གི་
རིགས་སུ་བསྟན་པ་ཡིན་པའི་ཕྱིར། ཁྱབ་སྟེ། སྤྱིར་ཆོས་ཐམས་ཅད་བདེན་པས་སྟོང་བཞིན་དུ་བྱ་བྱེད་ཀྱི་རྣམ་
གཞག་འཐད་པ་ལྟར། སེམས་ཅན་ཐམས་ཅད་ཀྱི་སེམས་བདེན་པས་སྟོང་ཞིང་དྲི་མ་གློ་བུར་བ་ཡིན་པ་ལ་འཁོར་
འདས་ཀྱི་རྣམ་གཞག་ཐམས་ཅད་འཐད་པར། རྒྱུད་བླ་མ་རྩ་འགྲེལ་ལས་དཔེ་དགུ་དོན་དགུའི་སྒོ་ནས་རྒྱས་པར་
39

༄༅། ། རྗེ་བཙུན་གྲོ་གས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཏན་ལ་ཕབ་པ་ལྟར་གཉེན་པོ་དང་འཕྲད་ན་ནི་དྲི་མ་སྦྱོང་ནུས་པས་འཚང་རྒྱ་བར་འགྱུར་བའི་ཕྱིར། དེར་མ་
ཟད། འཕགས་པས་ཆོས་དབྱིངས་བསྟོད་པ་ལས་ཀྱང་། གང་ཞིག་ཀུན་ཏུ་མ་ཤེས་ན། ། སྲིད་པ་གསུམ་དུ་རྣམ་
འཁོར་ལ། ། སེམས་ཅན་ཀུན་ལ་ངེས་གནས་པའི། ། ཆོས་ཀྱི་དབྱིངས་ལ་ཕྱག་འཚལ་འདུད། ། གང་ཞིག་
འཁོར་བའི་རྒྱུར་འགྱུར་བ། ། དེ་ཉིད་སྦྱང་བ་བྱས་པ་ལས། ། དག་པ་དེ་ནི་མྱ་ངན་འདས། ། ཆོས་ཀྱི་སྐུ་ཡང་དེ་
ཉིད་དོ། ། ཞེས་རང་བཞིན་གནས་རིགས་སེམས་ཅན་ཐམས་ཅད་ཀྱི་རྒྱུད་ལ་ཡོད་པ་དང་། དེ་ཉིད་སྦྱངས་པ་
ལས་ཆོས་ཀྱི་སྐུར་འགྱུར་བར་གསུངས་པ་ལྟར་ཡིན་པའི་ཕྱིར། ལྔ་བ། ཐེག་ཆེན་སྒྲུབ་པའི་དམིགས་པ་འཆད་པ་
ལ། དམིགས་པ་ཆོས་རྣམས་ཐམས་ཅད་དེ། ། ཞེས་པ་ནས། གང་དག་ཐུབ་པའི་ཐུན་མོང་མིན། ། ཞེས་པའི་
བར་གསུངས། ངག་དོན་ནི། དགེ་སོགས་ཀྱི་ཆོས་རྣམས་ཐམས་ཅད་ཆོས་ཅན། ཐེག་ཆེན་སྒྲུབ་པའི་དམིགས་
པ་ཡིན་ཏེ། དེའི་སྒྲོ་འདོགས་ག་ཅད་པར་བྱ་བའི་གཞི་ཡིན་པའི་ཕྱིར། དམིགས་པའི་ཆོས་དེ་ཡང་ཆོས་ཅན། དུ་
མ་ཡོད་དེ། དགེ་བ་དང་། ལ་སོགས་པས་མི་དགེ་བ་དང་། ལུང་མ་བསྟན་དང༌། འཇིག་རྟེན་པ་ཡི་རྟོགས་པ་
ཕུང་པོ་ལྔ་དང་། འཇིག་རྟེན་ལས་འདས་པར་འདོད་པ་ནི་བསམ་གཏན་བཞི་གང་དག་དང་། ཟག་བཅས་ཉེར་
ལེན་གྱི་ཕུང་པོ་ལྔ་དང་། ཟག་པ་མེད་པའི་ཆོས་དྲན་པ་ཉེར་གཞག་བཞི་དང་། འདུས་བྱས་ཁམས་གསུམ་ངོས་
གང་དག་དང་། འདུས་མ་བྱས་དེ་བཞིན་ཉིད་དང་། སློབ་མ་ཉན་ཐོས་དང་ཐུན་མོང་བའི་ཆོས་བསམ་གཏན་
བཞི་རྣམས་དང་། ཐུབ་པའི་ཐུན་མོང་མ་ཡིན་པའི་ཆོས་གང་དག་རྣམས་སུ་ཡོད་པའི་ཕྱིར། ཡོད་ན་ཐེག་ཆེན་
སྒྲུབ་པའི་དམིགས་པ་མིན་པས་ཁྱབ་སྟེ། དེའི་སྒྲོ་འདོགས་གཅད་གཞི་ཡིན་པས་ཁྱབ་པའི་ཕྱིར། དེར་ཐལ།
ཡོད་ན་ཐེག་ཆེན་སྒྲུབ་པས་རང་ལ་དམིགས་ནས་བདེན་མེད་དུ་རྟོགས་དགོས་པས་ཁྱབ་པའི་ཕྱིར། དེར་ཐལ།
ཡོད་ན་དགེ་མི་དགེ་ལུང་མ་བསྟན་གསུམ་པོ་གང་རུང་ཡིན་པས་ཁྱབ་པའི་ཕྱིར་ཏེ། དགེ་མི་དགེ་གང་རུང་མ་ཡིན་
པའི་ངའི་ཆོས་ཡིན་ན། ལུང་མ་བསྟན་ཡིན་པས་ཁྱབ་པའི་ཕྱིར། དེར་ཐལ། དེ་ཡིན་ན་རང་འབྲས་རྣམ་སྨིན་
ཡིད་འོང་དང་ཡིད་མི་འོང་གང་རུང་འབྱིན་རུང་མ་ཡིན་པས་ཁྱབ་པའི་ཕྱིར། དྲུག་པ། ཐེག་ཆེན་སྒྲུབ་པའི་ཆེད་
དུ་བྱ་བ་འཆད་པ་ལ། སེམས་ཅན་ཀུན་མཆོག་ཉིད་སེམས་དང་། ། ཞེས་པ་ནས། ཆེད་དུ་བྱ་བ་འདིར་ཤེས་
བྱ། ། ཞེས་པའི་བར་གསུངས། ངག་དོན་ནི། ཐེག་ཆེན་སྒྲུབ་པའི་ཆེད་དུ་བྱ་བ་འདི་ཆོས་ཅན། ཁྱོད་གང་
གིས་ཤེས་པར་བྱ་བའི་གང་ཟག་ཡོད་དེ། རང་བྱུང་གི་མིང་གིས་བརྗོད་པ་བྱང་སེམས་རྣམས་ཀྱིས་ཤེས་པར་བྱ་
བའི་ཕྱིར། གང་གི་སྒོ་ནས་ཤེས་པར་བྱེད་པ་ཡོད་དེ། ཆེན་པོ་གསུམ་གྱི་སྒོ་ནས་ཤེས་པར་བྱེད་པའི་ཕྱིར། ཆེན་
པོ་གསུམ་ཡང་ཆོས་ཅན། ཡོད་དེ་སེམས་ཅན་ཀུན་གྱི་མཆོག་ཉིད་དུ་བྱེད་པའི་སེམས་ཆེན་པོ་དང་སྤོང་བ་ཆེན་པོ་
4

༄༅། ། མངོན་རྟོགས་རྒྱན་གྱི་ཊིཀྐ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ། །
དང་རྟོགས་ང་་ཆེན་པོ་དང་གསུམ་པོ་རྣམས་སུ་ཡོད་པའི་ཕྱིར། མཚན་གཞི་ཡོད་དེ། སངས་རྒྱས་འཕགས་པའི་
རྒྱུད་ཀྱི་ཐུགས་རྗེ་ཆེན་པོ་དང་པོ་དང་། མི་གནས་པའི་མྱང་འདས་གཉིས་པ་དང༌། ཇི་ལྟ་ཇི་སྙེད་མཁྱེན་པའི་
རྣམ་མཁྱེན་གསུམ་པ་ཡིན་པའི་ཕྱིར། བདུན་པ་གོ་སྒྲུབ་འཆད་པ་ལ། དེ་དག་སོ་སོར་སྦྱིན་ལ་སོགས། ། ཞེས་པ་
ནས། དྲུག་ཚན་དྲུག་གིས་ཇི་བཞིན་བཤད། ། ཅེས་པའི་བར་གསུངས། ངག་དོན་ནི། གོ་ཆའི་སྒྲུབ་པ་གང་
ཡིན་པ་དེ་ནི་ཆོས་ཅན། འཇོག་ཚུལ་ཡོད་དེ། མདོ་ལས་སྦྱིན་པའི་སྦྱིན་པ་སོགས་དྲུག་ནས། ཤེས་རབ་ཀྱི་ཤེས་
རབ་བར་དྲུག་ཚན་དྲུག་གི་སྒོ་ནས་ཇི་ལྟ་བ་བཞིན་དུ་བཤད་པ་ལྟར་ཡིན་པའི་ཕྱིར། དེ་ལྟར་འབྱེད་པར་རུང་སྟེ།
གོ་ཚའི་སྒྲུབ་པ་དེ་དག་སོ་སོར་ཏེ་རེ་རེས་ནས་ཀྱང་སྦྱིན་པ་ལ་སོགས་པ་རྣམ་པ་དྲུག་ཏུ་བསྡུས་པའི་ཕྱིར། བརྒྱད་
ང་འཇུག་སྒྲུབ་འཆད་པ་ལ། བསམ་གཏན་གཟུགས་མེད་སྦྱིན་སོགས་དང་། ཞེས་པ་ནས། འཛེག་པ་ཡིན་པར་
ཤེས་པར་བྱ། ། ཞེས་པའི་བར་གསུངས། ངག་དོན་ནི། ཐེག་ཆེན་ལམ་གྱིས་བསྡུས་པའི་བསམ་གཏན་བཞི་
དང་། གཟུགས་མེད་བཞི་དང་། སྦྱིན་སོགས་དྲུག་དང་། མཐོང་སྒོམ་གྱི་ལམ་དང་། བྱམས་སོགས་ཚད་མེད་
བཞི་དང་། བདེན་གྲུབ་ཀྱི་དམིགས་པ་མེད་པ་དང་ལྡན་པ་དང་། གང་ལ་གང་གིས་ཇི་ལྟར་སྦྱིན་པའི་འཁོར་
གསུམ་བདེན་མེད་དུ་རྟོགས་པའི་རྣམ་པར་དག་པ་དང་། ཆེད་དུ་བྱ་བ་ཆེན་པོ་གསུམ་གྱི་ཕྱིར་དུ་བསྔོ་བའི་དགེ་བ་
དང་མངོན་ཤེས་དྲུག་དང་། འབྲས་བུ་རྣམ་ཀུན་མཁྱེན་པའི་ཚུལ་ལ་འཇུག་པའི་འཇུག་སྒྲུབ་ཀྱི་ཡེ་ཤེས་རྣམས་
ཆོས་ཅན། ཐེག་ཆེན་གྱི་ལམ་ལ་འཇོག་པ་ཡིན་པར་ཤེས་པར་བྱ་སྟེ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་
རིགས་པ་གོང་འཕེལ་དུ་འཇུག་པའི་སྒྲུབ་པ་ཡིན་པའི་ཕྱིར། དགུ་བ་ཚོགས་སྒྲུབ་འཆད་པ་ལ། དངོས་དང་
འཕྲོས་པའི་དོན་ས་བཅུ་བའི་ཡོངས་སྦྱོང་དང་གཉེན་པོའི་ཚོགས་སྒྲུབ་དང་བཅས་པ་བཤད་པ་གཉིས། དང་པོ་
འཆད་པ་ལ། བརྩེ་དང་སྦྱིན་ལ་སོགས་པ་དྲུག། ཅེས་པ་ནས། རིམ་པ་ཡིན་པར་ཤེས་པར་བྱ། ། ཞེས་པའི་
བར་གསུངས། ངག་དོན་ནི། ཚོགས་སྒྲུབ་ཆོས་ཅན། ཁྱོད་ཉམས་སུ་ལེན་པའི་རིམ་པ་འ་བཅུ་བདུན་ཡོད་པ་
ཡིན་པར་ཤེས་པར་བྱ་སྟེ། དེ་ལ་ཡང་དེར་སྐྱུ་ར་པའི་བརྩེ་བ་སྙིང་རྗེ་ཆེན་པོ་དང་། སྦྱིན་པ་ལ་སོགས་དྲུག་ཉམས་
སུ་ལེན་པ་དང༌། ཞི་གནས་ལྷག་མཐོང་དང་བཅས་པ་དང་། ཞི་ལྷག་ཟུང་འབྲེལ་བའི་ལམ་གང་ཡིན་པ་དང་།
གཞན་དོན་སྒྲུབ་པའི་ཐབས་མཁས་པ་གང་ཡིན་པ་དང༌། ཡེ་ཤེས་དང་ནི་ བསོད་ནམས་ཀྱིས་བསྡུས་པ་དང་།
མཐོང་སྒོམ་གྱི་ལམ་དང༌། ཚིག་དོན་གྱི་གཟུངས་དང༌། ས་བཅུ་དང་། གཉེན་པོའི་ཚོགས་ཀྱི་སྒྲུབ་པ་ཡི་ཁྱད་
པར་བཅུ་བདུན་རྣམས་སུ་ཡོད་པའི་ཕྱིར། དེ་ཐམས་ཅད་བསྡུས་ན་གཉིས་སུ་འདུ་སྟེ། ཡེ་ཤེས་དང་བསོད་
ནམས་ཀྱི་ཚོགས་སྒྲུབ་གཉིས་སུ་འདུ་བའི་ཕྱིར། གཉིས་པ་ལ་གཉིས། དང་པོ་ཡོངས་སྦྱོང་བྱེ་བྲག་ཏུ་བཤད་པ་ལ།
41

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོངས་སུ་སྦྱོང་བ་རྣམ་བཅུ་ཡིས། ། ཞེས་པ་ནས། བཅུ་བ་ཡིན་པར་ཤེས་པར་བྱ། ། ཞེས་པའི་བར་གསུངས།
འདི་ལས་དང་པོའི་ཡོངས་སྦྱོང་བཤད་པ་དང་། གཉིས་པ་དང་། གསུམ་པ་དང་། བཞི་བ་དང་། ལྔ་བ་དང་།
དྲུག་པ་དང་། བདུན་པ་དང་། བརྒྱད་པ་དང་། དགུ་བའི་ཡོངས་སྦྱོང་དང་། བཅུ་བ་མཚན་ཉིད་ཀྱི་སྒོ་ནས་
བཤད་པ་དང་བཅུ། དང་པོ་དེ་འཆད་པ་ལ། ཡོངས་སུ་སྦྱོང་བ་རྣམ་བཅུ་ཡིས། ། ཞེས་པ་ནས། ཡོངས་སུ་
སྦྱོང་བ་ཤེས་པར་བྱ། ། ཞེས་པའི་བར་གསུངས། ངག་དོན་ནི། ས་ནི་དང་པོ་རབ་ཏུ་དགའ་བ་ཆོས་ཅན།
ཁྱོད་ཐོབ་པར་འགྱུར་བའི་ཐབས་ཡོད་དེ། འཆད་པ་ལྟར་ཡོངས་སུ་སྦྱོང་བ་རྣམ་པ་བཅུ་ཡི་སྒོ་ནས་ཐོབ་པར་
འགྱུར་བའི་ཕྱིར། ཡོངས་སྦྱོང་བཅུ་ཡང་ཡོད་དེ། གཡོ་སྒྱུ་སོགས་མེད་པའི་བསམ་པ་དང་། རང་གཞན་གྱི་དོན་
སྒྲུབ་པ་ལ་ཕན་པའི་དངོས་པོ་ཉིད་དང་། སེམས་ཅན་རྣམས་ལ་ཚད་མེད་བཞིའི་སྒོ་ནས་སེམས་མཉམ་པ་ཉིད་
དང་། དགེ་རྩ་སོགས་གཞན་ལ་གཏོང་བ་དང་། དགེ་བའི་བཤེས་གཉེན་བསྟེན་པ་དང་། ཐེག་ཆེན་གྱི་སྡེ་སྣོད་
སོགས་དམ་པའི་ཆོས་ཀྱི་དམིགས་པ་འཚོལ་བ་དང་། རྟག་ཏུ་ངེས་པར་འབྱུང་བའི་སེམས་དང་བཅས་པ་ཉིད་
དང༌། སངས་རྒྱས་ཀྱི་སྐུ་ཐོབ་པར་འདོད་པ་ལ་དགའ་བ་དང་། ཆོས་སྟོན་པ་ལ་དཔེ་མཁྱུད་མེད་པ་དང་། ཚིག་
ཐམས་ཅད་བདེན་པར་སྨྲ་བ་ཡི། ས་དང་པོའི་ཡོངས་སྦྱོང་ནི་བཅུ་བ་ཡིན་པར་འདོད་པའི་ཕྱིར། ཁྱོད་ཀྱིས་ས་
དང་པོ་ཡོངས་སུ་སྦྱོང་བར་བྱེད་ཚུལ་ཡོད་དེ། སྙིང་རྗེ་ཆེན་པོ་དང་འཁོར་གསུམ་མི་དམིགས་པར་རྟོགས་པའི་
ཤེས་རབ་ཀྱིས་ཟིན་པའི་སྒོ་ནས་དེའི་སྐྱོན་སེལ་ཞིང་ཡོན་ཏན་རྫོགས་པར་བྱེད་པའི་ཚུལ་གྱིས་ཤེས་པར་བྱ་བའི་
ཕྱིར། གཉིས་པ་འཆད་པ་ལ། ཚུལ་ཁྲིམས་བྱས་པ་གཟོ་དང་བཟོད། ། ཅེས་པ་ནས། བརྒྱད་པ་སྦྱིན་ལ་སོགས་
ལ་བརྩོན། ། ཞེས་པའི་བར་གསུངས། ངག་དོན་ནི། ཤེས་བྱ་ཆོས་ཅན། ས་གཉིས་པའི་ཡོངས་སྦྱོང་བརྒྱད་
ཡོད་དེ། ཚུལ་ཁྲིམས་ཀྱི་ཉམས་ལེན་ལྷག་པར་ཐོབ་པ་དང་། བྱས་པ་གཟོ་བ་དང་། བཟོད་པ་སྒོམ་པ་དང་།
དགེ་བ་སྒྲུབ་པ་ལ་རབ་ཏུ་དགའ་བ་དང་། གཞན་ལ་སྙིང་བརྩེ་ཆེ་བ་དང་བཅས་པ་དང་། མཁན་སོགས་ལ་
བཀུར་སྟི་བྱེད་པ་དང་། བླ་མ་ལ་གུས་པས་ཆོས་ཉན་པ་དང་། བརྒྱད་པ་སྦྱིན་པ་ལ་སོགས་ཀྱི་ཉམས་ལེན་ལ་
བརྩོན་པའི་ཡོངས་སྦྱོང་རྣམས་སུ་ཡོད་པའི་ཕྱིར། གསུམ་པ་འཆད་པ་ལ། ཐོས་པས་མི་ངོམས་ཉིད་དང་ནི། །
ཞེས་པ་ནས། རློམ་མེད་བདག་ཉིད་དེ་རྣམས་ལྔ། ། ཞེས་པའི་བར་གསུངས། ངག་དོན་ནི། ཤེས་བྱ་ཆོས་ཅན།
ས་གསུམ་པའི་ཡོངས་སྦྱོང་རྣམ་པ་ལྔ་ཡོད་དེ། ཐོས་པས་མི་ངོམས་པ་ཉིད་ཀྱིས་ཆོས་འཚོལ་བ་དང་། ཉོན་མོངས་
པའི་ཟང་ཟིང་མེད་པར་ཆོས་ཀྱི་སྦྱིན་པ་དང་། སངས་རྒྱས་ཀྱི་ཞིང་ཀུན་སྦྱོང་བར་བྱེད་པ་དང་། འཁོར་བ་པས་
གནོད་པ་བྱས་ཀྱང་དེའི་དོན་ལ་ཡོངས་སུ་མི་སྐྱོ་བ་དང་། སྡིག་པ་ལ་འཛེམ་པའི་ངོ་ཚ་ཁྲེལ་ཡོད་ཅེས་བྱ་བ་རྣམས་
12

༄༅། ༣ མངོན་རྟོགས་རྒྱན་གྱི་ཊིཀྐ་བཤད་བསྒྲིགས་སུ་བྱས་པ་ལས་སྐབས་དང་བོའི་ཚིག་འགྲེལ། །
སུ་ཡོད་ལ། དེ་རྣམས་ལ་རློམ་སེམས་མེད་པའི་བདག་ཉིད་ཅན་གྱི་ཤེས་རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་
བར་བྱེད་པའི་ཕྱིར། བཞི་བ་འཆད་པ་ལ། ནགས་གནས་འདོད་ཆུང་ཆོག་ཤེས་དང་། ཞེས་པ་ནས། མི་
ཞུམ་པ་དང་ལྟ་བ་མེད། ། ཅེས་པའི་བར་གསུངས། ཤེས་བྱ་ཆོས་ཅན། ས་བཞི་བའི་ཡོངས་སྦྱོང་ལ་བཅུ་ཡོད་དེ།
ཉན་རང་ཡིད་བྱེད་ཀྱི་བསམ་པས་དབེན་པའི་ནགས་ན་གནས་པ་དང་། འདོད་པ་ཆུང་བ་དང་། ཆོག་ཤེས་པ་
དང་། སྦྱངས་པའི་ཡོན་ཏན་བཅུ་གཉིས་ཡང་དག་པར་བླངས་པའི་སྡོམ་པ་ལ་བརྟེན་པ་དང་། བསླབ་པ་ཁས་
བླངས་ཡོངས་སུ་མི་པ་ཏོང་བ་དང་། འདོད་པའི་ཡོན་ཏན་ལ་ཆགས་པ་སྨོད་ཅིང་སྤོང་བ་དང་། གཞན་མྱང་
འདས་ལ་འགོད་པ་དང་། བདོག་པའི་དངོས་པོ་ཀུན་གཏོང་བ་དང་། ཆོས་ཀྱི་དཀའ་སྤྱོད་ལ་མི་ཞུམ་པའི་སྤྲོ་བ་
དང་། བདེན་གྲུབ་ཏུ་ལྟ་བའི་ཞེན་པ་མེད་པ་རྣམས་སུ་ཡོད་པའི་ཕྱིར། ལྔ་བ་འཆད་པ་ལ། འདྲིས་དང་ཁྱིམ་ལ་
འཁྲེན་པ་དང་། ། ཞེས་པ་ནས། ས་ལྔ་བ་ནི་ཡང་དག་ཐོབ། ། ཅེས་པའི་བར་གསུངས། ངག་དོན་ནི། ཤེས་
བྱ་ཆོས་ཅན། ས་ལྔ་བ་ལ་ཡོངས་སྦྱོང་བཅུ་ཡོད་དེ། རྙེད་བཀུར་གྱི་ཆེད་དུ་ཁྱིམ་ལ་འབྲིས་པ་སྤོང་བ་དང་། ཁྱིམ་
ལ་འཁྱེན་པའི་རྐྱེན་གྱིས་གཞན་ལ་དེ་མི་སྟོན་པ་དང་། འདུ་འཛིར་གྱུར་པའི་གནས་སྤོང་བ་དང་། རྙེད་བཀུར་
གྱི་ཆེད་དུ་བདག་ལ་བསྟོད་ཅིང་། གཞན་ལ་བརྙས་པ་སྤོང་བ་གཉིས་དང་། མི་དགེ་བའི་ལས་ཀྱི་ལམ་བཅུ་སྤོང་
བ་དང་། ང་རྒྱལ་གྱི་རློམ་པས་ཁེངས་པ་སྤོང་བ་དང་། དགེ་སྡིག་ལ་བླང་དོར་ཕྱིན་ཅི་ལག་ཏུ་བྱེད་པ་སྤོང་བ་
དང༌། བློངན་འཇིག་ལྟ་སྤོང་བ་དང་། ཉོན་མོངས་ཕྱོགས་ལ་བཟོད་ཅིང་དང་དུ་ལེན་པ་སྤོང་བ་དང་བཅས་པ་
རྣམས་སུ་ཡོད་པའི་ཕྱིར། སྔར་བཤད་པ་ལྟར་བཅུ་བོ་འདི་ནི་ཆོས་ཅན། སྦྱང་གཞི་ཡོད་དེ། མི་མཐུན་ཕྱོགས་
རྣམ་པ་བཅུ་སྦྱངས་ཞིང་རྣམ་པར་སྤངས་པས་ན་ས་ལྔ་བ་ནི་ཡང་དག་པར་ཐོབ་པར་འགྱུར་བའི་ཕྱིར། དྲུག་པ་
འཆད་པ་ལ། སྦྱིན་དང་ཚུལ་ཁྲིམས་བཟོད་བརྩོན་འགྲུས། ། ཞེས་པ་ནས། ས་ནི་དྲུག་པ་ཡང་དགུ་ཐོབ། །
ཅེས་པའི་བར་གསུངས། ངག་དོན་ནི། ཤེས་བྱ་ཆོས་ཅན། ས་དྲུག་པ་ལ་ཡོངས་སྦྱོང་བཅུ་ཡོད་དེ། སྦྱིན་
སོགས་དྲུག་དང་དེའི་སྤང་བྱ་དྲུག་སྦྱར་ནས་སྦྱོང་ཞིང་། དེ་ཡང་སྦྱིན་པའི་ཉམས་ལེན་གྱིས་སློབ་མ་ཉན་ཐོས་ཀྱི་
བྱང་ཆུབ་འདོད་པ་སྤོང་བ་དང་། རང་དོན་ཡིད་བྱེད་ཀྱི་སེམས་སྤོང་བའི་ཚུལ་ཁྲིམས་ཀྱིས་བསེ་རུ་རང་རྒྱལ་གྱི་
བྱང་ཆུབ་ལ་དགའ་བ་སྤོང་བ་དང་། སྟོང་ཉིད་ལ་མི་སྐྲག་པའི་བཟོད་པས་ཟབ་དོན་ལ་སྐྲག་པའི་སེམས་སྤོང་བ་
དང་། སྦྱིན་པ་ལ་སྤྲོ་བའི་བརྩོན་འགྲུས་ཀྱིས་སློང་བ་བོས་བསླངས་པའི་སེམས་མི་ཞུམ་པ་དང་། སྦྱིན་པ་ལ་ཡང་
སེམས་རྩེ་གཅིག་པའི་བསམ་གཏན་གྱིས་ཕྱི་ནང་གི་བདོག་པ་ཀུན་གཏང་ཡང་ཡིད་མི་དགའ་བ་མེད་པ་དང་།
སྦྱིན་པའི་ཡོན་ཏན་རྟོགས་པའི་ཤེས་རབ་རབ་ཏུ་རྫོགས་པས་བཏང་བས་རང་ཉིད་དབུལ་ཡང་སློང་བ་བོ་མི་སྤོང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བར་བསླབས་ནས་ས་ནི་དྲུག་པ་ཡང་དག་པར་ཐོབ་པར་འགྱུར་བའི་ཕྱིར། དེ་ལྟར་བསྡོམས་ན་དྲུག་ཡོད་ཀྱང་
དབྱེ་ན་བཅུ་གཉིས་སུ་འགྱུར་ཏེ། སྤང་བྱ་དང་སྤོང་བྱེད་ཀྱི་སྒོ་ནས་སོ་སོ་ཕྱེ་བ་བཅུ་གཉིས་སུ་འགྱུར་བའི་ཕྱིར།
བདུན་པ་འཆད་པ་ལ། བདག་དང་སེམས་ཅན་འཛིན་པ་དང་། ། ཞེས་པ་ནས། སྟོན་པ་ཉིད་དང་ཉི་ཤུའོ། །
ཞེས་པའི་བར་གསུངས། འདི་སྤང་བྱ་དང་། གཉེན་པོའི་སྒོ་ནས་སྦྱར་བ་གཉིས་ལས། དང་པོ་ནི། ཤེས་བྱ་
ཆོས་ཅན། ས་བདུན་པའི་ཡོངས་སྦྱོང་ལ་སྤང་བྱ་སྤོང་ཚུལ་གྱིས་བཞག་པ་ཉི་ཤུ་ཡོད་དེ། འཆད་པར་འགྱུར་བ་
ལྟར་ཉི་ཤུ་ཡོད་པའི་ཕྱིར། དེར་ཐལ། སྤང་བྱ་གང་ཟག་གི་བདག་ཏུ་འཛིན་པ་དང་། སེམས་ཅན་དུ་འཛིན་པ་
དང་། དེ་བཞིན་དུ་སྲོག་དང་། རང་དབང་ཅན་གྱི་གང་ཟག་དང་། སེམས་ཅན་ཆད་པ་དང་། བདག་རྟག་པ་
དང་། བླང་དོར་གྱི་མཚན་མ་དང་། རྒྱུ་མི་འདྲ་བ་གསུམ་དང་། ཕུང་པོ་དང་། ཁམས་དང་སྐྱེ་མཆེད་དག་
དང་། ཁམས་གསུམ་པོ་ལ་གནས་བྱང་དང་། དོར་བྱར་བདེན་པར་ཆགས་པ་དང་། སེམས་ནི་ཀུན་ཏུ་མི་ཞུམ་
པ་དང་། དཀོན་མཆོག་གསུམ་རེ་རེ་དང་། ཚུལ་ཁྲིམས་ལ་དེར་བདེན་པར་ལྟ་བའི་མངོན་ཞེན་དང་། སྟོང་བ་
ཉིད་ལ་ཕྱིན་ཅི་ལོག་ཏུ་རྩོད་པ་དང་། བདེན་སྟོང་དེ་དང་ཀུན་རྫོབ་འགལ་བར་འཛིན་པའི་ཉེས་པ་ནི་ཉི་ཤུ་རྣམས་
གོང་ལས་རྣམ་པར་ཆད་པའི་བྱང་སེམས་དེ་ཡིས་ས་ནི་བདུན་པ་ཐོབ་པར་འགྱུར་བའི་ཕྱིར། གཉིས་པ་གཉེན་
པོའི་ཡོངས་སྦྱོང་ཉི་ཤུ་ཡོད་དེ། དེ་ཡང་སྔར་བཤད་པའི་སྤང་བྱ་ཉི་ཤུ་བོ་རྣམས་ཀྱི་གཉེན་པོར་རིམ་པ་བཞིན་དུ་
སྦྱོརན་རྣམ་པར་ཐར་བའི་སྒོ་སྟོང་བ་ཉིད་ལ་སོགས་པ་གསུམ་ཤེས་པས་བདག་དང་སེམས་ཅན་དང་སྲོག་ཏུ་
འཛིན་པ་རྣམས་སྤོང་བ་དང་། དེ་དགེ་བཅུའི་འཁོར་གསུམ་ལ་བདེན་པར་ཞེན་པ་མེད་པའི་རྣམ་པར་དགེ་བ་
ཉིད་ཀྱིས་རང་དབང་ཅན་གྱི་སེམས་ཅན་དུ་འཛིན་པ་སྤོང་བ་དང་། སེམས་ཅན་ལ་དམིགས་པའི་སྙིང་རྗེས་
སེམས་ཅན་ཆད་པར་འཛིན་པ་སྤོང་བ་དང་། བདེན་གྲུབ་ཏུ་རློམ་པ་མེད་པས་སེམས་ཅན་རྟག་པར་འཛིན་པ་
སྤོང་བ་དང་། ཆོས་ཐམས་ཅད་བདེན་སྟོང་མཉམ་པ་ཉིད་དུ་རྟོགས་པས་བླང་དོར་མཚན་མར་འཛིན་པ་སྤོང་བ་
དང་། མཐར་ཐུག་ཐེག་པ་ཆེན་པོའི་ཚུལ་གཅིག་ཏུ་ཤེས་པས་རྒྱུ་རིགས་མི་འདྲ་བ་གསུམ་དུ་འཛིན་པ་སྤོང་བ་དང་།
འདུས་བྱས་རྣམས་དོན་དམ་པར་མི་སྐྱེ་བར་ཤེས་པས་ཕུང་པོ་ལ་བདེན་ཞེན་སྤོང་བ་དང་། སྟོང་ཉིད་ཟབ་མོ་ལ་
བཟོད་པ་ཤེས་པས་ཁམས་གསུམ་ལ་བདེན་ཞེན་སྤོང་བ་དང་། ཆོས་རྣམས་བདེན་སྟོང་གི་རྣམ་པ་གཅིག་ཏུ་སྟོན་
པས་སྐྱེ་མཆེད་ལ་བདེན་ཞེན་སྤོང་བ་དང་། བདེན་འཛིན་གྱི་རྟོག་པ་ཀུན་ཏུ་འཇོམས་པས་ཁམས་གསུམ་ལ་
གནས་བྱར་བདེན་པར་ཞེན་པ་སྤོང་བ་དང་། ཚུལ་མིན་ཡིད་བྱེད་ཀྱི་འདུ་ཤེས་དང་། ལྟ་བ་ལྔ་དང་། ཆགས་
སོགས་ཀྱི་ཉོན་མོངས་པས་ཁམས་གསུམ་ལ་དོར་བྱ་བདེན་པར་ཞེན་པ་སྤོང་བ་དང་། ཞི་གནས་ངོས་པོར་སེམས་
44

༄༅། ། མངོན་རྟོགས་རྒྱུན་གྱི་ཊཱིཀྐ་བཤད་བསྒྲིགས་སུ་བྱས་པ་ལས་སྐབས་དང་བོའི་ཚིག་འགྲེལ། །
ཤིང་བསྒོམས་པས་སེམས་ཞུམ་པ་སྤོང་བ་དང་། ལྷག་མཐོང་གི་ལམ་འ་ནི་མཁས་པས་སངས་རྒྱས་དང་། སེམས་
དུལ་བས་ཆོས་དང་། ཆོས་ཐམས་ཅད་ལ་ཐོགས་པ་མེད་པའི་ཡེ་ཤེས་དང་ལྡན་པས་དགེ་འདུན་ལ་བདེན་པར་
ཞེན་པ་སྤོང་བ་གསུམ་དང་། ཆོས་གང་ལའང་བདེན་པར་ཆགས་པའི་ས་མིན་པར་རྟོགས་པས་ཚུལ་ཁྲིམས་ལ་
བདེན་ཞེན་སྤོང་བ་དང་། ཆོས་ཀྱི་དོན་དུ་གང་འདོད་པར་སངས་རྒྱས་ཀྱི་ཞིང་གཞན་དུ་ནི་དུས་མཉམ་དུ་འགྲོ་
བས་སྟོང་བ་ཉིད་ལ་རྩོད་པ་སྤོང་བ་དང་། གདུལ་བྱའི་དོན་དུ་འཁོར་གྱི་དཀྱིལ་འཁོར་ཀུན་ཏུ་བདག་གི་ལུས་ཀྱི་ངོ་
བོ་ཉིད་རབ་ཏུ་སྟོན་པ་ཉིད་དང་ཉི་ཤུ་ཡོད་པའི་ཕྱིར། སྤང་བྱ་དེ་རྣམས་ནི། ཕྲརགས་ཅི་རིགས་ལ་དགོངས་པ་
ཡིན་གྱི། ཕྲ་བ་ཐམས་ཅད་ལ་མིན་ཏེ། ལུགས་འདིར་བདེན་འཛིན་མ་ལུས་པར་སྤངས་པ་དང་སངས་རྒྱས་པ་
དུས་མཉམ་པའི་ཕྱིར། བརྒྱད་པ་སའི་ཡོངས་སྦྱོང་འཆད་པ་ལ། སེམས་ཅན་ཀུན་ཡིད་ཤེས་པ་དང་། ཞེས་པ་
ནས། ལས་ནི་རྣམ་པ་འདི་བརྒྱུད་བཤད། ། ཅེས་པའི་བར་གསུངས། ངག་དོན་ནི། ས་བརྒྱད་པའི་ཡོངས་
སྦྱོང་གི་ལས་ནི་ཆོས་ཅན། རྣམ་པ་འདི་བརྒྱད་དུ་བཤད་པ་ཡིན་ཏེ། སེམས་ཅན་ཀུན་གྱི་ཡིད་ཀྱི་སྤྱོད་པ་བཟང་
ངན་ཤེས་པ་དང་། སངས་རྒྱས་ཀྱི་ཞིང་རྣམས་སུ་རྫུ་འཕྲུལ་ཀྱིས་མངོན་པར་ཤེས་པས་བརྩེ་བ་དང་། རང་ཉིད་
གང་དུ་འཚང་རྒྱ་འགྱུར་གྱི་སངས་རྒྱས་ཀྱི་ཞིང་བཟང་པོ་སྒྲུབ་པ་དང་། ཆོས་ཀྱི་ཆོ་ག་ཡོངས་སུ་བཏགས་པའི་ཕྱིར་
དུ་སངས་རྒྱས་བརྟེན་པ་དང་། གདུལ་བྱ་རྣམས་ཀྱི་དབང་པོ་རྣོ་རྟུལ་ཤེས་པ་དང༌། རྒྱལ་བ་ཡི་ཞིང་གི་སེམས་
ཅན་གྱི་ཉོན་མོངས་སྦྱོང་བ་དང་། དེ་དག་ཐམས་ཅད་བདེན་སྟོང་སྒྱུ་མ་ལྟ་བུར་བལྟ་བ་ལ་གནས་པ་དང་སེམས་
ཅན་གྱི་དོན་དུ་བསམ་བཞིན་དུ་སྲིད་པར་སྐྱེ་བ་ལེན་པ་དང་བརྒྱད་རྣམས་སུ་ཡོད་པའི་ཕྱིར། དགུ་བ་འཆད་པ་ལ།
སྨོན་ལམ་དག་ནི་མཐའ་ཡས་དང་། ། ཞེས་པ་ནས། ཡོན་ཏན་ཕུན་སུམ་ཚོགས་པ་ཡིན། ། ཞེས་པའི་བར་
གསུངས། ངག་དོན་ནི། ཤེས་བྱ་ཆོས་ཅན། ས་དགུ་ང་ལ་ཡོངས་སྦྱོང་བཅུ་གཉིས་ཡོད་དེ། བྱང་ཆུབ་ཏུ་སྨོན་
པའི་སྨོན་ལམ་དག་ནི་མཐའ་ཡས་པ་དང་། ལྷ་དང་ལྷ་མ་ཡིན་ལ་སོགས་པའི་སྐད་ཤེས་པ་དང་། སྤོབས་པ་ཆུ་བོ་
ལྟ་བུར་ཟད་མི་ཤེས་པ་དང༌། མའི་མངལ་དུ་འཇུག་པ་མཆོག་དང་། རྒྱལ་རིགས་སོགས་རིགས་ཕུན་སུམ་ཚོགས་
པོ་དང་། བུ་རམ་ཤིང་བ་ལྟར་རུས་ཕུན་སུམ་ཚོགས་པར་སྐྱེ་བ་དང་། གཉེན་གྱི་ཆོ་འབྲང་ཕུན་སུམ་ཚོགས་པ་
དང་། འཁོར་ཕུན་སུམ་ཚོགས་པ་དང་། བརྒྱ་བྱིན་སོགས་ཀྱིས་བསྟོད་པའི་སྐྱེ་བ་ཕུན་སུམ་ཚོགས་པ་དག་དང་།
སངས་རྒྱས་དང་ལྷ་སོགས་ཀྱིས་བསྐུལ་ཏེ་ངེས་པར་འབྱུང་བ་དང་། བྱང་ཆུབ་ཀྱི་ཤིང་རྣམས་ཀྱི་དྲུང་དུ་འདུག་པ་
དང༌། སྟོབས་སོགས་སངས་རྒྱས་ཀྱི་ཡོན་ཏན་ཕུན་སུམ་ཚོགས་པ་ཐམས་ཅད་རྫོགས་པར་བྱེད་པ་རྣམས་སུ་ཡོད་
པའི་ཕྱིར། བཅུ་བ་མཚན་ཉིད་ཀྱི་སྒོ་ནས་འཆད་པ་ལ། ས་དགུ་འདས་ནས་ཡེ་ཤེས་ནི། ། ཞེས་པ་ནས། བཅུ་
A5

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ཡིན་པར་ཤེས་པར་བྱ། ། ཞེས་པའི་བར་བ།སུངས། ངག་དོན་ནི། དམན་པའི་ས་བརྒྱད་དང་ས་དགུ་བ་མན་
ཆད་བྱང་སེམས་ཀྱིས་ཞེས་གཅིག་ཏུ་བྱས་ནས་སོ་དགུའི་སྔ་མ་བརྒྱུད་ལ་ཤེས་མཐོང་དང་ཕྱི་མ་ལ་གནས་ནས་
འདས་པར་བྱས་ནས་ཐོབ་པའི་ས་བཅུ་བའི་ཡེ་ཤེས་དེ་ནི་ཆོས་ཅན། བྱང་ཆུབ་སེམས་དཔའི་ས་བཅུ་བ་ཡིན་པར་
ཤེས་པར་བྱ་སྟེ། རྒྱུ་མཚན་གང་གིས་ན་མདོ་ལས་འདའ་བྱས་དགུ་འདས་ནས་ས་བཅུ་བ་ལ་གནས་པ་དེ་ལ་སངས་
རྒྱས་ཀྱི་སར་གནས་ཞེས་མིང་གིས་བཏགས་ནས་བཤད་པའི་ཕྱིར། ས་བཅུ་བ་ཆོས་ཅན། ཁྱོད་འདིར་མཚན་
ཉིད་ཀྱི་སྒོ་ནས་དངོས་སུ་བཤད་ནས་ཡོངས་སྦྱོང་གྱི་སྒོ་ནས་དགོས་སུ་བཤད་པ་ལ་རྒྱུ་མཚན་ཡོད་དེ། ཁྱོད་འདའ་
བྱའི་ས་དེ་དག་གི་འབྲས་བུའི་ས་ཡིན་པར་ཤེས་པ་དང་། འདའ་བྱའི་ས་དགུ་པོ་ཐམས་ཅད་ཀྱི་ཡོན་ཏན་གྱི་རིགས་
ཡན་དུ་ཡོད་པར་ཤེས་པའི་ཆེད་དུ་ཡིན་པའི་ཕྱིར། དེ་ཆོས་ཅན། ཁྱོད་སངས་རྒྱས་ཀྱི་མིང་གིས་འདོག་པའི་རྒྱུ་
མཚན་ཡོད་དེ། རྗེས་ཐོབ་ཀྱི་གནས་སྐབས་སུ་གཞན་དོན་བྱེད་པའི་སྒོ་སངས་རྒྱས་དང་ཕྱོགས་མཐུན་མཉམ་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཉིས་པ་གཉེན་པོའི་ཚོགས་སྒྲུབ་འཆད་པ་ལ། མཐོང་དང་གོམས་
པོའི་ལམ་དག་ལ། ། ཞེས་པ་ནས། གཉེན་པོ་རྣམ་པ་བརྒྱད་ཅེས་བྱ། ། ཞེས་པའི་བར་གསུངས། ངག་དོན་ནི།
ཐེག་ཆེན་གྱི་མཐོང་ལམ་དང་སྒོམ་པའི་ལམ་དག་ཆོས་ཅན། ཁྱོད་ལ་གཉེན་པོ་རྣམ་པ་བརྒྱད་ཅེས་བྱ་བ་ཡོད་པ་
ཡིན་ཏེ། སྤང་བྱ་ཤེས་སྒྲིབ་གཟུང་རྟོག་དང་འཛིན་པོའི་རྣམ་པར་རྟོག་པ་རྣམ་པ་ཉེ་བར་ཞི་བར་བྱ་བའི་ཕྱིར་དུ་
གྲངས་ཀྱི་སྒོ་ནས་བརྒྱད་ཡོད་པའི་ཕྱིར། དེར་ཐལ། ཤེས་སྒྲིབ་ཀུན་བཏགས་ལྷན་སྐྱེས་གཉིས་པོ་རེ་རེ་ལའང་
ཉོན་མོངས་གཟུང་རྟོག་དང་རྣམ་བྱང་གཟུང་རྟོག་གཉིས་རེ་དང་། རྫས་འཛིན་རྟོག་པ་དང་བཏགས་འཛིན་རྟོག་
པ་གཉིས་རེ་སྟེ་སོ་སོར་ཕྱེ་བ་བརྒྱད་ཡོད་པའི་ཕྱིར། བཅུ་བ་ངེས་འབྱུང་སྒྲུབ་པ་འཆད་པ་ལ། ཆེད་དུ་བུ་དང་
མཉམ་ཉིད་དང་། ། ཞེས་པ་ནས། ངེས་འབྱུང་སྒྲུབ་པ་ཡིན་ཞེས་བྱ། ། ཞེས་པའི་བར་གསུངས། ངག་དོན་
བསྒྲིལ་ན། ངེས་པར་འབྱུང་བ་བརྒྱད་ཀྱི་བདག་ཉིད་འོག་ནས་འབྱུང་བ་འདི་རྣམས་བསམ་སྦྱོར་གཉིས་ཀྱི་སོ་
ནས་ཉམས་སུ་ལེན་པའི་དག་སའི་ཡེ་ཤེས་ཆོས་ཅན། ངེས་འབྱུང་སྒྲུབ་པ་ཡིན་པར་ཤེས་པར་བྱ་སྟེ། རྣམ་མཁྱེན་
གདོན་མི་ཟ་བར་ཐོབ་པར་བྱེད་པའི་དག་སའི་ཡེ་ཤེས་ཡིན་པའི་ཕྱིར། ཤེས་བྱ་ཆོས་ཅན། ངེས་འབྱུང་སྒྲུབ་པས་
འབྱུང་བའི་དབྱེ་བ་བརྒྱད་ཡོད་དེ། སྔར་བཤད་པ་ལྟར་ཆེད་དུ་བྱ་བ་གསུམ་དང་། ཆོས་ཐམས་ཅད་བདེན་སྟོང་
མཉམ་པ་ཉིད་དུ་མངོན་སུམ་དུ་རྟོགས་པའི་ཐུགས་རྗེ་དང་། སེམས་ཅན་གྱི་དོན་རྫོགས་པར་བྱེད་དང་། དོན་དེ་
འབད་མེད་ལྷུན་གྲུབ་ཏུ་བྱེད་པ་དང་། སྲིད་ཞིའི་མཐའ་ལས་འདས་པར་ངེས་པར་འབྱུང་བ་དང་། ཐེག་པ་
གསུམ་གྱི་ཐོབ་བྱའི་རིགས་ཐམས་ཅད་ཐོབ་པའི་མཚན་ཉིད་ངེས་པར་འབྱུང་བ་དང༌། ཆོས་བཅུའི་རྣམ་པ་

༄༅། ། མངོན་རྟོགས་རྒྱན་གྱི་ཊཱིཀ་བཤད་བསྒྲིགས་སུ་བྱས་པ་ལས་སྐབས་དང་པོའི་ཚིག་འགྲེལ། །
ཐམས་ཅད་མངོན་སུམ་དུ་རྟོགས་པའི་རྣམ་མཁྱེན་ཉིད་དང་། རྣམ་མཁྱེན་དེའི་ཁྱད་པར་གྱི་ལམ་གྱི་ཡུལ་ཅན་
ངེས་པར་འབྱུང་བ་སྟེ་བརྒྱད་རྣམས་སུ་ཡོད་པའི་ཕྱིར། འདིར་དངོས་སུ་བསྟན་པའི་ངེས་འབྱུང་ཡིན་ན། ངེས་
འབྱུང་སྒྲུབ་པ་ཡིན་པས་མ་ཁྱབ་སྟེ། ངེས་པར་འབྱུང་བ་དང་པོ་བདུན་པོ་དེ་ངེས་འབྱུང་སྒྲུབ་པ་མ་ཡིན་པའི་ཕྱིར།
དེར་ཐལ། དང་པོ་བདུན་པོ་དེ་སངས་རྒྱས་ཀྱི་སར་འཇོག་དགོས་ཤིང་། ཐ་མ་དེས་བཅུ་བའི་ཁྱད་པར་གྱི་ལམ་
ལ་འཇོག་པའི་ཕྱིར། དེར་ཐལ། གསེར་འཕྲེང་ལས། མི་སློབ་ལམ་ན་བདུན་དང་། སློབ་ལམ་གཅིག་ཏུ་བྱས་
པ་ནི་རིགས་སོ། ། ཞེས་པ་འདི་ནི་གཞན་གྱིས་འབུལ་བའི་ངོ་བོར་ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་
གྱིས་རང་གི་ཡིག་ཆ་དང་མཐུན་པར་གཙོ་བོར་བྱས་ནས་གཞན་ལའང་ཕན་སྙམ་པའི་བསམ་པས་བྲིས་པའོ། །
ཞེས་པའི་གསུང་པར་འདི་བཞིན་སེར་སྨན་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་གཞིར་
བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་ སྤྲོས་བཤད་དང༌། ཁ་སྐོང་། མཐའ་དཔྱོད། ཐུན་མོང་
མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་ཡིག་ཆ་དང་ཟུང་སྦྲེལ་གསན་
སྦྱོང་མཛད་མུས་དང༌། མཁོ་གནད་ཀྱང་ཤིན་ཏུ་ཆེ་རུང༌། གསུང་པར་ ཅོ་ནེ་དགོན་ཆེན་དུ་བཞུགས་པ་དུས་
འགྱུར་དབང་གིས་སྔ་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་དཔེ་ཆ་དཀོན་གཤིས་གྲྭ་ཚང་
མཁན་པོ་རྒྱལ་པོ་བློ་བཟང་བསྟན་འཛིན་དང༌། དགེ་བཤེས། སློབ་གཉེར་བ་རྣམས་ནས་ཡིག་ཆ་ཆ་ཚང་གསུངས་
པ་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་ མཁའ་མཉམ་འགྲོ་ཀུན་ཕན་བདེའི་རྩ་བ་རྒྱལ་བའི་ལུང་
རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་སྨད་གཞུང་བ་གྲྭ་སྐུ་
བཅར་མཁན་དྲུང་ཏཱ་བླ་མ་རོང་རྣམ་སྲས་ཐུབ་བསྟན་ནོར་འབྱུང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་
སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་
ལྕགས་ཕོ་ སྟག་ལོར་གསུང་པར་དུ་ལེགས་ བསྐྲུན་ ཐོག་ གྲྭ་ཚང་འདི་ཉིད་ཀྱི་ཆོས་ མཛོད་དུ་བཞུགས་ སུ་ གསོལ་
བའོ། ། ། ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་ལྗོན། ། བསྟན་
འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ལམ་བཟང་ འབྲས་བུའི་ཁུར་
ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་
ཤོག ། སརྦ་མངྒ་ལཾ། །
47

༄༅། ། སྐབས་གཉིས་པ་དང་གསུམ་པའི་
ཊཱིཀ་བཞུགས་སོ། །
རྗེ་བཙུན་མི་ཕམ་མགོན་པོ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། ། གཉིས་པ་ལམ་ཤེས་ཚིག་
དོན་ཡན་ལག་གི་སྒོ་ནས་རྒྱས་པར་བཤད་པ་ལ། སྐབས་འདིར་ལམ་ཤེས་འཆད་པའི་རྒྱུ་མཚན་བཤད་པ་དང་།
གཞུང་དོན་དངོས་བཤད་པ་དང་གཉིས། དང་པོ་ནི། ཤེས་བྱ་ཆོས་ཅན། སྐབས་དང་པོར་རྣམ་མཁྱེན་བཤད་
ཟིན་པའི་འོག་ཏུ་ལམ་ཤེས་འཆད་པའི་རྒྱུ་མཚན་ཡོད་དེ། རྣམ་མཁྱེན་ཐོབ་པ་ལ་ལ་མ་ཤེས་བསྒོམ་པ་སྔོན་དུ་འགྲོ་
དགོས་པའི་རྒྱུ་མཚན་གྱིས་ཡིན་པའི་ཕྱིར་ཏེ། དེ་ལྟར་ཡང་འགྲེལ་བའི་མཚམས་སྦྱར་དུ། རྣམ་པ་ཐམས་ཅད་
མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་ཤེས་པ་ཉིད། ཅེས་གསུངས་
པའི་ཕྱིར། གཉིས་པ་ལ། ལམ་ཤེས་ཀྱི་ཡན་ལག་བཤད་པ་དང༌། དེའི་རང་བཞིན་བཤད་པ་དང་གཉིས།
དང་པོ་ནི། རྩ་བ་ལས། ལྷ་རྣམས་རུང་བར་བྱ་བའི་ཕྱིར། ། ཞེས་སོགས་ཀྱི་རྐང་པ་བཞི་གསུངས། འདི་ལ་
ཚིག་དོན་དང༌། ཁྱབ་པའི་དོན་བྱེ་བྲག་ཏུ་བཤད་པ་གཉིས། དང་པོ་ནི། སྦྱོར་ངག་ཏུ་བསྒྲིལ་ན། ཤེས་བྱ་ཆོས་
ཅན། ཡུམ་གྱི་མདོ་ལས་ལམ་ཤེས་འཆད་པའི་སྐབས་སུ་བབ་པ་ན་དེ་བཞིན་གཤེགས་པའི་རང་བཞིན་གྱི་འོད་
ཀྱིས་འདོད་གཟུགས་ཀྱི་ལྷའི་འོད་མོག་མོག་པོར་མཛད་ནས་ཟིལ་གྱིས་མནན་པ་ལ་དགོས་པ་ཡོད་དེ། ལྷ་དེ་
རྣམས་ཀྱི་ང་རྒྱལ་བཅོམ་ནས་རྒྱུད་ལ་ཐེག་ཆེན་སེམས་བསྐྱེད་དང་ལམ་ཤེས་སྐྱེ་རུང་བར་བྱ་བའི་ཕྱིར་དུ་ཡིན་པའི་
ཕྱིར། ལམ་ཤེས་སྐྱེ་བའི་རྟེན་གྱི་ཡུལ་ངེས་པ་ཡིན་ཏེ། ལམ་གསུམ་རྫོགས་པར་བསྒོམ་པའི་ལམ་ལ་མཁས་པ་ལ་ནི།
དེའི་སྔོན་དུ་རིགས་ཅན་གསུམ་ཀའི་དོན་དུ་སངས་རྒྱས་ཐོབ་འདོད་ཀྱི་རྟེན་ངེས་པ་ལ་དགོས་པའི་ཕྱིར། བྱང་
ཆུབ་སེམས་དཔའ་མ་ཟད། སེམས་ཅན་ཐམས་ཅད་ཀྱི་རྒྱུད་ལ་ལམ་ཤེས་སྐྱེ་རུང་བ་ཡིན་ཏེ། དེ་ཐམས་ཅད་ཀྱི་
རྒྱུད་ལ་སངས་རྒྱས་ཀྱི་རིགས་རྟེན་རང་བཞིན་གནས་རིགས་ཀྱིས་ཁྱབ་པའི་ཕྱིར། ལམ་ཤེས་ཆོས་ཅན། ཉན་
རང་གི་ལམ་ལས་རང་བཞིན་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། ཉན་རང་ལྟར་ཉོན་མོངས་གཙོ་བོར་མི་
སྤོང་བར་ཉོན་མོངས་འགའ་ཞིག་གཞན་དོན་སྒྲུབ་པའི་ཡན་ལག་ཏུ་སྒྱུར་བར་བྱེད་ནུས་པའི་རང་བཞིན་ཅན་ཡིན་

༄༅། ། སྐབས་གཉིས་པ་དང་གསུམ་པའི་ཊིཀྵ་ །
པའི་ཕྱིར། ཤེས་བྱ་ཆོས་ཅན། ཉན་རང་གི་ལམ་ལས་ལམ་ཤེས་དེའི་བྱེད་ལས་ཀྱང་ཁྱད་པར་དུ་འཕགས་ཏེ།
དུས་མ་ཡིན་པར་ཡང་དག་མཐའ་མངོན་དུ་མི་བྱེད་ཅིང་། སེམས་ཅན་མཐའ་ཡས་པ་སྨིན་ཅིང་གྲོལ་བར་བྱེད་
ནུས་པའི་བྱེད་ལས་ཅན་ཡིན་པའི་ཕྱིར། བསྡུ་ན་འདིར་བསྟན་པའི་ལམ་ཤེས་ཀྱི་ཡན་ལག་དེ་ལ་ལྔ་ཡོད་དེ། དེར་
གྱུར་པའི་གེགས་མངོན་པའི་ང་རྒྱལ་མངོན་འགྱུར་བ་དང་བྲལ་བ། བྱང་ཆུབ་ཏུ་སེམས་བསྐྱེད་པ། རྟེན་རང་
བཞིན་གནས་རིགས་ཀྱིས་ཁྱབ་པ། ཉོན་མོངས་གཙོ་བོར་མི་སྤོང་བའི་རང་བཞིན༔ སེམས་ཅན་སྨིན་ཅིང་གྲོལ་
བར་བྱེད་ནུས་པའི་བྱེད་ལས་དང་ལྔ་ཡོད་པའི་ཕྱིར། གཉིས་པ་ལ། ཁྱབ་པའི་དོན་བཤད་པ་དང་། རང་
བཞིན་བཤད་པ་དང་གཉིས། དང་པོ་ནི། འདིར་ཁྱབ་པའི་དོན་ཡོད་དེ། འགྲེལ་བ་ལས། ཐེག་པ་གསུམ་
རྣམ་པར་བཞག་པ་ནི་དགོངས་པ་ཅན་ཡིན་གྱི། མཚན་ཉིད་པ་ནི་མ་ཡིན་ནོ་ཞེས་ལུགས་ལས་འབྱུང་བས། སྐྱེ་བོ་
ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་མཐར་ཐུག་པ་ཅན་ཡིན་ཏེ། ཞེས་པ་ནས། ལམ་
ཤེས་པ་ཉིད་བསྒོམ་པར་བྱ་བས་ཁྱབ་པ་ཡིན་ནོ། ། ཞེས་གསུངས་པ་ལྟར་སེམས་ཅན་ཐམས་ཅད་ཀྱི་རྒྱུད་ལ་
སངས་རྒྱས་ཀྱི་རིགས་ཀྱིས་ཁྱབ་པས། ལམ་ཤེས་བསྒོམ་པར་བྱར་རུང་བས་ཁྱབ་ལ། དེ་ལ་བརྟེན་ནས་ཀྱང་
མཐར་འཚང་རྒྱ་བས་ཀྱང་ཁྱབ་པ་ནི་ཁྱབ་པའི་དོན་ཡིན་པས་ཁྱབ་པ་རྣམ་པ་གསུམ་ག་ཡང་འདིར་བསྟན་པའི་
ཕྱིར། དེ་ལྟར་ནའང་མཐར་ཐུག་ཐེག་པ་གསུམ་བསྟན་པའི་མདོ་དང་མི་འགལ་ཏེ། དགོངས་གཞི། དགོས་པ།
དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་བའི་ཕྱིར། དགོངས་གཞི་ཡོད་དེ། གནས་སྐབས་
རིགས་གསུམ་སོ་སོར་ངེས་པ་ཡོད་པ་ལ་དགོངས་པའི་ཕྱིར། དགོས་པ་ཡོད་དེ། དང་པོ་ནས་ཐེག་ཆེན་དུ་འཇུག་
མི་འདོད་པ་འགའ་ཞིག་རིམ་གྱིས་བཀྲི་བའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། ལུང་དུ་མ་དང་།
རིགས་པ་དུ་མས་གནོད་པའི་ཕྱིར། དང་པོ་གྲུབ་སྟེ། དམ་ཆོས་བད་དཀར་དང་། དཔལ་འཕྲེང་གི་མདོ་ལ་
སོགས་པའི་ལུང་དུ་མས་གནོད་པའི་ཕྱིར། རིགས་པས་གནོད་ པའི་ཚུལ་མཐར་ཐུག་པ་ཡང་། སེམས་ ཅན་
ཐམས་ཅད་གྱི་སེམས་དོན་དམ་པར་རང་བཞིན་གྱིས་མེད་ཅིང་། དྲི་མ་རྣམས་གློ་བུར་བ་སེམས་རྒྱུད་ལ་འབྲལ་
རུང་དུ་གནས་པ་ལ་ངེས་པ་ཐོབ་དགོས་པ་ཡིན་ཏེ། དེའི་ཚུལ་རྒྱས་པར་ནི་རྒྱུད་བླ་མ་རྩ་འགྲེལ་ལས་བཤད་པ་ལྟར་
ཤེས་དགོས་ཤིང་། བསྡུ་ན་ཀུན་འབྱུང་གི་ཆོས་ཐམས་ཅད་ཐ་སྙད་དུ་ཡོད་ཀྱང་། དོན་དམ་དཔྱོད་བྱེད་ཀྱི་རིགས་
པ་ཡང་དག་གིས་དཔྱད་ཅིང་བཙལ་ན་བཏགས་དོན་མི་རྙེད་པས། ཆགས་སོགས་ཉོན་མོངས་གཞན་ཐམས་ཅད་
ཀྱི་རྩ་བ་བདེན་འཛིན་དེ་ཉིད་ཞེན་ཡུལ་ལ་འཁྲུལ་བར་རྟོགས་པས་སྤོང་ནུས་སུ་འགྲུབ་པ་འི་ཕྱིར། དེ་ཡང་ཡིན་ཏེ།
ཉོན་མོངས་ཀྱི་རྩ་བ་བདེན་འཛིན་དེ། ཐག་ཁྲ་ལ་སྦྲུལ་འཛིན་གྱི་བློ་ལྟར་འཁྲུལ་བར་ངེས་སྟོབས་གྱིས། དེས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྐྱེད་པའི་ཉོན་མོངས་གཞན་ཐམས་ཅད་ཀྱང་གློ་བུར་བ་ཡིན་པར་ངེས་ནུས་ལ། དེ་ལ་བརྟེན་ནས་གཉེན་པོ་
བསྒོམས་ན་ཆགས་སོགས་ཀྱི་ཉོན་མོངས་ཐམས་ཅད་ཀྱང་སྤོང་ནུས་སུ་གོ་བས། མཐར་སྒྲིབ་པ་ཐམས་ཅད་སྤངས་
པའི་སངས་རྒྱས་ཐོབ་ནུས་སུ་ཤེས་པར་འགྱུར་བའི་ཕྱིར། དེར་མ་ཟད། རིགས་པ་དེས་འཁོར་བ་ལ་ཐོག་མ་མེད་
ཀྱང་ཕྱི་མཐའ་ཡོད་པར་ཡང་ངེས་ནུས་ཏེ། རྒྱུད་བླ་མའི་འགྲེལ་བ་ལས། རང་བཞིན་གྱིས་རྣམ་པར་ཡང་དག་
པའི་རིགས་ཡོད་པའི་ཕྱིར་འགའ་ཡང་གཏན་རྣམ་པར་ཡང་དག་པར་མི་འགྱུར་བ་ནི་འོས་པ་མ་ཡིན་ཏེ། ཐོག་
མེད་གྱུར་ཀྱང་ཐ་མ་དང་ལྡན་པ། ། རང་བཞིན་གྱིས་དག་རྟག་པའི་ཆོས་ཅན་ཕྱིར། ། ཐོག་མེད་སྦུབས་ཀྱིས་
ཁྱིམ་སྒྲིབ་མི་མཐོང་སྟེ། ཇི་ལྟར་གསེར་གྱི་གཟུགས་ནི་སྒྲིབ་པ་བཞིན། ། ཞེས་དང་། བཞི་བརྒྱ་བ་ལས། ཇི་
ལྟར་ས་བོན་མཐའ་མཐོང་ཞིང་། ། དེ་ལ་ཐོག་མ་ཡོད་མིན་ལྟར། ། ཞེས་སོགས་དང༌། དེ་བཞིན་དུ་རྒྱུན་སྣང་།
རྣམ་འགྲེལ་སོགས་ལས་འབྱུང་བའི་ཕྱིར། དེ་རྣམས་འདིར་མཚོན་ཙམ་ཞིག་བསྟན་གྱི། རྒྱས་པར་ནི་གཞུང་
གཞན་དང་ཁོ་བོས་ཀྱང་ཕར་ཕྱིན་གྱི་སྐབས་གཉིས་པར་བཤད་ཟིན་པ་ལས་ཤེས་པར་བྱའོ། ། གཉིས་པ་ནི།
བྱང་ཆུབ་སེམས་དཔའ་ཉོན་མོངས་གཙོ་བོར་མི་སྤོང་བའི་སྒོ་ནས་ཉན་རང་གི་ལམ་ལས་རང་བཞིན་གྱི་སྒོ་ནས་
ཁྱད་པར་དུ་འཕགས་པར་བཤད་པའི་རྒྱུ་མཚན་དུ། ཉོན་མོངས་འགའ་ཞིག་གཞན་དོན་སྒྲུབ་པའི་ཡན་ལག་ཏུ་
སྒྱུར་བ་བྱེད་པར་འགོད་ན། ཉོན་མོངས་དེ་གང་ཡིན་ཞེ་ན། ཡོད་དེ། འདོད་པའི་འདོད་ཆགས། གཟུགས་
ཀྱི་སས་བསྡུས་ཀྱི་ཉོན་མོངས་འགའ་ཞིག་བྱང་ཆུབ་སེམས་དཔས་གཞན་དོན་སྒྲུབ་པའི་ཡན་ལག་ཏུ་སྒྱུར་བར་བྱེད་
དགོས་པས་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར། དེར་ཐལ། བྱང་འཕགས་འཁོར་ལོ་སྒྱུར་རྒྱལ་ལྟ་
བུར་སྐྱེ་བ་བླངས་ནས་སྲས་བསྐྲུན་ཏེ་གཞན་དོན་བྱེད་པའི་ཡན་ལག་ཏུ་འདོད་པའི་འདོད་ཆགས་དགོས་ཤིང་།
གཟུགས་ཁམས་སུ་སྐྱེ་བ་བླངས་ནས་དེ་རྣམས་ཀྱི་དོན་བྱེད་པ་ལ་གཟུགས་ཀྱི་འདོད་ཆགས་ཡན་ལག་ཏུ་གྱུར་བར་
མཛད་པའི་ཕྱིར། དེ་དག་ཀྱང་ཐུན་མོང་དུ་གྲགས་ཚུལ་གྱི་དབང་དུ་བྱས་པ་ཡིན་གྱི། བྱང་འཕགས་སྐྱེ་བ་བླངས་
ནས་སྲས་བསྐྲུན་ཏེ་གཞན་དོན་བྱེད་པའི་ཡན་ལག་ཏུ་འདོད་ཆགས་ངེས་པར་དགོས་པ་མིན་ཏེ། སྐྱེ་བ་ལ་དབང་
ཐོབ་པའི་བྱང་འཕགས་ཉོན་མོངས་སྤངས་པ་འགའ་ཞིག་འཁོར་ལོ་བསྒྱུར་རྒྱའ་ལྟ་བུར་སྐྱེ་བ་བླངས་ནས་ཡུམ་སྲས་
ཀྱི་འབྲེལ་བ་སྟོན་པའི་ཕྱིར། དཔེར་ན། རྒྱལ་པོ་གཞོན་ནུ་དོན་གྲུབ་དང་། ཆོས་རྒྱལ་སྲོང་བཙན་སྒམ་པོ་
བཞིན། གཞན་ཡང་དེ་ལྟར་ཡོད་དེ། རྗེའི་རིམ་ལྔ་གསལ་སྒྲོན་ལས་དེ་མེད་པར་འདོད་པ་ལ་དགག་པ་མཛད་
ནས་ཡོད་པར་ལུང་རིགས་གཉིས་ཀྱིས་བསྒྲུབས་པའི་ཕྱིར་རོ། །
གཉིས་པ་ལམ་ཤེས་ཀྱི་རང་བཞིན་བཤད་པ་ལ། ཉན་ཐོས་ཀྱི་ལམ་ཤེས་པའི་འ་མ་ཤེས། རང་རྒྱལ་གྱི་ལམ་
50

༄༅། ། སྐབས་གཉིས་པ་དང་གསུམ་པའི་ཊཱིཀྐ། །
ཤེས་པའི་ལམ་ཤེས། བྱང་སེམས་ཀྱི་ལམ་ཤེས་པའི་ལམ་ཤེས་དང་གསུམ། དང་པོ་ལ། ངོ་བོ་བཤད་པ་དང་།
རང་བཞིན་བཤད་པ་དང་གཉིས། དང་པོ་ནི། ལམ་ཤེས་ཉིད་ཀྱི་ཚུལ་ལ་ནི། ། ཞེས་སོགས་རྐང་པ་བཞི་
གསུངས། ངག་དོན་ནི། ལམ་ཤེས་རྫོགས་པར་སྒོམ་པ་ཉིད་ཀྱི་ཚུལ་ལ་ནི་ཉན་ཐོས་ཀྱི་ལམ་འདི་ཆོས་ཅན།
ཁྱོད་ཇི་ལྟར་སྒོམ་པའི་ཚུལ་ཤེས་པར་བྱ་བ་ཡོད་དེ། སྡུག་བདེན་ལ་སོགས་པའི་འཕགས་པའི་བདེན་པ་བཞི་བོ་
དག་གི་རྣམ་པ་མི་རྟག་ལ་སོགས་བཅུ་དྲུག་པོ་བདེན་པར་མི་དམིགས་པར་རྟོགས་པའི་ཤེས་རབ་དང༌། སེམས་
བསྐྱེད་དང་། རྫོགས་བྱང་དུ་བསྔོ་བའི་བསྔོ་བ་གསུམ་གྱིས་ཟིན་པའི་སྒོ་ནས་སྒོམ་པར་བྱེད་པ་ཡིན་པའི་ཕྱིར།
དེའི་དོན་བསྡུ་ན་འདི་ལྟར་ཡིན་ཏེ། ཉན་ཐོས་རྣམས་ཀྱིས་མི་རྟག་ལ་སོགས་བཅུ་དྲུག་བསྒོམས་ནས་ཐར་བ་ཐོབ་
པར་མཛད་ལ། བྱུང་འཕགས་ཀྱིས་ཀྱང་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་འཛིན་པ་དང་། རང་རྒྱུད་ཀྱི་
ཉོན་མོངས་སྦྱོང་བའི་ཆེད་དུ་སེམས་བསྐྱེད་བསྔོ་བ་ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་སྒོམ་ཚུལ་
དེ་དང་ཚུལ་མཐུན་པར་མི་རྟག་ལ་སོགས་བཅུ་དྲུག་སྒོམ་པར་མཛད་པའི་མཁྱེན་པ་དེ་ལ་ཉན་ཐོས་ཀྱི་ལམ་ཤེས་
པའི་ལམ་ཤེས་ཞེས་པའི་ཐ་སྙད་མཛད་པའི་ཕྱིར། མངོན་རྟོགས་རྒྱན་འདིར་བདེན་བཞིའི་རྣམ་པ་མི་རྟག་ལ་
སོགས་བཅུ་དྲུག་ཉམས་སུ་ལེན་པའི་ཚུལ་ལན་མང་དུ་གསུངས་པས་བཅུ་དྲུག་གི་ངོས་འཛིན་ཙམ་ཞིག་ཀྱང་ཤེས་པ་
གལ་ཆེ་སྟེ། དེ་ཡང་སྡུག་བདེན་ཉེར་ལེན་གྱི་ཕུང་བོ་ལ་ནི་སྐྱེ་འཇིག་གི་མི་རྟག་པ་དང་སྡུག་བསྔལ་བ་དང་སྟོང་བ་
དང་བདག་མེད་པའི་རྣམ་པ་བཞི་དང་། ཀུན་འབྱུང་ལས་ཉོན་གཉིས་ལ་ནི་སྡུག་བསྔལ་གྱི་རྒྱུ་ཡིན་པ་དང་།
ཀུན་ནས་འབྱུང་བ་དང་རབ་ཏུ་སྐྱེ་བར་རྐྱེན་གྱི་རྣམ་པ་བཞི་དང་། འགོག་པ་ཉོན་མོངས་སྤངས་པའི་བྲལ་བ་ལ་ནི་
སྡུག་བསྔལ་འགོག་པ་དང་ཞི་བ་དང་གྱ་ནོམ་པ་དང་ངེས་པར་འབྱུང་བའི་རྣམ་པ་བཞི་དང་། ས་ལམ་བདག་མེད་
མངོན་སུམ་དུ་རྟོགས་པའི་ཡེ་ཤེས་ལ་ནི་ཐར་ལམ་དང་རིག་པ་དང་སྒྲུབ་པ་དང་ངེས་འབྱིན་གྱི་བཞི་རྣམ་པ་བཞི་སྟེ་
བཅུ་དྲུག་ཏུ་འབྱེད་པ་ཡིན་པའི་ཕྱིར་རོ། ། གཉིས་པ་ནི། འཕགས་པ་ཉན་ཐོས་ལམ་ལ་ནི། ། ཞེས་པ་ནས།
མཁྱེན་ནས་ཆོས་རྣམས་ མ་གཟིགས་ཕྱིར། ། ཞེས་ པའི་བར་གསུངས། ངག་དོན་ནི། ཤེས་བྱ་ཆོས་ཅན།
འཕགས་པ་ཉན་ཐོས་ཀྱི་ལམ་མངོན་སུམ་དུ་ཤེས་པའི་ལམ་ཤེས་ཀྱི་རྒྱུ་ལ་ནི་སྦྱོར་ལམ་དྲོད་ལ་སོགས་པ་ངེས་འབྱེད་
ཆ་མཐུན་བཞི་ཡོད་དེ། དེ་ཡང་ཡུམ་གྱི་མདོ་ལས་གཟུགས་ལ་སོགས་པ་དོན་དམ་པར་རང་གི་ངོ་བོས་སྟོང་བའི་
ཕྱིར་ན་དེ་དག་གི་སྟོང་བ་ཉིད་རྣམས་ངོ་བོ་དབྱེར་མེད་པར་བསྟན་པའི་གཞུང་གིས་བཤད་པའི་ཐེག་ཆེན་གྱི་སྦྱོར་
ལམ་དྲོ་བ་དང༌། གཟུགས་སོགས་དེ་དག་དོན་དམ་པར་མི་དམིགས་ཤིང་མི་གནས་པར་བསྟན་པས་བཤད་པའི་
ཐེག་ཆེན་གྱི་སྦྱོར་ལམ་རྩེ་མོར་གྱུར་པ་དག་ཏུ་འདོད་པ་དང་། གཟུགས་སོགས་དེ་དག་ལ་དོན་དམ་པར་རྟག་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་མི་རྟག་པ་ལ་སོགས་པའི་ཚུལ་གྱིས་གནས་བཀག་ཅིང་མི་གནས་པར་བསྟན་པས་བཤད་པའི་ཐེག་ཆེན་གྱི་སྦྱོར་
ལམ་བཟོད་པ་རྣམས་དང་། ས་དང་པོ་སོགས་ལ་དམིགས་པའི་ཚུལ་གྱིས་གནས་པར་མི་བྱའོ་ཞེས་སོགས་ཀྱིས་
མདོ་ལས་ས་བཅུ་བོ་དག་ལས་བརྩམས་ནས་ནི་དོན་དམ་པར་མི་གནས་པའི་ཚུལ་རྒྱས་པར་བསྟན་པ་ཡིས་མདོ་
ལས་བཤད་པའི་ཐེག་ཆེན་གྱི་སྦྱོར་ལམ་ཆོས་ཀྱི་མཆོག་ཏུ་གྱུར་པ་དང་བཞི་བཤད་པའི་ཕྱིར། དེ་ལྟར་བཤད་པས་
ཅི་ཕྱིར་ཞེ་ན་ཡོད་དེ། ཡང་དག་པར་རྫོགས་པའི་སངས་རྒྱས་ཀྱིས་ཆོས་ཉིད་མངོན་སུམ་དུ་མཁྱེན་ནས་ཆོས་
རྣམས་དོན་དམ་པར་གནས་པར་མ་གཟིགས་པའི་ཕྱིར་རོ། ། མདོ་ཚིག་འདིར་ལམ་ཤེས་དེའི་རྒྱུ་ངེས་འབྱེད་ཆ་
མཐུན་ལ་སྟོང་ཉིད་རྟོགས་པའི་ཤེས་རབ་ཀྱིས་ཟིན་དགོས་པར་བསྟན་གྱི་སྟོང་ཉིད་རྟོགས་པས་མ་ཁྱབ་སྟེ། དེ་
ཉན་ཐོས་ཀྱི་ལམ་ཤེས་པའི་ལམ་ཤེས་དང་འདྲ་བར་ཉན་ཐོས་ཀྱི་རྟོགས་རིགས་སུ་གནས་པ་ཞིག་དགོས་པའི་ཕྱིར་
རོ། ། །
གཉིས་པ་རང་རྒྱལ་གྱི་ལམ་ཤེས་པའི་ལམ་ཤེས་ལ། ལམ་བགྲོད་པའི་ཁྱད་པར། ཆོས་སྟོན་ཚུལ། ལམ་
ཇི་ལྟར་ཤེས་ཚུལ། དེའི་རྒྱུ་ངེས་འབྱེད་ཆ་མཐུན་བཤད་པ་དང་བཞི། དང་པོ་ནི། རང་འབྱུང་བདག་ཉིད་
རྟོགས་པའི་ཕྱིར། ཞེས་པ་ནས། ཟབ་པ་ཉིད་དུ་མངོན་ང་ར་བརྗོད། ། ཅེས་པའི་བར་གསུངས། ངག་དོན་ནི།
རང་འབྱུང་སྟེ་རང་རྒྱལ་དགྲ་བཅོམ་པ་ཆོས་ཅན། ཁྱོད་ཀྱིས་སྲིད་པ་ཐ་མའི་ཚེ་རང་གི་བྱང་ཆུབ་མངོན་དུ་བྱེད་
པར་སློབ་དཔོན་གཞན་གྱིས་གདམས་ངག་བསྟན་པ་ལ་བལྟོས་མི་དགོས་ཏེ། དེའི་ཚེ་དེ་ལ་མི་བལྟོས་པར་བདག་ ་
ཉིད་ཀྱིས་བྱང་ཆུབ་རྟོགས་པ་སྟེ་མངོན་དུ་བྱེད་ནུས་པའི་ཕྱིར། ཡང་ཞེས་སྨོས་པ་ལ་ཆོས་ཅན། དགོས་པ་ཡོད་དེ།
དེའི་ཚེ་ངག་གིས་གཞན་ལ་ཆོས་མི་སྟོན་པར་ཤེས་པའི་ཆེད་ཡིན་པའི་ཕྱིར། བསེ་རུ་ལྟ་བུའི་ཡེ་ཤེས་དེ་ནི་ཆོས་ཅན།
ཉན་ཐོས་ལས་རྟོགས་པ་ཟབ་པ་ཉིད་དུ་མངོན་པར་བརྗོད་པ་ཡིན་ཏེ། ཉན་ཐོས་ལྟར་ཆོས་སྟོན་པའི་ངག་གི་
འབྲས་རྟགས་ལས་རྟོགས་མི་དགོས་ཤིང་། སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པའི་རྟོགས་པ་ཟབ་མོ་
དང་ལྡན་པའི་ཕྱིར། འདིར་བསེ་རུ་ལྟ་བུ་ཞེས་སྨོས་པ་ནི་ཕྱོགས་གཅིག་གི་སྒྲས་བསྟན་པ་ཡིན་གྱི། རང་རྒྱལ་ཡིན་
ན། བསེ་རུ་ལྟ་བུའི་རང་རྒྱལ་ཡིན་པས་མ་ཁྱབ་སྟེ། རང་རྒྱལ་ལ་བསེ་རུ་ལྟ་བུ་དང་ཚོགས་སྤྱོད་ཆེ་ཆུང་གི་རང་
རྒྱལ་གསུམ་ཡོད་པའི་ཕྱིར༔ རང་རྒྱལ་སློབ་པ་ཡིན་ན། རང་གི་བྱང་ཆུབ་མངོན་དུ་བྱེད་ངེས་ཡིན་པས་མ་ཁྱབ་སྟེ།
ཚོགས་སྤྱོད་ཆེ་ཆུང་གི་རང་རྒྱལ་རིགས་མ་ངེས་པ་བར་སྐབས་སུ་ཐེག་ཆེན་ལམ་དུ་འཇུག་པ་ཡོད་པའི་ཕྱིར། རང་
རྒྱལ་གྱིས་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པ་མང་ཡང༌། སྒྲ་མེད་དུ་ཆོས་སྟོན་པས་མ་ཁྱབ་སྟེ།
ཚོགས་སྤྱོད་ཀྱི་རང་རྒྱལ་འ་སྒྲ་བཅས་སུ་ཆོས་སྟོན་པ་ཡོད་པའི་ཕྱིར། གཉིས་པ་ཆོས་སྟོན་ཚུལ་ནི། གང་གང་དོན་
52

༄༅། ། སྐྱབས་གཞིས་ང་དང་གསུམ་པའི་ཊཱིཀྐ། །
ནི་གང་གང་ལ། ། ཞེས་སོགས་རྐང་པ་བཞི་གསུངས། དོན་ནི། ཤེས་བྱ་ཆོས་ཅན། རང་རྒྱལ་གྱིས་སྒྲ་མེད་
ཀྱང་ཆོས་སྟོན་པ་མི་འགལ་ཏེ། ལུས་ཀྱི་རྣམ་འགྱུར་བརྟན་པའི་སྒོ་ནས་གདུལ་བྱ་གང་དང་གང་ཡིན་པ་དེས་
རྟོགས་བྱའི་དོན་ནི་གང་དང་གང་ལ་རྣམ་པ་ཇི་ལྟ་ཇི་ལྟར་ཉན་པར་འདོད་པ་དེ་དང་དེ་ལ་དོན་དེ་དང་དེ་བཤད་པ་
དེ་ལྟར་སྣང་བར་བྱེད་ནུས་པའི་ཕྱིར། གསུམ་པ་ལམ་ཇི་ལྟར་ཤེས་ཚུལ་ནི། གཟུང་དོན་རྟོགས་པ་སྤོང་ཕྱིར་
དང་། ། ཞེས་སོགས་རྐང་པ་བཞི་གསུངས། དོན་ནི། བསེ་རུ་ལྟ་བུའི་ལམ་དེ་ནི་ཆོས་ཅན། ཁྱད་ཆོས་གསུམ་
དང་ལྡན་པས་ཡང་དག་པར་བསྡུས་པར་ཤེས་པར་བྱ་སྟེ། གཟུང་བ་གཟུགས་སོགས་ཕྱི་རོལ་དོན་དུ་འཛིན་པའི་
རྟོག་པ་གཙོ་བོར་སྤོང་པའི་ཕྱིར་དང་། གཟུགས་འཛིན་ཤེས་པ་སོགས་ནང་འཛིན་པ་ལ་བདེན་པར་ཞེན་པ་གཙོ་
བོར་མི་སྤོང་བའི་ཕྱིར་དང་ནི། རང་རྒྱལ་གྱི་རིགས་ལ་བརྟེན་པའི་རྟེན་གྱི་ཁྱད་པར་གྱི་སྒོ་ནས་ཤེས་པར་བྱ་བ་ཡིན་
པའི་ཕྱིར། གཞུང་འདིས་རང་རྒྱལ་གྱི་ལམ་ཤེས་པའི་ལམ་ཤེས་ཀྱང་བསྟན་པ་ཡིན་ཏེ། རང་རྒྱལ་གྱི་རྟོགས་པ་
བརྗོད་པའི་ཚུལ་གྱིས་ཚིག་གི་ཟུར་ལ་བསྟན་པའི་ཕྱིར་ཏེ། བྱང་འཕགས་ཀྱིས་གདུལ་བྱ་རང་རྒྱལ་གྱི་རིགས་ཅན་
རྗེས་སུ་འཛིན་པའི་ཕྱིར་དུ་དོན་འཛིན་གྱི་རྟོག་པ་སྤོང་བར་བྱེད་པའི་རང་གི་ཡེ་ཤེས་རང་རྒྱལ་གྱི་ལམ་ཤེས་པའི་
ལམ་ཤེས་སུ་བསྟན་པའི་ཕྱིར། འོན་ཀྱང་རང་རྒྱལ་གྱིས་ནང་ཤེས་པ་བདེན་པར་འཛིན་པའི་བདེན་འཛིན་གཙོ་
བོར་མི་སྤོང་བ་ལྟར་བྱང་འཕགས་ཀྱིས་མ་ཡིན་ཏེ། བྱང་སེམས་ཀྱིས་བདེན་འཛིན་ལྷན་སྐྱེས་ཐམས་ཅད་གཙོ་
བོར་སྤོང་དགོས་པའི་ཕྱིར་རོ། བཞི་བ་ནི། བཏགས་པའི་ཆོས་ཉིད་མི་འགལ་བར། ཞེས་པ་ནས། རྣམ་པ་
ཅན་ནི་ཆོས་ཀྱི་མཆོག ། ཅེས་པའི་བར་གསུངས། དོན་ནི། ཤེས་བྱ་ཆོས་ཅན། རང་རྒྱལ་གྱི་ལམ་ཤེས་པའི་
ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ལ་བཞི་ཡོད་དེ། ཕྱི་དོན་མེད་པར་རྟོགས་ཀྱང་བརྡར་བཏགས་པའི་ཆོས་
ཉིད་དང་མི་འགལ་བར་ཆོས་སྟོན་པའི་རྣམ་པ་ཅན་གྱི་ཐེག་ཆེན་གྱི་སྦྱོར་ལམ་དྲོ་བར་གྱུར་བ་དང་། གཟུགས་ལ་
སོགས་པ་ཕྱི་རོལ་དོན་དུ་འགྲིབ་པ་མེད་པར་རྟོགས་པ་ལ་སོགས་ང་ས་ཕྱེ་བས་སྦྱོར་ལམ་རྩེ་མོར་གྱུར་པ་དང་། ནང་
སྟོང་བ་ཉིད་ལ་སོགས་པ་རྟོགས་པའི་མཐུ་ཡིས་གཟུགས་སོགས་ཕྱི་རོལ་དོན་གྱི་ཆེད་དུ་མི་འཛིན་པའི་ཕྱིར་དུ་
ཞུགས་ངའི་སྦྱོར་ལམ་བཟོད་པ་དང་། གཟུགས་སོགས་ཕྱི་རོལ་དོན་དུ་སྐྱེ་བ་མེད་པ་ལ་སོགས་པའི་རྣམ་པ་ཅན་དུ་
རྟོགས་པའི་ཐེག་ཆེན་གྱི་སྦྱོར་ལམ་ཆོས་ཀྱི་མཆོག་ཅེས་བྱ་བ་རྣམས་སུ་ཡོད་པའི་ཕྱིར། གཞུང་འདིས་རང་རྒྱལ་གྱི་
རྟོགས་རིགས་སུ་གནས་པའི་ཐེག་ཆེན་གྱི་སྦྱོར་ལམ་བཞི་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུར་བསྟན་པ་
ཡིན་ཏེ། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཕྱི་དོན་མེད་པར་རྟོགས་པའི་ཐེག་ཆེན་གྱི་སྦྱོར་
ལམ་དྲོད་སོགས་བཞི་ལམ་ཤེས་དེའི་རྒྱུ་ངེས་འབྱེད་ཆ་མཐུན་དུ་བསྟན་པར་འདོད་དགོས་པའི་ཕྱིར། རྣམ་བཤད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། 
ལྟརན་དེ་ལྟར་ཡིན་ཡང་། འགྲེལ་བའི་ཚིག་རིས་ལ་ཟིན་བྱེད་ཀྱི་སྦྱོར་ལམ་བཞི་དངོས་སུ་བསྟན་པར་བཤད་
གསུམ་པ་བྱང་སེམས་ཀྱི་ལམ་ཤེས་པའི་ལམ་ཤེས་འཆད་པ་ལ། མཐོང་ལམ་དང་། སྒོམ་ལམ་བཤད་པ་
དང་གཉིས། དང་པོ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། ། དང་པོ་ནི། བདེན་དང་
བདེན་ལ་བཟོད་པ་དང་བར་གསུངས། དོན་ནི། ཤེས་བྱ་ཆོས་ཅན། ལམ་ཤེས་ཉིད་ཀྱི་སྐབས་ལ་མཐོང་བའི་
ལམ་ཕན་ཡོན་དང་བཅས་པ་འདི་བཤད་པར་བྱ་སྟེ། སྡུག་ཀུན་གྱི་བདེན་པ་དང་འགོག་ལམ་གྱི་བདེན་པ་བཞི་ལ་
བཟོད་པ་དང་ཤེས་པའི་སྐད་ཅིག་མ་རྣམ་པ་བཞི་བཞི་ཡི་སྒོ་ནས་བཤད་པར་བྱ་བའི་ཕྱིར། གཉིས་པ་ནི། དེ་
བཞིན་ཉིད་དང་སངས་རྒྱས་དག ། ཅེས་པ་ནས། ལམ་ཤེས་ཉིད་ཀྱི་སྐད་ཅིག་མ། ། ཞེས་པའི་བར་གསུངས།
དོན་ནི། ཤེས་བྱ་ཆོས་ཅན། ཐེག་ཆེན་གྱི་མཐོང་ལམ་ལ་ཤེས་བཟོད་སྐད་ཅིག་མ་བཅུ་དྲུག་ཡོད་དེ། དོན་དམ་
པར་སྡུག་བདེན་གྱི་དེ་བཞིན་ཉིད་དང་སངས་རྒྱས་ཏེ་དེ་མངོན་སུམ་དུ་རྟོགས་པའི་ཡུལ་ཅན་གྱི་ཡེ་ཤེས་དག་ཕན་
ཚུན་རྟེན་དང་བརྟེན་པ་མེད་པའི་ཕྱིར་ན་དོན་དམ་པར་རྟེན་བརྟེན་པའི་རྣམ་གྲངས་ཁས་མི་ལེན་ཞིང་ལེན་པ་
མེད་པར་མངོན་སུམ་དུ་རྟོགས་པའི་ཐེག་ཆེན་གྱི་སྡུག་བསྔལ་ཆོས་བཟོད་དང་། གཟུགས་སོགས་ཀྱི་ཆོས་དབྱིངས་
རྒྱ་ཆེན་པོར་གྱུར་པ་དོན་དམ་པར་མེད་པར་རྟོགས་པའི་ཡེ་ཤེས་སྡུག་བསྔལ་ཆོས་ཤེས་དང་། སྡུག་བསྔལ་དོན་
དམ་པར་འཇལ་པའི་ཚད་མ་དང་བཅས་པ་མེད་པར་རྟོགས་པའི་སྡུག་བསྔལ་རྗེས་བཟོད་དང༌། སྡུག་བསྔལ་གྱི་
ཚད་དོན་དམ་པར་མེད་པར་རྟོགས་པའི་སྡུག་བསྔལ་རྗེས་ཤེས་དང་། ཀུན་འབྱུང་དོན་དམ་པར་མཐའ་མེད་
པར་རྟོགས་པའི་ཀུན་འབྱུང་ཆོས་བཟོད་དང་། ཆོས་བཟོད་དེར་གནས་ནས་གཟུགས་ལ་སོགས་པ་ལ་སངས་རྒྱས་
ཀྱི་རང་བཞིན་བདེན་སྟོང་ཉིད་དུ་ངེས་པར་འཛིན་པའི་ཀུན་འབྱུང་ཆོས་ཤེས་དང༌། དོན་དམ་པར་བླང་བར་བྱ་
བ་མེད་ཅིང་དོར་བ་མེད་པ་སོགས་སུ་རྟོགས་པའི་ཀུན་འབྱུང་རྗེས་བཟོད་དང་། བྱམས་པ་ལ་སོགས་ཚད་མེད་
བཞི་བ་སྒོམ་པའི་ཡོན་ཏན་དང་ལྡན་པའི་ཀུན་འབྱུང་རྗེས་ཤེས་དང་། འགོག་པའི་རང་བཞིན་སྟོང་བ་ཉིད་
མངོན་སུམ་དུ་རྟོགས་པའི་འགོག་པ་ཆོས་ བཟོད་དང་། འབྲས་བུ་སངས་རྒྱས་ཉིད་ནི་འཐོབ་པར་བྱེད་པའི་
འགོག་པ་ཆོས་ཤེས་དང་། རྣམ་པར་བྱང་བའི་རིགས་ཀུན་ཡོངས་སུ་བསྡུས་པའི་འགོག་ པ་རྗེས་བཟོད་དང་།
ཕྱིའི་འཚེ་བ་ཉམ་ང་བ་དང་ནང་གི་ནད་ཀུན་སེལ་བར་བྱེད་པའི་འགོག་པ་རྗེས་ཤེས་དང་། ལམ་བདེན་གྱི་ཐོབ་བྱ་
མཐར་ཐུག་གི་མྱ་ངན་ལས་འདས་པ་ནི་བདེན་འཛིན་གྱི་སྤྲོས་པ་ཞི་བའི་བདེན་སྟོང་ཉིད་དུ་རྟོགས་པའི་ལམ་རྗེས་
བཟོད་དང་སངས་རྒྱས་བཅོམ་ལྡན་འདས་རྣམས་ཀྱིས་རང་ཉིད་ལ་གནས་པའི་རྣལ་འབྱོར་བསྲུང་བ་ལ་སོགས་
54

༄༅: ། སྐབས་གཉིས་པ་དང་གསུམ་པའི་ཊིཀྐ། །
པར་བྱེད་པའི་ལམ་ཆོས་ཤེས་དང་། སྲོག་མི་གཅོད་པ་ལ་སོགས་པའི་དགེ་བཅུ་རྣམ་པ་ཀུན་མཁྱེན་པའི་སངས་
རྒྱས་སྒྲུབ་པར་བྱེད་པའི་ཚུལ་ལ་ནི་བདག་ཉིད་ཀྱང་གནས་ཏེ། སེམས་ཅན་གཞན་དག་འགོད་པར་བྱེད་པའི་
ལམ་རྗེས་བཟོད་དང་། སྦྱིན་པ་ལ་སོགས་པ་ཕྱིན་དྲུག་གི་དགེ་རྩ་རྣམས་རྫོགས་པའི་བྱང་ཆུབ་ཏུ་བསྔོ་བར་བྱེད་
པའི་ལམ་རྗེས་ཤེས་དང་བཅས་པ་ལམ་ཤེས་པ་ཉིད་ཀྱི་སྐབས་སུ་མཐོང་ལམ་སྐད་ཅིག་མ་བཅུ་དྲུག་ཡོད་པའི་ཕྱིར།
ཤེས་བཟོད་སྐད་ཅིག་མ་བཅུ་དྲུག་ནི་ལྡོག་པ་ཕྱེ་བ་ཡིན་གྱི། བསྡུ་ན་བཟོད་ཤེས་གཉིས་སུ་འདུ་སྟེ། ཐེག་ཆེན་
མཐོང་ལམ་བར་ཆད་མེད་ལམ་ལ་བཟོད་པ་བརྒྱད་དང་། རྣམ་གྲོལ་ལམ་ལ་ཤེས་པ་བརྒྱད་དུ་ཕྱེ་བས་དེ་གཉིས་སུ་
འདུ་བའི་ཕྱིར། བཟོད་ཤེས་གཉིས་ལས་བཟོད་པ་བརྒྱད་སྔོན་དུ་སྐྱེ་ཞིང་། ཤེས་པ་བརྒྱད་རྗེས་སུ་སྐྱེ་བ་ཡིན་ཏེ།
མཐོང་ལམ་བར་ཆད་མེད་ལམ་སྔོན་དུ་སྐྱེས་ནས་རྣམ་གྲོལ་ལམ་རྗེས་སུ་སྐྱེ་བའི་ཕྱིར། དེས་ན་བཟོད་པ་བརྒྱད་
ཅིག་ཅར་དང༌། ཤེས་པ་བརྒྱད་ཅིག་ཅར་དུ་སྐྱེ་ཡང་། བརྒྱུད་ཀྱི་ཐ་སྙད་བྱེད་པའི་རྒྱུ་མཚན་ཡོད་དེ། བདེན་
བཞིའི་ཆོས་ཉིད་དང་དེ་རྟོགས་པའི་ཡེ་ཤེས་ཀྱིས་ཆོས་ཉིད་གཟིགས་ཚུལ་གྱི་སྒོ་ནས་འཇོག་པའི་ཕྱིར་ཏེ། སྡུག་
བ་སྔལ་ཆོས་བཟོད་དང་རྗེས་བཟོད། དེ་བཞིན་དུ་ཀུན་འབྱུང་། འགོག་པ། ལམ་ལའང་སྦྱར་ཏེ། བཟོད་པ་
བརྒྱད་དང་། སྡུག་བསྔལ་ཆོས་ཤེས་དང་རྗེས་ཤེས་དང་དེ་བཞིན་དུ་གཞན་གསུམ་ལ་སྦྱར་བས་ཤེས་པ་བརྒྱད་དུ་
འཇོག་ང་འི་ཕྱིར་ཏེ། ཡུལ་བདེན་བཞིའི་ཆོས་ཉིད་གསར་དུ་མངོན་སུམ་དུ་རྟོགས་པའི་ཆ་ནས་ཆོས་བཟོད་དང་།
ཡུལ་ཅན་ཆོས་བཟོད་བཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས་རྗེས་བཟོད་དུ་འཇོག་ལ། བདེན་འཛིན་
ཀུན་བཏགས་སྤངས་པའི་སྒོ་ནས་བདེན་བཞིའི་ཆོས་ཉིད་མངོན་སུམ་དུ་རྟོགས་པས་ཆོས་ཤེས་དང༌། ཆོས་ཤེས་
ཀྱི་ཆོས་ཉིད་མངོན་སུམ་དུ་རྟོགས་པའི་སྒོ་ནས་རྗེས་ཤེས་སུ་འཇོག་པ་ཡིན་པའི་ཕྱིར། བཟོད་པ་དང་ཤེས་པ་ཞེས་
བརྗོད་པའི་རྒྱུ་མཚན་ཡོད་དེ། ཆོས་ཉིད་མངོན་སུམ་དུ་རྟོགས་པ་ན་བྱ་བྱེད་ཀྱི་རྣམ་གཞག་འཇིག་པ་ལྟར་འགྱུར་
བས་སྐྲགས་རིགས་པ་ལས་མི་སྐྲགས་པས་སྐྱེ་མེད་ལ་བཟོད་པ་དང༌། བདེན་འཛིན་ཀུན་བཏགས་སྤངས་པའི་
འགོག་པ་མངོན་དུ་བྱས་པའི་ཆ་ནས་ཆོས་ཉིད་མངོན་སུམ་དུ་ཤེས་པས་ཤེས་པ་ཞེས་ བརྗོད་པ་ཡིན་པའི་ཕྱིར།
སྐབས་འདིར་མཐོང་ལམ་མཉམ་གཞག་ཡེ་ཤེས་དངོས་སུ་བསྟན་ནས་མཐོང་ལམ་རྗེས་ཐོབ་ཡེ་ཤེས་དོན་གྱིས་
འཕངས་པ་ཡིན་ཏེ། ཐེག་ཆེན་གྱི་མཐོང་ལམ་ཐམས་ཅད་སྟོན་པའི་སྐབས་ཡིན་པའི་ཕྱིར། །
གཉིས་བསྒོམ་ལམ་བཤད་པ་ལ། སྒོམ་ལམ་གྱི་བྱེད་པ་དང༌། བྱེད་པ་ཅན་གྱི་སྒོམ་ལམ་བཤད་པ་དང་
གཉིས། དང་པོ་ནི། ཀུན་ནས་ཞི་དང་ཐམས་ཅད་ལ། ། ཞེས་པ་ནས། བྱང་ཆུབ་དང་ནི་ རྟེན་མཆོད་
ཉིད། ། ཅེས་པའི་བར་རྐང་པ་བཞི་གསུངས། དོན་ནི། ཤེས་བྱ་ཆོས་ཅན། ཐེག་ཆེན་སྒོམ་ལམ་གྱི་བྱེད་པ་དེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་དྲུག་ཡོད་དེ། བྱང་སེམས་སྒོམ་ལམ་པ་ཐུགས་ཁེངས་པའི་ང་རྒྱལ་སོགས་ཀུན་ནས་ཞི་བ་དང་། དེའི་མཐུས་
དགེ་བའི་བཤེས་གཉེན་ཐམས་ཅད་ལ་འདུད་པ་དང་། ཉོན་མོངས་ཅི་རིགས་པའི་གཡུལ་ལས་རྒྱལ་བ་དང་། ཕ་
རོལ་གྱི་གནོད་པས་བརྫི་བ་མེད་པ་ཉིད་དང་བཅས་པའི་སྐྱེས་བུ་བྱེད་པའི་འབྲས་བུ་བཞི་དང་། རྫོགས་པའི་བྱང་
ཆུབ་ཐོབ་ནས་ཆོས་ཉིད་མངོན་སུམ་དུ་རྟོགས་པའི་རྒྱུ་མཐུན་གྱི་འབྲས་བུ་གཅིག་དང་། རྟེན་སྒོམ་ལམ་པ་རང་
ཉིད་གང་དུ་གནས་པའི་ས་ཕྱོགས་དེ་གཞན་གྱིས་མཆོད་པའི་གནས་ཉིད་དུ་གྱུར་པའི་བདག་པོའི་འབྲས་བུ་གཅིག་
དང་དྲུག་ཡོད་པའི་ཕྱིར། འདིར་བྱེད་པའི་དོན་ནི་ཐེག་ཆེན་སྒོམ་ལམ་བསྒོམས་སྟོབས་ཀྱིས་ཐོབ་པ་དང་ཐོབ་
འགྱུར་གྱི་ཕན་ཡོན་ལ་བྱེད་པ་ཡིན་ཞིང་། དེ་ཡང་འདིའི་དངོས་བསྟན་ནི་ཐེག་ཆེན་གྱི་སྒོམ་ལམ་རང་རྒྱུད་ལ་སྐྱེས་
པ་ཞིག་གིས་དེ་བསྒོམས་པའི་ཕན་ཡོན་ཡིན་ལ། ཐེག་ཆེན་སྒོམ་ལམ་མོས་ པ་ ཡིད་བྱེད་ཀྱིས་སྒོམ་པ་རང་དེ་
བསྒོམས་པའི་ཕན་ཡོན་ཙམ་ལ་ནི་སྒོམ་ལམ་ཐོབ་པས་མ་ཁྱབ་སྟེ། ལམ་མ་ཞུགས་ན་དེ་སྒོམ་པ་ཡོད་པའི་ཕྱིར་ཏེ།
དེ་ན་རྣམ་མཁྱེན་སྒོམ་པ་ཡོད་པའི་ཕྱིར་ཏེ། དེ་ན་སངས་རྒྱས་ཀྱི་སྐུ་སྒོམ་པར་བྱེད་པ་ཡོད་པའི་ཕྱིར་རོ། །
གཉིས་པ་ལ། ཐེག་ཆེན་གྱི་ཟག་བཅས་སྒོམ་ལམ། ཟག་མེད་སྒོམ་ལམ་བཤད་པ་དང་གཉིས། དང་པོ་
ལ། མོས་པ་སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་བཤད་པ་དང་གསུམ། དང་པོ་ལ།
དངོས་དང་། ཕན་ཡོན་ནོ། ། དང་པོ་ནི། ཤེས་བྱ་ཆོས་ཅན། ཐེག་ཆེན་གྱི་མོས་པ་སྒོམ་ལམ་ཆོས་ཅན། རྣམ་
པ་གསུམ་དུ་ཤེས་པར་བྱ་སྟེ། རང་གི་དོན་གྱི་མོས་པ་སྒོམ་ལམ་དང་། དེ་བཞིན་རང་གཞན་གཉིས་ཀའི་དོན་
དང༌། གཞན་དོན་མོས་པ་སྒོམ་ལམ་དང་བཅས་པ་རྣམས་སུ་ཡོད་པའི་ཕྱིར། གསུམ་པོ་དེ་ཡང་ནི་ཆོས་ཅན།
ཁྱོད་ལ་དབྱེ་ན་སོ་སོར་རྣམ་པ་གསུམ་དུ་ཡོད་དེ། ཁྱོད་རེ་རེ་ལ་དེར་གྱུར་པའི་ཆུང་ངུ་དང་འབྲིང་དང་ཆེན་པོའི་
མོས་པ་སྒོམ་ལམ་རྣམས་སུ་ཡོད་པའི་ཕྱིར། མོས་པ་སྒོམ་ལམ་ཆུང་འབྲིང་ཆེན་པོ་དེ་ཡང་ཆོས་ཅན། རེ་རེ་ལའང་
རྣམ་པ་གསུམ་གསུམ་དུ་འདོད་པ་ཡིན་ཏེ། ཆུང་ངུའི་ཆུང་ངུ་སོགས་ཏེ་ཆུང་ངུའི་འབྲིང་རང་དེའི་ཆེན་པོ་སོགས་
གྱི་དབྱེ་བ་ཡིས་དེ་ལྟར་དུ་ཡོད་པའི་ཕྱིར། ཤེས་བྱ་ཆོས་ཅན། བསྡུ་ན་མོས་པ་སྒོམ་ལམ་དེ་ལ་རྣམ་པ་ཉི་ཤུ་རྩ་
བདུན་དུ་འདོད་པ་ཡིན་ཏེ། སྔར་བཤད་པ་ལྟར་དགུ་གསུམ་ཉི་ཤུ་རྩ་བདུན་དུ་འགྱུར་བ་དེ་ལྟར་ནའི་ཕྱིར།
གཉིས་པ་ཕན་ཡོན་ནི། གཞུང་ལམ་འབྲས་བུའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་རང་དོན་གཞན་དོན་གཉིས་
དོན་གསུམ་གྱི་འབྱུང་གནས་སུ་མོས་པའི་གནས་སྐབས་རྣམས་ལ་ནི་ཆོས་ཅན། དེ་ལྟར་མོས་པའི་བྱང་སེམས་
སྒོམ་ལམ་པ་ལ་སངས་རྒྱས་བྱང་སེམས་རྣམས་ཀྱིས་ བསྟོད་པ་དང་བཀུར་བ་དང་ནི་བསྔགས་པར་འདོད་དེ།
སྔར་ལྟར་དགུ་ཚན་གསུམ་གྱིས་བསྟོད་བཀུར་བསྔགས་པར་བཞེད་པའི་ཕྱིར། མོས་པ་སྒོམ་ལམ་ལ་མོས་པ་ཞེས་
56

༄༅། ། སྐབས་གཉིས་པ་དང་གསུམ་པའི་ཊཱིཀྐ། །
བརྗོད་པའི་རྒྱུ་མཚན་ཡོད་དེ། གཞུང་ལམ་འབྲས་བུའི་ཤེར་ཕྱིན་གསུམ་པོ་རེ་རེའང་དོན་གསུམ་གྱི་འབྱུང་གནས་
སུ་ཡིད་ཆེས་ཤིང་མོས་པས་ན་དེ་ལྟར་དུ་བརྗོད་པའི་ཕྱིར། སྒོམ་ལམ་འདི་གཙོ་བོའི་དབང་དུ་བྱས་ན་རྗེས་ཐོབ་ཡེ་
ཤེས་ཀྱིས་བསྡུས་ཏེ། སྔར་ལྟར་མོས་ཤིང་སྒོམ་པ་ནི་རྗེས་ཐོབ་ནས་འབྱུང་བའི་ཕྱིར། མཉམ་གཞག་ཡིན་པ་ཡོད་
ཀྱང་རྟོག་བཅས་ཡིན་ཏེ། སྒྲ་དོན་འདྲེས་རུང་དུ་འཛིན་པའི་རྟོག་ པས་བསྡུས་ པ་ཞིག་དགོས་ པའི་ཕྱིར་ཏེ།
འདིར་རྟོག་ པ་ དང་བཅས་ པའི་སྒོམ་ འ་མ་ལ་ ནི་ ཟག་ བཅས་ སྒོམ་ལམ་ཞེས་པའི་ཐ་སྙད་མཛད་པ་ ཡིན་ པའི་
ཕྱིར། ། གཉིས་པ་བསྔོ་བ་སྒོམ་ལམ་ནི། ཡོངས་སུ་བསྔོ་བ་ཁྱད་པར་ཅན། ། ཞེས་པ་ནས། བསོད་ནམས་ཆེ་
འབྱུང་བདག་ཉིད་དོ། ། ཞེས་པའི་བར་གསུངས། དོན་ནི། ཤེས་བྱ་ཆོས་ཅན། བྱང་སེམས་སྒོམ་ལམ་པའི་
ཡོངས་སུ་བསྔོ་བ་ཁྱད་པར་ཅན་དེ་ཡི་བྱེད་པ་ནི་བསྔོ་བ་གཞན་ལས་མཆོག་ཡིན་ཏེ། རང་གཞན་གྱི་དགེ་བ་རྫོགས་
བྱང་དུ་སྒྱུར་བར་བྱེད་པས་ཁྱད་པར་དུ་བྱས་པ་ཡིན་པའི་ཕྱིར། བསྔོ་བ་སྒོམ་ལམ་དེ་ཆོས་ན། རྣམ་པ་བཅུ་
གཉིས་སུ་འགྱུར་ཏེ། ཇི་སྐད་བཤད་པའི་བྱེད་པ་མཆོག་དང་ལྡན་པའི་བསྔོ་བ་དང་། བསྔོ་བྱའི་རྫས་ལ་བདེན་
ཞེན་འགོག་པའི་དམིགས་མེད་ཀྱི་རྣམ་པ་ཅན་གྱི་བསྔོ་བ་དང་། གང་གིས་བསྔོ་བར་བྱེད་པའི་ཕྱིན་ཅི་མ་ལོག་པའི་
མཚན་ཉིད་ཅན་གྱི་བསྔོ་བ་དང༌། བསྔོ་བ་བོ་དོན་དམ་པར་དབེན་པར་རྟོགས་པའི་ཤེས་རབ་ཀྱིས་ཟིན་པའི་བསྔོ་
བ་དང་། རང་དང་སངས་རྒྱས་ཀྱི་བསོད་ནམས་དང་ཡེ་ཤེས་ཀྱི་ཚོགས་ཀྱི་རང་བཞིན་དོན་དམ་པ་མི་དམིགས་
པར་དྲན་པའི་སྤྱོད་ཡུལ་ཅན་གྱི་བསྔོ་བ་དང་། ཕྱིན་དྲུག་གི་དགེ་རྩ་དོན་དམ་པར་མི་དམིགས་པར་བསྔོ་བའི་
ཐབས་མཁས་དང་བཅས་པའི་བསྔོ་བ་དང་། གང་གིས་གང་དུ་གང་བསྔོ་བའི་འཁོར་གསུམ་གྱི་བདེན་ཞེན་
འགོག་པ་མཚན་མ་མེད་པའི་བསྔོ་བ་དང་། དོན་དམ་པར་མེད་ཀྱང་སྒྱུ་མ་ལྟ་བུར་ཤེས་ནས་སངས་རྒྱས་ཀྱི་སར་
བསྔོ་བའི་སངས་རྒྱས་ཀྱིས་རྗེས་སུ་ཡི་རང་བའི་བསྔོ་བ་དང༌། འཁོར་བའི་རྒྱུར་མི་བསྔོ་བས་འདོད་པའི་ཁམས་ལ་
སོགས་པའི་ཁམས་གསུམ་དུ་གཏོགས་པ་མ་ཡིན་པའི་བསྔོ་བ་དང་། སྟོང་གསུམ་གྱི་སེམས་ཅན་རྣམས་དགེ་བ་
བཅུ་ལ་བཀོད་པའི་བསོད་ནམས་དང་མཉམ་པའི་བསྔོ་བ་ཆུང་ངུ་དང༌། རྒྱུན་ཞུགས་ལ་བཀོད་པའི་བསོད་
ནམས་འབྲིང་དང་། སངས་རྒྱས་ཀྱི་ལམ་ལ་བཀོད་ང་འི་བསོད་ནམས་ཆེན་པོ་འབྱུང་བ་ཡི་བསྔོ་བ་རྣམས་སུ་ཡོད་
པའི་ཕྱིར། དེ་རྣམས་ལས་གང་བསོད་ནམས་ལྷག་པར་ཆེ་བ་ཡོད་དེ། ཕྱི་མ་གཞན་ནི་རྣམ་པ་གསུམ་པོ་དེ་བསོད་
ནམས་ཆེན་པོ་འབྱུང་བའི་བདག་ཉིད་ཅན་ཡིན་པའི་ཕྱིར། བསྔོ་བ་སྒོམ་ལམ་འདི་ནི་དགེ་རྩ་བསྔོ་ཚུལ་གྱི་སྒོ་ནས་
བཞག་པ་ཡིན་ཏེ། དགེ་རྩ་རྣམས་རྫོགས་པའི་བྱང་ཆུབ་ཏུ་བསྔོ་བའི་སྒོ་ནས་བཞག་པའི་ཕྱིར། འདི་ཡང་།
རྗེས་ཐོབ་ཏུ་འབྱུང་བ་ཡིན་ཏེ། བསྔོ་སྨོན་གྱི་བྱ་བ་རྗེས་ཐོབ་ཏུ་མཛད་དགོས་པའི་ཕྱིར། བྱང་སེམས་སྒོམ་ལམ་

༄༅t ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་རང་རྒྱུད་ཀྱི་དགེ་རྩ་རྫོགས་བྱང་དུ་བསྔོ་བར་ངེས་ཀྱང་དེ་ཁོ་ནར་བསྔོ་བ་མིན་ཏེ། སེམས་ཅན་ཐམས་ཅད་
གནས་སྐབས་དང་མཐར་ཐུག་གི་ཕན་བདེ་ལ་འགོད་པའི་ཆེད་དུ་བསྔོ་བ་ཡིན་པའི་ཕྱིར། དེས་གཞན་གྱི་དགེ་རྩ་
རྣམས་རྫོགས་བྱང་དུ་བསྔོ་ཡང་། དེ་ཙམ་གྱིས་དགེ་རྩ་དེ་རྫོགས་བྱང་དུ་བསྔོས་པའི་གོ་ཆོད་པར་བཞག་དཀའ་སྟེ།
གཞན་དུ་ན་ཉན་རང་ལ་སོགས་པའི་དགེ་རྩ་ཐམས་ཅད་ཀྱང་རྫོགས་བྱང་དུ་བསྔོས་པའི་དགེ་རྩར་ཐལ་བར་འགྱུར་
བའི་ཕྱིར་རོ། ། དགེ་རྩ་རྣམས་རྫོགས་བྱང་དུ་བསྔོས་པ་ལ་དགོས་པ་ཁྱད་པར་ཅན་ཡོད་དེ། མི་འཛད་ཅིང་
བསོད་ནམས་རྒྱ་ཆེན་པོ་འབྱུང་བའི་ཆེད་ཡིན་པའི་ཕྱིར་ཏེ། ཇི་སྐད་དུ། ཇི་ལྟར་ རྒྱ་མཚོ་ཚེ་ནང་ཆུ་ཐིག་
ལྷུང་། ། ཞེས་པ་ནས། བྱང་ཆུབ་མ་ཐོབ་པར་དུ་དེ་མི་འཛད། ། ཅེས་གསུངས་པའི་ཕྱིར།
གསུམ་པ་རྗེས་སུ་ཡི་རང་གི་སྒོམ་ལམ་ནི། ཐབས་དང་མི་དམིགས་པ་དག་གིས། ། ཞེས་པ་ནས། སྒོམ་
པ་ཡིན་པར་འདིར་བརྗོད་དོ། ། ཞེས་པའི་བར་གསུངས། དོན་ནི། བྱང་སེམས་སྒོམ་ལམ་པའི་རྒྱུད་གྱི་རང་
གཞན་གྱི་དགེ་བའི་རྩ་བ་ལ་རྗེས་སུ་ཡི་རང་བར་མཛད་པའི་སྒོམ་ལམ་ཆོས་ཅན། ཁྱོད་རྗེས་སུ་ཡི་རང་བ་ཡིད་ལ་
བྱེད་པའི་སྒོམ་པའི་ལམ་ཡིན་པར་སྐབས་འདིར་བརྗོད་པ་ཡིན་ཏེ། དགེ་རྩ་རྣམས་བདེན་སྟོང་སྒྱུ་མ་ལྟ་བུར་
རྟོགས་པའི་ཐབས་དང་དེ་རྣམས་དོན་དམ་པར་མི་དམིགས་པར་རྟོགས་པའི་ཤེས་རབ་ཀྱིས་ཟིན་པ་དག་གིས་རང་
གཞན་གྱི་དགེ་བའི་རྩ་བ་ལ་དགའ་བ་སྒོམ་པའི་ཡིད་བདེ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་
པའི་ཕྱིར། རྗེས་སུ་ཡི་རང་སྒོམ་ལམ་འདི་ཡང་རྗེས་ཐོབ་ཏུ་འབྱུང་བ་ཡིན་ཏེ། རང་གཞན་གྱིས་དགེ་བ་སྒྲུབས་
པའི་ཚུལ་ཤེས་ནས་རྗེས་སུ་ཡི་རང་མཛད་པ་ནི་རྗེས་ཐོབ་ནས་འབྱུང་བའི་ཕྱིར། རང་གཞན་གྱི་དགེ་བ་སོགས་བྱ་
བ་བཟང་པོ་གང་ལ་ཡང་རྗེས་སུ་ཡི་རང་བར་བྱས་ན་ཕན་ཡོན་ཆེན་པོ་འབྱུང་བ་ཡིན་ཏེ། སྡུད་པ་ལས། སྟོང་
གསུམ་རི་རབ་སྲང་ལས་གཞལ་བས་ཚད་བཟུང་རུང་ ། རྗེས་སུ་ཡི་རང་དགེ་བ་དེ་ནི་དེ་ལྟར་མིན། ། ཞེས་
གསུངས་པའི་ཕྱིར།
གཉིས་པ་ཟག་མེད་སྒོམ་ལམ་བཤད་པ་ལ། སྒྲུབ་པ་སྒོམ་ལམ་དང་། རྣམ་དག་སྒོམ་ལམ་བཤད་པ་དང་
གཉིས། དང་པོ་ནི། དེ་ཡི་ངོ་བོ་ཉིད་མཆོག་ཉིད། ། ཅེས་པ་ནས། གཏོད་པར་བྱེད་པར་དོན་ཆེན་ཉིད། །
ཅེས་པའི་བར་གསུངས། དོན་ནི། སྒྲུབ་པ་སྒོམ་ལམ་ཆོས་ཅན། ཁྱོད་ལ་ལྡོག་པའི་སྒོ་ནས་རྣམ་པ་ལྔ་ཡོད་དེ།
གཟུགས་སོགས་ཀྱི་གནས་ལུགས་ཕྱིན་ཅི་མ་ལོག་པར་མངོན་སུམ་དུ་རྟོགས་པའི་སྒྲུབ་པ་སྒོམ་ལམ་དེ་ཡི་ངོ་བོ་ཉིད་
དང་། ཐབས་ཁྱད་པར་ཅན་གྱིས་མ་ཟིན་པའི་སྦྱིན་སོགས་གྱིས་སངས་རྒྱས་མི་འཐོབ་ཅིང་ཐབས་ལ་མཁས་པས་
དེ་འཐོབ་པའི་ཐབས་ཀྱི་མཆོག་ཉིད་དང་། ཆོས་ཐམས་ཅད་བདེན་མེད་དུ་རྟོགས་པས་ཀུན་ལ་བདེན་པར་
58

༄༅། ། སྐབས་གཉིས་པ་དང་གསུམ་པའི་ཊཱིཀྐ། །
མངོན་པར་འདུ་མི་བྱེད་པ་དང་། གནས་སྐབས་ཀྱི་བྱང་ཆུབ་ཁྱད་པར་ཅན་ཆོས་རྣམས་དམིགས་སུ་མེད་པར་ནི་
གཏོད་པར་བྱེད་པ་དང་། མཐར་སངས་རྒྱས་ཐོབ་པར་འགྱུར་བས་དོན་ཆེན་པོ་ཉིད་དུ་བྱེད་པ་རྣམས་སུ་ཡོད་
པའི་ཕྱིར། སྒྲུབ་པ་སྒོམ་ལམ་འདི་དང་། འཆད་པར་འགྱུར་བའི་རྣམ་དག་སྒོམ་ལམ་གཉིས་ཀ་མཉམ་གཞག་གི་
གནས་སྐབས་སུ་འབྱུང་བ་ཡིན་ལ། འདིའི་དངོས་བསྟན་ནི་གཙོ་བོར་སྟོང་ཉིད་མངོན་སུམ་དུ་རྟོགས་པའི་དབང་
དུ་མཛད་ཅིང་། སྤྱིར་སྒོམ་ལམ་དེ་གཉིས་ལ་སྟོང་ཉིད་རྟོགས་པས་མ་ཁྱབ་སྟེ། གང་ཟག་གི་བདག་མེད་མངོན་
སུམ་དུ་རྟོགས་པའི་ཐེག་ཆེན་གྱི་སྒོམ་ལམ་དེ་དེ་གཉིས་ཀ་ཡིན་པའི་ཕྱིར། སྒྲུབ་པ་སྒོམ་ལམ་ཡིན་ཏེ། གཙོ་བོར་
རྟོགས་པ་མཐར་ཐུག་གི་ལག་རྗེས་འཇོག་བྱེད་ཡིན་པའི་ཕྱིར་ཏེ། བདག་མེད་མངོན་སུམ་དུ་རྟོགས་པའི་ཡེ་ཤེས་
མཐར་ཐུག་སྒྲུབ་བྱེད་ཀྱི་བྱང་སེམས་ཀྱི་ཡེ་ཤེས་ཡིན་པའི་ཕྱིར། རྣམ་དག་སྒོམ་ལམ་ཡིན་ཏེ། གཙོ་བོར་སྤངས་པ་
མཐར་ཐུག་གི་ལག་རྗེས་འཇོག་བྱེད་ཡིན་པའི་ཕྱིར་ཏེ། བདག་འཛིན་གཉིས་སྤངས་པའི་སྤངས་པ་མཐར་ཐུག་
སྒྲུབ་པར་བྱེད་པའི་ཡེ་ཤེས་ཁྱད་པར་ཅན་ཡིན་པའི་ཕྱིར། འོན་ཀྱང་། དེ་གཉིས་སྒྲུབ་བྱེད་དང་ལག་རྗེས་འཇོག་
བྱེད་ཀྱི་རིགས་སུ་གནས་པ་ནི་མིན་ཏེ། དེ་རྟོགས་པ་ཉི་ཚེ་བ་དང་སྤངས་པ་ཉི་ཚེ་བའི་ལག་རྗེས་འཇོག་བྱེད་ཀྱི་
རིགས་སུ་གནས་པའི་ཕྱིར་ཏེ། དེ་རྟོགས་རིགས་གཉིས་ལས་ཐེག་དམན་གྱི་རྟོགས་རིགས་སུ་གནས་པའི་ཕྱིར་
རོ། །
གཉིས་པ་ལ། རྒྱུའི་ཁྱད་པར། ཡུལ་གྱི་ཁྱད་པར། འབྲས་བུའི་ཁྱད་པར། ངོ་བོའི་ཁྱད་པར་དང་བཞི།
དང་པོ་ནི། སངས་རྒྱས་བསྟེན་དང་སྦྱིན་སོགས་དང༌། ། ཞེས་པ་ནས། སྡིག་པའི་གྲོགས་པོས་ཡོངས་ཟིན་
པའོ། ། ཞེས་ང་འི་བར་གསུངས། དོན་ནི། ཕྱིའི་རྐྱེན་སངས་རྒྱས་ཀྱིས་མཚོན་པའི་དགེ་བའི་བཤེས་གཉེན་
བསྟེན་པ་དང་། ནང་རྐྱེན་སྦྱིན་སོགས་དང་ཞི་ལྷག་ཟུང་འབྲེལ་གྱི་ཐབས་ལ་མཁས་པ་གང་ཡིན་པ་དེ་ཆོས་ཅན།
ཁྱོད་རྣམ་དག་སྒོམ་ལམ་འདི་ལ་མོས་པའི་རྒྱུ་དག་ཡིན་ཏེ། དེ་སྐྱེ་བའི་མཐུན་རྐྱེན་ཁྱད་པར་ཅན་ཡིན་པའི་ཕྱིར།
བདུད་ཀྱིས་ཐིབས་ཀྱིས་ནོན་པའི་གནོད་པ་བྱས་པ་དང་། ཟབ་མོའི་ཆོས་སྟོང་བ་ཉིད་ལ་མི་མོས་པ་དང་། ཕུང་
པོ་ལ་སོགས་པའི་ཆོས་ལ་བདེན་པར་མངོན་པར་ཞེན་པ་དང༌། སྡིག་པའི་གྲོགས་པོས་ཡོངས་སུ་ཟིན་པ་རྣམས་
ཆོས་ཅན། ཁྱོད་རྣམ་དག་སྒོམ་ལམ་སོགས་ཆོས་ཀྱིས་ཕོངས་པའི་རྒྱུ་དག་ཡིན་ཏེ། དེ་སྐྱེ་བའི་གེགས་བྱེད་འགལ་
རྐྱེན་ཡིན་པའི་ཕྱིར། གཉིས་པ་ཡུལ་གྱི་ཁྱད་པར་ནི། འབྲས་བུ་དག་པ་གཟུགས་ལ་སོགས། ། ཞེས་པ་ནས།
གཅད་དུ་མེད་པར་དག་པར་བརྗོད། ། ཅེས་པའི་བར་གསུངས། དོན་ནི། ཤེས་བྱ་ཆོས་ཅན། དགེ་སྦྱོང་ཚུལ་
གྱི་འབྲས་བུའི་མིང་གིས་བཏགས་པའི་ཐེག་ཆེན་སྒོམ་ལམ་རྣམ་གྲོལ་ལམ་ནི་རང་འདྲེན་བྱེད་པར་ཆད་མེད་ལམ་གྱི་
59

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
ངོ་སྐལ་གྱི་དྲི་མས་རྣམ་པར་དག་པ་ན། དེའི་དམིགས་ཡུལ་གཟུགས་ལ་སོགས་པ་ཡང་བར་ཆད་མེད་ལམ་དེའི་ངོ་
སྐལ་གྱི་དྲི་མས་རྣམ་པར་དག་པ་ཉིད་ཡིན་ཏེ། རྒྱུ་མཚན་གང་གི་ཕྱིར་ན་དག་པ་དེ་གཉིས་དག་བུ་གཅིག་གིས་
དབེན་པའི་སྒོ་ནས་ངོ་བོ་ཐ་དད་མ་ཡིན་ཞིང་། ལྡོག་པ་ཡང་རིགས་ཐ་དད་པར་གཅད་དུ་མེད་པས་ཏེ་དེའི་ཕྱིར། །
དེ་གཉིས་ཆོས་ཅན། རིགས་ཐ་དད་མ་ཡིན་ཏེ། རིགས་གཅིག་པར་བརྗོད་པའི་ཕྱིར། དེ་ཡང་ཅུང་ཟད་ཕྱེ་ན།
ས་གཉིས་པའི་སྒོམ་ལམ་རྣམ་གྲོལ་ལམ་ཆོས་ཅན། ཁྱོད་རང་འདྲེན་བྱེད་ཀྱི་བར་ཆད་མེད་ལམ་གྱི་ངོ་སྐལ་གྱི་དྲི་
མས་རྣམ་པར་དག་པའི་ཚེ། ཁྱོད་ཀྱི་དམིགས་ཡུལ་གཟུགས་སོགས་ཀྱང་ཁྱོད་འདྲེན་བྱེད་ཀྱི་བར་ཆད་མེད་ལམ་
གྱི་ངོ་སྐལ་གྱི་དྲི་མས་རྣམ་པར་དག་པ་ཡིན་ཏེ། དེའི་ཚེ་ཁྱོད་རང་ཉིད་འདྲེན་བྱེད་ཀྱི་བར་ཆད་མེད་ལམ་གྱི་ངོ་
སྐལ་གྱི་དྲི་མས་རྣམ་པར་དག་ང་འི་དག་པ་དེ་དང་། ཁྱོད་ཀྱི་དམིགས་ཡུལ་གཟུགས་སོགས་ཁྱོད་འདྲེན་བྱེད་ཀྱི་
བར་ཆད་མེད་ལམ་གྱི་ངོ་སྐལ་དུ་གྱུར་པའི་དྲི་མས་རྣམ་པར་དག་པའི་དག་པ་དེ་གཉིས་དག་བྱ་གཅིག་གིས་དབེན་
པའི་དག་པ་རིགས་གཅིག་ཡིན་པའི་ཕྱིར། དེའི་དོན་ཡང་ཡོད་དེ། ས་གཉིས་པའི་སྒོམ་ལམ་རྣམ་གྲོལ་ལ་མ་ལྟ་
བུས་རང་འདྲེན་བྱེད་ཀྱི་བར་ཆད་མེད་ལམ་གྱི་ངོ་སྐལ་གྱི་དྲི་མ་སྤངས་ནས། རྗེས་ཐོབ་ཏུ་གཟུགས་སོགས་ཀྱི་ཆོས་
གང་ལ་དམིགས་ཀྱང་སྔར་སྤངས་པའི་དྲི་མ་རྣམས་སླར་སྐྱེ་མི་རུང་དུ་སོང་བས་དེའི་སྒོ་ནས་རང་དང་དམིགས་
ཡུལ་གཉིས་དག་པར་མཚུངས་པའི་དོན་ཡིན་པའི་ཕྱིར། གསུམ་པ་འབྲས་བུའི་ཁྱད་པར་ནི། ཉོན་མོངས་ཤེས་
བྱ་ལམ་གསུམ་གྱི། ། ཞེས་པ་ནས། སངས་རྒྱས་རྣམ་ཀུན་ཤིན་ཏུ་བ། ། ཞེས་པའི་བར་གསུངས། དོན་ནི།
ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སློབ་མ་ཉན་ཐོས་ཀྱི་རྣམ་དག་ཡིན་ཏེ། ཉོན་མོངས་
སྤངས་པའི་ཉན་ཐོས་ཀྱི་བྲལ་བ་ཡིན་པའི་ཕྱིར། རང་རྒྱལ་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན།
བསེ་རུ་རང་སངས་རྒྱས་ཀྱི་རྣམ་དག་ཡིན་ཏེ། གཟུགས་སོགས་ཕྱི་རོལ་དོན་འཛིན་གྱི་རྟོག་པའི་ཤེས་བྱའི་སྒྲིབ་པ་
སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར། བྱང་འཕགས་ཀྱི་འགོག་བདེན་ཆོས་ཅན། རྒྱལ་སྲས་རྣམས་ཀྱི་
རྣམ་པར་དག་པ་ཡིན་ཏེ། ཉན་རང་བྱང་སེམས་ཀྱི་ལམ་གསུམ་གྱི་སྒྲིབ་པ་ཅི་རིགས་ཉམས་ཤིང་སྤངས་པའི་བྱུང་
སེམས་ཀྱི་བྲལ་བ་ཡིན་པའི་ཕྱིར། སངས་རྒྱས་ཀྱི་འགོག་བདེན་ཆོས་ཅན། རྣམ་ཀུན་ཤིན་ཏུ་བའི་དག་པ་ཡིན་ཏེ།
སྒྲིབ་གཉིས་མ་ལུས་པར་སྤངས་པའི་བྲལ་བ་ཡིན་པའི་ཕྱིར། རྣམ་དག་གི་ཐ་སྙད་དེ་དག་ཡུམ་གྱི་མདོ་ལས་
གསུངས་པའི་དབང་དུ་མཛད་པ་ཡིན་ཏེ། སྔ་མ་ནི་མདོ་ལས། རབ་འབྱོར་གཟུགས་རྣམ་པར་དག་པ་གང་ཡིན་
པ་དེ་ནི་འབྲས་བུ་རྣམ་པར་དག་པའོ། ། ཞེས་པ་ནས། དེ་ལྟར་ན་ཐམས་ཅད་མཁྱེན་ཉིད་རྣམ་པར་དག་པ་
དང་། འབྲས་བུ་རྣམ་པར་དག་པ་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་གང་ཡིན་པ་འདི་ལ་
60

༄༅། ། སྐབས་གཉིས་པ་དང་གསུམ་པའི་ཊཱིཀྐ། །
གཉིས་སུ་མེད་ཅིང་གཉིས་སུ་བྱར་མེད་སོ་སོ་མ་ཡིན་ཐ་མི་དད་དོ། ། ཞེས་པའི་བར་དང་། ཕྱི་མ་ནི། འདོད་
ཆགས་དང་ཞེ་སྡང་དང་གཏི་མུག་རྣམ་པར་དག་པ་དང༌། ཞེས་པ་ནས། རྣམ་པ་ཐམས་ཅན་མཁྱེན་པ་ཡོངས་སུ་
དག་པ་གང་ཡིན་པ་འདི་ལ་གཉིས་སུ་བྱར་མེད་དེ་ཐ་མི་དད་ཅིང་མ་ཆད་པའོ་ཞེས་པ་དགོས་པ་ཡོད། ཅེས་པའི་
བར་གསུངས་པ་ལྟར་མཛད་པ་ཡིན་པའི་ཕྱིར་རོ། ། བཞི་བ་ངོ་བོའི་ཁྱད་པར་ལ། རྣམ་དག་ཤིན་ཏུ་བ་ཡིན་མིན་
གྱི་ཁྱད་པར་དང་། སངས་རྒྱས་ཀྱི་རྣམ་དག་ཤིན་ཏུ་བར་བསྒྲུབ་པའོ། ། དང་པོ་ནི། ས་དགུ་ལ་ནི་ཆེན་པོ་
ཡི། ། ཞེས་པ་ནས། སོགས་པའི་ལམ་ནི་དག་པ་ཡིན། ། ཞེས་པའི་བར་གསུངས། དོན་ནི། ཤེས་བྱ་ཆོས་
ཅན། རྣམ་དག་ལ་ཤིན་ཏུ་བ་ཡིན་མིན་གྱི་ཁྱད་པར་འཐད་དེ། སངས་རྒྱས་ཀྱི་རྣམ་དག་དོན་འདོད་པ་དང་
བསམ་གཏན་བཞི་དང་གཟུགས་མེད་བཞི་སྟེ་ས་དགུ་ལ་ནི་གཏོགས་པའི་སྒོམ་སྤང་བདེན་འཛིན་ལྷན་སྐྱེས་ཆེན་པོ་
ཡི་ཆེན་པོ་ནས་ཆུང་ངུའི་ཆུང་ངུ་ལ་སོགས་པའི་དྲི་མ་རྣམས་རིམ་གྱིས་འཇོམས་བྱེད་གཉེན་པོ་ཐེག་ཆེན་གྱི་སྒོམ་
ལམ་བར་ཆད་མེད་ལམ་ཆུང་ངུའི་ཆུང་ངུ་དང་ཆུང་ངུའི་འབྲིང་ལ་སོགས་པ་འི་ལམ་ནི་རིམ་གྱིས་སྐྱེ་སྟོབས་ཀྱིས་དྲི་
མ་དེ་དག་དག་པར་བྱེད་པའི་རྒྱུ་བྱས་པའི་སྒོ་ནས་མཐར་ཐུག་པའི་རྣམ་དག་ཤིན་ཏུ་བ་ཡིན་ལ། ཉན་རང་གི་རྣམ་
དག་ནི་ཚུལ་དེ་ལྟར་ཐོབ་པ་མ་ཡིན་པའི་ཕྱིར། གཉིས་པ་ནི། དེ་ལ་ཀླན་ཀ་སྤངས་པ་ཡིས། ། ཞེས་པ་ནས།
གཉེན་པོ་ཉིད་དུ་འདོད་པ་ཡིན། { ཞེས་པའི་བར་གསུངས། ངག་དོན་ནི། ཐེག་ཆེན་གྱི་སྒོམ་ལམ་བར་ཆད་
མེད་རྣམས་ནི་ཆོས་ཅན། ཁམས་གསུམ་ས་དགུས་བསྡུས་པའི་སྒྲིབ་པའི་གཉེན་པོ་ཁྱད་པར་ཅན་ཉིད་དུ་འདོད་
པ་ཡིན་ཏེ། སྤང་བྱ་ཆེ་རིམ་ནས་འགག་ཅིང་གཉེན་པོ་ཆུང་རིམ་ནས་སྐྱེ་བའི་སྤང་གཉེན་གྱི་རིམ་པ་དེ་ལ་གཞན་
གྱིས་རྩོད་པའི་ཀླན་ཀ་སྤངས་པ་ཡི་སྒོ་ནས་སྤང་བྱ་དེ་རྣམས་ཀྱི་གཉེན་པོར་གྲུབ་པའི་ཕྱིར། དེ་ལྟར་གྲུབ་སྟེ།
དཔེར་ན། སྣང་བ་སྐྱེ་སྟོབས་ཀྱིས་མུན་པ་རིམ་གྱིས་སེལ་བ་ལྟར། འཇལ་བྱེད་ཤེས་པ་དང༌། གཞལ་བྱ་དག་
བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པ་ཉིད་ཀྱི་སྒོ་ནས་ཡེ་ཤེས་དེ་རྣམས་ཀྱིས་སྤང་བྱ་དེ་དག་རིམ་
གྱིས་འཇོམས་པར་བྱེད་པའི་ཕྱིར། ཀླན་ཀ་ནི། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་རིམ་ནས་བདེན་
འཛིན་ཆེ་རིམ་གྱིས་སྤོང་བ་མི་འཐད་པར་ཐལ། སྒོམ་ལམ་ཆེ་རིམ་གྱིས་བདེན་འཛིན་ཆེ་རིམ་ནས་སྤོང་བ་འཐད་
པའི་ཕྱིར། དཔེར་ན། དགྲ་སྟོབས་ལྡན་འདུལ་བ་ལ་གཉེན་པོ་ཡང་སྟོབས་དང་ལྡན་དགོས་པ་བཞིན་ནོ་ཞེ་ན།
ལུན་ནི་སྐབས་འདིར་སྐྱོན་དེ་མི་འཇུག་པར་ཐལ། འདིར་སྤང་གཉེན་གྱི་རིམ་པ་དེ་ནི་གོས་ལ་ཆགས་པའི་དྲི་མ་ཆེ་
རིམ་ནས་སེལ་བ་དང་མཚུངས་ཀྱི། སྔ་མ་དང་དཔེ་མཚུངས་པ་མ་ཡིན་པས་སོ། ། གཙོ་བོའི་དབང་དུ་བྱས་ན་
ཐེག་ཆེན་གྱི་སྒོམ་ལམ་ས་གཉིས་པ་ནས་བཅུ་བའི་བར་ལ་འཇོག་ཀྱང་། ས་དང་པོར་ཡང་སྒོམ་ལམ་ཡོད་དེ།
1

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐེག་ཆེན་སྒོ་འབྱེད་ལས། ས་དང་པོ་ནི་བསྐལ་བ་ལ་སོགས་པའི་ཡུན་གྱིས་རྫོགས་དགོས་པས་དེའི་ངོ་བོར་གྱུར་
པའི་སྒོམ་ལམ་ཡོད་པར་ཤེས་ང་ར་བྱའོ། ཞེས་གསུངས་པའི་ཕྱིར། ས་དང་པོ་ན་སྒོམ་ལམ་མཉམ་གཞག་ཡེ་ཤེས་
ཡོད་པར་མ་ཟད། རྗེས་ཐོབ་ཡེ་ཤེས་ཀྱང་ཡོད་དེ། རྣམ་བཤད་ལས། མོས་པ་སྒོམ་ལམ་དེ་མ་དག་ས་བདུན་ན་
ཡོད་པར་བཤད་པའི་རིགས་པས་འགྲུབ་པའི་ཕྱིར། གཞན་ཡང་། ས་དང་པོའི་ངོ་བོར་བྱུང་བའི་སྒོམ་ལམ་ཡོད་
དེ། འགྲེལ་ཆེན་ལས། ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་ནོ། ། སྐད་ཅིག་མ་གཉིས་པ་
ནས་རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་ག་ང་ལས་དེ་མ་ཐག་སངས་རྒྱས་ཀྱིས་ཀུན་ཏུ་འོད་བྱེད་པའི་
བར་འདི་དག་ཐམས་ཅད་ནི་སྒོམ་པའི་ལམ་ཡིན་པར་ཤེས་པར་བྱའོ། ། ཞེས་གསུངས་པའི་ཕྱིར། །
སངས་རྒྱས་བྱངས་སེམས་ཉན་རང་འཕགས་པའི་ཚོགས་དང་བཅས་པ་ཐམས་ཅད་ལ་ཕྱག་འཚལ་ལོ། །
གསུམ་པ་གཞི་ཤེས་ཀྱི་ལུས་རྒྱས་པར་བཤད་པ་ལ། སྐབས་འདིར་གཞི་ཤེས་འཆད་པའི་རྒྱུ་མཚན་དང་། གཞུང་
དོན་བཤད་པ་གཉིས། དང་པོ་ནི། ཤེས་བྱ་ཆོས་ཅན། ལམ་ཤེས་བཤད་ཟིན་པའི་འོག་ཏུ་གཞི་ཤེས་འཆད་པའི་
རྒྱུ་མཚན་ཡོད་དེ། ལམ་ཤེས་རྒྱུད་ལ་སྐྱེ་བ་ལ་མི་རྟག་སོགས་བཅུ་དྲུག་ཡོངས་སུ་ཤེས་པའི་སྒོ་ནས་གཞི་ཤེས་ཀྱི་རྣམ་
པ་ཉམས་སུ་ལེན་དགོས་ཤིང་མེད་ན་མི་འབྱུང་བའི་ཕྱིར་ཏེ། འགྲེལ་བ་ལས། གཞི་ཐམས་ཅད་ཡོངས་སུ་ཤེས་པ་
མེད་པར་ལམ་ལེགས་པར་ཡོངས་སུ་ཤེས་པ་མེད་པས་ཐམས་ཅད་ཤེས་པ་ཉིད། ཅེས་གསུངས་པའི་ཕྱིར།
གཉིས་པ་གཞུང་དོན་བཤད་པ་ལ། དངོས་དང༌། མཁྱེན་གསུམ་གྱི་མཇུག་བསྡུ་བ་བཤད་པ་གཉིས།
དང་པོ་ལ། འབྲས་ཡུམ་ལ་ཉེ་རིང་གི་ལམ་བཤད་པ། གཞི་ཤེས་སྦྱོར་བ་བཤད་པ། སྦྱོར་བ་བསྒོམས་པའི་
འབྲས་བུ་བཤད་པ་དང་གསུམ། དང་པོ་ལ། ཉེ་རིང་གི་རྒྱུ་མཚན། རྒྱུ་མཚན་དེ་ཉིད་སྒྲུབ་པ། མི་མཐུན་
ཕྱོགས་དང་གཉེན་པོའི་ཕྱོགས་ཀྱི་དབྱེ་བ་བཤད་པ་དང་གསུམ། དང་པོ་ནི། ཚུ་རོལ་ཕ་རོལ་མཐའ་ལ་མིན། །
ཞེས་པ་ནས། ཤེས་རབ་ཕ་རོལ་ཕྱིན་པར་འདོད། ། ཅེས་པའི་བར་གསུངས། ངག་དོན་ནི། འདིར་བསྟན་
གཞི་ཤེས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཅན། ཁྱོད་སངས་རྒྱས་དང་བྱང་ཆུབ་སེམས་དཔའི་རྒྱུད་ལ་ཉེ་
བར་འདོད་པ་ཡིན་ཏེ༔ དུས་གསུམ་གྱི་ཆོས་རྣམས་བདེན་པའི་རང་བཞིན་མེད་པར་མཉམ་པ་ཉིད་དུ་མངོན་
སུམ་དུ་ཤེས་པའི་ཤེས་རབ་ཀྱིས་ཟིན་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། ཚུ་རོལ་འཁོར་བའི་མཐའ་དང་
ཕ་རོལ་ཞི་བའི་མཐའ་གཉིས་ལ་གནས་པ་མ་ཡིན་ཏེ། མཐའ་དེ་གཉིས་འགོག་བྱེད་ཀྱི་ལམ་ཡིན་པའི་ཕྱིར། དེ་
ཆོས་ཅན། མཐའ་དེ་དག་གི་བར་ན་ཡང་དོན་དམ་པར་གནས་པ་མ་ཡིན་ཏེ། སྟོང་ཉིད་མངོན་སུམ་དུ་རྟོགས་
པའི་ཤེས་རབ་ཀྱིས་ཟིན་པའི་ཡེ་ཤེས་ཡིན་པའི་ཕྱིར། འདིར་བསྟན་སྲིད་ཞི་གཉིས་ཀྱི་མཐའི་ཁྱད་པར་ཡོད་དེ།

༄༅། ། སྐབས་གཉིས་པ་དང་གསུམ་པའི་ཊིཀྐ། ：
སྲིད་མཐའ་ནི་གཞི་ཀུན་རྫོབ་ལ་ལྟོས་པའི་སྲིད་མཐའ་སྟེ་འཁོར་བ་ཡིན་ལ། ཞི་མཐའ་ནི་དེ་ལ་བལྟོས་པའི་ཞི་
མཐའ་སྟེ་ཆད་པའི་མྱང་འདས་མྱོང་པའི་ཕྱིར། བྱང་འཕགས་ཆོས་ཅན། འདིར་བསྟན་སྲིད་ མཐའ་ལ་ མི་
གནས་ཏེ། ལས་ཉོན་གྱི་དབང་གིས་འཁོར་བར་སྐྱེ་བ་མི་ལེན་པའི་ཕྱིར། དེ་ཆོས་ཅན། འཁོར་བའི་གནས་སུ་
སྐྱེ་བ་ལེན་པ་ཡིན་ཏེ། དེར་སྐྱེ་བ་ལེན་པའི་རྒྱུ་བརྩེ་བ་སྙིང་རྗེ་སོགས་ཐབས་དང་ཤེས་རབ་ཁྱད་པར་ཅན་གཉིས་
དང་ལྡན་པའི་ཕྱིར། དེ་ཆོས་ཅན། འདིར་བསྟན་ཞི་མཐའ་ལ་ཡང་མི་གནས་ཏེ། ལས་ཉོན་ཆད་ཙམ་གྱི་མྱང་
འདས་ཐོབ་བྱར་དོན་ དུ་མི་གཉེར་བའི་ཕྱིར། དེ་ཆོས་ཅན། དེ་ལྟ་བུའི་མྱང་འདས་དོན་དུ་མི་གཉེར་ཏེ།
སེམས་ཅན་གྱི་དོན་དུ་འཁོར་བའི་གནས་སུ་སྐྱེ་བ་བཞེས་ནས་དོན་མཛད་ཅིང་སངས་རྒྱས་དོན་དུ་གཉེར་བ་ཡིན་
པའི་ཕྱིར།
གཉིས་པ་ཉེ་རིང་གི་རྒྱུ་མཚན་སྒྲུབ་པ་ནི། དེ་ནི་མཚན་མར་དམིགས་སྒོ་ནས། ཞེས་པ་ནས། ཡང་དག་
ཉེ་བ་ཉིད་དུ་བཤད། ། ཅེས་པའི་བར་གསུངས། དོན་ནི། ཉན་རང་འཕགས་པ་ཆོས་ཅན། གཞི་ཤེས་པའི་
ཤེར་ཕྱིན་དེ་ནི་ཁྱོད་ལ་རིང་བ་ཡིན་ཏེ། ཁྱོད་གཞི་བདེན་པའི་མཚན་མར་དམིགས་པ་སྟེ་བཟུང་བའི་སྒོ་ནས་
འབྲས་ཡུམ་བསྐྱེད་པའི་ཐབས་མ་ཡིན་པས་ཟིན་པའི་ཕྱིར། བྱང་འཕགས་ཆོས་ཅན། ཤེར་ཕྱིན་དེ་ནི་ཁྱོད་ལ་
ཡང་དག་པར་ཉེ་བ་ཉིད་དུ་བཤད་དེ། འབྲས་ཡུམ་བསྐྱེད་པའི་ཐབས་ལ་མཁས་པ་སྟོང་ཉིད་རྟོགས་པ་ཡིས་ཟིན་
པའི་ཕྱིར། དེ་ནི་བདེན་འཛིན་ཡོད་པ་ཙམ་མིན་གྱི། བདེན་འཛིན་གྱིས་བཅིངས་མ་བཅིངས་ཀྱི་དབང་གི་ཡིན་
ཏེ། སྐབས་གསུམ་པའི་ལུགས་འདིར་ཉན་རང་ལ་སྟོང་ཉིད་རྟོགས་པ་མེད་པས་བདེན་འཛིན་གྱིས་བཅིངས་པར་
འདོད་ཅིང་། བྱང་འཕགས་རྣམས་ཀྱིས་སྟོང་ཉིད་རྟོགས་མྱོང་བས་དེས་མ་བཅིངས་པའི་ཕྱིར། བདེན་འཛིན་
གྱིས་བཅིངས་པའི་དོན་ཡང་ཡོད་དེ། སྟོང་ཉིད་རྟོགས་མ་མྱོང་ཞིང་བདེན་ཞེན་ལས་རེ་ཞིག་འདའ་མི་ནུས་པའི་
དོན་ཡིན་པའི་ཕྱིར། །
གསུམ་པ་མི་མཐུན་ཕྱོགས་དང་གཉེན་པོའི་ཕྱོགས་ཀྱི་དབྱེ་བ་བཤད་པ་ལ། གཞི་ལམ་ལ་མཚན་འཛིན་
སྤང་གཉེན་དང་། འབྲས་བུ་ལ་མཚན་འཛིན་སྤང་གཉེན་དང་མཇུག་བསྡུ་བ་བཤད་པ་དང་གསུམ། དང་པོ་ལ།
མི་མཐུན་ཕྱོགས་དང་། གཉེན་པོའི་ཕྱོགས་གཉིས་ལས། དང་པོ་ནི། གཟུགས་སོགས་ཕུང་པོ་སྟོང་ཉིད་
དང་། ། ཞེས་པ་ནས། སྤྱོད་པའི་འདུ་ཤེས་མི་མཐུན་ཕྱོགས། ། ཞེས་པའི་བར་གསུངས། དོན་ནི། གཞི་ཤེས་
བྱཇི་ལྟ་བས་བསྡུས་པའི་གཟུགས་ལ་སོགས་པའི་ཕུང་པོ་བདེན་པས་སྟོང་བའི་སྟོང་ཉིད་དང༌། ཇི་སྙེད་པས་
བསྡུས་པ་འདས་པ་ལ་སོགས་པའི་དུས་གསུམ་དུ་གཏོགས་པའི་ཆོས་རྣམས་དང་། ལམ་སྦྱིན་པ་དང་ཚུལ་ཁྲིམས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་བདེན་ཞེན་གྱིས་སྤྱོད་པའི་འདུ་ཤེས་ཀྱིས་བཅིངས་པའི་ལམ་ཆོས་ཅན།
བྱང་ཆུབ་སེམས་དཔའ་རིགས་ངེས་པ་དེའི་ལམ་གྱི་གོལ་སའི་མི་མཐུན་ཕྱོགས་ཡིན་ཏེ། འབྲས་བུ་ཤེར་ཕྱིན་སྒྲུབ་
པའི་རིང་ལམ་ཡིན་པའི་ཕྱིར། །
གཉིས་པ་ནི། སྦྱིན་ལ་སོགས་ལ་ངར་འཛིན་མེད། ། ཅེས་པ་ནས། དེ་ནི་ཆགས་པའི་མཐའ་འགོག་
པས། ། ཞེས་པའི་བར་གསུངས། དོན་ནི། ལམ་སྦྱིན་པ་ལ་སོགས་པ་ལ་བདེན་ཞེན་གྱི་ངར་འཛིན་མེད་པ་ལ་
རང་ཉིད་གནས་ཤིང་། གཞན་དག་དེ་ལ་སྦྱོར་བར་བྱེད་པའི་བྱང་སེམས་མཐོང་ལམ་པའི་རྒྱུད་ཀྱི་གཞི་བདེན་
མེད་དུ་མངོན་སུམ་དུ་རྟོགས་པའི་ཡེ་ཤེས་དེ་ནི་ཆོས་ཅན། གཞི་ལམ་ལ་བདེན་པར་ཆགས་པའི་མཐའ་འགོག་པ་
ཡིན་ཏེ། ཆགས་པ་དེའི་གཉེན་པོ་ཁྱད་པར་ཅན་ཡིན་པའི་ཕྱིར། ཐེག་དམན་གྱི་གཞི་ཤེས་ལ་མི་མཐུན་ཕྱོགས་ཀྱི་
གཞི་ཤེས་ཀྱི་ཐ་སྙད་མཛད་པ་ནི་བདེན་འཛིན་གྱིས་མ་བཅིངས་པའི་བྱང་སེམས་ཀྱི་ལམ་ལ་བལྟོས་ནས་ཡིན་གྱི།
ཐེག་དམན་གྱི་གཞི་ཤེས་དེ་མི་མཐུན་ཕྱོགས་དངོས་མ་ཡིན་ཏེ། མཐུན་ཕྱོགས་ཁྱད་པར་ཅན་ཡིན་པའི་ཕྱིར་ཏེ།
འཕགས་ལམ་ཡིན་པའི་ཕྱིར་རོ། ། སྐབས་གསུམ་པ་འདིར་མི་མཐུན་ཕྱོགས་ཀྱི་གཞི་ཤེས་ལ་བདེན་འཛིན་གྱིས་
བཅིངས་པས་ཁྱབ་པར་བསྟན་པ་ནི་དགོས་པའི་དབང་གིས་ཡིན་གྱི། དེ་ཁོ་ན་ལྟར་འདོད་དགོས་པའི་ངེས་པ་ནི་
མེད་དེ། སྐབས་གཞན་དང་ཁྱད་པར་དུ་རིགས་ཀྱི་སྐབས་སུ་ཐེག་དམན་འཕགས་པ་ལ་སྟོང་ཉིད་རྟོགས་མྱོང་
ཡོད་པར་བསྟན་པའི་ཕྱིར་རོ། །
གཉིས་པ་འབྲས་བུ་ལ་མཚན་འཛིན་སྤང་གཉེན་བཤད་པ་ལ། ཆགས་པའི་ངོ་བོ། དེའི་རྒྱུ་མཚན། དེའི་
གཉེན་པོ། འཕྲོས་དོན་བཤད་པ་དང་བཞི། དང་པོ་ནི། རྒྱལ་ལ་སོགས་ལ་ཆགས་པ་ཕྲ། ། ཞེས་གསུངས།
དོན་ནི། རྒྱལ་བ་ལ་སོགས་པའི་འབྲས་བུ་ལ་བདེན་པར་ཆགས་པ་ཕྲ་མོས་བཅིངས་བཞིན་དུ་དེ་ལ་ཕྱག་འཚལ་བ་
ལ་སོགས་པ་ཆོས་ཅན། བྱང་སེམས་ལམ་གྱི་མི་མཐུན་ཕྱོགས་ཡིན་ཏེ། དེའི་གོལ་ས་ཡིན་པའི་ཕྱིར། གཉིས་པ་
ནི། ཆོས་ཀྱི་ལམ་ནི་རང་བཞིན་གྱིས། ། དབེན་པའི་ཕྱིར་ན་དེ་ཟབ་ཉིད། ། ཅེས་གསུངས། དོན་ནི། ཆོས་
རྣམས་ཀྱི་ལམ་གནས་ལུགས་མཐར་ཐུག་དེ་ནི་ཆོས་ཅན། ཟབ་པ་ཉིད་ཡིན་ཏེ། བདེན་པར་གྲུབ་པའི་རང་
བཞིན་གྱིས་དབེན་པའི་ཆོས་ཉིད་ཡིན་པའི་ཕྱིར། གསུམ་པ་ནི། ཆོས་རྣམས་རང་བཞིན་གཅིག་པར་ནི། །
ཤེས་པས་ཆགས་པ་སྤོང་བ་ཡིན། ། ཞེས་གསུངས། དོན་ནི། ཆོས་རྣམས་ཀྱི་རང་བཞིན་བདེན་སྟོང་དུ་གཅིག་
པར་ནི་མངོན་སུམ་དུ་ཤེས་པའི་བྱང་འཕགས་ཀྱི་ཡེ་ཤེས་ཆོས་ཅན། ཁྱོད་ཀྱིས་འབྲས་བུ་ལ་བདེན་པར་ཆགས་པ་
སྤོང་བ་ཡིན་ཏེ། དེ་འཇོམས་བྱེད་ཀྱི་གཉེན་པོ་ཁྱད་པར་ཅན་ཡིན་པའི་ཕྱིར། བཞི་བ་ལ། ཟབ་པའི་རྒྱུ་མཚན་
64

༄༅། ། སྐབས་གཉིས་པ་དང་གསུམ་པའི་ཊིཀྐ། །
དང༌། རྟོགས་དཀའ་བའི་རྒྱུ་མཚན་དང་གཉིས། དང་པོ་ནི། མཐོང་བ་ལ་སོགས་བཀག་པ་ཡིས། ། དེ་ནི་
རྟོགས་པར་དཀའ་བར་བཤད། ། ཅེས་གསུངས། དོན་དམ་པའི་བདེན་པ་དེ་ནི་ཆོས་ཅན། ཟབ་མོ་རྟོགས་
པར་དཀའ་བར་བཤད་དེ། དོན་དམ་དཔྱོད་བྱེད་ཀྱི་རིགས་ཤེས་ཀྱིས་ རྟོགས་པར་བྱ་བ་ཡིན་གྱི་གཟུགས་སྒྲ་
མཐོང་བ་ལ་ སོགས་ པའི་ ཐ་ སྙད་པའི་ཚད་མས་ཁྱོད་མཐོང་བ་ བཀག་པ་ ཡིས་ཏེ་དེའི་ཕྱིར། གཉིས་ པ་ ནི།
གཟུགས་ལ་སོགས་པ་མི་ཤེས་ཕྱིར། ༈ དེ་ནི་བསམ་མི་ཁྱབ་པར་འདོད། ། ཅེས་གསུངས། དོན་ནི། དོན་དམ་
བདེན་པ་དེ་ནི་ཆོས་ཅན། ཐ་སྙད་པའི་བློས་རྟོགས་པར་དཀའ་བ་ཡིན་ཏེ། བློ་དེས་བསམ་གྱིས་མི་ཁྱབ་པར་
འདོད་པ་དེའི་ཕྱིར། དེར་ཐལ། ཁྱོད་གཟུགས་ལ་སོགས་པ་ཀུན་རྫོབ་ཀྱི་བདེན་པ་ཡིན་པར་མི་ཤེས་པའི་ཕྱིར་
རམ། གཟུགས་སོགས་ལྟར་མི་ཤེས་པའི་ཕྱིར་རོ། །
གསུམ་པ་མཇུག་བསྡུ་བ་ནི། དེ་ལྟར་ཀུན་ཤེས་ཉིད་ལུགས་ལ། ། ཞེས་པ་ནས། ཇི་སྐད་བཤད་པ་འདིར་
ཤེས་བྱ། ། ཞེས་པའི་པར་གསུངས། དོན་ནི། ཤེས་བྱ་ཆོས་ཅན། ཀུན་ཤེས་གཞི་ཤེས་ཉིད་ཀྱི་ལུགས་ལ་སྟེ་
སྐབས་སུ་མི་མཐུན་ཕྱོགས་ཀྱི་གཞི་ཤེས་དང་། གཉེན་པོའི་ཕྱོགས་ཀྱི་གཞི་ཤེས་དག་གི་རྣམ་པར་དབྱེ་བ་མ་ལུས་པ་
ཡུམ་གྱི་མདོ་ལས་ཇི་སྐད་བཤད་པ་དེ་རྣམས་འདིར་ཡང་དངོས་ཤུགས་ཅི་རིགས་ཀྱི་སྒོ་ནས་བཤད་པར་ཤེས་པར་
བྱ་སྟེ། སྔར་བཤད་པ་དེ་ལྟར་ཤེས་པར་བྱ་དགོས་པའི་ཕྱིར། གཉིས་པ་གཞི་ཤེས་སྦྱོར་བ་འཆད་པ་ལ། དབྱེ་བ་
དང༌། རང་བཞིན་བཤད་པ་གཉིས། དང་པོ་ནི། གཟུགས་སོགས་དེ་མི་རྟག་སོགས་དང་། ། ཞེས་པ་ནས།
སྣང་བ་རྣམ་བདུན་ཤེས་བྱེད་དོ། ། ཞེས་པའི་བར་གསུངས། དོན་ནི། ཤེས་བྱ་ཆོས་ཅན། སེམས་དཔའི་གཞི་
ཤེས་སྦྱོར་བ་དེ་ལ་བཅུ་ཡོད་དེ། ཡུལ་གྱི་སྒོ་ནས་བཞི། ངོ་བོའི་སྒོ་ནས་གསུམ། བྱེད་ལས་ཀྱི་སྒོ་ནས་གཉིས།
དཔེའི་སྒོ་ནས་གཅིག་རྣམས་སུ་ཡོད་པའི་ཕྱིར། དང་པོ་ཡུལ་གྱི་སྒོ་ནས་བཞི་ཡོད་དེ། ཁྱད་གཞི་གཟུགས་སོགས་
ལ་བདེན་པར་ཞེན་པ་དང་། ཁྱད་ཆོས་དེ་མི་རྟག་སྡུག་བསྔལ་སོགས་དང༌། དེ་ཡོན་ཏན་གྱི་རྟེན་དུ་མ་རྫོགས་པ་
དང་རབ་ཏུ་རྫོགས་པ་དང་། དེ་ལ་བདེན་པར་ཆགས་པ་མེད་ཉིད་ལ་བདེན་པར་སྤྱོད་པ་བཀག་པའི་སྦྱོར་བ་དང་
བཞི་ཡོད་པའི་ཕྱིར། གཉིས་པ་ངོ་བོའི་སྒོ་ནས་གསུམ་ཡོད་དེ། བྱ་བ་ལ་བདེན་ཞེན་འགོག་པ་མི་འགྱུར་བ་དང་།
བྱེད་པ་པོ་ལ་བདེན་ཞེན་འགོག་པ་བྱེད་པོ་མེད་པ་ཉིད་དང༌། འབྲས་བུ་ལ་བདེན་ཞེན་འགོག་པ་བྱ་དཀའ་བ་རྣམ་
པ་གསུམ་གྱི་སྦྱོར་བ་དང་གསུམ་ཡོད་པའི་ཕྱིར། བྱ་དཀའ་བར་གསུམ་ཡོད་དེ། ཆེད་དུ་བྱ་དཀའ་བ། སྦྱོར་བ་
བྱ་དཀའ་བ། ལས་བྱ་དཀའ་བ་དང་གསུམ་ཡོད་པའི་ཕྱིར། གསུམ་པ་བྱེད་ལས་ཀྱི་སྒོ་ནས་གཉིས་ཡོད་དེ།
རིགས་ཅན་གསུམ་གྱི་སྐལ་བ་ཇི་ལྟ་བ་བཞིན་འབྲས་བུ་ཐོབ་པས་འབྲས་བུ་ཡོད་པར་འདོད་པའི་སྦྱོར་བ་དེ་དང་ནི།
65

༄༅: ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕན་ཡོན་དང་ལྡན་པའི་སྒོ་ནས་གཞན་ལ་རག་ལས་པ་མེད་པ་གང་ཡིན་པའི་སྦྱོར་བ་དང་གཉིས་ཡོད་པའི་ཕྱིར།
བཞི་བ་ཤེས་བྱེད་དཔེའི་སྒོ་ནས་གཅིག་ཡོད་དེ། སྣང་བ་རྣམ་པ་བདུན་དུ་ཤེས་པར་བྱེད་པའི་བྱང་སེམས་ཀྱི་གཞི་
ཤེས་སྦྱོར་བ་གཅིག་ཡོད་པའི་ཕྱིར། སྣང་བ་རྣམ་བདུན་ཡོད་དེ། རྨི་ལམ་སྒྱུ་མ་སྨིག་ཏུ་སྒྲ་བརྙན་གཟུགས་བརྙན་
དྲི་ཟའི་གྲོང་ཁྱེར་སྤྲུལ་པའི་དཔེ་བདུན་གྱིས། ཕྱི་ནང་གི་ཆོས་རྣམས་བདེན་པར་མེད་ཀྱང་རྟེན་འབྲེལ་གྱི་སྣང་བ་
ཙམ་དུ་སྒྲུབ་ཚུལ་རྣམ་པ་བདུན་ཡོད་པའི་ཕྱིར། དེ་མ་རྫོགས་དང་རབ་རྫོགས་དང་། ། ཞེས་པའི་དངོས་བསྟན་
གྱི་ཡོན་ཏན་གྱི་རྟེན་དུ་རྫོགས་མ་རྫོགས་ཀྱི་ཁྱད་པར་ཡོད་དེ། གང་ལ་དམིགས་ན་ཉོན་མོངས་སྐྱེ་བར་འགྱུར་བའི་
ཕྱོགས་གཟུགས་སྒྲ་སོགས་ཡོན་ཏན་གྱི་རྟེན་དུ་མ་རྫོགས་ལ། གང་ལ་དམིགས་ནས་བསྒོམས་པས་རྟོགས་པ་གོང་
འཕེལ་དུ་འགྱུར་བ་གཟུགས་སོགས་མི་རྟག་པ་དང་སྡུག་བསྔལ་བ་དང་སྟོང་བ་དང་བདག་མེད་པ་ལྟ་བུ་ཡོན་ཏན་
གྱི་རྟེན་དུ་རྫོགས་པར་འཇོག་པ་ཡིན་པའི་ཕྱིར། གཉིས་པ་རང་བཞིན་ནི། གཟུགས་ལ་སོགས་པ་རློམ་མེད་
པ། ། རྣམ་བཞི་དེ་ཡི་མཉམ་པ་ཉིད། ། ཅེས་གསུངས། དོན་ནི། ཤེས་བྱ་ཆོས་ཅན། འདིར་སེམས་དཔའི་
གཞི་ཤེས་སྦྱོར་བ་དེ་ཡི་མཉམ་ཉིད་དེ་ལ་རྣམ་པ་བཞི་ཡོད་དེ། ཡུལ་གཟུགས་ལ་སོགས་པའི་ངོ་བོ་དང་མཚན་མ་
དང་དབྱེ་བ་དང་ཡུལ་ཅན་ལ་བདེན་པར་རློམ་པ་མེད་པའི་སྦྱོར་བ་བཞི་རྣམས་སུ་ཡོད་པའི་ཕྱིར། སེམས་དཔའི་
གཞི་ཤེས་སྦྱོར་བ་དང་། དེའི་མཉམ་ཉིད་ཀྱི་ཁྱད་པར་ཡོད་དེ། སྤྱིར་ཐེག་དམན་གྱི་རྟོགས་རིགས་སུ་གནས་པའི་
སེམས་དཔའི་ཡེ་ཤེས་རྣམས་དང་པོ་ཡིན་ཞིང་། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཐེག་ཆེན་
གྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས་རྣམས་ཕྱི་མ་ཡིན་ལ། གཞུང་གཉིས་ཀའི་དངོས་བསྟན་གྱི་
དབང་དུ་བྱས་ན་དེ་འདྲ་བའི་ཐེག་ཆེན་གྱི་སྦྱོར་ལམ་ལ་བྱེད་པའི་ཕྱིར།
གསུམ་པ་སྦྱོར་བ་བསྒོམས་པའི་འབྲས་བུ་བཤད་པ་ལ། སྐད་ཅིག་མ་མདོར་བསྟན་པ་དང་། རྣམ་པ་རྒྱུས་
པར་བཤད་པ་གཉིས། དང་པོ་ནི། སྡུག་བསྔལ་ལ་སོགས་བདེན་པ་ལ། ། ཞེས་པ་ནས། ཀུན་ཤེས་ཚུལ་ལ་
མཐོང་བའི་ལམ། ། ཞེས་པའི་བར་གསུངས། དོན་ནི། བྱང་སེམས་མཐོང་ལམ་པའི་རྒྱུད་ཀྱི་སྡུག་བསྔལ་ལ་
སོགས་པའི་བདེན་པ་བཞི་པོ་སོ་སོ་ལ་དམིགས་ནས་ཆོས་ཤེས་པའི་བཟོད་པ་དང༌། རྗེས་སུ་ཤེས་པའི་བཟོད་པ་
དང་། ཆོས་དང་རྗེས་སུ་ཤེས་པའི་མཐོང་ལམ་སྐད་ཅིག་མ་བཅུ་དྲུག་གི་བདག་ཉིད་འདི་ཆོས་ཅན། ཀུན་ཤེས་
ཚུལ་ལ་མཐོང་བའི་ལམ་ཡིན་ཏེ། འདའ་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། ། འདིས་
འདའ་བྱ་འདའ་བྱེད་གཉིས་ཀྱི་ནང་ནས་འདའ་བྱེད་ཀྱི་མཐོང་ལམ་བསྟན་པ་ཡིན་ལ། དེ་གཉིས་ཀྱི་ཁྱད་པར་
ཡོད་དེ། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེ་གནས་ནས་འདའ་བྱེད་དང་། གང་
66

g: ་ སྐབས་གཉིས་པ་དང་གསུམ་པའི་ཊིཀྐ། །
ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེ་ཤེས་མཐོང་གིས་བལྟས་ནས་འདའ་བྱའི་
ལམ་ཡིན་པའི་ཕྱིར། དེའི་རྒྱུ་མཚན་ཡོད་དེ། བྱང་སེམས་ཀྱིས་ཐམས་ཅད་མཁྱེན་པ་ཐོབ་པའི་དོན་དུ་སྟོང་ཉིད་
གཙོ་བོར་བསྒོམ་དགོས་ཤིང་། ཉན་རང་གི་རིགས་ཅན་རྗེས་སུ་འཛིན་པའི་ཆེད་དུ་གང་ཟག་གི་བདག་མེད་ཞར་
བྱུང་ངམ་ཕལ་བའི་ཚུལ་གྱིས་སྒོམ་པར་བྱེད་པའི་དོན་ཡིན་པའི་ཕྱིར། །
གཉིས་པ་རྣམ་པ་རྒྱས་པར་བཤད་པ་ལ། སོ་སོར་བཤད་པ་དང་། དོན་བསྡུ་བ་གཉིས། དང་པོ་ནི།
གཟུགས་རྟག་མ་ཡིན་མི་རྟ་མིན། ། ཞེས་པ་ནས། ཤེས་པ་སྐྱེ་བ་མེད་པ་ནི། ། ཞེས་པའི་བར་གསུངས། དོན་
ནི། སྡུག་བསྔལ་གྱི་བདེན་པས་བསྡུས་པའི་གཟུགས་ཚོར་སོགས་མི་རྟག་པ་ཆོས་ཅན། དོན་དམ་པར་རྟག་པ་
ཡང་མིན་མི་རྟག་པ་ཡང་མ་ཡིན་ཏེ། དོན་དམ་པར་རྟག་མི་རྟག་གཉིས་ཀ་དང་བྲལ་བའི་ཕྱིར་ཏེ། དོན་དམ་
པར་ངོ་བོ་ཉིད་མེད་པའི་ཕྱིར། རྟགས་འདི་འོག་མ་རྣམས་ལའང་སྦྱར་དགོས་ཏེ། བདེན་བཞི་དོན་དམ་པར་
མེད་པར་མཚུངས་པའི་ཕྱིར་རོ། ། སྡུག་བདེན་གྱི་རྣམ་པ་ཕྱི་མ་གསུམ་ཆོས་ཅན། དོན་དམ་པར་རྟག་ཆད་ཀྱི་
མཐའ་ལས་འདས་པ་དང་། དོན་གཞན་གྱིས་སྟོང་བ་རྣམ་པར་དག་པ་དང་། རང་དབང་བའི་བདག་གི་ངོ་བོ་
མ་གྲུབ་དོན་དམ་པར་མ་སྐྱེས་པ་དང་མ་འགགས་པ་ལ་སོགས་ཀྱིས་ཀུན་ནས་ཉོན་མོངས་པ་དང་རྣམ་པར་བྱང་བ་
མིན་ཏེ། རིམ་པ་བཞིན་དོན་དམ་པར་སྡུག་བསྔལ་དང་སྡུག་བསྔལ་མ་ཡིན་པ་དང་བྲལ་བའི་ཕྱིར་དང་། སྟོང་མི་
སྟོང་དང་། བདག་དང་བདག་མེད་པ་དང་ཡང་བྲལ་བའི་ཕྱིར་ཏེ། མཐོང་ལམ་སྡུག་བསྔལ་ཤེས་བཟོད་ཀྱིས་དེ་
ལྟར་དོན་དམ་པར་མ་གྲུབ་པར་རྟོགས་པའི་ཕྱིར། ལས་སྲེད་ཀྱིས་བསྡུས་པའི་ཀུན་འབྱུང་གི་རྣམ་པ་འདི་ཆོས་
ཅན། དོན་དམ་པར་མ་གྲུབ་པ་ནམ་མཁའ་དང་འདྲ་བ་དང༌། ཆགས་སོགས་ཀྱི་སྲེད་པ་དོན་དམ་པར་གྲུབ་པ་
སྤངས་པ་དང་། དོན་དམ་པར་ཡོངས་སུ་འཛིན་པ་ལས་གྲོལ་བ་དང་། དོན་དམ་པར་ངོ་བོ་ཉིད་ཀྱིས་བརྗོད་དུ་
མེད་པ་ཡིན་ཏེ། རིམ་པ་བཞིན་སྡུག་བསྔལ་གྱི་རྒྱུ་དང་རྒྱུ་མ་ཡིན་པ་དང་། ཀུན་འབྱུང་ཡིན་མིན་དང་། རབ་སྐྱེ་
ཡིན་མིན་དང་། རྐྱེན་དང་རྐྱེན་མིན་རྣམས་སུ་དོན་དམ་པར་མ་གྲུབ་པའི་ཕྱིར་ཏེ། ཀུན་འབྱུང་ཤེས་བཟོད་ཀྱིས་
དེ་ལྟར་དོན་དམ་པར་མ་གྲུབ་པར་མངོན་སུམ་དུ་རྟོགས་པའི་ཕྱིར། འགོག་བདེན་འདིའི་དོན་སྡུག་བསྔལ་སྤངས་
པའི་བྲལ་བ་ཆོས་ཅན། དོན་དམ་པར་མ་གྲུབ་པའི་རྒྱུ་མཚན་གང་གི་ཕྱིར་ན་ཚིག་ཏུ་བརྗོད་པ་ཡི་སྒོ་ནས་གཞན་
རྒྱུད་ལ་དོན་དམ་པར་སྦྱིན་དུ་མེད་པ་དང་། དམིགས་པ་དོན་དམ་པར་མེད་པར་བྱེད་པ་དང་། རྟག་ཆད་ལས་
འདས་ཤིང་རང་བཞིན་གྱིས་ཤིན་ཏུ་རྣམ་པར་དག་པ་དང་། གནོད་པའི་ནད་ཐམས་ཅད་མི་འབྱུང་བའི་ཡོན་
ཏན་དང་ལྡན་པ་ཡིན་ཏེ། རིམ་པ་བཞིན་འགོག་པ་ཡིན་མིན་དང་། ཞི་བ་ཡིན་མིན་དང་། གྱ་ནོམ་ཡིན་མིན་
67

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང༌ ངེས་འབྱུང་ཡིན་མིན་རྣམས་སུ་དོན་དམ་པར་མ་གྲུབ་པའི་ཕྱིར་ཏེ། འགོག་པ་ཤེས་བཟོད་ཀྱིས་དེ་ལྟར་
དོན་དམ་པར་མ་གྲུབ་པར་མངོན་སུམ་དུ་རྟོགས་པའི་ཕྱིར། སྟོང་ཉིད་མངོན་སུམ་དུ་རྟོགས་པའི་ལམ་བདེན་
ཆོས་ཅན། ངན་སོང་གསུམ་ཆད་པ་དང་། རྒྱུན་ཞུགས་སོགས་ཀྱི་འབྲས་བུ་ནི་མངོན་དུ་བྱ་བ་ལ་རྣམ་པར་མི་
རྟོག་པ་ཉིད་དང་། དོན་དམ་པར་གྲུབ་པའི་མཚན་མ་དག་དང་མ་འབྲེལ་བ་དང་བརྗོད་བྱའི་དངོས་པོ་དང་རྗོད་
བྱེད་ཀྱི་མིང་སོ་སོ་བ་དང་གཉིས་པོ་ལ་གཉིས་སྣང་དང་བཅས་པའི་ཚུལ་གྱིས་ཤེས་པ་སྐྱེ་བ་མེད་ པ་ནི་ཡིན་ཏེ།
རིམ་པ་བཞིན་ལམ་དང་ལམ་མ་ཡིན་པ་དང་། རིག་པ་དང་རིག་པ་མ་ཡིན་པ་དང་། སྒྲུབ་པ་དང་སྒྲུབ་པ་མ་ཡིན་
དང་། ངེས་འབྱིན་དང་ངེས་འབྱིན་མ་ཡིན་པར་དོན་དམ་པར་མ་གྲུབ་པའི་ཕྱིར་ཏེ། ཐེག་ཆེན་གྱི་མཐོང་ལམ་
ཤེས་བཟོད་ཀྱིས་དེ་ལྟར་དོན་དམ་པར་མ་གྲུབ་པར་གཉིས་སྣང་ནུབ་པའི་ཚུལ་གྱིས་རྟོགས་པའི་ཕྱིར་རོ། །
གཉིས་པ་དོན་བསྡུ་ཚུལ་ནི། ཀུན་ཤེས་ཉིད་ཀྱི་སྐད་ཅིག་མ། ། ཞེས་གསུངས། དོན་ནི། སྔར་བཤད་
པའི་ཀུན་ཤེས་ཉིད་ཀྱི་ཤེས་བཟོད་སྐད་ཅིག་མ་བཅུ་དྲུག་ཆོས་ཅན། བྱང་སེམས་ཀྱི་མཐོང་ལམ་ཡིན་ཏེ། དེའི་
བདེན་པ་མངོན་རྟོགས་ཡིན་པའི་ཕྱིར། གཞི་ཤེས་འཆད་པའི་སྐབས་སུ་མི་རྟག་ལ་སོགས་བཅུ་དྲུག་མངོན་སུམ་
དུ་རྟོགས་པའི་ཐེག་ཆེན་གྱི་མཐོང་ལམ་འཆད་རིགས་པ་ལས། དེ་མི་སྟོན་པར་སྟོང་ཉིད་མངོན་སུམ་དུ་རྟོགས་
པའི་ཐེག་ཆེན་གྱི་མཐོང་ལམ་སྟོན་པ་མི་འཐད་དོ་ཞེ་ན། སྐྱོན་མེད་དེ། འདིར་ཟིན་བྱེད་འདའ་བྱེད་ཀྱི་མཐོང་
ལམ་དངོས་སུ་བསྟན་པའི་ཤུགས་ལ། ཐེག་པ་ཆེ་ཆུང་གཉིས་ཀའི་དེ་འདྲ་བའི་འདའ་བྱའི་མཐོང་ལམ་བསྡུས་
ནས་བསྟན་པའི་ཕྱིར་ཏེ། རྣམ་བཤད་ལས། འདིས་ཉན་ཐོས་རང་རྒྱུད་ཀྱི་མཐོང་ལམ་དང་། བྱང་ཆུབ་སེམས་
དཔའི་རྒྱུད་ལ་བསྒོམ་པར་བྱ་བ་ཤེས་མཐོང་གིས་བལྟས་ནས་འདའ་བར་བྱ་བའི་མཐོང་ལམ་གཉིས་ཀ་བསྡུས་ནས་
བསྟན་པ་ཡིན་ནོ། ། ཞེས་གསུངས་པའི་ཕྱིར། འདིར་མཐོང་ལམ་བསྟན་པའི་མཇུག་དེ་མ་ཐག་མི་རྟག་ལ་
སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་དངོས་སུ་སྟོན་པའི་གཞུང་ཞིག་འབྱུང་རིགས་པ་
ལས་མི་འབྱུང་བའི་རྒྱུ་མཚན་ཅི་ཞེ་ན། དེའི་རྒྱུ་མཚན་ཡོད་དེ། དེ་བྱང་ཆུབ་སེམས་དཔས་གནས་ནས་འདའ་
བའི་ལམ་དུ་སྟོན་མི་རིགས་པས་མ་བསྟན་ལ། ཤེས་མཐོང་གིས་བལྟས་ནས་འདའ་བའི་ལམ་དུ་སྟོན་མི་དགོས་
པའི་ཕྱིར། ཕྱི་མ་གྲུབ་སྟེ། སྔར་དེ་འདྲ་བའི་མཐོང་ལམ་དེ་ཤེས་མཐོང་གིས་བལྟས་ནས་འདའ་བའི་ལམ་དུ་
བསྟན་པ་ལ་བརྟེན་ནས། དེའི་རིགས་རྒྱུན་དུ་གྱུར་པའི་སྒོམ་ལམ་ཡང་དེ་འདྲ་བའི་ལམ་དུ་གོ་ནུས་པས་མ་བསྟན་
པའི་ཕྱིར་རོ། །
གཉིས་པ་མཁྱེན་གསུམ་གྱི་མཇུག་བསྡུ་ནི; དེ་ལྟར་འདི་དང་ཡང་འདི་དང་། ། ཞེས་པ་ནས། རྫོགས་
{ S

༄༅། ། སྐབས་གཉིས་པ་དང་གསུམ་པའི་ཊིཀྐ། །
པར་ཡོངས་སུ་བསྟན་པ་ཡིན། ། ཞེས་པའི་བར་གསུངས། དོན་ནི། རྩ་བ་ལྟར་ན་དེ་ལྟར་མཁྱེན་གསུམ་རྒྱས་
པར་བསྟན་ནས། ཡུམ་བར་མ་ལས། རབ་འབྱོར་ཡུམ་འདི་ནི་ཆོས་གང་ཡང་ཐོབ་པར་བྱེད་པ་མ་ཡིན། ཞེས་
སོགས་གཞི་ཤེས་ཀྱི་མཇུག་བསྡུར་སྟོན་པའི་ཚིག་བཅུ་དགུ་བོ་འདི་དང་། ཡང་རབ་འབྱོར་དེ་ལྟར་ཁམས་གསུམ་
ལས་འདའ་བར་བྱེད་པ་མ་ཡིན་ཞེས་སོགས་ལམ་ཤེས་ཀྱི་མཇུག་བསྡུ་བའི་ཚིག་འདི་དང་། ཡང་རབ་འབྱོར་ཡུམ་
འདི་ནི་སངས་རྒྱས་ཀྱི་ཆོས་རྣམས་སྟེར་བར་བྱེད་པའམ་འཕྲོག་པར་བྱེད་པ་མ་ཡིན་ཞེས་སོགས་རྣམ་མཁྱེན་གྱི་
མཇུག་བསྡུ་བའི་ཚིག་འདི་ཡིན་ཏེ་མདོའི་ཚིག་རྣམ་པ་གསུམ་པོ་འདི་ནི་ཆོས་ཅན། སྔར་མཁྱེན་གསུམ་བརྗོད་
བྱར་བྱས་པའི་གནས་སྐབས་གསུམ་པོ་དག་གི་མཇུག་རྫོགས་པར་ཡོངས་སུ་བསྟན་པ་ཡིན་ཏེ། དེ་རྣམས་ཀྱི་
མཇུག་སྡུད་རྫོགས་པར་སྟོན་པའི་ཚིག་ཡིན་པའི་ཕྱིར། འོན་ཀྱང་འགྲེལ་བ་ལས་རྣམ་མཁྱེན་གྱི་མཇུག་སྡུད་ཐོག་
མར་བྱས་ནས་འཆད་དེ། ཐམས་ཅད་མཁྱེན་པ་ཉིད་འདི་དང་། ལམ་ཤེས་པ་ཉིད་འདི་དང་། ཐམས་ཅད་
ཤེས་པ་ཉིད་འདི་སྟེ། ཞེས་གསུངས་པའི་ཕྱིར། དེ་གཉིས་ཀྱི་དགོངས་པ་མི་འགལ་ཏེ། རྩ་བ་ལྟར་བཤད་པ་ནི་
ཡུམ་བར་མའི་དབང་དུ་བྱས་ལ། འགྲེལ་བ་བཤད་པ་དེ་ཉིད་བརྒྱད་སྟོང་བའི་མཇུག་སྡུད་སྟོན་ཚུལ་ཡིན་པའི་
ཕྱིར། ཡུམ་རྒྱས་འབྲིང་བསྡུས་པ་གསུམ་པོ་ལ་ཚིག་རྒྱས་བསྡུས་ཡོད་ཀྱང་དོན་འདྲ་སྟེ། བརྒྱད་སྟོང་བར་ཡང་
གཞན་གཉིས་ཀྱི་དོན་ཐམས་ཅད་ཚང་བར་སྟོན་པའི་ཕྱིར་ཏེ། བརྒྱད་སྟོང་དོན་བསྡུས་ལས། དེ་ལྟར་ཇི་སྐད་
བཤད་རྣམས་ཀྱི། ། བརྒྱད་སྟོང་འདིར་དོན་མ་ཚང་མེད། ། འདིར་གཞུང་བསྡུས་པ་ཡིན་འདོད་དེ། ། དོན་ནི་
ཇི་སྐད་གསུངས་དེ་ཉིད། ། ཅེས་གསུངས་པའི་ཕྱིར་ རོ། ། དེ་ལྟ་བུའི་སྐབས་གཉིས་པ་དང་གསུམ་པའི་ཊཱིཀྐ་
ལེགས་པར་བཤད་པའི་སྙིང་པོ་འདི་ཉིད་ཤཱཀྱའི་བཙུན་པ་བཤད་སྒྲུབ་མིང་ཅན་གྱིས་དད་པས་སྦྱར་བའོ། ། ཞེས་
པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་གཞིར་བཟུང་སྟེ་
ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད། ཐུན་མོང་མིན་པའི་
ཁས་ལེན་མི་གསལ་བ་རྣམས་འདིར་གསལ་འོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་ཆ་དང་ཟུང་སྦྲེལ་
གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་དུ་བཞུགས་པ་
དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་
གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང༌། དགེ་བཤེས། སློབ་གཉེར་བ་རྣམས་ནས་ཡིག་ཆ་ཆ་ཚང་
གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་རྩ་བ༧རྒྱལ་བའི་
ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་སྨད་གཞུང་བ་གྲྭ་
69

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་རྣམ་པར་དག་
པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་སྙིང་ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་
དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་
གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་ལྗོན། །
བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ ལམ་བཟང་ འབྲས་
བུའིཁུར་ཆེན་བསྟན་སྲིད་འགྲོ་ ཕན་ཟུང་ལ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་
དབུགས་འབྱིན་ཤོག ། དགེ་ལེགས་འཕེལ། །
7()

༄༅། ། སྐབས་བཞི་བའི་ཊིཀྐ་ལེགས་པར་བཤད་པའི་སྙིང་པོ་
བསྡུས་པ་ཞེས་བྱ་བ་བཞུགས་སོ། །
རྗེ་བཙུན་འཇམ་པའི་དབྱངས་ལ་ཕྱག་འཚལ་ལོ། ། གཉིས་པ་སྦྱོར་བཞི་རྒྱས་པར་བཤད་པ་ལ་སྦྱོར་
བཞིའི་དང་པོ་རྒྱུ་རྣམ་རྫོགས་སྦྱོར་བ་འཆད་པ་ལ། སྐབས་འདིར་རྣམ་རྫོགས་སྦྱོར་བ་འཆད་པའི་རྒྱུ་མཚན་དང་།
གཞུང་དོན་དངོས་བཤད་པ་གཉིས༔ དང་པོ་ནི། ཤེས་བྱ་ཆོས་ཅན། མཁྱེན་གསུམ་བཤད་ཟིན་པའི་འོག་ཏུ་
སྦྱོར་བཞིའི་དང་པོ་རྣམ་རྫོགས་སྦྱོར་བ་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་གོམས་པ་
དབང་དུ་བྱ་བའི་ཆེད་ཡིན་པའི་ཕྱིར་ཏེ། འགྲེལ་བ་ལས། ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་
ཉིད་དབང་དུ་བྱ་བའི་ཕྱིར་ཡང་རྣམ་པ་ཐམས་ཅད་དང་ལམ་དང་གཞི་ཤེས་པ་བསྡུ་བའི་སྒོ་ནས་ཐམས་ཅད་
མཁྱེན་པ་ཉིད་གསུམ་སྒོམ་པར་བྱེད་པས། རྣམ་པ་ཀུན་མངོན་པར་རྫོགས་པར་རྟོགས་པ། ཞེས་གསུངས་པའི་
ཕྱིར། གཉིས་པ་ལ། རྣམ་རྫོགས་སྦྱོར་བ་སྤྱིའི་རྣམ་གཞག་དང་། ཐར་བ་ཆ་མཐུན་ནས་བཟུང་སྟེ་རྒྱུད་ལ་སྐྱེ་
བའི་རིམ་པ་བཤད་པ་གཉིས། དང་པོ་ལ། སྦྱོར་བའི་ངོ་བོ། སྦྱོར་བའི་སྐྱོན་ཡོན། སྦྱོར་བའི་མཚན་ཉིད་
བཤད་པ་དང་གསུམ། དང་པོ་ལ། མི་མཐུན་ཕྱོགས་ཀྱི་གཉེན་པོ་རྣམ་པའི་བྱེ་བྲག་བཤད་པ་དང་། བདེན་
འཛིན་དངོས་སུ་འཇོམས་པར་བྱེད་པའི་སྦྱོར་བ་ཁྱད་པར་ཅན་ངོས་བཟུང་བ་གཉིས། དང་པོ་ལ། མདོར་
བསྟན་པ་དང་། རྒྱས་པར་བཤད་པ་གཉིས། དང་པོ་ནི། གཞི་ཤེས་པ་ཡི་བྱེ་བྲག་རྣམས། ། ཞེས་པ་ནས། དེ་
ནི་རྣམ་པ་གསུམ་དུ་འདོད། ། ཅེས་པའི་བར་གསུངས། ངག་དོན་ནི། གཞི་བདེན་བཞི་མི་རྟག་ལ་སོགས་བཅུ་
དྲུག་ཤེས་པ་ཡི་ཡེ་ཤེས་ཀྱི་བྱེ་བྲག་གམ་ཁྱད་པར་རྣམས་ནི་རང་གི་མི་མཐུན་ཕྱོགས་དེ་དང་དེའི་ཡུལ་གྱི་ལྡོག་ཕྱོགས་
ཀྱི་རྣམ་པ་ཤར་བའི་སྒོ་ནས་དེ་དག་འཇོམས་པར་བྱེད་པའི་སེམས་དཔའི་ཡེ་ཤེས་ཞེས་བྱ་བ་ཆོས་ཅན། སྐབས་
འདིར་གཙོ་བོར་བསྟན་པའི་གཉེན་པོའི་མཚན་ཉིད་ཅེས་བྱ་བར་བརྗོད་དེ། དེའི་འཇོག་བྱེད་ཡིན་པའི་ཕྱིར།
གཉེན་པོའི་ཡེ་ཤེས་ཀྱི་རྣམ་པ་དེ་ཆོས་ཅན། རིགས་བསྡུ་ན་རྣམ་པ་གསུམ་དུ་འདོད་པ་ཡིན་ཏེ། བསྒོམ་བྱ་ཀུན་
མཁྱེན་ཉིད་ཀྱི་ནི་རྣམ་པ་གསུམ་དུ་ངེས་པའི་ཕྱིར ། དོན་ནི་འདི་ལྟར་དུ་འགྱུར་བ་ཡིན་ཏེ། ཕུང་པོ་མི་རྟག་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་རྟོགས་པ་ལ་སོགས་པའི་སེམས་དཔའི་ཡེ་ཤེས་ཆོས་ཅན། ཕུང་པོ་རྟག་འཛིན་ལ་སོགས་པའི་གཉེན་པོ་ཡིན་
ཏེ། དེ་རྣམས་ཀྱི་ཞེན་ཡུལ་གྱི་ལྡོག་ཕྱོགས་མི་རྟག་པ་ལ་སོགས་པའི་རྣམ་པ་ལེགས་པར་ཤར་བའི་སྒོ་ནས་དེ་དག་ལ་
དངོས་སུ་གནོད་བྱེད་ཀྱི་སེམས་དཔའ་ཡེ་ཤེས་ཡིན་པས་སོ་ཞེས་པའི་དོན་ཡིན་པའི་ཕྱིར། སྐབས་འདིར་རྣམ་
རྫོགས་སྦྱོར་བའི་བསྒོམ་བྱ་དོན་རྣམ་དང་ཤེས་རྣམ་གཉིས་བསྟན་པ་ཡིན་ཏེ། བདེན་བཞི་མི་རྟག་ལ་སོགས་བཅུ་
དྲུག་པོ་དེ་དོན་རྣམ་དང་། དེ་རྟོགས་པའི་ཡེ་ཤེས་རྣམས་ཤེས་རྣམ་དུ་བསྟན་པའི་ཕྱིར། དོན་རྣམ་དང་ཤེས་རྣམ་
གཉིས་ཀ་བསྒོམ་བྱ་ཡིན་ཀྱང་བསྒོམ་བྱ་སྒོམ་བྱེད་སྒོམ་པ་བོ་གསུམ་དུ་ཕྱེ་བའི་ཚེ་ཤེས་རྣམ་སྒོམ་བྱེད་དང་། དོན་
རྣམ་བསྒོམ་བྱ་དང་། རྟེན་གྱི་གང་ཟག་སྒོམ་པ་བོར་འགྱུར་བ་ཡིན་ཏེ་བྱ་བྱེད་ལས་གསུམ་གྱི་རྣམ་གཞག་འཐད་
པའི་ཕྱིར། ཤེས་རྣམ་ཡིན་ན་བསྒོམ་བྱ་ཡིན་པས་མ་ཁྱབ་སྟེ། ཉོན་མོངས་ཕྱོགས་ཀྱི་ཤེས་རྣམ་རྣམས་བསྒོམ་བྱ་མ་
ཡིན་པའི་ཕྱིར་ཏེ། དུག་གསུམ་སྒོམ་པ་ལ་དགོས་པ་མེད་པའི་ཕྱིར། དེ་བཞིན་དུ་དོན་རྣམ་ལ་ཡང་བསྒོམ་བྱས་མ་
ཁྱབ་སྟེ། ཤེས་རྣམ་ཐམས་ཅད་ཀྱང་དོན་རྣམ་ཡིན་པའི་ཕྱིར་ཏེ་རྟོགས་བྱ་ཡིན་པའི་ཕྱིར།།
གཉིས་པ་རྒྱས་པར་བཤད་པ་ལ། གཞི་ཤེས་ཀྱི། ལམ་ཤེས་ཀྱི། རྣམ་མཁྱེན་གྱི་རྣམ་པ་བཤད་པ་དང་
གསུམ། དང་པོ་ནི། མེད་པའི་རྣམ་པ་ནས་བཟུང་སྟེ། ། ཞེས་པ་ནས། ལམ་ལ་དེ་ནི་བཅོ་ལྔར་བཤད། །
ཅེས་པའི་བར་གསུངས། དོན་ནི། ཡུམ་པར་མ་ལས་ཤེར་ཕྱིན་འདི་ནི་མ་མཆིས་པའི་ཕ་རོལ་ཏུ་ཕྱིན་པའོ་ཞེས་
སྡུག་བསྔལ་རྟག་པར་མེད་པའི་རྣམ་པ་སྟོན་པ་ནས་བཟུང་སྟེ། ཤེར་ཕྱིན་འདི་མི་གཡོ་བའི་ཕ་རོལ་ཏུ་ཕྱིན་པའོ་
ཞེས་ལམ་བདེན་གྱི་མི་གཡོ་བ་ཡི་རྣམ་པའི་བར་སྟོན་པའི་མདོ་ཚིག་འདི་ཆོས་ཅན། ཁྱོད་ཀྱིས་གཞི་ཤེས་ཀྱི་རྣམ་པ་
ཉེར་བདུན་བསྟན་པ་ཡིན་ཏེ། བདེན་པ་དང་པོ་གསུམ་སོ་སོ་ལ་དམིགས་པའི་གཞི་ཤེས་ཀྱི་རྣམ་པ་བཞི་བཞི་དང་།
ལམ་བདེན་ལ་དམིགས་པའི་གཞི་ཤེས་ཀྱི་རྣམ་པ་དེ་ནི་བཅོ་ལྔར་བཤད་པའི་ཕྱིར། སྡུག་བདེན་ལ་དམིགས་པ་
བཞི་ཡོད་དེ། སྡུག་བསྔལ་རྟག་པར་མེད་པ་དང་། དོན་དམ་པར་མི་སྐྱེ་བ་དང་། དོན་གཞན་གྱིས་སྟོང་བ་དང་།
རང་གི་ངོ་བོར་གྱུར་པའི་བདག་གིས་མི་བརྫི་བ་དང་བཞི་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་
སེམས་ཀྱི་གཞི་ཤེས་ཀྱི་རྣམ་པ་བཞི་ཡོད་པའི་ཕྱིར། ཀུན་འབྱུང་ལ་དམིགས་པ་བཞི་ཡོད་དེ། སྲིད་པ་དོན་དམ་
པར་གནས་མེད་པ་དང་། ཀུན་འབྱུང་དོན་དམ་པར་ནམ་མཁའ་དང་འདྲ་བ་དང་། རྟོག་དཔྱོད་དོན་དམ་པར་
བརྗོད་དུ་མེད་པ་དང་། སྲེད་ཚོར་དོན་དམ་པར་མིང་མེད་པ་དང་བཞི་མངོན་སུམ་དུ་རྟོགས་པའི་ཤེས་རབ་ཀྱིས་
ཟིན་པའི་སྒོ་ནས་བཞི་ཡོད་པའི་ཕྱིར༔ འགོག་བདེན་ལ་དམིགས་པ་བཞི་ཡོད་དེ། འགོག་པ་དོན་དམ་པར་འགྲོ་
བ་མེད་པ་དང་། ཞི་བ་རྐྱེན་གྱིས་མི་འཕྲོག་པ་དང་། གྱ་ནོམ་པའི་ཐར་བ་མི་ཟད་པ་དང་། ངེས་འབྱུང་སྐྱེ་བ་
72

༄༅། སྐབས་བཞི་བའི་ཊཱིཀྐ་ལེགས་པར་བཤད་ང་འི་སྙིང་བོ་བསྡུས་པ། །
མེད་པར་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བཞི་ཡོད་པའི་ཕྱིར། ལམ་བདེན་ལ་རྣམ་པ་
བཅོ་ལྔ་ཡོད་དེ། བྱེད་པ་བོ་དང་། ཤེས་པ་བོ་དང་། གནས་ནས་འཕོ་བ་བོ་དང་། ཉོན་མོངས་འདུལ་བ་པོའི་
གང་ཟག་གི་བདག་མེད་པ་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་བཞི་དང༌། ཕྱི་དོན་ངོ་བོ་ཉིད་
མེད་པ་དང་། མ་སྐྱེས་པ་དང༌། མ་འགག་པ་དང་། གཟོད་མ་ནས་ཞི་བ་དང་། རང་བཞིན་གྱིས་ཡོངས་སུ་མྱུ་
ངན་ལས་འདས་པར་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་ལྔ་དང་། ཕྱི་རོལ་དོན་གྱི་ཀུན་ནས་ཉོན་
མོངས་པ་མེད་པ་དང་། རྣམ་པར་བྱང་བ་མེད་པ་དང་། བག་ཆགས་ཀྱིས་མ་གོས་པ་དང་། དབྱེ་བའི་སྤྲོས་པ་
མེད་པ་དང་། རློམ་པའི་ཞེན་པ་མེད་པ་དང་། མི་གཡོ་བའི་གཟུང་བྱ་དོན་གཞན་མེད་པར་མངོན་སུམ་དུ་
རྟོགས་པའི་བྱང་སེམས་ཀྱི་མཐོང་ལམ་དྲུག་ཡོད་པའི་ཕྱིར། ཕྱི་མ་བསྡོམས་ན་བཅོ་ལྔ་ཡིན་ཏེ། ཉོན་སྒྲིབ་ཀྱི་
གཉེན་པོ་མཐོང་ལམ་ཟག་མེད་བཞི། ཤེས་སྒྲིབ་གཟུང་རྟོག་གི་གཉེན་པོ་སྒོམ་ལམ་ཟག་བཅས་ལྔ། དེའི་གཉེན་
པོ་མཐོང་ལམ་ཟག་མེད་དྲུག་ཡིན་པའི་ཕྱིར་རོ། ། གཉིས་པ་ལམ་ཤེས་ཀྱི་རྣམ་པ་ནི། རྒྱུ་དང་ལམ་དང་སྡུག་
བསྔལ་དང་། ། ཞེས་པ་ནས། ལྔ་དང་བཅུ་དྲུག་ཅེས་བསྒྲགས་སོ། ། ཞེས་པའི་བར་གསུངས། དོན་ནི། ཤེས་
བྱ་ཆོས་ཅན། ལམ་ཤེས་ཀྱི་རྣམ་པ་དེ་ལ་སུམ་ཅུ་རྩ་དྲུག་ཡོད་དེ། རྒྱུ་ཀུན་འབྱུང་དང་ལམ་བདེན་དང་འབྲས་བུ་
སྡུག་བསྔལ་དང་འགོག་པའི་བདེན་པ་ལ་ནི་གོ་རིམ་བཞིན་དུ་སྦྱར་ན་ ཀུན་འབྱུང་བདེན་པ་ལ་རྣམ་པ་དེ་དག་
བརྒྱད་དང་། ལམ་བདེན་ལམ་བདུན་དང་། སྡུག་བསྔལ་བདེན་པ་ལ་ལྔ་དང་། འགོག་བདེན་ལ་དམིགས་པ་
བཅུ་དྲུག་ཡོད་ཅེས་ཡུམ་གྱི་མདོ་ལས་བཤད་ཅིང་བསྒྲག་པ་ཡིན་པའི་ཕྱིར། ཀུན་འབྱུང་ལ་དམིགས་པ་བརྒྱད་
ཡོད་དེ། རྒྱུའི་རྣམ་པ་ཡུལ་ལ་བདུན་པའི་སྲེད་པ་དང༌། འདོད་ཆགས་ཀྱི་སྲེད་པ་དང༌། ཡང་སྲིད་ལ་དགའ་བ་
གསུམ་གྱི་གཉེན་པོ་བྱང་སེམས་ཀྱི་མཐོང་ལམ་གསུམ། ཀུན་འབྱུང་གི་རྣམ་པ་འདོད་ཆགས་དང་། ཞེས་སྡང་
དང་། གཏི་མུག་གསུམ་གྱི་གཉེན་པོ་བྱང་སེམས་ཀྱི་མཐོང་ལམ་གསུམ། རབ་སྐྱེའི་རྣམ་པ་གཙང་བདེ་རྟག་
བདག་ཏུ་འཛིན་པའི་གཉེན་པོ་བྱང་སེམས་ཀྱི་མཐོང་ལམ་གཅིག རྐྱེན་གྱི་རྣམ་པ་རང་དབང་བའི་སེམས་ཅན་དུ་
ཞེན་པའི་གཉེན་པོ་བྱ་བ་སེམས་ཀྱི་མཐོང་ལམ་གཅིག་སྟེ་བརྒྱད་ཡོད་པའི་ཕྱིར། ལམ་བདེན་ལ་བདུན་ཡོད་དེ
ལམ་གྱི་རྣམ་པ་ལ་སེམས་ཅན་ཚད་མེད་པ་ལ་ཐར་པའི་གོ་སྐབས་འབྱེད་པ་དང༌། འཁོར་འདས་ཀྱི་མཐའ་གཉིས་
དང་མ་འབྲེལ་བར་བྱེད་པའི་མཐོང་ལམ་གཉིས། རིགས་པའི་རྣམ་པ་ལ་ཆོས་ཐམས་ཅད་བདེན་སྟོང་དུ་ཐ་མི་
དད་པར་རྟོགས་པ་དང་། ཉན་རང་གི་ལམ་མཆོག་ཏུ་མི་འཛིན་པའི་མཐོང་ལམ་གཉིས། སྒྲུབ་པའི་རྣམ་པ་ལ་
ཆོས་ཐམས་ཅད་དོན་དམ་པར་རྣམ་པར་མི་རྟོག་པ་དང་། གཞལ་དུ་མེད་པར་རྟོགས་པའི་མཐོང་ལམ་གཉིས།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ངེས་འབྱིན་གྱི་རྣམ་པ་ཆོས་ཐམས་ཅད་དོན་དམ་པར་ཆགས་པ་མེད་པའི་རྣམ་པ་ཅན་གྱི་མཐོང་ལམ་གཅིག་རྣམས་
སུ་ཡོད་པའི་ཕྱིར། སྡུག་བདེན་ལ་ལྔ་ཡོད་དེ། ཕུང་པོ་མི་རྟག་པ་དང་། སྡུག་བསྔལ་བ་དང་། སྟོང་བ་དང་།
བདག་མེད་པ་དང་། དོན་དམ་པར་མཚན་ཉིད་མེད་པར་རྟོགས་པའི་བྱང་སེམས་ཀྱི་ལམ་ཤེས་ཀྱི་རྣམ་པ་དང་ལྔ་
ཡོད་པའི་ཕྱིར། འགོག་བདེན་ལ་དམིགས་པ་བཅུ་དྲུག་ཡོད་དེ། འགོག་པའི་རྣམ་པ་ལ་ནང་དང་ཕྱི་དང་གཉིས་
ཀའི་ཆོས་ལ་བདེན་ཞེན་ཅི་རིགས་སྤངས་པའི་ནང་དང་ཕྱི་དང་ཕྱི་ནང་སྟོང་བ་ཉིད་ཀྱི་རྣམ་པ་གསུམ་རྟོགས་པའི་
བྱང་སེམས་ཀྱི་ལམ་ཤེས་གསུམ་དང༌། དེ་བཞིན་དུ་ཞི་བའི་རྣམ་པ་ལ་སྟོང་བ་ཉིད་དང་། ཆེན་པོ་དང་། དོན་
དམ་པ་དང་། འདུས་བྱས་དང་། འདུས་མ་བྱས་དང་། མཐའ་ལས་འདས་པ་དང་། ཐོག་མ་དང་ཐ་མ་མེད་
པ་དང་། དོར་བ་མེད་པ་སྟོང་བ་ཉིད་ཀྱི་རྣམ་པ་བརྒྱད་རྟོགས་པའི་ལམ་ཤེས་བརྒྱད། གྱ་ནོམ་པའི་རྣམ་པ་ལ་
རང་བཞིན་སྟོང་བ་ཉིད་ཀྱི་རྣམ་པ་རྟོགས་པའི་ལམ་ཤེས་གཅིག ངེས་འབྱུང་གི་རྣམ་པ་ལ་ཆོས་ཐམས་ཅད་དང་།
རང་གི་མཚན་ཉིད་དང་། མི་དམིགས་པ་སྟོང་བ་ཉིད་ཀྱི་རྣམ་པ་གསུམ་རྟོགས་པའི་ལམ་ཤེས་གསུམ། དངོས་པོ་
མེད་པའི་ངོ་བོ་ཉིད་ཀྱི་སྟོང་བ་ཉིད་ཀྱི་རྣམ་པ་རྟོགས་པའི་ལམ་ཤེས་ཀྱི་རྣམ་པ་གཅིག་རྣམས་སུ་ཡོད་པའི་ཕྱིར་རོ།
གསུམ་པ་རྣམ་མཁྱེན་གྱི་རྣམ་པ་ནི། དྲན་པ་ཉེར་གཞག་ནས་བཟུང་སྟེ། ། ཞེས་པ་ནས། སུམ་ཅུ་རྩ་དགུ་དག་
ཏུ་བཞེད། ། ཅེས་པའི་བར་གསུངས། དོན་ནི། ཤེར་ཕྱིན་འདི་ནི་དྲན་པ་ཉེར་བར་བཞག་པའི་ཕ་རོལ་ཏུ་ཕྱིན་
པའོ་ཞེས་སོགས་ཀྱིས་དངོས་སུ་བསྟན་པའི་དྲན་པ་ཉེར་གཞག་ནས་བཟུང་སྟེ། ཤེར་ཕྱིན་འདི་ནི་སངས་རྒྱས་ཀྱི་
ཕ་རོལ་ཏུ་ཕྱིན་པོའི་ཞེས་པའི་བར་གྱི་མདོ་ལས་བསྟན་པའི་སངས་རྒྱས་ཀྱི་རྣམ་པའི་མཐར་ཐུག་པའི་ཤེས་རྣམ་
རྣམས་ནི་ཆོས་ཅན། རྣམ་མཁྱེན་གྱི་རྣམ་པ་ཡིན་ཏེ། ཆོས་ཐམས་ཅད་མངོན་སུམ་དུ་རྟོགས་པའི་ཡེ་ཤེས་མཐར་
ཐུག་ཡིན་པའི་ཕྱིར། ཤེས་བྱ་ཆོས་ཅན། རྣམ་མཁྱེན་གྱི་རྣམ་པ་དེ་ལ་སུམ་ཅུ་རྩ་བདུན་དང་། སུམ་ཅུ་རྩ་བཞི་
དང༌། སུམ་ཅུ་རྩ་དགུ་དག་ཏུ་དབྱེ་བར་མདོ་ལས་བཞེད་དེ། སྡེ་ཚན་དུ་ཕྱེ་ནས་སློབ་མ་ཉན་ཐོས་དང་། བྱང་
ཆུབ་སེམས་དཔའ་དང་། སངས་རྒྱས་རྣམས་ལ་རིམ་པ་བཞིན་དུ་དེ་ལྟར་བཞག་པའི་ཕྱིར། རྒྱུ་མཚན་ཡོད་དེ།
རྣམ་མཁྱེན་ཉིད་ལ་རིགས་ཀྱི་སྒོ་ནས་ཀུན་མཁྱེན་གསུམ་དུ་ཕྱེ་བས་ན་དེའི་ཕྱིར་ཏེ། གང་ཟག་དེ་གསུམ་གྱི་རྒྱུད་ལ་
ལམ་གྱི་བདེན་པ་མི་འདྲ་བ་གསུམ་ཡོད་པའི་རྗེས་སུ་མཐུན་པར་རྣམ་མཁྱེན་ཉིད་ལ་གསུམ་དུ་ཕྱེ་བ་ཡིན་པའི་ཕྱིར།
མེད་པའི་རྣམ་པ་ནས་བཟུང་སྟེ་འདིའི་བར་གྱི་མཁྱེན་གསུམ་གྱི་རྣམ་པ་ཐམས་ཅད་བསྡོམས་ན་བརྒྱ་བདུན་ཅུ་རྩ་
གསུམ་དུ་འགྱུར་ཏེ། འགྲེལ་བ་ལས། རྣམ་པ་རྣམས་གཅིག་ཏུ་བསྡོམས་ན་བརྒྱ་བདུན་ཅུ་རྩ་གསུམ་ཡོད་དོ། །
ཞེས་གསུངས་པའི་ཕྱིར། ཉན་ཐོས་དང་ཐུན་མོང་བའི་རྣམ་མཁྱེན་གྱི་རྣམ་པ་དེ་ལ་སོ་བདུན་ཡོད་དེ། དྲན་པ་
74

༄༅། ། སྐབས་བཞི་བའི་ཊིཀྐ་ལེགས་པར་བཤད་པའི་སྙིང་བོ་བསྡུས་པ། །
ཉེར་གཞག་བཞི། ཡང་དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་
ཡན་ལག་བདུན། འཕགས་ལམ་ཡན་ལག་བརྒྱད་ཡོད་པའི་ཕྱིར། དང་པོ་ཡོད་དེ། ལུས་དྲན་པ་ཉེར་གཞག་
ཚོར་བ་དྲན་པ་ཉེར་གཞག ཆོས་དྲན་པ་ཉེར་གཞག སེམས་དྲན་པ་ཉེར་གཞག་དང་བཞི་ཡོད་པའི་ཕྱིར།
གཉིས་པ་ཡོད་དེ། མི་དགེ་བའི་ཆོས་སྐྱེ་འགྱུར་མི་སྐྱེ་བ། སྐྱེས་ཟིན་སྤོང་བ། དགེ་བའི་ཆོས་སྐྱེ་འགྱུར་སྐྱེད་པ།
སྐྱེས་ཟིན་སྤེལ་བར་བྱེད་པའི་ཡང་དག་སྤོང་བ་དང་བཞི་ཡོད་པའི་ཕྱིར། གསུམ་པ་ཡོད་དེ། འདུན་པའི་རྫུ་
འཕྲུལ་གྱི་རྐང་པ་དང༌། བརྩོན་འགྲུས་དང༌། སེམས་དང་། དཔྱོད་པའི་འཕྲུལ་གྱི་རྐང་པ་དང་བཞི་ཡོད་པའི་
ཕྱིར། བཞི་བ་ཡོད་དེ། དད་པའི་དབང་པོ། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང།
ཤེས་རབ་ཀྱི་དབང་པོ་དང་ལྔ་ཡོད་པའི་ཕྱིར། ལྔ་བ་ཡོད་དེ། དད་པ་བརྩོན་འགྲུས་དྲན་པ་ཏིང་ངེ་འཛིན་ཤེས་
རབ་ཀྱི་སྟོབས་དང་ལྔ་ཡོད་པའི་ཕྱིར། དྲུག་པ་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག དེ་བཞིན་དུ་
སྦྱར་ཏེ། ཆོས་རབ་ཏུ་རྣམ་འབྱེད་ཡང་དག བརྩོན་འགྲུས་ཡང་དག དགའ་བ་ཡང་དག ཤིན་ཏུ་སྦྱངས་པ་
ཡང་དག ཏིང་ངེ་འཛིན་ཡང་དག བཏང་སྙོམས་ཡང་དག་བྱང་ཆུབ་ཀྱི་ཡན་ལག་དང་བདུན་ཡོད་པའི་ཕྱིར།
བདུན་པ་ཡོད་དེ། དེར་གྱུར་པའི་ཡང་དག་པའི་ལྟ་བ། ཡང་དག་པའི་རྟོག་པ། ཡང་དག་པའི་ངག ཡང་
དག་པའི་ལས་ཀྱི་མཐའ། ཡང་དག་པའི་འཚོ་བ། ཡང་དག་པའི་རྩོལ་བ། ཡང་དག་པའི་དྲན་པ། ཡང་དག་
པའི་ཏིང་ངེ་འཛིན་དང་བརྒྱད་ཡོད་པའི་ཕྱིར། བྱང་ཆུབ་སེམས་དཔའ་དང་ཐུན་མོང་བའི་རྣམ་མཁྱེན་གྱི་རྣམ་
པ་དེ་ལ་སོ་བཞི་ཡོད་དེ། རྣམ་ཐར་སྒོ་གསུམ། རྣམ་ཐར་བརྒྱད། སྙོམས་འཇུག་དགུ ། སྤོང་བའི་ལམ་བཞི།
ཕར་ཕྱིན་བཅུ་ཡོད་པའི་ཕྱིར། དང་པོ་ཡོད་དེ། རྣམ་པར་ཐར་བའི་སྒོ་སྟོང་བ་ཉིད་དང་། མཚན་མ་མེད་པ་
དང༌། སྨོན་པ་མེད་པའི་ཏིང་ངེ་འཛིན་དང་གསུམ་ཡོད་པའི་ཕྱིར། གཉིས་པ་ཡོད་དེ། གཟུགས་ཅན་གྱི་རྣམ་
ཐར་གསུམ། གཟུགས་མེད་ཀྱི་རྣམ་ཐར་བཞི། འགོག་པའི་རྣམ་ཐར་གཅིག་སྟེ་བརྒྱད་ཡོད་པའི་ཕྱིར། གསུམ་
པ་ཡོད་དེ། བསམ་གཏན་བཞི། གཟུགས་མེད་བཞི། འགོག་པའི་སྙོམས་འཇུག་གཅིག་དང་དགུ་ཡོད་པའི་
ཕྱིར། བཞི་བ་ཡོད་དེ། བདེན་བཞི་བདེན་མེད་དུ་རྟོགས་པའི་ལྡོག་ཆས་བར་ཆད་མེད་ལམ་གྱི་མིང་ཅན་བཞི་
ཡོད་པའི་ཕྱིར། ལྔ་བ་ཡོད་དེ། སྦྱིན་པ་ལ་སོགས་པའི་ཕར་ཕྱིན་བཅུ་ཡོད་པའི་ཕྱིར། ཐུན་མོང་མ་ཡིན་པའི་
རྣམ་མཁྱེན་གྱི་རྣམ་པ་དེ་ལ་སོ་དགུ་ཡོད་དེ། སྟོབས་བཅུ། མི་འཇིགས་པ་བཞི། སོ་སོ་ཡང་དག་པར་རིག་པ་
བཞི། མ་འདྲེས་པ་བཅོ་བརྒྱད། དེ་བཞིན་ཉིད་ཀྱི་རྣམ་མཁྱེན་གྱི་རྣམ་པ་སོགས་གསུམ་རྣམས་སུ་ཡོད་པའི་ཕྱིར
.དང་པོ་ཡོད་དེ། གནས་དང་གནས་མིན་མཁྱེན་པའི་སྟོབས་ནས། ཟག་པ་ཟད་པ་མཁྱེན་པའི་སྟོབས་ཀྱི་བར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅུ་ཡོད་པའི་ཕྱིར། གཉིས་པ་ཡོད་དེ། རང་དོན་དུ་སྤངས་རྟོགས་ཕུན་སུམ་ཚོགས་པར་དམ་བཅས་པ་ལ་མི་
འཇིགས་པ་གཉིས་དང་། གཞན་དོན་དུ་བར་ཆད་དང་ངེས་འབྱུང་གྱི་ཆོས་དམ་བཅས་པ་ལ་མི་འཇིགས་པ་
གཉིས་ཏེ་བཞི་ཡོད་པའི་ཕྱིར། གསུམ་པ་ཡོད་དེ། ཆོས་སོ་སོ་ཡང་དག་རིག་པ། དོན་སོ་སོ་ཡང་དག་རིག་པ།
ངེས་པའི་ཚིག་སོ་སོ་ཡང་དག་རིག་པ། སྤོབས་པ་སོ་སོ་ཡང་དག་རིག་པ་དང་བཞི་ཡོད་པའི་ཕྱིར། བཞི་པ་ཡོད་
དེ། འཁྲུལ་བ་མི་མངའ་བའི་ཡེ་ཤེས་སོགས་རྟོགས་པ་མ་འདྲེས་པ་དྲུག འདུན་པ་ལ་སོགས་པའི་ཡེ་ཤེས་མ་
འདྲེས་པ་དྲུག སྐུ་གསུང་ཐུགས་ཀྱི་འཕྲིན་ལས་མ་འདྲེས་པ་གསུམ། དུས་གསུམ་ཆགས་ཐོགས་མེད་པར་མཁྱེན་
པའི་ཡེ་ཤེས་མ་འདྲེས་པ་གསུམ་སྟེ་བཅོ་བརྒྱད་ཡོད་པའི་ཕྱིར། ལྔ་བ་ཡོད་དེ། དེ་བཞིན་ཉིད་དང་རང་བྱུང་དང་
སངས་རྒྱས་ཉིད་ཀྱི་རྣམ་མཁྱེན་གྱི་རྣམ་པ་གསུམ་ཡོད་པའི་ཕྱིར་རོ། ། གཉིས་པ་བདེན་འཛིན་དངོས་སུ་འཇོམས་
བྱེད་ཀྱི་སྦྱོར་བ་ཁྱད་པར་ཅན་བཤད་པ་ལ། རྟེན་གྱི་གང་ཟག་དང་། སྦྱོར་བ་བཤད་པ་གཉིས། དང་པོ་ནི།
སངས་རྒྱས་རྣམས་ལ་ལྷག་པར་བྱས། ། ཞེས་པ་ནས། སྣོད་དུ་དམ་པ་རྣམས་བཞེད་དོ། ། ཞེས་པའི་བར་
གསུངས། དོན་ནི། རྒྱུན་གྱི་ཆེད་དུ་བྱ་བའི་གདུལ་བྱ་བྱང་སེམས་ཆོས་ཅན། ཤེར་ཕྱིན་འདི་ཉན་པ་ཡི་སྣོད་
ཡིན་ཏེ། སྔོན་སངས་རྒྱས་རྣམས་ལ་བཀུར་སྟེ་ལྷག་པར་བྱས་པ་དང་། སངས་རྒྱས་དེ་ལ་བསོད་སྙོམས་འབུལ་བ་
སོགས་དགེ་བའི་རྩ་བ་བསྐྲུན་པ་དང་། ཐེག་ཆེན་གྱི་དགེ་བའི་བཤེས་གཉེན་གྱི་མགོན་དང་བཅས་པའི་ཕྱིར། དེ་
ཆོས་ཅན། ཡུམ་གྱི་གཞུང་དོན་བློ་ལ་ལེན་པ་དང་འཛིན་པ་ལ་སོགས་པའི་སྣོད་དུ་རུང་བར་དམ་པ་རྣམས་བཞེད་
དེ། དེའི་ཆེད་དུ་སངས་རྒྱས་གྲངས་མེད་པ་བསྟེན་པ་དང་དེ་ལ་དོན་ཀུན་འདྲི་བ་དང་། དྲིས་པའི་དོན་སྦྱིན་པ་
དང་ཚུལ་ཁྲིམས་སོགས་ལ་ཚུལ་བཞིན་དུ་སྤྱོད་པས་ཉམས་སུ་ལེན་པར་མཛད་པའི་ཕྱིར་རོ། ། གཉིས་པ་ནི། །
གཟུགས་ལ་སོགས་ལ་མི་གནས་ཕྱིར། ། ཞེས་པ་ནས། དེ་ནི་དག་པ་མཚམས་དང་བཅས། ། ཞེས་པའི་བར་
གསུངས། དོན་ནི། ཤེས་བྱ་ཆོས་ཅན། འདིར་བསྟན་ངོ་བོའི་སྦྱོར་བ་དེ་ལ་ལྔ་ཡོད་དེ། ཡུལ་གཟུགས་ལ་
སོགས་པ་ལ་དོན་དམ་པར་མི་གནས་པའི་སྦྱོར་བ་དང་། ཡུལ་ཅན་དེ་ལ་བདེན་ཞེན་གྱིས་སྦྱོར་བ་བཀག་པའི་སྦྱོར་
བ་དང་། གཞི་དེ་ཡི་དེ་བཞིན་ཉིད་ཟབ་པར་རྟོགས་པའི་སྦྱོར་བ་དང་། ལམ་དེ་རྣམས་ཀྱི་དེ་བཞིན་ཉིད་གཏིང་
དཔག་དཀའ་བར་རྟོགས་པའི་སྦྱོར་བ་དང་། རྣམ་པའི་ཆོས་དེ་དག་གི་ཆོས་ཉིད་ཚད་ནི་མེད་པར་རྟོགས་པའི་
སྦྱོར་བ་དང་བཅས་པ་ལྔ་ཡོད་པའི་ཕྱིར། ཕྱིར་ཞེས་པའི་རྒྱུ་མཚན་འདི་ལྔ་ཀ་ལའང་སྦྱོར་དགོས་ཏེ། ཁྱད་པར་དེ་
དང་དེའི་སྒོ་ནས་སྦྱོར་བ་ཁྱད་པར་ཅན་དུ་བཞག་པར་མཚུངས་པའི་ཕྱིར། རྟེན་གྱི་སྒོ་ནས་བརྒྱད་ཡོད་དེ།
ཚོགས་ལམ་པའི་རྒྱུད་ཀྱི་ཚོགས་ཆེན་ཡུན་རིང་རྟོགས་པའི་སྦྱོར་བ། དྲོད་སོགས་བཞི་ལ་རིམ་པ་བཞིན་དུ་ལུང་
76

༄༅། ། སྐབས་བཞི་བའི་ཊཱིཀྐ་ལེགས་པར་བཤད་པའི་སྙིང་བོ་བསྡུས་པ། །
བསྟན་པ་དང་། ཕྱིར་མི་ལྡོག་པ་ཉིད་དང་། ངེས་པར་འབྱུང་བ་དང༌། བར་ཆད་མེད་བཅས་དང་། མཐོང་
ལམ་ལ་བྱང་ཆུབ་ཉེ་བ་དང་། ས་གཉིས་པ་ནས་བདུན་པའི་བར་ལ་མྱུར་དུ་འཚང་རྒྱ་བ་དང་། ས་བརྒྱད་པ་ལ་
གཞན་དོན་གྱི་སྦྱོར་བ་འཇོག་པའི་ཕྱིར། ཐབས་ཀྱི་སྒོ་ནས་བཞི་ཡོད་དེ། ས་བརྒྱད་པ་ལ་འཕེལ་མེད་འགྲིབ་མེད་
དང་། དོན་དམ་པར་ཆོས་དང་ཆོས་མིན་སོགས་མི་མཐོང་བ་དང་། གཟུགས་སོགས་བསམ་མི་ཁྱབ་ཏུ་མི་མཐོང་
བ་དང༌། གཟུགས་དང་གཟུགས་རུང་སོགས་དེའི་མཚན་མ་དང་གསུམ། དེ་ཡི་མཚོན་བྱའི་ངོ་བོ་དོན་དམ་པའི་
རྣམ་པར་མི་རྟོག་པའི་ཡེ་ཤེས་རྣམས་སུ་ཡོད་པའི་ཕྱིར། འབྲས་བུ་དང་དུས་ཀྱི་སྦྱོར་བ་ཡོད་དེ། ས་དགུ་བའི་ཡེ་
ཤེས་འབྲས་བུ་རིན་ཆེན་སྦྱིན་བྱེད་དང་། ས་བཅུ་བའི་ཡེ་ཤེས་དེ་ནི་རྣམ་པར་དག་པ་དུས་ཀྱི་སྦྱོར་བ་ཡིན་པའི་
ཕྱིར། ས་མཚམས་ཀྱི་སྦྱོར་བ་ཡོད་དེ། ཡུམ་མྱུར་དུ་སྒོམ་པའི་སེམས་དཔའི་ཡེ་ཤེས་དེ་ས་མཚམས་དང་བཅས་
པའི་སྦྱོར་བ་ཡིན་པའི་ཕྱིར། ཤེས་བྱ་ཆོས་ཅན། འདིར་བསྟན་སྦྱོར་བ་ཉི་ཤུ་ཡོད་དེ། རང་བཞིན་གྱིས་སྦྱོར་བ་
ལྔ་དང་། གནས་སྐབས་ཀྱི་སྦྱོར་བ་བཅོ་ལྔ་ཡོད་པའི་ཕྱིར། གཉིས་པ་སྦྱོར་བའི་སྐྱོན་ཡོན་བཤད་པ་ལ། ཡོན་
ཏན་བཤད་པ་དང་། སྐྱོན་བཤད་པ་གཉིས། དང་པོ་ནི། བདུད་ཀྱི་མཐུ་བཅོམ་ལ་སོགས་པ། ། ཡོན་ཏན་
རྣམ་པ་བཅུ་བཞིའོ། ། ཞེས་གསུངས། དོན་ནི་ཤེས་བྱ་ཆོས་ཅན། རྣམ་རྫོགས་སྦྱོར་བ་བསྒོམས་པའི་ཕན་ཡོན་
ནི་ཡོན་ཏན་རྣམ་པ་བཅུ་བཞི་ཡོད་དེ། སྦྱོར་བ་བསྒོམས་སྟོབས་ཀྱིས་བདུད་ཀྱི་མཐུ་བཅོམ་པ་དང་ལ་སོགས་པ་སྟེ་
སངས་རྒྱས་དགོངས་ཤིང་གཟིགས་པ་དང་། དེས་མངོན་སུམ་དུ་མཛད་པ་དང་། སངས་རྒྱས་ཀྱི་བྱང་ཆུབ་ལ་ཉེ་
བ་དང་། དོན་ཆེ་བ་དང་། ལུང་བསྟན་པའི་ཡུལ་ལ་དཔྱད་པ་དང༌། ཟག་མེད་ཀྱི་ཡོན་ཏན་རྫོགས་པར་བྱེད་པ་
དང༌། སྨྲ་བའི་སྐྱེས་བུ་ཆེན་པོར་འགྱུར་བ་དང་། བདུད་ཀྱིས་མི་ཕྱེད་པ་དང་། ཉན་རང་དང་ཐུན་མོང་མ་ཡིན་
པའི་དགེ་རྩ་བསྐྱེད་པ་དང་། གཞན་དོན་ཆེན་པོ་སྒྲུབ་པའི་དོན་འགྲུབ་པ་དང༌། འབྲས་བུ་རྒྱུ་ཆེན་པོ་འཛིན་པ་
དང་། སེམས་ཅན་གྱི་དོན་སྒྲུབ་པ་དང་། ཡུམ་ངེས་པར་འཐོབ་པར་འགྱུར་བའི་ཡོན་ཏན་རྣམས་སུ་ཡོད་པའི་
ཕྱིར། གཉིས་པ་ནི། སྐྱོན་ནི་བཅུ་ཚན་བཞིར་བཅས་པ། ། དྲུག་ཏུ་ངེས་པར་རྟོགས་པར་བྱ། ། ཞེས་གསུངས།
དོན་ནི། ཤེས་བྱ་ཆོས་ཅན། སྦྱོར་བ་སྐྱེ་བ་དང་གནས་པའི་སྐྱོན་ཞེ་དྲུག་ཡོད་དེ། དེ་འདྲའི་སྐྱོན་ནི་བཅུ་ཚན་
བཞི་དང་བཅས་པའི་དྲུག་ཏུ་ངེས་པར་རྟོགས་པར་བྱ་བའི་ཕྱིར། དེ་ཡང་ཡིན་ཏེ། དེར་གྱུར་པའི་སྦྱོར་བའི་
འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེན་པ་ཉེར་གསུམ། གཞན་ལ་བརྟེན་པ་གསུམ་
དང་བཅས་པ་ཡོད་པའི་ཕྱིར། དང་པོ་གྲུབ་སྟེ། ཡུམ་གྱི་ཚིག་དོན་ཚེགས་ཆེན་པོས་འཐོབ་པ་ནས། བདུད་ཀྱི་
ལས་ལ་འཇུག་པའི་བར་ཉི་ཤུ་ཡོད་པའི་ཕྱིར། གཉིས་པ་གྲུབ་སྟེ། ཉན་པ་བོ་ཡུམ་ལ་འདུན་ཀྱང་འཆད་པ་བོ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྙོམ་ལས་ཀྱིས་ཉམས་པ་ནས། འཆད་པ་བོ་བསོད་སྙོམས་སྟེར་བའི་ཁྱིམ་དུ་འགྲོ་འདོད་ཀྱང་ཉན་པ་བོ་འགྲོ་མི་
འདོད་པའི་བར་ཉེར་གསུམ་ཡོད་པའི་ཕྱིར། གསུམ་པ་གྲུབ་སྟེ། བདུད་ཀྱིས་ཆོས་དང་གང་ཟག་གཉིས་སོ་སོར་
འབྱེད་པ་སོགས་གསུམ་ཡོད་པའི་ཕྱིར། གཉིས་པ་སྦྱོར་བའི་མཚན་ཉིད་བཤད་པ་ལ། མདོར་བསྟན་པ་དང་།
རྒྱས་པར་བཤད་པ་གཉིས། དང་པོ་ནི། གང་གིས་མཚོན་དེ་མཚན་ཉིད་དུ། ། ཞེས་པ་ནས། ངོ་བོ་ཉིད་གང་
མཚོན་བྱ་ཡང་། ། ཞེས་པའི་བར་གསུངས། དོན་ནི། ཤེས་བྱ་ཆོས་ཅན། འདིར་ལམ་ཤེར་ཕྱིན་གྱི་རྣལ་འབྱོར་
གྱི་མཚན་ཉིད་འཆད་པའི་རྒྱུ་མཚན་ཡོད་དེ། མཚོན་བྱེད་གང་གིས་ལམ་ཤེར་ཕྱིན་གྱི་རྣལ་འབྱོར་དུ་མཚོན་ནུས་
པ་དེ་དེའི་མཚན་ཉིད་དུ་ཤེས་པར་བྱ་བའི་ཆེད་ཡིན་པའི་ཕྱིར། མཚན་ཉིད་དེ་ཆོས་ཅན། ཁྱོད་ལ་ཡང་རྣམ་པ་
གསུམ་ཡོད་དེ། མཁྱེན་གསུམ་སྦྱོར་བ་མཚོན་བྱེད་ཤེས་པའི་མཚན་ཉིད་དང་། ཉན་རང་གི་སྦྱོར་བ་ལས་ཁྱད་
པར་དུ་འཕགས་པའི་ཁྱད་པར་གྱི་མཚན་ཉིད་དང༌། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་
པའི་བྱེད་པའི་མཚན་ཉིད་དང་གསུམ་ཡོད་པའི་ཕྱིར། ངོ་བོ་ཉིད་ཀྱི་རྣལ་འབྱོར་བཅུ་དྲུག་བསྟན་པ་ལ་ཆོས་ཅན།
དགོས་པ་ཡོད་དེ། སྦྱོར་བའི་ངོ་བོ་ཉིད་གང་ཡིན་པ་མཚོན་བྱ་དང་། མཚན་གཞི་ཡང་ཤེས་པར་བྱ་བའི་ཆེད་
ཡིན་པའི་ཕྱིར། མཚོན་ཚུལ་ཡོད་དེ། ཉོན་མོངས་རྟགས་དང་མཚན་མ་དང་། ། ཞེས་སོགས་ཀྱི་སྐབས་འབྱུང་
བ་ལྟར་ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་མཚན་གཞི།
ལམ་ཤེར་ཕྱིན་གྱི་རྣལ་འབྱོར་ཡིན་པར་མཚོན༔ སྟོང་ཉིད་རྟོགས་པའི་ཤེས་རབ་དང་སྙིང་རྗེ་ཆེན་པོ་གཉིས་ཀྱིས་
ཟིན་པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་མཚོན་པའི་ཕྱིར། ངོ་བོ་ཉིད་ཀྱི་རྣལ་འབྱོར་བཅུ་དྲུག་
པོ་དེ་མཚན་གཞི་དང་། མཚོན་བྱ་དང་། མཚན་ཉིད་གསུམ་གྱི་སྒོ་ནས་བསྟན་པ་ཡིན་ཏེ། མཚོན་པར་བྱ་བས་
ན་མཚོན་བྱ་དང་མཚན་གཞི་གཉིས་ཀའི་མིང་གིས་བསྟན། མཚོན་པར་བྱེད་པས་ན་མཚན་ཉིད་ཀྱི་མིང་གིས་
བསྟན་པའི་ཕྱིར་ཏེ། རྩ་བར་མཚོན་བྱ་ཡང་ཞེས་ཡང་གི་སྒྲ་སྨོས་པ་ལ་དགོས་པ་ཡོད་པའི་ཕྱིར།
གཉིས་པ་རྒྱས་པར་བཤད་པ་ལ། ཤེས་མཚན། ཁྱད་མཚན། བྱེད་མཚན། ངོ་བོ་ཉིད་མཚན་དང་
བཞི་ཡོད་པའི་ཕྱིར། དང་པོ་ལ། གཞི་ཤེས། ལམ་ཤེས། རྣམ་མཁྱེན་སྦྱོར་བའི་མཚན་ཉིད་དང་བཞི། དང་
པོ་ནི། དེ་བཞིན་གཤེགས་པ་འབྱུང་བ་དང་། ། ཞེས་པ་ནས། ཤེས་པའི་མཚན་ཉིད་བསྡུས་པ་ཡིན། ། ཞེས་
པའི་བར་གསུངས། དོན་ནི། ཤེས་བྱ་ཆོས་ཅན། འདིར་ཐམས་ཅད་ཤེས་པ་ཉིད་ཀྱི་སྐབས་ཀྱི་ཤེས་པའི་མཚན་
ཉིད་བཅུ་དྲུག་ཏུ་བསྡུས་ནས་བསྟན་པ་ཡིན་ཏེ། དེ་བཞིན་གཤེགས་པ་འབྱུང་བ་ཤེས་པའི་སེམས་དཔའི་ཡེ་ཤེས་
དང་། དེ་བཞིན་དུ་འཇིག་རྟེན་དོན་དམ་པར་འཇིག་པ་མེད་པའི་བདག་ཉིད་དུ་རྟོགས་པ་དང་། སེམས་ཅན་གྱི་
78

༄༅། ། སྐབས་བཞི་བའི་ཊཱིཀྐ་ལེགས་པར་བཤད་པའི་སྙིང་བོ་བསྡུས་པ། །
སེམས་ཀྱི་སྤྱོད་པ་དང་། གང་ཟག་གི་བདག་མེད་ལ་སེམས་དེ་བསྡུས་པ་དང་། དེ་ལས་སེམས་ཕྱིར་བལྟས་པ་
དང་། སེམས་ཅན་ནམ་མཁའ་དང་འདྲ་བར་མི་ཟད་པ་ཡི་རྣམ་པ་དང་། སེམས་འདོད་ཆགས་དང་བཅས་པ་
སོགས་ཏེ་ཞེ་སྡང་གཏི་མུག་དང་བཅས་པ་དང་། ཤུགས་བསྟན་སེམས་འདོད་ཆགས་ སོགས་དང་བྲལ་དང་།
སེམས་ཀྱི་གནས་ལུགས་རྒྱ་ཆེན་པོ་དང་། སེམས་སྒྱུ་མ་ལྟར་སྣང་བའི་ཆེན་པོར་གྱུར་པ་དང་། དོན་དམ་པར་
སེམས་ཚད་མེད་པ་དང་། སེམས་རྣམ་ཤེས་དབང་ཤེས་ཀྱི་ངོ་བོར་བསྟན་དུ་མེད་པ་དང་། སེམས་སྤྱན་ལྔས་
བལྟར་མེད་པ་དང་། ཤེས་པ་དེ་ལ་གཡོ་བ་དང་ལ་སོགས་པ་འདུ་བ་དང་བཀྲམ་པ་དང་བཅུམ་པ་བཞི་ཡོད་པར་
ཤེས་པ་ཞེས་བྱ་བ་དང་། ཤེས་ཚུལ་དེ་ལས་གཞན་ཡང་གཡོ་བ་སོགས་དེ་དང་ནི་རང་བཞིན་བདེན་པས་སྟོང་བ་དེ་
བཞིན་ཉིད་ཀྱི་རྣམ་པར་ཤེས་པ་དང་། ཐུབ་པའི་དབང་པོས་དེ་བཞིན་ཉིད་རྟོགས་པ་དེ་གཞན་ལ་བསྟན་པ་ཤེས་
པ་ཞེས་བྱ་བའི་སེམས་དཔའི་ཡེ་ཤེས་འདི་དང་བཅུ་དྲུག་ཡོད་པར་བསྟན་པའི་ཕྱིར། བཅུ་དྲུག་པོ་དེའི་སྒོ་ནས་
མཚོན་ཚུལ་ཡོད་དེ། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་
གི་ནང་མཚན་གྱི་རྣལ་འབྱོར་དང་པོ་བཞི་མཚན་གཞི། འདིར་དངོས་སུ་བསྟན་པའི་སེམས་དཔའི་གཞི་ཤེས་སྦྱོར་
བ་ཡིན་པར་མཚོན། དེ་བཞིན་གཤེགས་པ་འབྱུང་བ་སོགས་ཡུལ་བཅུ་དྲུག་པོ་གང་རུང་རྟོགས་པའི་ཤེས་རབ་
ཀྱིས་ཟིན་པའི་སྒོ་ནས་ཉན་ཐོས་ཀྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་
མཚོན་པའི་ཕྱིར། དབྱེ་ན་བཅུ་དྲུག་ཡོད་དེ། ཟིན་བྱེད་ཀྱི་དབྱེ་བས་དེ་ལྟར་དུ་ཡོད་པའི་ཕྱིར། གཡོ་བ་ལ་
སོགས་ཞེས་བྱ་དང་། ། ཞེས་སོགས་ཀྱིས་ལྟ་ངན་བཅུ་བཞི་བསྟན་པ་ཡིན་ལ། དེའི་ཁྱད་པར་ཡོད་དེ། གཞན་
སྡེའི་རྒྱུད་ཀྱི་གང་ཟག་གི་བདག་དང་འཇིག་རྟེན་རྟག་པར་ལྟ་བ་སོགས་སྔོན་གྱི་མཐའ་ལ་བརྟེན་པའི་ལུང་མ་
བསྟན་གྱི་ལྟ་ངན་བཞི། གང་ཟག་གི་བདག་དང་འཇིག་རྟེན་མཐའ་དང་ལྡན་པ་སྐྱེ་བ་ཕྱི་མར་མི་འཇུག་པར་ལྟ་ལ་
སོགས་ཕྱི་མའི་མཐའ་ལ་བརྟེན་པའི་ལྟ་ངན་བཞི། གྲོལ་བ་བོའི་བདག་གྲོངས་ནས་དེ་ཕན་ཆོད་དུ་འབྱུང་བར་ལྟ་
བ་སོགས་མྱང་འདས་ཀྱི་མཐའ་ལ་བརྟེན་པའི་ལྟ་ངན་བཞི། གང་ཟག་གི་བདག་དང་ཕུང་པོ་རྫས་གཅིག་ཏུ་ལྔ་བ་
དང་ཐ་དད་དུ་ལྟ་བའི་ལུང་མ་བསྟན་གཉིས་ཏེ་བཅུ་བཞི་ཡོད་པའི་ཕྱིར། འདིར་བསྟན་ལྟ་ངན་བཅུ་བཞི་པོ་དེ་
ཀུན་བཏགས་ཡིན་ཏེ། གྲུབ་མཐའ་ངན་པས་བློ་བསྒྱུར་བའི་དབང་གིས་ཡིན་པའི་ཕྱིར། གཉིས་པ་ལམ་ཤེས་
སྦྱོར་བ་ནི། སྟོང་ཉིད་མཚན་མ་མེད་བཅས་དང་། ། ཞེས་པ་ནས། ཤེས་པའི་མཚན་ཉིད་ཅེས་བཤད་དོ། །
ཞེས་པའི་པར་གསུངས། དོན་ནི། ཤེས་བྱ་ཆོས་ཅན། སེམས་དཔའི་ལམ་ཤེས་སྦྱོར་བ་བཅུ་དྲུག་ཡོད་དེ།
ལམ་ཤེས་པའི་ཤེར་ཕྱིན་ལ་བརྟེན་ནས་ངོ་བོ་བདེན་པར་གྲུབ་པའི་སྟོང་བ་ཉིད་དང་། རྒྱུ་ལ་དོན་དམ་པར་མཚན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མ་མེད་པ་དང་བཅས་པ་དང་། འབྲས་བུ་ལ་དོན་དམ་པར་སྨོན་པ་རྣམ་པར་སྤངས་པར་རྟོགས་པའི་སེམས་
དཔའི་ཡེ་ ཤེས་ གསུམ་དང་། དེ་བཞིན་དུ་འདུས་བྱས་ཀྱི་ཆོས་ཐམས་ཅད་དོན་དམ་པར་སྐྱེ་བ་མེད་པ་དང་།
འགོག་པ་མེད་པ་དང་། སོགས་སྒྲས་ཀུན་ནས་ཉོན་མོངས་པ་དང་རྣམ་པར་བྱང་བ་དང་སྤང་བྱའི་དངོས་པོ་དང་
སྟོང་བའི་ངོ་བོ་ཉིད་དང་རྟེན་རྣམས་དོན་དམ་པར་མེད་པ་དང་ནམ་མཁའི་མཚན་ཉིད་དེ་དྲུག་དང་། ཆོས་ཉིད་
གཞན་དུ་རྣམ་པར་འཁྱུག་པ་མེད་པ་དང༌། བློ་སྔོན་དུ་བཏང་ནས་འདུ་མི་བྱེད་པ་དང༌། མཚན་ཉིད་དང་
གཞིའི་རབ་དབྱེ་ལ་རྣམ་པར་མི་རྟོག་པ་དང་། མཚན་ཉིད་ཀྱི་རབ་ཏུ་དབྱེ་བ་དང་། དོན་དམ་པར་མཚན་ཉིད་
མེད་པ་ཉིད་དུ་རྟོགས་པའི་སེམས་དཔའི་ཡེ་ཤེས་དང་བཅུ་དྲུག་ཡོད་པའི་ཕྱིར། ཤེས་པའི་མཚན་ཉིད་དེ་རྣམས་
ཆོས་ཅན། ལམ་ཤེས་ཉིད་ཀྱི་སྐབས་ཀྱིས་ནི། བསྡུས་པ་ཡིན་པར་བཞེད་དེ། མཚོན་བྱའི་སྒོ་ནས་བསྡུས་པའི་
ཕྱིར། མཚོན་ཚུལ་ཡོད་དེ། གཞན་དོན་བྱ་དཀའ་བ་སོགས་སྒྲུབ་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་
བར་བ་བཞི་བོ་མཚན་གཞི། འདིར་བསྟན་སེམས་དཔའི་ལམ་ཤེས་སྦྱོར་བ་ཡིན་པར་མཚོན། སྟོང་ཉིད་མཚན་
མེད་སོགས་ཡུལ་བཅུ་དྲུག་པོ་གང་རུང་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་ཡིན་པ་ཞེས་པའི་
ཚུལ་གྱིས་མཚོན་པའི་ཕྱིར་རོ། ། གསུམ་པ་རྣམ་མཁྱེན་སྦྱོར་བ་ནི། དེ་ནི་ཉིད་ཀྱི་ཆོས་བསྟན་ནས། ། ཞེས་པ་
ནས། ཤེས་པའི་མཚན་ཉིད་ཅེས་བཤད་དོ། ། ཞེས་པའི་བར་གསུངས། དོན་ནི། ཤེས་བྱ་ཆོས་ཅན། སེམས་
དཔའི་རྣམ་མཁྱེན་སྦྱོར་བ་ཡོད་དེ། དེ་བཞིན་གཤེགས་པ་དེ་ནི། དེ་ཉིད་ཀྱི་ཆོས་ལ་བརྟེན་ནས་མཐོང་ཆོས་ལ་
བདེ་བར་གནས་པར་རྟོགས་པའི་སེམས་དཔའི་ཡེ་ཤེས་དང་། དེ་བཞིན་དུ་དགེ་བའི་བཤེས་གཉེན་ལ་གུས་པར་
བྱ་བ་དང་། བཀའ་ལས་མི་འདའ་བར་བླ་མ་ཉིད་དུ་བྱ་བ་དང་། རྙེད་བཀུར་གྱིས་མཉེས་པར་བྱ་བ་དང་། བླ་
མ་དེ་ལ་མཆོད་པར་བྱེད་པ་དང་། དོན་དམ་པར་མཆོད་པར་བྱེད་དུ་མེད་པ་དང་། ཡེ་ཤེས་ཀྱིས་ཤེས་བྱ་ཀུན་ཏུ་
འཇུག་པར་མཁྱེན་པ་གང་ཡིན་པ་དང་། དོན་དམ་པར་མ་མཐོང་བའི་དོན་སྟོན་པར་མཛད་པ་དང་། འཇིག་
རྟེན་བདེན་པས་སྟོང་བའི་སྟོང་བ་ཉིད་རྣམ་པ་ཤེས་པ་དང་། འཇིག་རྟེན་བདེན་སྟོང་ཉིད་དུ་བརྗོད་པ་དང་།
དེ་བདེན་སྟོང་ཉིད་དུ་ཤེས་པར་མཛད་པ་དང་། དེ་ལྟར་མངོན་སུམ་དུ་མཐོང་བར་མཛད་པ་དང་། ཆོས་ཉིད་
བསམ་གྱིས་མི་ཁྱབ་པ་ཉིད་དུ་སྟོན་པ་དང་། དོན་དམ་པར་སྤྲོས་པ་ཞི་བ་ཉིད་དུ་སྟོན་པ་དང་། འཇིག་རྟེན་ལ་
བདེན་པར་འདུ་ཤེས་པ་འགོག་པ་དང་། འདི་དང་ཕ་རོལ་ལ་དོན་དམ་པར་བླང་དོར་གྱི་འདུ་ཤེས་འགོག་པར་
ཤེས་པའི་སེམས་དཔའི་ཡེ་ཤེས་དང་བཅུ་དྲུག་ཡོད་པའི་ཕྱིར། བཅུ་དྲུག་པོ་དེ་ཆོས་ཅན། རྣམ་པ་ཀུན་མཁྱེན་
པའི་ཚུལ་ལ་ནི་ཤེས་པའི་མཚན་ཉིད་དུ་བཤད་པ་ཡིན་ཏེ། སྔར་བཤད་པ་དེ་ལྟར་མིན་པའི་ཕྱིར༔ མཚོན་ཚུལ་

༄༅། ། སྐབས་བཞི་བའི་ཊཱིཀྐ་ལེགས་པར་བཤད་པའི་སྙིང་བོ་བསྡུས་པ། །
ཡོད་དེ། གཞི་ལམ་གྱི་ཁྱད་པར་ལ་དམིགས་པ་སོགས་སེམས་དཔའི་ངོ་བོ་ཉིད་ཀྱི་རྣལ་འབྱོར་ལམ་བདུན་པོ་
མཚན་གཞི། འདིར་བསྟན་པའི་སེམས་དཔའི་རྣམ་མཁྱེན་སྦྱོར་བ་ཡིན་པར་མཚོན། ཐུབ་པས་དེ་བཞིན་ཉིད་
ཀྱི་ཆོས་རྟོགས་ནས་མཐོང་ཆོས་ལ་བདེ་བར་གནས་པ་སོགས་ཡུལ་བཅུ་དྲུག་པོ་གང་རུང་རྟོགས་པའི་ཤེས་རབ་ཀྱིས་
ཟིན་པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་མཚོན་པའི་ཕྱིར་རོ། ། གཉིས་པ་ཁྱད་མཚན་ནི།
བསམ་མི་ཁྱབ་སོགས་ཁྱད་པར་གྱིས། ། ཞེས་པ་ནས། ཁྱད་དུ་འཕགས་པས་ཁྱབ་པར་ལམ། ། ཞེས་པའི་བར་
གསུངས། འདི་ལ་མདོར་བསྟན་པ་དང་། རྒྱས་པར་བཤད་པ་ལ་གཉིས་ལས། དང་པོ་ནི། ཤེས་བྱ་ཆོས་ཅན།
ཁྱད་མཚན་བཅུ་དྲུག་ཡོད་དེ། སྡུག་བདེན་གྱི་ཆོས་ཉིད་བསམ་གྱིས་མི་ཁྱབ་པར་ཐུགས་སུ་ཆུད་པ་དང་། མི་
མཉམ་པ་ལ་སོགས་པའི་ཁྱད་པར་གྱིས་བདེན་བཞིའི་ཆོས་ཉིད་མངོན་སུམ་དུ་རྟོགས་པའི་སྒོ་ནས་ཉན་རང་གི་སྦྱོར་
བ་ལས་ཁྱད་པར་དུ་ཞུགས་པའི་བདེན་པའི་སྤྱོད་ཡུལ་ཅན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་གི་
དབང་གིས་མཚོན་བྱེད་ཁྱད་པར་གྱིས་མཚན་ཉིད་བཅུ་དྲུག་ཏུ་བཤད་པ་ཡིན་པའི་ཕྱིར། གཉིས་པ་ནི། ཤེས་བྱ་
ཆོས་ཅན། ཁྱད་མཚན་ལ་རྒྱས་པར་དབྱེ་ན་བཅུ་དྲུག་ཡོད་དེ། སྡུག་བདེན་གྱི་ཆོས་ཉིད་བསམ་གྱིས་མི་ཁྱབ་པ་
དང་། དཔེས་མི་མཉམ་པ་དང་། ཐ་སྙད་པའི་ཚད་མས་གཞལ་བ་ལས་འདས་པ་དང་། གྲངས་ཀྱིས་བགྲང་བ་
ལས་ཡང་དག་པར་འདས་པར་རྟོགས་པའི་ཡེ་ཤེས་བཞི་དང་། འཕགས་པའི་གང་ཟག་གི་ཡོན་ཏན་ཅན་སྡུད་པ་
དང་། ཆོས་ཐམས་ཅད་ཤེས་པའི་སྐྱེས་བུ་མཁས་པ་ཡིས་རིག་པར་བྱ་བ་ཉིད་དང་། ཉན་རང་དང་ཐུན་མོང་མ་
ཡིན་པའི་དངོས་པོ་ཡོངས་སུ་ཤེས་པར་བྱ་བ་ཉིད་དང་། རང་གི་མངོན་པར་ཤེས་པ་ཤིན་ཏུ་མྱུར་བ་སྟེ་ཀུན་འབྱུང་
གི་ཆོས་ཉིད་རྟོགས་པའི་ཡེ་ཤེས་བཞི་དང་། ཆོས་ཐམས་ཅད་དོན་དམ་པར་བྲི་བ་དང་གང་བ་མེད་པ་དང་།
ཕྱིན་དྲུག་ཤུགས་དྲག་ཏུ་སྒྲུབ་པ་དང་། བསོད་ནམས་དང་ཡེ་ཤེས་ཀྱི་ཚོགས་ཡང་དག་པར་འགྲུབ་པ་དང་།
ཐབས་ཀྱིས་ཟིན་པའི་རྣམ་པར་མི་རྟོག་པ་ཆོས་ཐམས་ཅད་ལ་དམིགས་པ་སྟེ་འགོག་པའི་ཆོས་ཉིད་རྟོགས་པའི་ཡེ་
ཤེས་བཞི་དང་། བྱང་ཆུབ་སེམས་དཔའི་ལམ་གྱི་རིགས་ལ་བརྟེན་པ་དང་བཅས་པ་དང་། ཕ་རོལ་ཏུ་ཕྱིན་པའི་
ཚོགས་མཐའ་དག་པ་ལྡན་པ་དང་། ཐེག་ཆེན་གྱི་ལམ་རྫོགས་པར་སྟོན་པའི་ཡོངས་འཛིན་དགེ་བའི་བཤེས་
གཉེན་དང་བཅས་པ་དང་། ཆོས་གང་ལའང་བདེན་ཞེན་གྱིས་རོ་མྱང་བ་མེད་པ་སྟེ་ལམ་བདེན་གྱི་ཆོས་ཉིད་
རྟོགས་པའི་སེམས་དཔའི་ཡེ་ཤེས་བཞི་དང་བཅས་པ་ཁྱད་པར་གྱི་ནི་མཚན་ཉིད་བཅུ་དྲུག་གི་བདག་ཉིད་དུ་ཤེས་
པར་བྱ་བ་ཡིན་པའི་ཕྱིར། ཤེས་བྱ་ཆོས་ཅན། གང་གིས་ལམ་ཤེས་དང་རྣམ་མཁྱེན་གྱི་སྦྱོར་བའི་ལམ་ནི་ཁྱད་པར་
དུ་འཕགས་པའི་ལམ་དུ་འཇོག་པའི་རྒྱུ་མཚན་ཡོད་དེ། ལམ་གཞན་ཉན་རང་གི་ནི་ལམ་དག་ལས་ཁྱད་པར་དུ་
8f

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕགས་པའི་སྒོ་ནས་བཞག་པའི་ཕྱིར། དེ་ལྟར་ཡིན་ཏེ། ལམ་དེ་སངས་རྒྱས་ལེགས་པར་སྒྲུབ་པའི་ཤེས་རབ་
ཁྱད་པར་ཅན་སྔར་བཤད་པ་དེ་དག་གིས་ཟིན་པ་ཡིན་པའི་ཕྱིར། མཚོན་ཚུལ་ཡོད་དེ། ཉོན་མོངས་རྟགས་
སོགས་ཀྱིས་བདེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་མཚན་གཞི། འདིར་བསྟན་དམན་
པའི་སྦྱོར་བ་ལས་ཁྱད་པར་དུ་འཕགས་པའི་སེམས་དཔའི་སྦྱོར་བ་ཡིན་པར་མཚོན། སྡུག་བདེན་གྱི་ཆོས་ཉིད་
བསམ་གྱིས་མི་ཁྱབ་པ་སོགས་ཡུལ་བཅུ་དྲུག་པོ་གང་རུང་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་
ཡིན་པ་ཞེས་པའི་ཚུལ་གྱིས་མཚོན་པའི་ཕྱིར། སེམས་དཔའི་གཞི་ཤེས་སྦྱོར་བ་དེ། དམན་པའི་སྦྱོར་བ་ལས་ཁྱད་
པར་དུ་འཕགས་ཀྱང་སྐབས་འདིར་དངོས་སུ་དེ་ལས་འཕགས་པར་མི་སྟོན་པའི་རྒྱུ་མཚན་ཡོད་དེ། གཞི་ཤེས་
སྦྱོར་བ་ཉན་རང་ལའང་ཡོད་པས་དེ་ལྟར་མ་བསྟན་པའི་ཕྱིར། གསུམ་པ་བྱེད་མཚན་ནི། ཕན་དང་བདེ་དང་
སྐྱོབ་པ་དང༌། ། ཞེས་པ་ནས། འདི་ནི་བྱེད་པའི་མཚན་ཉིད་ཡིན། ། ཞེས་པའི་བར་གསུངས། དོན་ནི།
ཤེས་བྱ་ཆོས་ཅན། བྱེད་ལས་ཁྱད་པར་ཅན་གྱི་སེམས་དཔའི་སྦྱོར་བ་བཅུ་གཅིག་ཡོད་དེ། གཞི་ཤེས་ཀྱི་སྦྱོར་བའི་
བྱེད་པ་མ་འོངས་པའི་ཕན་པ་དང་ཚེ་འདིའི་བདེ་བ་དང་། སེམས་ཅན་སྡུག་བསྔལ་ལས་སྐྱོབས་པའི་སེམས་
དཔའི་ཡེ་ཤེས་གསུམ་དང་། མི་རྣམས་ཀྱིས་ནི་སྐྱབས་སོགས་བྱེད་པ་དག་དང་། སྡུག་བསྔལ་གྱི་རྒྱུ་ཟློག་པས་
གནས་དང་། འཁོར་འདས་དོན་དམ་པར་མཉམ་པ་ཉིད་དུ་རྟོགས་པས་དཔུང་གཉེན་དང་། སྲིད་པའི་ཆུ་ཀླུང་
ལས་སྒྲོལ་ཞིང་རང་གཞན་གྱི་དོན་རྟོགས་པའི་རྟེན་གྱི་ངོ་བོ་གླིང་དང་། རང་གཞན་གྱི་དོན་སྒྲུབ་པས་ཡོངས་སུ་
འདྲེས་པ་ཞེས་བྱ་བ་དང་། དོན་དེ་ཡང་ལྷུན་གྱིས་གྲུབ་པར་བྱེད་པ་དང་། ཐེག་པ་གསུམ་གྱི་ངེས་པར་འབྱུང་
བའི་དུས་མ་ཡིན་པར་མངོན་དུ་མི་བྱེད་པའི་བདག་ཉིད་ཅན་གྱི་སེམས་དཔའི་ཡེ་ཤེས་ཏེ་ལམ་ཤེས་ཀྱི་བྱེད་པ་
བདུན་དང་བྱེད་པ་བཅུ་གཅིག་གི་ཐ་མ་རྣམ་མཁྱེན་གྱི་སྦྱོར་བ་ནི་སེམས་ཅན་གྱི་རྟེན་གྱི་མཛད་པ་གཅིག་སྟེ་བཅུ་
གཅིག་པོ་འདི་ནི་བྱེད་པའི་མཚན་ཉིད་དམ་རང་བཞིན་ཡིན་པའི་ཕྱིར། མཚོན་ཚུལ་ཡོད་དེ། ཉོན་མོངས་
རྟགས་སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་མཚན་གཞི། འདིར་བསྟན་
གཞན་དོན་རྒྱ་ཆེན་པོ་སྒྲུབ་པའི་བྱེད་ལས་ཁྱད་པར་ཅན་གྱི་སེམས་དཔའི་སྦྱོར་བ་ཡིན་པར་མཚོན། ཕན་བདེ་
སྐྱོབ་པ་སོགས་བྱེད་ལས་བཅུ་གཅིག་པོ་ཅི་རིགས་དང་ལྡན་པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་
མཚོན་པའི་ཕྱིར་རོ། ། བཞི་བ་ངོ་བོ་ཉིད་མཚན་ནི། ཉོན་མོངས་རྟགས་དང་མཚན་མ་དང༌། ། ཞེས་པ་ནས།
མཚན་ཉིད་བཞི་བར་བཞེད་པ་ཡིན། ། ཞེས་པའི་བར་གསུངས། དོན་ནི། ཤེས་བྱ་ཆོས་ཅན། སེམས་དཔའི་
ངོ་བོ་ཉིད་ཀྱི་རྣལ་འབྱོར་བཅུ་དྲུག་ཡོད་དེ། འདོད་ཆགས་སོགས་ཉོན་མོངས་པ་སྤོང་བ་དང་། དེའི་རྟགས་ལུས་
82

༄༅ ། སྐབས་བཞི་བའི་ཊིཀྐ་ལེགས་པར་བཤད་པའི་སྙིང་བོ་བསྡུས་པ། །
ཀྱི་གནས་ངན་ལེན་སྤོང་བ་དང་། དེའི་རྒྱུ་མཚན་ལ་ཚུལ་བཞིན་མ་ཡིན་པ་ཡིད་ལ་བྱེད་པ་མེད་པ་དང་། ཆགས་
སོགས་མི་མཐུན་ཕྱོགས་དང་དེའི་གཉེན་པོ་དག་དོན་དམ་པར་བདག་གིས་བདེན་པར་རྟོགས་པའི་སེམས་དཔའི་
གཞི་ཤེས་སྦྱོར་བའི་ངོ་བོ་ཉིད་བཞི་དང་། དོན་དམ་པར་མེད་པའི་སེམས་ཅན་མཐའ་ཡས་པ་མྱ་ངན་ལས་བཟླ་
བའི་གཞན་དོན་བྱ་དཀའ་བསྒྲུབ་པ་དང་། ཐེག་པ་གཞན་དུ་མི་ལྟར་བར་འཚང་རྒྱུ་བར་ངེས་བསྒྲུབ་པ་དང་།
ཆེད་དུ་བྱ་བ་ཆེན་པོ་གསུམ་སྒྲུབ་པ་དང་། བསྒོམ་བྱ་དང་། སྒོམ་པ་བོའི་ཆོས་དོན་དམ་པར་མི་དམིགས་པར་
རྟོགས་པ་དང་། དངོས་པོ་ལ་བདེན་པར་མངོན་པར་ཞེན་པ་བཀག་པའི་སེམས་དཔའི་ལམ་ཤེས་སྦྱོར་བའི་ངོ་བོ་
ཉིད་ལྔ་དང་། གཞི་ཤེས་དང་ལམ་ཤེས་ཀྱི་ཁྱད་པར་ལ་དམིགས་པ་ཞེས་བྱ་བ་གང་ཡིན་པ་དང་། བྱིས་པ་འཛིན་
པ་མི་མཐུན་པ་དངོས་པོ་དང་དངོས་མེད་ལ་བདེན་ཞེན་མེད་པ་དང་། གཟུགས་སོགས་ཀྱི་ཆོས་རྣམས་ཐོགས་པ་
མེད་པར་ཤེས་པ་དང་། ཤེས་བྱ་གཟུགས་སོགས་དེ་རྣམས་དོན་དམ་པར་མེད་པས་འཁྲུལ་གཞི་བདེན་པར་མེད་
པར་ཤེས་པ་དང་། དོན་དམ་པར་གང་དུ་འགྲོ་བ་མེད་པ་དང་། དོན་དམ་པར་སྐྱེ་བ་མེད་པ་དང་། དངོས་པོ་
དང་དངོས་མེད་དང་གཉིས་ཀའི་དེ་བཞིན་ཉིད་ནི་དོན་དམ་པར་མི་དམིགས་པར་རྟོགས་པའི་སེམས་དཔའི་རྣམ་
མཁྱེན་སྦྱོར་བ་བདུན་དང་བཅས་པ་ངོ་བོ་ཉིད་ཀྱི་རྣལ་འབྱོར་བཅུ་དྲུག་གི་བདག་ཉིད་རྣམས་སུ་ཡོད་པའི་ཕྱིར།
བཅུ་དྲུག་པོ་དེ་ཆོས་ཅན། མཚན་ཉིད་བཞི་བ་ངོ་བོ་ཉིད་ཀྱི་མཚན་ཉིད་ཡིན་པར་བཞེད་པ་ཡིན་ཏེ། ཁྱོད་ཀྱིས་
མེ་དང་ཚ་བ་ལྟར་མཁྱེན་གསུམ་གྱི་སྦྱར་བ་སྔར་བཤད་པ་དེ་དག་རང་གི་མཚན་ཉིད་དང་ལྡན་པའི་མཚོན་བྱ་ལྟ་
བུར་མཚོན་པར་བྱེད་པའི་ཕྱིར་རོ། ། སྦྱོར་བའི་མཚན་ཉིད་ཀྱི་གྲངས་བསྡོམས་ན་གོ་གཅིག་ཏུ་འགྱུར་རོ། །
འདིར་མཚོན་བྱ་དང་མཚན་ཉིད་ཀྱི་ཐ་སྙད་ནི་བྱ་བྱེད་གཉིས་ཀ་དང་འབྲེལ་བའི་དབང་གིས་ཡིན་གྱིས། མཚོན་
བྱ་དང་མཚན་ཉིད་དངོས་ཡིན་པའི་དབང་དུ་བྱས་པ་ནི་མིན་ཏེ། རྣལ་འབྱོར་ཐ་མ་བཅུ་དྲུག་པོ་ལ་མཚན་མཚོན་
གཉིས་ཀའི་ཐ་སྙད་མཛད་ཀྱང་དེ་གཉིས་ཀ་ཡིན་པ་མི་སྲིད་པའི་ཕྱིར་རོ། ། གཉིས་པ་ཐར་བ་ཆ་མཐུན་ནས་
བཟུང་སྟེ་རྒྱུད་ལ་སྐྱེ་བའི་རིམ་པ་བཤད་པ་ལ། གྲངས་མེད་གསུམ་ནས་འཚང་རྒྱ་བའི་ལམ་གྱི་ཐོག་མ་ངོས་བཟུང་
བའི་སྒོ་ནས་རྒྱན་གྱི་ཆེད་དུ་བྱ་བའི་གདུལ་བྱ་ངོས་བཟུང་བ། རྒྱུད་སྨིན་བྱེད་ཀྱི་ལམ་གྱི་རིམ་པ། མངོན་རྟོགས་
ཁྱད་པར་ཅན་རྒྱུད་ལ་སྐྱེ་བའི་རིམ་པ་བཤད་པ་དང་གསུམ། དང་པོ་ལ། ལམ་སྤྱིའི་མཚན་ཉིད་དང་། ལམ་གྱི་
ཆིངས་ལྔར་བསྡུས་ནས་དེ་ལ་མཁས་པར་བཤད་པ་དང་གཉིས། དང་པོ་ནི། མཚན་མེད་རབ་ཏུ་སྦྱིན་ལ་
སོགས། ། ཞེས་པ་ནས། ཐར་བའི་ཆ་དང་མཐུན་པར་འདོད།༧།ཅེས་པའི་བར་གསུངས། དོན་ནི། མངོན་
རྟོགས་རྒྱུན་གྱི་ཆེད་དུ་བྱ་བའི་གདུལ་བྱའི་རྒྱུད་ཀྱི་སྟོང་ཉིད་རྟོགས་པའི་ཐེག་ཆེན་གྱི་ཚོགས་ལམ་ནི་ཆོས་ཅན།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་པ་ཐམས་ཅད་མངོན་པར་རྫོགས་པར་རྟོགས་པའི་སྐབས་འདིའངོ་ཐར་བའི་ཆ་དང་མཐུན་པ་ཡིན་པར་
འདོད་དེ། དོན་དམ་པར་མཚན་མ་མེད་པར་རྟོགས་པའི་ཤེས་རབ་ཀྱིས་ཟིན་པའི་རབ་ཏུ་སྦྱིན་པ་ལ་སོགས་པ་
ནས་རྣམ་མཁྱེན་གྱི་བར་རང་རྒྱུད་ལ་ཡང་དག་པར་སྒྲུབ་བཅས་ལ་མཁས་པའི་ཐེག་ཆེན་གྱི་ཆོས་མངོན་རྟོགས་ཡིན་
པའི་ཕྱིར། གཉིས་པ་ནི། སངས་རྒྱས་སོགས་དམིགས་དད་པ་དང་། ཞེས་པ་ནས། རྟོགས་སླ་རྟུལ་པོས་
རྟོགས་དཀར་བཞེད། ། ཅེས་པའི་བར་གསུངས། འདི་ལ་ལམ་གྱི་ཆིངས་དང་། དེ་ལ་མཁས་པའི་གདུལ་བྱ་
ངོས་བཟུང་བ་གཉིས། དང་པོའི་དོན་ནི། ཤེས་བྱ་ཆོས་ཅན། ཐེག་ཆེན་གྱི་རིགས་ཅན་ཐེག་ཆེན་ལམ་དུ་ཞུགས་
ནས་སྤྱོད་པ་གང་ལ་སློབ་ཚུལ་ཡོད་དེ། སངས་རྒྱས་སོགས་ལ་དམིགས་པའི་དད་པ་དང༌། སྦྱིན་སོགས་ཕར་ཕྱིན་
དྲུག་སྤྱོད་ཡུལ་དུ་བྱེད་པའི་བརྩོན་འགྲུས་དང་། ཐེག་ཆེན་ལམ་གྱི་འཇུག་སྒོ་བསམ་པ་ཕུན་ཚོགས་བྱང་ཆུབ་
མཆོག་ཏུ་སེམས་བསྐྱེད་ནས་དེའི་གྲོགས་རྣམ་མཁྱེན་ཡང་ཡང་དྲན་པའི་དྲན་པ་དང་། དེ་བཞིན་གཤེགས་པའི་
སྐུ་གཟུགས་དམིགས་ཡུལ་དུ་བྱས་པའི་རྣམ་པར་མི་རྟོག་པའི་ཏིང་ངེ་འཛིན་དང་། ཆོས་རྣམས་རྣམ་པ་ཐམས་
ཅད་དུ་ཤེས་པའི་ཤེས་རབ་དང་རྣམ་པ་ལྔས་སློབ་དགོས་པའི་ཕྱིར། ཤེས་བྱ་ཆོས་ཅན། རྒྱན་གྱི་ཆེད་དུ་བྱ་བའི་
གདུལ་བྱ་དེ་ལ་ནང་གསེས་ཀྱི་དབང་པོའི་རིམ་པ་གཉིས་སུ་ཡོད་དེ། རྫོགས་པའི་བྱང་ཆུབ་ནི་དབང་པོ་རྣོན་པོ་
ཡིས་རྟོགས་པ་སྟེ་སློབ་སླ་ལ། དེ་ལ་ལྟོས་ནས་དབང་པོ་རྟུལ་པོས་རྟོགས་པ་སྟེ་ཐོབ་དཀའ་བར་བཞེད་པའི་ཕྱིར་
རོ། ། ཐེག་ཆེན་གྱི་ཚོགས་ལམ་ཡིན་ན། དད་སོགས་ཡུལ་ལྔ་ལ་མཁས་པའི་མ་ཁྱབ་སྟེ། བདེན་འཛིན་གྱིས་
བཅིངས་པའི་ཐེག་ཆེན་གྱི་ཚོགས་ལམ་ཡོད་པའི་ཕྱིར། དེ་ཡིན་ན་བསྐལ་བ་གྲངས་མེད་གསུམ་ནས་འཚང་རྒྱ་
བའི་ལམ་གྱི་ཐོག་མ་ཡིན་པས་ཀྱང་མ་ཁྱབ་སྟེ། སེམས་བསྐྱེད་ནས་བསྐལ་བ་གྲངས་མེད་སོ་གསུམ་ནས་འཚང་རྒྱུ་
བ་ཡང་སྲིད་པའི་ཕྱིར་རོ། ། རྟུལ་པོས་རྟོགས་དཀར་བཞེད་ཅེས་པའི་དངོས་བསྟན་གྱི་དབང་རྟུལ་ལ་དབང་རྟུལ་
གྱིས་མ་ཁྱབ་སྟེ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་དབང་རྟུལ་དེ་དབང་རྟུལ་མ་ཡིན་པའི་ཕྱིར་ཏེ།
དབང་རྣོན་ཡིན་པའི་ཕྱིར། དེའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱས་རྒྱན་ལ་བརྟེན་ནས་ལམ་བགྲོད་ཚུལ་ཡང་ཤེས་དགོས་ཏེ། བསྡུ་ན་ཐོག་མར་སྐབས་དང་པོ་ནས་
བསྟན་པའི་རིགས་སད་པར་བྱས་ནས་སེམས་བསྐྱེད་འདིར་བསྟན་པའི་ཚོགས་ལམ་རང་རྒྱུད་ལ་བསྐྱེད་དགོས།
དེ་ནས་དྲོ་བ་རྣམས་ཀྱི་ཞེས་སོགས་ཀྱི་སྐབས་དང་དེའི་གོང་ནས་བསྟན་པའི་བར་ལམ་དང༌། སྐབས་དང་པོ་
གསུམ་དང་། ལྔ་བའི་སྐབས་ནས་བསྟན་པའི་སྦྱོར་ལམ་རང་རྒྱུད་ལ་བསྐྱེད་དགོས། དེ་ནས་སྐབས་གཉིས་པའི་
བདེན་དང་བདེན་ལ་སོགས་དང་། སྐབས་གསུམ་པའི་གཟུགས་རྟག་མ་ཡིན་ཞེས་སོགས་དང་། རྩེ་སྦྱོར་དང་།
84

༄༅། ། སྐབས་བཞི་བའི་ཊིཀྐ་ལེགས་པར་བཤད་པའི་སྙིང་བོ་བསྡུས་པ། །
རྣམ་རྫོགས་སྦྱོར་བའི་སྐབས་ནས་བསྟན་པའི་མཐོང་ལམ་རང་རྒྱུད་ལ་བསྐྱེད་དགོས། དེ་ནས་སྐབས་གཉིས་པ་
དང་། བཞི་བ་དང་། ལྔ་བའི་སྐབས་ནས་བསྟན་པའི་སྒོམ་ལམ་རང་རྒྱུད་ལ་བསྐྱེད་དགོས། དེ་དག་གི་ཚེ་
སྐབས་འདི་ནས་བཤད་པའི་ཕྱིར་མི་ལྡོག་པའི་རྟགས་ཐོབ་པར་བྱེད་པ་དང་། གོ་སྒྲུབ་ལ་སོགས་པའི་སྒྲུབ་པ་
བཞིའི་སྒོ་ནས་ཉམས་སུ་ལེན་ཅིང་། དྲུག་པའི་མཐར་གྱིས་སྦྱོར་བས་གོ་རིམ་མ་འཆོལ་བར་སྒྲུབ་པ་དང་། བདུན་
པའི་སྐད་ཅིག་སྦྱོར་བ་ལ་བརྟེན་ནས་བརྒྱད་པའི་འབྲས་བུ་ཆོས་སྐུ་ཐོབ་པར་བྱེད་དགོས་པའི་ཕྱིར་རོ། །
གཉིས་པ་རྒྱུད་སྨིན་བྱེད་ལམ་ངེས་འབྱེད་ཆ་མཐུན་ནི། དྲོ་བ་རྣམས་ཀྱི་དམིགས་པ་འདིར། ། ཞེས་པ་
ནས། སྨིན་བྱེད་སོགས་ཀྱིས་ཤེས་པར་བྱ། ། ཞེས་གསུངས། དོན་ནི། ཤེས་བྱ་ཆོས་ཅན། ཐེག་ཆེན་གྱི་སྦྱོར་
ལམ་དྲོད་སོགས་བཞིའི་དམིགས་པ་ཡོད་དེ། དང་པོ་སྦྱོར་ལམ་དྲོ་བ་རྣམས་ཀྱི་དམིགས་པ་སྐབས་འདིར་སེམས་
ཅན་ཐམས་ཅད་ཡིན་པར་ཡུམ་གྱི་མདོ་ལས་བསྔགས་ཤིང་བརྗོད་པའི་ཕྱིར། ཚུལ་ཇི་ལྟར་ཞེ་ན་ཡོད་དེ། སེམས་
ཅན་དེ་དག་ཉིད་ལ་དམིགས་ནས་སེམས་མཉམ་པར་ལྟ་བ་སོགས་རྣམ་པ་དག་ནི་བཅུར་བཤད་པའི་ཕྱིར། སྦྱོར་
ལམ་རྩེ་མོར་གྱུར་པའི་དམིགས་པ་ཡོད་དེ། དེ་བཞིན་དུ་སེམས་ཅན་ཐམས་ཅད་ལ་དམིགས་རྩེ་མོ་བ་བདག་ཉིད་
སྡིག་པ་མི་དགེ་བ་བཅུ་ལས་ལྡོག་ཅིང་། སྦྱིན་སོགས་ལ་གནས་པའི་སྒོ་ནས་སེམས་ཅན་གཞན་དག་དེ་དག་ལ་ནི་
འགོད་པ་དང་། དེ་དག་གི་བསྔགས་པ་བརྗོད་པ་དང་མཐུན་པས་དགའ་བར་བྱེད་པ་ཉིད་ཀྱིས་དམིགས་པའི་
ཕྱིར། སྦྱོར་ལམ་བཟོད་པའི་དམིགས་པ་ཡོད་དེ། དེ་བཞིན་དུ་སེམས་ཅན་ལ་དམིགས་ནས་རང་བདེན་པ་བཞི་
ཤེས་པ་ལ་གནས་ཤིང་སེམས་ཅན་གཞན་གྱི་རྟེན་ཅན་བདེན་པ་ཤེས་པ་དེ་ལ་འགོད་པའི་ཚུལ་གྱིས་དམིགས་པའི་
ཕྱིར། སྦྱོར་ལམ་ཆོས་མཆོག་གི་དམིགས་པ་ཡོད་དེ། དེ་བཞིན་དུ་སེམས་ཅན་རྣམས་ལ་དམིགས་ནས་སྨིན་པར་
བྱེད་པ་དང་གྲོལ་བར་བྱེད་པ་སོགས་ཀྱིས་དམིགས་པར་ཤེས་པར་བྱ་བ་ཡིན་པའི་ཕྱིར་རོ། ། སྔོན་གྱི་དམ་པ་ཁ་
ཅིག་སྐབས་འདིར་བསྟན་པའི་སྦྱོར་ལམ་སྦྱོར་ལམ་བཏགས་པ་བར་འདོད་པ་ནི་མི་འཐད་དེ། སྐབས་གང་དུ་
ཡིན་ཡང་སྦྱོར་མཐོང་སྒོམ་གསུམ་བསྟན་པ་དེ་རྣམས་མཚན་ཉིད་པ་ཡིན་པའི་ཕྱིར་རོ། ། གསུམ་པ་མངོན་རྟོགས་
ཁྱད་པར་ཅན་རྒྱུད་ལ་བྱེད་པའི་རིམ་པ་བཤད་པ་ལ། ཕྱིར་མི་ལྡོག་པའི་རྟགས་བཤད་པ་དང་། སྐུ་གསུམ་སྒྲུབ་
བྱེད་ཀྱི་ལམ་ཁྱད་པར་ཅན་བཤད་པ་དང་གཉིས། དང་པོ་ལ། སྤྱིར་བསྟན་པ་དང་། སོ་སོར་བཤད་པ་གཉིས།
དང་པོ་ནི། ངེས་འབྱེད་ཡན་ལག་ནས་བཟུང་སྟེ། ། ཞེས་པ་ནས། དེ་འདིར་ཕྱིར་མི་ལྡོག་པའི་ཚོགས། ། ཞེས་
པའི་བར་གསུངས། དོན་ནི། ཤེས་བྱ་ཆོས་ཅན། སྐབས་འདིར་ཕྱིར་མི་ལྡོག་པའི་དགེ་འདུན་གྱི་ཚོགས་རྣམ་པ་
གསུམ་ཡོད་དེ། ཐེག་ཆེན་གྱི་ངེས་འབྱེད་ཡན་ལག་ལ་གནས་པའི་སེམས་དཔའ་དབང་རྣོན་ནས་བཟུང་སྟེ།
s5

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐེག་ཆེན་གྱི་མཐོང་བའི་ལམ་དང་སྒོམ་པའི་ལམ་དག་ལ་བྱང་ཆུབ་སེམས་དཔའ་གང་དག་གནས་པ་དེ་དག་རྣམས་
སུ་ཡོད་པའི་ཕྱིར་རོ། །
གཉིས་པ་སོ་སོར་བཤད་པ་ལ། སྦྱོར་ལམ་པ་ཕྱིར་མི་ལྡོག་པའི་རྟགས། མཐོང་ལམ་པ་ཕྱིར་མི་ལྡོག་པའི་
རྟགས། སྒོམ་ལམ་པ་ཕྱིར་མི་ལྡོག་པའི་རྟགས་དང་གསུམ། དང་པོ་ལ། མདོར་བསྟན་དང༌། རྒྱས་པར་
བཤད་པ་དང་གཉིས། དང་པོ་ནི། གཟུགས་ལ་སོགས་ལ་ལོག་སོགས་རྟགས། ། ཞེས་སོགས་རྐང་པ་བཞི་
གསུངས། དོན་ནི། ཤེས་བྱ་ཆོས་ཅན། ཐེག་ཆེན་གྱི་ངེས་འབྱེད་ཡན་ལག་ལ་གནས་པའི་དགེ་འདུན་གྱི་ཕྱིར་མི་
ལྡོག་པའི་མཚན་ཉིད་དེ་རྟགས་ཡོད་དེ། འཆད་འགྱུར་ལྟར་གཟུགས་ལ་སོགས་པ་ལ་བདེན་ཞེན་མངོན་གྱུར་པ་
ལྡོག་པ་སོགས་རྟགས་རྣམ་པ་ཉི་ཤུར་བརྗོད་པ་ཡིས་ནི་ཤེས་པར་བྱ་བ་ཡིན་པའི་ཕྱིར། གཉིས་པ་ནི། གཟུགས་ལ་
སོགས་ལས་ལྡོག་པ་དང་། ། ཞེས་པ་ནས། རྫོགས་པའི་བྱང་ཆུབ་ལས་མི་ལྡོག། ཅེས་པའི་བར་གསུངས། དོན་
ནི། དྲོད་སོགས་བཞི་ལས། དང་པོ་དྲོད་ཀྱི་རྟགས་བཅུ་གཅིག་ཡོད་དེ། གཟུགས་ལ་སོགས་པའི་ཆོས་ལ་བདེན་
ཞེན་མངོན་འགྱུར་བ་ཅི་རིགས་ལས་ལྡོག་པ་དང་། སྐྱབས་གནས་དེ་ཡིན་མིན་གྱི་ཐེ་ཚོམ་མངོན་གྱུར་པ་ཟད་པ་
དང་། དལ་བ་ལྡན་པས་མི་དལ་བ་མི་ཁོམ་པ་བརྒྱད་དུ་སྐྱེ་བ་ཟད་པ་དང་བདག་ཉིད་སྦྱིན་སོགས་དགེ་བ་ལ་
གནས་ཤིང་གཞན་དག་དེ་ལ་འགོད་པར་བྱེད་པའི་སྤྱོད་པ་དང་། སེམས་ཅན་གཞན་གྱི་རྟེན་ཅན་བདག་གི་སྦྱིན་
སོགས་ཀྱི་འབྲས་བུ་ལ་ལོངས་སྤྱོད་པར་གྱུར་ཅིག་པའི་གསོ་བ་དང་། སྟོང་ཉིད་ཟབ་མོའི་དོན་ལའང་སོམ་ཉི་མེད་
པ་དང་། བྱམས་པའི་སེམས་ཀྱི་ལུས་སོགས་ཏེ་ངག་དང་ཡིད་ཀྱི་ལས་དང་ལྡན་པ་དང་། འདོད་པ་ལ་འདུན་པ་
དང་གནོད་སེམས་དང་གཉིད་རྨུགས་གཉིས་དང་འགྱོད་རྒོད་གཉིས་དང་ཐེ་ཚོམ་ཉོན་མོངས་ཅན་གྱི་སྒྲིབ་པ་ནི་
རྣམ་པ་ལྔ་དང་མི་འགྲོགས་པ་དང་། མ་རིག་པ་དང་ལྡན་པའི་ལྟ་བ་ངན་པའི་བག་ལ་ཉལ་ཀུན་འཇོམ་པར་བྱེད་
ནུས་པའི་མཐུ་དང་ལྡན་པ་དང་། སྤྱོད་ལམ་ཐམས་ཅད་དུ་དྲན་པ་དང་ནི་ཤེས་བཞིན་དང་ལྡན་པ་དང་གོས་ལ་
སོགས་པ་ཡོངས་སུ་སྤྱད་པ་གཙང་བ་ཞེས་བྱ་བ་དང་བཅུ་གཅིག་ཡོད་པའི་ཕྱིར་རོ། ། གཉིས་པ་རྩེ་མོའི་རྟགས་
དྲུག་ཡོད་དེ། གང་ཟག་དེའི་ལུས་ལ་སྲིན་བུའི་རིགས་བརྒྱད་ཁྲི་རྣམས་མི་འབྱུང་བ་དང་། རང་དོན་ཡིད་བྱེད་ཀྱི་
སེམས་གྱ་གྱུ་མེད་པ་དང་། ཕྱག་དར་ཁྲོད་པ་ལ་སོགས་པའི་སྦྱངས་པའི་ཡོན་ཏན་ནི་ལེན་པ་དང་། སྦྱིན་སོགས་
ལ་སྤྱོད་པའི་ཚེ་སེར་སྣ་མེད་པ་སོགས་དང་ལྡན་པ་དང་། སྟོང་ཉིད་ཀྱི་ཆོས་ཉིད་དང་འགལ་བར་མི་བྱེད་པའི་ཤེར་
ཕྱིན་གྱི་རྣལ་འབྱོར་དང་ལྡན་པར་འགྲོ་བ་དང་། སེམས་ཅན་གཞན་གྱི་དོན་དུ་དམྱལ་བར་འགྲོ་བར་འཚོལ་བའི་
འདོད་པ་དང་དྲུག་ཡོད་པའི་ཕྱིར་རོ། ། གསུམ་པ་བཟོད་པའི་རྟགས་གཉིས་ཡོད་དེ། སྟོན་པ་གཞན་གྱིས་ལམ་

༄༅། ། སྐབས་བཞི་བའི་ཊིཀ་ལེགས་པར་བཤད་པའི་སྙིང་བོ་བསྡུས་པ། །
ངན་པ་ལ་བཀྲི་བར་མི་བཏུབ་པ་དང་། མེ་ལྔ་བསྟེན་པ་སོགས་ལམ་ལྟར་བཅོས་པ་གཞན་ཉེ་བར་སྟོན་པའི་བདུད་
ཡིན་པ་ལ་བདུད་ཅེས་བྱ་བར་རྟོགས་པ་དང་གཉིས་ཡོད་པའི་ཕྱིར་རོ། ། བཞི་བ་ཆོས་མཆོག་གི་རྟགས་ཡོད་དེ།
སྒོ་གསུམ་གྱི་སྤྱོད་པ་ཐམས་ཅད་སངས་རྒྱས་དགེས་པ་སྟེ་དགྱེས་པའི་སྤྱོད་པ་ཞེས་བྱ་བ་ཐོབ་པ་གཅིག་དང་ལྡན་
པའི་ཕྱིར་རོ། ། དོན་བསྡུ་བ་ནི། སྔར་བཤད་པའི་རྟགས་ནི་ཉི་ཤུ་བོ་དེ་དག་གིས་བྱང་སེམས་སྦྱོར་ལམ་པ་དབང་
རྣོན་རྫོགས་པའི་བྱང་ཆུབ་ལས་ཕྱིར་མི་ལྡོག་པར་ཤེས་པར་བྱ་སྟེ། དྲོད་དང་རྩེ་མོ་དང་བཟོད་པ་དང་བཅས་པ་
དང་ཆོས་མཆོག་རྣམས་ལ་གནས་པའི་རྟགས་ནི་སྔར་ལྟར་ཤེས་པར་བྱ་བ་ཡིན་པའི་ཕྱིར།
གཉིས་པ་མཐོང་ལམ་པ་ཕྱིར་མི་ལྡོག་པའི་རྟགས་བཤད་པ་ལ། མདོར་བསྟན་པ་དང་། རྒྱས་པར་བཤད་
པ་གཉིས། དང་པོ་ནི། མཐོང་བའི་ལམ་ལ་བཟོད་པ་དང་། ། ཞེས་སོགས་རྐང་པ་བཞི་གསུངས། དོན་ནི།
བྱང་སེམས་མཐོང་ལམ་པ་དབང་འབྲིང་གི་རྒྱུད་ཀྱི་མཐོང་བའི་ལམ་ལ་བཟོད་པ་དང་ཤེས་པའི་སྐད་ཅིག་མ་བཅུ་
དྲུག་གིས་བསྡུས་པའི་ཆར་གཏོགས་པའི་ཐབས་ཤེས་ཁྱད་པར་ཅན་དང་བཅུ་དྲུག་པོ་དེས་དྲངས་པའི་ལུས་ངག་གི་
ཐ་སྙད་ཁྱད་པར་ཅན་འཁྲུལ་མེད་པ་བརྟན་པོ་གཉིས་ནི་ཆོས་ཅན། བྱང་ཆུབ་སེམས་དཔའ་དབང་འབྲིང་མཐོང་
ལམ་པ་ཕྱིར་མི་ལྡོག་པའི་མཚན་ཉིད་དེ་རྟགས་ཡིན་པར་ཤེས་པར་བྱ་སྟེ། དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར།
གཉིས་པ་ནི། གཟུགས་སོགས་འདུ་ཤེས་ལྡོག་པ་དང༌། ། ཞེས་པ་ནས། ཕྱིར་མི་ལྡོག་པའི་རྟགས་དག་ཡིན། །
ཞེས་པའི་བར་གསུངས། དོན་ནི། ཤེས་བྱ་ཆོས་ཅན། མཐོང་ལམ་པ་ཕྱིར་མི་ལྡོག་པའི་རྟགས་བཅུ་དྲུག་ཡོད་དེ།
ཤེས་བཟོད་སྐད་ཅིག་མ་བཅུ་དྲུག་གི་མིང་ཅན་མཐོང་ལམ་པའི་ལུས་ངག་གི་ཐ་སྙད་ཁྱད་པར་ཅན་གཟུགས་སོགས་
ལ་བདེན་པར་འདུ་ཤེས་པ་ཀུན་བཏགས་ལྡོག་པ་དང་། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་བརྟན་
པ་དང་། ཐེག་པ་དམན་པའི་སེམས་དག་ལས་རྣམ་པར་སྡིག་པ་བསམ་གཏན་དང་ལ་སོགས་དེ་གཟུགས་མེད་ཀྱི་
སྙོམས་འཇུག་གི་དབང་གིས་དབང་མེད་དུ་སྐྱེ་བའི་རྒྱུའི་ནུས་པའི་ཡན་ལག་ཡོངས་སུ་ཟད་པ་དང་བཞི་ནི་སྡུག་
བདེན་ལ་དམིགས་པའི་རྣམ་པ་ཅན་དང་། ལུས་སེམས་ཡང་བ་ཤིན་ཏུ་སྦྱངས་པའི་བདེ་བ་ཁྱད་པར་ཅན་དང་
ལྡན་པ་ཉིད་དང་། ཞེན་པ་མེད་པར་འདོད་པ་ལ་སྤྱོད་པ་ལ་ཐབས་མཁས་པ་དང་། རྟག་ཏུ་ཚངས་པར་སྤྱོད་པ་
ཉིད་དང་། འཚོ་བའི་ཡོ་བྱད་རྣམ་པར་དག་པ་ཉིད་དང་བཞི་ནི་ཀུན་འབྱུང་བདེན་པ་ལ་བརྟེན་པའི་རྣམ་པ་ཅན་
དང་། ཕུང་པོ་ལ་སོགས་པ་སྟེ་ཁམས་དང་སྐྱེ་མཆེད་ལ་དང་པོ་དང་རྗེས་སུ་བདེན་པར་ཞེན་པའི་སྦྱོར་བ་བཀག་པ་
དང་། བར་ཆད་བྱེད་པའི་མི་མཐུན་ཕྱོགས་རྣམས་ལ་སྔར་ལྟར་བདེན་པར་སྦྱོང་བ་བཀག་པ་དང་། སྦྱིན་སོགས་
ཀྱི་ཚོགས་ལ་སྔར་ལྟར་སྦྱོར་བ་བཀག་པ་དང་། མདོ་ལས་གྲོང་ཁྱེར་གྱི་སྒྲས་བསྟན་པ་མིག་གི་དབང་པོ་སོགས་
87

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབང་རྟེན་དང་གྲོང་རྡལ་གྱི་སྒྲས་བསྟན་པ་དབང་ཡུལ་རྣམས་དང་བཅས་པ་ཡི་ཡུལ་ཡུལ་ཅན་ལ་སྤང་གཉེན་གྱི་
གཡུལ་འགྱེད་པ་ལ་སྔ་མ་བཞིན་སྦྱོར་བ་བཀག་པ་བཞི་ནི་འགོག་པ་ལ་བརྟེན་པའི་རྣམ་པ་ཅན་དང་། སེར་སྣ་དང་
ཚུལ་འཆལ་ལ་སོགས་པ་ལ་དང་པོར་བདེན་པར་སྦྱོང་བ་དང་རྗེས་སུ་བདེན་པར་སྦྱོར་བ་ཡི་གནས་པ་སོ་སོར་
བཀག་པ་དང་། ལམ་དང་འབྲས་བུའི་ཆོས་ནི་དོན་དམ་པར་སྡུག་བསྔལ་ཙམ་ཡང་མི་དམིགས་པ་ཉིད་དང་ལྡན་
པ་དང་། བྱང་སེམས་རང་གི་ས་ལ་ཐེ་ཚོམ་དང་བྲལ་བར་གནས་པ་ངེས་པ་ཉིད་ཀྱིས་མཁྱེན་གསུམ་གྱི་བདག་ཉིད་
དང་རང་གིས་ཐོབ་པའི་ས་གསུམ་ལ་ནི་གནས་པ་དང་ལྡན་པ་དང༌། རྣམ་མཁྱེན་སོགས་ཐོབ་བྱའི་ཆོས་ཀྱི་དོན་དུ་
སྲོག་གཏོང་བ་ལ་སེར་སྣ་དང་སྡུག་བསྔལ་མི་འབྱུང་བ་བཞི་ནི་ལམ་བདེན་ལ་དམིགས་པའི་རྣམ་པ་ཅན་རྣམས་སུ་
ཡོད་པའི་ཕྱིར། དེ་འདྲའི་སྐད་ཅིག་མ་བཅུ་དྲུག་པོ་ནི་ཆོས་ཅན། བློ་ལྡན་བྱང་སེམས་མཐོང་ལམ་པའི་ལམ་ལ་
གནས་པ་དེ་རྣམས་ཀྱི་ཕྱིར་མི་ལྡོག་པའི་རྟགས་དག་ཡིན་ཏེ། རྒྱུ་མཚན་སྔར་བཤད་པ་དེའི་ཕྱིར། འདིར་ཕྱིར་མི་
ལྡོག་པའི་དོན་ཡོད་དེ། ལམ་གཞན་གྱིས་བར་མ་ཆོད་པར་བླ་མེད་བྱང་ཆུབ་ཏུ་འགྱུར་ངེས་དེ་དེའི་དོན་ཡིན་པའི་
ཕྱིར། དོན་དེ་ཚང་བ་ཙམ་གྱིས་ཕྱིར་མི་ལྡོག་པའི་རྟགས་ཐོབ་པས་མ་ཁྱབ་སྟེ། མངོན་རྟོགས་རྒྱན་གྱི་ཆེད་དུ་བྱ་
བའི་གདུལ་བྱ་ཡིན་ན་དེ་ཡིན་དགོས་པའི་ཕྱིར། ཐེག་ཆེན་གྱི་མཐོང་ལམ་སྐད་ཅིག་མ་བཅུ་དྲུག་པོ་དེ་ཕྱིར་མི་ལྡོག་
པའི་རྟགས་མ་ཡིན་ཏེ། བྱང་སེམས་མཐོང་ལམ་རྣམ་གྲོལ་ལམ་པ་བ་ཡིན་ན། དེ་ཐོབ་པས་ཁྱབ་པའི་ཕྱིར་དང་།
རང་ལས་རྟོགས་པ་དམའ་བས་མངོན་སུམ་དུ་ངེས་མི་ནུས་པའི་ཕྱིར་རོ། ། གསུམ་པ་སྒོམ་ལམ་པ་ཕྱིར་མི་ལྡོག་
པའི་རྟགས་བཤད་པ་ལ། སྒོམ་ལམ་རྒྱས་པར་བཤད་པ་དང་། ཕྱིར་མི་ལྡོག་པའི་རྟགས་བཤད་པ་ལ་གཉིས།
དང་པོ་ལ། སྒོམ་ལམ་གྱི་ཁྱད་གཞི། ཁྱད་ཆོས། དབྱེ་བ་བཤད་པ་དང་གསུམ་མོ། ། དང་པོ་ནི། སྒོམ་པའི་
ལམ་ནི་ཟབ་པ་སྟེ། ། ཞེས་སོགས་རྐང་པ་བཞི་གསུངས། དོན་ནི། ཐེག་ཆེན་སྒོམ་པའི་ལམ་བར་ཆད་མེད་ལམ་
ནི་ཆོས་ཅན། ཟབ་པ་ཡིན་ཏེ། རང་གི་གནས་ལུགས་ཟབ་མོ་སྟོང་བ་ཉིད་ལ་སོགས་པ་མངོན་སུམ་དུ་རྟོགས་པའི་
ཡུལ་ཅན་ཡིན་པའི་ཕྱིར། སྟོང་བ་ཉིད་དེ་ནི་ཆོས་ཅན། ཐབ་པ་ཡང་ཡིན་ཏེ། སྒྲོ་འདོགས་དང་སྐུར་བ་
འདེབས་པའི་མཐའ་ལས་གྲོལ་བ་ཉིད་ཀྱི་ཡུལ་ཟབ་མོ་ཡིན་པའི་ཕྱིར། གཉིས་པ་ནི། ངེས་འབྱེད་ཡན་ལག་དང་
མཐོང་བའི། ། ཞེས་སོགས་རྐང་པ་བཞི་གསུངས། དོན་ནི། ཐེག་ཆེན་གྱི་སྒོམ་ལམ་ཆོས་ཅན། རྒྱུན་ཆགས་སུ་
གནས་པ་ཡིན་ཏེ། ཐེག་ཆེན་གྱི་ངེས་འབྱེད་ཡན་ལག་དང་མཐོང་བའི་ལམ་དང་སྒོམ་པའི་ལམ་ཉིད་ལ་རང་གི་
མཐོང་བའི་དོན་མཁྱེན་གསུམ་གྱི་རྣམ་པ་ལ་ཐོས་སོགས་ཀྱིས་ཡང་དང་ཡང་དུ་སེམས་པ་དང་། ཚད་མས་འཇལ་
བ་དང་། ཞིབ་ཏུ་ངེས་པར་རྟོགས་པའི་སྒོམ་པའི་ལམ་ཡིན་པའི་ཕྱིར། གསུམ་པ་ནི། དེ་ནི་རྒྱུན་ཆགས་ཡིན་

༄༅། ། སྐབས་བཞི་བའི་ཊཱིཀྐ་ལེགས་པར་བཤད་པའི་སྙིང་བོ་བསྡུས་ང་། ：
པའི་ཕྱིར། ཞེས་སོགས་རྐང་པ་བཞི་གསུངས། འདི་ལ་དངོས་དང་། རྩོད་པ་སྤོང་བ་གཉིས། དང་པོའི་དོན་
ནི། ཐེག་ཆེན་སྒོམ་ལམ་དེ་ནི་ཆོས་ཅན། རྣམ་པ་དགུར་བཞེད་དེ། ཁྱོད་ལ་དེར་གྱུར་པའི་ཆུང་ངུ་དང་འབྲིང་
དང༌། ཆེན་པོ་རྣམས་གསུམ་པོ་དེ་དག་རེ་རེའི་ལ་ཆུང་ངུའི་ཆུང་ངུ་སོགས་ཏེ་ཆུང་ངུའི་འབྲིང་དང་ཆུང་ངུའི་ཆེན་
པོ་དང་། འབྲིང་དང་ཆེན་པོ་ལའང་དེ་ལྟར་དབྱེ་བ་ཡིས་རྣམ་པས་དེ་བཞིན་དུ་ཡོད་པའི་ཕྱིར། རྒྱུ་མཚན་ཡོད་
དེ། ཁྱོད་རྒྱུན་ཆགས་སུ་འབྱུང་བ་ཡིན་པའི་ཕྱིར་རོ། ། གཉིས་པ་ལ། དབྱེ་བའི་རྩོད་སྤོང་དང༌། གྲངས་ངེས་
ཀྱི་རྩོད་སྤོང་དང་། བྱེད་ལས་ལ་རྩོད་པ་སྤོང་བ་གསུམ། དང་པོ་ལ། རྩོད་པ་དང་། ལན་བཤད་པ་གཉིས།
དང་པོ་ནི། ཐེག་ཆེན་གྱི་སྒོམ་ལམ་ལ་རྣམ་པ་དགུར་གྲངས་ངེས་པ་མི་འཐད་པར་ཐལ། སྒོམ་ལམ་རང་དེའི་
བསོད་ནམས་གྲངས་མེད་པར་མདོ་ལས་བཤད་པའི་ཕྱིར་ཞེ་ན། གཉིས་པ་ནི། གྲངས་མེད་ལ་སོགས་བསྟན་པ་
རྣམས། ། ཞེས་སོགས་རྐང་པ་བཞི་གསུངས། དོན་ནི༔ ཤེས་བྱ་ཆོས་ཅན། ཡུམ་གྱི་མདོ་ལས་སྒོམ་ལམ་གྱི་
འབྲས་བུ་བསོད་ནམས་གྲངས་མེད་ལ་སོགས་པ་བསྟན་པ་རྣམས་ནི་དམ་པའི་དོན་དུ་སྟེ་དོན་དམ་པར་དབྱེར་
བཟོད་པ་མ་ཡིན་ཡང་། ཀུན་རྫོབ་ཏུ་འབྲས་བུ་དེ་ལྟར་འབྱུང་བ་ནི་སངས་རྒྱས་ཉིད་ཀྱིས་ཐུགས་བརྩེ་བའི་རྒྱུ་
མཐུན་གྱི་འབྲས་བུ་བསྟན་པ་དེ་དག་ཐུབ་པ་རང་ཉིད་བཞེད་པའི་ཕྱིར་རོ། ། གཉིས་པ་ལ། དོན་དམ་ལ་ལྟོས་
པའི་རྩོད་པ་དང་། ཐ་སྙད་ལ་ལྟོས་པའི་རྩོད་པ་གཉིས། དང་པོ་ལ། རྩོད་པ་དང་། ལན་གཉིས། དང་པོ་ནི།
དངོས་པོ་བརྗོད་དུ་མེད་པ་ལ། ། ཞེས་སོགས་རྐང་པ་བཞི་གསུངས། དོན་ནི། ཐེག་ཆེན་གྱི་སྒོམ་ལམ་ཞེས་བྱའི་
ལམ་གྱིས་ནི་ཆོས་ཅན། སྤང་བྱ་ཅི་ཞིག་ཉམས་ཤིང་གཉེན་པོ་ཅི་ཞིག་ཐོབ་པ་མི་འཐད་པར་ཐལ། དོན་དམ་པར་
མ་གྲུབ་པའི་ཕྱིར། ཁྱབ་སྟེ། སྒོམ་ལམ་གྱི་དངོས་པོ་དོན་དམ་པར་བརྗོད་དུ་མེད་པ་ལ་སྤང་བྱ་ཉམས་པ་དང་
གཉེན་པོ་འཕེལ་བའི་རྣམ་བཞག་མི་རུང་བའི་ཕྱིར་ཞེ་ན། གཉིས་པ་ལན་ནི། བྱང་ཆུབ་ཇི་ལྟ་དེ་བཞིན་དུ། །
ཞེས་སོགས་རྐང་པ་བཞི་གསུངས། དོན་ནི། ཤེས་བྱ་ཆོས་ཅན། དོན་དམ་པར་སྤང་གཉེན་འཕེལ་འགྲིབ་མེད་
ཀྱང་། སྤང་གཉེན་མི་འཐད་པའི་སྐྱོན་མེད་པར་ཐལ། བླ་མེད་བྱང་ཆུབ་ཀྱི་ཡེ་ཤེས་དེ་དོན་དམ་པར་མེད་ཀྱང་
ཐ་སྙད་དུ་གདུལ་བྱའི་དོན་བྱེད་པ་ཇི་ལྟ་བ་དེ་བཞིན་དུ་སྒོམ་ལམ་འདི་ནི་དོན་དམ་པར་མེད་ཀྱང་ཐ་སྙད་དུ་སྤང་བྱ་
ལ་གནོད་པ་ལ་སོགས་པའི་འདོད་པའི་དོན་སྒྲུབ་པར་བྱེད་པའི་ཕྱིར། དཔེ་དོན་མི་མཚུངས་པའི་སྐྱོན་མེད་པར་
ཐལ། དེ་གཉིས་ཐ་སྙད་དུ་བྱ་བ་བྱེད་ནུས་པར་མཚུངས་ཤིང་། བྱང་ཆུབ་དོན་དམ་པར་མེད་པ་དེ་བཞིན་ཉིད་
ཀྱི་མཚན་ཉིད་ཅན་ཡིན་པ་དེ་ལྟར་སྒོམ་ལམ་དེ་ཡང་དེ་ཡི་མཚན་ཉིད་ཅན་དུ་བཞེད་པའི་ཕྱིར། གཉིས་པ་ལ།
རྩོད་པ་དང་། ལན་ནོ། ། དང་པོ་ནི། སེམས་ནི་སྔ་མས་བྱང་ཆུབ་པར། ། རིགས་མིན་ཕྱི་མས་ཀྱང་མ་
89

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན། ། ཞེས་གསུངས། དོན་ནི། བྱང་འཕགས་ཀྱི་རྒྱུད་ཀྱི་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་ནི་
ཆོས་ཅན། རང་འབྲས་རྫོགས་པའི་བྱང་ཆུབ་བསྐྱེད་པར་མི་རིགས་པར་ཐལ། ཁྱོད་སྐད་ཅིག་སྔ་མ་ཁོ་ནས་རང་
འབྲས་རྫོགས་པའི་བྱང་ཆུབ་བསྐྱེད་པ་ནི་རིགས་པ་མ་ཡིན་ལ། སྐད་ཅིག་ཕྱི་མ་ཁོ་ནས་ཀྱང་བསྐྱེད་ནུས་པ་རིགས་
པ་མ་ཡིན་ཞིང་། ཅིག་ཅར་རིམ་ཅན་གྱིས་ཀྱང་དེ་ལྟར་རིགས་པ་མ་ཡིན་པའི་ཕྱིར་ཞེ་ན། གཉིས་པ་ལན་ནི།
མར་མེའི་དཔེ་ཡི་ཚུལ་གྱིས་ནི། ། ཐབ་མོའི་ཆོས་ཉིད་རྣམ་པར་བརྒྱད། ། ཅེས་གསུངས། དོན་ནི། སེམས་
བསྐྱེད་པ་སྐད་ཅིག་སྔ་ཕྱི་མང་པོ་རིམ་གྱིས་འབྱུང་བས་རང་འབྲས་བྱང་ཆུབ་མི་བསྐྱེད་པའི་སྐྱོན་མེད་པར་ཐལ།
མར་མེ་སྐད་ཅིག་སྔ་མ་ལས་ཕྱི་མ་ནུས་ལྡན་དུ་རིམ་གྱིས་འབྱུང་བས་སྡོང་བུ་སྣུམ་ལྡན་རྫོགས་པར་སྲེག་པར་བྱེད་
པའི་མར་མེའི་དཔེའི་ཚུལ་གྱིས་ནི། སེམས་བསྐྱེད་སྔ་ཕྱི་རིམ་གྱིས་འབྱུང་བས་རང་འབྲས་སྐུ་གསུམ་བསྐྱེད་པའི་
ཕྱིར། ཟམ་མོའི་ཆོས་ཉིད་རྣམ་པ་བརྒྱད་པོ་འཆད་པ་འདི་རྣམས་ཀྱང་ཁོང་དུ་ཆུད་པར་འགྱུར་བའི་ཕྱིར་རོ། །
གཉིས་པ་རྟགས་ནི། སྐྱེ་བ་དང་ནི་འགག་པ་དང་། ། ཞེས་སོགས་རྐང་པ་བཞི་གསུངས། ས་བརྒྱད་པ་བ་ཆོས་
ཅན། ཟབ་མོ་རྣམ་པ་བརྒྱད་ཐུགས་སུ་ཆུད་པ་དང་ལྡན་ཏེ། གཞིའི་གནས་ལུགས་སྐྱེ་བའི་རྟེན་འབྲེལ་ཟབ་པ་
དང་། འགག་པ་ཟབ་པ་དང་། སྤྱོད་པ་ཉམས་ལེན་གྱི་དེ་བཞིན་ཉིད་ཟབ་པ་དང་། སྦྱིན་སོགས་དོན་དམ་པར་
མེད་ཀྱང་ཀུན་རྫོབ་ཏུ་ཡོད་པའི་ཤེས་བྱ་ཟབ་པ་དང༌། ཆོས་ཐམས་ཅད་སྤྲོས་བྲལ་དུ་མངོན་སུམ་དུ་རྟོགས་པའི་
ཡུལ་ཅན་གྱི་ཤེས་པ་ཟབ་པ་དང༌། དོན་དམ་པར་མེད་ཀྱང་ཐ་སྙད་དུ་སྤྱོད་པ་ཟབ་པ་དང་། མཚན་མོ་དང་དེ་
མེད་པ་གཉིས་ཀ་དོན་དམ་པར་གཉིས་སུ་མེད་པར་རྟོགས་པའི་ཟབ་པ་དང་། འབྲས་བུ་མངོན་དུ་བྱེད་པའི་
ཐབས་མཁས་པ་ལ་ཟབ་པ་ཉིད་དང་ལྡན་པའི་ཕྱིར།
གསུམ་པ་སྐུ་གསུམ་འགྲུབ་བྱེད་ཀྱི་སྦྱོར་བ་ཁྱད་པར་ཅན་བཤད་པ་ལ། ཆོས་སྐུ་སྒྲུབ་བྱེད་སྲིད་ཞི་མཉམ་
ཉིད་སྦྱོར་བ་དང་། ལོངས་སྐུ་སྒྲུབ་བྱེད་ཞིང་དག་སྦྱོར་བ་དང༌། སྤྲུལ་སྐུ་སྒྲུབ་བྱེད་ཐབས་མཁས་སྤྱོར་བ་བཤད་
པ་གསུམ། དང་པོ་ནི། ཆོས་རྣམས་རྨི་ལམ་འདྲ་བའི་ཕྱིར། ། ཞེས་སོགས་རྐང་པ་བཞི་གསུངས། འདི་ལ་
དངོས་དང་། ཀླན་ཀ་སྤང་བ་གཉིས། དང་པོ་ནི། ས་བརྒྱད་པའི་ཡེ་ཤེས་ཆོས་ཅན། སྲིད་ཞི་མཉམ་ཉིད་སྦྱོར་
བ་ཡིན་ཏེ། སྲིད་པ་འཁོར་བ་དང་ཞི་བ་མྱ་ངན་ལས་འདས་པར་དོན་དམ་པར་རྣམ་པར་མི་རྟོག་པར་འཁོར་
འདས་བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་དག་སའི་ཡེ་ཤེས་ཡིན་པའི་
ཕྱིར། དེར་ཐལ། འཁོར་འདས་ཀྱིས་མཚོན་པའི་ཆོས་རྣམས་དོན་དམ་པར་མེད་ཀྱང་ཐ་སྙད་ཙམ་དུ་གྲུབ་པ་རྨི་
ལམ་དང་འདྲ་བར་རྟོགས་པའི་ཤེས་རབ་ཀྱིས་ཟིན་པའི་དག་སའི་ཡེ་ཤེས་ཡིན་པའི་ཕྱིར་རོ། ། གཉིས་པ་ལ།

༄༅། ། སྐབས་བཞི་བའི་ཊཱིཀྐ་ལེགས་པར་བཤད་པའི་སྙིང་བོ་བསྡུས་པ། །
ཀླན་ཀ་དང་། དེའི་ལན་ནོ། ། དང་པོ་ནི། ཉིན་པར་དགེ་མི་དགེའི་ལས་གསོག་པར་བྱེད་པ་མེད་པར་ཐལ།
ཆོས་ཐམས་ཅད་དོན་དམ་པར་མ་གྲུབ་པར་ཐ་སྙད་དུ་རྨི་ལམ་དང་འདྲ་བའི་ཕྱིར། ཞེ་ན། གཉིས་པ་ལན་ནི།
ཤེས་བྱ་ཆོས་ཅན། ཇི་སྐད་བཤད་པའི་ཀླན་ཀ་དེ་མི་འཇུག་པར་ཐལ། ལས་མེད་དུ་ཐལ་བ་ལ་སོགས་པའི་ཀླན་
ཀ་དེ་ཡི་ལན་ནི་ཡུམ་གྱི་མདོ་ལས་ཇི་སྐད་བཤད་ཟིན་པར་ཟད་པ་དེའི་ཕྱིར། མདོ་ལས་གསུངས་ཚུལ་ཡོད་དེ།
ལས་གསོག་པ་མཛད་པར་ཐལ་བ་དང་། ལས་འབྲས་དོན་དམ་པར་མེད་པར་ཐལ་བ་དང་། ལུང་དང་འགལ་
བར་ཐལ་བ་དང་། རྨི་ལམ་དུ་ལས་གསོག་པ་མི་འཐད་པའི་ཀླན་ཀ་བཞི་དང་ལན་བཞི་གསུངས་པའི་ཕྱིར། དང་
པོ་གྲུབ་སྟེ། རབ་འབྱོར་བྱང་ཆེན་གྱིས་རྨི་ལམ་དུ་ལས་གང་གིས་བྱས་པའི་ལས་དེ་ལ་གསོག་པ་དང་བྲི་བར་འགྱུར་
རམ་ཞེས་བཀོད་ནས། ལན་ནི། ཚེ་དང་ལྡན་པ་ཤཱ་རིའི་བུ་ཇི་ལྟར་བཅོམ་ལྡན་འདས་ཀྱིས་ཆོས་ཐམས་ཅད་རྨི་
ལམ་ལྟར་བུར་གསུངས་པ་དེ་ལྟར་ན་དེ་ཞེས་སོགས་ཀྱིས་བསྟན་པའི་ཕྱིར། གཉིས་པ་གྲུབ་སྟེ། རབ་འབྱོར་གྱིས་
སྨྲས་པ། ཉིན་པར་སྲོག་བཅད་པ་དང་རྨི་ལམ་དུ་སྲོག་བཅད་པ་དེ་ལ་འདི་སྙམ་དུ་དེ་བདག་གིས་བསད་ལེགས་
པར་བསད་དོ་ཤིན་ཏུ་བསད་དོ་ཞེས་སད་དེ་རྣམ་པར་རྟོག་ན་ཞེས་སོགས་བཀོད་ནས། ལན་ནི། རབ་འབྱོར་
དམིགས་པ་མེད་པར་ལས་མི་སྐྱེ་སྟེ་ལས་ནི་དམིགས་པ་དང་བཅས་པ་ཁོ་ནར་སྐྱེའོ་ཞེས་སོགས་ཀྱིས་བསྟན་པའི་
ཕྱིར། གསུམ་པ་གྲུབ་སྟེ། རབ་འབྱོར་ལས་ཐམས་ཅད་དང་སེམས་པ་ཐམས་ཅད་དབེན་པའོ་ཞེས་བཅོམ་ལྡན་
འདས་ཀྱི་གསུངས་པས་ཇི་ལྟར་དམིགས་པ་དང་བཅས་པར་ལས་སྐྱེ་ཞེས་སོགས་བཀོད་ནས། ལན་ནི། ཚེ་དང་
ལྡན་པ་ཤཱ་རིའི་བུ་མཚན་མར་བྱས་ན་དམིགས་པ་དང་བཅས་པར་ལས་སྐྱེ་སྟེ་ཞེས་སོགས་ཀྱིས་བསྟན་པའི་ཕྱིར།
བཞི་བ་གྲུབ་སྟེ། རབ་འབྱོར་གལ་ཏེ་བྱང་ཆེན་གྱིས་རྨི་ལམ་དུ་སྦྱིན་པ་བྱིན། ཞེས་པ་ནས། དགེ་བའི་རྩ་བ་དེ་བླ་
ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་བསྔོས་ན་ཞེས་སོགས་བཀོད་ནས། ལན་ནི། ཤཱ་རིའི་བུ་བྱང་
ཆེན་བྱམས་པ་སྐྱེ་བ་གཅིག་གིས་ཐོགས་པ་འདི་ལ་དྲིས་ཞིག་ཅེས་སོགས་ཀྱིས་བསྟེན་པ་ལྟར་ཡིན་པའི་ཕྱིར། རྨི་
ལམ་དུ་དགེ་མི་དགེའི་ལས་བྱེད་པར་རྨིས་ནས་སད་པའི་ཚེ་མངོན་ཞེན་གྱིས་དཔའ་བ་སྒོམ་ན་ལས་དེ་ལས་འབྲས་
བུ་བདེ་སྡུག་འབྱུང་བ་སྲིད་ཀྱང་། རྨི་ལམ་གྱི་མི་དེ་མི་མ་ཡིན་པས་སྲོག་གཅོད་གྱི་ལས་ལམ་དངོས་གཞི་མེད་དེ།
དེ་བཞིན་དུ་རྨི་ལམ་དུ་སྦྱིན་པ་བཏང་བ་རྨིས་པ་སོགས་ལ་ཡང་ལས་ལམ་གྱི་དངོས་གཞི་རྫོགས་པ་མེད་པའི་ཕྱིར།
འོ་ན། གཉིས་དེ་དགེ་མི་དགེ་གང་ཡང་མིན་ནམ་ཞེ་ན། མིན་ཏེ་གཉིད་གཞན་འགྱུར་ཡིན་པས་དེ་དང་དགེ་བའི་
གཞི་མཐུན་དང་། མི་དགེ་བའི་གཞི་མཐུན་དང༌། ལུང་མ་བསྟན་ཡང་ཡོད་པའི་ཕྱིར། དང་པོ་ཡོད་དེ། རྨི་
ལམ་དུ་དཀོན་མཆོག་གསུམ་ལ་དད་གུས་བྱེད་པ་ཡོད་པའི་ཕྱིར། གཉིས་པ་ཡོད་དེ། རྨི་ལམ་དུ་སྲོག་གཅོད་བྱེད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་རྨིས་པ་ཡོད་པའི་ཕྱིར། གསུམ་པ་ཡོད་དེ། གཉིད་དུས་དྲན་མེད་དུ་འགྱུར་བ་ཡོད་པའི་ཕྱིར། སྲིད་ཞི་
མཉམ་ཉིད་ཅེས་གསུངས་པ་ནི་དེ་གཉིས་བདེན་སྟོང་དུ་མཚུངས་པའི་དོན་ཡིན་གྱི། སྲིད་ཞི་གཉིས་མཉམ་པ་
ཉིད་དུ་འདོད་མི་རུང་སྟེ། གཞན་དུ་ན་འཁོར་འདས་མཉམ་པ་ཉིད་དང་། བཟང་ངན་ཡང་མཉམ་པ་ཉིད་དུ་
འགྱུར་བས་ཧ་ཅང་ཐལ་བའི་ཕྱིར་རོ། ། གཉིས་པ་ཞིང་དག་སྦྱོར་བ་ནི། སེམས་ ཅན་འཇིག་རྟེན་དེ་བཞིན་
དུ། ། ཞེས་སོགས་རྐང་པ་བཞི་གསུངས། དོན་ནི། ས་བརྒྱད་པའི་ཡེ་ཤེས་ཆོས་ཅན། སངས་རྒྱས་ཀྱི་ཞིང་ནི་
དག་པ་ཉིད་ཀྱི་སྦྱོར་བ་ཡིན་ཏེ། བཅུད་ཀྱི་སེམས་ཅན་འཇིག་རྟེན་མ་དག་པ་རྣམས་དག་པར་སྒྲུབ་པར་བྱེད་པ་དེ་
བཞིན་དུ། སྣོད་ཀྱི་འཇིག་རྟེན་ཡང་མ་དག་པ་དེ་ལ་དག་པར་སྒྲུབ་པ་ཡི་དགེ་རྩ་མཐུ་ཅན་དུ་གྱུར་པའི་དག་སའི་
ཡེ་ཤེས་ཡིན་པའི་ཕྱིར་རོ། ། གསུམ་པ་ཐབས་མཁས་སྦྱོར་བ་ནི། ཡུལ་དང་སྦྱོར་བ་ཅན་འདི་ནི། ། ཞེས་པ་ནས།
ཐབས་ལ་མཁས་པ་རྣམ་པ་བཅུ། ། ཞེས་པའི་བར་གསུངས། དོན་ནི་རྣམ་ཐར་སྒོ་གསུམ་སོགས་ཤེར་ཕྱིན་གྱི་
ཡུལ་དང་ཡུལ་ཅན་དུ་དུས་དང་དུས་མ་ཡིན་པར་སྦྱོར་བ་ལ་མཁས་པ་ཅན་གྱི་དག་སའི་ཡེ་ཤེས་འདི་ནི་ཆོས་ཅན།
ཁྱོད་ལ་ཐབས་ལ་མཁས་པའི་སྦྱོར་བ་རྣམ་པ་བཅུ་ཡོད་དེ། ཕུང་པོའི་བདུད་ལ་སོགས་པ་བདུད་བཞིའི་དགྲ་ཅི་
རིགས་པ་རྣམས་ལས་ནི་འདས་པའི་ཐབས་མཁས་སྦྱོར་བ་དང༌། ཆོས་ཐམས་ཅད་ལ་དོན་དམ་པར་མི་གནས་
པར་ཐ་སྙད་དུ་སྤྱོད་པའི་སྦྱོར་བ་དང་། གཞན་གྱི་དོན་སྔོན་གྱི་སྨོན་ལམ་ཇི་བཞིན་ཤུགས་ཀྱིས་འཕངས་པའི་བྱེད་
པ་ཅན་གྱི་སྦྱོར་བ་དང་། ཉན་རང་དང་ཐུན་མོང་མ་ཡིན་པའི་མཚན་ཉིད་ཅན་གྱི་དཀའ་སྤྱད་གོམས་པ་དང་།
ཆོས་ཐམས་ཅད་ལ་བདེན་ཞེན་གྱིས་མ་ཆགས་པ་དང་། རྣམ་པར་ཐར་བའི་སྒོ་སྟོང་བ་ཉིད་ཀྱིས་འདུས་བྱས་
ཐམས་ཅད་ཀྱི་ངོ་བོ་དོན་དམ་པར་མི་དམིགས་པར་རྟོགས་པ་དང་། མཚན་མེད་ཀྱི་རྒྱུའི་མཚན་མ་དོན་དམ་པར་
མེད་པར་རྟོགས་པ་དང་། སྨོན་མེད་ཀྱིས་འབྲས་བུ་ལ་དོན་དམ་པར་སྨོན་ལམ་ཟད་པར་རྟོགས་པ་དང་། རང་
ཉིད་ཕྱིར་མི་ལྡོག་པ་ཡིན་པ་དེ་ཡི་རྟགས་ཁྱད་པར་ཅན་དང་ལྡན་པ་དང་རིགས་པའི་གནས་ལྔ་ལ་མཁས་པའི་
རྟོགས་པ་ཚད་མེད་པ་ཞེས་བྱ་བའི་ཐབས་མཁས་སྦྱོར་བ་དང་བཅུ་ཡོད་པའི་ཕྱིར། སྦྱོར་བ་དེ་གསུམ་ལྡོག་པའི་སྒོ་
ནས་བཞག་པ་ཡིན་གྱི། འགལ་བ་ནི་མ་ཡིན་ཏེ། དག་ས་པའི་ཡེ་ཤེས་ཡིན་ན། དེ་གསུམ་ཀ་ཡིན་དགོས་པའི་
ཕྱིར་ཏེ། དེ་གསུམ་ལག་རྗེས་འཇོག་ཚུལ་ཐ་དད་པ་ཙམ་གྱི་སྒོ་ནས་བཞག་པའི་ཕྱིར་ཏེ། ཆོས་སྐུ་ལོངས་སྐུ་སྤྲུལ་
སྐུ་གསུམ་སྒྲུབ་བྱེད་ཀྱི་ལག་རྗེས་ཐ་དད་པ་ཙམ་གྱིས་བཞག་པའི་ཕྱིར་ཏེ། ས་བརྒྱད་པ་ནས་བདེན་འཛིན་མངོན་
གྱུར་པ་སྤངས་ཤིང་མི་རྟོག་ཡེ་ཤེས་ལ་གོམས་པ་དབང་བསྒྱུར་ཐོབ་པས་དེ་གསུམ་གྱི་ལག་རྗེས་ཁྱད་པར་ཅན་
འཇོག་ནུས་པར་མཚུངས་པའི་ཕྱིར། འདིར་བདུད་བཞིའི་ཁྱད་པར་ཡོད་དེ། ཟག་བཅས་ཉེར་ལེན་གྱི་ཕུང་པོ་
92

༄༅། ། སྐབས་བཞི་བའི་ཊཱིཀྐ་ལེགས་པར་བཤད་པའི་སྙིང་བོ་བསྡུས་པ། །
ལྔ་ཕུང་པོའི་བདུད་རགས་པ་དང༌། ཉོན་སྒྲིབ་ཐམས་ཅད་ཉོན་མོངས་པའི་བདུད་རགས་པ་དང་། ལྷའི་བུ་
དགའ་རབ་དབང་ཕྱུག་ལྷའི་བུའི་བདུད་རགས་པ་དང༌། ལས་ཉོན་གྱི་དབང་གི་སྲོག་དབང་འགག་པའི་ཆ་དེ་
འཆི་བདག་གི་བདུད་རགས་པ་ཡིན་ལ། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ཀྱི་དབང་གིས་སྐྱེ་བ་
བླངས་པའི་ཕུང་པོ་དེ་ཕུང་པོའི་བདུད་ཕྲ་མོ་དང་། མ་རིག་པའི་བག་ཆགས་ཕྲ་མོ་དེ་ཉོན་མོངས་པའི་བདུད་ཕྲ་མོ་
དང་ལྷའི་བུའི་བདུད་ཕྲ་མོ་གཉིས་ཀ་དང་། བསམ་གྱིས་མི་ཁྱབ་པའི་འཆི་འཕོ་བྱེད་པའི་ཆ་དེ་འཆི་བདག་གི་
བདུད་ཕྲ་མོ་ཡིན་པའི་ཕྱིར། བདུད་བཞི་ལམ་གང་གི་གནས་སྐབས་སུ་བཅོམ་ཚུལ་ཡོད་དེ། ཐེག་པ་ཆེ་ཆུང་གི་
དབང་དུ་བྱས་ན། ཐེག་དམན་དགྲ་བཅོམ་གྱི་གོ་འཕང་དང་། ས་བརྒྱད་པ་ཐོབ་ནས་ཉོན་མོངས་པའི་བདུད་
རགས་པ་ཅི་རིགས་བཅོམ། ཐེག་དམན་གྱི་མཐོང་ལམ་དང་སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་ནས་ལྷའི་
བུའི་བདུད་རགས་པ་བཅོམ། ཐེག་དམན་གྱི་ལྷག་མེད་མྱང་འདས་དང་ཐེག་ཆེན་གྱི་མཐོང་ལམ་ཐོབ་ནས་ཕུང་
པོའི་བདུད་རགས་པ་དང་འཆི་བདག་གི་བདུད་རགས་པ་གཉིས་ཀ་བཅོམ་པའི་ཕྱིར། བདུད་བཞི་མ་ལུས་པར་
བཅོམ་པ་དང་སངས་རྒྱས་པ་གཉིས་དུས་མཉམ་པ་ཡིན་ཏེ། ཚིག་གསལ་ལས། ཁྱོད་ཀྱིས་བྱང་ཆུབ་པ་དང་ཁོ་
ནར་བདུད་བཞི་བཅོམ་པ་ལགས། ཞེས་པ་དང་། རྣམ་བཤད་ལས་ཀྱང་། བདུད་བཞི་མ་ལུས་པར་བཅོམ་པ་
ནི་སངས་རྒྱས་པ་ནའོ། ། ཞེས་གསུངས་པའི་ཕྱིར། ཅེས་པ་འདི་ཡང་གྲགས་པ་བཤད་སྒྲུབ་མིང་ཅན་གྱིས་བགྱིས་
པའོ། ། ཞེས་པའི་གསུང་པར་འདི་བཞིན་སེར་སྨན་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང༌། ཁ་སྐོང་། མཐའ་དཔྱོད། ཐུན་
མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་ཆ་
དང་ཟུང་སྦྲེལ་གསན་སྦྱོང་མཛད་མུས་དང༌། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་དུ་
བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་
དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེན་པ་རྣམས་ནས་
ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་
རྩ་བ༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་
སྨད་གཞུང་བ་གླུ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་
རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ།
རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྒྲུབ་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་
བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ ལམ་
བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་
བ་མ་ལུས་དབུགས་འབྱིན་ཤོག ། ། ། སརྦ་མངྒ་ལཾ། ། ། །
94

༄༅། ། སྐབས་ལྔ་བ་དྲུག་པ་བདུན་པ་གསུམ་གྱི་ཊིཀྐ་མཐོང་བ་
དོན་ཡོད་ཅེས་བྱ་བ་བཞུགས་སོ། །
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། གཉིས་པ་རྩེ་སྦྱོར་བཤད་པ་ལ།
རྒྱུ་མཚན་དང་། གཞུང་དོན་བཤད་པ་གཉིས། དང་པོ་ནི། ཤེས་བྱ་ཆོས་ཅན། རྣམ་རྫོགས་སྦྱོར་བ་བཤད་
ཟིན་པའི་འོག་ཏུ་རྩེ་སྦྱོར་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་གོམས་པ་དབང་བསྒྱུར་མ་
ཐོབ་པའི་རྣམ་རྫོགས་སྦྱོར་བ་བསྒོམས་པ་ལ་བརྟེན་ནས་དེ་ཐོབ་པའི་རྩེ་སྦྱོར་འབྱུང་བའི་རྒྱུ་མཚན་གྱིས་ཡིན་པའི་
ཕྱིར་ཏེ། དེ་ལྟར་ཡང་འགྲེལ་བ་ལས། རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ་རབ་ཀྱི་
མཐར་ཕྱིན་པའི་རྟོགས་པ་འབྱུང་བས། ཞེས་པ་ནས། རྩེ་མོའི་མངོན་པར་རྟོགས་པ། ཞེས་པའི་བར་གསུངས་
པའི་ཕྱིར། གཉིས་པ་ལ། སྦྱོར་ལམ་རྩེ་སྦྱོར། མཐོང་ལམ། སྒོམ་ལམ། བར་ཆད་མེད་པའི་རྩེ་སྦྱོར་དང་བཞི།
དང་པོ་ལ་བཞི་ལས། དང་པོ་དྲོད་ནི། རྨི་ལམ་ན་ཡང་ཆོས་རྣམས་ཀུན། ། ཞེས་པ་ནས། རྣམ་པ་བཅུ་གཉིས་
དག་ཏུ་བཞེད། ། ཅེས་པའི་བར་གསུངས། གཉིས་པ་རྩེ་མོ་ནི། འཛམ་བུའི་གླིང་གི་སྐྱེ་བོ་སྙེད། ། ཅེས་པ་ནས།
རྣམ་འཕེལ་བཅུ་དྲུག་བདག་ཉིད་དོ། ། ཞེས་པའི་བར་གསུངས། གསུམ་པ་བཟོད་པ་ནི། ཀུན་མཁྱེན་ཉིད་
གསུམ་ཆོས་རྣམས་ཀྱི། ། ནས། བརྟན་པ་ཞེས་ནི་མངོན་པར་བརྗོད། ། ཅེས་པའི་བར་གསུངས། བཞི་བ་
ཆོས་མཆོག་ནི། གླིང་བཞི་བ་དང་སྟོང་དག་དང༌། ནས། ཏིང་འཛིན་ཡོངས་སུ་བསྒྲགས་པ་ཡིན། ། ཞེས་
པའི་བར་གསུངས། དང་པོའི་དོན་ནི། དྲོད་རྗེས་ཐོ་ལ་ གནས་པའི་སེམས་དཔའ་དབང་རྣོན་ཆོས་ཅན།
དྲོད་རྩེ་སྦྱོར་ཐོབ་པ་ཡིན་ཏེ། བསྒོམས་སྟོབས་ཀྱིས་ཉིན་པར་མ་ཟད་རྨི་ལམ་ན་ཡང་ཆོས་རྣམས་ཀུན་བདེན་སྟོང་
རྨི་ལམ་ལྟ་བུར་ལྟ་བ་ལ་སོགས་པའི་རྩེ་མོར་ཕྱིན་པའི་སྦྱོར་བ་ཐོབ་པའི་རྟགས་རྣམ་པ་བཅུ་གཉིས་དག་ཏུ་མདོ་ལས་
བཞེད་པ་སྟེ་བཤད་པ་དེ་དག་དང་ལྡན་པའི་སེམས་དཔའ་ཡིན་པའི་ཕྱིར། གཉིས་པ་སྦྱོར་ལམ་རྩེ་མོ་ལ་གནས་
པའི་སེམས་དཔའ་དབང་རྣོན་ཆོས་ཅན། རྩེ་མོའི་རྩེ་སྦྱོར་ཐོབ་པ་ཡིན་ཏེ། མདོ་ལས་འཛམ་བུའི་གླིང་གི་སྐྱེ་བོ་ལ་
སོགས་པ་སྟོང་གསུམ་གྱི་སེམས་ཅན་གྱི་གྲངས་ཀྱི་སངས་རྒྱས་མཆོད་པའི་དགེ་བ་ལ་སོགས་པ་རྣམ་པ་མང་དུ་ནི་
95

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཔེར་མཛད་ནས་བསོད་ནམས་རྣམ་པར་འཕེལ་བ་བཅུ་དྲུག་གི་བདག་ཉིད་ཐོབ་པའི་སེམས་དཔའ་ཡིན་པའི་
ཕྱིར། གསུམ་པ་ཐེག་ཆེན་གྱི་སྦྱོར་ལམ་བཟོད་པ་ཆོས་ཅན། ཁྱོད་ལ་བརྟན་པའི་རྩེ་སྦྱོར་ཞེས་པ་ནི་ཡུམ་གྱི་མདོ་
ལས་མངོན་པར་བརྗོད་པའི་རྒྱུ་མཚན་ཡོད་དེ། གཞི་ཤེས་ལ་སོགས་པའི་ཀུན་མཁྱེན་ཉིད་གསུམ་གྱི་ཆོས་རྣམས་
རྟོགས་རིགས་ཡོངས་སུ་རྫོགས་པ་བླ་ན་མེད་པ་ཐོབ་ཅིང་སེམས་ཅན་གྱི་དོན་བྱེད་པ་ཡོངས་སུ་མི་གཏོང་བ་ཐོབ་
པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ་ཡིན་པའི་ཕྱིར། བཞི་བ་ཐེག་ཆེན་གྱི་སྦྱོར་ལམ་ཆོས་མཆོག་པའི་
ཏིང་ངེ་འཛིན་ཁྱད་པར་ཅན་ཆོས་ཅན། ཁྱོད་མདོ་ལས་ཏིང་ངེ་འཛིན་ཅེས་ཡོངས་སུ་བསྒྲགས་པ་ཡིན་ཏེ། གླིང་
བཞི་བ་དང་སྟོང་དང་པོ་དག་དང་སྟོང་གཉིས་པ་དང་སྟོང་གསུམ་གྱི་ས་དག་སྲང་གྲངས་ཀྱིས་གཞལ་བ་དང་ཆུ་སྐྲ་
རྩེས་གཞལ་ནུས་པ་དཔེར་མཛད་ནས། དེ་བས་ཀྱང་སེམས་དང་པོ་བསྐྱེད་པ་སྤྱོད་པ་ལ་ཞུགས་པ་ཕྱིར་མི་ལྡོག་པ་
སྐྱེ་བ་གཅིག་གིས་ཐོགས་པའི་བྱང་སེམས་ཀྱི་དགེ་བ་ལ་རྗེས་སུ་ཡི་རང་བའི་བསོད་ནམས་མང་པོ་ཉིད་ཀྱིས་ནི་
མཚོན་ཏེ་བསྟན་པའི་ཐེག་ཆེན་གྱི་ངེས་ཆ་བཞི་བ་ཡིན་པའི་ཕྱིར། དྲོད་རྩེ་སྦྱོར་གྱི་རྟགས་བཅུ་གཉིས་ཡོད་དེ། རྨི་
ལམ་དུ་ཆོས་ཐམས་ཅད་བདེན་མེད་རྨི་ལམ་ཅི་འདྲ་དེ་ལྟ་བུར་ལྟ་བ་དང་། རྨི་ལམ་དུ་དམན་པའི་ལམ་ལ་དགའ་
བ་མི་བསྐྱེད་པ་དང༌། རྨི་ལམ་དུ་དེ་བཞིན་གཤེགས་པ་འཁོར་བཅས་མཐོང་བ་དང་། དེ་བཞིན་དུ་སངས་རྒྱས་
ཀྱིས་རྫུ་འཕྲུལ་སྟོན་པ་མཐོང་བ་དང་། དེས་ཆོས་སྟོན་པ་མཐོང་བ་དང་། ངན་སོང་མཐོང་ནས་སྤོང་བའི་སྨོན་
པ་བྱེད་པ་དང་། རྨི་སོད་གང་རུང་ལ་གྲོང་ཁྱེར་སོགས་མེས་འཚིག་པ་མཐོང་ནས་བདེན་པའི་བྱིན་གྱིས་དེ་དག་ཞི་
བར་བྱེད་ནུས་པ་དང་། རྨི་སད་གང་རུང་གི་ཚེ་སེམས་ཅན་གཞན་མི་མ་ཡིན་གྱིས་ཟིན་པ་བདེན་སྟོབས་བརྗོད་
པས་ཞི་ནུས་པ་དང་། བདུད་ལས་ཤེས་ནས་དེ་ཟིལ་གྱིས་གནོན་པའི་དགེ་བའི་བཤེས་གཉེན་བསྟེན་པ་དང་།
ཤེར་ཕྱིན་ལ་སློབ་པ་དང་། ཆོས་ཐམས་ཅད་ལ་བདེན་པར་མི་ཞེན་པ་དང༌། སངས་རྒྱས་ཀྱི་སར་ཉེ་བར་གྱུར་
པའི་ཡེ་ཤེས་ཐོབ་པ་དང་བཅུ་གཉིས་ཡོད་པའི་ཕྱིར། རྩེ་མོའི་རྟགས་བཅུ་དྲུག་ཡོད་དེ། སྟོང་གསུམ་གྱི་སེམས་
ཅན་གྱི་གྲངས་དང་མཉམ་པའི་སངས་རྒྱས་མཆོད་པའི་བསོད་ནམས་ལས་ལྷག་པ་ཐོབ་པ་དང་། དེ་གོང་དུ་
འཕེལ་བས་ཤེར་ཕྱིན་ཡིད་ལ་བྱེད་པ་དང་མི་འབྲལ་བ་དང་། སྟོང་ཉིད་ལ་མི་སྐྲག་པའི་བཟོད་པ་ཐོབ་པ་དང༌།
བྱང་ཆུབ་ཐོབ་བྱེད་ཀྱི་ལམ་དོན་དམ་པར་མི་དམིགས་པ་དང་། དགེ་བ་བཅུ་དང་བསམ་གཏན་གཟུགས་མེད་ལ་
སྙོམས་པར་འཇུག་པ་དང་། འདོད་གཟུགས་ཀྱི་ལྷ་འོངས་ནས་སྲུང་བ་དང་། བདུད་ཟིལ་གྱིས་གནོན་ནུས་པ་
དང་། བྱང་སེམས་དང་གྲོགས་གཅིག་པར་བསླབ་པ་སྟེ་ཕྱིའི་རྟགས་གཙོ་བོར་གྱུར་བརྒྱད་དང་། ཉན་རང་ཡིད་
བྱེད་དང་བྲལ་བའི་ཐབས་ལ་མཁས་པ་དང་། སངས་རྒྱས་ཀྱི་རིགས་ཁྱད་པར་ཅན་དུ་གྱུར་པ་དང་། འབྲས་བུ་
96

༄༅། ། སྐབས་ལྔ་བ་དྲུག་པ་བདུན་པ་གསུམ་གྱི་ཀླུ་མཐོང་བ་དོན་ཡོད། །
སངས་རྒྱས་འཐོབ་པའི་རྒྱུ་ནུས་ལྡན་འགྲུབ་པ་དང་། ཕྱིན་དྲུག་གི་མི་མཐུན་ཕྱོགས་སེར་སྣ་སོགས་ཆེར་མི་སྐྱེ་བ་
དང༌། ཆོས་རྣམས་ལ་བདེན་ཞེན་ཅི་རིགས་མི་སྐྱེ་བ་དང་། ཤེར་ཕྱིན་གྱིས་ཕྱིན་དྲུག་ལ་སློབ་ཚུལ་ཤེས་པ་དང་།
ཐེག་པ་གསུམ་གྱི་རྟོགས་རིགས་ཕུན་སུམ་ཚོགས་པ་ཐོབ་པ་དང་། ཤེར་ཕྱིན་གྱི་མཐུས་རྫོགས་བྱང་ལ་ཉེ་བ་ཐོབ་པ་
སྟེ་ནང་གི་རྟགས་བརྒྱད་དང་བཅུ་དྲུག་ཡོད་པའི་ཕྱིར། བཟོད་པའི་རྟགས་ཡོད་དེ། གཞན་དོན་ཁྱད་པར་ཅན་
སྒྲུབ་ནུས་པའི་ཐབས་ཀྱིས་ཟིན་པའི་སྙིང་རྗེ་ཆེན་པོ་དང་། བསྒོམས་བྱུང་གི་ཤེས་རབ་ཀྱིས་སྟོང་ཉིད་རྟོགས་པའི་
ཐབས་ཤེས་ཀྱི་རྟོགས་པ་བརྟན་པོ་དེ་དེ་ཡིན་པའི་ཕྱིར། ཆོས་མཆོག་རྩེ་སྦྱོར་ཐོབ་པའི་རྟགས་ཡོད་དེ། མདོ་ལས་
བསོད་ནམས་མང་པོ་འབྱུང་བས་མཚོན་ཏེ་བསྟན་པ་དེ་ལྟ་བུས་ཤེས་པར་བྱ་བ་ཡིན་པའི་ཕྱིར། གཉིས་པ་མཐོང་
ལམ་རྩེ་སྦྱོར་བཤད་པ་ལ། སྤང་བྱ་རྟོག་པ་དང་། གཉེན་པོ་རྩེ་སྦྱོར་བཤད་པ་གཉིས། དང་པོ་ལ། མདོར་
བསྟན་པ་དང་། རྒྱས་པར་བཤད་པ་གཉིས། དང་པོ་ལ། གཟུང་རྟོག་དང་། འཛིན་རྟོག་གཉིས་ལས། དང་
པོ་ནི། འཇུག་པ་དང་ལྡོག་པ་ལ། ། ནས། མིན་པའི་བདག་ཉིད་དག་ཤེས་བྱ། ། ཞེས་པའི་བར་གསུངས།
དོན་ནི། ཐེག་ཆེན་མཐོང་ལམ་གྱི་སྤང་བྱ་འཇུག་པ་གཟུང་རྟོག་དང་ནི་ལྡོག་པ་ལ་གཟུང་བའི་རྣམ་པར་རྟོག་པ་
གཉིས་ཆོས་ཅན། སོ་སོར་དགུ་དགུའི་བདག་ཉིད་དུ་ཤེས་པར་བྱ་སྟེ། དམིགས་ཡུལ་གྱི་སྒོ་ནས་དེ་ལྟར་ཡོད་པའི་
ཕྱིར། དེ་ཆོས་ཅན། ཇི་ལྟ་བ་བཞིན་དུ་ཡུལ་གྱི་རང་བཞིན་འཛིན་པ་མ་ཡིན་པའི་བདག་ཉིད་དག་ཏུ་ཤེས་པར་
བྱ་སྟེ། རང་གི་ཞེན་ཡུལ་ལ་ཕྱིན་ཅི་ལོག་ཏུ་འཁྲུལ་བའི་ཕྱིར། གཉིས་པ་ནི། སོ་སོ་སྐྱེ་བོ་འཕགས་དབྱེ་བས། །
ནས། ངོ་བོས་སྟོང་བའི་མཚན་ཉིད་དོ། ། ཞེས་པའི་བར་གསུངས། དོན་ནི། སོ་སོ་སྐྱེ་བོ་དང་འཕགས་པའི་
རྟེན་དབྱེ་བས་སེམས་ཅན་རྫས་ཡོད་དང་སྐྱེས་བུ་བཏགས་པར་ཡོད་པར་བདེན་པར་འཛིན་པའི་རྣམ་པར་རྟོག་པ་
འཛིན་པ་དག་ཏུ་འདོད་པ་དེ་དག་ཆོས་ཅན། སོ་སོར་དགུའི་བདག་ཉིད་དུ་འདོད་དེ། དམིགས་ཡུལ་གྱི་སྒོ་ནས་
དེ་ལྟར་འབྱེད་པའི་ཕྱིར། རྟོག་པ་དེ་དག་ཆོས་ཅན། གནས་ཚོད་དང་མཐུན་པར་ཡུལ་གང་གིས་འཛིན་པར་
འདོད་པ་མི་རིགས་ཏེ། རྒྱུ་མཚན་གལ་ཏེ་འམ་གང་གི་ཕྱིར་ན་གཟུང་བའི་དོན་དེ་བཞིན་མེད་པའི་ལོག་ཤེས་ཡིན་
པའི་ཕྱིར་ཏེ། དེ་ལ་རྟོག་པ་དེ་དག་རང་གིས་ཇི་ལྟར་ཞེན་པ་ལྟར་འཛིན་པ་ཡི་ངོ་བོས་སྟོང་བའི་མཚན་ཉིད་ཅན་
ཡིན་པའི་ཕྱིར།
གཉིས་པ་ རྒྱུས་ པར་བཤད་ པ་ལ། གཟུང་ རྟོག་དང༌། འཛིན་ རྟོག་བཤད་ པ་ གཉིས་ དང་ པོ་ལ་
གཟུང་རྟོག་འཛིན་རྟོག་གཉིས་ལས། དང་པོ་ལ། ངོ་བོ་ཉིད་དང་རིགས་དང་ནི། ། ནས། རྣམ་རྟོག་དེ་ནི་
རྣམ་དགུར་འདོད། ། ཅེས་པའི་བར་གསུངས། དོན་ནི། བྱང་སེམས་ཀྱི་འཇུག་པའི་ཕྱོགས་ཀྱི་རྟེན་ཅན་གྱི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་རྟོག་དེ་ནི་ཆོས་ཅན། རྣམ་པ་དགུར་འདོད་པ་ཡིན་ཏེ། བྱང་སེམས་ཀྱི་འཇུག་བྱ་སྤྱིའི་ངོ་བོ་ཉིད་ལ་དམིགས་
ནས་འཇུག་བྱར་བདེན་པར་ཞེན་པ་དང་། དེ་བཞིན་དུ་སྦྱར་ཏེ་བྱེ་བྲག་སངས་རྒྱས་ཀྱི་རིགས་ངེས་པ་དང་།
བྱང་ཆེན་གྱི་ལམ་ནི་ཡང་དག་པར་འགྲུབ་པ་དང་། བློའི་ཤེས་པའི་དམིགས་པ་མ་འཁྲུལ་བ་དང་། མི་མཐུན་
ཕྱོགས་འཇོམས་ནུས་ཤིང་གཉེན་པོ་སྐྱེ་བ་དང་། རང་གི་རྟོགས་པ་མཐར་ཐུག་པ་དང་། གཞན་གྱི་དོན་བྱེད་ནུས་
པ་དང་། གཞན་དོན་དེའི་ནི་ལས་སུ་བྱ་བ་དང་། དེའི་བྱ་བའི་འབྲས་བུ་ལ་དམིགས་ནས་འཇུག་བྱར་བདེན་
པར་འཛིན་པའི་རྟོག་པ་དང་དགུ་ཡོད་པའི་ཕྱིར། གཉིས་པ་ནི། སྲིད་དང་ཞི་བར་ལྟུང་བའི་ཕྱིར། ། ནས། །
ཉན་ཐོས་ལ་སོགས་ཡིད་ལས་འབྱུང་། ། ཞེས་པའི་བར་གསུངས། དོན་ནི། ཤེས་སྒྲིབ་ལྡོག་པ་གཟུང་རྟོག་ཅེས་
པའི་ཕྱོགས་ཀྱི་རྟེན་ཅན་གྱི་སྟེ་ཉན་ཐོས་ལ་སོགས་པའི་ཡིད་ལ་འབྱུང་བ་དམན་པའི་ལམ་ལ་ལྟོས་པའི་ལྡོག་བྱར་
བདེན་པར་འཛིན་པའི་རྣམ་རྟོག་འདི་ཆོས་ཅན། རྣམ་པ་དགུ་ཡི་བདག་ཉིད་དུ་ཡོད་དེ། སྲིད་པ་དང་ཞི་བར་
ལྟུང་བའི་ཕྱིར་ན་ཐེག་ཆེན་ལས་རྟོག་པ་དམན་པ་ཉིད་ལ་དམིགས་ནས་ལྡོག་བྱར་བདེན་པར་ཞེན་པ་དང་། དེ་
བཞིན་དུ་ལམ་ཁྱད་པར་ཅན་གྱིས་ཡོངས་སུ་འཛིན་པ་མེད་པ་ལ་དམིགས་པ་དང་། གཞན་དོན་སྒྲུབ་པའི་ལམ་གྱི་
རྣམ་པ་མ་ཚང་བ་ལ་དམིགས་པ་དང་། ཐར་བར་གཞན་གྱི་རྐྱེན་གྱིས་འགྲོ་བ་ལ་དམིགས་པ་དང་། ཆེད་དུ་བྱ་བ་
ཆེན་པོ་གསུམ་ལས་ལོག་པ་ལ་དམིགས་པ་དང་། སྤངས་པ་ཉི་ཚེ་བའི་ལམ་ལ་དམིགས་པ་དང་། རྟོགས་པ་མཐོ་
དམན་སྣ་ཚོགས་པ་ཉིད་དང་། ཞི་མཐའ་མངོན་དུ་མ་བྱས་པར་ཐེག་ཆེན་གྱི་ལམ་ལ་གནས་པ་དང་དེར་འཇུག་པ་
ལ་རྨོངས་པའི་ལམ་ལ་དམིགས་པ་དང་། ཞི་མཐའ་མངོན་དུ་བྱས་པའི་རྗེས་ལ་རྣམ་མཁྱེན་དུ་འགྲོ་བ་ཞེས་བྱ་བ་ལ་
དམིགསནས་ལྡོག་བྱར་བདེན་པར་འཛིན་པའི་རྣམ་པར་རྟོག་པ་དང་དགུ་ཡོད་པའི་ཕྱིར། འདིར་དངོས་སུ་
བསྟན་པའི་གཟུང་རྟོག་གཉིས་ཀྱི་འཇོག་ཚུལ་ཡོད་དེ། བྱང་སེམས་ལམ་གྱི་འཇུག་བུའི་ཆོས་ལ་དམིགས་ནས་དེའི་
འཇུག་བྱར་བདེན་པར་འཛིན་པའི་བདེན་འཛིན་དེ་ལ་འཇུག་པ་གཟུང་རྟོག་དང་། དེ་ལ་ལྟོས་པའི་ལྡོག་བྱའི་
ཆོས་ལ་དམིགས་ནས་དེའི་ལྡོག་བྱར་བདེན་པར་འཛིན་པའི་བདེན་འཛིན་དེ་ལ་ལྡོག་པ་གཟུང་རྟོག་ཏུ་བཞག་པ་
ཡིན་པའི་ཕྱིར། དེ་ལྟར་བསྟན་པའི་དགོས་པ་ཡོད་དེ། བྱང་སེམས་ཀྱིས་འཇུག་པར་བྱ་བ་བླང་བྱ་དང༌། ལྡོག་
པར་བྱ་བ་སྤང་བྱའི་ཆོས་གང་ལའང་བདེན་པར་མི་འཛིན་ཅིང་། བདེན་མེད་དུ་རྟོགས་ནས་བསྒོམ་པར་བྱ་
དགོས་སོ་ཞེས་གོ་བའི་ཆེད་ཡིན་པའི་ཕྱིར། །
གཉིས་པ་འཛིན་རྟོག་རྒྱས་པར་བཤད་པ་ལ། རྫས་འཛིན་རྟོག་པ་དང་། རྟོག་འཛིན་རྟོག་པའི་དབྱེ་བ་
བཤད་པ་གཉིས། དང་པོ་ནི། འཛིན་པ་དང་ནི་འདོར་བ་དང་། ། ནས། འཛིན་པ་དང་པོར་ཤེས་པར་
98

༄༅། །སྐབས་ལྔ་བ་དྲུག་པ་བདུན་པ་གསུམ་གྱི་ཊིཀྐ་མཐོང་བ་དོན་ཡོད། །
བྱ། ། ཞེས་པའི་བར་གསུངས། དོན་ནི། འཛིན་པ་དང་པོ་རྫས་འཛིན་རྟོག་པ་ཆོས་ཅན། ཁྱོད་ལ་རྣམ་པ་
དགུ་ཡོད་པར་ཤེས་པར་བྱ་སྟེ། ཀུན་རྫོབ་ཏུ་ཡོན་ཏན་འཛིན་པ་དང་སྐྱོན་འདོར་བའི་གང་ཟག་ལ་དམིགས་ནས་
བདེན་པར་འཛིན་པ་དང་། དེ་བཞིན་དུ་གང་ཟག་ལ་ཞེས་སྦྱར་ཏེ་གནས་ལུགས་ཀྱི་དོན་ཕྱིན་ཅི་ལོག་ཏུ་ཡིད་ལ་
བྱེད་པ་ལ་དམིགས་པ་དང་། བདེན་འཛིན་ཀྱི་ཁམས་ནི་འདོད་ཁམས་སོགས་གསུམ་པོ་དག་དང་ཉེ་བར་འབྲེལ་
བ་ལ་དང་། ཆོས་རྣམས་བདེན་པར་བཟུང་ནས་གནས་པ་ལ་དང་། དེ་ལ་བདེན་མེད་དུ་བདེན་པར་མངོན་པར་
ཞེན་པ་དང་། ཆོས་ཐམས་ཅད་ཐ་སྙད་དུ་ཆོས་ཀྱི་དངོས་པོ་ཙམ་དུ་བཏགས་པ་ལ་དང་། མི་མཐུན་ཕྱོགས་ལ་
བདེན་པར་ཆགས་པ་དང་། བདེན་འཛིན་གྱི་གཉེན་པོ་སྒོམ་པ་ལ་དང་། རྣམ་མཁྱེན་དུ་ཇི་ལྟར་འདོད་པ་བཞིན་
མྱུར་ཏུ་འགྲོ་བ་ལས་ཉམས་པའི་གང་ཟག་ལ་དམིགས་ནས་ལོངས་སྤྱོད་པ་བོར་བདེན་པར་ཞེན་པའི་རྣམ་རྟོག་དང་
དགུ་ཡོད་པའི་ཕྱིར། གཉིས་པ་ནི། ཆེད་བཞིན་ངེས་པར་མི་འབྱུང་དང་། ། ནས། འཛིན་པའི་རྣམ་རྟོག་
གཞན་ཡིན་ནོ། ཞེས་པའི་པར་གསུངས། འཛིན་པའི་རྣམ་རྟོག་གཞན་བཏགས་འཛིན་རྟོག་པ་ཆོས་ཅན།
རྣམ་པ་དགུ་ཡོད་པ་ཡིན་ཏེ། ཆེད་དུ་བྱ་བར་ཇི་ལྟ་བ་བཞིན་ངེས་པར་མི་འབྱུང་བའི་སྐྱེས་བུ་བཏགས་ཡོད་ལ་
དམིགས་ནས་བདེན་པར་ཞེན་པ་ལ་དང་། དེ་བཞིན་དུ་ལམ་མིན་དག་ལ་ལམ་མ་ཡིན་པར་ངེས་པར་འཛིན་པའི་
སྐྱེས་བུ་ལ་དམིགས་པ་དང་། རྒྱུ་མི་དགེ་བ་དང་བཅས་པའི་འབྲས་བུ་སྐྱེ་བར་ཞེན་པ་དང་། ། བདེན་འཛིན་
གྱིས་མ་བཅིངས་པའི་ལམ་གྱི་དངོས་པོ་ལྡན་པ་དང་། བཅིངས་པའི་ལམ་གྱི་དངོས་པོ་མི་ལྡན་པར་འཛིན་པའི་
སྐྱེས་བུ་ལ་དང་། གཟུང་རྟོག་ལ་བདེན་པར་ཞེན་ཏེ་གནས་པའི་སྐྱེས་བུ་ལ་དང་། ཐེག་དམན་གྱི་རིགས་ནི་
འཇིག་ཅིང་ཉམས་པར་བྱེད་པའི་སྐྱེས་བུ་ལ་དང་། རྫོགས་བྱང་དོན་དུ་གཉེར་བ་མེད་པའི་སྐྱེས་བུ་ལ་དང་། རྒྱུ་
ཤེར་ཕྱིན་སྒོམ་པ་མེད་པའི་སྐྱེས་བུ་ལ་དང་། བདུད་སོགས་ཕྱིར་རྒོལ་བ་ནི་དམིགས་པའི་སྐྱེས་བུ་བཏགས་ཡོད་ལ་
ལོངས་སྤྱོད་པ་བོར་བདེན་པར་འཛིན་པའི་རྣམ་རྟོག་དང་དགུ་ཡོད་པའི་ཕྱིར། འཛིན་རྟོག་འདི་གཉིས་ཀྱི་འཇོག་
ཚུལ་ཡོད་དེ། རྫས་ཡོད་རྫས་འཛིན་གྱི་ཆོས་ལ་དམིགས་ནས་ལོངས་སྤྱོད་པ་བོར་བདེན་པར་འཛིན་པའི་བདེན་
འཛིན་ལ་རྫས་འཛིན་རྟོག་པ་དང༌། བཏགས་ཡོད་བཏགས་འཛིན་ལ་དམིགས་ནས་ལོངས་སྤྱོད་པ་བོར་བདེན་
པར་འཛིན་པའི་བདེན་འཛིན་ལ་བཏཔ་ས་འཛིན་རྟོག་པར་བཞག་པ་ཡིན་པའི་ཕྱིར། སྐབས་འདིའི་དངོས་
བསྟན་ནི་ཀུན་བཏགས་ཀྱི་དབང་དུ་བྱས་པ་ཡིན་ཏེ། མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་
འཆད་པའི་སྐབས་ཡིན་པའི་ཕྱིར། འདིར་གཟུང་རྟོག་འཛིན་རྟོག་གཉིས་ནི་བདེན་འཛིན་ལ་འཇོག་པར་
མཚུངས་ཀྱང་ཁྱད་པར་ཡོད་དེ། གཟུང་རྟོག་གཉིས་ཡུལ་ལ་ཞེན་པ་དང་། འཛིན་རྟོག་གཉིས་ཡུལ་ཅན་ལ་ཞེན་
99

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་གཙོ་བོའི་དབང་དུ་མཛད་པ་ཡིན་པའི་ཕྱིར་ཏེ། སྔ་མ་གཉིས་ཡུལ་ལ་ལོངས་སྤྱད་བྱ་དང་ཕྱི་མ་གཉིས་ཡུལ་ཅན་
ལ་ལོངས་སྤྱོད་པ་བོར་ཞེན་པའི་ཁྱད་པར་གྱིས་ཡིན་པའི་ཕྱིར་རོ། ། གཉིས་པ་གཉེན་པོ་རྩེ་སྦྱོར་བཤད་པ་ལ།
མཐོང་ལམ་རྩེ་སྦྱོར་གྱི་རྒྱུ། དེའི་འབྲས་བུ་བྱང་ཆེན། རྩེ་སྦྱོར་གྱི་ངོ་བོ་བཤད་པ་གསུམ། དང་པོ་ནི། བྱང་ཆུབ་
ལ་གཞན་སྟོན་པ་དང་། ། ནས། བསོད་ནམས་མང་པོའི་མཚན་ཉིད་དོ། ། ཞེས་པའི་བར་གསུངས། དོན་ནི།
ཐེག་ཆེན་གྱི་རིགས་ཅན་གཞན་བྱང་ཆུབ་ལ་སྟོན་པ་སྟེ། འགོད་པ་དང་། བྱང་ཆུབ་དེ་ཡི་རྒྱུ་ཤེར་ཕྱིན་གྱི་ཚིག་
དོན་ནི་ཡོངས་སུ་གཏོང་བ་སྟེ་འཆད་པ་དང་། བྱང་ཆེན་དེ་ཐོབ་བྱེད་བསོད་ནམས་མང་པོའི་མཚན་ཉིད་ཅན་གྱི་
ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། ཁྱེད་མཐོང་ལམ་རྩེ་སྦྱོར་གྱི་བར་ཆད་མེད་པའི་རྒྱུ་ཡིན་ཏེ།
དེ་བར་ཆད་མེད་པར་སྐྱེད་བྱེད་ཡིན་པའི་ཕྱིར། གཉིས་པ་ལ། བྱང་ཆེན་ངོས་བཟུང་བ། དངོས་པོ་བདེན་གྲུབ་
ཏུ་ཁས་ལེན་པ་མི་འཐད་པ། དབུ་མ་བས་ཆོས་ཐམས་ཅད་བདེན་སྟོང་དུ་ཁས་ལེན་དགོས་པར་བསྟན་པ་དང་
གསུམ། དང་པོ་ནི། དྲི་མ་ཟད་དང་མི་སྐྱེ་བའི། ། ནས། གོ་རིམ་བཞིན་དུ་ཤེས་པར་བྱ། ། ཞེས་པའི་བར་
གསུངས། དོན་ནི། རྣམ་མཁྱེན་ཆོས་ཅན། བྱང་ཆུབ་ཆེན་པོ་ཡིན་ཞེས་བརྗོད་དེ། དྲི་མ་དོན་དམ་པར་ཟད་
པ་མེད་པ་དང་མི་སྐྱེ་བར་རྟོགས་པའི་ཡེ་ཤེས་མཐར་ཐུག་ཡིན་པའི་ཕྱིར་ཏེ། དེ་ལྟར་རྟོགས་པ་མཐར་ཕྱིན་པའི་ཡེ་
ཤེས་དེ་དག་གོ་རིམ་བཞིན་དུ་ཟད་མི་སྐྱེ་ཤེས་པའི་བྱང་ཆུབ་ཆེན་པོར་ཤེས་པར་བྱ་བ་ཡིན་པའི་ཕྱིར། དྲི་མ་དེ་
ཡང་ཆོས་ཅན། དོན་དམ་པར་ཟད་མེད་སྐྱེ་མེད་ཡིན་ཏེ། དོན་དམ་པར་གྲུབ་པ་མེད་པའི་ཕྱིར། གཉིས་པ་ལ།
རིགས་པ་དང་འགལ་བ་དང་། ལུང་དང་འགལ་བ་གཉིས། དང་པོ་ནི། འགོག་པ་མེད་པའི་རང་བཞིན་
ལ། ། ནས། སྐྱེ་མེད་རྣམ་པ་ཅི་ཞིག་འཐོབ། ། ཅེས་པའི་བར་གསུངས། དོན་ནི། ཐེག་ཆེན་གྱི་མཐོང་ཞེས་
བྱ་བའི་ལམ་གྱིས་ནི་ཆོས་ཅན། ཤེས་སྒྲིབ་གཟུང་འཛིན་གྱི་རྣམ་པར་རྟོག་པའི་རིགས་བདེན་གྲུབ་སྔར་ཡོད་་རྩེ་
ཞིག་ཟད་ཅིང་། ། དེ་བདེན་གྲུབ་སྐྱེ་འགྲོ་ཆད་པའི་སྐྱེ་མེད་ཀྱི་རྣམ་པ་ཅི་ཞིག་ཀྱང་འཐོབ་སྟེ་འཐོབ་པ་མེད་པར་
ཐལ། དྲི་མ་བདེན་གྲུབ་སྔར་ཡོད་གསར་དུ་འགགས་པའི་འགོག་པ་མེད་པ་སྟེ། སྤྲོས་པ་མེད་པའི་རང་བཞིན་
ཅན་ཡིན་པའི་ཕྱིར། གཉིས་པ་ནི། གཞན་གྱི་ཆོས་རྣམས་ཀྱང་ཡོད་ལ། ། ནས། དེ་ལ་ཁོ་བོས་མཚར་དུ་
བརྩིས། ། ཞེས་པའི་བར་གསུངས། དོན་ནི། དངོས་སྨྲ་བ་གཞན་གྱི་ལུགས་ལ་ཕྱི་ནང་གི་ཆོས་རྣམས་ཀྱང་དོན་
དམ་པར་ཡོད་ལ། ཤེས་བྱ་ལ་ཡང་རྨོངས་པའི་སྒྲིབ་པ་མཐའ་དག་སྟོན་པ་ཡིས་ཟད་པར་བརྗོད་པ་གང་ཡིན་པའི་
དངོས་སྨྲ་བའི་ལུགས་དེ་ལ་བྱམས་པ་ཁོ་བོས་ངོ་མཚར་དུ་བརྩིས་པ་ལ་ཆོས་ཅན། རྒྱུ་མཚན་ཡོད་དེ། སྒྲིབ་པ་
བདེན་པར་གྲུབ་ན་གཉེན་པོས་སྤང་དུ་མི་རུང་བས་དེ་ལྟར་འདོད་པ་དེ་བཞད་གད་ཀྱི་གནས་ཡིན་པར་རྟོགས་
100

༄༅། ། སྐབས་ལྔ་བ་དྲུག་པ་བདུན་པ་གསུམ་གྱི་ཊཱིཀྐ་མཐོང་བ་དོན་ཡོད། །
པའི་ཕྱིར། གསུམ་པ་ནི། འདི་ལ་བསལ་བྱ་ཅི་ཡང་མེད། ། ནས། ཡང་དག་མཐོང་ནས་རྣམ་པར་གྲོལ། །
ཞེས་པའི་བར་གསུངས། དོན་ནི། ཁམས་རང་བཞིན་གྱིས་རྣམ་པར་དག་པ་འདི་ལ་ཆོས་ཅན། གང་ཟག་དང་
ཆོས་ཀྱི་བདག་གཉིས་སྔར་ཡོད་གསར་དུ་བསལ་བར་བྱ་བ་དང་། བདག་འཛིན་གཉིས་དོན་དམ་པར་གྲུབ་པ་ཅི་
ཡང་མེད་དེ། བདག་འཛིན་གཉིས་ཞེན་ཡུལ་དང་བཅས་པ་དོན་དམ་པར་གྲུབ་མ་མྱོང་བའི་ཕྱིར། ཡང་དེ་ཆོས་
ཅན། བདག་མེད་གཉིས་སྔར་མེད་པར་གསར་དུ་གཞག་པར་བྱ་བ་ཅུང་ཟད་ཀྱང་མེད་དེ། བདག་གཉིས་
གདོད་མ་ནས་མ་གྲུབ་པའི་རང་བཞིན་ཅན་ཡིན་པའི་ཕྱིར། ཤེས་བྱ་ཆོས་ཅན། རྒྱུ་མཚན་དེས་ན། རྟེན་འབྲེལ་
བདེན་པར་མེད་པའི་ཡང་དག་པའི་དོན་དེ་ཉིད་ལ་མཉམ་པར་བཞག་པའི་ཤེས་རབ་ཀྱིས་ཡང་དག་པར་ལྟ་བ་
ཡིན་ཏེ་ཡང་དག་པའི་དོན་ཇི་ལྟ་བ་བཞིན་དུ་མཐོང་ནས་ཡང་ཡང་གོམས་པར་བྱས་པས་མཐོང་བ་བོ་སྒྲིབ་གཉིས་
ལས་རྣམ་པར་གྲོལ་བར་འགྱུར་བའི་ཕྱིར་རོ། ། འདིའི་དོན་གོ་བདེ་བར་བཤད་ན་འདི་ལྟར་ཡིན་ཏེ། ཆོས་
ཐམས་ཅད་གྲུབ་ཙམ་ཉིད་ནས་བདེན་པར་མེད་པ་ཡིན་གྱི་བདེན་གྲུབ་དེ་ཉིད་སྔར་ཡོད་ལུང་རིགས་སོགས་གྱིས་
གསར་དུ་མེད་པར་བྱས་པ་མིན་ཅིང་། བདེན་སྟོང་དེ་ཡང་སྔར་མེད་གསར་དུ་ལུང་རིགས་སོགས་ཀྱིས་བཞག་པ་
མ་ཡིན་པས། ཡང་དག་པའི་དོན་གྱི་གནས་ལུགས་སྔར་ཡོད་ལ་དེར་ངོ་ཤེས་པར་བྱས་ནས་གྲོལ་བར་འགྱུར་རོ་
ཞེས་པའི་དོན་ཡིན་པའི་ཕྱིར། འདིས་དབུ་མའི་ལུགས་ཀྱི་གཞི་ལམ་འབྲས་གསུམ་བསྟན་པ་ཡིན་ཏེ། གཟུགས་
སོགས་བདེན་སྟོང་གཞི། དེ་རྟོགས་པའི་ཡེ་ཤེས་ལམ། ངོ་བོ་ཉིད་སྐུ་ལྟ་བུ་འབྲས་བུ་དབུ་མར་བཞག་པ་ཡིན་པའི་
ཕྱིར། གསུམ་པ་ལ། དངོས་དང་། སྤངས་པ་ལ་དབང་བྱེད་པ་གཉིས། དང་པོ་ནི། སྦྱིན་པ་ལ་སོགས་རེ་རེར་
ནི། ། ནས། བསྡུས་པ་དེ་འདིར་མཐོང་བའི་ལམ། ། ཞེས་པའི་བར་གསུངས། དོན་ནི། སྦྱིན་པ་དང་ཚུལ་
ཁྲིམས་ལ་སོགས་པའི་ངོ་བོ་འདིར་ནི་སྦྱིན་སོགས་དེ་དག་ཕན་ཚུན་བསྡུས་པ་གང་ཡིན་པ་སྐད་ཅིག་གཅིག་པའི་
སྡུག་བསྔལ་ཆོས་ཤེས་པའི་བཟོད་པ་ཡིས་བསྡུས་པའི་ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། སྐབས་
འདིར་མཐོང་བའི་ལམ་གྱི་རྩེ་སྦྱོར་ཡིན་ཏེ། མཐོང་སྤང་ཤེས་སྒྲིབ་དངོས་སུ་འཇོམ་པར་བྱེད་པའི་ཐེག་ཆེན་གྱི་
བདེན་པ་མངོན་རྟོགས་ཡིན་པའི་ཕྱིར། གཉིས་པ་ནི། དེ་ནས་སེངྒེ་རྣམ་བསྒྱིངས་པའི། ། ནས། ལུགས་མི་
མཐུན་ལ་རྟོགས་པར་བྱེད། ། ཅེས་པའི་བར་གསུངས། དོན་ནི། བཤད་ཟིན་པ་དེ་ནས་མཐོང་ལམ་རྩེ་སྦྱོར་ལ་
གནས་པའི་སེམས་དཔའ་ཆོས་ཅན། རང་གི་སྤངས་པ་ལ་དབང་བྱེད་པའི་བྱེད་ལས་ཁྱད་པར་ཅན་དང་ལྡན་ཏེ།
མཉམ་གཞག་ཏུ་སེངྒེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་ཞུགས་ནས་དུས་ཕྱིས་རྗེས་ཐོབ་ཏུ་རྟེན་
ཅིང་འབྲེལ་བར་འབྱུང་བ་ཡན་ལག་བཅུ་གཉིས་ཀྱི་ལུགས་མཐུན་དང་ལུགས་མི་མཐུན་ལ་རྟོགས་པར་བྱེད་པའི་
1tj1

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་དཔའ་ཡིན་པའི་ཕྱིར། དེར་ཐལ། སེངྒེ་རྣམ་པར་བསྒྱིངས་པའི་ཏིང་ངེ་འཛིན་རྣམ་གྲོལ་ལམ་ལས་
ལངས་རྗེས་སུ་མ་རིག་པའི་རྐྱེན་གྱིས་འདུ་བྱེད་འབྱུང་བ་ནས་སྐྱེ་བའི་རྐྱེན་གྱིས་རྒ་ཤི་འབྱུང་བའི་བར་ཉོན་མོངས་
ཕྱོགས་ཀྱི་རྟེན་འབྲེལ་ལུགས་མཐུན་དང་མ་རིག་པ་འགགས་པས་འདུ་བྱེད་འགགས་པ་ནས་སྐྱེ་བ་འགགས་པས་རྒ་
ཤི་འགགས་པའི་བར་རྣམ་བྱང་ཕྱོགས་ཀྱི་རྟེན་འབྲེལ་ལུགས་མཐུན་དང་། ཡང་རྒ་ཤི་སྐྱེ་བ་ལས་འབྱུང་བ་ནས་
འདུ་བྱེད་མ་རིག་པ་ལས་འབྱུང་བའི་བར་ཉོན་མོངས་ཕྱོགས་ཀྱི་རྟེན་འབྲེལ་ལུགས་མི་མཐུན་དང༌། རྒ་ཤི་
འགགས་པས་མ་རིག་པ་འགགས་པའི་བར་རྣམ་བྱང་ཕྱོགས་ཀྱི་རྟེན་འབྲེལ་ལུགས་མི་མཐུན་དུ་རྟོགས་པའི་ཕྱིར་
རོ། ། གསུམ་པ་སྒོམ་ལམ་རྩེ་སྦྱོར་བཤད་པ་ལ། གཉེན་པོ་སྒོམ་ལམ། སྤང་བྱ་རྟོག་པ། དེ་སྤངས་པའི་ཕན་
ཡོན་གསུམ། དང་པོ་ནི། འགོག་དང་བཅས་པའི་སྙོམས་འཇུག་དགུར། ༑ ནས། འགོག་པའི་བར་དུ་མི་
འདྲར་འགྲོ ། ཞེས་པའི་བར་གསུངས། དོན་ནི། ས་བརྒྱད་པ་བའི་རྒྱུད་ཀྱི་སེངྒེ་རྣམ་པར་བསྒྱིངས་པའི་ཏིང་
ངེ་འཛིན་གྱི་སྙོམས་འཇུག་ཆོས་ཅན། ཐོད་རྒལ་གྱི་སྦྱོར་བ་ཡིན་ཏེ། ཐོད་རྒལ་གྱི་དངོས་གཞི་དངོས་འགྲོ་འགོག་
པ་དང་བཅས་པའི་སྙོམས་འཇུག་དགུ་པོའི་བར་དག་ཏུ། གང་ཡང་མ་བཅུག་པར་ལུགས་མཐུན་དང་ལུགས་མི་
མཐུན་རྣམ་པ་གཉིས་སུ་ཡང་སོང་ཞིང་མར་འོངས་སྙོམས་པར་འཇུག་པའི་མངོན་རྟོགས་མདོར་བཤད་པ་དེ་ཡིན་
པའི་ཕྱིར། ས་བརྒྱད་པ་བའི་རྒྱུད་ཀྱི་མཉམ་གཞག་མ་ཡིན་པའི་འདོད་པར་གཏོགས་པའི་སས་བསྡུས་པའི་རྣམ་
པར་ཤེས་པས་ས་མཚམས་གཟུང་སྟེ་བར་ལ་འདོད་སེམས་སྤེལ་བའི་སྙོམས་འཇུག་དེ་ཆོས་ཅན། ཐོད་རྒལ་དུ་ནི་
སྙོམས་པར་འཇུག་པའི་དངོས་གཞི་ཡིན་ཏེ། སྦྱོར་བ་སེངྒེ་རྣམ་བསྒྱིངས་སྔོན་དུ་བཏང་ནས་དང་པོར་འགོག་པ་
ལ་སྙོམས་པར་འཇུག དེ་ལས་ལངས་ནས་འདོད་སེམས་མངོན་དུ་བྱེད། དེ་ནས་འགོག་པ་གཅིག་པུ་བརྒལ་
ནས་སྲིད་རྩེ་དང་། དེ་ནས་འདོད་སེམས། དེ་ནས་འགོག་པ་དང་སྲིད་རྩེ་གཉིས་བརྒལ་ནས་ཅི་ཡང་མེད་དང་།
དེ་ནས་ཡང་འདོད་སེམས། དེ་ལྟར་དེ་གསུམ་བརྒལ་ནས་རྣམ་ཤེས་མཐའ་ཡས་དང་། དེ་ནས་འདོད་སེམས།
དེ་ལྟར་བཞི་བརྒལ་ནས་ནམ་མཁའ་མཐའ་ཡས་དང་། ཡང་འདོད་སེམས། དེ་ལྟར་ལྔ་བརྒལ་ནས་བསམ་
གཏན་བཞི་བ་དང་། ཡང་འདོད་སེམས། དེ་ལྟར་དྲུག་བརྒལ་ནས་བསམ་གཏན་གསུམ་པ་དང་། ཡང་འདོད་
སེམས། དེ་ལྟར་བདུན་བརྒལ་ནས་བསམ་གཏན་གཉིས་པ་དང༌། ཡང་འདོད་སེམས། དེ་ལྟར་བརྒྱད་བརྒལ་
ནས་བསམ་གཏན་དང་པོ་ལ་སྙོམས་པར་འཇུག་ཅིང་། དེ་ལས་ལངས་ནས་འདོད་སེམས་མངོན་དུ་བྱེད་པའི་
ཐེག་ཆེན་གྱི་སྒོམ་ལམ་ཡིན་པའི་ཕྱིར། དེ་ལྟ་བུའི་ཐོད་རྒལ་གྱི་ཏིང་ངེ་འཛིན་དེ་ཆོས་ཅན། སྒོམ་ལམ་རྩེ་སྦྱོར་གྱི་
རང་བཞིན་ཐོད་རྒལ་གྱི་སྙོམས་འཇུག་ཅེས་བྱ་སྟེ། འགོག་པ་དང་བཅས་པའི་སྙོམས་འཇུག་དགུའི་བར་དུ་འདོད་
102

༄༅། ། སྐབས་ལྔ་བ་དྲུག་པ་བདུན་པོ་གསུམ་གྱི་ཊཱིཀྐ་མཐོང་བ་དོན་ཡོད། །
སེམས་སྤེལ་ཏེ། སྤྲེལ་གཞི་དང་སྤེལ་ཆོས་མི་འདྲ་བར་སྤྲེལ་ནས་འགྲོ་བའི་ཐེག་ཆེན་གྱི་རྗེས་ལ་མངོན་རྟོགས་ཡིན་
པའི་ཕྱིར་ཏེ། སྤྲེལ་གཞི་མཐར་གནས་སྙོམས་འཇུག་དགུ་ལ་སྤེལ་ཆོས་འདོད་སེམས་སྤེལ་ནས་སྙོམས་པར་འཇུག་
པའི་སྙོམས་འཇུག་ཡིན་པའི་ཕྱིར། དེ་ནི་དངོས་བསྟན་ཡིན་ལ། དེའི་ཤུགས་ཀྱིས་གང་བསྟན་པ་ཡང་ཡོད་དེ།
བར་དུ་གང་ཡང་མ་བཅུག་པའི་ཡར་སོང་བ་གཅིག་དང་། མར་འོངས་བསམ་གཟུགས་བརྒྱད་ལ་འགོག་པ་སྤེལ་བ་
གཉིས་དོན་གྱིས་བསྟན་པའི་ཕྱིར། །
གཉིས་པ་སྤང་བྱ་རྟོག་པ་ལ། གཟུང་་རྟོག་དང་འཛིན་རྟོག་བཤད་པ་གཉིས། དང་པོ་ལ། འཇུག་པ་
གཟུང་རྟོག་དང་། ལྡོག་པ་གཟུང་རྟོག་གཉིས། དང་པོ་ནི། མདོར་བསྡུས་རྒྱས་དང་སངས་རྒྱས་ཀྱི། ། ནས།
སྦྱོར་བའི་རྣམ་པའི་སྤྱོད་ཡུལ་ཅན། ། ཞེས་པའི་བར་གསུངས། དོན་ནི། གཉེན་པོ་སྦྱོར་བའི་རྣམ་པའི་སྤྱོད་
ཡུལ་ཅན་སྤང་བྱ་ཤེས་སྒྲིབ་འཇུག་པ་གཟུང་བའི་རྣམ་པར་རྟོག་པ་འདི་ཆོས་ཅན། ཁྱོད་ལ་དགུ་ཡོད་དེ། མདོར་
བསྡུས་པའི་གསུང་རབ་བརྗོད་བྱ་དང་བཅས་པ་ལ་དམིགས་ནས་འཇུག་བྱར་བདེན་པར་ཞེན་པ་དང་། དེ་
བཞིན་དུ་གསུང་རབ་རྒྱས་པ་བརྗོད་བྱ་དང་བཅས་པ་ལ་དང་། སངས་རྒྱས་ཀྱིས་བསྟང་བས་ཏེ་གྲོགས་ཀྱིས་
ཡོངས་སུ་མ་བཟུང་བའི་གཉེན་པོ་ཤེར་ཕྱིན་ཡིད་ལ་བྱེད་པ་དང་། འདས་པ་སྦྱོར་ལམ་དང་ད་ལྟ་བ་མཐོང་ལམ་
དང་མ་འོངས་པ་སྒོམ་ལམ་སྟེ་དུས་གསུམ་གྱི་ཡོན་ཏན་དོན་དམ་པར་མེད་ཀྱང་ཐ་སྙད་དུ་ཡོད་པ་ལ་དམིགས་པ་
དུས་ལ་ལྟོས་པ་གསུམ་དང་། ལེགས་པའི་མྱ་ངན་ལས་འདས་པའི་ལམ་ནི་སྦྱོར་མཐོང་སྒོམ་པའི་ལམ་རྣམ་པ་
གསུམ་གྱི་ངོ་བོ་ལ་དམིགས་ནས་འཇུག་བྱར་བདེན་པར་འཛིན་པའི་བདེན་འཛིན་གསུམ་དང་བཅས་པ་དགུ་ཡོད་
པའི་ཕྱིར། གཉིས་པ་ནི། གཉིས་པ་སེམས་དང་སེམས་བྱུང་རྣམས། ། ནས། སྒོམ་པའི་ལམ་ལ་ཤེས་པར་
བྱ། ། ཞེས་པའི་བར་གསུངས། དོན་ནི། ཐེག་ཆེན་གྱི་སྒོམ་པའི་ལམ་གྱིས་བསྡུས་པའི་སེམས་དང་སེམས་བྱུང་
འཇུག་པའི་ཡུལ་ཅན་བར་ཆད་མེད་ལམ་རྣམས་ཀྱིས་སྤོང་བར་བཞེད་པའི་གཉིས་པ་ཤེས་སྒྲིབ་ལྡོག་པ་གཟུང་རྟོག་
ཆོས་ཅན། ཁྱོད་ལ་དགུ་ཡོད་པར་ཤེས་པར་བྱ་སྟེ། རེ་ཞིག་བྱང་ཆུབ་ཀྱི་སེམས་མི་སྐྱེ་བ་ལ་དམིགས་ནས་ལྡོག་
བྱར་བདེན་པར་ཞེན་པ་དང་། དེ་བཞིན་དུ་བྱང་ཆུབ་ཀྱི་སྙིང་པོ་ཆོས་སྐུ་ཡིད་ལ་མི་བྱེད་པ་ལ་དང་། ཉན་རང་གི་
ཐེག་པ་དམན་པ་ཡིད་ལ་བྱེད་པ་གཉིས་ལ་དང་། རྫོགས་པའི་བྱང་ཆུབ་ཡིད་ལ་མི་བྱེད་པ་ལ་དང་། ལམ་ཤེར་
ཕྱིན་གྱི་གཟུགས་བརྙན་སྒོམ་པ་ལ་དང་། སྟོང་ཉིད་ཕྲ་མོ་སྒོམ་པ་མེད་པ་ལ་དང་། སྒོམ་དང་སྒོམ་པ་མེད་པ་དེ་
དག་ལས་ནི་བཟློག་པ་སྒོམ་མི་སྙོམ་མིན་པ་ཉིད་ལ་དམིགས་པ་གཉིས་ལ་དང་། གནས་ལུགས་ཇི་ལྟ་བ་བཞིན་གྱི་
དོན་མ་ཡིན་པ་རྣམས་ལ་དམིགས་ནས་ལྡོག་བྱར་བདེན་པར་རྣམ་པར་རྟོག་པ་རྣམས་སུ་ཡོད་པའི་ཕྱིར། གཉིས་
103

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ལ། རྫས་འཛིན་རྟོག་པ་དང་། བཏགས་འཛིན་རྟོག་པ་གཉིས། དང་པོ་ནི། སེམས་ ཅན་བཏགས་པའི་
སྤྱོད་ཡུལ་ཅན། ། ནས། ཤེས་པར་བྱ་བ་བསྒྲགས་པ་ཡིན། ། ཞེས་པའི་བར་གསུངས། དོན་ནི། སྤང་བྱ་རྫས་
སུ་འཛིན་པར་བྱེད་པ་དང་པོར་གནས་པ་དེ་ལྟར་ཤེས་པར་བྱ་བ་མདོ་ལས་བསྒྲིགས་པ་གང་ཡིན་པའི་སྒོམ་སྤང་
རྫས་འཛིན་རྟོག་པ་ཆོས་ཅན། ཁྱོད་ལ་དགུ་ཡོད་དེ། སེམས་ཅན་བཏགས་པའི་སྤྱོད་ཡུལ་སོ་སྐྱེ་ལ་དམིགས་ནས་
ལོངས་སྤྱོད་པ་བོར་བདེན་པར་འཛིན་པ་དང་། དེ་བཞིན་དུ་ཕུང་སོགས་ཀྱི་ཆོས་སུ་བཏགས་པ་ཙམ་གྱི་གང་ཟག་
ལ་དང་། ཐ་སྙད་དུ་ཡོད་པས་སྟོང་བ་མ་ཡིན་པ་ཉིད་ཀྱི་མཁྱེན་གསུམ་སྒོམ་པའི་གང་ཟག་ལ་དང་། དམིགས་པ་
ལ་བདེན་པར་ཆགས་པའི་སྐྱེ་བོ་ལ་དང་། གནས་ལུགས་ཀྱི་དོན་རབ་ཏུ་འབྱེད་པའི་བདག་ཉིད་ཅན་གྱི་བྱང་
སེམས་ལ་དང་། དམན་པའི་མྱང་འདས་ཀྱི་དངོས་པོ་ཐོབ་བྱར་བྱེད་པའི་ཉན་རང་འཕགས་པ་ལ་དང་། ཐེག་པ་
གསུམ་གྱིས་ངེས་པར་འབྱུང་བའི་བྱང་སེམས་ལ་དང་། སྦྱིན་བདག་གི་ཡོན་གྱི་དག་པ་མ་ཡིན་པའི་ཉན་ཐོས་
ཚོགས་ལམ་པ་ལ་དང་། ཕྱིན་དྲུག་གི་སྤྱོད་པ་རྣམ་པ་འཁྲུག་པའི་ཉན་ཐོས་ཚོགས་ལམ་པ་ལ་དམིགས་ནས་ལོངས་
སྤྱོད་དུ་བདེན་པར་འཛིན་པའི་བདེན་འཛིན་རྣམས་སུ་ཡོད་པའི་ཕྱིར། གཉིས་པ་ནི། སེམས་ཅན་བཏགས་
དང་དེ་རྒྱུ་ཡི། ། ཞེས་སོགས་རྐང་པ་བཞིས་མདོར་བསྟན་ནས། བདག་ཉིད་ཇི་བཞིན་ཀུན་མཁྱེན་ནི། ། ནས།
རྣམ་པར་རྟོག་པ་ཐ་མར་བཞེད། ། ཅེས་པའི་བར་གྱིས་རྒྱས་པར་བཤད་ལ། དང་པོའི་དོན་ནི། སེམས་ཅན་དུ་
ཐ་སྙད་དུ་བཏགས་པ་དང་ཐ་སྙད་དེ་འདོགས་པའི་རྒྱུ་ཡི་ཕུང་བོ་ལ་བདེན་པར་ཞེན་པའི་ཡུལ་ཅན་གཞན་སྒོམ་
སྤང་བཏགས་འཛིན་རྟོག་པ་ཆོས་ཅན། ཐེག་ཆེན་གྱི་སྒོམ་པའི་ལམ་དེ་ཡིས་རྣམ་པར་འཇོམས་པས་སྒོམ་པའི་
ལམ་དེ་དང་འབྲེལ་བ་ཡི་མི་མཐུན་པའི་ཕྱོགས་རྣམ་པ་དགུ་ཡོད་དེ། དམིགས་ཡུལ་གྱི་དབྱེ་བས་དེ་ལྟར་ཡོད་པའི་
ཕྱིར། གཉིས་པའི་དོན་ནི། རྟོག་པ་དེ་ཆོས་ཅན། ཁྱོད་ལ་དགུ་ཡོད་དེ། རང་གི་དམིགས་པའི་བདག་ཉིད་ཇི་
བཞིན་དུ་གཞི་ཤེས་སོགས་ཀུན་མཁྱེན་ནི་རྣམ་པ་གསུམ་གྱི་སྒྲིབ་པ་རྣམ་པ་གསུམ་སྤོང་བའི་སྐྱེས་བུ་ལ་དམིགས་
ནས་ལོངས་སྤྱོད་པ་བོར་བདེན་པར་འཛིན་པའི་རྨོངས་པ་གསུམ་དང་། དེ་བཞིན་དུ་སྒྲིབ་པ་ཐམས་ཅད་ཞི་བའི་
ལམ་ལ་རྨོངས་པ་དང་། ཆོས་ཉིད་ཀྱི་དེ་བཞིན་ཉིད་ལ་སོགས་པ་དང་ཆོས་ཅན་གཟུགས་སོགས་མཚུངས་པར་
ལྡན་པ་ངོ་བོ་གཅིག་པ་དང་མི་ལྡན་པ་ངོ་བོ་ཐ་དད་པ་ལ་དང་། ཐེག་པ་ཆེ་ཆུང་གི་ལམ་མི་མཉམ་པ་ལ་དང༌།
སྡུག་བསྔལ་ལ་སོགས་པ་བདེན་བཞིའི་ཆོས་ཉིད་ལ་དང་། ཉོན་མོངས་རྣམས་གློ་བུར་བ་ཉིད་ཀྱི་རང་བཞིན་ལ་
དང་། གཟུང་འཛིན་རྫས་ཐ་དད་པའི་གཉིས་སུ་མེད་པའི་དེ་ཁོ་ན་ཉིད་ལ་ཀུན་ཏུ་རྨོངས་པའི་སྐྱེས་བུ་ལ་དམིགས་
ནས་ལོངས་སྤྱོད་པ་བོར་བདེན་པར་རྣམ་པར་རྟོག་པ་ཐ་མར་བཞེད་པ་རྣམས་སུ་ཡོད་པའི་ཕྱིར། སྐབས་འདིར་
104

༄༅། ། སྐབས་ལྔ་བ་དྲུག་པ་བདུན་པ་གསུམ་གྱི་ཊཱིཀྐ་མཐོང་བ་དོན་ཡོད། །
དངོས་སུ་བསྟན་པ་ནི་རྟོག་པ་ལྷན་སྐྱེས་ཀྱི་དབང་དུ་མཛད་པ་ཡིན་ཏེ། སྒོམ་སྤངས་ཀྱི་དབང་དུ་མཛད་ནས་
གསུངས་པའི་ཕྱིར། གཟུང་རྟོག་དང་འཛིན་རྟོག་ཏུ་འཇོག་ཚུལ་གྱི་ཁྱད་པར་ནི་སྔར་བཤད་པ་དང་འདྲའོ། །
གསུམ་པ་ཕན་ཡོན་ནི། ཡམས་ནད་འདི་རྣམས་ཟད་ནས་ནི། ། ནས། རྣམ་པ་ཀུན་ཏུ་བསྟེན་པར་བྱེད། །
ཅེས་པའི་བར་གསུངས། དོན་ནི། ཐེག་པ་ཆེན་པོའི་སྤངས་རྟོགས་ཀྱི་འབྲས་བུ་མཆོག་གིས་སྤུ་བ་སྟེ་མཛེས་པ་ཡི་
སྒོམ་ལམ་ཆེན་པོའི་ཆེན་པོ་ལ་གནས་པའི་སེམས་དཔའ་ཆེན་པོ་དེ་ཆོས་ཅན། ཁྱོད་ལ་ནི་ཐེག་པ་གསུམ་གྱི་སྤང་
རྟོགས་ཀྱི་ཡོན་ཏན་གྱི་རིགས་ཕུན་སུམ་ཚོགས་པ་རྣམ་པ་ཀུན་ཏུ་བསྟེན་པར་བྱེད་དེ། ནད་པ་ནད་ལས་གྲོལ་ནས་
ཡུན་རིང་ལོན་ནས་དགའ་བས་དབུགས་ཕྱིན་པ་ལྟར་མི་བཟད་པའི་ཡམས་ནད་དང་འདྲ་བའི་སྒོམ་སྤང་ཆུང་ངུའི་
ཆུང་ངུ་སོགས་སྤང་བྱ་འདི་རྣམས་ཟད་ནས་ནི་རྣམ་པ་ཀུན་ཏུ་འགྲོ་བ་ལ་སྒྲིབ་གཉིས་ཀྱི་ནད་སེལ་བར་བྱེད་པའི་
སྤངས་པའི་ཡོན་ཏན་དང་། རྒྱུ་མཚོ་ཆེ་ལ་ཆུ་བོ་འདུ་བ་བཞིན་དུ་ཐེག་པ་གསུམ་གྱི་རྟོགས་རིགས་རྣམས་ངང་གིས་
འདུ་བར་འགྲོ་བའི་བདེ་བ་མ་ལུས་པ་སྒྲུབ་པར་བྱེད་པའི་རྟོགས་པའི་ཡོན་ཏན་དང་ལྡན་པའི་སེམས་དཔའ་ཡིན་
པའི་ཕྱིར། བཞི་བ་བར་ཆད་མེད་པའི་རྩེ་སྦྱོར་བཤད་པ་ལ། དངོས་ཀྱི་དོན་དང་། ལོག་རྟོག་བསལ་བ་གཉིས།
དང་པོ་ལ། བསོད་ནམས་མང་པོས་མཚོན་ཏེ་བསྟན་པ་དང་། དམིགས་རྣམ་བཤད་པ་གཉིས། དང་པོ་ནི།
སྟོང་གསུམ་སྐྱེ་བོ་ཉན་ཐོས་དང་། ། ནས། དེ་ནི་རྣམ་པ་ཀུན་མཁྱེན་ཉིད། ། ཅེས་པའི་བར་གསུངས་དོན་ནི།
མདོ་ལས་སྟོང་གསུམ་གྱི་སྐྱེ་བོ་རྣམས་ཉན་ཐོས་དང་བསེ་རུ་ལྟ་བུའི་རང་རྒྱལ་གྱི་རྟོགས་པ་ཕུན་སུམ་ཚོགས་པ་དང་།
བྱང་ཆུབ་སེམས་དཔའ་སྐྱོན་མེད་པའི་སོ་དང་པོ་ལ་བཀོད་པའི་དགེ་བ་རྣམས་བསོད་ནམས་ཆེ་བ་དཔེར་མཛད་
ནས་དེ་བས་ཀྱང་བསོད་ནམས་ཆེས་མང་པོ་ཉིད་ཀྱིས་ནི་མཚོན་ཏེ་བསྟན་པའི་རྒྱུན་མཐའི་བར་ཆད་མེད་ལམ་པའི་
ཏིང་ངེ་འཛིན་དེ་ནི་ཆོས་ཅན། བར་ཆད་མེད་པའི་རྩེ་སྦྱོར་ཡིན་ཏེ། སངས་རྒྱས་ཉིད་ཀྱི་ཡེ་ཤེས་རྣམ་པ་ཀུན་
མཁྱེན་པ་ཉིད་བར་ཆད་མེད་དུ་དངོས་སུ་སྐྱེད་པར་བྱེད་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར།
གཉིས་པ་ནི། འདི་ཡི་དམིགས་པ་དངོས་མེད་དེ། ། ནས། རབ་ཏུ་སྨྲ་རྣམས་རྒྱུད་མར་རྒོལ། ། ཞེས་པའི་བར་
གསུངས། དོན་ནི། བདེན་གྲུབ་ཀྱི་དངོས་པོ་མེད་པ་དེ་ཆོས་ཅན། བར་ཆད་མེད་པའི་རྩེ་སྦྱོར་འདི་ཡི་དམིགས་
པ་ཡིན་ཏེ། དེའི་སྒྲོ་འདོགས་གཅད་གཞི་ཡིན་པའི་ཕྱིར། རྒྱུན་མཐའི་སྦྱོར་བའི་དུས་ཀྱི་དྲན་པ་ཐེག་ཆེན་སེམས་
བསྐྱེད་ཆོས་ཅན། རྩེ་སྦྱོར་དེའི་བདག་པོའི་རྐྱེན་ཡིན་པར་བཞེད་དེ། དེ་རང་དབང་དུ་དངོས་སུ་སྐྱེད་པར་བྱེད་
པའི་སེམས་དཔའ་ཡེ་ཤེས་ཡིན་པའི་ཕྱིར། བར་ཆད་མེད་པའི་རྩེ་སྦྱོར་ཆོས་ཅན། རྣམ་པ་ཞི་བ་ཉིད་ཡིན་ཏེ།
སྟོང་ཉིད་མངོན་སུམ་དུ་རྟོགས་པའི་སྒོ་ནས་གཉིས་སྣང་གི་སྤྲོས་པ་ཉེ་བར་ཞི་བའི་སེམས་དཔའི་རྣལ་འབྱོར་མཐར་
105

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐུག་ཡིན་པའི་ཕྱིར༔ བར་ཆད་མེད་པའི་རྩེ་སྦྱོར་གྱི་དམིགས་རྣམས་འདི་ཆོས་ཅན། ཤིན་ཏུ་ཟབ་པ་ཡིན་ཏེ།
ཁྱོད་ལ་ནི་བདེན་གཉིས་ངོ་བོ་འགལ་བར་འཛིན་པའི་དབང་གིས་རྩོད་པ་རབ་ཏུ་སྨྲ་བ་རྣམས་ཀྱིས་རྒྱུད་མར་རྒོལ་
བར་འགྱུར་ཡང་ཀླན་ཀའི་གནས་མ་ཡིན་པའི་ཕྱིར་རོ། ། གཉིས་པ་ལོག་རྟོག་བསལ་བ་ནི། དམིགས་པ་འཐད་
དང་དེ་ཡི་ནི། ། ནས། རྣམ་པ་བཅུ་དྲུག་དག་ཏུ་བཞེད། ། ཅེས་པའི་བར་གསུངས། དོན་ནི། རྣམ་པ་ཀུན་
མཁྱེན་པ་ཉིད་དང་བར་ཆད་མེད་པའི་རྩེ་སྦྱོར་གྱི་དམིགས་རྣམ་ལ་བརྟེན་པ་ཅན་གྱི་བདེན་གཉིས་ངོ་བོ་གཅིག་ཏུ་
འདུ་མི་རུང་བར་འགལ་བར་སྨྲ་བ་རྣམས་ཀྱིས་ལོག་པར་རྟོག་པ་ཆོས་ཅན། རྣམ་པ་བཅུ་དྲུག་དག་ཏུ་བཞེད་དེ།
བར་ཆད་མེད་པའི་རྩེ་སྦྱོར་དེའི་དམིགས་པ་འཐད་པ་ལ་མི་འཐད་དོ་སྙམ་དུ་ལོག་པར་རྟོག་པ་དང་། དེ་བཞིན་དུ་
དམིགས་པ་དེ་ཡི་ནི་ངོ་བོ་ཉིད་བདེན་སྟོང་དུ་ངེས་པར་བཟུང་བའི་དང་། འབྲས་བུ་རྣམ་ཀུན་མཁྱེན་ཉིད་ཀྱི་ཡེ་
ཤེས་ལ་དང་། དོན་དམ་པའི་བདེན་པའི་དོན་དང་ཀུན་རྫོབ་ཀྱི་བདེན་པ་གཉིས་ལ་དང་། སྤྱོད་པ་ཞི་ལྷག་ཟུང་
འབྲེལ་གྱི་རྣལ་འབྱོར་བ་དང༌། སྐྱབས་དཀོན་མཆོག་གསུམ་སོ་སོ་ལ་དང་། ཐབས་ལ་མཁས་དང་བཅས་པ་ལ་
དང༌། ཐུབ་པའི་མངོན་པར་རྟོགས་པ་ལ་དང་། རྟག་འཛིན་སོགས་ཕྱིན་ཅི་ལོག་བཞི་དང་ནི་དེ་དག་སྤོང་བར་
བྱེད་པའི་ལམ་དང་བཅས་པ་གཉིས་པ་ལ་དང་། གཉེན་པོ་ཡེ་ཤེས་དང་བླང་བྱ་མི་མཐུན་ཕྱོགས་དག་ལ་དང་།
བསྒོམ་བྱ་དང་སྤྱིའི་མཚན་ཉིད་དང་དེ་སྒོམ་པ་གཉིས་ལ་ལོག་པར་རྟོག་པ་གཉིས་རྣམས་སུ་ཡོད་པའི་ཕྱིར། ལོག་
རྟོག་རྣམས་ཀྱིས་ཀུན་ནས་བསླངས་པའི་སུན་འབྱིན་དེ་ལ་གཉིས་ཡོད་དེ། ཀུན་རྫོབ་སྒོ་ཅན་གྱི་ཀླན་ཀ་དང་།
དོན་དམ་སྒོ་ཅན་གྱི་ཀླན་ཀ་གཉིས་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། དབུ་མ་བའི་ཀུན་རྫོབ་ཀྱི་
ཁས་ལེན་རྟགས་སུ་བཀོད་ནས་དོན་དམ་སུན་འབྱིན་པའི་སུན་འབྱིན་དེ། ཀུན་རྫོབ་སྒོ་ཅན་གྱི་ཀླན་ཀ་དང་།
དབུ་མ་པའི་དོན་དམ་གྱི་ཁས་ལེན་རྟགས་སུ་བཀོད་ནས་ཀུན་རྫོབ་སུན་འབྱིན་པའི་སུན་འབྱིན་དེ། དོན་དམ་སྒོ་
ཅན་གྱི་ཀླན་ཀ་ཡིན་པའི་ཕྱིར། དང་པོ་ནི། དངོས་སྨྲ་བས་དབུ་མ་བ་ལ་ས་བོན་གྱིས་མྱུ་གུ་བསྐྱེད་པ་མི་འཐད་
པར་ཐལ། ས་སྨྱུག་ཀུན་རྫོབ་ཏུ་གྲུབ་པའི་ཕྱིར་ཞེས་འཕངས་པའི་སུན་འབྱིན་ལྟ་བུ་ཡིན་པའི་ཕྱིར། གཉིས་པ་ནི།
བར་ཆད་མེད་པའི་རྩེ་སྦྱོར་གྱི་དམིགས་རྣམ་མི་འཐད་པར་ཐལ། ཆོས་ཐམས་ཅད་དོན་དམ་པར་མ་གྲུབ་པའི་
ཕྱིར་ཞེས་པ་ལྟ་བུ་ཡིན་པའི་ཕྱིར་རོ། །
གསུམ་པ་མཐར་གྱིས་སྦྱོར་བ་ནི། སྦྱིན་པ་ཤེས་རབ་བར་དག་དང་། ། ཞེས་པ་ནས། མཐར་གྱིས་པ་ཡི་
བྱ་བར་བཞེད། ། ཅེས་པའི་བར་གསུངས། དོན་ནི། ཤེས་བྱ་ཆོས་ཅན། མཐར་གྱིས་པ་ཡི་བྱ་བར་བཞེད་པ་
བཅུ་གསུམ་ཡོད་དེ། སྦྱིན་པ་ཚུལ་ཁྲིམས་བཟོད་པ་བརྩོན་འགྲུས་བསམ་གཏན་ཤེས་རབ་ཀྱི་མཐར་གྱིས་པར་དྲུག་
106

༄༅། ། སྐབས་ལྔ་བ་དྲུག་པ་བདུན་པ་གསུམ་གྱི་ཊཱིཀྐ་མཐོང་བ་དོན་ཡོད། །
དག་དང་། སངས་རྒྱས་ལ་སོགས་པ་སྟེ་ཆོས་དགེ་འདུན་ཚུལ་ཁྲིམས་གཏོང་བ་ལྷ་རྗེས་སུ་དྲན་པ་དྲུག་དང་།
ཆོས་ཐམས་ཅད་དོན་དམ་པར་དངོས་པོ་མེད་པའི་ངོ་བོ་ཉིད་དུ་རྟོགས་པ་ཉིད་ཀྱི་ནི་དབྱེ་བས་མཐར་ཀྱིས་སྦྱོར་བ་
རྣམས་སུ་ཡོད་པའི་ཕྱིར། མཐར་གྱིས་སྦྱོར་བའི་དོན་ཡོད་དེ། མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་
བསྒོམ་པའི་ཚེ་ཆོས་བཅུ་གསུམ་པོ་དེས་ཟིན་པའི་སྒོ་ནས་གོ་རིམ་མ་འཆོལ་བར་སྒོམ་པར་བྱེད་པའི་དོན་ཡིན་པའི་
ཕྱིར། ། །
བཞི་བ་སྐད་ཅིག་སྦྱོར་བ་བཤད་པ་ལ། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་བ། རྣམ་པར་སྨིན་
པའི། མཚན་ཉིད་མེད་པའི། གཉིས་སུ་མེད་པའི་སྐད་ཅིག་སྦྱོར་བ་དང་བཞི། དང་པོ་ལ་དངོས་དང་། དཔེ་
གཉིས་ལས། དང་པོ་ནི། སྦྱིན་པ་ལ་སོགས་རེ་རེས་ཀྱང་། ། ཞེས་སོགས་རྐང་པ་བཞི་གསུངས། དོན་ནི།
རྒྱུན་མཐའི་བར་ཆད་མེད་ལམ་ལ་གནས་པའི་ཐུབ་པའི་རྒྱུད་ཀྱི་རྣམ་པར་སྨིན་པ་མ་ཡིན་པའི་ཟག་མེད་ཀྱི་ལམ་གྱི་
རིགས་རྣམས་མངོན་དུ་བྱེད་པའི་སྦྱོར་བ་འདི་ནི་ཆོས་ཅན། རྣམ་པར་སྨིན་པ་མ་ཡིན་པའི་སྐད་ཅིག་མ་གཅིག་པ་
ཡི་རྟོགས་པ་ཡིན་པར་ཤེས་པར་བྱ་སྟེ། སྦྱིན་པ་ལ་སོགས་པའི་ཕྱིན་དྲུག་རེ་རེས་ཀྱང་རྣམ་པར་སྨིན་པ་མ་ཡིན་པའི་
ཟག་མེད་ཀྱི་ཆོས་ཀྱི་རིགས་ཀུན་བསྡུས་ནས་མངོན་དུ་བྱེད་པའི་སེམས་དཔའི་སྦྱོར་བ་མཐར་ཐུག་ཡིན་པའི་ཕྱིར།
གཉིས་པ་དཔེ་ནི། ཇི་ལྟར་སྐྱེས་བུས་ཟོ་ཆུན་རྒྱུད། ། ཅེས་སོགས་རྐང་པ་བཞི། དོན་ནི། རྒྱུན་མཐའི་ཡེ་ཤེས་
སྐད་ཅིག་མ་གཅིག་གིས་ཟག་མེད་ཀྱི་ཡེ་ཤེས་ཐམས་ཅད་ཤེས་ནུས་པ་ཐོབ་པ་ཡིན་ཏེ། ཇི་ལྟར་ཏེ་དཔེར་ན་ཟོ་ཆུན་
གྱི་རྒྱུད་གཅིག་སྐྱེས་བུས་རྡོག་ཐབས་གཅིག་གིས་བསྐྱོད་པ་ན་རྒྱུད་ཐམས་ཅད་ཅིག་ཆར་འགུལ་བ་ལྟར་དཔེ་ཚུལ།
དེ་བཞིན་དུ་ཤེས་ནུས་པའི་ཕྱིར། གཉིས་པ་རྣམ་པར་སྨིན་པ་ནི། གང་ཚེ་ཆོས་དཀར་ཐམས་ཅད་ཀྱི། ། ཞེས་
སོགས་རྐང་པ་བཞི། དོན་ནི། སྒྲིབ་གཉིས་ཀྱི་དངོས་གཉེན་བར་ཆད་མེད་ལམ་སྒོམ་པ་གང་གི་ཚེ་དྲི་མ་ཐམས་
ཅད་དང་བྲལ་བའི་ཆོས་དཀར་པོ་ཐམས་ཅད་ཀྱི་རང་བཞིན་ཤེས་རབ་ཀྱི་ཕ་རོལ་ཏུ་ཕྱིན་པ་ཟག་མེད་རྣམ་པར་
སྨིན་པའི་ཆོས་ཉིད་ཀྱི་གནས་སྐབས་རྒྱུན་མཐའི་ཡེ་ཤེས་སྐྱེས་པ་དེའི་ཚེ་རྒྱུན་མཐའི་བར་ཆད་མེད་ལམ་ཆོས་ཅན།
ཟག་མེད་ཀྱི་ཆོས་ཐམས་ཅད་སྐད་ཅིག་མ་གཅིག་གིས་མངོན་དུ་བྱེད་ནུས་པ་ཡིན་ཏེ། སྟོང་ཉིད་མངོན་སུམ་དུ་
རྟོགས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། གསུམ་པ་མཚན་ཉིད་མེད་པ་ནི། སྤྱིན་པ་ལ་
སོགས་སྤྱོད་པ་ཡིས། ། ཞེས་སོགས་རྐང་པ་བཞི་གསུངས། དོན་ནི། རྒྱུན་མཐའི་བར་ཆད་མེད་ལམ་ཆོས་ཅན།
མཚན་ཉིད་མེད་པའི་སྐད་ཅིག་མའི་སྦྱོར་བ་ཡིན་ཏེ། ཀུན་བྱང་གི་ཆོས་རྣམས་དོན་དམ་པར་མཚན་ཉིད་མེད་པ་
ཉིད་དུ་དུས་སྐད་ཅིག་མ་གཅིག་གིས་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་
107

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། དེར་ཐལ། སྦྱིན་པ་ལ་སོགས་པའི་ཕར་ཕྱིན་དྲུག་གི་སྤྱོད་པ་ཡིས་ཆོས་ཀུན་སྣང་ལ་རང་བཞིན་མེད་པ་རྨི་
ལམ་དང་འདྲ་བར་རྟོགས་པ་ལ་གནས་ནས་གོམས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར།
བཞི་བ་གཉིས་སུ་མེད་པའི་སྐད་ཅིག་སྦྱོར་བ་ནི། རྨི་ལམ་དང་ནི་དེ་མཐོང་ཉིད། ། ཅེས་སོགས་རྐང་པ་བཞི་
གསུངས། དོན་ནི། རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་པའི་སྐད་ཅིག་མའི་སྦྱོར་བ་ཡིན་
ཏེ། གཟུང་འཛིན་གྱི་ཆོས་རྣམས་རྫས་ཐ་དད་ཀྱིས་སྟོང་བ་གཉིས་སུ་མེད་པ་ཡི་དེ་ཉིད་སྐད་ཅིག་མ་གཅིག་གིས་
མངོན་སུམ་དུ་མཐོང་ནུས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། དཔེར་ན། རྨི་ལམ་གྱི་རི་
ར་བ་ཁང་ཁྱིམ་སོགས་དང་ནི་དེ་མཐོང་བའི་སད་པའི་ཤེས་པ་ཉིད་རྫས་ཐ་དད་པ་གཉིས་ཀྱི་ཚུལ་དུ་མི་མཐོང་བ་
ལྟར་རོ། ། སྐད་ཅིག་མའི་སྦྱོར་བ་བཞི་པོ་ནི་འགལ་བ་མ་ཡིན་ཏེ། གཞི་གཅིག་བྱེད་ལས་ཐ་དད་པའི་སྒོ་ནས་
བཞག་པས་ངོ་བོ་གཅིག་ལ་ལྡོག་པ་ཐ་དད་པ་ཙམ་ཡིན་པའི་ཕྱིར་ཏེ། རྩ་བར་མཚན་ཉིད་ཀྱིས་ནི་རྣམ་པ་
བཞི། ། ཞེས་གསུངས་པའི་ཕྱིར་རོ། ། ཞེས་པ་འདི་ཉིད་ཀྱང་བཤད་སྒྲུབ་མིང་ཅན་གྱིས་བྲིས་པའོ། །༧། །
ཞེས་པའི་གསུང་པར་འདི་བཞིན་སེར་སྨན་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱུས་ཀྱི་ཡིག་ཆ་གཞིར་
བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང༌། ཁ་སྐོང་། མཐའ་དཔྱོད། ཐུན་མོང་
མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་ཆ་དང་
ཟུང་སྦྲེལ་གསན་སྦྱོང་མཛད་མུས་དང༌། མཁོ་གནད་ཀྱང་ཤིན་ཏུ་ཆེ་རུང༌། གསུང་པར་ཅོ་ནེ་དགོན་ཆེན་དུ་
བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་
དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་རྣམས་ནས་
ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་
རྩ་བ་༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་
སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་
རྣམ་པར་དག་པས་རྒྱུ་སྦྱོར་འདུ་འགོད་ཀྱི་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ།
རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་
བཞུགས་སུ་གསོལ་བའོ། · འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་
ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ ནོར་ལམ་
བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་
བ་མ་ལུས་དབུགས་འབྱིན་ཤོག ། སརྦ་ཛ་ག་ཏཾ། །
108

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཊིཀྐ་དོན་གྱི་
སྙིང་པོ་བསྡུས་པ་ཞེས་བྱ་བ་བཞུགས་སོ། །
གསུམ་པ་ཆོས་སྐུ་རྒྱས་པར་བཤད་པ་ལ། ། སྐབས་འདིར་ཆོས་སྐུ་འཆད་པའི་རྒྱུ་མཚན་དང་། གཞུང་
དོན་དངོས་བཤད་པ་གཉིས། དང་པོ་ནི། ཤེས་བྱ་ཆོས་ཅན། སྐད་ཅིག་སྦྱོར་བཤད་ཟིན་པའི་རྗེས་སུ་འབྲས་བུ་
ཆོས་སྐུ་འཆད་པའི་རྒྱུ་མཚན་ཡོད་དེ། སྐད་ཅིག་སྦྱོར་བ་སྒོམ་པའི་བྱང་སེམས་རྒྱུན་མཐའ་བ་དེས་སྐད་ཅིག་
གཉིས་པའི་དུས་སུ་འབྲས་བུ་ཆོས་སྐུ་འཐོབ་པར་འགྱུར་བའི་རྒྱུ་མཚན་གྱིས་བཤད་པའི་ཕྱིར་ཏེ། དེ་ལྟར་ཡང་
འགྲེལ་བ་ལས། སྐད་ཅིག་མ་གཅིག་པའི་མངོན་པར་རྟོགས་པ་བྱང་ཆུབ་པ་རྣམ་པར་བསྒོམས་པའི་སྐད་ཅིག་མ་
གཉིས་པ་ལ་ཆོས་ཀྱི་སྐུར་མངོན་པར་བྱུང་ཆུབ་པ་ཡིན་ཏེ། ཞེས་གསུངས་པའི་ཕྱིར། བྱང་སེམས་རྒྱུན་མཐའ་བ་
གསར་དུ་སངས་རྒྱས་པའི་དུས་མཚམས་ཡོད་དེ། རྣམ་མཁྱེན་སྐད་ཅིག་དང་པོ་ཐོབ་པ་དང་། ཇི་ལྟ་བ་ལ་མཉམ་
པར་བཞག་བཞིན་པའི་ངང་ནས་ཇི་སྙེད་པའི་ཆོས་ཐམས་ཅད་མངོན་སུམ་དུ་རྟོགས་པ་དང་། ཡང་དག་མཐའ་
མངོན་དུ་བྱས་པ་དང་། མཚན་དཔེས་སྤྲས་པའི་ལུས་ཀྱི་རིགས་འདྲ་ཕྱི་མ་ལོངས་སྐུའི་ལུས་སུ་གནས་གྱུར་པ་དང་།
ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་པའི་ཚུལ་གྱིས་འབྲེལ་བ་གྲུབ་པའི་སྤྲུལ་སྐུ་གྲངས་མེད་
ཐོབ་པ་དུས་མཉམ་པའི་ཕྱིར་རོ། །
གཉིས་པ་གཞུང་དོན་དངོས་བཤད་པ་ལ། སྐུའི་རྣམ་གཞག་དང་། འཕྲིན་ལས་ཀྱི་རྣམ་གཞག་གཉིས།
དང་པོ་ལ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུའི་རྣམ་གཞག་བཤད་པ་དང་བཞི། དང་པོ་
ནི། ཐུབ་པའི་ངོ་བོ་ཉིད་སྐུ་ནི། ། ཞེས་པ་ནས། དེ་དག་རང་བཞིན་མཚན་ཉིད་ཅན། ། ཞེས་པའི་བར་
གསུངས། དོན་ནི། ཐུབ་པའི་ངོ་བོ་ཉིད་སྐུ་ནི། ཆོས་ཅན། ཁྱོད་ཁྱད་ཆོས་གསུམ་དང་ལྡན་པ་ཡིན་ཏེ། ཟག་
པ་མེད་པའི་ཆོས་ཡེ་ཤེས་སྡེ་ཚན་ཉེར་གཅིག་པོ་གང་དག་རྫོགས་པར་ཐོབ་པར་གྱུར་པ་ལྡན་པའི་ཁྱད་པར། སྒྲིབ་
གཉིས་རྣམ་པ་ཀུན་ཏུ་རྣམ་པར་དག་པ་བྲལ་བའི་ཁྱད་པར། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་དག་
རང་བཞིན་བདེན་པས་སྟོང་བའི་མཚན་ཉིད་ཅན་གྱི་ངོ་བོའི་ཁྱད་པར་ཏེ་ཁྱད་ཆོས་གསུམ་དང་ལྡན་པའི་དག་པ་
109

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ལྡན་གྱི་སྐུ་ཡིན་པའི་ཕྱིར། དབྱེ་ན་གཉིས་ཡོད་དེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་
དང༌། གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས་ཡོད་པའི་ཕྱིར། སྐབས་འདིར་དེ་གཉིས་འགལ་བ་
ཡིན་ཏེ། དང་པོ་དོན་དམ་བདེན་པ་དང་། ཕྱི་མ་ཀུན་རྫོབ་བདེན་པ་ཡིན་པའི་ཕྱིར་ཏེ། དང་པོ་ནི་སྟོང་གཞི་
ཟག་མེད་ཀྱི་ཡེ་ཤེས་རྣམས་བདེན་པས་སྟོང་བའི་སྟོང་ཉིད་དང་། ཕྱི་མ་ནི་དེ་རྣམས་ཀྱི་དྲི་མ་སྤངས་པའི་ཆ་ལ་
འཇོག་པའི་ཕྱིར་རོ། ། གཉིས་པ་ཡེ་ཤེས་ཆོས་སྐུ་བཤད་པ་ལ། དངོས་དང་། བྱེ་བྲག་ཏུ་བཤད་པ་དང་། དེ་ལ་
རྩོད་པ་སྤོང་བ་དང་གསུམ། དང་པོ་ནི། སངས་རྒྱས་ལ་འཕགས་པའི་རྒྱུད་ཀྱི་དྲན་པ་ཉེར་གཞག་ནས།
འཕགས་ལམ་ཡན་ལག་བརྒྱད་ཀྱི་བར་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་ཅུ་རྩ་བདུན་དང་། བྱམས་
སོགས་ཚད་མེད་པ་བཞི་དང་། གཟུགས་ཅན་གྱི་རྣམ་ཐར་གཉིས། སྡུག་པའི་རྣམ་ཐར་གཅིག གཟུགས་མེད་
ཀྱི་རྣམ་ཐར་བཞི་འགོག་པའི་རྣམ་པར་ཐར་བ་དང་བརྒྱད། བསམ་གཏན་བཞི་དང་གཟུགས་མེད་ཀྱི་དངོས་
གཞིའི་སྙོམས་འཇུག་བཞི་འགོག་པའི་སྙོམས་འཇུག་གཅིག་སྟེ་མཐར་གྱིས་ནི་གནས་པའི་སྙོམས་པར་འཇུག་པ་
དགུ་ཡི་བདག་ཉིད་དང་། ཟད་པར་ས་ཆུ་མེ་རླུང་སྔོན་པོ་སེར་པོ་དམར་པོ་དཀར་པོ་ནམ་མཁའ་རྣམ་ཤེས་ཀྱི་སྐྱེ་
མཆེད་དེ་ཟད་པར་གྱི་སྐྱེ་མཆེད་བཅུ་ཡི་བདག་ཉིད་དང༌། རྣལ་འབྱོར་བ་རང་ལུས་ལ་གཟུགས་ཀྱི་འདུ་ཤེས་
བཞག་ནས་ཕྱི་རོལ་གྱི་གཟུགས་ཆེ་ཆུང་ལ་ལྟ་བ་གཉིས་དང་། གཟུགས་ཀྱི་འདུ་ཤེས་མ་བཞག་པར་གཟུགས་ཆེ་
ཆུང་དུ་ལྟ་བ་གཉིས་ཏེ་བཞི་དང་། དེའི་འདུ་ཤེས་མ་བཞག་པར་སྔོ་སེར་དཀར་དམར་བཞི་ཟིལ་གྱིས་གནོན་པའི་
ཟིལ་གནོན་གྱི་སྐྱེ་མཆེད་བཞིའི་རབ་ཏུ་དབྱེ་བས་རྣམ་པ་བརྒྱད་དང་། ཉོན་མོངས་མེད་པའི་ཏིང་ངེ་འཛིན་དང་།
སྨོན་གནས་མཁྱེན་པ་དང་། མིག་གི་མངོན་ཤེས་སོགས་མངོན་ཤེས་དྲུག་དང་། ཆོས་དོན་ངེས་པའི་ཚིག་སྤོབས་
པ་སོ་སོ་ཡང་དག་པར་རིག་པ་བཞི་དང་། རྟེན་དམིགས་པ་ཐུགས་ཡེ་ཤེས་ཏེ་རྣམ་པ་ཐམས་ཅད་དག་པ་བཞི་
དང་། ཚེ་སེམས་ཡོ་བྱེད་ལས་སྐྱེ་བ་མོས་པ་སྨོན་ལམ་རྫུ་འཕྲུལ་ཡེ་ཤེས་ཆོས་ལ་དབང་བ་སྟེ་དབང་བཅུ་དང་།
གནས་དང་གནས་མ་ཡིན་པ་མཁྱེན་པ་ལ་སོགས་པའི་སྟོབས་བཅུ་དང་། མི་འཇིགས་པ་ནི་བཞི་དག་དང༌། སྐུ་
གསུང་ཐུགས་ཀྱི་སྤྱོད་པ་ཡོངས་སུ་དག་པའི་བསྲུང་བ་མེད་པ་རྣམས་གསུམ་དང་། ཆོས་སྟོན་པའི་ཚེ་གདུལ་བྱས་
ཉན་འདོད་པ་དང་མི་འདོད་པ་དང་དེ་གཉིས་ཀ་ལ་ཆགས་སྡང་མེད་པའི་དྲན་པ་ཉེ་བར་བཞག་པ་རྣམ་པ་གསུམ་
དང་། སེམས་ཅན་འདུལ་བའི་དུས་ལས་མི་འདའ་བའི་བསྙེལ་བ་མི་མངའ་བའི་ཆོས་ཉིད་དང་། སྒྲིབ་གཉིས་ཀྱི་
བག་ཆགས་ཡང་དག་པར་བཅོམ་པ་དང་། སྐྱེ་བོ་མཐའ་དག་ལ་ཕན་པའི་ཐུགས་རྗེ་ཆེན་པོ་དང་། ཐུབ་པ་
སངས་རྒྱས་བཅོམ་ལྡན་འདས་ཁོ་ནའི་མ་འདྲེས་པའི་ཆོས་བཅོ་བརྒྱད་མདོ་ལས་བཤད་པ་ག་ལ་ཡིན་པ་དང་།
110

༄༅། ། མངོན་རྟོགས་རྒྱུན་གྱི་སྐབས་བརྒྱུད་པའི་ཊཱིཀྐ་དོན་གྱི་སྙིང་བོ་བསྡུས་པ། །
རྣམ་པ་ཐམས་ཅད་མཁྱེན་པ་ཉིད་དང་། རང་གི་སྒྲས་བསྟན་པའི་ལམ་ཤེས་དང་། གཞི་ཤེས་ཏེ་ཟག་མེད་ཀྱི་ཡེ་
ཤེས་སྡེ་ཚན་ཉེར་གཅིག་པོ་དེ་དག་ཆོས་ཅན། ཁྱོད་ལ་ཡེ་ཤེས་ཆོས་སྐུ་ཞེས་བརྗོད་པ་ཡིན་ཏེ། ཇི་ལྟ་ཇི་སྙེད་ཀྱི་
ཤེས་བྱ་ཐམས་ཅད་མངོན་སུམ་དུ་རྟོགས་པའི་ཡེ་ཤེས་མཐར་ཐུག་ཡིན་པའི་ཕྱིར། འདིར་སློབ་དཔོན་འཕགས་པ་
དང་སེང་བཟང་གཉིས་ཀྱིས་རྩ་བའི་དགོངས་པ་འགྲེལ་ཚུལ་ལ་ཁྱད་པར་ཅུང་ཟད་ཡོད་དེ། འཕགས་པས་ཐུབ་
པའི་ངོ་བོ་ཉིད་སྐུ་ནི་ཞེས་སོགས་རྐང་པ་བཞིས་ངོ་བོ་ཉིད་སྐུ་མདོར་བསྟན་ནས། བྱང་ཆུབ་ཕྱོགས་མཐུན་ཚད་
མེད་དང་། ། ནས། ཆོས་ཀྱི་སྐུ་ཞེས་བརྗོད་པ་ཡིན། ། ཞེས་པའི་བར་གྱིས་ངོ་བོ་ཉིད་སྐུ་རྒྱས་པར་བཤད་པར་
བཞེད་ལ། སློབ་དཔོན་སེང་གེ་བཟང་པོས་ཐུབ་པའི་ངོ་བོ་ཉིད་སྐུ་ནི། ། ཞེས་སོགས་ཀྱིས་ངོ་བོ་ཉིད་སྐུ་གཙོ་བོར་
བསྟན་ནས། བྱང་ཆུབ་ཕྱོགས་མཐུན་ཚད་མེད་དང༌། ། ཞེས་སོགས་ཀྱིས་ཆོས་སྐུ་གཙོ་བོར་རྒྱས་པར་འཆད་
པར་བཤད་པའི་ཕྱིར། དེ་ལྟར་བཤད་ཀྱང་དགོངས་པ་ནི་མི་འགལ་ཏེ། ཚིག་གི་འབྲེལ་ལྟར་ན་ནི། འཕགས་པ་
བཞིན་འཆད་དགོས་ལ། དོན་གྱིས་ཐོབ་ཚུལ་ལ་སེང་གེ་བཟང་པོའི་བཞེད་པ་ལྟར་བྱས་པ་ལའང་དགོས་པ་ཁྱད་
པར་ཅན་ཡོད་པའི་ཕྱིར། རྒྱས་བཤད་ཀྱི་སྐབས་འདིར་མ་ཟད་ལུས་རྣམ་གཞག་གི་སྐབས་ཀྱི་ཚིག་དོན་འཆད་
ཚུལ་ལའང་ཅུང་ཟད་མི་འདྲ་བ་ཡོད་དེ་མི་འགལ་ལོ། ། དེས་ན། ཆོས་ཀྱི་སྐུ་ཞེས་བརྗོད་པ་ཡིན། ། ཞེས་པ་
འདི་འཕགས་པ་ལྟར་ན་ཆོས་ཉིད་སྐུ་ཞེས་བརྗོད་པ་ཡིན་ཞེས་ཐོབ་ལ། སེང་བཟང་ལྟར་ན་ཡེ་ཤེས་ཆོས་ཀྱི་སྐུ་ཞེས་
བརྗོད། ། ཅེས་པ་ཞིག་དོན་གྱིས་ཐོབ་པ་ཡིན་ཏེ། སྔ་མས་དེ་ལྟར་ཐོབ་པ་ཡིན་ཀྱང་རྒྱུ་སྐད་ལ་མི་བདེ་བའི་
དབང་གིས་ཆོས་ཉིད་སྐུ་ཞེས་མི་འབྱུང་བར་ཆོས་ཀྱི་སྐུ་ཞེས་འབྱུང་བར་བཞེད། ཕྱི་མས་ཚིག་སྡུད་ཀྱི་དབང་གིས་
དེ་ལྟར་དུ་འབྱུང་བར་བཞེད་པའི་ཕྱིར་ཏེ། སྔ་མས་ཟག་མེད་ཡེ་ཤེས་སྡེ་ཚན་ཉེར་གཅིག་པོ་དེ་དག་བདེན་པས་
སྟོང་བའི་ཆོས་ཉིད་ལ་ཆོས་ཉིད་ཀྱི་སྐུ་ཞེས་བརྗོད་པ་ཡིན་ཞེས་བཞེད་ལ། ཕྱི་མས་དེ་ལས་ལོགས་སུ་ཆོས་ཅན་ཟག་
མེད་ཀྱི་ཡེ་ཤེས་དེ་རྣམས་ལ་ཡེ་ཤེས་ཆོས་ཀྱི་སྐུ་ཞེས་བརྗོད་པ་ཡིན་ཞེས་བརྗོད་པའི་ཕྱིར། གཉིས་པ་བྱེ་བྲག་ཏུ་
བཤད་པ་ལ། ཉོན་མོངས་མེད་པའི་ཏིང་ངེ་འཛིན་དང་། སྨོན་གནས་མཁྱེན་པའི་ཏིང་ངེ་འཛིན་བཤད་པ་དང་
གཉིས། དང་པོ་ནི། ཉན་ཐོས་ཉོན་མོངས་མེད་པའི་ལྟ། ། ཞེས་སོགས་རྐང་པ་བཞི་གསུངས། དོན་ནི།
རྒྱལ་བའི་ཉོན་མོངས་མེད་པའི་ཏིང་ངེ་འཛིན་དེ་ཆོས་ཅན། ཉན་རང་གི་ཉོན་མོངས་མེད་པའི་ཏིང་ངེ་འཛིན་
ལས་ཁྱད་པར་དུ་འཕགས་པ་ཡིན་ཏེ། ཉན་ཐོས་སོགས་ཀྱི་ཉོན་མོངས་མེད་པའི་ཏིང་ངེ་འཛིན་ནི་རང་ལ་ལྟ་བའི་
མི་ཡི་མི་དགེ་བའི་ཉོན་མོངས་ཀྱི་དམིགས་རྐྱེན་བྱེད་པ་ཡོངས་སུ་སྤོང་བ་ཙམ་ཉིད་ཡིན་ལ། ཁྱོད་ཀྱིས་རང་རྒྱུད་
ལྡན་གྱི་རྒྱལ་བ་གྲོང་སོགས་སུ་བྱོན་པ་ན་ལྟ་བའི་སྐྱེ་བོ་དེའི་ཉོན་མོངས་རྣམས་རྒྱུན་གཅོད་ནུས་པའི་བྱེད་ལས་དང་
111

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྡན་པའི་ཕྱིར་རོ། ། གཉིས་པ་ནི། སངས་རྒྱས་སྨོན་གནས་མཁྱེན་པ་ཉིད། ། ཅེས་སོགས་རྐང་པ་བཞི་
གསུངས། སངས་རྒྱས་ཀྱི་སྨོན་གནས་མཁྱེན་པའི་ཏིང་ངེ་འཛིན་ནི་ཆོས་ཅན། ཉན་རང་གི་སྨོན་གནས་མཁྱེན་
པ་ལས་ཁྱད་པར་དུ་འཕགས་ཏེ། འབད་རྩོལ་མེད་པར་ལྷུན་གྱིས་གྲུབ་པ་དང་། བདེན་འཛིན་གྱི་ཆགས་པ་
སྤངས་པ་དང་། ཤེས་བྱ་ཐམས་ཅད་ལ་ཐོགས་པ་མེད་པ་དང༌། དུས་རྒྱུན་མི་འཆད་པར་རྟག་ཏུ་གནས་པ་དང་།
འདྲི་བ་ཀུན་གྱི་ལན་འདེབས་ནུས་པར་མདོ་ལས་བཞེད་པའི་ཕྱིར། གཉིས་པ་དེ་ལ་རྩོད་པ་སྤོང་བ་ལ། ཆོས་སྐུ་
རྟག་པ་ལ་རྩོད་པ་སྤོང་བ། ཁྱབ་རྟག་གཉིས་ཀ་ལ་རྩོད་པ་སྤོང་བ་གཉིས། དང་པོ་ལ། རྩོད་པ་དང་ལན་ནོ། །
དང་པོ་རྩ་བར་དངོས་སུ་མ་ཟིན་ཀྱང་འགྲེལ་བ་ལྟར་ན། སངས་རྒྱས་བཅོམ་ལྡན་འདས་ཆོས་ཅན། སེམས་ཅན་
ལ་སྐུ་དངོས་སུ་སྣང་བའི་སྒོ་ནས་དོན་མཛད་མི་མཛད་ཀྱི་ཁྱད་པར་མི་འཐད་པར་ཐལ། དུས་རྟག་ཏུ་ཐུགས་རྗེ་
ཆེན་པོའི་ངང་ལས་མ་གཡོས་པར་བཞུགས་པའི་ཕྱིར་ཞེས་རྩོད། གཉིས་པ་ལན་ལ་སྒྲུབ་ཕྱོགས་དང་། དགག་
ཕྱོགས་ཀྱི་ལན་བཤད་པ་གཉིས། དང་པོ་ཡོད་དེ། རྒྱུ་ནི་ཡོངས་སུ་སྨིན་གྱུར་ནས། ། ཞེས་སོགས་རྐང་པ་བཞི་
གསུངས། སྟོན་པ་ཆོས་ཅན། རྟག་ཏུ་ཐུགས་རྗེ་ཆེན་པོ་དང་ལྡན་པ་ཡིན་ཡང་གཞན་ལ་སྐུ་དངོས་སུ་སྣང་མི་སྣང་
གི་སྒོ་ནས་དོན་མཛད་པ་མི་འགལ་བར་ཐལ། ཁྱོད་ལ་དངོས་སུ་ཆོས་ཉན་པའི་རྒྱུ་ཚོགས་ནི་ཡོངས་སུ་སྨིན་པར་
གྱུར་ནས་གདུལ་བྱ་གང་དང་གང་ལ་ཡུལ་གང་ལ་ནི་དུས་གང་གི་ཚེ་དངོས་སུ་ཆོས་དེ་སྟོན་པའི་བྱ་བ་ཕན་པར་གྱུར་
པ་དེ་དང་དེ་ལ་སྐུ་དངོས་སུ་སྣང་བའི་སྒོ་ནས་དོན་མཛད་པ་ཡིན་གྱི། ཚོགས་མ་བསགས་མ་སྨིན་པའི་འདུལ་བྱ་ལ་
དེ་ལྟར་སྣང་བའི་སྒོ་ནས་དོན་མཛད་པའི་ཕྱིར་རོ། ༈ གཉིས་པ་ནི། ལྷ་ཡི་རྒྱལ་པོས་ཆར་ཕབ་ཀྱང་། ། ཞེས་
སོགསརྐང་པ་བཞི་གསུངས། སངས་རྒྱས་བཅོམ་ལྡན་འདས་རྣམས་ནི་ཆོས་ཅན། འཇིག་རྟེན་དུ་དངོས་སུ་
བྱུང་བར་གྱུར་ཀྱང་སེམས་ཅན་ཁ་ཅིག་གིས་ཁྱོད་ལ་དངོས་སུ་ཆོས་ཉན་པ་ལ་ཚོགས་པའི་སྐལ་བ་བཟང་པོ་མི་མྱོང་
བའི་རྒྱུ་མཚན་ཡོད་པར་ཐལ། དེ་དག་ཁྱོད་ལ་དངོས་སུ་ཆོས་ཉན་པ་སོགས་ཀྱི་སྐལ་བ་མེད་པས་སོ། ། དཔེར་ན།
ལྷ་ཡི་རྒྱལ་པོས་ཆར་ཕབ་དང་། རུལ་བ་ལ་སོགས་པའི་རྐྱེན་གྱིས་ས་བོན་མི་རུང་བར་གྱུར་པ་དེ་ལས་མྱུ་གུ་སྔོན་པོ་
མི་འཁྲུངས་པ་ལྟར་རོ། །
གཉིས་པ་ཁྱབ་རྟག་གཉིས་ཀ་ལ་རྩོད་པ་སྤོང་བ་ལ། དྲི་བ་དང་། ལན་གཉིས། དང་པོ་རྩ་བར་དངོས་སུ་
མི་གསལ་ཡང་འགྲེལ་བ་ལྟར་ན། ཡེ་ཤེས་ཆོས་སྐུ་དེ་ཆོས་ཅན། ཁྱོད་ལ་ཁྱབ་པོ་ཞེས་བརྗོད་མི་རིགས་པར་ཐལ།
ཁྱོད་སངས་རྒྱས་འཕགས་པ་ཉིད་ཀྱི་རྒྱུད་ཁོ་ན་ལ་ཡོད་པའི་རྟེན་ངེས་པའི་ཕྱིར། དེ་ཆོས་ཅན། ཁྱོད་ལ་རྟག་པ་
ཞེས་ཀྱང་བརྗོད་མི་རིགས་པར་ཐལ། སྐད་ཅིག་རེ་རེ་ལ་སྐྱེ་ཞིང་འབྱུང་བའི་ཕྱིར་ཞེ་ན། གཉིས་པ་ནི། དེ་ལྟར་
112

༄༅། ། མངོན་རྟོགས་རྒྱུན་གྱི་སྐབས་བརྒྱུད་པའི་ཊཱིཀྐ་དོན་གྱི་སྙིང་བོ་བསྡུས་པ། །
མཛད་པ་རྒྱ་ཆེའི་ཕྱིར ། ཞེས་སོགས་རྐང་པ་བཞི་གསུངས། སངས་རྒྱས་དེ་ཉིད་ཆོས་ཅན། ཁྱོད་ལ་ཁྱབ་པ་
ཞེས་ངེས་པར་བརྗོད་པ་ཡིན་ཏེ། སྐལ་ལྡན་མཐའ་དག་ལ་མཛད་པ་འཕྲིན་ལས་འཇུག་པ་རྒྱ་ཆེ་བས་ན། དེ་ལྟར་
དུ་བརྗོད་པའི་ཕྱིར། སངས་རྒྱས་དེ་ཆོས་ཅན། ཁྱོད་ལ་རྟག་པ་ཞེས་ཀྱང་བརྗོད་པ་ཡིན་ཏེ། རང་ཉིད་རྒྱུན་
འཆད་པའི་ཟད་པ་མེད་པའི་ཕྱིར་རོ། ། གཉིས་པ་ལོངས་སྐུ་བཤད་པ་ལ། མཚན་ཉིད་ཀྱི་སྒོ་ནས་མདོར་བསྟན་
པ་དང་། ཡོན་ཏན་གྱི་སྒོ་ནས་རྒྱས་པའི་བཤད་པ་གཉིས། དང་པོ་ནི། མཚན་ནི་སུམ་ཅུ་རྩ་གཉིས་དང་། །
ཞེས་པ་ནས། ཐུབ་པའི་ལོངས་སྤྱོད་རྫོགས་སྐུར་བཞེད། ། ཅེས་པའི་བར་གསུངས། འཆད་འགྱུར་ལྟར་མཚན་
ནི་སུམ་ཅུ་རྩ་གཉིས་དང་དཔེ་བྱད་བརྒྱད་ཅུའི་བདག་ཉིད་ཅན་ཀྱི་གཟུགས་སྐུར་དངོས་སུ་བསྟན་པ་འདི་ཆོས་ཅན།
ཐུབ་པའི་ལོངས་སྤྱོད་རྫོགས་སྐུར་བཞེད་པ་ཡིན་ཏེ། ཐེག་ཆེན་གྱི་ཆོས་ལ་ཉེ་བར་ལོངས་སྤྱོད་པ་ལ་སོགས་པ་ངེས་
པ་ལྔ་ལྡན་གྱིས་རབ་ཏུ་ཕྱེ་བའི་གཟུགས་སྐུ་མཐར་ཐུག་ཡིན་པའི་ཕྱིར་རོ། །
གཉིས་པ་ཡོན་ཏན་གྱི་སྒོ་ནས་རྒྱས་པར་བཤད་པ་ལ། མཚན་དང་། དཔེ་བྱད་བཤད་པ་གཉིས། དང་
པོ་ལ། དངོས་དང་། དེའི་རྒྱུ་བཤད་པ་གཉིས། དང་པོ་ནི། ཕྱག་ཞབས་འཁོར་ལོའི་མཚན་དང་རུས་སྦལ་
ཞབས། ། ཞེས་པ་ནས། འདྲ་བ་འདི་དག་སུམ་ཅུ་རྩ་གཉིས་མཚན། ། ཞེས་པའི་བར་གསུངས། ཤེས་བྱ་ཆོས་
ཅན། ལོངས་སྐུའི་མཚན་འདི་དག་སུམ་ཅུ་རྩ་གཉིས་སུ་གྲངས་ངེས་པ་ཡིན་ཏེ༔ དེ་ཡང་ལོངས་སྐུའི་ཕྱག་དང་
ཞབས་གཉིས་འཁོར་ལོའི་མཚན་དང་ལྡན་པ་དང་། རུས་སྦལ་བཞིན་དུ་ཞབས་གནས་པ་དང་། ཕྱག་དང་
ཞབས་ཀྱི་སོར་མོ་རྣམས་དྲ་བས་འབྲེལ་བ་དང་། ཕྱག་དང་ཞབས་བཅས་འཇམ་ཞིང་གཞོན་ཤ་ཆགས་པ་དང༌།
སྐུ་འདི་ཡི་ནི་ཕྱག་ཞབས་ཀྱི་རྒྱབ་བཞི་དང་ཕྲག་གོང་གཉིས་དང་ལྟག་པ་སྟེ་བདུན་པོ་དག་མཐོ་བ་དང་། སོར་མོ་
རྣམས་རིང་བ་དང་། ཕྱག་ཞབས་ཀྱི་རྟིང་བ་ཡངས་པ་དང༌། སྐུ་ཚེ་ཞིང་དྲང་བ་དང་། ཞབས་ཀྱི་ལོང་བུ་ཕྱིར་
འབུར་བ་མི་མངོན་པ་དང་། སྐུའི་སྤུ་ནི་གྱེན་དུ་ཕྱོགས་པ་སྟེ་བཅུ་དང་། བྱིན་པ་རི་དྭགས་ཨེ་ན་ཡའི་བྱིན་པ་དང་
འདྲ་བ་དང་། ཕྱག་རིང་ཞིང་མཛེས་པ་དང་། གསང་གནས་འདོམ་གྱི་སྦ་བ་སྦུབས་སུ་ནུབ་པའི་མཆོག་དང་ལྡན་
པ་དང་། སྐུའི་ལྤགས་པ་གསེར་མདོག་མཆོག་དང་ལྡན་པ་དང་། ལྤགས་པ་འཇམ་ཞིང་སྲབ་པ་དང་། སྐུའི་སྤུ་
ནི་རེ་རེ་ནས་གཡས་ཕྱོགས་སུ་ལེགས་འཁྱིལ་ཞིང་འཁྲུངས་པ་དང་། ཞལ་མཛོད་སྤུས་བརྒྱན་པ་དང་། རོ་སྟོད་
སེང་གེའི་སྟོད་དང་འདྲ་བོ་དང་། སྐུ་འདི་ཡི་དཔུང་བའི་མགོ་ཟླུམ་པ་དང་། ཐལ་གོང་རྒྱས་པ་སྟེ་བཅུ་དང་།
ལྗགས་འདི་ལ་རོ་མི་ཞིམ་པ་རོ་མཆོག་ཏུ་སྣང་བ་དང་། སྐུ་ནི་ཤིང་ནྱ་གྲོ་དྷ་ལྟར་འདོམ་གྱི་ཕན་ཚུན་གྱི་རྩེ་མོ་ནས་
འཇལ་པའི་ཚད་ཅི་ཙམ་པ་ཞབས་ནས་སྤྱི་བོའི་བར་ཡང་དེ་ཙམ་དུ་མཉམ་པའི་ཆུ་ཞེང་གབ་པ་དང་། དབུ་གཙུག་
113

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཏོར་དང་ལྡན་པ་དང་། ལྗགས་རིང་ཞིང་མཛེས་པ་དང་། གསུང་ཚངས་པའི་དབྱངས་ལྟ་བུ་དང་། འགྲམ་པ་
སེངྒེའི་འགྲམ་པ་འདྲ་བ་དང་། ཚེམས་ཤིན་ཏུ་དཀར་བ་དང་། ཚེམས་མཉམ་པ་དང་། དེ་ཐག་བཟང་བ་དང་།
དེ་གྲངས་ནི་བཞི་བཅུ་ཐམ་པ་ཚང་བ་སྟེ་བཅུ་དང་། སྤྱན་ནི་དཀར་ནག་གི་ཆ་མ་འདྲེས་པའི་མཐོན་མཐིང་ཅན་
དང་། སྤྱན་གྱི་རྫི་མ་བ་མཆོག་སྟེ་ཁྱུ་མཆོག་གི་རྫི་མ་དང་འདྲ་བ་གཉིས་དང་བཅས་པ་སོགས་ཡོད་པའི་ཕྱིར།
གཉིས་པ་རྒྱུ་ནི། འདི་ལ་མཚན་ནི་གང་གང་གི ། ཞེས་པ་ནས། མདོ་ལས་ཇི་སྐད་འབྱུང་བ་བཞིན། ། ཞེས་
པའི་བར་གསུངས། ལོངས་སྐུ་འདི་ལ་ནི། ཇི་སྐད་བཤད་པའི་མཚན་ནི་ས་གཉིས་པོའི་འདི་དག་ཡང་དག་པར་
འགྲུབ་པའི་རྒྱུ་ཡོད་དེ། མཚན་སོ་གཉིས་པོ་གང་དང་གང་གི་སྒྲུབ་པར་བྱེད་པའི་རྒྱུ་གང་ཡིན་པ་དེ་དང་དེ་ནི་རབ་
ཏུ་རྫོགས་པ་ལས་དེ་དག་འགྲུབ་པའི་ཕྱིར། རྒྱུ་དེ་དག་ཀྱང་ཡོད་དེ། ཡུམ་གྱི་མདོ་ལས་ཇི་སྐད་འབྱུང་བ་བཞིན་
དུ། བླ་མ་སྐྱེལ་བ་དང་བསུ་བ་ལ་སོགས་བྱས་པས་ནི་ཕྱག་ཞབས་ཀྱི་འཁོར་ལོའི་མཚན་འགྲུབ་པའི་རྒྱུ་བྱེད་པ་དང་།
སྡོམ་པ་ཡང་དག་པར་བླངས་པ་བརྟན་པས་ནི་ཞབས་རུས་སྦལ་བཞིན་དུ་གནས་པའི་རྒྱུ་བྱེད་པ་དང༌། བསྡུ་བ་
བཞི་བརྟེན་པས་ནི་སོར་མོ་རྣམས་དྲ་བས་འབྲེལ་བའི་རྒྱུ་བྱེད་པ་དང་། གྱ་ནོམ་པའི་དངོས་པོ་གཞན་ལ་སྦྱིན་པ་ནི་
ཕྱག་ཞབས་གཞོན་ཤ་ཆགས་པ་སོགས་ཀྱི་རྒྱུ་དང་། གསད་པར་བྱ་བ་ལས་ཐར་བར་བྱེད་པ་ནི་སྐུ་ཆེ་ཞིང་དྲང་བའི་
རྒྱུ་དང་། དགེ་བའི་ཆོས་ནི་ཡང་དག་པར་བླངས་པ་སྤེལ་བ་ལ་སོགས་པ་ནས། ཁོང་ཁྲོ་མེད་པ་ནི་བའི་རྫི་མ་ལྟ་
བུའི་མཚན་སྒྲུབ་བྱེད་ཀྱི་རྒྱུ་ཡི་མཚན་ཉིད་དང་རང་བཞིན་གྱི་བར་སོ་གསུམ་ཡོད་པའི་ཕྱིར། མཚན་དཔེ་གསལ་
རྫོགས་དང་ལྡན་པའི་གང་ཟག་ལ་ལོངས་སྐུས་མ་ཁྱབ་སྟེ། མཆོག་གི་སྤྲུལ་སྐུ་ལའང་དེ་ཡོད་པའི་ཕྱིར། མཚན་
དཔེ་དང་ལྡན་པའི་གང་ཟག་ལ་ནི་སངས་རྒྱས་ཀྱིས་ཀྱང་མ་ཁྱབ་སྟེ། འཁོར་སྒྱུར་དང་བྱང་སེམས་རྒྱུན་མཐའ་བ་
ལདེ་ཡོད་པའི་ཕྱིར། དང་པོ་དེ་ལྟར་ཡིན་ཏེ། རིན་ཆེན་འཕྲེང་བ་ལས། འཁོར་ལོ་བསྒྱུར་བ་ཐམས་ཅད་
ལ། ། འདི་དག་ཡོད་པ་འདོད་མོད་ཀྱིས། ། དག་དང་མཛེས་དང་གསལ་བ་ནི། ། བཅུ་དྲུག་ཆར་ཡང་མི་ཕོད་
དོ ། ཞེས་གསུངས་པའི་ཕྱིར། གཉིས་པ་ཡང་གྲུབ་སྟེ། རྒྱུན་མཐའ་བའི་མཚན་དཔེས་ལོངས་སྐུའི་མཚན་
དཔེ་རྣམས་ཀྱི་དངོས་རྒྱུ་བྱེད་པའི་ཕྱིར། གཉིས་པ་དཔེ་བྱེད་ནི། ཐུབ་པའི་སེན་མོ་ཟངས་མདོག་དང་། ། ཞེས་
པ་ནས། སངས་རྒྱས་དཔེ་བྱད་བཟང་པོར་བཞེད། ། ཅེས་པའི་བར་གསུངས། འཆད་འགྱུར་ལྟར་བརྒྱད་ཅུ་
པོ་འདི་ཆོས་ཅན། སངས་རྒྱས་ཀྱི་དཔེ་བྱད་བཟང་པོར་བཞེད་དེ། དེ་ཡང་ཐུབ་པའི་སེན་མོ་ཟངས་ཀྱི་མདོག་ལྟ་
བུ་དང་། དེའི་མདོག་སྣུམ་པ་དང་། དེ་མཐོ་བ་དང་། སོར་མོ་རྣམས་ཟླུམ་པ་དང་། དེ་རྒྱས་པ་དང་། དེ་བྱིན་
གྱིས་ཕྲ་བ་དང་། ལུས་ཀྱི་རྩ་མི་མངོན་པ་དང་། དེ་མདུད་པ་མེད་པ་དང་། ལོང་བུ་མི་མངོན་པ་དང་། ཞབས་
114

༄༅། ། མངོན་རྟོགས་རྒྱུན་གྱི་སྐབས་བརྒྱད་པའི་ཊཱིཀྐ་དོན་གྱི་སྙིང་བོ་བསྡུས་པ། །
རིང་ཐུང་མཉམ་པ་སྟེ་བཅུ་དང་། སེངྒེའི་དང་། གླང་ཆེན་གྱི་དང་། བྱ་ངང་བའི་དང་། ཁྱུ་མཆོག་གི་སྟབས་
སུ་གཤེགས་པ་དང་། གཡས་ཕྱོགས་སུ་གཤེགས་པ་དང་། མཛེས་པར་གཤེགས་པ་དང་། དྲང་བ་དང༌། སྐུ་
འཁྲིལ་བག་ཆགས་པ་འདྲ་བ་དང་། བྱི་དོར་བྱས་པ་དང་འདྲ་བ་དང་། སྦོམ་ཕྲ་སོགས་རིམ་པར་འཚམས་པ་སྟེ་
བཅུ་དང་། སྐུ་གཙང་བ་དང་། འཇམ་པ་དང་། སྐུ་དག་པ་དང་། མཚན་ནི་ཆ་ཤེས་ཡོངས་སུ་རྫོགས་པ་དང་།
སྐུ་ཡི་རྒྱ་ཁྱོན་རྒྱ་ཆེ་བའི་ཁོ་ལག་ཡངས་ཤིང་བཟང་བ་དང་། གོམ་པ་ཆེ་ཆུང་མེད་པར་མཉམ་པ་དང་། སྤྱན་
གཉིས་ནི་ར་རི་སོགས་མེད་པའི་དག་པ་དང་། སྐུ་ཤིན་ཏུ་གཞོན་ཤ་ཅན་ཉིད་དང་། སྐུ་ཞུམ་པ་མེད་པ་དང་།
སྐུ་རྒྱས་པ་སྟེ་བཅུ་དང་། སྐུ་ཤིན་ཏུ་གྲིམས་པ་ཉིད་ཀྱི་ཁྱད་པར་དང་། ཡན་ལག་དང་ཉིང་ལག་ཚིགས་རིང་ཐུང་
གི་ཆ་ཤས་ཤིན་ཏུ་རྣམ་པར་འབྱིས་པ་སྟེ་རྣམ་པར་བྱེད་པ་དང་། གཟིགས་པ་གློ་བུར་གྱི་སྒྲིབ་པ་མེད་པར་དག་པ་
དང་། སྐེད་སྐབས་མཚམས་ཀྱི་དཀུ་ཟླུམ་པ་དང་། དཀུ་སྐབས་ཕྱིན་པ་དང་། དཀུ་ཧ་ཅང་མི་འདིབས་པ་སྟེ།
མ་རྙོངས་པ་དང་། ཕྱལ་ལམ་ལྟོ་བ་མཐོང་དམན་མེད་པར་ཕྱུང་ངེ་བ་དང་། ལྟེ་བ་ནི་གཏིང་ཟབ་པ་དང་། ལྟེ་
བའི་རི་མོ་གཡས་ཕྱོགས་སུ་འཁྱིལ་བ་དང་། སྤྱོད་ལམ་ཀུན་ནས་ལྟ་ན་སྡུག་པ་སྟེ་བཅུ་དང་། ཀུན་སྤྱོད་གཙང་བ་
དང༌། སྐུ་ལ་ནི་རྨེ་བའི་གནག་བག་མེད་པ་དང་། ཕྱག་ནི་ཤིང་བལ་ལྟར་འཇམ་པ་དང་། ཕྱག་རིས་མདངས་
ཡོད་པ་དང་། ཟབ་པ་དང་། རིང་བ་དང་། ཞལ་ནི་ཧ་ཅང་མི་རིང་བ་དང་། མཆུ་ནི་བིམ་པ་ལྟར་དམར་བ་
དང་། ལྕགས་གཉེན་པ་དང༌། དེ་སྲབ་པ་སྟེ་བཅུ་དང་། ལྗགས་དམར་བ་དང་། གསུང་འབྲུག་གི་སྒྲ་ལྟ་བུ་
ཉིད་དང་། གསུང་སྙན་ཅིང་འཇམ་པ་དང་། མཆེ་བ་ཟླུམ་པ་དང་། དེ་རྣོ་བ་དང་། དེ་དཀར་བ་དང་། དེ་
རིང་ཐུང་མཉམ་པ་དང་། དེ་བྱིན་གྱིས་ཕྲ་བ་དང་། ཤངས་གཟེངས་མཐོ་བ་དང་། དེ་སྣབས་སོགས་ཀྱི་མཆོག་
ཏུ་དག་པ་དག་དང་ནི་བཅུ་དང་། སྤྱན་ཡངས་པ་དང་། རྫི་མ་སྟུག་པ་དང་། སྤྱན་པདྨའི་འདབ་མ་རངས་པ་
འདྲ་བ་དང་། སྨིན་ཚུགས་རིང་བ་དང་། སྨིན་མ་འཇམ་པ་དང་། དེ་སྣུམ་པ་དང་། དེའི་སྤུ་ནི་མཉམ་པ་དང་།
ཕྱག་རིང་ཞིང་རྒྱས་པ་དང་། སྙན་རིང་ཐུང་སོགས་མཉམ་པ་དང་། སྙན་གྱི་དབང་པོ་ཉམས་པ་རྣམ་པར་སྤངས་
པ་སྟེ་བཅུ་དང་། དཔྲལ་བ་ལེགས་པར་འབྱེས་པ་དང་། དེ་དབྱེས་ཆེ་བ་དང་། དབུ་རྒྱས་པ་དང་། དབུ་སྐྲ་
བུང་བ་ལྟར་གནག་པ་དང་། སྡུག་པ་དང༌། དེ་འཇམ་པ་དང་། དེ་མ་འཛིངས་པ་དང་། དེ་མི་གཤོར་བ་དང་།
དེ་དྲི་ཞིམ་པས་སྐྱེས་བུ་ཡི་ཡིད་ནི་འཕྲོག་པར་བྱེད་པ་དང་། ཕྱག་ཞབས་ཀྱི་མཐེ་བོང་ལ་དཔལ་གྱི་བེའུ་དང་།
མཐིལ་ལ་བཀྲ་ཤིས་པའི་གཡུང་དྲུང་འཁྱིལ་བ་སྟེ་བཅུ་དང་བཅས་པའི་བརྒྱད་ཅུས་བརྒྱན་པའི་ཕྱིར་རོ། །
བཞི་བ་མཆོག་གི་སྤྲུལ་སྐུ་བཤད་པ་ནི། གང་གིས་སྲིད་པ་ཇི་སྲིད་པར། ། ཞེས་པ་ཐུབ་པའི་སྤྲུལ་སྐུ་རྒྱུན་
115

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མི་འཆད། ། ཅེས་པའི་བར་གསུངས། སྟོན་པ་ཤཱཀྱ་ཐུབ་པ་ལ་སོགས་པའི་གཟུགས་ཀྱི་སྐུ་གང་གིས་རྒྱུན་མི་ཆད་
པ་འཕྲིན་ལས་མཛད་པའི་ངེས་པ་ལྔ་དང་མི་ལྡན་པས་ཕྱེ་བའི་གཟུགས་སྐུ་དེ་ནི་ཆོས་ཅན། སྤྲུལ་སྐུ་ཡིན་ཏེ།
དུས་སྲིད་པ་ཇི་སྲིད་པར་དག་མི་དག་གི་འགྲོ་བ་དུ་མ་ལ་དངོས་སུ་སྣང་བའི་སྒོ་ནས་མངོན་མཐོ་ངེས་ལེགས་ཀྱི་ཕན་
པ་སྣ་ཚོགས་པོ་དག་དུས་མཉམ་དུ་མཛད་པའི་གཟུགས་སྐུ་ཡིན་པའི་ཕྱིར། སྤྲུལ་སྐུའི་འཇོག་བྱེད་ཡོད་དེ། ངེས་
པ་ལྔ་དང་མི་ལྡན་པས་རབ་ཏུ་ཕྱེ་བའི་གཟུགས་སྐུ་ཏེ། དེའི་འཇོག་བྱེད་ཡིན་པའི་ཕྱིར། དེ་ལ་དབྱེ་ན་གསུམ་
ཡོད་དེ། བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ། མཆོག་གི་སྤྲུལ་སྐུ་དང་གསུམ་ཡོད་པའི་ཕྱིར། དེ་གསུམ་པོའི་མཚོན་
གཞི་ཡོད་དེ། སྟོན་པས་བཟོ་བོ་བི་ཤྭ་ཀརྨའི་རྣམ་པར་སྤྲུལ་བ་དེ་དང་པོ། དམ་པ་ཏོག་དཀར་དང་། དྲི་ཟའི་
རྒྱལ་པོ་རབ་དགའི་རྣམ་པར་སྤྲུལ་བ་དེ་གཉིས་པ། སྟོན་པ་ཤཱཀྱ་ཐུབ་པ་ལྟ་བུ་གསུམ་པ་ཡིན་པའི་ཕྱིར།
གཉིས་པ་མཛད་པ་འཕྲིན་ལས་བཤད་པ་ལ་གསུམ། མདོར་བསྟན་པ་དང་། རྒྱས་པར་བཤད་པ་དང་།
དོན་བསྡུ་བའོ། ། དང་པོ་ནི། དེ་བཞིན་འཁོར་བ་ཇི་སྲིད་འདིའི། ། ལས་ནི་རྒྱུན་མི་ཆད་པར་འདོད། ། ཅེས་
གསུངས། འདི་ལ་ཚིག་དོན་དང༌། མཐའ་དཔྱད་པ་གཉིས། དང་པོ་ནི། སྤྲུལ་བའི་སྐུ་དང་ཡེ་ཤེས་ཆོས་སྐུ་
འདི་ཆོས་ཅན། ཁྱོད་གཉིས་རྒྱུན་མི་ཆད་པ་དེ་བཞིན་དུ་ཁྱོད་གཉིས་ཀྱི་འཕྲིན་ལས་ཀྱང་རྒྱུད་མི་ཆད་དུ་འདོད་དེ།
འགྲོ་བའི་དོན་དུ་སྲིད་པ་ཇི་སྲིད་པར་འཇུག་པའི་རྒྱུ་ཚོགས་དང་ལྡན་པའི་ཕྱིར། གཉིས་པ་ལ། སངས་རྒྱས་ཀྱི་
འཕྲིན་ལས་ཀྱི་མཚན་ཉིད་ཡོད་དེ། རང་རྒྱུ་ཡེ་ཤེས་ཆོས་སྐུའི་བདག་རྐྱེན་ལས་བྱུང་བའི་རྣམ་དཀར་གྱི་ཡོན་ཏན་
དེ་དེའི་མཚན་ཉིད་ཡིན་པའི་ཕྱིར། དེ་ལ་ངོ་བོའི་སྒོ་ནས་གཉིས་ཡོད་དེ། བྱེད་པ་བོ་ལ་ཡོད་པའི་སངས་རྒྱས་ཀྱི་
འཕྲིན་ལས་དང༌། བྱ་བ་ཡུལ་ལ་ཡོད་པའི་དེ་གཉིས་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། སངས་
རྒྱུས་ཀྱིས་གདུལ་བྱ་མངོན་མཐོ་ངེས་ལེགས་ལ་འགོད་པའི་འཕྲིན་ལས་ནི་སངས་རྒྱས་རང་ཉིད་ལ་ཡོད་་ཅིང་། དེ་
ལ་བཀོད་པ་ནི་གདུལ་བྱའི་རྒྱུད་ལ་ཡོད་པའི་ཕྱིར། དཔེར་ན། སྟ་རེས་ཤིང་གཅོད་པའི་བྱེད་ལས་ནི་སྟ་རེ་ལ་
ཡོད་ཅིང་། ཤིང་གཅད་པའི་བྱ་བ་ནི་ཤིང་ཉིད་ལ་ཡོད་པ་བཞིན་ནོ། ། བྱ་བ་ཡུལ་ལ་ཡོད་པའི་འཕྲིན་ལས་ཡིན་
ན་གདུལ་བྱའི་རྒྱུད་ལ་ཡོད་པས་མ་ཁྱབ་སྟེ། སངས་རྒྱས་ཀྱིས་སེམས་ཅན་གང་སངས་རྒྱས་ཀྱི་ས་ལ་བཀོད་པའི་ཚེ་
བྱ་བའི་འཕྲིན་ལས་དེ་སངས་རྒྱས་ཀྱི་ས་ན་ཡོད་པའི་ཕྱིར། གཞུང་འདིའི་དངོས་བསྟན་གྱི་འཕྲིན་ལས་ནི་ལམ་
ཞུགས་ཀྱི་དབང་དུ་མཛད་ཀྱང་། སྤྱིར་སངས་རྒྱས་ཀྱི་འཕྲིན་ལས་ནི་ལམ་ལ་ཞུགས་ནའང་ཡོད་དེ། གདུལ་བྱའི་
རྒྱུད་ལ་ལམ་དང་དགེ་སེམས་སྣ་གཅིག་སྐྱེས་པ་ཡང་སངས་རྒྱས་ཀྱི་འཕྲིན་ལས་སུ་བཤད་པའི་ཕྱིར། གང་ཟག་
གཞན་དུ་མ་ཟད། ཕྱི་རོལ་བའི་རྒྱུད་ལའང་སངས་རྒྱས་ཀྱི་འཕྲིན་ལས་ཡོད་དེ། སངས་རྒྱས་ཀྱིས་དེའི་དོན་ཀྱང་
116

༄༅། ། མངོན་རྟོགས་རྒྱན་གྱི་སྐབས་བརྒྱད་པའི་ཊཱིཀྐ་དོན་གྱི་སྙིང་བོ་བསྡུས་པ། །
མཛད་པའི་ཕྱིར། དེར་ཐལ། དེས་སེམས་ཅན་ཐམས་ཅད་ཀྱི་དོན་མཛད་པའི་ཕྱིར་རོ། ། གཉིས་པ་ལ། ལམ་
དང་ལམ་གྱི་འབྲས་བུ་ལ་འགོད་པ་གཉིས། དང་པོ་ནི། འགྲོ་རྣམས་ཞི་བའི་ལས་དང་ནི། ། ཞེས་པ་ནས། ཐ་
དད་ཡོངས་སུ་མི་ཤེས་དང༌། ། ཞེས་པའི་བར་གསུངས། འདིར་བསྟན་པའི་འཕྲིན་ལས་ཆོས་ཅན། ཁྱོད་ལ་
ཉེར་དྲུག་ཡོད་དེ། འགྲོ་བ་རྣམས་ཐར་བ་དོན་གཉེར་གྱི་བསམ་པ་ཚོགས་ལམ་ལ་འགོད་པ་དང་། ཐོག་མ་དེ་
བཞིན་དུ་སྦྱར་ཏེ་བསྡུ་བ་རྣམ་བཞིའི་ཚོགས་ལམ་ལ་འགོད་པ་དང་། ཀུན་ནས་ཉོན་མོངས་པའི་རྒྱུ་འབྲས་སྡུག་
ཀུན་དང་བཅས་པའི་དོར་བྱ་དང་རྣམ་པར་བྱང་བའི་རྒྱུ་འབྲས་བླང་བྱར་རྟོགས་པའི་ཚོགས་ལམ་ལ་འགོད་པའི་
འཕྲིན་ལས་གསུམ་དང་། སེམས་ཅན་རྣམས་ཀྱི་དོན་དུ་གནས་ལུགས་ཇི་ལྟ་བ་བཞིན་གྱི་དོན་རྟོགས་པའི་སྦྱོར་
ལམ་ལ་འགོད་པའི་དེ་དང་། སྦྱིན་ སོགས་ ཕ་རོལ་ཏུ་ ཕྱིན་པ་དྲུག་ཡོངས་སུ་རྫོགས་པའི་སྦྱོར་ལམ་ལ་དང་།
སངས་རྒྱས་སུ་བགྲོད་པའི་ལམ་དགེ་བ་བཅུའི་སྦྱོར་ལམ་ལ་དང་། དོན་དམ་པར་རང་བཞིན་གྱིས་སྟོང་བ་ཉིད་
སྒོམ་བྱུང་གིས་རྟོགས་པའི་སྦྱོར་ལམ་ལ་འགོད་པའི་འཕྲིན་ལས་བཞི་དང་། གཉིས་སྣང་གི་སྤྲོས་པ་ཐམས་ཅད་
ཟད་པའི་སྟོང་ཉིད་མངོན་སུམ་དུ་རྟོགས་པའི་མཐོང་ལམ་ལ་འགོད་པའི་འཕྲིན་ལས་གཅིག་དང་། ཆོས་ཐམས་
ཅད་བརྡ་ཙམ་གྱིས་བཏགས་པར་རྟོགས་པའི་ས་གཉིས་པའི་ཚུལ་ཁྲིམས་གྱི་ཉམས་ལེན་ལ་འགོད་པ་དང་། ཆོས་
ཐམས་ཅད་དེ་ལྟར་རྟོགས་པའི་ས་གསུམ་པའི་བཟོད་པའི་ཉམས་ལེན་ལ་འགོད་པ་ལ་གཉིས་བསྡོམས་པས་གཅིག་
དང༌། ཆོས་ཐམས་ཅད་དོན་དམ་པར་དམིགས་པ་མེད་པར་རྟོགས་པའི་ས་བཞི་བ་ལྔ་བ་དྲུག་པ་གསུམ་ལ་འགོད་
པའི་འཕྲིན་ལས་གཅིག་དང་། ལུས་ཅན་རྣམས་ནི་ཡོངས་སུ་སྨིན་པར་མཛད་པའི་ས་བདུན་པའི་ཐབས་མཁས་
ལ་འགོད་པའི་འཕྲིན་ལས་གཅིག་དང་། ས་བརྒྱད་པའི་བྱང་ཆུབ་སེམས་དཔའི་ལམ་ཉན་རང་གི་ལམ་ཤེས་པའི་
ལམ་ཤེས་ལ་འགོད་པ་དང་། བདེན་པར་མངོན་པར་ཞེན་པ་མངོན་འགྱུར་བ་བཟློག་པའི་ས་བརྒྱད་པ་ལ་དང་།
སངས་རྒྱས་དཀོན་མཆོག་བཏགས་པ་བའི་བྱང་ཆུབ་ཐོབ་པའི་ས་བརྒྱད་པ་ལ་དང་། གོང་དུ་འཚང་རྒྱུ་བའི་
སངས་རྒྱས་ཀྱི་ཞིང་རྣམ་པར་དག་པའི་ས་བརྒྱད་པ་ལ་འགོད་པ་སྟེ་བཞི་དང་། ཐེག་དམན་དུ་མི་ལྟུང་བའི་འཚང་
རྒྱུ་བར་ངེས་པའི་ས་དགུ་བ་ལ་དང་། སེམས་ཅན་གྱི་དོན་ནི་ཚད་མེད་པ་སྒྲུབ་པའི་ས་དགུ་བ་ལ་འགོད་པ་གཉིས་
དང་། དགེ་བའི་བཤེས་གཉེན་སངས་རྒྱས་ལ་བརྟེན་ནས་དེ་ལ་ཆོས་ཉན་པ་སོགས་ཀྱིས་ཡོན་ཏན་དང་། བྱང་
ཆུབ་ཀྱི་ཡན་ལག་སྒྲུབ་པའི་བཅུ་བ་ལ་དང་། ལས་ཕྲ་རགས་རྣམས་ནི་ཆུད་མི་ཟ་བར་རྟོགས་པའི་དེ་ལ་དང་།
བདེན་བཞི་རྫོགས་པར་མངོན་སུམ་དུ་མཐོང་པའི་དེ་ལ་དང་། ཕུང་པོ་གཙང་བདེ་རྟག་བདག་ཏུ་འཛིན་པའི་
ཕྱིན་ཅི་ལོག་ནི་སྤངས་པའི་དེ་ལ་དང་། ཕྱིན་ཅི་ལོག་བཞི་བོ་དེ་བསྐྱེད་པའི་གཞི་སྟེ་རྒྱུ་བདེན་འཛིན་མེད་པའི་ཚུལ་
117

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་དང༌། ཆོས་ཐམས་ཅད་བདེན་སྟོང་མཉམ་པ་ཉིད་དུ་རྟོགས་པའི་རྣམ་བྱང་རྫོགས་པའི་དེ་ལ་དང་། བྱང་ཆུབ་
ཀྱི་རྒྱུ་ཚོགས་གཉིས་རྫོགས་པའི་དེ་ལ་དང༌། འདུས་བྱས་འཁོར་བ་དང་འདུས་མ་བྱས་མྱ་ངན་ལས་འདས་པ་ལ་
དོན་དམ་པར་ཐ་དད་དུ་ཡོངས་སུ་མི་ཤེས་པར་མངོན་སུམ་དུ་རྟོགས་པའི་ས་བཅུ་བ་ལ་འགོད་པའི་འཕྲིན་ལས་
དང་དགུ་སྟེ་དག་ས་ལ་འགོད་པའི་འཕྲིན་ལས་བཅོ་ལྔ་ཡོད་པའི་ཕྱིར། གཉིས་པ་ནི། མྱ་ངན་འདས་ལ་འགོད་པ་
སྟེ། ། ཞེས་གསུངས། དོན་ནི། ཤེས་བྱ་ཆོས་ཅན། ལམ་གྱི་འབྲས་བུ་ལ་འགོག་པ་གཅིག་ཡོད་དེ། མཆོག་གི་
སྤྲུལ་སྐུས་གདུལ་བྱ་རྣམས་མི་གནས་པའི་མྱ་ངན་ལས་འདས་པ་ལ་འགོད་པའི་འཕྲིན་ལས་གཅིག་ཡོད་པའི་ཕྱིར།
གསུམ་པ་དོན་བསྡུ་བ་ནི། ཆོས་ཀྱི་སྐུ་ཡི་འཕྲིན་ལས་ནི། ། རྣམ་པ་ཉི་ཤུ་བདུན་དུ་བཞེད། ། ཅེས་
གསུངས། དོན་ནི། ཤེས་བྱ་ཆོས་ཅན། འདིར་བསྟན་པའི་ཡེ་ཤེས་ཆོས་ཀྱི་སྐུ་ཡི་འཕྲིན་ལས་ནི་རྣམ་པ་ཉི་ཤུ་རྩ་
བདུན་དུ་བཞེད་པ་ཡིན་ཏེ། གོང་དུ་བཤད་པ་ལྟར་ཚོགས་ལམ་ལ་གསུམ། སྦྱོར་ལམ་ལ་བཞི། མཐོང་ལམ་ལ་
གཅིག ས་གཉིས་པ་དང་གསུམ་པ་ལ་གཅིག བཞི་བ་ལྔ་བ་དྲུག་པ་གསུམ་ལ་གཅིག བདུན་པ་ལ་གཅིག
བརྒྱུད་པ་ལ་བཞི། དགུ་བ་ལ་གཉིས། བཅུ་བ་ལ་དགུ ། སངས་རྒྱས་ཀྱི་སར་གཅིག་སྟེ་ཉེར་བདུན་དུ་འགྱུར་
བའི་ཕྱིར་རོ། ། གསུམ་པ་བསྡུས་དོན་གཞན་ལ། དྲུག་ཏུ་བསྡུ་བ་དང་། གསུམ་དུ་བསྡུ་བ་གཉིས། དང་པོ་ནི།
མཚན་ཉིད་དེ་ཡི་སྦྱོར་བ་དང་། ། ཞེས་པ་ནས། དོན་བསྡུས་གཞན་ཏེ་རྣམ་པ་གསུམ། ། ཞེས་པའི་བར་
གསུངས། ཤེས་བྱ་ཆོས་ཅན། མངོན་རྟོགས་རྒྱུན་གྱི་དོན་བརྒྱད་བསྟན་པ་ལས་དོན་བསྡུས་གཞན་རྣམ་པ་དྲུག་
ཏུ་ཤེས་པར་བྱ་སྟེ། མཁྱེན་གསུམ་གྱི་ངོ་བོར་གྱུར་པའི་མཚན་ཉིད་དང་། མཁྱེན་གསུམ་དེ་ཡི་ཉམས་སུ་ལེན་བྱེད་
རྣམ་རྫོགས་སྦྱོར་བ་དང་། རྣམ་རྫོགས་སྦྱོར་བ་དེ་རབ་ཏུ་གྱུར་པའི་རྩེ་མོ་སྦྱོར་བ་དང་། མཁྱེན་གསུམ་གྱི་དེ་ཡི་
ཉམས་ལེན་གྱི་གོ་རིམ་མཐར་གྱིས་སྦྱོར་བ་དང་། མཁྱེན་གསུམ་དེ་ཡི་སྦྱོར་བ་མཐར་ཐུག་པའི་སྐད་ཅིག་སྦྱོར་བ་
དང་། མཁྱེན་གསུམ་དེ་ཡི་རྣམ་སྨིན་གྱི་འབྲས་བུ་ཆོས་སྐུ་དང་ནི་དྲུག་ཏུ་ཤེས་པར་བྱ་བའི་ཕྱིར་རོ། ། གཉིས་པ་
དོན་གསུམ་དུ་བསྡུ་བ་ནི། ཡུལ་ནི་རྣམ་པ་གསུམ་པོ་རྒྱུ། ། ཞེས་པ་ནས། དོན་ བསྡུས་གཞན་ཏེ་རྣམ་པ་
གསུམ། ། ཞེས་པའི་བར་གསུངས། མཁྱེན་པ་རྣམ་པ་གསུམ་པོ་ཆོས་ཅན། སྦྱོར་བའི་བསྒོམ་བྱའི་ཡུལ་ནི་ཡིན་
ཏེ། དེའི་ཉམས་སུ་བླང་བྱ་ཡིན་པའི་ཕྱིར། སྦྱོར་བ་བཞི་ཡི་བདག་ཉིད་ཆོས་ཅན། མཐར་ཐུག་གི་མཁྱེན་གསུམ་
དེའི་རྒྱུ་ཡིན་ཏེ། དེ་ཐོབ་བྱེད་ཀྱི་ཐབས་ཡིན་པའི་ཕྱིར། ཆོས་སྐུ་དང་འཕྲིན་ལས་ཆོས་ཅན། མཁྱེན་གསུམ་སྦྱོར་
བའི་འབྲས་བུ་ཡིན་ཏེ། དེའི་སྐབས་ཀྱིས་ཐོབ་པའི་ཐོབ་བྱ་ཡིན་པའི་ཕྱིར། ཤེས་བྱ་ཆོས་ཅན། འདིར་ཡུམ་
གསུམ་གྱི་དོན་བསྡུས་སྔ་མ་ལས་དོན་བསྡུས་གཞན་རྣམ་པ་གསུམ་དུ་བསྟན་པ་ཡིན་ཏེ། ཡུལ་དང་རྒྱུ་དང་འབྲས་
118

༄༅། ། མངོན་རྟོགས་རྒྱུན་གྱི་སྐབས་བརྒྱུད་པའི་ཊཱིཀྐ་དོན་གྱི་སྙིང་བོ་བསྡུས་པ་ ། །
བུའི་རྣམ་པ་གསུམ་དུ་བསྡུས་ནས་བཤད་པའི་ཕྱིར་རོ། ། བསྡུས་དོན་དྲུག་དང་གསུམ་དུ་བྱས་པའི་ཚེ་རྒྱས་བཤད་
ཀྱི་སྐབས་ཀྱང་དེ་དང་མཐུན་པར་དྲུག་དང་གསུམ་དུ་འབྱེད་དགོས་ཏེ། བསྡུས་དོན་བརྒྱད་དུ་ཕྱེ་བ་ལ་སྐབས་
བརྒྱད་འབྱུང་བའི་ཕྱིར་རོ། ། རྒྱལ་ཡུམ་ཤེས་རབ་ཕ་རོལ་ཕྱིན་པ་ཡི། ། སྦས་དོན་མངོན་པར་རྟོགས་པའི་རིམ་
པ་ཀུན། ། ཇི་བཞིན་གསལ་མཛད་མི་ཕམ་མགོན་གྱི་གསུང་། ། བསྟན་བཅོས་ཆེན་པོ་འདི་ལས་གཞན་ན་
གང་། ། འདི་ཡི་ཚིག་འགྲེལ་མཐའ་དཔྱོད་དང་བཅས་པའི། ། ཡིག་ཆ་རྒྱས་པ་སྔོན་དུ་བྲིས་པ་ལས། ། ཚིག་
འགྲེལ་འདི་ཉིད་ལོགས་སུ་བཀོལ་བྱས་ནས། ། རང་དང་དད་ལྡན་གཞན་ཆེད་པར་དུ་བསྒྲུབས། ། གང་འདིའི་
དགོངས་དོན་འགྲེལ་ལ་རང་ཉིད་ཀྱིས། ། སྒོ་གསུམ་འབད་ལས་ཐོབ་པའི་དགེ་དེས་བདག། ཚེ་རབས་ཀུན་ཏུ་
རྗེ་བཙུན་བྱམས་མགོན་གྱིས ། ཐུགས་རྗེས་འབྲལ་མེད་རྗེས་སུ་འཛིན་ཕྱིར་བསྔོ། ། ཞེས་པ་འདི་ཡང་ཤཱཀྱའི་
དགེ་སློང་གྲགས་པ་བཤད་གྲུབ་ཅེས་བྱ་བས་དད་པས་ཅོ་ནེའི་དགོན་ཉིད་དུ་སྦྱར་བའོ། ། ཞེས་པའི་གསུང་དཔར་
འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་
གནད་མདོར་བསྡུས་རྣམས་སྤྲོས་བཤད་དང་། ཁ་སྐོང༌། མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་
བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་
མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་
གིས་སྔར་ནས་མི་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་
རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་
འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་རྩ་བ་༧རྒྱལ་བའི་ལུང་རྟོགས་ཀྱི་
བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་་ཡུན་རིང་དུ་གནས་ཆེད་སེར་སྨད་གཞུང་བ་གྲྭ་སྐུ་བཅར་
མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་
འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་
སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་
འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་ལྗོན། ། བསྟན་ འཛིན་རྐང་དྲུག་བྱེ་བ་
རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ ལམ་བཟང་ འབྲས་བུའི་ཁུར་ཆེན་བསྟན་སྲིད་འགྲོ་
ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག ། །། སརྦ་
མངྒ་ལཾ། །
119

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་
ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་
ཟུང་འབྲེལ་དུ་བཤད་པ་བཞུགས་སོ། །
ན་མོ་གུ་རུ་མལྦུ་གྷོ་ཥཱ་ཡ། བྱང་ཆུབ་སེམས་ཀྱི་ས་བོན་ནུས་ལྡན་སྟོང་ཉིད་ལུས་ཕྲའི་མངལ་ ཡངས་
པོར། ། སྦྲུམ་པའི་རྒྱུན་ལས་ཚོགས་གཉིས་གོམས་པའི་ཡན་ལག་ཡོངས་སུ་རྫོགས་པ་ན། ། སྒྲིབ་གཉིས་རུས་པའི་
དྲ་བས་དམ་འཁྱུད་འཁོར་བའི་སྒོ་ལས་ངེས་ཐར་ནས། ། གཏན་བདེའི་དཔལ་ལ་འདོད་རྒུར་སྤྱོད་མཛད་ཟླ་མེད་
སྟོན་པ་མཆོག་གིས་སྐྱོངས། ། རིང་མོ་ཉིད་ནས་སྤངས་རྟོགས་ཆ་ཤས་ཀུན། ། ཡོངས་སུ་རྫོགས་ཀྱང་ཚེས་པའི་
ཟླབ་བཞིན། ། བྱང་ཆུབ་སྤྱོད་པའི་མཁའ་ལ་རོལ་བ་ཅན། ། རྒྱལ་ཚབ་འཇམ་པའི་དབྱངས་ལ་གུས་ཕྱག་
འཚལ། ། མཐའ་བྲལ་ལྟ་བའི་ས་འཛིན་རྩེར་གནས་ཏེ། ། རྟེན་འབྲེལ་སྟོང་བའི་ང་རོ་ཆེར་བསྒྲགས་པས། །
དངོས་འཛིན་རི་སུལ་གནས་བཅས་རི་དྭགས་ཚོགས། ། སྐྲག་མཛད་ཀླུ་སྒྲུབ་སྨྲ་བའི་སེང་གེ་རྒྱལ། ། སངས་རྒྱས་
གཉིས་པའི་དགོངས་པ་ཇི་ལྟ་བར། ། འགྲེལ་ལ་འགྲན་པའི་ཟླ་བྲལ་འཕགས་པ་ལྷ། ། གྲུབ་མཆོག་སངས་རྒྱས་
བསྐྱངས་དང་ཟླ་བ་གྲགས། ། ཞི་བ་ལྷ་དང་བཅས་པའི་ཞབས་ལ་འདུད། ། ཆོས་ཀུན་བདེན་པའི་རང་བཞིན་
བྲལ་ཡང་ཐ་སྙད་བྱ་བྱེད་ཆེས་འཐད་པའི། ། རྟེན་ཅིང་འབྲེལ་འབྱུང་ཀུནྡའི་ཚལ་རྣམས་རྟག་ཆད་ལྟ་བའི་ཚ་
གདུངས་ཀྱིས། ། ཅུང་ཟད་ཟུམ་ལ་མངོན་དུ་ཕྱོགས་ཚེ་ལེགས་བཤད་འོད་དཀར་དཀྱིལ་འཁོར་ཅན། ། ཉེ་བར་
དྲངས་ནས་ཆེས་ཆེར་འཛུམ་མཛད་ཀུན་མཁྱེན་བླ་མ་བཙོང་ཁ་བ། ། མགོན་དེའི་སྲས་ཀྱི་ཐུ་བོ་རྣམ་གཉིས་
དང་། ། རིགས་པའི་དབང་ཕྱུག་རྗེ་བཙུན་བསྟན་དར་སོགས། ། དངོས་བརྒྱུད་ཡོངས་འཛིན་རྣམས་ལ་གུས་
བཏུད་ནས། ། དབུ་མ་འཇུག་པའི་དགོངས་པ་ཡང་གསལ་བྲི། ། །
དེ་ལ་འདིར་རྗེ་བླ་མའི་དགོངས་པ་དང་མཐུན་པར་བསྟན་བཅོས་ཆེན་པོ་དབུ་མ་ལ་འཇུག་པ་ནི་ཚིག་
འགྲེལ་སྤྱི་དོན་མཐའ་དཔྱོད་གསུམ་གྱི་སྒོ་ནས་གཏན་ལ་འབེབས་པར་བྱ་ཏེ། འདི་ལ་གཉིས། བསྟན་བཅོས་ཀྱི་
སྔོན་དུ་འགྲོ་བ་སྤྱིའི་རྣམ་གཞག་དང་། སྐབས་སུ་བབས་པའི་གཞུང་དོན་སོ་སོར་བཤད་པའོ། །དང་པོ་ནི། འོ་
120

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
སྐོལ་གྱི་སྟོན་པ་ཟས་གཙང་གི་སྲས་པོ་དེ་ཉིད་ཀྱིས་གདུལ་བྱ་རྣམས་ཀྱི་ཁམས་དང༌། བསམ་པ་དང༌། བག་ལ་
ཉལ་ཇི་ལྟ་བ་བཞིན་དུ་གཟིགས་ནས་ཟབ་པ་དང་རྒྱུ་ཆེ་བའི་ཆོས་ཚུལ་ཇི་སྙེད་ཅིག་གསུངས་པའི་ནང་ནས་བརྗོད་
བྱའི་ངོས་ནས་མཆོག་ཏུ་གྱུར་པ་ནི། ཡུམ་རྒྱུས་འབྲིང་བསྡུས་པ་གསུམ་པོ་ལྟ་བུ་ཡིན་ཏེ། འདིའི་དངོས་བསྟན་ལ་
སྟོང་ཉིད་དང་། སྦས་དོན་ལ་མངོན་རྟོགས་ཀྱི་རིམ་པ་གཉིས་ཡོད་པ་ལས། དང་པོའི་དབང་དུ་མཛད་ནས་
མགོན་པོ་ཀླུ་སྒྲུབ་ཀྱིས་རྒྱལ་བའི་དགོངས་པ་བཀྲལ་ལ། དེའི་ལུགས་རྫོགས་པར་ནི་དཔལ་ལྡན་ཟླ་བ་དང་། རྗེ་
བཙུན་བཙོང་ཁ་བ་ཆེན་པོས་ཕྱེ་བ་བཞིན་ཏེ། འདིར་ཡང་དེའི་རྗེས་སུ་འབྲང་ནས་རྟེན་འབྲེལ་ཟབ་མོའི་དེ་ཁོ་ན་
ཉིད་འཆད་པར་འགྱུར་བའི་ཕྱིར། འདི་འཆད་པ་ནི་དོན་དང་བཅས་པ་ཡིན་ཏེ། དེ་ཁོ་ན་ཉིད་དེ་ཐམས་ཅད་
མཁྱེན་པ་འཐོབ་པ་ལ་རྟོགས་དགོས་པར་མ་ཟད། ཐར་བ་ཙམ་ཐོབ་པ་ལ་ཡང་ངེས་པར་རྟོགས་དགོས་པའི་ཕྱིར་
ཏེ། དེ་སྐད་དུ་ཡང་ཏིང་ངེ་འཛིན་རྒྱལ་པོ་ལས། གལ་ཏེ་བདག་མེད་ཆོས་ལ་སོ་སོར་རྟོགས། ། སོ་སོར་དེར་
བརྟགས་གང་ཡིན་སྒོམ་བྱེད་པ། ། དེ་ནི་མྱ་ངན་འདས་ཐོབ་འབྲས་བུའི་རྒྱུ། ། རྒྱུ་གཞན་གང་ཡིན་དེས་ནི་ཞིར་
མི་འགྱུར། ། ཞེས་དང་། མགོན་པོས། དངོས་དང་དངོས་མེད་ཡོངས་ཤེས་པས། ། བདག་ཉིད་ཆེན་པོ་རྣམ་
པར་གྲོལ། ། ཞེས་གསུངས་པའི་ཕྱིར། རྒྱུ་མཚན་དེ་ཉིད་གྱི་ཕྱིར་ན་རྒྱལ་བའི་གསུང་རབ་རྣམས་ཀྱང་དངོས་
དང་བརྒྱུད་པ་ཅི་རིགས་ཀྱི་སྒོ་ནས་དེ་ཁོ་ན་ཉིད་སྟོན་པ་ལ་གཞོལ་བ་ཡིན་ཏེ། ཞི་བ་ལྷས། ཡན་ལག་འདི་དག་
ཐམས་ཅད་ནི། ། ཐུབ་པས་ཤེས་རབ་དོན་དུ་གསུངས། ། དེ་ཡི་ཕྱིར་ན་སྡུག་བསྔལ་དག ། ཞི་བར་འདོད་
པས་ཤེས་རབ་བསྐྱེད། ། ཅེས་གསུངས་པའི་ཕྱིར། དེ་ཁོ་ན་ཉིད་ཇི་ལྟ་བ་བཞིན་རྟོགས་པ་ལྟ་ཞོག འདི་ལ་དོན་
འགྱུར་གྱི་ཐེ་ཚོམ་ཙམ་སྐྱེས་པས་ཀྱང་ཐར་བའི་བག་ཆགས་འཇོག་ནུས་པ་ཡིན་ཏེ། བཞི་བརྒྱ་བ་ལས། བསོད་
ནམས་ཆུང་ངུས་ཆོས་འདི་ལ། ། ཐེ་ཚོམ་ཟ་བར་ཡང་མི་འགྱུར། ། ཐེ་ཚོམ་ཟོས་པ་ཙམ་གྱིས་ཀྱང་། ། སྲིད་པ་
ཧྲུལ་པོར་བྱེད་པར་འགྱུར། ། ཞེས་གསུངས་པའི་ཕྱིར། དེ་ལྟར་ཡིན་ན། མགོན་པོ་ཀླུ་སྒྲུབ་ཀྱིས་ཟབ་མོ་རྟེན་
འབྱུང་གི་དེ་ཁོ་ན་ཉིད་གཏན་ལ་འབེབས་ཚུལ་ཇི་ལྟ་བུ་ཡིན་ཞེ་ན༔ ཡོད་དེ། དེས་དེ་ཁོ་ན་ཉིད་ལུང་རིགས་
གཉིས་ཀྱི་སྒོ་ནས་གཏན་ལ་ཕབ་པའི་ཕྱིར། དེ་ཡང་ཡིན་ཏེ། དེས་ལུང་གི་སྒོ་ནས་གཏན་ལ་འབེབས་པ་ལ་མདོ་
སྡེ་ཀུན་ལས་བཏུས་པ་དང་། རིགས་པའི་སྒོ་ནས་གཏན་ལ་འབེབས་པ་ལ་དབུ་མ་ རིགས་ པའི་ཚོགས་དྲུག་
གསུངས་པའི་ཕྱིར། རིགས་ཚོགས་དྲུག་གིས་བརྗོད་བྱ་ཇི་ལྟར་བསྟན་པའི་ཚུལ་ཡང་ཡོད་དེ། རྩ་བ་ཤེས་རབ་
ཀྱིས་རང་གཞན་གྱི་སྡེ་བ་རྣམས་ཀྱིས་སྒྲོ་བཏགས་པའི་བསྒྲུབ་བྱ་བདེན་དངོས་བཀག ཞིབ་མོ་རྣམ་འཐག་གིས་
རང་བཞིན་གྱིས་གྲུབ་པའི་སྒྲུབ་བྱེད་རྟོག་གེའི་ཚིག་དོན་བཅུ་དྲུག་བཀག སྟོང་ཉིད་བདུན་ཅུ་བས་རང་བཞིན་
121

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་པ་ལ་སྐྱེ་འཇིག་སོགས་ཀྱི་བྱ་བྱེད་འཐད་ཚུལ་བསྟན། རྩོད་ཟློག་གིས་ཁྱད་པར་དགག་སྒྲུབ་ཀྱི་རྣམ་གཞག་
འཐད་ཚུལ་བསྟན། རིན་ཆེན་འཕྲེང་བ་དང་། རིག་པ་དྲུག་ཅུ་བ་གཉིས་ཀྱིས་མཐའ་གཉིས་སྤངས་པའི་དེ་ཁོ་ན་
ཉིད་རྟོགས་པའི་ཡེ་ཤེས་དེ་གྲོལ་བྱེད་ཀྱི་ལམ་དུ་བསྟན་པའི་ཕྱིར། དེ་དག་གི་ནང་ནས་ལུས་ལྟ་བུ་ནི་རྩ་བ་ཤེས་
རབ་ཡིན་ལ་འདིའི་འགྲེལ་བ་དེ་ལ་བརྒྱད་ཡོད་དེ། ག་ལས་འཇིགས་མེད། དེ་བ་ཤར་མ། གུ་ན་ཤྲི། གུ་ན་མ་
ཏི། སྦི་ར་མ་ཏི། སངས་རྒྱས་བསྐྱངས། ལེགས་ལྡན་འབྱེད། ཟླ་བ་གྲགས་པས་མཛད་པའི་འགྲེལ་བ་རྣམས་
སུ་ཡོད་པའི་ཕྱིར། འོ་ན་འགྲེལ་བ་དེ་དག་གི་ནང་ནས་གཙོ་བོར་གང་གི་རྗེས་སུ་འབྲང་ཞེ་ན་དཔལ་ལྡན་ཟླ་བའི་
འགྲེལ་བ་ཚིག་གསལ་དང་། འཇུག་པ་རང་འགྲེལ་དང་བཅས་པའི་རྗེས་སུ་འབྲང་བ་ཡིན་ཏེ། དཔལ་ལྡན་ཟླ་བ་
ནི་འཕགས་པའི་དགོངས་པ་མཐར་ཐུག་འགྲེལ་བ་ལ་འཁྲུལ་བ་དང་བྲལ་པའི་ཚད་མའི་སྐྱེས་བུ་ཡིན་པའི་ཕྱིར།
གཉིས་པ་སྐབས་སུ་བབས་པའི་གཞུང་དོན་སོ་སོར་བཤད་པ་ལ་བཞི། མཚན་གྱི་དོན། འགྱུར་གྱི་ཕྱག
གཞུང་གི་དོན། མཇུག་གི་དོན་བཤད་པའོ། ། དང་པོ་ལ་གསུམ། ཚིག་གི་དོན། སྤྱིའི་དོན། མཐའ་དཔྱད་
པའོ། ། དང་པོ་ནི། རྒྱ་གར་སྐད་དུ། ཞེས་སོགས་གསུངས་ཏེ། དོན་ནི། ཤེས་བྱ་ཆོས་ཅན། རྒྱ་གར་ན་སྐད་
རིགས་ཆེན་པོ་བཞི་ཡོད་པའི་ནང་ནས་ལེགས་སྦྱར་གྱི་སྐད་དུ་བསྟན་བཅོས་འདིའི་མཚན་ལ་མ་དྷ་སོགས་སུ་འབོད་
པ་ཡིན་ཏེ། མ་དྷ་མ་ཀ་ནི། དབུ་མ་ལ། ཨ་བ་ཏཱ་ར་ནི་འཇུག་པ། ནཱ་མ་ནི་ཞེས་བྱ་བར་འགྱུར་བའི་ཕྱིར། དེ་
ལྟར་སྦྱར་བ་ལ་དགོས་པ་ཡོད་དེ་བསྟན་བཅོས་འདི་འཕགས་ཡུལ་གྱི་མཁས་པའི་གསུང་ཡིན་པར་ཤེས་པ་དང་།
ལེགས་སྦྱར་གྱི་སྐད་ལ་བག་ཆགས་འཇོག་པའི་ཆེད་ཡིན་པའི་ཕྱིར། གཉིས་པ་ལ། འོ་ན་འཇུག་བྱའི་དབུ་མ་དེ་
གང་། འཇུག་པའི་ཚུལ་ཇི་ལྟ་བུ་ཞེ་ན། མ་རྒྱུ་ཞེས་པ་ནི། དབུས་དང་བར་དང་དཀྱིལ་སོགས་ལའང་འཇུག་
ཀྱང༌། སྐབས་འདིར་དབུ་མའི་བསྟན་བཅོས་ལ་འཇུག་པ་ཡིན་ཏེ། དབུ་མ་རྩ་བ་ཤེས་རབ་ལ་འཇུག་པ་ཡིན་པའི་
ཕྱིར། སྤྱིར་དབུ་མ་ལ་སྒྲས་བརྗོད་རིགས་ཀྱིས་དབྱེ་ན་གཉིས་ཡོད་དེ། རྗོད་བྱེད་ཚིག་གི་དབུ་མ་དང་། བརྗོད་
བྱ་དོན་གྱི་དབུ་མ་གཉིས་ཡོད་པའི་ཕྱིར། དང་པོ་ཡོད་དེ་རྒྱས་འབྲིང་བསྡུས་གསུམ་ལྟ་བུའི་དབུ་མའི་མདོ་དང་
རིགས་ཚོགས་དྲུག་ལྟ་བུའི་བསྟན་བཅོས་རྣམས་དེར་འཇོག་པའི་ཕྱིར། ཕྱི་མ་ལ་སྒྲས་བརྗོད་རིགས་ཀྱིས་དབྱེ་ན་
གསུམ་ཡོད་དེ། གཞི་དབུ་མོ། ལམ་དབུ་མ། འབྲས་བུ་དབུ་མ་དང་བཅས་པ་གསུམ་ཡོད་པའི་ཕྱིར། དང་པོ་
ནི། ཆོས་རྣམས་རང་བཞིན་གྱིས་མེད་པ་ལྟ་བུ། གཉིས་པ་ནི། དེ་མངོན་སུམ་དུ་རྟོགས་པའི་ཉན་ཐོས་ཀྱི་ཡེ་
ཤེས་ལྟ་བུ། གསུམ་པ་ནི། ཉན་ཐོས་ཀྱི་ལྷག་མེད་མྱང་འདས་ལྟ་བུའོ། ། འདིར་དེ་དག་གི་ནང་ནས་རྗོད་བྱེད་
ཚིག་གི་དབུ་མ་དང་། དེ་ཡང་རྩ་བ་ཤེས་རབ་ལ་བྱེད་པ་ཡིན་ཏེ། རང་འགྲེལ་ལས། དབུ་མའི་བསྟན་བཅོས་ལ་
122

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
འཇུག་པར་བྱ་བའི་ཕྱིར་དབུ་མ་ལ་འཇུག་པ་རྩོམ་པར་འདོད་པས། ཞེས་པ་དང་། རྣམ་བཤད་དགོངས་པ་རབ་
གསལ་ལས་ཀྱང༌། དེ་ཡང་འདིའི་འགྲེལ་བར་རྩ་ཤེ་ཁུངས་སུ་མཛད་པ་ན་དབུ་མ་ལས་ཞེས་མང་དུ་གསུངས་པ་
ལྟར་རྩ་ཤེ་ལ་བྱའོ། དབུ་མའི་གཞུང་གཞན་དང་དོན་གཞན་ལ་མི་བྱའོ། ། ཞེས་གསུངས་པའི་ཕྱིར། དབུ་མ་
འཇུག་པས་རྩ་ཤེ་ལ་འཇུག་ཚུལ་དེ་ལ་གཉིས་སུ་ཡོད་དེ། ཟབ་པ་དང་རྒྱ་ཆེ་བ་རྣམ་པ་གཉིས་ཀྱི་སྒོ་ནས་འཇུག་
པའི་ཕྱིར། ཟབ་པའི་སྒོ་ནས་འཇུག་ཚུལ་ཡོད་དེ། རང་བཞིན་གྱིས་མ་གྲུབ་པ་གཞིར་བཅས་ཀྱི་སྟེང་དུ་རང་རྒྱུད་
པ་མན་ཆད་དང་ཐུན་མོང་མ་ཡིན་པའི་རྣམ་གཞག་ཀུན་གཞི་དང་རིག་མེད་པ་སོགས་ཁྱད་ཆོས་བརྒྱད་བསྟན་པའི་
སྒོ་ནས་འཇུག་པ་དང་། རྩ་ཤེའི་དགོངས་པ་མཐར་ཐུག་སེམས་ཙམ་དུ་འགྲེལ་དུ་མི་རུང་བ་ལ་ངེས་པ་བརྟན་པོ་
རྙེད་པ་གཉིས་ཀྱི་སྒོ་ནས་འཇུག་པའི་ཕྱིར། དེ་ཡང་ཡིན་ཏེ། རང་འགྲེལ་ལས། ལུགས་འདི་ནི་ཐུན་མོང་མ་
ཡིན་པའོ་ཞེས་མཁས་པ་རྣམས་ཀྱིས་ངེས་པར་བྱའོ། ། ཞེས་དང་། དེའི་ཕྱིར་བསྟན་བཅོས་ཀྱི་དེ་ཁོ་ན་ཉིད་ཕྱིན་
ཅི་མ་ལོག་པར་བསྟན་པར་བྱ་བའི་ཕྱིར་དབུ་མ་ལ་འཇུག་པ་འདི་སྦྱར་བ་ཡིན་ནོ། ། ཞེས་དང་། ཚིག་གསལ་
ལས། བརྟེན་ནས་བཏགས་པའི་ཚུལ་དབུ་མ་ལ་འཇུག་པ་ལས་ཤེས་པར་བྱའོ། ། ཞེས་གསུངས་པའི་ཕྱིར། རྒྱུ་
ཆེ་བའི་སྒོ་ནས་འཇུག་ཚུལ་ཡོད་དེ། རྩ་ཤེས་ནས་བསྟན་པའི་ཟབ་མོ་རྟོགས་པའི་ལམ་གྱི་རིམ་པའི་སྟེང་དུ་སོ་སོ་སྐྱེ་
བོའི་ཆོས་གསུམ། སློབ་པའི་ས་བཅུ། མི་སློབ་པའི་ས་སྐུ་གསུམ་མཛད་པ་དང་བཅས་པ་དང་། ས་ལྔ་བ་དང་
དྲུག་པའི་གོ་རིམ་ལ་བརྟེན་ནས་བསམ་གཏན་གྱི་ངོ་བོ་ཞི་གནས་དང་། དེ་ཁོ་ན་ཉིད་རྟོགས་པའི་ལྷག་མཐོང་གི་
རིམ་པ་སོགས་རིགས་ཚོགས་གཞན་ནས་བསྟན་པ་རྣམས་ཀྱིས་ཁ་བསྐང་བའི་སྒོ་ནས་རྩ་ཤེ་ལ་འཇུག་པ་ཡིན་པའི་
ཕྱིར།
གསུམ་པ་མཐའ་དཔྱད་པ་ལ། ཁ་ཅིག་ན་རེ། དབུ་མ་རྩ་བ་ཤེས་རབ་དེ་དབུ་མ་ཡིན་ཟེར་ན། དེ་ཆོས་
ཅན། སྟོང་ཉིད་ཡིན་པར་ཐལ། དབུ་མ་ཡིན་པའི་ཕྱིར། འདོད་ན། མི་འཐད་པར་ཐལ། ཀུན་རྫོབ་བདེན་
པ་ཡིན་པའི་ཕྱིར། ཁ་ཅིག རྩ་ཤེའི་རབ་བྱེད་དང་པོ་དེ། སྐབས་འདིར་དངོས་སུ་བསྟན་པའི་འཇུག་བྱའི་དབུ་
མ་ཡིན་ཟེར་ན། དེ་ཆོས་ཅན། རྩ་བ་ཤེས་རབ་ཡིན་པར་ཐལ། འདིར་དབུ་མ་ལ་ཞེས་པའི་སྐབས་ནས་དངོས་
སུ་བསྟན་པའི་འཇུག་བྱའི་དབུ་མ་ཡིན་པའི་ཕྱིར། དེར་ཐལ། དམ་བཅའ་འཐད་པའི་ཕྱིར། འདོད་ན། རབ་
བྱེད་ཉེར་བདུན་པའི་བདག་ཉིད་ཅན་གྱི་གཞུང་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། །
གཞན་ཡང་། མངོན་རྟོགས་རྒྱན་གྱི་སྐབས་དང་པོ་མངོན་རྟོགས་རྒྱན་ཡིན་པར་ཐལ། ཁྱོད་ཀྱི་དམ་བཅའ་
འཐད་པའི་ཕྱིར། འདོད་ན། དེ་ཆོས་ཅན། སྐབས་བརྒྱད་ཀྱི་བདག་ཉིད་ཅན་ཡིན་པར་ཐལ་ལོ། ། ཁ་ཅིག
123

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐབས་འདིར་བསྟན་པའི་རྗོད་བྱེད་ཚིག་གི་དབུ་མ་ཡིན་ན། རྩ་བ་ཤེས་རབ་ཡིན་པས་ཁྱབ་ཟེར་ན། དབུ་མ་
འཇུག་པ་ཆོས་ཅན། དེར་ཐལ། དེའི་ཕྱིར། དེར་ཐལ། སྐབས་འདིར་བསྟན་པའི་འཇུག་བྱེད་དབུ་མ་ཡིན་
པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། ཁྱབ་སྟེ། སྐབས་འདིར་བསྟན་པའི་འཇུག་བྱེད་དབུ་མ་
ཞིག་ཡོད་པའི་ཕྱིར། དེར་ཐལ། དེར་བསྟན་པའི་འཇུག་བྱའི་དབུ་མ་ཡོད་པའི་ཕྱིར། འདོད་ན་སླའོ། ། ཁ་
ཅིག རྩི་བ་ཤེས་རབ་ཀྱིས་རྒྱུ་ཆེ་བའི་རིམ་པ་མ་བསྟན་ཟེར་ན། དེ་བསྟན་པ་ཐལ། དེས་གཞི་དངོས་པོའི་
གནས་ཚུལ། ལམ་བགྲོད་པའི་རིམ་པ། འབྲས་བུ་སངས་རྒྱས་ཀྱི་ས་དང་བཅས་པ་བསྟན་བྱའི་གཙོ་བོར་བྱས་
ནས་བསྟན་པའི་ཕྱིར། དེར་ཐལ། དེས་དེ་རྣམས་རང་བཞིན་གྱིས་མེད་ཅིང་ཐ་སྙད་དུ་ཡོད་པར་བསྟན་བྱའི་
གཙོ་བོར་བྱས་ནས་བསྟན་པའི་ཕྱིར་རོ། ། ཁོ་ན་རེ། དེས་དེ་མ་བསྟན་པར་ཐལ། རྣམ་བཤད་ལས། རྩ་ཤེ་
ལས་ཟབ་མོའི་ཕྱོགས་མ་གཏོགས་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཀྱང་། ཞེས་དང་། རྣམ་བཤད་
རིགས་པའི་རྒྱ་མཚོ་ལས་ཀྱང་དེ་ལྟར་གསུངས་ང་འི་ཕྱིར། ཟེར་ན། སྐྱོན་མེད་དེ། དེ་ནི། ཟབ་མོའི་ཕྱོགས་
དངོས་བསྟན་བསྟན་བྱའི་གཙོ་བོར་བྱས་ནས་བསྟན་པ་ལྟར་རྒྱ་ཆེ་བའི་ཕྱོགས་དེ་ཙམ་དུ་མ་བསྟན་པའི་དོན་ཡིན་
པའི་ཕྱིར། ཁ་ཅིག དབུ་མ་ཡིན་ན། དེ་བཞིན་ཉིད་ཡིན་དགོས་པར་ཐལ། དེ་ཡིན་ན། རྟག་ཆད་ཀྱི་མཐའ་
གཉིས་དང་བྲལ་བའི་དེ་བཞིན་ཉིད་ཡིན་དགོས་པའི་ཕྱིར། དེར་ཐལ། དེའི་སྒོ་ནས་དབུ་མའི་སྒྲ་བཤད་པའི་
ཕྱིར། དེར་ཐལ། དབུ་མའི་སྒྲ་དོན་ཅིག་ཡོད་པའི་ཕྱིར། འདོད་ན། རྒྱས་འབྲིང་བསྡུས་གསུམ་ཆོས་ཅན།
དེ་བཞིན་ཉིད་ཡིན་པར་ཐལ། དབུ་མ་ཡིན་པའི་ཕྱིར། དེར་ཐལ། རྗོད་བྱེད་ཚིག་གི་དབུ་མ་ཡིན་པའི་ཕྱིར།
ཟེར་ན་མ་ཁྱབ། ཁ་ཅིག རྩ་བ་ཤེས་རབ་ཀྱི་གཞུང་ཚིག་ཏུ་གྱུར་པའི་བདག་ལས་མ་ཡིན་ཞེས་སོགས་ཀྱི་ཤོ་ལོ་ཀ་
གཅིག་པོ་དེ་ཆོས་ཅན། རྩ་བ་ཤེས་རབ་ཡིན་པར་ཐལ། དབུ་མ་ལ་ཞེས་པའི་དངོས་བསྟན་གྱི་འཇུག་བྱའི་དབུ་མ་
ཡིན་པའི་ཕྱིར། དེ་དེར་ཐལ། རྩ་བ་ཤེས་རབ་དེ་དེ་ལྟར་ཡིན་པའི་ཕྱིར་ན་མ་ཁྱབ་སྟེ། དེའི་གཞུང་ཚིག་རེ་རེ་
ནས་དང་། རབ་བྱེད་རེ་རེ་ནས་དེའི་དངོས་བསྟན་གྱི་དབུ་མ་ཡིན་པར་འདོད་མི་རིགས་པའི་ཕྱིར། དེར་ཐལ།
རྣམ་བཤད་ལས་རྩ་ཤེ་ལ་བྱའོ། ། དབུ་མའི་གཞུང་གཞན་དང་དོན་གཞན་ལ་མི་བྱའོ། ། ཞེས་གསུངས་པའི་
ཕྱིར། ཁ་ཅིག རྟག་ཆད་ཀྱི་མཐའ་གཉིས་དང་བྲལ་བའི་ཆོས་ཡིན་ན། དབུ་མ་ཡིན་དགོས་པར་ཐལ། དེ་ལྟ་
བུའི་དེ་བཞིན་ཉིད་ཡིན་ན་དེ་ཡིན་དགོས་པའི་ཕྱིར་ཟེར་ན་མ་ཁྱབ། འདོད་ན། ཤེས་བྱ་ཆོས་ཅན། དེར་ཐལ།
དེའི་ཕྱིར། དེར་ཐལ། རང་བཞིན་གྱིས་མེད་ཅིང་ཐ་སྙད་དུ་ཡོད་པ་ཡིན་པའི་ཕྱིར། འདོད་ན་སླའོ༔ ༈ གཉིས་
པ་འགྱུར་གྱི་ཕྱག་ནི། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། ཞེས་གསུངས་ཏེ། དོན་ནི་ཉོན་
124

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
མོངས་པའི་རྩུབ་རེག་དང་བྲལ་བས་ན་འཇམ། ཕུན་སུམ་ཚོགས་པའི་ཡོན་ཏན་དང་ལྡན་པས་ན་དཔལ། ན་
ཚོད་གཞོན་ནུ་ལོ་བཅུ་དྲུག་ལོན་པའི་ཉམས་ཅན་ཡིན་པས་ན་གཞོན་ནུར་གྱུར་པ་སྟེ་དེ་ལ་ཕྱག་འཚལ་ལོ་ཞེས་
མཆོད་བརྗོད་མཛད་པ་ལ་ཆོས་ཅན། དགོས་པ་ཡོད་དེ། འགྱུར་མཐར་ཕྱིན་པ་དང་། བསྟན་བཅོས་འདི་
མངོན་པའི་སྡེ་སྣོད་ཀྱི་ཁོངས་སུ་གཏོགས་པར་ཤེས་པའི་ཆེད་ཡིན་པའི་ཕྱིར། གསུམ་པ་གཞུང་གི་དོན་བཤད་པ་
ལ་བཞི། བསྟན་བཅོས་རྩོམ་པ་ལ་འཇུག་པའི་ཐབས་མཆོད་པར་བརྗོད་པ། བརྩམས་པའི་བསྟན་བཅོས་ཀྱི་
ལུས། བསྟན་བཅོས་ཇི་ལྟར་བརྩམས་པ། དེའི་དགེ་བ་བསྔོ་བའོ། ། དང་པོ་ལ་གཉིས། སྙིང་རྗེ་ཆེན་པོ་ལ་སོ་
སོར་མ་ཕྱེ་བར་བསྟོད་པ། སོ་སོར་ཕྱེ་ནས་ཕྱག་འཚལ་བའོ། ༑ དང་པོ་ལ་གཉིས། སྙིང་རྗེ་རང་འབྲས་བྱང་
སེམས་ཀྱི་རྒྱུའི་གཙོ་བོར་བསྟན་པ། བྱང་སེམས་ཀྱི་རྒྱུ་གཞན་གཉིས་ཀྱི་ཡང་རྩ་བར་བསྟན་པའོ། ། དང་པོ་ལ་
གསུམ། ཉན་རང་དགྲ་བཅོམ་ཐུབ་དབང་ལས་འཁྲུངས་ཚུལ། ཐུབ་དབང་བྱང་སེམས་ལས་འཁྲུངས་ཚུལ།
བྱང་སེམས་ཀྱི་རྒྱུའི་གཙོ་བོ་གསུམ་བཤད་པའོ། །
དང་པོ་ལ་གསུམ། ཚིག་གི་དོན། སྤྱིའི་དོན། མཐའ་དཔྱད་པའོ། ། དང་པོ་ནི། ཉས་ཐོས་དང་
སངས་རྒྱས་འབྲིང་པོ་སྟེ་རང་སངས་རྒྱས་དགྲ་བཅོམ་པ་རྣམས་ཆོས་ཅན། ཐུབ་པའི་དབང་པོ་ལས་སྐྱེས་པ་ཡིན་
ཏེ། དེས་རྟེན་འབྲེལ་ཟབ་མོའི་ཆོས་བསྟན་པ་ཉན་སེམས་བསྒོམ་གསུམ་བྱས་པ་ལ་བརྟེན་ནས་རང་གི་འདོད་
བྱའི་བྱང་ཆུབ་ཐོབ་པའི་རྒྱུ་མཚན་གྱིས་དེ་ལས་འཁྲུངས་པར་བཞག་པའི་ཕྱིར། གཉིས་པ་ནི། ཉན་རང་ཐུབ་
དབང་ལས་འཁྲུངས་ན། ཉན་རང་དེ་གང་། འཁྲུངས་ཚུལ་ཇི་ལྟ་བུ་ཡིན་ཞེ་ན། རང་དོན་དུ་སྡུག་ཀུན་ཉེ་བར་
ཞི་བའི་མྱང་འདས་གཙོ་བོར་དོན་དུ་གཉེར་བའི་ཐེག་པ་ཆུང་འབྲིང་གི་གང་ཟག་ལ། རིམ་པ་བཞིན་དུ་ཉན་ཐོས་
དང་རང་རྒྱལ་ཞེས་བྱ་ཞིང་། དང་པོ་ལ་ཉན་ཐོས་ཞེས་བརྗོད་པའི་རྒྱུ་མཚན་ཡོད་དེ། དེ་བཞིན་གཤེགས་པ་ལ་
རྟེན་འབྲེལ་ཟབ་མོའི་དེ་ཁོ་ན་ཉིད་ཉན་ནས་དེ་དོན་གཉེར་གྱི་གང་ཟག་རྣམས་ཀྱིས་ཐོས་པར་བྱེད་པས་ན། དེ་
ལྟར་བརྗོད་པའི་ཕྱིར། དེ་ལ་ཐོས་སྒྲོག་པ་ཞེས་བརྗོད་པའི་རྒྱུ་མཚན་ཡོད་དེ། ཐེག་ཆེན་གྱི་ལམ་འབྲས་བུ་དང་
བཅས་པ་དེ་བཞིན་གཤེགས་པ་ལ་ཐོས་ནས་དེ་དོན་གཉེར་གྱི་གདུལ་བྱ་ཐེག་ཆེན་གྱི་རིགས་ཅན་གཞན་ལ་སྒྲོག་
པར་བྱེད་པས་ན་དེ་ལྟར་བརྗོད་པའི་ཕྱིར་ཏེ། དེ་སྐད་དུ་ཡང་། དམ་ཆོས་པད་དཀར་ལས། མགོན་པོ་བདག་
ཅག་དེ་རིང་ཉན་ཐོས་གྱུར། ། བྱང་ཆུབ་དམ་པ་ཡང་དག་བསྒྲིག་པར་བགྱི། ། བྱང་ཆུབ་པ་ཡི་སྒྲ་ཡང་རབ་ཏུ་
བརྗོད། ། དེ་བས་བདག་ཅག་ཉན་ཐོས་མི་ཟད་འདྲ། ། ཞེས་གསུངས་པའི་ཕྱིར། དེ་ཡང་སྤ་བ་ཀ་ནི་ཉན་ཐོས་
དང་ཐོས་སྒྲོགས་གཉིས་ཀ་ལ་འཇུག་པའི་དབང་དུ་བྱས་པ་ཡིན་ལ། དེ་ལྟར་ཡིན་ཀྱང་བྱང་སེམས་ཉན་ཐོས་སུ་མི་
125

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱུར་ཏེ། བྱང་སེམས་ལ་ཐོས་སྒྲོགས་ཀྱི་སྒྲ་བཏགས་མིང་དུ་འཇུག ཉན་ཐོས་ལ་སྒྲ་དེ་དངོས་མིང་དུ་འཇུག་
པའི་ཕྱིར། རང་རྒྱལ་ཆོས་ཅན། ཁྱོད་ལ་སངས་རྒྱས་འབྲིང་པོ་སྟེ་དེ་ཉིད་རྟོགས་པའི་འབྲིང་པོ་ཞེས་བརྗོད་པའི་
རྒྱུ་མཚན་ཡོད་དེ། སངས་རྒྱས་ལས་དམན་ཞིང་ཉན་ཐོས་ལས་ལྷག་པའི་དེ་ཁོ་ན་ཉིད་ཁོང་དུ་ཆུད་པའི་རྟོགས་པ་
དང་ལྡན་པའི་ཐེག་པ་འབྲིང་བོའི་གང་ཟག་ཡིན་པས་ན། དེ་ལྟར་དུ་བརྗོད་པའི་ཕྱིར། སྐབས་འདིར་སངས་
རྒྱུས་འབྲིང་ཞེས་བསྒྱུར་བ་ནི་ཅུང་ཟད་མི་བདེ་བ་ཡིན་ཏེ། སྤྱིར་བུད་དྷའི་སྒྲ་ནི་སངས་རྒྱས་པ། པདྨ་རྒྱས་པ་
གཉིད་སད་པ། ཁོང་དུ་ཆུད་པ་སོགས་དུ་མ་ལ་འཇུག་པ་ཡོད་ཀྱང་། འདིར་ཏ་ཏུ་དང་འགྲེལ་བས་དེ་ཁོ་ན་ཉིད་
ཁོང་དུ་ཆུད་པ་ལ་གནས་པ་འབྲིང་པོའི་དོན་དུ་བསྒྱུར་བར་བྱ་བ་ཡིན་གྱི། ཅིག་ཤོས་སུ་བསྒྱུར་བ་མི་འཚམ་པའི་
ཕྱིར། དེ་ལྟར་ཡིན་ཏེ་འདིར་ཉན་ཐོས་དེ་ཉིད་རྟོགས་འབྲིང་ཐུབ་དབང་སྐྱེས། ། ཞེས་པའི་འགྱུར་ཞིག་ཐོབ་
པར་སྣང་བའི་ཕྱིར། རང་རྒྱལ་ལ་རང་སངས་རྒྱས་ཞེས་ཀྱང་བྱ་སྟེ། སྲིད་པ་ཐ་མའི་ཚེ་སློབ་དཔོན་གཞན་གྱིས་
གདམས་ངག་བསྟན་པ་ལ་མ་བལྟོས་པར་རང་གིས་བྱང་ཆུབ་མངོན་དུ་བྱེད་པའི་ཕྱིར། གསུམ་པ་ལ། ཁ་ཅིག་ན་
རེ། ཉན་ཐོས་སློབ་པ་དུ་མས་ཐུབ་པའི་དབང་པོས་རྟེན་འབྲེལ་ཟབ་མོའི་ཆོས་བསྟན་པ་ཉན་སེམས་བསྒོམ་
གསུམ་བྱས་པས་རང་གི་བྱུང་ཆུབ་ཐོབ་པ་ཡོད་པས་ན་ཉན་ཐོས་དགྲ་བཅོམ་ཐུབ་དབང་ལས་འཁྲུངས་པ་འཐད་
ཀྱང་། རང་རྒྱལ་རྣམས་ཀྱིས་དེ་ལྟར་ཐོས་བསམ་བསྒོམ་གསུམ་བྱས་པའི་ཚེ་དེ་ལ་རང་གི་བྱང་ཆུབ་ཐོབ་པ་མེད་
པས། རང་རྒྱལ་དགྲུ་བཅོམ་ཐུབ་དབང་ལས་འཁྲུངས་པ་མི་འཐད་དོ་ཞེ་ན། སྐྱོན་མེད་དེ། རང་རྒྱལ་རྣམས་
ཀྱིས་ཚེ་དེ་ལ་རང་གི་བྱང་ཆུབ་མ་ཐོབ་ཀྱང་ཉན་སེམས་བསྒོམ་གསུམ་བྱས་པ་ལ་བརྟེན་ནས་སྐྱེ་བ་གཞན་དུ་ཐོབ་
པར་འགྱུར་བའི་ཕྱིར། དེ་ཡང་ཡིན་ཏེ། མྱོང་ངེས་ཀྱི་ལས་བསགས་པའི་གང་ཟག་གིས་ཚེ་དེ་ལ་ལས་ཀྱི་འབྲས་བུ་
མ་མྱོང་ཀྱང་སྐྱེ་བ་གཞན་དུ་མྱོང་བ་ལྟ་བུ་ཡིན་པའི་ཕྱིར། དེ་སྐད་དུ་ཡང་། བཞི་བརྒྱ་བ་ལས། དེ་ཉིད་ཤེས་པས་
གལ་ཏེ་འདིར། ། མྱ་ངན་འདས་པ་མ་ཐོབ་ཀྱང་། ། སྐྱེ་བ་གཞན་དུ་འབད་མེད་པར། ། ངེས་པར་ཐོབ་འགྱུར་
ལས་བཞིན་ནོ། ། ཞེས་པ་དང་། རྩ་ཤེ་ལས། རྫོགས་སངས་རྒྱས་རྣམས་མ་བྱུང་ཞིང་། ། ཉན་ཐོས་རྣམས་ཀྱང་
ཟད་པ་ན། ། རང་སངས་རྒྱས་ཀྱི་ཡེ་ཤེས་ནི། ། བརྟེན་པ་མེད་པར་རབ་ཏུ་འབྱུང་། ། ཞེས་གསུངས་པའི་ཕྱིར།
ཁ་ཅིག ཉན་ཐོས་ཡིན་ན། ཉན་ཐོས་ཀྱི་སྒྲ་བཤད་དུ་ཡོད་པས་ཁྱབ་ཟེར་ན། གཟུགས་མེད་ཁམས་པའི་ཉན་
ཐོས་ཆོས་ཅན། དེར་ཐལ། དེའི་ཕྱིར། འདོད་ན། གཟུགས་མེད་ཁམས་ན་སྒྲ་ཡོད་པར་ཐལ། འདོད་པའི་
ཕྱིར། འདོད་ན། མི་འཐད་པར་ཐལ། དེ་ན་གཟུགས་མེད་པའི་ཕྱིར། གཞན་ཡང་། དེ་མ་ཁྱབ་པར་ཐལ།
མཚོ་སྐྱེས་ཀྱི་སྒྲ་འཇུག་ན། དེའི་སྒྲ་བཤད་དུ་ཡོད་པས་མ་ཁྱབ་པའི་ཕྱིར། དེར་ཐལ། སྐམ་ལས་སྐྱེས་པའི་པདྨ་
126

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ལ་མཚོ་སྐྱེས་ཀྱི་སྒྲ་འཇུག་ཏུ་ཡོད་ཀྱང་བཤད་དུ་མེད་པའི་ཕྱིར། ཁ་ཅིག ཉན་ཐོས་ཀྱི་སྒྲ་བཤད་དུ་ཡོད་ན།
དེའི་སྒྲ་འཇུག་ཏུ་ཡོད་པས་ཁྱབ་ཟེར་ན། ཉན་ཐོས་ཀྱི་སྒྲ་བཤད་དུ་ཡོད་པའི་བྱང་སེམས་ཆོས་ཅན། དེར་ཐལ།
དེའི་ཕྱིར། དེར་ཐལ། ཆོས་ཅན་དེའི་ཕྱིར། དེ་དེར་ཐལ། དེ་ཡོད་པའི་ཕྱིར། དེར་ཐལ། མགོན་པོ་བདག་
ཅག་དེ་རིང་ཉན་ཐོས་གྱུར། ། ཞེས་གསུངས་པའི་ཕྱིར། འདོད་ན། དེ་ཉན་ཐོས་ཡིན་པར་ཐལ་ལོ། ། ཁོ་ན་རེ།
དེ་ལ་ཉན་ཐོས་ཀྱི་སྒྲ་འཇུག་པར་ཐལ། དེ་ལ་དེ་བཏགས་མིང་དུ་འཇུག་པའི་ཕྱིར་ཟེར་ན་མ་ཁྱབ། ཁ་ཅིག
རང་རྒྱལ་དེ་སངས་རྒྱས་འབྲིང་པོ་མིན་ཟེར་ན། འོ་ན། ཉན་ཐོས་དེ་སངས་རྒྱུས་ཆུང་ངུ་ཡིན་པར་ཐལ།
འདོད་པའི་ཕྱིར། འདོད་ན། མི་འཐད་པར་ཐལ། སངས་རྒྱས་མ་ཡིན་པའི་ཕྱིར། ཁྱབ་སྟེ། ཐེག་པ་ཆུང་
འབྲིང་གང་རུང་ཡིན་ན། ཐེག་པ་ཡིན་དགོས་པའི་ཕྱིར། ཁ་ཅིག སྟོན་པའི་འཁོར་དུ་གྱུར་པའི་རང་རྒྱལ་མེད་
ཟེར་ན། དེ་ཡོད་པར་ཐལ། དེའི་འཁོར་དུ་གྱུར་པའི་ཐེག་པ་གསུམ་ཀའི་གང་ཟག་ཡོད་པའི་ཕྱིར། དེར་ཐལ།
རྣམ་བཤད་དགོངས་པ་རབ་གསལ་ལས། དུས་དེར་འཁོར་དུ་ཉེ་བར་གྱུར་ཅིང་། ཐེག་པ་གསུམ་ལ་བཀོད་པ་
རྣམས་ཐེག་ཆེན་ལ་ཉེ་བར་སྦྱར་བར་བྱ་བའི་ཕྱིར་རོ། ། ཞེས་གསུངས་པའི་ཕྱིར། ཁྱབ་སྟེ། ལུང་དེས་སྟོན་པའི་
འཁོར་དུ་རང་རྒྱལ་སློབ་པ་ཐེག་ཆེན་དུ་འཇུག་པ་ཡོད་པར་བསྟན་པ་ཡིན་པའི་ཕྱིར། ཁོ་ན་རེ། དེ་མེད་པར་
ཐལ། རང་རྒྱལ་སློབ་པ་ཡིན་ན། རང་རྒྱལ་རིགས་ངེས་ཡིན་དགོས་པའི་ཕྱིར། དེར་ཐལ། བཞི་བརྒྱ་བ་ལས།
ངེས་པར་ཐོབ་འགྱུར་ལས་བཞིན་ནོ་ཞེས་དང་། འཇུག་པ་ལས་ཀྱང་། རང་བྱང་ཆུབ་ལ་བདག་ཉིད་ངེས་རྣམས་
དང་། ། ཞེས་གསུངས་པའི་ཕྱིར་ཟེར་ན། སྐྱོན་མེད་དེ། གཙོ་ཆེ་བ་ལ་དགོངས་པ་ཡིན་པའི་ཕྱིར། གཉིས་པ་
ཐུབ་དབང་བྱང་སེམས་ལས་འཁྲུངས་ཚུལ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། ། དང་པོ་ནི།
སངས་རྒྱས་བཅོམ་ལྡན་འདས་ཆོས་ཅན། བྱང་ཆུབ་སེམས་དཔའ་ལས་འཁྲུངས་པ་ཡིན་ཏེ། རང་དང་རྒྱུད་
གཅིག་ཏུ་གྱུར་པའི་བྱང་སེམས་ཀྱིས་ཉེར་ལེན་དང་། རང་དང་རྒྱུད་ཐ་དད་པའི་བྱང་སེམས་འགའ་ཞིག་གིས་
ལྷན་ཅིག་བྱེད་རྐྱེན་ཡོངས་འཛིན་བྱས་པ་ལ་བརྟེན་ནས་འཁྲུངས་པར་བཞག་པའི་ཕྱིར། ཤིང་ནི་འོག་མ་སྡུད་
པའི་ཚིག་གོ ། གཉིས་པ་ནི། ཐུབ་དབང་བྱང་སེམས་ལས་འཁྲུངས་ན་ཐུབ་པའི་དབང་པོ་དེ་གང་ཡིན་ཞེ་ན།
ཡོད་དེ། སྤྱིར་ཉོན་སྒྲིབ་སྤངས་པའི་གང་ཟག་ཐམས་ཅད་ཐུབ་པ་ཡིན་ཞིང་། བཅོམ་ལྡན་འདས་དེ་གོང་ན་མེད་
པའི་ཆོས་ཀྱི་དབང་ཕྱུག་ཕུན་སུམ་ཚོགས་པ་མངའ་བ་དང་། ཉན་རང་རྣམས་ཀྱི་ཆོས་ཀྱི་རྒྱལ་སྲིད་ལ་མངའ་
བསྒྱུར་བས་ན། སངས་རྒྱས་བཅོམ་ལྡན་འདས་ལ་ཐུབ་པའི་དབང་པོ་ཞེས་བརྗོད་པ་ཡིན་གྱི། གཞན་ལ་དེ་ལྟ་
བུའི་དབང་པོའི་སྒྲ་མི་འཇུག་པའི་ཕྱིར། དེར་ཐལ། རང་འགྲེལ་ལས། དེ་ལ་གོང་ན་མེད་པའི་ཆོས་ཀྱི་དབང་
127

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱུག་ཕུན་སུམ་ཚོགས་པ་མངའ་བས། ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་རྣམ་པས་ཀྱང་
དབང་ཕྱུག་དམ་པ་ཕུན་སུམ་ཚོགས་པ་ཉིད་དང་། ཉན་ཐོས་ལ་སོགས་པ་ལ་དེའི་བཀས་མངའ་བསྒྱུར་བའི་ཕྱིར།
བཅོམ་ལྡན་འདས་རྣམས་ལ་ཐུབ་པའི་དབང་པོ་ཞེས་བྱའོ། ། ཞེས་གསུངས་པའི་ཕྱིར། ཐུབ་དབང་དེ། བྱང་
སེམས་ལས་འཁྲུངས་པ་ཡིན་ཏེ། དེ་དེ་ལས་འཁྲུངས་པ་ལུང་རིགས་གཉིས་ཀྱིས་འགྲུབ་པའི་ཕྱིར། ལུང་གིས་
འགྲུབ་པ་ཡིན་ཏེ། དཀོན་ཆོག་བརྩེགས་པ་ལས། འོད་སྲུང་འདི་ལྟ་ སྟེ། དཔེར་ན། ཟླ་བ་ཚེས་པ་ལ་ཕྱག་
འཚལ་བ་ལྟར་ཉ་བ་ལ་ནི་མ་ཡིན་ནོ། ། འོང་སྲུང་དེ་བཞིན་དུ་གང་དག་ང་ལ་རབ་ཏུ་དད་པ་དེ་དག་གིས་བྱང་
ཆུབ་སེམས་དཔའ་རྣམས་ལ་ཕྱག་བྱའི། དེ་བཞིན་གཤེགས་པ་རྣམས་ལ་ནི་དེ་ལྟ་མ་ཡིན་ནོ། ། དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་རྣམས་ལས་ནི་དེ་བཞིན་གཤེགས་པ་རྣམས་འབྱུང་ངོ་། ། དེ་བཞིན་གཤེགས་པ་རྣམས་
ལས་ནི་ཉན་ཐོས་དང་རང་སངས་རྒྱས་ཐམས་ཅད་འབྱུང་ངོ་། ། ཞེས་གསུངས་པའི་ཕྱིར། རིགས་པས་ཀྱང་
འགྲུབ་སྟེ། དེ་རང་དང་རྒྱུད་གཅིག་ཏུ་གྱུར་པའི་བྱང་སེམས་ཀྱིས་ལམ་ཉམས་སུ་བླངས་ནས་སྐྱེ་བ་རིམ་པར་
བརྒྱུད་པའི་ཉེར་ལེན་དང་། རང་དང་རྒྱུད་ཐ་དད་པའི་བྱང་སེམས་འགའ་ཞིག་གིས་ཕྱིའི་ཡོངས་འཛིན་མཛད་
ནས་ཆོས་བསྟན་པ་སོགས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་འཁྲུངས་པའི་ཕྱིར་ཏེ། དཔེར་ན།
བདག་ཅག་གི་སྟོན་པ་སོགས། རང་དང་རྒྱུད་གཅིག་ཏུ་གྱུར་པའི་བྱང་སེམས་རྣམས་ཀྱིས་ལམ་ཉམས་སུ་བླངས་
ཏེ་བརྒྱུད་པའི་ཉེར་ལེན་དང་སྔོན་འཇམ་དཔལ་ལ་སོགས་པས་ཕྱིའི་ཡོངས་འཛིན་བྱས་པ་ལ་བརྟེན་ནས་འཁྲུངས་
པར་མདོ་ལས་བཤད་པ་བཞིན་ཡིན་པའི་ཕྱིར་ཏེ། རང་འགྲེལ་ལས། འོན་ཀྱང་རྒྱུ་གཉིས་ཀྱིས་བྱང་ཆུབ་སེམས་
དཔའ་དག་སངས་རྒྱས་བཅོམ་ལྡན་འདས་རྣམས་ཀྱི་རྒྱུར་འགྱུར་ཏེ། གནས་སྐབས་ཀྱི་ཁྱད་པར་དང་། ཡང་
དག་པར་འཛིན་དུ་འཇུག་པ་ལས་སོ། ། དེ་ལ་གནས་སྐབས་ཀྱི་ཁྱད་པར་ནི། དེ་བཞིན་གཤེགས་པའི་གནས་
སྐབས་ནི་བྱང་ཆུབ་སེམས་དཔའི་གནས་སྐབས་ཀྱི་རྒྱུ་ཅན་ཡིན་པ་ཉིད་ཀྱི་ཕྱིར། ཡང་དག་པར་འཛིན་དུ་འཇུག་
པ་ལས་ནི། ཇི་ལྟར་འཕགས་པ་འཇམ་དཔལ་བྱང་ཆུབ་སེམས་དཔར་གྱུར་པ་ཉིད་ཀྱིས་བཅོམ་ལྡན་འདས་ཤཱཀྱ་
ཐུབ་པ་དང་། དེ་ལས་གཞན་པའི་དེ་བཞིན་གཤེགས་པ་རྣམས་ཆེས་ཐོག་མ་ཁོ་ནར་བྱང་ཆུབ་ཀྱི་སེམས་ཡང་དག་
པར་འཛིན་དུ་བཅུག་པ་འདོན་པ་ཡིན་ནོ། ། ཞེས་གསུངས་པའི་ཕྱིར། །
གསུམ་པ་ལ། ཁ་ཅིག བྱང་སེམས་ཐུབ་དབང་ལས་འཁྲུངས་པ་ཡིན་གྱི། ལྡོག་ནས་ནི་མ་ཡིན་ཏེ།
བྱང་སེམས་ལ་རྒྱལ་བའི་སྲས་ཞེས་བརྗོད་པ་འཐད་པའི་ཕྱིར། ཟེར་ན། སྐྱོན་མེད་དེ། བྱང་སེམས་དེ་རང་ཉིད་
ལ་ཆོས་སྟོན་པའི་རྒྱལ་བ་འགའ་ཞིག་ལས་འཁྲུངས་པས་རྒྱལ་སྲས་ཞེས་བརྗོད་ཀྱང་། སྤྱིར་རྒྱུ་མཚན་གཉིས་ཀྱི་སྒོ་
128

༄༅། ་ དབུ་མ་ལ་འཇུག་ང་འི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ནས་རྒྱལ་བ་ཉིད། བྱང་སེམས་ལས་འཁྲུངས་པ་མི་འགལ་ཞིང་འཐད་པའི་ཕྱིར། ཁ་ཅིག དེ་བཞིན་གཤེགས་
པ་རྣམས་ལ་ནི་དེ་ལྟ་མ་ཡིན་ནོ། ། ཞེས་པས། བྱང་སེམས་ལ་བསྔགས་པ་བརྗོད་དགོས་པ་ལྟར་སངས་རྒྱས་ལ་
བསྔགས་པ་མི་བརྗོད་པར་བསྟན་པ་ཡིན་ནོ་ཟེར་ན། འོ་ན། བྱང་སེམས་ལས་བཅོམ་ལྡན་འདས་རྣམས་ཁྱད་
པར་དུ་འཕགས་པར་ཡང་བརྗོད་མི་རིགས་པར་ཐལ། འདོད་པའི་ཕྱིར། འདོད་ན། དེ་མི་འཐད་པར་ཐལ།
སངས་རྒྱས་འཕགས་པ་རྣམས་ཉན་རང་བྱང་སེམས་སོགས་ལས་ཁྱད་པར་དུ་འཕགས་པར་བརྗོད་རིགས་པའི་
ཕྱིར། དེར་ཐལ། དེ་དེ་རྣམས་ལས་ཁྱད་པར་དུ་འཕགས་པ་གང་ཞིག རང་འགྲེལ་ལས། དེ་ལ་གོང་ན་མེད་
པའི་ཆོས་ཀྱི་དབང་ཕྱུག་ཅེས་སོགས་གསུངས་པའི་ཕྱིར། དེ་ལྟར་ཡིན་ཀྱང་། དཀོན་བརྩེགས་ཀྱི་ལུང་དེ་ཉིད་
དང་འགལ་བའི་སྐྱོན་མེད་དེ། དེ་ནི་དེ་བཞིན་གཤེགས་པའི་རྒྱུ་ལ་གཅེས་པར་ཤེས་པ་དང་། རྒྱུ་ལ་སྔགས་པ་
བརྗོད་པས་འབྲས་བུ་དེ་བཞིན་གཤེགས་པ་ལ་བསྔགས་པ་སྟོན་པ་མ་འགྱུར་བ་དང་། དེ་བཞིན་གཤེགས་པའི་
འཁོར་དུ་གྱུར་པའི་ཉན་རང་གཉིས་ཐེག་ཆེན་ལམ་དུ་ཁ་དྲངས་པའི་དགོས་པ་ཡོད་པའི་ཕྱིར་ཏེ། དེ་བཞིན་
གཤེགས་པས་གདུལ་བྱའི་བློ་དང་འཚམ་པར་ཆོས་སྟོན་པས་མི་འགལ་བའི་ཕྱིར། ཁ་ཅིག ཐུབ་པའི་དབང་པོ་
ཆོས་ཅན། བྱང་ཆུབ་སེམས་དཔའ་ལས་འཁྲུངས་པ་ཡིན་ཏེ། རང་དང་རྒྱུད་གཅིག་པའི་བྱང་སེམས་ཀྱིས་ཉེར་
ལེན་དང་། རང་དང་རྒྱུད་ཐ་དད་པའི་བྱང་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་འཁྲུངས་པའི་
ཕྱིར་ཞེས་པའི་སྦྱོར་བའི་ཁྱབ་པ་གྲུབ་པ་མིན་ཟེར་ན། བྱང་སེམས་འཕགས་པ་ཆོས་ཅན། དེར་ཐལ། དེའི་ཕྱིར།
དེར་ཐལ། བྱང་སེམས་འཕགས་པ་ཡིན་པའི་ཕྱིར། འདོད་ན། དེ་མི་འཐད་པར་ཐལ། དེ་བྱང་སེམས་ཀྱི་བྱེ་
བྲག་ཡིན་པའི་ཕྱིར། ཁ་ཅིག བྱང་སེམས་འཕགས་པ་སངས་རྒྱས་ལས་འཁྲུངས་པར་ཐལ། དེ་སངས་རྒྱས་ཀྱི་
སྲས་ཡིན་པའི་ཕྱིར། དེར་ཐལ། རྒྱལ་བའི་སྲས་ཡིན་པའི་ཕྱིར། ཟེར་ན། སྔ་མ་ལ་མ་ཁྱབ། འདོད་མི་ནུས་ཏེ།
སངས་རྒྱས་འདུས་མ་བྱས་ཡིན་པའི་ཕྱིར་ཟེར་ན། འོ་ན། རྒྱལ་སྲས་ཡིན་ན༑ རྒྱལ་བ་ལས་འཁྲུངས་པས་ཁྱབ་
པར་ཐལ། དམ་བཅའ་འཐད་པའི་ཕྱིར། འདོད་ན། རྒྱལ་བའི་རྒྱུར་གྱུར་པའི་བྱང་སེམས་ཆོས་ཅན། དེར་
ཐལ། དེའི་ཕྱིར། དེར་ཐལ། བྱང་སེམས་ཡིན་པའི་ཕྱིར། ཁྱབ་སྟེ། དེ་གཉིས་དོན་གཅིག་ཡིན་པའི་ཕྱིར།
ཁ་ཅིག་བྱང་སེམས་དེ་རྒྱལ་སྲས་ཡིན་ཀྱང་རྒྱལ་བའི་སྲས་མ་ཡིན་ཞེས་ཟེར་བ་ནི་ཚིག་ལ་འཁྲིས་པའོ། ། འདོད་ན་
སླའོ། ། །
གསུམ་པ་བྱང་སེམས་ཀྱི་རྒྱུ་གཙོ་བོ་གསུམ་བསྟན་པ་ལ་གསུམ། ཚིག་དོན། སྤྱི་དོན། མཐའ་དཔྱད་
པའོ། ། དང་པོ་ནི་འདིར་བསྟན་སྙིང་རྗེའི་སེམས་དང་། གཉིས་སུ་མེད་པའི་བློ་དང་། བྱང་ཆུབ་ཀྱི་སེམས་
129

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་ནི་ཆོས་ཅན། རང་འབྲས་རྒྱལ་སྲས་རྣམས་ཀྱི་རྒྱུ་ཡིན་ཏེ། དེའི་སྐྱེད་བྱེད་ཡིན་པའི་ཕྱིར། གཉིས་པ་ནི།
བྱང་སེམས་དེ། འདིར་བསྟན་ཆོས་གསུམ་ལས་འཁྲུངས་ན། ཆོས་གསུམ་པོ་དེའི་ཁྱད་པར་ཇི་ལྟ་བུ་ཞེ་ན། ཡོད་
དེ་འདིར་ཆོས་གསུམ་གྱི་ནང་ཚན་གྱི་སྙིང་རྗེ་དེ་ནི། སེམས་ཅན་སྡུག་བསྔལ་དང་བྲལ་འདོད་ཙམ་གྱི་སྙིང་རྗེ་ལ་
བྱེད་པ་མ་ཡིན་གྱི། སེམས་ཅན་ཐམས་ཅད་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ལ་བྱེད་པ་ཡིན་པའི་ཕྱིར་ཏེ།
རང་འགྲེལ་ལས། སེམས་ཅན་འཁོར་བའི་བཙོན་རར་བསྡམས་པ་སྐྱབས་མེད་པ་དཔག་ཏུ་མེད་པ་མ་ལུས་པ་
ཡོངས་སུ་སྐྱོབ་པའི་མཚན་ཉིད་ཅན་ལ་བསྟོད་པར་འོས་པ་ཉིད་དུ་བསྟན་པའི་ཕྱིར། ཞེས་གསུངས་པའི་ཕྱིར།
འདིར་བསྟན་གཉིས་མེད་ཀྱི་ཤེས་རབ་དེ་ཡང་གཟུང་འཛིན་གཉིས་མེད་རྟོགས་པའི་ཤེས་རབ་ལ་བྱེད་པ་མ་ཡིན་
ཏེ༑ བདེན་འཛིན་གྱིས་ཇི་ལྟར་བཟུང་བ་ལྟར་མ་གྲུབ་པར་རྟོགས་པའི་མཐའ་གཉིས་དང་བྲལ་བའི་ཤེས་རབ་ལ་
བྱེད་པའི་ཕྱིར་ཏེ། རང་འགྲེལ་ལས། གཉིས་སུ་མེད་པའི་བློ་ནི། དངོས་དང་དངོས་མེད་པ་ལ་སོགས་པ་མཐའ་
གཉིས་དང་བྲལ་བའི་ཤེས་རབ་པོ། ། ཞེས་གསུངས་པའི་ཕྱིར། འདིར་བསྟན་པའི་སེམས་བསྐྱེད་ནི། སེམས་
ཅན་ཐམས་ཅད་རྫོགས་བྱང་ལ་འགོད་པའི་ཆེད་དུ་རང་ཉིད་ཀྱང་རྫོགས་བྱང་ཐོབ་པར་བྱའོ་སྙམ་པའི་སེམས་སྦྱོང་
བའི་དམིགས་རྣམ་ཡོངས་སུ་རྫོགས་པའི་སེམས་ཞིག་ལ་བྱེད་པ་ཡིན་ཏེ། རང་འགྲེལ་ལས། དམ་པའི་ཆོས་ཀྱི་
བདུད་རྩིའི་རོ་ཕུལ་དུ་བྱུང་བ་འབྱུང་བའི་རྒྱུ་ཕྱིན་ཅི་ལོག་གི་རྟོག་པ་མཐའ་དག་ལོག་པའི་མཚན་ཉིད། འགྲོ་བ་
ཡོང་ས་ཀྱི་གཉེན་ཉིད་ཀྱི་རང་བཞིན་དུ་གྱུར་པ་སངས་རྒྱས་ཉིད་ཡང་དག་པར་ཐོབ་པར་འདོད་པ་ཡིན་ནོ། །
ཞེས་གསུངས་པའི་ཕྱིར། འདིར་བསྟན་ཆོས་གསུམ་པོ་དེ་སྔ་མ་ལ་བརྟེན་ནས་ཕྱི་མ་ཐོབ་དགོས་པའི་གོ་རིམ་ངེས་
པ་ཅན་མ་ཡིན་ཏེ། ཐེག་ཆེན་གྱི་རིགས་ཅན་དབང་རྣོན་གྱིས་དང་པོར་སྟོང་ཉིད་རྟོགས་པའི་ལྟ་བ་རང་རྒྱུད་ལ་
བསྐྱེད། དེ་རྗེས་བྱང་ཆུབ་མཆོག་ཏུ་སེམས་བསྐྱེད་ལ། དབང་རྟུལ་གྱིས་དང་པོར་བྱང་ཆུབ་ཀྱི་སེམས་བསྐྱེད
དེ་རྗེས་སྟོང་ཉིད་རྟོགས་པའི་ལྟ་བ་འཚོལ་བར་བྱེད་པའི་ཕྱིར། དེར་ཐལ། དབུ་མ་རྒྱུན་ལས། ཡང་དག་ཤེས་
འཚོལ་སྔོན་བཏང་ནས། ། དོན་དམ་དམ་པར་ངེས་གྱུར་ནས། ། ལྟོ་ངན་ཐིབས་གནས་འཇིག་རྟེན་ལ། ། སྙིང་
རྗེ་ཀུན་ཏུ་བསྐྱེད་ནས་སུ། ། འགྲོ་དོན་བྱེད་པར་དཔའ་གྱུར་པ། ། བྱང་ཆུབ་བློ་རྒྱུས་མཁས་པ་ནི། ། བློ་དང་
སྙིང་རྗེས་བརྒྱན་པ་ཡི། ། ཐུབ་པའི་བརྟུལ་ཞུགས་ཡང་དག་སྤྱོད། ། ཅེས་གསུངས་པའི་ཕྱིར༔ འདིར་བསྟན་
པའི་བྱང་སེམས་དེ་བྱང་སེམས་མཚན་ཉིད་པ་ཡིན་ཀྱང་། བྱང་ཆུབ་སེམས་ནི་ཞེས་པའི་དངོས་བསྟན་གྱི་བྱང་
ཆུབ་ཀྱི་སེམས་དེ་བྱང་ཆུབ་ཀྱི་སེམས་མཚན་ཉིད་པ་མ་ཡིན་ཏེ། དེ་བྱང་ཆུབ་ཀྱི་སེམས་བཏགས་པ་བ་བུར་ཤུན་གྱི་
རོ་ལྟ་བུའི་བྱང་ཆུབ་ཀྱི་སེམས་ལ་བྱེད་པའི་ཕྱིར་ཏེ། རྣམ་བཤད་ལས། བྱང་སེམས་ཀྱི་སྔོན་དུ་འགྲོ་བའི་སེམས་
130

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ：
བསྐྱེད་པ་ནི། སེམས་བསྐྱེད་སྒོམ་པའི་སྐབས་ལ་དགོངས་ཀྱི། བསྒོམས་པ་ལ་བརྟེན་ནས་སྐྱེས་པའི་སེམས་
བསྐྱེད་དངོས་ནི་མ་ཡིན་པའི་ཕྱིར་རོ། ། དེ་ཡང་དཔེར་ན་བུར་ཤིང་། ཤུན་པའི་རོ་མྱོང་བ་དང་། ཞེས་པ་ནས།
བུར་ཤིང་གི་ཤུན་པའི་རོ་དང་འདྲ་སྟེ། དེ་ལ་སེམས་བསྐྱེད་པ་ཟེར་ཡང་སེམས་བསྐྱེད་དངོས་མ་ཡིན་ནོ། ། ཞེས་
གསུངས་པའི་ཕྱིར། དེ་ཡང་ཐེག་ཆེན་ལམ་དུ་འཇུག་པའི་གནས་སྐབས་ཀྱི་སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཐོབ་པར་བྱའོ་སྙམ་དུ་སྐྱེས་པའི་སེམས་ཞིག་ནི། བུར་ཤུན་གྱི་རོ་ལྟ་བུའི་བྱང་ཆུབ་ཀྱི་སེམས་སུ་འགྱུར་
ལ། སེམས་དེ་ནི་སེམས་བསྐྱེད་སྦྱོང་བའི་མན་ངག་བཞིན་དུ་སྦྱངས་པས་ཡིད་འཁུལ་པའི་མྱོང་བ་ཁྱད་པར་ཅན་
སྐྱེས་པའི་ཚེ། ཤུན་པའི་ནང་གི་བུར་ཤིང་དངོས་སམ་བུ་རམ་གྱི་རོ་དང་འདྲ་བའི་སེམས་བསྐྱེད་དུ་འགྱུར་བ་ཡིན་
ཏེ། ལྷག་བསམ་བསྐུལ་བ་ལས། བུ་རམ་ཤིང་ཤུན་སྙིང་པོ་ཅི་ཡང་མེད། ། དགའ་བར་བྱ་བའི་རོ་ནི་ནང་ན་
འདུག ། ཤུན་པ་ཟོས་པའི་མིས་ནི་བུ་རམ་རོ། ། ཞིམ་པོ་རྙེད་པར་འགྱུར་བ་མ་ཡིན་ནོ། ། ཇི་ལྟར་ཤུན་པ་དེ་
བཞིན་སྨྲ་བ་སྟེ། ། རོ་ལྟ་བུ་ནི་འདི་ལ་དོན་སེམས་ཡིན། ། ཞེས་གསུངས་པའི་ཕྱིར། ། །
གསུམ་པ་ནི། ཁ་ཅིག སྙིང་རྗེའི་སེམས་དང་ཞེས་པའི་སྐབས་ནས་བསྟན་པའི་སྙིང་རྗེ་ཡིན་ན། ལམ་མ་
ཞུགས་ཀྱི་སྙིང་རྗེ་ཡིན་པས་ཁྱབ་ཟེར་ན། སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་ཆོས་ཅན།
དེར་ཐལ། དེའི་ཕྱིར། དེར་ཐལ། གཞུང་འདིས་བསྟན་པའི་སྙིང་རྗེ་ཡིན་ན། འདིའི་དངོས་བསྟན་གྱི་སྙིང་རྗེ་
ཡིན་མི་དགོས་པ་གང་ཞིག འདིས་བྱང་སེམས་རྣམས་རང་གི་རྒྱུར་གྱུར་པའི་སེམས་ཅན་སྡུག་བསྔལ་ལས་སྐྱོབ་
འདོད་ཀྱི་སྙིང་རྗེ་ཆེན་པོ་ལས་འཁྲུངས་པར་བསྟན་པའི་ཕྱིར། དེར་ཐལ། འདིས་བྱང་སེམས་དབང་རྣོན་
རྣམས་རང་རྒྱུ་ཆོས་གསུམ་ལས་འཁྲུངས་པར་བསྟན་པའི་ཕྱིར། དེར་ཐལ། སྙིང་རྗེའི་སེམས་དང་ཞེས་པ་ནས།
རྒྱལ་སྲས་རྣམས་ཀྱི་རྒྱུ། ། ཞེས་མང་ཚིག་སྨོས་པ་ལ་དགོས་པ་ཡོད་པའི་ཕྱིར། འདོད་ན་སླ། གཞན་ཡང་།
གང་ཕྱིར་བརྩེ་ཉིད་ཅེས་པའི་སྐབས་ནས་བསྟན་པའི་སྙིང་རྗེ་ཡིན་ན། ལམ་མ་ཞུགས་ཀྱི་སྙིང་རྗེ་ཡིན་དགོས་པར་
ཐལ། དམ་བཅའ་འཐད་པའི་ཕྱིར། ཁྱབ་སྟེ། གཞུང་སྔ་མའི་དོན་འཆད་པ་ན། རྣམ་བཤད་ལས། འཆད་
པར་འགྱུར་བའི་སྙིང་རྗེའི་སེམས་དང་། ཞེས་གསུངས་པའི་ཕྱིར། འདོད་ན། ཐོག་མཐའ་བར་གསུམ་པོ་གང་
རུང་དུ་གལ་ཆེ་བའི་སྙིང་རྗེ་ཡིན་ན། དེ་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་སེམས་
འཕགས་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག་ དེའི་
དངོས་བསྟན་གྱི་སྙིང་རྗེ་ཡིན་ན། ལམ་ཞུགས་ཀྱི་སྙིང་རྗེ་ཡིན་དགོས་ཟེར་ན། དེ་མི་འཐད་པར་ཐལ། འདི་
བྱང་སེམས་ལས་དང་པོ་བའི་ཐོག་མའི་རྒྱུར་གྱུར་པའི་སྙིང་རྗེ་ཞིག་གཙོ་བོར་སྟོན་པའི་སྐབས་ཡིན་པའི་ཕྱིར། ཁ་
131

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
ཅིག གཉིས་སུ་མེད་པའི་བློ་ཞེས་པ་ནི། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལ་བྱེད་པ་ཡིན་ཟེར་ན།
འོ་ན། དེ་དོན་དམ་སེམས་བསྐྱེད་ལ་བྱེད་པར་ཐལ། དམ་བཅའ་འཐད་པ་གང་ཞིག དེ་ལྟ་ན་དོན་གྱིས་འགྲུབ་
པའི་ཕྱིར། འདོད་ན། དེ་མི་འཐད་པར་ཐལ། རྣམ་བཤད་ལས། དོན་དམ་པའི་སེམས་བསྐྱེད་ལ་འཆད་པ་
ནི་ཤིན་ཏུ་མ་འབྲེལ་ཏེ། ཞེས་གསུངས་པའི་ཕྱིར། ཁ་ཅིག སྙིང་རྗེ་ཆེན་པོ་དང་། སྟོང་ཉིད་རྟོགས་པའི་ཤེས་
རབ་དང་། བྱང་ཆུབ་ཀྱི་སེམས་གསུམ་པོ་བྱང་སེམས་ཀྱི་རྒྱུར་མ་ཟད། བླ་མེད་བྱང་ཆུབ་ཀྱི་རྒྱུ་ཡིན་པར་ཐལ།
རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདི། ། བླ་མེད་བྱང་ཆུབ་ཐོབ་འདོད་ན། ། དེ་ཡི་རྩ་བ་
བྱང་ཆུབ་སེམས། ། རི་དབང་རྒྱལ་པོ་ལྟར་བརྟན་དང༌། ། ཕྱོགས་མཐར་གཏུགས་པའི་སྙིང་རྗེ་དང་། །
གཉིས་ལ་མི་བརྟེན་ཡེ་ཤེས་ལགས། ། ཞེས་གསུངས་པའི་ཕྱིར། ཟེར་ན། མ་ཁྱབ། འདོད་ན། མི་འཐད་
པར་ཐལ། དེ་གསུམ་རེ་རེ་ནས་ཀྱང་དེ་དང་དུས་མཉམ་ཡིན་པའི་ཕྱིར། ཁ་ཅིག རྒྱལ་སྲས་རྣམས་ཀྱི་ཞེས་པའི་
དངོས་བསྟན་གྱི་བྱང་སེམས་དེ་བྱང་སེམས་ལས་དང་པོ་བ་ཡིན་ཟེར་ན། དེ་མི་འཐད་པར་ཐལ། འདིར་བཤད་
པའི་བྱང་སེམས་ཀྱི་མ་མཐའ་དེར་ཡོད་ཀྱང་། དེ་ཁོ་ནར་མ་ངེས་པའི་ཕྱིར། དེར་ཐལ། འདིར་རྒྱལ་སྲས་
རྣམས་ཞེས་མང་ཚིག་གིས་བསྟན་པ་དང་། རྣམ་བཤད་ལས་ཀྱང་། འདི་གསུམ་གང་གི་རྒྱུར་བཞག་པའི་བྱང་
སེམས་དེའི་མ་མཐའ་ལམ་ཞུགས་ཀྱི་བྱང་སེམས་ཐོག་མ་བ་ལ་བྱེད་དམ་མི་བྱེད། ཅེས་བརྟག་པ་གཉིས་མཛད་
པའི་དང་པོ་བྱེད་པ་དེ་ཉིད་ཁས་ལེན་པ་ར་བཤད་པའི་ཕྱིར། ཁྱབ་སྟེ། དེ་ལྟར་ཁས་ལེན་ན་མ་མཐའ་ཞེས་པའི་
གསུང་ལ་ནུས་པ་འདོན་དགོས་པའི་ཕྱིར།
གཉིས་པ་སྙིང་རྗེ་བྱང་སེམས་ཀྱི་རྒྱུ་གཞན་གཉིས་ཀྱི་ཡང་རྩ་བར་བསྟན་པ་ལ་གསུམ། ཚིག་དོན། སྤྱི་དོན།
མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། དཔལ་ལྡན་ཟླ་བ་གྲགས་པ་བདག་གིས་བསྟན་བཅོས་
འདི་རྩོམ་པའི་ཐོག་མར་སྙིང་རྗེ་ཆེན་པོ་ལ་བསྟོད་པར་བགྱི་སྟེ། རྒྱུ་མཚན་གང་གི་ཕྱིར་ན། བརྩེ་བ་སྙིང་རྗེ་ཆེན་
པོ་དེ་ཉིད་རྒྱལ་བའི་ལོ་ཏོག་ཕུན་སུམ་ཚོགས་པ་འདིའི། ཐོག་མར་བསྐྱེད་པ་ལ་གལ་ཆེ་བ་ས་བོན་དང་ནི་འདྲ་ལ།
བར་དུ་གོང་དུ་སྤེལ་བ་ལ་ཆུ་དང་འདྲ་ཞིང་། མཐར་གདུལ་བྱས་ཡུན་རིང་དུ་ལོངས་སྤྱོད་པའི་གནས་ལ་འབྲས་བུ་
སྨིན་པ་ལྟ་བུར་འདོད་པར་གྱུར་པ་དེའི་ཕྱིར་རོ། ། གཉིས་པ་ནི། སེམས་ཅན་ཐམས་ཅད་སྡུག་བསྔལ་ལས་སྐྱོབ་
པར་འདོད་པའི་སྙིང་རྗེ་ཆེན་པོ་དེ། ཐོག་མཐའ་བར་གསུམ་དུ་གལ་ཆེ་བའི་ཡོན་ཏན་དང་ལྡན་པའི་སྙིང་རྗེར་
འདོད་དགོས་པ་ནི་སྐབས་འདིའི་དགོངས་པར་སྣང་ཡང་། དེ་ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ནི་
མ་ཡིན་ཏེ། དེ་གསུམ་གནས་སྐབས་ཀྱིས་འགལ་བའི་ཕྱིར། དེར་ཐལ། དང་པོར་བྱང་ཆུབ་མཆོག་ཏུ་སེམས་
132

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
བསྐྱེད་པའི་རྩ་བར་གྱུར་པའི་སྙིང་རྗེ་དང་། སེམས་བསྐྱེད་ནས་སྤྱོད་པ་ལ་སློབ་པའི་ཐུན་མོང་མ་ཡིན་པའི་བདག་
རྐྱེན་དུ་གྱུར་པའི་སྙིང་རྗེ་དང་། སངས་རྒྱས་ནས་གདུལ་བྱ་རིགས་ཅན་གསུམ་ལ་ཆོས་འཁོར་རྫོགས་པར་བསྐོར་
བའི་བདག་རྐྱེན་བྱེད་པའི་སྙིང་རྗེ་གསུམ་པོ་དེ་འགལ་བ་ཡིན་པའི་ཕྱིར། དེ་གསུམ་གྱི་ནང་ནས་སྙིང་རྗེ་དང་པོ་དེ།
རྒྱལ་བའི་མྱུ་གུ་བསྐྱེད་པ་ལ་གལ་ཆེ་བ་ས་བོན་དང་ཆོས་མཚུངས་ཏེ། དཔེར་ན། འཇིག་རྟེན་གྱི་ས་བོན་ནི་མྱུ་གུ་
བསྐྱེད་པའི་ཐོག་མའི་རྒྱུར་མེད་དུ་མི་རུང་བར་འཇོག་པ་དེ་བཞིན་དུ། གཞན་དོན་དུ་རང་ཉིད་སངས་རྒྱས་ཐོབ་
པར་བྱའོ་སྙམ་པའི་སེམས་བསྐྱེད་པའི་རྩ་བ་ནི་སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ལ་ཐུག་པའི་
ཕྱིར། སྙིང་རྗེ་བར་བ་དེ་རྒྱལ་བའི་མྱུ་གུ་གོང་དུ་སྤེལ་བ་ལ་ཆུ་ལུད་དང་ཆོས་མཚུངས་ཏེ། བྱང་ཆུབ་ཏུ་སེམས་
བསྐྱེད་ནས་ཀྱང་སྙིང་རྗེ་ཆེན་པོའི་ཆུས་ཡང་ཡང་བྲན་ནས་ཚོགས་གཉིས་ཀྱི་གོམས་པ་རྒྱ་ཆེན་པོས་འབྲས་བུ་སངས་
རྒྱས་འགྲུབ་ཀྱི། དེ་ལས་ཟློག་ན་མི་འབྱུང་བའི་ཕྱིར། སྙིང་རྗེ་གསུམ་པ་དེ། མཐར་གདུལ་བྱའི་ལོངས་སྤྱོད་པའི་
གནས་ལ་འབྲས་བུ་སྨིན་པ་དང་ཆོས་མཚུངས་ཏེ། སངས་རྒྱས་པའི་ཚེ་སྙིང་རྗེ་ཆེན་པོ་མེད་ན། གདུལ་བྱ་རྣམས་
ཀྱིས་མངོན་མཐོ་དང་ངེས་ལེགས་ཀྱི་འབྲས་བུ་ལ་ལོངས་སྤྱོད་པ་དང་། ཉན་རང་བྱང་སེམས་རྣམས་བརྒྱུད་མོར་
འབྱུང་བ་ཡང་མི་འཐད་ལ། ཐུགས་རྗེ་ཆེན་པོའི་གཟིགས་པ་ཡོད་ན་དེ་ལས་ཟློག་སྟེ་འབྱུང་བའི་ཕྱིར།
གསུམ་པ་ནི། ཁ་ཅིག སྙིང་རྗེ་དེ། མཆོད་བརྗོད་ཀྱི་སྐབས་འདིར་དངོས་སུ་བསྟན་པའི་སྙིང་རྗེ་ཡིན་
ཟེར་ན། དེ་ཆོས་ཅན། སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་ཡིན་པར་ཐལ། སྐབས་
འདིར་དངོས་སུ་བསྟན་པའི་སྙིང་རྗེ་ཡིན་པའི་ཕྱིར། འདོད་ན། དེ་མི་འཐད་པར་ཐལ། ཐེག་དམན་པའི་རྒྱུད་
ལ་ཁྱོད་ཡོད་པའི་ཕྱིར། དེར་ཐལ། དེའི་རྒྱུད་ལ་སྙིང་རྗེ་ཚད་མེད་ཡོད་པའི་ཕྱིར། ཁ་ཅིག འདིར་བསྟན་
པའི་སྙིང་རྗེ་ཡིན་ན་ཐེག་ཆེན་ལམ་མ་ཞུགས་ཀྱི་སྙིང་རྗེ་ཡིན་པས་ཁྱབ་ཟེར་ན། འདིར་བསྟན་པའི་བྱང་སེམས་ཀྱི་
སྙིང་རྗེ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེ་དེར་ཐལ། དེ་ཡོད་པའི་ཕྱིར།
དེར་ཐལ་རྣམ་བཤད་ལས། མཆོད་བརྗོད་ཡུལ་དུ་གྱུར་པའི་སྙིང་རྗེ་ནི་ཐོག་མའི་སྙིང་རྗེ་གཙོ་བོ་ཡིན་ཀྱང་། བྱང་
ཆུབ་སེམས་དཔའི་སྙིང་རྗེ་གཞན་རྣམས་ཀྱང་ཡིན་པས། ཞེས་གསུངས་པའི་ཕྱིར། ཁ་ཅིག འདིར་བསྟན་
པའི་སྙིང་རྗེ་རྒྱུད་ལྡན་གྱི་ཉན་རང་ཡོད་པར་ཐལ། ཉན་རང་གི་རྒྱུད་ལ་སྙིང་རྗེ་ཆེན་པོ་ཡོད་པའི་ཕྱིར། ཟེར་ན།
རྣམ་པ་གཅིག་ ཏུ་མ་ཁྱབ། མ་གྲུབ་ན་དེར་ཐལ། དེའི་རྒྱུད་ལ་སེམས་ཅན་ཐམས་ཅད་སྡུག་བསྔལ་ལས་སྐྱོབ་
འདོད་ཀྱི་ལྷག་བསམ་མེད་ཀྱང་། སེམས་ཅན་ཐམས་ཅད་སྡུག་བསྔལ་དང་འབྲལ་འདོད་ཀྱི་སྙིང་རྗེ་ཆེན་པོ་ཡོད་
པའི་ཕྱིར། དེར་ཐལ། རྒྱུད་བླ་དར་ཊཱིཀ་ལས། སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་
133

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྙིང་རྗེ་ཆེན་པོ་ནི་ཐེག་དམན་པ་རྣམས་ལ་ཡང་དང་ཡང་དུ་འབྱུང་མོད་ཀྱི། སེམས་ཅན་སྡུག་བསྔལ་དང་བྲལ་བ་
བདག་གིས་བྱའོ་སྙམ་པའི་ཁུར་དུ་ལེན་པའི་ལྷག་བསམ་མེད་པས་ཐེག་ཆེན་ལས་དམན་པའོ། ། ཞེས་གསུངས་
པའི་ཕྱིར། ཁོ་ན་རེ། ཉན་རང་གི་རྒྱུད་ལ་སྙིང་རྗེ་ཆེན་པོ་མེད་པར་ཐལ། དེའི་རྒྱུད་ཀྱི་སྙིང་རྗེ་ཡིན་ན། སྙིང་
རྗེ་ཆུང་ངུ་ཡིན་དགོས་པའི་ཕྱིར། དེར་ཐལ། དེ་ཡིན་ན་སྙིང་རྗེ་དམན་པ་ཡིན་དགོས་པའི་ཕྱིར་ན་རེ་ཞིག་མ་
ཁྱབ་སྟེ། སྙིང་རྗེ་དམན་པ་ནི་ཐེག་ཆེན་གྱི་སྙིང་རྗེ་ལ་བལྟོས་ནས་དམན་པར་བཞག་ཀྱང་། དེ་ཙམ་གྱིས་དེའི་
སྙིང་རྗེ་ཐམས་ཅད་སྙིང་རྗེ་ཆུང་ངུར་འཇོག་མི་དགོས་པའི་ཕྱིར། དེར་ཐལ། ཐེག་དམན་དགྲ་བཅོམ་ལ་དགུ་
བཅོམ་ཆེན་པོ་བཞག་ཆོག་པའི་ཕྱིར། དཔྱད་དོ། །
གཉིས་པ་སོ་སོར་ཕྱེ་ནས་ཕྱག་འཚལ་བ་ལ་གཉིས། སེམས་ཅན་ལ་དམིགས་པའི་སྙིང་རྗེ་དང་། ཆོས་དང་
དམིགས་མེད་ཀྱི་སྙིང་རྗེ་ལ་ཕྱག་འཚལ་བའོ། ། དང་པོ་ལ་གསུམ། ཚིག་དོན། སྤྱི་དོན་མཐའ་དཔྱད་པའོ། །
དང་པོ་ནི། ཟླ་བའི་ཞབས་བདག་གིས་སེམས་ཅན་ལ་དམིགས་པའི་སྙིང་རྗེ་ལ་ཕྱག་འཚལ་བའི་རྒྱུ་མཚན་ཡོད་དེ།
དང་པོར་ཏེ་ང་ཡི་བར་འཛིན་པའི་འཇིག་ལྟའི་སྔ་རོལ་ཏུ་ངའོ་ཞེས་བདག་ལ་དམིགས་ནས་རང་བཞིན་གྱིས་ཡོད་
པར་ཞེན་པར་གྱུར་ཅིང་ དེའི་འོག་ཏུ་ང་ཡིར་འཛིན་པའི་འཇིག་ལྟས་མིག་རྣ་སོགས་ལ་དམིགས་ཏེ་བདག་གི་
འདིའོ་ཞེས་བདག་གི་བའི་དངོས་པོ་ལ་བདེན་པར་ཆགས་པ་བསྐྱེད་པའི་དབང་གིས། ཟོ་ཆུན་གྱི་འཁྲུལ་འཁོར་
འཕྱན་པ་སྟེ་འཁོར་བ་ལྟར་རང་དབང་མེད་པར་འཁོར་བ་ཡི་འགྲོ་བ་ལ་དམིགས་ནས་སྡུག་བསྔལ་ལས་སྐྱོབ་འདོད་
ཀྱི་སྙིང་རྗེར་གྱུར་པ་གང་ཡིན་པ་དེ་ལ་འདུད་པའི་ཕྱིར། གཉིས་པ་ནི་སེམས་ཅན་ཙམ་ལ་དམིགས་པའི་སྙིང་རྗེ་
བཞག་ཏུ་ཡོད་དེ། རང་གི་དམིགས་ཡུལ་དུར་གྱུར་པའི་སྡུག་བསྔལ་ཅན་གྱི་སེམས་ཅན་མི་རྟག་པ་སོགས་དང་
རང་བཞིན་མེད་པ་ལྟ་བུས་ཁྱད་པར་དུ་བྱས་ནས་མ་དམིགས་པར་སྤྱིར་སྡུག་བསྔལ་ལས་སྐྱོབ་འདོད་ཀྱི་རྣམ་པ་
ཅན་གྱིས་རབ་ཏུ་ཕྱེ་བའི་སྙིང་རྗེ་དེ་དེ་ཡིན་པའི་ཕྱིར། སྙིང་རྗེ་གསུམ་པོ་སེམས་ཅན་ལ་དམིགས་པར་གསུངས་
ཀྱང་། སྙིང་རྗེ་འདིས་སྙིང་རྗེ་འོག་མ་གཉིས་ལྟར་དམིགས་ཚུལ་ཁྱད་པར་དུ་མ་བྱས་པར་སྡུག་བསྔལ་ཅན་གྱི་
སེམས་ཅན་ལ་དམིགས་ནས་རྣམ་པ་སྡུག་བསྔལ་དང་བྲལ་འདོད་ཀྱི་རྣམ་པ་ཅན་ཡིན་པས། ཐ་སྙད་བདེ་བའི་
ཕྱིར་ཚིག་སྡུད་ཀྱིས་སེམས་ཅན་ལ་དམིགས་པའི་སྙིང་རྗེ་ཞེས་བརྗོད་པ་ཡིན་ཏེ་རྣམ་བཤད་ལས། དེ་ལ་དགོངས་
ནས་སེམས་ཅན་ལ་དམིགས་པའི་སྙིང་རྗེ་ཞེས་པ་ཡང་ཐ་སྙད་བདེ་བའི་ཕྱིར་ཉེར་བསྡུའི་མིང་ངོ་། ། ཞེས་
གསུངས་པའི་ཕྱིར། འོ་ན་སེམས་ཅན་ཟོ་ཆུན་གྱི་འཁྲུལ་འཁོར་དང་འདྲ་བར་འཁོར་ཚུལ་ཇི་ལྟ་བུ་ཞེ་ན། ཡོད་དེ།
ཆོས་མཐུན་རྣམ་པ་དྲུག་གི་སྦྱོར་ཚུལ་ཡོད་པའི་ཕྱིར། དེ་ཡང་ཡོད་དེ། དཔེར་ན། ཟོ་ཆུན་གྱི་རྒྱུད་མོ་ཐག་པ་ལ་
134

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
སོགས་པས་དམ་དུ་བཅིངས་པ་དང་། རང་དབང་མེད་པར་འཁོར་བ་དང༌། ཁྲོན་པ་ཟབ་མོའི་ནང་དུ་འཇུག་པ་
དང་། གྱེན་དུ་དཀའ་ཞིང་ཐུར་དུ་འཇུག་སླ་བོ་དང་། བར་ཆད་མེད་པའི་ཚུལ་གྱིས་འཁོར་བ་དང་། ཆུའི་ཁུར་
གྱིས་ནོན་ཅིང་རྩིག་པ་སོགས་ཀྱིས་བཅོག་པ་དེ་བཞིན་དུ། འཁོར་བ་བའི་སེམས་ཅན་འདི་རྣམས་ཀྱང༌། ལས་
ཉོན་གྱི་ཐག་པས་དམ་དུ་བཅིངས་པ་དང་། རང་དབང་མེད་པར་འཁོར་བ་དང་། འཁོར་བའི་ཁྲོན་པར་འཇུག་
པ་དང་། བདེ་འགྲོར་སྐྱེ་བའི་རྒྱུ་དཀའ་ཞིང་ངན་འགྲོར་སྐྱེ་བའི་རྒྱུ་གསོག་སླ་བ་དང་། ཉོན་མོངས་གསུམ་གྱི་
དབང་གིས་སྔ་ཕྱིའི་གོ་རིམ་མཐའ་གཅིག་ཏུ་མ་ངེས་པར་བར་མཚམས་མེད་པར་འཁོར་བ་དང་། སྡུག་བསྔལ་
གསུམ་གྱིས་ནོན་ཅིང་གདུང་བར་བྱེད་པའི་ཕྱིར། དེ་དག་ཀྱང་འདི་ལྟར་འགྱུར་ཏེ། བྱེད་པ་བོ་གང་གིས།
གནས་གང་དུ། ཚུལ་ཇི་ལྟར། རྐྱེན་གང་གིས་འཁོར་བ་བཞིར་འདུ་བའི་ཕྱིར། དེ་ཡང་ཡིན་ཏེ། བྱེད་པ་བོ་
གང་གིས་འཁོར་དུ་བཅུག་ན་མ་དུལ་མ་ཞི་བའི་སེམས་འདི་ཉིད་ཀྱིས་དང་། གནས་གང་དུ་ན་སྲིད་རྩེ་ནས་མནར་
མེད་ཀྱི་བར་དང་། ཚུལ་ཇི་ལྟར་ན། མི་འཁོར་བའི་སྐབས་མེད་པ་ལྟ་བུ་དང༌། རྒྱུ་རྐྱེན་གང་གིས་འཁོར་ན།
ལས་ཉོན་གྱི་དབང་གིས་གོ་རིམ་ངེས་མེད་དུ་འཁོར་བ་བཞིར་འདུ་བ་ཡིན་པའི་ཕྱིར། གསུམ་པ་ནི། ཁ་ཅིག
སེམས་ཅན་ལ་དམིགས་པའི་སྙིང་རྗེ་ཡིན་ན། སྙིང་རྗེ་ལ་གསུམ་དུ་ཕྱེ་བའི་སེམས་ཅན་ལ་དམིགས་པའི་སྙིང་རྗེ་
ཡིན་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། དེར་
ཐལ། ཆོས་ཐམས་ཅད་ལ་དམིགས་པའི་སྙིང་རྗེ་ཡིན་པའི་ཕྱིར། དེར་ཐལ། སྙིང་རྗེ་གང་ཞིག ཆོས་ཐམས་
ཅད་ལ་དམིགས་ནས་བདེན་མེད་དུ་རྟོགས་པའི་ཡེ་ཤེས་ཡིན་པའི་ཕྱིར། ཕྱི་མ་དེར་ཐལ། རྣམ་མཁྱེན་ཡིན་པའི་
ཕྱིར། འདོད་ན། མི་འཐད་པར་ཐལ། ཆོས་ལ་དམིགས་པའི་སྙིང་རྗེ་དང་། དམིགས་མེད་ཀྱི་སྙིང་རྗེ་ཡིན་
པའི་ཕྱིར། དེར་ཐལ། ཆོས་ཅན་དེའི་ཕྱིར། ཁ་ཅིག རང་གི་དམིགས་ཡུལ་དུ་གྱུར་པའི་མི་རྟག་པ་དང་རང་
བཞིན་མེད་པའི་སེམས་ཅན་ལ་དམིགས་པའི་སྙིང་རྗེ་ལ། སེམས་ཅན་མི་རྟག་པ་དང་རང་བཞིན་མེད་པས་ཁྱད་
པར་བྱས་ཏེ་དམིགས་པའི་སྙིང་རྗེ་ཡིན་པས་ཁྱབ་ཟེར་ན། སེམས་ཅན་ཙམ་ལ་དམིགས་པའི་སྙིང་རྗེ་ཆོས་ཅན།
དེར་ཐལ། དེའི་ཕྱིར། དེར་ཐལ། རང་གི་དམིགས་ཡུལ་དུ་གྱུར་པའི་སེམས་ཅན་ལ་དམིགས་པའི་སྙིང་རྗེ་ཡིན་
པའི་ཕྱིར། ཁྱབ་སྟེ། དེའི་དམིགས་ཡུལ་དུ་གྱུར་པའི་སེམས་ཅན་དེ་མི་རྟག་པ་དང་རང་བཞིན་མེད་པའི་སེམས་
ཅན་ཡིན་པའི་ཕྱིར་ཏེ། སེམས་ཅན་ཡིན་པའི་ཕྱིར། ཁ་ཅིག སེམས་ཅན་ཙམ་ལ་དམིགས་པའི་སྙིང་རྗེ་ཡིན་ན།
སེམས་ཅན་མི་རྟག་པ་དང་རང་བཞིན་མེད་པ་གང་རུང་ངེས་མ་མྱོང་བའི་གང་ཟག་གི་རྒྱུད་ཀྱི་སྙིང་རྗེ་ཡིན་པས་
ཁྱབ་ཟེར་ན། དེ་མི་འཐད་པར་ཐལ། བྱང་འཕགས་ཀྱི་རྒྱུད་ལ་སྙིང་རྗེ་དེ་ཡོད་པའི་ཕྱིར། དེར་ཐལ། དེའི་
135

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱུད་ལ་བདེན་འཛིན་དང་རྟག་འཛིན་ལྷན་སྐྱེས་ཡོད་པ་གང་ཞིག མི་རྟག་པ་ཚད་མས་ངེས་མྱོང་བའི་གང་ཟག་
གིས། མི་རྟག་པའི་ཆོས་གང་འཇོག་པའི་ཚེ་མི་རྟག་པས་ཁྱད་པར་དུ་བྱས་ནས་འཇོག་པས་མ་ཁྱབ། རྟག་འཛིན་
ལྷན་སྐྱེས་རྒྱུད་ལྡན་གྱི་གང་ཟག་དེས་ཆོས་གང་དམིགས་པར་འཇོག་རེས་ཀྱིས་རྟག་པས་ཁྱད་པར་དུ་བྱས་ནས་
འཇོག་པས་ཀྱང་མ་ཁྱབ་པའི་ཕྱིར། ཁ་ཅིག དག་ས་ལ་གནས་པའི་བྱང་སེམས་ཀྱི་རྒྱུད་ལ་སེམས་ཅད་ཙམ་ལ་
དམིགས་པའི་སྙིང་རྗེ་ཡོད་ཟེར་ན། དེ་མེད་པར་ཐལ། དེའི་རྒྱུད་ཀྱི་སྙིང་རྗེ་ཡིན་ནོ། ། དམིགས་མེད་ཀྱི་སྙིང་རྗེ་
ཡིན་དགོས་པའི་ཕྱིར། དེར་ཐལ། དེ་ཡིན་ན། རང་གི་དམིགས་ཡུལ་དུ་གྱུར་བའི་སེམས་ཅན་བདེན་མེད་ཀྱི་
རྣམ་པར་ཤར་བའི་སྙིང་རྗེ་ཡིན་དགོས་པའི་ཕྱིར། དེ་དེར་ཐལ། ས་བརྒྱད་པ་ནས་བདེན་འཛིན་སྤངས་པའི་
ཕྱིར། གཉིས་པ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། ། དང་པོ་ནི། ཤེས་བྱ་ཆོས་ཅན། ཟླ་
བའི་ཞབས་ཀྱིས་ཆོས་དང་དམིགས་མེད་ཀྱི་སྙིང་རྗེ་གཉིས་ལ་ཕྱག་འཚལ་བ་ཡིན་ཏེ། རིམ་པ་བཞིན་དུ། དཔེར་
ན། རླུང་གིས་བསྐྱོད་དེ་གཡོ་བའི་ཆུ་ཡི་ནང་གི་ཟླ་བ་ཆུ་དང་ལྷན་ཅིག་ཏུ་ཉེ་རེ་རེ་འཇིག་པ་ལྟར། གཡོ་བ་སྟེ་སྐད་
ཅིག་གིས་འཇིག་པར་འགྱུར་བའི་འགྲོ་བ་ལ་དམིགས་ནས་སྡུག་བསྔལ་དང་བྲལ་འདོད་ཀྱི་ཆོས་ལ་དམིགས་པའི་
སྙིང་རྗེ་དང་། ཡང་དེ་ལྟར་ཆུ་ཟླ་བཞིན་དུ་བདེན་པར་སྣང་ཡང་རང་བཞིན་ཉིད་ཀྱིས་གྲུབ་པས་སྟོང་བར་མཐོང་
བཡི་སྒོ་ནས་འགྲོ་བ་ལ་དམིགས་ཏེ་སྡུག་བསྔལ་དང་བྲལ་འདོད་ཀྱི་དམིགས་མེད་ཀྱི་སྙིང་རྗེ་དེ་གཉིས་ལའང་
འདུད་པ་ཡིན་པའི་ཕྱིར། གཉིས་པ་ནི། སྙིང་རྗེ་དང་པོ་དེ་ལ་ཆོས་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་
མཚན་ཡོད་དེ། སྙིང་རྗེ་དེ་རྒྱུད་ལྡན་གྱི་གང་ཟག་དེས་སྔར་སེམས་ཅན་སྐད་ཅིག་གིས་སྐྱེ་འཇིག་བྱེད་པར་རྟོགས།
དེ་ལ་བརྟེན་ནས་སེམས་ཅན་རྟག་གཅིག་རང་དབང་ཅན་ཡིན་པ་བློ་ངོར་ཁེགས། དེ་ལ་བརྟེན་ནས་སེམས་ཅན་
དེ་རང་གི་ཕུང་པོ་ལས་ངོ་བོ་ཐ་དད་པའི་དོན་གཞན་ཡིན་པའང་ཁེགས་ནུས། དེ་ལ་བརྟེན་ནས་སེམས་ཅན་དེ་
རང་གི་ཕུང་པོའི་ཆོས་ཙམ་ལ་བརྟེན་ནས་བཏགས་པ་ཉིད་དུ་ངེས་ནུས་པས། ཕུང་པོའི་ཆོས་ལ་བརྟེན་ནས་
བརྟགས་པའི་སེམས་ཅན་ལ་དམིགས་པའི་རྒྱུ་མཚན་གྱིས། ཐ་སྙད་བདེ་བའི་ཆེད་དུ་བར་ཚིག་མི་མངོན་པའི་
ཉེར་བསྡུའི་མིང་གིས་དེ་ལྟར་བརྗོད་པའི་ཕྱིར། སྙིང་རྗེ་གཉིས་པ་དེ་ལ་དམིགས་མེད་ཀྱི་སྙིང་རྗེ་ཞེས་འཆད་པའི་
རྒྱུ་མཚན་ཡོད་དེ། རང་གི་དམིགས་ཡུལ་དུ་གྱུར་པའི་སེམས་ཅན་བདེན་པར་འཛིན་པའི་བདེན་འཛིན་གྱིས་ཇི་
ལྟར་དམིགས་པ་ལྟར་མེད་པར་ཁྱད་པར་དུ་བྱས་ནས་སེམས་ཅན་ལ་དམིགས་པའི་རྒྱུ་མཚན་གྱིས། སྔར་ལྟར་
བརྗོད་པའི་ཕྱིར། མི་རྟག་པས་ཁྱད་པར་དུ་བྱས་ནས་སེམས་ཅན་ལ་དམིགས་པའི་སྙིང་རྗེ་ལ་ཆོས་ལ་དམིགས་པ་
ཞེས་བཤད་པ་ཡང་མཚོན་པ་ཡིན་གྱི་དེར་ངེས་པ་ནི་མ་ཡིན་ཏེ། རང་རྐྱ་ཐུབ་པའི་རྫས་ཡོད་ཀྱིས་སྟོང་པས་ཁྱད་
136

༄༅། ། དབུ་མ་ལ་འཇུག་པའི་ད་གོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
པར་དུ་བྱས་ནས་སེམས་ཅན་ལ་དམིགས་ཏེ་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་སྙིང་རྗེ་ཆེན་པོ་དེ་ཡང་
ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། སློབ་པའི་རྒྱུད་ཀྱི་ཆོས་ལ་དམིགས་པའི་སྙིང་རྗེ་དང་དམིགས་མེད་
ཀྱི་སྙིང་རྗེས་རང་གི་དམིགས་ཡུལ་དུ་གྱུར་པའི་སེམས་ཅན་མི་རྟག་པ་དང་རང་བཞིན་མེད་པ་སོགས་སུ་མ་ངེས་
ཀྱང་དེ་གཉིས་ཀྱི་རྣམ་པར་ཤར་བ་ཞིག་དགོས་པ་ཡིན་ཏེ། རྣམ་བཤད་ལས། ཁྱད་པར་གཉིས་ཀྱིས་ཁྱད་པར་དུ་
བྱས་པའི་སེམས་ཅན་སྙིང་རྗེའི་དམིགས་པར་འཇོག་པ་ལ། སྙིང་རྗེ་རྒྱུད་ལྡན་གྱི་གང་ཟག་གིས་སེམས་ཅན་སྐད་
ཅིག་མ་དང་རང་བཞིན་མེད་པ་སྔོན་དུ་ངེས་ཟིན་པ་ལ་བརྟེན་ནས་ཁྱད་ཆོས་གཉིས་ཀྱི་རྣམ་པ་ཤར་བ་ཅིག་དགོས་
ཀྱི། སྙིང་རྗེས་དེ་གཉིས་སུ་དམིགས་པ་མི་དགོས་སོ། ། ཞེས་གསུངས་པའི་ཕྱིར།
གསུམ་པ་ནི། ཁ་ཅིག སྙིང་རྗེ་གསུམ་པོ་མི་འགལ་ཟེར་ན། དེ་འགལ་བར་ཐལ། སྙིང་རྗེ་དང་པོ་དང་
ཕྱི་མ་གཉིས་ཀྱི་གཞི་མཐུན་མེད་པའི་ཕྱིར། དེར་ཐལ། དེ་གསུམ་དམིགས་པ་རང་གི་དམིགས་ཡུལ་དུ་གྱུར་པའི་
སྡུག་བསྔལ་ཅན་གྱི་སེམས་ཅན་ལ་དམིགས་ནས་རྣམ་པ་སྡུག་བསྔལ་དང་བྲལ་འདོད་དུ་མཚུངས་ཀྱང་། ཁྱད་
པར་དུ་བྱས་ཚུལ་མི་འདྲ་བ་ཡོད་པའི་ཕྱིར། ཁ་ཅིག སྙིང་རྗེ་ཕྱི་མ་གཉིས་ཀྱང་འགལ་ལོ་ཟེར་ན། དེ་མི་འཐད་
པར་ཐལ། དེ་གཉིས་ཀྱི་གཞི་མཐུན་པ་ཡོད་པའི་ཕྱིར། དེར་ཐལ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་
ཡིན་ན། དེ་ལྟར་ཡིན་དགོས་པའི་ཕྱིར། སྤྱིར་སྙིང་རྗེ་ཕྱི་མ་གཉིས་ཀྱིས་སེམས་ཅན་མི་རྟག་པ་དང་རང་བཞིན་
མེད་པར་མ་རྟོགས་ཟེར་ན། འོ་ན། དམིགས་མེད་ཀྱི་སྙིང་རྗེས་སེམས་ཅན་རང་བཞིན་མེད་པར་མ་རྟོགས་པར་
ཐལ། དམ་བཅའ་འཐད་པའི་ཕྱིར། འདོད་ན། དེས་དེ་རྟོགས་པར་ཐལ། འཕགས་རྒྱུད་ཀྱི་སྙིང་རྗེ་དེས་དེ་
རྟོགས་པའི་ཕྱིར། དེར་ཐལ། སངས་རྒྱས་འ༠༤གས་པའི་རྒྱུད་ཀྱི་དེས་དེ་རྟོགས་པའི་ཕྱིར། མ་ཁྱབ་ན། ལམ་
གྱིས་སེམས་ཅན་རང་བཞིན་མེད་པར་མ་རྟོགས་པར་ཐལ། མ་ཁྱབ་པ་དེའི་ཕྱིར། འདོད་ན། ཚད་མས་ཀྱང་དེ་
མ་རྟོགས་པར་ཐལ། འདོད་པའི་ཕྱིར། འདོད་ན། དེས་དེ་རྟོགས་པར་ཐལ། དེ་ཚད་མས་གྲུབ་པའི་ཕྱིར།
ཁ་ཅིག སྐབས་འདིར་སྙིང་རྗེ་གསུམ་གྱི་ནང་ནས་སེམས་ཅན་ལ་དམིགས་པའི་སྙིང་རྗེ་ལ་ཕྱག་འཚལ་བ་ཡིན་
ཀྱང་། སྙིང་རྗེ་ཕྱི་མ་གཉིས་ལ་ཕྱག་འཚལ་བ་མ་ཡིན་པར་ཐལ། དེ་གཉིས་ལ་དངོས་སུ་བསྟོད་ཕྱག་གི་ཚིག་
འདིར་མི་འབྱུང་བའི་ཕྱིར། ཟེར་ན༔ སྐྱོན་མེད་དེ། འགྲོ་ལ་སྙིང་རྗེར་གྱུར་གང་དེ་ལ་འདུད། ། ཅེས་པ་འདི་
ཕྱི་མ་གཉིས་ལའང་དོན་གྱིས་ཐོབ་པའི་དབང་དུ་བྱས་ང་འི་ཕྱིར། ཁ་ཅིག སྙིང་རྗེ་ཡིན་ན། ཆོས་ལ་དམིགས་
པའི་སྙིང་རྗེ་ཡིན་དགོས་པར་ཐལ། དེ་ཡིན་ན། རང་གི་དམིགས་ཡུལ་དུ་གྱུར་པའི་ཆོས་ལ་དམིགས་པའི་སྙིང་རྗེ་
ཡིན་དགོས་པའི་ཕྱིར་ན་མ་ཁྱབ། རྟགས་དེར་ཐལ། དེ་ཡིན་ན། རང་གི་དམིགས་ཡུལ་དུ་གྱུར་པའི་སེམས་ཅན་
137

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་དམིགས་པའི་སྙིང་རྗེ་ཡིན་དགོས་པའི་ཕྱིར། ཁ་ཅིག སེམས་ ཅན་ཙམ་ལ་དམིགས་པའི་སྙིང་རྗེ་དང་།
དམིགས་མེད་ཀྱི་སྙིང་རྗེ་ཞེས་པའི་ཐ་སྙད་མི་འཐད་པར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་མེད་
པའི་ཕྱིར་དང་། སྙིང་རྗེ་ཡིན་ན། དམིགས་པ་ཡོད་པའི་སྙིང་རྗེ་ཡིན་དགོས་པའི་ཕྱིར། དང་པོ་དེར་ཐལ།
སེམས་ཅན་ཙམ་མེད་པའི་ཕྱིར་ན་སྐྱོན་མེད་དེ། དེ་ཙམ་གྱི་སྒྲས་ སྙིང་རྗེ་ལ་གསུམ་དུ་ཕྱེ་བའི་སེམས་ ཅན་ལ་
དམིགས་པའི་སྙིང་རྗེ་ལ། རང་གི་དམིགས་ཡུལ་དུ་གྱུར་པའི་སེམས་ཅན་མི་རྟག་པ་སོགས་དང་རང་བཞིན་མེད་
པའི་རྣམ་པ་ཤར་བ་དེ་གཅོད་ཀྱི་གཞན་མི་གཅོད་པའི་ཕྱིར། རྟགས་ཕྱི་མ་མ་གྲུབ་ན་དེར་ཐལ། དེ་ཡིན་ན།
དམིགས་ཡུལ་ཡོད་དགོས་པའི་ཕྱིར་ན་སྔ་མ་ལ་སྐྱོན་མེད་དེ། དམིགས་མེད་ཅེས་པ་ནི། དམིགས་པ་གཏན་མེད་
པའི་དོན་མ་ཡིན་པར་བདེན་འཛིན་གྱིས་བཟུང་བ་ལྟར་གྱི་ཞེན་ཡུལ་མེད་པའི་རྣམ་པར་ཤར་བའི་དོན་ཡིན་པའི་
ཕྱིར། དེར་ཐལ། རྣམ་བཤད་ལས། དམིགས་པ་མེད་པ་ནི་མཚན་འཛིན་གྱིས་བཟུང་པ་ལྟར་གྱི་ཞེན་ཡུལ་མེད་
པ་བདེན་མེད་དོ། ། ཞེས་གསུངས་པའི་ཕྱིར། སྙིང་རྗེ་ཆེན་པོའི་མཚན་ཉིད་སོགས་རྒྱས་པར་ནི་ལམ་རིམ་
སོགས་ནས་ཤེས་པར་བྱའོ། །
གཉིས་པ་བརྩམས་པའི་བསྟན་བཅོས་ཀྱི་ལུས་དངོས་བཤད་པ་ལ་གཉིས། རྒྱུའི་ས་དང་། འབྲས་བུའི་
སའོ། ། དང་པོ་ལ་གཉིས། ས་བཅུ་སོ་སོའི་རྣམ་གཞག དེའི་ཡོན་ཏན་བསྟན་པའོ། ། དང་པོ་ལ་གསུམ།
རབ་དགའ་སོགས་ལྔ་བཤད་པ། ས་དྲུག་པ་མངོན་དུ་གྱུར་པ་བཤད་པ། རིང་དུ་སོང་བ་སོགས་བཞི་བཤད་
པའོ། ། དང་པོ་ལ་ལྔ། ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་པ། བཞི་
བ་འོད་འཕྲོ་བ། ། ལྔ་བ་སྦྱངས་དཀའ་བ་བཤད་པའོ། ། དང་པོ་ལ་གསུམ། ཁྱད་གཞི་སའི་ངེས་ཚིག་མདོར་
བསྟན་པ། ཁྱད་ཆོས་སའི་ཡོན་ཏན་རྒྱས་པར་བཤད་པ། སའི་ཡོན་ཏན་བསྟན་པའི་སྒོ་ནས་མཇུག་བསྡུ་
བའོ། ། དང་པོ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། ། དང་པོ་ནི། ས་དང་པོ་རབ་ཏུ་
དགའ་བ་ལ་གནས་པའི་རྒྱལ་བའི་སྲས་པོ་སེམས་ཅན་རང་བཞིན་མེད་པར་སྙིང་རྗེའི་དམིགས་ཡུལ་དུ་བྱས་པ་འདི་
ཡི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཟག་མེད་ཀྱི་སེམས་གང་ཡིན་པ་དོན་དམ་པའི་སེམས་དེ་ནི་
ཆོས་ཅན། འཇིག་རྟེན་ལས་འདས་པའི་སེམས་དང་པོ་ཞེས་བྱ་བ་ཡིན་ཏེ། འགྲོ་བ་རྣམས་འཁོར་བ་སོགས་ལས་
རྣམ་པར་གྲོལ་བར་བྱ་བའི་ཕྱིར་དུ་སྙིང་རྗེ་ཆེན་པོའི་གཞན་དབང་དུ་གྱུར་ཅིང་། བྱང་སེམས་ཀུན་ཏུ་བཟང་པོའི་
སྨོན་ལམ་མཛད་པའི་སྟོབས་ཀྱིས་དགེ་བ་རྣམས་གཞན་དོན་དུ་བྱང་ཆུབ་ཆེན་པོར་རབ་ཏུ་བསྔོས་པས་ཟིན་པའི་
དོན་དམ་པའི་སེམས་བསྐྱེད་དང་པོ་ཡིན་པའི་ཕྱིར། འོ་ན་དོན་དེ་རེ་ཞིག་རྫོགས་པའི་དོན་ནོ། ། གཉིས་པ་ལ་
138

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
གཉིས། སྤྱིར་བསྟན་པ་དང་། ས་འདིའི་རྣམ་གཞག་བཤད་པའོ། ། དང་པོ་ནི། དབུ་མ་འཇུག་པ་འདིར་ས་
བཅུ་དང་བཅུ་གཅིག་པའི་རྣམ་གཞག་སྟོན་ན། ས་ཞེས་པའི་དོན་གང་ཞེ་ན། དེ་ཡང་ཡོད་དེ། སའི་སྐད་དོད་
བྷུ་མི་ཞེས་པ་ནི། གནས་སམ་རྟེན་བྱེད་པ་ལ་འཇུག་པས། ས་དེ་རྣམས་ཀྱང་ཡོན་ཏན་གྱི་གནས་སམ་རྟེན་ཡིན་
པས་ན་དེ་ལྟར་དུ་བརྗོད་པའི་ཕྱིར་ཏེ། རང་འགྲེལ་ལས་བྱང་ཆུབ་སེམས་དཔའ་རྣམས་ཀྱི་ཟག་པ་མེད་པའི་ཡེ་
ཤེས་སྙིང་རྗེ་ལ་སོགས་པས་ཡོངས་སུ་ཟིན་པ་ཉིད། ཆར་རྣམ་པར་ཕྱེ་བ་ནས་ཞེས་བྱ་བའི་མིང་འཐོབ་སྟེ་ཡོན་ཏན་
གྱི་རྟེན་འགྱུར་བའི་ཕྱིར་རོ། ། ཞེས་གསུངས་པའི་ཕྱིར། སའི་ཐ་སྙད་ཀྱང་བྱང་སེམས་ཀྱི་རྟོགས་པའི་སྟེང་ནས་
བརྩི་བ་ཁོ་ནར་མ་ངེས་ཏེ། རིན་ཆེན་འཕྲེང་བ་ལས། ཇི་ལྟར་ཉན་ཐོས་ཐེག་པ་ལས། ། ཉན་ཐོས་ས་ནི་བརྒྱུད་
བཤད་པ། ། དེ་བཞིན་ཐེག་པ་ཆེན་པོ་ལ། ། བྱང་ཆུབ་སེམས་དཔའི་ས་བཅུའོ། ། ཞེས་གསུངས་པའི་ཕྱིར།
དམན་པའི་ས་བརྒྱད་ཀྱང་ཡོད་དེ། རིགས་ཀྱི་ས། བརྒྱད་པའི་ས། མཐོང་བའི་ས། སྲུབས་པའི་ས། འདོད་
ཆགས་དང་བྲལ་བའི་ས། བྱས་པ་རྟོགས་པའི་ས། ཉན་ཐོས་ཀྱི་ས། རང་རྒྱལ་གྱི་ས་སྟེ་བརྒྱད་ཡོད་པའི་ཕྱིར།
དོན་དམ་པའི་ས་བཅུར་དབྱེ་བའི་ཚུལ་ཡོད་དེ། སྙིང་རྗེ་ཆེན་པོ་དང་བྱང་ཆུབ་ཀྱི་སེམས་སོགས་ཐབས་ཁྱད་པར་
ཅན་གྱིས་ཟིན་པའི་སྒོ་ནས་དོན་དམ་བདེན་པ་མངོན་སུམ་དུ་རྟོགས་པའི་ཐེག་ཆེན་འཕགས་པའི་ཟག་མེད་ཀྱི་ཡེ་
ཤེས་ལ། ས་དང་པོ་སོགས་ཆར་ཕྱེ་ནས་འཇོག་པ་སྔར་གྱི་ལུང་དེས་འགྲུབ་པའི་ཕྱིར། སྤྱིར་ཟག་མེད་ལ་དོན་མི་
འདྲ་བ་ཡོད་ཀྱང་སྐབས་འདིར་དེའི་དོན་ཡོད་དེ། མ་རིག་པ་དང་དེའི་བག་ཆགས་གང་རུང་གིས་མ་བསླད་པའི་
འཕགས་པའི་ཡེ་ཤེས་ལ་ཟག་མེད་དུ་འཇོག་པ་ཡིན་པའི་ཕྱིར། དེས་ན་སློབ་ལམ་ན་འཕགས་པའི་མཉམ་གཞག་
མི་རྟོག་པའི་ཡེ་ཤེས་ལས་གཞན་པའི་ཟག་མེད་ཀྱི་ཤེས་པ་མེད་དེ། རྣམ་བཤད་ལས། དེ་ཡང་སངས་རྒྱས་ཀྱིས་མ་
ཐོབ་ཚུན་ཆད་དུ་མ་རིག་པའི་བག་ཆགས་ཀྱིས་མ་བསླད་པའི་ཤེས་པ་ནི། འཕགས་པ་རྣམས་ཀྱི་མཉམ་གཞག་མི་
རྟོག་པའི་ཡེ་ཤེས་མིན་པ་མེད་ལ། དེ་ཡང་རེས་འཇོག་པ་སྟེ་མཉམ་གཞག་དེ་ལས་ལངས་པ་ན། བག་ཆགས་ཀྱིས་
བསླད་པ་ཅན་དུ་སྐྱེའོ། ། ཞེས་གསུངས་པའི་ཕྱིར། དེ་ནི་ཡེ་ཤེས་དེ་ལྟ་བུ་ལ་དགོངས་པ་སྟེ། གཞན་དུ་ན་སློབ་
པ་འཕགས་པའི་རྒྱུད་ལ་ཟག་མེད་ཀྱི་འགོག་བདེན་ཀྱང་ཡོད་པས་ཡེ་ཤེས་མ་ཡིན་པའི་ཟག་མེད་མེད་པ་མི་འཐད་
པའི་ཕྱིར། ཐབས་ཁྱད་པར་ཅན་གྱིས་ཟིན་པའི་སྒོ་ནས་རབ་དགའ་སོགས་བཅུར་འབྱེད་པའི་རྒྱུ་མཚན་ཡོད་དེ།
ཡོན་ཏན་གྱི་གྲངས་དང༌། མི་མཐུན་ཕྱོགས་འཇོམས་པ་ལ་མཐུ་ཕུལ་དུ་བྱུང་བ་ནང་ཚན་གྱིས་ཐོབ་མ་ཐོབ་དང་།
སྦྱིན་སོགས་ཀྱི་ཉམས་ལེན་ལྷག་ཚུལ་དང་། རྣམ་སྨིན་གྱི་སྐྱེ་བ་འཛིན་པ་ལ་སོགས་པའི་སྒོ་ནས་འཇོག་པའི་ཕྱིར་ཏེ།
རང་འགྲེལ་ལས། དེ་ཡང་གོང་ནས་གོང་དུ་འཕེལ་བའི་ཡོན་ཏན་གྱི་གྲངས་དང་། མཐུ་ཕུལ་དུ་བྱུང་བ་ཐོབ་པ་
139

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ལྷབག་པ་དང་། རྣམ་པར་སྨིན་པ་ལ་སོགས་པ་འཕེལ་བའི་བྱེ་བྲག་
གིས་རབ་ཏུ་དགའ་བ་ལ་སོགས་པའི་རྣམ་པར་དབྱེ་བ་བཅུར་བཞག་གི ། འདི་ལ་རང་གི་ངོ་བོའི་ཁྱད་པར་གྱིས་
བྱས་པའི་དབྱེ་བ་ནི་ཡོད་པ་མ་ཡིན་ནོ། ། ཞེས་གསུངས་པའི་ཕྱིར། ངོ་བོའི་ཁྱད་པར་གྱིས་དབྱེ་བ་མེད་པའི་དོན་
ཡང་ཡོད་དེ། ས་བཅུའི་མི་རྟོག་ཡེ་ཤེས་བཅུ་ཀའང་། ཟག་མེད་ཀྱི་ཡེ་ཤེས་སུ་མཚུངས་པའི་དོན་ཡིན་གྱི། ངོ་བོ་
ཐ་དད་མེད་པའི་དོན་མིན་པའི་ཕྱིར། དེ་དག་ངོ་བོ་ཐ་དད་པ་ཡིན་ཏེ། དེ་བཅུ་པོ་རྒྱུ་འབྲས་བུ་འཇོག་དགོས་
པའི་ཕྱིར་རོ། ། དེ་བཅུ་ནི་ངོ་བོ་ཐ་དད་ཀྱང་ངོ་བོ་ལ་རིགས་མི་འདྲ་བའི་ཁྱད་པར་མེད་དེ། དཔེར་ན། བྱ་ནམ་
མཁའ་ལ་བགྲོད་པའི་རྗེས་འཇིག་རྟེན་པའི་བརྡར་བྱང་རང་ཉིད་ཀྱིས་ཇི་ལྟར་ངེས་པ་བཞིན་དུ་གཞན་ལ་འདིའོ་
ཞེས་བརྗོད་མི་ནུས་ཤིང་། དེ་ལྟར་སྟོན་མི་ནུས་པ་དེ་བཞིན་དུ་ནམ་མཁའ་འདྲ་བའི་དོན་དམ་པའི་བདེན་པ་ལ།
བྱ་ལྟ་བུའི་དོན་དམ་སེམས་བསྐྱེད་ཀྱིས་བགྲོད་པའི་ཚུལ་སྤྲོས་བྲལ་དེ་ནི། བྱང་སེམས་རང་ཉིད་ཀྱིས་ཇི་ལྟར་
རྟོགས་པ་བཞིན་དུ་ཉན་པ་བོ་ལ་སྤྲོས་མེད་དུ་སྟོན་མི་ནུས་ན། ཉན་པ་བོས་དེ་ལྟར་རྟོགས་མི་ནུས་པ་ལྟ་སྨོས་ཀྱང་
ཅི་དགོས་པ་ཡིན་ཏེ། ས་བཅུ་བའི་མདོ་ལས། ཇི་ལྟར་བར་སྣང་བྱ་རྗེས་མཁས་རྣམས་ཀྱིས། ། བརྗོད་པར་ནུས་
མ་ཡིན་ཞིང་མི་མཐོང་ལྟར། ། དེ་བཞིན་རྒྱལ་བའི་སྲས་ཀྱི་ས་ཀུན་ཀྱང་། ། བརྗོད་མི་ནུས་ན་ཉན་པར་ག་ལ་
ནུས། ། ཞེས་གསུངས་པའི་ཕྱིར། ཡོན་ཏན་གྱི་གྲངས་དང་། མཐུ་དང་། ཕར་ཕྱིན་ལྷག་ཚུལ་དང་། རྣམ་
སྨིན་གྱི་སྐྱེ་བ་འཛིན་ཚུལ་བཞི་ནི་མདོར་བསྡུ་ན་འདི་ལྟར་ཡིན་ཏེ། འོག་ནས་འཆད་པ་ལྟར་ས་དང་པོ་ལ་ཡོན་ཏན་
བརྒྱ་ཕྲག་བཅུ་གཉིས་དང་གཉིས་པ་ལ་སྟོང་ཕྲག་བཅུ་གཉིས་སོགས་གོང་ནས་གོང་དུ་འཕེལ་བ་དང་། ས་སོ་སོའི་
དྲི་མ་སྦྱོང་བའི་མཐུ་དང་ས་དང་པོར་སྦྱིན་པ་དང་གཉིས་པར་ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ལྷག་པ་
སོགས་དང་། ས་དང་པོར་འཛམ་བུའི་གླིང་དང་གཉིས་པར་གླིང་བཞི་ལ་དབང་བའི་རྒྱལ་པོར་སྐྱེ་བ་འཛིན་པ་
སོགས་ཏེ་བཞི་རིམ་པར་འཇོག་པའི་ཕྱིར། གཉིས་པ་ནི། ས་དང་པོ་འདི་ལ་ཀུན་ཏུ་བཟང་པོའི་བསྔོ་བས་ཟིན་པ་
ཞེས་པའི་རྒྱུ་མཚན་ཡོད་དེ། ས་བཅུ་བའི་མདོ་ལས། ས་དང་པོ་བས་སྨོན་ལམ་འབུམ་ཕྲག་གྲངས་མེད་པ་བཅུ་
འདེབས་པར་གསུངས་པའི་སྨོན་ལམ་རྣམས་ཀུན་ཏུ་བཟང་བོའི་སྨོན་ལམ་དུ་འདུས་པར་གསུངས་པས་སྨོན་ལམ་
ཀུན་བསྡུ་བའི་ཆེད་ཡིན་པའི་ཕྱིར། ཀུན་ཏུ་བཟང་པོའི་སྨོན་ལམ་ཀྱང་ཡོད་དེ། བཟང་སྤྱོད་དང་དེའི་ནང་ནས་
ཀྱང་གང་ཡང་དུས་གསུམ་གཤེགས་པའི་རྒྱལ་བ་ཡི། ། ཞེས་སོགས་ཀྱི་སྨོན་ལམ་དང་འཇམ་དཔལ་དཔའ་བོས་ཇི་
ལྟར་མཁྱེན་པ་དང་། ། ཞེས་སོགས་ཚིགས་བཅད་གཉིས་སྨོན་ལམ་དང་བསྔོ་བ་བླ་ན་མེད་པ་ཡིན་པའི་ཕྱིར། ས་
འདིར་འཕོས་པའི་མཚམས་གང་ཡིན་ཞེ་ན། ཡོད་དེ། ཐེག་ཆེན་གྱི་སྦྱོར་ལམ་ཆོས་མཆོག་སྐད་ཅིག་ཐ་མ་བ་དེས།
140

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
སྒྲིབ་པ་ཀུན་བཏགས་ཀྱི་དངོས་གཉེན་བར་ཆད་མེད་ལམ་ནམ་ཐོབ་པ་དེའི་ཚེས་དེར་འཕོས་པར་འཇོག་པའི་ཕྱིར།
གསུམ་པ་ནི། ཁ་ཅིག ས་བཅུའི་མཉམ་གཞག་ཡེ་ཤེས་བཅུ་བོ་དེ་ཟག་མེད་ཀྱི་ཡེ་ཤེས་ཡིན་ཟེར་ན། འོ་ན། ས་
དང་པོའི་ མཉམ་གཞག་ཡེ་ཤེས་དེ་ཡང་ཟག་མེད་ཀྱི་ཡེ་ཤེས་ཡིན་པར་ ཐལ། དམ་བཅའ་འཐད་པའི་ཕྱིར།
འདོད་ན། དེ་ཡིན་ན། ཟག་མེད་ཀྱི་ཡེ་ཤེས་ཡིན་དགོས་པར་ཐལ། འདོད་པའི་ཕྱིར། འདོད་ན། ས་དང་པོ་
བའི་རྒྱུད་ཀྱི་སྟོང་ཉིད་ལ་དོན་སྤྱིའི་ཚུལ་གྱིས་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན། དེར་ཐལ།
དེའི་ཕྱིར། དེར་ཐལ། ས་དང་པོ་བའི་རྒྱུད་ཀྱི་མཉམ་གཞག་ཡེ་ཤེས་ཡིན་པའི་ཕྱིར། དེར་ཐལ། ཆོས་ཅན་
དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ས་དང་པོའི་
ཡེ་ཤེས་ཡོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་ཅིག ས་དང་པོ་ཡིན་ན། མཐོང་ལམ་
ཡིན་པས་ཁྱབ་ཟེར་ན། ས་དང་པོའི་ངོ་བོར་གྱུར་པའི་སྒོམ་ལམ་ཆོས་ཅན། དེར་ཐལ། དེའི་ཕྱིར། དེ་དེར་
ཐལ། དེ་ཡོད་པའི་ཕྱིར། དེར་ཐལ། རྒྱལ་ཚབ་རྗེས། ས་དང་པོ་ནི་བསྐལ་བ་ལ་སོགས་པས་ཡུན་གྱིས་རྫོགས་
དགོས་པས་སྒོམ་ལམ་གྱིས་བསྡུས་པ་ཡང་ཡོད་པར་ཤེས་པར་བྱའོ། ། ཞེས་གསུངས་པའི་ཕྱིར། ཁ་ཅིག ས་
དང་པོ་ཐོབ་མ་ཐག་པའི་ཚེ། སྦྱིན་པ་གཏོང་བ་དང་། སྨོན་ལམ་འདེབས་པ་དང་། ཞིང་གཡོ་བ་དང་། རྣམ་
སྨིན་གྱི་སྐྱེ་བ་གསར་དུ་འཛིན་པ་ཡོད་ཟེར་ན། དེ་མི་འཐད་པར་ཐལ། ས་དང་པོ་ཐོབ་མ་ཐག་པའི་གང་ཟག་
ཡིན་ན། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་དགོས་པ་གང་ཞིག སྟོང་ཉིད་མངོན་སུམ་དུ་
རྟོགས་པའི་མཉམ་གཞག་ལ་གནས་བཞིན་པའི་ངང་ནས་དེ་ལྟ་བུའི་ཀུན་རྫོབ་ཀྱི་སྤྲོས་པ་ལ་འཇུག་ནུས་པའི་སེམས་
ཅན་མེད་པའི་ཕྱིར། ཁ་ཅིག ས་དང་པོ་ཐོབ་མ་ཐག་པའི་གང་ཟག་དེའི་རྒྱུད་ལ་བྱང་ཆུབ་ཀྱི་སེམས་དང་པོ་ཡོད་
ཟེར་ན། དེའི་རྒྱུད་ལ་བྱང་ཆུབ་ཀྱི་སེམས་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་
རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཟག་མེད་ཀྱི་ཡེ་ཤེས་
མ་ཡིན་པའི་ཡེ་ཤེས་ཞིག་ཡོད་པར་ཐལ། འདོད་པའི་ཕྱིར། འདོད་ན། མི་འཐད་པར་ཐལ། དེའི་རྒྱུད་ཀྱི་ཡེ་
ཤེས་ཡིན་ན། བར་ཆད་མེད་ལམ་ཡིན་དགོས་པའི་ཕྱིར། ཁ་ཅིག ས་དང་པོ་ཐོབ་མ་ཐག་པའི་ཚེ་སེམས་ཅན་
གྱི་དོན་དུ་ཐམས་ཅད་མཁྱེན་པ་འཐོབ་ནུས་པར་མཐོང་ནས་ཡིད་ལ་དགའ་བ་ཁྱད་པར་ཅན་འབྱུང་བས། དེ་ལ་
རབ་དགའ་ཞེས་བརྗོད་པ་ཡིན་ཏེ། མདོ་སྡེ་རྒྱན་ལས། བྱང་ཆུབ་དང་ནི་ཉེ་པ་དང་། ། སེམས་ཅན་དོན་སྒྲུབ་
མཐོང་བ་ལ། ། རབ་ཏུ་དགའ་བ་སྐྱེ་འགྱུར་བ། ། དེ་ཕྱིར་རབ་དགའ་ཞེས་བརྗོད་དོ། ། ཞེས་གསུངས་པའི་
ཕྱིར། ཟེར་ན། མ་ཁྱབ་སྟེ། དེའི་རྗེས་ཐོབ་ཀྱི་གནས་སྐབས་སུ་འབྱུང་བའི་དོན་ཡིན་པའི་ཕྱིར་ཏེ། དེ་ལྟ་མ་
141

༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་ན། མཉམ་གཞག་དེར་ཀུན་རྫོབ་དངོས་ཡུལ་དུ་བྱེད་པའི་བློ་ཡོད་པར་ཐལ་བར་འགྱུར་བའི་ཕྱིར། །
གཉིས་པ་ཁྱད་ཆོས་སའི་ཡོན་ཏན་རྒྱས་པར་བཤད་པ་ལ་གསུམ། རང་རྒྱུད་མཛེས་པར་བྱེད་པའི་ཡོན་
ཏན་དང་། གཞན་རྒྱུད་ཟིལ་གྱིས་གནོན་པའི་ཡོན་ཏན། ས་འདིར་ལྷག་པའི་ཡོན་ཏན་གཞན་བསྟན་པའོ། །
དང་པོ་ལ་གཉིས། སོ་སོར་ཕྱེ་སྟེ་བཤད་པ། མདོར་བསྡུས་ཏེ་བསྟན་པའོ། ། དང་པོ་ལ་གསུམ། དོན་ལྡན་གྱི་
མཚན་ཐོབ་པ། རིགས་སུ་སྐྱེས་པ་སོགས་ཀྱི་ཡོན་ཏན། ས་གོང་མ་གནོན་པ་སོགས་ཀྱི་ཡོན་ཏན་ནོ། ། དང་པོ་
ནི། ས་དང་པོ་ཐོབ་ཟིན་པ་དེ་ནས་བཟུང་སྟེ་བྱང་སེམས་དེ་ནི་ཆོས་ཅན་ཏེ་ཁྱོད་ལ་དོན་དམ་པའི་བྱང་ཆུབ་སེམས་
དཔའ་ཞེས་བྱ་བའི་སྒྲ་ཉིད་ཀྱིས་བསྙད་པ་སྟེ་བརྗོད་པར་བྱ་བ་ཡིན་ཏེ། དོན་དམ་པའི་སེམས་བསྐྱེད་དེ་ཐོབ་པར་
གྱུར་པ་ཡིས་དེ་ཡིན་པའི་ཕྱིར་རོ། ། དེ་ནི་ཞེས་པའི་སྒྲ་དོན་དམ་སེམས་བསྐྱེད་དེ་ལ་གོ་བ་ལྟ་བུ་ཞིག་སྣང་ཡང་།
རྣམ་བཤད་ལས་བྱང་སེམས་དེ་ནི་ཞེས་འབྱུང་བ་སོར་བཞག་པ་ཡིན་ཏེ། འདི་འཁྲུལ་བ་དང་བྲལ་བའི་ཕྱིར་
རོ། ། དོ་ཞེས་པ་ནི་དོན་དེ་རེ་ཞིག་རྫོགས་པའི་ཚིག་སྟེ། འདི་ལྟ་བུ་ལ་སོགས་པ་འགའ་ཞིག་འཆད་པ་བདེ་བའི་
ཕྱིར་བཏང་སྙོམས་སུ་བཞག་པ་འོག་མ་ཀུན་ཏུ་ཤེས་པར་བྱའོ། ། གཉིས་པ་ནི། བྱང་སེམས་འདི་ནི་ཆོས་ཅན།
མཚན་ཁྱད་པར་ཅན་ཐོབ་པར་མ་ཟད། དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་པ་ཡིན་ཏེ། སོ་སྐྱེ་
དང་ཉན་རང་གི་ས་ལས་འདས་ཤིང་སངས་རྒྱས་སུ་བགྲོད་ངེས་ཀྱི་ལམ་རྒྱུད་ལ་སྐྱེས་པའི་སེམས་དཔའ་ཡིན་པའི་
ཕྱིར། བྱང་སེམས་འདིས་ནི་ཆོས་ཅན། མཐོང་སྤང་གི་བསྡུས་པའི་འཇིག་ལྟ་ཐེ་ཚོམ་ཉོན་མོངས་ཅན་དང་ཚུལ་
ཞུགས་མཆོག་འཛིན་གྱི་ཀུན་དུ་སྦྱོར་བ་གསུམ་པོ་ཐམས་ཅད་སྤངས་པ་ཡིན་ཏེ། དེ་སླར་མི་སྐྱེ་བའི་ཆོས་ཅན་དུ་
བྱས་པའི་ཕྱིར། བྱང་ཆུབ་སེམས་དཔའ་དེ་ནི་ཆོས་ཅན། དགའ་བ་མཆོག་ཏུ་གྱུར་པ་འཆང་བ་ཡིན་ཏེ། ས་
དང་པོའི་ཡོན་ཏན་ཁྱད་པར་ཅན་ཐོབ་ཅིང་སྔར་གྱི་ཉེས་པ་དེ་དག་དང་བྲལ་པས་ཐུན་མོང་མ་ཡིན་པའི་དགའ་བ་
ཁྱད་པར་ཅན་ཐོབ་པའི་ཕྱིར། བྱང་སེམས་དེ་ཆོས་ཅན། ནུས་མཐུ་ཁྱད་པར་ཅན་དང་ལྡན་པ་ཡིན་ཏེ། འཇིག་
རྟེན་གྱི་ཁམས་བརྒྱ་ཀུན་ནས་གཡོ་བར་ནུས་པར་གྱུར་པའང་ཡིན་པའི་ཕྱིར། འང་ནི་སྔ་མར་མ་ཟད་ཅེས་
པའོ། ། གསུམ་པ་ནི། དེ་ཆོས་ཅན། ས་གོང་མ་གནོན་པར་བྱེད་པའི་ཡོན་ཏན་དང་ལྡན་པ་ཡིན་ཏེ། ས་དང་
པོ་ནས་གཉིས་པར་གནོན་པར་བྱེད་ཅིང་། དེ་ནས་ཀྱང་ས་གོང་མ་གོང་མར་རབ་ཏུ་འགྲོ་བར་འགྱུར་བའི་ཕྱིར།
ཤེས་བྱ་ཆོས་ཅན། ས་དང་པོ་ཐོབ་པ་དེའི་ཚེ་བྱང་སེམས་འདི་ཡི་སྤང་བྱའི་ངན་འགྲོར་འགྲོ་བའི་ལམ་རྣམས་
མཐའ་དག་འགག་པར་འགྱུར་ཏེ། དེའི་ཚེ་བྱང་སེམས་འདིས་དེ་དག་དངོས་སུ་སྤོང་བའི་གཉེན་པོ་ཐོབ་པའི་
ཕྱིར། ཤེས་བྱ་ཆོས་ཅན། དེའི་ཚེ་བྱང་སེམས་འདི་ཡིན་འདའ་བྱའི་སོ་སོ་སྐྱེ་བོའི་ས་རྣམས་ཐམས་ཅད་ཟད་པ་སྟེ་
142

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
འགགས་པ་ཡིན་ཏེ། དེའི་ཚེ་འདི་འཕགས་པ་ཡིན་པའི་ཕྱིར། གཉིས་པ་ནི། བྱང་སེམས་འདི་ནི་ཆོས་ཅན།
དགྲ་བཅོམ་འབྲས་གནས་ནས་ཡས་བགྲངས་པའི་འཕགས་པ་བརྒྱད་པ་རྒྱུན་ཞུགས་ཞུགས་པ་ཇི་ལྟ་བ་དེ་ལྟར་ཉེ་
པོར་བསྟན་པའི་རྒྱུ་མཚན་ཡོད་དེ། རྒྱུན་ཞུགས་ཞུགས་པ་དང་སྤངས་རྟོགས་རིགས་མཐུན་གྱི་ཆོས་མཚུངས་ཁྱད་
པར་བ་སྦྱར་དུ་ཡོད་པས་ན་དེ་ལྟར་བརྗོད་པའི་ཕྱིར། འདིའི་སྐབས་སུ་མཐའ་དཔྱད་པ་ལ། ཁ་ཅིག དེ་ནས་
བཟུང་ཏེ་དེ་ནི་ཐོབ་པར་གྱུར་པ་ཡིས། ། ཞེས་པའི་རྐང་པ་གཉིས་པ་བྱང་སེམས་ཀྱི་མཚན་ཐོབ་ཚུལ་སྤྱིའི་དབང་
དུ་བྱས་པ་ཡིན་ནོ་ཟེར་ན། དེ་མི་འཐད་པར་ཐལ། དེ་བྱང་སེམས་ཀྱི་མཚན་སྤྱི་ཙམ་མ་ཡིན་པར་ཁྱད་པར་བའི་
དབང་དུ་བྱས་པ་ཡིན་པའི་ཕྱིར། དེར་ཐལ། དེ་དོན་དམ་པའི་བྱང་སེམས་ཞེས་པའི་མཚན་དང་པོ་ཐོབ་པའི་
དབང་དུ་བྱས་པ་ཡིན་པའི་ཕྱིར། ཁ་ཅིག འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་བ་སྟེ།
ཞེས་པས་དེ་བཞིན་གཤེགས་པའི་རིགས་སུ་གསར་དུ་སྐྱེས་ཚུལ་བསྟན་པ་ཡིན་ནོ། ། ཟེར་ན། འོ་ན། ཐེག་ཆེན་
ཚོགས་སྦྱོར་གྱི་གནས་སྐབས་སུ་དེ་བཞིན་གཤེགས་པའི་རིགས་སུ་སྐྱེས་པ་མེད་པར་ཐལ། བྱང་སེམས་ས་དང་པོ་
བ་དེ་དེ་བཞིན་གཤེགས་པའི་རིགས་སུ་གསར་དུ་སྐྱེས་པ་ཡིན་པའི་ཕྱིར། དེར་ཐལ། ཁྱོད་ཀྱི་དམ་བཅའ་འཐད་
པའི་ཕྱིར། འདོད་མི་ནུས་སོ། ། ཁ་ཅིག འདི་ནི་ཀུན་ཏུ་སྦྱོར་བ་གསུམ་པོ་ཐམས་ཅད་སྤངས་པ་ཡིན། ཞེས་
པས་ས་དང་པོ་ཐོབ་མ་ཐག་པའི་བྱང་སེམས་དེས་མཐོང་སྤངས་ཀུན་སྦྱོར་གསུམ་སྤངས་པར་ཐལ། ཁྱོད་ཀྱིས་
དེའི་དོན་འཆད་ཚུལ་འཐད་པའི་ཕྱིར། ཟེར་ན། སྐྱོན་མེད་དེ། དེ་ནི་ཚིག་ཟིན་གྱི་དབང་དུ་བྱས་པ་ཡིན་གྱི་
དེའི་ཚེ་དེས་མཐོང་སྤངས་ཀུན་སྦྱོར་གསུམ་གྱི་དངོས་གཉེན་ཐོབ་ཀྱང་སྤངས་པ་མིན་པའི་ཕྱིར། དེར་ཐལ།
དམན་ལམ་སྔོན་དུ་མ་སོང་བའི་བྱང་སེམས་ཀྱིས་མཐོང་སྤངས་སྤངས་པ་དང་ཐེག་ཆེན་གྱི་མཐོང་ལམ་རྣམ་གྲོལ་
ལམ་ཐོབ་པ་དུས་མཉམ་པའི་ཕྱིར། ཁ་ཅིག དེ་ཚེ་འདི་ཡི་ངན་འགྲོའི་ལམ་རྣམས་མཐའ་དག་འགགས་པར་
འགྱུར། ། ཞེས་པས་ས་དང་པོ་ཐོབ་མ་ཐག་པའི་ཚེ་ངན་འགྲོའི་ཕུང་ཁམས་སྐྱེ་མཆེད་སྤངས་པར་བསྟན་པ་ཡིན་
ནོ་ཟེར་ན། དེ་མི་འཐད་པར་ཐལ། ངན་འགྲོའི་ཕུང་ཁམས་སྐྱེད་མཆེད་རྣམས་མཐོང་སྤངས་སུ་མངོན་པ་ཀུན་
བཏུས་ལས་གསུངས་པ་གང་ཞིག མཐོང་སྤངས་མཐོང་ལམ་བར་ཆད་མེད་ལམ་གྱིས་སྤོང་དགོས་པའི་ཕྱིར། ཁ་
ཅིག རྒྱུན་ཞུགས་ཞུགས་པ་འཕགས་པ་ཡིན་པར་ཐལ། ཁྱོད་ཀྱི་ཆོས་ཐུན་སྦྱོར་ཚུལ་འཐད་པའི་ཕྱིར། འདོད་
ན། མི་འཐད་པར་ཐལ། དེ་ལ་སོ་སྐྱེ་ཡང་ཡོད་པར་ཀུན་བཏུས་ལས་བཤད་པའི་ཕྱིར། ཟེར་ན། སྐྱོན་མེད་དེ།
སྐབས་འདིར་མཛོད་ལས་རྒྱུན་ཞུགས་ཞུགས་པ་ལ་འཕགས་པས་ཁྱབ་པར་གསུངས་པ་ལྟར་ཁས་ལེན་པའི་ཕྱིར།
གཉིས་པ་ལ་གཉིས། ས་འདིར་ཉན་རང་རིགས་ཀྱི་སྒོ་ནས་ཟིལ་གྱིས་གནོན་པ་དང་། ས་བདུན་པར་བློའི་
143

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོབས་ཀྱིས་ཟིལ་གྱིས་གནོན་པའོ། ། དང་པོ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། །དང་པོ་
ནི། ཤེས་བྱ་ཆོས་ཅན། བྱང་ཆུབ་ཀྱི་སེམས་ལྟ་གཉིས་པ་སོགས་སུ་མ་ཟད། རྫོགས་པའི་བྱང་ཆུབ་ཀྱི་སེམས་ལྟ་
དང་པོ་ལ་གནས་པ་ཙམ་གྱིས་ཀྱང་ཉན་རང་རིགས་ཁྱད་པར་ཅན་གྱི་སྒོ་ནས་ཟིལ་གྱིས་གནོན་པ་ཡིན་ཏེ། ཐུབ་
པའི་དབང་པོའི་གསུང་ལས་སྐྱེས་པའི་ཉན་ཐོས་དང་བཅས་པའི་རང་སངས་རྒྱས་རྣམས་ནི་སྙིང་རྗེ་ཆེན་པོ་དང་
བྱང་ཆུབ་ཀྱི་སེམས་ཀྱིས་ཟིན་པའི་བསོད་ནམས་དག་གི་དབང་གིས་ཕམ་པར་བྱས་ཤིང་བྱང་སེམས་རང་ཉིད་དེ་
དག་ལས་ལྷག་པར་རྣམ་པར་འཕེལ་བའི་ཕྱིར་རོ། ། གཉིས་པ་ནི། དོན་དམ་སེམས་བསྐྱེད་ཐོབ་ནས་ཉན་རང་
རིགས་ཁྱད་པར་ཅན་གྱི་སྒོ་ནས་ཟིལ་གྱིས་གནོན་པ་ཡིན་ཏེ། བྱམས་པའི་རྣམ་པར་ཐར་བའི་མདོ་ལས། རིགས་
ཀྱི་བུ་འདི་ལྟ་སྟེ། རྒྱལ་པོའི་བུ་སྐྱེས་ནས་རིང་བོར་མ་ལོན་པ་རྒྱལ་པོའི་མཚན་དང་ལྡན་པ་ནི་བློན་པོའི་ཚོགས་རྒན་
པོ་གཙོ་བོར་གྱུར་པ་ཐམས་ཅད་ཀྱང་རིགས་ཀྱི་བདག་ཉིད་ཆེ་བའི་དབང་གིས་ཟིལ་གྱིས་གནོན་ཏོ། ། དེ་བཞིན་
དུ་བྱང་ཆུབ་སེམས་དཔའ་ལས་དང་པོ་བ་བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ་དེ་བཞིན་གཤེགས་
པ་ཆོས་ཀྱི་རྒྱལ་པོའི་རིགས་སུ་སྐྱེས་པས་ཀྱང་བྱང་ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང་རང་
སངས་རྒྱས་ཡུན་རིང་དུ་ཚངས་པར་སྤྱད་པ་རྣམས་ཀྱང་ཟིལ་གྱིས་གནོན་ཏོ། ། རིགས་ཀྱི་བུ་འདི་ལྟ་སྟེ། དཔེར་
ན། ནམ་མཁའ་ལྡིང་གི་དབང་པོ་ཆེན་པོའི་ཕྲུག་གུ་སྐྱེས་ནས་རིང་པོར་མ་ལོན་པའི་གཤོག་པའི་རླུང་གི་ཤུགས་
དང་མིག་ཡོངས་སུ་དག་པའི་ཡོན་ཏན་གང་ཡིན་པ་དེ་ནི་དེ་ལས་གཞན་པའི་བྱའི་ཚོགས་མ་ལུས་པ་རྒས་པར་གྱུར་
པ་ཐམས་ཅད་ལ་ཡོད་པ་མ་ཡིན་ནོ། ། དེ་བཞིན་དུ་བྱང་ཆུབ་སེམས་དཔའ་སེམས་དང་པོ་བསྐྱེད་པ་དེ་བཞིན་
གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་ཀྱི་རྒྱུད་དུ་ཡང་དག་པར་འབྱུང་བ། ནམ་མཁའ་ལྡིང་
གི་དབང་པོ་ཆེན་པོའི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་གཤོག་པའི་སྟོབས་ཀྱིས་ཕ་རོལ་བ།ནོན་
པ་དང་ལྷག་པའི་བསམ་པ་དག་པའི་མིག་གི་ཡོན་ཏན་གང་ཡིན་པ་དེ་ནི་བསྐལ་བ་བརྒྱ་སྟོང་དུ་ངེས་པར་འབྱུང་
བའི་ཉན་ཐོས་དང་རང་སངས་རྒྱས་ཐམས་ཅད་ལ་ཡོད་པ་མ་ཡིན་ནོ། ། ཞེས་གསུངས་པའི་ཕྱིར། མདོ་དེ་དག་
གི་དཔེ་སོ་སོ་བ་ཙམ་མ་གཏོགས་དོན་མི་འགལ་ཏེ༑ མདོ་དང་པོའི་སྐབས་ཀྱི་བྱང་ཆུབ་ཏུ་སེམས་བསྐྱེད་ནས་རིང་
པོར་མ་ལོན་པ་ཞེས་པའི་ཚིག་ཟུར་གྱི་བྱང་ཆུབ་ཀྱི་སེམས་དང༌། མདོ་ཕྱི་མའི་སྐབས་ཀྱི་བྱང་ཆུབ་ཏུ་སེམས་དང་པོ་
བསྐྱེད་པ་ཞེས་པའི་སྐབས་ནས་བསྟན་པའི་སེམས་བསྐྱེད་དེ་དོན་དམ་སེམས་བསྐྱེད་ལ་བྱེད། མདོ་དང་པོའི་
སྐབས་ཀྱི་བྱང་ཆུབ་ཀྱི་སེམས་དང་ཞེས་པ་དང་། ཕྱི་མའི་སྐབས་ཀྱི་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་
ཞེས་པའི་སེམས་བསྐྱེད་དེ་ཀུན་རྫོབ་སེམས་བསྐྱེད་ལ་བྱེད་པ་ཡིན་པའི་ཕྱིར། འོན་ཀྱང་རིང་བོར་མ་ལོན་པ་ཞེས་
144

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
པ་ནི་དོན་དམ་སེམས་བསྐྱེད་ཐོབ་མ་ཐག་པའི་བྱང་སེམས་ལ་བྱེད་པ་མ་ཡིན་ཏེ། དེ་དོན་དམ་སེམས་བསྐྱེད་ཐོབ་
ནས་རིང་པོར་མ་ལོན་པའི་བྱང་སེམས་མཐོང་ལམ་རྗེས་ཐོབ་པ་ལ་བྱེད་པའི་ཕྱིར། དེར་ཐལ། རྣམ་བཤད་ལས།
སེམས་བསྐྱེད་ནས་རིང་དུ་མ་ལོན་པ་ཞེས་གསུངས་པ་ནི། དོན་དམ་པའི་སེམས་བསྐྱེད་ལ་ལྟོས་ནས་ཡིན་ལ།
ཞེས་གསུངས་པའི་ཕྱིར། འོ་ན། བྱང་སེམས་སོ་སྐྱེའི་ཀུན་རྫོབ་སེམས་བསྐྱེད་ཀྱིས་ཉན་རང་ཟིལ་གྱིས་གནོན་
པར་མི་འདོད་དམ་ཞེ་ན། དེ་ནི་མ་ཡིན་ཏེ། མདོ་དེ་ཉིད་ལས། རིགས་ཀྱི་བུ་འདི་ལྟ་སྟེ་དཔེར་ན། རྡོ་རྗེ་རིན་
པོ་ཆེ་ནི་ཆག་ཀྱང་གསེར་གྱི་རྒྱུན་ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་དང་རྡོ་རྗེ་རིན་པོ་ཆེའི་མིང་
ཡང་མི་འདོར་ལ། དབུལ་བ་ཐམས་ཅད་ཀྱང་རྣམ་པར་ཟློག་གོ ། རིགས་ཀྱི་བུ་དེ་བཞིན་དུ་ཐམས་ཅད་མཁྱེན་
པར་སེམས་བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་བྲལ་ཡང་ཉན་ཐོས་དང་རང་སང་ས་རྒྱས་ཀྱི་ཡོན་ཏན་གྱི་
གསེར་གྱི་རྒྱན་ཐམམས་ཅད་ཟིལ་གྱིས་གནོན་ཅིང་བྱང་ཆུབ་སེམས་དཔའི་མིང་ཡང་མི་འདོར་ལ། འཁོར་བའི་
དབུལ་བ་ཐམས་ཅད་ཀྱང་རྣམ་པར་ཟློག་གོ ། ཞེས་གསུངས་པའི་ཕྱིར། ལུང་འདིས་བྱང་སེམས་སོ་སྐྱེས་རིགས་
ཀྱི་སྒོ་ནས་ཉན་རང་ཟིལ་གྱིས་གནོན་ནུས་པར་བསྟན་པ་ཡིན་ཏེ། དེས་སྤྱོད་པ་ནན་ཏན་དང་བྲལ་བའི་བྱང་
སེམས་ཀྱིས་ཉན་རང་རིགས་ཀྱི་སྒོ་ནས་ཟིལ་གྱིས་གནོན་ནུས་པར་བསྟན་པ་གང་ཞིག སྤྱོད་པ་ནན་ཏན་དང་
བྲལ་བའི་བྱང་འཕགས་མེད་པའི་ཕྱིར་རོ། ། གསུམ་པ་ལ། ཁ་ཅིག བྱམས་པའི་རྣམ་ཐར་གྱི་མདོ་དང་པོའི་
སྐབས་ཀྱི་བྱང་སེམས་དེ་བྱང་འཕགས་ལ་བྱེད་པ་མིན་ཏེ། དེ་བྱང་སེམས་ལས་དང་པོ་བ་ལ་བྱེད་པའི་ཕྱིར། དེར་
ཐལ། མདོ་དང་པོའི་སྐབས་སུ་དེ་བཞིན་དུ་བྱང་ཆུབ་སེམས་དཔའ་ལས་དང་པོ་བ་ཞེས་གསུངས་པའི་ཕྱིར་ཟེར་
ན། སྐྱོན་མེད་དེ། དེ་ནི་བྱང་སེམས་འཕགས་པའི་ས་ལ་ལྟོས་ནས་བཤད་པ་ཡིན་པའི་ཕྱིར། ཁ་ཅིག མདོ་
དེའི་སྐབས་ནས་དངོས་སུ་བསྟན་པའི་སེམས་བསྐྱེད་སྔ་ཕྱི་གཉིས་པོ་དེ་བརྡ་ལས་བྱུང་བའི་སེམས་བསྐྱེད་ལ་བྱེད་
པར་ཐལ། དེ་ལྟར་འཇུག་པའི་འགྲེལ་བཤད་ལས་གསུངས་པའི་ཕྱིར་ཟེར་ན། མ་ཁྱབ། འདོད་ན། མི་འཐད་
པར་ཐལ། གཞུང་འདིས་ས་དང་པོའི་ཡོན་ཏན་སྒོས་སུ་འཆད་པའི་སྐབས་ཡིན་པའི་ཕྱིར། དེར་ཐལ། རྫོགས་
པའི་བྱང་ཆུབ་སེམས་ལྟ་དང་པོ་ལ་གནས་ཀྱང་། ། ཞེས་སོགས་རྐང་པ་གསུམ་གྱིས་མདོ་དེ་དག་གི་དོན་བསྡུས་
ནས་བསྟན་པ་གང་ཞིག དེས་དང་པོའི་ཡོན་ཏན་འཆད་པའི་སྐབས་ཡིན་པའི་ཕྱིར། །
གཉིས་པ་བློའི་སྒོ་ནས་ཉན་རང་ཟིལ་གྱིས་གནོན་པར་བཤད་པ་ལ་གསུམ། ཚིག་དོན། སྤྱི་དོན། འཕྲོས་
དོན་ནོ། ། བྱང་སེམས་ས་དང་པོ་བ་དེ་ནི་ཆོས་ཅན། ས་བདུན་པ་རིང་དུ་སོང་བར་སོན་པ་ན་རིགས་ཀྱི་སྒོ་ནས་
ཉན་རང་ཟིལ་གྱིས་གནོན་པ་ཙམ་དུ་མ་ཟད། སྟོང་ཉིད་རྟོགས་པའི་བློ་ཡང་ལྷག་པའི་སྒོ་ནས་ཟིལ་གྱིས་གནོན་
145

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་འགྱུར་བ་ཡིན་ཏེ། དེའི་ཚེ་འགོག་པ་ཡང་དག་པའི་མཐའ་ཁྱད་པར་པ་ལ་བྱ་རྫོགས་ཀྱི་ཐུང་མཐའི་སྐད་ཅིག་
མ་རེ་རེ་ལའང་གཉིས་སྣང་ནུབ་པའི་སྒོ་ནས་འཇུག་ལྡང་བྱེད་ནུས་པའི་ཕྱིར། གཉིས་པ་ནི་བྱང་སེམས་ས་དང་པོ་
བ་དེས་ས་བདུན་པ་རིང་དུ་སོང་བ་ཐོབ་པའི་ཚེ་ཉན་རང་དགྲ་བཅོམ་བློ་སྟོབས་ཀྱི་སྒོ་ནས་ཟིལ་གྱིས་གནོན་ནུས་པ་
ཡིན་ཏེ། ས་བཅུ་བའི་མདོ་ལས། ཀྱེ་རྒྱལ་བའི་སྲས་དག་འདི་ལྟ་སྟེ། དཔེར་ན། རྒྱལ་པོའི་རིགས་སུ་སྐྱེས་པའི་
རྒྱལ་པོའི་བུ་རྒྱལ་པོའི་མཚན་དང་ལྡན་པ་ནི། སྐྱེས་པ་ཙམ་གྱིས་རྒྱལ་པོའི་བྱིན་གྱིས་བློན་པོའི་ཚོགས་ཐམས་ཅད་
ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། ། ནམ་དེ་ནར་སོན་པར་གྱུར་
པ་དེའི་ཚེ་རང་གི་བློའི་སྟོབས་བསྐྱེད་པས་བློན་པོའི་བྱ་བ་ཐམས་ཅད་ལས་ནི་ཤིན་ཏུ་འདས་པ་ཡིན་ནོ། ། ཀྱེ་རྒྱལ་
བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་
ཉིད་ཀྱིས་ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་
དཔྱད་པས་ནི་མ་ཡིན་ནོ། ། བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི།
རང་གི་ཡུལ་ཤེས་པའི་ཆེ་བ་ཉིད་ལ་གནས་པས་ཉན་ཐོས་དང་རང་སངས་རྒྱས་ཀྱི་བྱ་བ་ལས་ཤིན་ཏུ་འདས་པ་ཡིན་
ནོ། ། ཞེས་གསུངས་པའི་ཕྱིར། སེམས་བསྐྱེད་མ་ཐག་ཏུ་ཞེས་པ་ནི་ལྷག་བསམ་དག་པའི་སེམས་བསྐྱེད་ལ་
དགོངས་པ་ཡིན་ཏེ། རྣམ་བཤད་ལས། སེམས་བསྐྱེད་མ་ཐག་ཏུ་ཞེས་པ་ནི་ས་དང་པོའི་སྐབས་ཡིན་པས་ལྷག་
པའི་བསམ་པ་དག་པའི་སེམས་བསྐྱེད་པའོ། ། ཞེས་གསུངས་པའི་ཕྱིར། ས་འདིར་ཉན་རང་བློ་སྟོབས་ཀྱིས་ཟིལ་
གྱིས་གནོན་མི་ནུས་ལ། ས་བདུན་པ་ནས་ནུས་པའི་རྒྱུ་མཚན་ཡོད་དེ། དེས་དྲུག་པ་མན་ཆད་ཀྱི་ངོས་སྐལ་གྱི་དྲི་
མ་སྤངས་པའི་འགོག་པ་ཡང་དག་པའི་མཐའ་ལ། ས་བདུན་པའི་སྙོམས་འཇུག་ཁྱད་པར་ཅན་ཞིག་གིས་བྱ་
རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་གཉིས་སྣང་ནུབ་པའི་སྒོ་ནས་ཕར་མཉམ་པར་བཞག དེ་ལས་གཞན་
པའི་བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་ཚུར་ལྡང་ནུས་པའི་རྒྱུ་མཚན་གྱིས་ཡིན་པའི་ཕྱིར། དེར་ལྟར་
ཡིན་ཏེ། འཇུག་པ་ལས། རིང་དུ་སོང་འདི་འདིར་ནི་སྐད་ཅིག་དང༌། ། སྐད་ཅིག་ལ་ནི་འགོག་པར་འཇུག་
འགྱུར་ཞིང་། ། ཞེས་གསུངས་པའི་ཕྱིར། འོན་ཀྱང་དེའི་ཚེ། འགོག་པ་ཡང་དག་པའི་མཐའ་མངོན་དུ་བྱས་
པའི་མ་ཡིན་ཏེ། ས་བཅུ་བའི་མདོ་ལས། བྱང་ཆུབ་སེམས་དཔའི་ས་བདུན་པ་དེ་ལ་གནས་པའི་བྱང་ཆུབ་སེམས་
དཔས་ནི་སེམས་ཀྱི་སྐད་ཅིག་དང་། སེམས་ཀྱི་སྐད་ཅིག་ལ་ཡང་འགོག་པ་ལ་སྙོམས་པར་འཇུག་ཅིང་ལྡང་སྟེ།
འགོག་པ་མངོན་དུ་བྱས་ཞེས་ནི་མི་བྱའོ། ། ཞེས་གསུངས་པའི་ཕྱིར། །།
གསུམ་པ་འཕྲོས་དོན་བཤད་པ་ལ་གསུམ། ཉན་རང་ལ་ཆོས་ཐམས་ཅད་རང་བཞིན་མེད་པར་རྟོགས་པ་
146

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཡོད་པར་བསྟན་པ་དང་། དེ་སྒྲུབ་པའི་ཁུངས་བསྟན་པ་དང་། དེ་ལྟར་བསྟན་པ་ལ་རྩོད་པ་སྤོང་བའོ། ། དང་
པོ་ལ་གཉིས། འགྲེལ་བ་མཛད་པའི་དགོངས་པ་བཤད་པ་དང་། དེ་ཉིད་སྤྱོད་འཇུག་གི་ལུགས་སུ་བསྟན་
པའོ། ། དང་པོ་ནི། ས་བཅུ་བའི་མདོ་ལས་ས་དྲུག་པ་མན་ཆད་དུ་ཉན་རང་བློའི་སྒོ་ནས་ཟིལ་གྱིས་གནོན་མི་
ནུས་པ་འདི་ལྟར་ན། ཉན་རང་ལ་དངོས་པོ་རང་བཞིན་མེད་པར་ཤེས་པ་ཡོད་པར་འགྲུབ་སྟེ། དེ་ལྟ་མ་ཡིན་ན།
རིགས་པ་གསུམ་དང་འགལ་བར་འགྱུར་བའི་ཕྱིར་རོ། ། རིགས་པ་དང་པོ་ནི། ཤེས་བྱ་ཆོས་ཅན། བྱང་སེམས་
ས་དང་པོ་བ་དེས་ཅི་ཡང་མེད་མན་ཆད་ལ་ཆགས་པ་མངོན་འགྱུར་བ་དང་བྲལ་བའི་ཕྱི་རོལ་བ་བཞིན་དུ་ཉན་རང་
དགྲ་བཅོམ་པ་རྣམས་སྟོང་ཉིད་རྟོགས་པའི་བློའི་སྟོབས་ཀྱི་སྒོ་ནས་ཟིལ་གྱིས་གནོན་ནུས་པར་ཐལ། ཉན་རང་
གཉིས་ཀ་ལ་སྟོང་ཉིད་རྟོགས་པའི་ཤེས་རབ་མེད་པར་མཚུངས་པ་གང་ཞིག བྱང་སེམས་དེ་ལ་སྟོང་ཉིད་རྟོགས་
པའི་ཤེས་རབ་ཡོད་པའི་ཕྱིར། གཉིས་པ་ནི། ཉན་རང་དགྲ་བཅོམ་པ་གཉིས་ཆོས་ཅན། ཕྱི་རོལ་བ་བཞིན་དུ་
ཁམས་གསུམ་ན་སྤྱོད་པའི་ཉོན་མོངས་རྣམས་མ་སྤངས་པར་ཐལ། དེ་དག་གི་རྩ་བར་གྱུར་པའི་གང་ཟག་གི་
བདག་འཛིན་དང་འཛིན་སྟངས་དངོས་འགལ་དུ་ཞུགས་པའི་ལམ་མ་རྙེད་པའི་ཕྱིར། དེར་ཐལ། དངོས་པོ་
རང་བཞིན་མེད་པ་ཡོངས་སུ་ཤེས་པ་རང་བྲལ་བའི་ཕྱིར། གསུམ་པ་ནི། དེ་ཆོས་ཅན། གང་ཟག་གི་བདག་
མེད་རྫོགས་པར་མ་རྟོགས་པར་ཐལ། གང་ཟག་རང་བཞིན་མེད་པ་མངོན་སུམ་དུ་རྟོགས་མ་མྱོང་བའི་ཕྱིར།
དེར་ཐལ། གང་ཟག་གི་གདགས་གཞི་ཕུང་པོ་རང་ངོས་ནས་གྲུབ་པར་འཛིན་པའི་རྟོག་པའི་ཞེན་ཡུལ་སུན་
འབྱིན་མི་ནུས་པའི་ཚུལ་གྱིས་ཕྱིན་ཅི་ལོག་གི་རྟོག་པས་བཅིངས་པའི་ཕྱིར། དེར་ཐལ། ཕུང་པོ་རང་བཞིན་མེད་
པ་ཡོངས་སུ་ཤེས་པ་དང་བྲལ་བའི་ཕྱིར། དེ་ལྟར་ཡང་རང་འགྲེལ་ལས། ལུང་འདི་ལས་ནི་ཉན་ཐོས་དང་རང་
སངས་རྒྱས་རྣམས་ལ་ཡང་ཆོས་ཐམས་ཅད་རང་བཞིན་མེད་པ་ཡོངས་སུ་ཤེས་པ་ཡོད་དོ། ། ཞེས་བྱ་བ་གསལ་
བར་ངེས་ཏེ། དེ་ལྟར་མ་ཡིན་ན། དངོས་པོ་རང་བཞིན་མེད་པ་ཡོངས་སུ་ཤེས་པ་དང་བྲལ་བའི་ཕྱིར། འཇིག་
རྟེན་པའི་འདོད་ཆགས་དང་བྲལ་བ་ལྟར་དེ་དག་ཀྱང་། སེམས་དང་པོ་བསྐྱེད་པའི་བྱང་ཆུབ་སེམས་དཔས་ཀྱང་
རང་གི་བློའི་རྣམ་པར་དཔྱད་པས་ཀྱང་ཟིལ་གྱིས་གནོན་པར་འགྱུར་ལ། ཕྱི་རོལ་བ་བཞིན་དུ་ཁམས་གསུམ་ན་
སྤྱོད་པའི་ཕྲ་རྒྱས་ཐམས་ཅད་སྤངས་པར་ཡང་མི་འགྱུར་རོ། ། གཟུགས་ལ་སོགས་པའི་རང་གི་ངོ་བོ་ལ་དམིགས་
པས་ཕྱིན་ཅི་ལོག་ཏུ་གྱུར་པའི་ཕྱིར། གང་ཟག་གི་བདག་མེད་པ་རྟོགས་པར་ཡང་མི་འགྱུར་ཏེ། བདག་ཏུ་
གདགས་པའི་རྒྱུ་ཕུང་པོ་ལ་དམིགས་པའི་ཕྱིར། ཞེས་གསུངས་པའི་ཕྱིར། འདིར་ཁ་ཅིག་ན་རེ། འཁོར་བ་ལས་
གྲོལ་བའི་གྲོལ་བ་མྱང་འདས་ཐོབ་པ་ལ། དངོས་པོ་རང་བཞིན་མེད་པ་རྟོགས་དགོས་པར་ཐལ། རྩ་བའི་དམ་
147

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅའ་འཐད་པའི་ཕྱིར། འདོད་ན། དེ་མི་དགོས་པར་ཐལ། དེ་རྟོགས་པ་ལ་མ་བལྟོས་པར་གང་ཟག་རང་རྐྱ་
ཐུབ་པའི་རྫས་ཡོད་ཕུང་པོ་དང་ངོ་བོ་གཅིག་དང་ཐ་དད་གང་རུང་གིས་སྟོང་བར་ཐོས་བསམ་གྱིས་གཏན་ལ་ཕབ་
ནས་སྒོམ་བྱེད་ཀྱི་ཡན་ལག་དང་མ་བྲལ་བར་བསྒོམས་པས། གོམས་པ་རབ་ཀྱི་མཐར་ཐུག་པ་ན་གོམས་བྱའི་དོན་
མངོན་སུམ་དུ་རྟོགས་པ་ཡོད་པས། དེ་ལྟར་སྟོབས་ཀྱིས་ཉོན་མོངས་སྤངས་ནས་དགྲ་བཅོམ་པའི་འབྲས་བུ་མངོན་
དུ་བྱེད་ནུས་པར་བཤད་པའི་ཕྱིར་ཟེར་ན། སྐྱོན་མེད་དེ། དངོས་པོ་རང་བཞིན་མེད་པ་རྟོགས་པ་ལ་མ་བལྟོས་
པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་སྟོང་ཉིད་མངོན་སུམ་དུ་རྟོགས་པ་ཡོད་ཀྱང་། དེ་མངོན་
སུམ་དུ་གསར་དུ་མཐོང་བའི་ལམ་དེ་མཐོང་ལམ་དང་། རྟོགས་ཟིན་གོམས་པ་རྒྱུན་ལྡན་དུ་བྱེད་པའི་ལམ་དེ་སྒོམ་
ལམ་མ་ཡིན་པས། དེ་གཉིས་ཀྱིས་ཉོན་མོངས་ཀུན་བཏགས་དང་ལྷན་སྐྱེས་སྦྱོང་མི་ནུས་པས་ན། དེ་ལྟར་སྤོང་
བར་བཤད་པ་དེ་འདིར་དྲང་དོན་དུ་འགྲེལ་བའི་ཕྱིར། དེ་ལྟར་ཡིན་ཏེ། སྐབས་འདིར་གང་ཟག་རང་རྐྱ་ཐུབ་
པའི་རྫས་ཡོད་ཀྱིས་སྟོང་བའི་སྟོང་ཉིད་དེ་གང་ཟག་གི་བདག་མེད་རགས་པར་འདོད་ཀྱི། ཕྲ་མོར་མི་འདོད་པའི་
ཕྱིར་རོ། ། ཡང་ཁ་ཅིག དངོས་པོ་རང་བཞིན་མེད་པ་རྟོགས་པ་ལ་མ་བལྟོས་པར་གྲོལ་བ་མྱང་འདས་ཐོབ་ནུས་
པ་ཡོད་པར་ཐལ། རགས་པའི་མི་རྟག་ལ་སོགས་བཅུ་དྲུག་ཙམ་རྟོགས་ཤིང་གོམས་པར་བྱས་པ་ལ་བརྟེན་ནས་
གྲོལ་བ་མྱང་འདས་ཐོབ་ནུས་པའི་ཕྱིར། དེར་ཐལ། མངོན་པ་གཉིས་ལས་བཤད་པའི་ལམ་ཙམ་ལ་བརྟེན་ནས་
གྲོལ་བ་མྱང་འདས་ཐོབ་ནུས་པའི་ཕྱིར། དེར་ཐལ། དེ་ནས་བཤད་པའི་གྲོལ་བ་དེ་གྲོལ་བ་ཡིན་པའི་ཕྱིར།
དེར་ཐལ། དེ་ནས་བཤད་པའི་དགྲ་བཅོམ་པ་དེ་དགྲ་བཅོམ་པ་ཡིན་པའི་ཕྱིར། དེར་ཐལ། དེ་ནས་བཤད་པའི་
དགྲ་བཅོམ་པ་ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེ་ནས་བཤད་པའི་སྐྱེས་བུ་ཟུང་བཞི་
དང་པགང་ཟག་ཡ་བརྒྱད་ཡོད་པའི་ཕྱིར། རང་ལུགས་ལ། དངོས་པོ་རང་བཞིན་མེད་པ་རྟོགས་པ་ལ་མ་བལྟོས་
པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་སྟོང་ཉིད་མངོན་སུམ་དུ་རྟོགས་ཤིང་གོམས་པར་བྱས་པས་
གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་དུ་གྱུར་པ་རེ་ཞིག་སྤོང་ནུས་ཀྱང་། བདེན་
འཛིན་ས་བོན་དང་བཅས་པ་སྤོང་མི་ནུས་ཏེ། ལམ་དེ་བདེན་འཛིན་དང་འཛིན་སྟངས་དངོས་སུ་འགལ་བའི་
ལམ་མ་ཡིན་པའི་ཕྱིར། འོ་ན། ལུགས་འདིར་མངོན་པ་གཉིས་ནས་བཤད་པའི་གང་ཟག་རང་རྐྱ་ཐུབ་པའི་རྫས་
ཡོད་ཀྱིས་སྟོང་བའི་སྟོང་ཉིད་དེ། རགས་པའི་སྟོང་ཉིད་དུ་བཞེད་ན་གང་ཟག་རང་རྐྱ་ཐུབ་པའི་རྒྱུས་ཡོད་ཀྱིས་
སྟོང་བའི་དོན་གང་། དེ་ལྟར་རྫས་ཡོད་དུ་འཛིན་པའི་རྟོག་པ་ལ་ཀུན་བཏགས་དང་ལྷན་སྐྱེས་གཉིས་སུ་ཇི་ལྟར་
འཇོག་ཅེ་ན། དེ་ཡང་ཡོད་དེ། གང་ཟག་རང་བཞིན་གྱིས་གྲུབ་པར་འཛིན་པའི་སྟེང་དུ་ཡང་རང་བཞིན་གྱིས་
148

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
གྲུབ་པར་བཟུང་བའི་གང་ཟག་དེ། ཕུང་པོ་ལ་ཕར་མི་བལྟོས་པའི་དབང་བསྒྱུར་བ་པོའི་རྗེ་བོ་ལྟ་བུ་དང་། རང་
གི་ཕུང་པོ་རྣམས་རང་བཞིན་གྱིས་གྲུབ་པར་བཟུང་བའི་གང་ཟག་དེ་ལ་བལྟོས་པའི་དབང་བསྒྱུར་བྱར་འཛིན་པ་ནི།
གང་ཟག་རང་རྐྱ་ཐུབ་པའི་འཛིན་ཚུལ་ཡིན་ལ། དེ་ལྟར་བཟུང་བ་ལྟར་གྱིས་སྟོང་བ་དེ་གང་ཟག་རང་རྐྱ་ཐུབ་པའི་
རྫས་ཡོད་ཀྱིས་སྟོང་བའི་དོན་ཡིན་པའི་ཕྱིར། དེ་ལ་ཀུན་བཏགས་དང་ལྷན་སྐྱེས་ཀྱི་ཁྱད་པར་ཡང་ཡོད་དེ། དེ་
ལྟར་འཛིན་པའི་རྟོག་པ་ལ་གྲུབ་མཐས་བློ་ཁ་བསྒྱུར་བ་ལ་མ་བལྟོས་པར་རང་གི་ངང་གིས་འབྱུང་བ་དང༌། གྲུབ་
མཐས་བློ་ཁ་བསྒྱུར་ནས་གང་ཟག་དེ་རང་གི་ཕུང་པོ་རྣམས་དང་མཚན་ཉིད་མི་མཐུན་པར་འཛིན་པ་གཉིས་འབྱུང་
བའི་སྔ་མ་ནི་ལྷན་སྐྱེས་དང་། ཕྱི་མ་ནི་ཀུན་བཏགས་ཡིན་པའི་ཕྱིར། དེ་འདྲ་བའི་རྟོག་པ་དེས། གང་ཟག་དེ་
རང་གི་ཕུང་པོའི་ཚོགས་པ་དང་། ཡ་གྱལ་དང་རྒྱུན་གང་ལའང་བཏགས་པ་ཙམ་དུ་ཡོད་པར་མི་འཛིན་པར་རང་
རྐྱ་བར་འཛིན་པའི་ཚུལ་གསལ་ཏེ། དེ་རྒྱུད་ལྡན་གྱི་གང་ཟག་གི་རྒྱུད་ལ་རང་གི་ལུས་ངན་པ་འདི་དང་ལྷའི་དབང་
པོའི་ལུས་ལྟ་བུ་བརྗེ་དབང་བྱུང་ན་རང་ཉིད་བརྗེ་བ་བོར་མངོན་པར་ཞེན་པ་མངོན་འགྱུར་དུ་ཡོད་པའི་ཕྱིར་ཏེ།
རྣམ་འགྲེལ་ལས། མཆོག་གཞན་དོན་དུ་གཉེར་ཕྱིར་དང་། ། སྐྱེ་འཇིག་བློ་ཅན་ཉིད་ཀྱི་ཕྱིར། ། སྐྱེ་བོ་འདི་ཡིས་
དབང་སོགས་ལས། ། བདག་ནི་ཐ་དད་ཤེས་པར་འགྱུར། ། ཞེས་གསུངས་པའི་ཕྱིར། །
གཉིས་པ་ཚུལ་དེ་དཔལ་ལྡན་ཟླ་བའི་དགོངས་པ་ཡིན་པར་མ་ཟད། རྒྱལ་སྲས་ཞི་བ་ལྷའི་དགོངས་པ་ཡང་
ཡིན་ཏེ། སྤྱོད་འཇུག་ལས། བདེན་པས་མཐོང་བས་གྲོལ་འགྱུར་གྱི། ། སྟོང་ཉིད་མཐོང་བས་ཅི་ཞིག་བྱ། །
ཞེས་སྟོང་ཉིད་རྟོགས་པ་ལ་མ་བལྟོས་པ་བདེན་བཞི་མི་རྟག་ལ་སོགས་བཅུ་དྲུག་ཙམ་རྟོགས་ཤིང་གོམས་པར་བྱས་
པ་ལ་བརྟེན་ནས་གྲོལ་བ་མྱང་འདས་ཐོབ་ནུས་སོ་ཞེས་པའི་རྩོད་པ་བཀོད་ནས། ལན་དུ་དེ་ལྟར་མི་ནུས་ཞེས་སྟོན་
པོ་ལ། དེ་ཉིད་ལས། གང་ཕྱིར་ལུང་ལས་ལམ་འདི་ནི། ། མེད་པས་བྱང་ཆུབ་མེད་པར་གསུངས། ། བསྟན་རྩ་
དགེ་སློང་ཉིད་ཡིན་ན། ། དགེ་སློང་ཉིད་ཀྱང་དཀའ་བར་གནས། ། སེམས་ནི་དམིགས་དང་བཅས་རྣམས་
ལ། ། མྱ་ངན་འདས་པའང་དཀའ་བར་གནས། ། ཞེས་སོགས་དང་། སྟོང་བ་ཉིད་དང་བྲལ་བའི་སེམས། །
འགགས་པ་སླར་ཡང་སྐྱེ་འགྱུར་ཏེ། ། འདུ་ཤེས་མེད་པའི་སྙོམས་འཇུག་བཞིན། ། ཞེས་པ་དང་། ཉོན་མོངས་
མེད་ཀྱང་དེ་དག་ལ། ། ལས་ཀྱི་ནུས་པ་མཐོང་བ་ཡིན། ། ཞེས་དང་། ཚོར་བའི་རྐྱེན་གྱིས་སྲེད་པ་ཡིན། །
སྲེད་པ་དེ་དག་ལ་ཡང་ཡོད། ། ཅེས་དང་། རེ་ཞིག་ཉེར་ལེན་སྲེད་པ་ནི། ། ཞེས་སོགས་རྣམས་ཀྱིས་བརྒལ་ལན་
གྱི་སྒོ་ནས་གཏན་ལ་ཕབ་པའི་ཕྱིར་རོ། །
གཉིས་པ་སྒྲུབ་བྱེད་ཀྱི་ཁུངས་དགོད་པ་ལ་གཉིས། ཐེག་ཆེན་གྱི་མདོ་དང་། ཡང་བསྟན་བཅོས་དང་ཐེག་
149

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམན་གྱི་མདོའི་ཤེས་བྱེད་དགོད་པའོ། ། དང་པོ་ནི། འཁོར་བ་ལས་གྲོལ་བའི་ལམ་གྲོལ་བ་མྱང་འདས་ཐོབ་པ་
ལ་དངོས་པོ་རང་བཞིན་མེད་པར་རྟོགས་དགོས་པ་ཡིན་ཏེ། དེ་མ་རྟོགས་པར་ཉེར་ལེན་གྱི་ཕུང་པོ་བདེན་པར་
བཟུངས་ནས་མི་རྟག་སྡུག་བསྔལ་སོགས་སུ་བསྒོམས་པས་གྲོལ་བ་མྱང་འདས་ཐོབ་ནུས་པའི་ཕྱིར། དེ་སྐད་དུ་
ཡང་། ལྷག་བསམ་བརྟན་པས་ཞུས་པའི་མདོ་ལས། དཔེར་ན། མི་ལ་ལ་ཞིག་གིས་སྒྱུ་མ་མཁན་གྱི་རོལ་མོ་བྱུང་
བའི་ཚེ་ཞེས་སོགས་ཀྱིས་དཔེ་བསྟན་ནས། དོན་ཡང་དེ་ཉིད་ལས། རིགས་ཀྱི་བུ་འདི་ན་ད་གེ་སློང་དང་། དགེ་
སློང་མ་དང་། དགེ་བསྙེན་དང་། དགེ་བསྙེན་མ་ཁ་ཅིག་མ་སྐྱེས་ཤིང་མ་བྱུང་བའི་ཆོས་རྣམས་ལ་མི་སྡུག་པར་
ཡིད་ལ་བྱེད་ཅིང་། མི་རྟག་པ་དང་སྡུག་བསྔལ་བ་དང་སྟོང་བ་དང་བདག་མེད་པར་ཡིད་ལ་བྱེད་པ་གང་ཡིན་པ་
དེ་དག་ཀྱང་དེ་དང་འདྲ་བར་བལྟའོ། ། ང་ནི་མི་བླུན་པོ་དེ་དག་ལ་ལམ་སྒོམ་པ་ཡིན་ནོ་མི་སྨྲ་སྟེ། དེ་དག་ནི་ལོག་
པར་ཞུགས་པ་ཞེས་བྱ་བྱའོ། ། ཞེས་སོགས་དང་། བསམ་གཏན་དཔེ་མཁྱུད་ཀྱི་མདོ་ལས་ཀྱང་། བཅོམ་ལྡན་
འདས་གང་ལ་དམིགས་པས་སེམས་ཅན་ཐམས་ ཅད་འཁོར་བ་ལས་འདའ་བར་མི་འགྱུར་བ་བསྟན་དུ་གསོལ།
བཅོམ་ལྡན་འདས་ཀྱིས་བཀའ་སྩལ་བ། འཇམ་དཔལ་བདག་དང་བདག་གི་བར་དམིགས་པས་སེམས་ཅན་
རྣམས་འཁོར་བ་ལས་མི་འདའོ། ། ཞེས་སོགས་དང་། དེ་བཞིན་དུ་ཡུམ་གྱི་མདོ་དང་། ཤེར་ཕྱིན་སུམ་བརྒྱ་བ།
སོགས་ལས་ཀྱང་དེ་ལྟར་བཤད་པའི་ཕྱིར་རོ། །
གཉིས་པ་བསྟན་བཅོས་དང་ཐེག་དམན་གྱི་མདོའི་ཤེས་བྱེད་ལ། དང་པོ་ནི། རིན་ཆེན་ཕྲེང་བ་ལས།
ཇི་སྲིད་ཕུང་པོར་འཛིན་ཡོད་པ། ། དེ་སྲིད་དེ་ལ་ངོར་འཛིན་ཡོད། ། ངར་འཛིན་ཡོད་ན་ཡང་ལས་ཏེ། ། དེ་
ལས་ཀྱང་ནི་སྐྱེ་བ་ཡིན། ། ཞེས་གསུངས་པའི་ཕྱིར་དང་། གཉིས་པ་ནི། ལུང་ཕྲན་ཚེགས་ལས། གཟུགས་ནི་
དབུ་བ་བརྡོས་པ་འདྲ། ། ཚོར་བ་ཆུ་ཡི་ཆུ་བུར་འདྲ། འདུ་ཤེས་སྨིག་རྒྱུ་ལྟ་བུ་སྟེ། ། འདུ་བྱེད་རྣམས་ནི་ཆུ་ཤིང་
བཞིན། ། རྣམ་པར་ཤེས་པ་སྒྱུ་མ་ལྟར། ། ཉི་མའི་གཉེན་གྱིས་བཀའ་སྩལ་ཏོ། ། ཞེས་གསུངས་པའི་ཕྱིར་
རོ། ། གཞན་ཡང་། ཐེག་དམན་གྱི་མདོ་ལས་སྟོང་ཉིད་ཕྲ་མོ་བསྟན་པར་ཐལ། དེ་ལས་སྟོང་ཉིད་སྟོན་པ་ན།
འདུས་བྱས་རང་བཞིན་གྱིས་ཟད་པ་སྟོང་ཉིད་དུ་བསྟན། ཐེག་ཆེན་གྱི་སྡེ་སྣོད་ལས་འདུས་བྱས་རང་བཞིན་གྱིས་
སྐྱེ་བ་མེད་པ་སྟོང་ཉིད་དུ་བསྟན་པས། དེ་གཉིས་སྟོང་ཉིད་དུ་དོན་གཅིག་པའི་ཕྱིར་ཏེ། རིན་ཆེན་ཕྲེང་བ་ལས།
ཐེག་པ་ཆེ་ལས་སྐྱེ་མེད་བསྟན། ། གཞན་གྱི་ཟད་པ་སྟོང་བ་ཉིད། ། ཟད་དང་མི་སྐྱེ་དོན་དུ་ནི། ། གཅིག་པས་དེ་
ཕྱིར་བཟོད་པར་གྱིས། ། ཞེས་གསུངས་པའི་ཕྱིར། ཐེག་དམན་གྱི་མདོ་ལས་འདུས་བྱས་ཟད་པ་སྟོང་ཉིད་དུ་
བསྟན་པ་ནི་གཉེན་པོས་ཟད་པའི་དོན་མ་ཡིན་པར་གདོད་མ་ནས་རང་བཞིན་གྱིས་ཟད་པ་ལ་བྱེད་པ་ཡིན་ཏེ། དེ་
150

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཡང་རྒྱུད་བླ་མ་ལས། གདོད་ནས་ཟད་པས་ཟད་ཅེས་བྱ། ། ཞེས་གསུངས་པ་ལྟ་བུ་ཡིན་པའི་ཕྱིར། གསུམ་པ་དེ་
ལྟར་བསྟན་པ་ལ་རྩོད་པ་སྤོང་བ་ལ་གཉིས། འགྲེལ་བ་ནས་བཤད་པའི་རྩོད་སྤོང་དང་། དེར་གསལ་བར་མ་
བཤད་པའི་རྩོད་པ་སྤོང་བའོ། ། དང་པོ་ལ་གཉིས། རྩོད་པ་དང་། ལན་ནོ། ། དང་པོ་ནི། སློབ་དཔོན་
ལེགས་ལྡན་འབྱེད་ན་རེ། ཐེག་ཆེན་བསྟན་པ་དོན་མེད་པར་ཐལ། ཐེག་དམན་གྱི་སྡེ་སྣོད་ལས་ཆོས་ཀྱི་བདག་
མེད་བསྟན་པའི་ཕྱིར་ཞེས་རྩོད། གཉིས་པ་ལན་ནི། དེ་ལྟར་རྩོད་པ་མི་འཐད་པར་ཐལ། དེ་ནི་ལུང་དང་ཡང་
འགལ། རིགས་པ་དང་ཡང་འགལ་བའི་ཕྱིར། དང་པོ་ལུང་དང་འགལ་ཏེ། སྔར་དྲངས་པའི་མདོ་བསྟན་
བཅོས་ལྟ་བུ་ཐམས་ཅད་དང་འགལ་བའི་ཕྱིར། གཉིས་པ་རིགས་པ་དང་འགལ་བའི་ཚུལ་ལ། ཁྱོད་ཀྱིས་དེ་ནི་
ཐེག་ཆེན་བསྟན་པ་དོན་མེད་དུ་འགྱུར་ཞེས་ཟེར་རམ། ཐེག་ཆེན་གྱི་སྡེ་སྣོད་ལས་སྟོང་ཉིད་བསྟན་པ་དོན་མེད་དུ་
འགྱུར་ཞེས་ཟེར། དང་པོ་ལྟར་ན་ཁྱབ་པ་མ་ངེས་ཏེ། ཐེག་ཆེན་གྱི་སྡེ་སྣོད་ལ་སྟོང་ཉིད་ཕྲ་མོ་ཙམ་སྟོན་པ་མ་ཡིན་
གྱི། བྱང་སེམས་ཀྱིས་དང་། སྤྱོད་པ་དང་། སྨོན་ལམ་དང་། བསྔོ་བ་རླབས་པོ་ཆེ་དང༌། བྱང་སེམས་ཀྱི་མཐུ་
ཕུལ་དུ་བྱུང་བ་རྣམས་ཀྱང་བསྟན་པའི་ཕྱིར་ཏེ། རིན་ཆེན་ཕྲེང་བ་ལས། ཉན་ཐོས་ཐེག་པ་དེ་ལས་ནི། ། བྱང་
ཆུབ་སེམས་དཔའི་སྨོན་ལམ་དང་། ། སྤྱོད་པ་ཡོངས་བསྔོ་མ་ བཤད་དེ། ། བྱང་ཆུབ་སེམས་དཔར་ག་ལ་
འགྱུར། ། བྱང་ཆུབ་སྤྱོད་ལ་གནས་པའི་དོན། ། མདོ་སྡེ་ལས་ནི་བཀའ་མ་སྩལ། ། ཐེག་པ་ཆེ་ལས་བཀའ་སྩལ་
བ། ། དེ་ཕྱིར་མཁས་པ་རྣམས་ཀྱིས་བཟུང་། ། ཞེས་གསུངས་པའི་ཕྱིར། གཉིས་པ་ལྟར་ནའང་ཁྱབ་པ་མེད་དེ།
ཐེག་དམན་གྱི་སྡེ་སྣོད་ལས་སྟོང་ཉིད་རིགས་པའི་རྣམ་གྲངས་མདོར་བསྡུས་ཙམ་གྱི་སྒོ་ནས་བསྟན། ཐེག་ཆེན་གྱི་
མདོ་ལས་ནི་སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་པས་ཁྱད་པར་ཆེ་བའི་ཕྱིར། དེར་
ཐལ། འཇིག་རྟེན་ལས་འདས་པར་བསྟོད་པ་ལས། མཚན་མ་མེད་པར་མ་རྟོགས་པར། ། ཁྱོད་ཀྱིས་ཐར་བ་
མེད་པར་གསུངས། ། དེ་ཕྱིར་ཁྱོད་ཀྱིས་ཐེག་ཆེན་ལས། ། དེ་ནི་ཚང་བར་བསྟན་པ་ལགས། ། ཞེས་གསུངས་
པའི་ཕྱིར། གཉིས་པ་ལ་གཉིས། མངོན་རྟོགས་རྒྱན་རྩ་འགྲེལ་དང་འགལ་བ་སྤོང་བ་དང་། རྒྱུད་བླ་རྩ་འགྲེལ་
དང་འགལ་བ་སྤོང་བའོ། ། དང་པོ་ལ་གཉིས། རྩོད་པ་དང་། ལན་ནོ། ། དང་པོ་ནི། སྐབས་འདིར་
འཕགས་པ་ལ་སྟོང་ཉིད་རྟོགས་མྱོང་གིས་ཁྱབ་པ་དང་། ཉན་རང་དགྲ་བཅོམ་པས་བདེན་འཛིན་སྤངས་པ་
འདོད་པ་ཡང་མི་འཐད་པར་ཐལ། གཟུང་དོན་རྟོག་པ་སྤོང་ཕྱིར་དང༌། ། ཞེས་སོགས་ཀྱིས་རང་རྒྱལ་དགྲ་
བཅོམ་པས་ཤེས་པ་བདེན་པར་འཛིན་པའི་བདེན་འཛིན་མ་སྤངས་པར་བཤད་པ་དང་། དེ་ནི་མཚན་མར་
དམིགས་སྒོ་ནས། ། ཞེས་སོགས་ཀྱིས། ཉན་རང་དགྲ་བཅོམ་པ་བདེན་འཛིན་གྱིས་བཅིངས་པར་བཤད་པའི་
151

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར་དང་། ཉོན་མོངས་ཤེས་བྱ་ལམ་གསུམ་གྱི། ། ཞེས་པའི་སྐབས་སུ་བདེན་འཛིན་ཤེས་སྒྲིབ་ཏུ་བྱས་ནས་ཆུང་
ངུའི་ཆུང་ངུ་དེ་བྱང་སེམས་ཀྱི་སྒོམ་ལམ་ཆེན་པོའི་ཆེན་པོས་སྤོང་བར་བཤད་པའི་ཕྱིར། ཟེར་ན། གཉིས་པ་ལན་
ནི། སྐྱོན་དེ་དག་མི་འཇུག་སྟེ། སྐབས་འདིར་དེ་དག་དྲང་དོན་དུ་འགྲེལ་རིགས་པའི་ཕྱིར། དེ་ཡང་ཡིན་ཏེ།
མངོན་རྟོགས་རྒྱན་གྱིས། གདུལ་བྱ་རིགས་ཅན་གསུམ་པོ་རེ་རེ་ལའང་ནང་ཚན་དབང་པོ་རྣོ་འབྲིང་རྟུལ་གསུམ་
བཤད་པའི་ནང་གི་ཐེག་དམན་གྱི་རིགས་ཅན་དབང་རྟུལ་འགའ་ཞིག་རྗེས་སུ་འཛིན་པ་སོགས་ཀྱི་ཆེད་ཡིན་པའི་
ཕྱིར། གཉིས་པ་ལ་གཉིས། རྩོད་པ་དང་། ལན་ནོ། ། དང་པོ་ནི་འཕགས་པ་ལ་སྟོང་ཉིད་རྟོགས་མྱོང་གིས་
ཁྱབ་པ་དང༌། བདེན་འཛིན་ཉོན་སྒྲིབ་ཏུ་འདོད་པ་མི་འཐད་པར་ཐལ། རྒྱུད་བླ་མར། ཉི་མའི་དཀྱིལ་འཁོར་
འོད་འབར་བ། ། མིག་མེད་པོས་ནི་མཐོང་བ་མེད། ། ཅེས་སོགས་རྩ་འགྲེལ་གྱིས་ཉན་རང་ལ་སྟོང་ཉིད་རྟོགས་
པ་མེད་པར་བསྟན་པ་དང་། འཁོར་གསུམ་རྣམ་པར་རྟོག་པ་གང་། ། དེ་ནི་ཤེས་བྱའི་སྒྲིབ་པར་འདོད། ། ཅེས་
པས་བདེན་འཛིན་ཤེས་སྒྲིབ་ཏུ་བཤད་པའི་ཕྱིར་ཟེར། གཉིས་པ་ལན་ནི། སྐྱོན་མེད་དེ། དང་པོ་ནི། བདེན་
འཛིན་གྱིས་བཅིངས་པའི་ཉན་རང་གི་རིགས་ཅན་འགའ་ཞིག་ལ་དགོངས་པའི་ཕྱིར༔ དེ་ལྟར་ཡིན་ཏེ། རྒྱུད་བླ་
མ་ལས། རང་བྱུང་རྣམས་ཀྱི་དོན་དམ་དེ། ། དད་པ་ཉིད་ཀྱིས་རྟོགས་པ་ཡིན། ། ཞེས་རང་རྒྱལ་ལ་དེ་ཁོ་ན་
ཉིད་རྟོགས་པ་ཡོད་པར་བཤད་པའི་ཕྱིར། ཕྱི་མ་ཡང་སྔར་ལྟར་དྲང་དོན་དུ་འགྲེལ་བ་ཡིན་ཏེ། རྒྱུད་བླ་རྩ་འགྲེལ་
གྱི་དགོངས་པ་མཐར་ཐུག་ཐལ་འགྱུར་དུ་གནས་པར་ཁས་ལེན་རིགས་པའི་ཕྱིར། གསུམ་པས་འདིར་ལྷག་པའི་
ཡོན་ཏན་གཞན་བསྟན་པ་ལ་བཞི། ས་འདིའི་སྦྱིན་པ། རྟེན་དམན་པའི་སྦྱིན་པ། བྱང་སེམས་ཀྱི་སྦྱིན་པ།
སྦྱིན་པའི་ཕར་ཕྱིན་གྱི་དབྱེ་བ་བཤད་པའོ། ། དང་པོ་ནི། ས་དང་པོ་ཐོབ་པ་དེའི་ཚེ་བྱང་སེམས་ས་དང་པོ་བ་དེ་
ཆོས་ཅན། ཁྱོད་ལ་རྫོགས་པའི་སངས་རྒྱས་ཀྱི་བྱང་ཆུབ་འཐོབ་པའི་རྒྱུ་དང་པོ་སྦྱིན་པའི་ཕར་ཕྱིན་ཉིད་ནི་ཕར་
ཕྱིན་གཞན་རྣམས་ལས་ཀྱང་ཆོས་ལྷག་པར་འགྱུར་བ་ཡིན་ཏེ། ལུས་ལོངས་སྤྱོད་སོགས་གཏོང་བ་ལ་སེར་སྣའི་
ཀུན་འཛིན་གྱི་དྲི་མ་མེད་ཅིང་། སྦྱིན་པའི་ཕར་ཕྱིན་གྱི་ཉམས་ལེན་ལྷབ་པར་ཐོབ་པའི་ཚོད་དེ་ཙམ་དུ་ཕར་ཕྱིན་
གཞན་གྱི་ཉམས་ལེན་ལྷག་པར་མ་ཐོབ་པའི་སེམས་དཔའ་ཡིན་པའི་ཕྱིར། དེའི་ཚེ་ཕྱིའི་ཡོ་བྱད་སྟེར་བ་ལ་གུས་
པར་མ་ཟད། རང་གི་ཤུ་གཞན་ལ་སྟེར་བ་ལའང་གུས་པར་བྱས་པ་ཡིས་ཆོས་ཅན། བྱང་སེམས་འདིའི་ནང་གི་
ཡོན་ཏན་གང་ཟག་གཞན་ཕལ་ཆེ་བའི་མངོན་སུམ་ལ་སྣང་དུ་མི་རུང་བ་དག་ཀྱང་ཡོད་པར་དཔོག་པ་སྟེ་སྒྲུབ་པའི་
རྒྱུར་ཡང་འགྱུར་ཏེ། དེར་སྒྲུབ་བྱེད་ཀྱི་གཏན་ཚིགས་སུ་འགྱུར་བའི་ཕྱིར། དཔེར་ན། དུ་བས་མེ་ཡོད་པར་
དཔོག་པ་བཞིན་ནོ། ། གཉིས་པ་ལ་གཉིས། སྦྱིན་པས་འཁོར་བའི་བདེ་བ་སྒྲུབ་པ་དང་། མྱ་ངན་ལས་འདས་
152

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
པའི་བདེ་བ་སྒྲུབ་པའོ། ། དང་པོ་ནི། ཤེས་བྱ་ཆོས་ཅན། ཐུབ་པས་གདུལ་བྱ་ལ་དང་པོར་སྦྱིན་པའི་གཏམ་
མཛད་པའི་རྒྱུ་མཚན་ཡོད་དེ། སྐྱེ་བོ་འདི་ཀུན་ནི་ཚ་གྲང་བཀྲེས་སྐོམ་སོགས་སྡུག་བསྔལ་ཕྱིར་བཅོས་པའི་བདེ་བ་
མངོན་པར་འདོད་ཅིང་། མི་རྣམས་ཀྱི་བདེ་བ་དེའང་བཟའ་བཏུང་སོགས་ཀྱི་ལོངས་སྤྱོད་མེད་པར་འབྱུང་བ་མ་
ཡིན་ལ། ལོངས་སྤྱོད་ཀྱང་ནི་སྔོན་སྦྱིན་པ་བཏང་བ་ལས་འབྱུང་བར་མཁྱེན་པས་ཏེ་རྒྱུ་མཚན་དེ་ཡིན་པའི་ཕྱིར་
རོ། ། འོ་ན་སྦྱིན་འབྲས་ལོངས་སྤྱོད་འབྱུང་བ་ལ་གཏོང་བ་བོ་ཚུལ་དང་མཐུན་པ་ཞིག་ངེས་པར་དགོས་སམ་ཞེ་ན།
མི་དགོས་ཏེ། གཏོང་བ་བོ་སྙིང་རྗེ་དམན་ཞིང་། དེར་མ་ཟད། སེམས་ཅན་གཞན་ལ་ཤིན་ཏུ་རྩུབ་པའི་སེམས་
དང་ལྡན་པ་ཅན་རང་དོན་མངོན་མཐོ་ཙམ་གཙོ་བོར་ལྷུར་ལེན་པ་ཉིད་དུ་འགྱུར་བ་གང་ཡིན་པ་དེ་དག་གི་ཡང་
འདོད་པའི་ལོངས་སྤྱོད་རྣམས་བཀྲེས་སྐོམ་སོགས་ཀྱི་སྡུག་བསྔལ་ཉེ་བར་ཞི་བའི་རྒྱུར་འགྱུར་བ་དེ་ནི་སྔོན་སྦྱིན་པ་
བཏང་བ་ལས་བྱུང་བའི་ཕྱིར། གཉིས་པ་ནི། རྣམ་སྨིན་ལ་རེ་བ་ཙམ་གྱི་རྟེན་དམན་པའི་སྦྱིན་པ་གཏོང་བ་འདི་
ཡང་ཆོས་ཅན། ། འཁོར་བའི་བདེ་བར་མ་ཟད་མྱ་ངན་འདས་ཀྱི་བདེ་བའང་སྒྲུབ་པར་བྱེད་དེ། སྦྱིན་པ་གཏོང་
བའི་སྐབས་ཀྱིས་དུས་ནམ་ཞིག་གི་ཚེ་གཏོང་བ་བོ་འཕགས་པའི་སྐྱེ་བོ་དང་འཕྲད་པ་མྱུར་དུ་འཐོབ་པར་བྱེད་ལ།
དེ་ནས་དེས་ཆོས་བསྟན་པ་ཉམས་སུ་བླངས་པས་འཁོར་བའི་སྲིད་རྒྱུན་ཡང་དག་པར་བཅད་པར་བྱས་ཏེ་འཕགས་
པ་དང་འཕྲད་པ་དེ་ཡི་རྒྱུ་ཅན་འབྲས་བུ་ཉན་རང་གང་རུང་གི་ཞི་བར་འགྲོ་བ་སྟེ་འཐོབ་པར་འགྱུར་བའི་ཕྱིར་
རོ། ། གསུམ་པ་ལ་བཞི། བྱང་སེམས་ཀྱི་སྦྱིན་པའི་ཕན་ཡོན་ཐུན་མོང་མ་ཡིན་པ་བསྟན་པ། རྟེན་གཉིས་ཀ་ལ་
སྦྱིན་པ་བསྔགས་པ། བྱང་སེམས་ཀྱི་སྦྱིན་པའི་ཚེ་དགའ་བ་ཇི་ལྟ་བུ་ཐོབ་པ། བྱང་སེམས་ཀྱིས་ལུས་སྦྱིན་པའི་ཚེ་
སྡུག་བསྔལ་ཡོད་མེད་བསྟན་པའོ། ། དང་པོ་ནི། འགྲོ་བ་ལ་ཕན་པར་དམ་བཅས་པའི་ཡིད་ཅན་བྱང་སེམས་
རྣམས་ཆོས་ཅན། སྦྱིན་པ་གཏོང་བ་ལ་གུས་པའི་རྒྱུ་མཚན་ཡོད་དེ། སྦྱིན་པས་རིང་པོར་མི་ཐོགས་པར་སློང་བ་བོ་
ཚིམ་པར་མཐོང་བ་ན་འཕྲལ་དུ་སྦྱིན་འབྲས་དགའ་བ་མཆོག་འཐོབ་པར་འགྱུར་བའི་ཕྱིར། གཉིས་པ་ནི། ཤེས་
བྱ་ཆོས་ཅན། རྟེན་གཉིས་ཀ་ལ་སྦྱིན་པའི་གཏམ་ཉིད་གཙོ་བོར་གལ་ཆེ་བ་ཡིན་ཏེ། རྒྱུ་མཚན་གང་གི་ཕྱིར་ན།
བརྩེ་བའི་བདག་ཉིད་བྱང་སེམས་དང་བརྩེ་བའི་བདག་ཉིད་བྱང་སེམས་མ་ཡིན་པ་གཉིས་ཀ་ལའང་སྦྱིན་པས་
མངོན་མཐོ་དང་ངེས་ལེགས་འདྲེན་པ་དེའི་ཕྱིར་རོ། ། གསུམ་པ་ནི། ཤེས་བྱ་ཆོས་ཅན། བྱང་སེམས་ཀྱིས་ལུས་
ལོངས་སྤྱོད་ཐམས་ཅད་བཏང་བས་ཉན་རང་ཞི་བདེར་ཞུགས་པའི་བདེ་བ་ལས་ལྷག་པའི་བདེ་བ་འབྱུང་བ་ལྟ་ཞིག་
སྨོས་ཅི་དགོས་ཏེ། སློང་བ་བོས་ཇི་ལྟར་བྱིན་ཅིག་ཅེས་པའི་སྒྲ་ཐོས་ནས་དེའི་དོན་བསམས་པ་ལས་རང་ལ་སློང་
བར་གོ་བའི་ཚེ་རྒྱལ་སྲས་དེ་ལ་བདེ་བ་ཆེན་པོ་འབྱུང་བ་དེ་ལྟར་ཐུབ་པ་ཉན་རང་རྣམས་ལ་ཞི་བར་ཏེ་མྱང་འདས་ཀྱི་
153

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབྱིངས་སུ་ཞུགས་པས་ཀྱང་བདེ་བ་སྐྱེད་པར་བྱེད་པ་མ་ཡིན་པའི་ཕྱིར་རོ། ། བཞི་བ་ནི། བྱང་འཕགས་ཆོས་
ཅན། ཁྱོད་ཀྱི་ལུས་གཏོང་བ་ལ་སྡུག་བསྔལ་མེད་དེ། དེ་མེད་ཀྱང་སོ་སྐྱེའི་སྡུག་བསྔལ་ལ་བསམས་ཏེ་རང་གི་ལུས་
བཅད་ནས་སྟེར་ཞིང་བདག་གི་སྡུག་བསྔལ་གྱིས་ཏེ་དེ་ལ་རྩིས་མེད་པར་བྱས་ནས་སེམས་ཅན་གཞན་དག་རྣམས་ཀྱི་
དམྱལ་བ་ལ་སོགས་པའི་སྡུག་བསྔལ་རང་གིས་རིག་ཅིང་ཉམས་སུ་མྱོང་བ་ཉིད་དུ་མཐོང་ནས་ནི་སྡུག་བསྔལ་དེ་
གཅད་པར་བྱ་བའི་ཕྱིར་དུ་མྱུར་དུ་བརྩོན་འགྲུས་རྩོམ་པར་བྱེད་པའི་ཕྱིར། བཞི་བ་ནི། ཤེས་བྱ་ཆོས་ཅན།།
སྦྱིན་པའི་ཕར་ཕྱིན་དེ་ལ་དབྱེ་ན་གཉིས་ཡོད་དེ། སྦྱིན་པ་འདིའང་སྦྱིན་བྱ་རྫས་དང་ལེན་པ་བོ་དང་། གཏོང་བ་
བོར་བདེན་པར་དམིགས་པས་སྟོང་བར་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྦྱིན་པ་ནི་འཇིག་རྟེན་
ལས་འདས་པའི་སྦྱིན་པའི་ཕ་རོལ་ཏུ་ཕྱིན་པ་ཞེས་བྱ་ལ། སྦྱིན་པའི་འཁོར་གསུམ་པོ་དག་ལ་བདེན་པར་ཆགས་པ་
སྐྱེས་པར་གྱུར་པའི་བདེན་འཛིན་གྱིས་བཅིངས་པའི་སྦྱིན་པ་དེ་འཇིག་རྟེན་པའི་སྦྱིན་པའི་ཕ་རོལ་ཏུ་ཕྱིན་པ་ཡིན་
ཞེས་བསྟན་པའི་ཕྱིར། འདིར་སྤྱི་དོན་ལ། བྱང་སེམས་ཀྱི་སྦྱིན་པའི་ཕར་ཕྱིན་གྱི་ངོ་བོ་བཞག་ཏུ་ཡོད་དེ། རང་
རྒྱུད་ཀྱི་གཏོང་བའི་སེམས་པ་མཚུངས་ལྡན་དང་བཅས་པ་ཆོས་བཞི་ལྡན་ཞིག་ལ་འཇོག་པའི་ཕྱིར། ཆོས་བཞི་
ཡང་ཡོད་དེ། མི་མཐུན་སོགས་སེར་སྣ་ཉམས་པ་དང༌། གྲོགས་སྟོང་ཉིད་རྟོགས་པའི་ཤེས་རབ་ཀྱིས་ཟིན་པ་དང་།
བྱེད་ལས་སོགས་སེམས་ཅན་གྱི་འདོད་པ་རྫོགས་པ་དང་། འབྲས་བུ་སེམས་ཅན་ཐམས་ཅད་བྱང་ཆུབ་ལ་འགོད་
པ་རྣམས་ཡོད་པའི་ཕྱིར། དབྱེ་ན་གཉིས་ཡོད་དེ། སྔར་ལྟར་འཇིག་རྟེན་ལས་འདས་མ་འདས་གཉིས་ཡོད་པའི་
ཕྱིར། གཞན་ཡང་སྦྱིན་བྱའི་སྒོ་ནས་བཞི་ཡོད་དེ། ཟང་ཟིང་གི་སྦྱིན་པ། མི་འཇིགས་པའི་སྦྱིན་པ། ཆོས་ཀྱི་
སྦྱིན་པ། བྱམས་པའི་སྦྱིན་པ་རྣམས་སུ་ཡོད་པའི་ཕྱིར། སྦྱིན་བྱའི་རྫས་ནི་སྦྱིན་པ་མ་ཡིན་ཏེ། སྦྱིན་པའི་ངོ་བོ་
གཏོང་སེམས་འཁོར་བཅས་ལ་འཇོག་པར་བཤད་ཟིན་པའི་ཕྱིར་དང་། དེ་ལྟ་མ་ཡིན་ན། ཧ་ཅང་ཐལ་བར་
འགྱུར་བའི་ཕྱིར། སྦྱིན་པའི་ཕར་ཕྱིན་ཡིན་ན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པས་མ་ཁྱབ་སྟེ། བྱང་
སེམས་ཀྱི་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་བྱང་སེམས་ཀྱི་སྦྱིན་པ་སྦྱིན་
པའི་ཕར་ཕྱིན་དུ་འགྱུར་བར་མ་ཟད། དེ་གསུམ་པོ་གང་རུང་གིས་མ་ཟིན་པའི་སྦྱིན་པ་ཡང་སྦྱིན་པའི་ཕར་ཕྱིན་དུ་
འགྱུར་བའི་ཕྱིར་ཏེ། རྣམ་བཤད་ལས། དེ་ཡང་ཤེས་རབ་ཀྱིས་མ་ཟིན་ཀྱང་བྱང་ཆུབ་ཆེན་པོར་བསྔོ་བས་ཟིན་
པས་ཕ་རོལ་ཏུ་འགྲོ་བ་དེ་ངེས་པར་བཞག་པའི་ཕྱིར། སྦྱིན་པའི་ཕར་ཕྱིན་གྱི་མིང་མེད་པར་འགྱུར་རོ། ། ཞེས་
གསུངས་པའི་ཕྱིར། ཕར་ཕྱིན་གྱི་དོན་ལ་གཉིས་ཡོད་དེ། འདིར་ཕྱིན་པ་དང་། འདིས་ཕྱིན་པ་གཉིས་ཡོད་པའི་
ཕྱིར། དང་པོའི་དབང་དུ་བྱས་ན་སངས་རྒྱས་ཀྱི་ས་ན་ཡོད་ལ། ཕྱི་མའི་དབང་དུ་བྱས་ན་སློབ་ལམ་ནའང་ཡོད་
154

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དེ། རྣམ་བཤད་ལས། དེས་ན་ཕ་རོལ་ཏུ་ཕྱིན་པའི་དོན་ལ་ཕ་རོལ་འདིར་ཕྱིན་པ་ཞེས་ལས་ལ་སྦྱར་ན་སངས་
རྒྱས་ཀྱི་སར་ཕྱིན་པ་ཡིན་ལ། འདིས་ཕ་རོལ་ཏུ་ཕྱིན་པར་བྱེད་པ་ཞེས་བྱེད་པ་ལ་སྦྱར་ན་སློབ་ལམ་ན་ཡང་ཕར་
ཕྱིན་ཡོད་དོ་ཞེས་གསུངས་པའི་ཕྱིར། ས་འདིར་སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ལྟར་ཕར་
ཕྱིན་གཞན་གྱི་ཉམས་ལེན་མ་ཐོབ་ཀྱང་ཕར་ཕྱིན་ལྷག་མ་རྣམས་མེད་པ་ནི་མ་ཡིན་ཏེ། རྣམ་བཤད་ལས། ས་རབ་
ཏུ་དགའ་བ་ཐོབ་པའི་ཚེ་བྱང་སེམས་དེ་ལ་ཕར་ཕྱིན་བཅུའི་ནང་ནས་སྦྱིན་པའི་ཕ་རོལ་ཏུ་ཕྱིན་པ་ཉིད་དེ་ཁོ་ན་ཆེས་
ལྷག་པར་ཡོད་པར་འགྱུར་ཏེ། དེ་ལ་ཕར་ཕྱིན་གཞན་རྣམས་མེད་པ་ནི་མིན་ནོ། ། ཞེས་གསུངས་པའི་ཕྱིར།
བྱང་སེམས་འཕགས་པའི་རྒྱུད་ལ་འཇིག་རྟེན་པའི་སྦྱིན་པའི་ཕར་ཕྱིན་མེད་དེ། དེའི་རྒྱུད་ལ་སྟོང་ཉིད་མངོན་
སུམ་དུ་རྟོགས་པའི་ཤེས་རབ་ཀྱིས་མ་ཟིན་པའི་སྦྱིན་པ་མེད་པའི་ཕྱིར། སྟོང་ཉིད་རྟོགས་པའི་ཤེས་རབ་ཀྱིས་ཟིན་
པའི་སྦྱིན་པ་ཡིན་ན། སྦྱིན་པའི་ཕར་ཕྱིན་ཡིན་པས་མ་ཁྱབ་སྟེ། ཉན་རང་གཉིས་ཀྱི་རྒྱུད་ལ་སྟོང་ཉིད་མངོན་སུམ་
དུ་རྟོགས་པའི་ཤེས་རབ་ཀྱིས་ཟིན་པའི་སྦྱིན་པ་ཡོད་ཀྱང་། སྦྱིན་པའི་ཕར་ཕྱིན་མེད་པའི་ཕྱིར་ཏེ། གལ་ཏེ་དེ་
ཡོད་ན་ཕར་ཕྱིན་བཅུ་ཡོད་པར་ཐལ་བར་འགྱུར་བའི་ཕྱིར་རོ། ། སྤྱིར་བྱང་སེམས་རབ་བྱུང་དང་ཁྱིམ་པའི་རྟེན་
ཅན་གཉིས་ཀས་ཆོས་དང་ཟང་ཟིང་གི་སྦྱིན་པ་གཉིས་ཀ་བྱེད་དགོས་ཀྱང་། རབ་བྱུང་ལ་གཙོ་བོར་ཆོས་ཀྱི་སྦྱིན་པ་
བསྔགས་པ་ཡིན་ཏེ། བྱང་སེམས་ཀྱི་སོ་སོ་ཐར་བ་ལས། ཤཱ་རིའི་བུ་བྱང་ཆུབ་སེམས་དཔའ་ཁྱིམ་པ་གང་གིས་
སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་དག་རིན་པོ་ཆེ་སྣ་བདུན་གྱིས་རབ་ཏུ་གང་བར་བྱས་ཏེ། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་ཕུལ་བ་བས། ཤཱ་རིའི་བུ་རབ་ཏུ་བྱུང་
བར་གྱུར་པའི་བྱང་ཆུབ་སེམས་དཔའ་གང་གིས་ཚིག་བཞི་པའི་ཚིགས་སུ་བཅད་པ་ཞིག་བསྟན་ན། དེ་ནི་དེ་བས་
བསོད་ནམས་ཆེས་མང་དུ་བསྐྱེད་དེ། ཤཱ་རིའི་བུ་དེ་བཞིན་གཤེགས་པས་ནི་རབ་ཏུ་བྱུང་བས་ནི་ཟང་ཟིང་གི་སྦྱིན་
པ་བྱ་བར་མ་གནང་ངོ། ། ཞེས་དང་། ལམ་རིམ་ཆེན་མོ་ལས། སྤྱིར་ཟང་ཟིང་གི་སྦྱིན་པ་ནི་ཁྱིམ་པའི་བྱང་
སེམས་ཀྱིས་བྱེད་ལ། བྱང་སེམས་རབ་བྱུང་གིས་ཆོས་གྱི་སྦྱིན་པ་བྱ་བར་གསུངས་ཏེ། ཞེས་དང་། ལམ་རིམ་
ཆུང་བ་ལས་དེ་ཁོ་ན་ལྟར་གསུངས་པའི་ཕྱིར། བྱང་སེམས་རབ་བྱུང་གིས་ཟང་ཟིང་གི་སྦྱིན་པ་མི་བྱ་བར་གསུངས་
པ་ཡང་ཐོས་པ་སོགས་ཀྱི་བར་ཆད་དུ་འགྱུར་ན་མི་བྱ་བའི་དོན་ཡིན་གྱི་སྤྱིར་དེ་བྱ་དགོས་ཏེ། ལམ་རིམ་གཉིས་ཀ་
ལས། དེ་ཡང་ཐོས་པ་སོགས་ལ་བར་ཆད་དུ་འགྱུར་བར་བསླབ་བཏུས་ལས་གསུངས་ཏེ། རབ་བྱུང་གིས་ཟང་
ཟིང་ཆེད་དུ་བསྒྲུབས་ནས་སྦྱིན་པ་གཏོང་བ་བཀག་གི ། རང་གི་དགེ་བའི་བྱ་བ་ལ་མི་གནོད་པར་སྔོན་གྱི་བསོད་
ནམས་ཀྱི་མཐུས་མང་དུ་རྙེད་ན་ཟང་ཟིང་གཏོང་དགོས་པར་གསུངས་སོ། ། ཞེས་གསུངས་པའི་ཕྱིར། གསུམ་པ་
155

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་ནི། ས་དང་པོ་རབ་ཏུ་དགའ་བ་འདི་ནི་ཆོས་ཅན། ནོར་བུ་ཆུ་
ཤེལ་ཟླ་བའི་དཀྱིལ་འཁོར་ཇི་ལྟ་བ་བཞིན་དུ་གནས་ཏེ། ཟླ་བ་དེ་ནམ་མཁའི་དབྱིངས་མཐོན་པོར་གནས་ཤིང་
དེར་འོད་ཀྱིས་མཛེས་པར་བྱེད་པ་དང་། མུན་པ་སྟུག་པོ་ཐམས་ཅད་རྣམ་པར་གསལ་ནས་གནས་པའི་དཔེ་དེ་
ལྟར་ཁྱོད་ས་འདིར་གནས་པའི་རྒྱལ་བའི་སྲས་ཀྱི་ཡིད་ལ་རབ་ཏུ་གནས་ཤིང་། རང་གི་དམ་པའི་རྟེན་ས་དང་པོའི་
བའི་ཡིད་ལ་ཡེ་ཤེས་ཀྱི་འོད་ཆགས་པས་མཛེས་པ་རྙེད་པར་གྱུར་པའི་ཕྱིར་དང༌། མི་མཐུན་ཕྱོགས་མཐོང་སྤང་
ལས་རྒྱལ་བ་བྱེད་པ་ཡིན་པའི་ཕྱིར། ཤེས་བྱ་ཆོས་ཅན། བསྟན་བཅོས་ཆེན་པོ་དབུ་མ་རྩ་བ་ཤེས་རབ་ལ་འཇུག་
པ་ལས་སེམས་བསྐྱེད་པ་བཅུའི་ནང་ནས་དང་པོ་གཏན་ལ་ཕབ་ཟིན་ཏེ། སྔར་བཤད་པ་ལྟར་གཏན་ལ་ཕབ་པའི་
ཕྱིར་རོ། ། གཉིས་པས་གཉིས་པ་དྲི་མ་མེད་པ་བཤད་པ་ལ་ལྔ ས་འདིར་ཚུལ་ཁྲིམས་ཡོངས་སུ་དག་པར་བསྟན་
པ། ཚུལ་ཁྲིམས་ཀྱི་བསྔགས་པ། ཚུལ་ཁྲིམས་མི་མཐུན་ཕྱོགས་དང་མ་འདྲེས་པའི་དཔེ། ཚུལ་ཁྲིམས་ཀྱི་ཕར་
ཕྱིན་གྱི་དབྱེ་བ། སའི་ཡོན་ཏན་བསྟན་པའི་སྒོ་ནས་མཇུག་བསྡུ་བའོ། ། དང་པོ་ལ་བཞི། ས་འདིར་ཚུལ་ཁྲིམས་
ཕུན་སུམ་ཚོགས་པར་བསྟན་པ། ཡོན་ཏན་ཡོངས་སུ་དག་པ་ཚུལ་ཁྲིམས་ལྷག་ཚུལ། ཚུལ་ཁྲིམས་དག་པའི་རྒྱུ་
གཞན་བསྟན་པའོ། ། དང་པོ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། ། དང་པོ་ནི། ས་
གཉིས་པ་ལ་གནས་པའི་བྱང་སེམས་དེ་ཆོས་ཅན། སད་པར་མ་ཟད་རྨི་ལམ་དུ་ཡང་འཆལ་བའི་ཚུལ་ཁྲིམས་ཀྱི་དྲི་
མ་སྤངས་པ་ཡིན་ཏེ། ཚུལ་ཁྲིམས་ཀྱི་ཕར་ཕྱིན་ལྷག་པའི་ཕུན་སུམ་ཚོགས་པའི་ཡོན་ཏན་དག་དང་ལྡན་པའི་གང་
ཟག་ཡིན་པའི་ཕྱིར། གཉིས་པ་ནི། ས་འདིར་ཡོན་ཏན་ཐོབ་ཚུལ་ཡོད་དེ། འདིར་ཕར་ཕྱིན་བཅུའི་ནང་ནས་
ཚུལ་ཁྲིམས་ཀྱི་ཉམས་ལེན་ལྷག་པར་ཐོབ་པ་དང་། ཡོན་ཏན་གཞན་སྟོང་ཕྲག་བཅུ་གཉིས་ཐོབ་པ་ཡིན་པའི་ཕྱིར་
བྱང་སེམས་ཀྱི་ཚུལ་ཁྲིམས་ཀྱི་ངོ་བོ་བཞག་ཏུ་ཡོད་དེ། གཞན་ལ་གནོད་པ་གཞི་དང་བཅས་པ་ལས་ཡིད་ཕྱིར་ལོག་
པའི་བྱང་སེམས་ཀྱི་རྒྱུད་ཀྱི་སྤོང་བའི་སེམས་པ་དེ། བྱང་སེམས་ཀྱི་ཚུལ་ཁྲིམས་ཡིན་པའི་ཕྱིར། བྱང་སེམས་ཀྱི་
རྒྱུད་ཀྱི་སྡོམ་པ་ཡིན་ན། བྱང་སེམས་ཀྱི་སྡོམ་པ་ཡིན་མི་དགོས་ཏེ། བྱང་སེམས་ཀྱི་རྒྱུད་ཀྱི་སོར་ཐར་གྱི་ཚུལ་
ཁྲིམས་ནི། དེའི་རྒྱུད་ཀྱི་སྡོམ་པ་ཡིན་ཀྱང་བྱང་སེམས་ཀྱི་སྡོམ་པ་མིན་པའི་ཕྱིར། བྱང་སེམས་ཀྱི་ཚུལ་ཁྲིམས་དེ་ལ་
དབྱེ་ན་གསུམ་ཡོད་དེ། དེར་གྱུར་ པའི་ སྡོམ་པའི་ཚུལ་ཁྲིམས་དང༌། དགེ་བ་ཆོས་སྡུད་ཀྱི་ཚུལ་ཁྲིམས་དང་།
སེམས་ཅན་དོན་བྱེད་ཀྱི་ཚུལ་ཁྲིམས་རྣམས་སུ་ཡོད་པའི་ཕྱིར། དང་པོ་ཡོད་དེ། བྱང་སེམས་ཀྱི་རྒྱུད་ཀྱི་སྤོང་
བདུན་འཁོར་བཅས་ཀྱི་ཚུལ་ཁྲིམས་དེ་དེ་ཡིན་པའི་ཕྱིར། གཉིས་པ་ཡོད་དེ། དེའི་རྒྱུད་ཀྱི་ཕྱིན་དྲུག་གི་ཉམས་
ལེན་ལ་འབད་པའི་ཚུལ་ཁྲིམས་དེ་དེ་ཡིན་པའི་ཕྱིར། གསུམ་པ་ཡོད་དེ། དེའི་རྒྱུད་ཀྱི་སེམས་ཅན་གྱི་དོན་ཁ་ན་
156

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ། །
མ་ཐོ་བ་མེད་པར་སྒྲུབ་པའི་ཚུལ་ཁྲིམས་དེ་དེ་ཡིན་པའི་ཕྱིར། བྱང་སེམས་ཀྱི་ཚུལ་ཁྲིམས་ཀྱི་ཕར་ཕྱིན་ཡིན་ན།
སྟོང་ཉིད་རྟོགས་པའི་ཤེས་རབ་ཀྱིས་ཟིན་པས་མ་ཁྱབ་སྟེ། སེམས་བསྐྱེད་དང་བསྔོ་བ་ཁྱད་པར་ཅན་གྱིས་ཟིན་
པའི་བྱང་སེམས་ཀྱི་སྦྱིན་པ་ཙམ་ཡང་སྦྱིན་པའི་ཕར་ཕྱིན་དུ་འགྱུར་བ་བཞིན་ཡིན་པའི་ཕྱིར་ཏེ། རྣམ་བཤད་ལས།
སྦྱིན་པ་ལ་བཤད་པ་དེས་ཚུལ་ཁྲིམས་ལ་སོགས་པ་ལ་ཡང་སེམས་བསྐྱེད་དང་བསྔོ་བ་དང་ཤེས་རབ་ཀྱིས་ཟིན་པ་སོ་
སོ་བ་དང་གཉིས་ཀ་རིགས་པར་བྱའོ། ། ཞེས་གསུངས་པའི་ཕྱིར། གསུམ་པ་ནི། ཁ་ཅིག་བྱང་སེམས་ས་གཉིས་
པ་བ་དེས་རང་བཞིན་གྱི་ཁ་ན་མ་ཐོ་བའི་ཚུལ་འཆལ་སྤངས་ཀྱང༌། བཅས་པ་དང་འགལ་བའི་འཆལ་ཁྲིམས་མ་
སྤངས་ཟེར་ན། དེས་དེ་སྤངས་པར་ཐལ། རྣམ་བཤད་ལས། འདི་ནི་རྩ་ལྟུང་དང་རང་བཞིན་གྱི་ཁ་ན་མ་ཐོ་བ་
ཙམ་གྱི་འཆལ་ཁྲིམས་མིན་གྱི། བཅས་པ་དང་འགལ་བ་ཐམས་ཅད་ཀྱི་འཆལ་ཁྲིམས་ཀྱི་དྲི་མ་སྤངས་པའོ། །
ཞེས་གསུངས་པའི་ཕྱིར། ཁ་ཅིག བྱང་སེམས་ཀྱི་རྒྱུད་ཀྱི་སྡོམ་པ་ཡིན་ན། བྱང་སེམས་ཀྱི་སྡོམ་པ་ཡིན་དགོས་
བར་ཐལ། བྱང་སེམས་ཀྱི་རྒྱུད་ཀྱི་ཚུལ་ཁྲིམས་ཡིན་ན། དེའི་ཚུལ་ཁྲིམས་ཡིན་དགོས་ པའི་ཕྱིར་ན་མ་ཁྱབ།
འདོད་ན། བྱང་སེམས་ཀྱི་རྒྱུད་ཀྱི་དགེ་སློང་གི་སྡོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་བྱུང་
སེམས་ཀྱི་རྒྱུད་ཀྱི་སོ་ཐར་གྱི་ཚུལ་ཁྲིམས་ཡིན་པའི་ཕྱིར། འདོད་ན། མི་འཐད་པར་ཐལ། བྱང་སེམས་ཀྱི་སྡོམ་
པ་དེ་བྱང་ཆུབ་ཀྱི་སྙིང་པོའི་བར་གྱི་མཐའ་ཅན་དང་། དགེ་སློང་གི་སྡོམ་པ་དེ་ཇི་སྲིད་འཚོའི་བར་གྱི་སྡོམ་པ་ཡིན་
པའི་ཕྱིར། ཁ་ཅིག བྱང་སེམས་ཀྱི་ཚུལ་ཁྲིམས་འཆལ་བ་ཡིན་ན། ཚུལ་ཁྲིམས་འཆལ་བ་ཡིན་པས་ཁྱབ་ཟེར་ན།
ཕམ་པས་མ་གོས་ཀྱང་ཚུལ་ཁྲིམས་འཁོར་གསུམ་བདེན་པར་འཛིན་པའི་བདེན་འཛིན་གྱིས་བཅིངས་པའི་དགེ་
སློང་བྱང་སེམས་ཀྱི་རྒྱུད་ཀྱི་ཉེར་སྤྱོད་སྡོམ་པའི་ཚུལ་ཁྲིམས་ཆོས་ཅན། དེར་ ཐལ། དེའི་ཕྱིར། དེར་ཐལ།
དཀོན་མཆོག་བརྩེགས་པ་ལས། འོད་སྲུང་འདི་ལ་དགེ་སློང་ཁ་ཅིག་ཚུལ་ཁྲིམས་དང་ལྡན་པ་ཡིན་ཏེ། སོ་སོར་
ཐར་བའི་སྡོམ་པས་བསྡམས་ཤིང་གནས། ཞེས་པ་ནས། དེ་བདག་ཏུ་སྨྲ་བ་ཡིན་ཏེ། འོད་སྲུང་དེ་ནི་ཚུལ་
ཁྲིམས་འཆལ་བ་ཚུལ་ཁྲིམས་ལེན་པ་ལྟར་བཅོས་པ་དང་པོའོ། ། ཞེས་སོགས་ཀྱི་བར་དང་། འདིར་ཡང་དེའི་
དོན་འཆད་པ་ན། གལ་ཏེ་དེ་ནི་ཁྲིམས་དག་རང་བཞིན་ལྟ། ། དེ་ཕྱིར་དེ་ནི་ཚུལ་ཁྲིམས་དག་མི་འགྱུར། ། ཞེས་
གསུངས་པའི་ཕྱིར། འདོད་མི་ནུས་ཏེ། སྔར་གྱི་ལུང་དེས་བྱང་སེམས་ཀྱི་ཚུལ་ཁྲིམས་འཆལ་བར་བསྟན་ཀྱང་
སྤྱིར་ཚུལ་ཁྲིམས་འཆལ་བ་བསྟན་པ་མིན་པའི་ཕྱིར། དེར་ཐལ། དེ་སོ་ཐར་གྱི་ཚུལ་ཁྲིམས་རྣམ་དག་ཏུ་བཤད་
པའི་ཕྱིར། ཁ་ཅིག བྱང་སེམས་ཀྱི་རྒྱུད་ལ་ཉན་རང་གི་བྱང་ཆུབ་དོན་གཉེར་གྱི་ཆེད་དུ་ཚུལ་ཁྲིམས་སྲུང་བའི་བློ་
མི་སྲིད་ཟེར་ན། རེ་ཞིག་དེར་ཡོད་པར་ཐལ། བྱང་སེམས་ཀྱི་རྒྱུད་ལ་ཉན་རང་གི་བྱང་ཆུབ་ཙམ་དོན་གཉེར་གྱི་
157

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བློ་མེད་ཀྱང་། དེའི་རྒྱུད་ལ་ཉན་རང་གི་བྱང་ཆུབ་དོན་གཉེར་གྱི་བློ་སྐྱེས་ནས་ཚུལ་ཁྲིམས་སྲུང་བ་ཡོད་པའི་ཕྱིར།
དེར་ཐལ། དེ་ཡོད་ཀྱང་། དེས་ཀུན་ནས་བླངས་ཏེ་བསྲུང་བའི་ཚུལ་ཁྲིམས་དེ། བྱང་སེམས་ཀྱི་ཚུལ་ཁྲིམས་
འཆལ་བར་བཤད་པའི་ཕྱིར། དེར་ཐལ། སྡུད་པ་ལས། གལ་ཏེ་བསྐལ་བ་བྱེ་བར་དགེ་པའི་ལས་ལམ་བཅུ། །
སྤྱོད་ཀྱང་རང་རྒྱལ་དགྲ་བཅོམ་ཉིད་ལ་འདོད་བསྐྱེད་ན། ། དེ་ནི་ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་
ཡིན། ། སེམས་བསྐྱེད་དེ་ནི་ཕས་ཕམ་ལས་ཀྱང་ཤིན་ཏུ་ལྕི། ། ཞེས་གསུངས་པའི་ཕྱིར། དེའི་ཚེ་སེམས་བསྐྱེད་
བཏང་བ་འདྲ་སྙམ་ཡང་དཔྱད་དོ། ། གཉིས་པ་ནི། བྱང་སེམས་ས་གཉིས་པ་བ་ཆོས་ཅན། ཁྱོད་ཀྱིས་དམ་པའི་
ལས་ལམ་སྟེ་མཆོག་ཏུ་དགེ་བའི་ལས་བཅུ་ཆར་བསོག་པར་བྱེད་དེ། ལུས་ངག་ཡིད་ཀྱི་ཀུན་སློང་ངན་པའི་རྒྱུ་སད་
པ་དང་གཉིད་གཉིས་ཀའི་གནས་སྐབས་སུའང་དག་པར་གྱུར་པས་ལུས་ཀྱི་གསུམ་དང༌། ངག་གི་བཞི་དང་།
ཡིད་ཀྱི་ལས་གསུམ་སྟེ་དགེ་བ་བཅུ་རྫོགས་པར་བྱེད་པའི་ཕྱིར། གསུམ་པ་ནི། དེ་ཆོས་ཅན། ཚུལ་ཁྲིམས་ཀྱི་
ཕར་ཕྱིན་ལྷག་པ་ཡིན་ཏེ། དགེ་བའི་ལམ་འདི་ལྟ་ཞིག་རེ་རེ་ཙམ་མ་ཡིན་པར་བཅུ་ཆར་ཡང་ཁྱོད་ཀྱི་རྒྱུད་ལ་ཀློགས་
ཏེ་ཤིན་ཏུ་ཕུལ་དུ་བྱུང་བའི་ཚུལ་གྱིས་དག་པར་འགྱུར་བའི་ཕྱིར། རྟག་ཏུ་ཚུལ་ཁྲིམས་རྣམ་པར་དག་པའི་ས་
གཉིས་པ་བ་དེ་ཆོས་ཅན། ཁྱོད་སྟོན་ཀའི་ཟླ་བ་ལྟར་གྱུར་པ་ཡིན་ཏེ། ཟླ་བ་དེས་ཚ་གདུང་ཞི་བ་དང་འོད་གནས་
པ་ལྟར་ཁྱོད་ཀྱང་དབང་པོའི་སྒོ་བསྡམས་པའི་ཞི་བ་དང༌། ལམ་མེར་གསལ་པའི་ལུས་ཅན་གྱི་འོད་ཆགས་པར་དེ་
དག་གིས་རྣམ་པར་མཛེས་པའི་ཕྱིར་རོ། ། བཞི་བ་ནི། བྱང་སེམས་དེ་ནི་ཆོས་ཅན། དུས་རྟག་ཏུ་ཚུལ་ཁྲིམས་ཀྱི་
འཁོར་གསུམ་རེ་རེ་ཙམ་མ་ཡིན་པར་གང་ལ་སྤོང་བ་དང་། གང་ཞིག་སྤོང་གཉེན་བྱེད་པ་དང་། གང་གིས་སྤོང་
བ་གསུམ་ཆར་ལའང་དངོས་པོ་དང་དངོས་པོ་མེད་པ་གཉིས་ཀྱི་ཆོས་རང་བཞིན་གྱིས་གྲུབ་པར་འཛིན་པའི་བློའི་རྒྱུ་
བ་མངོན་འགྱུར་ཕལ་ཆེར་དང་ཡང་དག་པར་བྲལ་བ་ཡིན་ཏེ། བྱང་སེམས་ཀྱི་ཚུལ་ཁྲིམས་ཆེས་ལྷག་པ་ཡིན་པའི་
ཕྱིར། གལ་ཏེ་སོ་ཐར་གྱི་ཚུལ་ཁྲིམས་དག་ཀྱང་ཚུལ་ཁྲིམས་ཀྱི་འཁོར་གསུམ་ལ་བདེན་པར་འཛིན་ན། དེ་ལྟར་
ཞེན་པའི་གང་ཟག་དེ་ནི་བྱང་སེམས་ཀྱི་ཚུལ་ཁྲིམས་དག་པར་མི་འགྱུར་ཏེ། གང་ཟག་དེ་ནི་ཚུལ་ཁྲིམས་དག་པ་ལ་
རང་བཞིན་གྱིས་གྲུབ་པར་ལྟ་བར་བྱེད་པ་དེའི་ཕྱིར། འདིའི་སྐབས་ཀྱི་གལ་ཏེ་དེ་ནི་ཞེས་པ་དང་དེ་ཕྱིར་དེ་ནི་ཞེས་
འབྱུང་བའི། དོན་ནི་བྱང་སེམས་ས་གཉིས་པ་བ་ལ་བྱེད་པ་མིན་ཏེ། དེ་གཉིས་ཀྱི་དོན་སྔར་ལྟར་ཚུལ་ཁྲིམས་
བདེན་པར་འཛིན་པའི་བདེན་འཛིན་གྱིས་བཅིངས་པའི་གང་ཟག་ཞིག་ལ་བཤད་དགོས་པའི་ཕྱིར་ཏེ། བྱང་
སེམས་གཉིས་པ་བ་ནི་ཚུལ་ཁྲིམས་དག་མི་འགྱུར་ཞེས་པའི་དོན་དུ་མི་རུང་བའི་ཕྱིར། གཉིས་པ་ལ་བཞི། སྦྱིན་
འབྲས་བདེ་འགྲོར་ལོངས་སྤྱོད་པ་ཚུལ་ཁྲིམས་ལ་རག་ལས་པ། ཚུལ་ཁྲིམས་ཉམས་ན་ངན་སོང་ལས་ཐར་བ་རྙེད་
[58

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དཀའ་བ། སྦྱིན་པའི་རྗེས་སུ་ཚུལ་ཁྲིམས་ཀྱི་གཏམ་མཛད་པའི་རྒྱུ་མཚན། མངོན་མཐོང་ངེས་ལེགས་གཉིས་
ཀའི་རྒྱུ་ལ་ཚུལ་ཁྲིམས་བསྔགས་པའོ། ། དང་པོ་ལ་གཉིས། དེ་བདེ་འགྲོར་མ་ཟད་ངན་འགྲོར་ལོངས་སྤྱོད་པ་
ཡོད་ཚུལ། སྐྱེ་བ་བརྒྱུད་མར་སྦྱིན་འབྲས་ལ་ལོངས་སྤྱོད་པ་ཚུལ་ཁྲིམས་ལ་རག་ལས་པའོ། ། དང་པོ་ནི། ཤེས་བྱ་
ཆོས་ཅན། སྦྱིན་འབྲས་བདེ་འགྲོར་ལོངས་སྤྱོད་པ་ཚུལ་ཁྲིམས་ལ་རག་ལས་ཏེ། དེ་ལ་རག་ལས་ཀྱང་སྦྱིན་པ་
བཏང་བ་ལས་འབྲས་བུ་ལོངས་སྤྱོད་ལྷ་དང་མིའི་རྟེན་ལ་འབྱུང་བ་དག་ནི། འགྲོ་བ་ངན་པ་ངན་འགྲོའི་རྟེན་ཀླུ་རྟ་
བ་ལང་སོགས་སུ་སྐྱེས་ནའང་ལོངས་སྤྱོད་རྒྱུ་ཡོད་པ་དེ་ནི་སྐྱེ་བོ་སྔོན་སྦྱིན་པ་བཏང་ཡང་ཚུལ་ཁྲིམས་ཀྱི་རྐང་པ་
ཉམས་པའི་སྟོབས་ལས་འབྱུང་བའི་ཕྱིར། གཉིས་པ་ནི། དེ་ཆོས་ཅན། སྦྱིན་འབྲས་ལ་བར་མ་ཆད་པར་ལོངས་
སྤྱོད་པ་ཚུལ་ཁྲིམས་ལ་རག་ལས་པ་ཡིན་ཏེ། ཚུལ་ཁྲིམས་མེད་ན་སྔར་གྱི་རྟེན་དེ་ལ་སྦྱིན་འབྲས་ལ་ལོངས་སྤྱོད་པ་
ཙམ་ཡིན་གྱི། སྐྱེད་བཅས་དངོས་པོ་འདུ་བ་སྟེ་རྩ་བ་ལ་ལོངས་སྤྱད་པས་དེ་ཡོངས་སུ་ཟད་པས་ན། ཕྱིན་ཆད་
གང་ཟག་དེ་ལ་ལོངས་སྤྱོད་འབྱུང་བར་མི་འགྱུར་བའི་ཕྱིར་རོ། ། དཔེར་ན། ས་བོན་བཏབ་པའི་འབྲས་བུ་ལ་
ལོངས་སྤྱད་པས་ཟད་ནས། སླར་ཡང་ས་བོན་མི་འདེབས་པ་བཞིན་ནོ། ། གཉིས་པ་ནི༔ དེ་ཆོས་ཅན། ཚུལ་
ཁྲིམས་ཉམས་ན་ངན་སོང་ལས་ཐར་དཀའ་བ་ཡིན་ཏེ། དུས་གང་གི་ཚེ་རང་གི་འདོད་པས་རང་དབང་དུ་འཇུག་
ཅིང་། མཐུན་པའི་ལྷ་མིའི་ཡུལ་ན་གནས་པ་དེའི་ཚེ། གལ་ཏེ་གང་ཟག་འདི་བདག་ཉིད་ངན་སོང་དུ་ལྟུང་བ་
ལས་འཛིན་པར་མི་བྱེད་ན། ངན་འགྲོའི་གཡང་སར་ལྟུང་བར་གྱུར་ནས་གཞན་དབང་གིས་འཇུག་པར་འགྱུར་བ་
དེ་ལས་ཕྱི་ནས་སུ་གང་གིས་སློང་བར་བྱེད་དེ་མི་བྱེད་པའི་ཕྱིར་རོ། ། གསུམ་པ་ནི། དེ་ཆོས་ཅན། རྒྱལ་བས་
སྔར་སྦྱིན་པའི་གཏམ་མཛད་ནས་དེའི་མཇུག་ཐོགས་སུ་ཚུལ་ཁྲིམས་རྗེས་སུ་འགྲོ་བའི་ཚུལ་གྱིས་སྒྲུབ་དགོས་ཞེས་
པའི་གཏམ་ཉིད་མཛད་པ་ཡིན་ཏེ། སྦྱིན་སོགས་ཀྱི་ཡོན་ཏན་ནི་ཚུལ་ཁྲིམས་ཀྱི་ཞིང་དུ་རྣམ་པར་འཕེལ་ན་འབྲས་
བུ་ལུས་ལོངས་སྤྱོད་བཟང་པོ་ལ་ཉེ་བར་སྤྱོད་པ་རྒྱུན་ཆད་པ་མེད་པར་འགྱུར་ལ། ཚུལ་འཚལ་གྱིས་ངན་འགྲོར་
འཁྲིད་པ་དེའི་ཕྱིར་རོ། ། བཞི་བ་ནི། དེ་ཆོས་ཅན། སྐྱེ་འཕགས་གཉིས་ཀའི་ངེས་པར་ལེགས་པ་དང་མངོན་
མཐོའི་རྒྱུའི་གཙོ་བོ་ནི་ཚུལ་ཁྲིམས་ལས་གཞན་པའི་མཆོག་ཞིག་མེད་དོ་ཞེས་བརྗོད་དེ། ལམ་མ་ཞུགས་ཀྱི་སོ་སོའི་
སྐྱེ་བོ་རྣམས་དང་། གསུང་སྐྱེས་ཉན་ཐོས་དང་རང་རྒྱལ་གྱི་བྱང་ཆུབ་ལ་བདག་ཉིད་ངེས་པ་རྣམས་དང་། རྒྱལ་
སྲས་བྱང་སེམས་རྣམས་ཀྱི་མངོན་མཐོ་ངེས་ལེགས་གཉིས་ཀ་དང་། ཁྱད་པར་སོ་སྐྱེའི་མངོན་མཐོ་དང་ཉན་ཐོས་
སོགས་ཀྱི་ངེས་ལེགས་འཐོབ་པའི་ཐབས་ཀྱི་གཙོ་བོ་ནི་ཚུལ་ཁྲིམས་ཡིན་པའི་ཕྱིར་རོ། ། འདི་ནི་ཚུལ་ཁྲིམས་ལ་
བསྔགས་པ་ཡིན་གྱི་མངོན་མཐོ་དང་ངེས་ལེགས་འཐོབ་པའི་རྒྱུ་ལ་ཚུལ་ཁྲིམས་ལས་གཞན་མེད་པ་ནི་མིན་ཏེ།
159

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིན་དྲུག་སོགས་ཐབས་ཁྱད་པར་ཅན་དུ་མ་ཡོད་པའི་ཕྱིར་རོ། ། གསུམ་པ་ནི། ཚུལ་ཁྲིམས་རྣམ་པར་དག་པས་
དབང་དུ་བྱས་པའི་བདག་ཉིད་ཆེན་པོ་བྱང་སེམས་ས་གཉིས་པ་བདེ་ཆོས་ཅན། རྒྱུད་ཚུལ་ཁྲིམས་འཆལ་བ་དང་
ལྷན་ཅིག་ཏུ་གནས་པར་མི་འདོད་དེ། དཔེ་ཇི་ལྟར་ཞེ་ན། ཀླུ་གཙང་སྦྲ་ཅན་གནས་པའི་མཐུས་དེ་གནས་པའི་རྒྱུ་
མཚོའི་རླབས་ཀྱིས་རོ་ཕྱིར་འཕེན་པས་རོ་དང་ལྷན་ཅིག་ཞག་ཏུ་མི་འགྲོགས་པ་བཞིན་དང་། བཀྲ་ཤིས་པའི་
དཔལ་ཕུན་སུམ་ཚོགས་པ་དེ། དེའི་ཟློག་ཕྱོགས་བཀྲ་མི་ཤིས་པ་སྣ་ནག་མ་དང་ལྷན་ཅིག་མི་འགྲོགས་པ་བཞིན་ཏེ་
དེ་ལྟར་ཡིན་པ་དེའི་ཕྱིར་རོ། ། འོན་ཀྱང་མི་མཚུངས་པའང་ཡོད་དེ། ཀླུ་གཙང་སྦྲ་ཅན་གནས་པའི་རྒྱ་མཚོ་ནི་རོ་
དང་ལྷན་ཅིག་གནས་པ་སྲིད་ཀྱང་། བྱང་སེམས་གཉིས་པ་བའི་རྒྱུད་ཚུལ་འཆལ་དང་ལྷན་ཅིག་གནས་པ་མི་སྲིད་
པའི་ཕྱིར་རོ། ། འདིར་སྣ་ནག་མ་ནི་བཀྲ་མི་ཤིས་པ་ཡིན་ལ། དེ་གཉིས་ཅིག་ཅར་གང་ཟག་གཅིག་ལ་མི་འབྱུང་
བ་ལ་དགོངས་ཀྱི། སྤྱིར་དེ་གཉིས་ལྷན་ཅིག་གནས་པ་མི་སྲིད་པའི་དོན་མིན་ཏེ། དེ་ལྡན་གྱི་གང་ཟག་གཉིས་ལྷན་
ཅིག་འབྱུང་བ་མངོན་སུམ་དུ་དམིགས་པའི་ཕྱིར། བཞི་བརྒྱ་བའི་འགྲེལ་བར། བཀྲ་ཤིས་མ་གང་དུ་ཞུགས་པའི་
ཁྱིམ་དེར་སྣ་ནག་མ་ཡང་གདོན་མི་ཟ་བར་ཡོད་དོ། ། ཞེས་གསུངས་པ་དང་མི་འགལ་ཏེ། དེ་ནི་མྱང་འདས་ཆེན་
མོར། ལས་ཉོན་གྱིས་སྐྱེ་བ་ལ་བཀྲ་ཤིས་མ་དང་། དེའི་དབང་གིས་འཆི་བ་ལ་སྣ་ནག་མའི་མིང་གིས་བཏགས་
ནས་དཔེ་དོན་སྦྱར་བ་ལྟར་ཡིན་པའི་ཕྱིར་རོ། ། བཞི་བ་ནི། ཤེས་བྱ་ཆོས་ཅན། ཚུལ་ཁྲིམས་ཀྱི་ཕར་ཕྱིན་དེ་ལ་
གཉིས་ཡོད་དེ། གང་ཟག་གང་གིས། སྤང་བྱ་གང་ཞིག ཡུལ་སེམས་ཅན་གང་ལ་སྤོང་བར་བྱེད་པའི་ཚུལ་
ཁྲིམས་ཀྱི་འཁོར་གསུམ་དུ་བདེན་པར་དམིགས་པའི་བདེན་འཛིན་གྱིས་བཅིངས་པ་ཡོད་ན་དེས་བཅིངས་པའི་
ཚུལ་ཁྲིམས་དེ། འཇིག་རྟེན་པ་ཡི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡིན་ཞེས་བཤད་ལ། འཁོར་གསུམ་གསུམ་ཀ་
ལ་བདེན་པར་ཆགས་པས་སྟོང་བའི་ཚུལ་ཁྲིམས་དེ་འཇིག་རྟེན་ལས་འདས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་
ཡིན་ཞེས་བཤད་པའི་ཕྱིར་རོ། ། འཇིག་རྟེན་ལས་འདས་པའི་དོན་སྤྱིར་སོ་སྐྱེའི་ས་ལས་འདས་པ་ཞིག་སྟེ། དེ་ལྟ་
ན་འདིར་འཇིག་རྟེན་ལས་འདས་པ་ནི་སོ་སྐྱེ་ལ་མེད་པར་འདོད་དགོས་སོ། ། འོན་ཀྱང་སྐབས་ཐོབ་ཀྱིས་དབྱེ་བ་
ཡོད་དེ། ཐལ་འགྱུར་བའི་ཐུན་མོང་མ་ཡིན་པའི་ལུགས་ལ་འཇིག་རྟེན་ལས་འདས་པ་ཞེས་བཤད་པའང་ཡོད་
པའི་ཕྱིར་རོ། ། ལྔ་བ་ནི། ས་གཉིས་པ་དྲི་མ་མེད་པ་འདི་ཡང་ཆོས་ཅན། སྟོན་ཀའི་དུས་ཀྱི་ཟླ་བའི་འོད་ནི་ཇི་ལྟ་
བ་བཞིན་དུ་གྱུར་པ་ཡིན་ཏེ། ས་གཉིས་པའི་རྒྱལ་སྲས་ཀྱི་ཟླ་བ་ལས་བྱུང་ཞིང་། ཟླ་བའི་འོད་དེ་མུན་པའི་དྲི་མ་
དང་བྲལ་བ་ལྟར་རང་ཉིད་འཚལ་ཚུལ་གྱི་དྲི་མ་དང་པྲལ་བའི་ཚུལ་ཁྲིམས་ཀྱི་འོད་དང་ལྡན་པའི་སྒོ་ནས་འགྲོ་བའི་
ཡིད་ཀྱི་ཚུལ་འཆལ་གྱིས་བསྐྱེད་པའི་གདུང་བསེལ་བར་བྱེད་པ་ཡིན་པའི་ཕྱིར། ས་གཉིས་པ་བ་ཆོས་ཅན། སྲིད་
160

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
པ་འཁོར་བ་བ་མ་ཡིན་ཀྱང༌། སྲིད་པའི་དབང་དུ་གྱུར་པ་ཡིན་ཏེ། སེམས་ཅན་གྱི་དོན་དུ་གླིང་བཞི་ལ་དབང་
བྱེད་པའི་འཁོར་ལོས་སྒྱུར་བའི་རྒྱུ་ཕུལ་དུ་ཕྱིན་པ་ཐོབ་པ་དང་། ཡོན་ཏན་ཕུན་སུམ་ཚོགས་པ་རང་གི་རྗེས་སུ་འགྲོ་
བ་ཐོབ་པའི་ཕྱིར་རོ། ། དབུ་མ་ལ་འཇུག་པ་ཞེས་སོགས་ནི་གོ་སླ་སྟེ། གོང་གི་རིགས་འགྲོས་ཀྱིས་ཤེས་པའི་ཕྱིར་
རོ། །
གསུམ་པ་ས་གསུམ་པ་འོད་བྱེད་པ་བཤད་པ་ལ་བཞི། ཁྱད་གཞི་སའི་ངེས་ཚིག ཁྱད་ཆོས་སའི་ཡོན་ཏན་
ཕར་ཕྱིན་དང་པོ་གསུམ་གྱི་ཁྱད་ཆོས། སའི་ཡོན་ཏན་བསྟན་པའི་སྒོ་ནས་མཇུག་བསྡུ་བའོ། ། དང་པོ་ལ་གསུམ།
ཚིག་དོན། སྤྱི་དོན། མཐའ་དཔྱད་པའོ། ། དང་པོ་ནི། བྱང་སེམས་ཀྱིས་ནི་གསུམ་པ་འདི་ཆོས་ཅན། ཁྱོད་
ལ་འོད་བྱེད་པ་ཞེས་བྱ་སྟེ། མཉམ་གཞག་ཏུ་གཉིས་སྣང་གི་ཤེས་བྱའི་བུད་ཤིང་མངོན་འགྱུར་བ་མ་ལུས་པ་སྲེག་
པར་བྱེད་ནུས་པའི་བདག་ཉིད་ཅན་གྱི་ཡེ་ཤེས་ཀྱི་མེའི་འོད་འབྱུང་བས་དེ་ལྟར་བརྗོད་པའི་ཕྱིར། ས་གསུམ་པ་
ཐོབ་པ་དེའི་ཚེ་བདེ་བར་གཤེགས་པའི་སྲས་པོ་དེ་ཆོས་ཅན། ཁྱོད་ལ་རྗེས་ཐོབ་ཏུ་ཡེ་ཤེས་ཀྱི་སྣང་བ་ཁྱད་པར་ཅན་
འབྱུང་སྟེ། ཉི་མ་འཆར་བའི་དུས་ལྟར་ཟངས་ཀྱི་འོད་འདྲ་བའི་ཡེ་ཤེས་ཀྱི་སྣང་བ་འབྱུང་བའི་ཕྱིར། གཉིས་པ་ནི།
ས་འདིར་ཡོན་ཏན་ཇི་ལྟ་བུ་ཐོབ་ཅེ་ན། དེ་ཡང་ཡོད་དེ། བཟོད་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་
ཙམ་དུ་མ་ཟད། ཡོན་ཏན་འབུམ་ཕྲག་བཅུ་གཉིས་ཐོབ་པའི་ཕྱིར། རྣམ་སྨིན་གྱི་སྐྱེ་བ་འཛིན་ཚུལ་ཡོད་དེ།
ལྷའི་དབང་པོ་བརྒྱ་བྱིན་དུ་སྐྱེ་བ་བླངས་ནས་སེམས་ཅན་གྱི་དོན་བྱེད་པའི་ཕྱིར་རོ། ། ས་འདིར་བཟོད་པའི་
ཉམས་ལེན་ལྷག་པར་ཐོབ་ན། བཟོད་པ་དེ་གང་ཞེ་ན། བཟོད་པའི་ངོ་བོ་བཞག་ཏུ་ཡོད་དེ། གནོད་པ་དང་
སྡུག་བསྔལ་གྱིས་མི་བརྫི་བའི་སེམས་རྣལ་དུ་གནས་པ་དང་། ཆོས་ལ་མོས་པ་ཤིན་ཏུ་བརྟན་པའི་སེམས་སེམས་
བྱུང་གང་རུང་གིས་བསྡུས་པ་ཞིག་ལ་འཇོག་པའི་ཕྱིར། དེ་ལ་དབྱེ་ན་བཞི་ཡོད་དེ། གནོད་པ་ལ་ཇི་མི་སྙམ་པའི་
བཟོད་པ་དང་། སྡུག་བསྔལ་དང་ལེན་གྱི་དེ་དང་། ཆོས་ལ་ངེས་ཐོབ་ཀྱི་དེ་དང་གསུམ་ཡོད་པའི་ཕྱིར། གསུམ་
པ་ལ། ཁ་ཅིག ས་གསུམ་པ་ཐོབ་མ་ཐག་པའི་ཚེ། ཉི་མའི་འོད་ལྟ་བུའི་དམར་གྱི་སྣང་བ་འབྱུང་བ་ཡིན་ཟེར་ན།
དེ་མི་འཐད་པར་ཐལ། ས་གསུམ་པ་ཐོབ་མ་ཐག་པའི་གང་ཟག་ཡིན་ན། སྟོང་ཉིད་མངོན་སུམ་དུ་རྟོགས་པའི་
བྱང་སེམས་ཡིན་དགོས་པ་གང་ཞིག སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཀྱི་ངོ་བོར་ཀུན་རྫོབ་
ཀྱི་སྣང་བ་མི་འཆར་བའི་ཕྱིར། ཁ་ཅིག ཤེས་བྱའི་བུད་ཤིང་མ་ལུས་སྲེག་པའི་མེའི། ། ཞེས་པས་ས་གསུམ་པའི་
མཉམ་གཞག་གི་གནས་སྐབས་སུ་ཤེས་སྒྲིབ་སྤོང་ནུས་པར་བསྟན་པ་ཡིན་ཟེར་ན། དེ་ཡང་མི་འཐད་པར་ཐལ།
ས་བརྒྱད་པ་མ་ཐོབ་པར་དུ་ཤེས་སྒྲིབ་ཕྲ་མོ་སྤོང་མི་ནུས་པར་མ་ཟད། གཉིས་སྣང་འཁྲུལ་བའི་བག་ཆགས་ལ་ཤེས་
161

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒྲིབ་ཏུ་བྱས་ནས་ཆུང་འབྲིང་ཆེ་གསུམ་གང་གི་དབང་དུ་བྱས་ཀྱང་དེའི་དངོས་གཉེན་བར་ཆད་མེད་ལམ་ས་གསུམ་
པའི་གནས་སྐབས་སུ་ཐོབ་པ་མེད་པའི་ཕྱིར། གཞན་ཡང་། དེ་མི་འཐད་པར་ཐལ། གཞུང་འདིར། ཕྱིས་སུ།
མཉམ་གཞག་གི་གནས་སྐབས་ཤིག་ཏུ་ཤེས་སྒྲིབ་འཇོམས་པར་བྱེད་ནུས་པའི་སྔ་ལྟས་སུ་ས་གསུམ་པར་དེ་ལྟ་བུའི་
སྣང་བ་འབྱུང་བར་གསུངས་ཀྱི། ས་གསུམ་པའི་མཉམ་གཞག་ཏུ་དེ་འཇོམས་ནུས་པའི་སྔ་ལྟས་སུ་དེ་འདྲ་བའི་
སྣང་བ་འབྱུང་བར་བསྟན་པ་མ་ཡིན་པའི་ཕྱིར། གཉིས་པ་ལ་བཞི། ས་འདིར་བཟོད་པ་ལྷག་པར་བསྟན་པ།
བཟོད་པ་གཞན་ཇི་ལྟར་བསྟེན་ཚུལ། བཟོད་པའི་ཕར་ཕྱིན་གྱི་དབྱེ་བ། ས་འདིར་འབྱུང་བའི་ཡོན་ཏན་གཞན་
བསྟན་པའོ། ། དང་པོ་ནི། ཤེས་བྱ་ཆོས་ཅན། ས་གསུམ་པ་འདིར་བཟོད་པའི་ཕར་ཕྱིན་གྱི་ཉམས་ལེན་ལྷག་
པར་ཐོབ་པ་ཡིན་ཏེ། བྱང་སེམས་ས་གསུམ་པ་བ་འདི་ནི་ཁོང་ཁྲོ་བའི་གནས་མ་ཡིན་ཀྱང་། གལ་ཏེ་རྒྱུད་
འཁྲུགས་པ་འགའ་ཡིས་བྱང་སེམས་དེའི་ལུས་ལས་ཤ་ནི་རྐྱང་བ་མིན་པར་རུས་པ་དང་བཅས་པ་དུས་ཐུང་ངུ་མིན་
པར་ཡུན་རིང་དུ་བསྡད་ནས་ཆེས་ཤིན་ཏུ་ཆེན་པོ་མི་གཅོད་ཅིང་སྲང་རེ་རེ་ནས་བཅད་པར་གྱུར་ཀྱང་བྱང་སེམས་
དེའི་བཟོད་པ་ནི་དེ་ལྟར་གཅོད་པར་བྱེད་པ་ལ་དམིགས་ནས་ལྷག་པར་སྐྱེ་བའི་ཕྱིར། དེ་ལྟར་སྙིང་རྗེའི་སྒོ་ནས་
བཟོད་པོ་ལྷག་པར་འགྱུར་བར་མ་ཟད། ཤེས་རབ་ཀྱི་སྒོ་ནས་ཀྱང་དེ་ལྷག་པ་ཡིན་ཏེ། རྒྱུ་མཚན་གང་གི་ཕྱིར་ན་
བདག་མེད་མངོན་སུམ་དུ་མཐོང་བའི་བྱང་ཆུབ་སེམས་དཔའ་ལ་གཅད་བྱ་ལུས་གང་ཞིག གཅོད་པ་བོ་གང་གིས།
དུས་གང་གི་ཚེ། ཚུལ་ཇི་ལྟར་གཅོད་པའི་ཆོས་ཀུན་བྱང་སེམས་དེ་ཡི་ཤེས་རབ་ཀྱིས་གཟུགས་བརྙན་ལྟ་བུར་
མཐོང་བ་དེས་ཀྱང་བྱང་སེམས་དེ་ཡིས་བཟོད་པར་འགྱུར་བའི་ཕྱིར་རོ། ། གཉིས་པ་ལ་གཉིས། ཁོང་ཁྲོ་བྱ་མི་
རིགས་པ་དང༌། བཟོད་པ་བསྟེན་རིགས་པའོ། ། དང་པོ་ལ་བཞི། ཉེས་དམིགས་ཆེ་བས་ཁོང་ཁྲོ་མི་རིགས་པ།
ཕྱིས་སྡུག་བསྔལ་མི་འདོད་པ་དང་གནོད་ལན་བྱེད་པ་གཉིས་འགག་པ། དགེ་རྩ་འཇོམས་པས་ཁོང་ཁྲོ་མི་རིགས་
པ། མི་བཟོད་པའི་སྐྱོན་བསམས་ནས་ཁོང་ཁྲོ་དགག་དགོས་པར་བསྟན་པའོ། ། དང་པོ་ནི། ཤེས་བྱ་ཆོས་ཅན།
གནོད་བྱེད་ཀྱིས་གནོད་པ་བྱས་པས་དེའི་ལན་དུ་གནོད་བྱེད་དེ་ལ་བཀོན་པ་སྟེ་ཁྲོ་བ་ནི་ངེས་པར་ཚེ་འདིར་དོན་
མེད་ཅིང་དེར་མ་ཟད། འཇིག་རྟེན་ཕ་རོལ་གྱི་དོན་དང་ཡང་ནི་འགལ་བར་འགྱུར་ཏེ། གལ་ཏེ་གནོད་བྱེད་དེར་
བཀོན་ཅིང་གནོད་ལན་བྱེད་ན། གནོད་བྱེད་དེ་ལ་འཁོན་དུ་བཀོན་པས་རང་ལ་གནོད་པ་བྱས་ཟིན་སླར་ལྡོག་
གམ་ཅི་སྟེ་མི་བཟློག་པ་དེའི་ཕྱིར་རོ། ། གཉིས་པ་ནི། ཤེས་བྱ་ཆོས་ཅན། སེམས་ཅན་གཞན་ལ་གནོད་པ་དང་
ནི་གནོད་ལན་དུ་ཁྲོ་བ་བྱས་ཏེ། ཚེ་ཕྱི་མའི་སྡུག་བསྔལ་གྱི་རྒྱུ་ས་བོན་ཉིད་དུ་ཚུལ་ཇི་ལྟ་བུར་ན་འཁྲིད་པར་བྱེད་པ་
སྟེ་བྱེད་མི་རིགས་པར་ཐལ། གནོད་བྱེད་ཀྱིས་རང་ལ་གནོད་པ་བྱས་པ་ནི། སྔོན་རང་གིས་བསགས་ཤིང་།
162

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
བྱས་པ་ཡི་མི་དགེ་བའི་ལས་ཀྱི་འབྲས་བུ་མྱོང་བའི་ལྷག་མར་ལུས་པ་གང་ཡིན་པ་ཟད་པར་བྱེད་པ་བརྗོད་པར་
འདོད་པ་དེ་ཉིད་ཀོ་སྟེ་དེ་ཉིད་ཡིན་པའི་ཕྱིར། དེའི་དོན་ནི་གོ་བདེ་བར་བརྗོད་ན། གཞན་གྱིས་རང་ལ་གནོད་
པ་བྱས་ཀྱང་དེ་ལ་གནོད་ལན་སོགས་ཀྱང་མི་རུང་སྟེ། དེ་ལ་གནོད་པ་བྱས་པ་དེ་ཉིད་རང་གིས་སྔོན་མི་དགེ་བ་
བྱས་པའི་ལས་ཀྱི་རྒྱུ་མཐུན་གྱི་འབྲས་བུ་ལྷག་མར་ལུས་པ་དེ་ཟད་པའི་ཐབས་ཡིན་པའི་ཕྱིར། ཞེས་པའོ། །
གསུམ་པ་ནི། ཤེས་བྱ་ཆོས་ཅན། དགེ་བ་འཇོམས་པ་ལ་མི་བཟོད་པ་ལས་གཞན་པའི་སྡིག་པ་སྟོབས་ཆེ་བ་ཡོད་
པ་མ་ཡིན་ཏེ། རྒྱུ་མཚན་གང་གི་ཕྱིར་ན། རྒྱལ་སྲས་བྱང་སེམས་རང་ལས་སྟོབས་དམན་པ་རྣམས་ལ་ཁྲོས་པ་ཡི་
རྐྱེན་གྱིས་ནི་སྦྱིན་པ་དང་ཚུལ་ཁྲིམས་ལས་བྱུང་བའི་དགེ་བ་སྐལ་བོ་བསྒྱུར་བསགས་པ་ཁོང་ཁྲོ་དེའི་སྐད་ཅིག་མ་
གཅིག་གིས་འཇོམས་པར་འགྱུར་བ་དེ་ཡི་ཕྱིར་རོ། ། བཞི་བ་ནི། ཤེས་བྱ་ཆོས་ཅན། ཁོང་ཁྲོ་གཙོ་བོར་དགག་
རིགས་པ་ཡིན་ཏེ། མི་བཟོད་པ་ཁོང་ཁྲོ་ཡིས་རྣམ་སྨིན་མི་སྡུག་པའི་གཟུགས་སུ་བྱེད་ཅིང་། དམ་པ་མ་ཡིན་པའི་
བྱ་བ་ངན་པར་བཀྲི་བ་སྟེ་འཁྲིད་པ་དང་། ཚུལ་དང་ཚུལ་མ་ཡིན་པའི་བྱ་བ་ཤེས་པའི་རྣམ་དཔྱོད་འཕྲོག་པར་བྱེད་
ཅིང་། ཤི་ནས་ཀྱང་མྱུར་དུ་ངན་འགྲོར་སྐྱེ་བར་བྱེད་པ་ཡིན་པའི་ཕྱིར། འདིའི་སྐབས་སུ་གཉིས། སྤྱི་དོན་དང་།
མཐའ་དཔྱད་པའོ། ། དང་པོ་ལ་གསུམ། རྟེན་གང་གིས་ཡུལ་གང་ལ་ཁོང་ཁྲོ་ཅི་ཙམ་སྐྱེས་པས་དགེ་རྩ་འཇོམས་
པའི་ཚུལ། འཇོམས་བྱའི་དགེ་རྩ་ངོས་བཟུང་བ། ཇི་ལྟར་འཇོམས་ཚུལ་ལོ། ། དང་པོ་ནི། ཡུལ་བྱང་ཆུབ་
སེམས་དཔའ་ལ་རྒྱུ་མཚན་བདེན་མི་བདེན་པའི་ཚིག་གིས་ཉེས་པ་ལ་ལྷག་པར་སྒྲོ་བཏགས་ནས་ཁོང་ཁྲོ་སྐད་ཅིག་
མ་གཅིག་སྐྱེས་ན་བསྐལ་བ་བརྒྱར་བསགས་པའི་དགེ་རྩ་འཇོམས་ནུས་པ་ཡིན་ཏེ། འཇམ་དཔལ་རྣམ་པར་རོལ་
བའི་མདོ་ལས། འཇམ་དཔལ་ཁོང་ཁྲོ་བ་ཁོང་ཁྲོ་བ་ཞེས་བྱ་བ་ནི་བསྐལ་བ་བརྒྱར་བསགས་པའི་དགེ་བ་ཉེ་བར་
འཇོམས་པར་བྱེད་པ་དེའི་ཕྱིར། ཁོང་ཁྲོ་བ་ཞེས་བྱའོ། ། ཞེས་གསུངས་པའི་ཕྱིར། འདིར་བསྐལ་བ་བརྒྱུར་
བསགས་པའི་དགེ་བ་འཇོམས་པར་བྱེད་པར་གསུངས་པ་དེ་ནི་བྱང་སེམས་ཀྱི་དབང་དུ་བྱས་པར་མ་ཟད། ཁྲོ་
བར་བྱེད་པའི་རྟེན་བྱུང་སེམས་དེ། ཁྲོ་ཡུལ་གྱི་བྱང་སེམས་ལས་སྟོབས་ཆེ་བའི་དབང་དུ་བྱས་པ་ཡིན་ཏེ། འགྲེལ་
བ་ལས། བྱང་སེམས་བདག་ཉིད་ཆེན་པོ་དེས། ཞེས་གསུངས་པའི་ཕྱིར། ཁོང་ཁྲོ་གསར་དུ་སྐྱེ་བའི་རྟེན་གྱི་བྱང་
སེམས་ལ་སོ་སྐྱེར་ངེས་ཏེ། འཕགས་པའི་རྟེན་ལ་ཁོང་ཁྲོ་ལོག་ལྟ་གསར་དུ་སྐྱེ་བ་མེད་པའི་ཕྱིར། བྱང་སེམས་
སྟོབས་ཆེ་བས་སྟོབས་ཆུང་བ་ཁྲོས་པས་དགེ་རྩ་ཅི་ཙམ་འཛོམས་པ་དང་། སྟོབས་ཆུང་བས་ཆེ་བ་ལ་ཁྲོས་པས་དགེ་
རྩ་ཅི་ཙམ་འཇོམས་པ་དང་། ཡུལ་རྟེན་མཉམ་པས་མཉམ་པ་ལ་ཁྲོས་པས་དགེ་རྩ་ ཅི་ཙམ་འཛོམས་པ་དང་།
བྱང་སེམས་ཡིན་པས་བྱང་སེམས་ལ་ཁྲོས་པས་དགེ་རྩ་ཅི་ཙམ་འཇོམས་པའི་ཚུལ་ཡོད་དེ། དང་པོ་ནི་བསྐལ་བ་
163

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྒྱ་དང་། བར་བ་གཉིས་པོ་དེ་བརྒྱ་ལས་ལྷག་སྟོང་ལས་དམན་པ་དང་། བྱང་སེམས་མ་ཡིན་པས་བྱང་སེམས་
ལ་ཁྲོས་ན་བསྐལ་བ་སྟོང་དུ་བསགས་པའི་དགེ་རྩ་འཇོམས་པར་གསུངས་པའི་ཕྱིར། བྱང་སེམས་ཀྱིས་ལུས་ངག་
ཏུ་མ་ཐོན་པར་བྱང་སེམས་ལ་ཁྲོས་ན་གཞི་ནས་བསྐལ་བར་གོ་ཆ་བགོ་དགོས་ཀྱང་། དེས་བྱང་སེམས་མ་ཡིན་པ་ལ་
ཁྲོས་པས་ཁོང་ཁྲོའི་སྨྲས་པ་དང་མཉམ་པར་བསྐལ་བར་གོ་ཆ་བགོ་མི་དགོས་ཏེ། བྱང་སེམས་ཀྱིས་བྱང་སེམས་མ་
ཡིན་པ་ལ་ཁྲོས་པ་དང་། བྱང་སེམས་མ་ཡིན་པས་བྱང་སེམས་ལ་ཁྲོས་པ་གཉིས་མི་མཚུངས་པར་བཤད་པའི་ཕྱིར།
བསྐལ་པར་གོ་ཆ་བགོ་དགོས་པའི་དོན་ཡང་ཡོད་དེ། རྒྱུ་གསུམ་སྦྱོར་ལམ་དུ་འཕོ་ནུས་པའི་བྱང་སེམས་ཚོགས་
ལམ་ཆེན་པོ་བ་གཅིག་གིས། ལུང་བསྟན་ཐོབ་པའི་བྱང་སེམས་ལ་ཁྲོས་ན། ཁོང་ཁྲོའི་སྐད་ཅིག་གི་གྲངས་དང་
མཉམ་པའི་བསྐལ་བར་གཞི་ནས་ཚོགས་གཉིས་ལ་སློབ་དགོས་པའི་དོན་ཡིན་པའི་ཕྱིར། ཁོང་ཁྲོས་དགེ་རྩ་
འཇོམས་ནུས་པར་མ་ཟད། རྣམ་སྨིན་དམྱལ་བ་སྡུག་བསྔལ་ཡུན་རིང་དུ་མྱོང་དགོས་པ་ཡོད་དེ། སྤྱོད་འཇུག་
ལས། གང་ཕྱིར་དེ་འདྲའི་རྒྱལ་སྲས་སྦྱིན་བདག་ལ། ། གལ་ཏེ་ངན་སེམས་བསྐྱེད་པར་བྱེད་ན་དེ། ། ངན་
སེམས་བསྐྱེད་པའི་གྲངས་བཞིན་བསྐལ་བར་ནི། ། དམྱལ་བར་གནས་པར་འགྱུར་ཞེས་ཐུབ་པས་གསུངས། །
ཞེས་གསུངས་པའི་ཕྱིར། དགེ་རྩ་འཇོམས་ཚུལ་ལ་ཟད་པ་ཆུང་འབྲིང་ཆེ་གསུམ་བྱེད་པ་ཡོད་དེ། རྣམ་སྨིན་གྱི་
འབྲས་བུ་རྒྱ་ཆེན་པོ་འབྱིན་པ་ཆུང་ངུར་བཏང་བ་དང་། དུས་རིང་དུ་འབྱིན་པ་དུས་ཐུང་ངུར་བཏང་བ་དེ་ཟད་པ་
ཆུང་ངུ་དང་། དེ་ཉིད་འབྲིང་དུ་བྱས་པ་ཟད་པ་འབྲིང་དང་། དེ་ཉིད་གཏན་མེད་དུ་བྱས་པ་ཟད་པ་ཆེན་པོའི་
དོན་ཡིན་པའི་ཕྱིར། ཁོང་ཁྲོས་རྣམ་སྨིན་གྱི་འབྲས་བུ་ཡིད་མི་འོང་འབྱིན་པའི་ཡུལ་ལ་གང་ཟག་ཏུ་མ་ཟད། རྣམ་
ཤེས་དང་བྲལ་བའི་མགལ་དུམ་ལའང་གནོད་པའི་སེམས་སྐྱེས་པས་ཀྱང་འགྲུབ་པ་ཡོད་དེ། མདོ་ལས། ཉེ་བར་
འཁོར་དེ་ལྟ་བས་ན་ཅི་ནས་ཀྱང་མགལ་བ་ལ་ཡང་སེམས་ཀྱིས་གནོད་པར་མི་བྱ་ན། རྣམ་པར་ཤེས་པ་དང་བཅས་
པའི་ལུས་ལ་ལྟ་སྨོས་ཀྱང་ཅི་དགོས། ཞེས་གསུངས་པའི་ཕྱིར་དང་། ཀླུ་ཨེ་ལའི་འདབ་ཀྱི་ལོ་རྒྱུས་ཀྱིས་ཀྱང་འགྲུབ་
པའི་ཕྱིར། གཉིས་པ་འཇོམས་བྱའི་དགེ་རྩ་ཡང་ཚོགས་གཉིས་ཀྱི་ནང་ནས་གཙོ་པོར་བསོད་ནམས་ཀྱི་ཚོགས་ཀྱིས་
བསྡུས་པའི་དགེ་རྩ་ལ་བྱེད་པ་ཡིན་ཏེ། བདག་མེད་ལེགས་པར་རྟོགས་པའི་དགེ་རྩ་ཁོང་ཁྲོ་ལོག་ལྟ་སོགས་ཀྱིས་
འཇོམས་མི་ནུས་པའི་ཕྱིར་ཏེ། འཇུག་པ་ལས། སྦྱིན་དང་ཁྲིམས་བྱུང་དགེ་བ་བསྐལ་བ་བརྒྱད། ། ཅེས་པ་དང་།
འགྲེལ་བ་ལས། བསོད་ནམས་ཀྱི་ཚོགས་ཞེས་དང་། སྤྱོད་འཇུག་ལས་ཀྱང་། སྦྱིན་དང་བདེ་གཤེགས་མཆོད་ལ་
སོགས། ། ཞེས་གསུངས་པའི་ཕྱིར། ཡེ་ཤེས་ཀྱི་ཚོགས་ཀྱིས་བསྡུས་པའི་དགེ་རྩ་ཡིན་ན། ཁོང་ཁྲོས་འཛོམས་མི་
ནུས་པས་མ་ཁྱབ་སྟེ། སྦྱིན་སོགས་ཕར་ཕྱིན་དང་པོ་ལྔའི་དགེ་རྩ་རྣམས་ཚོགས་གཉིས་ཀྱི་དགེ་རྩ་ཡིན་པའི་ཕྱིར་ཏེ།
164

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མའ་དཔྱོད་ཟུང་འབྲེལ། །
མདོ་སྡེ་རྒྱན་ལས་སྦྱིན་དང་ཚུལ་ཁྲིམས་བསོད་ནམས་ཀྱི། ། ཚོགས་ཡིན་ཤེས་རབ་ཡེ་ཤེས་སོ། ། ལྔ་བོ་ཡང་ནི་
གཉིས་ཡིན་ནོ། ། ཞེས་གསུངས་པའི་ཕྱིར། གསུམ་པ་ཁོང་ཁྲོས་དགེ་རྩ་འཇོམས་ཚུལ་ཡོད་དེ། ས་བོན་མེས་
ཚིག་པ་ཕྱིས་རྐྱེན་དང་ཕྲད་ཀྱང་མྱུ་གུ་སྔོན་པོ་མི་སྐྱེ་བ་དེ་བཞིན་དུ། གཉེན་པོ་སྟོབས་བཞིས་སྡིག་པ་དག་པ་དང་།
ཁོང་ཁྲོས་དགེ་རྩ་བཅོམ་པ་གཉིས་ཕྱིས་རྐྱེན་དང་ཕྲད་ནའང་རིམ་པ་བཞིན་དུ་རྣམ་སྨིན་ཡིད་མི་འོང་དང་ཡིད་
འོང་འབྱིན་མི་ནས་པའི་ཚུལ་གྱིས་ཁོང་ཁྲོས་དགེ་རྩ་འཇོམས་པར་བྱེད་པའི་ཕྱིར། དེ་ཡང་ཁོང་ཁྲོ་སྐྱེས་མ་ཐག་ཏུ་
དགེ་རྩ་བཅོམ་པ་ནི་མ་ཡིན་ཏེ། རྣམ་སྨིན་གྱི་འབྲས་བུ་འབྱིན་པའི་ནུས་པ་ལ་གནོད་པ་བྱས་པའི་སྒོ་ནས་འཇོམས་
པར་བྱེད་པའི་ཕྱིར། དེ་ཡང་ཟད་པ་ཆུང་འབྲིང་ཆེན་པོ་ཅི་ཙམ་བྱས་པ་དེ་ཉིད་ཕྱིས་རྐྱེན་དང་ཕྲད་ཀྱང་རྣམ་སྨིན་
གྱི་འབྲས་བུ་མི་འབྱིན་པ་ཡིན་གྱི། ཁོང་ཁྲོས་ཟད་པ་ཆུང་ངུ་བྱས་པའི་དགེ་རྩའི་ཆ་ཤས་གཞན་གྱིས་རྣམ་སྨིན་གྱི་
འབྲས་བུ་ཡིད་འོང་འབྱིན་པ་ཡོད་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག བྱང་སེམས་མ་ཡིན་པའི་
གང་ཟག་གིས་བྱང་སེམས་ལ་ཁོང་ཁྲོ་སྐད་ཅིག་མ་གཅིག་སྐྱེས་པ་ཙམ་གྱིས་བསྐལ་བ་སྟོང་དུ་བསགས་པའི་བསོད་
ནམས་ཀྱི་ཚོགས་ཀྱིས་བསྡུས་པའི་དགེ་རྩ་མཐའ་དག་འཇོམས་པར་བྱེད་པར་ཐལ། དམ་བཅའ་འཐད་པའི་ཕྱིར།
ཟེར་ན། མ་ཁྱབ། འདོད་ན། མི་འཐད་པར་ཐལ། དེས་དེ་ལ་ཁོང་ཁྲོ་སྐད་གཅིག་སྐྱེས་པ་ཙམ་གྱིས་བསྐལ་བ་
སྟོང་དུ་བསགས་པའི་བསོད་ནམས་ཀྱི་ཚོགས་ཀྱིས་བསྡུས་པའི་དགེ་རྩ་གང་ཡིན་ཐམས་ཅད་འཇོམས་པར་བྱེད་ན།
དེའི་རྒྱུད་ལ་ཁོང་ཁྲོ་སྐད་ཅིག་མ་གཅིག་སྔར་སྐྱེས་ཤིང་ཕྱིས་ཀྱང་མང་དུ་སྐྱེ་བ་ཡོད་པས། དེ་ལྟར་ན། དགེ་རྩ་
ཐམས་ཅད་རྒྱུན་ཆད་དེ་འཚང་རྒྱ་བའི་སྐབས་མེད་པར་ཐལ་བར་འགྱུར་བའི་ཕྱིར་རོ། ། གཞན་ཡང་། བྱང་
སེམས་ཚོགས་ལམ་པས་བྱང་སེམས་སྦྱོར་ལམ་ང་ལ་ཁོང་ཁྲོ་སྐད་ཅིག་མ་གཅིག་སྐྱེས་པ་དེའི་ཚེ། བསྐལ་བ་བརྒྱ་
ལས་ལྷག་པའི་བསོད་ནམས་ཀྱི་ཚོགས་ཀྱིས་བསྡུས་པའི་དགེ་རྩ་གང་ཡིན་ཐམས་ཅད་འཇོམས་པར་བྱེད་པར་ཐལ།
སྒྲུབ་བྱེད་འཐད་པའི་ཕྱིར། འདོད་ན། དེ་སྐྱེས་པའི་དུས་གཉིས་པ་སོགས་ཀྱི་ཚེ། དེའི་རྒྱུད་ཀྱི་དེ་འདྲ་བའི་
དགེ་རྩ་ཐམས་ཅད་བཅོམ་ནས་ཕྱིས་བསོད་ནམས་ཀྱི་ཚོགས་ཀྱིས་བསྡུས་པའི་དགེ་རྩས་འབྲས་བུ་ཡིད་འོང་འབྱིན་
པ་མེད་པར་ཐལ། འདོད་པའི་ཕྱིར། འདོད་ན། དེའི་ཚེ་དེའི་རྒྱུད་ལ་བྱང་ཆུབ་ཀྱི་སེམས་ཀྱི་དགེ་རྩ་ཡང་མེད་
པར་ཐལ་ལོ། ། གཞན་ཡང་། དེ་མི་འཐད་པར་ཐལ། བསྐལ་བ་བརྒྱ་སོགས་ཀྱི་དགེ་རྩ་འཇོམས་པར་གསུངས་
པ་ནི། གང་ཟག་དེའི་རྒྱུད་ལ་བསྐུལ་བ་བརྒྱ་སོགས་སུ་བསགས་པའི་དགེ་རྩ་དུ་མ་ཡོད་པས། བསྐལ་བ་བརྒྱའི་
དགེ་རྩ་ཡང་དུ་མ་ཡོད་ལ། བསྐལ་བ་བརྒྱའི་དགེ་རྩའི་ཆ་ཤས་མི་འདྲ་བ་གཞན་དུ་མ་ཡོད་པས། དེ་འདྲ་བའི་
དགེ་རྩའི་ཆ་ཤས་རིགས་མཐུན་བསྐལ་བ་བརྒྱར་བསགས་པ་ཞིག་འཇོམས་ནུས་པ་ཡོད་པ་ལྟ་བུ་ལ་དགོངས་པ་ཡིན་
165

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ །
གྱི། བསྐལ་བ་བརྒྱར་བསགས་པའི་དགེ་བ་མཐའ་དག་ལ་བྱེད་མི་རུང་བར་མ་ཟད། བསོད་ནམས་ཀྱི་ཚོགས་
ཀྱིས་བསྡུས་པ་མཐའ་དག་འཇོམས་པའི་དོན་དུ་ཡང་མི་རུང་བའི་ཕྱིར། དེ་ལྟ་མ་ཡིན་ན། རྗེའི་གསུང་འབུམ་
ཐོར་བུ་ལས། སྤྱོད་འཇུག་གི་ལུང་དེའི་དོན་ནི། ཁོང་ཁྲོ་སྐད་ཅིག་མ་གཅིག་གིས་བསྐལ་བ་སྟོང་དུ་བསགས་པའི་
དགེ་བ་ཐམས་ཅད་འཇོམས་པ་ལ་བྱེད་ན། འོ་ན་ཁོང་ཁྲོ་སྐད་ཅིག་མ་གཅིག་སྐྱེས་པ་ཡན་གྱི་དགེ་བ་གང་འབད་
དོན་མེད་དུ་སོང་བར་ཁས་ལེན་ཨེ་ནུས་ནུས་ན་ནི་དིང་སང་ཁོང་ཁྲོ་སྐད་ཅིག་མ་གཅིག་སྐྱེས་ཤིང༌། སྐྱེ་འགྱུར་ཀྱང་
ཤས་ཆེའོ། ། ཞེས་གསུངས་པ་ལྟར། ཧ་ཅང་ཐལ་བར་འགྱུར་རོ། ། འོན་ཀྱང་འདིར་ཁོ་བོ་ཅག་གིས་དཔྱོད་པ་
ཙམ་བསྟན་པ་ཡིན་གྱི། ཐག་གཅད་བྱས་པ་ནི་མ་ཡིན་ཏེ། ཚུལ་འདི་དཀའ་བའི་གནས་ཡིན་པའི་ཕྱིར་ཏེ།
ལམ་རིམ་ལས། འོན་ཀྱང་འདི་གལ་ཆེ་ཞིང་སངས་རྒྱས་ཉག་གཅིག་གི་ལུང་དང་དེ་ལ་བརྟེན་པའི་རིགས་པ་ལ་
བརྟེན་ནས་དཔྱད་དགོས་པ་ཁོ་ནར་སྣང་པས་ལེགས་པར་གསུང་རབ་ལ་བལྟས་ལ་དཔྱད་པར་བྱའོ། ། ཞེས་
གསུངས་པའི་ཕྱིར། ཁོ་ན་རེ། ཞི་བ་ལྷས། བསྐལ་བ་སྟོང་དུ་བསགས་པ་ཡི། ། སྦྱིན་དང་བདེ་གཤེགས་མཆོད་
ལ་སོགས། ། ལེགས་སྦྱང་གང་ཡིན་དེ་ཀུན་ཀྱང་། ། ཁོང་ཁྲོ་གཅིག་གིས་འཇོམས་པར་བྱེད། ། ཅེས་གསུངས་
པ་མི་འཐད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། ཟེར་ན། སྐྱོན་མེད་དེ། དེ་ནི་བྱང་སེམས་མ་
ཡིན་པས་བྱང་སེམས་ལ་ཁྲོས་ན་རང་གི་གཞོམ་བྱར་གྱུར་པའི་བསྐལ་བ་སྟོང་དུ་བསགས་པའི་དགེ་རྩ་ཞིག་འཇོམས་
ནུས་པ་ཡོད་པར་བསྟན་པ་ཡིན་པའི་ཕྱིར། ཁ་ཅིག བྱང་ཆུབ་སེམས་དཔའི་དགེ་རྩ་ཁོང་ཁྲོས་འཇོམས་པ་མེད་
པར་ཐལ། བློ་གྲོས་རྒྱ་མཚོས་ཞུས་པའི་མདོ་ལས་གསུངས་པའི་དོན་བསྡུ་བ་ན། ཇི་ལྟར་རྒྱ་མཚོ་ཆེ་ནང་ཆུ་ཐིག་
ལྷུང་། ། རྒྱ་མཚོ་མ་ཟད་བར་དུ་དེ་མི་འཛད། ། དེ་བཞིན་བྱང་ཆུབ་ཡོངས་བསྔོས་དགེ་བ་ཡང་། ། བྱང་ཆུབ་མ་
ཐོབ་པར་དུ་དེ་མི་འཛད། ། ཅེས་པ་དང་། སྡོང་པོ་བཀོད་པ་ལས། དངུལ་ཆུའི་ཁམས་གསེར་དུ་སྣང་བ་སྲང་
གང་གིས་ལྕགས་སྲང་སྟོང་གསེར་དུ་བསྒྱུར་བ་ནི་ལྕགས་འཛད་ཅིང་། དངུལ་ཆུའི་ཁམས་མི་འཛད་པ་དེ་བཞིན་
དུ། ཁོང་ཁྲོས་བྱང་སེམས་ཀྱི་དགེ་བ་འཇོམས་མི་ནུས་པར་བཤད་པའི་ཕྱིར། ཟེར་ན། སྐྱོན་མེད་དེ། དང་པོ་
ནི། རྫོགས་བྱང་དུ་བསྔོས་པའི་དགེ་རྩ་ཐམས་ཅད་ཀྱིས་རྫོགས་བྱང་མ་ཐོབ་པར་དུ་འབྲས་བུ་འབྱིན་པས་མི་ཟད་
པའི་དོན་དང་། ཕྱི་མ་ནི། བྱང་ཆུབ་ཀྱི་སེམས་ཀྱིས་ཁོང་ཁྲོ་གཏན་ནས་ཟད་པར་བྱེད་ནུས་པ་ལྟར། ཁོང་ཁྲོ་
སོགས་ཀྱིས་བྱང་ཆུབ་ཀྱི་སེམས་ཟད་པར་མི་ནུས་པའི་དོན་ཡིན་པའི་ཕྱིར། ཁ་ཅིག ཁོང་ཁྲོ་ལས་གཞན་པའི་མི་
དགེ་བ་སྟོབས་ཆེན་མེད་པར་ཐལ། འཇུག་པ་ལས། མི་བཟོད་ལས་གཞན་སྡིག་པ་ཡོད་མ་ཡིན། ། ཞེས་པ་དང་།
སྤྱོད་འཇུག་ལས། ཞེ་སྡང་ལྟ་བུའི་སྡིག་པ་མེད། ། ཅེས་གསུངས་པའི་ཕྱིར་ན་སྐྱོན་མེད་དེ། དེ་ནི་ཉེས་དམིགས་
166

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ༈
ཆེ་བར་བསྟན་པའི་ཆེད་ཡིན་པའི་ཕྱིར། འདོད་མི་ནུས་ཏེ། མཚམས་མེད་དང་། ཆོས་སྤོང་དང་། ལོག་ལྟ་
སོགས་མི་དགེ་བའི་ལས་སྟོབས་ཆེན་ཡོད་པའི་ཕྱིར། ཁ་ཅིག ཁོང་ཁྲོས་ཟད་པ་ཆུང་ངུ་བྱས་པའི་དགེ་རྩའི་རྣམ་
སྨིན་གྱི་འབྲས་བུ་ཡིད་འོང་འབྱིན་པ་མེད་པར་ཐལ། དེས་དེ་ལ་ཟད་པ་ཅི་ཙམ་བྱས་པ་དེ་ཉིད་ཀྱིས་རྣམ་སྨིན་གྱི་
འབྲས་བུ་ཡིན་འོང་འབྱིན་པ་མེད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། དགེ་རྩའི་ཆ་ཤས་གཅིག་
བཅོམ་ནས་རྣམ་སྨིན་འབྱིན་མི་ནུས་པ་ཙམ་གྱིས། ཆ་ཅན་དགེ་བ་དེ་ཉིད་ཀྱིས་རྣམ་སྨིན་གྱི་འབྲས་བུ་འབྱིན་མི་
ནུས་པར་འདོད་མི་རིགས་པའི་ཕྱིར་ཏེ། དཔེར་ན། དམྱལ་བར་སྐྱེ་འགྱུར་གྱི་ལས་ཀྱི་རྣམ་སྨིན་མྱོང་བ་དག་ཀྱང་།
ཚེ་འདིར་མགོ་བོ་ཚ་བ་ཙམ་དུ་འགྱུར་བ་ཡོད་པ་བཞིན་ཡིན་པའི་ཕྱིར། གཉིས་པ་ལ་གཉིས། བཟོད་པའི་ཕན་
ཡོན་བསམ་པ་དང་། དོན་བསྡུས་ཏེ་བཟོད་པ་བསྟེན་པར་བཤད་པའོ། ། དང་པོ་ནི། ཤེས་བྱ་ཆོས་ཅན།
བཟོད་པ་བསྒོམས་པ་ལ་ཕན་ཡོན་དུ་མ་ཡོད་དེ། བཟོད་པ་བསྒོམས་པས་སྔར་བཤད་ཟིན་གྱི་སྐྱོན་དང་འགལ་
པའི་ཡོན་ཏན་རྣམས་འགྲུབ་པར་བྱེད་པའི་ཕྱིར། བྱེད་ཚུལ་ཡོད་དེ། བཟོད་པས་གཟུགས་མཛེས་ཤིང་སྐྱེ་བོ་
དམ་པ་རྣམས་ལ་ཕངས་པ་སྟེ་གཅེས་པ་དང་། ལུགས་ཏེ་རིགས་པ་དང་ལུགས་མིན་མི་རིགས་པ་ཤེས་པ་ལ་མཁས་
པར་འགྱུར་ཞིང་། ཤི་བ་དེ་ཡི་འོག་ཏུ་ནི་ལྷ་དང་མིའི་སྐྱེ་བ་ལེན་པ་དང་སྡིག་པ་རྣམས་ཟད་པར་འགྱུར་བའི་ཕྱིར།
གཉིས་པ་ནི། དེ་ཆོས་ཅན། སོ་སོ་སྐྱེ་བོ་དང་རྒྱལ་སྲས་ཀྱི་རིམ་པ་བཞིན་དུ་སྔ་མའི་ཁྲོ་བའི་སྐྱོན་དང་། ཕྱི་མའི་
བཟོད་པའི་ཡོན་ཏན་རིག་པར་བྱས་ཏེ་མི་བཟོད་པ་སྤངས་ནས་འཕགས་པའི་སྐྱེ་བོ་ཡིས་བསྔགས་པའི་བཟོད་པ་
རྟག་ཏུ་མྱུར་བར་བསྟེན་པར་བྱ་སྟེ། དེ་གཉིས་ཀྱི་སྐྱོན་ཡོན་སྔར་བཤད་པ་དེ་ཡིན་པའི་ཕྱིར། གསུམ་པ་ནི། དེ་
ཆོས་ཅན། བཟོད་པའི་ཕར་ཕྱིན་ལ་གཉིས་ཡོད་དེ། རྫོགས་པའི་སངས་རྒྱས་ཀྱི་བྱང་ཆུབ་ཀྱི་ཕྱིར་བསྔོས་ཀྱང་
གང་གིས་གང་ལ་གང་བཟོད་པའི་འཁོར་གསུམ་དུ་བདེན་པར་དམིགས་པས་བཅིངས་པ་ཡོད་ན་བཟོད་པ་དེ་ནི་
འཇིག་རྟེན་པའི་བཟོད་པ་དང་། དེ་ལྟར་དམིགས་པ་མེད་ན་བཟོད་པ་དེ་ཉིད་སངས་རྒྱས་ཀྱིས་འཇིག་རྟེན་ལས་
འདས་པའི་བཟོད་པའི་ཕ་རོལ་ཏུ་ཕྱིན་པ་ཡིན་ཞེས་བསྟན་པའི་ཕྱིར། །
བཞི་བ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། དང་པོ་ནི། ས་གསུམ་པ་དེར་གནས་
པའི་རྒྱལ་སྲས་དེ་ནི་ཆོས་ཅན། ཁྱོད་ལ་ཡོངས་སུ་དག་པའི་ཡོན་ཏན་གཞན་ཡང་འབྱུང་སྟེ། བསམ་གཏན་དང་
པོ་སོགས་བསམ་གཏན་དང༌། དེས་མཚོན་པ་གཟུགས་མེད་ཀྱི་སྙོམས་འཇུག ལྷའི་མིག་གི་མངོན་ཤེས་སོགས་
མངོན་ཤེས་དང་། ཚད་མེད་པ་བཞི་སོགས་ཀྱི་ཡོན་ཏན་ཐོབ་པ་དང་། སྤང་བྱ་འདོད་ཆགས་དང་ཞེ་སྡང་དང་
གཏི་མུག་མངོན་འབྱུང་བ་ཕལ་ཆེར་ཡོངས་སུ་ཟད་པ་དང་བསྲུབས་པར་འགྱུར་བའི་ཕྱིར། ས་གསུམ་པ་བ་དེས་
167

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱང་ཆོས་ཅན། རྟག་ཏུ་འཇིག་རྟེན་པ་ཡི་ནི་འདོད་པའི་འདོད་ཆགས་ཅི་རིགས་འཇོམས་པར་ནུས་པར་འགྱུར་
ཏེ། དེ་དག་མངོན་འགྱུར་བ་ཕལ་ཆེར་ཟད་པའི་ཕྱིར་རོ། ། གཉིས་པ་ལ། བསམ་གཏན་དང༌། མངོན་ཤེས་
སོགས་ཀྱི་ཁྱད་པར་གང་ཡིན་ཞེ་ན། འདིར་རྒྱས་པར་འཆད་པའང་སྐབས་སུ་བབ་མོད། མང་དུ་དོགས་པས་
ཕར་ཕྱིན་གྱི་བསམ་གཟུགས་ཀྱི་སྐབས་ནས་ཤེས་པར་བྱ་ལ། འདིར་ཚད་མེད་བཞི་དང་། མངོན་ཤེས་དྲུག་གི་ངོ་
བོ་ཙམ་བཤད་ན་ཡོད་དེ། ཀུན་ལས་བཏུས་ལས། བྱམས་པ་གང་ཞེ་ན། བསམ་གཏན་ལ་བརྟེན་ཏེ་སེམས་ཅན་
རྣམས་བདེ་བ་དང་ཕྲད་པར་ཤོག་ཅིག་པར་བསམ་པའི་གནས་པ་ཡང་དག་པར་འབྱོར་བའི་ཏིང་ངེ་འཛིན་དང་
ཤེས་རབ་གང་ཡིན་པ་དང་། དེ་དག་དང་མཚུངས་པར་ལྡན་པའི་སེམས་དང་སེམས་ལས་བྱུང་བའི་ཆོས་རྣམས་
སོ། ། ཞེས་དམིགས་པ་རྣམ་པ་ངོ་བོ་གྲོགས་གནས་ཏེ་ཁྱད་ཆོས་ལྔ་བཤད་པོ་བཞིན་ཏེ། ཚད་མེད་པ་གཞན་
ལའང་དེ་བཞིན་དུ་གསུངས་པའི་ཕྱིར་རོ། ། བསྡུ་ན། བྱམས་པ་ནི་སེམས་ཅན་བདེ་བ་དང་ལྡན་པར་འདོད་
པའི་རྣམ་པ་ཅན་ཡིན་ལ། སྙིང་རྗེས་སྡུག་བསྔལ་དང་འབྲེལ་པར་འདོད། དགའ་བས་བདེ་བ་དང་མི་འབྲལ་
བར་འདོད། བཏང་སྙོམས་ནི་ཆགས་སྡང་མེད་པའི་རྣམ་པ་ཅན་ཡིན་ཏེ། དེ་རྒྱས་པར་ཀུན་བཏུས་སོགས་ནས་
ཤེས་པར་བྱ་དགོས་པའི་ཕྱིར་རོ། ། ས་མཚམས་ནི་ལམ་མ་ཞུགས་ནས་སངས་རྒྱས་ཀྱི་སའི་བར་ཡོད་དེ། ཀུན་
བཏུས་ལས། ཕྱི་རོལ་བའམ། ཉན་ཐོས་སམ། རང་སངས་རྒྱས་སམ། བྱང་ཆུབ་སེམས་དཔའ་འམ། དེ་
བཞིན་གཤེགས་པའང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་མངོན་པར་
བསྒྲུབ་པོ། ། ཞེས་གསུངས་པའི་ཕྱིར། མངོན་ཤེས་དྲུག་གི་ཁྱད་པར་ཡོད་དེ། སེམས་རྟེན་བསམ་གཏན་གྱི་
དངོས་གཞི་ལ་བརྟེན་ནས་སྤྲུལ་བསྒྱུར་སྣ་ཚོགས་སྟོན་པས་ཁྱད་པར་དུ་བྱས་པའི་ཏིང་ངེ་འཛིན་ཤེས་རབ་མཚུངས་
ལྡན་དང་བཅས་པའི་རིག་པ་དེ། རྫུ་འཕྲུལ་གྱི་མངོན་ཤེས་ཀྱི་ངོ་བོ་དང་། དེ་བཞིན་དུ་སེམས་རྟེན་དེ་ལ་བརྟེན་
ནས་འཇིག་རྟེན་གྱི་ཁམས་དུ་མའི་གཟུགས་ཕྲ་རགས་མཐོང་བ་དང་། སྒྲ་ཕྲ་རགས་ཐོས་པ་དང་། གཞན་གྱི་
སེམས་ཤེས་པ་དང་། ཚེ་སྔ་ཕྱི་ཤེས་པ། སྤང་བྱ་གང་ལས་གྲོལ་བའི་སྤངས་པ་ཤེས་པས་རབ་ཏུ་ཕྱེ་བའི་རིག་པ་
རྣམས་རིམ་པ་བཞིན་དུ། ལྷའི་མིག་གི་མངོན་ཤེས། ལྷའི་རྣ་བའི། གཞན་སེམས་ཤེས་པའི། སྔོན་གནས་རྗེས་
དྲན་གྱི། ཟག་ཟད་ཀྱི་མངོན་ཤེས་སུ་གོ་རིམ་བཞིན་དུ་འཇོག་པའི་ཕྱིར། ས་འདིར་འདོད་ཆགས་སོགས་སྤོང་
བར་གསུངས་པ་ནི་འདིའི་ངོས་སྐལ་གྱི་སྤང་བྱ་ལ་དགོངས་པ་ཡིན་གྱི་འདི་ནས་འདོད་ཆགས་སོགས་གཏན་ནས་
ཟད་མི་ནུས་ཏེ། ཉོན་མོངས་ལ་ཆུང་འབྲིང་ཆེན་པོ་དྲུག་ཏུ་བྱས་པའི་ཕྲ་བ་ནི་ས་བདུན་པའི་བར་དུ་འཇུག་པའི་
ཕྱིར་རོ། ། གསུམ་པ་ལ། ཁ་ཅིག ཚད་མེད་བཞི་རྒྱུད་ལྡན་གྱི་ཕྱི་རོལ་བ་ཡོད་པར་ཐལ། ཀུན་ལས་བཏུས་
168

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ལས། ཕྱི་རོལ་བའམ། ཉན་ཐོས་སམ་ཞེས་སོགས་གསུངས་པའི་ཕྱིར། ཟེར་ན། ཁ་ཅིག མ་ཁྱབ་གསུང་།
འདོད་མི་ནུས་ཏེ། སེམས་ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ་རྒྱུད་ལྡན་གྱི་ཕྱི་རོལ་བ་མེད་པའི་ཕྱིར།
དེར་ཐལ། སེམས་ཅན་འཁོར་བའི་སྡུག་བསྔལ་དང་བྲལ་འདོད་ཀྱི་སྙིང་རྗེ་རྒྱུད་ལྡན་གྱི་ཕྱི་རོལ་བ་མེད་པའི་ཕྱིར།
ཟེར་ན། རྣམ་པ་གཅིག་ཏུ་མ་ཁྱབ་སྙམ་མོ། ། ཁ་ཅིག མངོན་ཤེས་དྲུག་པོ་རྒྱུད་ལྡན་གྱི་ཕྱི་རོལ་བ་ཡོད་པར་
ཐལ། མངོན་ཤེས་དང་པོ་ལྔ་རྒྱུད་ལྡན་གྱི་དེ་ཡོད་པའི་ཕྱིར། ཟེར་ན། མ་ཁྱབ། འདོད་ན། མི་འཐད་པར་
ཐལ། ཟག་པ་ཟད་པའི་མངོན་ཤེས་རྒྱུད་ལྡན་གྱི་ཕྱི་རོལ་བ་མེད་པའི་ཕྱིར། དེར་ཐལ། དེ་རྒྱུད་ལྡན་གྱི་གང་
ཟག་ཡིན་ན། ནང་བ་ཡིན་དགོས་པའི་ཕྱིར། དེར་ཐལ། དེ་ཡིན་ན། དགྲ་བཅོམ་པ་ཡིན་དགོས་པའི་ཕྱིར།
ཁ་ཅིག ས་གསུམ་པ་བ་ཡིན་ན། ཉོན་སྒྲིབ་མ་སྤངས་པས་ཁྱབ་པར་ཐལ། ས་གསུམ་པ་བའི་རྒྱུད་ལ་ཉོན་སྒྲིབ་
ལྷན་སྐྱེས་ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེའི་རྒྱུད་ལ་འདོད་ཆགས་དང་གཏི་མུག་
ལྷན་སྐྱེས་ཡོད་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོག་པ་སྔོན་དུ་སོང་བའི་བྱང་སེམས་ས་གསུམ་
པ་བ་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག ས་གཉིས་པ་བའི་རྒྱུད་ལ་ཁོང་ཁྲོ་
ཡོད་པར་ཐལ། ས་འདིར་ཁོང་ཁྲོ་སྤོང་བར་བཤད་པའི་ཕྱིར། དེར་ཐལ། འདིར་ཞེ་སྡང་སྤོང་བར་བཤད་པའི་
ཕྱིར། དེར་ཐལ། འདོད་ཆགས་ཞེ་སྡང་ཡོངས་སུ་ཟད་པར་འགྱུར། ། ཞེས་གསུངས་པའི་ཕྱིར། ཟེར་ན། སྔ་
མར་མ་ཁྱབ། འདོད་མི་ནུས་ཏེ། འཕགས་པའི་རྒྱུད་ལ་ཁོང་ཁྲོ་གསར་དུ་སྐྱེ་བ་མེད་པར་གསུངས་པའི་ཕྱིར།
གསུམ་པ་ནི། སྦྱིན་པ་དང་སོགས་ཀྱི་སྒྲས་ཚུལ་ཁྲིམས་བཟོད་པའི་ཆོས་གསུམ་པོ་དེ་དག་ཆོས་ཅན། གཞུང་ཕལ་
མོ་ཆེར་བདེ་བར་གཤེགས་པས་ཁྱིམ་པ་རྣམས་ཀྱི་རྟེན་ལ་སྒྲུབ་པར་བསྔགས་པ་ཡིན་ཏེ། རྟེན་དེ་ལ་སྒྲུབ་སླ་བའི་
ཕྱིར། དེ་དག་ཉིད་ཆོས་ཅན། ཚོགས་གཉིས་ཀྱི་ནང་ནས་བསོད་ནམས་ཞེས་བྱ་བའི་ཚོགས་ཀྱང་ཡིན་ལ། ཆོས་
གཟུགས་ཀྱི་སྐུ་གཉིས་ཀྱི་ནང་ནས་སངས་རྒྱས་ཀྱི་གཟུགས་ཀྱི་བདག་ཉིད་ཀྱི་སྐུ་སྒྲུབ་པར་བྱེད་པ་ཡི་རྒྱུ་ཡིན་ཏེ།
དེའི་རྒྱུའི་གཙོ་བོ་ཡིན་པའི་ཕྱིར། བཞི་བ་ནི། རྒྱལ་བའི་སྲས་པོ་ཉི་མ་དང་འདྲ་བའི་རྒྱུད་ལ་གནས་པའི་བྱང་
སེམས་ཀྱི་ས་གསུམ་པ་འོད་བྱེད་པ་འདི་ཆོས་ཅན། རང་གཞན་གྱི་རྒྱུད་ཀྱི་སྐྱོན་གྱི་མུན་པ་སེལ་བ་བྱེད་པ་ཡིན་ཏེ།
རང་རྒྱུད་ལྡན་གྱི་གང་ཟག་གི་རྒྱུད་དུ་གཏོགས་པའི་མི་ཤེས་པའི་མུན་པ་རྣམས་དང་པོར་ཡང་དག་པར་བསལ་
བར་བྱས་ནས་འགྲོ་བའི་རྒྱུད་ཀྱི་མི་ཤེས་པའི་མུན་པ་རྣམ་པར་འཇོམས་པར་མངོན་པར་འདོད་པ་ཡིན་པའི་ཕྱིར།
ས་འདིར་གནས་པའི་བྱང་སེམས་ཆོས་ཅན། གཞན་གྱི་སྐྱོན་འཇོམས་པ་ལ་བློ་གྲོས་ཤིན་ཏུ་རྣོ་བར་གྱུར་ཀྱང་སྐྱོན་
ལྡན་གྱི་གང་ཟག་ལ་ཁྲོ་བར་མི་འགྱུར་ཏེ། བཟོད་པའི་ཕར་ཕྱིན་ལྷག་ཅིང་། སྙིང་རྗེ་ཆེན་པོས་རྒྱུད་སྣུམ་པར་
169

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱས་པའི་ཕྱིར། དབུ་མ་ལ་ཞེས་སོགས་སླ་སྟེ། གོང་གི་དེས་རིགས་འགྲེ་བའི་ཕྱིར་རོ། །
བཞི་བ་ས་བཞི་བ་འོད་འཕྲོ་བ་བཤད་པ་ལ་གསུམ། ས་འདིར་བརྩོན་འགྲུས་ལྷག་པར་བསྟན་པ། སའི་
ངེས་ཚིག་བསྟན་པ། སྤངས་པའི་ཁྱད་པར་བསྟན་པའོ། ། དང་པོ་ལ་གཉིས། ཚིག་དོན་དང་། སྤྱི་དོན་
ནོ། ། དང་པོ་ནི། བརྩོན་འགྲུས་ཆོས་ཅན། ཡོན་ཏན་ཐོབ་པ་གནས་ཞིང་འཕེལ་བ་དང་མ་ཐོབ་པ་འཐོབ་པའི་
རྒྱུར་འགྱུར་བ་ཡིན་ཏེ། ཡོན་ཏན་མ་ལུས་པ་ནི་ཁྱོད་ཀྱི་རྗེས་སུ་འགྲོ་བ་སྟེ་རག་ལས་ཞིང་། བསོད་ནམས་དང་བློ་
གྲོས་ཏེ་ཡེ་ཤེས་ཀྱི་ཚོགས་ནི་གཉིས་ཀྱི་རྒྱུ་སྟེ་འགྲུབ་བྱེད་ཡིན་པའི་ཕྱིར། དེ་འདྲ་བའི་བརྩོན་འགྲུས་ས་གང་དུ་
འབར་བ་སྟེ་ལྷག་པར་གྱུར་པ་ཡི་ས་བཞི་བ་དེ་ཆོས་ཅན། ཁྱོད་ལ་འོད་ནི་འཕྲོ་བའོ་ཞེས་བྱ་སྟེ། བརྩོན་འགྲུས་ཀྱི་
ཕར་ཕྱིན་ལྷག་ཅིང་འཆད་འགྱུར་ལྟར་ངེས་ཚིག་དང་ལྡན་པའི་བྱང་སེམས་ཀྱི་ས་ཡིན་པའི་ཕྱིར། གཉིས་པ་ནི།
ས་འདིར་ཡོན་ཏན་ཇི་ལྟ་བ་ཐོབ་པ་ཡོད་དེ། བརྩོན་འགྲུས་ལྷག་ཅིང་ཡོན་ཏན་བྱེ་བ་བརྒྱ་ཕྲག་བཅུ་གཉིས་ཐོབ་
པའི་ཕྱིར། རྣམ་སྨིན་གྱི་སྐྱེ་བ་འཛིན་ཚུལ་ཡོད་དེ། འཐབ་བྲལ་གྱི་བདག་པོར་སྐྱེ་བ་བླངས་ནས་སེམས་ཅན་གྱི་
དོན་བྱེད་པའི་ཕྱིར། ས་འདི་ལ་འོད་འཕྲོ་བ་ཞེས་བརྗོད་པའི་རྒྱུ་མཚན་ཡོད་དེ། མཉམ་གཞག་ཏུ་བྱང་ཕྱོགས་སོ་
བདུན་ཕྲ་རགས་བསྒོམ་པ་ལ་བརྟེན་ནས་རྗེས་ཐོབ་ཏུ་ས་གསུམ་པ་ལས་ལྷག་པའི་འོད་ཀྱི་སྣང་བ་འབྱུང་བས་ན་
དེ་ལྟར་བརྗོད་པའི་ཕྱིར། འོ་ན་བརྩོན་འགྲུས་ཀྱི་ངོ་བོ་སོགས་ཇི་ལྟ་བུ་ཞེ་ན། ཡོད་དེ་དགེ་བ་སྡུད་པ་དང་།
སེམས་ཅན་གྱི་དོན་དུ་སེམས་མངོན་པར་སྤྲོ་བ་དང་། དེས་བསླང་བའི་སྒོ་གསུམ་གྱི་ལས་གཡོ་བ་ནི། བརྩོན་
འགྲུས་ཀྱི་ངོ་བོ་ཡིན་པའི་ཕྱིར། བརྩོན་འགྲུས་ལ་དབྱེ་ན་གསུམ་ཡོད་དེ། གོ་ཆའི་བརྩོན་འགྲུས། དགེ་བ་ཆོས་
སྡུད་ཀྱི་བརྩོན་འགྲུས། སེམས་ཅན་དོན་བྱེད་ཀྱི་བརྩོན་འགྲུས་དང་གསུམ་ཡོད་པའི་ཕྱིར། བརྩོན་འགྲུས་ཡིན་
ན། བརྩོན་འགྲུས་ཀྱི་ཕར་ཕྱིན་ཡིན་པར་མ་ངེས་ཏེ། ཉན་རང་གི་རྒྱུད་ལ་བརྩོན་འགྲུས་ཡོད་པའི་ཕྱིར། མི་
དགེ་བའི་ལས་ལ་སྤྲོ་བའི་བརྩོན་འགྲུས་ནི། བརྩོན་འགྲུས་བཏགས་པ་བར་བྱེད་ན་མ་གཏོགས་བརྩོན་འགྲུས་སུ་
འཇོག་པར་དཀའ་སྟེ། སྤྱོད་འཇུག་ལས། བརྩོན་གང་དགེ་ལ་སྤྲོ་བའོ། ། ཞེས་དེའི་ངོ་བོ་དགེ་བའི་བྱ་བ་ལ་སྤྲོ་
བ་ཞིག་ལ་བཤད་པའི་ཕྱིར། གཉིས་པ་ནི། ཤེས་བྱ་ཆོས་ཅན། ས་བཞི་བ་ལ་འོད་འཕྲོ་བ་ཞེས་བྱ་སྟེ། ས་དེར་
ནི་བདེ་གཤེགས་སྲས་པོ་ལ་རྫོགས་པའི་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་ལྷག་པར་བསྒོམས་པ་ལས་སྐྱེས་པའི་
ཡེ་ཤེས་ཀྱི་སྣང་བ་གསུམ་པར་ཐོབ་པའི་ཟངས་ཀྱི་འོད་ལྟ་བུ་བས་ལྷག་པ་འབྱུང་བའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། འོ་ན། བྱང་ཕྱོགས་སོ་བདུན་གང་ཞེ་ན། ཡོད་དེ། ལུས་དྲན་པ་ཉེར་གཞག དེ་བཞིན་དུ་ཚོར་བ།
སེམས། ཆོས་དྲན་པ་ཉེར་གཞག་བཞི། དགེ་བའི་ཆོས་མ་སྐྱེས་པ་བསྐྱེད་པ། སྐྱེས་པ་སྤེལ་བ། མི་དགེ་བ་མ་
170

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
སྐྱེས་པ་མི་བསྐྱེད་པ། སྐྱེས་པ་སྤོང་བའི་ཡང་དག་སྤོང་བ་བཞི། འདུན་པའི་རྫུ་འཕྲུལ་གྱི་རྐང་པ། དེ་བཞིན་དུ་
བརྩོན་འགྲུས། སེམས་པ། དཔྱོད་པའི་རྫུ་འཕྲུལ་གྱི་རྐང་པ་བཞི། དད་པའི་དབང་པོ། ། དེ་བཞིན་དུ་བརྩོན་
འགྲུས་དྲན་པ། ཏིང་ངེ་འཛིན། ཤེས་རབ་ཀྱི་དབང་པོ་ལྔ། དད་པའི་སྟོབས་སོགས་སྟོབས་ལྔ། དྲན་པ་ཡང་
དག་བྱང་ཆུབ་ཀྱི་ཡན་ལག དེ་བཞིན་དུ་ཆོས་རབ་ཏུ་རྣམ་འབྱེད། བརྩོན་འགྲུས། དགའ་བ། ཤིན་ཏུ་སྦྱངས་
པ། ཏིང་ངེ་འཛིན། བཏང་སྙོམས་ཏེ་བྱང་ཆུབ་ཀྱི་ཡན་ལག་བདུན། ཡང་དག་པའི་ལྟ་བ། དེ་བཞིན་དུ་རྟོག་
པ། ངག ལས་ཀྱི་མཐའ། འཚོ་བ། རྩོལ་བ། དྲན་པ། ཏིང་ངེ་འཛིན་ཏེ་འཕགས་ལམ་ཡན་ལག་བརྒྱད་དེ་
སོ་སོར་ཕྱེ་ན་སོ་བདུན་དུ་འགྱུར་བའི་ཕྱིར་རོ། ། གསུམ་པ་ནི། ས་བཞི་བ་ཆོས་ཅན། སྤངས་པ་ཁྱད་པར་ཅན་
དང་ལྡན་ཏེ་རང་གི་ངོས་སྐལ་གྱི་སྤང་བྱ་རང་དུ་སྟེ་བདག་ཏུ་ལྟ་བ་དང་། དེར་འབྲེལ་བ་སྟེ་དེས་དྲངས་པ་རང་རྐྱ་
ཐུབ་པའི་རྫས་ཡོད་དུ་འཛིན་པའི་ཉོན་མོངས་རྣམས་ཡོངས་སུ་ཟད་པར་འགྱུར་བ་དང་ལྡན་པའི་ཕྱིར། དབུ་མ་
ལ་སོགས་ནི་སླའོ། །
ལྔ་བ་ས་ལྔ་བ་སྦྱང་དཀའ་བ་བཤད་པ་ལ་གཉིས། སའི་ངེས་ཚིག་བཤད་པ་དང་། བསམ་གཏན་ལྷག་
ཅིང་བདེན་པ་ལ་མཁས་པར་བསྟན་པའོ། ། དང་པོ་ལ་གཉིས། ཚིག་དོན་དང་། སྤྱི་དོན་ནོ། དང་པོ་ནི། ས་
ལྔ་བ་ཆོས་ཅན། ཁྱོད་ལ་སྦྱང་དཀའ་བའི་ས་ཞེས་བྱ་སྟེ། ཁྱོད་ལ་གནས་པའི་བྱང་སེམས་བདག་ཉིད་ཆེན་པོ་དེ་
ལ་ལྷའི་བུའི་བདུད་རྣམས་ཀུན་གྱིས་ཀྱང་ཕམ་པར་ནུས་པ་མ་ཡིན་པའི་ཕྱིར་རོ། ། གཉིས་པ་ནི། ས་འདིར་ཡོན་
ཏན་ཇི་ལྟར་ཐོབ་པ་ཡོད་དེ། བསམ་གཏན་གྱི་ཕར་ཕྱིན་ལྷག་ཅིང་། ཡོན་ཏན་བྱེ་བ་སྟོང་ཕྲག་བཅུ་གཉིས་ཐོབ་
པའི་ཕྱིར། རྣམ་སྨིན་གྱི་སྐྱེ་བ་འཛིན་ཚུལ་ཡོད་དེ། དགའ་ལྡན་གྱི་བདག་པོར་སྐྱེ་བ་བླངས་ནས་སེམས་ཅན་གྱི་
དོན་བྱེད་པའི་ཕྱིར། ས་འདིར་སྦྱང་དཀའ་བ་ཞེས་བརྗོད་པའི་རྒྱུ་མཚན་ཡོད་དེ། བདུད་ཀུན་གྱིས་ཐུབ་དཀའ་
བར་མ་ཟད། རང་གི་ངོས་སྐལ་གྱི་སྐྱོན་ཡོན་རྣམས་བྱུང་སེམས་ཀྱིས་ཀྱང་སྤང་བླང་ཆེས་དཀའ་བས་ན་དེ་ལྟར་
བརྗོད་པའི་ཕྱིར། འོ་ན་བསམ་གཏན་གྱི་ངོ་བོ་སོགས་ཇི་ལྟ་བུ་ཞེ་ན། ཡོད་དེ། སེམས་དགེ་བའི་དམིགས་པ་
གང་རུང་ལ་རྩེ་གཅིག་ཏུ་གནས་པའི་རིག་པ་དེ། བསམ་གཏན་གྱི་ངོ་བོ་ཡིན་པའི་ཕྱིར། དེ་ལ་དབྱེ་ན། ངོ་བོའི་
སྒོ་ནས་འཇིག་རྟེན་ལས་འདས་མ་འདས་ཀྱི་བསམ་གཏན་གཉིས་ཕྱོགས་ཀྱི་སྒོ་ནས་ཞི་གནས་ལྷག་མཐོང་རེ་རེ་བ་
དང་། དེ་གཉིས་ཟུང་དུ་འབྲེལ་བ་གསུམ། བྱེད་ལས་ཀྱི་སྒོ་ནས་ཚེ་འདིར་ལུས་སེམས་བདེ་བར་གནས་པ་དང་།
ཡོན་ཏན་སྒྲུབ་པ་དང་། སེམས་ཅན་གྱི་དོན་བྱེད་པའི་བསམ་གཏན་གསུམ་ཡོད་པའི་ཕྱིར། བསམ་གཏན་ལ་
དེའི་ཕར་ཕྱིན་གྱིས་མ་ཁྱབ་སྟེ། ཕྱི་རོལ་བ་དང་ཉན་རང་གི་རྒྱུད་ལ་ཡང་བསམ་གཏན་ཡོད་པའི་ཕྱིར། གཉིས་པ་
171

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་གཉིས། ཚིག་དོན་དང་། སྤྱི་དོན་ནོ། ། ས་ལྔ་བ་ཆོས་ཅན། བདེན་བཞི་ཕྲ་རགས་ལ་མཁས་པའི་བློ་གྲོས་
དང་ལྡན་པ་ཡིན་ཏེ། བསམ་གཏན་གྱི་ཕར་ཕྱིན་ལྷག་ཅིང་། འགོག་པའི་བདེན་པ་སོགས་ལ་བློ་གྲོས་བཟང་པོས་
ལེགས་པར་དཔྱད་ནས་བདེན་པ་བཞིའི་རང་བཞིན་ཞིབ་མོས་རྟོགས་པའི་ཚུལ་ལའང་ཤིན་ཏུ་མཁས་པ་ཐོབ་པའི་
ཕྱིར་རོ། ། གཉིས་པ་ནི། ས་འདིར་བདེན་བཞི་ཕྲ་རགས་ལ་མཁས་པའི་ཤེས་རབ་ཐོབ་ན། བདེན་པ་བཞིའི་ཕྲ་
རགས་ཇི་ལྟ་བུ་ཞེ་ན། དེ་ཡང་ཡོད་དེ། ཀུན་ནས་ཉོན་མོངས་ཕྱོགས་ཀྱིས་བསྡུས་པའི་སྡུག་བདེན་ཕྲ་རགས་
གཉིས། དེས་བསྡུས་པའི་ཀུན་འབྱུང་ཕྲ་རགས་གཉིས། རྣམ་བྱང་ཕྱོགས་ཀྱིས་བསྡུས་པའི་འགོག་བདེན་ཕྲ་
རགས་གཉིས། དེས་བསྡུས་པའི་ལམ་བདེན་ཕྲ་རགས་གཉིས་ཏེ་དེ་ལྟར་ཡོད་པའི་ཕྱིར། སྡུག་བདེན་ཕྲ་རགས་
ཀྱི་ཁྱད་པར་ཡོད་དེ། སོ་སྐྱེས་རང་སྟོབས་ཀྱིས་སྡུག་བསྔལ་གྱི་བདེན་པར་མངོན་སུམ་དུ་ངེས་ནུས་པ་རྣམས་
རགས་པའི་སྡུག་བདེན་དང་། དེ་ལྟར་ངེས་མི་ནུས་པའི་སྡུག་བདེན་རྣམས། དེ་ཕྲ་བ་ཡིན་པའི་ཕྱིར། ཀུན་
འབྱུང་ཕྲ་རགས་ཀྱི་ཁྱད་པར་ཡོད་དེ། གང་ཟག་རང་ངོས་ནས་གྲུབ་པར་འཛིན་པའི་བདེན་འཛིན་གྱིས་དྲངས་
པའི་གང་ཟག་རྟག་གཅིག་རང་དབང་ཅན་དུ་འཛིན་པ་དང་རང་རྐྱ་ཐུབ་པའི་རྫས་ཡོད་དུ་འཛིན་པའི་ཉོན་མོངས་
པའི་ཀུན་འབྱུང་དང་དེས་དྲངས་པའི་ལས་ཀྱི་ཀུན་འབྱུང་རྣམས། ཀུན་འབྱུང་རགས་པ་དང་། ཀུན་འབྱུང་དེ་
དག་འདྲེན་བྱེད་ཀྱི་བདེན་འཛིན་དུ་གྱུར་པའི་ཉོན་མོངས་པའི་ཀུན་འབྱུང་དང་དེས་དྲངས་པའི་ལས་ཀྱི་ཀུན་
འབྱུང་བ་རྣམས་ཀུན་འབྱུང་ཕྲ་མོ་ཡིན་པའི་ཕྱིར། འགོག་བདེན་ཕྲ་རགས་ཀྱང་ཡོད་དེ༔ བདག་མེད་ཕྲ་མོ་
མངོན་སུམ་དུ་རྟོགས་པའི་ལམ་བདེན་གྱི་སྟོབས་ཀྱིས་ཐོབ་པའི་ཆོས་ཉིད་དུ་གྱུར་པའི་འགོག་བདེན་དེ། འགོག་
བདེན་ཕྲ་མོ་དང་། བདག་མེད་རགས་པ་མངོན་སུམ་དུ་རྟོགས་པའི་ལམ་གྱིས་ཐོབ་པ་འགོག་བདེན་དུ་གྲགས་
པའི་བདག་མེད་རགས་པ་དེ། འགོག་བདེན་རགས་པ་ཡིན་པའི་ཕྱིར། ལམ་བདེན་ཕྲ་རགས་ཀྱང་ཡོད་དེ།
བདག་མེད་ཕྲ་མོ་མངོན་སུམ་དུ་རྟོག་པའི་ཡེ་ཤེས་དེ། ལམ་བདེན་ཕྲ་མོ་དང་། བདག་མེད་རགས་པ་མངོན་སུམ་
དུ་རྟོགས་པའི་ཡེ་ཤེས་དེ། རགས་པའི་ལམ་བདེན་ཡིན་པའི་ཕྱིར། འོན་ཀྱང་རགས་པའི་འགོག་བདེན་ལ་
འགོག་བདེན་གྱིས་མ་ཁྱབ་པ་དང་། རགས་པའི་ལམ་བདེན་ལ་ལམ་བདེན་གྱིས་མ་ཁྱབ་པར་གསལ་ཏེ། གཞན་
དུ་ན་འགོག་བདེན་ལ་འགོག་བདེན་ཕྲ་མོ་ཡིན་པས་ཁྱབ་པར་འདོད་པའི་ཚེ། བདེན་བཞི་ལ་རགས་བཤད་
པའང་མི་འཐད་པར་འགྱུར་པའི་ཕྱིར། དེ་ཡང་ཡིན་ཏེ། འདིར་འགོག་བདེན་ལ་དོན་དམ་བདེན་པས་ཁྱབ་
པར་བཤད་ལ། འགོག་བདེན་དུ་གྱུར་པའི་བདག་མེད་རིགས་པ་ཡོད་ན་དེས་མ་ཁྱབ་པར་འགྱུར་བའི་ཕྱིར། དེ་
ལྟར་ཡིན་ཀྱང་། ལམ་བདེན་རགས་པ་ལ་ལམ་བདེན་མ་ཡིན་པས་མ་ཁྱབ་སྟེ། བདག་མེད་རགས་པ་མངོན་སུམ་
172

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དུ་རྟོགས་པའི་ལམ་བདེན་དེ་ལམ་བདེན་རགས་པར་བཤད་པའང་སྣང་བའི་ཕྱིར། བདེན་པ་བཞི་ཡོད་ཀྱང་
བདེན་གཉིས་སུ་མ་འདུས་པའི་སྐྱོན་མེད་དེ། འགོག་བདེན་དོན་དམ་བདེན་པ་དང་། གཞན་རྣམས་ཀུན་རྫོབ་
བདེན་པར་འདུས་པའི་ཕྱིར། དབུ་མ་ལ་སོགས་ནི་སླའོ། །
གཉིས་པ་ས་དྲུག་པ་མངོན་དུ་གྱུར་པ་བཤད་པ་ལ་བཞི། སའི་ངེས་ཚིག་དང་ཤེར་ཕྱིན་ལྷག་པར་བསྟན་པ།
ཤེར་ཕྱིན་གྱི་བསྔགས་པ། རྟེན་འབྱུང་གཟིགས་པའི་དེ་ཁོ་ན་ཉིད་བཤད་པ། སའི་ཡོན་ཏན་བསྟན་པའི་སྒོ་ནས་
མཇུག་བསྡུ་བའོ། ། དང་པོ་ལ་གསུམ། ཚིག་དོན། སྤྱི་དོན། མཐའ་དཔྱོད་པའོ། ། དང་པོ་ནི། ས་དྲུག་པ་
མངོན་དུ་ཕྱོགས་པ་སྟེ། མངོན་དུ་གྱུར་པར་མཉམ་གཞག་གི་སེམས་ལ་གནས་ཏེ་འདི་ལ་བརྟེན་ནས་རྟེན་ཅིང་
འབྲེལ་བར་འབྱུང་བའི་དེ་ཁོ་ན་ཉིད་མཐོང་བའི་བྱང་སེམས་དེ་ཆོས་ཅན། སྙོམས་འཇུག་ཁྱད་པར་ཅན་འཐོབ་
པར་འགྱུར་བ་ཡིན་ཏེ། ཤེས་རབ་ཀྱི་ཕར་ཕྱིན་གྱི་ཉམས་ལེན་ལྷག་པ་ལ་གནས་པས་འགོག་པའི་སྙོམས་འཇུག་
ཐུན་མོང་མ་ཡིན་པ་ཐོབ་པར་འགྱུར་བའི་སེམས་དཔའ་ཡིན་པའི་ཕྱིར། ས་དྲུག་པ་ཆོས་ཅན། ཁྱོད་ལ་མངོན་དུ་
གྱུར་པའི་ས་ཞེས་བྱ་སྟེ། ཤེས་རབ་ལྷག་པའི་སྒོ་ནས་གཟུགས་བརྙན་དང་འདྲ་བའི་ཆོས་ཉིད་མཐོང་ཞིང་།
བདེན་བཞི་ཕྲ་རགས་ལ་མཁས་པ་ཐོབ་པ་གང་ཞིག རྫོགས་པའི་སངས་རྒྱས་ཀྱི་ཆོས་ལ་མངོན་དུ་ཕྱོགས་པའི་ས་
ཡིན་པའི་ཕྱིར། གཉིས་པ་ནི། ས་འདིར་ཡོན་ཏན་ཐོབ་ཚུལ་ཇི་ལྟར་ཞེ་ན། ཡོད་དེ། ཤེར་ཕྱིན་ལྷག་ཅིང་།
ཡོན་ཏན་བྱེ་བ་བརྒྱ་ཕྲག་བཅུ་གཉིས་ཐོབ་པའི་ཕྱིར། རྣམ་སྨིན་གྱི་སྐྱེ་བ་འཛིན་ཚུལ་ཡོད་དེ། འཕྲུལ་དགའི་
བདག་པོར་སྐྱེ་བ་བླངས་ནས་སེམས་ཅན་གྱི་དོན་བྱེད་པའི་ཕྱིར། འོ་ན། ཤེས་རབ་ཀྱི་ངོ་བོ་སོགས་ཇི་ལྟར་ཡིན་
ཞེ་ན། དེ་ཡང་ཡོད་དེ། བརྟགས་པའི་དངོས་པོ་ལ་ཆོས་རབ་ཏུ་རྣམ་པར་འབྱེད་པའི་སེམས་པ་ནི། ཤེས་རབ་
ཀྱི་ངོ་བོ་ཡིན་པའི་ཕྱིར། དེ་ལ་དབྱེ་ན་གསུམ་ཡོད་དེ། དོན་དམ་རྟོགས་པའི་ཤེས་རབ། ཀུན་རྫོབ་རྟོགས་པའི་
ཤེས་རབ། སེམས་ཅན་གྱི་དོན་བྱེད་པའི་ཤེས་རབ་དང་གསུམ་ཡོད་པའི་ཕྱིར། ས་འདིར་ཐོབ་པའི་འགོག་པའི་
སྙོམས་འཇུག་བཞག་ཏུ་ཡོད་དེ། ཤེར་ཕྱིན་གྱི་ཉམས་ལེན་ལྷག་པར་ཐོབ་པའི་སྒོ་ནས་དགག་གཞི་དེ་བཞིན་ཉིད་
ཀྱི་སྟེང་དུ་དགག་བྱ་གཉིས་སྣང་གི་སྤྲོས་པ་ཁྱད་པར་བ་དགག་པས་རབ་ཏུ་ཕྱེ་བའི་སྟོང་ཉིད་མངོན་སུམ་དུ་རྟོགས་
པའི་ས་དྲུག་པའི་ཡེ་ཤེས་དེ། དེ་ཡིན་པའི་ཕྱིར་ཏེ། རང་འགྲེལ་ལས། དེ་བཞིན་ཉིད་ལ་འགོག་པ་ཞེས་བརྗོད་
དེ། འདིར་གོས་པ་ཐམས་ཅད་འགོག་པར་འགྱུར་བའི་ཕྱིར་རོ། ། ཞེས་གསུངས་པའི་ཕྱིར་དང་། ཤེས་རབ་
གནས་པས་འགོག་པ་ཐོབ་པར་འགྱུར། ། ཞེས་གསུངས་པའི་ཕྱིར། ས་ལྔ་བ་མན་ཆད་དུ་འགོག་པའི་སྙོམས་
འཇུག་མེད་པ་ནི་མ་ཡིན་ཏེ། དེར་ཐུན་མོང་བའི་འགོག་པའི་སྙོམས་འཇུག་ཡོད་པའི་ཕྱིར། གསུམ་པ་ལ། ཁ་
173

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅིག འགོག་སྙོམས་ཡིན་ན། ཤེས་པ་ཡིན་དགོས་པར་ཐལ། ཐུན་མོང་མ་ཡིན་པའི་འགོག་པའི་སྙོམས་འཇུག་
ཡིན་ན། ཤེས་པ་ཡིན་དགོས་པའི་ཕྱིར། འདོད་ན། ཐལ་རང་གཉིས་ཀས་འདོད་པའི་འགོག་སྙོམས་ཆོས་ཅན།
དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེ་དེར་ཐལ།
འགོག་སྙོམས་དེ། ཐལ་རང་གཉིས་ཀས་ཁས་ལེན་པའི་ཕྱིར། འདོད་ན། དེ་ཆོས་ཅན། ཤེས་པ་མིན་པར་
ཐལ། ལྡན་མིན་འདུ་བྱེད་ཡིན་པའི་ཕྱིར། དེར་ཐལ། རང་རྒྱུད་པས་དེ་ལྟར་འདོད་པའི་ཕྱིར། ཟེར་ན། མ་
ཁྱབ། དེ་ལྟ་མ་ཡིན་ན། ཐལ་རང་གཉིས་ཐུན་མོང་དུ་ཁས་ལེན་པའི་ཤེས་བྱ་མེད་པར་ཐལ། ཐལ་འགྱུར་བས་
ཤེས་བྱ་ཐམས་ཅད་རང་བཞིན་གྱིས་མ་གྲུབ་པར་འདོད། རང་རྒྱུད་པས་དེ་ལས་བཟློག་སྟེ་ཁས་ལེན་པའི་ཕྱིར།
ཁ་ཅིག སློབ་ལམ་ན། ཤེར་ཕྱིན་མེད་ཟེར་ན། དེ་ཡོད་པར་ཐལ། དེར་ཤེར་ཕྱིན་གྱི་ཉམས་ལེན་ལྷག་པར་
ཐོབ་པ་ཡོད་པའི་ཕྱིར། དེར་ཐལ། ས་དྲུག་པ་ནས་དེ་ཐོབ་པ་ཡོད་པའི་ཕྱིར། གཞན་ཡང་། དེ་ན་དེ་ཡོད་པར་
ཐལ། དེར་འཇིག་རྟེན་ལས་འདས་མ་འདས་ཀྱི་ཤེར་ཕྱིན་གཉིས་ཡོད་པའི་ཕྱིར། འདི་རྒྱས་པར་ནི་ཁོ་བོས་བྱས་
པའི་ཕར་ཕྱིན་གྱི་མཐའ་དཔྱོད་དུ་གསལ་ལོ། ། གཉིས་པ་ནི། ཤེས་བྱ་ཆོས་ཅན། ཕར་ཕྱིན་དང་པོ་ལྔ་སངས་
རྒྱས་ཀྱི་སར་བགྲོད་པ་ཡང་ཤེར་ཕྱིན་ལ་རག་ལས་པ་ཡིན་ཏེ། ཇི་ལྟར་ཏེ་དཔེར་ན། མིག་དང་བྲལ་བའི་ལོང་
བའི་ཚོགས་ཀུན་ཀྱང་མིག་ལྡན་གྱི་སྐྱེས་བུ་གཅིག་གིས་རང་གར་འདོད་པ་ཡི་ཡུལ་དུ་བདེ་བླག་ཏུ་འཁྲིད་པར་བྱེད་
པ་དེ་བཞིན་དུ། སྐབས་འདིར་ཡང་བློ་ཤེས་རབ་ཀྱིས་ནི། དེ་ཁོ་ན་ཉིད་ལྟ་བའི་མིག་ཉམས་པའི་སྦྱིན་སོགས་ཀྱི་
ཡོན་ཏན་རྣམས་བླངས་ཏེ་རྒྱལ་བའི་ས་ཉིད་དུ་འགྲོ་བར་འགྱུར་བའི་ཕྱིར་ཏེ། དེ་སྐད་དུ་ཡང་། སྡུད་པ་ལས།
དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། ། ལམ་ ཡང་མི་ཤེས་ གྲོང་ཁྱེར་ འཇུག་ པར་ ག་ལ་
འགྱུར། ། ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། ། དམིགས་བུ་མེད་པས་བྱང་ཆུབ་རེག་པར་ནུས་མ་
ཡིན། ། ཞེས་གསུངས་པའི་ཕྱིར། གསུམ་པ་ལ་ལྔ། ཟབ་དོན་བཤད་པར་དམ་བཅའ་བ། དེ་བཤད་པའི་སྣོད་
ངོས་བཟུང་བ། དེར་བཤད་ན་ཡོན་ཏན་འབྱུང་ཚུལ། སྣོད་ལྡན་ལ་མཉན་པར་བསྐུལ་བ། རྟེན་འབྱུང་གི་དེ་
ཉིད་ཇི་ལྟར་བཤད་པའི་ཚུལ་ལོ། ། དང་པོ་ལ་གཉིས། ཚིག་དོན་དང་། སྤྱི་དོན་ནོ། ། དང་པོ་ནི། དཔལ་
ལྡན་ཟླ་བ་ཆོས་ཅན། ཁྱོད་ཀྱིས་འཕགས་པ་ཀླུ་སྒྲུབ་ཀྱི་གཞུང་ལུགས་ལས་དེ་ཁོ་ན་ཉིད་ཇི་ལྟར་བསྟན་པ་ལྟར་
གནས་པའི་ལུགས་བཞིན་དུ་བརྗོད་པར་བྱ་བ་ཡིན་ཏེ། བྱང་སེམས་ས་དྲུག་པ་བ་དེ་ཡིས་ཆེས་ཟབ་པའི་ཆོས་དེ་
ཉིད་ཇི་ལྟར་རྟོགས་པ་དེ་ལྟར་ཀླུ་སྒྲུབ་ཀྱི་རྩ་བ་ཤེས་རབ་སོགས་ཀྱི་ལུང་དང་། དེར་མ་ཟད་གཞན་ཡང་རིགས་པས་
ཆོས་ཀྱི་དེ་ཁོ་ན་ཉིད་གཏན་ལ་འབེབས་པར་བྱེད་པ་ཡིན་པས་ན་སྟེ་དེའི་ཕྱིར་རོ། ། གཉིས་པ་ནི། འོ་ན། ཟབ་
174

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
མོ་རྟེན་འབྱུང་གི་དེ་ཁོ་ན་ཉིད་གཏན་ལ་འབེབས་པར་བྱེད་པ་ནི། མགོན་པོ་ཀླུ་སྒྲུབ་ཀྱི་རྗེས་སུ་འབྲང་ན། དེ་ལ་
ཤེས་བྱེད་ཅི་ཡོད་ཅེ་ན། དེ་ཡང་ཡོད་དེ། མགོན་པོ་ཀླུ་སྒྲུབ་དེ་ཟབ་དོན་གཏན་ལ་འབེབས་པ་ལ་རྒྱལ་བ་ཉིད་
ཀྱིས་ལུང་བསྟན་པའི་ཚད་མའི་སྐྱེས་བུ་ཡིན་པའི་ཕྱིར། དེ་ལྟར་ཡིན་ཏེ། ལང་ཀར་པ།ཤེགས་པ་ལས། ལྷོ་ཕྱོགས་
པེ་ཏའི་ཡུལ་དུ་ནི། ། དགེ་སློང་དཔལ་ལྡན་ཆེར་གྲགས་པ། ། དེ་མིང་ཀླུ་ཞེས་འབོད་པ་སྟེ། ། ཡོད་དང་མེད་
པའི་ཕྱོགས་འཇིག་པ། ། ང་ཡི་ཐེག་པ་འཇིག་རྟེན་དུ། ། བླ་མེད་ཐེག་ཆེན་རབ་བཤད་ནས། ། རབ་ཏུ་དགའ་
བའི་ས་བསྒྲུབས་ཏེ། ། བདེ་བ་ཅན་དུ་དེ་འགྲོའོ། ། ཞེས་གསུངས་ཤིང་། དེར་མ་ཟད། མདོ་སྡེ་རྔ་བོ་ཆེ།
སྤྲིན་ཆེན་པོའི་མདོ། ། འཇམ་དཔལ་རྩ་རྒྱུད། དུས་འཁོར་གྱི་རྒྱུད་སོགས་ནས་ཀྱང་ལུང་བསྟན་པའི་ཕྱིར། རྔ་
བོ་ཆེའི་མདོ་ནས་ས་བདུན་པ་བར་བཤད་ཀྱང་འདི་དང་མི་འགལ་ཏེ། སྤྲུལ་བའི་མཛད་པ་སྟོན་པའི་དབང་དུ་
བྱས་པ་ཡིན་པའི་ཕྱིར། གཉིས་པ་ནི། དེ་ཁོ་ན་ཉིད་སྟོན་པའི་སྣོད་ཇི་ལྟ་བུ་ཞེ་ན། འདི་ལ་གཉིས། སྣོད་མིན་
སྤོང་ཚུལ་དང་། སྐབས་དོན་བཤད་པའོ། ། དང་པོ་ནི། ཟབ་མོའི་དེ་ཁོ་ན་ཉིད་དེ་ཡང་། ཉན་པའི་བག་
ཆགས་བཞག་པའི་གདུལ་བྱ་ལ་བཤད་པར་བྱ་བ་ཡིན་གྱི། སྣོད་དུ་མི་རུང་བ་ལ་བསྟན་པར་བྱ་བ་མ་ཡིན་ཏེ།
འགའ་ཞིག་ལ་མོས་པ་ཅུང་ཟད་མེད་པར་སྟོང་བ་ཉིད་ཀྱི་གཏམ་ཐོས་པ་ཙམ་ཉིད་ནས་སྤོང་བར་འདོད་པ་འབྱུང་
ཞིང་། གཞན་དག་ལ་མོས་པ་ལྟར་སྣང་ཡོད་ཀྱང་རང་བཞིན་མེད་པ་དང༌། མེད་པའི་ཁྱད་པར་མ་ཕྱེད་པར་
དོན་བ།ཅིག་ཏུ་བཟུང་ནས་ལས་འབྲས་ལ་སྐུར་འདེབས་ཀྱི་ལོག་ལྟ་སྐྱེས་ནས་གོང་འཕེལ་དུ་བྱས་ཏེ་ངན་སོང་དུ་
འགྲོ་བར་འགྱུར་བའི་ཕྱིར་ཏེ། རྩ་ཤེས་ལས། སྟོང་བ་ཉིད་ལ་ལྟ་ཉེས་ན། ། ཤེས་རབ་ཆུང་རྣམས་ཕུང་བར་
འགྱུར། ། ཇི་ལྟར་སྦྲུལ་ལ་བཟུང་ཉེས་དང་། ། རིག་སྔགས་ཉེས་པར་སྒྲུབ་པ་བཞིན། ། ཞེས་གསུངས་པའི་
ཕྱིར་དང་། དེའི་འགྲེལ་བར་ཡང་། ཀུན་རྫོབ་ལ་སྐུར་པ་མི་འདེབས་པ་ལ། གཟུགས་བརྙན་དང་འདྲ་བའི་
ལས་འབྲས་ལ་གནོད་པ་མ་བྱས་པ་དགོས་པ་དང་། དོན་དམ་པར་སྒྲོ་མི་འདོགས་པ་ལ་དངོས་པོ་རང་བཞིན་མེད་
པ་ཁོ་ན་ལ་ལས་འབྲས་ཀྱི་རྣམ་གཞག་འཐད་ལྡན་དུ་འཇོག་ཤེས་དགོས་པར་གསུངས་པའི་ཕྱིར། གཉིས་པ་ནི།
འཕགས་པའི་སྐབས་སུ་མ་ཟད། སོ་སོ་སྐྱེ་བའི་དུས་ནའང་སྟོང་བ་ཉིད་ཀྱི་གཏམ་ཐོས་པ་ན་ནང་དུ་གཏམ་དེ་ལ་
རབ་ཏུ་དགའ་བ་ཡང་དང་ཡང་དུ་འབྱུང་བ་དང་། རབ་ཏུ་དགའ་བ་དེ་ལས་བྱུང་བའི་ཕྱི་རྟགས་མཆི་མས་མིག་
བརླན་ཞིང་། ལུས་ཀྱི་བ་སྤུ་ལྡང་བར་འགྱུར་བ་གང་ཡིན་པའི་གདུལ་བྱ་དེ་ཆོས་ཅན། ཁྱོད་ལ་དམ་པའི་དོན་གྱི་
བདེན་པ་བསྟན་པར་བྱ་འོས་ཏེ། ཁྱོད་དེ་ཁོ་ན་ཉིད་ཉེ་བར་བསྟན་པར་བྱ་བའི་སྣོད་རུང་གི་གང་ཟག་དེ་ཡིན་པའི་
ཕྱིར་ཏེ། དེ་ལ་རྫོགས་པའི་སངས་རྒྱས་ཀྱི་བློ་སྟོང་ཉིད་རྟོགས་པའི་ཤེས་རབ་དེ་ཡི་ས་བོན་ཡོད་པའི་ཕྱིར། འདི་
175

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་སྟོང་ཉིད་ཀྱི་དོན་ཕྱིན་ཅི་མ་ལོག་པར་བཤད་པའི་གཏམ་ཐོས་ནས་དོན་ཀྱང་དེ་ལྟར་གོ་བའི་རྐྱེན་གྱིས་རྟགས་
དེ་དག་བྱུང་ན་རྟགས་མི་འཁྲུལ་བ་ཡིན་གྱི། མི་གོ་བའི་མོས་པ་ལྟར་སྣང་ལ་ངེས་པ་མེད་དེ། དེ་ལྟར་སྟོང་ཐུན་
ལས་བཤད་པའི་ཕྱིར། འོན་ཀྱང་དོན་ལེགས་པར་མི་གོ་ཡང་མོས་པ་ཆེ་ན། ཇི་ལྟར་རིགས་པར་ཟབ་དོན་སྟོན་
པའི་སྣོད་དུ་རུང་སྟེ། དེ་ལ་སྟོང་ཉིད་རྟོགས་པའི་རིགས་ཀྱི་ནུས་པ་གསར་དུ་འཇོག་པ་མི་འགལ་བར་བཤད་པའི་
ཕྱིར། གསུམ་པ་ནི། སྣོད་རུང་གི་གང་ཟག་དེ་ཆོས་ཅན། ཁྱོད་ལ་སྟོང་ཉིད་ཀྱི་དོན་བསྟན་པ་དེ་ཡི་རྗེས་སུ་འགྲོ་
བའི་ཡོན་ཏན་མང་པོ་འབྱུང་སྟེ། དེ་གང་ཞེ་ན། འདི་ལྟར་སྐྱེ་བ་གཞན་དུ་མི་ཉམས་པའི་ཆེད་རྟག་ཏུ་ཚུལ་
ཁྲིམས་ཡང་དག་པར་བླངས་ནས་གནས་པར་འགྱུར་ལ། ཡོ་བྱད་ཀྱིས་མི་ཕོངས་པའི་ཆེད་དུ་སྦྱིན་པ་གཏོང་བར་
འགྱུར་ཞིང་། སངས་རྒྱས་འཐོབ་པའི་ཆེད་དུ་སྙིང་རྗེ་ཆེན་པོ་བསྟན་པར་བྱེད། དགེ་བ་སྲུང་ཞིང་འཕགས་པ་
དགྱེས་པའི་ཆེད་དུ་བཟོད་པ་སྒོམ་པར་བྱེད། འགྲོ་བ་རྣམས་འཁོར་བ་ལས་དགྲོལ་བར་བྱ་བ་དང་འབྲས་བུ་མི་
ཟད་པ་དང་སངས་རྒྱས་ཀྱི་ཕྱིར་སྦྱིན་སོགས་དེ་ཡི་དགེ་བ་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱེད་ཅིང་
སངས་རྒྱས་བྱང་སེམས་ལས་གཞན་པས་སྟོང་ཉིད་ཀྱི་དོན་རྫོགས་པར་སྟོན་མི་ནུས་པར་མཐོང་ནས་རྫོགས་པའི་
བྱང་ཆུབ་སེམས་དཔའ་རྣམས་ལ་ལྷག་པར་གུས་པར་བྱེད་པའི་ཡོན་ཏན་རྣམས་འབྱུང་བའི་ཕྱིར། བཞི་བ་ལ་
གཉིས། ཚིག་དོན་དང་། སྤྱི་དོན་ནོ། ། དང་པོ་ནི། ཤེས་བྱ་ཆོས་ཅན། ས་རབ་ཏུ་དགའ་བ་དེ་ནི་དོན་དུ་
གཉེར་བར་འདོད་པས། འཆད་པར་འགྱུར་བའི་ཟབ་མོའི་ལམ་འདི་མཉན་པར་གྱིས་ཤིག་ཅེས་བསྐུལ་བར་
རིགས་ཏེ། ཟབ་ཅིང་རྒྱ་ཆེ་བའི་ཚུལ་ལ་མཁས་པའི་སྐྱེ་བོས་ནི། ཟབ་པ་དང་རྒྱ་ཆེ་བའི་ཕྱོགས་ཀྱི་ཚོགས་བསགས་
ནས་སོ་སྐྱེའི་ས་ནས་རིམ་གྱིས་འཕགས་པའི་རབ་ཏུ་དགའ་བའི་ས་ནི་འཐོབ་པར་འགྱུར་བས་ན་སྟེ་དེའི་ཕྱིར།
གཉིས་པ་ནི། དེ་ལྟར་སྣོད་ལྡན་གྱི་གདུལ་བྱ་ལ་བསྐུལ་ནས་ཟབ་དོན་བསྟན་པ་ལ་ཕན་ཡོན་ཇི་ལྟ་བུ་ཡོད་ཅེ་ན།
དེ་ཡང་ཡོད་དེ། སྤྱིར་ཟང་ཟིང་དང་ཆོས་ཀྱི་སྦྱིན་པ་གཉིས་ཀྱི་ནང་ནས་ཆོས་ཀྱི་སྦྱིན་པ་བྱིན་པ་ནི། ཕན་ཡོན་
ལྷག་པར་ཆེ་ཞིང་། ཁྱད་པར་ཟབ་མོའི་དོན་ཕྱིན་ཅི་མ་ལོག་པར་བསྟན་པ་ནི་ཕན་ཡོན་ཆེས་ཆེ་བའི་ཕྱིར། དང་
པོ་དེ་ལྟར་ཡིན་ཏེ། དཀོན་མཆོག་བརྩེགས་པའི་བྱམས་པ་སེང་གེའི་སྒྲའི་མདོ་ལས། ཕན་འདོགས་བྱེད་པར་
འདོད་པ་དེ་དག་གིས། ། འཇིག་རྟེན་གསུམ་ན་སེམས་ཅན་ཐམས་ཅད་ཀྱི། ། བདེ་བ་གང་དག་ཡོད་པ་དེ་དག་
ཀུན། ། སེམས་ཅན་གཅིག་ལ་སྦྱིན་པར་བྱས་པ་བས། ། གང་གིས་དེ་ལ་སངས་རྒྱས་ལུགས་ཀྱི་ནི། ། ཚིག་
བཞིའི་ཚིགས་སུ་བཅད་པ་གཅིག་བསྒྲགས་ན། ། དེ་ནི་ཕན་འདོགས་ཤིན་ཏུ་མཆོག་ཡིན་ཏེ ། དེས་ནི་སྡུག་
བསྔལ་དག་ལས་གྲོལ་བར་འགྱུར། ། ཞེས་དང་། གང་གིས་སེམས་ཅན་གཅིག་ལ་ཚིགས་བཅད་བྱིན། ། རིན་
176

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཆེན་སྦྱིན་པ་ཤིན་ཏུ་རྒྱ་ཆེན་དེས། ། ཚིགས་བཅད་སྦྱིན་པ་སངས་རྒྱས་སྒྲུབ་དེ་ལ། ། ཆར་ཡང་མི་ཕོང་གྲངས་
སུའང་མ་ཡིན་ནོ། ། ཞེས་གསུངས་པའི་ཕྱིར། ། ཕྱི་མ་དེ་ལྟར་ཡིན་ཏེ། ཤེར་ཕྱིན་གྱི་མདོ་མང་པོ་དང་། ཕལ་
ཆེན། དཀོན་བརྩེགས་སོགས་ལས་དེའི་ཕན་ཡོན་ཆེས་མང་པོ་གསུངས་ཤིང་། ཁྱད་པར་ཁྱེའུ་རིན་ཆེན་བྱིན་
པའི་མདོ་ལས། ཤེར་ཕྱིན་དང་བྲལ་བས་བསྐལ་བ་བརྒྱ་སྟོང་དུ་ཕྱིན་དྲུག་གི་ཕྱོགས་ལ་སྤྱད་པ་བས། གང་གིས་
ཟབ་མོའི་དོན་ལེགས་པར་ཉན་པ་ཙམ་ཡང་ཕན་ཡོན་ཆེ་བ་དང་། རྡོ་རྗེ་གཅོད་པ་ལས། གངྒཱའི་ཀླུང་གི་བྱེ་མ་
སྙེད་ཀྱི་འཇིག་རྟེན་གྱི་ཁམས་རིན་ཆེན་སྣ་བདུན་གྱིས་བཀང་སྟེ། སངས་རྒྱས་ལ་ཕུལ་བ་བས། ཟབ་དོན་ཚིགས་
སུ་བཅད་པ་གཅིག་ཙམ་རང་གིས་བཟུང་ཞིང་གཞན་ལ་ལེགས་པར་བསྟན་ན་ཕན་ཡོན་ཆེ་བ་དང་། བདུད་
འདུལ་བའི་ལེའུ་དང་མ་སྐྱེས་དགྲའི་མདོ་ལས། ཟབ་དོན་ལ་ལེགས་པར་འཇུག་ཅིང་མོས་ན་མཚམས་མེད་ཀྱི་
ལས་སོགས་ལས་ངན་པ་སྟོབས་ཆེན་པོ་རྣམས་ཀྱང་འདག་པར་འགྱུར་ན། གཞན་ལྟ་ཅི་སྨོས་པ་སོགས་ཀྱི་ཕན་
ཡོན་ཡོད་པ་འཕགས་པ་ཀླུ་སྒྲུབ་དང་རྗེ་ཉིད་ཀྱིས་བཤད་པ་ལྟར་ཡིན་པའི་ཕྱིར། ལྔ་བ་ལ་གསུམ། ཟབ་དོན་ལུང་
གིས་བསྟན་ཚུལ། ལུང་དོན་རིགས་པས་བསྒྲུབ་པ། སྟོང་ཉིད་ཀྱི་རབ་དབྱེ་བཤད་པའོ། ། དང་པོ་ལ་གཉིས།
ལུང་དགོད་པ་དང་། དེའི་དོན་བཤད་པའོ། ། དང་པོ་ནི། ས་བཅུ་བ་ལས། ས་ལྔ་བ་བ་དེས་དྲུག་པ་ལ་འཇུག་
པ་ན། ཆོས་མཉམ་པ་ཉིད་བཅུས་འཇུག་གོ ། བཅུ་གང་ཞེ་ན། འདི་ལྟ་སྟེ། ཆོས་ཐམས་ཅད་མཚན་མ་མེད་
པ་མཉམ་པ་ཉིད་དང་། ཆོས་ཐམས་ཅད་མཚན་ཉིད་མེད་པ་མཉམ་པ་ཉིད་དང་། དེ་བཞིན་དུ་སྐྱེ་བ་མེད་པ་
དང༌། མ་སྐྱེས་པ་དང་། དབེན་པ་དང་། གདོད་མ་ནས་རྣམ་པར་དག་པ་དང་། སྤྲོས་པ་མེད་པ་དང་། བླང་
བ་མེད་པ་དང་དོར་བ་མེད་པ་མཉམ་པ་ཉིད་དང་། ཆོས་ཐམས་ཅད་སྒྱུ་མ་དང་། རྨི་ལམ་དང་། མིག་ཡོར་
དང༌། བྲག་ཆ་དང་། ཆུ་ཟླ་དང་། གཟུགས་བརྙན་དང་། སྤྲུལ་བ་ལྟ་བུར་མཉམ་པ་ཉིད་དང་། ཆོས་ཐམས་
ཅད་དངོས་པོ་དང་དངོས་པོ་མེད་པ་གཉིས་སུ་མེད་པར་མཉམ་པ་ཉིད་དེ། ཞེས་སོགས་གསུངས། གཉིས་པ་ནི།
ལུང་དེས་ས་དྲུག་པ་ནས་ཡུལ་གཟིགས་ཚུལ་བསྟན་པ་ཡིན་ཏེ། ཆོས་ཐམས་ཅད་སྒྱུ་མ་དང་། ཞེས་སོགས་བདུན་
གྱིས་རྗེས་ཐོབ་ཀྱི་ཡུལ་གཟིགས་ཚུལ་བསྟན་ལ། ལྷག་མ་རྣམས་ཀྱིས་མཉམ་གཞག་གི་གནས་སྐབས་སུ་ཡུལ་
གཟིགས་ཚུལ་བསྟན་པའི་ཕྱིར། དེར་ཐལ། རྐང་པ་དང་པོ་གཉིས་ཀྱིས་མདོར་བསྟན་ནས། གཞན་རྣམས་
ཀྱིས་རྒྱས་པར་བཤད་པའི་ཕྱིར། དེར་ཐལ། ཆོས་ཐམས་ཅད་མཚན་མ་མེད་པ་དང༌། ཞེས་པ་དེས། ས་དྲུག་
པ་ཐོབ་མ་ཐག་པའི་མཉམ་གཞག་དེའི་ངོར་སྔོ་སེར་ལ་སོགས་པའི་མཚན་མ་ཐ་དད་པ་མེད་པ་མཉམ་པ་ཉིད་དང་།
ཆོས་ཐམས་ཅད་མཚན་ཉིད་མེད་པ་མཉམ་པ་ཉིད་དང་། ཞེས་པས། ཆོས་ཐམས་ཅད་རང་གི་མཚན་ཉིད་ཀྱིས་
177

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲུབ་པ་མེད་པ་མཉམ་པ་ཉིད་དུ་བསྟན་ལ། དེ་རྒྱས་པར་འཆད་པ་ནི། མ་འོངས་པའི་དུས་ཀྱི་དངོས་པོ་རྣམས་
རང་བཞིན་གྱིས་སྐྱེ་བ་མེད་པ་མཉམ་པ་ཉིད་དང་། འདས་པ་དང་ད་ལྟ་བའི་དུས་ཀྱི་དངོས་པོ་རྣམས་རང་བཞིན་
གྱིས་མ་སྐྱེས་པ་མཉམ་པ་ཉིད་དང་། དུས་གསུམ་གྱི་དངོས་པོ་རྣམས་རང་བཞིན་གྱིས་གྲུབ་པས་དབེན་པ་མཉམ་
པ་ཉིད་དང་། དེ་ཡང་འཕྲལ་དུ་བཅོས་པ་མ་ཡིན་པར་གདོད་མ་ནས་རྣམ་པར་དག་པ་མཉམ་པ་ཉིད་དང་། སྔོ་
སེར་སོགས་མཚན་མ་དང་སྒྲ་རྟོག་གི་སྤྲོས་པ་རང་བཞིན་གྱིས་མེད་པ་མཉམ་པ་ཉིད་དང་། མཉམ་གཞག་དེའི་
གཟིགས་ངོར་བླང་དོར་རང་གི་མཚན་ཉིད་ཀྱིས་གྲུབ་པ་མེད་པ་མ་མཉམ་པ་ཉིད་དང་། དངོས་པོ་དང་དངོས་
མེད་རང་གི་མཚན་ཉིད་ཀྱིས་གྲུབ་པ་མེད་པ་མཉམ་པ་ཉིད་དུ་བསྟན་པའི་ཕྱིར། སྒྱུ་མ་དང་ཞེས་སོགས་ཀྱིས་རྗེས་
ཐོབ་ཀྱི་ཡུལ་གཟིགས་ཚུལ་བསྟན་པ་ཡིན་ཏེ། སྒྱུ་མ་མཁན་གྱིས་རྗེ་ཤིང་རྟ་གླང་དུ་སྤྲུལ་བ་དེའི་ཚེ། རྡོ་ཤིང་རྟ་
གླང་དུ་སྣང་ཡང་རྟ་གླིང་དུ་མ་གྲུབ་པ་དེ་བཞིན་དུ། གཟུགས་སོགས་རང་བཞིན་གྱིས་གྲུབ་པར་སྣང་ཡང་མ་གྲུབ་
པར་བདེན་པས་སྟོང་བའི་མཉམ་པ་ཉིད་དུ་བསྟན་པའི་ཕྱིར། འདིར་བཅུ་བོ་དེ་དག་གི་ནང་ནས་སྐྱེ་བ་མེད་པ་
མཉམ་པ་ཉིད་གཙོ་བོར་འཆད་དེ། རང་འགྲེལ་ལས། དེའི་ཕྱིར། འདིར་ཆོས་སྐྱེ་བ་མེད་པར་མཉམ་པ་ཉིད་ཁོ་
ན་རིགས་པས་བསྟན་པ་ཉིད་ཀྱིས་ཆོས་མཉམ་པ་ཉིད་གཞན་བསྟན་པ་སླ་བར་དགོངས་ཏེ། སློབ་དཔོན་གྱིས་
དབུ་མའི་བསྟན་བཅོས་ཀྱི་དང་པོར། བདག་ལས་མ་ཡིན་གཞན་ལས་མིན། ། ཞེས་པ་ནས། ཉེ་བར་བཀོད་པ་
ཡིན་ནོ། ། ཞེས་པའི་བར་གསུངས་པའི་ཕྱིར། །
གཉིས་པ་རིགས་པས་བསྒྲུབ་པ་ལ་གཉིས། ཆོས་ཀྱི་བདག་མེད་རིགས་པས་བསྒྲུབ་པ་དང་། གང་ཟག་གི་
བདག་མེད་རིགས་པས་བསྒྲུབ་པའོ། ། དང་པོ་ལ་བཞི། མཐའ་བཞིའི་སྐྱེ་བ་དགག་པ། བཀག་པ་ལ་རྩོད་པ་
སྤོང་བ། རྟེན་འབྱུང་གི་སྐྱེ་བས་མཐར་འཛིན་འགོག་ཚུལ། རིགས་པས་དཔྱད་པ་བྱས་པའི་འབྲས་བུ་ངོས་
བཟུང་བའོ། ། དང་པོ་ལ་གསུམ། དམ་བཅའ་བཞག་པ། སྒྲུབ་བྱེད་བསྟན་པ། གྲུབ་དོན་བཤད་པའོ། །
དང་པོ་ལ་གཉིས། དགག་བྱ་ངོས་འཛིན་སྤྱིར་བསྟན་པ་དང་། སྐབས་ཀྱི་དོན་བཤད་པའོ། ། དང་པོ་ནི།
སྟོང་ཉིད་རྟོགས་པའི་ལྟ་བ་རྣམ་དག་རང་རྒྱུད་ལ་སྐྱེ་བ་ལ་དགག་བྱ་བདེན་གྲུབ་ཀྱི་དོན་སྤྱི་བློའི་ཡུལ་དུ་འཆར་བ་
ཞིག་སྔོན་དུ་འགྲོ་དགོས་པ་ཡིན་ཏེ། དེ་སྔོན་དུ་མ་སོང་བར་བདེན་གྲུབ་བཀག་ཙམ་གྱི་མེད་དགག་དེ་བློའི་ཡུལ་དུ་
འཆར་མི་ནུས་པའི་ཕྱིར་ཏེ། སྤྱོད་འཇུག་ལས། བཏགས་པའི་དངོས་ལ་མ་རེག་པར། ། དེ་ཡི་དངོས་མེད་
འཛིན་མ་ཡིན། ། ཞེས་གསུངས་པའི་ཕྱིར། འོ་ན། དགག་བྱའི་ཚད་ཇི་ལྟ་བུ་ཡིན་ཞེ་ན། ཡོད་དེ། ཐལ་
འགྱུར་བའི་ལུགས་ཀྱི་དགག་བྱའི་ཚད་དང་། རང་རྒྱུད་པའི་དགག་བྱའི་ཚད་གཉིས་ཡོད་པའི་ཕྱིར༔ དང་པོ་
178

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མ་ཐའ་དཔྱོད་ཟུང་འབྲེལ། །
ཡོད་དེ། གཟུགས་སོགས་ཀྱི་ཆོས་རྣམས་ཀྱི་སྟེང་དུ་མིང་དང་བརྡ་དང་ཐ་སྙད་ཀྱི་དབང་གིས་བཞག་པ་ཙམ་མ་
ཡིན་པར་རང་གི་ངོ་བོས་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཡང་དག་གི་དགག་བྱ་མཐར་ཐུག་ཡིན་པའི་
ཕྱིར། དེ་འདྲ་བའི་དགག་བྱ་དེ་གང་ཟག་གི་སྟེང་དུ་བཀག་པ་ཙམ་གང་ཟག་གི་བདག་མེད་དང་། དེ་ལས་
གཞན་པའི་ཆོས་ཀྱི་སྟེང་དུ་བཀག་པ་ཙམ་ཆོས་ཀྱི་བདག་མེད་དུ་འཇོག་པ་ཡིན་ཏེ། བཞི་བརྒྱ་བའི་འགྲེལ་བ་ལས།
དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོ་རང་བཞིན་ཏེ། དེ་མེད་
པ་ནི་བདག་མེད་པའོ། ། དེ་ནི་ཆོས་དང་གང་ཟག་གི་དབྱེ་བས་རྣམ་པ་གཉིས་སུ་རྟོགས་ཏེ། ཆོས་ཀྱི་བདག་མེད་
པ་དང་། གང་ཟག་གི་བདག་མེད་པ་ཞེས་བྱའོ། ། ཞེས་གསུངས་པའི་ཕྱིར། དེ་ཡང་ཆོས་རྣམས་རྟོག་པའི་
དབང་གིས་བཞག་པའི་རྟོག་བཏགས་ཙམ་དུ་འཇོག་ཚུལ་ཤེས་ན། རྟོག་པས་བཏགས་ཙམ་མ་ཡིན་པར་ཡུལ་སྟེང་
ནས་གྲུབ་པའི་བདེན་གྲུབ་ཀྱི་ཚད་དམ། དགག་བྱའི་ཚད་ཀྱང་བདེ་བླག་ཏུ་ངེས་པར་འགྱུར་ཏེ། གང་ཟག་དང་
ཆོས་གང་ཡིན་ཀྱང་རྟོག་པས་བཏགས་ཙམ་དུ་འཇོག་ཤེས་པ་གལ་ཆེ་བའི་ཕྱིར། དེར་ཐལ། གཟུགས་སོགས་ཀྱི་
ཆོསརྣམས་རང་འཛིན་རྟོག་པ་ཡོད་ན་ཡོད་པ་དང་། དེ་མེད་ན་མེད་པའི་རྗེས་སུ་འགྲོ་ལྡོག་བྱེད་པའི་ཕྱིར།
དེསན། རྟོག་པས་བཞག་པའི་དཔེ་ཡོད་དེ། དཔེར་ན། ཐག་ཁྲའི་སྟེང་དུ་མུན་པ་ཅུང་ཟད་བབས་པ་ན།
དེར་སྦྲུལ་ལོ་སྙམ་པའི་བློ་སྐྱེས་པའི་ཚེ། ཐག་ཁྲ་དེའི་ཆ་ཤས་རེ་རེ་བ་དང་། དབྱིབས་དང་། ཚོགས་པ་དང་།
དེ་ལས་གཞན་པའི་ཆ་ཤས་གང་ཡང་སྦྲུལ་དེའི་མཚན་གཞིར་གཟུང་དུ་མེད་པས། དུས་དེར་ཐག་ཁྲའི་སྟེང་དུ་
སྦྲུལ་རང་འཛིན་རྟོག་པས་བཏགས་པ་ཙམ་ལྟ་བུ་ཡིན་པའི་ཕྱིར་ཏེ། དེ་ལྟར་ཡང་། བཞི་བརྒྱ་བ་ལས། རྟོག་པ་
མེད་པར་འདོད་ཆགས་ལ། ། སོགས་ལ་ཡོད་ཉིད་ཡོད་མིན་ན། ། ཡང་དག་དོན་དང་རྟོག་པ་ཞེས། ། བློ་དང་
ལྡན་པ་སུ་ཞིག་འཛིན། ། ཞེས་པ་དང་། དེའི་འགྲེལ་བར། རྟོག་པ་ཡོད་པ་ཁོ་ནས་ཡོད་པ་ཉིད་དང་། རྟོག་པ་
མེད་པར་ཡོད་པ་ཉིད་མེད་པ་དེ་དག་ནི་གོར་མ་ཆགས་པར་ཐག་པ་བསྡོགས་པ་ལ་བཏགས་པའི་སྦྲུལ་ལྟར་རང་གི་
ངོ་བོས་མ་གྲུབ་པར་ངེས་སོ། ། ཞེས་གསུངས་པའི་ཕྱིར། དེ་བཞིན་དུ་ང་དེ་ཡང་གདགས་གཞི་ཕུང་པོའི་སྟེང་དུ་
རྟོག་པས་བཏགས་ཙམ་ཡིན་ཏེ། ཕུང་བོའི་སྟེང་དུ་ངར་འཛིན་གྱི་བློ་སྐྱེས་པ་དེའི་ཚེ། ཕུང་པོའི་ཆ་ཤས་རེ་རེ་བ་
དང༌། དབྱིབས་དང་། ཚོགས་པ་དང་། དེ་ལས་གཞན་གང་ཡང་ང་དེའི་མཚན་གཞིར་བཟུང་དུ་མེད་པས།
ང་དེ་ཕུང་པོའི་སྟེང་དུ་རྟོག་པས་བཏགས་པ་ཙམ་ཡིན་པའི་ཕྱིར་ཏེ། རིན་ཆེན་ཕྲེང་བ་ལས། སྐྱེས་བུ་ས་མིན་ཆུ་
མ་ཡིན། མེ་མིན་རླུང་མིན་ནམ་མཁའ་མིན། ། རྣམ་ཤེས་མ་ཡིན་ཀུན་མིན་ན། ། དེ་ལས་གཞན་པའི་སྐྱེས་བུ་
གང་། ། སྐྱེས་བུ་ཁམས་དྲུག་འདུས་པའི་ཕྱིར། ། ཡང་དག་མ་ཡིན་ཅི་ལྟ་བར། ། ཞེས་གསུངས་པའི་ཕྱིར། ང་
179

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཙམ་དུ་མ་ཟད། ངའི་གདགས་གཞི་ཕུང་པོའི་ཆ་ཤེས་རྣམས་དང་། ཆོས་ཐམས་ཅད་ཀྱང་དེ་ལྟར་རང་བཞིན་
གྱིས་མ་གྲུབ་སྟེ། དེ་ཉིད་ལས། དེ་བཞིན་ཁམས་ནི་རེ་རེ་ཡང་། ། འདུས་ཕྱིར་ཡང་དག་ཉིད་དུ་མིན། ། ཞེས་
པ་དང་། ཏིང་ངེ་འཛིན་རྒྱལ་པོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། ། ཤེས་པ་དེ་བཞིན་ཀུན་ལ་
བློས་སྦྱར་བྱ། ། ཞེས་པ་དང་། སྡུད་པ་ལས་ཀྱང༌། བདག་ ཅི་འདྲ་བ་དེ་འདྲར་སེམས་ཅན་ ཐམས་ ཅད་
ཤེས། ། སེམས་ཅན་ཐམས་ཅད་ཅི་འདྲ་དེ་འདྲར་ཆོས་ཀུན་ཤེས། ། ཞེས་གསུངས་པའི་ཕྱིར། གཟུགས་སོགས་
མིང་བརྡས་བཞག་ཙམ་ཡིན་པའི་དོན་ཡོད་དེ། སྣ་ཚོགས་པའི་ཆོས་འདི་རྣམས་ལས། བུམ་པ་ཞེས་པ་དང་།
ཀ་བ་སྣམ་བུ་རས་ལྷས་བྱིན་མཆོད་སྦྱིན་ཞེས་པའི་ཐ་སྙད་བཏགས་པ་དེ་ཙམ་གྱིས་བློ་ཚིམ་ནས་བླང་དོར་སོགས་ཀྱི་
བྱ་བྱེད་ཀྱི་རྣམ་གཞག་ལ་ཞུགས་ན་མི་སླུ་བ་ཡིན་གྱི། དེ་ཙམ་གྱིས་མ་ཚིམ་པར་ད་དུང་བཏགས་དོན་དེ་རང་གི་ཆ་
ཤས་སོགས་དང་གཅིག་གམ་ཐ་དད་སོགས་ཀྱིས་བཏགས་ཤིང་བཙལ་ནས་བླང་དོར་ལ་འཇུག་འདོད་ན་འཇུག་མི་
ནུས་པའི་ཕྱིར་ཏེ། དཔེར་མཚོན་ན། བླ་མ་གང་ཡིན་ཞེས་དྲིས་པ་ན། ཁྲི་སྟེང་ན་ཡོད་པ་འདིའོ་ཞེས་བསྟན་པ་
ཙམ་གྱིས། མཇལ་ན་ཕྲད་པར་ནུས་ཀྱི། དེ་ཙམ་གྱིས་མ་ཚིམ་པར་བཏགས་དོན་བླ་མ་དེ་རང་གི་ཆ་ཤས་རྣམས་
དང་གཅིག་དང་ཐ་དད་གང་ཡིན་བརྟགས་ནས་ཕྲད་དགོས་ན། ཕྲད་པར་མི་ནུས་པའི་ཕྱིར། དེར་ཐལ། ཐ་
སྙད་ཀྱི་དོན་དུ་ཐ་སྙད་ཀྱི་དཔྱད་པ་བྱར་རུང་གི ། དོན་དམ་གྱི་དཔྱད་པ་བྱས་ན་འཇིག་པར་འགྱུར་བའི་ཕྱིར།
དེར་ཐལ། ཐ་སྙད་བདེན་ལ་རྣམ་པར་དཔྱད་མི་བྱ། ། ཞེས་གསུངས་པའི་ཕྱིར། སྐབས་འདིར་ཐ་སྙད་ཀྱི་རྣམ་
གཞག་འཇིག་རྟེན་དང་མཐུན་པར་ཁས་ལེན་ཀྱང་འཇིག་རྟེན་བླུན་པོ་རྣམས་ཀྱིས་ཁས་ལེན་མི་ལེན་དང་བསྟུན་པ་
མ་ཡིན་ཏེ། དེ་ལྟ་ཡིན་ན། བདེན་གྲུབ་ཀྱང་འདོད་དགོས་པར་ཐལ་བར་འགྱུར་བའི་ཕྱིར། བཅོམ་ལྡན་འདས་
ཀྱིས་ཐ་སྙད་ཀྱི་རྣམ་གཞག་འཇིག་རྟེན་གྱི་ཐ་སྙད་པའི་ཚད་མའམ་བློ་ལྷན་སྐྱེས་ཀྱི་རྗེས་སུ་འབྲངས་ནས་འཇོག་
པར་གསུངས་ཏེ། སྟོང་ཉིད་བདུན་ཅུ་བ་ལས། སངས་རྒྱས་འཇིག་རྟེན་བསྙད་དབང་གིས། ། གསུང་གི་ཡང་
དག་དབང་གིས་མིན། ། ཞེས་པ་དང་། བཅོམ་ལྡན་འདས་ཀྱིས། འཇིག་རྟེན་ང་དང་རྩོད་ཀྱི། ང་ནི་འཇིག་
རྟེན་དང་མི་རྩོད་དེ། གང་འཇིག་རྟེན་ན་ཡོད་པར་འདོད་པ་དེ་ནི། ངས་ཀྱང་ཡོད་པར་བཞེད། གང་འཇིག་
རྟེན་ན་མེད་པར་འདོད་པ་དེ་ནི་ང་ཡང་མེད་པར་བཞེད་དོ། ། ཞེས་གསུངས་པའི་ཕྱིར། དེ་ལྟར་སྔར་བཤད་པ་
བཞིན་གྱི་ཆོས་རྣམས་མིང་བརྡས་བཞག་ཙམ་མ་ཡིན་པར་ཡོད་པར་འཛིན་པ་ནི། བདེན་འཛིན་ཡིན་ལ། དེ་ནི་
རིགས་པའི་དགག་བྱ་དང༌། བདེན་འཛིན་དེས་བཟུང་བ་ལྟར་གྲུབ་ན། བདེན་པར་གྲུབ་པ། དོན་དམ་པར་
གྲུབ་པ། ཡང་དག་པར་གྲུབ་པ། དེ་ཁོ་ན་ཉིད་དུ་གྲུབ་པ། རང་གི་མཚན་ཉིད་ཀྱིས་གྲུབ་པ། རང་བཞིན་གྱིས་
180

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
གྲུབ་པ། རང་ངོས་ནས་གྲུབ་པ། རང་དབང་དུ་གྲུབ་པ། རྫས་སུ་གྲུབ་པ་ཞེས་བྱ་ཞིང་། དེ་དག་དོན་དམ་
དཔྱོད་བྱེད་ཀྱི་རྟགས་ཡང་དག་གི་དགག་བྱའི་ཆོས་ཡིན་ཏེ། འོག་ནས་དགག་སྒྲུབ་ཇི་སྙེད་ཅིག་འབྱུང་བ་ཐམས་
ཅད་ཀྱང་། གཟུགས་སོགས་ཀྱི་སྟེང་དུ་དེ་རྣམས་སུ་གྲུབ་པ་འགོག་པ་དང་། མིང་བརྡས་བཞག་ཙམ་ལ་འཆིང་
གྲོལ་དང་བྱ་བྱེད་ཀྱི་རྣམ་གཞག་འཐད་ལྡན་དུ་འཇོག་ཤེས་པའི་ཆེད་ཡིན་པའི་ཕྱིར། ཆོས་ཉིད་དེ། ཡང་དག་
དང༌། རང་བཞིན་དང་། དེ་ཁོ་ན་ཉིད་དང་། དོན་དམ་པ་དང་། བདེན་པ་ཡིན་ཀྱང་། ཡང་དག་པར་གྲུབ་
པ་སོགས་མ་ཡིན་ཏེ། ཡང་དག་པ་ཡིན་པར་གྲུབ་པ་སོགས་དང་། ཡང་དག་པར་གྲུབ་པ་སོགས་དོན་མི་འདྲ་
བའི་ཕྱིར། མདོར་ན། ཆོས་ཐམས་ཅད་རྟོག་པས་བཏགས་ཙམ་ཡིན་ཏེ། ཉེར་བར་འཁོར་གྱིས་ཞུས་པ་ལས།
སྣ་ཚོགས་ཡིད་དགའ་མེ་ཏོག་ཁ་ཕྱེ་ཞིང་། ། གསེར་གྱི་ཁང་མཆོག་འབར་བ་ཡིད་འོང་བ། ། འདི་ན་དེ་ལ་བྱེད་པོ་
འགའ་མེད་དེ། ། དེ་དག་རྟོག་པའི་དབང་གིས་བཞག་པ་ཡིན། ། རྟོག་པའི་དབང་གིས་འཇིག་རྟེན་རྣམ་
བཏགས་ཏེ། ། ཞེས་པ་དང་། རིགས་པ་དྲུག་ཅུ་བ་ལས་ཀྱང་། འཇིག་རྟེན་མ་རིག་རྐྱེན་ཅན་དུ། ། གང་ཕྱིར་
རྫོགས་པའི་སངས་རྒྱས་གསུངས། ། དེའི་ཕྱིར་ན་འཇིག་རྟེན་འདི། ། རྣམ་རྟོག་ཡིན་ཞེས་ཅིས་མི་འཐད། །
ཅེས་གསུངས་པའི་ཕྱིར། དེ་དག་མིང་བརྡས་བཞག་ཙམ་ཡིན་ཏེ། ཡབ་སྲས་མཇལ་བའི་མདོ་ལས། དྲི་ཟའི་
གྲོང་ཁྱེར་ཇི་ལྟར་སྣང་གྱུར་ཀྱང་། ། གྲོང་ཁྱེར་ཕྱོགས་བཅུར་ཡོད་མིན་གཞན་ན་མེད། ། གྲོང་ཁྱེར་མིང་ཙམ་
ཞིབ་ཏུ་གིས་རབ་ཏུ་བཞག ། དེ་བཞིན་བདེ་བར་གཤེགས་པས་འགྲོ་འདི་གཟིགས། ། ཞེས་པ་དང་། རིན་ཆེན་
ཕྲེང་བ་ལས། གཟུགས་ཀྱི་དངོས་པོ་མིང་ཙམ་ཕྱིར། ། ནམ་མཁའ་ཡང་ནི་མིང་ཙམ་མོ། ། ཞེས་སོགས་དང་།
ཐ་སྙད་གདགས་པར་མ་གཏོགས་པར། ། གང་ཞིག་ཡོད་དང་མེད་འགྱུར་བའི། ། འཇིག་རྟེན་དོན་དུ་ཅི་ཞིག་
ཡོད། ། ཅེས་གསུངས་པའི་ཕྱིར། དེ་ལྟར་ཡིན་ཀྱང་། རང་འཛིན་རྟོག་པ་དང་མིང་དང་བརྡ་དོན་མཐུན་གྱི་
དབང་གིས་བཞག་པ་ལ་ཡོད་པར་འདོད་ཀྱི། དེ་དོན་མི་མཐུན་གྱིས་བཞག་པ་ལ་ཡོད་མི་དགོས་ཏེ། བདེན་གྲུབ་
སོགས་ཀྱང་རང་འཛིན་རྟོག་པས་སྒྲོ་བཏགས་པ་ཡིན་ པའི་ཕྱིར། དེས་ན། ཕུང་པོའི་སྟེང་དུ་ང་རྟོག་པས་
བརྟགས་པ་དང༌། ཐག་ཁྲའི་སྟེང་དུ་སྦྲུལ་དང་། མཐོ་ཡོར་ལ་མིར་བཏགས་པ་རྣམས་རང་འཛིན་རྟོག་པས་
བཏགས་ཙམ་དུ་མཚུངས་ཀྱང་། ཁྱད་པར་ཡོད་དེ། ཕུང་པོའི་སྟེང་དུ་ང་ཡོད། ཐག་ཁྲའི་སྟེང་དུ་སྦྲུལ་དང་།
ཐོ་ཡོར་ལ་མི་མེད་པའི་ཕྱིར་རོ། ། དེར་ཐལ། ཕུང་པོའི་སྟེང་དུ་ང་འཇིག་རྟེན་ཐ་སྙད་པའི་བློ་ལྷན་སྐྱེས་ལ་
གྲགས་པ་ལྟར་ཀུན་རྫོབ་ཏུ་འཇོག་ནུས། ཅིག་ཤོས་གཉིས་ལ་དེ་ལྟར་འཇོག་མི་ནུས་པའི་ཕྱིར། དེར་ཐལ། ཕུང་
པོའི་སྟེང་དུ་ངའི་ཐ་སྙད་བྱས་པ་ལ་འཇིག་རྟེན་པའི་ཐ་སྙད་པའི་ཚད་མས་མི་གནོད་པར་མ་ཟད་གྲུབ། ཅིག་ཤོས་
181

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ལ་འཇིག་རྟེན་པའི་ཐ་སྙད་པའི་ཚད་མ་གཞན་གྱིས་གནོད་པའི་ཕྱིར། དེ་ལྟར་བྱུང་བ་དེ་ཡང་ཡུལ་སྟེང་
ནས་གྲུབ་པའི་དོན་མ་ཡིན་ཏེ། ཡུལ་གང་དང་གང་དུ་གྲགས་པ་དོན་མཐུན་གྱི་རྗེས་སུ་འཇུག་པ་ཡིན་པའི་ཕྱིར།
གཉིས་པ་རང་རྒྱུད་པའི་ལུགས་ཀྱི་དགག་བྱའི་ཚད་བཤད་པ་ལ་གཉིས། བཤད་བྱའི་ལུང་དགོད་པ་དང་།
ལུང་གི་དོན་བཤད་པའོ། ། དང་པོ་ནི། དབུ་མ་སྣང་བ་ལས། དངོས་པོ་ཡང་དག་པར་ངོ་བོ་ཉིད་མེད་པ་དག་
ལ་ཡང་། དེ་ལས་བཟློག་པའི་རྣམ་པར་སྒྲོ་འདོགས་པའི་འཁྲུལ་བའི་བློ་གང་ཡིན་པ་དེ་ནི། ཀུན་རྫོབ་ཅེས་བྱ་སྟེ།
འདིའམ་འདིས་དེ་ཁོ་ན་ཉིད་སྒྲིབ་པ་ལྟ་བུར་བྱེད། འགེབས་པ་ལྟ་བུར་བྱེད་པའི་ཕྱིར་རོ། ། དེ་སྐད་དུ་ཡང་མདོ་
ལས་ཀྱང་། དངོས་རྣམས་སྐྱེ་བ་ཀུན་རྫོབ་ཏུ། དམ་པའི་དོན་དུ་རང་བཞིན་མེད། ། རང་བཞིན་མེད་ལ་
འཁྲུལ་བ་གང་། ། དེ་ནི་ཡང་དག་ཀུན་རྫོབ་འདོད། ། ཅེས་གསུངས་སོ། ། དེ་ལས་བྱུང་བའི་ཕྱིར། དེས་ཉེ་
བར་བསྟན་པ་མཐོང་བའི་དངོས་པོ་བརྫུན་པ་ཐམས་ཅད་ནི་ཀུན་རྫོབ་པ་ཁོ་ན་ཡིན་ཞེས་བྱའོ། ། དེ་ཡང་ཐོག་མ་
མེད་པའི་འཁྲུལ་བའི་བག་ཆགས་ཡོངས་སུ་སྨིན་པའི་དབང་གིས་བྱུང་ལ། དེས་ཀྱང་སྲོག་ཆགས་ཐམས་ཅད་ཡང་
དག་པར་དངོས་པོའི་བདག་ཉིད་ལྟ་བུར་ཉེ་བར་བསྟན་པར་མཐོང་བར་འགྱུར་ཏེ། དེའི་ཕྱིར་དེ་དག་གི་བསམ་
པའི་དབང་གིས་དངོས་པོ་རྫུན་པའི་ངོ་བོ་ཐམས་ཅད་ནི་ཀུན་རྫོབ་ཏུ་ཡོད་པ་ཁོ་ན་ཡིན་ནོ། ། ཞེས་གསུང་།
གཉིས་པ་དེའི་དོན་བཤད་པ་ནི། དངོས་པོ་ཡང་དག་པར། ཞེས་པ་ནས། འགེབས་པ་ལྟ་བུར་བྱེད་ཅེས་པའི་
བར་གྱི་དོན་ནི། ཕྱི་ནང་གི་དངོས་པོ་རྣམས་ཡང་དག་པ་སྟེ་དོན་དམ་པར་གྲུབ་པའི་ངོ་བོ་ཉིད་མེད་ཀྱང་དེར་ཡོད་
པར་འཛིན་པའི་རྟོག་པ་དེ་ཆོས་ཅན། ཁྱོད་ཀུན་རྫོབ་ཅེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་རང་རྒྱུད་
ལྡན་གྱི་གང་ཟག་དེ་ཁོ་ན་ཉིད་མཐོང་བ་ལ་སྒྲིབ་པར་བྱེད་ཅིང་འགེབས་པ་སྟེ་མཐོང་བ་ལ་བར་ཆད་བྱེད་པའི་ཕྱིར་
ཏེ། མདོ་ལས། དངོས་པོ་རྣམས་སྐྱེ་བ། ཞེས་སོགས་གསུངས་པའི་ཕྱིར། དེ་ལས་བྱུང་བའི་ཕྱིར། ཞེས་པ་
ནས། ཀུན་རྫོབ་པ་ཁོ་ན་ཡིན་ཞེས་བྱའོ། ། ཞེས་པའི་བར་གྱི་དོན་ནི་བདེན་འཛིན་དེ་ལས་བྱུང་བ་སྟེ་དེས་བསྐྱེད་
པའི་བློ་འཁྲུལ་བ་ལ་སྣང་བའི་ཆོས་རྣམས་ཆོས་ཅན། ཁྱོད་ལ་ཀུན་རྫོབ་པའམ་བརྫུན་པ་ཞེས་བརྗོད་པའི་རྒྱུ་
མཚན་ཡོད་དེ། ཁྱོད་བདེན་པར་མ་གྲུབ་ཀྱང་བདེན་པར་སྣང་བའི་སྒོ་ནས་སྲོག་ཆགས་སོ་སྐྱེ་རྣམས་བསླུ་བའི་
ཕྱིར། ཞེས་པའོ། ། དེ་ཡང་ཐོག་མ་མེད་པ་ནས། ཞེས་པ་ནས། མཐོང་བར་འགྱུར་ཏེ། ཞེས་པའི་བར་གྱི་
དོན། ཆོས་རྣམས་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་རང་གི་སྡོད་ལུགས་ཀྱི་ངོས་ནས་
གྲུབ་པར་འཛིན་པའི་རྟོག་པ་ནི། བདེན་འཛིན་ལྷན་སྐྱེས་ཡིན་ཏེ། ཐོག་མ་མེད་པ་ནས་མ་རིག་པའི་བག་ཆགས་
སྨིན་པའི་དབང་གིས་སེམས་ཅན་ཀུན་གྱི་རྒྱུད་ལ་ངམ་ངམ་ཤུགས་ཀྱིས་སྐྱེ་བའི་ཕྱིར། ཞེས་པའི་དོན་ཡིན། དེ་
182

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དག་གི་བསམ་པའི་དབང་གིས་ཞེས་སོགས་ཀྱིས། ཆོས་རྣམས་ཡོད་པར་འཇོག་པའི་ཚེ་བློ་གནོད་མེད་ལ་སྣང་
བའི་དབང་གིས་འཇོག་ཅེས་བསྟན་པ་ཡིན་ཏེ། བློ་གནོད་མེད་ལ་སྣང་བའི་དབང་གིས་བཞག་པ་དང་། རང་གི་
སྡོད་ལུགས་ཀྱི་ངོས་ནས་གྲུབ་པའི་གཞི་མཐུན་དུ་ཡོད་པ་དེ། དེ་དག་གི་ཀུན་རྫོབ་ཏུ་གྲུབ་པའི་གྲུབ་ཚད་ཡིན་པའི་
ཕྱིར། ཆོས་རྣམས་བློ་ལ་སྣང་བའི་དབང་གིས་འཇོག་པའི་དཔེ་ཡང་ཡོད་དེ། དཔེར་ན། སྒྱུ་མ་མཁན་གྱིས་དེ་
ཤིང་རྟ་གླང་དུ་སྤྲུལ་བའི་ཚེ། སྔགས་རྫས་ཀྱིས་མིག་བསླད་པའི་ཤེས་ངོར་རྡེའུ་ཤིང་རྟ་ གླང་དུ་སྣང་བ་དང་།
དེའི་ཚེ་རྡེའུ་ཤིང་རང་ངོས་ནས་རྟ་གླང་དུ་སྣང་བ་གཉིས་ཚོགས་ཀྱི་སྒོ་ནས་འཇོག་པ་དེ་བཞིན་དུ། གཟུགས་
སོགས་ཀྱང་ཐ་མལ་བའི་ཤེས་པ་ལ་གསལ་བར་སྣང་བ་དང༌། རང་ངོས་ནས་གྲུབ་པ་གཉིས་ཚོགས་ཀྱི་སྒོ་ནས་ཡོད་
པར་འཇོག་པའི་ཕྱིར། གཟུགས་སོགས་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་རང་གི་
སྡོད་ལུགས་ཀྱི་ངོས་ནས་མ་གྲུབ་སྟེ། དཔེར་ན། སྒྱུ་མ་མཁན་གྱིས་རྡེའུ་ཤིང་རྟ་གླང་དུ་སྤྲུལ་བའི་ཚེ། མིག་
བསླད་པའི་ཤེས་པ་ལ་རྟ་གླང་དུ་སྣང་བ་ཙམ་མ་གཏོགས་རྟ་གླང་རང་གི་སྡོད་ལུགས་ཀྱི་ངོས་ནས་མ་གྲུབ་པ་བཞིན་
དང་དེ་ལྟར་གྲུབ་ན་མིག་མ་བསླད་པ་ལ་ཡང་རྟ་གླང་དུ་སྣང་དགོས་པ་ལས། དེ་མི་སྣང་བ་ལྟར། གཟུགས་
སོགས་བློའི་དབང་གིས་བཞག་པ་མ་ཡིན་པར་རང་གི་སྡོད་ལུགས་སུ་གྲུབ་ན། བླ་མ་འཁྲུལ་བ་སློབ་པ་འཕགས་
པའི་མཉམ་གཞག་ཡེ་ཤེས་ཀྱིས་གཟིགས་དགོས་པ་ལས་དེ་ལྟར་མ་གཟིགས་པའི་ཕྱིར་རོ། ། ལུགས་འདིར།
བདེན་པར་གྲུབ་པ། ཡང་དག་པར་གྲུབ་པ། དོན་དམ་པར་གྲུབ་པ། སྔ་མ་ལྟར་གྲུབ་པ་རྣམས་དོན་དམ་ལ་
དཔྱོད་པའི་རྟགས་ཡང་དག་གི་དགག་ཆོས་མཐར་ཐུག་ཡིན་ལ། རང་བཞིན་གྱིས་གྲུབ་པ། རང་གི་མཚན་ཉིད་
ཀྱིས་གྲུབ་པ། རང་ངོས་ནས་གྲུབ་པ་རྣམས་ཐ་སྙད་ཙམ་དུ་བཞེད་དེ། ཆོས་རྣམས་ཐ་སྙད་བཏགས་པའི་
བཏགས་དོན་བཙལ་བའི་ཚེ་རྙེད་པར་འདོད་པའི་ཕྱིར། དགག་བྱ་དེ་དག་ཀྱང་ཆ་བཅས་དང་གཅིག་དུ་བྲལ་གྱི་
རྟགས་ཀྱིས་འགོག་པ་ཡིན་ཏེ། འདིར་མང་དུ་དོགས་པས་གཞན་དུ་ཤེས་པར་བྱ་དགོས་པའི་ཕྱིར།
གཉིས་པ་ལ་གསུམ། ཚིག་དོན་དང་། སྤྱི་དོན། མཐའ་དཔྱད་པའོ། ། དང་པོ་ནི། མྱུ་གུ་སོགས་
འབྲས་བུ་དེ་ཉིད་དེའི་བདག་གི་ངོ་བོ་ཉིད་ལས་འབྱུང་བ་མ་ཡིན་ཅིང་། རང་གི་མཚན་ཉིད་ཀྱིས་གྲུབ་པའི་རྒྱུ་
གཞན་དག་ལས་ལྟ་ག་ལ་ཞིག་འབྱུང་བར་འགྱུར་ཏེ་མི་འགྱུར་ལ། བདག་གཞན་གཉིས་ཀ་ལས་ཀྱང་སྐྱེ་བ་མ་ཡིན་
ཞིང་། རྒྱུ་མེད་པར་ནི་སྐྱེ་བ་ག་ལ་ཡོད་དེ་མེད་པ་ཡིན་ཏེ། དེ་དག་ལས་སྐྱེ་བར་འདོད་ན་འོག་ནས་འཆད་པར་
འགྱུར་བའི་རིགས་པ་རྣམས་ཀྱིས་གནོད་པའི་ཕྱིར། གཉིས་པ་ནི། འདིར་དམ་བཅའ་བཞི་འབྱུང་བ་ནི། རྩ་ཤེ་
ལས། བདག་ལས་མ་ཡིན་གཞན་ལས་མིན། ། གཉིས་ལས་མ་ཡིན་རྒྱུ་མེད་མིན། ། དངོས་པོ་གང་དག་གང་ན་
l83

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་། ། སྐྱེ་བ་ནམ་ཡང་ཡོད་མ་ཡིན། ། ཞེས་བཀོད་པའི་རྗེས་སུ་འབྲང་བ་ཡིན་ལ། སྒྲུབ་བྱེད་ཀྱི་རིགས་པ་ནི།
འོག་ཏུ་ཐལ་འགྱུར་དུ་མའི་སྒོ་ནས་འཆད་པར་བྱེད་དེ། དེ་ཡང་བདག་མེད་ཐལ་འགྱུར་གྱི་དབང་དུ་བྱས་ནས་
གཏན་ལ་འབེབས་པར་བཞེད་པའི་ཕྱིར། སྤྱིར་ཐལ་འགྱུར་མང་ཡང་འདིར་བཞི་ཡོད་དེ། གཞན་གྲགས་ཀྱི་
རྗེས་དཔག་སྐྱེད་བྱེད་ཀྱི་ཐལ་འགྱུར། རྒྱུ་མཚན་མཚུངས་པ་མགོ་སྙོམས་ཀྱི་ཐལ་འགྱུར། འགལ་བརྗོད་ཀྱི་ཐལ་
འགྱུར། སྒྲུབ་བྱེད་བསྒྲུབ་བྱ་དང་མཚུངས་པའི་ཐལ་འགྱུར་དང་བཞི་ཡོད་པའི་ཕྱིར། དང་པོ་ཡོད་དེ། མྱུ་གུ་
ཆོས་ཅན། རང་གི་རྒྱུ་ལ་མི་ལྟོས་པར་ཐལ། རང་ངོས་ནས་གྲུབ་པའི་ཕྱིར་ཞེས་པའི་ཐལ་འགྱུར་ལྟ་བུ་ཡིན་པའི་
ཕྱིར། གཉིས་པ་ཡོད་དེ། སྒྲ་འཛིན་ཉན་ཤེས་ཀྱིས་གཟུགས་མཐོང་བར་ཐལ། གཟུགས་འཛིན་མིག་ཤེས་ཀྱི་
དོན་དམ་པར་གཟུགས་ལ་བལྟ་བའི་ཕྱིར་ཞེས་པ་ལྟ་བུ་ཡིན་པའི་ཕྱིར། གསུམ་པ་ཡོད་དེ། མྱུ་གུ་ཆོས་ཅན།
སླརཡང་སྐྱེ་བ་དོན་མེད་པར་ཐལ། རང་གི་རྒྱུའི་དུས་ནས་གྲུབ་ཟིན་པའི་ཕྱིར་ཞེས་པ་ལྟ་བུ་ཡིན་པའི་ཕྱིར།
བཞི་བ་ཡོད་དེ། གཟུགས་ཕུང་རང་བཞིན་གྱིས་གྲུབ་པར་ཐལ། ཚོར་ཕུང་རང་བཞིན་གྱིས་གྲུབ་པའི་ཕྱིར་ཞེས་
པའི་ཐལ་འགྱུར་ལྟ་བུ་ཡིན་ པའི་ཕྱིར། བདག་ལས་མ་ཡིན་ཞེས་སོགས་ཀྱི་དོན་བསྡུས་ན་འདི་ལྟར་ཡིན་ཏེ།
དངོས་པོ་རྣམས་ཆོས་ཅན། ཡུལ་དང་དུས་དང་གྲུབ་པའི་མཐའ་གང་གི་དབང་གིས་ཀྱང་བདག་དང་གཞན་དང་
གཉིས་ཀ་དང་རྒྱུ་མེད་ལས་མི་སྐྱེ་སྟེ། ཡུལ་དུས་གྲུབ་མཐའ་འདིའི་དབང་དང་རང་བཞིན་འདི་ལས་མི་སྐྱེ་ཡང་།
གཞན་འདི་འདྲ་ཞིག་ལས་སྐྱེ་ཞེས་པའི་ཁྱད་པར་མེད་པར་ཡུལ་དུས་ནམ་ཡང་དེ་དང་དེའི་དབང་དང་དེ་ལས་མི་
སྐྱེ་བའི་ཕྱིར་ཞེས་པ་ཡིན་ཏེ། རང་འགྲེལ་ལས། འདིར་མ་ཡིན་ཞེས་བྱ་བ་ནི་ཡོད་པ་ཉིད་ཀྱི་སྒྲུབ་བྱེད་རང་ལས་
སྐྱེ་བ་དང་སྦྲེལ་གྱི། ཡོད་པ་དང་ནི་མ་ཡིན་ཏེ། དེ་བཀག་པ་དོན་གྱིས་འགྲུབ་པའི་ཕྱིར། ཞེས་གསུངས་པའི་
ཕྱིར། དོན་གྱིས་འགྲུབ་པ་ནི། མཐའ་བཞི་ལས་སྐྱེ་བ་མེད་པའི་དམ་བཅའ་དངོས་སུ་མཛད་ནས་རང་བཞིན་
གྱིས་སྐྱེ་བ་མེད་པའི་དམ་བཅའ་ཤུགས་ལ་མཛད་པའི་དོན་ཡིན་ཏེ། རྣམ་བཤད་ལས། རང་བཞིན་གྱིས་སྐྱེ་བ་
མེད་པའི་དམ་བཅའ་བཞག་པ། ཞེས་གསུངས་པའི་ཕྱིར་དང་མཐའ་བཞིའི་སྐྱེ་བ་འགོག་པ་ནི་རང་བཞིན་གྱིས་
སྐྱེ་མེད་འགྲུབ་པའི་ཆེད་ཡིན་པའི་ཕྱིར། འདིར་མཐའ་བཞི་ལས་སྐྱེ་བ་མེད་པར་དམ་བཅས་པའི་དམ་བཅའ་
བཞེད་དོན་མེད་དགག་ཡིན་ཀྱང་སྟོང་ཉིད་མ་ཡིན་ཏེ། བདག་སྐྱེ་མེད་པ་དང་རྒྱུ་མེད་ལས་སྐྱེ་བ་མེད་པ་ཆོས་ཉིད་
མ་ཡིན་པ་ཆེས་ཤིན་ཏུ་གསལ་བའི་ཕྱིར། དགག་པ་གཉིས་ཀྱི་རྣམ་གཞག་རྒྱས་པར་ནི་གཞན་དུ་ཤེས་པར་བྱ་ལ།
མཚན་གཞི་ཡོད་དེ། མྱུ་གུ་བདེན་མེད་སོགས་དང་། དེ་མེད་པ་དང་། དངོས་མེད་སོགས་མེད་དགག་དང་།
མྱུ་གུ་མ་ཡིན་པ་ལས་ལོག་པ་དང༌། བདེན་པས་སྟོང་པའི་མྱུ་གུ། དངོས་མེད་མ་ཡིན་པའི་མྱུ་གུ་སོགས་མ་ཡིན་
_184

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དགག་ཡིན་པའི་ཕྱིར། མ་ཡིན་དགག་ལ་ནང་ཚན་གྱིས་ཕྱེ་ན་མང་སྟེ། ཇི་སྐད་དུ། དགག་པ་དོན་གྱིས་བསྟན་
པ་དང་། ཚིག་གཅིག་སྒྲུབ་པར་བྱེད་པ་དང༌། ། དེ་ལྡན་རང་ཚིག་མི་སྟོན་པ། ། མ་ཡིན་གཞན་པ་གཞན་ཡིན་
ནོ༔ ། ཞེས་མ་ཡིན་དགག་ལ། ཆོས་གཞན་དངོས་སུ་འཕེན་པ། དངོས་སུ་མི་འཕེན་པར་ཤུགས་ལ་འཕེན་པ།།
དངོས་ཤུགས་གཉིས་ཀ་ལ་འཕེན་པ། སྐབས་ཐོབ་ཀྱིས་འཕེན་པ་རྣམས་ཡོད་པའི་ཕྱིར། མིང་མཐར་མེད་ཅེས་
སྦྱར་བ་ཙམ་གྱིས་མེད་དགག་ཏུ་མི་འགྱུར་ཏེ། སངས་རྒྱས་ཚེ་དཔག་མེད་ལྟ་བུ་མ་ཡིན་དགག་ཏུ་བཤད་པའི་ཕྱིར།
དེར་མ་ཡིན་སྦྱར་བས་ཀྱང་མ་ཡིན་དགག་ཏུ་འགྱུར་བ་མ་ཡིན་ཏེ། བདག་ལས་སྐྱེ་བ་མ་ཡིན་པ་དང་། དངོས་པོ་
མ་ཡིན་པ་ལྟ་བུ་མེད་དགག་ཡིན་པའི་ཕྱིར། གསུམ་པ་ནི། ཁ་ཅིག དེ་ཉིད་དེ་ལས་ཞེས་སོགས་ཀྱིས་མཐའ་
བཞིའི་སྐྱེ་བ་བཀག་པ་མ་ཡིན་པར་ཐལ། བདག་སྐྱེ་དང༌། གཞན་སྐྱེ་འགོག་མི་ནུས་པའི་ཕྱིར། དེར་ཐལ། དེ་
གཉིས་ཀ་ཡོད་པའི་ཕྱིར། དེར་ཐལ། བདག་ལས་སྐྱེ་བ་ཡོད་པ་གང་ཞིག གཞན་ལས་སྐྱེ་བ་ཡོད་པའི་ཕྱིར།
དང་པོ་དེར་ཐལ། བདག་དངོས་པོ་ཡིན་པའི་ཕྱིར། ཟེར་ན། དོན་མི་འདྲ་བ་ཡོད་པས་མ་ཁྱབ། ཕྱི་མ་དེར་
ཐལ། རང་གི་རྒྱུ་གཞན་ལས་སྐྱེ་བ་ཡོད་པའི་ཕྱིར་ན་མ་ཁྱབ། ཁ་ཅིག བདག་ལས་མ་ཡིན། ཞེས་སོགས་ཀྱིས་
མཐའ་བཞིའི་སྐྱེ་བ་མེད་པ་དམ་བཅའི་བཞེད་དོན་དུ་བསྟན་པར་ཐལ། གོང་གི་དམ་བཅའ་འཐད་པའི་ཕྱིར།
འདོད་ན། དེ་མི་འཐད་པར་ཐལ། དེ་རང་བཞིན་གྱིས་སྐྱེ་བ་མེད་པར་སྒྲུབ་བྱེད་ཀྱི་གཏན་ཚིགས་ཡིན་པའི་ཕྱིར།
ཟེར་ན། མ་ཁྱབ། མ་གྲུབ་ན་དེར་ཐལ། གང་གི་ཕྱིར་ན་བདག་དང་གཞན་དང་གཉིས་ཀ་ལས་སྐྱེ་དང་། རྒྱུ་ལ་
མ་ལྟོས་ཡོད་པ་མིན་པས་དངོས་རྣམས་རང་བཞིན་བྲལ། ། ཞེས་གསུངས་པའི་ཕྱིར། ཁོ་ན་རེ། དེ་མི་འཐད་
པར་ཐལ། བདག་ལས་མ་ཡིན་ཞེས་སོགས་ཀྱིས་མཐའ་བཞིའི་སྐྱེ་བ་མེད་པ་རང་གཞིན་གཉིས་སྐྱེ་མེད་སྒྲུབ་པའི་
རྟགས་སུ་མི་རུང་བར་བཤད་པའི་ཕྱིར། དེར་ཐལ། གཞུང་འདིའི་དངོས་བསྟན་གྱི་སྦྱོར་བ་འགོད་ཚུལ་ལ་དེ་
ལྟར་མི་རུང་བའི་ཕྱིར། ཟེར་ན། མ་ཁྱབ། ཁ་ཅིག མཐའ་བཞིའི་སྐྱེ་བ་མེད་པའི་དམ་བཅའ་མེད་དགག་
ཡིན་པར་ཐལ། དེ་ལྟར་གཞུང་དུ་མ་ལས་བཤད་པའི་ཕྱིར། ཟེར་ན། སྐྱོན་མེད་དེ་དེ་ནི་དེའི་དམ་བཅའི་ཞེན་
དོན་ལ་དགོངས་པར་སྣང་བའི་ཕྱིར། དེ་ལྟར་མ་ཡིན་ན། དེ་འདྲའི་བསམ་པ་དམ་བཅའ་ཡང་མེད་དགག་ཏུ་
ཐལ་ལོ། ། འདོད་པར་མི་ནུས་ཏེ། འདུས་བྱས་ཡིན་པའི་ཕྱིར། ། གཉིས་པ་དེ་རིགས་པས་བསྒྲུབ་པའི་སྒྲུབ་
བྱེད་བསྟན་པ་ལ་བཞི། བདག་སྐྱེ་དགག་པ། གཞན་སྐྱེ། གཉིས་ཀ་ལས་སྐྱེ་བ། རྒྱུ་མེད་ལས་སྐྱེ་བ་དགག་
པའོ། ། དང་པོ་ལ་གཉིས། འགྲེལ་བ་མཛད་པའི་རིགས་ངས་དགག་པ་དང་། རྩ་བ་ཤེས་རབ་ཀྱི་རིགས་པས་
དགག་པའོ། ། དང་པོ་ལ་གཉིས། འགྲེལ་བ་མཁན་གྱི་ལུགས་གཞན་བཤད་པ་དང༌། སྐབས་ཀྱི་དོན་ནི། །
185

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་པོ་ནི། འདིར་འགྲེལ་བ་མཛད་པ་བོ་ནི་བུདྡྷ་པཱ་ལི་ཏ་མཛད་པ་བོ་སྟེ། དེ་ནི་སློབ་དཔོན་སངས་རྒྱས་
བསྐྱངས་ཡིན་པས་དེའི་བཞེད་པ་བརྗོད་པར་བྱའོ། ། འདི་ལ་གཉིས། ཐོག་མར་བདག་སྐྱེ་འདོད་པའི་ཕྱོགས་སྔ་
བརྗོད་པ་དང་། དེ་འགོག་པའོ། ། དང་པོ་ནི། ཕྱི་རོལ་གྲངས་ཅན་པས་ཤེས་བྱ་ལ། ཉེར་ལྔའི་གྲངས་ངེས་
བྱས་ནས། དེ་ཐམས་ཅད་ཀྱང་སྤྱི་གཙོ་བོ་ཆ་མེད་ཀྱི་ངང་དུ་རང་བཞིན་གཅིག་པར་འདོད་དོ། ། དེ་ལ་ཤེས་བྱ་
ཉེར་ལྔ་ནི། ཁོ་རང་གི་གཞུང་ལས། རྩ་བའི་རང་བཞིན་རྣམ་པར་འགྱུར་མིན་ལ། ། ཆེན་པོ་སོགས་བདུན་རང་
བཞིན་རྣམ་འགྱུར་ཞིང་། ། བཅུ་དྲུག་པོ་ནི་རྣམ་པར་འགྱུར་བ་སྟེ། ། སྐྱེས་བུ་རང་བཞིན་མ་ཡིན་རྣམ་འགྱུར་
མིན། ། ཞེས་འབྱུང་བ་བཞིན་ཏེ། དེ་དག་གི་ཁྱད་པར་ནི་འོག་ཏུ་འཆད་དོ། ། སྤྱི་གཙོ་བོ་ནི་དེའི་གཞུང་ལས།
ཁྱད་པར་ཚང་ཕྱིར་རྗེས་འགྲོའི་ཕྱིར། ། ནུས་པའི་སྒོ་ནས་འཇུག་པའི་ཕྱིར། ། རྒྱུ་དང་འབྲས་བུ་དབྱེར་ཡོད་
ཕྱིར། ། འཇིག་རྟེན་སྣ་ཚོགས་དབྱེར་མེད་ཕྱིར། ། མི་གསལ་བ་ཡི་རྒྱུ་ཡོད་དོ། ། ཞེས་རྡུལ་མུན་སྙིང་སྟོབས་
གསུམ་ཆ་མཉམ་ལ་དུས་ནམ་ཡང་མངོན་དུ་འགྱུར་མི་སྲིད་པས་མི་གསལ་བ། ཆོས་རྣམས་ཀྱི་གནས་ལུགས་རང་
བཞིན་དེའི་ངང་ལས་འབྲས་བུ་རྣམ་འགྱུར་གྱི་ཆོས་སྣ་ཚོགས་པ་ནམ་མཁའི་འཇའ་ཚོན་ལྟར་འབྱུང་ཞིང་། དེ་
ཐམས་ཅད་ཀྱང་རང་བཞིན་གཅིག་པར་འདོད་ཅིང་། དེ་ཡང་། རྒྱུ་རྐྱེན་ཐ་དད་དུ་མས་འབྲས་བུ་གཅིག་ཐུན་
མོང་དུ་བསྐྱེད་པ་ཡོད་པས། དེ་ཐམས་ཅད་ཀྱི་རྗེས་སུ་འགྲོ་བའི་རང་བཞིན་ནམ་སྤྱི་གཙོ་བོ་མེད་ན། བསྐྱེད་ཚུལ་
སྔ་མ་དེ་མི་འཐད་པས། ས་བོན་གྱི་རང་བཞིན་གང་ཡིན། དེའི་རྐྱེན་ཆུ་ལུད་གྱི་རིང་བཞིན་དང༌། དེའི་རང་
བཞིན་གང་ཡིན་མྱུ་གུའི་རང་བཞིན་དང་། བུམ་པའི་རང་བཞིན་དེ་ཉིད་སྣམ་བུའི་རང་བཞིན། དེའི་རང་
བཞིན་དེ་ཉིད་བུམ་པའི་རང་བཞིན་ཡིན་པས། གནས་སྐབས་ཐ་དད་པ་ཙམ་ཡིན་གྱི། རང་བཞིན་ལ་ཆ་ཤས་ཀྱི་
དབྱེ་བ་དྲུང་ཟད་ཀྱང་མེད་པ་དེ་ཉིད་ལ། སྤྱི་དང་། གཙོ་བོ་དང་རང་བཞིན་ཞེས་བྱའོ། ། སྤྱི་དེ་ཉིད་རྟག་
དངོས་དང་། རྣམ་འགྱུར་རྣམས་བརྫུན་པ་སྒྱུ་མ་ལྟ་བུར་འདོད་དོ། ། མྱུ་གུ་བདག་ལས་སྐྱེ་བའི་དོན་མྱུ་གུ་དེ་
རང་ཉིད་ལས་སྐྱེ་བའི་དོན་མ་ཡིན་པར་ས་སྨྱུག་གཉིས་ཀྱི་རང་བཞིན་ཕར་ཡིན་ཚུར་ཡིན་དུ་འདོད་པས། མྱུ་གུ་ནི་
རང་གི་རྒྱུའི་དུས་སུ་གྲུབ་ཟིན་ཀྱང་སྐྱེས་མ་ཟིན་པས་དེ་ལས་སྐྱེ་བ་ན་གྲུབ་ཟིན་སྐྱེ་བར་འདོད་པ་དང་། ཁ་ཅིག
རང་གི་རྒྱུ་དུས་སུ་སྐྱེས་ཟིན་ཀྱང་མི་གསལ་བའི་ཚུལ་དུ་ཡོད་པ་རྐྱེན་གྱིས་གསལ་བར་འདོད་དོ། ། གྲུབ་ཟིན་སླར་
ཡང་སྐྱེ་དགོས་པ་དང་། སྐྱེས་ཟིན་སླར་ཡང་གསལ་དགོས་པའི་དོན་ཡོད་དེ། སྤྱིར་ཤེས་བྱ་ལ་མེད་པ་ཞིག་མི་སྐྱེ་
བས་ཡོད་པ་ཞིག་སྐྱེ་དགོས་ལ། རྒྱུ་དུས་སུ་མེད་པ་སྐྱེ་ན་རི་བོང་རྭ་ཡང་སྐྱེ་བར་ཐལ་བས། སྔ་མས་རང་གི་རྒྱུ་དུས་
སུ་ཡོད་པ་ཞིག་སྐྱེ་དགོས་ཤིང་། སྐྱེས་ཟིན་སླར་ཡང་སྐྱེ་བ་ལ་དགོས་པ་མེད་པ་དང་། ཡོད་ན་ཐུག་མེད་དུ་ཐལ་བ་
186

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དང་། ཕྱི་མས་རྒྱུ་དུས་སུ་མ་སྐྱེས་པ་གཅིག་མི་སྐྱེ་བས། སྐྱེས་ཟིན་དེ་ཉིད་ཕྱིས་རྐྱེན་གྱིས་གསལ་བར་འདོད་ཅིང་།
གསལ་ཟིན་སླར་ཡང་ག་ ན། ཁྱོད་རང་གི་ས་བོན་ལས་སླར་ཡང་སྐྱེ་བ་དོན་མེད་པར་ཐལ། རང་གི་ས་བོན་གྱི་
བདག་ཉིད་དུ་རྫོགས་པར་གྲུབ་ཟིན་པའི་ཕྱིར། རྟགས་གསལ་ཁས། མ་ཁྱབ་ན། དེ་ཆོས་ཅན། ཁྱོད་སླར་
ཡང་ཐུག་མེད་དུ་སྐྱེ་བར་ཐལ། རང་གི་ས་བོན་གྱི་དུས་སུ་གྲུབ་ཟིན་ཀྱང་སླར་ཡང་དེ་ལས་སྐྱེ་བ་དོན་ཡོད་པའི་
ཕྱིར། ཞེས་པའི་ཐལ་འགྱུར་གཉིས་ཀྱི་དང་པོ་ནི། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་།
ཞེས་པས་བསྟན། ཕྱི་མ་ནི་ཤིན་ཏུ་ཐལ་འགྱུར་བའི་ཕྱིར་རོ། ། ཞེས་པས་མདོར་བསྟན་ནས། དངོས་པོ་བདག་
གི་བདག་ཉིད་དུ་ཡོད་པ་རྣམས་ནི་ཡང་སྐྱེ་བ་ལ་དགོས་པ་མེད་དོ་ཞེས་པའི་གཞུང་གིས། ཐལ་འགྱུར་དང་པོ་དེ་
རྒྱས་པར་བསྟན། ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། ། ཞེས་པས་ཐལ་འགྱུར་གཉིས་པ་དེ་
རྒྱས་པར་བཤད་པའི་ཕྱིར། འདིར་ནམ་ཡང་མི་སྐྱེ་བར་མི་འགྱུར་རོ་ཞེས་པའི་དོན་ནི། མི་སྐྱེ་བའི་དུས་ནམ་ཡང་
མེད་པར་སྐྱེ་བར་ཐལ་བ་སྟེ། ཐུག་མེད་དུ་སྐྱེ་བར་ཐལ་བ་དང་དོན་གཅིག་ལ། འཇུག་པ་ལས། ས་བོན་སྲིད་
མཐར་ཐུག་པར་རབ་ཏུ་སྐྱེ་བ་ཉིད་དུ་འགྱུར། ། ཞེས་པ་དང་རིགས་པ་གནད་གཅིག་པའི་ཕྱིར་རོ། ། ཚིག་སྐྱོན་
གཅོད་པའི་དབང་དུ་བྱས་ན་འདིར་ལྟར་ཡིན་ཏེ། གྲངས་ཅན་ཁྱོད་ཀྱིས་བདག་སྐྱེ་ཁས་བླང་དུ་མི་རུང་སྟེ། དེ་ལ་
འཆད་པར་འགྱུར་བའི་རིགས་པས་གནོད་པའི་ཕྱིར། ཇི་ལྟར་གནོད་ན། རྒྱུ་དུས་སུ་མི་གསལ་བའི་ཚུལ་གྱིས་
ཡོད་པར་འདོད་པའི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་
ཕྱིར། མ་ཁྱབ་ན། སླར་ཡང་སྐྱེ་བ་ཐུག་མེད་དུ་ཐལ། རང་གི་བདག་ཉིད་དུ་གྲུབ་ཟིན་ཀྱང་སླར་ཡང་སྐྱེ་བ་
དགོས་པ་དང་བཅས་པའི་ཕྱིར་ཞེས་པའི་ཐལ་འགྱུར་གཉིས་པོ་དེ། སྔར་གྱི་གཞུང་སྔ་ཕྱི་གཉིས་ཀྱིས་རིམ་པར་
བསྟན་པའི་ཐལ་འགྱུར་ཡིན་ཏེ། དེ་ཡང་དངོས་པོ་རྣམ་པ་ཞེས་པ་དང་། དངོས་པོ་ཞེས་པ་གཉིས་མདོར་བསྟན་
རྒྱས་བཤད་དུ་བྱས་ནས་ཤེས་འདོད་ཆོས་ཅན་དང་མཐུན་དཔེ་བསྟན། དེ་དག་གི་ཞེས་པ་དང་། བདག་གི་
བདག་ཉིད་ཅེས་པ་གཉིས་མདོར་བསྟན་རྒྱས་བཤད་དུ་བྱས་ནས་གཏན་ཚིགས་བསྟན། སྐྱེ་བ་དོན་མེད་པ་ཉིད་
དུ་འགྱུར་ཞེས་པ་དང་། ཡང་སྐྱེ་བ་ལ་དགོས་པ་མེད་དོ། ། ཞེས་པ་གཉིས་མདོར་བསྟན་རྒྱས་བཤད་དུ་བྱས་ནས་
བསྒྲུབ་བྱའི་ཆོས་བསྟན་པའི་ཕྱིར། རྒྱས་བཤད་ཀྱི་སྐབས་སུ་གཞན་གྲགས་ཀྱི་གཏན་ཚིགས་ཀྱང་ཐོན་པ་ཡིན་ཏེ།
དེའི་ཚུལ་ནི། སྨྱུ་གུ་ཆོས་ཅན། སླར་ཡང་སྐྱེ་བ་དོན་མེད་དེ། རང་གི་ངོ་བོ་གྲུབ་ཟིན་པའི་ཕྱིར། དཔེར་ན།
མངོན་པར་གསལ་བའི་བུམ་པ་བཞིན་ཞེས་པ་ཞིག་ཐོན་པའི་ཕྱིར། དེ་དག་ནི་སློབ་དཔོན་སངས་རྒྱས་བསྐྱངས་
དང་དཔལ་ལྡན་ཟླ་བའི་བཞེད་པ་ཐུན་མོང་དུ་བཤད་པའོ། ། གཉིས་པ་སློབ་དཔོན་ལེགས་ལྡན་འབྱེད་ཀྱིས་
187

༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
སངས་རྒྱས་བསྐྱངས་ཀྱི་འགྲེལ་ངག་དེ་ལ་སྐྱོན་བརྗོད་ཚུལ་གཉིས་ལ་གཉིས། འགྲེལ་བའི་དོན་ལ་དགོངས་ཚུལ་
དང་། སྐྱོན་བརྗོད་ཚུལ་ལོ། ། དང་པོ་ལ་ཐལ་འགྱུར་གྱི་དབང་དུ་བྱས་ན་ཚིག་ཟིན་དང་། དོན་ཐོབ་གཉིས་
ལས། དང་པོ་ནི། སྐྱེ་ལྡན་གྱི་དངོས་པོ་རྣམས་ཆོས་ཅན། བདག་ལས་མི་སྐྱེ་བར་ཐལ། དེ་ལས་སྐྱེ་ན་དེ་དག་གི་
སྐྱེ་བ་དོན་མེད་དང་ཐུག་མེད་དུ་ཐལ་བར་འགྱུར་བའི་ཕྱིར་ཞེས་པའི་ཐལ་འགྱུར་ནི། མདོར་བསྟན་གྱི་དངོས་
ཟིན་ཐལ་འགྱུར་དང་། དེ་ཆོས་ཅན། སྐྱེ་བ་དོན་མེད་དང་ཐུག་མེད་དུ་ཐལ། བདག་ལས་སྐྱེ་བའི་ཕྱིར་ཞེས་
པའི་ཐལ་འགྱུར་ནི། དོན་གྱིས་ཐོབ་པའི་ཐལ་འགྱུར་དུ་མངོན་ལ། རྒྱུ་དུས་སུ་མངོན་པར་མི་གསལ་བའི་ཚུལ་
གྱིས་ཡོད་པར་འདོད་པའི་མྱུ་གུ་ཆོས་ཅན། བདག་ལས་མི་སྐྱེ་སྟེ། སྐྱེ་བ་དོན་བཅས་དང་ཐུག་བཅས་ཡིན་པའི་
ཕྱིར། ཞེས་པའི་སྦྱོར་བ་དེ་ཤུགས་བསྟན་གྱི་སྦྱོར་བ་དང་། རྒྱས་བཤད་ཀྱིས་གོང་དུ་བརྗོད་པའི་རང་ལུགས་ཀྱི་
ཐལ་འགྱུར་གཉིས་བསྟན་པར་འདོད་དོ། ། འོན་ཀྱང་སྔ་ཕྱི་གཉིས་མདོར་བསྟན་རྒྱས་བཤད་དུ་མི་བཞེད་ཅིང་།
མདོར་བསྟན་ལ་སླར་ཡང་རང་གི་དོན་ཡོད་པར་མ་དགོངས་སོ། ། གཉིས་པ་སྐྱོན་བརྗོད་པའི་ཚུལ་ནི། ཚིག་
གསལ་ལས། འདི་ལ་ཁ་ཅིག་གིས། དེ་ནི་རིགས་པ་མ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར་
དང་། གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར་རོ། ། ཐལ་བར་འགྱུར་བའི་ཚིག་ཡིན་པའི་ཕྱིར་སྐབས་
ཀྱི་དོན་ལས་བཟློག་པས་བསྒྲུབ་པར་བྱ་བ་དང་། དེའི་ཆོས་བཟློག་པའི་དོན་མངོན་པས་དངོས་པོ་རྣམས་གཞན་
ལས་སྐྱེ་བར་འགྱུར་བ་དང་། སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བ་དང་། སྐྱེ་བ་ཐུག་པ་ཡོད་པ་ཉིད་དུ་
འགྱུར་བའི་ཕྱིར། གྲུབ་པའི་མཐའ་དང་འགལ་བར་འགྱུར་ཞེས་སྐྱོན་སྨྲས་ཏེ། ཞེས་གསུངས་ལ། དེའི་དོན་ལ་
གསུམ་ཡོད་དེ། བདག་སྐྱེ་འགོག་ནུས་ཀྱི་གཏན་ཚིགས་དང་དཔེ་མ་བསྟན་པའི་སྒོ་ནས་སྐྱོན་བརྗོད་ཚུལ་དང་།
གྲངས་ཅན་གྱིས་སྨྲས་པའི་ཉེས་པ་མ་བསལ་བའི་སྐྱོན་བརྗོད་ཚུལ་དང༌། དབུ་མ་བའི་གྲུབ་མཐའ་དང་འགལ་
བའི་སྐྱོན་བརྗོད་ཚུལ་གསུམ་ཡོད་པའི་ཕྱིར། དང་པོ་ནི། ལེགས་ལྡན་ན་རེ། ཁྱོད་ཀྱི་འགྲེལ་བ་འདིས་བདག་སྐྱེ་
འགོག་ཚུལ་དེ་མི་འཐད་པར་ཐལ། དེས་བདག་སྐྱེ་འགོག་ནུས་ཀྱི་གཏན་ཚིགས་དང་དཔེ་ཡང་དག་མ་བསྟན་
པའི་ཕྱིར། ཐལ་འགྱུར་ནི་སྔར་བཞིན་དང་སྦྱོར་བ་ཡང་དངོས་ཟིན་ལྟར་ན། སྐྱེ་ལྡན་གྱི་དངོས་པོ་རྣམས་ཆོས་
ཅན། བདག་ལས་མི་སྐྱེ་སྟེ། སྐྱེ་བ་དོན་མེད་དང་ཐུག་མེད་ཡིན་པའི་ཕྱིར་ཞེས་པའམ། བདག་ལས་སྐྱེ་ན་སྐྱེ་བ་
དོན་མེད་དང་ཐུག་མེད་དུ་འགྱུར་དགོས་པའི་ཕྱིར་ཞེས་པའི་སྦྱོར་བ་གཉིས་གང་རུང་འགོད་པ་ལས་མ་འདས།
དང་པོ་ལྟར་ན་མི་འཐད་དེ། གཏན་ཚིགས་དེ་དབུ་མ་བ་ལ་མ་གྲུབ་པའི་གཏན་ཚིགས་སུ་འགྱུར་བའི་ཕྱིར་ཏེ།
དབུ་མ་བས་སྐྱེ་བ་དོན་བཅས་དང་ཐུག་བཅས་སུ་ཁས་ལེན་པའི་ཕྱིར། ཕྱི་མ་ལྟར་ན་ཡང་མི་འཐད་དེ། གྲངས་
188

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཅན་ལ་གྲུབ་ཟིན་སྒྲུབ་པས་མ་གྲུབ་པའི་གཏན་ཚིགས་སུ་འགྱུར་བའི་ཕྱིར་ཏེ། དེས་བདག་ལས་སྐྱེ་ན་སྐྱེ་བ་དོན་
མེད་དང་ཐུག་མེད་དུ་འགྱུར་བར་ངེས་ན། བདག་སྐྱེ་མེད་པར་ཡང་ངེས་དགོས་པའི་ཕྱིར་རོ། ། གཉིས་པ་ལ།
གྲངས་ཅན་ན་རེ། ཁྱོད་ཀྱིས་བདག་ལས་མི་སྐྱེ་ཞེས་བརྗོད་པའི་དོན། འབྲས་བུའི་དུས་ན་མངོན་པར་གསལ་
ཟིན་པའི་མྱུ་གུ་ལ་འདོད་དམ། རྒྱུའི་དུས་ན་མི་གསལ་བའི་མྱུ་གུ་ལ་འདོད་པ་དག་ལས་གང་ཡིན། དང་པོ་ལྟར་
ན་མི་འཐད་དེ། ངེད་གངས་ཅན་ལ་གྲུབ་ཟིན་སྒྲུབ་པར་འགྱུར་བའི་ཕྱིར། གཉིས་པ་ལྟར་ནའང་མི་འཐད་དེ།
མངོན་པར་མི་གསལ་བའི་ཚུལ་གྱིས་ཡོད་པའི་མྱུ་གུ་རྣམས་བདག་ལས་སྐྱེ་བ་ཡིན་པས། གཏན་ཚིགས་གང་
བཀོད་ཀྱང་ཁྱབ་པ་འགལ་བར་འགྱུར་བའི་ཕྱིར་རོ། ། གསུམ་པ་དབུ་མ་བའི་གྲུབ་མཐའ་དང་འགལ་བའི་སྐྱོན་
ཡོད་དེ༔ བདག་སྐྱེ་མེད་པར་རྟོགས་པའི་རྗེས་དཔག་སྐྱེ་བ་ལ་རྟགས་དཔེ་ངེས་པར་འགོད་དགོས་ཤིང་། ཁྱོད་
ཀྱིས་བཀོད་པའི་དངོས་ཟིན་ལྟར་མི་རུང་བར་བཤད་ཟིན་ལ། འགྱུར་བའི་ཕྱིར་ཞེས་པའི་ཚིག་གི་ནུས་པས་སྐྱེ་
ལྡན་གྱི་དངོས་པོ་རྣམས་ཆོས་ཅན། བདག་ལས་མི་སྐྱེ་སྟེ། བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་དུ་
འགྱུར་དགོས་པ་ལས་དོན་བཅས་དང་ཐུག་བཅས་ཡིན་པའི་ཕྱིར་ཞེས་པའི་ཚུལ་གྱིས་བཟློག་དོན་རྟགས་སུ་འགོད་
དགོས། དེ་འགོད་ན། བསྒྲུབ་བྱའི་ཆོས་བདག་སྐྱེ་བཅད་ཙམ་གྱི་མེད་དགག་ལས་གཞན་པའི་སྐྱེ་བ་ཞིག་འཕེན་
དགོས་ལ། དེ་ལྟར་ན། བདག་སྐྱེ་མེད་པར་དམ་བཅས་པའི་དམ་བཅའི་བཞེད་དོན་མེད་དགག་ཏུ་ཁས་བླངས་
པའི་དབུ་མའི་གྲུབ་མཐའ་དང་འགལ་བའི་སྐྱོན་ཡོད་པའི་ཕྱིར།དེ་ལྟར་འགལ་བའི་རྒྱུ་མཚན་ཡོད་དེ། སྔར་གྱི་
བཟློག་དོན་རྟགས་སུ་འགོད་ན་གཞན་སྐྱེ་འཕེན་པར་འགྱུར་བའི་ཕྱིར་ཏེ། སྐྱེ་བ་ཁས་བླངས་ཤིང་བདག་སྐྱེ་
བཀག་པས་སྐབས་ཐོབ་ཀྱིས་གཞན་སྐྱེ་འཕེན་པར་འགྱུར་བའི་ཕྱིར། དེ་ཡང་ཡིན་ཏེ། ཁྱོད་ཀྱིས་དངོས་པོའི་སྐྱེ་
བ་ལ་བདག་སྐྱེ་གཞན་སྐྱེ་གཉིས་སུ་ཁ་ཚོད་ཆོད་པར་ཁས་བླངས། སྐྱེ་བ་ཞིག་ནི་བསྒྲུབ་བྱར་བྱས། བདག་སྐྱེ་
བཀག་པས་ན། གཞན་སྐྱེ་འཕེན་པར་འགྱུར་བའི་ཕྱིར། དེ་ཡང་གཞན་སྐྱེ་འཕེན་པ་ཁྱོད་རང་ཁས་ལེན་དགོས་
པར་སྣང་ཞེས་འཕུལ་བ་ཡིན་གྱི། གཞན་སྐྱེ་འཕངས་སོ་ཞེས་ནན་གྱིས་བརྗོད་པ་མ་ཡིན་ཏེ། རིགས་པ་སྨྲ་བའི་
དགོས་པ་དཔྱོད་པའི་སྐབས་ཡིན་པའི་ཕྱིར། དེ་ནི་ལེགས་ལྡན་ རང་ཉིད་ཀྱིས་གཞན་སྐྱེ་ ཁས་བླངས་ནས།
སངས་རྒྱས་བསྐྱངས་ཡང་གཞན་སྐྱེ་ཁས་བླངས་པར་བསམ་པ་ཡིན་ཏེ། སངས་རྒྱས་པས་གཞན་སྐྱེ་མི་བཞེད་པའི་
ཚུལ་མ་དགོངས་པའི་ཕྱིར་རོ། །
གསུམ་པ་དཔལ་ལྡན་ཟླ་བས་སྐྱོན་དེ་སྤངས་པའི་སྒོ་ནས་འགྲེལ་བའི་དགོངས་པ་བཤད་པ་ལ་གཉིས།
སྐྱོན་དེ་སངས་རྒྱས་བསྐྱངས་ལ་མི་འཇུག་པར་བསྟན་པདང་། ལེགས་ལྡན་འབྱེད་རང་ཉིད་ལ་འཇུག་པར་བསྟན་
189

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའོ། ། དང་པོ་ལ་གསུམ། བདག་སྐྱེ་འགོག་ནུས་ཀྱི་གཏན་ཚིགས་དང་དཔེ་མ་བསྟན་པའི་སྐྱོན་མེད་པ་སོགས་
དང་། ཉེས་པའི་ཁྱད་པར་གཞན་མེད་པར་བསྟན་པ་དང་། བཟློག་དོན་ཁས་བླངས་པའི་སྒོ་ནས་དབུ་མའི་གྲུབ་
མཐའ་དང་འགལ་བའི་སྐྱོན་མེད་པར་བསྟན་པའོ། ། དང་པོ་ལ་རང་རྒྱུད་ཀྱི་གཏན་ཚིགས་དང་དཔེ་དང་།
གཞན་གྲགས་ཀྱི་གཏན་ཚིགས་དང་དཔེ་མ་བསྟན་པ་སོགས་ཀྱི་སྐྱོན་མེད་དེ། དེས་བདག་སྐྱེ་འགོག་ནུས་ཀྱི་
གཏན་ཚིགས་དང་དགོས་ནུས་མཚུངས་པའི་ཐལ་འགྱུར་གཉིས་བསྟན་པའི་ཕྱིར། དེ་ལྟར་བསྟན་པ་ཡིན་ཏེ།
གོང་དུ་བརྗོད་པའི་རང་ལུགས་ཀྱི་ཐལ་འགྱུར་གཉིས་པོ་དེ་བསྟན་པའི་ཕྱིར། འདིས་ཁྱོད་འདོད་པ་ལྟར་གྱི་རང་
རྒྱུད་ཀྱི་གཏན་ཚིགས་འགོད་མི་དགོས་ཤིང་། བཀོད་ཀྱང་དགོས་པ་ལྷག་པོ་མེད་དེ། ཐལ་འགྱུར་གཉིས་བཀོད་
པས་འགལ་བ་མཐོང་ནས་མི་ལྡོག་ན། བསྙོན་འདིང་བ་ཡིན་པས། དེའི་ཚེ་རང་རྒྱུད་ཀྱི་གཏན་ཚིགས་བཀོད་
ཀྱང་མི་ལྡོག་པའི་ཕྱིར་ཏེ། བསྙོན་འདིང་བའི་རྒོལ་བ་རྩོད་ཟླར་མི་རུང་བའི་ཕྱིར་ཏེ། ཚིག་གསལ་ལས། གང་
ལ་གཏན་ཚིགས་དང་དཔེ་བཀོད་པ་འབྲས་བུ་དང་བཅས་པ་འདི་ཙམ་ཞིག་གིས་བརྩོད་པ་ན། ཅི་ཕ་རོལ་བོས་
ཁས་ལེན་པར་མི་བྱེད་དམ། འོན་ཏེ་ཕ་རོལ་བོ་རང་གི་ཁས་བླངས་པ་དང་འགལ་བས་བརྩོད་པས་ཀྱང་མི་ལྡོག་ན་
ནི། དེའི་ཚེ་ངོ་ཚ་བ་མེད་པ་ཉིད་ཀྱིས་གཏན་ཚིགས་དང་དཔེ་གཉིས་ཀྱང་ལྡོག་པར་མི་འགྱུར་བ་ཉིད་དོ། ། ཁོ་
བོ་ཅག་ནི་བསྙོན་པ་དང་ལྷན་ཅིག་རྩོད་པ་ཡང་མ་ཡིན་ནོ། ། ཞེས་གསུངས་པའི་ཕྱིར་རོ། ། རང་རྒྱུད་ཀྱི་གཏན་
ཚིགས་འགོད་དགོས་པར་འདོད་མི་རིགས་པར་ཐལ། དབུ་མ་པས་རང་རྒྱུད་ཀྱི་གཏན་ཚིགས་ཁས་ལེན་མི་རིགས་
པའི་ཕྱིར། དེར་ཐལ། དེས་རང་གི་མཚན་ཉིད་ཀྱིས་གྲུབ་པའི་གཏན་ཚིགས་ཁས་ལེན་མི་རིགས་པའི་ཕྱིར་ཏེ།
ཚིག་གསལ་ལས། དབུ་མ་པ་ཡིན་ན་ནི། རང་རྒྱུད་ཀྱི་རྗེས་སུ་དཔག་པར་བྱ་བར་རིགས་པ་མ་ཡིན་ཏེ། ཕྱོགས་
གཞན་ཁས་བླངས་པ་མེད་པའི་ཕྱིར་རོ། ། ཞེས་གསུངས་པའི་ཕྱིར། ཕྱོགས་གཞན་ཁས་མ་བླངས་པ་ནི་རང་
བཞིན་གྱིས་གྲུབ་པ་མི་འདོད་པའོ། ། སངས་རྒྱས་བསྐྱངས་ཀྱི་འགྲེལ་བ་འདིས་བདག་སྐྱེ་འགོག་ནུས་ཀྱི་གཞན་
གྲགས་ཀྱི་གཏན་ཚིགས་མ་བཀོད་པ་ཡང་མ་ཡིན་ཏེ། རྒྱུ་དུས་སུ་མངོན་པར་མི་གསལ་བའི་ཚུལ་གྱིས་ཡོད་པར་
འདོད་པའི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དེ། རང་གི་བདག་ཉིད་དུ་གྲུབ་ཟིན་ཡོད་པའི་ཕྱིར།
རང་གི་བདག་ཉིད་དུ་གྲུབ་ཟིན་ཡོད་ན། སླར་ཡང་སྐྱེ་བ་དོན་མེད་པས་ཁྱབ་སྟེ། དཔེར་ན། གྲངས་ཅན་གྱི་
མདུན་ན་གནས་པའི་མངོན་པར་གསལ་ཟིན་གྱི་རྫ་བུམ་བཞིན་ནོ་ཞེས་པའི་སྦྱོར་ང་ག་ཞིག་བསྟན་པའི་ཕྱིར།
དེས་ན། འདིར་རྒོལ་བ་གཞན་གྱིས་སྨྲས་པའི་ཉེས་པ་མེད་དེ། ཚིག་གསལ་ལས། གཏན་ཚིགས་དང་དཔེ་
བརྗོད་པ་མ་ཡིན་པ་འབའ་ཞིག་ཏུ་མ་ཟད་ཀྱི། གཞན་གྱིས་སྨྲས་པའི་ཉེས་པ་མ་བསལ་བཡང་མ་ཡིན་ནོ། ། ཇི་
19]

༄༅ ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ལྟར་ཞེ་ན། གྲངས་ཅན་པ་དག་མདུན་ན་གནས་པའི་བུམ་པ་མངོན་པར་གསལ་བའི་རང་བཞིན་ཡང་མངོན་
པར་གསལ་བར་མི་འདོད་ཅིང་། དེ་ཉིད་དཔེ་ཉིད་དུ་གྲུབ་པའི་ངོ་བོ་ཡིན་ལ། ཞེས་པ་ནས། སུན་འབྱིན་པ་
འདི་དག་ནི་འབྲེལ་མེད་པ་ཉིད་དོ། ། ཞེས་པའི་བར་གསུངས་པའི་ཕྱིར་རོ། །
གཉིས་པ་ཉེས་པའི་ཁྱད་པར་གཞན་མེད་པར་བསྟན་པ་ནི། སྐྱེ་ལྡན་གྱི་དངོས་པོ་ཐམས་ཅད་ཀྱི་སྟེང་དུ་
བདག་སྐྱེ་བཀག་པ་ཙམ་དུ་མ་ཟད། བདག་ཤེས་རིག་ཀྱི་སྐྱེས་བུ་མ་གཏོགས་པའི་ཤེས་བྱ་ཉེར་བཞི་བོ་ཆོས་ཅན།
སླར་ཡང་སྐྱེ་བ་དོན་མེད་དེ། རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་ན། བདག་ཤེས་རིགས་གི་
སྐྱེས་བུ་བཞིན་ཤེས་པའི་སྦྱོར་བ་ཞིག་ཀྱང་གཞུང་དེས་བསྟན་པའི་ཕྱིར། འདིར་གསལ་བ་སྨྲ་བའི་ལོག་རྟོག་མ་
ཁེགས་པའི་སྐྱོན་ཡང་མེད་དེ། སྐྱེ་བ་སྨྲ་བ་དང་གསལ་བ་སྨྲ་བ་གཉིས་བརྗོད་ཚུལ་མ་གཏོགས་བསམ་དོན་
མཚུངས་པས། སྔ་མ་བཀག་པས་ཕྱི་མ་ཡང་ཁེགས་ནུས་པའི་ཕྱིར་རོ། །
གསུམ་པ་ཐལ་འགྱུར་གྱི་བཟློག་དོན་ཁས་བླངས་པའི་སྒོ་ནས་དབུ་མ་བའི་གྲུབ་མཐའ་དང་འགལ་བའི་སྐྱོན་
མེད་དེ། སླར་ཡང་སྐྱེ་བ་དོན་མེད་དང་ཐུག་མེད་དུ་ཐལ་བའི་ཐལ་འགྱུར་བསྟན་ཀྱང་། དེའི་བཟློག་དོན་སླར་
ཡང་སྐྱེ་བ་དོན་བཅས་དང་ཐུག་བཅས་དེ་ཕ་རོལ་གྲངས་ཅན་གྱིས་ཁས་བླངས་ཀྱི། ཁོ་བོ་ཅག་གིས་ཁས་བླངས་
པའི་ཉེས་པ་མེད་པའི་ཕྱིར་ཏེ། ཚིག་གསལ་ལས། ཐལ་བར་འགྱུར་བ་བཟློག་པའི་དོན་ཡང་། ཕ་རོལ་པོ་ཉིད་
དང་འབྲེལ་བ་ཡིན་གྱི། ཁོ་བོ་ཅག་ནི་མ་ཡིན་ཏེ། རང་ལ་དམ་བཅའ་བ་མེད་པའི་ཕྱིར་རོ། ། ཞེས་གསུངས་
པའི་ཕྱིར། མདོར་ན། སྔར་བརྗོད་པའི་སྐྱོན་དེ་དག་ཐམས་ཅད་ཀྱང་འཐད་པ་མ་ཡིན་ཏེ། ཚིག་གསལ་ལས།
སྐྱོན་འདི་དག་ཐམས་ཅད་ནི་རིགས་པ་མ་ཡིན་པར་ཁོ་བོ་ཅག་གིས་མཐོང་ངོ་། ། ཞེས་གསུས་པའི་ཕྱིར་རོ། །
གཉིས་པ་སྐྱོན་དེ་དག་ལེགས་ལྡན་རང་ཉིད་ལ་འཇུག་པར་བསྟན་པ་ལ་གཉིས། རང་རྒྱུད་ཀྱི་གཏན་
ཚིགས་ཁས་བླངས་པའི་འདོད་པ་བརྗོད་པ་དང༌། དབུ་མ་བས་དེ་ཁས་ལེན་མི་རིགས་པར་བསྟན་པའོ། ། དང་
པོ་ནི། རང་རྒྱུད་ཀྱི་གཏན་ཚིགས་འདོད་པའི་ཚུལ་ཡོད་དེ། རང་རྒྱུད་པའི་ལུགས་ལ་མིང་དང་བརྡས་བཞག་པ་
ཙམ་མ་ཡིན་པར་རང་ངོས་ནས་གྲུབ་པའི་ཚད་མའི་རྙེད་དོན་དུ་གྱུར་པའི་ཆོས་ཅན་གྱི་སྟེང་དུ་སྔ་རྒོལ་གང་ལ་
དཔས་འདོད་ཞུགས་པའི་བསྒྲུབ་བྱའི་ཆོས་སྒྲུབ་བྱེད་ཀྱི་གཏན་ཚིགས་སུ་བཀོད་པའི་ཚུལ་གསུམ་ཚང་བའི་གཏན་
ཚིགས་དེ། རང་རྒྱུད་ཀྱི་གཏན་ཚིགས་སུ་འདོད་པའི་ཕྱིར། ཇི་སྲིད་དངོས་སྨྲ་བའི་གྲུབ་མཐའ་བཏང་ནས་ཐལ་
འགྱུར་བའི་གྲུབ་མཐའ་ལ་མ་ཞུགས་པར་དུ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་དེ། དངོས་སྨྲ་བས་
ཆོས་ཅན་འཇལ་བའི་ཚད་མ་དེ། རང་ངོས་ནས་གྲུབ་པའི་ཆོས་ཅན་ལ་ཚད་མར་སོང་བར་འདོད་ཀྱང་དེ་ལྟར་མ་
191

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་པའི་ཕྱིར། དང་པོ་དེ་ལྟར་ཡིན་ཏེ། དེས་ཆོས་ཅན་འཇལ་བའི་ཚད་མ་དེ། མིང་བརྡས་བཞག་ཙམ་མ་
ཡིན་པར་གཏགས་དོན་བཙལ་བའི་ཚེ་རྙེད་ནུས་པའི་ཆོས་ཅན་ལ་ཚད་མར་སོང་བར་འདོད་པའི་ཕྱིར། གཞན་
གྲགས་ཀྱི་གཏན་ཚིགས་ཡོད་དེ། སྔ་རྒོལ་ཕྱིར་རྒོལ་གཉིས་ཀ་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མི་
དགོས་ཀྱང་། སྤྱིར་དེ་གཉིས་ཀས་ཆོས་ཅན་ཚད་མས་གྲུབ་ཅིང་། ཕྱིར་རྒོལ་གྱི་ཚད་མས་གྲུབ་པར་ཁས་བླངས་
པའིཁས་བླངས་ལ་འཁྲིས་ནས་བཀོད་པའི་ཚུལ་གསུམ་ཚང་བའི་གཏན་ཚིགས་དེ། དེ་ཡིན་པའི་ཕྱིར། དེའི་
མཚན་གཞི་ཡོད་དེ། རང་ལ་མི་ལྟ་བ་དེ། མིག་དོན་དམ་པར་གཞན་ལ་མི་ལྟ་བར་སྒྲུབ་པར་བྱེད་པའི་གཞན་
གྲགས་ཀྱི་གཏན་ཚིགས་ཡིན་པའི་ཕྱིར་ཏེ། རྩ་ཤེ་ལས། ལྟ་དེ་རང་གི་བདག་ཉིད་ནི། ། དེ་ལ་ལྟ་བ་མ་ཡིན་
ཉིད། ། གང་གིས་བདག་ལ་མི་ལྟ་ན། ། དེ་དག་གཞན་ལ་ཇི་ལྟར་ལྟ། ། ཞེས་གསུངས་པའི་ཕྱིར། མིག་རང་ལ་
མི་ལྟ་ན་གཞན་གཟུགས་ལ་ཐ་སྙད་དུ་མི་ལྟ་བས་མ་ཁྱབ་ཀྱང་། རང་ལ་མི་ལྟ་ན། གཞན་གཟུགས་ལ་རང་བཞིན་
གྱིས་མི་ལྟ་བས་ཁྱབ་སྟེ། རང་བཞིན་གྱིས་ལྟ་ན། དེ་མིག་གི་གནས་ལུགས་སུ་སོང་། དེ་ཡིན་ན། རྐྱེན་ལ་མི་
ལྟོས་པས་རང་ལ་མི་ལྟ་བ་དང་གཞན་ལ་རང་བཞིན་གྱིས་ལྟ་བའི་ཁྱད་པར་མི་འཐད་པའི་ཕྱིར་རོ། ། །
གཉིས་པ་ནི། དབུ་མ་བས་རང་རྒྱུད་ཀྱི་གཏན་ཚིགས་ཁས་ལེན་མི་རིགས་ཏེ། རང་ངོས་ནས་གྲུབ་པའི་
ཤེས་འདོད་ཆོས་ ཅན་གྱི་སྟེང་དུ་འགོད་ཚུལ་དང་མཐུན་པའི་གཏན་ཚིགས་ཁས་ལེན་མི་རིགས་པའི་ཕྱིར་ཏེ།
རང་ངོས་ནས་གྲུབ་པའི་གཏན་ཚིགས་མེད་པའི་ཕྱིར་རོ། ། ཉེས་སྤོང་གི་ལན་དང་། དེ་དགག་པ་ནི་འདིར་མི་
བརྗོད་དེ། ལས་དང་པོ་བ་ལ་ཉེར་མཁོ་ཆེར་མེད་པ་དང་། ཚིག་མང་དུ་དོགས་པས་སྐབས་དོན་ངེས་པའི་གེགས་
སུ་འགྱུར་བར་མཐོང་བའི་ཕྱིར་རོ། །
གཉིས་པ་ལ་གསུམ། དེ་ཁོ་ན་ཉིད་རྟོགས་པར་འདོད་པའི་གྲུབ་མཐའ་མཁན་གྱི་ལུགས་དགག་པ། གྲུབ་
མཐས་བློ་མ་བསྒྱུར་བའི་ཐ་སྙད་དུ་ཡང་མེད་པར་བསྟན་པ། དེ་ལྟར་བཀག་པའི་དོན་བསྡུ་བའོ། ། དང་པོ་ལ་
གཉིས། རང་དང་ངོ་བོ་གཅིག་པའི་རྒྱུ་ལས་སྐྱེ་བ་དགག་པ། རྒྱུ་འབྲས་ངོ་བོ་གཅིག་པ་དགག་པའོ། ། དང་པོ་
ལ་གསུམ། ངོ་བོ་གཅིག་པའི་རྒྱུ་ལས་སྐྱེ་ན་དོན་མེད་དུ་ཐལ་བ། རིགས་པ་དང་འགལ་བ། དེའི་ཉེས་སྤོང་གི་
ལན་དགག་པའོ། ། དང་པོ་ནི། མྱུ་གུ་སོགས་སྐྱེ་ལྡན་གྱི་དངོས་པོ་དེ་རྣམས་ནི་ཆོས་ཅན། རང་གི་བདག་ཉིད་
དུ་གྱུར་པའི་ས་བོན་དེ་ལས་འབྱུང་ན་དེ་ལྟར་འབྱུང་དགོས་པའི་ཡོན་ཏན་ལྷག་པོ་འགའ་ཡང་ཡོད་པ་མ་ཡིན་པར་
ཐལ། རང་གི་ས་བོན་གྱི་དུས་ནས་ཁྱོད་ཀྱི་ངོ་བོ་གྲུབ་ཟིན་པའི་ཕྱིར། རྟགས་ཁས། གཉིས་པ་ནི། དེ་ཆོས་ཅན།
ས་བོན་ལས་སླར་ཡང་བལྡབས་ནས་སྐྱེ་བར་རིགས་པའང་མ་ཡིན་པ་ཉིད་དུ་ཐལ། རང་གི་ས་བོན་གྱི་དུས་ནས་
192

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །།
སྐྱེས་ཟིན་པར་གྱུར་པའི་ཕྱིར། གལ་ཏེ་རང་གི་ས་བོན་གྱི་བདག་ཉིད་དུ་སྐྱེས་ཟིན་པའི་འོག་ཏུ་དེ་ལས་སླར་ཡང་
བལྡབས་ནས་སྐྱེ་བར་ཡོངས་སུ་རྟོགས་པ་སྟེ་འདོད་པར་གྱུར་ན་ནི། མྱུ་གུ་ལ་སོབ་གས་པའི་སྐྱེ་ལྡན་རྣམས་ཆོས་ཅན།
ཁྱོད་ཀྱི་སྐྱེ་བ་འཇིག་རྟེན་འདིར་རྙེད་པར་མི་འགྱུར་ཞིང་། ཡང་ཁྱོད་ཀྱི་ས་བོན་དེ་ཉིད་པར་མ་ཆད་པར་སྲིད་པའི་
མཐའི་བར་ཐུག་པར་རབ་ཏུ་སྐྱེ་བ་ཉིད་དུ་འགྱུར་བར་ཐལ། སྐྱེས་ཟིན་པ་དེ་ཉིད་སླར་ཡང་སྐྱེ་དགོས་པའི་
ཕྱིར། ། །
གསུམ་པ་ནི། དཔྱིད་དུས་སོགས་ཀྱིས་ས་བོན་སྦྱང་རོ་ལྟར་ཉམས་པར་བྱེད་ཅིང་། མྱུ་གུ་སྐྱེད་པར་བྱེད་
པས་སྐྱོན་མེད་དོ་ཞེ་ན། ཤེས་བྱ་ཆོས་ཅན། ཇི་ལྟར་ན་མྱུ་གུ་དེ་ཉིད་ཀྱིས་རང་གི་ས་བོན་དེ་རྣམ་པར་འཇིག་པར་
བྱེད་པར་འགྱུར་ཏེ་མི་འགྱུར་བར་ཐལ། དེ་རང་གི་ས་བོན་དང་རང་བཞིན་གཅིག་ཡིན་པའི་ཕྱིར། རྟགས་ཁས།
འདོད་པར་མི་ནུས་ཏེ། མྱུ་གུས་མྱུ་གུ་འཇིག་པར་མི་བྱེད་པའི་ཕྱིར་རོ། ། ཁྱབ་སྟེ། ས་སྨྱུག་གཉིས་རང་བཞིན་
གཅིག་ཡིན་པར་ཁས་བླངས་ནས་གཅིག་གིས་གཅིག་འཇིག་ན། མྱུ་གུ་ལ་ཡང་མཚུངས་པའི་ཕྱིར། གཉིས་པ་ནི།
གྲངས་ཅན་ཆོས་ཅན། མྱུ་གུ་སྐྱེད་པར་བྱེད་པའི་རྒྱུ་ས་བོན་གྱི་ཁ་དོག་དང་དབྱིབས་སོགས་ལས་ཐ་དད་པའི་མྱུ་
གུའི་རིང་ཐུང་སོགས་ཀྱི་དབྱིབས་དང་ནི་ཁ་དོག་རོ་དང་ནུས་པ་སྨིན་པའི་ཐ་དད་རྣམས་ཁྱོད་ཀྱི་ལུགས་ལ་མེད་
པར་འགྱུར་བར་ཐལ། ཁྱོད་ཀྱི་ལུགས་ལ་ས་སྨྱུག་གཉིས་ཀྱི་རང་བཞིན་དང་ངོ་བོ་ལ་ཁྱད་པར་མེད་པའི་ཕྱིར་
རོ། ། ཁ་དོག་ནི་སྔོ་སེར་སོགས་དང༌། རོ་ནི་མངར་སྐྱུར་སོགས་དང་། སྨིན་པ་ནི་གནས་སྐབས་ཀྱི་འཕེལ་བའི་
ཁྱད་པར་རོ། ། གལ་ཏེ་ཁོ་ན་རེ། ས་མྱུག་གཉིས་ཀྱི་རང་བཞིན་གཅིག་ཀྱང་དབྱིབས་སོགས་ཐ་དད་མེད་པར་
ཐལ་བའི་སྐྱོན་མེད་དེ། མྱུ་གུ་དེ་སྔར་གྱི་ས་བོན་གྱིས་བདག་གི་དངོས་པོའི་གནས་སྐབས་བསལ་བ་སྟེ་བཏང་ནས་
གནས་སྐབས་དེ་ལས་གཞན་པ་མྱུ་གུའི་ངོ་བོར་འགྱུར་བའི་ཕྱིར་ཟེར་ན། དེ་མི་འཐད་པར་ཐལ། དེ་ལྟར་འདོད་
པ་དེའི་ཚེ། ས་བོན་དེའི་རང་བཞིན་དེ་ཉིད་མྱུ་གུའི་རང་བཞིན་དེ་ཉིད་ཡིན་ཞེས་ཇི་ལྟར་ཁས་ལེན་རིགས་པར་
འགྱུར་བ་མི་འཐད་པའི་ཕྱིར། དེར་ཐལ། མྱུ་གུའི་ངོ་བོ་གྲུབ་ཟིན་པའི་ཚེ་ས་བོན་གྱི་གནས་སྐབས་གཏོང་དགོས་
པའི་ཕྱིར། གཞན་ཡང་། གལ་ཏེ་གྲངས་ཅན་ཁྱོད་ཀྱི་ལུགས་ལ་ས་བོན་དང་། མྱུ་གུའི་ངོ་བོ་གཉིས་ལ་འཇིག་
རྟེན་འདིར་གཞན་ཐ་དད་དུ་ཡོད་པ་མ་ཡིན་ན་ནི། མྱུ་གུའི་དུས་སུ་ས་བོན་མེད་པ་དེ་བཞིན་དུ་མྱུ་གུ་ཞེས་བྱ་བ་དེ་
ཡང་གཟུང་དུ་མེད་པའམ། ཡང་ན་ཇི་ལྟར་མྱུ་གུའི་དུས་སུ་མྱུ་གུ་གཟུང་དུ་ཡོད་པ་འདི་བཞིན་དུ་དེའི་ཚེ་ས་བོན་
དེ་ཡང་མིག་ཤེས་ཀྱིས་གཟུང་དུ་ཡོད་པར་འགྱུར་བར་ཐལ། ས་སྨྱུག་དེ་དག་གི་ངོ་བོ་གཅིག་ཡིན་པས་ཏེ་དེའི་ཕྱིར།
འདོད་ན། དེ་ལྟར་འདི་ནི་ཁས་མི་བླང་བ་སྟེ་ལེན་མི་རིགས་པར་ཐལ། དེ་ལ་སྔར་བཤད་པའི་རིགས་པས་གནོད་
193

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་དེའི་ཕྱིར། གཉིས་པ་ནི། ས་སྨྱུག་དེ་དག་ཆོས་ཅན། ཁྱོད་རང་བཞིན་གཅིག་ཏུ་གྲུབ་མཐའ་སྨྲ་བའི་ལུགས་
སུ་མི་འཐད་པར་མ་ཟད། རང་བཞིན་གཅིག་པ་ཡིན་ཞེས་འཇིག་རྟེན་གྱིས་ཀྱང་ཐ་སྙད་དུ་ཁས་མི་ལེན་པར་ཐལ།
རྒྱུ་མཚན་གང་གི་ཕྱིར་ན། རྒྱུ་ས་བོན་ཞིག་ནའང་ས་བོན་དེ་ཡི་འབྲས་བུ་མྱུ་གུ་འཇིག་རྟེན་གྱིས་མཐོང་བའི་ཕྱིར་
རོ། ། གསུམ་པ་ནི། ཕྱི་ནང་གི་དངོས་པོ་རྣམས་ཆོས་ཅན། ཁྱོད་བདག་ལས་འབྱུང་བ་ཡིན་ཞེས་རབ་ཏུ་
བཏགས་པ་འདི་དེ་ཉིད་དེ་དོན་དམ་དང་ནི་དེར་མ་ཟད་འཇིག་རྟེན་ཐ་སྙད་དུ་ཡང་རིགས་པ་མ་ཡིན་པར་ཐལ།
ཚུལ་དེ་ལ་གནོད་བྱེད་སྔར་བསྟན་ཟིན་པ་དེའི་ཕྱིར། གཉིས་པ་རྩ་བ་ཤེས་རབ་ཀྱི་རིགས་པས་དགག་པ་ནི། མྱུ་
གུ་ཆོས་ཅན། ཁྱོད་ལ་སོགས་པའི་དངོས་པོ་རྣམས་བདག་ལས་སྐྱེ་བར་ཁས་བླང་བར་བྱ་བ་མ་ཡིན་པར་ཐལ།
བདག་ལས་སྐྱེ་བར་འདོད་ན་རང་བཞིན་གཅིག་ཏུ་སོང་བས་བསྐྱེད་པར་བྱ་བ་འབྲས་བུ་དང་། སྐྱེད་པར་བྱེད་པ་
རྒྱུ་དང་། གང་ཞིག་བྱ་བའི་ལས་དང་། གང་གིས་བྱེད་པའི་བྱེད་པ་བོ་ཡང་གཅིག་ཉིད་དུ་འགྱུར་ན། དེ་དག་ནི་
གཅིག་ཉིད་མ་ཡིན་པས་ཏེ་དེའི་ཕྱིར་ཏེ། དེ་ལ་དབུ་མ་འདི་དང་རྩ་བ་ཤེས་རབ་ནས་རྒྱ་ཆེར་བཤད་པའི་ཉེས་པར་
ཐལ་བར་འགྱུར་བའི་ཕྱིར་རོ། ། རྩ་ཤེས་ལས་གསུངས་ཚུལ་ཡོད་དེ། རྒྱུ་དང་བྲས་བུ་གཅིག་ཉིད་དུ། ། ནམ་
ཡང་འཐད་པར་མི་འགྱུར་རོ། ། རྒྱུ་དང་འབྲས་བུ་གཅིག་ཉིད་ན ། སྐྱེད་དང་བསྐྱེད་བྱ་གཅིག་ཏུ་འགྱུར། །
ཞེས་པ་དང་། གལ་ཏེ་ཤིང་དེ་མེ་ཡིན་ན། ། བྱེད་པ་བོ་དང་ལས་གཅིག་འགྱུར། ། ཞེས་གསུངས་པ་རྣམས་ཀྱིས་
བསྟན་པའི་ཕྱིར་རོ། །
གཉིས་པ་ལ་གཉིས། གཞན་སྐྱེ་འདོད་པའི་ཕྱོགས་སྤྱིར་དགག་པ་དང་། སེམས་ཙམ་པའི་ལུགས་བྱེ་བྲག་
ཏུ་དགག་པའོ། ། དང་པོ་ལ་ལྔ། གཞན་སྐྱེ་དགག་པ། དེ་ལ་འཇིག་རྟེན་གྱི་གནོད་པ་སྤང་བ། བཀག་པའི་
ཡོན་ཏན། རང་བཞིན་གྱིས་སྐྱེ་བ་འགར་ཡང་མེད་པ། བདེན་པ་གཉིས་ཅར་དུའང་རང་བཞིན་གྱིས་སྐྱེ་བ་
བཀག་པའི་ཡོན་ཏན་བསྟན་པའོ། ། དང་པོ་ལ་གསུམ། སྤྱིར་དགག་པ། བྱེ་བྲག་ཏུ་དགག་པ། མུ་བཞིར་
དཔྱད་ནས་དཀག་པའོ། ། དང་པོ་གཉིས། ཧ་ཅང་ཐལ་བས་དགག་པ། སྐྱོན་སྤོང་གི་ལན་དགག་པའོ། །
དང་པོ་ནི། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལ་བརྟེན་ནས་གལ་ཏེ་རང་གི་མཚན་ཉིད་ཀྱིས་གྲུབ་པའི་
འབྲས་བུ་གཞན་ཞིག་འབྱུང་བར་འགྱུར་བར་འདོད་ན་ནི་དེ་མི་འཐད་དེ། ཧ་ཅང་ཐལ་བར་འབྱུང་བའི་ཕྱིར་
རོ། ། ཇི་ལྟར་ཞེ་ན། འོ་ན་གསལ་བྱེད་ཀྱི་མེ་ལྕེ་དམར་འབར་བ་ལས་ཀྱང་རང་གི་ངོ་སྐལ་གྱི་བསལ་བྱའི་མུན་པ་
འཐུག་པོ་འབྱུང་བར་འགྱུར་བར་ཐལ། འབྲེལ་མེད་དོན་གཞན་གྱི་རང་གི་མཚན་ཉིད་ཀྱིས་གྲུབ་པའི་རྒྱུ་གཞན་
ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་འབྱུང་བའི་ཕྱིར། དེ་ལྟར་ཐལ་བ་ལས། རང་གི་མཚན་
194

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་མི་སྐྱེ་སྟེ། གསལ་བྱེད་མེ་ལྕེ་
དམར་འབར་བ་ལས་དེའི་བསལ་བྱའི་མུན་པ་མི་འབྱུང་བའི་ཕྱིར་ཞེས་བཟློག་པ་འཕེན་ནོ། ། གཞན་ཡང་། རྒྱུ་
ཡིན་མིན་ཐམས་ཅད་ལས་ཀྱང་འབྲས་བུ་ཡིན་མིན་ཐམས་ཅད་སྐྱེ་བར་འགྱུར་བར་ཐལ། རྟགས་སྔར་གྱི་དེའི་
ཕྱིར། དེས་ཀྱང་བཟློག་པ་འཕེན་ནོ། ། སྔ་ཕྱི་གཉིས་ལ་ཁྱབ་པ་ཡོད་དེ། རྒྱུ་མཚན་གང་གི་ཕྱིར་ན། སྐྱེད་པར་
བྱེད་པའི་རྒྱུ་མ་ཡིན་པ་མ་ལུས་པ་ལ་ཡང་རྒྱུ་འབྲས་བུ་འདོད་དགོས་པ་དང་། རང་གི་མཚན་ཉིད་ཀྱིས་གྲུབ་པའི་
གཞན་ཉིད་ལ་རྒྱུ་འབྲས་སུ་འདོད་པ་དང་གཉིས་མཚུངས་པའི་ཕྱིར། དེ་ནི་རྒྱུ་དེ་འབྲས་བུ་ལས་རང་བཞིན་གྱིས་
གྲུབ་པའི་གཞན་ཡིན་ན། ལྟོས་མེད་ཀྱི་གཞན་ཡིན་པར་སོང་བས། ལྟོས་མེད་ཀྱི་ཆོས་ལ་རྒྱུར་རུང་ན། འབྲས་
བུ་ཡང་རུང་བར་འགྱུར་ཞིང་། ལྟོས་མེད་ལ་རྒྱུ་འབྲས་རུང་ན། འབྲེལ་མེད་དོན་གཞན་ཐམས་ཅད་ལ་རྒྱུ་འབྲས་
རུང་བར་ཐལ་བ་འཕེན་པའོ། ། གཞན་སྐྱེའི་གཞན་ནི། རྒྱུ་འབྲས་གཞན་ཡིན་པ་ཙམ་མ་ཡིན་གྱི། རང་བཞིན་
གྱིས་གྲུབ་པའི་གཞན་ལ་བྱེད་པ་ཡིན་ཏེ། རྣམ་བཤད་ལས། དེ་ལྟར་ན་གཞན་སྐྱེའི་གཞན་ནི་གཞན་ཙམ་མ་ཡིན་
གྱི། རང་བཞིན་གྱིས་གྲུབ་པའི་གཞན་ཡིན་པས། དེ་ཁས་ལེན་པ་ལ་ཧ་ཅང་ཐལ་བ་འཕེན་པ་ཡིན་གྱི། ཞེས་
གསུངས་པའི་ཕྱིར། དེས་ན། གཞན་སྐྱེ་ལེགས་པར་འགོག་ཤེས་པ་ཡང་རང་བཞིན་གྱིས་གྲུབ་པའི་དགག་བྱའི་
ཚད་ལེགས་པར་ངོས་ཟིན་པ་དང་དེ་འགོག་ནུས་པ་ལ་ཐུག་སྟེ། གཞན་དུ་ན་བཀག་པར་རློམ་ཡང་ཚིག་ཙམ་དུ་
འགྱུར་བའི་ཕྱིར་རོ། ། གཉིས་པ་ལ་གཉིས། སྐྱོན་སྤོང་བ་དང་། དེའི་ལན་ནོ། ། དང་པོ་ནི། ཁོ་ན་རེ།
ཐམས་ཅད་ལས་ཐམས་ཅད་སྐྱེ་བར་ཐལ་བའི་སྐྱོན་མེད་དེ། རྒྱུ་གང་གིས་འབྲས་བུ་གང་ཞིག་རབ་ཏུ་བྱ་བར་ནུས་
པ་དེའི་ཕྱིར་དེ་ཉིད་དེའི་འབྲས་བུར་ངེས་པར་བརྗོད་ཅིང་། རྒྱུ་གང་ཞིག་འབྲས་བུ་དེ་སྐྱེད་པར་ནུས་པ་དེ་ནི་རང་
བཞིན་གྱིས་གྲུབ་པའི་གཞན་ཡིན་ནའང་རྒྱུ་ཡིན་ལ་ཡིན་པའི་ཕྱིར། ས་ལུའི་མྱུ་གུ་དེ། ནས་དང་གྲོ་ལ་སོགས་པའི་
ས་བོན་རིགས་མི་གཅིག་པ་ལས་སྐྱེ་བ་དེ་ལྟ་མ་ཡིན་པས་ཐམས་ཅད་ལས་ཐམས་ཅད་མི་སྐྱེ་སྟེ། ས་ལུའི་མྱུ་གུ་ནི་
རང་རྒྱུད་གཅིག་ཏུ་གཏོགས་པ་དང་། རིགས་རྒྱུན་སྔ་མས་སྐྱེད་པར་བྱེད་པ་ལས་སྐྱེ་བ་དེའི་ཕྱིར་རོ། ། ཞེ་ན།
གཉིས་པ་ནི། དེ་མི་འཐད་པར་ཐལ། དཔེ་ཇི་ལྟར་ན། ནས་དང་པདྨ་སོགས་ཀྱི་གེ་སར་དང་ནི་ཀེང་ཤུ་ཀུའི་མེ་
ཏོག་ལ་སོགས་པ་རྣམས་གཞན་ཡིན་པས། དེ་དག་ས་ལུའི་མྱུ་གུའི་སྐྱེད་པར་བྱེད་པའི་རྒྱུར་འདོད་པ་མ་ཡིན་ཞིང་།
དེ་སྐྱེད་པའི་ནུས་པ་དང་ལྡན་པའང་མ་ཡིན་ལ། རྒྱུད་གཅིག་གི་ཁོངས་སུ་གཏོགས་པ་མ་ཡིན་པ་དང་། དེའི་
རིགས་འདྲ་སྔ་མ་མ་ཡིན་པ་ཉིད་ཡིན་པ་དེ་བཞིན་དུ་ས་ལུའི་ས་བོན་ཡང་ནི་ས་ལུའི་མྱུ་གུ་དེ་ཡི་རྒྱུ་མ་ཡིན་པར་ཐལ་
བའི་ཕྱིར་རོ། ། དེ་ལྟར་ཐལ་བ་འགྱུར་བ་ཡིན་ཏེ། ཁྱོད་ལྟར་ན་རྒྱུ་དང་རྒྱུ་མ་ཡིན་པ་དེ་དག་རང་བཞིན་གྱིས་
195

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ་ །
གྲུབ་པའི་གཞན་ཡིན་པ་ཉིད་དུ་མཚུངས་པའི་ཕྱིར། །
གཉིས་པ་ལ་གཉིས། རྒྱུ་འབྲས་སྔ་ཕྱི་བ་ལ་ག ཞན་སྐྱེ་དགག་པ་དང་། རྒྱུ་འབྲས་དུས་མཉམ་པ་ལ་གཞན་
སྐྱེ་དགག་པའོ། ། དང་པོ་ལ་གཉིས། དངོས་དང་། རྩོད་པ་སྤོང་བའོ། ། དང་པོ་ནི། མྱུ་གུ་ནི་ས་བོན་ལས་ཐ་
དད་དུ་མཐོང་གི་མྱུ་གུ་དེ་རང་གི་ས་བོན་དང་ནི་དུས་མཉམ་དུ་ཡོད་པ་མ་ཡིན་ཏེ། ས་བོན་རྣམ་པར་མ་འགྱུར་
བར་མྱུ་གུ་མཐོང་བ་མེད་པའི་ཕྱིར་རོ། ། མྱུ་གུའི་ས་བོན་དེ་མྱུ་གུ་ལས་ངོ་བོས་གྲུབ་པའི་གཞན་པ་ཉིད་དུ་ག་ལ་
འགྱུར་ཏེ་མི་འགྱུར་བར་ཐལ། ངོ་བོས་གྲུབ་པའི་གཞན་ཉིད་མེད་པའི་ཕྱིར། མྱུ་གུ་ལ་སོགས་པའི་དངོས་པོ་
རྣམས་ནི་གཞན་ལས་སྐྱེ་བ་ཡིན་ཞེས་བྱ་བའི་ཕྱོགས་འདི་བཏང་བར་བྱོས་ཤིག་སྟེ་བྱ་བར་རིགས་པར་ཐལ། མྱུ་གུ་
རང་གི་ས་བོན་ལས་རང་བཞིན་གྱིས་སྐྱེ་བ་འགྲུབ་པར་འགྱུར་བ་མ་ཡིན་པས་ཏེ་དེའི་ཕྱིར། གཉིས་པ་ལ། ཁོ་ན་
རེ། མྱུ་གུ་དེ་རང་གི་ས་བོན་དང་དུས་མཉམ་དུ་ཡོད་པ་ཡིན་ཏེ། དཔེ་ཇི་ལྟར་ན། སྲང་གི་མདའི་ཕྱོགས་གཉིས་
ཀྱི་གཅིག་མཐོ་བ་དང་ནི་ཅིག་ཤོས་དམའ་བ་དང་དུས་མཉམ་མ་ཡིན་པར་ནི་མིན་པར་ཏེ་དུས་མཉམ་ཡིན་པར་
མཐོང་བ་དེ་བཞིན་དུ་ཡིན་པའི་ཕྱིར། དེར་ཐལ། བསྐྱེད་པར་བྱ་བ་མྱུ་གུ་དང་སྐྱེད་བྱེད་ས་བོན་དག་གི་རིམ་པ་
བཞིན་དུ་སྐྱེ་བ་དང་འགག་པའི་བྱ་བ་གཉིས་དུས་མཉམ་པས་ས་སྨྱུག་གཉིས་ཀྱང་དུས་གཅིག་ཏུ་ཡོད་པར་འགྱུར་
བའི་ཕྱིར་རོ། ། ཞེ་ན། སྲང་གི་དཔེས་དེ་ལྟར་འདོད་མི་རིགས་པར་ཐལ། གལ་ཏེ་སྲང་གི་མགོ་མཇུག་གི་བྱ་བ་
མཐོང་དམན་གཉིས་དུས་གཅིག་གི་ཚེ་ཡོད་པ་ཡིན་ནའང་མཚོན་དོན་འདིར་ནི་ས་སྨྱུག་དུས་གཅིག་ཏུ་མེད་པས་
དུས་མཉམ་པའི་ཚུལ་དེ་ཡོད་པ་མ་ཡིན་པའི་ཕྱིར། གལ་ཏེ་ས་བོན་གྱི་དུས་སུ་མྱུ་གུ་སྐྱེ་བཞིན་པ་ཡིན་ལ། སྐྱེ་
བཞིན་པ་དེ་ནི་ད་ལྟ་སྐྱེ་བ་ལ་མངོན་དུ་ཕྱོགས་པ་ཡིན་པས་མྱུ་གུའི་དུས་སུ་ཡོད་པ་མ་ཡིན་ཞིང་། སྨྱུག་དུས་གཅིག་
ཏུ་མེད་པས་དུས་མཉམ་པའི་ཚུལ་དེ་ཡོད་པ་མ་ཡིན་པའི་ཕྱིར། གལ་ཏེ་ས་བོན་གྱི་དུས་སུ་མྱུ་གུ་སྐྱེ་བཞིན་པ་ཡིན་
ལ། སྐྱེ་བཞིན་པ་དེ་ནི་ད་ལྟ་སྐྱེ་བ་ལ་མངོན་དུ་ཕྱོགས་པ་ཡིན་པས་མྱུ་གུའི་དུས་སུ་ཡོད་པ་མ་ཡིན་ཞིང་། ས་བོན་
རང་དུས་སུ་འགག་བཞིན་པ་ཡིན་པས་དེ་ནི་རང་དུས་དེར་ཡོད་ཀྱང་འཇིག་པ་ལ་མངོན་དུ་ཕྱོགས་པར་འདོད་
པར་གྱུར་པ་ཡིན་པ་དེའི་ཚེ་ས་སྨྱུག་གཉིས་པོ་འདི་ནི་ཇི་ལྟ་བུར་ན་སྲང་གི་མཐོ་མན་དུས་མཉམ་པ་དང་མཚུངས་པ་
ཡིན་ཏེ་མ་ཡིན་པར་ཐལ། སྲང་གི་བྱ་བ་གཉིས་དུས་མཉམ་པའི་ད་ལྟ་བ་ཡིན་ལ། ས་བོན་ནི་རང་དུས་སུ་ཡོད་
པའི་འཇིག་བཞིན་པ་ད་ལྟ་བ་དང་། མྱུ་གུ་ནི་ས་བོན་གྱི་དུས་སུ་མེད་ཅིང་དུས་དེར་སྐྱེ་བཞིན་པའི་མ་འོངས་ཡིན་
པའི་ཕྱིར། བྱེད་པ་བོ་མྱུ་གུ་ནི་རང་གི་སྐྱེ་བའི་བྱ་བའི་དུས་སུ་མེད་ཀྱང་མྱུ་གུ་སྐྱེ་བའི་བྱ་བ་འདི་ནི་བྱེད་པ་བོ་མྱུ་གུ་
མེད་པར་དེ་ཡོད་པར་རིགས་པའི་ངོ་བོ་འང་མ་ཡིན་པར་ཐལ། བྱ་བ་དེ་བྱེད་པ་བོར་ལྟོས་ནས་གྲུབ་པའི་ཕྱིར།
196

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
འོ་ན། འཕགས་པ་ས་ལུ་ལྗང་བའི་མདོ་ལས་སྲང་གི་དཔེ་བཀོད་པ་དང་འགལ་ལོ་ཞེ་ན། མི་འགལ་ཏེ། དེ་ནི་ས་
མྱུག་དུས་མཉམ་པའི་དཔེ་མ་ཡིན་གྱི། བྱ་བ་གཉིས་དུས་མཉམ་པའི་དཔེ་ཡིན་པའི་ཕྱིར། ཕྱི་མ་ལྟར་ཡིན་ཏེ།
ས་བོན་འགག་པ་ལ་མངོན་དུ་ཕྱོགས་པའི་བྱ་བ་དང་། མྱུ་གུ་སྐྱེ་བ་ལ་མངོན་དུ་ཕྱོགས་པའི་བྱ་བ་གཉིས་དུས་
མཉམ་པའི་དཔེ་ཡིན་པའི་ཕྱིར། འདི་འདྲ་བའི་བྱ་བ་ནི་ཐ་སྙད་དུ་སྐྱེ་བ་ཁས་ལེན་པ་ལ་འཐད་ཀྱང་། རང་
བཞིན་གྱིས་སྐྱེ་བ་ཁས་ལེན་པ་ལ་མི་འཐད་དེ། ཐ་སྙད་དུ་རྒྱུ་འབྲས་ཁས་ལེན་པ་ལ་སྐྱེ་འགག་གི་བྱ་བ་དུས་མཉམ་
ཡང་ས་སྨྱུག་སོགས་རྒྱུ་འབྲས་དུས་མཉམ་མི་དགོས། ཅིག་ཤོས་ལ་དེ་ལྟར་མཉམ་དགོས་པའི་ཕྱིར། ཕྱི་མ་དེར་
ཐལ། རྟེན་བརྟེན་པ་རང་བཞིན་གྱིས་གྲུབ་ན་ནི། རང་བཞིན་གཞན་དུ་འགྱུར་བ་མི་འཐད་པས་དུས་ནམ་གྱི་ཚེ་
ཡང་རྟེན་བརྟེན་པར་གྲུབ་དགོས་པའི་ཕྱིར། དེས་ན། མྱུ་གུ་རང་བཞིན་གྱིས་མི་སྐྱེ་སྟེ། རང་གི་སྐྱེ་བཞིན་པའི་
དུས་སུ་མེད་ཀྱང་སྐྱེ་བ་འཐད་པའི་ཕྱིར་རོ། ། གཉིས་པ་ནི་གལ་ཏེ། ས་སྨྱུག་གཉིས་དུས་མི་མཉམ་ཡང་། རྒྱུ་
འབྲས་དུས་མཉམ་པས་གཞན་སྐྱེ་ཡོད་དེ། དཔེར་ན། མིག་གི་བློ་རྣམ་པར་ཤེས་པ་ལ་རང་གི་སྐྱེད་བྱེད་རང་དང་
དུས་གཅིག་པ་མིག་ལ་སོགས་པ་དང་། དེ་དག་དང་ལྷན་ཅིག་ཏུ་འབྱུང་བ་འདུ་ཤེས་ལ་སོགས་ཀྱང་ཡོད་པ་ལས་ན།
གཞན་ལས་སྐྱེ་བ་ཉིད་ཡོད་པའི་ཕྱིར། ཞེ་ན། དེ་མི་འཐད་པར་ཐལ། མིག་གི་རྣམ་ཤེས་ནི། རང་གི་སྐྱེ་བྱེད་
རྒྱུའི་དུས་སུ་ཡོད་པ་ལས་སླར་ཡང་འབྱུང་བས་དགོས་པ་ཅི་ཞིག་ཡོད་དེ་མེད་པའི་ཕྱིར། ཅི་སྟེ་རྒྱུའི་དུས་སུ་དེ་མེད་
ཀྱང་རང་བཞིན་གྱིས་གཞན་དུ་ཡོད་པ་མི་འགལ་ཅེ་ན། དེ་མི་འཐད་པར་ཐལ། སྔ་ཕྱི་འདི་ལ་རང་བཞིན་གྱིས་
བ་ཞན་མེད་པས་དེ་ཡོད་པ་ལ་ཉེས་པ་སྔར་བཤད་ཟིན་པའི་ཕྱིར་རོ། ། གསུམ་པ་ནི། སྐྱེད་པར་བྱེད་པ་རང་ལས་
བསྐྱེད་བྱ་གཞན་སྐྱེད་པར་བྱེད་པ་དེ་རྒྱུ་ཡིན་ན། དེའི་ཚེ་རྒྱུ་དེ་འབྲས་བུ་རང་བཞིན་གྱིས་ཡོད་པའམ། འོན་ཏེ་
མེད་པ་དང་། ཡོད་མེད་གཉིས་ཀ་ཡིན་པ་དང་། གཉིས་ཀ་དང་བྲལ་བ་ཞིག་སྐྱེད་ཅེས་བརྟག་གྲང་། དང་པོ་
ལྟར་ཡོད་དོ་ཞེ་ན། མྱུ་གུ་སོགས་འབྲས་བུ་ལ་སྐྱེད་བྱེད་ཅི་དགོས་ཏེ་མི་དགོས་པར་ཐལ། རྒྱུ་དུས་སུ་རང་བཞིན་
གྱིས་ཡོད་པ་སླར་ཡང་སྐྱེ་བ་མི་འཐད་པའི་ཕྱིར། འབྲས་བུ་མེད་པ་ལའང་རྐྱེན་དེས་ནི་ཅི་ཞིག་བྱ་སྟེ་མི་རིགས་པར་
ཐལ། མེད་པ་རྐྱེན་གྱིས་བསྐྱེད་པར་མི་ནུས་པའི་ཕྱིར། ཡོད་མེད་གཉིས་ཀ་ཉིད་ལ་རྐྱེན་དེས་ཅི་ཞིག་བྱ་སྟེ་མི་
འཐད་པར་ཐལ། དེ་གཉིས་ཀ་ཡིན་པ་མི་སྲིད་པའི་ཕྱིར། ཡོད་མེད་གཉིས་ཀ་དང་བྲལ་བ་ལའང་རྐྱེན་དེས་ཅི་
ཞིག་བྱ་སྟེ་མི་རིགས་པར་ཐལ། དེ་གཉིས་གང་རུང་མ་ཡིན་པ་མེད་པའི་ཕྱིར་རོ། ། གཉིས་པ་ལ་གཉིས། འཇིག་
རྟེན་གྱི་གྲགས་པས་གཞན་སྐྱེ་ཁས་བླངས་ནས་འཇིག་རྟེན་གྱི་གནོད་པ་སྤང་བ། འཇིག་རྟེན་གྱི་ཐ་སྙད་དུ་ཡང་
གཞན་སྐྱེ་མེད་པས་འཇིག་རྟེན་གྱི་གནོད་པ་སྤང་བའོ། ། དང་པོ་ལ་གཉིས། རྩོད་པ་དང་། ལན་ནོ། ། དང་
197

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོ་ནི། གཞན་ལས་སྐྱེ་བ་ཡོད་པ་འདིར་ནི་དེ་འགོག་པའི་རིགས་པ་གཞན་སྨྲས་པ་ཉིད་ཀྱིས་ལྟ་ཀོ་ཅི་ཞིག་བྱ་སྟེ་
བྱར་མེད་པར་ཐལ། འཇིག་རྟེན་པ་གང་གིས་རང་གི་ལྟ་བ་ཁོ་ན་ལ་གནས་ནས་འཇིན་རྟེན་གྱི་མཐོང་བའི་ཤེས་པ་
ཚད་མར་འདོད་པས་ན་མཐོང་བ་དེ་འགོག་པ་ལ་འཇིག་རྟེན་གྱི་གྲགས་པས་གནོད་པའི་ཕྱིར། གཞན་ལས་སྐྱེ་བ་
ཡོད་པ་འདིར་ནི་རིགས་པ་གཞན་བསྟན་པ་དེ་དག་ཀུན། ཅི་ཞིག་དགོས་ཏེ་མི་དགོས་པར་ཐལ། རང་གི་མཚན་
ཉིད་ཀྱིས་གྲུབ་པའི་རྒྱུ་གཞན་ལས་འབྲས་བུ་གཞན་འབྱུང་བ་ཡང་འཇིག་རྟེན་པ་ཡི་མངོན་སུམ་གྱིས་རྟོགས་པར་
འགྱུར་ཏེ་རྒྱུ་མཚན་དེས་ནཱའི་ཕྱིར་རོ། ། ཞེ་ན། གཉིས་པ་ལ་ལྔ། བདེན་གཉིས་སྤྱིའི་རྣམ་གཞག སྐབས་ཀྱི་
དོན་ལ་སྦྱར་བོ། བདེན་གཉིས་ སོ་ སོའི་ངོ་བོ་བཤད་པ། བཀག་པ་ལ་འཇིག་ རྟེན་གྱི་གནོད་པ་དགག་པ།
འཇིག་རྟེན་གྱིས་གནོད་ཚུལ་བསྟན་པའོ། ། དང་པོ་ལ་གསུམ། བདེན་གཉིས་ཀྱི་ངོ་བོའི་དབྱེ་བས་དེ་གཉིས་ཀྱི་
རྣམ་གཞག་གསལ་བར་བསྟན་པ། འཇིག་རྟེན་ལ་ལྟོས་ཏེ་ཀུན་རྫོབ་ཀྱི་དབྱེ་བ། ཞེན་ཡུལ་ལ་འཁྲུལ་བའི་ཞེན་
ཡུལ་ཐ་སྙད་དུ་ཡང་མེད་པར་བསྟན་པའོ། ། དང་པོ་ལ་གཉིས། ཚིག་དོན་དང་། སྤྱི་དོན་ནོ། ། དང་པོ་ནི།
ཕྱི་ནང་གི་དངོས་པོ་ཀུན་ཆོས་ཅན། རང་རང་གི་སྟེང་ན་ངོ་བོ་གཉིས་གཉིས་ནི་འཛིན་པར་འགྱུར་ཏེ། ཡུལ་ཡང་
དག་པ་མཐོང་བ་རིག་ཤེས་ཚད་མའི་རྙེད་དོན་དང་། རྫུན་པ་མཐོང་བ་ཐ་སྙད་པའི་ཚད་མ་ཡི་རྙེད་དོན་གྱི་དངོས་
པོ་སྟེ་ངོ་བོ་གཉིས་གཉིས་ཡོད་པའི་ཕྱིར། ཡང་དག་པ་མཐོང་བའི་རིག་ཤེས་ཚད་མས་རྙེད་པའི་ཡུལ་མྱུ་གུ་བདེན་
སྟོང་གང་ཡིན་པ་དེ་ཆོས་ཅན། དེ་ཁོ་ན་ཉིད་དོན་དམ་པའི་བདེན་པར་འདོད་དེ། མཐར་ཐུག་དཔྱོད་པའི་རིག་
ཤེས་ཚད་མའི་རྙེད་དོན་གང་ཞིག་ཚད་མ་དེ་ཁྱོད་ལ་མཐར་ཐུག་དཔྱོད་བྱེད་ཀྱི་ཚད་མར་སོང་པའི་ཕྱིར། མཐོང་
བའི་རྫུན་པ་ཐ་སྙད་པའི་ཚད་མའི་རྙེད་དོན་དུ་གྱུར་པའི་མྱུ་གུ་ཆོས་ཅན། ཀུན་རྫོབ་ཀྱི་བདེན་པར་གསུངས་ཏེ།
ཐ་སྙད་དཔྱོད་པའི་རིག་ཤེས་ཚད་མའི་རྙེད་དོན་གང་ཞིག་ཚད་མ་དེ་ཁྱོད་ལ་ཐ་སྙད་དཔྱོད་བྱེད་ཀྱི་ཚད་མར་སོང་
བ་ཡིན་པའི་ཕྱིར། གཉིས་པ་ནི། འདིར་བདེན་གཉིས་ཀྱི་རྣམ་གཞག་འཆད་པའི་རྒྱུ་མཚན་ཡོད་དེ། གཞན་སྐྱེ་
བཀག་པ་ལ་འཇིག་རྟེན་གྱི་གནོད་པ་སྤངས་ནས་བདེན་གཉིས་ཀྱི་རྣམ་དབྱེ་ཕྱིན་ཅི་མ་ལོག་པར་ཤེས་པའི་ཆེད་
ཡིན་པའི་ཕྱིར། བདེན་གཉིས་ཀྱི་རྣམ་དབྱེ་ཤེས་པ་ལ་དགོས་པ་ཡོད་དེ། དེ་མ་ཤེས་ན་ཟབ་མོའི་དེ་ཁོ་ན་ཉིད་མི་
ཤེས་ཤིང་། མ་ཤེས་ན་འཁོར་བ་ལས་མི་གྲོལ་བའི་ཕྱིར་ཏེ། ཐ་སྙད་བདེན་པ་ལ་མ་བརྟེན་པར་དོན་དམ་པའི་
བདེན་པ་རྟོགས་པར་མི་ནུས་པའི་ཕྱིར། དེར་ཐལ། རྩ་ཤེ་ལས། གང་དག་བདེན་པ་དེ་གཉིས་ཀྱི། ། རྣམ་
དབྱེ་རྣམ་པར་མི་ཤེས་པ། ། དེ་དག་སངས་རྒྱས་བསྟན་པ་ཡི། ། ཟབ་མོའི་དེ་ཉིད་རྣམ་མི་ཤེས། ། ཐ་སྙད་ལ་ནི་
མ་བརྟེན་པར། ། དམ་པའི་དོན་ནི་རྟོགས་མི་ནུས། ། དམ་པའི་དོན་ནི་མ་རྟོགས་པར། ། མྱ་ངན་འདས་པ་
198

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཐོབ་མི་འགྱུར། ། ཞེས་པ་དང་། འདིར་ཡང་། ཐ་སྙད་བདེན་པ་ཐབས་སུ་གྱུར་པ་དང་། ། ཞེས་སོགས་
གསུངས་པའི་ཕྱིར། ཤེས་བྱ་བདེན་གཉིས་ཀྱི་དབྱེ་གཞི་ཡིན་ཏེ། ཡབ་སྲས་མཇལ་བའི་མདོ་ལས། དེ་བཞིན་
གཤེགས་པས་ཀུན་རྫོབ་དང་དོན་དམ་པའི་བདེན་པ་གཉིས་ཐུགས་སུ་ཆུད་དེ། ཤེས་པར་བྱ་བ་ཡང་ཀུན་རྫོབ་
དང་དོན་དམ་པའི་བདེན་པ་འདིར་ཟད། ཅེས་གསུངས་པའི་ཕྱིར། འདིས་ཇི་ལྟར་བསྟན་པའི་ཚུལ་ཡོད་དེ།
ཤེས་པར་བྱ་བ་ཡང་ཞེས་པས་དབྱེ་གཞི་དང་། འདིར་ཟད་ཅེས་པས་གྲངས་ངེས་དང་། ཐུགས་སུ་ཆུད་ཅེས་པས་
མཁྱེན་པར་བསྟན་པའི་ཕྱིར། དོན་དམ་བདེན་པའི་མཚན་ཉིད་ཡོད་དེ། ཁྱོད་གང་གིས་རྙེད་པའི་ཚད་མ་དེ་
ཁྱོད་ལ་ལྟོས་ཏེ་མཐར་ཐུག་དཔྱོད་པའི་རིག་ཤེས་ཚད་མར་སོང་བའི་རྙེད་དོན་དེ། དེ་ཡིན་པའི་ཕྱིར། མཚན་
གཞི་ནི། མྱུ་གུ་རང་བཞིན་གྱིས་མ་གྲུབ་པ་ལྟ་བུའོ། ། རྒྱས་པར་དབྱེ་ན་སྟོང་ཉིད་བཅུ་དྲུག་དང་། བསྡུ་ན།
གང་ཟག་གི་བདག་མེད་ཕྲ་མོ་དང་། ཆོས་ཀྱི་བདག་མེད་ཕྲ་མོ་གཉིས་སུ་འདུ་བ་ཡིན་ཏེ། སྟོང་གཞི་ལ་གང་ཟག་
དང་དེ་ལས་གཞན་པའི་ཆོས་གཉིས་སུ་ངེས་པའི་ཕྱིར། ཀུན་རྫོབ་བདེན་པའི་མཚན་ཉིད་ཡོད་དེ། ཁྱོད་གང་
གིས་རྙེད་པའི་ཚད་མ་དེ་ཁྱོད་ལ་ལྟོས་ཏེ་ཐ་སྙད་དཔྱོད་པའི་རིག་ཤེས་ཚད་མར་སོང་བའི་རྙེད་དོན་དེ། དེ་ཉིད་
ཡིན་པའི་ཕྱིར། མཚན་གཞི་ནི། མྱུ་གུ་ལྟ་བུའོ། ། འདིར་ཀུན་རྫོབ་བདེན་པ་ལ་ཡང་ལོག་གི་དབྱེ་བ་མི་འབྱེད་
ཀྱང་། འཇིག་རྟེན་ཤེས་ངོ་ལ་ལྟོས་ནས་ཡང་ལོག་གཉིས་ཀྱི་དབྱེ་བ་བྱེད་དེ། འཕྲལ་གྱི་འཁྲུལ་རྒྱུས་བསླད་པའི་
དབང་པོའི་ཤེས་པ་ཡུལ་དང་བཅས་པ་རྣམས། འཇིག་རྟེན་ཤེས་ངོ་ལ་ལྟོས་པའི་ཡུལ་ཡུལ་ཅན་ལོག་པ་དང་།
འཕྲལ་གྱིས་འཁྲུལ་རྒྱུས་མ་བསླད་པའི་དབང་པོའི་ཤེས་པ་ཡུལ་དང་བཅས་པ་རྣམས། འཇིག་རྟེན་ཤེས་ངོ་ལ་
ལྟོས་པའི་ཡུལ་ཡུལ་ཅན་ཡང་དག་ཡིན་པར་འཆད་པར་འགྱུར་བའི་ཕྱིར། མྱུ་གུ་བདེན་སྟོང་ཆོས་ཅན། ཁྱོད་ལ་
དོན་དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། དོན་ཡང་ཡིན། དམ་པ་ཡང་ཡིན། བདེན་པ་ཡང་ཡིན་
པས་ན་དེ་ལྟར་བརྗོད་པའི་ཕྱིར། དང་པོ་དེར་ཐལ། སློབ་པ་འཕགས་པའི་མཉམ་གཞག་ཡེ་ཤེས་ཀྱི་རྙེད་དོན་
ཡིན་པའི་ཕྱིར། གཉིས་པ་དེར་ཐལ། གནས་ལུགས་ཀྱི་དམ་པ་ཡིན་པའི་ཕྱིར། གསུམ་པ་དེར་ཐལ། སྣང་
ཚུལ་དང་གནས་ཚུལ་མཐུན་པར་བདེན་པའི་མི་བསླུ་བ་ཡིན་པའི་ཕྱིར། མྱུ་གུ་ཆོས་ཅན། ཁྱོད་ལ་ཀུན་རྫོབ་
བདེན་པ་ཞེས་བརྗོད་པའི་རྒྱུ་མཚན་ཡོད་དེ། འཆད་འགྱུར་ལྟར་རང་ཉིད་བདེན་པར་འཛིན་པའི་བདེན་འཛིན་
གྱི་ངོ་བོར་བདེན་ཡང་དོན་ལ་བརྫུན་པས་ན། དེ་ལྟར་བརྗོད་པའི་ཕྱིར། བདེན་རྫུན་གྱི་ཁྱད་པར་དེ་ལྟར་འཐད་
པ་ཡིན་ཏེ། མྱུ་གུ་ལྟ་བུའི་ཆོས་གཅིག་གི་སྟེང་དུ་རྫུན་པ་བསླུ་པའི་ཆོས་ཅན་དུ་ཡོངས་གཅོད་ལ་གྲུབ་ན། མི་བསླུ་
བའི་ཆོས་ཡིན་པ་རྣམ་བཅད་ལ་ཁེགས་དགོས་པའི་ཕྱིར། ཁྱབ་སྟེ། བསླུ་མི་བསླུ་གཉིས་ཕན་ཚུན་དངོས་འགལ་
199

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན་པའི་ཕྱིར་ཏེ། དབུ་མ་སྣང་བ་ལས། གང་ཞིག་ཡོངས་སུ་གཅོད་པ་གང་རྣམ་པར་བཅད་པ་མེད་ན་མེད་པ་
དེ་གཉིས་ནི་ཕན་ཚུན་སྤངས་ཏེ་གནས་པའི་མཚན་ཉིད་ཡིན་ནོ། ། ཞེས་གསུངས་པའི་ཕྱིར། མྱུ་གུ་རང་ཉིད་
བདེན་སྟོང་ཡིན་ཀྱང་། མྱུ་གུ་ངེས་ན་དེ་བདེན་སྟོང་ཡིན་པར་ངེས་པའི་ཁྱབ་པ་མེད་དེ། མྱུ་གུ་བདེན་སྟོང་ངེས་
ན་དོན་དམ་བདེན་པ་ངེས་དགོས། སྨྱུ་གུ་ནི་སྟོང་ཉིད་རྟོགས་མ་མྱོང་བའི་ཐ་སྙད་པའི་ཚད་མས་ཀྱང་ངེས་པའི་
ཕྱིར། མྱུ་གུ་ཀུན་རྫོབ་བདེན་པ་ཡིན་ཀྱང་དེ་ངེས་པས་དེ་ཀུན་རྫོབ་བདེན་པར་ངེས་པའི་གོ་ཆོད་པ་མ་ཡིན་ཏེ།
གཞི་དེ་ཀུན་རྫོབ་བདེན་པར་ཚད་མས་ངེས་པའི་གང་ཟག་ཡིན་ན། དབུ་མའི་ལྟ་བ་རྙེད་པ་སྔོན་དུ་འགྲོ་དགོས་
པའི་ཕྱིར་ཏེ། རྣམ་བཤད་ལས། གཞི་དེ་ཀུན་རྫོབ་བདེན་པ་ཡིན་པར་ཚད་མས་རྙེད་པ་ལ་ནི། དབུ་མའི་ལྟ་བ་
རྙེད་པ་ཞིག་ངེས་པར་དགོས་ཏེ། གཞི་དེ་ཀུན་རྫོབ་བདེན་པར་གྲུབ་ན་བརྫུན་པར་གྲུབ་དགོས་ཤིང་། བརྫུན་
པར་དངོས་སུ་འགྲུབ་པ་ལ་གཞི་དེ་ལ་སྔོན་དུ་བདེན་གྲུབ་ཚད་མས་ཁེགས་དགོས་པའི་ཕྱིར་རོ། ། ཞེས་གསུངས་
པའི་ཕྱིར། གཉིས་པ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། ། དང་པོ་ནི། ཤེས་བྱ་ལ་བདེན་
པ་གཉིས་སུ་ཕྱེ་བར་མ་ཟད། མཐོང་བ་བརྫུན་པའི་ཡུལ་ཅན་ཆོས་ཅན། ཁྱོད་ལའང་རྣམ་པ་གཉིས་སུ་འདོད་དེ།
འཕྲལ་གྱི་འཁྲུལ་རྒྱུས་མ་བསླད་པའི་དབང་བོ་གསལ་བ་དང་། དེ་ལ་བརྟེན་པའི་ཤེས་པ་དང་། འཁྲུལ་རྒྱུ་དེས་
བསླད་པའི་དབང་པོ་སྐྱོན་ལྡན་དང་། དེ་ལ་བརྟེན་པའི་ཤེས་པ་གཉིས་ཡོད་པའི་ཕྱིར། དེ་འདྲའི་སྐྱོན་དང་ལྡན་
པའི་དབང་པོ་ཅན་རྣམས་ཀྱི་ཤེས་པ་ནི་ཆོས་ཅན། དེས་མ་བསླད་པའི་དབང་པོ་ལེགས་པར་གྱུར་པའི་ཤེས་པ་ལ་
ལྟོས་ནས་ལོག་པའི་ཤེས་པར་འདོད་དེ། འཕྲལ་གྱི་འཁྲུལ་རྒྱུས་བསླད་པའི་ཤེས་པ་ཡིན་པའི་ཕྱིར། འཕྲལ་གྱི་
འཁྲུལ་རྒྱུའི་གནོད་པ་མེད་པའི་དབང་པོ་དྲུག་པོ་རྣམས་ཀྱིས་གཟུང་བར་བྱ་བའི་དོན་གང་ཞིག་འཇིག་རྟེན་གྱིས་
རྟོགས་པའི་གཟུགས་སོགས་དེ་རྣམས་ཆོས་ཅན། འཇིག་རྟེན་གྱི་ཤེས་ངོ་ཉིད་ལས་ལྟོས་པའི་བདེན་པ་ཡིན་ཏེ།
དེ་ཁོ་ན་ཉིད་ལ་མངོན་དུ་མ་ཕྱོགས་པའི་ཐ་སྙད་པའི་ཚད་མས་ལོག་པར་རྟོག་མི་ནུས་པའི་ཆོས་ཡིན་པའི་ཕྱིར།
ལྷག་མ་གཟུགས་བརྙན་དང་བྲག་ཆ་དང་སྨིག་རྒྱུའི་ཆུ་ལ་སོགས་པ་རྣམས་ནི་ཆོས་ཅན། འཇིག་རྟེན་ཤེས་ངོ་ཉིད་
ལ་ལྟོས་ནས་ལོག་པར་རྣམ་པར་གཞག་པ་ཡིན་ཏེ། སྔར་གྱི་ཚད་མ་དེས་ལོག་པར་རྟོགས་ནུས་པའི་ཕྱིར། གཉིས་
པ་ནི། འདིར་འཇིག་རྟེན་ཤེས་ངོ་ལ་ལྟོས་ནས་ཡང་ལོག་གཉིས་ཀྱི་དབྱེ་བ་བྱེད་ན། དེ་གཉིས་ཀྱི་ཁྱད་པར་གང་
ཡིན་ཞེ་ན། ཡོད་དེ། འཕྲལ་གྱི་འཁྲུལ་རྒྱུ་རབ་རིབ་དང་། མིག་སེར་དང་། ད་དྷུ་ར་སྟེ་ཐང་ཕྲོམ་གྱི་འབྲས་བུ་
བྲོས་པ་སོགས་ནང་ན་ཡོད་པ་དང་། ཆུ་དང་། ཏིལ་མར་དང་། བྲག་ཕུག་གི་སྒྲ་དང་། དཔྱིད་དུས་ཀྱི་ཉི་མའི་
འོད་ཟེར་བྱེ་མ་སྐྱ་བོའི་ཡུལ་དང་ཉེ་བ་རྣམས་རྐྱེན་ཕྱི་ན་ཡོད་པ་ཡིན་ལ། དེ་རྣམས་ཀྱིས་བསླད་པ་ལ་བརྟེན་ནས་
2(00

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ：
སྐྱེས་པའི་དབང་པོའི་ཤེས་པ་རྣམས་དང་། རྐྱེན་དེ་དག་ཐམས་ཅད་དང་གཉིད་དང་གྲུབ་མཐའ་གནང་བ་དང་
གཏན་ཚིགས་ལྟར་སྣང་སོགས་ལ་བརྟེན་ནས་སྐྱེས་པའི་ཡིད་ཤེས་རྣམས་དང་། དེ་དག་ཡུལ་དང་བཅས་པ་ནི།
འཇིག་རྟེན་ཤེས་ངོ་ལ་ལྟོས་པའི་ལོག་པ་དང་། རྒྱུ་དེ་ལྟ་བུ་རྣམས་ཀྱིས་མ་བསླད་པའི་དབང་པོ་དང་། ཡིན་ཀྱི་
ཤེས་པ་ཡུལ་དང་བཅས་པ་ནི། དེ་ལ་ལྟོས་པའི་ཡང་དག་ཡིན་པའི་ཕྱིར། དང་པོ་དེར་ཐལ། རྐྱེན་དེ་ལྟ་བུ་
སོགས་ལ་བརྟེན་ནས་བསེ་རུའི་ནང་དུ་སྐྲ་ཤད་འཛག་སྣང་གི་དབང་ཤེས་དང་། དུང་དཀར་སེར་འཛིན་དང་
གཟུགས་བརྙན་བྱེད་བཞིན་དུ་འཛིན་པ་དང༌། སྨིག་རྒྱུ་ལ་ཆུར་འཛིན་གྱི་དབང་ཤེས་དང་རྟོག་པ་སོགས་སྐྱེ་བ་
ཡོད་པའི་ཕྱིར། ཕྱི་མ་གཉིས་དེར་ཐལ། དེ་རྣམས་ཀྱིས་བསླད་པ་ལ་བརྟེན་ནས་སྐྱེས་པའི་དབང་ཤེས་རྟོག་པ་
ཡུལ་དང་བཅས་པ་ནི། འཇིག་རྟེན་རང་ཁ་བའི་ཐ་སྙད་པའི་ཤེས་པས་ཡང་དག་མ་ཡིན་པར་རྟོགས་ནུས། རྒྱུ་དེ་
ལྟ་བུ་རྣམས་ཀྱིས་མ་བསླད་པའི་དབང་ཤེས་རྟོག་པ་ཡུལ་དང་བཅས་པ་ནི་ཤེས་པ་དེས་དེ་ལྟར་རྟོགས་མི་ནུས་པའི་
ཕྱིར་ འཁྲུལ་རྒྱུ་དེ་ལ་ཡུལ་ལ་ཡོད་པ་སོགས་དུ་མ་ཡོད་དེ། སྨིག་རྒྱུ་ལ་ཆུར་འཛིན་པའི་ཚེ་རྐྱེན་ཡུལ་ལ་ཡོད་པ་
དང་། སྤུར་ཞུགས་ནས་ལྗོན་ཤིང་འགྲོ་བར་སྣང་བའི་ཚེ་རྟེན་ལ་ཡོད་པ་དང་། ས་གཞི་དམར་སྣང་གི་དབང་
ཤེས་སྐྱེས་པའི་ཚེ་དེ་མ་ཐག་རྐྱེན་ལ་ཡོད་པ་དང་། བསེ་རུ་གཙང་མའི་ནང་དུ་སྐྲ་ཤད་འཛག་སྣང་གི་དབང་ཤེས་
སྐྱེས་པའི་ཚེ་འཁྲུལ་རྒྱུ་བདག་རྐྱེན་ལ་ཡོད་པའི་ཕྱིར། བྱད་བཞིན་གྱི་གཟུགས་བརྙན་དང་དེར་འཛིན་པའི་ཤེས་
པ་ལྟ་བུ་འཇིག་རྟེན་ཤེས་ངོ་ལ་ལྟོས་པའི་ཡུལ་ཡུལ་ཅན་ལོག་པ་ཡིན་ཏེ། དེ་སྟོང་ཉིད་རྟོགས་པ་ལ་མ་བལྟོས་པར་
འཇིག་རྟེན་རང་ཁ་བས་སྣང་བ་ལྟར་དུ་མ་གྲུབ་པར་རྟོགས་ནུས་པའི་ཕྱིར། བྱད་བཞིན་དང་དེ་འཛིན་པའི་ཤེས་
པ་ལྟ་བུ་དེ་ལ་ལྟོས་པའི་ཡུལ་ཡུལ་ཅན་ཡང་དག་ཡིན་ཏེ། དེ་སྟོང་ཉིད་རྟོགས་པ་ལ་མ་བལྟོས་པར་འཇིག་རྟེན་རང་
ཁ་བས་སྣང་བ་ལྟར་དུ་མ་གྲུབ་པར་རྟོགས་མི་ནུས་པའི་ཕྱིར། འཕྲལ་གྱི་འཁྲུལ་རྒྱུ་ཞེས་སྨོས་པ་ལ་དགོས་པ་ཡོད་པ་
དེ་དེ་མ་རིག་པ་ལྷན་སྐྱེས་སོགས་འཁྲུལ་རྒྱུ་ལྷན་སྐྱེས་སམ་ཕུགས་ཀྱི་འཁྲུལ་རྒྱུ་རྣམས་འདིའི་འཁྲུལ་རྒྱུར་མི་འདོད་
པའི་ཕྱིར། འཕྲལ་གྱི་འཁྲུལ་རྒྱུ་བདག་འཛིན་ཀུན་བཏགས་གཉིས་ཀྱི་ཞེན་ཡུལ་མེད་པ་ནི་སྟོང་ཉིད་རྟོགས་པ་
ལས་བལྟོས་པར་ངེས་མི་ནུས་ཏེ། ཞེན་ཡུལ་མེད་པ་དེ་སྟོང་ཉིད་ཡིན་པའི་ཕྱིར། ཐལ་འགྱུར་བས་ཀུན་རྫོབ་ལ་
ཡང་ལོག་གཉིས་ཀྱི་དབྱེ་བ་མི་བྱེད་དེ། ཀུན་རྫོབ་བདེན་པ་ལ་སྣང་བ་ལྟར་གྲུབ་པའི་ཀུན་རྫོབ་བདེན་པ་དང་།
སྣང་བ་ལྟར་མ་གྲུབ་པའི་ཀུན་རྫོབ་བདེན་པ་གཉིས་ཀྱི་དབྱེ་བ་མི་འཐད་པའི་ཕྱིར། དེར་ཐལ། ཀུན་རྫོབ་པ་
བདེན་པ་ཡིན་ན། སྣང་ཚུལ་བདེན་པར་སྣང་ཡང༌། གནས་ཚུལ་བརྫུན་པར་གྲུབ་པས་ཁྱབ་པའི་ཕྱིར། ཐལ་
རང་གཉིས་ཀྱིས་ཚུར་མཐོང་གི་རྒྱུད་ཀྱི་གཟུགས་འཛིན་དབང་པོའི་མངོན་སུམ་ལ་འཁྲུལ་མ་འཁྲུལ་གྱི་ཁྱད་པར་
201

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱེད་པའི་རྒྱུ་མཚན་ཡོད་དེ། ཐལ་འགྱུར་བས་དེ་འཁྲུལ་བར་ཁས་ལེན་ཅིང་། ཅིག་ཤོས་ཀྱིས་ཁས་མི་ལེན་ལ།
དེ་ནི་ཀུན་རྫོབ་ལ་ཡང་ལོག་གི་དབྱེ་བ་བྱེད་མི་བྱེད་དང་། རང་གི་མཚན་ཉིད་ཀྱིས་གྲུབ་པ་ཁས་ལེན་མི་ལེན་ལ་
ཐུག་པའི་ཕྱིར། འཇིག་རྟེན་ཤེས་ངོ་ལ་ལྟོས་པའི་ཡང་ལོག་གཉིས་ཀྱི་དབྱེ་བ་བྱེད་ཀྱང་དེར་ལྟོས་པའི་ཡང་དག་
ཀུན་རྫོབ་དང་ལོག་པའི་ཀུན་རྫོབ་གཉིས་ཀྱི་དབྱེ་བ་མི་བྱེད་དེ། བློ་གང་གི་ངོར་ཡང་དག་ཏུ་སོང་ན། དེའི་ངོ་
བོར་ཀུན་རྫོབ་ཏུ་མ་སོང་དགོས་པའི་ཕྱིར་ཏེ། དེའི་ངོ་བོར་ལོག་པར་མ་སོང་དགོས་ པའི་ཕྱིར། དེར་ཐལ།
བྱད་བཞིན་དེ་བློ་གང་ལ་ལྟོས་ནས་ཡང་དག་ཏུ་འཇོག་པའི་བློ་ཡིན་ན། དེ་ལ་ལྟོས་ནས་ལོག་པ་དང་བརྫུན་པར་
འཇོག་པའི་བློ་མིན་དགོས་པའི་ཕྱིར། གསུམ་པ་ལ། ཁ་ཅིག ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་འཐད་
པར་ཐལ། འཇིག་རྟེན་ཤེས་ངོ་ལ་ལྟོས་པའི་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་འཐད་པའི་ཕྱིར། ཁ་ཅིག
མ་ཁྱབ་ཟེར། མ་གྲུབ་ན་དེར་ཐལ། ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་པའི་ཡང་ལོག་གཉིས་ཀྱི་དབྱེ་བ་
འཐད་པའི་ཕྱིར། ཟེར་ན། རྣམ་པ་གཅིག་ཏུ་མ་ཁྱབ། མ་གྲུབ་ན་དེར་ཐལ། འཇིག་རྟེན་ཤེས་ངོ་ལ་ལྟོས་པའི་
ཡང་ལོག་གཉིས་ཀྱི་དབྱེ་བ་འཐད་པའི་ཕྱིར་ཟེར་ན། མ་ཁྱབ། འདོད་མི་ནུས་སོ། ། ཁ་ཅིག འཇིག་རྟེན་ཤེས་
ངོ་ལ་ལྟོས་པའི་ཡང་དག་དང་ལོག་པ་གང་རུང་ཡིན་ན། ཡོད་པས་ཁྱབ་པར་ཐལ། ཡང་ལོག་གང་རུང་ཡིན་ན།
ཡོད་པས་ཁྱབ་པའི་ཕྱིར། ཟེར་ན། མ་ཁྱབ། འདོད་ན། སྒྲ་རྟག་པ་ཆོས་ཅན། དེར་ཐལ། དེའི་ཕྱིར།
དེར་ཐལ། དེ་ལ་ལྟོས་པའི་ལོག་པ་ཡིན་པའི་ཕྱིར། དེར་ཐལ། དེ་ལ་ལྟོས་པའི་ཡུལ་ལོག་པ་ཡིན་པའི་ཕྱིར།
གཞན་ཡང་། བུམ་པ་བདེན་གྲུབ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ལ་ལྟོས་པའི་ཡང་དག་
ཡིན་པའི་ཕྱིར། འདོད་ན་སླའོ། ། ཁ་ཅིག ཡང་དག་ཀུན་རྫོབ་ཡོད་པར་ཐལ། ལོག་པའི་ཀུན་རྫོབ་ཡོད་པའི་
ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། གཟུགས་བརྙན་དང་དེ་འཛིན་པའི་ཤེས་པ་ལྟ་བུ་ལོག་པའི་
ཀུན་རྫོབ་བདེན་པ་ཡིན་པའི་ཕྱིར། ཁ་ཅིག འཇིག་རྟེན་ཤེས་ངོ་ལ་ལྟོས་པའི་ཀུན་རྫོབ་ལ་ཡང་ལོག་གཉིས་ཀྱི་
དབྱེ་བ་འཐད་པར་ཐལ། དེ་ལ་ལྟོས་པའི་ཀུན་རྫོབ་ལ་ཡང་དག་དང་ལོག་པ་གཉིས་ཡོད་པའི་ཕྱིར། དེར་ཐལ།
དེ་ལ་ལྟོས་པའི་ཡང་དག་ཏུ་གྱུར་པའི་ཀུན་རྫོབ་དང་ལོག་པར་གྱུར་པའི་ཀུན་རྫོབ་པ་གཉིས་ཡོད་པའི་ཕྱིར་ཟེར་ན།
མ་ཁྱབ། ཁ་ཅིག ཀུན་རྫོབ་ཡིན་ན། ལོག་པ་ཡིན་དགོས་པར་ཐལ། ཡང་དག་ཀུན་རྫོབ་མེད་པའི་ཕྱིར་ན།
སྐབས་འདིའི་དོན་གྱི་དབང་དུ་བྱས་ནས་འདོད་བྱས་པར། རྣམ་མཁྱེན་ཆོས་ཅན། དེར་ཐལ། དེའི་ཕྱིར།
འདོད་ན། མི་འཐད་པར་ཐལ། ཡང་དག་ཡིན་པའི་ཕྱིར། དེར་ཐལ། ཡང་དག་པའི་ཤེས་པ་ཡིན་པའི་ཕྱིར་
ན། མ་ཁྱབ་སྟེ་དོན་མི་འདྲ་བའི་ཕྱིར། སྐབས་དོན་གཞན་གྱི་ཚེ་འདོད་མི་རིགས་པའང་ཡོད་དེ། དགེ་བའི་
202

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཕྱོགས་ལ་ཡང་དག་དང་། མི་དགེ་བའི་ཕྱོགས་སུ་སོང་བ་ལ་ལོག་པའི་ཐ་སྙད་བྱེད་པ་ཡོད་པའི་ཕྱིར། དེས་ན།
འདིར། རྣམ་མཁྱེན་ཆོས་ཅན། ལོག་པ་ཡིན་པར་ཐལ། སྣང་ཚུལ་གཞན་དུ་སྣང་ཞིང་། གནས་ཚུལ་གཞན་
དུ་གནས་པའི་ཆོས་ཡིན་པའི་ཕྱིར། དེར་ཐལ། དེ་རང་འཛིན་ཤེས་པ་ལ་རང་གི་མཚན་ཉིད་ཀྱིས་གྲུབ་པར་སྣང་
ཡང་། དོན་ལ་རང་གི་མཚན་ཉིད་ཀྱིས་མ་གྲུབ་པའི་ཕྱིར། ཁ་ཅིག འཇིག་རྟེན་པའི་ཤེས་པ་ཡིན་ན། འཇིག་
རྟེན་ཤེས་ངོ་ཞེས་པའི་སྐབས་ཀྱི་ཤེས་པ་དེ་ཡིན་དགོས་པར་ཐལ། སྐབས་དེའི་ཤེས་པ་ནི་འཇིག་རྟེན་པའི་ཤེས་པ་
ཞིག་ལ་བྱེད་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། ཤེས་པ་དེ་སྟོང་ཉིད་ལ་བློ་ཁ་མ་ཕྱོགས་པའི་
ཐ་སྙད་པའི་ཤེས་པ་ཞིག་ལ་བྱེད་པའི་ཕྱིར། འདོད་ན། སྟོང་ཉིད་རྟོགས་པའི་འཇིག་རྟེན་པའི་ཤེས་པ་ཆོས་ཅན།
དེར་ཐལ། དེའི་ཕྱིར། རྟགས་གསལ་ཆོས་ཅན་གྱིས་བསྒྲུབ། ཁ་ཅིག འཕྲལ་གྱི་འཁྲུལ་རྒྱུས་བསླད་པའི་མིག་
སོགས་དབང་པོ་དྲུག་པོ་ཤེས་པ་ཡིན་པར་ཐལ། དེ་དྲུག་ཡུལ་ཅན་ཡིན་པའི་ཕྱིར། ཟེར་ན། མ་ཁྱབ། འདོད་
ན། དེ་འདྲ་བའི་མིག་གི་དབང་པོ་སོགས་དབང་པོ་གཟུགས་ཅན་ལྔ་བོ་ཡང་ཤེས་པ་ཡིན་པར་ཐལ་ལོ། ། གསུམ་
པ་ནི། མི་ཤེས་པ་རྨོངས་པའི་གཉིད་ཀྱིས་རབ་ཏུ་བསྐྱོད་པའི་མུ་སྟེགས་ཅན་རྣམས་ཀྱིས་རང་གི་གཞུང་ལས་
འབྱུང་བའི་བདག་དེ་ཉིད་ཇི་ལྟ་བ་བཞིན་དུ་ཡོན་ཏན་གསུམ་ལ་སོགས་པ་གང་དུ་བཏགས་པ་དང་། སྒྱུ་མའི་རྟ་
གླང་ལ་རྟ་གླང་མཚན་ཉིད་པ་དང་སྨིག་རྒྱུ་ལ་ཆུ་དང་སོགས་ལ་སྟེ་གཟུགས་བརྙན་ལ་བྱད་བཞིན་དང་བྲག་ཆའི་སྒྲ་
ལ་རྗོད་བྱེད་ཀྱི་སྒྲ་ལ་སོགས་པར་བཏགས་པ་གང་ཡིན་པ་དེ་དག་ཆོས་ཅན། ཇི་ལྟར་བཏགས་པའི་དོན་ལྟར་
འཇིག་རྟེན་པའི་ཐ་སྙད་ལས་ཀྱང་ཡོད་པ་མིན་པ་ཉིད་དེ། དེས་བཏགས་པ་ལྟར་གྱི་དོན་དེ་ཐ་སྙད་དུའང་ཚད་
མས་མ་གྲུབ་པར་རྟོགས་པའི་ཕྱིར། དེ་ལྟར་ཡིན་གྱི། མུ་སྟེགས་པས་གང་ཟག་གི་བདག་དང་སྤྱི་གཙོ་བོར་སྒྲོ་
བཏགས་པ་སོགས་མེད་པ་མིན་ཏེ། གང་ཟག་གི་བདག་དང་སྤྱི་གཙོ་བོ་དང༌། སྒྱུ་མའི་རྟ་གླང་ལ་དེ་དག་ཏུ་སྒྲོ་
འདོགས་པ་དང་བཏགས་པ་ཡོད་པའི་ཕྱིར། གཉིས་པ་ནི། ཤེས་བྱ་ཆོས་ཅན། འཕགས་པའི་དེ་ཁོ་ན་ཉིད་
རྟོགས་པའི་གཟིགས་པ་ཁས་བླངས་ནས་གཞན་སྐྱེ་བཀག་པ་ལ་འཇིག་རྟེན་གྱི་གྲགས་པས་མི་གནོད་དེ། དྲི་མེད་
སྟེ་ཟག་མེད་ཀྱི་ཡེ་ཤེས་སྤངས་པ་སྟེ་དེ་དང་བྲལ་བའི་སོ་སྐྱེའི་མ་རིག་པས་བསླད་པའི་བློས། དེས་མ་བསླད་པ་དྲི་
མ་མེད་པའི་བློས་མཐོང་བའི་དོན་ལ་གནོད་པ་ཡོད་པ་མ་ཡིན་པའི་ཕྱིར་ཏེ། དཔེ་ཇི་ལྟར་ན། མིག་ནི་རབ་རིབ་
ཅན་གྱིས་སྐྲ་ཤད་ལ་སོགས་པ་དམིགས་པ་སྟེ་ཞེན་པ་ཡིས་ནི། རབ་རིབ་མེད་པའི་ཤེས་པས་སྐྲ་ཤད་སོགས་མ་
མཐོང་བ་ལ་གནོད་པ་མིན་པ་དེ་བཞིན་ཡིན་པའི་ཕྱིར། གསུམ་པ་ལ་གཉིས། ཀུན་རྫོབ་ཀྱི་བདེན་པ་བཤད་པ་
དང་། དོན་དམ་པའི་བདེན་པ་བཤད་པའོ། ། དང་པོ་ལ་གཉིས། ཚིག་དོན་དང་། སྤྱི་དོན་ནོ། ། དང་པོ་ནི།
203

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཟུགས་སོགས་བདེན་པར་འཛིན་པའི་བདེན་འཛིན་གྱི་གཏི་མུག་ཆོས་ཅན། ཁྱོད་ལ་ཀུན་རྫོབ་ཅེས་བྱ་སྟེ། ངོ་
བོ་ཇི་ལྟར་གནས་པའི་རང་བཞིན་ལྟ་བ་ལ་སྒྲིབ་བྱེད་ཡིན་པའི་ཕྱིར། བདེན་འཛིན་དེས་གཟུགས་སོགས་རང་
བཞིན་གྱིས་གྲུབ་པ་མེད་བཞིན་དུ་དེར་སྣང་བར་བཅོས་པའི་བཅོས་མ་སེམས་ཅན་ལ་བདེན་པར་སྣང་བ་གང་ཡིན་
པ་དེ་ནི་ཆོས་ཅན། ཐུབ་པ་དེས་ཀུན་རྫོབ་ཀྱི་བདེན་པ་ཞེས་གསུངས་པ་ཡིན་ཏེ། བློ་ཀུན་རྫོབ་པ་རང་ཉིད་
བདེན་པར་འཛིན་པའི་བདེན་འཛིན་གྱི་ངོ་བོར་བདེན་པའི་ཕྱིར། མདོ་གང་ལས་གསུངས་ཚུལ་ཡོད་དེ། ལང་
ཀར་གཤེགས་པ་ལས། དངོས་རྣམས་སྐྱེ་བ་ཀུན་རྫོབ་ཏུ། ། དམ་པའི་དོན་དུ་རང་བཞིན་མེད། ། རང་བཞིན་
མེད་ལ་འཁྲུལ་བ་གང་། ། དེ་ནི་ཡང་དག་ཀུན་རྫོབ་འདོད། ། ཅེས་གསུངས་པའི་ཕྱིར། གཟུགས་སྒྲ་སོགས་
ཀུན་རྫོབ་པའི་དངོས་པོ་རྣམས་ནི་ཆོས་ཅན། ཉན་རང་དགྲ་བཅོམ་དང་དག་ས་ལ་གནས་པའི་བྱང་སེམས་རྗེས་
ཐོབ་པའི་ངོ་བོར་ཀུན་རྫོབ་ཏུ་གྲུབ་ཀྱི་བདེན་པ་མ་ཡིན་ཏེ། ཐ་སྙད་དུ་བཅོས་མར་གྱུར་པའི་ངོ་བོར་སྣང་བའི་ཕྱིར།
གཉིས་པ་ལ་གཉིས། གཟུགས་སོགས་ཀུན་རྫོབ་པ་གང་གི་ངོ་བོར་བདེན་མི་བདེན་གྱི་ཁྱད་པར་སོགས་བསྟན་པ་
དང་། རང་རྒྱུད་པ་སོགས་དང་ཐུན་མོང་མ་ཡིན་པར་ལུགས་འདིའི་སྒྲིབ་པའི་རྣམ་གཞག་བཤད་པའོ། ། དང་
པོ་ནི། གཟུགས་སོགས་ཀུན་རྫོབ་པའི་ཆོས་རྣམས་ཆོས་ཅན། ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་
ཡོད་དེ། རང་ཉིད་བདེན་པར་འཛིན་པའི་བདེན་འཛིན་དེ་བློ་ཀུན་རྫོབ་པ་ཡིན་ལ་ཁྱོད་དེའི་ངོ་བོར་བདེན་པར་
སྣང་ཡང་དོན་ལ་བདེན་པར་མ་གྲུབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། སྒྲ་བཤད་དེ་ཚང་བ་ཙམ་གྱིས་
ཀུན་རྫོབ་བདེན་པར་འགྱུར་བ་མ་ཡིན་ཏེ། དོན་དམ་བདེན་པ་ལ་ཡང་སྒྲ་བཤད་དེ་ཡོད་པའི་ཕྱིར། ཤེས་བྱ་ཆོས་
ཅན། སྟོང་ཉིད་ལ་མཉམ་པར་བཞག་པའི་མཉམ་གཞག་ལས་ལངས་མ་ཐག་པའི་ཡེ་ཤེས་ཀྱི་ངོ་བོར་ཀུན་རྫོབ་
པའི་ཆོས་རྣམས་ནི་བདེན་པ་མ་ཡིན་ཏེ། དེའི་ངོ་བོར་བཅོས་མའི་ཀུན་རྫོབ་ཙམ་ཡིན་པའི་ཕྱིར། ཀུན་རྫོབ་པའི་
ཆོས་རྣམས་རང་རང་བདེན་པར་འཛིན་པའི་བདེན་འཛིན་གྱི་དབང་གིས་ཀུན་རྫོབ་བདེན་པར་བཞག་ཀྱང་།
བདེན་འཛིན་དེས་ཀུན་རྫོབ་བདེན་པར་བཞག་པ་མ་ཡིན་ཏེ། དེས་བཞག་པའི་དོན་ཐ་སྙད་དུ་ཡང་མེད་པའི་
ཕྱིར། དང་པོ་ལྟར་ཡིན་ཏེ། རང་འགྲེལ་ལས། དེ་ལྟར་ན་རེ་ཞིག་སྲིད་པའི་ཡན་ལག་གིས་བསྡུས་པའི་ཉོན་
མོངས་པ་ཅན་གྱི་མ་རིག་པའི་དབང་གིས་ཀུན་རྫོབ་ཀྱི་བདེན་པ་རྣམ་པར་བཞག་གོ ། ཞེས་གསུངས་པའི་ཕྱིར།
ཉན་རང་དགྲ་བཅོམ་པ་དང་དག་ས་ལ་གནས་པའི་བྱང་སེམས་དེ་དག་གིས་རྗེས་ཐོབ་ཀྱི་གནས་སྐབས་སུ་གཟུགས་
སོགས་བདེན་པར་སྣང་ཡང་བདེན་པར་མ་གྲུབ་པར་སྒྱུ་མ་ལྟ་བུ་གཟིགས་པ་ཡིན་ཏེ། དེ་དག་གིས་བདེན་འཛིན་
ས་བོན་དང་བཅས་པ་ཟད་པར་སྤངས་པའི་ཕྱིར་ཏེ། རང་འགྲེལ་ལས། དེ་ཡང་ཉན་ཐོས་དང་རང་སངས་རྒྱས་
204

༄༅༣ ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དང་བྱང་ཆུབ་སེམས་དཔའ་ཉོན་མོངས་ཅན་གྱི་མ་རིག་པ་སྤངས་པས། འདུ་བྱེད་གཟུགས་བརྙན་ལ་སོགས་པའི་
ཡོད་པ་ཉིད་དང་འདྲ་བར་གཟིགས་པ་རྣམས་ལ་ནི། བཅོས་མའི་རང་བཞིན་ཡིན་གྱི། བདེན་པ་ནི་མ་ཡིན་ཏེ།
བདེན་པར་མངོན་པར་རློམ་པ་མེད་པའི་ཕྱིར་རོ། ། ཞེས་གསུངས་པའི་ཕྱིར། གཞན་ཡང་། གཟུགས་སོགས་
ཀུན་རྫོབ་པའི་ཆོས་རྣམས་སྔར་བཤད་པའི་གང་ཟག་དེ་གསུམ་གྱི་ངོ་བོར་ཀུན་རྫོབ་ཙམ་ཡིན་ཀྱང་། གང་ཟག་
གསུམ་པོ་མཐའ་དག་ལ་ནི་མ་ངེས་ཏེ། དེ་ཁོ་ན་ཉིད་ལ་རྩེ་གཅིག་ཏུ་མཉམ་པར་གཞག་པའི་གང་ཟག་དེ་གསུམ་གྱི་
ངོ་བོར་ཀུན་རྫོབ་མི་སྣང་བའི་ཕྱིར། ཀུན་རྫོབ་ཙམ་ཡིན་ཞེས་པས་ཀུན་རྫོབ་བདེན་པ་ཡིན་པའི་དོན་མི་འགོག་སྟེ།
དེ་ནི་བདེན་གྲུབ་ཏུ་འཛིན་པ་འགོག་པའི་ཆེད་ཡིན་པའི་ཕྱིར། ཡང་སོ་སྐྱེའི་ངོ་བོར་དོན་དམ་པར་གྲུབ་པར་སྣང་
བའི་གཟུགས་སོགས་ཀུན་རྫོབ་པའི་ཆོས་རྣམས། སྟོང་ཉིད་མངོན་སུམ་དུ་རྟོགས་པའི་མཉམ་གཞག་ལས་ལངས་
པའི་རྗེས་ཐོབ་ཡེ་ཤེས་ཀྱི་ངོ་བོར་ཀུན་རྫོབ་དང་། དེ་དག་གི་རང་བཞིན་སྟོང་བ་ཉིད་དེ་སྟོང་ཉིད་མངོན་སུམ་དུ་
རྟོགས་པའི་འཕགས་པ་རྣམས་ཀྱི་ངོ་བོར་དོན་དམ་པའི་བདེན་པ་ཡིན་ཏེ། རང་འགྲེལ་ལས། དེ་ལ་སྐྱེ་བོ་རྣམས་
ཀྱི་དོན་དམ་པ་གང་ཡིན་པ་དེ་ཉིད་འཕགས་པ་སྣང་བ་དང་བཅས་པའི་སྤྱོད་ཡུལ་ཅན་རྣམས་ཀྱི་ཀུན་རྫོབ་ཙམ་
ཡིན་ལ། དེའི་རང་བཞིན་སྟོང་བ་ཉིད་གང་ཡིན་པ་དེ་ནི་དེ་རྣམས་ཀྱི་དོན་དམ་པའི་བདེན་པའོ། ། ཞེས་
གསུངས་པའི་ཕྱིར།
གཉིས་པ་ལ་གསུམ། སྒྲིབ་གཉིས་སྤྱིའི་རྣམ་གཞག་བཤད་པ་དང་། ལུགས་འདིའི་ཉོན་མོངས་ཀྱི་རྣམ་
གཞག་ཐུན་མོང་མིན་པ་བཤད་པ་དང༌། སྒྲིབ་གཉིས་ལམ་གང་གི་གནས་སྐབས་སུ་སྤོང་ཚུལ་བཤད་པའོ། །
དང་པོ་ནི། ས་ལམ་གྱི་རྟོགས་པ་སྐྱེ་བ་ལ་གཙོ་བོར་གེགས་བྱེད་པའི་ཁ་ན་མ་ཐོ་བ། སྒྲིབ་པའི་མཚན་ཉིད། དེ་ལ་
དབྱེ་ན་ཉོན་སྒྲིབ་དང་། ཤེས་སྒྲིབ་གཉིས། ཐར་བ་ཐོབ་པ་ལ་གཙོ་བོར་གེགས་བྱེད་པའི་ཁ་ན་མ་ཐོ་པའི་རིགས་
སུ་གནས་པ་དེ་དང་པོའི་མཚན་ཉིད། དེ་ལ་ཀུན་བཏགས་དང་ལྷན་སྐྱེས་གཉིས་ལས། དང་པོ་ནི། གྲུབ་མཐས་
བློ་ཁ་བསྒྱུར་བའི་དབང་གིས་མྱུ་གུ་གཞན་ལས་སྐྱེ་བར་འཛིན་པའི་རྟོག་པ་ས་བོན་དང་བཅས་པ་ལྟ་བུ། གཉིས་པ་
ནི། རང་གི་ངང་གིས་མྱུ་གུ་བདེན་གྲུབ་ཏུ་འཛིན་པའི་རྟོག་པ་ས་བོན་དང་བཅས་པ་ལྟ་བུ། ཐམས་ཅད་མཁྱེན་
པ་ཐོབ་པ་ལ་གཙོ་བོར་གེགས་བྱེད་པའི་ཁ་ན་མ་ཐོ་བའི་རིགས་སུ་གནས་པ་དེ། ཤེས་སྒྲིབ་ཀྱི་མཚན་ཉིད། དེ་ལ་
དེར་གྱུར་པའི་མངོན་འགྱུར་བ་དང༌། དེ་མ་ཡིན་པ་གཉིས་ཡོད། དང་པོ་ནི། འཇུག་ཤེས་དྲུག་ལ་ཡུལ་རང་
ངོས་ནས་གྲུབ་པར་སྣང་བའི་གཉིས་སྣང་འཁྲུལ་བའི་ཆ་ལྟ་བུ། གཉིས་པ་ནི། དེ་བསྐྱེད་པའི་ནུས་པའི་ངོ་བོར་
གྱུར་པའི་བག་ཆགས་ལྟ་བུའོ། ། འཇུག་ཤེས་དྲུག་ལ་ཡུལ་རང་ངོས་ནས་གྲུབ་པར་སྣང་བའི་གཉིས་སྣང་འཁྲུལ་
205

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་ཆ་དང་། དེའི་བག་ཆགས་ཤེས་སྒྲིབ་ཡིན་ཀྱང་དེར་ངེས་པ་ནི་མིན་ཏེ། ཕྱིན་དྲུག་གི་ཉམས་ལེན་ལྷག་པར་
ཐོབ་པ་དང་། ཡོན་ཏན་བརྒྱ་ཕྲག་བཅུ་གཉིས་ཐོབ་པ་སོགས་ལ་གེགས་བྱེད་ཀྱི་སྒྲིབ་པ་དང་། ལས་འབྲས་ཀྱི་
འབྲེལ་བ་ཕྲ་བ་ལ་རང་སྟོབས་ཀྱིས་རྨོངས་པའི་སྒྲིབ་པ་སོགས་དུ་མ་ཡོད་པའི་ཕྱིར། གཉིས་པ་ནི། རང་རྒྱུད་པ་
མན་ཆད་ཀྱིས་ཡུལ་རང་ངོས་ནས་གྲུབ་པར་འཛིན་པའི་རྟོག་པ་ཉོན་མོངས་སུ་མི་འདོད་ཀྱང་། དེ་དག་གི་ལུགས་
ལ་ཉོན་མོངས་ཇི་ལྟར་འཇོག་ཚུལ་ཡོད་དེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་ཉོན་
མོངས་དང་། དེ་ལྟ་བུའི་ཉོན་མོངས་ཀྱི་དབང་གིས་ཆགས་སོགས་ཀྱི་ཉོན་མོངས་གཞན་རྣམས་སྐྱེ་བར་འདོད་
པའི་ཕྱིར། ལུགས་འདིར་ཡང་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལ་རྟོག་པ་ཀུན་
བཏགས་ཀྱིས་མ་ཁྱབ་སྟེ། རང་དུ་ལྟ་བ་དང་འབྲེལ་ཞེས་པའི་ཐད་དུ་དེ་ལ་ལྷན་སྐྱེས་ཡོད་པར་བཤད་པའི་ཕྱིར།
གང་ཟག་ཕུང་པོ་དང་མཚན་ཉིད་མི་མཐུན་པའི་རྫས་ཡོད་དུ་འཛིན་པའི་རྟོག་པ་ལ་ཀུན་བཏགས་ཀྱིས་ཁྱབ་སྟེ།
གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་ལ་ཀུན་བཏགས་ཀྱིས་ཁྱབ་པའི་ཕྱིར། འདིར་སྔར་
བཤད་པ་དེ་དག་ཉོན་མོངས་ཡིན་པར་མ་ཟད། ཆོས་དང་གང་ཟག་རང་ངོས་ནས་གྲུབ་པའི་རྟོག་པ་ཐམས་ཅད་
ཉོན་མོངས་ཡིན་ཏེ། དེ་དག་གཏི་མུག་དང་། མ་རིག་པ་དང༌། བདེན་འཛིན་དུ་འདོད་པའི་ཕྱིར། བདེན་
འཛིན་དེ་ཆགས་སོགས་ཉོན་མོངས་གཞན་ཐམས་ཅད་ཀྱི་རྩ་བར་ཡང་གསུངས་ཏེ། བཞི་བརྒྱ་བ་ལས། ལུས་ལ་
ལུས་དབང་ཇི་བཞིན་དུ། ། གཏི་མུག་ཀུན་ལ་གནས་འགྱུར་ཏེ། ། དེ་ཕྱིར་ཉོན་མོངས་ཐམས་ཅད་ཀྱང་། །
གཏི་མུག་བཅོམ་པས་བཅོམ་པར་འགྱུར། ། ཞེས་གསུངས་ཤིང་། ། རིགས་པ་དྲུག་ཅུ་བ་ལས་གང་། ། གནས་
དང་བཅས་པའི་སེམས་ལྡན་ལ། ། ཉོན་མོངས་དུག་ཅན་ཅིས་མི་འབྱུང༌། ། ཞེས་བདེན་འཛིན་ཡོད་ན་ཉོན་
མོངས་གཞན་འབྱུང་བ་དང༌། དེ་མེད་ན་གཞན་མི་འབྱུང་བའི་འགྲོ་ལྡོག་གསུངས་པའི་ཕྱིར། འཇིག་ལྟ་ཡིན་ན་
གང་ཟག་གི་བདག་འཛིན་ཡིན་པས་ཁྱབ་ཀྱང་། གང་ཟག་གི་བདག་འཛིན་ཡིན་ན། འཇིག་ལྟ་ཡིན་པས་མ་ཁྱབ་
སྟེ། ལྷས་བྱིན་གྱི་རྒྱུད་ཀྱི་མཆོད་སྦྱིན་རང་ངོས་ནས་གྲུབ་པར་འཛིན་པའི་རྟོག་པ་དེ་གང་ཟག་གི་བདག་འཛིན་
ཡིན་ཡང་། འཇིག་ལྟ་མིན་པའི་ཕྱིར་ཏེ། འཇིག་ལྟའི་དམིགས་ཡུལ་གྱི་གཙོ་བོ་ལ། ངའོ་སྙམ་པའི་བློ་སྐྱེ་བ་ཞིག་
དགོས་ལ། ལྷས་བྱིན་གྱིས་མཆོད་སྦྱིན་ལ་དམིགས་ནས་ངའོ་སྙམ་པ་མི་འབྱུང་བའི་ཕྱིར། དེ་ནི་སྤྱི་རང་ཙམ་ཡིན་
པར་འཛིན་མི་སྲིད་ཅེས་པའི་དོན་མིན་གྱི། དེ་ང་ཉིད་དོ་སྙམ་པ་ངང་གིས་མི་འབྱུང་བའི་དོན་ཏེ། དེ་ལྟ་མ་ཡིན་
ན། མཆོད་སྦྱིན་གཞན་ལ་དམིགས་ནས་ང་དང་གང་ཟག་ཏུ་འཛིན་པའི་ལྷས་བྱིན་གྱི་རྟོག་པ་མེད་པར་འགྱུར་
བའི་ཕྱིར་རོ། །ངར་འཛིན་པའི་འཇིག་ལྟ་དང་ང་ཡིར་འཛིན་པའི་འཇིག་ལྟ་གཉིས་ཀྱིས། དམིགས་ཡུལ་གང་
206

༄༅། ། དབུ་མ་ལ་འཇུག་པའི་དགོངས་ང་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ་ །
ཟག་ལ་དམིགས་པར་མཚུངས་ཀྱང་མི་འདྲ་བའི་ཁྱད་པར་ཡོད་དེ། ངར་འཛིན་པའི་འཇིག་ལྟས་ང་ཉིད་ལ་
དམིགས་ནས་རང་ངོས་ནས་གྲུབ་པར་འཛིན། ང་ཡི་བར་འཛིན་པའི་འཇིག་ལྟས། ང་ཉིད་ལ་དམིགས་ནས་ང་
ཡི་བ་ལ་ལོངས་སྤྱོད་པ་བོར་རང་ངོས་ནས་གྲུབ་པར་འཛིན་པའི་ཕྱིར་ཏེ། རང་འགྲེལ་ལས། དེ་ལ་འཇིག་ཚོགས་
ལ་ལྟ་བ་ནི་ང་དང་ང་ཡི་སྙམ་པ་དེ་ལྟ་བུའི་རྣམ་པར་ཞུགས་པའི་ཤེས་རབ་ཉོན་མོངས་ཅན་ནོ། ། ཞེས་གསུངས་
པའི་ཕྱིར། ང་ཡིར་འཛིན་པའི་འཇིག་ལྟ་དེས། མིག་སྣ་སོགས་ང་ཡི་བ་ལ་དམིགས་པ་ཡིན་ཀྱང་། དེ་དག་རང་
ངོས་ནས་གྲུབ་པར་མི་འཛིན་ཏེ། དེ་དག་ཆོས་དང་གང་ཟག་གཉིས་སུ་ཕྱེ་བའི་ཆོས་ཡིན་པའི་ཕྱིར། ཁྱབ་སྟེ།
ཆོས་དང་གང་ཟག་གཉིས་སུ་ཕྱེ་བའི་ཆོས་བདེན་པར་འཛིན་པའི་བདེན་འཛིན་ཡིན་ན། ཆོས་ཀྱི་བདག་འཛིན་
ཡིན་དགོས་ལ། འཇིག་ལྟ་ཡིན་ན། གང་ཟག་གི་བདག་འཛིན་དགོས་པའི་ཕྱིར། གསུམ་པ་ནི། དམན་ལམ་
སྔོན་དུ་མ་སོང་བའི་བྱང་སེམས་ཀྱིས་སྒྲིབ་གཉིས་ལམ་གང་གི་གནས་སྐབས་སུ་སྤོང་བའི་ཚུལ་ཡོད་དེ། ཉོན་སྒྲིབ་
ཀུན་བཏགས་རྣམས་མཐོང་ལམ་བར་ཆད་མེད་ལམ་གྱིས་སྤོང་། ལྷན་སྐྱེས་ལ་ཆེ་འབྲིང་དྲུག་ཏུ་བྱས་ནས་ས་དང་
པོའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་ནས་ས་བདུན་པའི་སྐད་ཅིག་ཐ་མའི་བར་ཆད་མེད་ལམ་གྱིས་
སྤོང་། ཤེས་སྒྲིབ་སྤོང་བའི་འགོ་རྩོམ་པ་ནི་ས་འོག་མའི་གནས་སྐབས་སུ་འབྱུང་ཡང་། གཉིས་སྣང་འཁྲུལ་བའི་
བག་ཆགས་ལ་ཤེས་སྒྲིབ་ཏུ་བྱས་པའི་འགོ་དངོས་གཉེན་བར་ཆད་མེད་ལམ་གྱིས་སྤོང་བ་ནི་ས་བརྒྱད་པ་ནས་རྩོམ་
པའི་ཕྱིར། རང་རྒྱུད་པའི་སྐབས་སུ་བདེན་འཛིན་ལ་ཆེ་འབྲིང་ཆུང་ངུ་དགུར་བྱས་ནས་སྤོང་ཚུལ་བཤད་པ་
རྣམས་འདིར་ཁས་མི་ལེན་ཏེ། སྐབས་འདིར་བདེན་འཛིན་ཉོན་སྒྲིབ་ཏུ་འདོད་པའི་ཕྱིར། བདེན་འཛིན་ལྷན་
སྐྱེས་ལ་སྐོར་དྲུག་ཏུ་འབྱེད་ཚུལ་ཡོད་དེ། དེ་ལ་ཆུང་འབྲིང་ཆེན་པོ་གསུམ་དང་། རེ་རེར་གཉིས་གཉིས་སུ་བྱས་
ནས་སྔར་བཤད་པ་ལྟར་སྤོང་བའི་ཕྱིར། རྣམ་བཤད་དང་སྟོང་ཐུན་ལས། ཤེས་སྒྲིབ་སྤོང་བའི་འགོ་ས་བརྒྱད་པ་
ནས་རྩོམ་པར་གསུངས་པ་དང་མི་འགལ་ཏེ། དེ་ནི་གཉིས་སྣང་འཁྲུལ་བའི་བག་ཆགས་ལ་ཤེས་སྒྲིབ་ཏུ་བྱས་པའི་
ནང་ཚན་གྱི་ཤེས་སྒྲིབ་ཀྱི་གཉེན་པོ་བར་ཆད་མེད་ལམ་གྱིས་སྤོང་བའི་འགོ་རྩོམ་པའི་དབང་དུ་བྱས་པ་ཡིན་པའི་
ཕྱིར། དེ་ལྟ་མ་ཡིན་ན། བྱང་སེམས་འོག་མ་རྣམས་ཀྱིས་ཐམས་ཅད་མཁྱེན་པ་དོན་དུ་མི་གཉེར་བར་འགྱུར་ཏེ།
ཐམས་ཅད་མཁྱེན་པ་ཐོབ་པ་ལ་གེགས་བྱེད་ཀྱི་ཤེས་སྒྲིབ་མི་སྤོང་བའི་ཕྱིར། དེས་ན་ཁོ་བོ་ནི་རྗེ་བཙུན་བསྟན་དར་
བའི་བཞེད་པ་འདི་ཁོ་ན་འཐད་པར་སེམས་ཏེ། གཞན་གྱི་ལྟར་ན་སྔར་གྱི་སྐྱོན་དུ་མ་ཟད། ཐེག་དམན་དགྲ་
བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་འོག་མ་བ་རྣམས་ལ་སྤང་བྱ་གང་ཡང་མེད་པར་ཐལ་བའི་ཕྱིར་
རོ། ། དེར་མ་ཟད། ཤེས་སྒྲིབ་ལ་ཤེས་པ་མེད་པའང་མི་འཐད་དེ། དེ་ཡིན་ན། ངེས་དོན་གྱི་མདོ་ལས་ས་
207

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅུའི་ངོས་སྐལ་གྱི་སྤང་བྱ་ལ་ཀུན་དུ་རྨོངས་པ་གཉིས་གཉིས་གསུངས་པ་དེ་རྣམས་ཀྱང་ཉོན་སྒྲིབ་ཏུ་ཐལ་བ་དང་།
ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་མཐའ་དག་ནི; སངས་རྒྱས་འབའ་ཞིག་གི་མངོན་སུམ་གྱིས་གཟིགས་པ་མི་
འཐད་པར་འགྱུར་བའི་ཕྱིར། དང་པོ་དེར་ཐལ། དག་པ་ས་གསུམ་གྱི་ངོས་སྐལ་གྱི་ཀུན་ཏུ་རྨོངས་པ་དེ་དག་ཀྱང་
ཉོན་སྒྲིབ་ཏུ་འགྱུར་བའི་ཕྱིར། ཕྱི་མ་དེར་ཐལ། ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་རྣམས་ལ་ལྐོག་ཏུ་གྱུར་
པའི་བྱང་སེམས་ས་བརྒྱུད་པ་བ་སོགས་མེད་པའི་ཕྱིར། དེར་ཐལ། ས་བརྒྱད་པ་བའི་རྒྱུད་ལ་དེ་རྣམས་ལ་རྨོངས་
པའི་རྨོངས་པ་མེད་པའི་ཕྱིར། དེར་ཐལ། དེ་ཡོད་ན། ཤེས་སྒྲིབ་དང་ཤེས་པའི་གཞི་མཐུན་ཡོད་པར་གྲུབ་པ་
ལས། དེ་དང་ཤེས་པའི་གཞི་མཐུན་མེད་པའི་ཕྱིར། ཕྱི་མ་ཁས། དེ་ལྟར་ཡིན་ཀྱང་། སྟོང་ཐུན་དང་འགལ་
བའི་སྐྱོན་མེད་དེ། དེ་གཙོ་བོའི་དབང་འདུ་བྱས་པ་ཡིན་པའི་ཕྱིར། གསུམ་པ་ལ་གསུམ ཤད་ཀྱི་སྣང་ཞེན་
གཉིས་ཀ་ཡོད། ཕྱི་མ་ལ་དེར་སྣང་ཞེན་གཉིས་ཀ་མེད་པའི་ཕྱིར། དཔེ་དེ་བཞིན་དུ། མ་རིག་པས་བསླད་པའི་
ཤེས་པ་དང་། དེས་མ་བསླད་པའི་ཤེས་པ་གཉིས་ཀྱིས་ཕུང་སོགས་ཀྱི་ཆོས་ལ་བལྟས་པའི་ཚེ་སྣང་ཚུལ་མི་འདྲ་བ་
འབྱུང་སྟེ། དང་པོ་ལ་ཕུང་སོགས་རང་ངོས་ནས་གྲུབ་པར་སྣང་ཞེན་གཉིས་ཀ་ཡོད། ཕྱི་མ་ལ་ཕུང་སོབ།ས་རང་
ངོས་ནས་གྲུབ་པའི་སྣང་ཞེན་གཉིས་ཀ་མེད་པའི་ཕྱིར། དེ་ལྟར་བྱས་ན། བདེན་གཉིས་ཀྱི་ཁྱད་པར་ཡོད་དེ།
མ་རིག་པས་བསླད་པའི་ཤེས་པ་ལ་རང་གི་མཚན་ཉིད་ཀྱིས་གྲུབ་པར་སྣང་བའི་གཟུགས་སོགས་ཀུན་རྫོབ་པའི་ཆོས་
རྣམས་ཀུན་རྫོབ་བདེན་པ་དང་། དེས་མ་བསླད་པའི་སློབ་པ་འཕགས་པའི་མཉམ་གཞག་ཡེ་ཤེས་ཀྱི་གཟིགས་
ངོར་ཕུང་སོགས་ཀུན་རྫོབ་པའི་ཆོས་རྣམས་མ་གཟིགས་པ་དེ། དེ་རྣམས་ཀྱི་དོན་དམ་པ་ཡིན་པའི་ཕྱིར། གསུམ་
པ་ལ། ཁ་ཅིག ཇི་ལྟ་བ་རྟོགས་པའི་རྣམ་མཁྱེན་གྱིས། མ་རིག་པས་བསླད་པའི་ཤེས་པ་ལ་སྣང་བའི་ཀུན་རྫོབ་
པའི་ཆོས་རྣམས་མ་གཟིགས་པར་ཐལ། ཁྱོད་ཀྱིས་དཔེ་དོན་སྦྱོར་ཚུལ་འཐད་པའི་ཕྱིར། ཟེར་ན། མ་ཁྱབ།
འདོད་ན། དེ་མི་འཐད་པར་ཐལ། དེ་ཡོད་པའི་ཕྱིར། དེར་ཐལ། སེམས་ཅན་ལ་སྣང་བའི་ཀུན་རྫོབ་པའི་
ཆོས་ཡོད་པའི་ཕྱིར། ཁ་ཅིག ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་སྙེད་པའི་ཆོས་མ་གཟིགས་པར་ཐལ། རྩ་
ཤེའི་ཊཱིཀ་ཆེན་ལས་དེ་ལྟར་བཤད་པའི་ཕྱིར། ཟེར་ན། སྐྱོན་མེད་དེ། དེ་ནི། ཇི་ལྟ་བ་རྟོགས་པའི་རྣམ་མཁྱེན་
གྱིས་ཇི་ལྟར་གཟིགས་པའི་གཟིགས་ངོར་ཇི་སྙེད་པ་མ་གཟིགས་པའི་དོན་ཡིན་པའི་ཕྱིར། ཁ་ཅིག རྣམ་མཁྱེན་
ལ་དངོས་པོ་བདེན་གྲུབ་ཏུ་སྣང་པར་ཐལ། དངོས་པོ་བདེན་གྲུབ་ཏུ་སྣང་བ། དེས་གཟིགས་པའི་ཕྱིར། ཟེར་ན།
མ་ཁྱབ། མ་གྲུབ་ན། དེར་ཐལ། དངོས་པོ་བདེན་གྲུབ་ཏུ་སྣང་བ་ཡོད་པའི་ཕྱིར། དེར་ཐལ། དངོས་པོ་
བདེན་པར་འཛིན་པའི་བདེན་འཛིན་ཡོད་པའི་ཕྱིར། ཁ་ཅིག རྣམ་མཁྱེན་གྱིས་ཤེས་བྱ་མཁྱེན་ཚུལ་ཡོད་དེ།
208

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ：
ཇི་ལྟ་བའི་ཆོས་རྣམས་གཉིས་སྣང་ནུབ་པའི་སྒོ་ནས་གཟིགས། རང་ལས་ཐ་དད་པའི་ཇི་སྙེད་པའི་ཆོས་རྣམས་
གཉིས་སྣང་དང་བཅས་པའི་སྒོ་ནས་གཟིགས། རྣམ་མཁྱེན་གྱིས་རང་ཉིད་གཉིས་སྣང་ནུབ་པའི་སྒོ་ནས་གཟིགས་
པའི་ཕྱིར། ཟེར་ན། འོ་ན། རྣམ་མཁྱེན་གྱིས་རྣམ་མཁྱེན་གཉིས་སྣང་ནུབ་པའི་སྒོ་ནས་གཟིགས་པར་ཐལ།
དམ་བཅའ་འཐད་པའི་ཕྱིར། འདོད་ན། རྣམ་མཁྱེན་གྱིས་རང་ཉིད་ཀུན་རྫོབ་པའི་གཉིས་སྣང་ནུབ་པའི་སྒོ་
ནས་གཟིགས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ཀུན་རྫོབ་བདེན་པ་ཡིན་པའི་ཕྱིར། ཁ་ཅིག
རྣམ་མཁྱེན་གྱིས་ཇི་ལྟ་བ་གཉིས་སྣང་དང་བཅས་པའི་སྒོ་ནས་གཟིགས་པར་ཐལ། དེས་དེ་ཡུལ་ཡུལ་ཅན་ཐ་དད་
པའི་གཉིས་སྣང་དང་བཅས་པའི་སྒོ་ནས་གཟིགས་པའི་ཕྱིར། ཟེར་ན། སྐྱོན་མེད་དེ། རྣམ་མཁྱེན་གྱིས་ཇི་ལྟ་
བའི་ཆོས་རྣམས་ཡུལ་ཡུལ་ཅན་འབྲེལ་མེད་རྒྱངས་ཆད་ཀྱི་གཉིས་སྣང་ནུབ་པའི་སྒོ་ནས་གཟིགས་པའི་ཕྱིར། །
རང་ལུགས་ལ། རྣམ་མཁྱེན་གྱིས་ཤེས་བྱ་ཇི་ལྟར་གཟིགས་པའི་ཚུལ་ཡོད་དེ། དོན་དམ་བདེན་པ་རྣམས་
གཉིས་སྣང་ནུབ་པའི་སྒོ་ནས་རྟོགས། ཀུན་རྫོབ་བདེན་པ་རྣམས་གཉིས་སྣང་དང་བཅས་པའི་སྒོ་ནས་རྟོགས་པའི་
ཕྱིར། དང་པོ་བསྒྲུབས་ཟིན། ཕྱི་མ་དེར་ཐལ། རྣམ་བཤད་ལས། ཇི་སྙེད་པ་མཁྱེན་པའི་ཡེ་ཤེས་དེའི་ངོ་བོར་
ཡུལ་དང་ཡུལ་ཅན་གཉིས་སུ་སྣང་བའི་ཚུལ་གྱིས་མཁྱེན་པའོ། ཞེས་གསུངས་པའི་ཕྱིར། ཁ་ཅིག རྣམ་
མཁྱེན་གྱིས་ཇི་ལྟ་བ་གཟིགས་པའི་ངོར་ཇི་སྙེད་པ་མ་གཟིགས་པར་ཐལ། དེས་ཇི་ལྟ་བ་གཟིགས་པའི་གཟིགས་
ངོར་ཇི་སྙེད་པ་མ་གཟིགས་པའི་ཕྱིར། དེར་ཐལ། དེས་ཇི་ལྟ་བ་གཟིགས་པ་ལྟར་དུ་ཇི་སྙེད་པ་མ་གཟིགས་པའི་
ཕྱིར། དེར་ཐལ། དེས་ཇི་ལྟ་བའི་ཆོས་རྣམས་སྤྲོས་མེད་ཀྱི་ཚུལ་དུ་གཟིགས། ཇི་སྙེད་པའི་ཆོས་རྣམས་སྤྲོས་
བཅས་ཀྱི་ཚུལ་དུ་གཟིགས་པའི་ཕྱིར་ན་གོང་དུ་མ་ཁྱབ། འདོད་ན། དེ་མི་འཐད་པར་ཐལ། དེས་ཇི་ལྟ་བ་
གཟིགས་པའི་ངོར་ཇི་སྙེད་པ་ཡོད་པའི་ཕྱིར། དེར་ཐལ། སངས་རྒྱས་ཀྱི་ཇི་ལྟ་བ་གཟིགས་པའི་ཡེ་ཤེས་ཀྱི་ངོར་ཇི་
སྙེད་པ་ཡོད་པའི་ཕྱིར་དང་། རྣམ་མཁྱེན་གྱིས་ཇི་ལྟ་བ་གཟིགས་པའི་ཚེ་ཇི་སྙེད་པ་ཡོད་པའི་ཕྱིར། སྔ་ཕྱི་གཉིས་
ཀ་དེར་ཐལ། རྣམ་མཁྱེན་གྱིས་བདེན་གཉིས་དུས་ཅིག་ཅར་དུ་གཟིགས་པའི་ཕྱིར། ཁ་ཅིག་ན་རེ། རྣམ་མཁྱེན་
གྱིས་ཕུང་སོགས་ཀུན་རྫོབ་ཀྱི་ཆོས་རྣམས་མ་གཟིགས་པར་ཐལ། དེས་དེ་མ་གཟིགས་པའི་ཚུལ་གྱིས་དེ་དག་གི་དེ་
ཁོ་ན་ཉིད་གཟིགས་པའི་ཕྱིར་ཟེར་ན། མ་ཁྱབ། འོ་ན། གསལ་བ་ཁྱོད་རང་གི་དེར་ཐལ། དེས་ཕུང་སོགས་ཀྱི་
དེ་ཁོ་ན་ཉིད་གཟིགས་པའི་གཟིགས་ངོར་ཕུང་སོགས་མ་གཟིགས་པའི་ཕྱིར། དེར་ཐལ། རང་འགྲེལ་ལས།
དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་ཞིག་མངོན་དུ་མཛད་པས་དེ་ཉིད་ཐུགས་སུ་ཆུད་པའི་
ཕྱིར་སངས་རྒྱས་ཞེས་བརྗོད་དོ། ། ཞེས་གསུངས་པའི་ཕྱིར་དང་། མདོ་ལས། མ་མཐོང་བ་ནི་མཐོང་བ་དམ་
2[09

༄༅། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའོ། ། ཞེས་གསུངས་པའི་ཕྱིར། ལུང་ཕྱི་མའི་དོན་ནི། ཡུལ་ཅི་ཡང་མ་མཐོང་བ་མཐོང་བ་དམ་པའི་དོན་མ་
ཡིན་ཏེ། ཀུན་རྫོབ་ཀྱི་སྤྲོས་པ་མ་མཐོང་བའི་ཚུལ་གྱིས་དེ་དག་གི་དེ་ཁོ་ན་ཉིད་མཐོང་བ་དེ། མཐོང་བ་དམ་པའི་
དོན་ཡིན་པའི་ཕྱིར། དེ་ཡང་ཡིན་ཏེ། དཔེར་ན། དགག་བྱ་ཐོགས་བཅས་ཀྱི་རེག་བྱ་མ་མཐོང་བས། ནམ་
མཁའ་མཐོང་ཞེས་བརྗོད་པ་ལྟར། གཞི་གང་དུ་བདེན་གྲུབ་སོགས་ཀྱི་སྤྲོས་པ་མ་མཐོང་བ་ཞིག་ལ། ཆོས་ཉིད་
མཐོང་ཞེས་འཇོག་རིགས་པའི་ཕྱིར། དེར་ཐལ། སྡུད་པ་ལས། གཟུགས་རྣམས་མི་མཐོང་ཚོར་བ་དག་ཀྱང་མི་
མཐོང་ངོ༌། ། འདུ་ཤེས་མཐོང་བ་མེད་ལ་སེམས་པ་མི་མཐོང་ཞིང་། གང་ལ་རྣམ་པར་ཤེས་དང་སེམས་ཡིད་མི་
མཐོང་བ། ། འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། ། ནམ་མཁའ་མཐོང་ཞེས་སེམས་
ཅན་ཚིག་ཏུ་རབ་བརྗོད་པ། ། ནམ་མཁའ་ཇི་ལྟར་མཐོང་སྟེ་དོན་འདིར་བརྟགས་པར་གྱིས། ། དེ་ལྟར་ཆོས་
མཐོང་བ་ཡང་དེ་བཞིན་གཤེགས་པས་བསྟན། ། མཐོང་བ་དཔེ་གཞན་གྱིས་ནི་བསྙད་པར་ནུས་མ་ཡིན། ། ཞེས་
གསུངས་པའི་ཕྱིར། བཞི་བ་ནི། གཞན་སྐྱེ་བཀག་པ་ལ་འཇིག་རྟེན་གྱིས་མཐོང་བས་མི་གནོད་དེ། གཞན་སྐྱེ་
འགོག་པ་ནི་དེ་ཁོ་ན་ཉིད་ལ་དཔྱོད་པའི་སྐབས་ཡིན་པའི་ཕྱིར། གལ་ཏེ་འཇིག་རྟེན་གྱིས་མཐོང་བ་དེ་ཁོ་ན་ཉིད་ལ་
ཚད་མ་ཡིན་ནོ་ཞེ་ན་ནི། མ་རིག་པ་སྤོང་བའི་ཆེད་དུ་དེ་ཁོ་ན་ཉིད་མངོན་སུམ་དུ་མཐོང་བར་འཕགས་པའི་གང་
ཟག་གཞན་གྱིས་ཅི་བྱ་དགོས་ཏེ། དགོས་ པ་ མེད་ པར་ཐལ། དམ་བཅའ་འཐད་པའི་ཕྱིར། གཞན་ཡང་
འཕགས་པའི་ལམ་གྱིས་ཀྱང་ཅི་ཞིག་བྱ་སྟེ་འཕགས་ལམ་འཚོལ་བ་ཡང་མི་དགོས་པར་ཐལ། འཇིག་རྟེན་རང་ཁ་
བས་དེ་ཁོ་ན་ཉིད་མངོན་སུམ་དུ་མཐོང་བས་ཏེ་དེའི་ཕྱིར། དེས་ན། འཇིག་རྟེན་བླུན་པོ་རང་དགའ་བས་མཐོང་
བ་ནི། དེ་ཁོ་ན་ཉིད་ལ་ཚད་མས་རིགས་པའང་མ་ཡིན་ཏེ། འཕགས་ལམ་འཚོལ་བ་དོན་ཡོད་པའི་ཕྱིར། དེ་ཁོ་
ན་ཉིད་ལ་དཔྱོད་པའི་སྐབས་སུ་འཇིག་རྟེན་གྱི་གནོད་པ་མེད་པར་ཐལ། སྐབས་དེར་རྣམ་པ་ཀུན་ཏུ་འཇིག་རྟེན་
རང་དགའ་བས་མཐོང་པ་ཚད་མ་མ་ཡིན་པ་དེ་ཡི་ཕྱིར། འདིར་ཚད་མ་མིན་ཞེས་པ་ནི་འཇིག་རྟེན་རང་ཁ་བའི་
རྒྱུད་ཀྱི་གཟུགས་སྒྲ་སོགས་མཐོང་བའི་ཤེས་པ་དེ། དེ་ཁོ་ན་ཉིད་ལ་ཚད་མ་མིན་ཞེས་པའི་དོན་ཡིན་གྱི། འཇིག་
རྟེན་པའི་རྒྱུད་ལ་དེ་ཁོ་ན་ཉིད་མཐོང་བའི་ཚད་མ་མེད་པའམ། སྤྱིར་དེའི་རྒྱུད་ལ་ཚད་མ་མེད་ཅེས་པའི་དོན་མ་
ཡིན་ཏེ། དེ་ཁོ་ན་ཉིད་རྟོགས་པའི་སོ་སྐྱེ་ཡོད་པའི་ཕྱིར་དང་། གཟུགས་སྒྲ་སོགས་མངོན་སུམ་དུ་མཐོང་བའི་སོ་
སྐྱེའི་དབང་པོའི་མངོན་སུམ་སོགས་ཡོད་པའི་ཕྱིར། ལྔ་བ་ནི། སྐབས་དེ་ལ་འཇིག་རྟེན་གྱིས་མི་གནོད་ན། འོ་
ན། ཇི་ལྟར་གནོད་ཅེ་ན། གནོད་ཚུལ་ཡོད་དེ། འཇིག་རྟེན་ལ་གྲགས་ཤིང་གྲུབ་པའི་དོན་རྫ་བུམ་ལྟ་བུ་ནི།
བུམ་པ་མ་ཡིན་ཏེ། གཞལ་བྱ་ཡིན་པའི་ཕྱིར་ཞེས་པ་ལྟ་བུ་འཇིག་རྟེན་གྱི་གྲགས་པ་ཉིད་ཀྱིས་གལ་ཏེ་སེལ་བ་སྟེ་
21()

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
འགོག་ན་ནི། གང་ཟག་དེ་ལ་འཇིག་རྟེན་གྱིས་གནོད་པར་འགྱུར་བའི་ཕྱིར་རོ། ། གཉིས་པ་ནི། གཞན་ལས་སྐྱེ་
བ་དོན་དམ་པར་མ་ཟད། འཇིག་རྟེན་གྱི་ཐ་སྙད་ལས་ཀྱང་མེད་དེ། རྒྱུ་མཚན་གང་གི་ཕྱིར་འཇིག་རྟེན་པས་བུའི་
ས་བོན་དང་ཤིང་གི་ས་བོན་ཙམ་ཞིག་བཏབ་ནས་ཕྱིས་རིམ་པ་བཞིན་དུ་བདག་གིས་བུ་འདི་སྐྱེད་ཅེས་སྨྲ་བར་བྱེད་
ཅིང་། ཤིང་སྡོང་འདི་ཡང་བཙུགས་སོ་སྙམ་དུ་འབྲེལ་བཅས་སུ་རྟོག་པ་སྟེ་སེམས་པ་དེས་ནའི་ཕྱིར། སྐྱེས་པའི་བུ་
དང་ཤིང་སྡོང་གཉིས། སྔར་གྱི་བཏབ་པའི་ས་བོན་དེ་དག་མ་ཡིན་ཀྱང་ཐ་སྙད་དེ་ལ་མི་འཐད་པ་མེད་དེ། ལག་
པ་དང་རྐང་པ་གང་ཟག་མ་ཡིན་ཀྱང་དེ་དག་ན་བའི་ཚེ་ངའམ་གང་ཟག་ན་བར་འཇོག་ནུས་པ་བཞིན་ཡིན་པའི་
ཕྱིར་རོ། ། གསུམ་པ་ནི། ས་སྨྱུག་གཉིས་རང་བཞིན་གྱིས་གྲུབ་པའི་གཞན་ཡིན་ན། དེ་གཉིས་རྒྱུ་འབྲས་སུ་མི་
རུང་བའི་ཕྱིར། མྱུ་གུ་ཡོད་བཞིན་དུ་ས་བོན་རྒྱུན་ཆད་པར་འགྱུར་ན། དེ་ལྟ་མ་ཡིན་ནོ། ། འོ་ན་ཇི་ལྟ་ཞེ་ན།
ཤེས་བྱ་ཆོས་ཅན། མྱུ་གུ་སྐྱེས་པའི་ཚེ་ས་བོན་ཞིག་པ་སྟེ་དེའི་རིགས་འདྲ་རྒྱུན་ཆད་པའི་ཉེས་པ་མེད་པར་ཐལ།
རྒྱུ་མཚན་གང་གི་ཕྱིར་ཞེ་ན། མྱུ་གུ་ནི་རང་གི་ས་བོན་ལས་རང་བཞིན་གྱིས་གྲུབ་པའི་གཞན་མ་ཡིན་པར་ཐ་སྙད་
དུ་དེའི་འབྲས་བུར་གྲུབ་པའི་ཕྱིར། ཡང་མྱུ་གུ་ཡོད་པའི་ཚེ་དེའི་ས་བོན་ཡོད་ཅེས་བརྗོད་པར་མི་བྱ་བ་སྟེ་བྱ་མི་
རིགས་པར་ཐལ། རྒྱུ་མཚན་གང་གི་ཕྱིར་ན་ས་སྨྱུག་གཉིས་དུས་གཅིག་ཉིད་དུ་ཡོད་པ་མ་ཡིན་པ་དེ་ཡི་ཕྱིར་ཏེ།
རྒྱ་ཆེར་རོལ་བ་ལས། ས་བོན་ཡོད་ན་མྱུ་གུ་ཇི་བཞིན་ཏེ། ། ས་བོན་གང་ཡིན་སྨྱུ་གུ་དེ་ཉིད་མིན། ། དེ་ལས་
གཞན་མིན་དེ་ཡང་མ་ཡིན་ཏེ། ། དེ་ལྟར་རྟག་མིན་ཆད་མིན་ཆོས་ཉིད་དོ། ། ཞེས་གསུངས་པའི་ཕྱིར། འདིར་
སྨྱུག་ཚེ་ས་བོན་ཞིག་པ་མེད་ངེས་པའི་དོན་ནི་སྔར་བཞིན་ཡིན་གྱི། སྒྲས་ཟིན་ལྟར་མ་ཡིན་ཏེ། མྱུ་གུའི་དུས་སུ་
རང་གི་ས་བོན་ཞིག་ཟིན་པ་གོང་དུ་བཤད་པའི་ཕྱིར། ས་མྱུག་གི་དཔེ་འདིས་རྟག་ཆད་ཀྱི་མཐའ་གཉིས་སྤངས་པ་
ཡིན་ཏེ། ས་བོན་མ་འགྱུར་བཞིན་དུ་མྱུ་གུར་འཕོས་པ་མ་ཡིན་ཞིང་ས་བོན་མྱུ་གུའི་དུས་སུ་འདས་ཟིན་པས་རྟག་
མཐའ་སྤངས། ས་བོན་མེད་པར་མྱུ་གུ་མི་འབྱུང་ཞིང་དེ་ཡོད་ན་མྱུ་གུ་འབྱུང་བར་བསྟན་པས་ཆད་མཐའ་སྤངས་
པའི་ཕྱིར། །
བཞི་བ་ལ་གཉིས། རང་གི་མཚན་ཉིད་ཀྱིས་གྲུབ་པ་ཡོད་པར་འདོད་པ་དགག་པ་དང་། བཀག་པ་ལ་
རྩོད་པ་སྤོང་བའོ། ། དང་པོ་ལ་གསུམ། འཕགས་པའི་མཉམ་གཞག་དངོས་པོའི་འཇིག་རྒྱུར་ཐལ་བ། ཐ་སྙད་
བདེན་པ་རིག་ཤེས་ཀྱི་དཔྱད་བཟོད་དུ་ཐལ་བ། དོན་དམ་པའི་སྐྱེ་བ་མི་ཁེགས་པར་ཐལ་བས་དགག་པའོ། །
དང་པོ་ནི། ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་འདོད་པ་ཆེས་འཐད་ཀྱི། གལ་ཏེ་གཟུགས་
སོགས་ཀྱི་དངོས་པོ་རྣམས་རང་གི་མཚན་ཉིད་ཀྱིས་གྲུབ་པ་ལ་བརྟེན་ནས་སྐྱེ་བར་འགྱུར་ན་ནི། ཆོས་རྣམས་
211

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེན་པས་གྲུབ་པས་སྟོང་བའི་སྟོང་ཉིད་མངོན་སུམ་དུ་རྟོགས་པའི་འཕགས་པའི་མཉམ་གཞག་ཡེ་ཤེས་ཆོས་ཅན།
དངོས་པོའི་རང་བཞིན་དེ་ལ་སྐུར་བར་བཏབ་པའི་ཚུལ་གྱིས་སྟོང་ཉིད་རྟོགས་པར་ཐལ། གཟུགས་སོགས་ཀྱི་
དངོས་པོ་རྣམས་རང་གི་མཚན་ཉིད་ཀྱིས་གྲུབ་པ་ཡིན་བཞིན་དུ། ཁྱོད་ཀྱིས་དེ་དག་རང་གི་མཚན་ཉིད་ཀྱིས་མ་
གྲུབ་པར་རྟོགས་པ་གང་ཞིག དེ་ལྟར་ཡིན་ན། དངོས་པོ་དེ་རྣམས་མཉམ་གཞག་གི་སྔར་ཡོད་ལ། དེའི་ཚེ་མེད་
པས་འཇིག་པར་འགྱུར་བའི་ཕྱིར། གཟུགས་སོགས་ཀྱི་དངོས་པོ་རྣམས་རང་གི་མཚན་ཉིད་ཀྱིས་ཡོད་པ་མ་ཡིན་
པར་ཐལ། དེ་ལྟར་ཡོད་ན་སྟོང་ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་དེ་དངོས་པོ་འཇིག་པའི་
རྒྱུར་ཐལ་བར་འགྱུར་དགོས་ན་ཚུལ་དེ་ནི་རིགས་པ་མ་ཡིན་པ་དེ་ཡི་ཕྱིར། འདིའི་ཕྱོགས་སྔ་སྨྲ་བ་བོའི་གཙོ་བོ་ནི་
རང་རྒྱུད་པ་ཡིན་ལ། དེས་དངོས་པོ་རང་བཞིན་གྱིས་མ་གྲུབ་པར་རྟོགས་པའི་ཡེ་ཤེས་ཡོད་པར་མི་འདོད་ཀྱང་།
དངོས་པོ་བདེན་མེད་དུ་རྟོགས་པའི་ཡེ་ཤེས་ཁས་ལེན་པས། དེ་ལྟ་བུའི་ཡེ་ཤེས་དེ་དངོས་པོའི་འཇིག་རྒྱུར་ཐལ་བ་
རིགས་པས་འཕུལ་བའོ། ། དེས་ན། ཡེ་ཤེས་དེ་དེའི་འཇིག་རྒྱུར་ཁས་ལེན་དགོས་པར་སོང་ཡང་ལེན་པ་ནི་མ་
ཡིན་ཏེ། ཐལ་འགྱུར་བས། ཐལ་བ་འཕངས་པ་ལ་མ་ཁྱབ་པའི་ལན་ནམ། རྟགས་ཟུར་མ་གྲུབ་པའི་ལན་གང་
རུང་ཞིག་འདེབས་པའི་ཕྱིར། གཉིས་པ་ནི། གཟུགས་སོགས་འཇིག་རྟེན་གྱི་ཐ་སྙད་བདེན་པ་ལ་དོན་དམ་
དཔྱོད་བྱེད་ཀྱི་རིགས་པས་རྣམ་པར་དཔྱད་པར་མི་བྱ་བ་སྟེ་བྱར་མི་རིགས་པར་ཐལ། རྒྱུ་མཚན་གང་གི་ཕྱིར་ན།
གཟུགས་སོགས་ཀྱི་དངོས་པོ་འདི་དག་ནི་བདག་གམ་གཞན་ལས་སྐྱེ་བ་གང་ཡིན་ཞེས་རིགས་པས་རྣམ་པར་དཔྱད་
པའི་ཚེ་ན། དེ་ཁོ་ན་ཉིད་ཀྱི་བདག་ཉིད་ཅན་གྱི་དངོས་པོ་སྟེ་དོན་དམ་པར་མ་སྐྱེས་པ་ལས་གཞན་པའི་ཚུ་རོལ་ཏུ་
རང་བཞིན་གྱིས་གྲུབ་པའི་སྐྱེ་བ་ལ་སོགས་པར་གནས་པ་རྙེད་པ་མ་ཡིན་པ་དེའི་ཕྱིར། དེ་ཡང་དོན་དམ་དཔྱོད་
བྱེད་ཀྱི་རིགས་པས་དཔྱད་ན་དཔྱད་མི་བཟོད་པས་དཔྱད་པར་མི་བྱ་བའི་དོན་ཡིན་གྱི། ཐ་སྙད་དཔྱོད་བྱེད་ཀྱི་
རིགས་པས་མི་དཔྱོད་པའི་དོན་མ་ཡིན་ཏེ། འདིར་འགྲོའོ་སྡོད་དོ་ཞེས་དང་ འདི་མཐོང་ངོ་། ། འདི་ཡོད་དོ་
ཞེས་པ་ལྟ་བུའི་དཔྱད་པ་ཁས་ལེན་དགོས་པའི་ཕྱིར་ཏེ། རྩོད་ཟློག་ལས། ཐ་སྙད་ཁས་ནི་མ་བླངས་ཕར། ། ངེད་
ཅག་འཆད་པར་མི་བྱེད་དོ། ། ཞེས་གསུངས་པའི་ཕྱིར། གསུམ་པ་ནི། གཟུགས་སོགས་ཀྱི་དངོས་པོ་རྣམས་
རང་བཞིན་གྱིས་སྐྱེ་བར་སྨྲ་བ་བོ་ཁྱོད་ཀྱི་འདོད་པ་ལྟར་རང་བཞིན་གྱིས་སྐྱེ་བ་ཚད་མ་གང་གིས་འགྲུབ་པ་ཡིན་པར་
འགྱུར་ཏེ་མི་འགྱུར་བར་ཐལ། གཟུགས་སོགས་ཀྱི་དངོས་པོ་དེ་དག་བདག་དང་གཞན་ལས་སྐྱེ་བ་ནི་རིགས་པ་མ་
ཡིན་པའི་ཕྱིར། དེར་ཐལ། དེ་ཁོ་ན་ཉིད་ལ་དཔྱོད་པའི་སྐབས་སུ་ཇི་སྐད་བཤད་པའི་རིགས་པ་གང་ཞིག་གིས་
བདག་གཞན་གཉིས་ལས་མི་སྐྱེ་བར་ངེས་པའི་རིགས་པ་དེས་ཐ་སྙད་དུ་ཡང་རང་བཞིན་གྱིས་སྐྱེ་བ་རིགས་པ་མ་
212

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཡིན་པས་ཏེ་དེའི་ཕྱིར་རོ། ། གཉིས་པ་ནི། ཁོ་ན་རེ། གཟུགས་སོགས་རང་བཞིན་གྱིས་སྐྱེ་བ་བདེན་པ་གཉིས་
ཆར་དུ་ཡང་མེད་ན། གཟུགས་སོགས་སྐྱེ་བ་མེད་པར་འགྱུར་རོ་ཞེ་ན། དེའི་ལན་ནི། སྐྱོན་དེ་མི་འཇུག་པར་
ཐལ། གཟུགས་སོགས་ཀྱི་དངོས་པོ་ཐམས་ཅད་རང་བཞིན་གྱིས་སྟོང་ན་ཡང་རང་བཞིན་གྱིས་སྟོང་བ་ཉིད་ཀྱི་རྒྱུ་
དག་ལས་དེའི་འབྲས་བུ་དག་རབ་ཏུ་སྐྱེ་བར་འགྱུར་བའི་ཕྱིར་རོ། ། དེ་ལྟར་འགྱུར་ཏེ། དཔེར་ན། དངོས་པོ་
སྟོང་བ་སྟེ་རྫུན་པ་གཟུགས་བརྙན་ལ་སོགས་པ་རྣམས་རྒྱུ་རྐྱེན་མེ་ལོང་ལ་སོགས་པ་ལ་ལྟོས་ནས་སྐྱེ་བ་རྣམས་འཇིག་
རྟེན་ན་མ་གྲགས་པ་ཡང་མིན་ཞིང་། ཇི་ལྟར་གྲགས་པ་དེར་ནི་གཟུགས་བརྙན་སོགས་སྟོང་བ་སྟེ་རྫུན་པ་ལས་མིག་
གི་ཤེས་པ་སོགས་གཟུགས་བརྙན་ལ་སོགས་པ་དེ་ཡི་རྣམ་པ་ཅན་དུ་སྐྱེ་བར་འགྱུར་བ་ལྟར་གྱི་དཔེ་དེ་བཞིན་ཡིན་
པའི་ཕྱིར། དེ་ལྟར་ཡང་མདོ་ལས། མེ་ལོང་ཤིན་ཏུ་ཡོངས་དག་པས། ། ཇི་ལྟར་རང་བཞིན་མེད་པ་ཡི། །
གཟུགས་བརྙན་སྣང་བ་དེ་བཞིན་དུ། ། ལྗོན་པ་ཆོས་རྣམས་ཤེས་པར་བྱ། ། ཞེས་གསུངས་པའི་ཕྱིར། འཇིག་
རྟེན་གྱི་རྒན་པོ་བརྡ་བྱང་གིས་མེ་ལོང་གི་ནང་དུ་གཟུགས་བརྙན་དེ་བྱད་བཞིན་དུ་སྣང་བ་ལྟར་མ་གྲུབ་པར་ངེས་
ཀྱང་། གཟུགས་བརྙན་བདེན་པར་སྣང་ཡང་བདེན་པར་མ་གྲུབ་པར་ རྟོགས་པ་མ་ཡིན་ཏེ། དེའི་རྒྱུད་ལ་
གཟུགས་བརྙན་རང་བཞིན་གྱིས་གྲུབ་པར་འཛིན་པའི་རྟོག་པའི་ཞེན་ཡུན་སུན་མ་ཕྱུང་བའི་ཚུལ་གྱིས་ཡོད་པའི་
ཕྱིར། དེས་ན་བྱད་བཞིན་གྱི་གཟུགས་བརྙན་བྱད་བཞིན་དུ་བདེན་པར་མེད་པ་རྟོགས་པ་ཙམ་ནི། སྟོང་ཉིད་
རྟོགས་པ་མ་ཡིན་ཏེ། རྣམ་བཤད་ལས། གཟུགས་བརྙན་བྱད་བཞིན་གྱིས་སྟོང་བ་ཙམ་གྱི་བརྫུན་པ་ནི། སྟོང་
ཉིད་སྟོན་པའི་ལུང་རིགས་གང་ལ་ཡང་བློ་ཁ་མ་ཕྱོགས་པའི་འཇིག་རྟེན་རྒན་པོ་བརྡ་བྱང་ཐམས་ཅད་ཀྱིས་འགྲུབ་
པས། དེ་ལྟར་རྟོགས་པ་དེ་རིག་ཤེས་རགས་པ་ཅིག་ཏུ་འདོད་པས་མི་རིགས་པ་ཁོ་ནའོ། ། ཞེས་གསུངས་པའི་
ཕྱིར། འདིར་གཟུགས་བརྙན་དཔེར་བྱེད་ཚུལ་ཡོད་དེ། བྱད་བཞིན་དུ་སྣང་བའི་གཟུགས་བརྙན་ནི། ཆ་འདི་
ཙམ་ཞིག་བྱད་བཞིན་དུ་སྣང་ལ། འདི་ཙམ་ཞིག་བྱད་བཞིན་དུ་མ་སྣང་ངོ་ཞེས་ཆ་གཉིས་དབྱེར་མེད་པས་བྱེད་
བཞིན་དུ་གང་སྣང་གི་ཆ་ཐམས་ཅད་ནས་བྱད་བཞིན་གྱིས་སྟོང་ཡང་། རང་གི་རྒྱུ་ལ་བརྟེན་ནས་སྐྱེ་ཞིང་འབྲས་བུ་
བསྐྱེད་པ་མི་འགལ་བ་དེ་བཞིན་དུ། སོ་སྐྱེའི་ཤེས་པ་ལ་སྔོ་སོགས་རང་གི་མཚན་ཉིད་ཀྱིས་གྲུབ་པར་སྣང་བའི་ཚེ།
སྔོན་པོའི་སྟེང་ནས་རང་བཞིན་གྱིས་གྲུབ་པར་སྣང་མི་སྣང་གི་ཆ་གཉིས་དབྱེར་མེད་ཅིང་། དེ་ལྟར་གང་སྣང་གི་ཆ་
ཐམས་ཅད་ནས་སྣང་བ་ལྟར་ཡོད་པས་སྟོང་ཡང་། རང་གི་རྒྱུ་ལས་སྐྱེས་པ་དང་འབྲས་བུ་བསྐྱེད་པ་མི་འགལ་བའི་
ཕྱིར། དེ་ཡང་བྱད་བཞིན་དུ་གྲུབ་པར་སྣང་བ་ལྟར་གྱི་དོན་དེ་བཞིན་དུ་མེད་ཅེས་པ་ཡིན་གྱི་དེ་ལ་སྣང་བའི་
གཟུགས་བརྙན་མེད་པ་མ་ཡིན་ཏེ། སོ་སྐྱེའི་མིག་ལ་གཟུགས་བརྙན་སྣང་བ་མངོན་སུམ་གྱིས་གྲུབ་པའི་ཕྱིར། དེ་
213

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་དུ་སྔོན་པོ་རང་གི་མཚན་ཉིད་ཀྱིས་གྲུབ་པར་སྣང་བ་ལྟར་མེད་ཀྱང་སྔོན་པོ་ཡོད་པར་འཇོག་དགོས་ཏེ།
ཚུལ་འདི་ནི་དབུ་མའི་ལྟ་བ་རྙེད་པ་ལ་མེད་དུ་མི་རུང་བས་ལེགས་པར་ཤེས་དགོས་པ་སྐབས་འདིའི་རྣམ་བཤད་
ལས་གསུངས་པའི་ཕྱིར། ལྔ་བ་ལ་གཉིས། རྟག་ཆད་ཀྱི་ལྟ་བ་སྤངས་པའི་ཡོན་ཏན་དང་། ལས་འབྲས་ཀྱི་
འབྲེལ་བ་ཆེས་འཐད་པའི་ཡོན་ཏན་ནོ། ། དང་པོ་ནི། གཟུགས་སོགས་དེ་དག་ཆོས་ཅན། ཁྱོད་རང་བཞིན་
གྱིས་གྲུབ་པའི་རྟག་པ་མ་ཡིན་ཞིང་དེར་མ་ཟད། སྔར་རང་བཞིན་གྱིས་གྲུབ་པ་ཞིག་ཕྱིས་མེད་པའི་ཆད་པའང་མ་
ཡིན་པར་ཐལ། དོན་དམ་པ་དང་ཀུན་རྫོབ་པའི་བདེན་པ་གཉིས་སུའང་རང་བཞིན་གྱིས་གྲུབ་པ་མེད་པའི་ཕྱིར།
གཉིས་པ་ལ་གསུམ། རང་ཞིན་གྱིས་མེད་པར་འདོད་པ་ལ་ཀུན་གཞི་སོགས་ཁས་བླང་མི་དགོས་པར་བསྟན་པ།
རང་བཞིན་གྱིས་མེད་པའི་ལས་འགགས་པ་ལས་འབྲས་བུ་འབྱུང་བར་བསྟན་པ། དེ་ལྟར་བསྟན་པ་ལ་རྩོད་པ་
སྤོང་བའོ། ། དང་པོ་ལ་གསུམ། ཚིག་དོན། སྤྱི་དོན། མཐའ་དཔྱད་པའོ། ། དང་པོ་ནི། ལས་རང་བཞིན་
གྱིས་མེད་པར་འདོད་པའི་ལུགས་ལ་ཆོས་ཅན། ཀུན་གཞི་སོགས་ཁས་བླངས་པ་མེད་ཀྱང་བྱེད་པ་བོའི་རྒྱུད་ལ་
ལར་སྔར་བྱས་པའི་ལས་འགགས་ནས་རིང་དུ་ལོན་པ་ལས་ཀྱང་ལས་ཀྱི་འབྲས་བུ་ཡང་དག་པ་སྟེ་མི་འཁྲུལ་བར་
འབྱུང་བར་རིག་པར་གྱིས་ཏེ་བྱ་དགོས་པ་ཡིན་ཏེ། ཀུན་གཞི་སོགས་མི་འདོད་ཀྱང་ལས་ལས་འབྲས་བུ་འདི་
འབྱུང་བར་ནུས་པའི་ཕྱིར་ཏེ། གང་གི་ཕྱིར་ན། རང་བཞིན་གྱིས་ལས་དེ་མི་འགགས་པ་ཡིན་ཞིང་། ཐ་སྙད་དུ་
ཞིག་པ་ལས་འབྲས་བུ་འབྱུང་བ་འཐད་པའི་རྒྱུ་མཚན་དེའི་ཕྱིར་རོ། ། གཉིས་པ་ནི། ལས་རང་བཞིན་མེད་ཀྱང་
འབྲས་བུ་འབྱུང་བར་འདོད་པའི་ལུགས་འདིར། གྲུབ་མཐར་འོག་མ་རྣམས་དང་ཐུན་མོང་མ་ཡིན་པའི་ཁྱད་ཆོས་
ཀྱི་གཙོ་བོ་བརྒྱད་ཡོད་དེ། རང་བཞིན་གྱིས་མ་གྲུབ་པ་གཞིར་བྱས་པའི་སྒོ་ནས། འཕགས་པ་ལ་སྟོང་ཉིད་མངོན་
སུམ་དུ་རྟོགས་མྱོང་དང་། བདེན་འཛིན་ཉོན་སྒྲིབ་དང་། ཕྱི་དོན་ཡོད་པ་དང༌། ཞིག་པ་དངོས་པོར་འདོད་པ་
དང་བཅས་པའི་སྒྲུབ་ཕྱོགས་ཀྱི་དམ་བཅའ་བཞི། ཀུན་གཞི། རང་རིག རང་རྒྱུད་ཀྱི་གཏན་ཚིགས། གཞན་
སྐྱེ་མི་འདོད་ པ་དང་བཅས་པའི་དགག་ཕྱོགས་ཀྱི་དམ་བཅའ་བཞི་ སྟེ་ བརྒྱད་ཡོད་པའི་ཕྱིར། དེར་མ་ཟད།
འཕྲོས་པ་ཡན་ལག་ལྟ་བུའི་དམ་བཅའ་དེ་ལ་དུ་མ་ཡོད་དེ། ཚུར་མཐོང་གི་རྒྱུད་ལ་རྣལ་འབྱོར་མངོན་སུམ་ཡོད་པ་
དང༌། མྱང་འདས་གཉིས་ཀྱི་ནང་ནས་དང་པོར་ལྷག་མེད་མྱང་འདས་མངོན་དུ་བྱེད་པ་དང་། འགོག་བདེན་ལ་
དོན་དམ་བདེན་པས་ཁྱབ་པ་དང༌། ཐུན་མོང་མ་ཡིན་པའི་འགོག་སྙོམས་བཞེད་པ་དང་། ཡང་དག་ཀུན་རྫོབ་མི་
འདོད་པ་དང་། སྒྲིབ་པ་སྤོང་ཚུལ་མི་མཐུན་པ་དང་། སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ལ་
གཞི་ཤེས་ཀྱིས་ཁྱབ་པ་དང་། སློབ་པའི་རྒྱུད་ཀྱི་གཉིས་སྣང་ཅན་གྱི་ཤེས་པ་ལ་ཟག་བཅས་ཀྱིས་ཁྱབ་པ་དང་། དེ་
214

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཡིན་ན། རང་གི་སྣང་བ་ལ་ཚད་མ་ཡིན་དགོས་པ་དང༌། རང་གི་གཞལ་བྱ་ལ་འཁྲུལ་བའི་ཚད་མ་ཡོད་པ་དང་།
དཔྱད་ཤེས་ལ་ཚད་མས་ཁྱབ་པར་འདོད་པ་སོགས་དུ་མ་ཡོད་པའི་ཕྱིར། འདིར་ཁ་ཅིག མདོ་ལས། ལུས་ཅན་
རྣམས་ཀྱི་ལས་རྣམས་ནི། ། བསྐལ་བ་བརྒྱར་ཡང་ཆུད་མི་ཟ། ། ཚོགས་ཞིང་དུས་ལ་བབ་པ་ན། ། འབྲས་བུ་
སྨིན་པ་ཉིད་དུ་འགྱུར། ། ཞེས་གསུངས་པས། དགེ་མི་དགེའི་ལས་གཉིས་ཀྱིས་འབྲས་བུ་བསྐྱེད་དགོས་ལ། དེ་
ཡང་ལས་དང་དེའི་རྣམ་སྨིན་གྱི་འབྲས་བུའི་བར་དུ་བསྐལ་བ་ལ་སོགས་པས་ཆོད་པ་ཡོད་ཅིང་། དེ་ལྟ་ན། ལས་
དེ་དག་རང་གི་རྣམ་སྨིན་གྱི་འབྲས་བུ་དེ་དག་བསྐྱེད་མ་ཟིན་གྱི་བར་དུ་བསྡད་ནས་བསྐྱེད་དམ། མ་བསྡད་པར་
བསྐྱེད། དང་པོ་ལྟར་ན། མི་འཐད་དེ། རྟག་པར་འགྱུར་བའི་ཕྱིར། ཕྱི་མ་ལྟར་ན། མི་འཐད་དེ། ཞིག་པ་
དངོས་པོར་མེད་པས་ཆད་པར་འགྱུར་བའི་ཕྱིར་རོ་ཞེ་ན། འདིའི་ལན་ལ། གྲུབ་མཐའ་སྨྲ་བ་གཞན་གྱི་ལན་དང་།
རང་ལུགས་ཀྱི་ལན་འདེབས་པའི་ཚུལ་ལོ། ། དང་པོ་ལ་བྱེ་བྲག་སྨྲ་བ་ཁ་ཅིག་ན་རེ། སྐྱོན་མེད་དེ། ལས་དེ་རང་
གི་འབྲས་བུ་བསྐྱེད་མ་ཟིན་གྱི་བར་མི་གནས་ཀྱང་། ལས་གཉིས་ལས་དོན་གཞན་པའི་ཐོབ་པ་རྫས་གྲུབ་ལྡན་མིན་
འདུ་བྱེད་ཅིག་གིས་རྣམ་སྨིན་གྱི་འབྲས་བུ་བསྐྱེད་པའི་ཕྱིར། ཟེར། ཁ་ཆེ་བྱེ་བྲག་སྨྲ་བ་ན་རེ། དེ་ལྟ་བུའི་སྐྱོན་
མེད་དེ། ལས་དེ་གཉིས་ལས་དོན་གཞན་པའི་བུ་ལོན་གྱི་དབང་རྒྱ་སྟེ་དེའི་ཡི་གེ་དང་འདྲ་བ་ཆུད་མི་ཟ་བ་རྫས་
གྲུབ་ལྡན་མིན་འདུ་བྱེད་ཞིག་གིས་རྣམ་སྨིན་གྱི་འབྲས་བུ་བསྐྱེད་པའི་ཕྱིར། ཟེར། རང་རྒྱུད་པ་ཁ་ཅིག་དང་ལུང་
གི་རྗེས་འབྲང་གི་སེམས་ཙམ་པ་རྣམས་ན་རེ། དེ་ལྟ་བུའི་སྐྱོན་མེད་དེ། ཀུན་གཞིའི་རྣམ་ཤེས་ཀྱི་སྟེང་དུ་ལས་ཀྱི་
བག་ཆགས་བཞག དེ་ལ་ཕྱིས་རྐྱེན་གྱིས་གསོས་བཏབ་རྣམ་སྨིན་གྱི་འབྲས་བུ་འབྱིན་པའི་ཕྱིར། ཟེར། མདོ་སྡེ་
བདང་། རིགས་པའི་རྗེས་འབྲང་གི་སེམས་ཙམ་པ་དང་། རྣལ་འབྱོར་སྤྱོད་པའི་དབུ་མ་རང་རྒྱུད་པ་དང་།
ལེགས་ལྡན་འབྱེད་དང་བཅས་པ་རྣམས་ན་རེ། དེ་ལྟ་བུའི་སྐྱོན་མེད་དེ། ལས་འཇིག་པ་ན་ཡིད་ཀྱི་རྣམ་ཤེས་ཀྱི་
སྟེང་དུ་ལས་ཀྱི་བག་ཆགས་བཞག དེ་ལ་ཕྱིས་རྐྱེན་གྱིས་གསོས་བཏབ་ནས་རྣམ་སྨིན་གྱི་འབྲས་བུ་འབྱིན་པའི་
ཕྱིར། ཟེར་རོ། ། རང་ལུགས་ཀྱི་ལན་ནི། དགེ་མི་དགེའི་ལས་དང་། རྣམ་སྨིན་གྱི་འབྲས་བུའི་བར་དུ་དུས་
རིང་བོས་ཆོད་པ་ཡོད་ཅིང་། ལས་གཉིས་པོ་དེ་རྣམ་སྨིན་གྱིས་འབྲས་བུ་ཡིད་འོང་དང་ཡིད་མི་འོང་མ་བསྐྱེད་ཀྱི་
བར་མི་སྡོད་ཀྱང་། ལས་དེས་འབྲས་བུ་དེ་གཉིས་མི་བསྐྱེད་པའི་སྐྱོན་མེད་དེ། ལས་འཇིག་པའི་ཚེ་རང་བཞིན་
གྱིས་མི་འཇིག་ཅིང་། ཐ་སྙད་དུ་ཕུང་པོ་ལ་བརྟེན་ནས་བཏགས་པའི་ང་ཙམ་གྱི་སྟེང་དུ་ལས་ཀྱི་བག་ཆགས་བཞག
དེ་ལ་ཕྱིས་རྐྱེན་གྱིས་གསོས་བཏབ་ནས་རྣམ་སྨིན་གྱི་འབྲས་བུ་ཡིད་འོང་དང་ཡིད་མི་འོང་བ་སྐྱེད་པའི་ཕྱིར། ལན་
འདེབས་ཚུལ་དེ་འཕགས་པའི་བཞེད་པའང་ཡིན་ཏེ། རྩ་ཤེ་ལས། གང་ཕྱིར་ལས་ནི་སྐྱེ་བ་མེད། འདི་ལྟར་
215

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་བཞིན་མེད་དེའི་ཕྱིར། ། གང་ཕྱིར་དེ་ནི་མ་སྐྱེད་པ། ། དེ་ཕྱིར་ཆུད་ཟར་མི་འགྱུར་རོ། ། ཞེས་གསུངས་
པའི་ཕྱིར། ལས་ རང་བཞིན་ གྱིས་ མ་སྐྱེས་ པས་ རང་བཞིན་གྱིས་མི་འགགས་ལ། ལས་རང་ བཞིན་ གྱིས་མི་
འགགས་པར་འདོད་པའི་ལུགས་འདིར་ཞིག་པ་དངོས་པོར་རུང་བ་ཡིན་ཏེ། རང་རྒྱུད་པ་མན་ཆད་ཀྱི་ལུགས་ལ་
མྱུ་གུ་ཞིག་པའི་ཚེ། མྱུ་གུའི་ཆ་ཤས་ཀྱི་དངོས་པོ་ཐམས་ཅད་ལོག་པས། མྱུ་གུ་ཞིག་པ་དེ་དངོས་པོར་མ་གྲུབ་པ་
དང་། རྟག་པ་དང་། མེད་དགག་ཏུ་འདོད། མྱུ་གུའི་ཞིག་པ་མ་བརྟགས་མ་དཔྱད་པར་འཇོག་པའི་ལུགས་ལ་
མྱུ་གུ་ཞིག་པའི་ཚེ། མྱུ་གུའི་ཆ་ཤས་ཀྱི་དངོས་པོ་ཐམས་ཅད་ལོག་ཀྱང་། མྱུ་གུའི་ཞིག་པ་དེ་དེའི་རྒྱུན་དུ་གྱུར་པའི་
མ་མིན་དགག་དང་དངོས་པོའི་གཞི་མཐུན་དུ་ཁས་ལེན་པའི་ཕྱིར། དེས་ན་འདིར་མྱུ་གུའི་འདས་མ་འོངས་ད་ལྟ་
གསུམ་དངོས་པོར་བཞེད་པ་ཡིན་ཏེ། སྤྱིར་མྱུ་གུ་སྐྱེ་བའི་རྒྱུ་ཡོད་ཀྱང་། དགུན་དུས་ཀྱི་ཞིང་ལྟ་བུ་རེ་ཤིག་རྐྱེན་མ་
ཚང་བའི་དབང་གིས་དེར་མྱུ་གུ་མ་སྐྱེས་པའི་ཆ་མ་ཡིན་དགག་དེ། མྱུ་གུའི་མ་འོངས་པ་དང་། མྱུ་གུའི་ངོ་བོར་
སྐྱེས་པའི་དངོས་པོ་དེའི་ད་ལྟ་བ་དང་། དེ་དང་གྲུབ་དུས་ཀྱི་སྐད་ཅིག་གཉིས་པའི་དུས་སུ་ཞིག་པའི་ཆ་མ་ཡིན་
དགག་དེ། དེའི་འདས་པར་འཇོག་ཅིང་དེ་དག་དངོས་པོར་འདོད་པ་ཡིན་པའི་ཕྱིར། མྱུ་གུའི་ཞིག་པ་དེ་སྐྱེས་ལ་
མ་འགག་པ་ཡིན་ཀྱང་། ད་ལྟ་བ་མ་ཡིན་ཏེ། མྱུ་གུ་ཞིག་པ་སྐད་ཅིག་དང་པོ་དེ་མྱུ་གུའི་ཞིག་པ་དང་། ཞིག་པ་
སྐད་ཅིག་གཉིས་པ་ཕན་ཆེད། དེ་དག་གི་ཞིག་པ་ཡིན་པས་ད་ལྟ་བ་མ་ཡིན་པའི་ཕྱིར། མྱུ་གུའི་ཞིག་པའི་ཞིག་པ་
སོགས་ཀྱང་དངོས་པོ་ཡིན་ཏེ། རང་རང་གི་རིགས་འདྲ་སྔ་མ་ལས་བྱུང་བའི་ཕྱིར། དེས་ན་དུས་གསུམ་འགལ་བ་
ཡིནཏེ། འདས་པའི་རིགས་འདྲ་ཇི་སྙེད་ཅིག་བྱུང་བ་ཐམས་ཅད། དངོས་པོ་གཞན་ཞིག་འདས་པའི་ཆ་ལ་
འཇོག མ་འོངས་པའི་རིགས་འདྲ་ཇི་སྙེད་ཅིག་བྱུང་བ་ཐམས་ཅད་དངོས་པོ་གཞན་ཞིག་སྐྱེ་བའི་རྒྱུ་ཡོད་ཀྱང་རེ་
ཞིག་དེར་མ་སྐྱེས་པའི་ཆ་ལ་འཇོག ད་ལྟ་བ་ནི་ཁྱད་ཆོས་དེ་ལྟ་བུ་དང་མི་ལྡན་པའི་ཕྱིར། གསུམ་པ་ལ་ཁ་ཅིག
ཐལ་ཟིན་པ། འདས་པའི་མཚན་ཉིད། མ་སྐྱེས་པ། མ་འོངས་པའི་མཚན་ཉིད། སྐྱེས་ལ་མ་འགགས་པ། ད་
ལྟ་བའི་མཚན་ཉིད་ཟེར་ན། དེ་མི་འཐད་པར་ཐལ། མ་འོངས་པ་དེ། མ་སྐྱེས་པ་མ་ཡིན་པའི་ཕྱིར། དེར་ཐལ།
དེ་སྐྱེས་པ་ཡིན་པའི་ཕྱིར། དེར་ཐལ། རང་གི་རྒྱུ་ལས་སྐྱེས་པའི་ཕྱིར། གཞན་ཡང་། མྱུ་གུའི་འདས་པ་ཆོས་
ཅན། ད་ལྟ་བ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། སྐྱེས་པ་གང་ཞིག མ་འགགས་པའི་ཕྱིར།
འདོད་མི་ནུས་ཏེ། འདས་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར།
གཞན་ཡང་། དེ་དག་མི་འཐད་པར་ཐལ། རི་བོང་རྭ་མ་སྐྱེས་པ་ཡིན་ཀྱང་། མ་འོངས་པ་མ་ཡིན་པའི་ཕྱིར་དང་།
མྱུ་གུའི་མ་འོངས་པ་དེ། སྐྱེས་ལ་མ་འགགས་ཀྱང་། ད་ལྟ་བ་མ་ཡིན་པའི་ཕྱིར། ཁ་ཅིག མྱུ་གུའི་དུས་སུ་མ་
216

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
འོངས་པ་ཡིན་ན། སྨྱུ་གུའི་མ་འོངས་པ་ཡིན་པས་ཁྱབ་ཟེར་ན། མྱུ་གུའི་འདས་པ་ཆོས་ཅན། དེར་ཐལ། དེའི་
ཕྱིར། དེར་ཐལ། མྱུ་གུའི་དུས་སུ་མ་སླེབ་པ་ཡིན་པའི་ཕྱིར། རྣམ་པ་གཅིག་ཏུ་ན་མ་ཁྱབ། མ་གྲུབ་ན་དེར་ཐལ།
དེའི་དུས་སུ་མ་སྐྱེས་པ་ཡིན་པའི་ཕྱིར། དེར་ཐལ། དེའི་དུས་སུ་སྐྱེ་བཞིན་པ་ཡིན་པའི་ཕྱིར། དེར་ཐལ། དེའི་
དུས་སུ་སྐྱེ་དགོས་ཡིན་པའི་ཕྱིར། དེར་ཐལ། དེའི་འབྲས་བུ་ཡིན་པའི་ཕྱིར། འདོད་མི་ནུས་སོ། ཁ་ཅིག་
མྱུ་གུའི་དུས་སུ་འདས་པ་ཡིན་ན། མྱུ་གུའི་འདས་པ་ཡིན་པས་ཁྱབ་ཟེར་ན། མྱུ་གུའི་མ་འོངས་པ་ཆོས་ ཅན་
དེར་ཐལ། དེའི་ཕྱིར། དེར་ཐལ། དེའི་དུས་སུ་འདས་པའི་ཕྱིར། ཁ་ཅིག མ་ཁྱབ་ཟེར། མ་གྲུབ་ན་དེར་
ཐལ། དེའི་དུས་སུ་འགགས་པའི་ཕྱིར། དེར་ཐལ། དེའི་དུས་སུ་ཞིག་ཟིན་པའི་ཕྱིར། དེར་ཐལ། དེའི་རྒྱུ་
ཡིན་པའི་ཕྱིར། འདོད་ན་སླའོ། ། ཁ་ཅིག མྱུ་གུའི་རྒྱུ་དེ། མྱུ་གུའི་མ་འོངས་པ་དང་མྱུ་གུའི་འབྲས་བུ་དེ། མྱུ་
གུའི་འདས་པ་ཡིན་གསུང་ན། འོ་ན། མྱུ་གུའི་རྒྱུ་ཆོས་ཅན། མ་འོངས་པ་ཡིན་པར་ཐལ། མྱུ་གུའི་མ་འོངས་པ་
ཡིན་པའི་ཕྱིར། འདོད་མི་ནུས་ཏེ། ད་ལྟ་བ་ཡིན་པའི་ཕྱིར། གཞན་ཡང་། ཕྱི་མ་དེ་ཆོས་ཅན། འདས་པ་
ཡིན་པར་ཐལ། མྱུ་གུའི་འདས་པ་ཡིན་པའི་ཕྱིར། འདོད་ན་སླའོ། ། གཞན་ཡང་། དེ་མི་འཐད་པར་ཐལ།
དེ་ལྟར་ཡིན་ན། མྱུ་གུའི་འབྲས་བུར་གྱུར་པའི་མྱུ་གུ་དེ་ཡང་། མྱུ་གུའི་འདས་པར་འགྱུར་དགོས་པ་ལ། དེ་མི་
འཐད་པའི་ཕྱིར། ཕྱི་མ་དེར་ཐལ། དེ་ད་ལྟ་བ་ཡིན་པའི་ཕྱིར། དེར་ཐལ། མྱུ་གུ་ཡིན་པའི་ཕྱིར། གཞན་
ཡང་། དེ་མི་འཐད་པར་ཐལ། མྱུ་གུའི་འདས་པ་དེ། མྱུ་གུའི་འབྲས་བུ་དང་། མྱུ་གུའི་མ་འོངས་པ་དེ། མྱུ་
གུའི་རྒྱུ་ལ་འཇོག་ཀྱང་། མྱུ་གུའི་རྒྱུ་དང་འབྲས་བུ་གང་རུང་ལ་དེ་དང་དེ་ཡིན་པས་མ་ཁྱབ་པའི་ཕྱིར། རང་
ལུགས་ལ་རང་ཉིད་དུས་གང་དུ་འཇོག་པ་དངོས་པོ་གང་གིས་རང་དུས་ལ་ལྟོས་ནས་བཞག་དགོས་པའི་ལྟོས་པར་
གྱུར་པའི་དངོས་པོ་དེ་རང་དུས་སུ་མ་སླེབ་པ། མ་འོངས་པའི་མཚན་ཉིད། རང་ཉིད་དུས་གང་དུ་འཇོག་པ་
དངོས་པོ་གང་གིས་རང་དུས་ལ་ལྟོས་ནས་བཞག་དགོས་པའི་ལྟོས་པར་གྱུར་པའི་དངོས་པོ་དེ་རང་དུས་སུ་ཐལ་
ཟིན་པ། འདུས་པའི་མཚན་ཉིད། རང་ཉིད་ཀྱི་སྤྱི་འཆར་བ་ལ་འདས་མ་འོངས་གང་རུང་གི་སྤྱི་འཆར་བ་ལ་ལྟོས་
མི་དགོས་པའི་སྐྱེས་ལ་མ་འགགས་པའི་ཆོས། ད་ལྟ་བའི་མཚན་ཉིད། མཚན་གཞི་ནི་སྔར་ལྟར་རོ། །
རྩོད་པ་སྤོང་བ་ལ། ཁ་ཅིག མྱུ་གུའི་ཞིག་པ་མྱུ་གུའི་ཞིག་པ་ཡིན་པར་ཐལ། དེ་ཡོད། དེ་གཞན་གྱི་ཞིག་
པ་མ་ཡིན་པའི་ཕྱིར་འདོད་ན། མྱུ་གུའི་འདས་པ་དེའི་འདས་པ་ཡིན་པར་ཐལ། འདོད་པའི་ཕྱིར། འདོད་ན།
མྱུ་གུའི་འདས་པའི་འདས་པ་ཡང་མྱུ་གུའི་འདས་ང་ཡིན་པར་ཐལ། འདོད་ང་འི་ཕྱིར། འདོད་ན། མ་ཡིན་པར་
ཐལ། མྱུ་གུའི་འདས་པའི་འདས་པ་སོགས་དང་། དེའི་ཞིག་པའི་ཞིག་པ་སོགས་འདས་པ་ཇི་སྙེད་བྱུང་བ་ཐམས་
217

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅད། རང་རང་གི་སྔ་མའི་འདས་པ་ཡིན་པའི་ཕྱིར། ཟེར་ན། མ་ཁྱབ། ཁ་ཅིག མྱུ་གུའི་རྒྱུ་དེ་མ་འོངས་པ་
ཡིན་པར་ཐལ། མྱུ་གུའི་སྐྱེ་བའི་རྒྱུ་ཡོད་ཅིང་རེ་ཞིག་དུས་དེར་མ་སྐྱེས་པའི་ཆ་མ་ཡིན་དགག་དེ། མ་འོངས་པ་
ཡིན་པའི་ཕྱིར། ཟེར་ན། མ་ཁྱབ། འདོད་ན། མི་འཐད་པར་ཐལ། དེ་ད་ལྟ་བ་ཡིན་པའི་ཕྱིར། དེར་ཐལ།
དེ་རང་གི་འདས་མ་འོངས་ལ་ལྟོས་ནས་ད་ལྟར་འཇོག་རིགས་པའི་ཕྱིར། ཁ་ཅིག འདས་མ་འོངས་གང་རུང་ལ་
ཡོད་པས་མ་ཁྱབ་པར་ཐལ། རི་བོང་རྭ་མ་འོངས་པ་ཡིན་པའི་ཕྱིར། དེར་ཐལ། དེ་མ་འོངས་པའི་ཕྱིར། ཟེར་
ན། མ་ཁྱབ། རྟགས་དེར་ཐལ། མ་སྐྱེས་པའི་ཕྱིར། ཁ་ཅིག མྱུ་གུ་དེ། མྱུ་གུའི་འདས་པ་འདས་པར་འཇོག་
པ་དང་། མྱུ་གུའི་མ་འོངས་པར་འཇོག་པའི་དངོས་པོ་ཡིན་པར་ཐལ། དེ་དག་དེར་འཇོག་བྱེད་ཀྱི་དངོས་པོ་ཞིག་
ཡོད་པའི་ཕྱིར། འདོད་ན། སྨྱུ་གུ་དེ། རང་གི་འདས་པའི་དུས་སུ་མ་སླེབ་པ་དང་། རང་གི་མ་འོངས་པའི་དུས་
སུ་ཐལ་ཟིན་པར་ཐལ། དེ་ཡིན་པའམ། སྨྱུ་གུའི་འདས་པ་དེ། མྱུ་གུའི་དུས་སུ་མ་སླེབ་པ་དང་། མྱུ་གུའི་མ་
འོངས་པ་དེ། མྱུ་གུའི་དུས་སུ་ཐལ་ཟིན་པ་གང་རུང་ཡིན། ཕྱི་མ་མ་ཡིན་པའི་ཕྱིར། ཕྱི་མ་དེར་ཐལ། མྱུ་གུའི་
འདས་པ་དེ། མྱུ་གུའི་དུས་སུ་མ་སླེབ་པ་མ་ཡིན་པའི་ཕྱིར། དེར་ཐལ། དེ་དེའི་དུས་སུ་སླེབ་པའི་ཕྱིར་ཏེ། དེའི་
དུས་སུ་འདས་པའི་ཕྱིར་ཏེ། དེའི་འདས་པ་ཡིན་པའི་ཕྱིར་ན། མ་ཁྱབ། གོང་དུ་འདོད་ན། མ་ཡིན་པར་
ཐལ། ། རང་གི་འབྲས་བུའི་དུས་སུ་མ་སླེབ་པ་དང༌། རང་གི་རྒྱུའི་དུས་སུ་ཐལ་ཟིན་པ་མ་ཡིན་པའི་ཕྱིར། དེར་
ཐལ། དེ་རང་གི་འབྲས་བུའི་དུས་སུ་འདས་ཟིན་ཅིང་། རང་གི་རྒྱུའི་དུས་སུ་མ་སྐྱེས་པ་ཡིན་པའི་ཕྱིར། ཁ་ཅིག་
མྱུ་གུའི་འདས་མ་འོངས་རྟག་པ་ཡིན་པར་ཐལ། དེ་རང་རྒྱུད་པ་དང་སེམས་ཙམ་པ་མདོ་སྡེ་པ་གསུམ་གྱི་ལུགས་ལ་
དེ་རྟག་པ་ཡིན་པའི་ཕྱིར། ཟེར་ན། མ་ཁྱབ། ཁ་ཅིག བྱེ་བྲག་སྨྲ་བའི་ལུགས་ལ་ཡང་མྱུ་གུའི་འདས་མ་འོངས་
དངོས་མེད་དང་རྟག་པ་ཡིན་པར་ཐལ། རང་རྒྱུད་པ་སོགས་གསུམ་གྱི་ལུགས་ལ་དེ་རྟག་པ་ཡིན་པའི་ཕྱིར། ཟེར་
ན། མ་ཁྱབ་སྟེ། ལུགས་འདི་དང་། བྱེ་བྲག་སྨྲ་བ་ལ་གཉིས་དུས་གསུམ་དངོས་པོར་འདོད་པར་མཚུངས་ཀྱང་ཁྱད་
པར་ཡོད་པའི་ཕྱིར། དེར་ཐལ། བྱེ་བྲག་སྨྲ་བས་མྱུ་གུ་ལྟ་བུའི་དངོས་པོ་རྣམས་རང་རང་གི་དུས་གསུམ་ཀའི་
གནས་སྐབས་སུ་ཡོད་པར་འདོད་ཀྱང་། འདིར་དེ་ལྟར་མི་འདོད་པའི་ཕྱིར། ཁ་ཅིག ཞིག་པའི་དངོས་པོ་ཡོད་
པར་ཐལ། ཞིག་པ་ཡོད་པའི་ཕྱིར། འདོད་ན། འདས་པའི་དངོས་པོ་ཡོད་པར་ཐལ། འདོད་པའི་ཕྱིར།
འདོད་ན། འདས་པའི་གང་ཟག་ཡོད་པར་ཐལ། འདོད་པའི་ཕྱིར། འདོད་ན། ཤི་བའི་གང་ཟག་ཡོད་པར་
ཐལ། འདོད་པའི་ཕྱིར། ཟེར་ན། མ་ཁྱབ་པོ། །
ལུགས་འདིར་ཞིག་པ་དངོས་པོར་སྒྲུབ་པ་ལ་ལུང་རིགས་གཉིས་ཡོད་དེ། ལུང་ནི། ས་བཅུ་བའི་མདོ་ལས།
218

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
སྐྱེ་བའི་རྐྱེན་གྱིས་རྒ་ཤི་ཞེས་གསུངས་ལ། འདི་ཉིད་ཀྱིས་ཞིག་པ་དངོས་པོར་བསྟན་པའི་ཕྱིར། ཇི་ལྟར་བསྟན་ན།
ཡོད་དེ། སེམས་ཅན་དེ་ཤི་བ་ནི་དེ་ཉིད་ཞིག་པ་ཡིན་ལ། དེ་ཡང་སྐྱེ་བའི་རྐྱེན་གྱིས་བསྐྱེད་པར་གསུངས་པའི་
ཕྱིར། རིགས་པ་ནི། མྱུ་གུ་ཞིག་པ་དངོས་པོ་ཡོད་པར་ཐལ། དེའི་ཞིག་པ་རྒྱུ་རྐྱེན་ལ་ལྟོས་པའི་ཕྱིར། དེར་ཐལ།
མྱུ་གུ་རྒྱུ་རྐྱེན་ལ་མི་ལྟོས་པར་མི་འཇིག་པའི་ཕྱིར། ཁྱབ་སྟེ། མྱུ་གུ་ཞིག་པ་རྐྱེན་ལ་མི་ལྟོས་ན། དེ་འཇིག་པའང་
རྐྱེན་ལ་མི་ལྟོས་པར་འགྱུར་བའི་ཕྱིར། གཉིས་པ་ནི། ལས་རང་བཞིན་གྱིས་མེད་པར་འབྲས་བུ་འབྱུང་བའི་དཔེ་
གང་ཞེ་ན། སྔར་ལས་འགགས་ཤིང་རང་བཞིན་གྱིས་ཡོད་པ་མ་ཡིན་ཀྱང་དེ་ལྟར་མེད་པའི་ལས་འགགས་པ་ལས་
ཀྱང་ནི་རང་གི་འབྲས་བུ་ཡོད་པ་ཡིན་ཏེ། དཔེར་ན། གཉིད་ལོག་པའི་རྨི་ལམ་ན་བུད་མེད་ཀྱི་གཟུགས་དམིགས་
པའི་ཡུལ་དག་མཐོང་ནས་ནི། གཉིད་སད་ཀྱང་བླུན་པོ་ལ་འགགས་ཤིང་མེད་པའི་བུད་མེད་ལ་དམིགས་ནས་
ཆགས་པ་སྐྱེ་བར་འགྱུར་བ་དེ་བཞིན་ཡིན་པའི་ཕྱིར། གསུམ་པ་ལ་གཉིས། རྣམ་སྨིན་ཐུག་མེད་དུ་འབྱིན་པའི་
རྩོད་པ་སྤོང་བ་དང་། ཀུན་གཞི་ཡོད་པར་སྟོན་པའི་ལུང་དང་འགལ་བའི་རྩོད་པ་སྤོང་བའོ། ། དང་པོ་ནི།
རང་བཞིན་གྱིས་མེད་པའི་ལས་ཞིག་པ་ལས་འབྲས་བུ་འབྱུང་ན། རྣམ་སྨིན་བྱུང་ཟིན་པའི་ལས་ཀྱིས་སླར་ཡང་
རྣམ་སྨིན་འབྱིན་པར་ཐལ་ལོ་ཞེ་ན། ཤེས་བྱ་ཆོས་ཅན། རྣམ་སྨིན་བྱུང་ཟིན་མ་ཟིན་གཉིས་རང་བཞིན་གྱིས་མེད་
པར་མཚུངས་ནའང་རྣམ་སྨིན་སྨིན་ཟིན་པ་ལས་སླར་རྣམ་སྨིན་སྨིན་པ་སྟེ་འབྱིན་པ་མ་ཡིན་པར་ཤེས་པར་གྱིས་
དགོས་པ་ཡིན་ཏེ། དཔེ་ཇི་ལྟར་ན། ཡུལ་ནི་ཡོད་པ་ཉིད་མ་ཡིན་པ། མཚུངས་ཀྱང་། རབ་རིབ་ཅན་གྱི་མིག་
གིས་གཞི་གང་དུ་ཡོད་པ་མ་ཡིན་པའི་སྐྲ་ཤད་ཀྱི་རྣམ་པར་ནི་མཐོང་གི ། དངོས་པོ་གཞན་བོང་བུའི་རྭ་ལ་སོགས་
པའི་རྣམ་པར་མཐོང་བ་མ་ཡིན་པ་ལྟར་རྣམ་སྨིན་ཕྱུང་མ་ཟིན་པ་ལས་འབྱིན་ཞིང་། ཕྱུང་ཟིན་པ་ལས་མི་འབྱིན་
པའི་ཁྱད་པར་དེ་བཞིན་ཡིན་པའི་ཕྱིར། དེར་མ་ཟད། ལས་དཀར་ནག་གི་འབྲས་བུ་ཡང་སོ་སོར་ངེས་པ་ཡིན་ཏེ།
ཇི་ལྟ་ཞེ་ན། རྣམ་སྨིན་མི་དགེ་བ་སྟེ་ཡིད་དུ་མི་འོང་བ་ནི་ནག་པོའི་ལས་ལས་འབྱུང་ལ། རྣམ་སྨིན་དགེ་བ་ཡིད་དུ་
འོང་བ་ཉིད། དགེ་བའི་ལས་ལས་འབྱུང་བ་ཡིན་པར་མཐོང་བའི་ཕྱིར་ཏེ། ལས་རྣམས་ཀྱི་འབྲས་བུ་སོ་སོ་ངེས་
པའི་དཔེ་བཤད་ཟིན་པ་དེའི་ཕྱིར། དགེ་བ་དང་མི་དགེ་བའི་ལས་རང་བཞིན་གྱིས་མེད་པར་རྟོགས་པའི་བློ་ཅན་
གྱི་གང་ཟག་ཆོས་ཅན། འཁོར་བ་ལས་ཐར་བར་འགྱུར་ཏེ། དེ་ལས་གྲོལ་བའི་ཐབས་རྒྱུ་འབྲས་ཀྱི་དེ་ཁོ་ན་ཉིད་
ལེགས་པར་རྟོགས་ པའི་ཕྱིར། རྒྱལ་བས་ལས་དང་འབྲས་བུའི་གནས་ཚུལ་རྣམས་ལ་དོན་དམ་དཔྱོད་བྱེད་ཀྱི་
རིགས་པས་སེམས་པའང་དགག་པར་མཛད་དེ། དགོས་པ་ནི། ཐ་སྙད་དུ་ལས་རྣམས་ཀྱི་འབྲས་བུའི་རྣམ་པར་
སྨིན་པ་ནི་བསམ་གྱིས་མི་ཁྱབ་པས་བློ་ཆུང་བའི་སོ་སྐྱེས་ལས་འབྲས་ལ་སྐུར་བ་བཏབ་ནས་ལས་འབྲས་ཀྱི་ངེས་པ་
219

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོར་དུ་འོང་སྙམ་དུ་དགོངས་ནས་དེ་འགོག་པའི་ཆེད་ཡིན་པའི་ཕྱིར། གཉིས་པ་ལ་ གཉིས་ དངོས་དང་།
དགོངས་ཏེ་གསུངས་པའི་དཔེ་བསྟན་པའོ། ། དང་པོ་ནི། ཤེས་བྱ་ཆོས་ཅན། ཀུན་གཞི་ཐ་སྙད་དུ་ཡང་མེད་
ཀྱང་མདོ་གཞན་དུ་ལས་འབྲས་ཀྱི་རྟེན་དུ་གསུངས་པ་དང་མི་འགལ་བར་ཐལ། རྣམ་ཤེས་ཚོགས་དྲུག་ལས་ངོ་བོ་
ཐ་དད་པའི་ཀུན་གཞི་ཡོད་ཅིང་། རང་རྐྱ་ཐུབ་པའི་གང་ཟག་ཉིད་ཡོད་ལ། གཟུགས་སོགས་ཀྱི་ཕུང་བོ་འདི་དག་
འབའ་ཞིག་ཉིད་བདེན་པར་ཡོད་ཅེས་བསྟན་པ་འདི་ནི། གོང་དུ་བཤད་པ་དེ་ལྟར་ཆོས་ཟབ་པའི་དོན་རིག་པར་
མི་འགྱུར་བའི་གང་ཟག་གང་ཡིན་པ་དེ་ལ་དགོངས་ནས་གསུངས་ང་ཡིན་པའི་ཕྱིར་རོ། ། ཀུན་གཞི་དེ་ཇི་ལྟ་བུ་ཞེ་
ན། རྒྱས་པར་ནི་སྟོང་ཐུན་སོགས་ནས་ཤེས་དགོས་ལ། འདིར་བསྡུ་ན། ཀུན་གཞི་ཁས་ལེན་པ་རྣམས་ཀྱིས་དེ་
འདོད་ཚུལ་ཡོད་དེ། རང་འབྲས་ཀུན་བྱང་གི་ཆོས་མཐའ་དག་བསྐྱེད་པའི་གཞིར་གྱུར་པ་དེ་དག་གི་ས་བོན་ལྟ་བུ།
རྣམ་ཤེས་ཚོགས་དྲུག་སོ་སོ་ལས་ངོ་བོ་ཐ་དད་པའི་རྣམ་པར་ཤེས་པ་ཞིག་ལ་འདོད་པའི་ཕྱིར་ཏེ། དེ་སྐད་དུ་ཡང་
ཐོག་པ་མེད་པའི་དུས་ཀྱི་ཁམས། ། ཆོས་རྣམས་ཀུན་གྱི་གནས་ཡིན་ཏེ ། དེ་ཡོད་པས་ན་འགྲོ་ཀུན་དང་། ། མྱ་
ངན་འདས་པའང་ཐོབ་པ་ཡིན། ། ཞེས་གསུངས་པའི་ཕྱིར། འདིར་ཀུན་གཞི་ཡོད་པར་གསུངས་པ་ནི་དྲང་དོན་
དུ་འགྲེལ་བ་ཡིན་ཏེ། ལུང་དེ་དེས་གདུལ་བའི་གདུལ་བྱའི་ངོར་དགོངས་གཞི་སྟོང་ཉིད་ལ་དགོངས་ནས་གསུངས་
པའི་ཆ་ནས་དྲང་དོན་དུ་འགྲེལ་བའི་ཕྱིར། གཉིས་པ་ནི། ཀུན་གཞི་མེད་པར་མ་ཟད། དངོས་པོ་རྣམས་རང་
བཞིན་གྱིས་མེད་མོད་གྱི། རང་བཞིན་གྱིས་ཡོད་ཅེས་དྲང་དོན་ཉིད་དུ་བསྟན་པ་ལ་ཆོས་ཅན། དགོས་པ་ཡོད་པ་
ཡིན་ཏེ། གདུལ་བྱ་བཀྲི་བའི་ཐབས་ཡིན་པའི་ཕྱིར་ཏེ། དཔེར་ཇི་ལྟར་ན་འཇིག་ཚོགས་ལ་ལྟ་བ་དང་བྲལ་ཡང་
བྲལ་བཞིན་དུ་སངས་རྒྱས་ཀྱིས་དེ་ཁོ་ན་ཉིད་ཁོང་དུ་ཆུད་པའི་ཐབས་སུ་ང་དང་ང་ཡི་ཞེས་བསྟན་པ་ལྟར་དེ་བཞིན་
ཡིན་པའི་ཕྱིར། གཉིས་པ་ལ་གསུམ། ཕྱི་རོལ་མེད་པའི་ཤེས་པ་རང་བཞིན་གྱིས་ཡོད་པ་དགག་པ། གཞན་
དབང་རང་བཞིན་གྱིས་ཡོད་པའི་སྒྲུབ་བྱེད་ཚད་མ་དགག་པ། སེམས་ཙམ་དུ་གསུངས་པའི་ཙམ་སྒྲས་ཕྱི་དོན་མི་
འགོག་པར་བསྟན་པའོ། ། དང་པོ་ལ་གཉིས། འདོད་པ་བརྗོད་པ་དང་། དེ་དགག་པའོ། ། དང་པོ་ནི།
སེམས་ཙམ་པ་ན་རེ། བྱང་སེམས་ས་དྲུག་པ་བས་ཆོས་ཉིད་རྟོགས་ཚུལ་ནི། ངོ་བོ་ཉིད་མེད་པར་སྨྲ་བའི་ཁྱོད་
ཀྱིས་བཤད་པ་ལྟར་མ་ཡིན་ཏེ། གང་ཞེ་ན་འདི་ལྟར། ཤེས་རབ་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པས་
དྲུག་པ་ལ་གནས་པའི་བྱང་ཆུབ་སེམས་དཔའ་དེ་ཆོས་ཅན། ཁྱོད་ཀྱི་གཟུང་འཛིན་རྫས་ཐ་དད་ཀྱིས་སྟོང་པའི་
རྟེན་འབྱུང་གི་དངོས་པོ་རྣམ་པར་ཤེས་པ་ཙམ་གྱི་བདག་ཉིད་དུ་དེ་ཁོ་ན་ཉིད་རྟོགས་པར་འགྱུར་ཏེ། ནང་གི་བག་
ཆགས་སྨིན་པ་ལས་གཟུགས་སོགས་བྱུང་བས་སེམས་ལས་རྫས་གཞན་གྱི་ཕྱི་རོལ་དོན་གྱི་གཟུང་བ་མེད་པར་དེ་ལས་
220

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
དོན་གཞན་པའི་དེ་འཛིན་པར་བྱེད་པ་མ་མཐོང་ཞིང་། ས་འོག་ས་སྟེང་ས་བླའི་སྲིད་པ་གསུམ་པོ་ནི་རྣམ་པར་ཤེས་
པའི་བདག་ཉིད་ཙམ་དུ་རབ་ཏུ་རྟོགས་པས་གཉིས་སྟོང་གི་དེ་ཁོ་ན་ཉིད་མངོན་སུམ་དུ་མཐོང་བའི་ཕྱིར། ཕྱི་ནང་
གི་དངོས་པོ་ཀུན་གྱི་གཞི་ས་བོན་ཀུན་གཞི་ཞེས་བྱ་བ་ཆོས་ཅན། ཁྱོད་ལས་རང་གི་ནུས་པས་བཞག་པའི་བག་
ཆགས་སྨིན་པ་ལས་ཕྱི་རོལ་གྱི་དོན་དུ་མེད་པའི་རྣམ་ཤེས་ཙམ་ཞིག་འབྱུང་བ་ཡིན་ཏེ། དཔེ་ཇི་ལྟར་ཞེ་ན་རླུང་གིས་
བསྐུལ་བ་སྟེ་བསྐྱོད་པ་ལས་རྒྱ་མཚོ་ཆེན་པོ་ལས་ཆུ་རླབས་འབྱུང་བ་དེ་བཞིན་དུ་ཡིན་པའི་ཕྱིར། གཞན་གྱི་དབང་
རྣམ་ཤེས་རང་བཞིན་གྱིས་གྲུབ་པའི་ངོ་བོ་གང་ཡིན་པ་དེ་ནི། གཟུང་འཛིན་གྱི་དངོས་པོ་བཏགས་པར་རྗེས་ཐ་
དད་དུ་ཡོད་པར་སྣང་བའི་རྒྱུར་འགྱུར་བ་ཡིན་ཏེ། ཀུན་གཞི་ལ་བག་ཆབ་ས་བཞག་པའི་ནུས་པ་སྨིན་པ་ལས་དོན་
སྣང་གི་དངོས་པོ་འབྱུང་བ་བསྟན་ཟིན་པ་དེའི་ཕྱིར། དོན་སྣང་གི་ཤེས་པ་དེ་ཆོས་ཅན། ཁྱད་པར་གསུམ་དང་
ལྡན་པ་ཡིན་ཏེ། ཕྱི་རོལ་དོན་གྱི་གཟུང་བ་མེད་པར་འབྱུང་བར་འགྱུར་ལ། རང་བཞིན་གྱིས་ཡོད་པ་དང་།
དོན་དམ་པར་སྒྲ་རྟོག་གི་སྤྲོས་པ་ཀུན་གྱི་ཡུལ་མ་ཡིན་པའི་རང་བཞིན་དུ་ཡོད་པ་ཡིན་པའི་ཕྱིར་ཟེར། གཉིས་པ་ལ་
གཉིས། རྒྱས་པར་དགག་པ་དང་། དོན་བསྡུ་བའོ། ། དང་པོ་ལ་གསུམ། དཔེ་དགག་པ། དོན་དགག་པ།
དེ་ལྟར་བཀག་པ་དང་མི་སྡུག་པ་བསྒོམ་པ་མི་འགལ་བར་བསྟན་པའོ། ། དང་པོ་ལ་གཉིས། རྨི་ལམ་གྱི་དཔེ་
དགག་པ་དང་། སྐྲ་ཤད་མཐོང་པའི་དཔེ་དགག་པའོ། ། དང་པོ་ལ་གསུམ། རྨི་ལམ་གྱི་དཔེས་ཤེས་པ་རང་
བཞིན་གྱིས་ཡོད་པར་མི་འགྲུབ་པ། དེས་ཕྱི་དོན་མི་འགྲུབ་པ། དེས་དངོས་པོ་ཐམས་ཅད་བརྫུན་པར་འགྲུབ་
པར་བསྟན་པའོ། ། དང་པོ་ནི། སེམས་ཙམ་པ་ཁྱོད་ཀྱིས་ཕྱི་རོལ་མེད་པའི་སེམས་རང་བཞིན་གྱིས་གྲུབ་པར་
འདོད་ན། དེ་ལྟར་འདོད་པའི་དཔེ་ནི་གང་དུ་ཡོད་ཅེས་དྲིས་པ་ལས། ཁོ་ན་རེ། རྨི་ལམ་དུ་ཕྱི་རོལ་གྱི་གླང་པོ་ཆེ་
མེད་ཀྱང་ཁང་མིག་ཆུང་ངུར་ཉལ་བའི་ཚེ་དེ་ན་རྨི་ལམ་གྱི་ཡིད་ཤེས་ལ་གླང་ཆེན་གྱི་ཁྱུ་འཁྲིགས་པར་སྣང་བ་ཇི་ལྟ་བ་
བཞིན་ནོ་ཞེ་ན། ཚུལ་དེ་བསམ་པར་བྱ་སྟེ། འདི་ལྟར། སྤྱིར་དེ་འདྲ་བའི་ཤེས་པ་འཁྲུལ་བ་སྐྱེ་ཡང་ཁྱོད་ཀྱི་དེ་ཕྱི་
རོལ་མེད་པར་ཤེས་པ་རང་བཞིན་གྱིས་ཡོད་པའི་དཔེར་ཡོད་པ་མ་ཡིན་པར་ཐལ། དུས་གང་གི་ཚེ་ངའི་ལུགས་ལ་
རྨི་ལམ་ན་ཡང་སེམས་རང་བཞིན་གྱིས་ཡོད་པ་མ་ཡིན་པ་དེའི་ཚེ་སྟེ་དེའི་ཕྱིར་རོ། ། ཡང་གལ་ཏེ་རྨི་ལམ་ན་ཡིད་
རང་བཞིན་གྱིས་ཡོད་དེ། གཉིད་སད་པའི་ཚེ་རྨི་ལམ་མྱོང་བ་དྲན་པ་ལས་ཏེ་དེའི་ཕྱིར་རོ། ། ཞེ་ན། རྨི་ལམ་དུ་
སྣང་བའི་ཕྱི་རོལ་ཡུལ་ཡང་ཡིད་དེ་བཞིན་དུ་རང་བཞིན་གྱིས་ཡོད་པར་འགྱུར་བར་ཐལ། ཇི་ལྟར་ཞེ་ན་ཁྱོད་ཀྱིས་
སད་པའི་ཚེ་ངས་རྨི་ལམ་མཐོང་སྙམ་དུ་དྲན་པ་དེ་འདྲ་བ་ཕྱི་རོལ་གྱི་ཡུལ་མཐོང་སྙམ་དུ་དྲན་པ་ལ་ཡང་ཡོད་པ་ཡིན་
པའི་ཕྱིར། འདོད་པར་མི་ནུས་ཏེ། ཕྱི་དོན་མེད་པའི་ཕྱིར་རོ། ། རྟགས་ཁས། གཉིས་པ་ནི། གལ་ཏེ་ཁོ་ན་རེ།
221

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིད་འཐུག་པོ་ལོག་པའི་སྐབས་ན་མིག་གི་བློ་མི་སྲིད་པས། མིག་གི་ཤེས་པའི་གཟུང་བྱའི་ཕྱི་དོན་ཡོད་པ་མིན་
ཅིང་ཡིད་ཀྱི་ཤེས་པ་ཁོ་ན་ཡོད་ལ། ཡིད་ཀྱི་ཤེས་པ་ལ་ཕྱི་རོལ་དེ་ཡི་རྣམ་པ་སྣང་བ་ཙམ་ལ་ཕྱི་རོལ་གྱི་དོན་ཉིད་དུ་
མངོན་པར་ཞེན་པ་འབྱུང་བས་ན། རྨི་ལམ་དུ་ཕྱི་དོན་མེད་པར་ཤེས་པ་ཡོད་པ་ཇི་ལྟ་བ་དེ་བཞིན་དུ་སད་པའི་
སྐབས་འདིར་ཡང་འདོད་དོ་ཞེ་ན། ཤེས་བྱ་ཆོས་ཅན། རྨི་ལམ་དུ་ཕྱི་དོན་མེད་ཀྱང་ཤེས་པ་རང་བཞིན་གྱིས་གྲུབ་
པ་དེ་དཔེར་མི་རུང་བར་ཐལ། འོ་ན་ཇི་ལྟར་ན། ཁྱོད་ཀྱི་ལྟར་ཕྱི་རོལ་གྱི་ཡུལ་རྨི་ལམ་དུ་མ་སྐྱེས་པ་དེ་བཞིན་དུ་
ཡིད་ཀྱིས་རྣམ་ཤེས་ཀྱང་རང་བཞིན་གྱིས་སྐྱེས་པ་མ་ཡིན་ལ། དེར་མ་ཟད། རྨི་ལམ་དུ་མིག་དང་མིག་གི་ཡུལ་
གཟུགས་དང་དེ་གཉིས་ཀྱིས་བསྐྱེད་པའི་སེམས་མིག་གི་རྣམ་ཤེས་གསུམ་པོ་ཐམས་ཅད་ཀྱང་ནི་བརྫུན་པ་ཡིན་ཞིང་།
རྣ་བ་དང་སྣ་སོགས་ལྷག་མའི་དབང་ཡུལ་རྣམ་ཤེས་གསུམ་པོའང་རང་བཞིན་གྱིས་སྐྱེ་བ་མེད་པའི་ཕྱིར་རོ། །
གསུམ་པ་ནི། སེམས་ཙམ་པ་ཁྱོད་འདོད་པ་ལྟར་རྨི་ལམ་གྱི་སེམས་དེ་རང་བཞིན་གྱིས་ཡོད་པ་མ་ཡིན་ལ། དེ་
བཞིན་དུ་དབང་པོའི་སྤྱོད་ཡུལ་ཡང་རང་བཞིན་གྱིས་མེད་ཅིང་དབང་པོ་རྣམས་ཀྱང་རང་བཞིན་གྱིས་མེད་པར་
ཐལ། དཔེར་ན། ཐ་མལ་བའི་གཉིད་ལོག་པའི་ཤེས་ངོར་རྨི་ལམ་གྱི་ཡུལ་དབང་རང་བཞིན་གྱིས་གྲུབ་པར་སྣང་
ཡང་དོན་དུ་རྫུན་པས་ན། རྨི་ལམ་ཇི་ལྟ་བ་དེ་བཞིན་དུ་སད་པའི་སྐབས་འདིར་ཡང་ཡུལ་དབང་ཤེས་པའི་དངོས་
པོ་རྣམས་བརྫུན་པ་ཡིན་པའི་ཕྱིར་ཏེ། འཇིག་རྟེན་འདི་ན་ཇི་ལྟར་ཐ་མལ་བའི་གཉིད་སད་ཀྱང་མ་རིག་པའི་
གཉིད་ཀྱི་ངོ་བོར་ཡུལ་དབང་རྣམ་ཤེས་གསུམ་ཆར་རང་བཞིན་གྱིས་ཡོད་པ་བཞིན་དུ། ཇི་སྲིད་དུ་ཐ་མལ་བའི་
གཉིད་མ་སད་པ་དེ་སྲིད་དུ་གང་ཟག་དེའི་ཤེས་ངོ་དེ་ལ་ཡུལ་དབང་རྣམ་ཤེས་གསུམ་པོ་ཡོད་ཀྱང་། གཉིད་སད་
པར་གྱུར་པ་ན་ཤེས་ངོ་དེར་རྨི་ལམ་གྱི་ཆོས་གསུམ་པར་ཡོད་པ་མིན་པ་ལྟར། གཏི་མུག་གི་གཉིད་སད་པ་ལས་དེ་
ཁོ་ན་ཉིད་མངོན་སུམ་དུ་རྟོགས་པའི་གང་ཟག་གི་ཡེ་ཤེས་ཀྱི་ངོ་བོར་ཆོས་གསུམ་པོ་རང་བཞིན་གྱིས་མི་སྣང་བའི་
ཚུལ་དེ་ཉིད་དེ་བཞིན་ཡིན་པའི་ཕྱིར། དེའི་དོན་བསྡུ་ན་རྨི་ལམ་གྱི་ཤེས་པ་རང་བཞིན་གྱིས་མ་གྲུབ་པར་ཐལ།
གཉིད་ལོག་པའི་སྐབས་སུ་ཡུལ་དབང་རྣམ་ཤེས་གསུམ་བདེན་པར་སྣང་ཡང་། གཉིད་སད་པའི་ཚེ་དེ་གསུམ་མི་
བདེན་པར་མཚུངས་པའི་ཕྱིར་དང་། དེ་བཞིན་དུས་རིག་པ་དང་ལྡན་པའི་ངོ་བོར་ཡུལ་དབང་རྣམ་ཤེས་གསུམ་
རང་བཞིན་གྱིས་གྲུབ་པར་སྣང་ཡང་། མ་རིག་པ་སྤངས་པའི་སངས་རྒྱས་ཀྱི་ཡེ་ཤེས་ཀྱི་ངོ་བོར་དེ་གསུམ་མི་བདེན་
པར་སྣང་བའི་ཚུལ་དཔེ་དོན་སྔ་ཕྱི་ཕན་ཚུན་སྦྱར་བའི་ཚེ་མཚུངས་པའི་ཕྱིར་ཞེས་པའོ། ། གཉིས་པ་ནི། གང་དུ་
སྐྱ་ཤུད་མེད་ཀྱང་། དེར་སྣང་བའི་ཤེས་པ་རང་བཞིན་གྱིས་གྲུབ་པ་སྲིད་དོ་ཞེ་ན། དཔེ་དེ་ཡང་མི་འཐད་པར་
ཐལ། མིག་གི་དབང་པོ་རབ་རིབ་དང་བཅས་པའི་བློ་གང་གིས་རབ་རིབ་ཀྱི་མཐུ་ལས་གཞི་དེར་སྐྲ་ཤད་མེད་
222

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
བཞིན་དུ་སྐྲ་ཤད་རྣམས་གང་མཐོང་བ་ན། གང་ཟག་དེའི་བློ་ལ་ལྟོས་ནས་མིག་ཤེས་དེ་དང་སྐྲ་ཤད་གཉིས་ཆར་
བདེན་པ་སྟེ་གཉིས་ཀར་སྣང་བ་ཡོད་ལ། རབ་རིབ་མེད་པར་དོན་གསལ་བར་མཐོང་བ་ལ་ལྟོས་ནས་དེ་གཉིས་
ཀའང་རྫུན་པ་ཡིན་པ་སྟེ་མི་བདེན་པའི་ཕྱིར། སྐྲ་ཤད་མེད་པར་སྐྲ་ཤད་འཛག་སྣང་གི་བློ་དེ་རང་བཞིན་གྱིས་ཡོད་
པ་མ་ཡིན་པར་ཐལ། གལ་ཏེ་ཤེས་བྱ་སྐྲ་ཤད་མེད་པར་སྐྲ་ཤད་ཀྱི་རྣམ་པ་ཅན་གྱི་བློ་རང་བཞིན་གྱིས་སྐྱེ་བ་ཡོད་ན་
ནི། དེའི་ཚེ་སྐྲ་ཤད་མཐོང་བའི་ཤེས་པ་དེའི་ཡུལ་དང་། དེར་མིག་ནི་རྗེས་སུ་འབྲེལ་བ་སྟེ་གཏད་པའི་རབ་རིབ་
མེད་པ་ལའང་རབ་རིབ་ཅན་དང་འདྲ་བར་སྐྲ་ཤད་ཀྱི་རྣམ་པ་ཅན་གྱི་བློ་སྐྱེ་བར་འགྱུར་ན་ནི་དེ་ལྟ་མ་ཡིན་པ་དེའི་
ཕྱིར་རོ། ། གཉིས་པ་ལ་གསུམ། བག་ཆགས་སྨིན་མ་སྨིན་ལས་དོན་སྣང་གི་དབང་ཤེས་སྐྱེ་མི་སྐྱེ་དགག་པ། སླར་
ཡང་ཕྱི་དོན་མེད་པར་རྣམ་ཤེས་སྐྱེ་བ་དགག་པ། བཀག་པ་ལ་ལུང་རིགས་ཀྱིས་མི་གནོད་པར་བསྟན་པའོ། །
དང་པོ་ལ་གཉིས། འདོད་པ་བརྗོད་པ་དང་། དེ་དགག་པའོ། ། དང་པོ་ནི། སེམས་ཙམ་པ་ན་རེ། རབ་རིབ་
མེད་པ་ལ་སྐྲ་ཤད་སྣང་བའི་བློ་སྐྱེ་བར་འགྱུར་བའི་སྐྱོན་དེ་མི་འཇུག་སྟེ། རྒྱུ་མཚན་གང་གི་ཕྱིར་ན། རབ་རིབ་
མེད་པར་ཡུལ་མཐོང་བ་དག་ལ་སྐྲ་ཤད་དུ་སྣང་བའི་བློའི་ནུས་པ་བག་ཆགས་ནི། སྨིན་པ་མེད་པ་དེའི་ཕྱིར་ན་རབ་
རིབ་མེད་པ་དེ་ལ་སྐྲ་ཤད་སྣང་བའི་བློ་སྐྱེ་བར་མི་འགྱུར་གྱི་ ཤེས་བྱ་སྐྲ་ཤད་ཡོད་པའི་དངོས་པོ་དང་བྲལ་བ་ཙམ་
གྱིས་བློ་དེ་མི་སྐྱེ་བ་མ་ཡིན་པའི་ཕྱིར་རོ། ། ཞེ་ན། །
གཉིས་པ་ད་ང།ག་པ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། ། དང་པོ་ནི། སྐྲ་ཤད་
དུ་སྣང་བའི་བློའི་ནུས་པ་ལས་བློ་སྐྱེ་བ་འདི་ནི་འགྲུབ་པ་མ་ཡིན་པར་ཐལ། དེ་འདྲའི་ནུས་བ་དེ་རང་བཞིན་གྱིས་
མེད་པས་ཏེ་དེའི་ཕྱིར་ཏེ། དེ་ལ་འོག་ནས་འབྱུང་བའི་རིགས་པས་གནོད་པའི་ཕྱིར། གཉིས་པ་ལ་གསུམ། ད་
ལྟ་བ་དང་། མ་འོངས་པ་དང་། འདས་པ་ལ་ནུས་པ་རང་བཞིན་གྱིས་གྲུབ་པ་དགག་པའོ། ། དང་པོ་ནི། ཤེས་
བྱ་ཆོས་ཅན། རྣམ་ཤེས་སྐྱེས་པ་སྟེ་ད་ལྟ་བ་ལ་ནུས་པ་རང་བཞིན་གྱིས་གྲུབ་པ་སྲིད་པ་ཡོད་པ་མ་ཡིན་པར་ཐལ།
ཇི་ལྟར་ཞེ་ན། གལ་ཏེ་དེ་ལྟར་འདོད་པ་དེའི་ཚེ། ནུས་པ་ལ་རྣམ་ཤེས་ཞེས་བརྗོད་པའི་སྒྲའི་རྗེས་སུ་འབྲང་བའི་
རྟོག་པ་ལ་ཇི་ལྟར་སྣང་བ་ལྟར་གྲུབ་དགོས་པས། རྣམ་ཤེས་དང་དེའི་ནུས་པ་གཉིས་རང་བཞིན་གྱིས་གྲུབ་པའི་
གཅིག་ཡིན་དགོས། དེ་ཡིན་ན། ཐ་དད་མེད་པའི་གཅིག་ཏུ་འགྱུར་བས། ལས་བྱ་བྱེད་གཉིས་ཀྱང་གཅིག་ཏུ་
འགྱུར་བའི་ཕྱིར། གལ་ཏེ། ནུས་པའི་རྣམ་ཤེས་ཞེས་བརྗོད་པའི་སྒྲའི་རྗེས་སུ་འབྲང་བའི་ཚེ་དྲུག་པའི་སྒྲས་རྣམ་
ཤེས་དང་དེའི་ནུས་པ་གཉིས་དོན་གཞན་དུ་བརྗོད་པ་བཞིན་དུ་འདོད་ན་དེ་ཡང་མི་འཐད་པར་ཐལ། དེ་ལྟར་
ཡིན་ན། རྣམ་ཤེས་དང་དེའི་ནུས་པ་གཉིས་འབྲེལ་མེད་དུ་འགྱུར་བའི་ཕྱིར། ཡང་ནུས་པ་ལས་རྣམ་ཤེས་ཞེས་
223

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་དབྱེ་ལྔ་བའི་སྒྲའི་རྗེས་སུ་འབྲང་བ་ལྟར་འདོད་ན་མི་འཐད་པར་ཐལ། ནུས་པ་དང་ནུས་པ་ཅན་དུས་མཉམ་
པ་ལ་རྒྱུ་འབྲས་མི་རུང་བའི་ཕྱིར་རོ། ། གཉིས་པ་ནི། རྣམ་ཤེས་མ་འོངས་པ་ལ་ནུས་པ་རང་བཞིན་གྱིས་ཡོད་དོ་
ཞེ་ན། རྣམ་ཤེས་སྔར་མ་སྐྱེས་པའི་ངོ་བོ་ལ་ཡང་ནུས་པ་ཡོད་པ་མ་ཡིན་པར་ཐལ། རྣམ་ཤེས་མ་འོངས་པ་ད་ལྟར་
གྱི་རྣམ་ཤེས་སུ་མེད་པས་ནུས་པ་འདི་ནི་རྣམ་ཤེས་འདིའི་ནུས་པའོ་ཞེས་བསྟན་མི་ནུས་པའི་ཕྱིར། ཁྱབ་སྟེ། ཁྱད་
པར་རྣམ་ཤེས་མེད་པས་ཁྱད་པར་ཅན་གྱི་ནུས་པ་ཡོད་པ་མ་ཡིན་པའི་ཕྱིར་ཏེ། གལ་ཏེ་དེ་ཡོད་ན་མོ་གཤམ་གྱི་བུ་
ལའང་དེའི་ནུས་པ་ནི་ཡོད་པར་ཐལ། འདོད་པ་དེའི་ཕྱིར། གལ་ཏེ་སྣམ་ཡུགས་ ཐོགས་ཤིག་ཅེས་སོགས།
འབྱུང་འགྱུར་ལ་བསམས་ནས་བརྗོད་པ་ལྟར་རྣམ་པར་ཤེས་པ་ཕྱིས་འབྱུང་བར་འགྱུར་བ་དེར་བསམས་ཏེ་རྣམ་
ཤེས་ཀྱི་ནུས་པ་ཞེས་བསྙད་པར་འདོད་དོ་ཞེ་ན། དེ་ཡང་མི་འཐད་པར་ཐལ། རང་བཞིན་གྱིས་གྲུབ་པའི་རྣམ་
ཤེས་འདི་ཡི་འབྱུང་འགྱུར་མེད་པའི་ཕྱིར་ཏེ། མ་འོངས་པའི་རྣམ་ཤེས་རང་བཞིན་གྱིས་མེད་པས་དེའི་ནུས་པ་
ཡང་རང་བཞིན་གྱིས་མེད་པའི་ཕྱིར། ཁོ་ན་རེ། རྣམ་ཤེས་དང་དེའི་ནུས་པ་གཉིས་ཕན་ཚུན་ལྟོས་ནས་འཇོག་གོ་
ཞེ་ན། དེ་ཡང་མི་འཐད་པར་ཐལ། ཕན་ཚུན་དོན་ལ་བརྟེན་ནས་འགྲུབ་པ་ནི། རང་བཞིན་གྱིས་གྲུབ་པ་མ་
ཡིན་པ་ཉིད་ཅེས་དམ་པ་རྣམས་ཀྱིས་གསུངས་པའི་ཕྱིར་རོ། ། གསུམ་པ་ནི། གལ་ཏེ་རྣམ་ཤེས་སྐྱེས་ནས་
འགགས་པའི་ནུས་པ་སྨིན་པ་ལས་རྣམ་ཤེས་ཕྱི་མ་སྐྱེ་བར་འགྱུར་རོ་ཞེ་ན། རང་བཞིན་གྱིས་གྲུབ་པའི་གཞན་གྱི་
ནུས་པ་ལས་འབྲས་བུའི་རྣམ་ཤེས་གཞན་འབྱུང་བར་འགྱུར་བར་ཐལ། ཅིའི་ཕྱིར་ན་རྒྱུན་ ཅན་གྱི་དངོས་པོ་
རྣམས་རིམ་གྱིས་འབྱུང་བ་དེར། ཁྱོད་ལྟར་ན་སྔ་ཕྱི་ཕན་ཚུན་ངོ་བོ་ཉིད་ཀྱིས་ཐ་དད་དུ་ཡོད་པའི་ཕྱིར་རོ། །
འདོད་དོ་ཞེ་ན་དངོས་པོ་ཐམས་ཅད་ནི་རང་གི་རྒྱུ་ཡིན་མིན་ཀུན་ལས་འབྱུང་བར་འགྱུར་བར་ཐལ། འདོད་པ་
དེའི་ཕྱིར། ཡང་གལ་ཏེ་སྔ་ཕྱི་རིམ་གྱིས་འབྱུང་བ་དེར་ནི་རྒྱུན་ཅན་གྱི་རྫས་རྣམས་རང་བཞིན་གྱིས་ཐ་དད་ཡིན་
མོད་ཀྱི། སྐད་ཅིག་སྔ་ཕྱི་དེ་དག་ལ་རྒྱུན་ནི་ཐ་དད་མེད་ཅིང་གཅིག་ཡིན་པ་དེའི་ཕྱིར་ཇི་སྐད་བཤད་པའི་ཉེས་པ་
མེད་དོ་ཞེ་ན། དེ་ཡང་མི་འཐད་པར་ཐལ། སྤྱིར་རྒྱུན་གཅིག་པ་འཐད་ཀྱང་ངོ་བོ་ཉིད་ཀྱིས་གྲུབ་པའི་སོ་སོ་བ་ལ་
རྒྱུད་གཅིག་པ་འདི་ནི་བསྒྲུབ་པར་བྱ་བ་ཞིག་སྟེ་དེ་ལ་རིགས་པས་གནོད་པའི་ཕྱིར། དེར་ཐལ། ངོ་བོ་ཉིད་ཀྱིས་
ཐ་དད་ཡིན་པ་ལ་ཐ་མི་དད་པའི་རྒྱུན་ཡོད་པའི་སྐབས་མི་རིགས་པའི་ཕྱིར། དེར་ཐལ། དངོས་པོ་སྔ་ཕྱི་བ་གང་
དག་རང་གི་མཚན་ཉིད་ཀྱིས་ཡོད་པའི་སོ་སོ་བ་དེ་དག་རྒྱུད་གཅིག་ཏུ་གཏོགས་པ་རིགས་པ་མ་ཡིན་པའི་ཕྱིར་
རོ། ། དཔེར་ན། བྱམས་པ་དང༌། ཉེར་སྦས་ལ་བརྟེན་པའི་རྒྱུད་དུ་གཏོགས་པའི་ཆོས་རྣམས་ནི། གང་ཟག་
སོ་སོའི་གཞན་ཉིད་ཡིན་པའི་ཕྱིར་ན། དེ་དག་རྒྱུད་གཅིག་ཏུ་གཏོགས་པ་མ་ཡིན་པ་བཞིན་ཡིན་པའི་ཕྱིར་རོ། །
224

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
འདིས་ཐ་སྙད་དུ་རྒྱུད་གཅིག་པ་འཐད་ཀྱང་རང་གི་མཚན་ཉིད་ཀྱིས་གྲུབ་པའི་སྐྱེ་བ་སྔ་ཕྱི་ལ་རྒྱུད་གཅིག་པ་མི་
འཐད་པར་བསྟན་ཏེ། རང་གི་མཚན་ཉིད་ཀྱིས་གྲུབ་པའི་སོ་སོ་བ་ཡིན་ན། ལྟོས་མེད་ཀྱི་སོ་སོ་བ་ཡིན་དགོས་
པར་བསྟན་པའི་ཕྱིར། གཉིས་པ་ལ་གཉིས། འདོད་པ་བརྗོད་པ་དང་། དེ་དགག་པའོ། ། དང་པོ་ནི། ཡང་
སེམས་ཙམ་པ་ན་རེ། ཕྱི་དོན་མེད་པར་ཤེས་པ་སྐྱེ་བ་ཡོད་དེ། དེ་མེད་ཀྱང་དབང་ཤེས་རང་གི་བདག་རྐྱེན་ལ་
བརྟེན་ནས་སྐྱེ་བ་ཡོད་པའི་ཕྱིར། དེ་ལྟར་ཡོད་དེ། མིག་གི་བློ་སྟེ་རྣམ་ཤེས་སྐྱེ་བ་ན་རང་གི་ནུས་པའི་བག་ཆགས་
གང་ཞིག་ཀུན་གཞི་ལ་བཞག་པ་སྨིན་པ་ལས་དེ་མ་ཐག་ཏུ་མིག་གི་རྣམ་ཤེས་ཀུན་ནས་སྐྱེ་བར་འགྱུར་ཞིང་། མིག་
རང་གི་རྣམ་ཤེས་དེ་གང་ལས་སྐྱེ་བའི་རྟེན་གྱི་ནུས་པ་དེ་ལ་འཇིག་རྟེན་པས་དབང་པོ་གཟུགས་ཅན་མིག་ཅེས་བྱ་
བར་རྟོགས་པར་བྱེད་ཀྱི། རྣམ་ཤེས་ལས་རྫས་ཐ་དད་པའི་མིག་དབང་མེད་པའི་ཕྱིར་དང་། དབང་པོ་གཟུགས་
ཅན་གཞན་ལའང་སྦྱར་བར་བྱ་བའི་ཕྱིར། དེ་ཡང་སྔོན་པོ་འཛིན་པའི་མིག་ཤེས་ལྟ་བུ་ལ་མཚོན་ན། དེ་སྐྱེ་བའི་
རྒྱུའི་བག་ཆགས་ནི་དེའི་རྒྱུ་རྐྱེན་དང་། མིག་དབང་ནི་དེའི་བདག་རྐྱེན། སྔོན་པོ་ནི་དེའི་དམིགས་རྐྱེན། ཤེས་
པ་དེའི་སྔ་ལོགས་དེ་མ་ཐག་ཏུ་བྱུང་བའི་ཤེས་པ་ནི་དེའི་དེ་མ་ཐག་རྐྱེན་ནོ། ། རྣམ་ཤེས་དེ་ལས་རང་གི་གཟུང་
དོན་ངོ་བོ་གཞན་དུ་མེད་དེ། འཇིག་རྟེན་འདི་ན་དབང་པོ་ལྔ་ལས་བྱུང་བའི་རྣམ་པར་རིག་པ་ལྔ་ནི། སྔོན་པོ་
སོགས་ཕྱི་རོལ་གྱི་གཟུང་བ་མེད་པར་རྣམ་ཤེས་རང་གི་ས་བོན་ཀུན་གཞི་ལ་བཞག་པ་སྨིན་པ་ལས་སྔོ་སོགས་སུ་སྣང་
བ་ཉིད་འབྱུང་བར་མ་རྟོགས་ནས་སྐྱེ་བོས་སེམས་ཕྱི་རོལ་དོན་གྱི་རྣམ་པར་སྣང་བ་ལ་ཕྱི་རོལ་དོན་གྱི་གཟུང་བར་
ཁས་ལེན་པ་སྟེ་མངོན་པར་ཞེན་པ་ཡིན་པའི་ཕྱིར་རོ། ། རྣམ་པ་གཅིག་ཏུ་ན། རྨི་ལམ་ན་ནི་སེམས་ལས་གཟུགས་
དོན་གཞན་དུ་གྱུར་པ་མེད་པར་རང་གི་བག་ཆགས་ཀྱི་ནུས་པ་སྨིན་པ་ལས་གཟུགས་དེའི་རྣམ་པ་ཅན་གྱི་སེམས་
འབྱུང་བ་ཇི་ལྟ་བ་དེ་བཞིན་དུ། སད་པའི་སྐབས་ལའང་འདིར་ཕྱི་རོལ་གྱི་དོན་མེད་པར་ཡིད་ནི་ཡོད་དོ་ཞེ་ན།
གཉིས་པ་དེ་དགག་པ་ནི། དེ་ལྟར་འདོད་པ་མི་རིགས་པར་ཐལ། ཇི་ལྟར་ན། མིག་དབང་མེད་པར་ནི་རྨི་ལམ་
དུ་སྔོ་སོགས་སྣང་བའི་ཡིད་ཀྱི་སེམས་འབྱུང་བ་དེ་ལྟར་དུ་མིག་དབང་མེད་པར་རྣམ་ཤེས་རང་གི་ས་བོན་གྱི་བག་
ཆགས་སྨིན་པ་ལས། སད་པའི་དུས་སུ་ལོང་བ་ལ་འདིར་སྔོན་པོ་སོགས་གསལ་བར་སྣང་བའི་ཤེས་པ་རྒྱུ་མཚན་
ཅིས་མི་སྐྱེ་སྟེ་སྐྱེ་རིགས་པར་འགྱུར་བའི་ཕྱིར་ཏེ། ལོང་བ་ལ་སད་གཉིད་གཉིས་ཀའི་དུས་སུ་མིག་དབང་ཁྱད་པར་
ཅན་མེད་པར་མཚུངས་པའི་ཕྱིར། དེས་ན། ཕྱི་དོན་མེད་པར་རྣམ་ཤེས་རང་བཞིན་གྱིས་མི་སྐྱེ་སྟེ། རྒྱུ་མཚན་
ཇི་སྐད་བཤད་པ་དེའི་ཕྱིར། གལ་ཏེ་ཁྱོད་འདོད་པ་ལྟར་རྨི་ལམ་ན་ལོང་བ་ལ་གཟུགས་གསལ་བར་སྣང་བ་དེ་དྲུག་
པ་ཡིད་ཀྱི་རྣམ་པར་ཤེས་པ་ཡི་ནུས་པ་སྨིན་པ་ཡོད་པའི་རྐྱེན་གྱིས་ཡིན་ལ། ལོ་ང་བ་གཉིད་སད་པར་གྱུར་པའི་ཚེ་
225

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
མེད་པར་གྱུར་པ་ཡིན་ཞེས་འདོད་ན། དེ་ཡང་མི་འཐད་པར་ཐལ། ལོང་བ་དེ་ལ་དྲུག་པའི་ནུས་པ་སྨིན་པ་སད་
པའི་དུས་འདིར་མེད་པ་ཇི་ལྟ་བ་དེ་ལྟར་རྨི་ལམ་གྱི་ཚེ་ཡང་མེད་ཅེས་ཅིས་ཏེ་ཅིའི་ཕྱིར་མི་རིགས་ཏེ་རིགས་དགོས་
པའི་ཕྱིར་ཏེ། དགག་བྱ་ལ་གཏུགས་པའི་ཚེ་དོན་ཤེས་ཡོད་མེད་མཚུངས་པའི་ཕྱིར། ཇི་ལྟར་མིག་མེད་པའི་ལོང་
བ་ལ་སད་དུས་ཕྱི་རོལ་དོན་སྣང་གི་བག་ཆགས་སྨིན་པ་ནི་མིག་ཤེས་སྐྱེ་བ་འདི་ཡི་རྒྱུ་མ་ཡིན་པ་ལྟར། རྨི་ལམ་དུ་
ཡང་གཉིད་ནི་དོན་སྣང་གི་ཤེས་པ་སྐྱེ་བའི་རྒྱུ་མ་ཡིན་པར་ཐལ། ཕྱི་དོན་མེད་པར་ཤེས་པ་རང་བཞིན་གྱིས་སྐྱེ་ན་
བག་ཆགས་སྨིན་པ་ལ་མི་ལྟོས་པའི་ཕྱིར་རོ། ། རྨི་ལམ་དུ་ཡང་སད་པའི་སྐབས་དེ་ལྟ་བུའི་དངོས་པོ་གཟུགས་
སོགས་སྣང་བའི་རྣམ་ཤེས་ཀྱི་རྟེན་མིག་ནི། བརྫུན་པའི་ཡུལ་ཅན་རྟོགས་པ་རྣམ་ཤེས་སྐྱེ་བའི་རྒྱུར་རམ་རྟེན་དུ་
ཁས་བླང་བར་བྱ་འོས་ཏེ་ཅིའི་ཕྱིར་ན། བག་ཆགས་བརྫུན་པ་ལས་དོན་སྣང་གི་ཤེས་པ་བརྫུན་པ་སྐྱེ་བ་དེའི་ཕྱིར།
བསྡུ་ན། ཤེས་བྱ་ཆོས་ཅན། སེམས་ཙམ་པས་རྣམ་པར་རིག་པ་ཙམ་དུ་སྨྲ་བའི་རྩོད་པ་འདི་སེལ་བར་བྱེད་ནུས་
ཏེ། དབུ་མ་བས་གཞན་དབང་རང་བཞིན་གྱིས་གྲུབ་པ་བཀག་པ་ལ་སེམས་ཙམ་ལ་འདི་ཡིས་ལན་ནི་གང་དང་
གང་བཏབ་པའི་ལན་དེ་དང་དེ་ནི་བསྒྲུབ་བྱ་མ་གྲུབ་པའི་དམ་བཅའ་དང་མཚུངས་པར་མཐོང་བས་ཏེ་དེའི་ཕྱིར།
གསུམ་པ་ནི། འདིར་སེམས་ཙམ་པའི་ལུགས་དེ་ལྟ་བུ་བཀག་པ་ལ་སངས་རྒྱས་ཀྱི་ལུང་གིས་མི་གནོད་དེ། སངས་
རྒྱས་བཅོམ་ལྡན་འདས་རྣམས་ཀྱིས་རང་ལུགས་ལ་གསུང་རབ་འགར་ཡང་དངོས་པོ་བདེན་པར་ཡོད་ཅེས་མ་
བསྟན་པའི་ཕྱིར་རོ། ། དེ་ཡང་ལང་གཤེགས་ལས། སྲིད་པ་གསུམ་ནི་བརྟགས་པ་ཙམ། ། ངོ་བོ་ཉིད་ཀྱིས་
དངོས་པོ་མེད། །བཏགས་པ་དངོས་པོའི་ངོ་བོར་ནི། ། རྟོག་གེ་བ་དག་རྟོག་པར་འགྱུར། ། རང་བཞིན་མེད་
ཅིང་རྣམ་རིག་མེད། ། ཀུན་གཞི་མེད་ཅིང་དངོས་མེད་ན། ། བྱིས་པ་ངན་པ་རྟོག་གེ་བ། ། རོ་དང་འདྲ་བས་
འདི་དག་བརྟགས། ། ཞེས་གསུངས་པའི་ཕྱིར།
གསུམ་པ་ལ་གསུམ། ཚིག་དོན། སྤྱི་དོན།མཐའ་དཔྱད་པའོ། ། དང་པོ་ནི། ཕྱི་དོན་མེད་པར་ཤེས་པ་
རང་བཞིན་གྱིས་སྐྱེ་བ་མེད་ན། ཀེང་རུས་གསལ་སྣང་ཅན་གྱི་ཤེས་པ་ཇི་ལྟར་སྐྱེ་སྙམ་ན། ཤེས་བྱ་ཆོས་ཅན། དེ་
ལྟར་སྐྱེ་བ་ཡོད་པ་མི་འགལ་བར་ཐལ། རྣལ་འབྱོར་བ་ཡིས་བླ་མའི་མན་ངག་གི་དོན་མི་སྡུག་པ་བསྒོམ་པ་ལས་ཀེང་
རུས་ཀྱིས་གང་ཞིང་ཁྱབ་པའི་ས་གཞི་མཐོང་བ་གང་ཡིན་པ་དེར་ཡུལ་དབང་རྣམ་ཤེས་གསུམ་རྫུན་པར་ཡོད་ཀྱང་།
དེ་གསུམ་ཆར་རང་བཞིན་གྱིས་སྐྱེ་བ་མེད་པར་མཐོང་པའི་ཕྱིར། དེར་ཐལ། དེ་ལྟར་སྣང་བའི་ཏིང་ངེ་འཛིན་དེ།
ཡུལ་ལོག་པ་སྟེ་མི་བདེན་པ་མོས་པས་ཡིད་ལ་བྱེད་པར་མདོ་ལས་བསྟན་པའི་ཕྱིར་རོ། ། སེམས་ཙམ་པ་ཆོས་ཅན།
ཁྱོད་ཀྱི་རོལ་གར་གྱི་ལྟད་མོ་སོགས་ལ་བལྟ་བའི་ཚེ་གང་ཟག་གཅིག་གི་དབང་པོའི་བློ་མིག་གི་ཤེས་པའི་ཡུལ་རྣམས་
226

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ ། །
ཤེས་པ་དེའི་ངོ་བོར་ཇི་ལྟར་སྣང་བ་དེ་བཞིན་དུ་ལྟད་མོ་བ་གཞན་ལ་ཡང་སྣང་བ་ཇི་ལྟ་བ་དེ་ལྟར་མི་སྡུག་པ་ཡིད་
བྱེད་ཀྱི་རྣལ་འབྱོར་བ་ཡུལ་མཐོང་བར་ཡང་འགྱུར་ན། དེས་མཐོང་བ་དེ་བཞིན་དུ་ཀེང་རུས་ཀྱི་ཡུལ་དེར་བློ་
གཏོད་པའི་རྣལ་འབྱོར་བ་མ་ཡིན་པ་ཅིག་ཤོས་ཀྱིས་ཀེར་རུས་དེ་རྟོགས་པར་འགྱུར་བར་ཐལ། དེ་ལྟར་སྣང་བའི་
ཤེས་པ་རང་བཞིན་གྱིས་གྲུབ་པའི་ཕྱིར། འདོད་ན། ཏིང་འཛིན་དེ་ནི་ཆོས་ཅན། བརྫུན་པར་ཏེ་ལོག་པའི་དོན་
ཡིད་ལ་བྱེད་པ་ཡང་མི་འགྱུར་བར་ཐལ། འདོད་པའི་ཕྱིར། གཞི་གང་དུ་ཆུ་འབབ་པའི་ཀླུང་དེ་ལ་ཡི་དྭགས་
འགའ་ཞིག་གིས་རྣག་ཁྲག་ཏུ་སྣང་བའི་བློ་དེ་ཡང་ཆོས་ཅན། ཕྱི་རོལ་མེད་པར་ཤེས་པ་རང་བཞིན་གྱིས་གྲུབ་པའི་
དཔེར་མི་རུང་བར་ཐལ། རབ་རིབ་དང་ལྡན་པའི་དབང་པོ་ཅན་གྱིས་སྐྲ་ཤད་མཐོང་བ་དང་མཚུངས་པའི་ཕྱིར།
གཉིས་པ་ནི། སེམས་ཙམ་པ་ཕྱི་དོན་ཤེས་པ་རང་བཞིན་གྱིས་གྲུབ་པའི་དཔེར་རྨི་ལམ་གྱི་དཔེ་བཀོད་པ་མི་འཐད་
པར་མ་ཟད། རབ་རིབ་ཅན་གྱིས་སྐྲ་ཤད་མཐོང་བ་དང༌། ཆུ་ཀླུང་རྣག་ཁྲག་ཏུ་སྣང་བའི་བློ་སྐྱེ་བའི་དཔེ་བཀོད་
པ་ཡང་མི་རིགས་ཏེ། དེ་དག་བསྒྲུབ་བྱ་མི་འགྲུབ་པ་མཚུངས་པའི་ཕྱིར། འོ་ན། རླན་ཞིང་གཤེར་པའི་ཆུ་ཕོར་
བ་གང་ལ་ལས་ཅན་གྱི་ལྷ་མི་ཡི་དྭགས་གསུམ་གྱིས་ ཅིག་ཅར་བལྟས་པའི་ཚེ། སྣང་ཚུལ་ཐ་དད་པ་ཡོད་པས།
གང་གིས་མཐོང་བ་ནི་ཚད་མས་གྲུབ། གང་གིས་མཐོང་བ་ནི་ཚད་མས་གྲུབ་པ་མིན་ཞེ་ན། བརྗོད་པར་བྱ་སྟེ།
གང་ཟག་དེ་གསུམ་གྱིས་དངོས་པོ་དེ་ལ་ཅིག་ཅར་དུ་བལྟས་པ་དེའི་ཚེ། ཆུ་ཕོར་བ་གང་པོ་དེ་ཉིད་དངོས་པོ་དེ་
གསུམ་གྱི་གཞི་མཐུན་མ་ཡིན་ཀྱང་། དེའི་ཚེ་ཆ་ཤས་གསུམ་ལྡན་དུ་སྐྱེ་བ་ཡིན་ཏེ། རླན་ཞིང་གཤེར་པའི་ཕོར་བ་
གང་པོ་དེའི་ཆ་ཤེས་གཅིག་གིས་ཉེར་ལེན་དང་། ཡི་དྭགས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་དེའི་ཆ་
ཤས་གཅིག་གི་རིགས་རྒྱུན་ཕྱི་མ་རྣག་ཁྲག་ཏུ་སྐྱེ་བ་དང་དེ་བཞིན་དུ་མི་དང་། ལྷ་གཉིས་ལ་ཡང་སྦྱར་ཏེ་རིམ་པ་
བཞིན་དུ་ཆུ་དང་བདུད་རྩིར་སྐྱེ་བ་ཡོད་པའི་ཕྱིར། དེའི་ཚེ་ཆུ་དེ་ཆ་ཤས་གསུམ་ལྡན་དུ་སྐྱེ་ཡང་། གསུམ་ཀས་ཆ་
ཤེས་གསུམ་ཀ་མཐོང་བ་ནི་མ་ཡིན་ཏེ། ཡི་དྭགས་ཀྱི་ལས་དབང་གིས་རྣག་ཁྲག་ཏུ་མཐོང་ཞིང་། དངོས་པོ་གཞན་
གཉིས་མི་མཐོང་ལ། དེ་བཞིན་དུ་གཞན་ལའང་སྦྱར་བར་བྱ་བའི་ཕྱིར། དེ་ཡང་ཆུ་དེ་ཐོག་མར་བལྟ་བྱ་ཐུན་མོང་
བའི་དབང་དུ་བྱས་པ་ཡིན་གྱི། ཆ་ཤས་གསུམ་ལྡན་དུ་སྐྱེས་པའི་ཚེ་ཆ་ཅན་གྱི་དངོས་པོ་དེ་གསུམ་ཀས་མི་མཐོང་བ་
མ་ཟད། ཡི་དྭགས་གཅིག་པུས་ལོངས་སྤྱོད་པར་རྩོམ་པ་དེའི་ཚེ་ཡི་དྭགས་ཐུན་མོང་མ་ཡིན་པའི་ལོངས་སྤྱོད་བྱ་
ཡིན་པས། རིགས་འདྲ་ཕྱི་མ་རྣག་ཁྲག་ཏུ་སྐྱེ་བར་འགྱུར་བའི་ཕྱིར། འགྲོ་བ་དེ་གསུམ་གྱིས་དངོས་པོ་དེར་ཅིག་
ཅར་དུ་བལྟས་པའི་ཚེ་ཆ་ཤས་དངོས་པོ་ཚད་གྲུབ་པ་གསུམ་སྐྱེ་བའི་དཔེ་ཡང་ཡོད་དེ། ལྕགས་ཀྱི་གོང་བུ་དམར་
འབར་བའི་ཆ་ཤས་ཅིག་གིས་ཉེར་ལེན་དང་། ལག་པར་ལྕགས་སྔགས་བཏབ་པས་ལྷན་ཅིག་བྱེད་རྐྱེན་བྱས་པ་ལ་
227

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྟེན་ནས་ལག་པ་དེས་ལྕགས་གོང་དེར་རེག་པའི་ཚེ། ཚ་བའི་རེག་བྱ་མི་མྱོང་བར་རེག་བྱ་གཞན་ཞིག་མྱོང་།
ལྕགས་སྔགས་མ་བཏབ་པའི་ལག་པས་རེག་པ་ན། དེ་ལས་ཟློག་སྟེ་མྱོང་བའི་ཕྱིར་དང་། སོས་ཀའི་དུས་སུ་ཟླ་
བའི་འོད་ཀྱི་ཆ་ཤས་གཅིག་གིས་ཉེར་ལེན་དང་། ཡི་དྭགས་ཀྱི་ལས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་
དེའི་ལུས་ཤེས་ཀྱིས་མྱོང་བྱར་གྱུར་པའི་ཚ་རེག་སྐྱེ་བ་དང་། དགུན་དུས་སུ་ཉི་མའི་འོད་ཀྱི་རེག་བྱའི་ཆ་ཤས་གཅིག་
གིས་ཉེར་ལེན་དང་། ཡི་དྭགས་ཀྱི་ལས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་དེའི་ལུས་ཤེས་ཀྱི་མྱོང་བྱར་
གྱུར་པའི་གྲང་རེག་སྐྱེ་བ་ཡོད་པ་ལྟ་བུ་ཡིན་པའི་ཕྱིར། དང་པོ་ལ་དེར་ཐལ། རྣམ་བཤད་ལས། ཐོག་མར་དཔེ་
བཤད་པར་བྱ་སྟེ། ལྕགས་གོང་མེས་བསྲེག་པའི་དམར་འབར་བ་ལ་རེག་ཀྱང་མི་ཚིག་པའི་རིགས་སྔགས་དང་
ལྡན་པ་ཞིག་གིས། ཞེས་པ་ནས། གཅིག་གིས་གྲུབ་པའི་དོན་དེ་ཉིད་ཅིག་ཤོས་ཀྱིས་དེའི་བཟློག་ཕྱོགས་སུ་གྲུབ་པ་
ག་ལ་ཡིན། ཞེས་པའི་བར་གསུངས་པའི་ཕྱིར། ཕྱི་མ་དེར་ཐལ། དེ་ཉིད་ལས། དེ་བཞིན་དུ་བཤེས་སྤྲིངས་
ལས། ཡི་དྭགས་རྣམས་ལ་སོས་ཀའི་དུས་སུ་ནི། ། ཟླ་བའང་ཚ་ལ་དགུན་ནི་ཉི་མའང་གྲང་། ། ཞེས་པ་ནས།
དངོས་པོ་ཅིག་ཅེས་ཀྱང་གསུངས་པས། གཞུང་དོན་ཞིབ་ཏུ་མ་དཔྱད་པར་གོ་བ་རགས་པ་རེ་ཤར་བ་ན་དེས་ཚིམ་
ནས་ཐག་གཅོད་མ་སྔ་ཞིག ཅེས་པའི་བར་གསུངས་པའི་ཕྱིར། ལས་ཅན་གྱི་འགྲོ་བ་གསུམ་ལ། མཐོང་ཚུལ་དེ་
ལྟར་འབྱུང་བ་ཡིན་ཏེ། ཐེག་བསྡུས་ལས། ཡི་དྭགས་དུད་འགྲོ་མི་རྣམས་དང༌། ། ལྷ་རྣམས་ཅི་ལྟར་རིགས་
རིགས་སུ། ། དངོས་གཅིག་ཡིད་ནི་ཐ་དད་ཕྱིར། ། དོན་མ་གྲུབ་པ་འདོད་པ་ཡིན། ། ཞེས་གསུངས་ཤིང་།
དེའི་བཤད་སྦྱར་དགེ་བསྙེན་བཙུན་པས་མཛད་པར། ཆུ་ཀླུང་གི་དངོས་པོ་ལ་རང་རང་གི་ལས་ཀྱི་རྣམ་པར་སྨིན་
པའི་དབང་གིས་ཡི་དྭགས་ཀྱིས་རྣག་ཁྲག་ལ་སོགས་པས་གང་བར་མཐོང་བ་དང་། དེ་ཉིད་ལ་དུད་འགྲོ་ཉ་ལ་
སོགས་པས་བློས་གནས་པར་བྱེད་པ་དང་། མི་རྣམས་ཀྱིས་ནི་མངར་བ་དང་དྭང་བ་དང་བསིལ་བའི་ཆུར་རྟོགས་
ཤིང་། ཁྲུས་བྱེད་དོ། ། འཐུང་ངོ་། ། དེར་འཇུག་གོ ། ཞེས་སོབ།ས་གསུངས་པའི་ཕྱིར། གསུམ་པ་ལ། ཁ་
ཅིག ལས་ཅན་གྱི་ལྷ་མི་ཡི་དྭགས་གསུམ་གྱིས་ཆུ་ཀླུང་གི་དངོས་པོ་གཅིག་ཉིད་ལ་ཅིག་ཅར་དུ་བལྟས་པའི་ཚེ། དེ་
གསུམ་གྱིས་མཐོང་བའི་དངོས་པོ་གསུམ་པོ་དེ་ཆ་ཅན་གྱི་དངོས་པོ་གཅིག་པོ་དེའི་གོ་ས་ན་ཡོད་པར་ཐལ། དེའི་ཚེ་
དངོས་པོ་ཚད་གྲུབ་པ་དེ་གསུམ་ཡོད་པའི་ཕྱིར། འདོད་ན། རྣག་ཁྲག་ལ་སོགས་པའི་དངོས་པོ་གསུམ་པོ་དེ་ཕན་
ཚུན་གོ་ས་འགོག་ནུས་མ་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། འོ་ན། སྐྱེས་བུའི་མགོ་ལ་
སོགས་པའི་ཡན་ལག་ལྔ་བོ་དེ་སྐྱེས་བུའི་ལུས་ཀྱི་གོ་ས་ན་མེད་པར་ཐལ། དེ་དག་ཕན་ཚུན་གོ་ས་འགོག་ནུས་ཡིན་
པའི་ཕྱིར། གཞན་ཡང་། བུམ་པའི་མཆུ་ཞབས་སོབ།ས་བུམ་པའི་ཆ་ཤས་རྣམས་ཆ་ཅན། བུམ་པའི་གོ་ས་ན་
228

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
མེད་པར་ཐལ་ལོ། ། གལ་ཏེ་ཡོད་དོ་ཞེ་ན། བུམ་པའི་མཆུ་ཞབས་མགྲིན་པ་གསུམ་ཕན་ཚུན་གོ་ས་འགོག་ནུས་མ་
ཡིན་པར་ཐལ། དེ་གསུམ་བུམ་པའི་གོ་ས་ན་ཡོད་པའི་ཕྱིར། རྟགས་ཁྱབ་པས་སོ། ། ཁོ་ན་རེ། དེའི་ཚེ་ཆ་ཤས་
ཀྱི་དངོས་པོ་གསུམ་པོ་དེ། ཆ་ཅན་གྱི་དངོས་པོ་དེ་དང་ཚད་མཚུངས་ཡིན་པར་ཐལ། ལས་ཅན་གྱི་འགྲོ་བ་གསུམ་
གྱིས་ཆུ་ཀླུང་གི་དངོས་པོ་གཅིག་ལ་ཅིག་ཅར་དུ་བལྟས་པའི་ཚེ་ཚད་མཚུངས་སུ་ཡོད་པའི་ཆ་ཤས་ཀྱི་དངོས་པོ་
གསུམ་སྲིད་པའི་ཕྱིར། ཟེར་ན་མ་ཁྱབ། མ་གྲུབ་ན་དེར་ཐལ། དེའི་ཚེ་ཚད་མཚུངས་ངེས་པར་མི་དགོས་ཀྱང་
ཚད་མཚུངས་སུ་སྣང་བ་ཞིག་སྲིད་པའི་ཕྱིར། འདོད་མི་ནུས་ཏེ། བུམ་པ་རང་གི་ཆ་ཤས་རྣམས་དང་ཚད་མི་
མཉམ་པའི་ཕྱིར། ཁ་ཅིག ཡི་དྭགས་འགའ་ཞིག་གིས་ཆུ་བོ་གངྒཱ་ལ་བལྟས་པའི་ཚེ་ཆུ་བོ་གངྒཱ་བསྐམ་པ་ཡོད་པར་
ཐལ། དེའི་ཚེ་དེ་བསྐམ་པར་སྣང་བ་ཡོད་པའི་ཕྱིར། ཟེར་ན། མ་ཁྱབ་སྟེ། དེས་དེ་མ་མཐོང་བར་འོག་གཞི་
གྲམ་པ་སོགས་མཐོང་བ་ཙམ་ཡིན་པའི་ཕྱིར། དེ་ལྟར་ཡིན་ཀྱང་། ཡི་དྭགས་དེའི་ལས་ཀྱིས་ཆུ་ཀླུང་གི་ཆ་ཤེས་
ཞིག་བསྐམ་པར་སོང་བ་ནི་སྲིད་དེ། སྔར་གྱི་འགྲོ་བ་གསུམ་གྱིས་དངོས་པོ་གཅིག་ཉིད་ལ་བལྟས་པའི་ཚེ་དངོས་པོ་
ཚད་མས་གྲུབ་པ་གསུམ་སྐྱེ་བ་སྲིད་པའི་ཕྱིར། འདོད་མི་ནུས་ཏེ། དེའི་ཚེ་གང་ཟག་གཞན་གྱིས་ཆུ་བོ་དེ་མ་
བསྐམས་པར་མཐོང་བའི་ཕྱིར། ཁ་ཅིག ཀུན་དགའ་བོ་དང་དགེ་སློང་ལྷས་བྱིན་གཉིས་ཀྱིས་ཅིག་ཅར་དུ་སྟོན་
པའི་སྐུ་ལ་བལྟས་པ་དེའི་ཚེ། སྐུ་དེར་མཛེས་མི་མཛེས་ཀྱི་ཆ་གཉིས་གྲུབ་པར་ཐལ། ཁྱོད་ཀྱི་གོང་གི་དམ་བཅའ་
འཐད་པའི་ཕྱིར། ཟེར་ན། མ་ཁྱབ་སྟེ། དེའི་ཚེ་དེ་ལྟར་སྣང་བ་ཙམ་ཡོད་ཀྱང་། དངོས་གནས་པའི་ཆ་གཉིས་
མེད་པའི་ཕྱིར། དེར་ཐལ། སྟོན་པའི་སྐུས་ཉེར་ལེན་བྱས་པ་ལས་བྱུང་བའི་མི་མཛེས་པའི་ཆ་མེད་པའི་ཕྱིར།
ཁ་ཅིག མངོན་པའི་ཆེད་དུ་བྱ་བའི་གདུལ་བྱ་དང་། དུས་འཁོར་གྱི་ཆེད་དུ་བྱ་བའི་གདུལ་བྱའི་རིགས་གཉིས་
ཀྱིས་རི་རབ་ལ་ཅིག་ཅར་བལྟས་པའི་ཚེ། རི་རབ་གཅིག་གི་གོ་ས་ན་རི་རབ་གྲུ་བཞི་དང་ཟླུམ་པོ་གཉིས་ཡོད་པར་
ཐལ། ལས་ཅན་གྱི་ལྷ་མི་ཡི་དྭགས་གསུམ་གྱིས་རླན་ཤིང་གཤེར་བ་ཕོར་གང་ལ་བལྟས་པའི་ཚེ་དེའི་གོ་ས་ན་རྣག་
ཁྲག་བདུད་རྩི་གསུམ་ཅིག་ཅར་གྲུབ་སྲིད་པའི་ཕྱིར། ཟེར་ན། འདོད་བྱས་པར། དེ་གཅིག་གི་གོ་སར་དེ་གཉིས་
ཤོང་བར་ཐལ། འདོད་པའི་ཕྱིར། ཟེར་ན། སྐྱོན་མེད་དེ། སྤྱིར་རི་རབ་གཅིག་ཁོ་ནའི་གོ་སར་དུས་གཅིག་ཏུ་
གཉིས་མི་ཤོང་ཡང་། དུས་ཁྱད་པར་ཅན་གྱི་ཚེ་ཤོང་བ་མི་འགལ་བའི་ཕྱིར། དེར་ཐལ། དཔེར་ན། སྤྱིར་རྡུལ་
ཕྲན་གྱི་གོ་ས་གཅིག་ཉིད་ལ་རྡུལ་རགས་པ་མི་ཆུད་ཀྱང་། སངས་རྒྱས་བྱང་སེམས་ཀྱིས་རྫུ་འཕྲུལ་བསྟན་པའི་ཚེ་
ཆུད་སྲིད་པའི་ཕྱིར། དེར་ཐལ། མདོ་ལས། སྐྲ་ཙམ་ཁྱོན་ལ་དུས་གསུམ་ཚད་སྙེད་ཀྱི། ། སངས་རྒྱས་རྒྱ་མཚོ་
ཞིང་རྣམས་རྒྱ་མཚོ་དང་། ། ཞེས་སོགས་དང་། འཇུག་པ་ལས་ཀྱང་། དེ་ལྟར་སྟོན་ནུས་པར་གསུངས་པའི་ཕྱིར།
229

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱབ་སྟེ། སངས་རྒྱས་བྱང་སེམས་ཀྱི་མཐུ་བསམ་གྱིས་མི་ཁྱབ་པ་དེ་བཞིན་དུ་ལས་ཀྱི་རྣམ་པར་སྨིན་པའང་བསམ་
གྱིས་མི་ཁྱབ་པར་བཤད་པའི་ཕྱིར། དེར་ཐལ། གསང་བ་བསམ་གྱིས་མི་ཁྱབ་པའི་མདོར། བསམ་གྱིས་མི་ཁྱབ་
པ་བཞི་གསུངས་པའི་ཕྱིར། ཁ་ཅིག ལྕགས་གོང་ཚ་ཞིང་འབར་བའི་རེག་བྱར་གྱུར་པའི་གྲང་རེག་ཡོད་པར་
ཐལ། དམ་བཅའ་འཐད་པའི་ཕྱིར་ན་མ་ཁྱབ། འདོད་མི་ནུས་ཏེ། དེའི་རེག་བྱ་ཡིན་ན། ཚ་བའི་རེག་བྱ་ཡིན་
དགོས་པའི་ཕྱིར། ཁ་ཅིག ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བ་དང་། རབ་རིབ་ཅན་གྱི་མིག་
ཤེས་ལ་བསེ་རུ་གཙང་མའི་ནང་དུ་སྐྲ་ཤད་སྣང་བ་གཉིས་ཀུན་བཏགས་ཀྱི་གཟུགས་ཡིན་པར་ཐལ། ཀེང་རུས་
གསལ་སྣང་ཅན་གྱི་ཡིད་ཤེས་ལ་ཀེར་རུས་སྣང་བ་དང་། རྨི་ལམ་གྱི་ཤེས་པ་ལ་མིར་སྣང་བ་གཉིས་ཀུན་བཏགས་ཀྱི་
གཟུགས་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེ་དག་ཆོས་ཀྱི་སྐྱེ་མཆེད་ཀྱི་ཀུན་བཏགས་
ཀྱི་གཟུགས་སུ་རྣམ་བཤད་ལས་གསུངས་པའི་ཕྱིར། འདོད་མི་ནུས་ཏེ། གཟུགས་ཀྱི་སྐྱེ་མཆེད་ཡིན་པའི་ཕྱིར།
དེར་ཐལ། དེ་དག་གི་མིག་ཤེས་ལ་སྣང་བའི་གཟུགས་ཡིན་པའི་ཕྱིར། དེར་ཐལ། དེ་མིག་ཤེས་དེ་གཉིས་སོ་
སོའི་ངོ་བོར་སྣང་བ་གང་ཞིག འདུས་མ་བྱས་མིག་ཤེས་དེ་དག་གི་ངོ་བོར་མི་སྣང་བའི་ཕྱིར། འོན་ཀྱང་། སོ་
སྐྱེའི་མིག་ཤེས་ཀྱི་ངོ་བོར་བུམ་པ་བདེན་གྲུབ་ཏུ་སྣང་བ་ནི་འདོད་དགོས་སོ། ། གཉིས་པ་ནི། མདོར་ན། ཇི་
ལྟར་ཤེས་བྱའི་ཡུལ་རང་བཞིན་གྱིས་མེད་པ་དེ་བཞིན་དུ། ཤེས་བྱའི་རྣམ་པ་ཅན་གྱི་བློ་ཡང་རང་བཞིན་གྱིས་མེད་
ཅེས་དོན་འདི་ཤེས་པར་གྱིས་ཏེ་ཤེས་པར་བྱར་རིགས་ཏེ་ཡུལ་ཤེས་བྱ་མེད་པར་ཡུལ་ ཅན་གྱི་ཤེས་པ་ཡོད་པ་མི་
འཐད་པའི་ཕྱིར། གཉིས་པ་ལ་བཞི། གཞན་དབང་གི་སྒྲུབ་བྱེད་རང་རིག་དགག་པ། སེམས་ཙམ་པའི་ལུགས་
བདེན་པ་གཉིས་ལས་ཉམས་པར་བསྟན་པ། དེས་ན་ཀླུ་སྒྲུབ་ཀྱི་ལུགས་འདིའི་རྗེས་སུ་འབྲང་རིགས་པ། གཞན་
དབང་དང་འཇིག་རྟེན་པའི་ཐ་སྙད་འགོག་པ་གཉིས་མི་མཚུངས་པར་བསྟན་པའོ། ། དང་པོ་ལ་ཡང་གསུམ།
གཞན་དབང་གི་སྒྲུབ་བྱེད་དྲིས་ནས་གཞན་གྱིས་སྨྲས་པའི་ལན་དགག་པ། རིགས་པ་གཞན་གྱིས་ཀྱང་རང་རིག་
མི་འཐད་པ། གཞན་དབང་རང་བཞིན་གྱིས་གྲུབ་པ་མོ་གཤམ་གྱི་བུ་དང་མཚུངས་པར་བསྟན་པའོ། ། དང་པོ་
ནི། གལ་ཏེ་ཕྱི་རོལ་དོན་གྱི་གཟུང་བ་མེད་པས་དེ་ལས་དོན་གཞན་པའི་འཛིན་པ་ཉིད་དང་བྲལ་ཞིང་། གཟུང་
འཛིན་རྫས་ཐ་དད་པ་གཉིས་ཀྱིས་སྟོང་བའི་གཞན་དབང་གི་དངོས་པོ་རང་བཞིན་གྱིས་ཡོད་ན་གཞན་དབང་འདི་
ཡི་ཡོད་པ་དེ། སེམས་ཙམ་པ་ཁྱོད་ཀྱི་ཤེས་པ་གང་གིས་ཤེས་པར་འགྱུར་ཞེས་དྲི་བར་བྱའོ། ། ཤེས་པས་མ་བཟུང་
བར་ཡང་ཡོད་ཅེས་བྱར་མི་རུང་སྟེ། ཚད་མས་མ་གྲུབ་ན་མེད་པར་འགྱུར་བའི་ཕྱིར་རོ། ། གལ་ཏེ། ཕྱི་དོན་
མེད་པའི་ཤེས་པ་བདེན་གྲུབ་དེ། རབ་མྱོང་བའི་རང་རིག་གིས་གྲུབ་པ་ཡིན་ནོ་ཞེ་ན། དེ་མི་འཐད་པར་ཐལ།
230

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཤེས་པ་དེ་ཉིད་ཀྱིས་ཤེས་པ་དེ་ཉིད་མྱོང་བར་གྲུབ་པ་མ་ཡིན་པའི་ཕྱིར་རོ། ། འདིའི་སྐབས་སུ་གཉིས། རང་རིག་
འདོད་པའི་ཕྱོགས་སྔ་བརྗོད་པ་དང་། དེ་དགག་པའོ། ། དང་པོ་ནི། རང་རིག་འདོད་པ་རྣམས་ན་རེ། རང་
རིག་སྐྱེ་བའི་ཚུལ་ཡོད་དེ། སྔོན་འཛིན་མངོན་སུམ་ལྟ་བུའི་སྟེང་ནས་མཚོན་ན། སྔོན་པོ་འཛིན་པའི་དབང་པོའི་
མངོན་སུམ་སྐྱེས་པ་དེའི་ཚེ། སྔོན་པོའི་རྣམ་པ་ཤར་བའི་རིག་པ་གཅིག་དང་། སྔོན་པོའི་རྣམ་པ་མ་ཤར་ཡང་ཁ་
ནང་ཁོ་ན་ལ་ཕྱོགས་ཞིང་གཉིས་སྣང་ཐམས་ཅད་དང་བྲལ་བའི་འཛིན་རྣམ་ཡན་གར་བ་གཉིས་སྐྱེ་བའི་དང་པོ་
གཟུང་རྣམ་དང་། ཕྱེ་མ་འཛིན་རྣམ་ཡིན་པའི་ཕྱིར། དེ་ཡང་ཡིན་ཏེ། དཔེར་ན། ཤེལ་གོང་དག་པ་རས་སྔོན་
པོའི་སྟེང་དུ་བཞག་པ་ན། སྔོན་པོས་ཁ་བསྒྱུར་པའི་དྭངས་ཆ་གཅིག་དང་། ཤེལ་གོང་རང་ཉིད་ཀྱི་ངོས་ནས་
དྭངས་པའི་ཆ་གཉིས་སྐྱེ་བ་ལྟ་བུ་དང་། མར་མེ་སྐྱེས་པ་ཙམ་ཉིད་ནས་གཟུགས་གཞན་གསལ་བར་བྱེད་ཅིང་།
རང་ཉིད་གསལ་བའི་ངོ་བོར་སྐྱེ་བ་ལྟ་བུ་ཡིན་པའི་ཕྱིར། རང་རིག་འདོད་ཚུལ་དེ་ལྟར་ཡིན་ཏེ། རྟོག་གེ་འབར་
བ་ལས། རྣམ་ཤེས་ནི་གཉིས་སུ་སྣང་སྟེ། རང་སྣང་བ་དང་། ཡུལ་དུ་སྣང་བའོ། ། ཡུལ་དུ་སྣང་བའི་རྣམ་ཤེས་
ནི་ཕྱི་རོལ་གྱི་ཡུལ་གྱི་རྣམ་པར་གྱུར་ནས། རང་སྣང་བའི་རྣམ་ཤེས་ཀྱི་ཡུལ་དུ་འགྱུར་རོ། ། ཞེས་གསུངས་པའི་
ཕྱིར། དེ་དག་གི་ལུགས་ལ། སྔོན་འཛིན་མྱོང་བྱེད་ཀྱི་འཛིན་རྣམ་དེས། སྔོན་འཛིན་དང་རང་ཉིད་གཉིས་ཀ་
མྱོང་བ་ཡིན་ཀྱང་། རང་ཉིད་ལ་རིག་བྱེད་དང་། སྔོན་འཛིན་ལ་རིག་བྱའི་རྣམ་པ་འཆར་རྒྱུ་མེད་པའི་གཉིས་
སྣང་དང་བྲལ་བའི་འཛིན་རྣམ་ཡན་གར་བ་ཞིག་ཏུ་འདོད་པ་ཡིན་ཏེ། རྣམ་འགྲེལ་ལས། རྟག་ཏུ་བདག་ལ་ནང་
མངོན་ཕྱོགས། ། རིག་བྱ་རིག་བྱེད་རྣམ་པ་མེད། ། ཅེས་གསུངས་པའི་ཕྱིར། དེ་སྒྲུབ་ཚུལ་ཡོད་དེ། དྲན་པའི་
རྟགས་ལ་བརྟེན་ནས་སྔོན་འཛིན་ལ་མྱོང་བ་ཡོད་པར་ནི་གྲུབ། མྱོང་བྱེད་ལ་གཞན་མྱོང་དང་། རང་མྱོང་གཉིས་
སུ་ཁ་ཚོན་ཆོད། གཞན་མྱོང་ཡོད་ན་མྱོང་བྱེད་ཐུག་མེད་དུ་ཐལ་བ་དང༌། སྔོན་འཛིན་ཕྱི་མ་སྔོན་པོ་ལ་མི་འཇུག་
པར་ཐལ་བར་འགྱུར་བས་མི་འཐད་ལ། རང་མྱོང་ཡོད་ན་རང་ལས་རྒྱངས་ཆད་པའི་ཚུལ་གྱིས་ཡོད་པའི་རང་
མྱོང་མི་འཐད་པས། སྔར་བཤད་པ་ལྟ་བུའི་རང་རིག་འགྲུབ་པའི་ཕྱིར། སྔོན་འཛིན་ལ་མྱོང་བྱེད་གཞན་མྱོང་
མེད་དེ། དེ་ཡོད་ན་མྱོང་བྱེད་དོན་གཞན་པ་དེ་ཡང་མྱོང་བྱེད་དོན་གཞན་པ་ཞིག་གིས་མྱོང་དགོས་པས། དེ་ལྟ་
ན་མྱོང་བྱེད་ཐུག་མེད་དུ་འགྱུར་ཞིང་། དེ་ཐུག་མེད་ཡིན་ན། སྔོན་འཛིན་ཡང་ཐུག་མེད་དུ་ཐལ་ལ། དེ་ལྟར་
ཡིན་ན། རྩ་བའི་སྔོན་འཛིན་མི་འཐད་པས་དེ་ལ་མྱོང་བྱེད་ཀྱང་མེད་པར་འགྱུར་བའི་ཕྱིར། སྔོན་འཛིན་ལ་མྱོང་
བྱེད་ཡོད་དེ། ངས་སྔོན་པོ་མཐོང་སྙམ་པའི་ཡུལ་ཅན་གྱི་དྲན་པ་སྐྱེ་བ་ཡོད་པ་གང་ཞིག སྔོན་པོ་མ་མྱོང་ན་ཡུལ་
སྔོན་པོ་དྲན་པའི་དྲན་ཤེས་མི་སྐྱེ་བ་དེ་བཞིན་དུ། སྔོན་འཛིན་ལ་མྱོང་བྱེད་མེད་ན། ཡུལ་ཅན་སྔོན་འཛིན་དྲན་
231

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་དྲན་ཤེས་སྐྱེ་བ་མི་འཐད་པའི་ཕྱིར། དེ་ལ་ཁོ་ན་རེ། མྱོང་བྱེད་ཐུག་མེད་དུ་ཐལ་བའི་སྐྱོན་མེད་དེ། སྔོན་
འཛིན་ཕྱི་མས་སྔོན་འཛིན་སྔ་མ་མྱོང་བའི་ཕྱིར། ཟེར་ན། སྔོན་འཛིན་ཕྱི་མ་ཡུལ་སྔོན་པོ་ལ་མི་འཇུག་པར་ཐལ།
དེས་སྔོན་འཛིན་སྔ་མ་མྱོང་བའི་ཕྱིར། ཁྱབ་སྟེ། ནང་གི་སྔོན་འཛིན་གཟུང་དོན་བྱེད་པ་བོར་ནས། ཕྱི་རོལ་
སྔོན་པོ་ལ་འཇུག་པ་དགོས་པ་མེད་པའི་ཕྱིར། ཁོ་ན་རེ། སྐྱོན་མེད་དེ། སྔོན་འཛིན་སྔ་ཕྱི་གཉིས་ལ་མྱོང་བྱེད་མི་
འདྲ་བ་གཉིས་ཅིག་ཅར་དུ་སྐྱེ་བའི་ཕྱིར། ཟེར་ན། འོ་ན། སེམས་ཅན་གཅིག་གི་རྒྱུད་ལ་རྣམ་པར་ཤེས་པ་
རིགས་མཐུན་རྫས་ཐ་དད་པ་གཉིས་ཅིག་ཅར་དུ་སྐྱེ་བར་ཐལ། དམ་བཅའ་འཐད་པའི་ཕྱིར། འདོད་ན། མི་
འཐད་པར་ཐལ། མདོ་ལས། ལུས་ཅན་རྣམས་ཀྱི་རྣམ་པར་ཤེས་པ་ནི་རྒྱུད་རེ་རེ་བ་ཁོ་ནའོ། ། ཞེས་གསུངས་
པའི་ཕྱིར། གཉིས་པ་དེ་དགག་པ་ལ་གཉིས། སྒྲུབ་བྱེད་དགག་པ་དང་། བསྒྲུབ་བྱ་དགག་པའོ། ། དང་པོ་ནི།
ཁྱོད་ཀྱིས་དྲན་པའི་རྟགས་ལ་བརྟེན་ནས་སྔོན་འཛིན་ལ་མྱོང་བྱེད་ཡོད་པར་སྒྲུབ་པ་དེ། རང་གི་མཚན་ཉིད་ཀྱིས་
གྲུབ་པའི་དྲན་པ་རྟགས་སུ་འགོད་དམ། དྲན་པ་ཙམ་ཞིག་རྟགས་སུ་འགོད་པ་གང་ཡིན། དང་པོ་ལྟར་ན། མི་
འཐད་པར་ཐལ། ངའི་ལུགས་ལ་དེ་འདྲ་བའི་དྲན་པ་དང་རང་རིག་གཉིས་མེད་པར་མཚུངས་པས། སྒྲུབ་བྱེད་
བསྒྲུབ་བྱ་དང་མཚུངས་པར་འགྱུར་པའི་ཕྱིར། གཉིས་པ་ལྟར་ནའང་ཁྱབ་པ་མ་ངེས་པ་ཡིན་ཏེ། མེ་ཙམ་གྱི་
རྟགས་ལས་མེ་ཤེལ་དཔོག་པ་དང་མཚུངས་པའི་ཕྱིར། གཞན་ཡང་། དེ་མི་འཐད་པར་ཐལ། དྲན་པའི་རྟགས་
ལས་སྔོན་འཛིན་ལ་མྱོང་བྱེད་ཡོད་བར་གྲུབ་ཏུ་ཆུག་ཀྱང་། ཁྱོད་ལྟར་མྱོང་བ་ལ་རང་མྱོང་གཞན་མྱོང་གཉིས་སུ་མ་
ངེས་པའི་ཕྱིར། དེར་ཐལ། མར་མེ་གསལ་བའི་ངོ་བོ་སྐྱེས་ཀྱང་རང་ཉིད་ཀྱིས་རང་ཉིད་གསལ་བར་ཡང་མི་བྱེད་
ལ། རང་ལ་དོན་གཞན་གྱིས་ཀྱང་གསལ་བར་མི་བྱེད་པ་ལྟ་བུ་ཡིན་པའི་ཕྱིར། གལ་ཏེ། མར་མེས་རང་གིས་
རང་གསལ་བར་བྱེད་དོ་ཞེ་ན། འོ་ན། མུན་པས་མུན་པ་སྒྲིབ་པར་བྱེད་པར་ཐལ། འདོད་པའི་ཕྱིར། འདོད་
ན། མུན་ནང་གི་བུམ་པའི་གཟུགས་མཐོང་པ་རྐྱེན་ལ་མི་ལྟོས་པར་ཐལ། འདོད་པའི་ཕྱིར། ཁྱབ་སྟེ། རྩ་ཤེ་
ལས། མར་མེས་རང་དང་གཞན་གྱི་དངོས། ། གལ་ཏེ་སྣང་བར་འགྱུར་ན་ནི། ། མུན་པའང་རང་དང་གཞན་
གྱི་དངོས། ། སྒྲིབ་པར་འགྱུར་བ་ཐེ་ཚོམ་མེད། ། ཅེས་གསུངས་པའི་ཕྱིར། གཉིས་པ་བསྒྲུབ་བྱ་དགག་པ་ནི།
ཁ་ནང་ཁོ་ན་ལ་ཕྱོགས་ཤིང་གཉིས་སྣང་ཐམས་ཅད་དང་བྲལ་བ་དང་རིག་བྱ་རིག་བྱེད་ཀྱི་རྣམ་པ་འཆར་རྒྱུ་མེད་
པའི་རང་རིག་འདོད་པ་མི་འཐད་པར་ཐལ། རང་ཉིད་ལ་རིག་བྱ་རིག་བྱེད་རྣམ་པ་འཆར་རྒྱུ་མེད་པར་རིག་བྱ་
རིག་བྱེད་དུ་འདོད་ན་རལ་གྲི་གཅིག་ཉིད་ཀྱིས་རང་གིས་རང་གཅོད་ནུས་པ་དང་། སོར་མོ་གཅིག་ཉིད་ཀྱིས་རང་
ཉིད་ཀྱི་རྩེ་ལ་རེག་ནུས་པར་ཐལ་བར་འགྱུར་བའི་ཕྱིར། དེ་ལྟར་འགྱུར་ཏེ། ཇི་ལྟར་རལ་གྲིས་རང་གི་སོ། །
232

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
གཅོད་པར་མི་བྱེད་སོར་མོས་ནི། ། རང་ལ་རེག་པར་མི་བྱེད་ཀྱང་། ། རང་གི་སེམས་ཀྱང་དེ་བཞིན་ནོ། ། ཞེས་
གསུངས་པའི་ཕྱིར། དེ་ལྟ་བུའི་རང་རིག་དེ་རང་ཉིད་ཀྱི་རིག་བྱ་རིག་བྱེད་གཉིས་ཀ་ཡིན་པ་མི་འཐད་པར་ཐལ།
དེ་ལ་ཇི་ཙམ་ཡིད་གཏད་ཀྱང་རིག་བྱ་རིག་བྱེད་ཀྱི་རྣམ་པ་འཆར་རྒྱུ་མེད་པའི་ཕྱིར་རོ། ། གཉིས་པ་ལ་གཉིས།
དངོས་དང་། རང་རིག་མེད་ཀྱང་དྲན་པ་སྐྱེ་བའི་ཚུལ་ལོ། ། དང་པོ་ནི། གལ་ཏེ། ཕྱིས་དུས་ཀྱི་དྲན་པའི་
རྟགས་ལས་རང་རིག་ཡོད་པར་འགྲུབ་པོ་ཞེ་ན། ཕྱིར་རྒོལ་ལ་རང་རིག་མ་གྲུབ་པ་བསྒྲུབ་པར་བྱ་བའི་ཕྱིར་དུ་
བརྗོད་པ་ཡི་དྲན་པ་རང་བཞིན་གྱིས་ཡོད་པར་གྲུབ་པ་འདི་ནི་ཆོས་ཅན། ཁྱོད་རང་རིག་གི་སྒྲུབ་པར་བྱེད་པ་མ་
ཡིན་པར་ཐལ། ཁྱོད་གཞི་མ་གྲུབ་པའི་ཕྱིར། གལ་ཏེ་ཤེས་པ་དེ་རང་གིས་རང་རིག་པར་བྱེད་པ་ནི་གྲུབ་ལ་རག་
མོད་གྱི་སྟེ་ཡོད་དུ་ཆུག་ཀྱང་། དེ་ལྟ་ནའང་དྲན་པའི་ཤེས་པས་ཡུལ་དང་ཡུལ་ཅན་དེ་དག་དྲན་པ་སྟེ་མྱོང་བ་ནི་
རིགས་པ་མ་ཡིན་ཏེ། ཁྱོད་ལྟར་ན་སྔར་གྱི་ཡུལ་མྱོང་གི་ཤེས་པ་དང་། ཕྱིས་ཀྱི་དྲན་ཤེས་གཉིས་འབྲེལ་མེད་ཀྱི་
གཞན་གྱི་གཞན་ཡིན་པའི་ཕྱིར་ཏེ། རང་བཞིན་གྱིས་གྲུབ་པའི་གཞན་ཡིན་པའི་ཕྱིར། ཁྱབ་སྟེ། དཔེར་ན།
ཉེར་སྦས་ཀྱི་ཤེས་པ་ནི། བྱམས་པའི་ཤེས་པས་སྔར་མ་ཤེས་པ་སྟེ་མ་མྱོང་བ་བྱམས་པའི་རྒྱུད་ལ་སྐྱེས་པ་བཞིན་ནོ།
ཁོ་ན་རེ། དེ་གཉིས་མི་མཚུངས་ཏེ། དོན་དེ་ནི་རྒྱུད་གཅིག་ཏུ་གཏོགས་པ་ལ་བྱེད་ཅིང་། དཔེ་དེ་ནི་རྒྱུད་ཐ་དད་
པ་ཡིན་པའི་ཕྱིར་ཞེ་ན། དེ་ཡང་མི་འཐད་པར་ཐལ། རང་བཞིན་གྱིས་གྲུབ་པའི་གཞན་ཡིན་པའི་ཕྱིར་ཞེས་པའི་
གཏན་ཚིགས་འདིས་ནི། རྒྱུད་གཅིག་ཏུ་གཏོགས་པ་དང་རྒྱུ་འབྲས་ལ་སོགས་པའི་ཁྱད་པར་དེ་དག་ཀྱང་འཇོམས་
པར་བྱེད་པ་བྱམས་པ་ཉེར་སྦས་ལ་བརྟེན་ཞེས་སོགས་ཀྱི་སྐབས་སུ་བཤད་ཟིན་པའི་ཕྱིར་རོ། །
གཉིས་པ་ལ་གཉིས། ཚིག་དོན་དང༌། སྤྱི་དོན་ནོ། ། དང་པོ་ནི། གལ་ཏེ་རང་རིག་མི་འདོད་པ་ཁྱོད་
ལྟར་ན། དྲན་པ་སྐྱེ་ཚུལ་ཇི་ལྟར་ཡིན་ཞེ་ན། ཁོ་བོ་ཅག་གི་ལུགས་ལ་རང་རིག་མེད་ཀྱང་དྲན་པ་སྐྱེ་ཚུལ་འཐད་པ་
ཡིན་ཏེ། རྒྱུ་མཚན་གང་གི་ཕྱིར་ན། སྔོན་འཛིན་ལྟ་བུ་དབང་པོའི་ཤེས་པ་གང་གིས་ཡུལ་ཡོད་བར་གྱུར་པ་དེ་
ལས་དྲན་པའི་ཤེས་པ་འདི་རང་བཞིན་གྱིས་གཞན་དུ་དབུ་མ་བ་ངའི་ལུགས་ལ་ཡོད་པ་མེད་པ་དེའི་ཕྱིར། དེས་ན་
སྔར་གྱི་ཤེས་པས་ཡུལ་མྱོང་བ་དང་བཅད་པ་དེ། ཕྱིས་དྲན་ཤེས་ཀྱིས་ཀྱང་དེ་ལྟར་ཡིན་པས། འདི་སྔར་ཡང་ང་
ཡིས་མཐོང་སྙམ་དུ་དྲན་པ་སྐྱེ་བར་འགྱུར་བ་ཡིན་ཏེ། བཏགས་དོན་མ་བཙལ་བར་དྲན་ཚུལ་འདི་ཡང་འཇིག་
རྟེན་གྱི་ཐ་སྙད་ཀྱི་ཚུལ་ལུགས་ཡིན་པའི་ཕྱིར། གཉིས་པ་ནི། སྔོན་འཛིན་ལ་མྱོང་བྱེད་རང་རིག་མེད་ཀྱང་ངས་
སྔོན་པོ་མཐོང་སྙམ་པའི་ཡུལ་ཅན་གྱི་དྲན་པ་སྐྱེ་བ་མི་འགལ་ཏེ། སྔོན་འཛིན་དང་དྲན་ཤེས་གཉིས་རང་བཞིན་
གྱིས་གྲུབ་པའི་སོ་སོ་བ་མིན་པར་རྒྱུན་གཅིག་པའི་འགྲེལ་བ་གྲུབ་ཅིང་། སྔོན་འཛིན་གྱི་ཡུལ་སྔོན་པོ་དང་དྲན་ཤེས་
233

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་ཡུལ་སྔོན་པོ་གཉིས་ཡུལ་གཅིག་པའི་ཕྱིར་དང་། སྔོན་འཛིན་དེ་ང་མིན་ཀྱང་ངའི་ཆ་ཤས་ཡིན་པས་སྔོན་འཛིན་
གྱིས་སྔོན་པོ་མཐོང་བས། ངས་སྔོན་པོ་མཐོང་སྙམ་པའི་དྲན་པ་སྐྱེ་བ་འཐད་པའི་ཕྱིར། དེ་ལྟར་ཡིན་ཀྱང་སྔོན་
འཛིན་གྱི་དུས་སུ་གྲུབ་པའི་སྔོན་པོ་དེ་དྲན་ཤེས་ཀྱི་དུས་སུ་གྲུབ་པོ་སྙམ་དུ་དྲན་པ་སྐྱེ་བ་མ་ཡིན་ཏེ། དེ་གཉིས་དུས་
ཐ་དད་པའི་ཕྱིར། གཞནཡང་། སྔོན་འཛིན་གྱི་དུས་སུ་དེ་མྱོང་བྱེད་ཀྱི་རང་རིག་མེད་ཀྱང་ཕྱིས་ངས་སྔོན་པོ་
མཐོང་སྙམ་པའི་དྲན་ཤེས་སྐྱེ་བ་འཐད་པའི་དཔེ་ཡང་ཡོད་ཏེ། དགུན་དུས་སུ་བྱི་བ་དུག་ཅན་གྱིས་དམུགས་པ་ན་
དུག་ཞུགས་ཏེ་དཔྱིད་དུས་སུ་འབྲུག་སྒྲ་ཐོས་པའི་རྐྱེན་གྱིས་དུག་ལངས་པའི་ཚེ། བྱི་བས་དམུགས་པ་མ་སྤངས་
པར་བྱི་བས་དམུགས་པའི་དུས་སུ་དུག་ཞུགས་སོ་སྙམ་པའི་དྲན་ཤེས་སྐྱེ་བ་ལྟ་བུ་ཡིན་པའི་ཕྱིར། དེ་སྐད་དུ་ཡང་
སྤྱོད་འཇུག་ལས། གལ་ཏེ་རང་རིག་ཡོད་མིན་ན། ། རྣམ་ཤེས་དྲན་པ་ཇི་ལྟར་འགྱུར། ། གཞན་མྱོང་བ་དང་
འབྲེལ་བ་ལས། ། དྲན་འགྱུར་བྱི་བས་དུག་བཞིན་ནོ། ། ཞེས་གསུངས་པའི་ཕྱིར། ཆོས་མཚུངས་སྦྱོར་ཚུལ་ཡོད་
དེ། སྔོན་འཛིན་གྱི་དུས་སུ་སྔོན་པོ་མཐོང་བ་དང་། དགུན་དུས་ཀྱི་བྱི་བས་དམུགས་པ་གཉིས་ཆོས་མཚུངས།
སྔོན་འཛིན་གྱི་དུས་སུ་སྔོན་འཛིན་ལ་མྱོང་བྱེད་རང་རིག་མེད་པ་དང་། བྱི་བས་དམུགས་པའི་དུས་སུ་དུག་ཞུགས་
པོ་མ་མྱོང་བ་གཉིས་ཆོས་མཚུངས། སྔོན་འཛིན་མ་སྤངས་པར་ངས་སྔོན་པོ་མཐོང་སྙམ་པའི་དྲན་པ་སྐྱེ་བ་དང་།
བྱི་བས་དམུགས་པ་མ་སྤངས་པར་དུག་ཞུགས་པ་མྱོང་བའི་དྲན་པ་སྐྱེ་བ་གཉིས་ཆོས་མཚུངས་པའི་ཕྱིར། འདི་
དག་ལ་ཁོ་ན་རེ། ཐལ་འགྱུར་བའི་ལུགས་ལ། རང་རིག་མེད་ཀྱང་དབང་ཤེས་དང་ཡིད་ཤེས་སོགས་འདོད་
དགོས་པས། དེ་ཡང་རང་ཉིད་ཀྱིས་རང་གྲུབ་ན། རང་རིག་བཀག་པ་དང་འགལ་ལ། མྱོང་བྱེད་དོན་གཞན་
ཞིག་གིས་མྱོང་ན། མྱོང་བྱེད་ཐུག་མེད་དུ་འགྱུར་བའི་གནོད་བྱེད་ཁྱེད་རང་ལ་ཡང་མཚུངས་སོ། ། ཞེ་ན།
འདིའི་ལན་ལ་གཉིས། ལན་དངོས་དང༌། ཞར་ལ་ཚད་མའི་རྣམ་གཞག་བཤད་པའོ། ། དང་པོ་ནི། སྐྱོན་དེར་
མི་འགྱུར་ཏེ། འདིར་གཞལ་བྱའི་གྲངས་ངེས་ཀྱི་སྒོ་ནས་ཚད་མའི་གྲངས་ངེས་འཇོག་ཅིང་། ཚད་མ་ཡང་གཞལ་
བྱའི་རྣམ་པ་ཤར་བའི་སྒོ་ནས་གྲུབ་ཀྱི། དེ་ལས་ལོགས་སུ་སྒྲུབ་བྱེད་ཀྱི་རང་རིག་སོགས་མི་དགོས་པའི་ཕྱིར། དེར་
ཐལ། ཚིག་གསལ་ལས་ཚད་མའི་གྲངས་འཇུག་པ་གཞལ་བྱའི་གཞན་གྱི་དབང་ཡིན་པའི་ཕྱིར་དང་། གཞལ་
བྱའི་རྣམ་པའི་རྗེས་སུ་བྱེད་པ་ཙམ་གྱིས་རང་གི་ངོ་བོ་ཡོད་པར་རྙེད་པའི་ཚད་མ་དེ་དག་གི་རང་གི་ངོ་བོ་རྣམ་པར་
འཇོག་པའི་ཕྱིར། ཞེས་གསུངས་པའི་ཕྱིར། དེའི་དོན་ནི། སྔོན་འཛིན་གྱིས་སྔོན་འཛིན་གྲུབ་ཅེས་པའི་དོན་མ་
ཡིན་པར་སྔོན་འཛིན་གྱིས་སྔོན་པོ་གཞལ་སྟོབས་ཀྱིས་སྔོན་འཛིན་ཡོད་པར་འགྲུབ་པའི་དོན་ཡིན་ཏེ། སྔོན་འཛིན་
གྱིས་སྔོན་པོ་དྲན་པའི་དྲན་ཤེས་དེ་ཚད་མ་གཞན་ལ་མ་བལྟོས་པར་རང་སྟོབས་ཀྱིས་འདྲེན། དེ་དྲན་པའི་དྲན་
234

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཤེས་དེས་སྔོན་པོ་དང་སྔོན་འཛིན་མེད་པའི་སྒྲོ་འདོགས་བཅད་ནས་བློ་ཁ་ཕྱོགས་པ་ཙམ་གྱིས་ཡུལ་ཡུལ་ཅན་གཉིས་
དྲན་པའི་དྲན་ཤེས་ཚད་མ་གཞན་ལ་མ་བལྟོས་པར་རང་སྟོབས་ཀྱིས་འདྲེན་པ་ཡིན་གྱི། སྔོན་འཛིན་གྱིས་རང་
ཉིད་གྲུབ་ན་རང་རིག་བཀག་པ་དང་འགལ་བར་འགྱུར་བའི་ཕྱིར་ཏེ། དེ་ལྟར་ཡང་རྣམ་བཤད་ལས། སྔོན་པོ་
གྲུབ་པ་ཉིད་ཀྱིས་སྔོན་འཛིན་འགྲུབ་སྟེ། དཔེར་ན། ཡུལ་དྲན་པ་ཉིད་ཀྱིས་ཡུལ་ཅན་དྲན་པ་ཡིན་གྱི། སྔར་
ཡུལ་ཅན་ཁོ་རང་གིས་ཁོ་རང་གཞན་དག་འདོད་པ་ལྟར་མྱོང་བའི་དབང་གིས་དྲན་པ་དེ་འབྱུང་བ་མིན་པ་དང་
འདྲའོ། ། ཞེས་གསུངས་པའི་ཕྱིར། སྟོང་ཉིད་མངོན་སུམ་དུ་རྟོགས་པའི་སློབ་པའི་མཉམ་གཞག་ཡེ་ཤེས་ཀྱིས་
རང་ཉིད་གྲུབ་པ་མ་ཡིན་ཀྱང་། འགྲུབ་པ་ཡིན་ཏེ། དཔེ་སྔ་མ་དེ་ཉིད་ཀྱིས་གྲུབ་པའི་ཕྱིར་རོ། །
གཉིས་པ་ཞོར་ལ་ཚད་མའི་རྣམ་གཞག་བཤད་པ་ལ་གསུམ། མཚན་ཉིད། དབྱེ་བ། འཕྲོས་པའི་དོན་
བཤད་པའོ། ། དང་པོ་ནི། རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱའི་གཙོ་བོ་ལ་མི་སླུ་བའི་རིག་པ།
ཚད་མའི་མཚན་ཉིད། དེ་ལྟར་ཡིན་ཀྱང་། འདུས་བྱས་ཐམས་ཅད་སླུ་བར་གསུངས་པ་དང་མི་འགལ་ཏེ། དེ་
ནི་རང་འཛིན་རྟོག་པ་ལ་སྣང་ཚུལ་དང་གནས་ཚུལ་མི་མཐུན་པའི་བརྫུན་པ་ལ་སླུ་བའི་ཆོས་ཅན་དུ་བཤད་པ་དེ་
ཡིན་ལ། ཚད་མའི་མཚན་ཉིད་ཀྱི་ཟུར་གྱི་མི་སླུ་བའི་དོན་ནི། ཚད་མས་རང་གི་གཞལ་བྱ་ཇི་ལྟར་དཔྱད་པ་ལྟར་
གྲུབ་པའི་དོན་ཡིན་པའི་ཕྱིར། ཚད་མ་བ་ལ་གྲགས་པའི་ཚད་མའི་མཚན་ཉིད་ལྟར་འདིར་ཁས་ལེན་པ་མ་ཡིན་ཏེ།
དེ་ནི་རང་གི་མཚན་ཉིད་ཀྱིས་གྲུབ་པ་གཞིར་བཅས་པའི་དབང་དུ་བྱས་ནས་དེ་ལྟར་བཞག་པ་ཡིན་པའི་ཕྱིར།
ཚད་མ་ལ། དབྱེ་ན་མངོན་སུམ་གྱི་ཚད་མ་དང་། རྗེས་དཔག་ཚད་མ་གཉིས། རང་གི་རྟེན་རྟགས་ཡང་དག་ལ་
མ་བརྟེན་པར་རང་གི་འཛིན་སྟངས་ཀྱི་ཡུལ་གྱི་གཙོ་བོ་མངོན་འགྱུར་བ་ལ་མི་སླུ་བའི་རིག་པ་དེ། མངོན་སུམ་གྱི་
ཚད་མའི་མཚན་ཉིད། མངོན་སུམ་གྱི་ཚད་མ་དེ་ལ་དབྱེ་ན་གསུམ་དུ་གྲངས་ངེས་པ་ཡིན་ཏེ། དབང་པོའི་མངོན་
སུམ་གྱི་ཚད་མ་དང་། ཡིད་ཀྱི་མངོན་སུམ་གྱི་ཚད་མ་དང་། རྣལ་འབྱོར་མངོན་སུམ་གྱི་ཚད་མ་གསུམ་དུ་གྲངས་
ངེས་པའི་ཕྱིར། དང་པོའི་མཚན་ཉིད་ཡོད་དེ། རང་གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་
ཅན་པ་ལ་བརྟེན་ནས་སྐྱེས་ཤིང་རང་གི་འཛིན་སྟངས་ཀྱི་ཡུལ་དུ་གྱུར་པའི་གཙོ་བོ་མངོན་གྱུར་པ་ལ་མི་སླུ་བའི་རིག་
པ་དེ་དེ་ཡིན་པའི་ཕྱིར། དེ་ལ་དབྱེ་ན་ལྔ་ཡོད་དེ། གཟུགས་འཛིན་པའི་དབང་པོའི་མངོན་སུམ་གྱི་ཚད་མ་ནས།
རེག་བྱ་འཛིན་པའི་དབང་པོའི་མངོན་སུམ་གྱི་ཚད་མའི་བར་ལྔ་ཡོད་པའི་ཕྱིར། གཉིས་པའི་མཚན་ཉིད་ཡོད་དེ།
རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་དངོས་སུ་སྐྱེས་ཤིང་ཞི་ལྷག་ཟུང་འབྲེལ་གྱི་
ཏིང་ངེ་འཛིན་ལ་མ་བརྟེན་པར་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱའི་གཙོ་བོ་ལ་མི་སླུ་བའི་རིག་པ་
235

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་དེ་ཡིན་པའི་ཕྱིར། དབྱེ་ན་གསུམ་ཡོད་དེ། ཕྱི་རོལ་གྱི་དོན་འཛིན་པའི་ཡིད་མངོན། ནང་བདེ་སྡུག་སོགས་
འཛིན་པའི་ཡིད་མངོན། དེ་ལས་གཞན་པའི་ཡིད་མངོན་རྣམས་སུ་ཡོད་པའི་ཕྱིར། གསུམ་པའི་མཚན་ཉིད་
ཡོད་དེ། རང་གི་ཐུན་མོང་མ་ཡིན་པའི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་དངོས་སུ་
སྐྱེས་ཤིང་རང་གི་འཛིན་སྟངས་ཀྱི་ཡུལ་དུ་གྱུར་པའི་བདག་མེད་ཕྲ་རགས་གང་རུང་ལ་མི་སླུ་ཞིང་རྟོག་པ་དང་བྲལ་
བའི་ཡེ་ཤེས་དེ་དེ་ཡིན་པའི་ཕྱིར། རང་གི་རྟེན་རྟགས་ཡང་དག་ལ་བརྟེན་ནས་རང་གི་གཞལ་བྱ་ལྐོག་གྱུར་པ་ལ་མི་
སྨུབའི་རིག་པ་རྗེས་དཔག་ཚད་པའི་མཚན་ཉིད། རྗེས་དཔག་ལ་དབྱེ་ན་བཞི་ཡོད་དེ། དངོས་སྟོབས་རྗེས་
དཔག ཡིད་ཆེས་རྗེས་དཔག གྲགས་པའི་རྗེས་དཔག དཔེ་ཉེར་འཇལ་གྱི་རྗེས་དཔག་རྣམས་ཡོད་པའི་ཕྱིར།
དེ་དག་གི་མཚན་གཞི་ནི་གཞན་ནས་ཤེས་པར་བྱའོ ། གསུམ་པ་ནི། རང་རྒྱུད་པ་མན་ཆད་ཀྱིས། ཚད་མ་ཡིན་
ན། རང་གི་གཞལ་བྱ་ལ་མ་འཁྲུལ་ཞིང་གསར་དུ་མི་སླུ་བའི་རིག་པ་ཡིན་པས་ཁྱབ་པར་འདོད་ཀྱང་། ལུགས་
འདི་ལ་དེ་ལྟར་མ་ཁྱབ་སྟེ། ཚུར་མཐོང་གི་རྒྱུད་ཀྱི་ཐ་སྙད་པའི་ཚན་མ་དང་། མ་རིག་བག་ཆགས་ཀྱིས་བསླད་
པའི་སློབ་པ་འཕགས་པའི་རྒྱུད་ཀྱི་ཐ་སྙད་པའི་ཚད་མ་རྣམས་རང་གི་གཞལ་བྱ་ལ་འཁྲུལ་བའི་ཕྱིར། དེར་ཐལ།
དེ་རྣམས་ལ་རང་གི་གཞལ་བྱ་རང་གི་མཚན་ཉིད་ཀྱིས་གྲུབ་པར་སྣང་ཡང་། དེ་རང་གི་མཚན་ཉིད་ཀྱིས་མ་གྲུབ་
པའི་ཕྱིར། བུམ་པ་དེ་བུམ་འཛིན་དབང་པོའི་མངོན་སུམ་གྱི་ཡུལ་མངོན་སུམ་པ་ཡིན་ཏེ། དེ་ལ་མངོན་སུམ་གྱི་སྒྲ་
དངོས་མིང་དུ་འཇུག་པའི་ཕྱིར་དང་། ཡུལ་ཅན་དེ་ཡུལ་དེ་ལ་ལྟོས་ནས་མངོན་སུམ་བཏགས་པ་བ་ཡིན་པའི་ཕྱིར།
དང་པོ་དེར་ཐལ། ཤེས་པ་གང་ལ་ཡུལ་གང་གི་རྣམ་པ་ཤར་བའི་ཡུལ་དེ་ཡིན་ན། ཤེས་པ་དེའི་ཡུལ་མངོན་སུམ་
པ་ཡིན་པས་ཁྱབ་པའི་ཕྱིར། དེར་ཐལ། ཚིག་གསལ་ལས། གལ་ཏེ་མཚན་གཞིའམ། རང་གི་མཚན་ཉིད་དམ།
སྤྱིའི་མཚན་ཉིད་ཀྱང་རུང་སྟེ་འཇིག་རྟེན་ན་ཡོད་ན་ནི། ཐམས་ཅད་མངོན་སུམ་དུ་དམིགས་པར་བྱ་བ་ཡིན་པའི་
ཕྱིར། ལྐོག་ཏུ་མ་གྱུར་པ་ཡིན་ཏེ། དེའི་ཕྱིར་དེའི་ཡུལ་གྱི་རྣམ་པར་ཤེས་པ་དང་ལྷན་ཅིག་མངོན་སུམ་ཉིད་དུ་
རྣམ་པར་བཞག་གོ། ། ཞེས་གསུངས་པའི་ཕྱིར། འདིས་ལྐོག་གྱུར་མེད་པར་བསྟན་པ་ནི་མ་ཡིན་ཏེ། གཞི་གྲུབ་
ན། ལྐོག་གྱུར་དང་མངོན་གྱུར་གཉིས་ཀ་ཡིན་དགོས་པའི་ཕྱིར། ཟླ་གཅིག་ཟླ་བ་གཉིས་སུ་སྣང་བའི་དབང་ཤེས་
སོགས་རྟོག་མེད་ལོག་ཤེས་རྣམས་དང་། སྒྲ་རྟག་འཛིན་རྟོག་པ་སོགས་རྟོག་པ་ལོག་ཤེས་རྣམས་ཚད་མ་མ་ཡིན་
ཀྱང་། རང་གི་སྣང་བ་ལ་ཚད་མ་ཡིན་ཏེ། རང་གི་སྣང་བ་ལ་ལྟོས་ཏེ་ཡུལ་མངོན་གྱུར་བ་ལ་མི་སླུ་བའི་རིག་པ་
ཡིན་པའི་ཕྱིར། དེ་དག་ཚད་མ་མ་ཡིན་ཏེ། དེ་དག་རང་གི་ཡུལ་གྱི་གཙོ་བོ་ལ་ཚད་མ་མ་ཡིན་པའི་ཕྱིར། དེར་
ཐལ། དེ་རང་གི་འཛིན་སྟངས་ཀྱི་ཡུལ་གྱི་གཙོ་བོ་ལ་མི་སླུ་བ་མ་ཡིན་པའི་ཕྱིར། འདིར་རང་གི་ཞེན་ཡུལ་ལ་
236

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
འཁྲུལ་བའི་རིག་པ་ལ། ཚད་མ་མ་ཡིན་པས་མ་ཁྱབ་སྟེ། སྒྲ་མི་རྟག་པར་རྟོགས་པའི་རྗེས་དཔག་ལྟ་བུ་རང་གི་
ཞེན་ཡུལ་ལ་འཁྲུལ་བའི་ཕྱིར། དེར་ཐལ། སྒྲ་མི་རྟག་པ་རང་གི་མཚན་ཉིད་ཀྱིས་མ་གྲུབ་ཀྱང་དེ་ལ་གྲུབ་པར་
སྣང་བའི་ཕྱིར། མངོན་སུམ་ཚད་མ་དང་དཔྱད་ཤེས་མི་འགལ་ཏེ། སྔོན་འཛིན་དབང་པོའི་མངོན་སུམ་གྱིས་
དྲངས་ནས་སྐྱེས་པའི་དྲན་ཤེས་དེ་དེ་གཉིས་ཀའི་གཞི་མཐུན་པ་ཡིན་པའི་ཕྱིར། རང་རྒྱུད་པ་མན་ཆད་ཀྱི་ལུགས་
ལ་སོ་སྐྱེའི་རྒྱུད་ལ་རྣལ་འབྱོར་མངོན་སུམ་མེད་ཀྱང་། ལུགས་འདི་ལ་ཡོད་དེ། གང་ཟག་རང་རྐྱ་ཐུབ་པའི་རྫས་
ཡོད་ཀྱིས་སྟོང་བའི་སྟོང་ཉིད་མངོན་སུམ་དུ་རྟོགས་པའི་སོ་སྐྱེ་ཡོད་པའི་ཕྱིར། ཡིད་མངོན་ཀྱང་རྣམ་འགྲེལ་
སོགས་ནས་བཤད་པ་དང་ཇི་ལྟ་བ་བཞིན་མི་མཐུན་ཏེ། དེར་གཟུགས་གསལ་བར་མངོན་སུམ་དུ་མཐོང་བའི་
རང་ག་བའི་ཚུར་མཐོང་རང་རྒྱུད་ཀྱི་ཡིད་མངོན་ཡོད་པར་བཤད། འདིར་དེ་འདྲ་བའི་ཚུར་མཐོང་གི་དབང་
མངོན་ཡོད་ཀྱང་དེ་འདྲ་བའི་ཡིད་མངོན་མེད་པར་འདོད་པའི་ཕྱིར། འདི་དག་གི་སྐོར་རྒྱས་པར་ནི་སྟོང་ཐུན་
སོགས་ནས་ཤེས་པར་བྱའོ། གསུམ་པ་ནི། སེམས་ཙམ་པ་ཁྱོད་ཀྱི་གཞན་དབང་ཤེས་པ་གང་གིས་འཛིན་པར་
འགྱུར་ཏེ་མི་འགྱུར་བར་ཐལ། གོང་དུ་བཤད་པ་ལྟ་བུའི་རང་རིག་ཡོད་པ་མ་ཡིན་པའི་ཕྱིར། དེར་ཐལ། རྒྱུ་
མཚན་གོང་དུ་བརྗོད་པ་དེ་ལྟ་ཡིན་པ་དེའི་ཕྱིར། སྔོན་འཛིན་ཤེས་པ་ལྟ་བུ་དེ་ཉིད་ཀྱིས་དེ་ཉིད་འཛིན་པར་རིགས་
པ་མ་ཡིན་པར་ཐལ། ཤིང་ལྟ་བུ་གཅོད་པར་བྱེད་པ་བོ་དང་། བཅད་པའི་ལས་སུ་བྱ་བ་ཤིང་དང་། གཅོད་པའི་
བྱ་བ་གསུམ་པོ་གཅིག་མ་ཡིན་པས་ཏེ་དེའི་ཕྱིར་རོ། ། བཞི་བ་ནི། སེམས་ཙམ་པ་ཆོས་ཅན། རྒྱུ་མཚན་གང་
གིས་ན་མོ་གཤམ་གྱི་བུ་འདི་ཡོད་པར་མི་རིགས་པར་འདོད་པ་གཞན་སེམས་ཙམ་ཁྱོད་ལ་མོ་གཤམ་གྱི་བུས་གནོད་
པ་ཅི་ཞིག་བསྐྱལ་ནས་དེ་ཡོད་པར་མི་འདོད་པ་བརྗོད་དུ་ཡོད་པར་ཐལ། གལ་ཏེ་རང་བཞིན་གྱིས་སྐྱེ་བ་མེད་ཅིང་
ཚད་མས་མ་ཤེས་པའི་བདག་ཉིད་ཅན་གྱི་གཞན་དབང་རང་གི་ངོ་བོས་གྲུབ་པའི་དངོས་པོ་ཡོད་པར་ཁྱོད་ཀྱིས་
འདོད་པའི་ཕྱིར། ཁྱབ་སྟེ། དེ་ལྟ་ན། སྤྲོས་པ་དང་བྲལ་ཞིང་བརྗོད་དུ་མེད་པའི་མོ་གཤམ་གྱི་བུ་ཞིག་ཡོད་ཅེས་
འདོད་རིགས་པའི་ཕྱིར། དེར་ཐལ། དེ་གཉིས་འདོད་མི་འདོད་རྣམ་པ་ཀུན་ཏུ་མཚུངས་པའི་ཕྱིར་རོ། །
གཉིས་པ་ནི། ཀུན་རྫོབ་པའི་འཁྲུལ་བའི་རྒྱུ་སྟེ་གཞི་རྫས་སུ་གྲུབ་པར་ནི་གང་ཞིག་འགྱུར་ཏེ་མི་འགྱུར་བར་ཐལ།
གང་གི་ཚེ་གཞན་དབང་རང་བཞིན་གྱིས་གྲུབ་པ་ཅུང་ཟད་ཀྱང་ཡོད་པ་མ་ཡིན་པའི་ཕྱིར། སེམས་ཙམ་པ་གཞན་
གྱི་ལུགས་ལྟར་ན། འཇིག་རྟེན་གྲགས་པའི་རྣམ་གཞག་སོང་ཞིག་འདུག་ཅིག་ཅེས་བྱ་བ་ལ་སོགས་བྱ་བྱེད་འཇོག་
ཚུལ་ཀུན་ཀྱང་བརླག་པ་སྟེ་འཇིག་པའམ་མི་འཐད་པར་ཐལ། གཞན་དབང་གི་རྫས་ལ་བདེན་པར་ཆགས་པ་ཡི་
སྒོ་ནས་ཕྱི་རོལ་གྱི་དོན་འགོག་པར་བྱེད་པའི་ཕྱིར། དེར་ཐལ། ཕྱི་རོལ་གྱི་དོན་མེད་ཅིང་། ནང་ཤེས་པ་བདེན་
237

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་ཁས་ལེན་པའི་ཕྱིར། གསུམ་པ་ནི། ཤེས་བྱ་ཆོས་ཅན། སློབ་དཔོན་འཕགས་པ་ཀླུ་སྒྲུབ་ཞབས་ཀྱིས་སྲོལ་ཕྱེ་
བའི་ལམ་ལས་ནི་ཕྱི་རོལ་ཏུ་གྱུར་པ་ལ་ཞི་བ་མྱང་འདས་འཐོབ་པའི་ཐབས་ཀྱི་གཙོ་བོ་མེད་པར་ཐལ། ཕྱི་རོལ་ཏུ་
གྱུར་པ་དེ་དག་ནི་ཀུན་རྫོབ་དང་དེ་ཉིད་དོན་དམ་པའི་བདེན་པ་གཉིས་ཀྱི་རྣམ་གཞག་ལས་ཉམས་པར་འགྱུར་ལ།
བདེན་གཉིས་དེ་ལས་ཉམས་པས་ཐར་བ་འགྲུབ་པ་ཡོད་པ་མ་ཡིན་པའི་ཕྱིར། དེར་ཐལ། ཀུན་རྫོབ་ཐ་སྙད་ཀྱི་
བདེན་པའི་རྣམ་གཞག་ལེགས་པར་རྟོགས་པ་ནི་དོན་དམ་བདེན་པ་ལེགས་པར་རྟོགས་པའི་ཐབས་སུ་གྱུར་པ་དང༌།
དོན་དམ་བདེན་པ་ཇི་ལྟ་བ་བཞིན་རྟོགས་པ་ནི་སྔར་བཤད་པའི་ཐབས་དེ་ལས་བྱུང་བར་གྱུར་པ་ཡིན་པའི་ཕྱིར།
བདེན་པ་དེ་གཉིས་ཀྱི་རྣམ་དབྱེ་གང་གིས་མི་ཤེས་པའི་གང་ཟག་དེ་ནི་ཆོས་ཅན། ཁྱོད་ཕྱིན་ཅི་ལོག་གི་རྣམ་པར་
རྟོག་ལོག་པའི་དབང་དུ་སོང་ནས་ལམ་ངན་པར་ཞུགས་པ་ཡིན་ཏེ། རྒྱུ་མཚན་སྔར་བཤད་པ་དེའི་ཕྱིར་རོ། །
བཞི་བ་ནི། ཇི་ལྟར་སེམས་ཙམ་པ་ཁྱོད་ཀྱིས་གཞན་དབང་ནི་དངོས་པོར་ཏེ་ངོ་བོས་གྲུབ་པར་འདོད་པ་ལྟར།
ཀུན་རྫོབ་ཀྱང་ནི་ངོ་བོས་གྲུབ་པར་བདག་གིས་ཁས་མ་བླངས་པར་ཐལ། དགོས་པའི་འབྲས་བུ་དང་བཅས་པའི་
ཕྱིར་དུ་གཟུགས་སོགས་འདི་དག་རང་བཞིན་གྱིས་མེད་ཀྱང་ཐ་སྙད་ཀྱི་དབང་དུ་བྱས་ཏེ་ཡོད་དོ་ཞེས་འཇིག་རྟེན་
གྱི་དེ་ཁོ་ནར་བྱས་ནས་བདག་ནི་སྨྲ་བར་བྱེད་པའི་ཕྱིར། འཇིག་རྟེན་གྱི་གྲགས་པ་ལ་མ་བལྟོས་པར་ཀུན་རྫོབ་
བཞག་ཏུ་མེད་དེ། ཇི་ལྟར་ཞེ་ན། ཁྱོད་འདོད་པ་བཞིན་ཟག་བཅས་ཀྱི་ཕུང་པོ་སྤུངས་ནས་ཞི་བར་ཞུགས་པའི་
ལྷག་མེད་མྱང་འདས་ལ་གནས་པའི་དགྲ་བཅོམ་པ་རྣམས་ལ་ཟག་བཅས་ཀྱི་གཟུགས་སོགས་ཀྱི་ཀུན་རྫོབ་ཡོད་པ་
མིན་པ་དེ་ལྟར་འཇིག་རྟེན་ལ་ཡང་ཀུན་རྫོབ་ཀྱི་རྣམ་གཞག་རྣམས་མེད་ན། དེ་ལྟར་ཞེས་པ་དེ་བཞིན་དུ་ཀུན་རྫོབ་
འདི་འཇིག་རྟེན་གྱི་ཐ་སྙད་ལ་ལྟོས་ནས་ཀྱང་ཡོད་ཅེས་བདག་མི་སྨྲ་ཡང་ཀུན་རྫོབ་རྣམས་འཇིག་རྟེན་གྱི་ཐ་སྙད་ཀྱི་
དབང་གིས་ཁས་ལེན་དུ་རུང་ཞིང་རུང་བ་ལྟར་ཁས་ལེན་པའི་ཕྱིར། དེར་ཐལ། གལ་ཏེ་དེ་ལྟར་མི་འདོད་པ་དེའི་
ཚེ་ཁྱོད་ལ་འཇིག་རྟེན་གྱི་གྲགས་པས་མི་གནོད་ན། ཁྱོད་ཀྱིས་འཇིག་རྟེན་ཉིད་ལ་ལྟོས་ནས་ཀུན་རྫོབ་འདི་ནི་
དགག་པར་གྱིས་ལ། ཁྱོད་དང་འཇིག་རྟེན་གཉིས་ཀ་འདིར་ནི་རྩོད་པར་གྱིས་ཤིག་དང་། རྩོད་པའི་ཕྱི་ནས་གང་
སྟོབས་དང་ལྡན་པ་དེ་ལ་བདག་གིས་བརྟེན་པར་བྱ་བ་ཡིན་ཞིང་། དེ་ནི་འཇིག་རྟེན་སྟོབས་ཆེ་བས་འཇིག་རྟེན་གྱི་
གྲགས་པ་ལ་བརྟེན་པར་འོས་པའི་ཕྱིར།
གསུམ་པ་ལ་གསུམ། ས་བཅུ་པའི་མདོ་ལས་སེམས་ཙམ་དུ་གསུངས་པའི་དགོངས་པ། དོན་སེམས་
གཉིས་ཡོད་མེད་མཚུངས་པ། ལང་གཤེགས་ལས་སེམས་ཙམ་དུ་གསུངས་པའི་དགོངས་པ་བཤད་པའོ། ། དང་
པོ་ལ་གསུམ། ཙམ་གྱི་སྒྲས་ཕྱི་དོན་མི་འགོག་པ་ས་བཅུ་བའི་ལུང་གིས་བསྒྲུབ་པ། དོན་དེ་ཉིད་མདོ་གཞན་གྱིས་
238

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཀྱང་སྒྲུབ་པ། ཙམ་གྱི་སྒྲས་སེམས་གཙོ་བོ་ཉིད་དུ་བསྒྲུབ་པའོ། ། དང་པོ་ནི། ཁོ་ན་རེ། ས་བཅུ་བའི་མདོ་ལས་
འདི་ལྟར་ཁམས་གསུམ་པོ་འདི་ནི་སེམས་ཙམ་མོ། ། ཞེས་གསུངས་པས་ཕྱི་རོལ་གྱི་དོན་མེད་ཅིང་ཤེས་པ་བདེན་
གྲུབ་ཡོད་དོ་སྙམ་ན། མདོ་ལས་དེ་ལྟར་གསུངས་པའི་ཙམ་གྱི་སྒྲས་ཕྱི་དོན་མི་འགོག་པར་ཐལ། མདོ་དེར་ས་དྲུག་
པ་མངོན་དུ་གྱུར་པ་ཆོས་དབྱིངས་ལ་མངོན་དུ་ཕྱོགས་པའི་བྱང་ཆུབ་སེམས་དཔའ་ཡིས་སྲིད་པ་གསུམ་པོ་རྣམ་ཤེས་
ཏེ་སེམས་ཙམ་དུ་གང་རྟོགས་པར་གསུངས་པ་དེ་ནི། རྟག་པའི་བདག་བྱེད་པ་བོ་ཡིན་པ་བཀག་པ་རྟོགས་པའི་
ཕྱིར་ཏེ། དེ་ལྟར་བཀག་ནས་ཁམས་གསུམ་གྱི་བྱེད་པ་བོ་ནི་གཙོ་བོ་སེམས་ཙམ་ཞིག་ཡིན་པར་རྟོགས་ཞེས་པའི་
དོན་ཡིན་པའི་ཕྱིར། དེར་ཐལ། ས་བཅུ་བའི་མདོ་ལས། ལུགས་སུ་བྱུང་བའི་རྣམ་པར་རྟེན་ཅིང་འབྲེལ་བར་
འབྱུང་བ་ལ་རབ་ཏུ་རྟོག་གོ། ཞེས་པ་ནས། དེ་དག་ཐམས་ཅད་ཀྱང་སེམས་གཅིག་ལ་བརྟེན་པ་དག་གོ། ། ཞེས་
པའི་བར་གསུངས་པ་དེས། རྟག་པའི་བདག་བཀག་ནས། སེམས་ཉིད་བྱེད་པ་བོ་ཡིན་པར་བསྟན་པའི་ཕྱིར།
གཉིས་པ་ནི། མདོ་དེ་ལས་སེམས་ཙམ་ཞེས་གསུངས་པ་ལྟ་བུའི་ཙམ་སྒྲས་ཕྱི་དོན་འགོག་པ་མ་ཡིན་པར་ཐལ།
ལང་ཀར་གཤེགས་པའི་མདོ་དེ་ལས་ཀུན་མཁྱེན་གྱིས་མུ་སྟེགས་པའི་རྒྱུད་ཀྱི་བདག་དང་སྤྱི་གཙོ་བོ་སོགས་འཇིག་
རྟེན་གྱི་བྱེད་པ་བོར་འདོད་པའི་ལྟ་བ་ངན་པའི་རི་བོ་སྤོ་མཐོན་པོ་འཇོམས་པའི་ངག་གི་རང་བཞིན་གྱི་རྡོ་རྗེ་ལྟ་བུ།
གང་ཟག་རྒྱུན་དང་ཕུང་པོ་དང་། དེ་བཞིན་རྐྱེན་དང་རྡུལ་དག་དང་། ། གཙོ་བོ་དབང་ཕྱུག་བྱེད་པོ་རྣམས། །
སེམས་ཙམ་དུ་ནི་ངས་བཤད་དོ། ། ཞེས་འབྱུང་བ་འདི་ནི་མདོ་གཞན་དུ་སེམས་ཙམ་ཞེས་གསུངས་པའི་དགོངས་
པ་བཅད་པའི་ཕྱིར་དུ་སྟོན་པས་གསུངས་པ་ཡིན་པའི་ཕྱིར། དེ་ལྟར་གསུངས་པ་ལ་དགོས་པ་ཡོད་དེ། དེ་ཁོ་ན་
ཉིད་རྟོགས་ནུས་པའི་བློ་ལྡན་གྱི་བློ་ནི་འཕེལ་བར་བྱ་བའི་ཆེད་ཡིན་པའི་ཕྱིར། མདོ་དེའི་དོན་དེ་ལྟར་ཡིན་པར་
ཐལ། ཇི་བཞིན་ཏེ་ཇི་ལྟར་མུ་སྟེགས་དང་རང་གི་བསྟན་བཅོས་དེ་དང་དེ་ལས་མུ་སྟེགས་རྣམས་ཀྱིས་གང་ཟག་
དང་སོགས་ཏེ་རྒྱུན་དང་ཕུང་སོགས་དེ་དག་བྱེད་པ་བོར་སྨྲས་པ་དེ་དག་བྱེད་པ་བོར་མ་གཟིགས་ནས་རྒྱལ་བས་
སེམས་ཙམ་ཞིག་འཇིག་རྟེན་གྱི་བྱེད་པ་བོར་གསུངས་པ་ཡིན་པའི་ཕྱིར། གསུམ་པ་ནི། མདོ་ལས་སེམས་ཙམ་མོ་
ཞེས་གསུངས་པ་ནི་སེམས་བདེན་པར་གྲུབ་ཅིང་ཕྱི་རོལ་གྱི་གཟུགས་ནི་མེད་དོ་ཞེས་འདིར་འགོག་པ་དེ་ལྟར་མདོ་
ཡི་དོན་མ་ཡིན་པར་ཐལ། འོ་ན་ཇི་ལྟར་ཞེ་ན། དེ་ཁོ་ན་ཉིད་ལ་བློ་རྒྱས་པ་ལ་སངས་རྒྱས་ཞེས་བཤད་པའི་ཚེ་ཚིག་
སྔ་མ་སངས་ཞེས་པ་མི་མངོན་པ་ཡིན་ཀྱང་དོན་ནི་སངས་རྒྱས་ཞེས་བསྙད་པ་ཇི་ལྟ་བ་བཞིན་དུ། འདིར་ཡང་དེ་
བཞིན་ཏེ་གཟུགས་སེམས་གཉིས་ཀྱི་ནང་ནས་སེམས་ཙམ་ཞིག་གཙོ་བོར་གྱུར་པ་ལ་ཚིག་ཕྱི་མ་གཙོ་བོར་གྱུར་པ་མི་
མངོན་པར་བྱས་ནས་སྟོན་པས་མདོ་ལས་འཇིག་རྟེན་ལ་སྟེ་ཁམས་གསུམ་ནི་སེམས་ཙམ་དུ་གསུངས་པ་ཡིན་པའི་
239

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར། དེ་ལྟར་ཡིན་པར་ཐལ། ཁྱོད་འདོད་པ་ལྟར་གལ་ཏེ་ཁམས་གསུམ་པོ་འདི་དག་རང་བཞིན་གྱིས་གྲུབ་པའི་
སེམས་ཙམ་མོ་ཞེས་མཁྱེན་ནས་ས་བཅུ་བའི་མདོ་དེ་ལས་ཕྱི་རོལ་དོན་གྱི་གཟུགས་ཉིད་དགག་པར་མཛད་ན་ནི།
སླར་ཡང་མདོ་དེ་ལས་བདག་ཉིད་ཆེན་པོ་སངས་རྒྱས་ཀྱིས་སེམས་རྣམ་ཤེས་དེ་གཏི་མུག་མ་རིག་པ་དང་འདུ་བྱེད་
ཀྱི་ལས་བགཉིས་ལས་སྐྱེས་པར་རྒྱུ་མཚན་ཅིའི་ཕྱིར་གསུངས་ཏེ་གསུང་བ་མི་རིགས་པར་ཐལ་བའི་ཕྱིར། དེར་ཐལ།
ཕྱི་དོན་མེད་ཅིང་སེམས་རང་བཞིན་གྱིས་ཡོད་ན་བརྟེན་ནས་འབྱུང་བ་མི་འཐད་པའི་ཕྱིར། དེར་ཐལ། རང་
བཞིན་གྱིས་ཡོད་ན་རྐྱེན་ལ་མི་ལྟོས་པར་འགྱུར་བའི་ཕྱིར། ཤེས་བྱ་ཆོས་ཅན། སེམས་འཇིག་རྟེན་གྱི་བྱེད་པ་བོ་
ཡིན་ཏེ། སེམས་ཉིད་ཀྱིས་ནི་སེམས་ཅན་འཇིག་རྟེན་དང་། སྣོད་ཀྱི་འཇིག་རྟེན་གྱི་ཀུན་ཏུ་སྣ་ཚོགས་པ་འགོད་པ་
སྟེ་བསྐྱེད་པར་བྱེད་པའི་ཕྱིར། དེར་ཐལ། སེམས་ཅན་ནི་རང་རང་གི་ཐུན་མོང་མ་ཡིན་པའི་ལས་ལས་སྐྱེས།
སྣོད་ཀྱི་འཇིག་རྟེན་ནི་ཐུན་མོང་བའི་ལས་ལས་སྐྱེས་ཤིང་། ལས་དེ་ཡང་སེམས་ཀྱིས་བསགས་པ་ཡིན་པའི་ཕྱིར།
རྟགས་དེར་ཐལ། སྟོན་པས་འགྲོ་བ་མ་ལུས་པ་རང་རང་གི་ལས་དཀར་ནག་ལས་སྐྱེས་པར་གསུངས་པ་གང་ཞིག
སེམས་སྤངས་ནས་ནི་ལས་ཀྱང་ཡོད་པ་མ་ཡིན་པའི་ཕྱིར། ས་བཅུ་བའི་མདོ་ལས་སེམས་ཙམ་མོ་ཞེས་འབྱུང་བའི་
མདོ་ཚིག་འདི་ཆོས་ཅན། ཁྱོད་ཀྱིས་སེམས་ལས་གཞན་པའི་དབང་ཕྱུག་སོགས་སྣོད་བཅུད་ཀྱི་བྱེད་པ་བོ་ཡིན་པ་
བཟློག་གི ། ཕྱི་རོལ་དོན་གྱི་གཟུགས་ནི་བཀག་པ་མ་ཡིན་པར་ཐལ། གལ་ཏེ་གཟུགས་ཡོད་པར་འདོད་མོད་ཀྱི་
གཟུགས་དེ་ལ་ནི་སེམས་བཞིན་དུ་འགྲོ་འོང་གི་བྱ་བ་བྱེད་པ་བོ་ནི་ཡོད་པ་མ་ཡིན་པ་དེས་ནའི་ཕྱིར། གཉིས་པ་ནི།
ཕྱི་རོལ་གྱི་གཟུགས་མེད་པར་འདོད་ན་ནི། ནང་གི་སེམས་ཡོད་པར་མ་འཛིན་ཅིག ། ནང་གི་སེམས་ཡོད་པར་
འདོད་པ་ཉིད་ཡིན་པའི་ཕྱི་རོལ་གྱི་གཟུགས་མེད་པར་མ་འཛིན་ཅིག་སྟེ་དོན་ཤེས་ཡོད་མེད་མཚུངས་པར་ཐལ།
སྔར་ཇི་སྐད་བསྟན་པའི་ཚུལ་གྱིས་འཇིག་རྟེན་པ་ཡི་དེ་ཉིད་དེ་རྣམ་གཞག་ལ་གནས་པ་ལ་ཕྱི་རོལ་གྱི་གཟུགས་ཀྱི་
ཕུང་པོ་སོགས་འཇིག་རྟེན་ལ་གྲགས་ཏེ་ཕུང་པོ་ལྔ་ཆར་ཡོད་ལ། དེ་ཁོ་ན་ཉིད་མངོན་སུམ་དུ་རྟོགས་པའི་ཡེ་ཤེས་
འཆར་བར་འདོད་པ་ན་རྣལ་འབྱོར་བ་མཉམ་པར་བཞག་པ་ལ་མཉམ་གཞག་དེའི་གཟིགས་ངོར་ཕུང་པོ་དེ་ལྔ་
འབྱུང་བར་མི་འགྱུར་བའི་ཕྱིར། གཞན་ཡང་། དོན་སེམས་ཡོད་མེད་མཚུངས་པར་ཐལ། གཟུགས་སོགས་
ཕུང་པོ་ལྔ་པོ་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་གྱི་མདོར། སངས་རྒྱས་ཀྱིས་མཚུངས་པར་རང་བཞིན་
གྱིས་གྲུབ་པ་སྤངས་ཤིང་སྟེ་བཀག་ལ། མངོན་པའི་ཆོས་ལས་ནི་རང་དང་སྤྱིའི་མཚན་ཉིད་ལ་སོགས་པའི་སྒོ་ནས་
མཚུངས་པར་གསུངས་པའི་ཕྱིར། སེམས་ཙམ་པ་ཆོས་ཅན། ཁྱོད་ཀྱིས་ཀུན་རྫོབ་དང་དོན་དམ་པའི་བདེན་
གཉིས་ཀྱི་རིམ་པ་འདི་དག་བཤིག་པར་བྱས་ནས་རྣམ་གཞག་བྱེད་ཀྱང་། གཞན་དབང་རྫས་གྲུབ་ནི་བསྒྲུབས་
240

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་་སྤྱི་དོན་མཐའ་དཔྱོད་ཟུང་འབྲེལ་
ཀྱང་འགྲུབ་པར་མི་འགྱུར་བར་ཐལ། ཁྱོད་ཀྱི་འདོད་པ་ལྟར་གྱི་གཞན་དབང་རྫས་སུ་གྲུབ་པ་ནི་སྔར་བཀག་པས་
དེ་དེའི་ཕྱིར། སྔར་བཤད་པའི་དེ་ལྟ་བུའི་རིམ་པས་དངོས་པོ་རྣམས་གདོད་མ་ནས་དེ་ཁོ་ན་ཉིད་དུ་མ་སྐྱེས་ཤིང་
འཇིག་རྟེན་གྱི་ཐ་སྙད་དུ་སྐྱེས་པར་རིགས་པར་བྱ་སྟེ། བདེན་གཉིས་ཀྱི་རིམ་པ་མ་བཤིག་པར་འཇོག་ན་དོན་ཤེས་
གཉིས་དོན་དམ་དུ་མེད་ཅིང་ཐ་སྙད་དུ་ཡོད་པར་མཚུངས་པར་འདོད་དགོས་པ་དེའི་ཕྱིར། །
གསུམ་པ་ལ་གཉིས། ཕྱི་རོལ་མེད་པའི་སེམས་ཙམ་དུ་གསུངས་པ་དྲང་དོན་དུ་བསྟན་པ་དང་། མདོའི་
དྲང་ངེས་ཀྱི་དོན་རྟོགས་པའི་ཐབས་བསྟན་པའོ། ། དང་པོ་ལ་གཉིས། དྲང་དོན་དུ་ལུང་གིས་བསྟན་པ་དང་།
རིགས་པས་བསྟན་པའོ། ། དང་པོ་ལ་གཉིས། དངོས་ཀྱི་དོན་དང་། དེ་འདྲ་བའི་མདོ་གཞན་ཡང་དྲང་དོན་དུ་
བསྟན་པའོ། ། དང་པོ་ནི། ལུང་གཞན་ཡང་། ལང་ཀར་གཤེགས་པའི་མདོ་སྡེ་གང་ལས། ཕྱི་རོལ་སྣང་བ་
ཡོད་མེད་དེ། ། སེམས་ནི་སྣ་ཚོགས་རྣམས་སུ་སྣང་། ། ལུས་དང་ལོངས་སྤྱོད་གནས་འདྲ་བ། ། སེམས་ཙམ་དུ་
ནི་ངས་བཤད་དོ། ། ཞེས་ཕྱི་རོལ་དོན་དུ་སྣང་བ་ལྟར་ཡོད་པ་མ་ཡིན་ཞིང་། སེམས་ནི་ལུས་ལོངས་སྤྱོད་སོགས་
ཀྱི་རྣམ་པ་སྣ་ཚོགས་སུ་སྣང་ངོ་ཞེས་གསུངས་པ་དེ་ནི་ཆོས་ཅན། ཁྱོད་ཀྱིས་ཕྱི་དོན་བཀག་ཀྱང་དགོངས་གཞི་ཡོད་
དེ། ཁྱོད་ཀྱིས་གཟུགས་ལ་ཤིན་ཏུ་ཆགས་པ་གང་ཡིན་པ་དེ་དག་ལ་གཟུགས་ལ་ཆགས་པའི་རྐྱེན་གྱིས་བསྐྱེད་པའི་
ཉོན་མོངས་རྣམས་བཟློག་པའི་ཕྱིར་དུ་གསུངས་པ་སྟེ་དེའི་ཕྱིར། མདོ་དེ་ཡང་དྲང་དོན་གྱི་མདོ་ཉིད་ཡིན་ཏེ།
མདོ་འདི་ནི་སྟོན་པས་དྲང་དོན་ཉིད་དུ་གསུངས་ཤིང་འདི་ནི་དྲང་དོན་ཉིད་དུ་རིགས་ངས་ཀྱང་འཐད་པ་སྟེ་
འགྲུབ་པའི་ཕྱིར། རྟགས་ཟུར་དང་པོ་དེར་ཐལ། ཇི་ལྟར་ནད་པ་ནད་པ་ལ། ། ཞེས་སོགས་གསུངས་པའི་ཕྱིར།
གཉིས་པ་ནི། ཕྱི་རོལ་སྣང་བ་ཡོད་མེད་དེ། ། ཞེས་སོགས་དྲང་དོན་ཡིན་པ་འབའ་ཞིག་ཏུ་མ་ཟད་ཀྱི་སྔར་བཤད་
པའི་རྣམ་པ་དེ་ལྟ་བུའི་སེམས་ཙམ་པས་ངེས་དོན་གྱི་མདོར་འདོད་པའི་མདོ་སྡེ་གཞན་ཡང་ཀུན་བཏགས་བདེན་
པར་མེད་ཅིང་གཞན་དབང་དང་ཡོངས་གྲུབ་གཉིས་སོ་སོར་བདེན་གྲུབ་ཏུ་སྟོན་པའི་དགོངས་འགྲེལ་གྱི་མདོ་དང་།
ལན་པའི་རྣམ་པར་ཤེས་པ་ཟབ་ཅིང་ཕྲ། ། ཞེས་སོགས་ཀྱི་མདོ་རྣམས་ཆོས་ཅན། དྲང་དོན་གྱི་མདོ་ཡིན་ཏེ།
དྲང་དོན་གྱི་མདོ་ཉིད་དུ་ལང་གཤེགས་ལས། བློ་གྲོས་ཆེན་པོ་སྟོང་བ་ཉིད་དང་མི་སྐྱེ་བ་ཞེས་སོགས་དང་། ཇི་
ལྟར་ནད་པ་ནད་པ་ལ། ། སྨན་པས་སྨན་རྣམས་གཏོང་བ་ལྟར། ། སངས་རྒྱས་དེ་བཞིན་སེམས་ཅན་ལ། །
སེམས་ཙམ་དུ་ཡང་རབ་ཏུ་གསུངས། ། ཞེས་པའི་ལུང་འདིས་གསལ་བར་བྱེད་པའི་ཕྱིར། ལུགས་འདིར་དྲང་
དོན་དུ་འགྲེལ་རྒྱུའི་མདོ་དེ་ལ་བཞི་ཡོད་དེ། མཚན་ཉིད་གསུམ་ལ་བདེན་པར་ཡོད་མེད་སོ་སོར་ཕྱེ་ནས་སྟོན་པའི་
མདོ་དང་། ཕྱི་དོན་མེད་པར་སྟོན་པའི་མདོ་དང་། ཀུན་གཞི་ཡོད་པར་སྟོན་པའི་མདོ་དང་། མཐར་ཐུག་ཐེག་
241

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་གསུམ་དུ་གྲུབ་པར་སྟོན་པའི་དགོངས་འགྲེལ་གྱི་མདོ་རྣམས་སུ་ཡོད་པའི་ཕྱིར། ལུང་འདིས་ཞེས་པའི་དོན་
སྔར་དྲངས་པའི་མདོ་དེ་ཁོ་ནར་མ་ངེས་ཏེ། དེ་ལ་ཀུན་གཞི་སྟོན་པའི་མདོ་དྲུང་དོན་དུ་འགྲེལ་བར་བྱེད་པ་སོགས་
བཞི་ཡོད་པའི་ཕྱིར། དེ་དག་གི་རྣམ་གཞག་རྒྱས་པར་ནི་རྣམ་བཤད་ལས་ཤེས་པར་བྱའོ། ། གཉིས་པ་ནི། ཤེས་
བྱ་ཆོས་ཅན། སངས་རྒྱས་ཀྱིས་དང་པོར་ཤེས་བྱ་ཕྱི་རོལ་གྱི་དོན་དགག་པ་མཛད་པ་ལ་དགོས་པ་ཡོད་པ་ཡིན་ཏེ།
ཤེས་བྱ་ཕྱི་རོལ་གྱི་བདག་མེད་པར་ངེས་ནུས་ན་ཤེས་པ་བདེན་གྲུབ་བསལ་བ་ནི་བདེ་བླག་ཏུ་རྙེད་ཅེས་སངས་རྒྱས་
རྣམས་ཀྱིས་གསུངས་པའི་ཕྱིར་ཏེ། ཤེས་བྱ་ཕྱི་རོལ་གྱི་བདག་མེད་པར་ངེས་ནུས་ན། ཤེས་པ་བདེན་གྲུབ་བཀག་
པའི་བདག་མེད་འགྲུབ་པའི་ཕྱིར་རོ། ། གཉིས་པ་ནི། གོང་དུ་བརྗོད་པ་དེ་ལྟར་དྲང་ངེས་ཀྱི་ལུང་གི་ལོ་རྒྱུས་ཤེས་
པར་བྱས་ཏེ་དྲང་ངེས་ཀྱི་མདོའི་རྣམ་གཞག་འདི་ལྟར་འཐད་པ་ཡིན་ཏེ། མདོ་སྡེ་ལང་དག་དེ་ཁོ་ན་ཉིད་ཀྱི་དོན་
གཙོ་བོར་སྟོན་པ་མ་ཡིན་པར་ཀུན་རྫོབ་ཙམ་བཤད་པའི་དོན་ཅན་དེ་དྲང་དོན་དུ་གསུངས་པའང་རྟོགས་ནས་དྲང་
བར་བྱ་ཞིང་། སྟོང་ཉིད་གཙོ་བོར་སྟོན་པའི་བརྗོད་བྱའི་དོན་ཅན་གྱི་མདོ་དེ་ངེས་དོན་གྱི་མདོར་ཤེས་པར་གྱིས་
ཤིག་སྟེ་ཤེས་པར་བྱ་དགོས་པའི་ཕྱིར་ཏེ། དེ་ལྟར་ཏིང་ངེ་འཛིན་རྒྱལ་པོ་ལས། སྟོང་བ་བདེ་བར་གཤེགས་པས་
བཤད་པ་ལྟར། ། ངེས་དོན་མདོ་སྡེ་དག་གི་བྱེ་བྲག་ཤེས། ། གང་ལས་སེམས་ཅན་གང་ཟག་སྐྱེས་བུ་བསྟན། །
ཆོས་དེ་ཐམས་ཅད་དྲང་བའི་དོན་དུ་ཤེས། ། ཞེས་གསུངས་པའི་ཕྱིར། གཉིས་པ་ལ། གཅེར་བུ་བ་ན་རེ།
བདག་གཞན་རེ་རེ་བ་ལས་སྐྱེ་བར་འདོད་ན། སྔར་གྱི་རིགས་པས་གནོད་པས་མི་འཐད་ཀྱང་། གཉིས་ཀ་ལས་སྐྱེ་
བ་ཡོད་དེ། སྐྱེས་བུ་ལྷས་བྱིན་དེ། རང་གི་བདག་ཉིད་དུ་གྱུར་བའི་སྲོག་དབང་ལས་སྐྱེ་བས་བདག་ལས་སྐྱེ་ལ།
ཕ་མ་སོགས་ལས་སྐྱེ་བས་གཞན་ལས་སྐྱེ་ཞིང་། རྫ་བུམ་འཇིམ་པའི་བདག་ཉིད་ལས་སྐྱེ་བས་བདག་དང་། རྫ་
མཁན་ལས་སྐྱེ་བས་གཞན་ལས་སྐྱེ་བས་གཉིས་ཀ་ལས་སྐྱེ་བར་འདོད་རིགས་པའི་ཕྱིར་ཟེར་ན། ཤེས་བྱ་ཆོས་ཅན།
བདག་གཞན་གཉིས་ཀ་ལས་སྐྱེ་བའང་རིགས་པའི་ངོ་བོ་མ་ཡིན་པར་ཐལ། རྒྱུ་མཚན་གང་གི་ཕྱིར་ན། རེ་རེ་ལས་
སྐྱེ་བ་ལ་བཤད་ཟིན་པའི་ཉེས་པ་དེ་དག་ཐོག་ཏུ་འབབ་པ་ཉིད་ཡིན་པའི་ཕྱིར། དེར་ཐལ། གཉིས་ཀ་ལས་སྐྱེས་
འདི་ནི་འཇིག་རྟེན་ལ་ཡོད་པ་མ་ཡིན་ཞིང་། དེ་ཉིད་དོན་དམ་དུ་ཡང་ཡོད་པར་འདོད་པ་མ་ཡིན་པའི་ཕྱིར་ཏེ།
གང་གི་ཕྱིར་ན་བདག་གཞན་རེ་རེ་ལས་ནི་སྐྱེ་བ་གང་དུ་འགྲུབ་པ་ཡོད་པ་མ་ཡིན་པའི་ཕྱིར། བཞི་བ་ནི། རྒྱང་
ཕན་པ་ན་རེ། བདག་གཞན་རེ་རེ་བ་དང་ཚོགས་པ་ལས་སྐྱེ་བ་གང་འདོད་ཀྱང་རིགས་པས་གནོད་པས་རྒྱུ་མེད་
ལས་སྐྱེ་བ་ཡོད་དེ། རྨ་བྱའི་མདོངས་ཀྱི་ཁ་དོག་སྣ་ཚོགས་པོ་དང་། ཚེར་མའི་རྣོ་བ་དང་། སྲན་མའི་ཟླུམ་པ་
སོགས་རྒྱུ་མེད་ལས་སྐྱེ་བའི་ཕྱིར། ཟེར་ན། དེ་ལྟར་འདོད་པ་མི་འཐད་པར་ཐལ། གལ་ཏེ་དངོས་པོ་རྣམས་རྒྱུ་
242

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
མེད་པ་ཁོ་ནར་སྐྱེ་བར་ལྟ་ཞིག་འགྱུར་བ་ཡིན་ན་ནི། དེའི་ཚེ་དངོས་པོ་མཐའ་དག་ནི་དུས་རྟག་ཏུ་རང་གི་རྒྱུ་མ་
ཡིན་པ་ཐམས་ཅད་ལས་ཀྱང་སྐྱེ་བར་འགྱུར་ཞིང་། དེ་ལྟ་ན། རྐྱེན་ལས་མི་ལྟོས་པས་བྱ་རོག་ལ་རྨ་བྱའི་མདོངས་
སྐྱེ་བར་འགྱུར་བ་སོགས་ཀྱི་སྐྱོན་ཡོད་པའི་ཕྱིར། གཞན་ཡང་། ལོ་ཏོག་སོགས་འབྲས་བུ་འབྱུང་བའི་ཆེད་དུ་
འཇིག་རྟེན་པ་འདི་ཡིས་ས་བོན་ལ་སོགས་པ་ནི་དཀའ་བ་བརྒྱ་ཕྲག་དག་གི་སྒོ་ནས་སྡུད་པར་བྱེད་པར་ཡང་མི་
འགྱུར་བར་ཐལ། རྒྱུ་མེད་ལས་སྐྱེ་བ་འཐད་པའི་ཕྱིར། རྟགས་ཁས། གཞན་ཡང་། གལ་ཏེ་འགྲོ་བ་རྒྱུ་ཡིས་
སྟོང་བར་སྐྱེ་བར་གྱུར་ན། འགྲོ་བ་རྣམས་ནམ་མཁའ་ཡི་ཨུད་པ་ལ་ཡི་དྲི་དང་མདོག་བཟུང་དུ་མེད་པ་ཇི་ལྟ་བ་
བཞིན་ཚད་མས་གཟུང་དུ་མེད་པ་ཉིད་དུ་འགྱུར་དགོས་ན། དེ་ནི་ཆེས་མི་འཐད་པར་ཐལ། ཤིན་དུ་ཆེས་བཀྲ་
བའི་འཇིག་རྟེན་མངོན་སུམ་གྱི་ཚད་མས་འཛིན་པའང་ཡིན་པ་དེ་ཡི་ཕྱིར། ཤེས་བྱ་ཆོས་ཅན། འཇིག་རྟེན་
མཐའ་དག་རང་གི་རྒྱུ་ཁོ་ན་ལས་སྐྱེ་བ་ཡིན་པར་ཤེས་པར་གྱིས་ཤིག་སྟེ་བྱ་དགོས་པར་ཐལ། དེ་རྒྱུ་ལས་སྐྱེ་བ་ཚད་
མས་གྲུབ་པའི་ཕྱིར། དཔེར་ན། རང་གི་བློ་སྔོན་པོའི་རྣམ་པ་ཅན་ནི། སྔོན་པོ་ལས་སྐྱེ་བ་བཞིན་ནོ། ། རྒྱང་
ཕན་ན་རེ། ཇི་ཙམ་དབང་པོའི་སྤྱོད་ཡུལ་བ། ། སྐྱེས་བུ་དེ་ཙམ་ཁོ་ནར་ཟད། ། ཅེས་ཁོ་བོ་ཅག་གི་གཞུང་ལས་
འབྱུང་བ་ལྟར། འཇིག་རྟེན་ཕ་རོལ་མ་མཐོང་བས་དེ་མེད་དོ་ཞེ་ན། རྒྱང་ཕན་དེ་ནི་ཆོས་ཅན། ཇི་ལྟར་ཁྱོད་
འཇིག་རྟེན་ཕ་རོལ་ཡོད་པ་དང་མེད་པ་གང་ཡང་ཡང་དག་པར་རྟོགས་པར་འགྱུར་བ་མེད་པར་ཐལ། ས་སོགས་
འབྱུང་བ་བཞི་བོ་དེ་དག་ཁྱོད་ཀྱི་གཞུང་ནས་བཤད་པའི་བདག་ཉིད་གང་ཞིག་གིས་ནི་ཁྱོད་ཀྱི་བློའི་ཡུལ་དུ་འགྱུར་
བ་དེ་ལྟར་དེ་ཡི་བདག་ཉིད་ཅན་དུ་ནི་ཡོད་པ་མ་ཡིན་ན་དེའི་ཚེ་རགས་པའི་དོན་གང་ལ་ཡིད་ཀྱི་མུན་པ་འཐུག་པོ་
ཉིད་དུ་ཡོད་པ་དང་མ་བྲལ་བས། ཤིན་ཏུ་ཕྲ་བའི་འཇིག་རྟེན་ཕ་རོལ་ རྟོགས་པ་ལྟ་ཅི་སྨོས་པ་ཡིན་པའི་ཕྱིར།
འཇིག་རྟེན་ཕ་རོལ་འགོག་པར་བྱེད་པའི་དུས་སུ་རྒྱང་ཕན་བདག་ཉིད་ནི་ཆོས་ཅན། ཤེས་བྱའི་རང་བཞིན་ཕྱིན་
ཅི་ལོག་ཏུ་ལྟ་བར་རྟོགས་པར་བྱ་དགོས་པར་གསལ་ཏེ། འཇིག་རྟེན་ཕ་རོལ་ལ་སྐུར་བ་འདེབས་པ་དེ་ཡི་ལྟ་བའི་
རྣམ་པའི་རྟེན་མཚུངས་པའི་ལུས་ཀྱི་ཁོག་པ་དང་ལྡན་པ་ཉིད་ཡིན་པའི་ཕྱིར། དཔེར་ན་གང་གི་ཚེ་འབྱུང་བའི་
བདག་ཉིད་བདེན་གྲུབ་ཏུ་ཡོད་པ་ཉིད་དུ་ཁས་ལེན་པ་དེའི་ཚེ་བཞིན་ནོ། ། འབྱུང་བ་བཞི་བོ་དེ་དག་ཆོས་ཅན།
བདེན་པར་ཡོད་པ་མ་ཡིན་པར་ཐལ། ཇི་ལྟར་བདེན་པར་ཡོད་པ་མ་ཡིན་པ་དེ་ལྟར་བཤད་ཟིན་པའི་ཕྱིར་ཏེ།
གང་གི་ཕྱིར་ན་གོང་དུ་རང་དང་། གཞན་ལས་དང་། བདག་གཞན་གཉིས་ཀ་ལས་སྐྱེ་བ་དང་། རྒྱུ་མེད་ལས་སྐྱེ་
བ་རྣམས་དང་ཐུན་མོང་དུ་ནི་འབྱུང་བ་རང་བཞིན་གྱིས་ཡོད་པ་བཀག་ཟིན་པ་དེའི་ཕྱིར། དེར་ཐལ། སྔར་སྤྱིའི་
ཚུལ་གྱིས་བཀག་པས་ན། འདིར་རང་བཞིན་གྱིས་ཡོད་པ་འགོག་པར་མ་བཤད་པའི་འབྱུང་བ་འདི་དག་ལྟ་ཞིག་
243

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པ་མ་ཡིན་ང་འི་ཕྱིར་རོ། ། གལ་ཏེ། འཇིག་རྟེན་ཕ་རོལ་འགོག་པར་བྱེད་པའི་དུས་སུ་བདག་ཉིད་ནི། །
ཞེས་སོགས་ཀྱི་ཐལ་འགྱུར་ཁྱེད་རང་ལ་ཡང་མཚུངས་སོ་ཞེ་ན། དེ་མི་མཚུངས་པར་ཐལ། ཁོ་བོ་ཅག་ཕྱིན་ཅི་ལོག་
ཏུ་སྒྲུབ་པ་ལ་དཔེ་མེད་པའི་ཕྱིར། དེས་ན། ཁོ་བོ་ཅག་ལ་འདི་ལྟར་འགྱུར་ཏེ། འཇིག་རྟེན་ཕ་རོལ་ཡོད་པ་ཉིད་
དུ་རྟོགས་པའི་དུས་སུ་བདག ། ཤེས་བྱའི་རང་བཞིན་དམ་པའི་དོན་ནི་ལྟ་བར་རྟོགས་བྱ་སྟེ། ། བདག་གི་ལྟ་
བའི་རྣམ་པའི་རྟེན་མཚུངས་ལུས་དང་ལྡན་ཉིད་ཕྱིར། ། གང་གི་ཚེ་ན་བདག་མེད་རྟོགས་པར་ཁས་ལེན་དེ་ཚེ་
བཞིན། ། ཞེས་བྱ་བར་འགྱུར་བའི་ཕྱིར་རོ། ། གསུམ་པ་ནི། ཕྱི་ནང་གི་དངོས་པོ་རྣམས་ཆོས་ཅན། རང་
བཞིན་གྱིས་སྐྱེ་བ་དང་བྲལ་བ་ཡིན་ཏེ། རྒྱུ་མཚན་གང་གི་ཕྱིར་ན་བདག་དང་གཞན་དང་གཉིས་ཀ་ལས་སྐྱེ་བ་དང་།
རྒྱུ་ལ་མ་བལྟོས་པར་སྐྱེ་བའི་ངོ་བོར་ཡོད་པ་མ་ཡིན་པའི་ཕྱིར་རོ། ། འདིས་ཇི་ལྟར་བསྟན་པ་ཡོད་དེ། མཐའ་
བཞི་ལས་མི་སྐྱེ་བས་གཏན་ཚིགས་བསྟན། དངོས་པོ་རྣམས་ཞེས་པས་ཆོས་ཅན། རང་བཞིན་གྱིས་སྐྱེ་བ་དང་
བྲལ་ཞེས་པས་དམ་བཅའ་བསྟན་པའི་ཕྱིར། གཉིས་པ་ལ་གཉིས། དངོས་དང་། དོན་བསྡུ་བའོ། ། དང་པོ་ནི།
དངོས་པོ་རྣམས་རང་བཞིན་གྱིས་མ་སྐྱེས་པ་ཡིན་ན། འཇིག་རྟེན་པ་རྣམས་ཀྱིས་ཅིའི་ཕྱིར་མ་སྐྱེས་པ་དེ་ཉིད་མ་
མཐོང་བར་རང་བཞིན་གྱིས་སྐྱེ་བར་མཐོང་ཞེ་ན། འཇིག་རྟེན་པའི་བྱིས་པ་རྣམས་ལ་སྔོན་པོ་སོགས་ཀྱི་རང་
བཞིན་ཇི་ལྟ་བ་བཞིན་མཐོང་བ་མེད་པར་ཐལ། གང་གི་ཕྱིར་ན་ཆར་སྤྲིན་ནག་པོའི་ཚོགས་དང་མཚུངས་པའི་
གཏི་མུག་སྟུག་པོས་བློ་མིག་བསྒྲིབས་པ་འཇིག་རྟེན་པ་ལ་ཡོད་པ་དེས་ན་དེ་རྣམས་ལ་སྔོ་སོགས་ཡུལ་རྣམས་ལ་རང་
གི་ངོ་བོས་གྲུབ་པའི་ལོག་པ་དག་ཏུ་སྣང་བར་འགྱུར་བའི་ཕྱིར། འོ་ན་རང་བཞིན་མ་མཐོང་ཡང་ལོག་པར་ཅི་ལས་
མཐོང་ཞེ་ན། དེ་ལྟར་ཕྱིན་ཅི་ལོག་ཏུ་མཐོང་བའི་དཔེ་ཡང་དག་ཡོད་པར་ཐལ། ཇི་ལྟར་དབང་པོ་རབ་རིབ་ཀྱིས་
བསླད་པའི་མཐུ་ཡིས་རབ་རིབ་ཅན་འགའ་ཞིག་གིས་གང་དུ་སྐྲ་ཤད་དང་། ཟླ་བ་གཉིས་དང་རྨ་བྱའི་མདོངས་
དང་སྦྲང་མ་ལ་སོགས་པ་མེད་བཞིན་དུ་དེ་ཡོད་པའི་བདག་ཉིད་དུ་ལོག་པར་འཛིན་པར་བྱེད་པ་དེ་བཞིན་དུ་ནི་
གཏི་མུག་གི་སྐྱོན་གྱི་དབང་གིས་མི་མཁས་པའི་སོ་སྐྱེས་རང་བཞིན་གྱིས་མེད་ཀྱང་སྔོ་སོགས་ཀྱི་འདུས་བྱས་ལྟ་ཞིག་
སྣ་ཚོགས་པ་བློ་གྲོས་ཀྱིས་ནི་རྟོགས་པ་སྟེ་མཐོང་བར་འགྱུར་བའི་ཕྱིར། གལ་ཏེ་རྟེན་འབྲེལ་གྱི་མདོ་ལས། གཏི་
མུག་གི་མ་རིག་པ་ལ་བརྟེན་ནས་འདུ་བྱེད་ཀྱི་ལས་འབྱུང་ལ། གཏི་མུག་དེ་མེད་པར་ལས་དེ་མི་འབྱུང་ངོ་ཞེས་བྱ་
བར་གསུངས་པའི་དོན་ལ། མ་རིག་པ་དང་འདུ་བྱེད་རང་བཞིན་གྱིས་གྲུབ་པའི་ཚུལ་བཤད་པར་སྣང་བ་ནི། མི་
མཁས་པ་ཁོ་ནར་རྟོགས་པར་ཏེ་དེའི་དབང་དུ་བྱས་པར་གོར་མ་ཆག་པ་སྟེ་ཐེ་ཚོམ་མེད་པར་ཐལ། མཁས་པ་དག་
ནི་མ་རིག་པའི་རྐྱེན་གྱིས་འདུ་བྱེད་དོ་ཞེས་གསུངས་པ་མཐོང་བ་ན་འདུ་བྱེད་རྣམས་རང་བཞིན་གྱིས་སྟོང་བའི་
244

༄༅། ་ དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
སྟོང་ཉིད་ཁོང་དུ་ཆུད་ཅིང་། རྟེན་འབྱུང་གི་དེ་ཉིད་རྟོགས་པའི་བློ་གྲོས་བཟང་པོའི་ཉི་མས་མི་ཤེས་པའི་མུན་པ་
སྟུག་པོ་རྣམ་པར་བསལ་བ་ཡི་སྒོ་ནས་འཁོར་བ་ལས་གྲོལ་བར་འགྱུར་བའི་ཕྱིར་རོ། ། ཁོ་ན་རེ། དངོས་པོ་དེ་
དག་རང་བཞིན་གྱིས་ནི་ཡོད་པ་ཉིད་ཡིན་ཏེ། གལ་ཏེ་དངོས་པོ་རྣམས་དེ་ཉིད་དོན་དམ་དུ་མེད་ན་ནི། ཐ་སྙད་
དུ་ཡང་མོ་གཤམ་གྱི་བུ་ཇི་ལྟ་བ་བཞིན་དུ་དངོས་པོ་དེ་དག་མེད་པ་ཉིད་དུ་འགྱུར་བ་དེ་ཡི་ཕྱིར་རོ་ཞེ་ན། ཁོ་བོ་ཅག་
ལ་འདི་བརྒལ་ཞིང་བརྟག་པར་བྱ་བ་མ་ཡིན་པར་ཐལ། གང་དག་རབ་རིབ་ཅན་ལ་སོགས་པའི་བློའི་ཡུལ་དུ་
འགྱུར་བའི་སྐྲ་ཤད་ལ་སོགས་དེ་དག་མ་སྐྱེས་པས་ན། ཅིའི་ཕྱིར་ཁྱེད་ཅག་གིས་མེད་པའི་སྒྲ་ ཤད་མཐོང་ལ་མོ་
གཤམ་གྱི་བུ་མི་མཐོང་ཞེས་རེ་ཞིག་རབ་རིབ་ཅན་དེ་དག་ཉིད་ལ་རྩོད་པར་བྱ་སྟེ་དེའི་ཕྱི་ནས་མ་རིག་པའི་རབ་རིབ་
རྗེས་སུ་འབྲེལ་བའི་དབང་གིས་བློ་མིག་ཉམས་པ་ལ་ཁྱོད་ཀྱི། རང་བཞིན་གྱིས་མ་སྐྱེས་པར་མཚུངས་པ་ལ།
གཟུགས་སོགས་མཐོང་ཞིང་། མོ་གཤམ་གྱི་བུ་མི་མཐོང་བ་ཡིན་ཞེས་བརྒལ་ཞིང་བརྟག་པར་བྱ་རིགས་པའི་ཕྱིར།
འདིར་རབ་རིབ་ཅན་ལྟ་ཞོག རྒོལ་བ་བོ་ཁྱོད་ཉིད་ལའང་བརྟག་པར་བྱ་བ་ཡིན་པར་ཐལ། གལ་ཏེ་རྨི་ལམ་གྱི་
ཁང་ཁྱིམ་དང་དྲི་ཟའི་གྲོང་ཁྱེར་དང་བཅས་པ་མཐོང་བ་དང་། སྨིག་རྒྱུའི་ཆུ་དང་མིག་འཕྲུལ་མཁན་གྱིས་སྤྲུལ་
བའི་སྐྱེས་བུ་དང་། གཟུགས་བརྙན་དང་བྲག་ཆ་སོགས་སྣང་བ་ལྟར་སྐྱེ་བ་མེད་པར་མཐོང་བ་ཅན། སྣང་བ་ལྟར་
ཡོད་པ་ཉིད་མ་ཡིན་པར་མཚུངས་ཀྱང་ཁྱོད་ལ་ཇི་ལྟར་དེ་དག་མཐོང་བ་དེར་འགྱུར་ལ། མོ་གཤམ་གྱི་བུ་མཐོང་བ་
དེར་མི་འགྱུར་བ་དེར་མི་རིགས་སོ་ཞེས་བརྒལ་ཞིང་བརྟག་པར་གྱིས་ལ། ཕྱིས་ཁོ་བོ་ལའང་དེ་ལྟར་བརྟག་པར་བྱ་
རིགས་པའི་ཕྱིར། གཟུགས་སོགས་དོན་དམ་དུ་མེད་ན་ཐ་སྙད་དུའང་མོ་གཤམ་གྱི་བུ་ལྟར་མི་མཐོང་བར་ཐལ་
བར་སྨྲ་བ་འདི་ཆོས་ཅན། གཏན་ཚིགས་མ་ངེས་པ་སྟེ་འཁྲུལ་བ་ཅན་ཡིན་པར་ཐལ། གཟུགས་སོགས་ཀྱི་དངོས་
པོ་འདི་དེ་ཁོ་ན་ཉིད་དུ་ཇི་ལྟར་སྐྱེ་བ་མེད་ཀྱང་། ཐ་སྙད་དུ་ཡོད་པས་མོ་གཤམ་གྱི་བུ་ལྟར་གང་གི་ཕྱིར་འཇིག་རྟེན་
གྱི་མཐོང་བའི་ཡུལ་དུ་མི་འགྱུར་བ་མ་ཡིན་པ་དེ་ཡི་ཕྱིར། དེར་ཐལ། མདོ་ལས། འགྲོ་བ་དག་ནི་རྨི་འདྲར་
བཤད། ། དེ་ཉིད་དུ་ནི་རྣམ་མ་བཞག ། རྨི་ལམ་གང་ལ་དངོས་པོ་མེད། ། ལོག་པའི་བློ་ལྡན་མངོན་པར་ཞེ་
ན། ། ཞེས་པ་ནས༔ མེ་ལོང་ཤིན་ཏུ་ཡོངས་དག་ལ། ། ཇི་ལྟར་རང་བཞིན་མེད་པ་ཡི། ། གཟུགས་བརྙན་སྣང་
བ་དེ་བཞིན་དུ། ། ལྗོན་པ་ཆོས་རྣམས་ཤེས་པར་གྱིས། ། ཞེས་པའི་བར་གྱིས་ཆོས་རྣམས་རང་བཞིན་གྱིས་མེད་
ཀྱང་། ཐ་སྙད་དུ་ཡོད་པར་བསྟན་པའི་ཕྱིར། གཉིས་པ་ནི། གཟུགས་སོགས་ཀྱི་དངོས་པོ་འདི་ཀུན་ཆོས་ཅན།
རང་གི་ངོ་བོ་ཉིད་ཀྱིས་འཇིག་རྟེན་གྱི་ཐ་སྙད་དང་། དེ་ཁོ་ན་ཉིད་དུའང་མ་སྐྱེས་པར་ཐལ། རང་གི་ངོ་བོས་མ་
གྲུབ་པའི་ཕྱིར། དཔེར་ན། མོ་གཤམ་གྱི་བུ་ལ་རང་གི་བདག་ཉིད་ཀྱིས་སྐྱེ་བ་དེ་ཁོ་ན་ཉིད་དུ་མེད་ཅིང་། འཇིག་
245

། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟེན་གྱི་ཐ་སྙད་དུའང་ཡོད་པ་མ་ཡིན་པ་དེ་བཞིན་ནོ། ། དངོས་པོ་རྣམས་ཆོས་ཅན། རྟག་ཏུ་རང་བཞིན་གྱིས་སྐྱེ་
བ་ཡོད་པ་མ་ཡིན་པར་ཐལ། རྒྱུ་མཚན་གོང་དུ་བརྗོད་པ་དེ་ལྟ་ཡིན་པ་དེའི་ཕྱིར་ཏེ་འདི་ལྟར་སྟོན་པ་སངས་རྒྱས་
ཀྱིས་ཆོས་རྣམས་ཀུན་གདོད་མ་ནས་ཞི་ཞིང་རང་བཞིན་གྱིས་སྐྱེ་བ་དང་བྲལ་བ་དང་། རང་བཞིན་གྱིས་ཡོངས་སུ་
མྱ་ངན་ལས་འདས་པར་གསུངས་པར་གྱུར་པ་དེའི་ཕྱིར། དེར་ཐལ། དཀོན་མཆོག་སྤྲིན་ལས། ཆོས་ཀྱི་འཁོར་
ལོ་བསྐོར་བ་ན། ། གདོད་ནས་ཞི་ཞིང་མ་སྐྱེས་པ། ། རང་བཞིན་མྱ་ངན་འདས་པ་ཡི། ། ཆོས་རྣམས་མགོན་པོ་
ཁྱེད་ཀྱིས་བསྟན། ། ཞེས་འབྱུང་བའི་ཕྱིར། དེའི་དོན་བསྡུ་ན་འདི་ལྟར་ཡིན་ཏེ། ཆོས་ཀུན་གདོད་ནས་ཏེ་དང་
པོ་ནས་ཀྱང་རང་བཞིན་གྱིས་མ་སྐྱེས་པ་དེ་ཡེ་ཤེས་ཞི་བའི་ཡུལ་ཡིན་ལ། དེ་ལྟར་མ་སྐྱེས་པའི་དེ་ཁོ་ན་ཉིད་ཀྱི་ངོ་བོ་
ལ་ཀུན་ནས་ཉོན་མོངས་པའི་བསླད་པ་མེད་ཅིང་རྣམ་པར་དག་པའོ། ། ཞེས་པའི་དོན་ཡིན་པའི་ཕྱིར། དངོས་
པོ་རྣམས་དོན་དམ་དུ་མེད་ཀྱང་འཇིག་རྟེན་གྱི་གྲགས་པའི་ཐ་སྙད་དུ་ཡོད་པས་མོ་གཤམ་གྱི་བུ་དང་མཚུངས་པར་
ཐལ་བར་མི་འགྱུར་བར་ཐལ། བུམ་པ་ལ་སོགས་པའི་དངོས་པོ་འདི་དག་དེ་ཁོ་ན་ཉིད་དུ་མེད་ཅིང་། འཇིག་
རྟེན་གྱི་རབ་ཏུ་གྲོགས་པ་ཡོད་པ་ཅི་ལྟ་བ་བཞིན་ཡིན་པའི་ཕྱིར། ཁྱབ་སྟེ། དེ་བཞིན་དུ་དངོས་པོ་ཐམས་ཅད་
ཀྱང་། འགྱུར་བས་ན་སྟེ་མཚུངས་པའི་ཕྱིར། དངོས་པོ་རྣམས་ཆོས་ཅན། རང་གི་རྒྱུ་རྐྱེན་ལ་བརྟེན་ནས་རབ་
ཏུ་སྐྱེ་བར་འགྱུར་བ་ཡིན་ཏེ། གང་གི་ཕྱིར་ན༔ སྐྱེ་ཡང་སྔར་ཇི་སྐད་བཤད་པའི་ཚུལ་གྱིས་རྒྱུ་མེད་པ་དང་དབང་
ཕྱུག་གི་རྒྱུ་ལ་སོགས་ཏེ་དུས་དང་རང་བཞིན་དང་སྲེད་མེད་ཀྱི་བུ་སོགས་དང་། བདག་དང་། གཞན་དང་།
གཉིས་ཀ་ལས་སྐྱེ་བར་འགྱུར་བ་མ་ཡིན་པ་དེའི་ཕྱིར། བརྟེན་ནས་མ་གྲུབ་པའི་ཆོས་མེད་པ་ཡིན་ཏེ། རྩ་ཤེ་ལས།
བྱེད་པོ་ལས་ལ་བརྟེན་བྱས་ཤིང་། ། ལས་ཀྱང་བྱེད་པ་བོ་ཉིད་ལ། ། བརྟེན་ནས་འབྱུང་བ་མ་གཏོགས་པར། །
འགྲུབ་པའི་རྒྱུ་ནི་མ་མཐོང་ངོ་། ། ཞེས་པ་དང་། གང་ཕྱིར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་
ཡིན་པས། ། དེ་ཕྱིར་སྟོང་བ་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། ཞེས་གསུངས་པའི་ཕྱིར། རྒྱུ་
འདི་ལས་འབྲས་བུ་འདི་བརྟེན་ནས་འབྱུང་ཞེས་པའི་རྟེན་ནས་འབྱུང་བར་རྟོགས་པའི་རིགས་པ་འདི་ཡིས་ནི་ཆོས་
ཅན། མཐའ་བཞི་ལས་སྐྱེ་བར་ལྟ་བ་སོགས་ལྟ་ངན་གྱི་དྲ་བ་མཐའ་དག་གཅོད་པར་བྱེད་ནུས་པ་ཡིན་ཏེ། རྒྱུ་
མཚན་གང་གི་ཕྱིར་ན། དངོས་པོ་རྣམས་བརྟེན་ནས་རབ་ཏུ་འབྱུང་བས་རང་གི་ངོ་བོ་ཡོད་པར་འཇོག་ནུས་ཀྱི།
མཐའ་བཞིར་སྐྱེ་བར་འཛིན་པའི་མཐར་འཛིན་གྱི་རྟོག་པ་འདི་དག་གིས་བཟུང་བ་ལྟར་གྱིས་བརྟག་པར་མི་ནུས་པ་
དེའི་ཕྱིར། སྟོན་པས་བརྟེན་ནས་འབྱུང་བའི་རྒྱུ་མཚན་གྱིས་རང་བཞིན་གྱིས་མ་སྐྱེས་པར་གསུངས་པ་ཡིན་ཏེ།
མ་དྲོས་པས་ཞུས་པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། ། དེ་ལ་སྐྱེ་བའི་རང་བཞིན་ཡོད་མ་ཡིན། །
246

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
རྐྱེན་ལ་རག་ལས་གང་དེ་སྟོང་བར་བཤད། ། གང་ཞིག་སྟོང་ཉིད་ཤེས་དེ་བག་ཡོད་ཡིན། ། ཞེས་གསུངས་ཤིང་།
རིགས་པ་དྲུག་ཅུ་བ་ལས། དེ་དང་དེ་བརྟེན་གང་འབྱུང་བ། ། རང་གི་ངོ་བོ་དེར་མ་སྐྱེས། ། རང་གི་ངོ་བོར་
གང་མ་སྐྱེས། ། དེ་ནི་སྐྱེས་ཞེས་ཇི་ལྟར་བྱ། ། ཞེས་གསུངས་པའི་ཕྱིར། རྩ་ ཤེ་ལས་ཀྱང་། རྟེན་ཅིང་འབྲེལ་
བར་འབྱུང་བ་གང་། ། དེ་ནི་སྟོང་བ་ཉིད་དུ་བཤད། ། དེ་ནི་རྒྱུར་བྱས་གདགས་པ་སྟེ། ། དེ་ནི་དབུ་མའི་ལམ་
ཡིན་ནོ། ། ཞེས་གསུངས་པའི་ཕྱིར། མཐར་འཛིན་གྱི་རྟོག་པ་རྣམས་ཆོས་ཅན། གང་ལས་འབྱུང་བ་ཡོད་དེ།
དངོས་པོ་རྣམས་རང་བཞིན་གྱིས་གྲུབ་པར་འཛིན་པ་ཡོད་ན་འབྱུང་བར་འགྱུར་བའི་ཕྱིར། རྟོག་པ་འདི་རྣམས་
ཆོས་ཅན། དངོས་པོ་རང་བཞིན་གྱིས་གྲུབ་པར་འཛིན་པ་མེད་པར་མི་འབྱུང་སྟེ། རྒྱུ་མེད་པར་མི་འབྱུང་བའི་
ཕྱིར། དཔེར་ན། རྒྱུ་བུད་ཤིང་མེད་པར། འབྲས་བུ་མེ་ཡོད་པ་མ་ཡིན་པ་དེ་བཞིན་ནོ། །
བཞི་བ་ནི། འདི་ལྟར་རིགས་པས་དཔྱད་པའི་འབྲས་བུ་ཡོད་དེ། མཐར་འཛིན་གྱི་རྟོག་པ་རྣམས་ལོག་
པར་གྱུར་པ་གང་ཡིན་པ་དེ་ཉིད། རིགས་པས་རྣམ་པར་དཔྱོད་པའི་འབྲས་བུར་མཁས་པ་རྣམས་ཀྱིས་གསུངས་
པའི་ཕྱིར་ཏེ། སོ་སོའི་སྐྱེ་བོ་རྣམས་ནི་མཐར་འཛིན་གྱི་རྟོག་པས་བཅིངས་ལ། ཆོས་ཉིད་ཐུགས་སུ་ཆུད་ནས་ཕྱིན་
ཅི་ལོག་ཏུ་རྣམ་པར་མི་རྟོག་པའི་རྣམ་འབྱོར་བ་འཕགས་པ་དག་ནི་རྣམ་པར་གྲོལ་བར་འགྱུར་བའི་ཕྱིར་རོ། །
ཤེས་བྱ་ཆོས་ཅན། འཕགས་པས་དབུ་མའི་བསྟན་བཅོས་ལས་རིགས་པའི་དཔྱད་པ་མང་དུ་མཛད་པ་ལ་དགོས་
པ་ཡོད་དེ། དེ་རྩོད་པ་ལ་ཆགས་པའི་ཕྱིར་དུ་མ་མཛད་ཀྱི། སྐྱེ་བོ་རྣམས་ཀྱིས་ཐར་བ་འཐོབ་ན་ཅི་མ་རུང་སྙམ་དུ་
དགོངས་ནས་རྣམ་པར་གྲོལ་བར་བྱ་བའི་ཕྱིར་ནི་བསྟན་བཅོས་ལས་དེ་ཁོ་ན་ཉིད་ལེགས་པར་བསྟན་པའི་ཕྱིར།
ཁོ་ན་རེ། གཞན་གྱི་གཞུང་ལ་གནོད་པས་སྐྱོན་དང་བཅས་སོ་ཞེ་ན། གལ་ཏེ་དེ་ཁོ་ན་ཉིད་ཀྱི་དོན་རྣམ་པར་
བཤད་པ་ན་གཞན་གྱི་གཞུང་གི་སྒྲོ་བཏགས་པ་རྣམས་འཇིག་པར་འགྱུར་ན་ཁོ་བོ་ཅག་ལ་ཉེས་པ་མེད་པར་ཐལ།
བརྒྱ་བ་ལས། ཆོས་འདི་དེ་བཞིན་གཤེགས་རྣམས་ཀྱིས། ། རྩོད་པ་མཛད་ཕྱིར་གསུངས་མ་ཡིན། ། འོན་ཀྱང་
མེ་ཡིས་བུད་ཤིང་ལྟར། ། འདི་ཡིས་ཕས་ཀྱི་རྒོལ་བ་བསྲེག ། ཅེས་གསུངས་པ་ལྟར་གྱུར་ན་ནི་མི་འགལ་བའི་
ཕྱིར། རང་ཕྱོགས་ལ་འདོད་ཆགས་དང་གཞན་ཕྱོགས་ལ་ཁོང་ཁྲོ་བ་རྣམ་པར་བསལ་ཏེ་རིགས་པས་རྣམ་པར་
དཔྱོད་པའི་གང་ཟག་དེ་ནི་ཆོས་ཅན། ཁྱོད་མཐར་འཛིན་གྱི་འཆིང་བ་དང་འཁོར་བ་ལས་མྱུར་དུ་གྲོལ་བར་
འགྱུར་བར་ཐལ། རང་གི་ལྟ་བ་ལ་ཆགས་པ་དང་དེ་བཞིན་དུ་གཞན་གྱི་ལྟ་བ་ལ་རྒྱུད་འཁྲུག་པ་གང་ཡིན་པའི་བློ་
དེ་འཁོར་བར་འཆིང་བྱེད་ཀྱི་རྟོག་པ་ཉིད་ཡིན་ལ། ཁྱོད་ཀྱིས་ཕྱོགས་ལྷུང་མེད་པར་དེ་ཁོ་ན་ཉིད་ཀྱི་དོན་ལ་དཔྱོད་
པ་ཡིན་པ་དེའི་ཕྱིར་རོ། ། དེ་ཡན་ཆད་ཀྱིས་ཆོས་ཀྱི་བདག་མེད་གཙོ་བོར་བསྟན་ཏོ། ། །
247

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་གང་ཟག་གི་བདག་མེད་རིགས་པས་བསྒྲུབ་པ་ལ་གསུམ། ཐར་འདོད་ཀྱིས་ཐོག་མར་བདག་
རང་བཞིན་གྱིས་གྲུབ་པ་དགག་དགོས་པར་བསྟན་པ། བདག་དང་བདག་གི་བ་གཉིས་རང་བཞིན་གྱིས་གྲུབ་པ་
འགོག་ཚུལ། བདག་དང་ཤིང་རྟའི་དཔྱད་པ་དངོས་པོ་གཞན་ལ་ཡང་བསྒྲེ་བར་བསྟན་པའོ། ། དང་པོ་ལ་
གཉིས། ཚིག་དོན་དང་། སྤྱིའི་དོན་ནོ། ། དང་པོ་ནི། ཐར་འདོད་ཀྱི་རྣམ་འབྱོར་པ་ཡིས་ཆོས་ཅན་ཁྱོད་ཀྱིས་
འཇིག་ལྟ་ལྷན་སྐྱེས་ཀྱི་དམིགས་ཡུལ་བདག་དེ་ནི་རང་བཞིན་གྱིས་གྲུབ་པ་འགོག་པར་བྱེད་རིགས་ཏེ། ཆགས་
སོགས་ཀྱི་ཉོན་མོངས་པ་དང་སྐྱེ་འཆི་སོགས་ཀྱི་སྐྱོན་རྣམས་མ་ལུས་པ་རང་རྒྱུ་བདག་དང་བདག་གིར་འཛིན་པའི་
འཇིག་ཚོགས་ལ་ལྟ་བ་ལས་བྱུང་བར་བློ་ཡིས་མཐོང་བར་གྱུར་ཅིང་། བདག་དེ་ནི་འཇིག་ལྟ་འདི་ཡི་དམིགས་པའི་
ཡུལ་དུ་རྟོགས་པར་བྱས་ནས་དེས་བཟུང་བ་ལྟར་འགོག་པར་བྱེད་རིགས་པའི་ཕྱིར། གཉིས་པ་ནི། བདག་དང་
བདག་གིར་འཛིན་པའི་འཇིག་ལྟ་འཁོར་བའི་རྩ་བ་ཡིན་ཏེ། ཆགས་སོགས་ཀྱི་ཉོན་མོངས་དང་སྐྱེ་འཆི་སོགས་
འཁོར་བའི་རྒུད་པ་ཀུན་ཀྱང་འཇིག་ལྟ་གཉིས་ལ་བརྟེན་ནས་འབྱུང་ཞིང་། དེ་གཉིས་ལྡོག་ན་ཅིག་ཤོས་ཐམས་
ཅད་ཀྱང་ལྡོག་པ་མ་ལོག་ན་མི་ལྡོག་པའི་རྗེས་སུ་འགྲོ་ལྡོག་བྱེད་པའི་ཕྱིར་ཏེ། དེ་ལྟར་བསླབ་བཏུས་ལས། གང་
ཟག་སྟོང་བ་ཉིད་ནི་དེ་ལྟར་ཤིན་ཏུ་གྲུབ་པ་ཡིན་ནོ། ། དེའི་ཕྱིར། རྩ་བ་ཆད་པས་ཉོན་མོངས་པ་ཐམས་ཅད་
ཀུན་ཏུ་མི་འབྱུང་ངོ་། ། འཕགས་པ་དེ་བཞིན་གཤེགས་པའི་གསུང་བའི་མདོ་ལས། ཞི་བའི་བློ་གྲོས་འདི་ལྟ་སྟེ།
དཔེར་ན། ཤིང་རྩ་བ་ནས་བཅད་ན་ཡལ་ག་དང་ལོ་མ་དང་ཡལ་ག་ཕྲ་མོ་ཐམས་ཅད་བསྐམ་པར་འགྱུར་རོ། །
ཞི་བའི་བློ་གྲོས་འཇིག་ཚོགས་ལ་ལྟ་བ་ཉེ་བར་ཞི་ན། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཞི་བར་
འགྱུར་རོ། ། ཞེས་གསུངས་པའི་ཕྱིར། མ་རིག་པ་འཁོར་བའི་རྩ་བར་བཤད་པ་དང་འཇིག་ལྟ་འཁོར་བའི་རྩ་
བར་བཤད་པ་ཡང་མི་འགལ་ཏེ། འཁོར་བའི་རྩ་བ་ལ་འཛིན་སྟངས་མི་མཐུན་པ་གཉིས་མེད་ཀྱང་འཛིན་སྟངས་
མཐུན་པ་གཉིས་འཇོག་པ་མི་འགལ་བའི་ཕྱིར་ཏེ། ཆོས་དང་གང་ཟག་དངོས་ནས་གྲུབ་པར་འཛིན་པའི་མ་རིག་
པ་དང་། སྔར་བཤད་པའི་འཇིག་ལྟ་གཉིས་རང་གི་མཚན་ཉིད་ཀྱིས་གྲུབ་པར་འཛིན་པའི་རྣམ་པ་ཅན་དུ་
མཚུངས་པའི་ཕྱིར། འཁོར་བའི་རྩ་བར་གྱུར་པའི་མ་རིག་པ་དང་འཇིག་ལྟ་ཀུན་བཏགས་མེད་དེ། དེ་ལ་དེ་ལྷན་
སྐྱེས་ཀྱིས་ཁྱབ་པའི་ཕྱིར། གྲུབ་མཐའ་འོག་མ་བས་འདོད་པའི་འཇིག་ལྟ་རགས་པ་དེ་འཁོར་བའི་རྩ་བ་མ་ཡིན་པ་
ན་གསལ་ཏེ། དེ་ཡིན་ན། འཁོར་བའི་རྩ་བ་ལ་འཛིན་སྟངས་མི་མཐུན་པ་གཉིས་ཡོད་པར་ཐལ་བ་བཟློག་ཏུ་མེད་
པའི་ཕྱིར། ལས་འབྲས་ལ་རྨོངས་པའི་མ་རིག་པ་དེ་ཡང་འཁོར་བའི་རྩ་བ་མ་ཡིན་ཏེ། དེ་བདག་མེད་རྟོགས་པའི་
བློ་དང་འཛིན་སྟངས་དངོས་སུ་མི་འགལ་པའི་ཕྱིར། ངའོ་སྙམ་པའི་བློ་ཡིན་པ་ཙམ་གྱིས་ངར་འཛིན་དུ་མི་འགྱུར་
248

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ༈
ཏེ། སངས་རྒྱས་འཕགས་པའི་རྒྱུད་ལ་ངའོ་སྙམ་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་ངའི་ཉན་ཐོས། ངའི་
ཆོས་གོས་སོ་སྙམ་པའི་བློ་ཡོད་པའི་ཕྱིར་དང་དེ་ང་ཡིན་པའི་ཕྱིར་རོ། ། །
གཉིས་པ་ལ་གཉིས། བདག་རང་བཞིན་གྱིས་གྲུབ་པ་དགག་པ། བདག་གི་བ་རང་བཞིན་གྱིས་གྲུབ་པ་
དག་པའོ། ། དང་པོ་ལ་དྲུག གཞན་སྡེས་བཏགས་པའི་ཕུང་པོ་ལས་ངོ་བོ་ཐ་དད་པའི་བདག་དགག་པ།
རང་སྡེས་བཏགས་པའི་ཕུང་པོ་ཉིད་བདག་ཏུ་འདོད་པ་དགག་པ། དེ་གཉིས་ཀྱི་ལྷག་མའི་ཕྱོགས་རྟེན་བརྟེན་པ་
སོགས་གསུམ་དགག་པ། དེ་ཉིད་དང་གཞན་དུ་བརྗོད་དུ་མེད་པའི་གང་ཟག་རྫས་ཡོད་དགག་པ། བདག་དེ་
བརྟེན་ནས་བཏགས་པ་ཙམ་དུ་བཞག་པའི་དཔེ་དང་བཅས་པ། དེ་ལྟར་བཞག་པ་ལ་མཐར་འཛིན་གྱི་རྟོག་པ་
སྤོང་སླ་བའི་ཡོན་ཏན་ནོ། ། དང་པོ་ལ་གཉིས། ཕྱོགས་སྔ་མ་བརྗོད་པ་དང་། དེ་དགག་པའོ། ། དང་པོ་ལ་
གཉིས། གྲངས་ཅན་པའི་ལུགས་བརྗོད་པ་དང༌། བྱེ་བྲག་པའི་ལུགས་བརྗོད་པའོ། ། དང་པོ་ལ་གཉིས། ཚིག་
དོན་དང་། སྤྱི་དོན་ནོ། ། དང་པོ་ནི། མུ་སྟེགས་བྱེད་རྣམས་ཀྱིས་བདག་དེ་ཇི་ལྟར་འདོད་པའི་ཚུལ་ཡོད་དེ།
རྟག་པའི་དངོས་པོ་དང་། ཆ་མེད་གཅིག་པུ་དང་། ཕུང་པོ་ལ་དབང་བསྒྱུར་བ་པོའི་ཁྱད་ཆོས་གསུམ་ལྡན་དུ་
འདོད་པར་མཚུངས་ཤིང་། ཁྱད་པར་དུ་མུ་སྟེགས་གྲངས་ཅན་པ་རྣམས་ཀྱིས་བདག་དེ་བདེ་སྡུག་ལོངས་སྤྱོད་
པའི་ཟབ་པོ་དང་། རྟག་པའི་དངོས་པོ་ཡིན་པ་དང༌། རྣམ་འགྱུར་གྱི་བྱེད་པ་བོ་མ་ཡིན་པ་དང་། རྡུལ་མུན་སྙིང་
སྟོབས་ཀྱི་ཡོན་ཏན་མེད་པ་དང་། ཁྱབ་པ་བྱེད་པ་བོ་ཡིན་ཞིང་བྱ་བ་མེད་པར་བཏགས་པའི་ཕྱིར། གཉིས་པ་ནི།
གྲངས་ཅན་གྱིས་ཤེས་བྱ་ལ་ཉི་ཤུ་རྩ་ལྔའི་གྲངས་ངེས་འདོད་པ་ཡིན་ཏེ། སྤྱི་གཙོ་བོའམ་རང་བཞིན། བློའམ་ཆེན་
པོ། ང་རྒྱལ། གཟུགས་སོགས་དེ་ཙམ་ལྔ། མིག་སོགས་དབང་པོ་བཅུ་གཅིག ས་སོགས་འབྱུང་བ་ལྔ། བདག་
ཤེས་རིག་གི་སྐྱེས་བུ་དང་ཉེར་ལྔར་འདོད་པའི་ཕྱིར། དེ་རྣམས་ཀྱི་ནང་ནས་སྤྱི་གཙོ་བོ་དེ་རང་བཞིན་ཁོ་ན་ཡིན་
ཞིང་རྣམ་འགྱུར་མ་ཡིན་ལ། ཆེན་པོ་སོགས་བདུན་པོ་དེ་རང་བཞིན་དང་རྣམ་འགྱུར་གཉིས་ཀ་དང་། བདག་
ཤེས་རིག་གི་སྐྱེས་བུ་འདི་གཉིས་ཀ་མ་ཡིན་པ་དང་། ལྷག་མ་མིག་སོགས་བཅུ་དྲུག་པོ་ནི་རྣམ་འགྱུར་ཁོ་ན་ཡིན་ཏེ།
གྲངས་ཅན་གྱི་གཞུང་ལས། རྩ་བའི་རང་བཞིན་རྣམ་པར་འགྱུར་མིན་ལ། ། ཞེས་སོགས་གོང་དུ་དྲངས་པ་ལྟར་
ཡིན་པའི་ཕྱིར། དེ་དག་གི་ཁྱད་པར་ནི་བརྗོད་པར་བྱ་དགོས་ནའང་འདིར་རྒྱས་པར་མ་བརྗོད་དེ། མང་དུ་
དོགས་པས་རྣམ་བཤད་སོགས་ལས་ཤེས་པར་བྱ་དགོས་པའི་ཕྱིར་རོ། ། གཉིས་པ་ནི་གྲངས་ཅན་གྱིས་བདག་ཇི་
ལྟར་ཁས་བླངས་པ་བཞིན་དུ་བདག་དེའི་དབྱེ་བ་ཅུང་ཟད་ཅུང་ཟད་ལ་བརྟེན་ནས་མུ་སྟེགས་ཅན་རྣམས་ཀྱི་ལུགས་
ནི་ཐ་དད་པར་འགྱུར་ཏེ། བྱེ་བྲག་པས་བདག་དེ་བློ་དང་བདེ་བ་དང་སྡུག་བསྔལ་དང་འདོད་པ་དང་སྡང་བ་དང་
249

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབད་པ་དང་ཆོས་དང་ཆོས་མིན་དང་བྱ་བའི་ཤུགས་ཏེ་ཡོན་ཏན་དགུ་ལྡན་ཟབ་པོ་ཡིན་པ། རྟག་དངོས་ཡིན་པ་
བྱེད་པ་བོ་ཡིན་པ་ཡོན་ཏན་དང་ལྡན་ཡང་། ཁྱབ་པའི་བྱ་བ་མེད་པར་སྨྲ་ལ། རིག་བྱེད་པས་ལུས་རྟེན་ཐ་དད་
པའི་དབང་གིས་བདག་གཅིག་ཉིད་སྣ་ཚོགས་སུ་སྣང་བར་འདོད་པ་སོགས་ཡོད་པའི་ཕྱིར། གཉིས་པ་དེ་དགག་
པ་ནི། མུ་སྟེགས་བྱེད་དེ་དག་གིས་ཇི་ལྟར་བཏགས་པ་དེ་ལྟར་གྱུར་པའི་བདག་དེ་ནི་ཆོས་ཅན། དེ་ཁོ་ན་ཉིད་དུ་
ཡོད་པ་མ་ཡིན་པར་ཐལ། སྐྱེ་བ་དང་བྲལ་བའི་ཕྱིར། དཔེར་ན། མོ་གཤམ་གྱི་བུ་ལྟར་རོ། ། དེ་ལྟ་བུའི་བདག་
འདི་ནི་ཆོས་ཅན། ངར་འཛིན་ལྷན་སྐྱེས་ཀྱི་དམིགས་རྣམ་གཉིས་ཀྱི་ནང་ནས་དམིགས་པའི་རྟེན་དུའང་མི་རིགས་
པར་ཐལ། མ་སྐྱེས་པའི་ཕྱིར་རོ། ། འདི་ནི་ཆོས་ཅན། ཀུན་རྫོབ་ཏུ་ཡང་ཡོད་པར་མི་འདོད་དེ་འདོད་པ་མ་
ཡིན་པར་ཐལ། ཐ་སྙད་དུ་ཚད་མས་མ་གྲུབ་པའི་ཕྱིར། མོ་གཤམ་གྱི་བུ་བཞིན་ནོ། ། དེ་ལྟར་འདོད་པའི་བདག་
དེའི་ཁྱད་པར་ཀུན་ཀྱང་ཡོད་པ་མ་ཡིན་པར་ཐལ། གོང་གི་ཕྱིར་ན་གྲངས་ཅན་གྱི་བསྟན་བཅོས་གང་། བྱེ་བྲག་
པ་སོགས་ཀྱི་བསྟན་བཅོས་ལས་བདག་དེའི་ཁྱད་པར་མུ་སྟེགས་རྣམས་ཀྱིས་གང་བསྟན་པ་དེ་ཀུན་ལ་མུ་སྟེགས་རང་
ལ་གྲགས་པའི་མ་སྐྱེས་པའི་གཏན་ཚིགས་ཀྱིས་གནོད་པ་དེའི་ཕྱིར། རྒྱུ་མཚན་དེའི་ཕྱིར་ན། རང་གི་ཕུང་པོ་ལས་
ངོ་བོ་གཞན་པའི་བདག་མེད་དེ། རང་གི་ཕུང་པོ་བཟུང་བ་མ་གཏོགས་པར་བདག་དེ་ཡན་གར་དུ་འཛིན་པ་མ་
གྲུབ་པའི་ཕྱིར། མ་གྲུབ་ན། བུམ་པ་ལས་ལོགས་སུ་ཀ་བ་བཟུང་དུ་ཡོད་པ་ལྟར། ཕུང་པོ་ལས་དོན་གཞན་དུ་
བདག་དེ་བཟུང་དུ་ཡོད་པར་ཐལ་ལོ། ། འདོད་པར་མི་ནུས་ཏེ། དེ་མ་མཐོང་བའི་ཕྱིར་རོ། ། དེ་ལྟར་ཡང་རྩ་
ཤེ་ལས། བདག་ནི་ཉེ་བར་ལེན་པ་ལས། ། གཞན་དུ་འཐད་པ་ཉིད་མ་ཡིན། ། གལ་ཏེ་གཞན་ན་ལེན་མེད་
པར། ། གཟུང་ཡོད་རིགས་ན་གཟུང་དུ་མེད། ། ཅེས་གསུངས་པའི་ཕྱིར། ཕུང་པོ་ལས་ངོ་བོ་ཐ་དད་པའི་
བདག་དེ་ཆོས་ཅན། འཇིག་རྟེན་གྱི་ངར་འཛིན་ལྷན་སྐྱེས་ཀྱི་བློ་ཡི་དམིགས་རྟེན་དུ་ཡང་མི་འདོད་དེ། དེ་ལྟ་བུའི་
བདག་དེ་རིགས་པ་མ་ཡིན་པ་ཉིད་ཡིན་ནའང་མངོན་ཞེན་གྱི་ཁྱད་པར་ལས་བདག་ཏུ་ལྟ་བའི་ཕྱིར། རང་གི་ཕུང་
པོ་ལས་ངོ་བོ་གཞན་པའི་བདག་འགའ་ཡང་མེད་པར་ཐལ། སེམས་ཅན་གང་དག་དུད་འགྲོར་བསྐལ་བ་མང་
པོར་ཚེ་བསྐྱལ་བར་གྱུར་པ་དེས་ཀྱང་མུ་སྟེགས་ཀྱིས་བཏགས་པ་ལྟར་གྱི་མ་སྐྱེས་པའི་བདག་རྟག་པ་འདི་མ་མཐོང་
ལ། ངར་འཛིན་དེ་དག་ལ་ཡང་འཇུག་པར་མཐོང་བ་དེས་ནའི་ཕྱིར། དེར་ཐལ། དེ་དག་གིས་མུ་སྟེགས་བྱེད་
ཀྱིས་བཏགས་པ་ལྟར་གྱི་བདག་མི་འཛིན་ཡང་བདག་འཛིན་པ་ཡོད་པའི་ཕྱིར་རོ། ། གཉིས་པ་ལ་ལྔ། ཕུང་པོ་
བདག་ཏུ་འདོད་པ་ལ་གནོད་བྱེད་བསྟན་པ། དེ་ལྟར་འདོད་མི་རིགས་པའི་སྒྲུབ་བྱེད་བསྟན་པ། ཕུང་པོ་བདག་
ཏུ་འདོད་པ་ལ་གནོད་བྱེད་གཞན་བསྟན་པ། ཕུང་པོ་བདག་ཏུ་གསུངས་པ་སོགས་ཀྱི་དགོངས་པ་བཤད་པ།
250

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
གཞན་གྱི་ལུགས་འབྲེལ་མེད་དུ་བསྟན་པའོ། ། དང་པོ་ལ་གཉིས། དངོས་དང་། སྐྱོན་སྤོང་དགག་པའོ། །
དང་པོ་ལ་གཉིས། འདོད་པ་བརྗོད་པ་དང་། དེ་དགག་པའོ། ། དང་པོ་ནི། རང་གི་སྡེ་བ་དག་ན་རེ། བདག་
ལྟ་འཇིག་ལྟའི་དམིགས་རྣམ་གཉིས་ཀྱི་ནང་གི་དམིགས་པ་ནི་ཕུང་པོ་ཁོ་ན་ཡིན་ཏེ། ཕུང་པོ་ལས་ངོ་བོ་གཞན་པའི་
བདག་གྲུབ་པ་མེད་པའི་ཕྱིར་ཟེར། འདི་ནི་ནང་སྡེ་གནས་མ་བུ་བ་སོགས་འགའ་ཞིག་འདོད་ལ། མང་པོས་
བཀུར་བ་ཁ་ཅིག་བདག་ལྟའི་དམིགས་རྟེན་དུ་རང་གི་ཕུང་པོའི་ལྔ་ཆར་ཡང་འདོད་པ་ཡོད་ཏེ། མདོ་ལས། དགེ་
སློང་དག་དགེ་སྦྱོང་ངམ་བྲམ་ཟེ་གང་སུ་དག་ཅིག་བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི། ཉེ་
བར་ལེན་པའི་ཕུང་པོ་ལྔ་པོ་འདི་ཁོ་ན་ལ་ཡང་དག་པར་རྗེས་སུ་ལྟའོ་ཞེས་འབྱུང་བའི་ཕྱིར། མང་བཀུར་བ་ཁ་ཅིག་
སེམས་གཅིག་ཏུ་བདག་ཏུ་འདོད་དེ། མདོ་ལས། བདག་ཉིད་བདག་གི་མགོན་ཡིན་གྱི། ། གཞན་ནི་སུ་ཞིག་
མགོན་དུ་འགྱུར། ། བདག་ཉིད་ལེགས་པར་ཐུལ་བས་ནི། ། མཁས་པས་མཐོ་རིས་ཐོབ་པར་འགྱུར། ། ཞེས་
འབྱུང་བའི་ཕྱིར་རོ། ། ལེགས་ལྡན་འབྱེད་ལ་སོགས་པའི་རང་རྒྱུད་པའི་སློབ་དཔོན་ཕལ་ཆེར་ནི་ཡིད་ཀྱི་རྣམ་ཤེས་
བདག་ཏུ་འདོད་པ་ཡིན་ཏེ། རྟོག་གེ་འབར་བ་ལས། འདི་ལྟར་ཁོ་བོ་ཅག་ཀྱང་ཐ་སྙད་དུ་རྣམ་པར་ཤེས་པ་ལ་
བདག་གི་སྒྲ་དངོས་སུ་འདོགས་ཏེ། འདི་ལྟར་རྣམ་པར་ཤེས་པ་ནི་ཡང་སྲིད་པ་ལེན་པའི་ཕྱིར་བདག་ཡིན་ནོ། །
ཞེས་གསུངས་པའི་ཕྱིར། ཀུན་གཞིའི་རྣམ་ཤེས་ཁས་མི་ལེན་པའི་སེམས་ཙམ་པས་དེ་བདག་ཏུ་འདོད་དོ། །
གཉིས་པ་ལ་གཉིས། ཚིག་དོན་དང་། སྤྱི་དོན་ནོ། ། དང་པོ་ནི། གལ་ཏེ་རང་གི་ཕུང་པོ་བདག་ཏུ་འདོད་པའི་
ཕྱོགས་ལྟར་ན། གང་ཟག་གཅིག་ལ་དུས་གཅིག་ཏུ་བདག་དེ་དག་ཀྱང་མང་པོ་ཡོད་པར་འགྱུར་བར་ཐལ། ཕུང་
པོ་དེ་མང་པའི་ཕྱིར་ཏེ། ཕུང་པོ་ལྔ་ཡོད་པ་དེའི་ཕྱིར། འདོད་ན། གང་ཟག་གཅིག་ལ་རྒྱུད་ཐ་དད་པ་དུ་མ་ཡོད་
པར་ཐལ། འདོད་པའི་ཕྱིར། གཞན་ཡང་། བདག་ནི་རྫས་སུ་ཡོད་པར་འགྱུར་བར་ཐལ། ཕུང་པོ་རེ་རེ་ནས་
རྫས་ཡོད་ཡིན་པ་གང་ཞིག བདག་ཕུང་རྣམས་རང་བཞིན་གྱིས་གཅིག་ཡིན་པའི་ཕྱིར། འདོད་ན། མདོ་ལས།
ཇི་ལྟར་ཡན་ལག་ཚོགས་རྣམས་ལ། ། བརྟེན་ནས་ཤིང་རྟར་བརྗོད་པ་ལྟར། ། དེ་བཞིན་ཕུང་པོ་རྣམས་བརྟེན་
ནས། ། ཀུན་རྫོབ་སེམས་ཅན་ཞེས་བྱའོ། ། ཞེས་གསུངས་པ་མི་འཐད་པར་ཐལ་ལོ། ། གཞན་ཡང་། ཕུང་པོ་
དེར་ལྟ་བའི་འཇིག་ལྟ་ཆོས་ཅན། ཁྱོད་ཤེས་པ་ཕྱིན་ཅི་ལོག་ཏུ་མི་འགྱུར་བར་ཐལ། ཁྱོད་སྔོ་སེར་འཛིན་པའི་ཤེས་
པ་ལྟར་རྫས་སུ་གྲུབ་པའི་ཡུལ་ལ་འཇུག་པའི་བློ་ཡིན་པའི་ཕྱིར། འདོད་མི་ནུས་ཏེ། ལོག་ཤེས་ཡིན་པའི་ཕྱིར།
ཁྱོད་ལྟར་ན་ལྷག་མེད་དུ་མྱ་ངན་ལས་འདས་ཀྱི་ཚེ་ངེས་པར་བདག་རྒྱུན་ཆད་པར་འགྱུར་བར་ཐལ། དེའི་ཚེ་ཉེར་
ལེན་གྱི་ཕུང་པོ་ལྔ་བོ་ཆད་པའི་ཕྱིར། ཁྱབ་སྟེ། བདག་ཕུང་གཅིག་ཡིན་པའི་ཕྱིར། རྟགས་ཁས། ལྷག་མེད་མྱ་
251

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ངན་ལས་འདས་པར་ཞུགས་པའི་སྔོན་གྱི་སྐད་ཅིག་དག་ལ་ནི་ཕུང་པོ་སྐད་ཅིག་རེ་རེ་ནས་སྐྱེ་འཇིག་བྱེད་པ་ལྟར་
བདག་ཀྱང་སྐྱེ་འཇིག་བྱེད་པར་ཐལ། ཕུང་པོ་དེ་ལྟར་བྱེད་པ་གང་ཞིག དེ་གཉིས་ངོ་བོ་ཉིད་ཀྱིས་གཅིག་ཡིན་
པའི་ཕྱིར། འདོད་ན། ངའི་ལུས་འདི་སྔོན་བྱུང་ངོ་ཞེས་མི་འཛིན་པ་ལྟར་ང་ཡང་དེའི་ཚེ་འདིར་སྐྱེས་སོ་ཞེས་
འཛིན་པ་མེད་པར་ཐལ། དེའི་དུས་ཀྱི་བདག་དེ་ལུས་ལྟར་ཞིག་པའི་ཕྱིར། དེར་ཐལ། ཁྱོད་ཀྱི་དམ་བཅའ་
འཐད་པའི་ཕྱིར། ཁྱབ་སྟེ། རྩ་ཤེ་ལས། ཉེ་བར་ལེན་པ་བདག་མ་ཡིན། ། དེ་འབྱུང་བ་དང་འཇིག་པ་
ཡིན། ། ཉེ་བར་བླང་བ་ཇི་ལྟ་བུར། ། ཉེ་བར་ལེན་པོ་ཡིན་པར་འགྱུར། ། ཞེས་དང་། གལ་ཏེ་ཕུང་པོ་བདག་
ཡིན་ན། ། སྐྱེ་དང་འཇིག་པ་ཅན་དུ་འགྱུར། ། ཞེས་གསུངས་པའི་ཕྱིར། དེའི་ཚེ་ལས་བྱེད་པ་བོ་མེད་པས་དེའི་
འབྲས་བུ་མྱོང་བ་བོ་ཡང་མེད་པར་ཐལ། ལས་བྱས་པའི་རྗེས་སུ་དེ་བྱེད་པ་བོ་རྒྱུན་ཆད་ནས་མེད་པའི་ཕྱིར།
རྟགས་ཁས། གལ་ཏེ་སྐད་ཅིག་མ་སྔ་མས་བྱས་པའི་འབྲས་བུ་རང་བཞིན་གྱིས་གྲུབ་པའི་སྐད་ཅིག་ཕྱི་མས་མྱོང་ངོ་
ཞེ་ན། གང་ཟག་གཞན་གྱིས་བསགས་པའི་ལས་ཀྱི་འབྲས་བུ་ལ། རྒྱུད་གཞན་གྱིས་ཟ་བར་འགྱུར་བར་ཐལ། ངོ་
བོ་ཉིད་ཀྱིས་གྲུབ་པའི་གཞན་གྱིས་བསགས་པའི་ལས་ཀྱི་འབྲས་བུ་ལ་གཞན་གྱིས་ལོངས་སྤྱོད་པའི་ཕྱིར། འདོད་
ན། ལས་མ་བྱས་པ་དང་ཕྲད་པ་དང་བྱས་པ་ཆུ་ཟོས་པ་ཡོད་པར་ཐལ། འདོད་པའི་ཕྱིར། ཁྱབ་སྟེ། རྩ་ཤེ་ལས།
གལ་ཏེ་འདི་ནི་གཞན་འགྱུར་ན། ། དེ་མེད་པར་ཡང་འབྱུང་བར་འགྱུར། ། དེ་བཞིན་དུ་ནི་གནས་འགྱུར་
ཞིང་། ། དེར་མ་ཤི་བར་སྐྱེ་བར་འགྱུར། ། ཆད་དང་ལས་རྣམས་ཆུད་ཟ་དང་། ། ཞེས་སོགས་གསུངས་པའི་
ཕྱིར། གཉིས་པ་ནི། སྤྱིར་གང་ཟག་གཅིག་གི་རྒྱུད་ལ་བདག་དུ་མ་ཡོད་པ་ལ་སྐྱོན་དུ་མི་འགྱུར་ཏེ། ཚེ་སྔ་ཕྱིའི་
བདག་དང་སྔ་དྲོ་ཕྱི་དྲོའི་བདག་སོགས་ཡོད་པ་ཐ་སྙད་དུ་གྲུབ་པའི་ཕྱིར། འོ་ན། གོང་དུ་བདག་དུ་མར་ཐལ་
བའི་གནོད་བྱེད་བསྟན་པ་ཇི་ལྟར་ཡིན་སྙམ་ན། རང་རྒྱུད་ཀྱི་ཕུང་པོ་ལྔ་རེ་རེ་ནས་བདག་ཡིན་པར་འདོད་པ་
རྣམས་ཀྱིས་དེ་དག་རང་བཞིན་གྱིས་གྲུབ་པར་འདོད་པའི་དབང་གིས་ཡིན་ཏེ། ཕུང་པོ་ལྔ་རང་བཞིན་གྱིས་གྲུབ་
པའི་བདག་ཡིན་ན། གང་ཟག་གཅིག་གི་རྒྱུད་ལ་ལྟོས་མེད་ཀྱི་བདག་དུ་མ་ཡོད་དགོས་ལ། དེ་ཡོད་ན་དེ་སྐྱེ་བ་
ལེན་པའི་ཚེ། ཡང་བདག་དུ་མ་ཅིག་ཅར་སྐྱེ་བ་ལེན་པའམ། ཡང་ན་ཕུང་པོ་ལྔ་སྐྱེ་བ་མི་ལེན་པ་བཞིན་དུ་བདག་
ཀྱང་སྐྱེ་བ་མི་ལེན་པ་སོགས་ཀྱི་སྐྱོན་འབྱུང་བ་ལ་དགོངས་པའི་ཕྱིར། རང་ལུགས་ལ་གང་ཟག་གཅིག་གི་རྒྱུད་ལ་སྔ་
དྲོཕྱི་དྲོ་སོགས་ཀྱི་བདག་དུ་མ་ཡོད་ཀྱང་སྔར་བཤད་པའི་གནོད་བྱེད་རྣམས་མི་འཇུག་པའི་རྒྱུ་མཚན་ཡོད་དེ།
གཞན་གྱིས་བདག་རྫས་ཡོད་འདོད་པས་སྐྱོན་དེ་ལྟར་འགྱུར་ལ། འདིར་བདག་དེ་འོག་ནས་འཆད་པ་ལྟར་
བཏགས་ཡོད་དུ་ཁས་ལེན་པས་སྐྱོན་དུ་མི་འགྱུར་བའི་ཕྱིར། དེར་ཐལ། རྫས་ཡོད་ཡིན་ན་བདེན་གྲུབ་ཏུ་སོང་
252

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཞིང་། བཏགས་ཡོད་བརྫུན་པའི་སྡོད་ཚུལ་ལ་སྔར་འཕངས་པའི་སྐྱོན་རྣམས་མི་འཇུག་པའི་ཕྱིར། གཉིས་པ་ནི།
གལ་ཏེ་སྐད་ཅིག་སྔ་ཕྱི་རྣམས་ངོ་བོ་ཉིད་ཀྱིས་གཞན་ཡིན་ཀྱང་རྒྱུད་གཅིག་ཡིན་པས་སྐྱོན་མེད་དོ་ཞེ་ན། དེ་ཡང་མི་
འཐད་པར་ཐལ། དེ་ཁོ་ན་ཉིད་དུ་དེ་དག་རྒྱུད་གཅིག་པར་ཡོད་ན་མི་འཐད་པའི་ཚུལ་སྔར་བྱམས་པ་ཉེར་སྦས་
ཞེས་སོགས་ཀྱི་སྐབས་དེར་རྣམ་པར་དཔྱད་པའི་ཚེ་དེ་ལྟར་རྒྱུད་གཅིག་ཡིན་པ་ལ་ཉེས་པ་བཤད་ཟིན་པའི་ཕྱིར།
རང་བཞིན་གྱིས་གྲུབ་པ་ལ་རྒྱུད་གཅིག་པ་ཡང་མི་འཐད་པར་ཐལ། རྩ་ཤེ་ལས། གལ་ཏེ་ལྷ་ལས་མི་གཞན་
ན། ། དེ་ལྟ་ན་ནི་མི་རྟག་འགྱུར། ། གལ་ཏེ་ལྷ་མི་གཞན་ཡིན་ན། ། རྒྱུད་ནི་འཐད་པར་མི་འགྱུར་རོ། ། ཞེས་
གསུངས་པའི་ཕྱིར། གཞན་ཡང་། དེ་མི་འཐད་པར་ཐལ། རང་བཞིན་གྱིས་གྲུབ་པའི་རྒྱུད་གཅིག་པར་འདོད་
ན་ཡང་ལས་མ་བྱས་པ་དང་ཕྲད་པ་སོགས་ཀྱི་སྐྱོན་དུ་འགྱུར་བའི་ཕྱིར་རོ། ། རང་གི་ཕུང་པོ་དང་སེམས་བདག་ཏུ་
མི་རིགས་པར་ཐལ། རྒྱུ་མཚན་སྔར་བཤད་པ་དེའི་ཕྱིར། གཉིས་པ་ནི། ཕུང་པོ་ལྔ་རེ་རེ་བ་བདག་མ་ཡིན་པར་
ཐལ། ཕུང་པོ་བདག་ཡིན་ན། བདག་དང་འཇིག་རྟེན་མཐའ་དང་ལྡན་པ་དང་། མི་ལྡན་པ་དང་། གཉིས་ཀ་
དང་། གཉིས་ཀ་མ་ཡིན་པ་སོགས་གང་རུང་ཞིག་ཡིན་དགོས་པ་གང་ཞིག བདག་དང་འཇིག་རྟེན་མཐའ་དང་
ལྡན་པ་ལ་སོགས་པ་ལུང་མ་བསྟན་གྱི་ལྟ་ངན་བཅུ་བཞིས་བཟུང་བ་ལྟར་མེད་པའི་ཕྱིར་རོ། ། གསུམ་པ་ནི། ཁྱོད་
ཀྱི་ལྟར་ན་རྣལ་འབྱོར་བ་བདག་མེད་མངོན་སུམ་དུ་མཐོང་བ་ལ་དུས་དེའི་ཚེ་ངེས་པར་ཕུང་པོའི་དངོས་པོ་རྣམས་
མེད་པར་མཐོང་བའི་ཚུལ་གྱིས་བདག་གཏན་ནས་མེད་པར་མཐོང་བར་འགྱུར་བར་ཐལ། ངའི་ཕུང་པོ་དང་
སེམས་བདག་ཡིན་པར་འདོད་པའི་ཕྱིར། ཁྱབ་སྟེ། ཁྱོད་ཀྱིས་ངའི་ཕུང་པོ་དང་སེམས་རང་ངོས་ནས་གྲུབ་པའི་
བདག་ཏུ་ཁས་བླངས་པའི་ཕྱིར། ཁོ་ན་རེ། ཁྱོད་ཀྱི་ལུགས་ལའང་སྐྱོན་དེར་འགྱུར་རོ་ཞེ་ན། མི་མཚུངས་ཏེ་
ཁྱོད་ཀྱིས་བདག་དེ་བཏགས་དོན་བཙལ་བའི་ཚེ་རྙེད་པར་ཁས་བླངས། ཁོ་བོ་ཅག་གིས་བཏགས་ཡོད་མིང་རྐྱང་
ཙམ་གྱིས་འཇོག་ནུས་པར་འདོད་པའི་ཕྱིར། གལ་ཏེ། དེའི་ཚེ་རྟག་གཅིག་རང་དབང་ཅན་གྱི་བདག་སྤོང་བ་སྟེ་
མེད་པར་རྟོགས་པས་སྐྱོན་མེད་དོ་ཞེ་ན། འོ་ན་ཁྱོད་ཀྱི་འདོད་པ་ལྟར་སེམས་སམ་ཕུང་པོ་ཡང་རང་བཞིན་གྱིས་
གྲུབ་པའི་ངའམ་བདག་ཏུ་མི་འགྱུར་བར་ཐལ། ཁྱོད་ལྟར་ན་རྣམ་འབྱོར་བས་བདག་མེད་མངོན་སུམ་དུ་མཐོང་
བ་དེའི་ཚེ་རང་དབང་བའི་བདག་མེད་པ་ཉིད་དུ་རྟོགས་པ་དེའི་ཕྱིར་རོ། ། གཞན་ཡང་། ཁྱོད་ཀྱི་ལྟར་ན།
རྣལ་འབྱོར་བས་བདག་མེད་མངོན་སུམ་དུ་མཐོང་བ་ཡིས་ཆོས་ཅན། ཁྱོད་ཀྱིས་གཟུགས་སོགས་ཀྱི་དེ་ཁོ་ན་ཉིད་
རྟོགས་པར་མི་འགྱུར་བར་ཐལ། དེའི་ཚེ་རྟག་གཅིག་རང་དབང་ཅན་གྱི་བདག་མེད་ཙམ་མངོན་སུམ་དུ་མཐོང་
བ་ཡིན་པའི་ཕྱིར། རྟགས་ཁས། འདོད་ན། བདག་མེད་རྟོགས་པ་མཐར་ཕྱིན་པའི་རྣལ་འབྱོར་བ་ཆོས་ཅན།
253

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ད་དུང་ཡང་གཟུགས་སོགས་ལ་དམིགས་ནས་འདོད་ཆགས་སོགས་སྐྱེ་བར་འགྱུར་བར་ཐལ། གཟུགས་ལ་བདེན་
པར་དམིགས་ནས་འཇུག་པའི་ཕྱིར་ཏེ། གཟུགས་དེའི་ཡིན་ལུགས་ཀྱི་ངོ་བོ་རྟོགས་པ་མེད་པའི་ཕྱིར། བཞི་བ་ལ་
ལྔ། བདག་ཏུ་ལྟ་བ་ཐམས་ཅད་ཕུང་པོ་ཁོ་ན་ལ་ལྟ་བར་གསུངས་པའི་དོན་བཤད་པ། མདོ་གཞན་ལ་བརྟེན་ནས་
ཕུང་པོའི་ཚོགས་ཙམ་བདག་མ་ཡིན་པར་བཤད་པ། ཕུང་པོའི་ཚོགས་པ་ཙམ་གྱི་དབྱིབས་ཀྱི་བཀོད་པ་བདག་
ཡིན་པ་དགག་པ། ཕུང་པོའི་ཚོགས་ཙམ་བདག་ཏུ་འདོད་པ་ལ་གནོད་བྱེད་གཞན་བསྟན་པ། ཐུབ་པས་བདག་
དེ་ཁམས་དྲུག་ལ་སོགས་པ་ལ་བརྟེན་ནས་བཏགས་པར་གསུངས་པའོ། ། དང་པོ་ལ་གསུམ། ལུང་གི་དགོངས་
པདགག་བྱ་གཅོད་པའི་དགག་ཕྱོགས་ནས་ཡིན་པར་བསྟན་པ། སྒྲུབ་ཕྱོགས་ནས་ཡིན་དུ་ཆུག་ཀྱང་ཕུང་པོ་
བདག་ཏུ་བསྟན་པ་མ་ཡིན་པ། དེ་དག་ལ་གཞན་གྱི་རྩོད་པ་སྤོང་བའོ། ། དང་པོ་ནི། ཁོ་ན་རེ། རང་གི་ཕུང་པོ་
བདག་ཏུ་འདོད་དགོས་པ་ཡིན་ཏེ་རྒྱུ་མཚན་གང་གི་ཕྱིར་ན་སྟོན་པས་རང་རྒྱུད་ཀྱི་ཕུང་པོ་བདག་གོ་ཞེས་གསུངས་
པ་དེའི་ཕྱིར་ཏེ། མདོ་ལས། དགེ་སློང་དག་དགེ་སྦྱོང་ངམ། ཞེས་པ་ནས། ཉེ་བར་ལེན་པའི་ཕུང་པོ་ལྔ་པོ་འདི་
དག་ཁོ་ན་ལ་ཡང་དག་པར་རྗེས་སུ་ལྟའོ། ། ཞེས་པའི་བར་གྱིས་ཕུང་པོ་བདག་ཏུ་གསུངས་པའི་ཕྱིར་ཞེ་ན། དེ་
མི་འཐད་པར་ཐལ། མདོ་དེ་ནི་ཕུང་པོ་ལས་དོན་གཞན་པའི་བདག་འགོག་པའི་ཆེད་དུ་གསུངས་པའི་ཕྱིར་ཏེ།
རང་གི་གཟུགས་ཀྱི་ཕུང་པོ་བདག་མ་ཡིན་ནོ། ། ཞེས་སོགས་མདོ་གཞན་ལས་གསུངས་པའི་ཕྱིར་རོ། ། དགེ་
སྦྱོང་ངམ་ཞེས་སོགས་ཀྱི་མདོར་བསྟན་པ་འདིས་ཕུང་པོ་བདག་ཅེས་བཞེད་པ་མ་ཡིན་པར་ཐལ། གང་གི་ཕྱིར་ཞེ་
ན། གཟུགས་དང་ཚོར་བ་བདག་མ་ཡིན་པ་དང་། འདུ་ཤེས་ཀྱང་བདག་མ་ཡིན་པ་དང་། འདུ་བྱེད་རྣམས་
ཀྱང་བདག་མ་ཡིན་ཞིང་རྣམ་ཤེས་ཀྱང་བདག་མ་ཡིན་པར་མདོ་གཞན་ལས་གསུངས་པ་དེ་ཡི་ཕྱིར། ཁྱབ་སྟེ།
མདོ་སྔ་མའི་དོན་ཁྱོད་ལྟར་འདོད་ན་རིགས་པས་གནོད་ཅིང་ཕྱི་མའི་དོན་ལ་གནོད་པ་མེད་པའི་ཕྱིར། རྒྱུ་མཚན་
དེས་ན། ཕུང་པོ་ཁོ་ན་ལ་ལྟའོ་ཞེས་པའི་མདོ་འདིས་ཀྱང་། ཕུང་པོ་ལ་བརྟེན་ནས་བཏགས་པའི་བདག་དེ་ཉིད་
འཇིག་ལྟའི་དམིགས་པར་སྟོན་པར་གསལ་ཏེ། ཕུང་པོ་ལྔ་ནི་བདག་མ་ཡིན་ལ། ཕུང་པོ་ལས་དོན་གཞན་པའི་
བདག་ཀྱང་ཁེགས་པའི་ཕྱིར་རོ། ། ཕུང་པོ་ལ་བརྟེན་ནས་བཏགས་པ་ཙམ་གྱི་བདག་དང་བདག་མེད་འཇོག་ཚུལ་
འདི་ཤེས་དགོས་པ་ནི་གནད་དུ་ཆེ་སྟེ། འདིའི་ཐད་ཀྱི་རྣམ་བཤད་ལས། མདོ་སྡེ་ཕན་ཚུན་གྱི་གུང་ལེགས་པར་
བསྒྲིགས་ནས་ཕུང་པོ་ལས་ངོ་བོ་ཐ་དད་པ་དང་། ཕུང་པོ་རྣམས་བདག་འཛིན་གྱི་དམིགས་པ་མིན་པ་བཀག་ནས་
བདག་ཕུང་པོ་ལ་བརྟེན་ནས་བཏགས་པའི་མིང་གི་ཐ་སྙད་ཀྱི་དབང་གིས་བཞག་པ་ཙམ་གྱི་གང་ཟག་གི་བདག་
མེད་ཀྱི་འཇོག་ཚུལ་ཐུན་མོང་མ་ཡིན་པ། ཞེས་པ་ནས། སངས་རྒྱས་བཅོམ་ལྡན་འདས་ཀྱི་དགོངས་པ་ཤིན་ཏུ་ཕྲ་
254

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ། །
བའི་གནས་རྣམས་རྗེན་ཆེར་དུ་སྟོན་པའི་མཁས་པའི་དབང་པོའི་བཞེད་པ་ཐུན་མོང་མ་ཡིན་པ་འདི་རྣམས་ལེགས་
པར་ཤེས་པ་ལ་འཐད་པར་གྱིས་ཤིག་ཅེས་གསུངས་པའི་ཕྱིར། གཉིས་པ་ནི། གལ་ཏེ། ཕུང་པོ་ལྔ་པོ་འདི་དག་
ཁོ་ན་ལ་ལྟའོ་ཞེས་པའི་མདོ་འདིས་ཕུང་པོ་བདག་ཏུ་སྟོན་པ་ཡིན་དུ་ཆུག་ཀྱང་། ཕུང་པོ་རེ་རེ་ནས་བདག་ཏུ་སྟོན་
པ་མ་ཡིན་པར་ཐལ། མདོ་འདིར་ཕུང་བོ་བདག་གོ་ཞེས་བརྗོད་པའི་ཚེ་ཕུང་པོ་རྣམས་ཀྱི་ཚོགས་པ་བདག་ཏུ་
བརྗོད་པ་ཡིན་གྱི། ཕུང་པོའི་ངོ་བོ་རེ་རེ་ནས་བདག་ཏུ་སྟོན་པ་མ་ཡིན་པའི་ཕྱིར། དཔེར་ན། ཤིང་རྣམས་
ནགས་ཚལ་ལོ་ཞེས་བརྗོད་པའི་ཚེ་དེའི་ཚོགས་པ་ནགས་ཚལ་དུ་སྟོན་གྱི། ཤིང་རེ་རེ་བ་ནགས་སུ་མི་བརྗོད་པ་
བཞིན་ནོ། ། ཞེས་པ་ནི་གཞན་ལ་གྲུབ་པའི་དཔེའོ། ། གལ་ཏེ། ཕུང་པོའི་ཚོགས་པ་ཙམ་བདག་ཡིན་ནོ་ཞེ་ན།
ཕུང་པོའི་ཚོགས་པ་བདག་དེ་མ་ཡིན་པར་ཐལ། བདག་ནི་མགོན་དང་དབང་པོ་ཡིན་པར་གསུངས་ལ། ཁྱེད་
( །ར་ན་ཚོགས་པ་རྐྱང་པ་དེ་མགོན་མིན་ཞིང་། འདུལ་བའམ་དབང་པོ་ཉིད་ཀྱང་མ་ཡིན་པའི་ཕྱིར་ཏེ། ཚོགས་པ་
དེ་རྫས་སུ་མེད་པའི་ཕྱིར། བདག་དེ་མགོན་ལ་སོགས་པར་གསུངས་པ་ཡིན་ཏེ། མདོ་ལས། བདག་ཉིད་བདག་
གི་མགོན་ཡིན་ཏེ། ། བདག་ཉིད་བདག་གི་དགྲ་ཡང་ཡིན། ། ལེགས་དང་ངན་པ་བྱས་པ་ལ། ། བདག་ཉིད་
བདག་གི་དབང་བོ་ཡིན། ། ཞེས་གསུངས་པའི་ཕྱིར། གསུམ་པ་ནི། གཞན་ཡང་ཕུང་བོའི་ཚོགས་པ་བདག་ཏུ་
འདོད་མི་རིགས་པར་ཐལ། དེ་ལྟར་འདོད་པ་དེའི་ཚེ་ཤིང་རྟ་དེ་ཡི་ཡན་ལག་གི་ཚོགས་པ་ཕྱོགས་གཅིག་ཏུ་གནས་
པ་རྣམས་ཤིང་རྟ་ཉིད་དུ་འགྱུར་བར་ཐལ་པའི་ཕྱིར། འགྱུར་ཏེ། ཤིང་རྟ་དང་བདག་གཉིས་རང་གི་ཡན་ལག་
ཚོགས་པ་ལ་འཇོག་མི་འཇོག་མཚུངས་པའི་ཕྱིར། དེར་ཐལ། མདོ་ལས། ཇི་ལྟར་ཡན་ལགས་ཚོགས་རྣམས་
ལ། ། བརྟེན་ནས་ཤིང་རྟར་བརྗོད་པ་ལྟར། ། ཞེས་སོགས་གསུངས་པའི་ཕྱིར། གཉིས་པ་ནི། ཕུང་པོ་འདུས་
ཙམ་སྟེ་ཚོགས་པ་ཙམ་བདག་མ་ཡིན་པར་ཐལ། སྔར་བཤད་པའི་མདོ་ལས་ཕུང་པོའི་ཚོགས་པ་ལ་བརྟེན་ནས་
བདག་ཏུ་འདོགས་པ་ཡིན་པར་གསུངས་པའི་དེའི་ཕྱིར་རོ། ། གལ་ཏེ། བུམ་པ་ལ་སོགས་པས་མ་ངེས་པ་ཉིད་དོ་
ཞེ་ན། སྐྱོན་མེད་པར་ཐལ། བུམ་སོགས་ཀྱང་རང་གི་ཡན་ལག་ཚོགས་པ་ཙམ་མི་འཇོག་པར་ཚོགས་པ་ལ་བརྟེན་
ནས་བཏགས་པ་ཙམ་དུ་འཇོག་པར་མཚུངས་པའི་ཕྱིར། གསུམ་པ་ནི། རང་རྒྱུད་ཀྱི་ཕུང་པོའི་དབྱིབས་ཀྱི་
བཀོད་པ་ཙམ་བདག་ཡིན་ནོ་ཞེ་ན། དེ་མི་འཐད་པར་ཐལ། དབྱིབས་དེ་ནི་གཟུགས་ཅན་ལ་ཡོད་པའི་ཕྱིར།
ཁྱབ་སྟེ། ཁྱོད་ཀྱི་ལུགས་ལ་གཟུགས་ཅན་དེ་དག་ཉིད་ཁོ་ན་བདག་ཅེས་བྱ་བར་འགྱུར་གྱི། སེམས་ལ་སོགས་པ་སྟེ་
སེམས་བྱུང་གི་ཚོགས་ལ་ནི་བདག་ཉིད་དུ་འཇོག་པར་འགྱུར་བ་མ་ཡིན་པའི་ཕྱིར་ཏེ། གང་གི་ཕྱིར་ན་སེམས་
སེམསབྱུང་དེ་དག་ལ་དབྱིབས་ཡོད་པ་མ་ཡིན་པའི་ཕྱིར། བཞི་བ་ནི། གཞན་ཡང་། ཕུང་པོའི་ཚོགས་པ་
255

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདག་མ་ཡིན་པར་ཐལ། ཉེ་བར་ལེན་པ་བོ་བདག་རང་ཉིད་དང་ཉེ་བར་ལེན་པར་བྱ་བ་ཕུང་པོའི་ཚོགས་པ་
གཉིས་གཅིག་ཏུ་རིགས་པའི་དངོས་པོ་མ་ཡིན་པའི་ཕྱིར་ཏེ། དེ་ལྟ་ཡིན་ན་ལས་དང་བྱེད་པ་བོ་གཉིས་གཅིག་ཉིད་
དུ་འགྱུར་བར་ཐལ། བདག་ཉེ་བར་ལེན་པ་བོ་དང་ཕུང་པོ་ཉེ་བར་བླང་བྱ་གང་ཞིག དེ་གཉིས་གཅིག་ཏུ་འདོད་
རིགས་པའི་ཕྱིར། ། རྟགས་ཁས། འདོད་ནུས་པ་མ་ཡིན་ཏེ། རྫ་མཁན་དང་རྫ་བུམ་གཉིས་ཀྱང་གཅིག་ཏུ་
འགྱུར་བའི་ཕྱིར་ཏེ། རྩ་ཤེ་ལས། གལ་ཏེ་ཤིང་དེ་མེ་ཡིན་ན། ། བྱེད་པ་བོ་དང་ལས་གཅིག་འགྱུར། ། ཞེས་
དང་། བུམ་སྣམ་སོབ།ས་དང་ལྷན་ཅིག་ཏུ། ། མ་ལུས་པ་ནི་རྣམ་པར་བཤད། ། ཅེས་གསུངས་པའི་ཕྱིར། ཅི་སྟེ་
བྱེད་པ་བོ་ཕུང་པོ་ཉེ་བར་ལེན་པ་བོ་མེད་ཀྱང་ལས་སུ་བྱ་བ་ཕུང་པོ་ཚོགས་པ་ཙམ་ཞིག་ཡོད་དོ་སྙམ་དུ་བློ་ལ་སེམས་
པ་ཡིན་ན། དེ་ཡང་རིགས་པ་མ་ཡིན་པར་ཐལ། གང་གི་ཕྱིར་ན། བྱེད་པ་བོ་མེད་ན། ལས་སུ་བྱ་བ་ཡང་མེད་
དགོས་པའི་ཕྱིར་ཏེ། རྩ་ཤེ་ལས། དེ་བཞིན་ཉེར་ལེན་ཤེས་པར་བྱ། ། ལས་དང་བྱེད་པོ་བསལ་ཕྱིར་རོ། ། བྱེད་
པ་བོ་དང་ལས་དག་གིས། ། དངོས་པོ་ལྷག་མ་ཤེས་པར་བྱ། ། ཞེས་གསུངས་པའི་ཕྱིར། དངོས་པོ་ལྷག་མ་ཤེས་
པའི་དོན་ཡོད་དེ། ལས་བྱ་བྱེད་གཉིས་ཕན་ཚུན་ལྟོས་ནས་གྲུབ་པས་རང་བཞིན་གྱིས་མེད་པ་དེ་བཞིན་དུ།
བསྐྱེད་བྱ་སྐྱེད་བྱེད་མཚན་ཉིད་མཚོན་བྱ། འགྲོ་དང་འགྲོ་བ་བོ། ། བལྟ་བྱ་ལྟ་བྱེད། ཡན་ལག་དང་ཡན་ལག་
ཅན། ཡོན་ཏན་དང་ཡོན་ཏན་ཅན་སོགས་ཀྱང་ལྟོས་ནས་གྲུབ་པས་ངོ་བོ་ཉིད་ཀྱིས་མ་གྲུབ་པོ་ཞེས་ཤེས་པར་བྱ་
པའི་དོན་ཡིན་པའི་ཕྱིར། ལྔ་བ་ནི། བདག་དེ་ནི་ས་སོགས་ཁམས་དྲུག་ལ་སོགས་པའི་ཡ་གྱལ་དེ་རྣམས་དང་དེ་
ཉིད་རེ་རེ་ནས་མ་ཡིན་ཞིང་ཚོགས་པ་ཙམ་ཉིད་ཀྱང་བདག་དེ་ཉིད་མ་ཡིན་པར་ཐལ། གང་གི་ཕྱིར་ན་ཐུབ་པས་
ཡབ་སྲས་མཇལ་པའི་མདོ་ལས། རྒྱལ་པོ་ཆེན་པོ་སྐྱེས་བུ་གང་ཟག་འདི་ནི་ཁམས་དྲུག་དང་རེག་པའི་སྐྱེ་མཆེད་
དྲུག་དང་། ཡིད་ཀྱི་ཉེ་བར་རྒྱུ་བ་བཅོ་བརྒྱད་དོ། ། ཞེས་བདག་རང་རྒྱུད་ཀྱི་ས་ཆུ་མེ་རླུང་དང་རྣམ་ཤེས་དང་
ནམ་མཁའ་ཞེས་བྱ་བའི་ཁམས་དྲུག་ལ་བརྟེན་ནས་དང་ནི་མིག་རྣ་ལ་སོགས་པའི་རེག་པ་ཡི་རྟེན་སྐྱེ་མཆེད་དྲུག་
དག་ལ་བརྟེན་ནས་བཞག་པ་ཉེ་བར་བསྟན་ཞིང་། སེམས་དང་སེམས་བྱུང་གི་ཆོས་རྣམས་ཉེ་བར་བཟུང་བ་ལ་
བརྟེན་ནས་བདག་ཏུ་འདོགས་སོ། ། ཞེས་ངེས་པར་གསུངས་པ་དེའི་ཕྱིར། ཕུང་པོའི་ཡ་གྱལ་དང་ཚོགས་པ་
གང་ཡང་བདག་ཏུ་འཇོག་པ་མ་ཡིན་ཏེ། ཐོག་མ་མེད་པ་ནས་ཞུགས་པའི་ངར་འཛིན་པའི་བློ་ལྷན་སྐྱེས་ཀྱིས་ཆོས་
དེ་རྣམས་ཀྱི་ཡ་གྱལ་དང་ཚོགས་པ་གང་ལ་ཡང་བདག་ཏུ་དམིགས་པར་བྱེད་པ་མ་ཡིན་པའི་ཕྱིར་ཏེ། རྒྱུ་མཚན་
གོང་དུ་བརྗོད་པ་དེའི་ཕྱིར། འདིས་ཕུང་པོའི་ཡ་གྱལ་དང་ཚོགས་པ་དང་། ཕུང་པོ་ལས་ངོ་བོ་ཐ་དད་པ་གང་
ཡང་འཇིག་ལྟའི་དམིགས་པའི་གཙོ་བོར་མི་འཇོག་ཀྱང་། བརྟེན་ནས་བཏགས་པའི་བདག་ཙམ་དེའི་དམིགས་
256

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཡུལ་གྱི་གཙོ་བོར་འཇོག་ཤེས་པ་དང༌། དེ་ལ་བརྟེན་ནས་གང་ཟག་རང་བཞིན་མེད་པར་འཇོག་པའི་ཚུལ་བསྟན་
ཅིང་འདི་ནི་ལེགས་པར་ཤེས་དགོས་པ་ཡང་ཡིན་ཏེ། འདིའི་ཐད་ཀྱི་རྣམ་བཤད་ལས། དེའི་ཕྱིར་ཕུང་པོ་ལྔའི་ཡ་
གྱལ་དང་ཚོགས་པ་དང་། དེ་དག་ལས་ངོ་བོ་ཐ་དད་པ་གང་ཡང་བདག་ལྟའི་དམིགས་པར་མི་འཇོག་པ་དང་།
དེ་ལྟ་ནའང་བདག་ལྟའི་དམིགས་པ་གང་ཟག་ལེགས་པར་འཇོག་ཤེས་པ་དང་། རྒྱུ་མཚན་དེ་དག་ལ་བརྟེན་ནས་
གང་ཟག་རང་བཞིན་གྱིས་གྲུབ་པས་སྟོང་བར་འཇོག་པའི་རྣམ་པར་དཔྱོད་པ་འདི་ནི། ཐར་བ་འདོད་པའི་
དབང་པོ་ཤིན་ཏུ་རྣོན་པོ་ལ་མཛེས་པ་ཡིན་ཏེ། འདིས་ཡིད་འཕྲོག་པ་འདྲ་བ་ཞིག་གྲུབ་མཐའ་གཞན་ལ་མེད་པའི་
ཕྱིར་རོ། ། ཞེས་གསུངས་པའི་ཕྱིར། ལྔ་བ་ནི། ཁོ་ན་རེ། རྟག་གཅིག་རང་དབང་ཅན་གྱི་བདག་དེ་ཉིད་མེད་
པར་མཐོང་ཞིང་གོམས་པར་བྱས་པ་ཙམ་གྱིས་བདག་འཛིན་སྤོང་ངོ་ཞེ་ན། རྟག་གཅིག་རང་དབང་ཅན་གྱི་
བདག་མེད་པར་ཤེས་པ་ཙམ་གྱིས་བདག་ཏུ་ལྟ་བ་དཔྱིས་ཏེ་དྲུང་ནས་ཀྱང་འབྱིན་ནུས་ཞེས་སྨྲ་བ་ཁྱོད་ཀྱི་འདི་ནི་ཀྱེ་
མ་ཤིན་ཏུ་ངོ་མཚར་བ་ཞིག་ཏུ་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཚེ་རྟག་པའི་བདག་ཙམ་
ཞིག་སྤོང་བ་སྟེ་མེད་པར་མཐོང་བར་འདོད་པར་སྣང་ཞིང་། དེ་ལྟར་འདོད་པའི་བདག་འདི་ནི་ངར་འཛིན་པའི་
འཇིག་ལྟ་ལྷན་སྐྱེས་ཀྱི་དམིགས་པའི་གཙོ་བོ་དང་རྣམ་པ་གང་གི་རྟེན་དུའང་མི་འདོད་པ་སྟེ་འདོད་དུ་མི་རུང་བ་
དེའི་ཕྱིར། དཔེར་ན། མི་ཤེས་པ་ཁ་ཅིག་རང་གི་ཁྱིམ་གྱི་རྩིག་ཕུག་ན་སྦྲུལ་གནས་པ་མཐོང་ནས་འཇིགས་བཞིན་
དུ་གནས་པ་ལ་གཞན་གྱིས་ཀྱེ་མི་ཁྱོད་མ་འཇིགས་ཤིག་ཁྱིམ་འདི་ན་གླང་ཆེན་མེད་དོ་ཞེས་དོགས་པ་བསལ་ཏེ། རྒྱུ་
མཚན་དེས་སྦྲུལ་གྱི་འཇིགས་པའང་སྤོང་བར་བྱེད་པ་ནི། ཀྱེ་མ་འོ་མཁས་པ་གཞན་གྱི་གནམ་པོར་ཏེ་བཞད་གད་
དུ་འགྱུར་བ་ཉིད་བཞིན་ནོ། ། ཀྱེ་མ་ཞེས་པ་ནི། སྤྱིར་སྨོད་པ་དང་སྨད་པ་གཉིས་ལ་འཇུག་ཀྱང་འདིར་སྨད་
པའོ། ། འདིས་ཇི་ལྟར་བསྟན་པའི་ཚུལ་ཡོད་དོ། བདག་འཛིན་ལྷན་སྐྱེས་ཀྱིས་བཟུང་བ་ལྟར་མི་འགོག་པར་
བདག་འཛིན་ཀུན་བཏགས་ཀྱིས་བཟུང་བ་ལྟ་དང་འགོག་པ་ཙམ་བྱེད་ན་དཔེ་དེ་བཞིན་དུ་འགྱུར་བར་བསྟན་པའི་
ཕྱིར། གསུམ་པ་ལ་གཉིས། རྟེན་དང་བརྟེན་པའི་ཕྱོགས་དགག་པ། བཀག་པའི་དོན་བསྡུ་བའོ། ། དང་པོ་ནི།
བདག་ཕུང་པོ་དང་རྟེན་བརྟེན་པར་ངོ་བོ་ཉིད་ཀྱིས་གྲུབ་པ་འདི་ནི་ཕྱི་ཅི་ལོག་གི་རྟོག་པས་བཞག་པ་ཙམ་ཡིན་པར་
ཐལ། རང་གི་ཕུང་པོར་བདག་ངོ་བོ་ཉིད་ཀྱིས་བརྟེན་ནས་ཡོད་པ་མ་ཡིན་ཞིང་། བདག་ལ་ཡང་ཕུང་པོ་དེ་
རྣམས་ངོ་བོ་ཉིད་ཀྱིས་བརྟེན་པའི་ཚུལ་གྱིས་ཡོད་པ་མ་ཡིན་པའི་ཕྱིར་ཏེ། གང་གི་ཕྱིར་བདག་འདིར་ངོ་བོས་གྲུབ་
པའི་གཞན་ཉིད་ཡོད་ན་རྟེན་བརྟེན་པ་རང་བཞིན་གྱིས་གྲུབ་པར་རྟོགས་པ་འདིར་འགྱུར་ན་ཡང་བདག་ཕུང་རང་
བཞིན་གྱིས་གྲུབ་པའི་གཞན་ཉིད་དུ་གྲུབ་པ་དེ་མེད་པ་དེའི་ཕྱིར། བདག་ནི་གཟུགས་དང་ལྡན་པ་ངོ་བོ་ཉིད་ཀྱིས་
257

༄༅༔ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲུབ་པར་མི་འདོད་དེ། གང་གི་ཕྱིར་ན་བདག་ཕུང་པོ་རྣམས་ལས་རང་བཞིན་གྱིས་གཅིག་དང་ཐ་དད་གང་རུང་
དུ་གྲུབ་པ་བཀག་ཟིན་པས་དེར་ཡོད་པ་མ་ཡིན་པ་དེའི་ཕྱིར། བདག་ནི་ཕུང་པོ་དང་ལྡན་པའི་དོན་སྤྱིར་ལ་རང་
བཞིན་གྱིས་མེད་དེ། ངོ་བོ་ཐ་དད་པའི་གཞན་ལྡན་ཡིན་ན། ལྷས་བྱིན་གནག་སྟེ་བ་ལང་དང་ལྡན་པར་འགྱུར་ལ།
གཞན་མ་ཡིན་པ་ལྷས་བྱིན་གཟུགས་དང་ལྡན་ཞེས་པ་ལྟ་བུ་ལ་སྦྱོར་ན། བདག་ནི་གཟུགས་ལས་དེ་ཉིད་དེ་གཅིག་
དང་གཞན་ཉིད་དུ་ལྡན་པ་རང་བཞིན་གྱིས་མེད་པའི་ཕྱིར་དང་། ཕུང་པོ་ལྷག་མ་བཞི་ལ་ཡང་དེ་བཞིན་སྦྱར་བར་
བྱ་བ་ཡིན་པའི་ཕྱིར། གཉིས་པ་ནི། ཤེས་བྱ་ཆོས་ཅན། གཟུགས་བདག་ཏུ་ལྟ་བ་སོགས་དེ་དག་ལས་བདག་ཏུ་
ལྟ་བའི་ཆ་ཉི་ཤུ་ཡོད་པར་འདོད་དེ། གཟུགས་ནི་བདག་མ་ཡིན་པ་ལ་བདག་ཏུ་ལྟ་བ་དང་། བདག་ནི་གཟུགས་
དང་ངོ་བོ་ཉིད་ཀྱིས་ལྡན་པ་མ་ཡིན་པ་ལ་དེར་ལྟ་བ་དང་། གཟུགས་ལ་བདག་ངོ་བོ་ཉིད་ཀྱིས་བརྟེན་པའི་མེད་པ་
ལ་དེར་ལྟ་བ་དང་། བདག་ལའང་གཟུགས་དེ་ལྟ་བུ་ལས་གཞན་ཡོད་པ་མིན་ལ་དེར་ལྟ་བ་དང་བཞི་སྟེ་གཟུགས་
ཕུང་ལ་བཤད་པ་དེ་ལྟར་འཇིག་ལྟས་ལྟ་བའི་ཚུལ་རྣམ་པ་བཞིར་ཚོར་བ་ལ་སོགས་པ་ཕུང་པོ་བཞི་བོ་ཀུན་ལའང་
བཞི་བཞིར་ཤེས་བར་བྱ་བ་ཡིན་པའི་ཕྱིར་ཏེ། རྩ་ཤེས་ལས་ཀྱང་། ཕུང་མིན་ཕུང་པོ་ལས་གཞན་མིན། ། དེ་ལ་
ཕུང་མེད་དེར་དེ་མེད། ། དེ་བཞིན་གཤེགས་པ་ཕུང་ལྡན་མིན། ། ཞེས་གསུངས་པའི་ཕྱིར། མདོ་ལས་རྒྱུན་
ཞུགས་ཀྱིས་སྤངས་པར་གསུངས་པའི་འཇིག་ལྟ་ཉི་ཤུ་ཡང་དེ་ལྟར་འཇོག་པ་ཡིན་ཏེ། མཐོང་སྤང་དུ་གྱུར་པའི་
འཇིག་ཚོགས་ལ་ལྟ་བའི་རི་བོ་མཐོ་བ། བདག་མེད་མངོན་སུམ་དུ་རྟོགས་ང་འི་ཡེ་ཤེས་ཀྱི་རྡོ་རྗེ་ཡིས་བཅོམ་པ་
བདག་ཏུ་ལྟ་བ་གོང་དང་ལྷན་ཅིག་འཇིག་པར་འགྱུར་བ་བཤད་མ་ཐག་པའི་འཇིག་ཚོགས་ལ་ལྟ་བའི་རི་བོ་ལྷུན་པོ་
སྟུག་པོ་ལ་གནས་པའི་རྩེ་མོ་མཐོ་བར་གྱུར་པ་འདི་དག་ཡིན་པའི་ཕྱིར། བཞི་བ་ལ་གཉིས། ཕྱོགས་སྔ་མ་བརྗོད་
པ་དང་། དེ་དགག་པའོ། ། དང་པོ་ནི། ། མང་པོ་བཀུར་བའི་སྡེ་བ་ཁ་ཅིག་ན་རེ། བདག་དེ་ཕུང་པོ་དང་
གཅིག་ཉིད་མ་ཡིན་ལ། ཕུང་པོ་ལས་དོན་གཞན་པའི་བདག་ཀྱང་མི་རུང་བས། བདག་དེ་ཕུང་པོ་ལས་དེ་ཉིད་
དང་གཞན་ཉིད་དང་། རྟག་མི་རྟག་ལ་སོགས་པར་བརྗོད་དུ་མེད་པའི་གང་ཟག་རྫས་ཡོད་པར་འདོད་ལ་དེ་ནི་
རྣམ་ཤེས་དྲུག་གི་ཤེས་བྱར་ཡང་འདོད་ཅིང་། བདག་དེ་ནི་ངར་འཛིན་ལྷན་སྐྱེས་ཀྱི་དམིགས་པའི་གཞིར་ཡང་
འདོད་པ་ཡིན་ཞེས་ཟེར། གཉིས་པ་ནི། གལ་ཏེ་དེ་འདྲའི་བདག་འགའ་ཞིག་དངོས་པོར་གྲུབ་པར་གྱུར་ན། དེ་
འདྲའི་བདག་དེ་ཆོས་ཅན། ཁྱོད་ཕུང་པོ་ལས་དེ་ཉིད་དང་གཞན་དུ་བརྗོད་དུ་མེད་པར་མི་འགྱུར་བར་ཐལ།
གང་གི་ཕྱིར་ན་རྫས་ཡོད་ཡིན་པའི་ཕྱིར། རྟགས་ཁས། དཔེར་ན། གཟུགས་ལས་སེམས་དེ་ཉིད་དང་གཞན་
གང་དུ་ཡང་བརྗོད་དུ་མེད་པར་མི་རྟོགས་པ་བཞིན་ནོ། ་ས་མར་ཁྱབ་སྟེ། རྫས་ཡོད་ཀྱི་དངོས་པོར་ཡོད་པ་
258

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
རྣམས་དེ་ཉིད་དང་གཞན་དུ་བརྗོད་དུ་མེད་པར་རྟོགས་པ་མ་ཡིན་པ་ཉིད་ཀྱི་ཕྱིར། དཔེར་ན། གཟུགས་ལས་
སེམས་ལྟར་གཞན་དུ་གྲུབ་པའི་དངོས་པོ་ནི་བརྗོད་དུ་མེད་པར་མི་འགྱུར་བར་བརྗོད་དུ་ཡོད་པ་བཞིན་ནོ། །
ཁྱོད་ཀྱི་འདོད་པ་ལྟར་བརྗོད་དུ་མེད་པ་ལ་རྫས་ཡོད་ཀྱི་བདག་མི་སྲིད་པར་ཐལ། བདག་དེ་བཏགས་ཡོད་དུ་
འཇོག་པའི་ཕྱིར་ཏེ། གང་གི་ཕྱིར་ཁྱོད་ཀྱི་ལྟར་ན་བུམ་པ་རང་རྐྱ་ཐུབ་པའི་དངོས་པོར་མ་གྲུབ་པའི་ངོ་བོ་དེ་རང་
གི་ཡན་ལག་གི་གཟུགས་སོགས་ལས་གཅིག་དང་ངོ་བོ་ཐ་དད་གང་དུ་ཡང་བརྗོད་དུ་མེད་པར་འགྱུར་བར་འདོད་
པས། དེ་བཞིན་དུ་བདག་གང་ཡིན་པ་དེ་ཉིད་ཕུང་པོ་ལས་དེ་ཉིད་དང་ངོ་བོ་ཐ་དད་པ་གང་དུ་ཡང་བརྗོད་དུ་
མེད་པའི་བཏགས་ཡོད་དུ་འགྱུར་བའི་ཕྱིར། བདག་ཆོས་ཅན། རང་གི་ངོ་བོས་ཡོད་པར་གྲུབ་པར་རྟོགས་པ་སྟེ་
གཟུང་བར་མི་བྱ་བར་ཐལ། བཏགས་ཡོད་དུ་གྲུབ་པ་དེའི་ཕྱིར། གཞན་ཡང་། བདག་དེ་ཁྱོད་འདོད་པ་ལྟར་
རྫས་སུ་མེད་པར་ཐལ། དེ་ཡོད་ན་ཁྱོད་ཀྱི་ལྟར་རྣམ་ཤེས་ནི་རང་གི་བདག་ཉིད་ལས་རྫས་གཞན་དུ་ནི་མི་འདོད་པ་
དེ་བཞིན་དུ། བདག་ཀྱང་རང་གི་བདག་ཉིད་ལས་གཞན་མ་ཡིན་པར་བརྗོད་རིགས་པའི་ཕྱིར། ཡང་ན་ཁྱོད་
ཀྱིས་རྣམ་ཤེས་གཟུགས་སོགས་ལས་གཞན་པའི་དངོས་པོར་འདོད་པ་དེ་བཞིན་དུ། བདག་ཀྱང་ཕུང་པོ་ལས་ངོ་
བོ་ཐ་དད་པར་བརྗོད་དགོས་པར་ཐལ། དངོས་པོ་ལ་གཅིག་དང་ཐ་དད་ཀྱི་རྣམ་པ་དེ་གཉིས་མཐོང་བར་འགྱུར་
བ་དེའི་ཕྱིར། བདག་ཆོས་ཅན། རྫས་སུ་མེད་དེ་དངོས་པོའི་ཆོས་དེ་ཉིད་དང་གཞན་གཉིས་སུ་གྲུབ་དང་བྲལ་
བའི་ཕྱིར། ལྔ་བ་ལ་བཞི། བདག་མཐའ་བདུན་དུ་མེད་ཀྱང་བརྟེན་ནས་བཏགས་པ་ཤིང་རྟ་དང་འདྲ་བར་
བསྟན་པ། སྔར་མ་བཤད་པའི་ཕྱོགས་ལྷག་མ་གཉིས་རྒྱས་པར་བཤད་པ། དེ་ལྟར་བཤད་པ་ལ་གཞན་གྱི་རྩོད་པ་
སྤང་བ། མིང་གི་ཐ་སྙད་ཀྱི་དོན་གཞན་ཡང་གྲུབ་པར་བསྟན་པའོ། ། དང་པོ་ནི། ངར་འཛིན་ལྷན་སྐྱེས་ཀྱི་
དམིགས་པའི་རྟེན་བདག་ནི་ཆོས་ཅན། རང་བཞིན་གྱིས་གྲུབ་པའི་དངོས་པོ་མ་ཡིན་ཏེ། རྣམ་པར་དཔྱད་པ་ན་
རྫས་སུ་ཡོད་པ་མ་ཡིན་པ་དེའི་ཕྱིར་ཏེ། ཕུང་པོ་ལས་ངོ་བོ་གཞན་མ་ཡིན་ལ། ཕུང་པོའི་ངོ་བོ་ཚོགས་པ་དང་ཡང་
གྱལ་གང་ཡང་བདག་མིན། བདག་ཕུང་པོ་རྣམས་ཀྱི་རྟེན་དང་དེ་ལ་ཕུང་པོ་བརྟེན་དུ་ཡོད་པ་ཡང་མིན། བདག་
འདི་ནི་ཕུང་པོ་དེ་རྣམས་དང་ལྡན་པ་ཡང་ངོ་བོ་ཉིད་ཀྱིས་གྲུབ་པ་མ་ཡིན་པའི་ཕྱིར། བདག་འདི་ནི་ཆོས་ཅན།
རང་ངོས་ནས་མ་གྲུབ་སྟེ། རང་གི་གདགས་གཞི་ཕུང་པོ་རྣམས་ལ་བརྟེན་ནས་འགྲུབ་པར་འགྱུར་བའི་ཕྱིར་
རོ། ། དེ་ལྟར་གྲུབ་པའི་དཔེ་ཡང་ཡོད་དེ། ཇི་ལྟར་ཞེ་ན། ཤིང་རྟ་རང་གི་ཡན་ལག་ལས་དོན་གཞན་དུ་འདོད་
པ་མ་ཡིན། གཞན་མ་ཡིན་ཏེ་གཅིག་ཏུ་གྲུབ་པ་ཡང་མ་ཡིན་པ་དང་། ཡན་ལག་དེ་དང་རང་བཞིན་གྱི་ལྡན་པ་
ཡང་མ་ཡིན་ཞིང་། རང་གི་ཡན་ལག་ལ་ཕར་རང་བཞིན་གྱིས་བརྟེན་པ་མ་ཡིན་པ་དང་། ཡན་ལག་ཤིང་རྟ་དེར་
259

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྟེན་པ་རང་བཞིན་གྱིས་ཡོད་པ་མ་ཡིན། ཡན་ལག་འདུས་པ་ཙམ་ཤིང་རྟ་མ་ཡིན། དབྱིབས་ཙམ་ཡང་ཤིང་རྟ་
མིན་མོད་ཤིང་རྟ་འཇོག་ནུས་པ་ཇི་ལྟ་བ་བཞིན་དུ། བདག་དང་ཕུང་པོ་གཉིས་ཀྱང་སྦྱར་བར་བྱ་བའི་ཕྱིར།
གཉིས་པ་ལ་གཉིས་དངོས་དང་། རིགས་པ་དེ་གཞན་ལ་ཁ་སྤོ་བའོ། ། དང་པོ་ལ་གཉིས། ཚོགས་པ་ཤིང་རྟར་
འདོད་པ་དགག་པ། དབྱིབས་ཙམ་ཤིང་རྟར་འདོད་པ་དགག་པའོ། ། དང་པོ་ནི། ཤིང་རྟའི་ཡན་ལག་ཚོགས་
ཙམ་ཤིང་རྟ་ཡིན་ནོ་ཞེ་ན། དེ་མི་འཐད་པར་ཐལ། གལ་ཏེ་ཡན་ལག་ཚོགས་ཙམ་ཤིང་རྟར་འགྱུར་ན་ནི། ཤིང་
རྟ་བཤིགས་པའི་དུས་ཀྱི་ཡན་ལག་སིལ་བུར་གནས་པ་ལའང་ཤིང་རྟ་ཉིད་ཡོད་པར་འགྱུར་བའི་ཕྱིར་ཏེ། དེའི་ཚེ་
ཁྱད་པར་འགྱུར་ཡང་ཚོགས་པ་ཙམ་ཞིག་ཡོད་པའི་ཕྱིར་རོ། ། ཤིང་རྟའི་ཡན་ལག་ཚོགས་པའི་དབྱིབས་ཙམ་ཤིང་
རྟར་རིགས་པའང་མ་ཡིན་པར་ཐལ། གང་གི་ཕྱིར་ཤིང་རྟའི་ཚོགས་པ་ཙམ་མ་ཡིན་པའི་ཡན་ལག་ཅན་ཤིང་རྟ་
མེད་པའི་ཕྱིར རྟགས་ཁས། ཁྱབ་སྟེ། ཡན་ལག་ཅན་མེད་ན། ཡན་ལག་དཔ་ཀྱང་མེད་པའི་ཕྱིར། འདིར་
རང་སྡེ་འོག་མ་དེ་དག་གིས་ཤིང་རྟ་ཡན་ལག་ཅན་དང་ཤིང་རྟའི་ཆ་ཤས་གཞན་རྣམས་དེའི་ཡན་ལག་ཏུ་འདོད་
ཀྱང་འདིར་ཡན་ལག་ཅན་མེད་ན་ཡན་ལག་ཀྱང་མེད་པར་ཐལ་བར་འཕངས་པ་ལ་དགོས་པ་ཡོད་དེ། རང་
ལུགས་ལ་ཤིང་རྟའི་ཡན་ལག་རེ་རེ་བ་དང་ཡན་ལག་གི་ཚོགས་པ་གཉིས་ཀ་ཡན་ལག་ཏུ་འཇོག་ལ། སྡེ་བ་དེ་དག་
གིས་ཤིང་རྟའི་ཡན་ལག་གི་ཚོགས་པ་ཉིད་ཡན་ལག་ཅན་དུ་འདོད་ཅིང་། དེ་མ་ཡིན་པའི་ཡན་ལག་ཅན་གྱི་ཤིང་རྟ་
ཡོད་པར་མི་འདོད་པར་བཤད་པའི་ཕྱིར། གཉིས་པ་ནི། གཞན་ཡང་ཁྱོད་ཀྱིས་ཤིང་རྟའི་དབྱིབས་ཙམ་ཞིག་
ཤིང་རྟར་འདོད་ན། དབྱིབས་དེ་ཡན་ལག་རེ་རེ་བའི་ཡིན་ནམ། ཚོགས་པའི་ཡིན་པ་གང་། དང་བོ་ལྟར་ན།
སྔར་མ་བསྒྲིགས་པའི་དབྱིབས་ཀྱི་ཁྱད་པར་མ་བཏང་བ་བདག་གི་ཡིན་ནམ། ཁྱད་པར་བཏང་བ་བདག་གི་ཡིན།
དང་པོ་ལྟར་རོ་ཞེ་ན། འོ་ན། ཁྱེད་ཀྱི་ལྟར། ཤིང་རྟའི་འཕང་ལོ་ལ་ སོགས་པའི་ཡན་ལག་རེ་རེ་བ་སྔར་མ་
བསྒྲིགས་པའི་དུས་ཀྱི་དབྱིབས་ཇི་ལྟར་ཡོད་པར་གྱུར་པ་དེ་ཇི་ལྟ་ བ་བཞིན་དུ་ཕྱིས་བསྒྲིགས་དུས་སུ་ཤིང་རྟར་
གཏོགས་པ་སྟེ་གྲུབ་པའི་སྐབས་ལའང་སྔ་མ་དེ་བཞིན་དུ་ཡོད་པ་ཡིན་ན། མོ་བསྒྲིགས་པའི་དུས་ཀྱི་བྱེ་བར་གྱུར་
པའི་ཡན་ལག་དེ་དག་ལ་ཇི་ལྟར་ཤིང་རྟ་ཡོད་པ་མ་ཡིན་པ་དེ་བཞིན་དུ། དེ་ལྟར་ཡན་ལག་རྣམས་བསྒྲིགས་པའི་ཚེ་
ཡང་ནི་ཤིང་རྟ་ཡོད་པ་མ་ཡིན་པར་ཐལ། འདོད་པ་དེའི་ཕྱིར། ཅི་སྟེ་ཕྱོགས་གཉིས་པ་ལྟར་རོ་ཞེ་ན། དེ་ཡང་མི་
འཐད་པར་ཐལ། གལ་ཏེ་ད་ལྟ་ཤིང་རྟ་ཉིད་དུ་གྲུབ་པའི་དུས་འདིར་འཕང་ལོ་ལ་སོགས་པ་ལ་ཤིང་རྟའི་ཡན་ལག་
སོ་སོའི་དབྱིབས་ཐ་དད་པ་རིང་པོ་དང་ཟླུམ་པོ་སོགས་ཡན་གར་དུ་ཡོད་ན་འདི་མིག་ཤེས་ཀྱིས་བཟུང་དུ་ཡོད་པར་
འགྱུར་དགོས་ན། དེ་ཡང་ཡོད་པ་མ་ཡིན་པའི་ཕྱིར། ཤིང་རྟའི་དབྱིབས་ཙམ་ཤིང་རྟར་ཡོད་པ་མ་ཡིན་པར་ཐལ།
260

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
བསྒྲིགས་མ་བསྒྲིགས་གང་གི་ཚོགས་པ་ཡང་ ཤིང་ རྟ་ མ་ ཡིན་པ་དེའི་ཕྱིར། གལ་ཏེ་ཡན་ལག་བསྒྲིགས་ པའི་
དབྱིབས་ཁྱད་པར་པ་ཤིང་རྟར་འཇོག་གོ་ཞེ་ན། དེ་ཡང་མི་འཐད་པར་ཐལ། རྒྱུ་མཚན་གང་གི་ཕྱིར། ཁྱོད་ཀྱི་
ལྟར་ན་ཚོགས་པ་རྫས་སུ་ཅང་མེད་པས་ན་དབྱིབས་དེ་ཡན་ལག་ཚོགས་པའི་གདགས་གཞི་ལ་བརྟེན་ནས་འདོགས་
པ་མ་ཡིན་པར་འགྱུར་བའི་ཕྱིར་ཏེ། ཁྱོད་ཀྱིས་ཡན་ལག་ཚོགས་པ་དེ་བཏགས་ཡོད་དུ་ཁས་བླངས་པའི་ཕྱིར་དང་།
བཏགས་ཡོད་རྟེན་དུ་རྫས་ཡོད་ཁས་བླངས་པའི་ཕྱིར་རོ། ། ཤིང་རྟའི་དབྱིབས་དེ་རང་གི་ཡན་ལག་ལ་མི་འདོགས་
ན། ཚོགས་པ་གང་ཞིག་རང་རྐྱ་ཐུབ་པའི་རྫས་སུ་གྲུབ་པ་ཅི་ཡང་ཡོད་པ་མ་ཡིན་པ་དེ་ལ་བརྟེན་ནས་སྐབས་འདིར་
ནི་ཤིང་རྟར་འདེག་པའི་དབྱིབས་སུ་ལྟ་ཞིག་ཇི་ལྟར་འགྱུར་ཏེ་མི་འགྱུར་བར་ཐལ། དེ་ལྟ་ན་བཏགས་ཡོད་ཁྱད་
པར་བའི་རྟེན་རྫས་ཡོད་དུ་ཁྱོད་ཀྱིས་ཁས་ལེན་པ་དེ་མི་འཐད་པའི་ཕྱིར་རོ། ། གཞན་ཡང་། ཤིང་རྟའི་ཁ་དོག་
ཉིད་ཀྱང་ཤིང་རྟ་ཡིན་པར་ཐལ། དེའི་དབྱིབས་ཤིང་རྟ་ཡིན་པ་གང་ཞིག མཚུངས་པའི་ཕྱིར། འདོད་ན།
སྐྱེས་བུའི་ཁ་དོག་སྐྱེས་བུ་ཡིན་པར་ཐལ་ལོ། ། གཉིས་པ་ནི། ཁོ་ན་རེ། ཚོགས་པ་མི་བདེན་ཡང་བཏགས་ཡོད་
ཀྱི་དབྱིབས་སུ་འགྱུར་རོ་ཞེ་ན། ཁོ་བོ་ཅག་ལྟར་ནའང་། མ་རིག་པ་དང་ས་བོན་སོགས་མི་བདེན་པ་ཡི་རྒྱུ་ལ་
བརྟེན་པར་བྱས་ནས་འདུ་བྱེད་ཀྱི་ལས་དང་མྱུ་གུ་ལྟ་བུའི་འབྲས་བུའི་རྣམ་པ་མི་བདེན་པའི་རང་བཞིན་ཅན་
ཐམས་ཅད་ཀྱང་ནི་སྐྱེ་བར་འདོད་པས་ཁྱོད་ཀྱང་དེ་ལྟར་ཤེས་པར་གྱིས་ཤིག་སྟེ་བགྱིད་རིགས་པར་ཐལ། ཁྱོད་ཀྱི་
ལུགས་ལའང་ཚོགས་པ་བཏགས་ཡོད་ལ་བརྟེན་ནས་དབྱིབས་བཏགས་ཡོད་འཇོག་པ་འདི་ནི་ཇི་ལྟར་འདོད་པ་དེ་
ལྟར་དུ་འཐད་པའི་ཕྱིར། རང་སྡེ་གཞན་མང་པོས་གཟུགས་ལ་སོགས་པ་རྡུལ་རྫས་བརྒྱད་དེ་ལྟར་འདབ་འབྱར་
དུ་གནས་པ་རྣམས་འདུས་པའི་བུམ་པའི་གཟུགས་ཀྱི་ཚོགས་པ་ལ་བུམ་པའི་བློ་སྐྱེ་བར་འགྱུར་རོ་ཞེས་སྨྲ་བར་བྱ་བ་
དེའང་རིགས་པ་མ་ཡིན་པ་ཉིད་དུ་ཐལ། ཇི་སྐད་བཤད་པའི་ཤིང་རྟའི་དཔེ་འདིས་ནི་བཀག་པ་ཡིན་པའི་ཕྱིར།
དེར་ཡང་མ་ཟད། གཟུགས་སོགས་དེ་དག་ཀྱང་རང་བཞིན་གྱིས་ཡོད་པ་མ་ཡིན་པར་ཐལ། རང་བཞིན་གྱིས་སྐྱེ་
བ་མེད་པར་བཤད་ཟིན་པ་དེའི་ཕྱིར། ཡང་བུམ་སོགས་དེ་དག་རང་རང་གི་དབྱིབས་སུ་མི་རིགས་པར་ཐལ།
དེར་བཏགས་པ་ཡིན་གྱི་རྫས་སུ་ཡོད་པ་མ་ཡིན་པ་དེའི་ཕྱིར། གསུམ་པ་ནི། ཤིང་རྟ་བཏགས་དོན་རྣམ་པ་བདུན་
དུ་བཙལ་བའི་ཚེ་མི་རྙེད་ཀྱང་ཤིང་རྟ་མེད་པར་འཇོག་ནུས་པ་མ་ཡིན་པར་ཐལ། དེ་མ་བཏགས་མ་དཔྱད་པར་
འཇིག་རྟེན་གྱི་གྲགས་པའི་རྗེས་སུ་འབྲངས་ནས་འཇོག་པའི་ཕྱིར་ཏེ། ཤིང་རྟ་དེ་ནི་དེ་ཁོ་ན་ཉིད་དུའམ་འཇིག་
རྟེན་གྱི་ཐ་སྙད་དུ་བཏགས་དོན་རྣམ་པ་བདུན་གྱིས་བཙལ་བ་ན་ཤིང་རྟར་འགྲུབ་པར་འགྱུར་བ་མ་ཡིན་མོད་ཀྱི།
དེ་ལྟར་འཚོལ་བའི་རྣམ་པར་དཔྱད་པ་མེད་པར་འཇིག་རྟེན་གྱི་ཐ་སྙད་ཉིད་ལས་འདིར་རང་གི་ཡན་ལག་འཕང་
261

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལོ་སོགས་ལ་བརྟེན་ནས་འདོགས་པ་ཡིན་པའི་ཕྱིར། བཞི་བ་ནི། ཤིང་རྟར་མ་ཟད་ཤིང་རྟའི་ཁྱད་པར་གཞན་
ཡང་དེ་ལྟར་བཏགས་དོན་བཙལ་ནས་མི་འཇོག་པར་འཇིག་རྟེན་གྲགས་པའི་སྒོ་ནས་འཇོག་པ་ཡིན་ཏེ། དེ་ལ་
ཤིང་རྟ་དེ་ཉིད་རང་གི་ཡན་ལག་ལ་ལྟོས་ནས་ཡན་ལག་ཅན་དང་། དེ་ཆ་ཤས་ལ་ལྟོས་ནས་ཆ་ཤས་ཅན་ཡིན་ལ།
ཤིང་རྟ་དེ་ཉིད་ལས་སུ་བྱ་བ་ཡན་ལག་ལ་ལྟོས་ནས་བྱེད་པ་བོ་ཞེས་འགྲོ་བར་བསྙད་པ་དང་། རང་གི་གཟུགས་
སོགས་གང་ནས་གཞི་ལ་ལྟོས་ནས་སྐྱེ་བོ་རྣམས་ལ་ཉེ་བར་ལེན་པོ་ཉིད་དུ་འགྲུབ་པའི་ཕྱིར། དངོས་སྨྲ་བ་ཆོས་ཅན།
ཁྱོད་ཀྱིས་ཚོགས་པ་ཙམ་མ་ཡིན་པའི་ཡན་ལག་ཅན་དང་ཆ་ཤས་ཅན་མེད་དེ། ཚོགས་པ་ཙམ་ལས་གཞན་པའི་དེ་
མ་དམིགས་པའི་ཕྱིར་ཞེས་སྒྲུབ་བྱེད་ལྟར་སྣང་ལ་བརྟེན་ནས་འཇིག་རྟེན་གྲགས་པའི་ཀུན་རྫོབ་མ་བརླག་ཅིག་ཅེས་
ཁོ་བོ་ཅག་གིས་སྨྲ་བ་ལྟར་བྱེད་རིགས་པར་ཐལ། ཁྱོད་ཀྱིས་ཚོགས་པ་ཙམ་མ་ཡིན་པའི་ཤིང་རྟ་དེ་བཏགས་ཡོད་དུ་
འཇོག་མ་ཤེས་ཀྱང་། རང་གི་ཡན་ལག་ཚོགས་ཙམ་མ་ཡིན་པའི་ཤིང་རྟ་བཏགས་ཡོད་དུ་བསྒྲུབས་ཟིན་པའི་ཕྱིར།
དང་པོ་དེར་ཐལ། ཁྱོད་ཀྱིས་དེ་བཏགས་དོན་བཙལ་ནས་ཚོགས་པ་ཙམ་དེ་ཉིད་ཡན་ལག་ཅན་ཤིང་རྟའི་ངོ་བོར་
རློམ་ནས་བཞག་པའི་ཕྱིར། དྲུག་པ་ལ་ལྔ། དངོས་དང་། རྩོད་པ་སྤོང་ལ། ཤིང་རྟ་དང་བདག་གི་ཐ་སྙད་དཔེ་
དོན་སྦྱར་བ། བརྟེན་ནས་བཏགས་པའི་བདག་ཁས་ལེན་པའི་ཡོན་ཏན་གཞན་བསྟན་པ། མཁས་རྨོངས་ཀྱི་
འཆིང་གྲོལ་གྱི་གཞིའི་བདག་ངོས་བཟུང་བའོ། ། དང་པོ་ནི། དབུ་མ་པས་སྐབས་འདིར་ཤིང་རྟ་དེའི་གྲུབ་པའི་
ཚུལ་ནི་བཏགས་དོན་བཙལ་ནས་མ་ཡིན་པར་མ་བཏགས་པར་ཡོད་པ་དེ་བཞིན་དུ་འདོད་པར་བྱ་སྟེ། དེས་ཀུན་
རྫོབ་ལས་མི་ཉམས་པར་མ་ཟད། དེ་ཁོ་ན་ཉིད་ལའང་བདེ་བླག་ཏུ་འཇུག་ནུས་པར་འགྱུར་བའི་ཕྱིར། དེ་ལྟར་
རྣམ་བདུན་གྱི་རིགས་པས་བཙལ་ན་མེད་པ་གང་ཡིན་པ་དེ་ཇི་ལྟ་བུར་ན་རང་བཞིན་གྱིས་ཡོད་ཅེས་བྱ་སྟེ། མེད་
པར་ཐལ། རྣལ་འབྱོར་པས་ཤིང་རྟ་འདིའི་རང་བཞིན་གྱིས་ཡོད་པ་མི་རྙེད་པའི་ཕྱིར་རོ། ། གཉིས་པ་ནི། ཤིང་
རྟ་དེའི་ཡན་ལག་ཀྱང་རང་བཞིན་གྱིས་མེད་དེ། ཤིང་རྟ་རང་བཞིན་གྱིས་ཡོད་པ་ཉིད་མ་ཡིན་པའི་ཕྱིར། ཁྱབ་སྟེ།
དེ་ལྟར་ཡིན་པ་དེའི་ཚེ་ཡན་ལག་དེའི་ཡན་ལག་ཅན་མེད་པའི་ཕྱིར། དཔེར་ན། ཤིང་རྟ་ཚིག་ན་དེའི་ཡན་ལག་
ཀྱང་མེད་པ་བཞིན་ནོ། ། འདིར་ཁ་ཅིག ཤིང་རྟ་ཚིག་པའི་ཚེ་ཤིང་རྟའི་ཆ་ཤས་མ་ཚིག་པ་ཡོད་སྲིད་དོ་སྙམ་ཡང་
དེ་ནི་མི་འཐད་དེ། དེ་ལྟ་ན། སྐྱེས་བུ་ཞིག་ཤི་བའི་ཚེ་དེའི་ཕུང་པོ་ཕྱིར་ལུས་པ་ལྟ་བུ་དེ་ཡང་སྐྱེས་བུའི་ལུས་ཡིན་
པར་འགྱུར་ལ། དེ་ལྟ་ན་གང་ཟག་གི་ལུས་སུ་ཡང་ཐལ་བར་འགྱུར་བའི་ཕྱིར་རོ། ། སྟོང་ཉིད་རྟོགས་པའི་བློའི་
མེས་ཡན་ལག་ཅན་རང་བཞིན་གྱིས་གྲུབ་པ་བསྲེགས་པ་སྟེ་མེད་པར་རྟོགས་པ་ན་དེའི་ཡན་ལག་ཀྱང་རང་བཞིན་
གྱིས་མེད་པར་རྟོགས་པར་འགྱུར་བ་ཡིན་ཏེ། དཔེར་སྔར་བཞིན་ཡིན་པའི་ཕྱིར་རོ། ། གསུམ་པ་ནི། ཤིང་རྟ་
262

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཡན་ལག་ལ་བརྟེན་ནས་བཞག་པ་དེ་བཞིན་དུ་བདག་དང་ཕུང་པོ་ལ་ཡང་ཤེས་པར་བྱ་སྟེ། འཇིག་རྟེན་གྲགས་
པའི་དབང་གིས་ཕུང་པོ་དང་། ཁམས་དང་དེ་བཞིན་དུ་སྐྱེ་མཆེད་དྲུག་ལ་བརྟེན་ནས་བདག་ཀྱང་ཕུང་པོའི་ཉེ་
བར་ལེན་པ་བོ་ཉིད་དུ་འདོད་རིགས་པའི་ཕྱིར་ཏེ། ཉེ་བར་ལེན་པའི་ཕུང་པོ་ནི་ལས་སུ་བྱ་བ་ཡིན་ལ། བདག་
འདི་ནི་བྱེད་པ་བོའང་ཡིན་པའི་ཕྱིར། བཞི་བ་བདག་འདི་ནི་ཆོས་ཅན། རང་བཞིན་གྱིས་བརྟན་པ་མིན་ཞིང་མི་
བརྟན་པ་ཉིད་དུ་གྲུབ་པའང་མ་ཡིན་པར་ཐལ། རང་བཞིན་གྱིས་གྲུབ་པའི་དངོས་པོར་ཡོད་པ་མ་ཡིན་པའི་ཕྱིར།
ངོ་བོ་ཉིད་ཀྱིས་སྐྱེ་འཇིག་བྱེད་པ་མ་ཡིན་པར་ཐལ། ཕུང་པོ་དང་འབྲེལ་མེད་སྐྱེ་འཇིག་མི་བྱེད་པའི་ཕྱིར། བདག་
འདི་ཆོས་ཅན། ཁྱོད་ལ་བརྟན་པའི་རྟག་པ་ཉིད་དང་མི་བརྟན་པའི་མི་རྟག་པ་ལ་སོགས་པ་བཞི་ཡང་རང་བཞིན་
གྱིས་ཡོད་པ་མ་ཡིན་ཞིང་། རང་བཞིན་གྱིས་དེ་ཉིད་དང་ནི་གཞན་ཉིད་དུ་མེད་པར་ཐལ། རང་བཞིན་གྱིས་
དངོས་པོར་གྲུབ་པ་མེད་པའི་ཕྱིར། ལྔ་བ་ནི། བདག་དེ་ནི་བཏགས་དོན་བདུན་དུ་བཙལ་བའི་ཚེ་མི་རྟག་སོགས་
སུ་རང་བཞིན་གྱིས་མེད་ཀྱང་། བདག་གིའོ་སྙམ་པའི་དམིགས་ཡུལ་དུ་གྱུར་པའི་བདག་ཐ་སྙད་དུ་སྐྱེ་ཚུལ་ཡོད་དེ།
འགྲོ་བ་རྣམས་དམིགས་པའི་གཞི་གང་ལ་རྟག་ཏུ་དམིགས་ནས་ངར་འཛིན་པའི་བློ་རབ་ཏུ་འབྱུང་ཞིང་། ནང་
དང་ཕྱི་རོལ་ཏུ་བདག་དེ་ཡི་ལོངས་སྤྱད་བྱ་བདག་གི་བ་གང་ཡིན་པ་དེར་ང་ཡི་བར་འཛིན་པའི་བློ་འབྱུང་བའི་
བདག་དེ་ནི། མ་བརྟགས་པའི་གྲགས་པའི་ངོ་བོར་གཏི་མུག་སྟེ་མི་ཤེས་པ་ལས་གྲུབ་པ་ཡིན་པར་འཇོག་གི་རང་གི་
ངོ་བོས་གྲུབ་པ་མ་ཡིན་པའི་ཕྱིར། གཉིས་པ་ནི། ཤེས་བྱ་ཆོས་ཅན། བདག་གི་བ་ནི་རང་བཞིན་གྱིས་ཡོད་པ་མ་
ཡིན་ཏེ། བདག་རང་བཞིན་གྱིས་མེད་པའི་ཕྱིར། ཁྱབ་སྟེ། གུང་གི་ཕྱིར་བྱེད་པ་བོ་རྫ་མཁན་མེད་པར་བྱ་པའི་
ལས་རྫ་བུམ་མེད་པ་དེའི་ཕྱིར། བདག་དང་བདག་གི་བ་རང་བཞིན་གྱིས་སྟོང་བར་ལྟ་ཞིང་གོམས་པར་བྱེད་པའི་
རྣལ་འབྱོར་བ་དེ་ཆོས་ཅན། འཁོར་བ་ལས་རྣམ་པར་གྲོལ་བར་འགྱུར་ཏེ། འཁོར་བའི་རྩ་བར་གྱུར་པའི་བདག་
འཛིན་གྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཕྱིར་ཏེ། བདག་དང་བདག་གི་བ་རང་བཞིན་མེད་པ་
མངོན་སུམ་དུ་རྟོགས་པ་དེའི་ཕྱིར། གསུམ་པ་ལ་གསུམ། སྣམ་བུ་སོགས་ཀྱི་དངོས་པོ་ལ་བསྒྲེ་བ། རྒྱུ་འབྲས་གྱི་
དངོས་པོ་ལ་བསྒྲེ་བ། དེ་ལ་རྩོད་པ་སྤོང་བའོ། ། དང་པོ་ནི། ཤིང་རྟ་ལ་རྣམ་པར་དཔྱད་པའི་ཚུལ་དེ་དངོས་པོ་
གཞན་ལ་སྦྱར་བར་བྱ་རིགས་ཏེ། དེ་ཡང་བུམ་པ་དང་། སྣམ་བུ་དང་རེ་ལྡེ་དང་། དམག་དང་། ནགས་ཚུལ་
དང་ཕྲེང་བ་ལས་ལྗོན་ཤིང་དང་། ཁང་ཁྱིམ་དང་། ཤིང་རྟ་ཕྲན་དང་། འགྲོན་གནས་ལ་སོགས་པའི་དངོས་
རྣམས་གང་དག་ཡོད་པ་རྣམས་ནི་ཤིང་རྟ་ལྟར་བཏགས་དོན་རྣམ་པ་བདུན་དུ་བཙལ་བའི་ཚེ་མི་རྙེད་ཀྱང་མ་
དཔྱད་པར་འཇིག་རྟེན་གྲགས་པའི་སྒོ་ནས་འཇོག་པ་དང་། དེ་བཞིན་དུ་དེ་ལྟ་བུའི་དངོས་པོ་གང་དག་ལ་མིང་
263

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་བརྡ་དང་ཐ་སྙད་ཅི་འདྲ་པ་གང་དང་གང་གིས་སྐྱེ་བོ་འདི་ཡིས་བསྙད་པ་དེ་རྣམས་ཀྱང་ཤིང་རྟ་ལྟར་རྟོགས་
པར་བྱ་དགོས་པའི་ཕྱིར་ཏེ། གང་གི་ཕྱིར་ན། ཐུབ་པའི་དབང་པོ་དེ་ནི་འཇིག་རྟེན་དང་ལྷན་ཅིག་འཇིག་རྟེན་
དང་མི་མཐུན་པའི་རྩོད་པ་མི་མཛད་པར་གསུངས་པའི་ཕྱིར་ཏེ། དེ་ཡང་དཀོན་བརྩེགས་ལས། འཇིག་རྟེན་ང་
དང་ལྷན་ཅིག་རྩོད་ཀྱི། ང་ནི་འཇིག་རྟེན་དང་མི་རྩོད་དོ། ཞེས་འབྱུང་བའི་ཕྱིར་རོ། ། འཇིག་རྟེན་པས་
དངོས་པོ་གང་ལ་ཐ་སྙད་ཇི་ལྟར་འདོགས་ཚུལ་ཡོད་དེ། མཚོན་ན་བུམ་པ་ཡན་ལག་ཅན་དང་། གྱོ་མོ་སོགས་
དེའི་ཡན་ལག བུམ་པ་ཡོན་ཏོན་ཅན་སྔོ་བསངས་སོགས་དེའི་ཡོན་ཏན། འདོད་ཆགས་ཀྱི་རྟེན་གང་ཟག་ནི་
ཆགས་པ་བོ་དང་དེས་ཡུལ་གང་ལ་ལྷག་པར་སྲིད་པ་ནི་འདོད་ཆགས་དང་། བུམ་པ་ནི་མཚན་གཞིའམ་མཚོན་བྱ།
ལྟོ་ལྡིར་བ་སོལ། ས་ནི་མཚན་ཉིད་དང་། མེ་སྲེག་བྱེད་དང་བུད་ཤིང་བསྲེག་བྱ་ལ་སོགས་པ་ནི་ཡན་ལག་ལ་བརྟེན་
ནས་ཡན་ལག་ཅན་དང་ཡན་ལག་ཅན་ལ་བརྟེན་ནས་ཡན་ལག་ཏུ་འདོགས་པ་ཡིན་པས་དོན་དེ་དག་གི་ཡོད་ཚུལ་
དེ་རྣམས་ཤིང་རྟའི་རྣམ་པར་དཔྱད་པ་སྔར་བྱས་པ་ལྟར་གྱིས་རྣམ་པ་བདུན་དུ་ཡོད་པ་མ་ཡིན་ཞིང་། རྣམ་དཔྱད་
བྱེད་པ་དེ་ལས་གཞན་དུ་གྱུར་པར་འཇིག་རྟེན་གྲགས་པའི་ཐ་སྙད་ཀྱི་སྒོ་ནས་ཡོད་པ་ཡིན་པའི་ཕྱིར་རོ། །
གཉིས་པ་ནི། ཡན་ལག་ཅན་དང་ཡན་ལག་ཕན་ཚུན་ལྟོས་ནས་གྲུབ་པར་མ་ཟད། རྒྱུ་འབྲས་ཀྱང་ཕན་
ཚུན་ལྟོས་ནས་གྲུབ་པ་ཡིན་པར་ཐལ། ཇི་ལྟར་ཞེ་ན། གལ་ཏེ་རྒྱུ་ཡིས་བསྐྱེད་པར་བྱ་བ་འབྲས་བུ་དེ་སྐྱེད་པ་དེ་ལྟ་
ན་སྐྱེད་བྱེད་དེ་རྒྱུ་ཡིན་ཞིང་ལྟོས་ནས་གྲུབ་ལ། གལ་ཏེ་འབྲས་བུ་མི་བསྐྱེད་ན་ནི་སྐྱེད་པ་དེ་མེད་པས་འབྲས་བུ་དེ་
རྒྱུ་མེད་པ་ཅན་དུ་འགྱུར་བའི་ཕྱིར་ཏེ། འབྲས་བུ་ཡང་ནི་རྒྱུ་ཡོད་པར་གྱུར་ན་དེ་ལས་ལྟོས་ནས་སྐྱེ་བར་འགྱུར་བ་
དེ་ཡི་ཕྱིར། རྒྱུ་གང་ལས་འབྲས་བུ་གང་ཞིག་འགྲུབ་པར་འགྱུར་ལ། དེ་གཉིས་གང་ཞིག་ལས་སྔར་རྒྱུ་གང་ཞིག་
གམ་འབྲས་བུ་གང་འགྱུར་བ་སྨྲོས་ཤིག ། དེ་ལ་རང་བཞིན་གྱིས་གྲུབ་པ་ལ་རྒྱུ་སྔ་དགོས་པ་མི་འཐད་དེ། རྒྱུའི་
དུས་སུ་དེའི་ལྟོས་བྱ་འབྲས་བུ་ཡང་ཡོད་དགོས་པར་ཐལ་བའི་ཕྱིར། འབྲས་བུ་སྔ་བ་ནི་མི་རིགས་ཏེ། འབྲས་བུ་
རྒྱུ་མེད་དུ་ཐལ་བའི་ཕྱིར་རོ། ། གལ་ཏེ་རྒྱུ་ཡིས་རང་བཞིན་གྱིས་སྐྱེད་པར་བྱེད་ན། རྒྱུ་དང་འབྲས་བུ་ཕྲད་ནས་
སམ་མ་ཕྲད་པར་སྐྱེད་པར་བྱེད༔ དེ་ལ་གལ་ཏེ་ཁྱོད་ཀྱི་ལྟར་རྒྱུ་ཡིས་འབྲས་བུ་དང་ལྷན་ཅིག་ཕྲད་ནས་འབྲས་བུ་
སྐྱེད་པར་བྱེད་ན་དེ་ཡི་ཚེ། རྒྱུ་འབྲས་དེ་དག་ནུས་པ་གཅིག་ཡིན་པར་ཐལ། དམ་བཅའ་འཐད་པའི་ཕྱིར།
འདོད་ན། སྐྱེད་བྱེད་ཀྱི་རྒྱུ་དང་བསྐྱེད་བྱའི་འབྲས་བུ་གཉིས་ཐ་དད་མེད་པའི་གཅིག་ ཏུ་འགྱུར་བར་ཐལ།
འདོད་པ་དེའི་ཕྱིར། གཉིས་པ་ལྟར་ན་ནི་འབྲས་བུའི་རྒྱུ་འདི་ནི་དེའི་རྒྱུ་མ་ཡིན་པ་རྣམས་དང་སྐྱེད་བྱེད་ཡིན་མིན་
ཁྱད་པར་མེད་པར་འགྱུར་བར་ཐལ། རྒྱུ་འབྲས་སོ་སོར་མ་ཕྲད་པར་རང་བཞིན་གྱིས་སྐྱེ་བའི་ཕྱིར། རང་བཞིན་
264

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
གྱིས་གྲུབ་པའི་རྒྱུས་འབྲས་བུ་མི་སྐྱེད་པར་ཐལ། བསྐྱེད་བྱ་སྐྱེད་བྱེད་ལ་ཕྲད་མ་ཕྲད་ཀྱི་རྟོག་པ་བ་གཉིས་པོ་འདི་དག་
སྤངས་ནས་དེ་མ་གཏོགས་པའི་རྟོག་པ་གསུམ་པོ་གཞན་ཡང་ཡོད་པར་འགྱུར་བ་མ་ཡིན་པའི་ཕྱིར། བསྐྱེད་པར་
བྱ་བ་འབྲས་བུ་ཞེས་བྱ་བ་རང་གི་ངོ་བོས་ཡོད་པ་མ་ཡིན་པར་ཐལ། ཅི་སྟེ་ཁྱོད་ཀྱི་ལྟར་རང་བཞིན་གྱིས་གྲུབ་པའི་
རྒྱུ་ཡིས་འབྲས་བུ་སྐྱེས་པར་མི་བྱེད་པ་དེའི་ཕྱིར། རྒྱུ་ནི་རང་བཞིན་གྱིས་མེད་པར་ཐལ། རྒྱུ་དེ་འབྲས་བུ་དང་
བྲལ་བར་རྒྱུར་འཇོག་མི་ནུས་ལ། དེ་ནུས་ན་རྒྱུ་ནི་རྒྱུར་འཇོག་པའི་རྒྱུ་མཚན་མེད་པ་ཅན་དུ་འགྱུར་ན། དེ་ནི་
ཡོད་པའང་མ་ཡིན་པའི་ཕྱིར། ཤེས་བྱ་ཆོས་ཅན། དབུ་མ་བ་བདག་ལ་ཇི་སྐད་བཤད་པའི་སྐྱོན་དུ་མི་འགྱུར་ཞིང་
དེར་མ་ཟད། འཇིག་རྟེན་ལ་གྲབ་ས་པའི་དངོས་པོ་རྣམས་ཀྱང་ཡོད་ཅིང་འཐད་པར་ཐལ། གང་གི་ཕྱིར་ན་རྒྱུ་
འབྲས་འདི་དག་གཉིས་ཆར་ཡང་ནི་མ་བརྟགས་པར་གྲུབ་པ་སྒྱུ་མ་དང་འདྲ་བ་དེ་ཡི་ཕྱིར། གསུམ་པ་ལ་གཉིས།
རྩོད་པ་དང་ལན་ནོ། ། དང་པོ་ནི། ཁོ་ན་རེ། རྒྱུས་འབྲས་བུ་དང་ཕྲད་མ་ཕྲད་ཀྱི་དཔྱད་པ་འདི་ནི་ཁྱེད་རང་ལ་
ཡང་མཚུངས་ཏེ། སུན་འབྱིན་འདིས་སུན་དབྱུང་བྱ་དང་ཕྲད་ནས་སུན་འབྱིན་ནམ། མ་ཕྲད་པར་སུན་འབྱིན་
པ་ཡིན་ཞེས་བྱ་བའི་ཉེས་པ་འདིར་ནི་ཁྱོད་ལའང་འགྱུར་བ་མ་ཡིན་ནམ་ཏེ་ཡིན་པའི་ཕྱིར། དེས་ན། ཁྱོད་ཀྱིས་
ཁོ་བོ་ཅག་དངོས་སྨྲ་བའི་དམ་བཅའ་སུན་དབྱུང་བར་བྱ་བར་འདོད་ཀྱང་སུན་ནི་འབྱིན་པར་ནུས་པ་མ་ཡིན་པར་
ཐལ། གང་གི་ཚེ་སུན་འབྱིན་དེ་སྐད་སྨྲ་ཞིང་རང་གི་ཕྱོགས་ཁོ་ན་རྣམ་པར་འཇོམས་པ་དེ་ཚེ་སྟེ་དེའི་ཕྱིར། ངོ་བོ་
ཉིད་མེད་པར་སྨྲ་བ་ཁྱོད་ནི་སྐྱེ་བོ་དམ་པས་བཞེད་པ་སྟེ་འདོད་པར་མི་འགྱུར་བ་ཡིན་པར་ཐལ། གང་གི་ཕྱིར་ན།
རང་གི་ཚིག་ལའང་ཕྱིར་རྒོལ་ལ་འཕངས་པའི་ཐལ་བ་མཚུངས་ང་འི་ལྟག་ཆོད་ཀྱིས་དེ་སུན་འབྱིན་ལྟར་སྣང་གིས་
རིགས་པ་ཡང་དག་མེད་པར་དངོས་པོ་མཐའ་དག་ལ་སྐུར་བ་འདེབས་པ་དེ་ཡི་ཕྱིར། གཞན་ཡང་ཁྱོད་སུན་ནི་
ཕྱིན་ཅི་ལོག་ཏུ་རྒོལ་པ་བོའང་ཡིན་པར་ཐལ། གང་གི་ཕྱིར་ན། ཁྱོད་ལ་རང་གི་ཕྱོགས་ཡང་དག་བཞག་པ་མེད་
པས་གཞན་ཕྱོགས་སུན་འབྱིན་པ་ཙམ་ཡིན་པའི་ཕྱིར་ཟེར་རོ། ། གཉིས་པ་ལན་ལ་བཞི། རང་ལ་སུན་འབྱིན་པ་
དང་སྒྲུབ་པ་འཐད་ཚུལ། གཞན་གྱི་ཐལ་བ་མི་མཚུངས་པའི་རྒྱུ་མཚན། རང་བཞིན་མེད་པ་བསྒྲུབ་ནུས་པ་
བཞིན་དུ་བཟློག་སྟེ་བསྒྲུབ་མི་ནུས་པ། འདིར་མ་བཤད་པའི་སུན་འབྱིན་ལྷག་མ་ཤེས་པར་བྱེད་ཚུལ་ལོ། ། དང་
པོ་ལ་གཉིས། གཞན་ཕྱོགས་སུན་འབྱིན་ཚུལ། རང་ཕྱོགས་སྒྲུབ་ཚུལ་ལོ། ། དང་པོ་ནི། ཤེས་བྱ་ཆོས་ཅན།
སྔར་བཀོད་པའི་ཐལ་བར་འགྱུར་བ་འདི་ནི་དབུ་མ་བ་ལ་སྐྱོན་དུ་འགྱུར་བ་སྲིད་པ་མ་ཡིན་པར་ཐལ། སུན་འབྱིན་
པས་སུན་དབྱུང་བྱ་དང་མ་ཕྲད་པར་སུན་ནི་འབྱིན་པར་བྱེད་དམ། འོན་ཏེ་ཕྲད་ནས་ཡིན་ཞེས་སྨྲས་ཟིན་པའི་
ཉེས་པ་ནི་འདིར་རྒོལ་བ་གང་ལ་ངེས་པར་རང་བཞིན་གྱིས་གྲུབ་པར་འདོད་པའི་ཕྱོགས་ཡོད་པ་དེ་ལ་འགྱུར་གྱི།
265

9} ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདག་ལ་རང་བཞིན་གྱིས་གྲུབ་པར་དམ་བཅའ་བའི་ཕྱོགས་འདི་ནི་ཡོད་པ་མ་ཡིན་པའི་ཕྱིར་ཏེ། ངེད་ལྟར་ན་
སུན་འབྱིན་དང་སུན་འབྱུང་བྱ་གཉིས་གཡང་རང་བཞིན་གྱིས་མ་གྲུབ་པའི་ཕྱིར་རོ། ། གཉིས་པ་ནི། འདིར་
བསྒྲུབ་བྱ་སྒྲུབ་བྱེད་དང་བསྐྱེད་བྱ་སྐྱེད་བྱེད་སུན་འབྱིན་བྱ་འབྱིན་བྱེད་སོགས་ཆེས་འཐད་པ་ཡིན་ཏེ། ཇི་ལྟར་ཏེ་
དཔེར་ན། ཁྱོད་ཀྱིས་གཟུགས་བརྙན་མཐོང་བ་ལ་བརྟེན་ནས་ཉི་མའི་དཀྱིལ་འཁོར་དང་བྱེད་བཞིན་ལ་ཡོད་པའི་
ཁྱད་པར་རྣམས་དང་། ཉི་མའི་གཟུགས་བརྙན་ལ་ཡང་དེ་གཟས་བཟུང་བ་ལ་སོགས་པ་རྣམས་ཀྱི་ཚེ་མཐོང་བར་
འགྱུར་ལ། ཉི་མ་དང་ནི་བྱད་བཞིན་དང་དེ་དག་གི་གཟུགས་བརྙན་གཉིས་རྣམ་པར་ཕྲད་པ་དང་མ་ཕྲད་པར་སྐྱེ་
ཞེས་བཏགས་དོན་འཚོལ་བའི་ཚུལ་གྱིས་དཔྱད་པ་ན་སྐྱེ་བ་མི་རིགས་མོད་ཀྱི། འོན་ཀྱང་ཉི་མ་དང་བྱད་བཞིན་ལ་
བརྟེན་ནས་ཐ་སྙད་ཀྱི་དབང་གིས་བཞག་པ་ཙམ་གྱི་གཟུགས་བརྙན་ཞིག་འབྱུང་བར་འགྱུར་ཞིང་། གཟུགས་
བརྙན་དེ་ནི་མི་བདེན་བཞིན་དུའང་རང་གི་བྱད་བཞིན་མཛེས་པར་བསྒྲུབ་པར་བྱ་བའི་ཕྱིར། གཟུགས་བརྙན་དེ་
ལ་ནི་ནུས་པ་ཡོད་པ་ཇི་ལྟར་དེ་བཞིན་དུ་འདིར་ཡང་མཚུངས་ཏེ། གདོང་བ་དང་འདྲ་བའི་ཤེས་རབ་ཀྱི་དྲི་མ་མ་
རིག་པ་སྒྲུབ་པར་བྱ་བ་ལ། ནུས་པ་མཐོང་བར་འགྱུར་བའི་རྟེན་འབྲེལ་གྱི་རྟགས་ལ་སོགས་པའི་གཏན་ཚིགས་ནི་
བསྒྲུབ་བྱ་རང་བཞིན་མེད་པར་རྟོགས་པའི་གཏན་ཚིགས་ཡང་དག་ཡིན་པའི་ཚུལ་ཡང་རང་གཞིན་གྱིས་ཡོད་པར་
སྒྲུབ་པ་འཐད་པ་དང་བྲལ་བ་ལས་ཀྱང་དེ་ལྟར་ཡིན་ཞེས་ཤེས་པར་བྱ་དགོས་པའི་ཕྱིར། གཉིས་པ་ནི། དངོས་སྨྲ་
བ་ཆོས་ཅན། ཁྱོད་ཀྱིས་ཁོ་བོ་ཅག་ལ་བཀོད་པ་དེ་དག་རང་ཉིད་ཡི་ཆད་པ་སྟེ་ཡིད་འབྱུང་བ་འབའ་ཞིག་ཡིན་པ་
ལ། གལ་ཏེ་རང་གི་བསྒྲུབ་བྱ་གོ་བར་བྱེད་པ་གཏན་ཚིགས་ཀྱི་དངོས་པོའི་ངོ་བོ་རང་བཞིན་གྱིས་གྲུབ་པ་དང་
དངོས་སུ་གོ་བྱ་ཉིད་དུ་འགྱུར་བ་བསྒྲུབ་བྱའི་ངོ་བོ་འང་རང་བཞིན་གྱིས་ཡོད་པར་གྱུར་ན། བསྒྲུབ་བྱ་སྒྲུབ་བྱེད་
ཕྲད་པ་དང་ལ་སོགས་པས་མ་ཕྲད་པར་སྒྲུབ་པ་དང་སུན་འབྱིན་པའི་རིགས་པ་ཉེ་བར་སྦྱོར་བར་འགྱུར་བ་ཞིག་ན།
རང་བཞིན་གྱིས་གྲུབ་པ་དེ་ཡང་ཡོད་པ་མ་ཡིན་པའི་ཕྱིར། གསུམ་པ་ནི། དབུ་མ་པས་དངོས་པོ་རྣམས་མཐའ་
དག་དངོས་པོ་སྟེ་རང་བཞིན་མེད་པར་རྟོགས་སུ་གཞུག་པར་ནི་ནུས་པར་ཆེས་སླ་བ་ཇི་ལྟ་བ་དེ་ལྟར་ཕ་རོལ་པོས་
གཞན་དབུ་མ་བ་དག་ལ་དངོས་པོ་རང་བཞིན་གྱིས་གྲུབ་པར་ཁོང་དུ་ཆུད་པར་བདེ་བླག་ཏུ་ནི་ནུས་པ་མ་ཡིན་ཏེ།
གཉིས་ཀ་ལ་བདེན་པར་གྲགས་པའི་མཐུན་དཔེ་ཡང་དག་མེད་པའི་ཕྱིར་རོ། ། དངོས་སྨྲ་བ་ཁྱོད་འདིར་སུ་ཞིག་
གིས་བཅོལ་ཏེ་ཟད་ནས་ཁྱོད་ཀྱིས་འཇིག་རྟེན་པ་རྣམས་ལྷག་པར་རྟགས་དང་དཔེ་ལྟར་སྣང་ཚོགས་ཀྱི་ངན་རྟོག་
གིས་རྟོག་གེ་ངན་པའི་དྲ་བས་ཅི་སྟེ་འཆིང་བར་བྱེད་དེ་མི་རིགས་པར་ཐལ། དེ་རྣམས་དེ་ལྟར་བཅིངས་པ་ལས་
གྲོལ་བར་བྱེད་རིགས་པའི་ཕྱིར། བཞི་བ་ནི། ཕུང་པོ་ལ་བརྟེན་ནས་གང་ཟག་གདགས་པར་བཤད་པ་སོགས་
266

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
བརྟེན་ནས་བཏགས་པའི་རྣམ་པར་གཞག་པ་ལ། དངོས་སྨྲ་བའི་ཕྱོགས་ལ་སུན་འབྱིན་གྱི་ལན་ཡང་ཤེས་པར་བྱ་
སྟེ། དེ་ནི་རྒྱུས་འབྲས་བུ་ཕྲད་མ་ཕྲད་གང་གིས་བསྐྱེད་ཅེས་པའི་སུན་འབྱིན་མཐའ་བཞིའི་སྐྱེ་འགོག་གི་ལྷག་མ་
གོང་དུ་བསྟན་པ་ཡང་ནི་ཤེས་པར་བྱས་ནས་རྒྱུ་འབྲས་ཕྲད་ཅེས་བསྐྱེད་པ་ལ་སོགས་བརྟགས་ཏེ་བཀག་པའི་ཕྱོགས་
ཀྱི་ལན་བརྗོད་པའི་ཆེད་དུ་རྩོད་པའི་སྐབས་འདིར་དེའི་བརྟག་པ་རང་ལ་མི་མཚུངས་པའི་ལན་གྱི་སུན་འབྱིན་པ་
བཏང་བར་བྱ་དགོས་པའི་ཕྱིར་ཏེ། སྔར་བསྟན་པ་དེ་ནི་མཚོན་བྱེད་ཙམ་ཡིན་པའི་ཕྱིར། འདིའི་དོན་གོ་བདེ་
བར་བྱས་ན་འདི་ལྟར་ཡིན་ཏེ། རྒྱུས་འབྲས་བུ་དང་ཕྲད་མ་ཕྲད་བརྟགས་པ་ལ་ཁོ་བོས་སུན་དབྱུང་བྱ་དང་འབྱིན་
བྱེད་ཕྲད་མ་ཕྲད་བརྟགས་པའི་སྒོ་ནས་བསྒྲེ་བར་སྨྲ་བ་ན། རང་ཕྱོགས་ནས་རང་བཞིན་གྱིས་གྲུབ་པར་ཁས་ལེན་
པ་མེད་པར་ལན་འདེབས་པ་འདི་ནི། རྟེན་འབྲེལ་གྱི་རྣམ་གཞག་གཞན་གྱི་ཚེ་ཡང་བྱེད་དགོས་པར་བསྟན་པ་
ཡིན་པའི་ཕྱིར། ཐལ་འགྱུར་བ་ཆོས་ཅན། ཁྱོད་ལ་སུན་ནི་ཕྱིན་ཅི་ལོག་ཏུ་རྒོལ་བ་བོ་ཡང་ཇི་ལྟར་ཡོད་པ་མ་ཡིན་
པར་ཐལ། དེ་སྐད་དེ་ལྟར་སྔར་བཤད་ཟིན་པའི་སུན་འབྱིན་ལྷག་མ་ནི་དེ་མ་ཐག་ཏུ་བཤད་པའི་ཕྱོགས་འདི་ཉིད་
ཀྱིས་རྟོགས་པར་བྱ་དགོས་པའི་ཕྱིར། དེ་ལྟར་གང་ཟག་གི་བདག་མེད་བསྟན་ནས་གསུམ་པ་ལ་གཉིས། སྟོང་
ཉིད་ཀྱི་དབྱེ་བ་མདོར་བསྟན་ལ། ཕྱེ་བ་སོ་སོའི་དོན་རྒྱས་པར་བཤད་པའོ། ། དང་པོ་ནི། བདག་མེད་འདི་ནི་
ཆོས་དང་གང་ཟག་གི་བདག་མེད་ཀྱི་དབྱེ་བ་རྣམ་པ་གཉིས་གསུངས་པ་ལ་ཆོས་ཅན། དགོས་པ་ཡོད་དེ། འགྲོ་བ་
རྣམས་ནི་སྲིད་ཞིའི་རྒུད་པ་ལས་རྣམ་པར་དགྲོལ་བར་བྱ་བའི་ཕྱིར་ཏེ་ཆེད་ཡིན་པའི་ཕྱིར་རོ། ། དེ་ལྟར་སྟོན་པས་
སླར་ཡང་བདག་མེད་འདི་ཉིད་ནི་ཆོས་ཅན། གདུལ་བྱ་རྣམས་ལ་ཕྱེ་སྟེ་རྣམ་པ་མང་དུ་གསུངས་པ་ཡིན་ཏེ། རྒྱལ་
བའི་ཡུམ་ལས་སྤྲོས་པ་དང་བཅས་ཏེ་སྟོང་བ་ཉིད་བཅུ་དྲུག་གི་དབྱེ་བ་བཤད་ནས་སླར་ཡང་མདོར་བསྡུས་ཏེ་
བཞིར་བཤད་དོ། དེ་དག་ནི་ཐེག་ཆེན་དུ་ཡང་བཞེད་པ་ཡིན་པའི་ཕྱིར་ཏེ། མདོ་དེ་ལས། ནང་སྟོང་བ་ཉིད་
དང་། ཞེས་པ་ནས། དངོས་པོ་མེད་པའི་ངོ་བོ་ཉིད་སྟོང་བ་ཉིད་དོ་ཞེས་སྟོང་ཉིད་བཅུ་དྲུག་བསྟན་ནས། རབ་
འབྱོར་གཞན་ཡང་། དངོས་པོ་ནི་དངོས་པོས་སྟོང་ངོ༌། ། དངོས་པོ་མེད་པ་ནི་དངོས་པོ་མེད་པས་སྟོང་ངོ་། །
རང་བཞིན་ནི་རང་བཞིན་གྱིས་སྟོང་ངོ་། གཞན་གྱི་དངོས་པོ་ནི་གཞན་གྱི་དངོས་པོས་སྟོང་ངོ༌། ། ཞེས་སླར་ཡང་
བཞིར་བསྡུས་ནས་བསྟན་པའི་ཕྱིར། གཉིས་པ་ལ་གཉིས། བཅུ་དྲུག་ཏུ་ཕྱེ་བ་དང༌། བཞིར་ཕྱེ་བའོ། ། དང་
པོ་ལ་བཅུ་དྲུག་ལས། དང་པོ་ནི། ནང་གི་ཆོས་མིག་ལ་སོགས་པ་དྲུག་པོ་ཡི་རང་བཞིན་གྱིས་མེད་པ་ཉིད་གང་
ཡིན་པ་དེ་ནི་ཆོས་ཅན། ནང་སྟོང་བ་ཉིད་དུ་འདོད་པ་ཡིན་ཏེ། མིག་ནི་མིག་རང་གི་ངོ་བོས་གྲུབ་པས་སྟོང་པའི་
ཕྱིར་ཏེ། རྒྱུ་མཚན་གང་གི་ཕྱིར་ན། མིག་དེའི་རང་བཞིན་ནི་རང་གི་ངོ་བོས་སྟོང་བ་དེ་ཡིན་པའི་ཕྱིར། དེར་
267

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། མིག་དོན་དམ་པར་ཐེར་ཟུག་ཏུ་གནས་པ་མ་ཡིན་པ་དང་། འཇིག་པ་མ་ཡིན་པ་ཉིད་ཀྱི་ཕྱིར་རོ། དེ་
བཞིན་དུ་རྣ་བ་དང་། སྣང་དང་། ལྕེ་དང་། ལུས་དང་། ཡིད་ཀྱང་བསྙད་པར་བྱ་སྟེ། རང་ཉིད་རང་གི་ངོ་
བོས་སྟོང་བའི་ཕྱིར་དང་། དོན་དམ་པར་ཐེར་ཟུག་དང་འཇིག་པ་མིན་པའི་ཕྱིར། ཐེར་ཟུག་ཏུ་མེད་པའི་དོན་
ཡང་ཡོད་དེ། ཐེར་ཟུག་ཏུ་ཡོད་ན་རང་བཞིན་མི་འདོར་ཞིང་ཉམས་པ་མེད་པ་ཞིག་ཡིན་དགོས་ལ། མིག་སོགས་
ནི་དེ་ལྟར་མ་ཡིན་པའི་ཕྱིར་རོ། ། གཉིས་པ་ནི། རྒྱུད་ཀྱིས་མ་བསྡུས་པའི་ཕྱི་རོལ་གྱི་གཟུགས་སོགས་ཡུལ་དྲུག་
རང་བཞིན་གྱིས་མེད་པ་ཉིད་ཆོས་ཅན། ཕྱི་རོལ་སྟོང་བ་ཉིད་དུ་འདོད་དེ། གཟུགས་ནི་གཟུགས་ཀྱི་ངོ་བོ་ཉིད་
ཀྱིས་གྲུབ་པས་སྟོང་བའི་ཕྱིར་ཏེ། གང་གི་ཕྱིར་ན། གཟུགས་དེ་ཡི་རང་བཞིན་ནི་དེ་ཡིན་པའི་ཕྱིར་རོ། ། དེ་
བཞིན་གཞན་ལྔ་ལ་ཡང་སྦྱར་བར་བྱ་སྟེ། སྒྲ་དང་དྲི་དང་རོ་དང་རེག་བྱ་དང་ཆོས་རྣམས་ཉིད་ཀྱང་དེ་ལྟར་ཤེས་
དགོས་པའི་ཕྱིར། ཐེར་ཟུག་སོགས་གཉིས་ནི་གཞན་ལའང་སྦྱར་བར་བཤད་དོ། ། གསུམ་པ་ཡོད་དེ། དབང་
རྟེན་ཁོག་པ་ལྟ་བུ་ནི་ཤེས་རྒྱུད་ཀྱིས་བསྡུས་ཤིང་དབང་པོས་མ་བསྡུས་པས་ཕྱི་ནང་གཉིས་ཆར་གཏོགས་ལ་དེ་ཡང་
རང་བཞིན་གྱིས་མེད་པ་ཉིད་ནི་ཕྱི་ནང་སྟོང་བ་ཉིད་ཡིན་པའི་ཕྱིར། བཞི་བ་ཡོད་དེ། ཆོས་རྣམས་རང་བཞིན་
གྱིས་མེད་པ་ཉིད་མཁས་པས་རང་བཞིན་སྟོང་བ་ཉིད་ཅེས་བསྙད་པ་སྟེ་བཤད་པའི་ཕྱིར། སྟོང་བ་ཉིད་དེ་ཡང་
སྟོང་ཉིད་ཀྱི་ངོ་བོས་གྲུབ་པས་སྟོང་བར་འདོད་པ་ཡིན་ཏེ། སྟོང་བ་ཉིད་དུ་རང་བཞིན་གྱིས་མ་གྲུབ་པའི་ཕྱིར།
སྟོང་གཞི་ལ་སྟོང་ཉིད་ཅེས་བྱ་བའི་སྟོང་ཉིད་གང་ཡིན་པ་དེ་ཆོས་ཅན། སྟོང་བ་ཉིད་སྟོང་བ་ཉིད་དུ་འདོད་དེ།
སྟོང་ཉིད་ལ་དངོས་པོ་སྟེ་བདེན་པར་འཛིན་པའི་བློ་ཅན་གྱི་བདེན་པར་འཛིན་པ་བཟློག་པའི་ཕྱིར་དུ་དེ་ལྟར་
གསུངས་པ་ཡིན་པའི་ཕྱིར། ལྔ་བ་ཡོད་དེ། ཤར་ལ་སོགས་པ་ཕྱོགས་འདི་དག་བཅུ་ཆར་ཕྱོགས་རྣམས་ཀྱི་རང་
བཞིན་གྱིས་སྟོང་བ་ཉིད་ནི་གང་ཡིན་པ་དེ་ཆེན་པོ་སྟོང་བ་ཉིད་ཡིན་པའི་ཕྱིར། དེ་ལ་ཆེན་པོ་སྟོང་བ་ཉིད་ཅེས་
གསུངས་པ་ལ་རྒྱུ་མཚན་ཡོད་དེ། བཅུད་ཀྱི་སེམས་ཅན་དང་། སྣོད་ཀྱི་འཇིག་རྟེན་ནི་མ་ལུས་པ་ལ་ཁྱབ་པར་
བྱེད་པ་ཉིད་ཀྱི་ཕྱིར་དང་། དམིགས་པའི་སྒོ་ནས་ཕྱོགས་ཚད་མེད་ཅིང་དང་ཡིས་མུ་མཐའ་མེད་པར་བཞག་པའི་
ཕྱིར་ན་ཕྱོགས་བཅུ་རྣམས་ཆེན་པོ་ཉིད་ཡིན་པས་དེར་བརྗོད་པའི་ཕྱིར། དེ་ལྟར་གསུངས་པ་ལ་དགོས་པ་ཡོད་དེ།
ཕྱོགས་དེ་དག་ཆེན་པོར་བདེན་པར་འཛིན་པ་བཟློག་པའི་ཕྱིར་དུ་གསུངས་པ་ཡིན་པའི་ཕྱིར། དྲུག་པ་ཡོད་དེ།
ཆོས་སྐུ་མྱང་འདས་དེ་ནི་དེ་ཡི་རང་གི་ངོ་བོས་སྟོང་བ་ཉིད་གང་ཡིན་པ་དེ་ནི་དོན་དམ་པ་སྟོང་བ་ཉིད་ཡིན་པའི་
ཕྱིར། མྱང་འདས་དེ་ནི་ཆོས་ཅན། དོན་དམ་པ་ཡིན་ཏེ། ཐོབ་པར་བྱ་བའི་དགོས་པ་མཆོག་ཡིན་པའི་ཕྱིར་
དང་། སྡུག་ཀུན་གྱི་མྱ་ངན་ལས་འདས་པའང་ཡིན་པའི་ཕྱིར། དོན་དམ་མཁྱེན་པའི་སངས་རྒྱས་ཀྱིས་དོན་དམ་
268

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
པ་སྟོང་བ་ཉིད་ནི་བསྟན་པར་མཛད་པ་ལ་ཆོས་ཅན། དགོས་པ་ཡོད་དེ། མྱང་འདས་དངོས་པོ་སྟེ་བདེན་པར་
འཛིན་པའི་བློ་ཅན་གྱི་བདེན་པར་འཛིན་པ་བཟློག་པར་བྱ་བའི་ཕྱིར་དུ་གསུངས་པའི་ཕྱིར། བདུན་པ་ཡོད་དེ།
འདུས་བྱས་ཁམས་གསུམ་པོ་དེ་ནི་དེ་ཡི་ངོ་བོས་སྟོང་བ་ཉིད་གང་ཡིན་པ་དེ་ནི་འདུས་བྱས་སྟོང་བ་ཉིད་དུ་གསུངས་
པའི་ཕྱིར། ཁམས་གསུམ་པོ་ཆོས་ཅན། འདུས་བྱས་ཡིན་པར་ངེས་པར་བསྙད་དེ། རང་གི་རྒྱུ་རྐྱེན་ལས་བྱུང་
བའི་ཕྱིར། བརྒྱུད་པ་ཡོད་དེ། ནམ་མཁའ་སོགས་ཆོས་གང་ལ་སྐྱེ་བ་དང་གནས་པ་ལས་གཞན་དུ་འགྱུར་བ་དང་
མི་རྟག་པ་ཉིད་དེ་དག་མེད་པས་འདུས་མ་བྱས་ཞེས་བརྗོད་པ་དེ་ནི་དེ་ཡིས་ངོ་བོ་སྟོང་བ་ཉིད་གང་ཡིན་པ་དེ་ནི་
འདུས་མ་བྱས་སྟོང་བ་ཉིད་ཡིན་པའི་ཕྱིར། དགུ་པ་ཡོད་དེ། གཞི་གང་ལ་མཐར་འཛིན་དུ་ལྟུང་བའི་རྟག་ཆད་ཀྱི་
མཐའ་ནི་ཡོད་པ་མིན་པ་རྟེན་འབྲེལ་དེ་ནི་འདིར་མཐའ་ལས་འདས་པར་བརྗོད་ལ། རྟེན་འབྲེལ་མཐའ་བྲལ་དེ་
ནི་དེའི་ངོ་བོས་གང་བ་ཁོ་ནས་སྟོང་བ་ཉིད་དེ་ནི། མཐའ་ལས་འདས་པ་སྟོང་བ་ཉིད་དུ་བསྙད་པའི་ཕྱིར།
འདིར་མཐའ་ཞེས་པ་ནི། འཇིག་རྟེན་ན་བྲག་གཡང་ལ་མཐའ་དང་དེ་ལས་ལྟུང་བ་ལ་མཐའ་ལས་ལྷུང་ཞེས་
བརྗོད་པ་ལྟར། མེད་པ་ལ་དེར་ཡོད་པར་སྒྲོ་འདོགས་པ་རྟག་པའི་མཐར་འཛིན་དང་ཡོད་པ་ལ་མེད་པར་སྐུར་བ་
འདེབས་པའི་འཛིན་པ་ནི་ཆད་པའི་མཐར་འཛིན་ཡིན་ལ། དེ་གཉིས་ཀྱིས་བཟུང་བའི་དོན་ལ་མཐའ་དང་།
དེར་འཛིན་པ་བོ་ཕུང་བར་འགྱུར་བ་ལ་མཐར་ལྷུང་ཞེས་བཤད་ཅིང་མཐའ་དེ་གཉིས་སྤངས་པའི་དབུ་མ་བདེན་
གྲུབ་ཏུ་འཛིན་པ་བཟློག་པའི་ཆེད་དུ་སྟོང་ཉིད་འདི་གསུངས་སོ། ། བཅུ་བ་ཡོད་དེ། དུས་འདི་ཡན་དུ་མ་བྱུང་ངོ་
ཞེས་པའི་ཐོག་མའི་མཐའ་དང་པོ་དང་། དུས་འདི་ཕྱིས་མི་འབྱུང་ཞེས་པའི་ཐ་མའི་མཐའ་དེ་དག་མེད་པས་
འཁོར་བ་ནི་ཐོག་མ་དང་ཐ་མ་མེད་པར་བརྗོད་ལ། འགྲོ་འོང་རང་བཞིན་གྱིས་བྲལ་བའི་ཕྱིར་ན་རྨི་ལམ་ལྟ་བུའི་
སྲིད་པ་འདི་སྲིད་པ་དེའི་ངོ་བོས་གྲུབ་པས་དབེན་པ་ཉིད་གང་ཡིན་པ་དེ་ནི་ཐོག་མ་དང་ཐ་མ་མེད་པ་སྟོང་བ་ཉིད་
དོ་ཞེས་བསྟན་བཅོས་ཀྱི་སྒྲ་བཤད་པ་ཡུམ་གྱི་མདོ་ལས་ནི་ངེས་པར་བསྙད་པ་སྟེ་བཤད་པའི་ཕྱིར། འཁོར་བ་ལ་ཕྱི་
མཐའ་ཡོད་པར་བཤད་པ་དང་། འདིར་འཁོར་བ་ལ་ཐ་མའི་མཐའ་མེད་པར་བཤད་པ་ནི་དོན་ཅུང་ཟད་མི་འདྲ་
བས་མི་འགལ་ལོ། ། བཅུ་གཅིག་པ་ཡོད་དེ། དོར་ཞེས་བྱ་བ་ནི་འཐོར་དང་འབོར་ལ་ནི་ངེས་པར་བརྗོད་ལ་དོར་
བ་མེད་པ་ནི་ཕར་གཏོང་བ་མེད་པ་སྟེ་རང་གི་ངོ་བོ་འགའ་ཡང་དུས་ནམ་དུ་ཡང་དོར་བ་མེད་པའི་ཐེག་ཆེན་གང་
ཡིན་པའི་དོར་བ་མེད་པ་དེ་ཉིད་ཀྱི་རང་བཞིན་གྱིས་གྲུབ་པས་སྟོང་བ་དེ་ཉིད་ཀྱི་སྟོང་བ་ཉིད་གང་ཡིན་པ་དེ་དེའི་
རང་བཞིན་ཡིན་པའི་ཕྱིར་ན། དོར་བ་མེད་པ་སྟོང་བ་ཉིད་ཅེས་བྱ་བར་བརྗོད་པའི་ཕྱིར་རོ། ། བཅུ་གཉིས་པ་ནི།
འདུས་བྱས་ལ་སོགས་པ་རྣམས་ཀྱི་ངོ་བོ་ཉིད་ཆོས་ཉིད་དེ་རང་བཞིན་ཉིད་དུ་བསྙད་པ་ཡིན་ཏེ། གང་གི་ཕྱིར་ན་
269

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆོས་ཉིད་དེ་སློབ་མ་ཉན་ཐོས་དང་། རང་སངས་རྒྱས་དང་། རྒྱལ་སྲས་དང་། དེ་བཞིན་གཤེགས་པ་རྣམས་
ཀྱིས་མ་མཛད་ཅིང་གཤིས་ལུགས་སུ་གནས་པ་དེའི་ཕྱིར། འདུས་བྱས་ལ་སོགས་པ་རྣམས་ཀྱི་ངོ་བོ་ཉིད་ཆོས་ཉིད་
གང་ཡིན་པ་ནི་ཆོས་ཅན། རང་བཞིན་སྟོང་བ་ཉིད་ཡིན་ཏེ། རང་བཞིན་དེ་དེ་ཉིད་ཀྱི་རང་གི་ངོ་བོས་གྲུབ་པས་
སྟོང་བ་ཉིད་ཡིན་པའི་ཕྱིར། བཅུ་གསུམ་པ་ཡོད་དེ། མིག་སོགས་རྟེན་དབང་པོའི་ཁམས་དྲུག་དང༌། མིག་གི་
རྣམ་ཤེས་སོགས་བརྟེན་པ་རྣམ་ཤེས་ཀྱི་ཁམས་དྲུག་དང་། གཟུགས་སོགས་དམིགས་པ་ཡུལ་གྱི་ཁམས་དྲུག་སྟེ་
ཁམས་བཅོ་བརྒྱད་དང་། མིག་གི་འདུས་ཏེ་རེག་པ་སོགས་རེག་པ་དྲུག་དང་རེག་པ་དེ་དྲུག་ལས་བྱུང་བའི་ཚོར་བ་
དྲུག་དང་། གཟུགས་ཅན་དང་གཟུགས་ཅན་མ་ཡིན་པ་གཉིས་དང་། དེ་བཞིན་དུ་འདུས་བྱས་དང་འདུས་མ་
བྱས་ཀྱི་ཆོས་རྣམས་ནི་ཆོས་ཐམས་ཅད་ཅེས་བྱ་ལ། ཆོས་དེ་དག་ནི་ཐམས་ཅད་ཀྱི་དེ་དག་གི་རང་གི་ངོ་བོས་གྲུབ་
པས་དབེན་པ་གང་ཡིན་དེ་ནི། ཆོས་ཐམས་ཅད་སྟོང་བ་ཉིད་ཡིན་པའི་ཕྱིར། བཅུ་བཞི་བ་ལ་གསུམ། མདོར་
བསྟན་པ། རྒྱས་པར་བཤད་པ། དོན་བསྡུ་བའོ། ། དང་པོ་ནི། གཟུགས་ཀྱི་མཚན་ཉིད་གཟུགས་སུ་རུང་བ་ལ་
སོགས་པ་སྟེ་ཚོར་བའི་མཚན་ཉིད་མྱོང་བ་སོགས་དངོས་པོ་སྟེ་རང་གི་མཚན་ཉིད་ཀྱིས་མེད་པ་གང་ཡིན་པ་དེ་ནི་
ཆོས་ཅན། རང་གི་མཚན་ཉིད་སྟོང་བ་ཉིད་ཡིན་ཏེ། སྟོང་གཞི་དེ་ཉིད་ཀྱིས་བདེན་པས་སྟོང་བའི་སྟོང་ཉིད་ཡིན་
པའི་ཕྱིར། གཉིས་པ་ལ་གསུམ། གཞིའི་ཆོས་དང་། ལམ་གྱི་ཆོས་དང་། འབྲས་བུའི་ཆོས་ཀྱི་རང་གི་མཚན་
ཉིད་དོ། ། དང་པོ་ཡོད་དེ། གཟུགས་ནི་གཟུགས་སུ་རུང་བའི་མཚན་ཉིད་ ཅན་ནམ་རང་བཞིན་ཅན་དང་།
ཚོར་བ་ནི་བདེ་སྡུག་མྱོང་བའི་བདག་ཉིད་ཅན། འདུ་ཤེས་ནི་ཕྱིའི་མཚན་མ་སྔོ་སེར་སོགས་དང་ནང་གི་མཚན་མ་
བདེ་སྡུག་སོགས་ཀྱི་ཁྱད་པར་མཚན་མར་འཛིན་པ་དང་། འདུ་བྱེད་ནི་མངོན་པར་འདུ་བྱེད་པ་དང་། རྣམ་ཤེས་
རང་གི་མཚན་ཉིད་ནི་ཡུལ་ལ་སོ་སོར་རྣམ་པར་རིག་པ་དང༌། ཕུང་པོ་ནི་རང་གི་མཚན་ཉིད་སྡུག་བསྔལ་བ་དང་།
ཁམས་རྣམས་ཀྱི་བདག་ཉིད་དེ་རང་གི་མཚན་ཉིད་སྦྲུལ་གདུག་པ་ལྟ་བུར་འདོད་པ་དང་། སྐྱེ་མཆེད་རྣམས་ནི་
སངས་རྒྱས་ཀྱིས་བསྡུག་བསྔལ་སྐྱེ་བའི་སྒོར་གྱུར་བ་ཉིད་དུ་གསུངས་ལ། མ་རིག་པ་ལ་སོགས་པའི་རྟེན་ཅིང་
འབྲེལ་བར་འབྱུང་བ་གང་ཡིན་པ་དེ་ནི་རྒྱུ་རྐྱེན་གྱི་འདུ་འཕྲོད་པའི་མཚན་ཉིད་དམ་བདག་ཉིད་ཅན་གྱིས་རབ་ཏུ་
ཕྱེ་བ་ཡིན་པའི་ཕྱིར། མཚན་ཉིད་དེ་དག་ནི་དོན་ལྡོག་ཡིན་པའི་ངེས་པ་མེད་དེ། རང་རང་གི་རང་བཞིན་མཚོན་
པའི་གཙོ་བོ་སྨོས་པ་ཉིད་ཡིན་པའི་ཕྱིར། འདིར་ཚིག་ལ་འཁྲི་བ་ཙམ་ལྷར་མི་བྱ་སྟེ། དོན་བཤད་པ་དགོས་པ་
གཙོ་བའི་ཕྱིར། གཉིས་པ་ཡོད་དེ། སྦྱིན་པའི་ཕ་རོལ་ཏུ་ཕྱིན་པ་ནི་གཞན་ལ་དངོས་པོ་ཡོངས་སུ་གཏོང་བའི་
མཚན་ཉིད་ཅན་དང་། ཚུལ་ཁྲིམས་ནི་གདུང་བ་མེད་པའི་མཚན་ཉིད་ཅན་དང་། བཟོད་པ་ནི་ཁྲོ་བ་མེད་པའི་
27)

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
མཚན་ཉིད་ཅན། བརྩོན་འགྲུས་ཀྱི་མཚན་ཉིད་ནི་ཁ་ན་མ་ཐོ་བ་མེད་པ་ཉིད་དང་། བསམ་གཏན་ནི་དགེ་བའི་
ཆོས་སྡུད་པ་རྩེ་གཅིག་པའི་མཚན་ཉིད་ཅན་དང་། ཤེས་རབ་ནི་ཆོས་གང་ལ་ཡང་བདེན་པར་ཆགས་པ་མེད་པའི་
མཚན་ཉིད་ཅན་ཡིན་པའི་ཕྱིར། དེ་ལྟར་ཡིན་ཏེ། ཕ་རོལ་ཏུ་ཕྱིན་པ་དྲུག་པོ་རྣམས་ཀྱི་མཚན་ཉིད་འདི་དག་ཡིན་
པར་མདོ་ལས་བརྗོད་པའི་ཕྱིར། བསམ་གཏན་སོགས་ཀྱི་རང་གི་མཚན་ཉིད་ཡོད་དེ། བསམ་གཏན་རྣམས་
དང་། ཚད་མེད་པ་དང་། དེ་བཞིན་དུ་གཞན་གང་གཟུགས་མེད་པའི་སྙོམས་པར་འཇུག་པ་དེ་དག་ཡང་དག་
མཁྱེན་པ་ཡི་སངས་རྒྱས་ཀྱིས་མི་འཁྲུགས་པའི་མཚན་ཉིད་ཅན་དུ་གསུངས་ལ། བྱང་ཆུབ་ཀྱི་ཕྱོགས་ཀྱི་ཆོས་སུམ་
ཅུ་རྩ་བདུན་ནི་ངེས་པར་འབྱུང་བར་བྱེད་པའི་རང་གི་མཚན་ཉིད་ཅན་དང་། རྣམ་པར་ཐར་བའི་སྒོ་སྟོང་བ་ཉིད་
ཀྱི་མཚན་ཉིད་ནི། བདེན་འཛིན་གྱི་དམིགས་པའི་གཏད་སོ་མེད་པས་རྣམ་པར་དབེན་པའི་མཚན་ཉིད་ཅན་
དང༌། རྣམ་པར་ཐར་བའི་སྒོ་མཚན་མ་མེད་པ་ནི་མཚན་འཛིན་གྱི་དམིགས་པའི་གཏད་སོ་ཞི་བ་ཉིད་ཀྱི་མཚན་
ཉིད་ཅན་དང་། རྣམ་པར་ཐར་བའི་སྒོ་གསུམ་པ་སྨོན་པ་མེད་པའི་མཚན་ཉིད་ནི་འདུ་བྱེད་ཀྱི་སྡུག་བསྔལ་ཡོངས་
སུ་ཤེས་ནས་དེ་ལ་སྡུག་བསྔལ་དུ་ལྟ་བ་དང་སྲིད་པའི་ཕུན་ཚོགས་ལ་མི་སྨོན་པས་གཏི་མུག་མེད་པའི་མཚན་ཉིད་
ཅན་དང་། རྣམ་པར་ཐར་བ་རྣམས་ཀྱི་མཚན་ཉིད་ནི་སྙོམས་འཇུག་གི་སྒྲིབ་པ་ལས་རྣམ་པར་གྲོལ་བར་བྱེད་པ་
ཅན་ཡིན་པའི་ཕྱིར་རོ། ། གསུམ་པ་ནི། སྟོབས་ནས་བཏང་སྙོམས་ཀྱི་བར་རང་རང་གི་མཚན་ཉིད་ཡོད་དེ།
འཆད་འགྱུར་ལྟར་སངས་རྒྱས་ཀྱི་སྟོབས་རྣམས་ནི། ཤིན་ཏུ་རྣམ་པར་གཏན་ལ་འབེབས་པའི་རང་བཞིན་ཅན་དུ་
གསུངས་ལ། སྐྱོབ་པའི་མི་འཇིགས་པ་རྣམས་ནི་ཤིན་ཏུ་བརྟན་པའི་ངོ་བོ་ཅན་ཡིན་པ་དང་སོ་སོར་ཡང་དག་པར་
རིག་པ་རྣམས་ནི། སྤོབས་པ་སོགས་ཆད་པ་མེད་པའི་མཚན་ཉིད་ཅན་དང་། བྱམས་པ་ཆེན་པོ་ཞེས་བྱ་བ་ནི།
འགྲོ་ལ་ཕན་པ་ཉེར་བར་སྒྲུབ་པའི་མཚན་ཉིད་ཅན་དང་། ཐུགས་རྗེ་ཆེན་པོ་ནི། སེམས་ཅན་སྡུག་བསྔལ་ཅན་
རྣམས་ཡོངས་སུ་སྐྱོབ་པའི་མཚན་ཉིད་ཅན་དང་། དགའ་བ་ཆེན་པོ་ནི། རབ་ཏུ་དགའ་བའི་མཚན་ཉིད་ཅན་
དང་། བཏང་སྙོམས་ཆེན་པོ་ནི། ཆགས་སྡང་དང་མ་འདྲེས་པའི་མཚན་ཉིད་ཅན་དུ་ཤེས་པར་བྱ་དགོས་པའི་
ཕྱིར་རོ། ། སངས་རྒྱས་ཀྱི་ཆོས་མ་འདྲེས་པ་བཅུ་དང་བརྒྱད་དུ་གང་འདོད་པ་དེ་དག་ཆོས་ཅན། གཞན་གྱིས་མི་
འཕྲོགས་པའི་རང་གི་མཚན་ཉིད་ཅན་ཡིན་ཏེ། རྒྱུ་མཚན་གང་གི་ཕྱིར་ན། སྟོན་པ་ལ་མི་མཐུན་ཕྱོགས་འཁྲུལ་བ་
སོགས་མི་མངའ་ཞིང་། འཁྲུལ་བ་དེ་རྣམས་ཀྱིས་གླགས་མི་རྙེད་པས་མི་འཕྲོགས་པ་སྟེ་ཐུབ་པར་མི་ནུས་པའི་རང་
བཞིན་ཅན་ཡིན་པ་དེའི་ཕྱིར། རྣམ་པ་ཀུན་མཁྱེན་པ་ཉིད་ཀྱི་ཡེ་ཤེས་ནི་ཆོས་ཅན། ཤེས་བྱ་ཐམས་ཅད་མངོན་
སུམ་དུ་མཁྱེན་པའི་མཚན་ཉིད་ཅན་དུ་འདོད་པ་ཡིན་ཏེ། ཤེས་བྱ་མཐའ་དག་མངོན་སུམ་དུ་གཟིགས་པའི་ཕྱིར།
271

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱབ་སྟེ། དེ་ལས་གཞན་པའི་ཤེས་པ་ནི་ཡུལ་ཉི་ཚེ་བ་ཙམ་ལ་འཇུག་པ་ཉིད་ཀྱིས་ཤེས་བྱ་ཐམས་ཅད་མངོན་སུམ་དུ་
མཁྱེན་པ་ཞེས་བྱ་བར་མི་འདོད་པའི་ཕྱིར་རོ། ། སྔར་བཤད་པ་དེ་དག་གི་ཁྱད་པར་རྒྱས་པར་ནི་འདིའི་རྣམ་
བཤད་དང་། རྣམ་བཤད་སྙིང་པོའི་རྒྱན་རྩ་འགྲེལ་དང༌། དེའི་དོན་ཁོ་བོས་བཤད་པའི་ཕར་ཕྱིན་ལས་ཀྱང་ཤེས་
པར་བྱ་སྟེ། འདིར་མང་དུ་དོགས་ནས་མ་བྲིས་སོ། ། གསུམ་པ་ནི། གང་ཞིག་འདུས་བྱས་ཀྱི་ཆོས་རྣམས་ཀྱི་རང་
གི་མཚན་ཉིད་དང་། འདུས་མ་བྱས་པའི་ཆོས་རྣམས་ཀྱི་རང་མཚོན་བྱེད་ཀྱི་མཚན་ཉིད་གང་ཡིན་དེ་རྣམས་དེའི་
ངོ་བོས་གྲུབ་པ་ཁོ་ནས་སྟོང་བ་ཉིད་དེ་ནི་ཆོས་ཅན། རང་གི་མཚན་ཉིད་སྟོང་བ་ཉིད་ཡིན་ཏེ། མཚན་ཉིད་དེ་
རྣམས་ཀྱི་བདེན་པས་སྟོང་བའི་སྟོང་ཉིད་ཡིན་པའི་ཕྱིར། བཅོ་ལྔ་བ་ནི། དུས་གསུམ་དེ་མི་དམིགས་པ་སྟོང་བ་
ཉིད་ཀྱི་སྟོང་གཞིར་འཇོག་པའི་རྒྱུ་མཚན་ཡོད་དེ། བྱུང་ཟིན་དང་འབྱུང་འགྱུར་དང་ད་ལྟ་ བ་དེ་དག་རིམ་པ་
བཞིན་དུ་ངོ་བོ་ཞིག་པ་དང་དེར་མ་སྐྱེས་པ་དང་རང་གྲུབ་པའི་འོག་གང་དུ་མི་དམིགས་པ་དེ་ལ་ནི་མི་དམིགས་པ་
ཞེས་བརྗོད་ལ། དེ་ཡང་ད་ལྟར་བྱུང་བའི་འདི་རང་གྲུབ་དུས་ཀྱི་སྐད་ཅིག་གཉིས་པ་ཕན་ཆད་དུ་མི་གནས་ཤིང་།
བྱུང་ཟིན་འདས་པ་དང་། དུས་དེར་འབྱུང་འགྱུར་མ་འོངས་པ་ནི་རིམ་པ་བཞིན་ད་ལྟར་ཞིག་ཅིང་མ་སྐྱེས་པའི་ཆ་
ཡིན་པས་ད་ལྟ་ཡོད་པ་མ་ཡིན་པས་དེ་ལྟར་བཞག་པའི་ཕྱིར། མི་དམིགས་པ་དེ་རང་གི་ངོ་བོ་ཉིད་ཀྱིས་གྲུབ་པ་དེ་
ཡིས་དབེན་པ་ཉིད་གང་ཡིན་པ་དེ་ནི་ཆོས་ཅན། མི་དམིགས་པ་ཞེས་བྱ་བའི་སྟོང་བ་ཉིད་ཡིན་ཏེ། ཐེར་ཟུག་ཏུ་
གནས་པ་མ་ཡིན་པ་དང་། འཇིག་པ་མ་ཡིན་པའི་ཚུལ་གྱིས་མི་དམིགས་པ་དེའི་ཆོས་ཉིད་ཡིན་པའི་ཕྱིར། བཅུ་
དྲུག་པ་ནི། དངོས་པོ་རྣམས་ཆོས་ཅན། ཁྱོད་ལ་རྒྱུ་རྐྱེན་འདུས་པ་ལས་བྱུང་བའི་ངོ་བོ་རང་བཞིན་གྱིས་མེད་དེ།
རྒྱུ་རྐྱེན་ལས་ལྟོས་ནས་འབྱུང་བའི་ཕྱིར། འདུས་པ་བ་ནི་དེ་ཉིད་ཀྱི་ངོ་བོ་ཉིད་ཀྱིས་གྲུབ་པས་སྟོང་བའི་སྟོང་བ་ཉིད་
ཆོས་ཅན། དངོས་པོ་མེད་པའི་ངོ་བོ་ཉིད་སྟོང་བ་ཉིད་ཡིན་ཏེ། འདུས་པ་དེ་ཉིད་ཀྱི་ཆོས་ཉིད་ཡིན་པའི་ཕྱིར་
རོ། ། གཉིས་པ་ནི། ཕུང་པོ་ལྔ་བོ་དེ་རྣམས་དེ་ཡི་རང་གི་ངོ་བོས་སྟོང་བ་ཉིད་གང་ཡིན་པ་དེ་ཆོས་ཅན། དངོས་
པོ་སྟོང་བ་ཉིད་དུ་མདོ་ལས་བཤད་པ་ཡིན་ཏེ། དངོས་པོ་སྟོང་བ་ཉིད་ཅེས་བྱ་བའི་དངོས་པོའི་སྒྲས་ནི་མདོར་
བསྡུས་ན་ཕུང་པོ་ལྔ་རྣམས་བརྗོད་པ་ཡིན་ལ་ཁྱོད་དེ་དག་གི་ཆོས་ཉིད་ཡིན་པའི་ཕྱིར། ཡང་མདོར་བསྡུས་ན་ནི་
སྤྱིར་དངོས་པོ་མེད་པ་ནི་འདུས་མ་བྱས་ནམ་མཁའ་ལ་སོགས་པའི་ཆོས་རྣམས་ལ་བརྗོད་ཅིང་འདུས་མ་བྱས་དེ་
ཉིད་དངོས་མེད་ཀྱི་ཆོས་དེའི་རང་བཞིན་གྱིས་གྲུབ་པས་སྟོང་བ་ཉིད་ཆོས་ཅན། དངོས་པོ་མེད་པ་སྟོང་བ་ཉིད་
ཡིན་ཏེ། དེའི་ཆོས་ཉིད་ཡིན་པའི་ཕྱིར། རང་བཞིན་ནི་ཆོས་ཉིད་ཀྱི་རང་བཞིན་ཡིན་ལ་དེ་ཉིད་རང་གི་ངོ་བོ་
ཉིད་དུ་རང་བཞིན་གྱིས་མེད་པ་དེ་ནི་ཆོས་ཅན། རང་བཞིན་ཞེས་བྱ་བའི་སྟོང་བ་ཉིད་དུ་བརྗོད་དེ། འདི་ལྟར་
272

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེམྦུ་སྤྱི་དོན་མཐའ་དཔྱོད་ཟུང་འབྲེལ །།
རང་བཞིན་དེ་ནི་ཉན་ཐོས་ལ་སོགས་པས་མ་བྱས་པས་རང་བཞིན་ཞེས་ནི་བྱ་བར་བསྙད་ལ། སངས་རྒྱས་རྣམས་
ནི་འཇིག་རྟེན་དུ་འབྱུང་བའམ་སྟེ་བྱུང་ཡང་རུང་མ་བྱུང་ཡང་རུང་། དངོས་སུ་དངོས་པོ་ཀུན་གྱི་རང་བཞིན་སྟོང་
བ་ཉིད་དེ་ནི། གཞན་གྱི་དངོས་པོ་སྟེ་ངོ་བོར་རབ་ཏུ་བསྒྲགས་པའི་ཕྱིར། འཁོར་བ་ཟད་པ་ཡང་དག་པའི་མཐའ་
འདས་དང་དེ་ཁོ་ན་ཉིད་ལས་རྣམ་པ་གཞན་དུ་མི་འགྱུར་བའི་དེ་བཞིན་ཉིད་བདེན་སྟོང་དེ་ཆོས་ཅན། གཞན་གྱི་
དངོས་པོའི་སྟོང་བ་ཉིད་ཡིན་ཏེ། སྟོང་གཞི་དེ་དག་ངོ་ངོས་གྲུབ་པས་སྟོང་བའི་གཞན་གྱི་ངོ་བོའི་ཆོས་ཉིད་ཡིན་
པའི་ཕྱིར། སྔར་བཤད་པའི་སྟོང་ཉིད་དེ་དག་ཆོས་ཅན། མདོ་ལས་བཤད་པ་ཡིན་ཏེ། ཤེས་རབ་ཀྱི་ཕ་རོལ་ཏུ་
ཕྱིན་པའི་ཚུལ་རྒྱལ་བའི་ཡུམ་ལས་དེ་སྐད་རབ་ཏུ་བསྒྲགས་པ་སྟེ་བཤད་པའི་ཕྱིར། བཞི་བ་ནི། སྔར་བཤད་པའི་
རྣམ་པ་དེ་ལྟར་དཔྱད་པ་ལས་བྱུང་བའི་བློ་གྲོས་ཀྱི་འོད་ཟེར་གྱིས་དེ་ཁོ་ན་ཉིད་མཐོང་བ་ལ་གེགས་བྱེད་ཀྱི་མུན་པ་
འཇོམས་པའི་སྣང་བ་གསལ་པར་བྱས་པའི་བྱང་སེམས་ས་དྲུག་པ་དེ་ཆོས་ཅན། ཐ་སྙད་པ་ཀུན་རྫོབ་བདེན་པའི་
སྟོབས་ཀྱིས་དོན་དམ་པའི་འགོག་པར་འགྲོ་བ་སྟེ་སྙོམས་པར་འཇུག་པ་ཡིན་ཏེ། སྲིད་པ་གསུམ་པོ་འདི་དག་མ་
ལུས་པ་གདོད་མ་ལས་རང་བཞིན་གྱིས་སྐྱེ་བ་མེད་པར་མངོན་སུམ་དུ་རྟོགས་པའི་ཕྱིར་ཏེ། དཔེར་ན། བྱང་
སེམས་རང་གི་ལག་ན་གནས་པའི་སྐྱུ་རུ་ར་རློན་པའི་འབྲས་བུ་བཞིན་དུའོ། ། དེ་ཆོས་ཅན། རྟག་ཏུ་འགོག་པ་
འོད་གསལ་བར་གཏོགས་པའི་བསམ་པ་དང་ལྡན་པ་ཡིན་མོད་ཀྱི། འགྲོ་བ་སྐྱོབ་འདོད་ཀྱི་ཐུགས་མི་འདོར་ཏེ།
འགྲོ་བ་མགོན་མེད་པ་ལ་སྙིང་རྗེའང་སྐྱེད་པར་བྱེད་པའི་ཕྱིར། དེ་ཆོས་ཅན། ས་དྲུག་པའི་མཇུག་དེ་མ་ཐག་ཏུ་
ས་དེའི་གོང་ས་བདུན་པར་ཕྱིན་ནས་བདེ་གཤེགས་གསུང་སྐྱེས་ཉན་ཐོས་རྣམས་རང་སངས་རྒྱས་འབྲིང་པོ་དང་
བཅས་པ་ནི་མ་ལུས་པ་རྣམས་བློ་ཡི་སྟོབས་ཀྱིས་ཕམ་པར་བྱེད་པ་སྟེ་ཟིལ་གྱིས་གནོན་པའང་ཡིན་ཏེ། དེར་ཐུན་
མོང་མ་ཡིན་ པའི་འགོག་པ་ཡང་དག་པའི་མཐར་འཇུག་ལྡང་ཁྱད་པར་ཅན་བྱེད་ནུས་པར་འགྱུར་བའི་ཕྱིར།
བྱང་སེམས་ངང་བའི་རྒྱལ་པོ་དེ་ཆོས་ཅན། རྒྱལ་བའི་ཡོན་ཏན་གྱི་རྒྱ་མཚོ་ཆེན་པོའི་ཕ་རོལ་མཆོག་ཏུ་འགྲོ་བ་ཡིན་
ཏེ། ཀུན་རྫོབ་རྒྱ་ཆེའི་ལམ་གྱི་རིམ་པ་དང་། དེ་ཁོ་ན་ཉིད་རྟོགས་པ་ཟབ་མོའི་ལམ་གྱི་རིམ་པའི་གཡས་གཡོན་གྱི་
གཤོག་པ་ཡངས་པ་དཀར་པོ་རྒྱས་པར་གྱུར་པ་བྱང་སེམས་རང་ཉིད་གདུལ་བྱའི་སྐྱེ་བོའི་ངང་བ་ཡིས་མདུན་དུ་
བདར་ནས་སྔོན་ནས་མང་དུ་བསགས་པའི་དགེ་བའི་རླུང་གི་ཤུགས་ཏེ་ཐབས་ཤེས་ཟུང་དུ་འབྲེལ་བའི་ཚོགས་
གཉིས་ཀྱི་ནུས་པའི་སྟོབས་ཀྱིས་སངས་རྒྱས་ཀྱི་སར་བགྲོད་པར་བྱེད་པའི་ཕྱིར། འདི་ནི་གཟུགས་ཅན་གྱི་རྒྱན་དུ་
བྱས་པ་ཡིན་ཏེ། བྱང་སེམས་ས་དྲུག་པ་བ་རང་ཉིད་དང་ངང་བ་སྦྱར། ཐབས་ཤེས་གཉིས་དང་གཡས་གཡོན་གྱི་
གཤོག་པ། བྱང་སེམས་རང་གི་གདུལ་བྱ་རྣམས་དང་ངང་བའི་འཁོར། ཚོགས་རྒྱ་ཆེན་པོ་དང་རླུང་། དེའི་
273

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤུགས་དང་ཚོགས་ཀྱི་ནུས་པ། སངས་རྒྱས་ཀྱི་ཡོན་ཏན་དང་རྒྱ་མཚོ། ངང་བ་རྒྱ་མཚོའི་ཕ་རོལ་ཏུ་བགྲོད་པ་དང་
བྱང་སེམས་དེས་སངས་རྒྱས་ཀྱི་ཡོན་ཏན་མཐའ་དག་རྫོགས་པར་བྱེད་ཅིང་བགྲོད་པ་རྣམས་སྦྱར་བ་ཡིན་པའི་ཕྱིར།
དབུ་མ་རྩ་བ་ཤེས་རབ་ལ་འཇུག་པ་ལས། སེམས་བསྐྱེད་པ་དྲུག་པའི་བཤད་པའོ། །
གསུམ་པ་ལ་བཞི། ས་བདུན་པ། བརྒྱད་པ་དགུ་བ། བཅུ་བ་བཤད་པའོ། ། དང་པོ་ནི། ས་བདུན་པ་
རིང་དུ་སོང་བ་འདིར་གནས་པའི་བྱང་སེམས་འདི་ནི་ཆོས་ཅན། ཐུན་མོང་མ་ཡིན་པའི་སྙོམས་འཇུག་ཁྱད་པར་
ཅན་འཐོབ་པར་འགྱུར་ཏེ། བྱ་རྫོགས་ཀྱི་ཐུང་མཐའི་སྐད་ཅིག་དང་སྐད་ཅིག་མ་རེ་རེ་གཞི་ཐུན་མོང་མ་ཡིན་པའི་
འགོག་པ་ཡང་དག་པའི་མཐར་སྙོམས་པར་འཇུག་པར་འགྱུར་ཞིང་ལྡང་ནུས་པའི་ཡེ་ཤེས་དང་ལྡན་པའི་ཕྱིར།
ཕར་ཕྱིན་གྱི་ཡོན་ཏན་གང་ལྷག་པ་ཡོད་དེ། ཕར་ཕྱིན་བཅུའི་ནང་ནས་ཐབས་ཀྱི་ཕ་རོལ་ཏུ་ཕྱིན་པའི་ཉམས་ལེན་
ལེགས་པར་འབར་བ་སྟེ་ཆེས་ཡོངས་སུ་དག་ཅིང་ལྷག་པའང་འཐོབ་པར་འགྱུར་བའི་ཕྱིར། ཡོན་ཏན་ཐོབ་ཚུལ་
ཡོད་དེ། ཡོན་ཏན་དེ་དག་བྱེ་བ་ཁྲག་ཁྲིག་འབུམ་ཕྲག་ཐོབ་པའི་ཕྱིར༔ རྣམ་སྨིན་གྱི་སྐྱེ་བ་འཛིན་ཚུལ་ཡོད་དེ།
གཞན་འཕྲུལ་དབང་བྱེད་ཀྱི་བདག་པོར་སྐྱེ་བ་འཛིན་པར་བྱེད་པའི་ཕྱིར། སྤྱིར་ཐབས་མཁས་ལ་དུ་མ་ཡོད་ཀྱང་།
བྱང་ས་ལས། ཐབས་མཁས་ཀྱི་ཕར་ཕྱིན་དུ་འཇོག་པ་ལ་ཐབས་དྲུག་ཚན་གཉིས་གསུངས་ཏེ། བྱང་སེམས་ཀྱིས་
སེམས་ཅན་ཐམས་ཅད་ལ་སྙིང་རྗེ་དང་ལྡན་པར་ལྟ་བ་དང་། འདུ་བྱེད་ཐམས་ཅད་ཀྱི་རང་བཞིན་ཡང་དག་པར་
ཇི་ལྟ་བ་བཞིན་ཤེས་པ་དང་། བླ་ན་མེད་པའི་བྱང་ཆུབ་ཀྱི་ཡེ་ཤེས་འདོད་པ་གསུམ་གྱི་སྔ་མ་ལ་བརྟེན་ནས་འཁོར་
བ་མི་གཏོང་བ་དང་། བར་བ་ལ་བརྟེན་ནས་ཉོན་མོངས་པ་ཅན་མ་ཡིན་པའི་སེམས་ཀྱིས་འཁོར་བར་འཇུག་པ་
དང་། གསུམ་པར་བརྟེན་ནས་བརྩོན་གྲུས་བརྩོན་པ་སྟེ་དྲུག་དང་། བྱང་སེམས་ཀྱིས་སེམས་ཅན་གྱི་དགེ་རྩ་ཆུང་
ངུ་རྣམས་ཀྱང་འབྲས་བུ་ཚད་མེད་པར་བསྒྱུར་བར་བྱེད་པ་དང་། དེ་བཞིན་དུ་ཚེགས་ཆུང་ངུས་དགེ་བ་རྒྱ་ཆེན་པོ་
སྒྲུབ་པ་དང་། བསྟན་པ་ལ་ཞེ་འགྲས་པ་རྣམས་ཀྱི་ཁོང་ཁྲོ་སེལ་བ་དང་། བསྟན་པ་ལ་ཡོད་པར་མ་རྣམས་དེར་
འཛུད་པ་དང་། བསྟན་པ་ལ་ཞུགས་པ་རྣམས་སྨིན་པར་བྱེད་པ་དང་། སྨིན་པ་རྣམས་གྲོལ་བར་བྱེད་པ་དེ་དྲུག་
གསུངས་པའི་ཕྱིར། དབུ་མ་ལ་སོགས་ནི་སླའོ། ། །
གཉིས་པ་ལ་གསུམ། སྨོན་ལམ་ལྷག་ཅིང་འགོག་པ་ལས་སློང་ཚུལ། ཉོན་མོངས་ཟད་ཚུལ། དབང་བཅུ་
འཐོབ་ཚུལ་ལོ། ། དང་པོ་ནི། ས་བདུན་པ་ལ་གནས་པའི་བྱང་སེམས་བདག་ཉིད་ཆེན་པོ་དེ་ཆོས་ཅན། ས་
བརྒྱུད་པ་གང་དུ་ཕྱིར་མི་ལྡོག་པ་ཉིད་འགྱུར་བ་མི་གཡོ་བའི་ས་དེ་ལ་འཇུག་པར་འགྱུར་བ་ཡིན་ཏེ། ས་དེར་ཡང་
དང་ཡང་དུ་སྔར་གྱི་དགེ་བ་ལས་ལྷག་པ་ཐོབ་པར་བྱའི་ཕྱིར་དུ་འཇུག་པའི་ཕྱིར། ས་བརྒྱད་པ་དེ་ཆོས་ཅན།
274

༄༅། །དབུ་མ་ལ་འཇུག་ང་འི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཕར་ཕྱིན་བཅུའི་ནང་ནས་གང་ལྷག་པ་ཡོད་དེ། བྱང་སེམས་འདིའི་སྨོན་ལམ་གྱི་ཕར་ཕྱིན་ཤིན་ཏུ་དག་ཅིང་ལྷག་
པར་འགྱུར་པའི་ཕྱིར། དེ་ཆོས་ཅན། རྒྱལ་བ་རྣམས་ཀྱིས་འགོག་པ་ལས་སློང་བར་མཛད་པའི་རྒྱུ་མཚན་ཡོད་དེ།
འགོག་པ་ཡང་དག་པའི་མཐའ་ལ་དུས་རིང་དུ་མཉམ་པར་འཇོག་ཆེས་ན་གཟུགས་སྐུའི་རྒྱུ་རྗེས་ཐོབ་ཏུ་བསོད་
ནམས་ཀྱི་ཚོགས་རྒྱ་ཆེན་པོ་གསོག་པ་ལས་བརྟག་པ་མཐའ་བཟུང་ཙམ་གྱི་དབང་དུ་བྱས་ན་ཉམས་པར་འགྱུར་བའི་
དགག་བྱ་ཡོད་པས་དེ་དགོག་པའི་ཆེད་ཡིན་པའི་ཕྱིར་ཏེ། དེ་སྐད་དུ་ཡང་། ས་བཅུ་བའི་མདོ་ལས། ཀྱེ་རྒྱལ་
བའི་སྲས་དག དེ་ལྟར་བྱུང་ཆུབ་སེམས་དཔའི་ས་མི་གཡོ་བ་འདི་ལ་གནས་པའི་བྱང་ཆུབ་སེམས་དཔའ་སྔོན་གྱི་
སྨོན་ལམ་གྱི་སྟོབས་བསྐྱེད་པ་དང་། ཞེས་པ་ནས། འདི་ནི་དོན་དམ་པའི་བཟོད་པ་ཡང་ཡིན་ན། འོན་ཀྱང་
རིགས་ཀྱི་བུ་གང་ངེད་ཀྱི་སྟོབས་བཅུ་དང་། མི་འཇིགས་པ་བཞི་ལ་སོགས་པ་སངས་རྒྱས་ཀྱི་ཆོས་མ་འདྲེས་པ་ཕུན་
སུམ་ཚོགས་པ་དེ་དག་ཁྱེད་ལ་མེད་ཀྱི། སངས་རྒྱས་ཀྱི་ཆོས་ཕུན་སུམ་ཚོགས་པ་དེ་ཡོངས་སུ་བཙལ་བའི་ཕྱིར་སྦྱོར་
བ་བྱོས་ཤིག ། ཅེས་པའི་བར་དང་། དེ་ལ་ཐམས་ཅད་མཁྱེན་པའི་ཡེ་ཤེས་མངོན་པར་སྒྲུབ་པའི་སྒོ་རྣམས་སུ་
གཞུག་པ་མ་མཛད་དུ་ཟིན་ན། དེ་དེ་ཉིད་ཀྱི་ཚེ་ཡོངས་སུ་མྱ་ངན་ལས་འདའ་བར་འགྱུར་ཏེ། ཞེས་སོགས་
གསུངས་པའི་ཕྱིར། གཉིས་པ་ནི། ས་བརྒྱད་པ་བ་ཆོས་ཅན། ཁྱོད་ལ་ཉོན་མོངས་པའི་དྲི་མ་དེ་དག་རྩ་བ་ས་
བོན་དང་བཅས་པ་ཉེ་བར་ཞི་བར་འགྱུར་བ་ཡིན་ཏེ། ཉོན་མོངས་པའི་སྐྱོན་ཆགས་པ་སྟེ་འདྲེས་པ་མེད་པའི་བློ་ནི་
སྐྱོན་དེ་རྣམས་དག་དང་ལྷན་ཅིག་ཏུ་མི་གནས་ཤིང་སྤངས་པའི་ཕྱིར། དེ་ཆོས་ཅན། ཉོན་མོངས་པ་ཟད་ཅིང་ས་
གསུམ་གྱི་བླ་མར་གྱུར་ཀྱང་སངས་རྒྱས་ཀྱི་ཆོས་རྣམས་ཐོབ་པའི་ཆེད་དུ་བརྩོན་དགོས་པ་ཡིན་ཏེ། ད་དུང་ཡང་
སངས་རྒྱས་རྣམས་ཀྱི་ནི་ཡོན་ཏན་གྱི་འབྱོར་བ་མཁའ་ལྟར་མཐའ་དང་བྲལ་བ་མ་ལུས་པ་འཐོབ་པར་ནུས་པ་མ་
ཡིན་པའི་ཕྱིར། གསུམ་པ་ནི། བྱང་སེམས་དེ་ཆོས་ཅན། ལས་ཉོན་གྱི་དབང་གིས་སྐྱེ་བའི་འཁོར་བ་འགགས་
ཀྱང་ཚོགས་རྫོགས་པར་བྱེད་པ་མི་འགལ་ཏེ། ཚེ་ལ་དབང་བ་དང་། དེ་བཞིན་དུ་སེམས་དང་། ཡོ་བྱད་དང་།
ལས་དང་། སྐྱེ་བ་དང་། སྨོན་ལམ་དང་། མོས་པ་དང་། རྫུ་འཕྲུལ་དང་། ཡེ་ཤེས་དང་། ཆོས་ལ་དབང་བ་
སྟེ་དབང་རྣམས་བཅུ་བོ་འཐོབ་པར་འགྱུར་ཞིང་། དབང་བཅུ་དེ་དག་གི་སྟོབས་ཀྱིས་དཔལ་ཕྲེང་གི་མདོ་ལས་
བཤད་པ་ལྟར་གྱི་ཡིད་ལུས་ཀྱི་སྒོ་ནས་སྲིད་པའི་འགྲོ་བར་རང་གི་བདག་ཉིད་ཀྱི་ལུས་ཀྱི་བཀོད་པ་སྣ་ཚོགས་པ་སྟོན་
པར་བྱེད་པར་འགྱུར་བའི་ཕྱིར། བྱང་སེམས་འདིས་ཡོན་ཏན་གང་ཐོབ་ཚུལ་ཡོད་དེ། སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་འབུམ་ཕྲག་གཅིག་གི་རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་
གཉིས་ཐོབ་པའི་ཕྱིར། སྐྱེ་བ་འཛིན་ཚུལ་ཡོད་དེ། སྟོང་སྤྱི་ཕུད་ཀྱི་བདག་པོ་ཚངས་པར་སྐྱེ་བ་འཛིན་པའི་ཕྱིར།
275

༄༅། ། རྗེ་བཙུན་གྲགས་ང་་བཤད་སྒྲུབ་ཀྱི་གསུང་འབུམ་བཞུགས་སོ། །
དབུ་མ་ལ་སོགས་ནི་སླའོ། །
གསུམ་པ་ནི། ས་དགུ་བ་ལ་གནས་པའི་བྱང་སེམས་དེ་ནི་ཆོས་ཅན། ཡོན་ཏན་ཇི་ལྟར་ཐོབ་ཚུལ་ཡོད་དེ།
བྱང་སེམས་དེའི་སྟོབས་ཀྱི་ཕར་ཕྱིན་ལྟ་ཞིག་མཐའ་དག་རྫོགས་པར་དག་ཅིང་ལྷག་པར་འགྱུར་ཞིང་། དེ་བཞིན་
དུ་དོན་དང་། ཆོས་དང་། ངེས་ཚིག་དང་། སྤོབས་པ་སོ་སོ་ཡང་དག་རིག་པ་བཞིའི་ཆོས་རང་གི་ཡོན་ཏན་
ཡོངས་སུ་དག་པའང་འཐོབ་པར་འགྱུར་བའི་ཕྱིར། ཡོན་ཏན་གཞན་ཐོབ་ཚུལ་ཡོད་དེ། སྟོང་གསུམ་གྱི་འཇིག་
རྟེན་གྱི་ཁམས་གྲངས་མེད་པ་འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་ཏན་ཐོབ་པའི་ཕྱིར།
སྐྱེ་བ་འཛིན་ཚུལ་ཡོད་དེ། སྟོང་གཉིས་ཀྱི་བདག་པོ་ཚངས་པར་སྐྱེ་བ་འཛིན་པའི་ཕྱིར། དབུ་མ་ལ་སོགས་ཀྱང་
སྔར་བཞིན་ནོ། །
བཞི་བ་ནི། ས་བཅུ་བ་ལ་གནས་པའི་བྱང་སེམས་དེ་ཡི་ཆོས་ཅན། ཁྱོད་ཀྱིས་ཡོན་ཏན་ཁྱད་པར་ཅན་
གང་ཐོབ་པ་ཡོད་དེ། ཕྱོགས་བཅུ་ཀུན་ནས་སངས་རྒྱས་རྣམས་ལས་འོད་ཟེར་ཆེན་པོའི་དབང་བསྐུར་བ་དམ་པ་
འཐོབ་ཅིང་། དེར་མ་ཟད། ཕར་ཕྱིན་བཅུའི་ནང་ནས་ཡེ་ཤེས་ཀྱི་ཕར་ཕྱིན་ལྷག་པར་མཆོག་ཏུ་བྱུང་བར་གྱུར་
པའང་ཐོབ་པ་ཡིན་པའི་ཕྱིར། དབང་བསྐུར་ཐོབ་ཚུལ་ཡོད་དེ། ས་བཅུ་བའི་མདོ་ལས་འབྱུང་བ་ལྟར། བྱང་
སེམས་འདིས་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་འཐོབ་པའི་ཐ་མ་ལ། ཐམས་ཅད་མཁྱེན་པའི་ཡེ་
ཤེས་དང་ཁྱད་པར་མེད་པར་དབང་བསྐུར་བ་དང་ལྡན་པའི་ཏིང་ངེ་འཛིན་ཐོབ་ནས། རང་གི་བསོད་ནམས་ཀྱི་
མ་ཐུས་སྟོང་གསུམ་འབུམ་ཕྲག་བཅུའི་གཏོས་དང་མཉམ་པའི་པདྨ་ཆེན་པོ་བྱུང་བ་ལ་འདུག་པ་དང་། ཕྱོགས་
བཅུའི་སངས་རྒྱས་བཅོམ་ལྡན་འདས་རྣམས་ཀྱི་མཛོད་སྤུ་ནས་འོད་ཟེར་ཚད་མེད་པ་བྱུང་ནས་བྱང་སེམས་དེ་ལ་
དབང་བསྐུར་བར་མཛད་པ་འི་ཕྱིར། ཚུལ་འདི་ནི། རྗེ་ཉིད་ཀྱིས་མཛད་པའི་བྱམས་པའི་བསྟོད་པ་རིན་ཆེན་
གསལ་བའི་སྒྲོན་མེ་ལས་ཤེས་པར་བྱའོ། ། ས་བཅུ་བ་ཆོས་ཅན། ཁྱོད་ལ་ཆོས་ཀྱི་སྤྲིན་ཞེས་བརྗོད་པའི་རྒྱུ་མཚན་
ཡོད་དེ། ཆར་སྤྲིན་རྣམས་ལས་ཆུ་ཆར་འབབ་པ་ཇི་ལྟ་བར་དེ་བཞིན་འགྲོ་བ་རྣམས་ཀྱི་དགེ་བའི་ལོ་ཏོག་སྤེལ་བའི་
ཆེད་དུ་རང་ཉིད་ལ་གནས་པའི་རྒྱལ་སྲས་ས་བཅུ་བ་ལས་ཀྱང་ལྷུན་གྱིས་གྲུབ་པར་དམ་པའི་ཆོས་ཀྱི་ཆར་འབེབས་
པར་བྱེད་པས་ན། དེ་ལྟར་བརྗོད་པའི་ཕྱིར། ཡོན་ཏན་གཞན་འཐོབ་ཚུལ་ཡོད་དེ། སངས་རྒྱས་ཀྱི་ཞིང་བརྗོད་
དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་གྱི་གྲངས་དང་མཉམ་པའི་ཡོན་ཏན་འཐོབ་པའི་ཕྱིར། སྐྱེ་བ་
འཛིན་ཚུལ་ཡོད་དེ། སྟོང་གསུམ་གྱི་བདག་པོ་དབང་ཕྱུག་ཆེན་པོར་སྐྱེ་བ་འཛིན་པར་བྱེད་པའི་ཕྱིར། ས་བཅུ་
བའི་སྐབས་འདིར་མཐུ་ཕུལ་དུ་བྱུང་བ་འཐོབ་ཚུལ་ཡོད་དེ། ཤེས་སྒྲིབ་ཕྲ་མོ་དངོས་སུ་སྤོང་བའི་ནུས་པ་ཐོབ་ནས་
276

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
སངས་རྒྱས་ཀྱི་སར་འཕོ་ནུས་པའི་ཕྱིར། དེས་མཚོན་ནས་ས་འོག་མ་རྣམས་ལའང་གོང་མ་གོང་མར་འཕོ་ནུས་
པའི་མཐུ་ཐོབ་པའི་ཚུལ་ཤེས་པར་བྱའོ། ། འོ་ན། ཤེས་རབ་དང་ཡེ་ཤེས་ཀྱི་ཕར་ཕྱིན་ལྷག་པའི་ཁྱད་པར་གང་
ཡིན་ཞེ་ན། ཡོད་དེ། བྱང་ས་ལས། ཆོས་ཐམས་ཅད་ལ་ཇི་ལྟ་བ་བཞིན་དུ་རྣམ་པར་བཞག་པ་ནི། ཡེ་ཤེས་ཀྱི་
ཕ་རོལ་ཏུ་ཕྱིན་པའོ། ། དེ་ལ་དོན་དམ་པ་འཛིན་པ་ལ་ཞུགས་པའི་ཤེས་རབ་ནི་ཤེས་རབ་ཀྱི་ཕ་རོལ་ དུ་ཕྱིན་
པའོ། ། ཀུན་རྫོབ་འཛིན་པ་ལ་ཞུགས་པ་ནི་ཡེ་ཤེས་ཀྱི་ཕ་རོལ་ཏུ་ཕྱིན་པ་སྟེ། འདི་གཉིས་ཀྱི་བྱེ་བྲག་དེ་ནི་དེ་ཡིན་
ནོ། ། ཞེས་འབྱུང་བ་ལྟར་ཡིན་པའི་ཕྱིར། དབུ་མ་ལ་སོགས་ནི་སླའོ། །
གསུམ་པ་ས་བཅུའི་ཡོན་ཏན་བསྟན་པ་ལ་གསུམ། ས་དང་པོའི་ཡོན་ཏན་བཤད་པ། གཉིས་པ་ནས་
བདུན་པའི་བར་གྱི་ཡོན་ཏན་བཤད་པ། དག་པ་ས་གསུམ་གྱི་ཡོན་ཏན་བཤད་པའོ། ། དང་པོ་ནི། ཤེས་བྱ་ཆོས་
ཅན། ས་དང་པོ་ནས་ཡོན་ཏན་བརྒྱ་ཕྲག་བཅུ་གཉིས་འཐོབ་པར་འགྱུར་ཏེ། ས་དང་པོ་ཐོབ་པ་དེའི་ཚེ་བྱང་
སེམས་ས་དང་པོ་བ་འདིས་ནི་དུས་སྐད་ཅིག་མ་གཅིག་ལ་སངས་རྒྱས་བརྒྱ་མཐོང་ཞིང་། སངས་རྒྱས་བརྒྱ་པོ་དེ་
དག་གིས་རང་བྱིན་གྱིས་བརླབས་ཀྱང་སྟེ་བརླབས་པ་ཡང་བྱང་སེམས་འདི་ཡིས་རྟོགས་པ་དང་། དུས་དེ་ཉིད་ཀྱི་
ཚེ་ན་ཚེ་བསྐལ་བ་བརྒྱར་གནས་པར་ནུས་ཤིང་སྔོན་དང་ཕྱི་མའི་མཐའི་བསྐལ་བ་བརྒྱར་ཡང་ཡེ་ཤེས་ཀྱི་གཟིགས་
པ་ཡང་དག་པར་འཇུག་པ་དང༌། བློ་ལྡན་བྱང་སེམས་འདིས་ཏིང་ངེ་འཛིན་བརྒྱ་ཕྲག་གཅིག་ལ་སྙོམས་པར་
འཇུག་ཅིང་གཏོང་བ་སྟེ་ལྡང་བར་བྱེད་ཅིང་། བྱང་སེམས་འདི་ཡིས་འཇིག་རྟེན་གྱི་ཁམས་བརྒྱ་ཀུན་ནས་གཡོ་
བར་བྱེད་པ་དང་། འཇིག་རྟེན་གྱི་ཁམས་བརྒྱ་སྣང་བར་བྱེད་ནུས་པ་དང་། དེ་བཞིན་དུ་རྫུ་འཕྲུལ་གྱིས་བྱང་
སེམས་དེས་སེམས་ཅན་བརྒྱ་ཕྲག་གཅིག་སྨིན་པར་བྱེད་ཅིང་། དེར་མ་ཟད་བརྒྱ་ཕྲག་གི་གྲངས་དང་རྗེས་སུ་
འབྲེལ་བ་སྟེ་གྲངས་དང་ལྡན་པའི་སངས་རྒྱས་ཀྱི་ཞིང་དག་ཏུ་ཡང་འགྲོ་བར་འགྱུར་བ་དང་། བྱང་སེམས་དེས་ནི་
ཆོས་ཀྱི་སྒོ་མི་འདྲ་བ་བརྒྱ་རྣམས་ཡང་དག་པར་འབྱེད་པར་བྱེད་པ་དང་། ཐུབ་དབང་གི་སྲས་པོ་འདིས་རང་གི་
ལུས་ལ་ལུས་བརྒྱ་རྣམས་ཀུན་ནས་སྟོན་པར་བྱེད་པའང་ཡིན་པ་དང་། ལུས་ནི་བརྒྱ་བོ་རེ་རེ་ཞིང་ཡང་རྒྱལ་བའི་
སྲས་ངོ་བརྒྱ་ཕྲག་དག་དང་རྗེས་སུ་འབྲེལ་ངའང་སྟོན་པའི་རང་གི་འཁོར་དང་བཅས་པས་མཛེས་ཤིང་འབྱོར་བ་
དང་བརྒྱ་ཕྲག་བཅུ་གཉིས་འཐོབ་པར་འགྱུར་བའི་ཕྱིར། གཉིས་པ་ནི། བློ་ལྡན་ས་རབ་ཏུ་དགའ་བར་གནས་
པས་ཡོན་ཏན་བརྒྱ་ཕྲག་བཅུ་གཉིས་པོ་དེ་དག་ནི་ཐོབ་པར་གྱུར་ནས་ས་གཉིས་པར་འཕོས་པ་ནས་དང་པོ་ལ་
བཤད་པ་དེ་བཞིན་དུ་ཁོ་ནར་ས་དྲི་མ་མེད་པ་ལ་གནས་པས་ཁྱད་པར་དུ་འཐོབ་པར་འགྱུར་ཏེ། ཡོན་ཏན་བརྒྱ་
ཕྲག་བཅུ་གཉིས་པོ་དེ་དག་སྟོང་དུ་ནི་བྱས་པ་ཡང་དག་པར་འཐོབ་པར་འགྱུར་བའི་ཕྱིར། ས་གསུམ་པ་ནས་
277

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདུན་པའི་བར་གྱིས་ལྔ་བོ་དེ་དག་རྣམས་ལ་གནས་པའི་བྱང་ཆུབ་སེམས་དཔའ་ཡིས་ནི་ཡོན་ཏན་དེ་དག་ཇི་ལྟར་
འཐོབ་ཚུལ་ཡོད་དེ། གསུམ་པར་བརྒྱ་ཕྲག་བཅུ་གཉིས་པོ་དེ་དག་རེ་རེ་ནས་འབུམ་ཕྲག་རེ་དང་། བཞི་བར་བྱེ་
བར་ཕྲག་བརྒྱ་འཐོབ་ཅིང་། ལྔ་བར་བྱང་སེམས་དེ་ཡིས་བྱེ་བ་སྟོང་འགྱུར་འཐོབ་ལ། དེ་ནས་དྲུག་པར་བྱེ་བ་
བརྒྱ་ཕྲག་སྟོང་འགྱུར་ཏེ་བྱེ་བ་འབུམ་ཡང་འཐོབ་པ་དང་། བདུན་པར་བྱེ་བ་ཁྲག་ཁྲིག་ཕྲག་བརྒྱུར་རྫོགས་པར་
བསྒྱུར་བ་སྟེ་བྱེ་བ་འབུམ་བཅུ་གཉིས་དང་། སླར་ཡང་སྟོང་ཕྲག་ཏུ་ཡང་དག་པར་ནི་བསྒྱུར་བ་མཐའ་དག་སྟེ་བྱེ་བ་
ཁྲག་ཁྲིག་འབུམ་ཕྲག་བཅུ་གཉིས་རབ་ཏུ་འཐོབ་པར་འགྱུར་བའི་ཕྱིར། གསུམ་པ་ནི། ས་བརྒྱད་པ་བས་ཡོན་
ཏན་དེ་དག་ཇི་ལྟར་འཐོབ་ཚུལ་ཡོད་དེ། མི་གཡོ་བའི་སར་གནས་པ་བདེན་འཛིན་གྱི་རྣམ་པར་རྟོག་པ་མེད་པ་
དེས་བཅུ་གཉིས་པོ་དེ་དག་རེ་རེ་ནས་ཀྱང་སྟོང་གསུམ་བརྒྱ་ཕྲག་སྟོང་བསྡོམས་པ་སྟེ་སྟོང་གསུམ་འབུམ་ཕྲག་གཅིག་
གི་འཇིག་རྟེན་ན་རྡུལ་གྱི་གྲངས་ཚང་ཇི་སྙེད་ཡོད་པ་དེ་རྣམས་དང་གྲངས་མཉམ་པའི་ཡོན་ཏན་དག་ནི་འཐོབ་
པར་འགྱུར་བའི་ཕྱིར། ལེགས་པའི་བློ་གྲོས་ཀྱི་ས་ལ་གནས་པ་ཡི་བྱང་ཆུབ་སེམས་དཔའ་དེས་སྔར་བསྟན་པའི་
ཡོན་ཏན་དེ་དག་ཇི་ལྟར་འཐོབ་ཚུལ་ཡོད་དེ། བཅུ་གཉིས་པོ་རེ་རེ་ནས་ཀྱང་སྟོང་གསུམ་འཇིག་རྟེན་གྱི་ཁམས་
གྲངས་མེད་པ་བརྒྱ་ཕྲག་སྟོང་དུ་ཡང་དག་པར་བསྡོམས་པ་འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་ཚད་དང་
མཉམ་པ་འཐོབ་པར་འགྱུར་བའི་ཕྱིར། ས་བཅུ་བའི་ཡོན་ཏན་ཚད་མེད་ཀྱང་རེ་ཞིག་ས་བཅུ་བ་འདིར་ཆོས་ཅན།
ས་དགུ་བ་མན་ཆད་ལས་ཆེས་ལྷག་པའི་ཡོན་ཏན་འཐོབ་པར་འགྱུར་ཏེ། ས་བཅུ་བ་དེའི་ཡོན་ཏན་བརྒྱ་ཕྲག་བཅུ་
གཉིས་པོ་དེ་དག་གི་སྤྱོད་ཡུལ་ལས་ཆེས་འདས་པར་འགྱུར་ཞིང་། ངག་གི་སྤྱོད་ཡུལ་མ་ཡིན་པ་བསྡོམས་པ་སྟེ་
སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་རྣམས་ན་རྡུལ་གྱི་གྲངས་དག་ཇི་སྙེད་ཡོད་པ་དེ་སྙེད་
ཀྱི་གྲངས་དང་མཉམ་པ་འཐོབ་པར་འགྱུར་བའི་ཕྱིར། གཞན་ཡང་། བྱང་སེམས་འདིས་སྤྲུལ་བ་ཇི་ལྟར་འགྱེད་
པའི་ཚུལ་ཡོད་དེ། རང་གི་ལུས་ཀྱི་བ་སྤུའི་ཁུང་བུ་རེ་རེར་བྱང་ཆུབ་སེམས་དཔའ་རྣམས་དང་ལྷན་ཅིག་ཏུ་རྫོགས་
པའི་སངས་རྒྱས་ཀྱི་སྐུ་བགྲང་བ་ལས་འདས་པ་སྤྲུལ་བ་དང་། དེ་བཞིན་དུ་འགྲོ་བ་ལྷ་དང་ལྷ་མིན་དང་། མི་ལ་
སོགས་པ་དག་ཀྱང་དུས་སྐད་ཅིག་སྐད་ཅིག་ལ་ནི་སྟོན་པར་ནུས་པའི་ཕྱིར་རོ། །
གཉིས་པ་འབྲས་བུའི་ས་ལ་ལྔ། དང་པོར་སངས་རྒྱས་པའི་ཚུལ། སྐུ་དང་ཡོན་ཏན་གྱི་རྣམ་གཞག སྤྲུལ་
སྐུ་བསྟན་པ། ཐེག་པ་གཅིག་ཏུ་སྒྲུབ་པ། མངོན་པར་བྱང་ཆུབ་པ་དང་བཞུགས་པའི་དུས་ཀྱི་བཤད་པའོ། །
དང་པོ་ལ་གཉིས། དངོས་དང་། རྩོད་སྤོང་ངོ༌། ། དང་པོ་ནི། སངས་རྒྱས་བཅོམ་ལྡན་འདས་ཆོས་ཅན།
གནས་འོག་མིན་དུ་ནི་གང་གི་དོན་དུ་འབད་པར་འགྱུར་བའི་གོ་འཕང་མཆོག་ཞི་བ་ཡོན་ཏན་མཐའ་དག་མཐར་
278

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
ཐུག་ཅིང་མཚུངས་པ་མེད་པ་བླ་ན་མེད་པའི་ཡེ་ཤེས་དེ་ཁྱོད་ཀྱིས་བརྙེས་པ་ཡིན་ཏེ། རྒྱུ་མཚན་གང་གི་ཕྱིར་ན།
ཇི་ལྟར་ནམ་མཁའ་དྲི་མ་མེད་པ་ལ་ཟླ་བའི་སྣང་བས་གཟུགས་གསལ་བར་གྱུར་པའི་ཕྱིར་ཏེ་གྱུར་པ་ལྟར། སངས་
རྒྱས་ཀྱི་ཆོས་རྣམས་འཐོབ་པ་ལ་གེགས་བྱེད་པའི་མུན་པ་སེལ་བར་བྱེད་པ་ས་བཅུ་བ་མངོན་དུ་མཛད་ནས། སྔོན་
ཚེ་སྟོབས་བཅུ་བསྐྱེད་པའི་ས་བཅུ་བ་དེ་ལ་ཁྱོད་ཀྱིས་སླར་ཡང་འབད་པར་གྱུར་ཅིང་འབྲས་བུ་མཐར་ཐུག་བརྙེས་
པའི་ཕྱིར། དེ་ཆོས་ཅན། མཁྱེན་པ་བཟང་པོ་ཅན་ཁྱོད་ཀྱིས་དུས་སྐད་ཅིག་གིས་ནི་ཤེས་བྱ་ཐམས་ཅད་ཐུགས་སུ་
ཆུད་པའི་ཡེ་ཤེས་བརྙེས་པ་ཡིན་ཏེ། དེ་ཁོ་ན་ཉིད་ནི་རོ་མཉམ་པ་སྟེ་རོ་གཅིག་པ་ཉིད་དུ་ཡེ་ཤེས་ཀྱིས་ཡང་དག་པ་
སྟེ་མངོན་སུམ་དུ་ཐུགས་སུ་ཆུད་པར་མཛད་པ་མཐར་ཕྱིན་པར་གྱུར་པས་ནའི་ཕྱིར་ཏེ། དཔེ་ཇི་ལྟར་ཞེ་ན། བུམ་
པ་ལ་སོགས་པ་སྣོད་ཀྱི་དབྱེ་བ་མི་འདྲ་བ་དུ་མ་ཡོད་ཀྱང་། དབྱེ་བ་དེ་ཡིས་སྣོད་དེར་ཁྱབ་པའི་ནམ་མཁའ་ལ་ནི་
ཐོགས་རེག་བཀག་ཙམ་དུ་མཚུངས་པས་རིགས་མི་འདྲ་བའི་དབྱེ་བ་མེད་པ་དེ་ལྟར་དུ། དངོས་པོས་བྱས་པའི་
དབྱེ་བ་འགའ་ཡང་མེད་པའི་དེ་ཁོ་ན་ཉིད་ལ་གཉིས་སྣང་ནུབ་པའི་ཚུལ་གྱིས་རོ་མཉམ་དུ་སླར་མི་ལྡང་བའི་ཚུལ་
གྱིས་མཉམ་པར་བཞག་པ་དེའི་ཕྱིར། གཉིས་པ་ལ་གཉིས། ཕྱོགས་སྔོ་མ་དགོད་པ་དང་། དེ་དགག་པའོ། །
དང་པོ་ནི། ཁོ་ན་རེ། གང་གི་ཚེ་རང་བཞིན་གྱིས་ཞི་བ་ནི་དེ་ཁོ་ན་ཉིད་ཡིན་ཞེས་རྣམ་པར་འཇོག་པ་དེའི་ཚེ་ན།
ཡུལ་དེ་ལ་བློ་གྲོས་འཇུག་པར་མི་འགྱུར་ཞེས་ཁས་བླངས་དགོས་ཤིང་། ཤེས་རབ་ཀྱི་བློ་མ་ཞུགས་པར་ནི་ཤེས་བྱའི་
ཡུལ་ཅན་དུ་ངེས་པར་རིགས་པའང་མ་ཡིན་ལ། ཡུལ་ཀུན་ནས་ཤེས་པ་མེད་པ་ནི་ཤེས་པར་ཇི་ལྟར་འགྱུར་ཏེ་
འགལ་བར་འགྱུར་རོ། ། དེ་ལྟར་ན། དེ་ཁོ་ན་ཉིད་མཁྱེན་པ་བོ་མེད་པར་སོང་བས་ཐུབ་པ་ཁྱེད་ཀྱིས་གདུལ་བྱ་
གཞན་ལ་དེ་ཁོ་ན་ཉིད་ཐུགས་སུ་ཆུད་པའི་ཚུལ་འདི་ལྟ་བུའོ་ཞེས་སུ་ཞིག་སྟོན་པར་བྱེད་རིགས་ཏེ་མི་རིགས་སོ། །
ཞེ་ན། གཉིས་པ་ལ་གཉིས། དེ་ཁོ་ན་ཉིད་རྟོགས་པ་མི་འཐད་པའི་རྩོད་པ་སྤོང་བ། མཁྱེན་པ་བོ་མི་འཐད་པའི་
རྩོད་པ་སྤང་བའོ། ། དང་པོ་ནི། ཐུབ་པའི་དབང་པོས་དེ་ཁོ་ན་ཉིད་རྟོགས་པ་མི་འཐད་པའི་སྐྱོན་མེད་དེ།
ཐུབ་པ་དེ་ཁོ་ན་ཉིད་ལ་གཉིས་སྣང་དང་བྲལ་ཡང་། ཀུན་རྫོབ་ཐ་སྙད་ཀྱི་བདེན་པ་ལ་བརྟེན་ནས་དེས་དེ་ཁོ་ན་
ཉིད་རིག་པ་ཡིན་ནོ་ཞེས་བརྗོད་པའི་ཕྱིར་ཏེ། དུས་གང་གི་ཚེ་རང་བཞིན་གྱིས་སྐྱེ་བ་མེད་པ་ཡུལ་གྱི་དེ་ཁོ་ན་ཉིད་
ཡིན་ཞིང་། ཡུལ་ཅན་གྱི་བློ་ཡང་རང་བཞིན་གྱིས་སྐྱེ་བ་དང་བྲལ་བའི་རྣམ་པ་ཅན་དུ་ཆུ་ལ་ཆུ་བཞག་པ་བཞིན་དུ་
ཞུགས་པ་དེའི་ཚེ་ཡུལ་དེ་རྣམ་པ་སྟེན་པ་སྟེ་འཛིན་པ་ལས་ཁྱོད་ཀྱི་དེ་ཁོ་ན་ཉིད་རྟོགས་པར་བཞག་པའི་ཕྱིར་ཏེ།
དཔེ་ཇི་ལྟར་ན། སེམས་ནི་ཡུལ་སྔོན་པོ་ལྟ་བུ་གང་གི་རྣམ་པ་ཅན་དུ་སྐྱེ་བར་འགྱུར་བ་ན་སེམས་དེ་ཡིས་ཡུལ་དེ་
ཡོངས་སུ་ཤེས་པར་བརྗོད་པ་དེ་བཞིན་དུའོ། ། གཉིས་པ་ནི། མཁྱེན་པ་བོ་མི་འཐད་པའི་སྐྱོན་མེད་པར་ཐལ།
279

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སངས་རྒྱས་ཀྱི་དེ་ཁོ་ན་ཉིད་གཟིགས་པའི་ཡེ་ཤེས་ནི་ཡུལ་རང་བཞིན་གྱིས་སྐྱེ་བ་མེད་པའི་དོན་དམ་དང་རོ་གཅིག་
ཏུ་ཞུགས་ཤིང་སངས་རྒྱས་ལ་ཆོས་སྟོན་པའི་ཀུན་སློང་གི་རྟོག་པ་མེད་ཀྱང་། སངས་རྒྱུས་དེ་ཡི་ལོངས་སྤྱོད་རྫོགས་
པའི་སྐུ་ནི་བསོད་ནམས་ཀྱི་ཚོགས་རྒྱ་ཆེན་པོས་ཟིན་པ་དང་། སྐུ་དེའི་སྤྲུལ་བ་དང་། དེར་མ་ཟད་སྤྲུལ་སྐུ་དེའི་
མཐུས་ནམ་མཁའ་དང་། གཞན་རྩི་ཤིང་སོགས་ལས་སྒྲ་གང་ཞིག་ཆོས་ཀྱི་དེ་ཉིད་སྟོན་པ་འབྱུང་བ་དེ་ལས་གདུལ་
བྱའི་འཇིག་རྟེན་གྱིས་ཀྱང་དེ་ཁོ་ན་ཉིད་རིག་པར་འགྱུར་བའི་ཕྱིར། དཔེ་ཇི་ལྟར་ཞེ་ན། དེ་ནི། འཇིག་རྟེན་
འདིར་སྔ་མས་ནི་སྟོབས་ཆེན་ལྡན་པས་ཡུན་རིང་དུ་ཆེས་འབོད་པས་བསྐོར་བའི་འཁོར་ལོ་ནི་རྫ་མཁན་དེའི་རྩོལ་
བ་དེ་ལྟར་སྐྱེས་པ་མེད་བཞིན་དུའང་འཁོར་ལོ་དེ་འཁོར་ཞིང་བུམ་པ་ལ་སོགས་པའི་རྒྱུར་མཐོང་བ་ལྟར་ཏེ། དེ་
བཞིན་དུ་ད་ལྟ་འབད་རྩོལ་གྱི་རྣམ་རྟོག་སྐྱེས་པའི་རྩོལ་བ་མེད་བཞིན་དུ་ཆོས་ཀྱི་བདག་ཉིད་ཅན་གྱི་སྐུ་ཉིད་ལ་
བཞུགས་པའི་སངས་རྒྱས་དེའི་རྣམ་དཀར་འཕྲིན་ལས་འཇུག་པ་ནི་གདུལ་བྱའི་སྐྱེ་བོའི་དགེ་བ་དང་རང་གི་སྔོན་གྱི་
སྨོན་ལམ་གྱི་ཁྱད་པར་གྱིས་འཕངས་པ་ཡིན་པ་ལས་ན། ཆོས་བསམ་གྱིས་མི་ཁྱབ་པོ། ། གཉིས་པ་ལ་གཉིས།
སྐུའི་རྣམ་གཞག་དང་། སྟོབས་ཀྱི་ཡོན་ཏན་གྱི་རྣམ་གཞག་གོ ། དང་པོ་ལ་གསུམ། ཆོས་སྐུ། ལོངས་སྐུ། རྒྱུ་
མཐུན་པའི་སྐུ་བཤད་པའོ། ། དང་པོ་ནི། གཉིས་སྣང་གི་ཤེས་བྱའི་སྒྲིབ་པའི་བུད་ཤིང་སྐམ་པོ་དང་འདྲ་བ་མ་
ལུས་པ་ཡེ་ཤེས་མེ་དང་འདྲ་བས་བསྲེགས་པས་རིམ་མཐའ་དག་དང་བྲལ་བའི་དེ་ཁོ་ན་ཉིད་ཞི་བ་དེ་ཆོས་ཅན
རྒྱལ་བ་རྣམས་ཀྱི་ཆོས་ཀྱི་སྐུ་ཞེས་བྱ་སྟེ། དྲི་མ་མཐའ་དག་སྤངས་པའི་དེ་བཞིན་ཉིད་ཡིན་པའི་ཕྱིར། འདིའི་
དབང་དུ་མཛད་ནས་རྡོ་རྗེ་གཅོད་པ་ལས། སངས་རྒྱས་རྣམས་ནི་ཆོས་ཉིད་ལྟ། ། འདྲེན་པ་རྣམས་ནི་ཆོས་ཀྱི་
སྐུ། ། ཆོས་ཉིད་ཤེས་པར་བྱ་ཡིན་ཏེ། ། དེ་ནི་རྣམ་པར་ཤེས་མི་ནུས། ། ཞེས་གསུངས་ཏེ། འདིར་ཤེས་པར་བྱ་
བ་མིན་ཞེས་པ་ནི་ཆོས་ཀྱི་སྐུ་དེ་གཉིས་སྣང་དང་བཅས་པའི་ཚུལ་གྱིས་ཤེས་པར་བྱ་བ་མ་ཡིན་པའི་དོན་ཡིན་གྱི།
སྤྱིར་ཤེས་བྱ་མ་ཡིན་པར་བསྟན་པ་མ་ཡིན་པའི་ཕྱིར། འདི་ནི་ངོ་བོ་ཉིད་སྐུའི་དབང་དུ་མཛད་པ་ཡིན་ལ། ཁ་
ཅིག་གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་མེད་དེ། ཀུན་རྫོབ་བདེན་པར་གྱུར་པའི་ངོ་བོ་ཉིད་སྐུ་མེད་
པའི་ཕྱིར་ཟེར་བ་ནི་མི་འཐད་དེ། སྐབས་འདིར་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང༌། གློ་
བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས་དོན་གཅིག་ཏུ་ཁས་ལེན་རིགས་པའི་ཕྱིར། དེ་ཡང་ཡིན་ཏེ།
ངོ་བོ་ཉིད་སྐུ་དེ་དགག་བྱ་གློ་བུར་གྱི་དྲི་མ་སྤངས་པའི་ཆ་ནས་གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང་།
དགག་བྱ་བདེན་གྲུབ་བཀག་པའི་ཆོས་ཉིད་ཡིན་པའི་ཆ་ནས་རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་
སྐུར་འཇོག་པ་ཡིན་པའི་ཕྱིར། ངོ་བོ་ཉིད་སྐུ་དེ་ནི་དང་པོར་རྟེན་གང་གིས་མངོན་སུམ་མཛད་པ་ཡོད་དེ། དྲི་མ་
280

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མ་ཐའ་དཔྱོད་ཟུང་འབྲེལ། །
མཐའ་དག་སྤངས་པ་དེའི་ཚེ་སྐྱེ་བ་མེད་ཅིང་འགག་པ་མེད་པའི་ཆོས་སྐུ་དེ། སེམས་སེམས་བྱུང་གི་རྣམ་པར་རྟོག་
པ་འགགས་པས་དེ་ཁོ་ན་ཉིད་ལ་ཆུ་ལ་ཆུ་བཞག་པའི་ཚུལ་གྱིས་གོ་འཕང་མཆོག་དེ་ནི་དང་པོར་ལོངས་སྤྱོད་རྫོགས་
པའི་སྐུ་ཡིས་མངོན་སུམ་མཛད་པའི་ཕྱིར། འདིར་སེམས་འགགས་ཞེས་གསུངས་པ་ནི་སྤྱིར་སེམས་འགགས་པའི་
དོན་མ་ཡིན་ཏེ། སེམས་དང་བྲལ་བའི་གང་ཟག་མི་སྲིད་པའི་ཕྱིར་རོ། ། འོ་ན་གང་ཞེ་ན། སྔར་བཤད་པ་ལྟར་
རྣམ་རྟོག་གམ་ཀུན་རྟོག་མེད་པའི་དོན་ཡིན་ཏེ། ཚིག་གསལ་ལས། དེ་ལྟར་ན་རྣམ་པར་རྟོག་པ་མེད་པ་ཡིན་
ནོ། ། ཞེས་དང་། རྣམ་བཤད་ལས་ཀྱང་དེ་ལྟར་གསུངས་པའི་ཕྱིར། གཉིས་པ་ནི། ཆོས་སྐུ་མངོན་དུ་མཛད་
པའི་ལོངས་སྐུ་འདི་ནི་ཆོས་ཅན། སེམས་སེམས་བྱུང་གི་རྣམ་རྟོག་དང་བྲལ་བས་ཞི་བའི་སྐུ་དང་། རྣམ་པར་མི་
རྟོག་པ་ཡིན་ཀྱང་སེམས་ཅན་གྱི་དོན་མཛད་པའི་ནུས་པ་གསལ་བར་གྱུར་པ་ཡིན་ཏེ། དཔག་བསམ་གྱི་ཤིང་ལྟར་
དང་”པེད་བཞིན་གྱི་ནོར་བུ་ཇི་བཞིན་དུ་རྣམ་པར་མི་རྟོག་པར་གདུལ་བྱའི་དོན་སྒྲུབ་པར་མཛད་པའི་ཕྱིར། དེ་
ཆོས་ཅན། རྟག་ཏུ་སྟེ་དུས་རིང་པོར་བཞུགས་པ་ཡིན་ཏེ། འགྲོ་བ་ཐམས་ཅད་མ་གྲོལ་གྱི་བར་དུ་འཇིག་རྟེན་གྱི་
འབྱོར་བའི་སླད་དུ་གནས་པའི་ཕྱིར། དེ་ཆོས་ཅན། ཐ་མལ་བ་ལ་མངོན་སུམ་དུ་སྣང་བ་མ་ཡིན་ཏེ། ཀུན་རྟོག་
གི་སྤྲོས་པ་འཐུག་པོ་དང་བྲལ་བའི་ཤེས་རབ་ཀྱི་མེ་ལོང་ཐོབ་པའི་བྱང་འཕགས་ཡན་ཆད་ལ་མངོན་སུམ་དུ་སྣང་
བར་འགྱུར་གྱི་སོ་སོ་སྐྱེ་བོ་ལ་མངོན་སུམ་དུ་མི་སྣང་བའི་ཕྱིར། ལོངས་སྤྲུལ་གྱི་དབྱེ་བ་དང་ཡེ་ཤེས་ཀྱི་ཁྱད་པར་
རྣམས་ཕ་རོལ་ དུ་ཕྱིན་པའི་སྐབས་གཞན་དང་འདྲ་བས་འདིར་རྒྱས་པར་མི་འཆད་དོ། ། གསུམ་པ་ལ་གསུམ།
སྐུ་དང་བ་སྤུའི་ཁུང་བུ་གཅིག་ཏུ་རང་གི་སྤྱོད་པ་སྟོན་ཚུལ། གནས་དེར་གཞན་གྱི་སྤྱོད་པ་སྟོན་ཚུལ། བཞེད་པ་
ལ་མངའ་བསྒྱུར་བ་ཕུན་སུམ་ཚོགས་པ་བཤད་པའོ། ། དང་པོ་ནི། ཐུབ་པའི་དབང་པོ་ཆོས་ཅན། རང་གི་སྤྱོད་
པ་ཀུན་སྐུ་དང་དེར་མ་ཟད་དེའི་བ་སྤུའི་ཁུང་བུ་རེ་རེ་ལའང་དུས་གཅིག་ཏུ་སྟོན་ནུས་པ་ཡིན་ཏེ། དུས་གཅིག་ཁོ་
ནར་ཐུབ་དབང་ལོངས་སྐུ་དེའི་རྒྱུ་མཐུན་གྱི་གཟུགས་སྐུ་གཅིག་ལ་རང་གི་སྐྱེ་བའི་གནས་སྐབས་སྔར་བྱུང་ཟིན་ནས་
ད་ལྟ་འགགས་ཀྱང་དེའི་རྣམ་པ་གསལ་བ་དང་མ་འཆོལ་བ་སྟེ། མ་འདྲེས་པར་སྔར་གྱི་བྱུང་ཚུལ་ནི་མ་ལུས་པ་
རྣམས་ཀྱིས་བཀྲ་བ་མཐའ་དག་མེ་ལོང་དག་པ་ལ་གཟུགས་བརྙན་ལྟར་ལྷུན་འགྲུབ་ཏུ་སྟོན་པར་མཛད་པའི་ཕྱིར་
དང་། ཡང་དུས་གཅིག་ཁོ་ནར་སངས་རྒྱས་ཀྱི་ཞིང་ཅི་འདྲ་བར་ཐུབ་པའི་དབང་པོ་དེ་འདྲ་བ་དེ་ལྟ་བུ་དང་།
སངས་རྒྱས་དེ་དག་གི་སྐུ་དང་སྤྱོད་པའི་མཐུ་སྟོབས་ཇི་འདྲ་བ་དང་། འཁོར་ཉན་ཐོས་ཀྱི་དགེ་འདུན་གྲངས་ཇི་
སྙེད་ཇི་ལྟ་བ་དང་། ཞིང་དེར་བྱང་ཆུབ་སེམས་དཔའ་རྣམས་གཟུགས་ཇི་འདྲ་བ་དང་། ཇི་འདྲ་བའི་ཆོས་སྟོན་
པ་དང་། ཞིང་དེར་སྔོན་བདག་ཉིད་ཅི་འདྲ་བ་དང་། ཆོས་ཐོས་ནས་རང་སྤྱོད་པ་གང་ལ་སྤྱད་པ་དང་། སངས་
281

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱས་སྲས་དང་བཅས་པ་དེ་དག་ལ་གོས་སོགས་སྦྱིན་པ་གང་ཡིན་པ་དེ་ཚད་ཇི་ཙམ་ཕུལ་བ་དེ་ནི་མ་ལུས་པ་སྐུ་གཅིག་
ལ་སྟོན་པར་མཛད་པ་དང་། དེ་བཞིན་དུ་ཚུལ་ཁྲིམས་བཟོད་པ་བརྩོན་འགྲུས་ཏིང་འཛིན་དང་ཤེས་རབ་ཀྱི་ཕར་
ཕྱིན་ལ་སྔོན་སྤྱད་པའི་ཚེ་སྔར་གྱི་གནས་སྐབས་གང་ཡིན་པ་མ་ཚང་བ་མེད་པར་དེ་དག་ཐམས་ཅད་ཉིད་ཀྱི་སྐུ་དང་
དེའི་བ་སྤུའི་ཁུང་བུ་རེ་རེར་ཡང་དུས་གཅིག་ཏུ་གསལ་བར་སྟོན་པར་མཛད་ནུས་པའི་ཕྱིར། གཉིས་པ་ནི། དེ་
ཆོས་ཅན། གཞན་གྱི་སྤྱོད་ཚུལ་ཀུན་ཀྱང་སྐུ་དང་བ་སྤུའི་ཁུང་བུ་རེ་རེར་སྟོན་ནུས་པ་ཡིན་ཏེ། སངས་རྒྱས་གང་
དག་སྔར་འདས་པ་དང་། ཕྱིས་འབྱུང་བར་འགྱུར་བ་གང་དག་དང་། སངས་རྒྱས་གང་དག་ད་ལྟར་ནམ་མཁའི་
མཐར་ཐུག་པར་གསུང་གི་གདངས་མཐོན་པོས་ཆོས་སྟོན་པས། སྡུག་བསྔལ་གྱིས་བཟུང་བ་སྟེ་གཟིར་བའི་འགྲོ་བ་
རྣམས་དབུགས་འབྱིན་ཞིང་འཇིག་རྟེན་ན་བཞུགས་པ་དང༌། དང་པོའི་ཐུགས་བསྐྱེད་པ་ནས་བཟུང་སྟེ་བྱང་ཆུབ་
ཀྱི་སྙིང་པོའི་བར་དུ་སངས་རྒྱས་དེ་དག་གི་སྤྱོད་པ་ཀུན་ཀྱང་། དངོས་པོ་རྣམས་མིག་འཕྲུལ་གྱི་རང་བཞིན་ལྟ་བུར་
མཁྱེན་ནས། བདག་གི་སྤྱོད་ཚུལ་སྟོན་པ་དེ་བཞིན་དུ། སྐུའི་བ་སྤུའི་ཁུང་བུ་རེ་རེར་དུས་གཅིག་ལ་ནི་གསལ་བར་
སྟོན་ནུས་པའི་ཕྱིར་དང་། དེ་བཞིན་དུ་དུས་གསུམ་གྱི་བྱང་ཆུབ་སེམས་དཔའ་དང་། རང་རྒྱལ་འཕགས་པ་དང་།
ཉན་ཐོས་མ་ལུས་པ་རྣམས་ཀྱི་སྤྱོད་པ་དང་། དེ་དག་གི་ལྷག་མ་སོ་སོའི་སྐྱེ་བོའི་གནས་སྐབས་ཀྱི་སྤྱོད་པ་ནི་ཐམས་
ཅད་ཀྱང་བ་སྤུའི་ཁུང་བུ་རེ་རེར་དུས་གཅིག་གི་ཚེ་སྟོན་ནུས་པའི་ཕྱིར། མིག་འཕྲུལ་ནི་སྔགས་དང་རྫས་ཀྱི་ཁྱད་
པར་འགའ་ཞིག་ལ་བརྟེན་ནས་སྣོད་བཅུད་ཀྱི་རྣམ་པར་སྟོན་པ་ཞིག་སྟེ། སྒྱུ་མ་མཁན་བཟང་པོས་ཞུས་པ་ལས་
འབྱུང་བ་ལྟར་རོ། ། དེ་དཔེར་བྱེད་པའི་རྒྱུ་མཚན་ཡོད་དེ། ཐ་མལ་བས་ཀྱང་སྔགས་དང་རྫས་ལ་བརྟེན་ནས་དེ་
ལྟར་ནུས་པ་ཡོད་ན། ཆོས་ཐམས་ཅད་ཀྱི་རང་བཞིན་ཐུགས་སུ་ཆུད་ནས་དབང་བསྒྱུར་བའི་སངས་རྒྱས་ཀྱིས་
སྔར་ལྟར་ནུས་པ་ལྟ་སྨོས་ཀྱང་ཅི་དགོས་ཞེས་གོ་བའི་ཆེད་ཡིན་པའི་ཕྱིར། གསུམ་པ་ནི། དྲི་མ་ཀུན་དག་པའི་
སངས་རྒྱས་ཀྱི་མཛད་པ་འདི་ནི་ཆོས་ཅན། སངས་རྒྱས་ཉིད་ཀྱིས་བཞེད་པ་ཙམ་ལ་རག་ལས་པ་ཡིན་ཏེ། བཞེད་
པ་ཙམ་གྱིས་འཇུག་པ་ཡི་སྒོ་ནས་རྡུལ་ཕྲ་རབ་གཅིག་གི་ཡུལ་གྱི་ཁྱོན་ལ་ནམ་མཁའི་མཐས་གཏུགས་པའི་འཇིག་
རྟེན་སྟོན་པར་ནུས་པ་དང་། འཇིག་རྟེན་མཐའ་ཡས་པའི་ཕྱོགས་ཏེ་ཁྱོན་ནི། རྡུལ་ཕྲ་རབ་གཅིག་གིས་ཁྱབ་པར་
སྟོན་པར་མཛད་མོད། འོན་ཀྱང་རྡུལ་ཕྲ་རབ་གཅིག་པོ་དེ་རགས་པར་མི་འགྱུར་ཞིང་། འཇིག་རྟེན་ཕྲ་བ་སྟེ་ཆུང་
བ་ཡང་མི་འགྱུར་བར་སྟོན་པའི་ཕྱིར། རྣམ་པར་རྟོག་པ་མི་མངའ་བའི་སྟོན་པ་ཆོས་ཅན། དུས་སྐད་ཅིག་མ་
གཅིག་ལ་སྤྱོད་པ་རྒྱ་ཆེ་བ་སྟོན་ནུས་ཏེ། ཁྱོད་ཀྱིས་སྲིད་པ་འཁོར་བའི་མཐའི་བར་དུ་སྐད་ཅིག་དེ་རེ་རེ་ལ་སྤྱོད་པ་
སྣ་ཚོགས་པ་ཇི་སྙེད་སྟོན་པ་དེ་སྙེད་ཀྱི་གྲངས་ནི། འཛམ་བུའི་གླིང་མ་ལུས་པའི་རྡུལ་ཕྲ་རབ་ཀྱི་གྲངས་གར་དེ་སྙེད་
282

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ། །
ཀྱི་གྲངས་ལ་མེད་པའི་ཕྱིར།
གཉིས་པ་ལ་བཞི། སྟོབས་བཅུ་མདོར་བསྟན་པ། དེ་རྒྱས་པར་བཤད་པ། ཡོན་ཏན་མཐའ་དག་རྫོགས་
པར་བརྗོད་མི་ནུས་པའི་ཚུལ། ཡོན་ཏན་གཉིས་ཤེས་པའི་ཕན་ཡོན་བསྟན་པའོ། ། དང་པོ་ནི། ཐུབ་པའི་
དབང་པོའི་སྟོབས་ཆོས་ཅན། ཁྱོད་ལ་དུ་མ་ཡོད་དེ། གནས་དང་གནས་མ་ཡིན་པ་མཁྱེན་པའི་སྟོབས་དང་།
དེ་བཞིན་དུ་ལས་ཀྱི་རྣམ་པར་སྨིན་པ་མཁྱེན་པའི་བློ་དང་། མོས་པ་སྣ་ཚོགས་ཐུགས་སུ་ཆུད་པ་དང༌། སྣ་ཚོགས་
པའི་ཁམས་ནི་མཁྱེན་པའི་སྟོབས་དང་། དེ་བཞིན་དུ་དབང་པོ་མཆོག་དང་མཆོག་མ་ཡིན་པ་མཁྱེན་པ་དང་།
ཐམས་ཅད་དུ་འགྲོ་བ་མཁྱེན་པ་དང་། བསམ་གཏན་དང་རྣམ་པར་ཐར་བ་དང་ཏིང་ངེ་འཛིན་དང་སྙོམས་པར་
འཇུག་པ་སོགས་བློ་སྟེ་མཁྱེན་པའི་སྟོབས་དང་། སྔོན་གྱི་གནས་རྗེས་སུ་དྲན་པ་མཁྱེན་པ་དང་། དེ་བཞིན་དུ་
འཆི་འཕོ་བ་དང་སྐྱེ་བ་མཁྱེན་པའི་བློ་དང་། ཟག་པ་རྣམས་ཟད་པ་མཁྱེན་པའི་སྟོབས་ནི་བཅུ་བོ་འདི་དག་ཡོད་
པའི་ཕྱིར། གཉིས་པ་ལ་གཉིས། གནས་དང་གནས་མིན་མཁྱེན་པ་སོགས་ལྔ་བཤད་པ་དང་། ཐམས་ཅད་དུ་
འགྲོ་བའི་ལམ་མཁྱེན་པ་སོགས་ལྔ་བཤད་པའོ། ། དང་པོ་ནི། རྒྱུ་གང་ཞིག་ལས་འབྲས་བུ་གང་ཞིག་ངེས་པར་སྐྱེ་
བར་འགྱུར་བའི་རྒྱུ་དགེ་མི་དགེ་དེ་ནི་འབྲས་བུ་ཡིད་དུ་འོང་མི་འོང་དེ་ཡི་གནས་སུ་དེ་ལྟར་མཁྱེན་པ་རྣམས་ཀྱིས་
གསུངས་ལ། ཇི་སྐད་བཤད་པ་ལས་བཟློག་པ་ནི་གནས་མིན་པ་ཞེས་བྱ་སྟེ། དེ་འདྲ་བའི་གནས་དང་གནས་མ་
ཡིན་པའི་ཤེས་བྱ་མཐའ་ཡས་པ་མཁྱེན་པ་ལ་ཐོགས་པ་སྤངས་པའི་ཡེ་ཤེས་དེ་ནི་ཆོས་ཅན། སྟོབས་དང་པོ་གནས་
དང་གནས་མིན་མཁྱེན་པའི་སྟོབས་སུ་བཤད་དེ། རྒྱུ་མཚན་བཤད་མ་ཐག་པ་དེའི་ཕྱིར། བཅུའི་ནང་ཚན་གྱི་
སྟོབས་གཉིས་པ་དེ་ནི་ཆོས་ཅན། ལས་ཀྱི་རྣམ་སྨིན་མཁྱེན་པའི་སྟོབས་སུ་འདོད་དེ། འདོད་པ་དགེ་བའི་ལས་
དང་མི་འདོད་པ་མི་དགེ་བའི་ལས་དང་དགེ་མི་དགེ་དེ་ལས་བཟློག་པ་འདྲེས་པ་དང་། ལས་དང་པོ་ཟད་པར་བྱེད་
པའི་ཟག་མེད་ཀྱི་དངོས་ཀྱི་སྟེ་དངོས་པོའི་ལས་དང་། ལས་དེ་ཡི་རྣམ་སྨིན་མི་འདྲ་བ་ཤིན་ཏུ་སྣ་ཚོགས་ལའང་
མཁྱེན་པ་ནུས་མཐུ་ཐོགས་པ་མེད་པར་སོ་སོར་འཇུག་པར་འགྱུར་བ་དུས་གསུམ་གྱི་ཤེས་བྱ་ཐམས་ཅད་ལ་ཁྱབ་
པར་མཛད་པའི་སྟོབས་ཡིན་པའི་ཕྱིར། སྟོབས་གསུམ་པ་དེ་ཆོས་ཅན། མོས་པ་སྣ་ཚོགས་མཁྱེན་པའི་སྟོབས་
ཞེས་བྱ་སྟེ། འདོད་ཆགས་དང་། ཞེ་སྡང་དང་། དད་སོགས་ཀྱི་འབྱུང་བའི་སྟོབས་ཀྱིས་ཏེ་ས་བོན་ཕྱི་མཐུ་ལས་
འདོད་པ་ནི་ཤིན་ཏུ་མི་འདྲ་བ་སྣ་ཚོགས་པ་དམན་པ་དང་འབྲིང་དང་གང་ཡང་ཁྱད་པར་དུ་འཕགས་པའི་འདོད་
པ་མཆོག་དང་། མོས་པ་དེ་ལས་གཞན་པའི་ཆོས་ཀུན་ཏུ་སྤྱོད་པ་རྣམས་ཀྱིས་སྔར་བཤད་པའི་མེས་པའི་ས་བོན་
གཡོགས་པ་སྟེ་སྒྲིབ་པའི་མོས་པ་ལའང་མཁྱེན་པ་དུས་གསུམ་དུ་འགྲོ་བ་སྟེ་འཇུག་པས་མོས་པའི་ཆོས་མ་ལུས་པ་
283

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁྱབ་པའི་སྟོབས་ཡིན་པའི་ཕྱིར། སྟོབས་བཞི་བ་དེ་ཆོས་ཅན། ཁམས་སྣ་ཚོགས་མཁྱེན་པའི་སྟོབས་སུ་གསུངས་
ཏེ། སངས་རྒྱས་ཁམས་ཀྱི་རྣམ་པར་དབྱེ་བ་ལ་མཁས་པ་རྣམས་ཀྱིས་མིག་དང་གཟུགས་དང་མིག་གི་རྣམ་པར་
ཤེས་པ་དང་། རྣ་བ་སོགས་དང་། དེ་རྣམས་ཀྱི་རང་བཞིན་སྟོང་བ་ཉིད་གང་ཡིན་པ་དེ་ཁམས་སུ་གསུངས་ཤིང་།
ཁམས་ཀྱི་རབ་དབྱེ་རྣམ་པ་ཀུན་གྱི་ཁྱད་པར་རྣམས་ལ་རྫོགས་པའི་སངས་རྒྱས་རྣམས་ཀྱི་མཁྱེན་པ་མཐའ་ཡས་པའི་
ཚུལ་གྱིས་འཇུག་པའི་ཕྱིར། སྟོབས་ལྔ་བ་དེ་ཆོས་ཅན། དབང་པོ་མཆོག་དམན་མཁྱེན་པའི་སྟོབས་སུ་གསུངས་
པ་ཡིན་ཏེ། ཡང་དག་པ་མ་ཡིན་པའི་ཀུན་ཏུ་རྟོག་པ་དང་། དད་སོགས་དབང་པོ་ཆེས་རྣོ་བ་ཉིད་ནི་མཆོག་ཏུ་
བཞེད་ལ། དབང་པོ་འབྲིང་གི་གནས་སྐབས་དང་། དབང་པོ་རྟུལ་བ་ཉིད་མཆོག་མ་ཡིན་པར་བཤད་པ་དང་།
མིག་ལ་སོགས་པའི་དབང་པོ་ཉེར་གཉིས་དང༌། དབང་པོ་ཕན་ཚུན་འབྲས་བུ་སྒྲུབ་ནུས་ཆུབ་པ་སྟེ་ངོ་བོ་རེ་རེ་ལ་
རྣམ་པ་ཐམས་ཅད་མཁྱེན་པའི་ཆགས་པ་མེད་པའི་སྟོབས་ཡིན་པའི་ཕྱིར། གཉིས་པ་ནི། སྟོབས་དྲུག་པ་ཆོས་
ཅན། ཐམས་ ཅད་དུ་འགྲོ་བའི་ལམ་མཁྱེན་པའི་སྟོབས་སུ་འདོད་དེ། ལམ་འགའ་ཞིག་རྒྱལ་བ་ཉིད་དང་།
འགའ་ཞིག་རང་རྒྱལ་གྱི་བྱང་ཆུབ་དང་། འགའ་ཞིག་ཉན་ཐོས་ཀྱི་བྱང་ཆུབ་དང་། ལ་ལ་ཡི་དྭགས་དང་དུད་
འགྲོདང་ལྷ་དང་མི་རྣམས་དང་དམྱལ་བ་ལ་སོགས་པར་འགྲོ་བའི་ལམ་དེ་ལ་མཁྱེན་པ་ཆགས་ཐོགས་མེད་པ་
མཐའ་ཡས་པ་མཁྱེན་པའི་སྟོབས་ཡིན་པའི་ཕྱིར། སྟོབས་བདུན་པ་འདི་ནི་ཆོས་ཅན། ཀུན་ནས་ཉོན་མོངས་པ་
དང་རྣམ་པར་བྱུང་བ་མཁྱེན་པའི་སྟོབས་སུ་བཤད་དེ། འཇིག་རྟེན་མཐའ་ཡས་པ་ན་ཡོད་པའི་རྣལ་འབྱོར་བའི་
བྱེ་བྲག་སྟེ་ཁྱད་པར་ལ་ཐ་དད་པ་བསམ་གཏན་བཞི་དང་། རྣམ་པར་ཐར་བ་བརྒྱད་དང་། གང་ཞིག་ནས་ཀྱི་
ཏིང་ངེ་འཛིན་གང་དག་དང་༔ འགོག་པའི་སྙོམས་འཇུག་གི་ཁྱད་པར་གང་དག་གཅིག་དང་། བརྒྱུད་དུ་གྱུར་པ་
སྟེ་མཐར་གནས་སྙོམས་འཇུག་དགུ་དང༌། ཀུན་བྱང་དེ་དག་ལ་མཁྱེན་པ་ཆགས་ཐོགས་མེད་པར་འཇུག་པའི་
སྟོབས་ཡིན་པའི་ཕྱིར། སྟོབས་བརྒྱད་པ་གང་དང་གང་ཡིན་པ་དེ་ཆོས་ཅན། སྔོན་གྱི་གནས་རྗེས་སུ་དྲན་པ་
མཁྱེན་པའི་སྟོབས་སུ་བཤད་དེ། ཇི་སྲིད་གཏི་མུག་དེ་སྲིད་པ་སྟེ་ཐོག་མེད་ཀྱི་སྲིད་པར་གནས་པ་ན། འདས་པའི་
དུས་སུ་བདག་དང་སེམས་ཅན་གཞན་རེ་རེ་ཡི་སྲིད་པའི་སེམས་ཅན་ནི་ཇི་སྙེད་པ་དེ་སྙེད་ཀྱི་སེམས་ཅན་མཐའ་
ཡས་པ་གཞིར་ཏེ་རྒྱུ་དང་བཅས་པར་དྲན་པ་དང་། ཡུལ་འདི་ནས་འདིར་སྐྱེས་སོ་ཞེས་ཡུལ་ཕྱོགས་དང་བཅས་པ་
རྣམས་ལ་ཆགས་ཐོགས་མེད་པར་འཇུག་པའི་བློ་ཡིན་པའི་ཕྱིར། སྟོབས་དགུ་བ་ཆོས་ཅན། ཡུལ་མཐའ་ཡས་པ་
མཁྱེན་པ་འཆི་འཕོ་བ་དང་སྐྱེ་བ་མཁྱེན་པའི་སྟོབས་སུ་འདོད་དེ། སེམས་ཅན་རྣམས་ཀྱི་སེམས་ཅན་རེ་རེའི་འཆི་
འཕོ་བ་དང་། སྐྱེ་བ་གང་ཡིན་པ་ནམ་མཁའི་མཐར་ཐུག་པའི་འཇིག་རྟེན་ལ་གནས་པ་སྣ་ཚོགས་པའི་ལས་ཀྱི་བཟོ་
284

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། །
བོས་བཀྲ་བར་བྱས་པ་མང་པོ་དེ་ལ་དུས་དེར་མཁྱེན་པ་རྣམ་པ་ཀུན་ཏུ་ཡོངས་སུ་དགེ་བས་མ་ཆགས་པར་འཇུག་པ་
ཡི་སྒོ་ནས་དེར་བཞག་པའི་ཕྱིར། སྟོབས་བཅུ་བ་དེ་ནི་ཆོས་ཅན། ཡུལ་མཐའ་ཡས་པ་ཟག་པ་ཟད་པ་མཁྱེན་པའི་
སྟོབས་སུ་འདོད་དེ། རྣམ་པ་ཀུན་མཁྱེན་པའི་རྒྱལ་བ་རྣམས་ཀྱི་སྟོབས་ཀྱིས་མྱུར་དུ་སྤང་བྱའི་ཉོན་མོངས་དག་ནི་
བག་ཆགས་དང་བཅས་པ་ཐམས་ཅད་རྩད་ནས་འཇིག་པ་སྟེ་བཅོམ་པར་འགྱུར་བ་དང་། སློབ་མ་ཉན་ཐོས་ལ་
སོགས་པས་ཉོན་མོངས་རྣམས་ཟག་མེད་ཀྱི་བློ་ཡིས་འགོག་པ་སྟེ་སྤངས་པ་གང་ཡིན་པ་དེ་ལ་མཁྱེན་པ་ཆགས་
ཐོགས་མེད་པར་འཇུག་པའི་ཡེ་ཤེས་མཐར་ཐུག་ཡིན་པའི་ཕྱིར། སྟོབས་དེ་དག་ནི་ཡུལ་གྱི་མཁྱེན་ཚུལ་ལ་མི་
འགལ་ཏེ། སྟོབས་དེ་གཅིག་གིས་ཀྱང་ཡུལ་ཐམས་ཅད་མངོན་སུམ་དུ་མཁྱེན་པའི་ཕྱིར། དེས་ན་དེ་དག་ཀྱང་
ཡུལ་མི་འདྲ་བའི་ལྡོག་པའི་སྒོ་ནས་མིང་གིས་ཐ་དད་དུ་བརྗོད་ཀྱི། བཅུ་བོ་དེ་རྣམས་མི་འགལ་ཏེ། དེ་དག་ཡིན་
ཁྱབ་མཉམ་དུ་འཇོག་པའི་ཕྱིར། སློབ་པའི་གནས་སྐབས་སུ་མཉམ་རྗེས་གཉིས་འགལ་ཡང་། སངས་རྒྱས་ཀྱི་ས་
ན་དེ་གཉིས་མི་འགལ་ཏེ། དེར་ཇི་ལྟ་ཇི་སྙེད་མཁྱེན་པའི་ཡེ་ཤེས་གཉིས་མི་འགལ་ཞིང་། ངོ་བོ་གཅིག་ཏུ་འཇོག་
པ་ལྟར། མཉམ་རྗེས་ཀྱི་ཡེ་ཤེས་གཉིས་ཀྱང་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་པའི་ཕྱིར། སངས་རྒྱས་ཀྱི་
ཡེ་ཤེས་ཀྱིས་དུས་སྐད་ཅིག་མ་གཅིག་ལ་ཆོས་ཐམས་ཅད་ཅིག་ཅར་དུ་མཁྱེན་ཀྱང་། ཆོས་གང་ཡིན་ཅིག་ཅར་གྲུབ་
མི་དགོས་ཏེ། མཁྱེན་དུས་དང་གྲུབ་དུས་ཀྱི་གོ་དོན་མི་འདྲ་བའི་ཕྱིར། དེས་ན་དེ་རིང་གི་དུས་ཀྱི་སངས་རྒྱས་
ཀྱིས་འདས་མ་འོངས་པ་ཐམས་ཅད་གཟིགས་ཀྱང་། འདས་མ་འོངས་གང་ཡིན་དེ་རིང་གི་དུས་སུ་གྲུབ་མི་དགོས་
ཏེ། དེ་དགོས་ན་ཧ་ཅང་ཐལ་བར་འགྱུར་བའི་ཕྱིར། གསུམ་པ་ནི། སངས་རྒྱས་ཀྱི་ཡོན་ཏན་མཐའ་དག་རྫོགས་
པར་སངས་རྒྱས་ཉིད་ཀྱང་བརྗོད་པར་དཀའ་ན། དེ་ལས་གཞན་པས་ལྟ་ཅི་སྨོས་པ་ཡིན་ཏེ། འདི་ལྟར་ཤེས་བྱ་
ཆོས་ཅན། སངས་རྒྱས་ཀྱི་ཡོན་ཏན་མ་ལུས་པའི་མཐའ་རྫོགས་པར་བརྗོད་ནུས་པ་མ་ཡིན་པར་ཐལ། སློབ་མ་
ཉན་ཐོས་དང་བཅས་པའི་རང་སངས་རྒྱས་དང་སངས་རྒྱས་ཀྱི་སྲས་བྱང་སེམས་རྣམས་ཀྱིས་ཀྱང་། སངས་རྒྱས་
ཀྱི་ཡོན་ཏན་ལས་བརྩམས་ཏེ་བརྗོད་བརྗོད་པས་སངས་རྒྱས་ཀྱི་ཡོན་ཏན་ནམ་མཁའ་ལྟར་མཐའ་ཡས་པ་མ་ལུས་
པར་རྫོགས་པར་མ་བརྗོད་པར་རྫོགས་པར་བརྗོད་པ་ལས་ལྡོག་པར་འགྱུར་བའི་ཕྱིར། དཔེར་ན། ནམ་མཁའ་
ལྡིང་ནམ་མཁའི་དབྱིངས་སུ་བགྲོད་བགྲོད་ཀྱང་དེ་ཕན་ན་ནམ་མཁའ་མེད་པས་འདབ་ཆགས་ཀྱི་དབང་པོ་དེ་ལྡོག་
པར་མི་འགྱུར་གྱི། འདིར་ནི་འཕུར་འཕུར་བས་ནམ་ཞིག་ན་རང་གི་མཐུ་ཟད་པས་ཕྱིར་ལྡོག་པར་འགྱུར་བ་དེ་
བཞིན་ནོ། ། འགྲེལ་བ་མཛད་པ་བདག་འདྲ་བས་སངས་རྒྱས་ཁྱོད་ཀྱི་ཡོན་ཏན་འདི་མཐའ་དག་ནི་ཅི་ཤེས་པ་
དང་ནི་བརྗོད་པར་ནུས་པར་འགྱུར་རམ་ཅི་སྟེ་མི་ནུས་ཏེ། རྒྱུ་མཚན་གོང་དུ་བརྗོད་པ་དེའི་ཕྱིར། དེ་ལྟར་ཡིན་
285

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་འོན་ཀྱང་དོགས་པ་སྤངས་ནས་ཡོད་ཏན་གྱི་ཚོགས་ལས་ཅུང་ཟད་ཙམ་ཞིག་སྨྲས་པའི་རྒྱུ་མཚན་ཡོད་དེ། ཡོན་
ཏན་དེ་དག་འཕགས་པ་ཀླུ་སྒྲུབ་ཀྱིས་བཤད་པ་ལ་བརྟེན་ནས་ཡིན་པའི་ཕྱིར། བཞི་བ་ནི། ཤེས་བྱ་ཆོས་ཅན།
འདིར་བསྟན་པའི་སངས་རྒྱས་ཀྱི་ཡོན་ཏན་རྣམས་ནི་ཡོན་ཏན་གཉིས་སུ་འདུ་སྟེ། ཟབ་མོ་ནི་སྟོང་བ་ཉིད་ཀྱི་ཆོས་
སྐུར་འདུ་བ་ཡིན་ལ། ཡོན་ཏན་གཞན་རྣམས་རྒྱ་ཆེ་བའི་ཕྱོགས་སུ་གཏོགས་པ་ཡིན་པའི་ཕྱིར། ཟབ་དང་རྒྱ་ཆེ་
བའི་ཚུལ་དེ་དག་ཆོས་ཅན། ཁྱོད་ཤེས་པའི་སྒོ་ནས་བསྒོམས་པས་ཡོན་ཏན་གང་འཐོབ་པ་ཡོད་དེ། དེ་ལྟར་བྱས་
པས་ཡོན་ཏན་ཇི་སྐད་བཤད་པ་འདི་དག་འཐོབ་པར་འགྱུར་བའི་ཕྱིར། གསུམ་པ་ནི། སངས་རྒྱས་བཅོམ་ལྡན་
འདས་ཆོས་ཅན། ཐུན་མོང་བའི་གདུལ་བྱའི་དོན་དུ་སྤྲུལ་སྐུ་སྣ་ཚོགས་པ་སྟོན་པར་མཛད་དེ། ཆོས་ཀྱི་སྐུ་བརྙེས་
ཀྱང་སླར་ཡང་དེ་ལས་མི་གཡོ་བའི་སྐུ་མངའ་བ་ཁྱོད་ཀྱིས་ས་འོག་སོགས་སྲིད་པ་གསུམ་དུ་བྱོན་ནས་སྤྲུལ་བ་རྣམས་
ཀྱིས་དགའ་ལྡན་ནས་གཤེགས་པ་དང་ནི། བལྟམ་པ་དང་། བྱང་ཆུབ་ཞི་བར་བགྲོད་པའི་ཐབས་ཆོས་ཀྱི་འཁོར་
ལོའང་བསྐོར་བར་སྟོན་པར་མཛད་པའི་ཕྱིར་ཏེ། དེ་ལྟར་ཁྱོད་ཀྱིས་འཇིག་རྟེན་གྱི་སེམས་ཅན་གཡོ་ཐག་སྟེ་
ཁམས་སྣ་ཚོགས་ཀྱི་སྤྱོད་པ་ཅན་རེ་བ་སྟེ་སྲིད་པའི་ཞགས་པས་བཅིངས་པ་མ་ལུས་པ་ཕན་ལན་ལ་མི་ལྟོས་པའི་
ཐུགས་རྗེ་ཆེན་པོས་མྱ་ངན་ལས་འདས་པར་བཀྲི་བར་མཛད་པ་ཡིན་པའི་ཕྱིར། བཞི་བ་ནི། དེ་ལྟར་སྐུ་གསུམ་གྱི་
རྣམ་གཞག་བཤད་ནས་ཐེག་པ་མཐར་ཐུག་པ་གཅིག་ཏུ་སྒྲུབ་པ་ནི། སངས་རྒྱས་བཅོམ་ལྡན་འདས་ཆོས་ཅན།
ཁྱོད་ཀྱིས་འགྲོ་བ་ལ་ཐེག་པ་གཞན་དང་མི་མཉམ་པ་དབྱེར་མེད་པའི་མཐར་ཐུག་ཐེག་པ་གཅིག་ཏུ་གྲུབ་པར་
བསྟན་པ་ཡིན་ཏེ། རྒྱུ་མཚན་གང་གི་ཕྱིར་ན། འདི་ནི་ཆོས་ཀྱི་དེ་ཁོ་ན་ཉིད་ཤེས་པ་ལས་དྲི་མ་མཐའ་དག་སེལ་བ་
ནི་ལྷུར་བྱེད་པ་ལས་མཆོག་གཞན་མེད་ཅིང་། ཆོས་རྣམས་ཀྱི་དེ་ཁོ་ན་ཉིད་ནི་རིགས་མི་འདྲ་བའི་རྣམ་འགྱུར་གྱི་
དབྱེ་བ་ལའང་བསྟེན་པ་མ་ཡིན་ཞིང༌། དེ་ཉིད་ཡུལ་ཅན་ཡེ་ཤེས་བློ་གྲོས་འདིའི་ངོ་བོར་ཡང་རྣམ་པ་མི་འདྲ་བའི་
ཐ་དད་དུ་འགྱུར་བ་མ་ཡིན་པ་དེ་ཡི་ཕྱིར། དེ་ཆོས་ཅན། ཁྱོད་ཀྱིས་མཐར་ཐུག་ཐེག་པ་གསུམ་དུ་གྲུབ་པར་
བསྟན་པ་དེ་དགོངས་པ་ཅན་ཡིན་ཏེ། འཇིག་རྟེན་པ་སྟེ་སེམས་ཅན་ཁ་ཅིག་སངས་རྒྱས་ཀྱི་སྤྱོད་ཡུལ་གཏིང་ཟབ་
པ་ལ་འཇུག་པར་མི་འགྱུར་བའི་ཕྱིར་ཏེ། རྒྱུ་མཚན་གང་གི་ཕྱིར་ན། འགྲོ་བ་རྣམས་ལ་ཉེས་པ་སྟེ་ཉོན་མོངས་
ཆེན་པོ་སྐྱེད་བྱེད་ཀྱི་རྒྱུ་སེམས་ཅན་སྙིགས་མ་སོགས་སྙིགས་མ་ལྔ་བོ་འདི་དག་ཡོད་པར་གྱུར་པ་དེའི་ཕྱིར། དེ་ཆོས་
ཅན། ཁྱོད་ཀྱིས་ཉན་རང་གི་ཐེག་པ་འདི་ནི་སློབ་མ་ཉན་ཐོས་དང་རང་རྒྱལ་གྱི་རིགས་ཅན་སྡུག་བསྔལ་ཉེ་བར་ཞི་
བའི་ཚུལ་ལ་ཡིད་སྦྱར་བའི་ཆེད་དུ་གསུངས་ཤིང་། དེ་ནས་ཉོན་མོངས་ཀྱིས་རྣམ་པར་དབེན་པའི་བློ་སྦྱངས་པ་
རྣམས་ལ་ཕྱིས་ནས་ལོགས་སུ་ཐེག་པ་ཆེན་པོ་གསུངས་པའི་རྒྱུ་མཚན་ཡོད་དེ། གང་གི་ཕྱིར་ན། བདེ་བར་
286

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། ། །
གཤེགས་པ་ཁྱོད་ལ་གདུལ་བྱ་འདུལ་བའི་མཁྱེན་རབ་ཐུགས་རྗེའི་ཐབས་དང་ལྷན་ཅིག་པ་མངའ་བ་དང་། གང་
གི་ཕྱིར་སྔོན་བྱང་སེམས་ཀྱི་དུས་བདག་གིས་སེམས་ཅན་ཐམས་ཅད་དགྲོལ་བར་བྱའོ་ཞེས་ཁྱོད་ཀྱིས་ཞལ་གྱིས་
བཞེས་པ་དེ་ཉིད་ཐབས་ཀྱིས་མཐར་ཕྱིན་པར་མཛད་དགོས་པ་དེའི་ཕྱིར། དཔེར་ན། དེད་དཔོན་མཁས་པ་
རིན་པོ་ཆེ་ཡི་གླིང་དུ་ཆོས་པའི་ཚེ། སྐྱེ་བོའི་ཚོགས་ཀྱི་ངལ་བ་ཉེ་བར་སེལ་བའི་ཆེད་དུ་གྲོང་ཁྱེར་ཡིད་དུ་འོང་བ་
ལམ་བར་དུ་རྣམ་པར་སྤྲུལ་བའི་བཀོད་པ་བསྟན་པས་རིམ་གྱིས་རྒྱ་མཚོར་རིན་པོ་ཆེའི་གླིང་དུ་ཕྱིན་པར་བྱེད་པ་
ལྟར་རོ། ། ལྔ་བ་ལ་གཉིས། མངོན་པར་བྱང་ཆུབ་པའི་དུས་དང་། བཞུགས་པའི་དུས་བཤད་པའོ། ། དང་པོ་
ནི། སངས་རྒྱས་བཅོམ་ལྡན་འདས་ཆོས་ཅན། བྱང་ཆུབ་ཀྱི་སྙིང་པོར་འཚང་རྒྱ་བའི་ཚུལ་སྟོན་པའི་བསྐལ་བའི་
གྲངས་བསམ་གྱིས་མི་ཁྱབ་ཏེ། མ་ལུས་ཕྱོགས་བཅུའི་ཞིང་སངས་རྒྱས་ཀྱི་ཡུལ་དུ་གྱུར་པ་དག་ན་རྡུལ་ཕྲ་རབ་ཀྱི་
རྡུལ་གྱི་གྲངས་རྣམས་བདོག་པར་གྱུར་པ་ཇི་སྙེད་པ་བདེ་བར་གཤེགས་པ་ཁྱོད་བྱང་ཆུབ་ཀྱི་མཆོག་པས་དམ་པར་
གཤེགས་པའི་བསྐལ་བ་ཡང་དེ་སྙེད་ཡོད་པ་དེའི་ཕྱིར། དེ་ལྟར་ཡིན་པ་འོན་ཀྱང་ཁྱོད་ཀྱི་གསང་བ་འདི་ནི་སེམས་
ཅན་བློ་དམན་པ་ཁ་ཅིག་ལ་བསྙད་པར་མགྱི་བ་མ་ལགས་ཏེ། དགེ་བའི་རྩ་བ་ཆུང་བ་རྣམས་མོས་པར་དཀའ་བའི་
ཕྱིར་རོ། གཉིས་པ་ནི། དེ་ཆོས་ཅན། ཁྱོད་ལ་རབ་ཏུ་ཞི་བ་ཕྱོགས་གཅིག་པར་འགྱུར་བ་ག་ལ་མངའ་སྟེ་མི་
མངའ་བ་ཡིན་ཏེ། རྒྱལ་བ་ཁྱོད་ཀྱི་སྐུ་ཚེའི་ཚད་ནི་ཇི་སྲིད་འཇིག་རྟེན་གྱི་གདུལ་བྱ་མཐའ་དག་གོ་འཕང་མཆོག་
རབ་ཏུ་ཞི་བར་འགྲོ་བ་མིག་ལ་སྟེ་སངས་རྒྱས་སུ་མ་གྱུར་པའི་བར་དང་། ཇི་སྲིད་དུ་ནམ་མཁའ་རྣམ་པར་འཇིག་
པར་འགྱུར་བ་མིན་པ་དེ་སྲིད་དུ། ཤེས་རབ་ཀྱི་ཕ་རོལ་ཏུ་ཕྱིན་པའི་ཡུམ་གྱིས་བསྐྱེད་པ་ཐུགས་བརྩེ་བའི་མ་མ་ཡིས་
འཁོར་བ་མ་སྟོངས་ཀྱི་བར་བཞུགས་པའི་ཚུལ་ལུགས་བྱེད་པ་ཡིན་པའི་ཕྱིར། དེ་ཆོས་ཅན། མགོན་པོ་ཁྱོད་
མཆོག་ཏུ་རབ་ཏུ་ཞི་བ་ཕྱོགས་གཅིག་པར་གཤེགས་པར་འགྱུར་བ་མ་ལགས་ཏེ། གཏི་མུག་གི་སྐྱོན་གྱིས་འཇིག་
རྟེན་པ་རྣམས་འདོད་ཡོན་གྱི་ཁ་ཟས་དུག་དང་བཅས་པ་ཟ་བ་ཡི་སྐྱེ་བོ་ཉིད་ཀྱི་ནང་མི་དེ་ལ་ཁྱོད་བརྩེ་བ་སྐྱེ་བ་ཇི་ལྟ་
བ་དེ་ལྟར་དུ་དུག་ཟོས་ནས་ཉེན་པའི་བུ་གཅིག་པུ་ལ་མ་ཡི་སྡུག་བསྔལ་གྱི་ཡིད་སྐྱེ་བ་མ་ཡིན་པ་དེས་ནའི་ཕྱིར་
རོ། ། དེ་ཆོས་ཅན། ཁྱོད་ལ་ཞི་བ་ཕྱོགས་གཅིག་པའི་མྱ་ངན་ལས་འདས་པ་མི་མངའ་སྟེ། རྒྱུ་མཚན་གང་གེ་
ཕྱིར་ན་དེ་ཁོ་ན་ཉིད་ཀྱི་དོན་ལ་མི་མཁས་པས་རྒྱུ་འབྲས་ཀྱི་དངོས་པོ་ཡོད་པ་ལ་བདེན་པར་ཞེན་པ་ཡི་བློ་ཅན་གྱིས་
ལས་འབྲས་ལ་ཡིད་ཆེས་པས་ལྷ་དང་མིར་སྐྱེ་བར་ཡོད་པ་ལྟ་བ་རྣམས་ཀྱིས་སྐྱེ་བ་དང་འཇིག་པའི་གནས་སྐབས་ཏེ་
འཆི་བའི་སྡུག་བསྔལ་དང་། སྡུག་པ་དང་བྲལ་ཞིང་། མི་སྡུག་པ་དང་ཕྲད་བའི་རྐྱེན་སྟོབས་ཀྱིས་བསྐྱེད་པའི་སྡུག་
བསྔལ་མྱོང་བར་འགྱུར་བ་དག་དང་། རྒྱུ་འབྲས་ཀྱི་དངོས་པོ་མེད་པར་ཞེན་པའི་ལོག་ལྟ་དང་ལྡན་ནས་སྡིག་ཅན་
287

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་འགྲོ་བ་དམྱལ་བ་ལ་སོགས་པ་འཐོབ་པར་འགྱུར་བ་ཡོད་པ་དེ་ཕྱིར་ན། འཇིག་རྟེན་གྱི་སྐྱེ་བོ་དེ་རྣམས་ཐུགས་
བརྩེ་བ་ཆེན་པོའི་ཡུལ་དུ་རབ་ཏུ་དོང་བ་སྟེ་སངས་རྒྱས་བཅོམ་ལྡན་འདས་ཉིད་ཀྱི་ཐུགས་རྗེ་ཆེན་པོས་ཁྱོད་ཀྱི་
ཐུགས་ཞི་བ་ཕྱོགས་གཅིག་པ་ལ་གཞོལ་བ་ལས་བཟློག་པས་ཏེ་དེའི་ཕྱིར་རོ། །
གསུམ་པ་བསྟན་བཅོས་ཇི་ལྟར་བརྩམས་པའི་ཚུལ་ནི། མགོན་པོ་ཀླུ་སྒྲུབ་ཀྱི་ཐུན་མོང་མ་ཡིན་པའི་ལུགས་
ཀྱི་བསྟན་བཅོས་འདི་ཆོས་ཅན། དགེ་སློང་དཔལ་ལྡན་ཟླ་གྲགས་ཀྱིས་རང་དགར་སྦྱང་བ་མ་ཡིན་ཏེ་དབུ་མའི་
བསྟན་བཅོས་རྩ་བ་ཤེས་རབ་སོགས་ལས་བཏུས་ནས་མདོའི་ངེས་དོན་གྱི་ལུང་ཇི་ལྟ་བ་བཞིན་དང་། མགོན་པོ་ཀླུ་
སྒྲུབ་ཀྱི་མན་ངག་ནི་ཇི་ལྟ་བ་བཞིན་དུ་བརྗོད་པ་ཡིན་པའི་ཕྱིར། ཤེས་བྱ་ཆོས་ཅན། ཐར་འདོད་ཀྱི་གདུལ་བྱ་
རྣམས་ཀྱིས་ཚུལ་འདིར་འཇུག་རིགས་ཏེ་ཇི་ལྟར་དབུ་མའི་གཞུང་ལུགས་འདི་ལས་གཞན་ན་སྟོང་བ་ཉིད་ཀྱི་ཆོས་
འདི་ནི་ཇི་ལྟར་མེད་པ་དེ་བཞིན་དུ། ཁོ་བོ་ཅག་གི་བརྒལ་ལན་དང་བཅས་པར་བསྙད་པ་འདིར་འབྱུང་བའི་
ལུགས་ཀྱང་བསྟན་བཅོས་གཞན་ན་ནི་མེད་ཅེས་མཁས་པ་རྣམས་ཀྱིས་ངེས་པར་མཛོད་དེ་མཛད་དགོས་པའི་ཕྱིར་
རོ། ། དཔལ་ལྡན་ཟླ་བ་ཆོས་ཅན། ཁྱོད་ཀྱིས་བསྟན་བཅོས་འདི་བརྩམས་པ་ལ་དགོས་པ་ཡོད་དེ། འཕགས་པ་
ཀླུ་སྒྲུབ་ཀྱི་ཟབ་མོ་རྟོགས་པའི་བློའི་རྒྱུ་མཚོ་ཤིན་ཏུ་རྒྱ་ཆེ་ཞིང་དཔག་པར་དཀའ་པའི་ཁ་དོག་གིས་འཇིགས་པས།
སྐྱེ་བོ་གཞན་དག་གིས་ལུགས་བཟང་པོ་གང་དག་རྒྱང་རིང་དུ་སྤངས་པར་བྱས་ཀྱང་། དབུ་མའི་གཞུང་དེའི་ཚིག་
ལེའུར་བྱས་པ་ཁ་འབུས་པའི་མེ་ཏོག་ཀུ་མུ་ད་ལྟ་བུ། བློའི་འོད་ཟེར་གྱིས་ཁ་ཕྱེ་བའི་ལེགས་པར་བཤད་པའི་ཆུས།
ད་ལྟ་ཟླ་བ་གྲགས་པ་ནི་བསྐལ་བཟང་གཞན་གྱི་ཡིད་ལ་རེ་བ་རྣམས་རབ་ཏུ་སྐོང་བར་བྱེད་པའི་ཕྱིར། ཁ་ཅིག་
འདིར་ཟླ་བ་གྲགས་པ་རང་ཉིད་ཀྱི་ཡིད་ལ་རེ་བ་སྐོང་བར་བཤད་པ་ནི་སྐབས་སུ་བབ་མ་བབ་བརྟག་པར་བྱ་སྟེ།
ཁོ་བོ་ནི་དེ་ཅུང་འཐད་པ་མིན་ནམ་སྙམ་དུ་སེམས་པའི་ཕྱིར་རོ། ། དེ་ཁོ་ན་ཉིད་གྱི་དོན་སྔར་བཤད་ཟིན་པ་ཟབ་
མོ་འཇིགས་སུ་རུང་བ་འདི་ནི་ཆོས་ཅན། གསུང་རབ་མང་དུ་གསན་རྒྱ་ཆེ་ཡང་སློབ་དཔོན་དབྱིག་གཉེན་སོགས་
སེམས་ཙམ་པའི་སྐྱེ་བོ་གཞན་གྱིས་ཐུགས་སུ་ཆུད་པར་མི་འགྱུར་ཏེ། ཟབ་མོ་འདི་ནི་སྔོན་སྟོང་པ་ཉིད་ལ་ངོས་པའི་
བག་ཆགས་གོམས་པ་ཉིད་ལས་སྐྱེ་བོ་ཡིས་ངེས་པར་རྟོགས་པར་འགྱུར་བ་སྣང་བའི་ཕྱིར། དབུ་མའི་ལུགས་ལས་
གཞན་དུ་དོན་དམ་པ་སྟོན་པའི་ཚུལ་ལུགས་སངས་རྒྱས་ཀྱི་དགོངས་པར་མ་སོང་བས་རང་བློས་སྦྱོར་བ་འདི་དག་
མཐོང་ནས། གང་ཟག་གི་བདག་ཏུ་བརྗོད་པས་གཞུང་ལུགས་རྣམས་མི་འདོད་པ་ལྟར། སེམས་ཙམ་པ་གཞན་
གྱི་ལུགས་ཀྱི་བཞེད་པའི་གཞུང་། དབུ་མའི་ལུགས་འདི་ལས་གཞན་པ་ལ་དགའ་བའི་བློ་དོར་བར་བྱ་སྟེ། རང་
བློས་སྦྱར་བའི་གཞུང་ཙམ་ལ་དགའ་བར་མི་རིགས་ཤིང་སེམས་ཙམ་པའི་སློབ་དཔོན་དེ་དག་གིས་དོན་དམ་པའི་
288

༄༅། ། དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མ་ཐའ་དཔྱོད་ཟུང་འབྲེལ །
ཚུལ་ལེགས་པར་མ་དགོངས་པ་དེའི་ཕྱིར། བཞི་བ་ནི། ཤེས་བྱ་ཆོས་ཅན། བསྟན་བཅོས་འདི་བརྩམས་པ་ལས་
བྱུང་བའི་དགེ་བ་གང་དུ་བསྔོ་བའི་ཚུལ་ཡོད་དེ། སློབ་དཔོན་ཀླུ་སྒྲུབ་ཀྱི་ལུགས་བཟང་པོ་འདི་ལུང་རིགས་ཀྱི་སྒོ་
ནས་བསྙད་པ་སྟེ་བཤད་པ་ལས་བྱུང་བའི་བདག་གིས་བསོད་ནམས་ཕྱོགས་ཀྱི་མཐར་ཁྱབ་ཅིང་། ཡིད་ཀྱི་ནམ་
མཁའ་ཉོན་མོངས་གྱིས་སྔོན་པོར་བྱས་པའི་དཀྱིལ་དུ། སྟོན་པའི་རྒྱུ་སྐར་ལྟར་དཀར་པའམ། བདག་གི་སེམས་
ཀྱི་སྦྲུལ་ལ་དགེ་ཚོགས་ཀྱི་གདེངས་ཀའི་ནོར་བུ་དང་འདྲ་བ་གང་ཞིག་ཐོབ་པ་དེའི་མཐུས། འཇིག་རྟེན་གྱི་སེམས་
ཅན་མ་ལུས་པས་ཟབ་མོའི་དེ་ཁོ་ན་ཉིད་ཇི་ལྟ་བཞིན་དུ་རྟོགས་ནས་མྱུར་དུ་བདེ་བར་གཤེགས་པའི་ས་ཀུན་ཏུ་འོད་
ཅེས་བྱ་བར་བགྲོད་པར་ཤོག་ཅིག་ཅེས་དགེ་བ་རྫོགས་བྱང་དུ་བསྔོ་བ་ཡིན་པའི་ཕྱིར་རོ། ། བཞི་བ་མཇུག་གི་དོན་
ལ་གཉིས་སློབ་དཔོན་གང་གིས་མཛད་པ་དང༌། ལོ་པཎ་གང་གིས་བསྒྱུར་བའོ། ། དང་པོ་ནི། དབུ་མ་ལ་འཇུག་
པ་ཟབ་པ་དང་རྒྱུ་ཆེ་བའི་ཚུལ་འདི་ཆོས་ཅན། གསལ་བར་བྱེད་པ་བོ་ཡོད་དེ། སློབ་དཔོན་ཟླ་བ་གྲགས་པ་ཞེས་
མཚན་གསོལ་བ་ཐེག་པ་བླ་ན་མེད་པའི་མཆོག་ལ་ཐུགས་གཞོལ་བ། སྒྱུ་མ་ལྟ་བུའི་ཏིང་ངེ་འཛིན་བརྙེས་པར་
གྲགས་པ་མི་འཕྲོག་པའི་མཁྱེན་རབ་དང་ཐུགས་རྗེ་མངའ་བ། རི་མོར་བྲིས་པའི་བ་དུས་མ་ལུས་རྫུ་འཕྲུལ་གྱིས་འོ་
མ་བཞོས་པས་སེམས་ཅན་གྱི་བདེན་པར་ཞེན་པ་བཟློག་པར་མཛད་པས་སྦྱར་བ་ཡིན་ལ། དེ་ཉིད་མཇུག་རྫོགས་
སོའམ་རྫོགས་པའི་ཕྱིར། གཉིས་པ་ནི། ཤེས་བྱ་ཆོས་ཅན། བསྟན་བཅོས་འདི་གནས་གང་དུ་ལོ་པཎ་གང་གིས་
བསྒྱུར་བ་ཡོད་དེ། ཁ་ཆེའི་ཡུལ་གྱི་གྲོང་ཁྱེར་དཔེ་མེད་ཀྱི་དཔུང་སྟེ་དབུས་རིན་ཆེན་སྦས་པའི་གཙུག་ལག་ཁང་དུ་
ཁ་ཆེའི་རྒྱལ་པོ་དང་ལ་འཕགས་པ་ལྷའི་སྐུ་རིང་ལ། རྒྱ་གར་གྱི་མཁན་པོ་ཏི་ལ་ཀ་ཀ་ལ་ཤ་སྟེ་ཐིག་ལེ་བུམ་པ་དང་།
བོད་ཀྱི་ལོ་ཙྪ་བ་བན་དེ་པ་ཚབ་ཉི་མ་གྲགས་ཀྱིས་ཁ་ཆེའི་དཔེ་དང་མཐུན་པར་བསྒྱུར་ལ། ཕྱིས་ར་ས་ར་མོ་ཆེར་རྒྱུ་
གར་གྱི་མཁན་པོ་ཀ་ན་ཀ་ཝརྨ་སྟེ་གསེར་གྱི་གོ་ཆ་དང་། ལོ་ཙྪ་བ་དེ་ཉིད་ཀྱིས་ཉི་འོག་ཤར་ཕྱོགས་པའི་དཔེ་དང་
གཏུགས་ཤིང་ལེགས་པར་བཅོས་ཏེ་འཆད་ཉན་གྱིས་ལེགས་པར་གཏན་ལ་ཕབ་པའོ་སྟེ་ཕབ་པ་ཡིན་པའི་ཕྱིར་
རོ། ། ཚིག་དོན་འཆད་པའི་སྤོམ་ཐོག་ནས་བཤད་པ་ཡང་ཡོད་པས་རྩོད་པའི་སྐབས་སུ་ཞིབ་ཆ་ཕྱེ་བར་བྱའོ། །
སྨྲས་པ། རྒྱ་ཆེན་མཁྱེན་པའི་ལྷ་ལམ་ཡངས་པར་བརྩེ་བའི་ཆུ་འཛིན་འཁྲིགས་པ་ལས། ། ལེགས་བཤད་
ཆར་མང་འབེབས་དང་ལྷན་ཅིག་རྟེན་འབྱུང་འབྲུག་སྒྲ་རབ་ཏུ་སྒྲོགས། ། ཟབ་དོན་རྒྱ་མཚོའི་གོས་ཅན་མཐའ་
དག་རིགས་པའི་ཟེར་གྱིས་སྣང་བྱེད་པ། ། སྨྲ་བའི་ཉི་མ་ཀླུ་སྒྲུབ་ཟླ་བ་བླ་མ་མཆོག་ལ་སླར་ཕྱག་འཚལ། །
འཕགས་པའི་དགོངས་པ་ལོག་རྟོག་སྤྲིན་ཕུང་གིས། ། བསྒྲིབས་ཚེ་ཕུང་རིགས་དྲི་བཞོན་གྱིས་བཙལ་ཏེ། ། ཐུབ་
བསྟན་པདྨོ་ཅི་ཡང་བཞད་པ་ནི། ། རྗེ་བཙུན་བླ་མའི་དྲིན་ལས་གཞན་ན་སུ། ། བློ་བཟང་སྨྲ་བའི་ཟླ་བ་གང་དེ་
289

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡི། ། རྗེས་འཇུག་མཁས་མང་རྒྱུ་སྐར་སྟོང་ཕྲག་དག ། རང་རང་ལེགས་བཤད་འོད་ཀྱི་སྣང་བ་ཡིས། །
མཐའ་བྲལ་དབུ་མའི་ལྷ་ལམ་ཅི་ཡང་གསལ། ། ཕྱོགས་འདིར་སྔོན་བྱོན་དམ་པའི་སྐྱེས་བུ་ཡིས། ། ཐུབ་བསྟན་
སྲོལ་བཏོད་དར་བར་མཛད་གྱུར་ཀྱང་། ། དེང་དུས་ཕལ་ཆེར་ཆོག་སྒྲིག་ཙམ་ཞིག་གིས། ། རྙེད་པ་བསྒྲུབ་པའི་
ཆེད་དུ་འཇུག་པས་བྲེལ། ། དེ་ལྟ་ན་ཡང་ཐུབ་པའི་རིང་ལུགས་མཆོག ། འཆད་ཉན་རྒྱུན་གྱིས་སྤེལ་སླད་སྔོན་
མེད་པའི། ། སྲོལ་བཟང་གསར་བཙུགས་སྤེལ་བའི་བགོ་སྐལ་ཉིད། ། མངོན་སུམ་ཐོབ་པ་མཁས་དབང་ནང་
སོའོ། ། གང་དེའི་ བཀས་ བསྐུལ་བསྐུལ་ བ་ དང་བླངས་ཏེ། ། ཀླུ་སྒྲུབ་ དགོངས་ཟབ་ཟབ་མོ་ སྟོན་ པའི་
གཞུང་། ། རྩ་ཤེ་ལ་འཇུག་འཇུག་ པའི་ཚིག་འགྲེལ་དང་། ། མཐའ་དཔྱོད་སྤྱི་དོན་དོན་བཞིན་བཤད་སྙམ་
སེམས། ། འོན་ཏེ་དཔལ་ལྡན་ཟླ་བའི་དྲི་མེད་སྲོལ། ། སྲོལ་འཛིན་འགྲན་ཟླ་བྲལ་བའི་ཆོས་ཀྱི་རྗེ། ། རྗེ་བཙུན་
བླ་མ་ཉིད་ཀྱི་བཞེད་པའི་ཚུལ། ། ཚུལ་བཞིན་མ་རྟོགས་ཉེས་པར་གྱུར་རྣམས་འགས། ༑ གང་གང་གཞུང་གི་
དོན་དུ་གནས་པ་རྣམས། ། དེ་དེ་བཞིན་དུ་བཤད་པའི་རབ་དཀར་དགེ། ། བསྟན་ལས་བསྟན་པའི་སྙིང་པོ་
དབུ་མའི་ལམ། ། སྲིད་འདིར་སྲིད་མཐའི་བར་དུ་རྒྱུས་ཕྱིར་བསྔོ། ། ཞེས་དབུ་མ་ལ་འཇུག་པའི་དགོངས་པ་ཡང་
གསལ་སྒྲོན་མེ། ཚིག་འགྲེལ་ཉིད་སྤྱི་དོན་མཐའ་དཔྱོད་དང་བཅས་པ་ཟུང་འབྲེལ་དུ་བཤད་པ་ཞེས་བྱ་བ་འདི་ནི།
གོང་མའི་ལུང་གིས་ཏཱ་ཀོའུ་ཤྲི་ཞེས་མཚན་གསོལ་ཞིང༌། ལུགས་གཉིས་ཀྱི་བླང་དོར་དང་། གསོ་བ་རིག་པ། སྙན་
དངགས། མངོན་བརྗོད། བོད་ཀྱི་ཡིག་སྡེབ་ཀྱི་རིགས་སོགས་ཐ་སྙད་པའི་རིག་བྱེད་དུ་མ་ལ་བློའི་སྣང་བ་རྒྱས་
ཤིང་། འཛམ་གླིང་རྒྱན་གྱུར་རྣམས་ཀྱི་ལེགས་བཤད་སྤྱི་དང༌། ཁྱད་པར་ཀླུ་སྒྲུབ་ལུགས་ཀྱི་ཟབ་དོན་འཚོལ་བ་ལ་
དགྱེས་པ་ནི། ངོ་བསྟོད་ཙམ་མ་ཡིན་པར་སྨྲས་ཚེ་ཡང་རྟག་ཏུ་ངུ་ལྟར་གྱུར་པ་ནང་སོ་ངག་དབང་འཕྲིན་ལས་རྒྱུ་
མཚོས་ཉིད་ཀྱི་ཐུགས་བསྐྱེད་སྨོན་ལམ་དང༌། དམ་པ་དུ་མའི་བཀའི་གནང་བ་ཐོབ་པ་ལ་བརྟེན་ནས་རང་དགོན་ཅོ་
ནེ་བཤད་སྒྲུབ་གླིང་། མཚན་གཞན་གོང་མའི་ལུང་བྱང་ལས་ཏིང་འཛིན་དར་རྒྱས་གླིང་ཞེས་འབྱུང་བའི་ཆོས་སྡེ་
ཆེན་པོར་མཚན་ཉིད་ཀྱི་བཤད་གྲྭ་གསར་དུ་བཙུགས་པའི་ཚེ། དབུ་ཕར་གྱི་གཞུང་གི་དགོངས་འགྲེལ་རྩོམས་ཤིག་
ཅེས་གནང་སྦྱིན་དང་བཅས་པར་བསྐུལ་ཞིང༌། ཁྱད་པར་གསུང་རབ་ཀྱི་གཞུང་རྣམས་ལས་རྒྱ་ཆེར་བསྔགས་པ་
ཟབ་མོ་རྟེན་འབྱུང་གི་དོན་དཔལ་ལྡན་ཟླ་བའི་ལུགས་འདི་འགངས་ཆེ་མོད། ཕྱོགས་འདིར་ཆོས་འདི་ལ་ཐོས་
བསམ་གྱིས་འཇུག་པའི་སྐྱེས་བུ་ཆེས་ཆེར་དཀོན་པས་ཕན་ཐོགས་པ་དཀའ་ཚོད་དུ་སྣང་ཡང་། འཆད་ཉན་གྱི་རྒྱུན་
ལ་ཕན་འདོགས་པར་འདོད་པའི་འདུན་པས། རྗེའི་དགོངས་པ་དང་བསྟུན་ནས་འདི་བཞིན་གྱིས་ཞེས། ཡང་
པཎ་ཞྭ་གོས་ཁ་བཏགས་དང་བཅས་ཏེ་གསུང་གིས་བསྐུལ་བ་ན། དེའི་ཚེ་མཚན་ཉིད་ཀྱི་བླ་མའི་ཐོག་མར་གྱུར་པ་
རབ་འབྱམས་སྨྲ་བའི་མིང་ཅན་གྲགས་པ་བཤད་སྒྲུབ་ཀྱིས། རྣམ་བཤད་དགོངས་པ་རབ་གསལ་སོགས་རྗེ་བླ་མའི་
290

༄༅། །དབུ་མ་ལ་འཇུག་པའི་དགོངས་པ་ཡང་གསལ་སྒྲོན་མེ་ཞེས་བྱ་བ་ཚིག་འགྲེལ་སྤྱི་དོན་མཐའ་དཔྱོད་ཟུང་འབྲེལ། }
གསུང་རབ་དུ་མ་དང་། རྗེ་དགེ་འདུན་རྒྱ་མཚོ། རྒྱལ་དབང་ལྔ་བ། མཁས་གྲུབ་ཆེན་པོ་བསྟན་པ་དར་རྒྱས་ཀྱི་
ལེགས་པར་བཤད་པ་རྣམས་ལ་བརྟེན། གཙོ་བོར་རང་ཉིད་ཀྱི་བློས་ཅི་འོས་བཞིན་དུ་བགྱིས་པའོ། །
ཞེས་པའི་གསུང་པར་འདི་བཞིན་སེར་ སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་ སྟེ་ཡིག་ཆའི་ དཀའ་ གནད་མདོར་བསྡུས་རྣམས་སྤྲོས་བཤད་དང༌། ཁ་བསྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་
ཆ་དང་ཟུང་སྦྲེལ་གསན་སྦྱོང་མཛད་མུས་དང༌། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་
དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་
དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང༌། དགེ་བཤེས། སློབ་གཉེར་བ་རྣམས་ནས་
ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་པ་དེའི་
རྩ་བ་༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་
སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་
རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་
རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་
བཞུགས་སུ་གསོལ་བའོ། །
འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་ལྗོན། ། བསྟན་ འཛིན་
རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ ལམ་བཟང་འབྲས་བུའི་ཁུར་ཆེན་
བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་
ཤོག ། དགེ་ལེགས་འཕེལ། །
291

༄༅། ། ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་
བར་བྱེད་པའི་ཉི་མ་ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། རྟེན་འབྲེལ་ཐོབ་མོ་ཇི་བཞིན་གཟིགས་ནས་ནི། ། དེ་ཉིད་འགྲོ་ལ་བརྩེ་བས་
འདོམས་མཛད་པས། ། མཁྱེན་དང་སྟོན་པ་བླ་ན་མེད་གྱུར་པ། ། ཐུབ་དབང་སྨྲ་བའི་ཉི་མར་གུས་ཕྱག་
འཚལ། ། རྒྱལ་བ་ཀུན་ གྱི་ ཐུགས་ རྗེ་ གཅིག་ བསྡུས་ནས། ། རྒྱལ་སྲས་གཞོན་ནུའི་ གར་ གྱིས་སྲིད་གསུམ་
འདིར། ། རྒྱལ་བའི་མཛད་པ་མཐའ་དག་སྒྲུབ་བརྩོན་པ། ། རྒྱལ་སྲས་ཐུ་བོ་སྤྱན་རས་གཟིགས་ལ་འདུད། །
ཤེས་རབ་ཆེན་པོའི་མཆོག་གྱུར་ཤཱ་རིའི་བུ། ། ཟབ་དོན་འགྲེལ་མཛད་ཀླུ་སྒྲུབ་ཟླ་བ་གྲགས། ། རྒྱལ་བ་གཉིས་པ་
ཡབ་སྲས་ལ་བཏུད་ནས། ། ཤེར་ཕྱིན་སྙིང་པོའི་རྣམ་བཤད་བྲི་བར་བྱ། །འདི་ལ་གསུམ། སྤྱིར་ཟབ་མོའི་དོན་
ལ་འཇུག་དགོས་པར་བསྟན་པ། སྐབས་ཀྱི་གཞུང་དོན་བཤད་པ། ཟབ་དོན་རིགས་པས་གཏན་ལ་འབེབ་ཚུལ་
མདོར་བསྡུས་བཤད་པའོ། ། དང་པོ་ནི། ཐར་འདོད་ཀྱི་སྐྱེས་བུས་གང་ལ་འཇུག་པར་བྱ་བའི་གཞི་ནི་རྒྱལ་བའི་
བསྟན་པ་ཡིན་ལ། དེའི་ནང་ནས་ཀྱང་སྟོང་ཉིད་ཀྱི་ལྟ་བ་འཚོལ་བ་ལ་འཇུག་དགོས་པ་ཡིན་ཏེ། ལྟ་བ་དེ་ནི་
རྟོགས་པའི་བསྟན་པ་ཐམས་ཅད་ཀྱི་གཙོ་བོའམ་སྙིང་པོ་དང་། དེ་སྟོན་པའི་གཞུང་ནི་ལུང་གི་བསྟན་པ་ཐམས་
ཅད་ཀྱི་གཙོ་བོའམ་སྙིང་པོ་ཡིན་པས། ཆོས་སྟོན་པ་ཐམས་ཅད་ཀྱི་ནང་ནས་རྟེན་འབྲེལ་ཟབ་མོའི་དེ་ཁོ་ན་ཉིད་
སྟོན་པ་དེ་སྟོན་པའི་མཆོག་དང་། ཆོས་ཤེས་པ་ཐམས་ཅད་ཀྱི་ནང་ནས་རྟེན་འབྲེལ་ཟབ་མོའི་དེ་ཁོ་ན་ཉིད་ཤེས་པ་
དེ་ཤེས་པའི་མཆོག་ཡིན་པའི་ཕྱིར་ཏེ། རྗེས་རྟེན་འབྲེལ་བསྟོད་པ་ལས། བསྟན་པའི་སྙིང་པོ་སྟོང་བ་ཉིད། །
ཅེས་པ་དང་། སྟོན་པའི་ནང་ནས་རྟེན་འབྲེལ་སྟོན་པ་དང་། ། ཤེས་རབ་ནང་ནས་རྟེན་འབྲེལ་ཤེས་པ་ཉིད། །
འཇིག་རྟེན་དག་ན་རྒྱལ་བའི་དབང་པོ་བཞིན། ། ཕུལ་བྱུང་ལགས་པར་ཁྱོད་མཁྱེན་གཞན་གྱིས་མིན། ། ཞེས་
གསུངས་པའི་ཕྱིར་རོ། ། ཐར་བ་ཐོབ་པ་ལ་སྟོང་ཉིད་རྟོགས་པའི་ལྟ་བ་མེད་དུ་མི་རུང་གི་ཡན་ལག་ཡིན་ཏེ།
ཏིང་ངེ་འཛིན་རྒྱལ་པོ་ལས། གལ་ཏེ་བདག་མེད་ཆོས་ལ་སོ་སོར་རྟོག། སོ་སོར་དེར་བརྟགས་གང་ཞིག་སྒོམ་བྱེད་
ན ། དེ་ནི་མྱ་ངན་འདས་འཐོབ་འབྲས་བུའི་རྒྱུ། ། རྒྱུ་གཞན་གང་ཡིན་དེས་ནི་ཞིར་མི་འགྱུར། ། ཞེས་དང་།
292

༄༅། ། ཤེས་རབ་སྙིང་བོའི་རྣམ་བཤད་ཟབ་མོ་འི་དེ་ཁོ་ན་ཉིད་གསལ་བར་བྱེད་པའི་ཉི་མ། །
མགོན་པོ་ཀླུ་སྒྲུབ་ཀྱིས་ཀྱང་། གང་དག་སྟོང་ཉིད་མི་ཤེས་པ། ། དེ་དག་ཐར་བ་བསྟེན་མ་ཡིན། ། འགྲོ་དྲུག་
སྲིད་པའི་བརྩོན་རར་ནི། ། རྨོངས་པ་དེ་དག་འཁོར་བར་འགྱུར། ། ཞེས་གསུངས་ང་འི་ཕྱིར་རོ། ། དེའི་གནད་
ཀྱང་། བདག་དང་བདག་གིར་རང་བཞིན་གྱིས་གྲུབ་པར་བཟུང་ན་འཁོར་བར་འཁོར་ཞིང་། དེ་རང་བཞིན་
གྱིས་མེད་པར་རྟོགས་ན་འཁོར་བ་ལས་གྲོལ་བར་འགྱུར་བའི་རྒྱུ་མཚན་གྱིས་ཡིན་ཏེ། སྡུད་པ་ལས། དེ་བཞིན་
བྱིས་པ་བདག་དང་བདག་གིར་ཁས་ལེན་པ། ། བདག་དེར་འདུ་ཤེས་ཡང་དག་མིན་རྟོག་སྐྱེ་ཞིང་འཇིག ། ཇི་
ལྟར་འཛིན་པ་དེ་ལྟར་ཀུན་ནས་ཉོན་མོངས་བསྟན། ། བདག་དང་བདག་གིར་མི་དམིགས་རྣམ་པར་བྱུང་བར་
གསུངས། ཞེས་གསུངས་པའི་ཕྱིར་རོ། ། དེའི་ཕྱིར་རྒྱལ་བའི་གསུང་རབ་མཐའ་དག་དངོས་དང་བརྒྱུད་པ་ཅི་
རིགས་ཀྱི་སྒོ་ནས་རྟེན་འབྲེལ་ཟབ་མོའི་དེ་ཁོ་ན་ཉིད་སྟོན་པ་ལ་གཞོལ་བ་ཡིན་ཏེ། སྤྱོད་འཇུག་ལས། ཡན་ལག་
འདི་དག་ཐམས་ཅད་ནི། ། ཐུབ་པས་ཤེས་རབ་དོན་དུ་གསུངས། ། ཞེས་དང༌། རྗེ་ཉིད་ཀྱིས་ཀྱང༌། ཁྱོད་ཀྱིས་
ཇི་སྙེད་བཀའ་སྩལ་པ། ། རྟེན་འབྲེལ་ཉིད་ལས་བརྩམས་ཏེ་མཇུག། ཅེས་གསུངས་པའི་ཕྱིར་རོ། ། སྟོང་ཉིད་
ཟབ་མོ་ལ་མོས་ནས་ཉན་པ་དང་སྟོན་པ་དང་རྟོགས་པའི་ཕན་ཡོན་ནི་མདོ་སྔགས་གཉིས་ཀ་ལས་མང་དུ་གསུངས་
ཤིང་། ཁྱད་པར་དུ་རྡོར་གཅོད་དུ་གྲགས་པའི་ཤེར་ཕྱིན་སུམ་བརྒྱ་བ་ལས། རབ་འབྱོར་གང་གིས་འཇིག་རྟེན་གྱི་
ཁམས་དེ་སྙེད་རིན་པོ་ཆེ་སྣ་བདུན་གྱིས་གང་བར་བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རྣམས་ལ་སྦྱིན་པ་བྱིན་པ་བས། གང་གིས་ཆོས་ཀྱི་རྣམ་གྲངས་འདི་ལ་ཐ་ན་ཚིག་བཞི་བའི་
ཚིགས་སུ་བཅད་པ་ཙམ་བཟུང་ནས། གཞན་དག་ལ་ཡང་དག་པར་བཤད་དེ་ཡང་དག་པར་རབ་ཏུ་བསྟན་ན།
དེ་ཉིད་གཞི་དེ་ལས་བསོད་ནམས་ཆོས་མང་དུ་གྲངས་མེད་དཔག་ཏུ་མེད་པ་བསྐྱེད་དོ། ། ཞེས་དང་། ཁྱེའུ་རིན་
ཆེན་བྱིན་པའི་མདོ་ལས་ཀྱང་། འཇམ་དཔལ་བྱང་ཆུབ་སེམས་དཔའ་ཐབས་མཁས་པ་དང་བྲལ་བས་བསྐལ་བ་
བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་བས། གང་གིས་ཆོས་ཀྱི་རྣམ་གྲངས་འདི་ཐེ་ཚོམ་དང་བཅས་པས་
ཉན་པ་འདི་བསོད་ནམས་ཆེས་མང་དུ་བསྐྱེད་ན། གང་ཐེ་ཚོམ་མེད་པར་ཉན་པ་ལྟ་ཅི་སྨོས། གང་གིས་ཡི་གེར་
བྲིས་ནས་ལུང་འབོག་པ་དང་འཆད་པ་དང་གཞན་དག་ལ་ཡང་རྒྱ་ཆེར་རབ་ཏུ་སྟོན་པ་ལྟ་ཅི་སྨོས། ཞེས་གསུངས་
པ་ལྟར་ཏེ། ཉན་པ་ནས་གཞན་ལ་སྟོན་པའི་བར་སྔ་མ་སྔ་མ་ལས་ཕྱི་མ་ཕྱི་མ་ཕན་ཡོན་ལྷག་པར་ཆེ་བར་སྟོན་པ་
ཡིན་ནོ། ། སྟོང་ཉིད་མ་རྟོགས་ཀྱང་དེ་ལ་དོན་འགྱུར་གྱི་ཐེ་ཚོམ་སྐྱེས་པ་ཙམ་གྱིས་ཀྱང་སྲིད་པ་ཧྲུལ་པོར་བྱེད་ཅིང༌།
སྟོང་བའི་ས་བོན་འཇོག་ནུས་པ་ཡིན་ཏེ། འཕགས་པ་ལྷས་བསོད་ནམས་ཆུང་ངུས་ཆོས་འདི་ལ། ། ཐེ་ཚོམ་ཟ་བ་
ཡང་མི་འགྱུར ། ཐེ་ཚོམ་ཟོས་པ་ཙམ་གྱིས་ཀྱང་། ། སྲིད་པ་ཧྲུལ་པོར་བྱེད་པར་འགྱུར། ། ཞེས་དང་། མདོ་
293

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འངུམ་བཞུགས་སོ། །
ལུང་སྔ་མས་ཀྱང་འགྲུབ་པའི་ཕྱིར་རོ། ། རྡོར་གཅོད་ཀྱི་གཞུང་གི་ཕན་ཡོན་ཡོངས་སུ་རྫོགས་པར་ནི། དེའི་
བརྗོད་བྱ་དོན་གྱི་ཤེར་ཕྱིན་ལས་འབྱུང་བར་དགོངས་པ་ཡིན་གྱི། གཞུང་བཀླག་པ་ཙམ་ལས་ནི་མ་ཡིན་ནོ། ། ཁ་
ཅིག ཤེར་སྙིང་འདོན་པ་ཐམས་ཅད་ཀྱང་གནོད་པ་ཞི་བའི་ཆེད་ཙམ་དུ་དམིགས་ནས་བྱེད་པ་ནི། དགོས་པའི་
གཙོ་བོ་ཕྱིན་ཅི་ལོགས་ཏུ་སོང་བ་ཡིན་ཏེ། བཅོམ་ལྡན་འདས་ཀྱིས་ཤེར་ཕྱིན་གྱི་མདོ་ཐམས་ཅད་ཐར་བ་དང་
ཐམས་ཅད་མཁྱེན་པ་ཐོབ་པའི་ཐབས་ཀྱི་གཙོ་བོ་བདག་མེད་རྟོགས་པའི་ལྟ་བ་རྒྱུད་ལ་བསྐྱེད་པའི་ཆེད་དུ་གསུངས་
ཀྱི། གནོད་པ་ཕལ་པ་ཟློག་བྱེད་ཙམ་དུ་གསུངས་པ་མ་ཡིན་པའི་ཕྱིར་རོ། ། འོན་ཀྱང་དེ་ལྟ་ཟློག་པའི་ཆེད་དུ་
དམིགས་ནས་འདོན་པ་དར་བ་ནི། སྔོན་ལྷའི་དབང་པོས་ཤེར་ཕྱིན་གྱི་དོན་ཡིད་ལ་བྱེད་ཅིང་ཚིག་ཁ་ཏོན་བྱས་
པས་བདུད་ཕྱིར་ལྡོག་པར་གསུངས་པ་ལ་བརྟེན་པ་སྟེ། དགོས་པ་ཕལ་བའོ། ། དགོས་པའི་གཙོ་བོ་ནི་ཐར་བ་
དང་ཐམས་ཅད་མཁྱེན་པ་ཐོབ་པའི་ཆེད་དུ་བདག་མེད་རྟོགས་པའི་ཤེས་རབ་བསྐྱེད་པ་དང་འཁོར་བ་དང་ངན་
སོང་ལས་ཐར་བ་དང་། ལས་སྒྲིབ་འདགས་པའི་ཆེད་དུ་དམིགས་ནས་འདོན་དགོས་ལ། ཞར་བྱུང་ངམ་ཕལ་བ་
ནི་རང་གཞན་གྱི་བ།ནོད་པ་ཞི་བའི་ཆེད་དུ་དམིགས་ནས་འདོན་པ་ནི་སྐབས་དང་བསྟུན་དགོས་པར་མངོན་ནོ། །
གང་ལྟར་ཡང་ཀུན་སློང་འཕེན་པ་རྒྱ་ཆེན་ཕན་ཡོན་ཆེ་ཞིང་ཆུང་ན་ནི་དེ་དང་འདྲ་བས་ཀུན་སློང་བཟང་བ་གལ་
ཆེའོ། ། མ་དོར་ན་རྡོར་གཅོད་སོགས་ལས་ཤེར་ཕྱིན་གྱི་གཞུང་དོན་ལ་ཐོས་བསམ་བྱས་ན་ཕན་ཡོན་མང་པོ་
འབྱུང་བར་གསུངས་པ་ལྟར། ཕན་ཡོན་ཤིན་ཏུ་ཆེ་བའི་ཤེར་ཕྱིན་ཟབ་མོ་འདིའི་དོན་ཤེས་པ་ལ་འབད་པར་
བྱའོ། །
གཉིས་པ་ལ་གསུམ། མཚན་གྱི་དོན་དང་། གཞུང་གི་དོན་དང་། མཇུག་གི་དོན་ནོ། ། དང་པོ་ལ་
གཉིས། དངོས་དང་། འགྱུར་གྱི་ཕྱག་གོ ། དང་པོ་ནི། རྒྱ་གར་ན་སྐད་རིགས་བཞི་ཡོད་པའི་ནང་ནས་ལེགས་
སྦྱར་གྱི་སྐད་དུ་བྷ་ག་ཝ་ཏི་ཞེས་སོགས་ཡིན་ལ། དེ་ཉིད་བོད་སྐད་དུ་བསྒྱུར་ན། བཅོམ་ལྡན་འདས་མ་ཞེས་
སོགས་སུ་འགྱུར་བ་ཡིན་ཏེ། བྷ་ག་ཝ་ཏི་ནི་བཅོམ་ལྡན་འདས་མ། པྲ་ཛྙཱ་ནི་ཤེས་རབ། པཱ་ར་མི་ཏཱ་ནི་ཕ་རོལ་ཏུ་
ཕྱིན་པ། ཧྲི་ད་ཡ་ནི་སྙིང་པོ་ཞེས་བྱ་བར་འགྱུར་བའི་ཕྱིར། འདིར་ཕར་ཕྱིན་ཞེས་བརྗོད་པའི་རྒྱུ་མཚན་ཅི་ཞེ་ན་
ཤེས་རབ་ཀྱི་ཕ་རོལ་ཏུ་ཕྱིན་ཞེས་པ་ནི་འཁོར་བའི་རྒྱུ་མཚོའི་ཕ་རོལ་ཏུ་ཕྱིན་པའི་དོན་ཡིན་ལ། དེ་ཡང་བྱེད་ཚིག་
ལ་སྦྱར་བ་དང་། ལས་ཚིག་ལ་སྦྱར་བ་གཉིས་ཡོད་པའི་སྔ་མ་ལྟར་ན། ཕྱིན་པར་བྱེད་པའི་དོན་ཡིན་པས་སློབ་
ལམ་ནའང་ཤེར་ཕྱིན་དངོས་ཡོད་ལ། ཕྱི་མ་ལྟར་ན་ཕྱིན་ཟིན་པའི་དོན་ཡིན་པས་སངས་རྒྱས་ཀྱི་སར་ཡོད་པ་དང་
སྦྱར་དགོས་སོ། ། བརྗོད་བྱ་དོན་གྱི་ཤེར་ཕྱིར་དངོས་ནི་སྟོང་ཉིད་རྟོགས་པའི་ཡེ་ཤེས་ཞིག་ལ་བྱེད་པ་ཡིན་ཀྱང་
294

༄༅། ། ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
ཡུམ་དང་ཤེར་ཕྱིན་ལ་སྒྲས་བརྗོད་རིགས་ཀྱིས་དབྱེ་ན། རང་བཞིན་གྱི་ཤེར་ཕྱིན། གཞུང་ཤེར་ཕྱིན། ལམ་ཤེར་
ཕྱིན། འབྲས་བུ་ཤེར་ཕྱིན་རྣམས་སུ་ཡོད་ཅིང་། དེའི་དང་པོ་ནི། སྟོང་ཉིད་དང་དོན་གཅིག གཉིས་པ་ནི་
སྟོང་ཉིད་སྟོན་པའི་ཐེག་ཆེན་གྱི་མདོ་ལྟ་བུ། གསུམ་པ་ནི་བྱང་སེམས་འཕགས་པའི་མཁྱེན་པ་ལྟ་བུ། བཞི་བ་ནི་
རྣམ་མཁྱེན་ནོ། ། གཉིས་པ་འགྱུར་ཕྱག་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་
ལོ། ། ཞེས་པ་སྟེ་ལོ་ཙཱ་བས་བཀོད་པའོ། ། འདིར་བཅོམ་ལྡན་འདས་མ་ནི། ཤེར་ཕྱིན་ཉིད་ལ་དགག་སྒྲ་སྦྱར་བ་
ཡིན་གྱི། གང་ཟག་ཞིག་ལ་མི་བཟུང་ངོ་། ། གཉིས་པ་ལ་གཉིས། གླེང་གཞི་དང་། དངོས་གྱི་དོན། དང་པོ་ལ་
ཐུན་མོང་དང་ཐུན་མོང་མ་ཡིན་པའི་གླེང་གཞི་གཉིས་ཡོད་པའི་དང་པོ་ལ་བཞི་སྟེ། དུས་དང་སྟོན་པ་དང་གནས་
དང་འཁོར་སུམ་ཚོགས་པ་བཞིའོ། ། དུས་ཕུན་སུམ་ཚོགས་པ་ནི། འདི་སྐད་བདག་གིས་ཐོས་པ་དུས་གཅིག་ན་
ཞེས་པས་སྟོན་ཏེ། འདི་སྐད་ཅེས་པ་ནི་འཆད་འགྱུར་གྱི་མདོ་འདི་སྐད་ཅེས་པ་ཡིན་ལ། བདག་གིས་ཐོས་པ་ཞེས་
པ་ནི་གཞན་ལས་བརྒྱུད་ནས་མ་ཡིན་གྱི། བདག་གིས་དངོས་སུ་བཅོམ་ལྡན་འདས་ལས་ཐོས་ཞེས་པའོ། ། དུས་
གཅིག་ན་ཞེས་པ་ནི། སྤྱིར་ཆོས་གཞན་དུས་གཞན་དང་གཞན་དུ་ཟོས་ལ། དུས་གཅིག་གི་ཚེ་ན་འདི་ཐོས་ཞེས་པ་
སྟེ། ཡང་ཡང་མ་ཐོས་པས་ཐོས་དཀའ་བའོ། ༑ ཡང་དུས་གཅིག་གི་ཚེ་ལན་གཅིག་ཐོས་པ་ཙམ་གྱིས་བཟུང་བར་
སྟོན་པས་ཤེས་རབ་ཆེ་བ་བསྟན་ཏོ། ། སྟོན་པ་ཕུན་སུམ་ཚོགས་པ་ནི་བཅོམ་ལྡན་འདས་ཞེས་པ་སྟེ། བྷ་ག་ཝན་
ནི་བཅོམ་ལྡན་དང་སྐལ་ལྡན་གཉིས་ཀ་ལ་འཇུག་པས། དང་པོའི་དབང་དུ་བྱས་ན། བཅོམ་ལྡན་ནི་ཇི་སྐད་དུ་
ཉོན་མོངས་ལས་དང་དེ་བཞིན་སྐྱེ། ། ཉོན་མོངས་ཤེས་བྱའི་སྒྲིབ་དེ་བཞིན། ། གང་ཡང་མི་མཐུན་ཕྱོགས་ཆོས་
བཅོམ། ། དེ་འདིར་བཅོམ་ལྡན་འདས་སུ་བཤད། ། ཅེས་བཤད་པ་ལྟར་ཡིན་ལ། ཕྱི་མའི་དབང་དུ་བྱས་ན།
སཾ་བྷུ་ཊི་ལས། དབང་ཕྱུག་དང་ནི་གཟུགས་བཟང་དང༌། ། དཔལ་དང་གྲགས་དང་ཡེ་ཤེས་དང་། ། བརྩོན་
འགྲུས་ཕུན་སུམ་ཚོགས་པ་སྟེ། ། དྲུག་ཡོངས་སྐལ་ཞེས་བྱ། ། ཞེས་གསུངས་པ་ལྟར་ཏེ། ལུང་སྔ་མ་བཅོམ་པ་
དང་། ལུང་ཕྱི་མ་ལྡན་པའི་དོན་དུ་སོ་སོར་སྦྱར་ཡང་རུང་ངོ་། ། བྷ་ག་ཝན་ལ་འདས་ཞེས་པའི་དོན་དངོས་སུ་
མེད་ཀྱང་། དོན་གྱིས་ཐོབ་པའི་དབང་དུ་བྱས་ནས་བླ་ཐབས་སུ་བསྣན་པ་སྟེ། སྲིད་ཞི་གཉིས་ཀྱི་མཐའ་ལས་
འདས་ཤིང་འཇིག་རྟེན་པའི་ལྷ་ལས་ཁྱད་པར་འཕགས་པའོ། ། གནས་ཕུན་སུམ་ཚོགས་པ་ནི། རྒྱལ་པོའི་ཁབ་
བྱ་རྒོད་ཕུང་པོའི་རི་ལ་ཞེས་པས་བསྟན་ཏེ། རྒྱལ་པོ་བཞུགས་པའི་གནས་ཡིན་པས་ན་རྒྱལ་པོའི་ཁབ་དང་། དེའི་
ཤར་ན་རི་བྱ་རྒོད་ཀྱི་གཟུགས་ཕུང་ལྟར་ཡོད་པས་བྱ་རྒོད་ཕུང་པོ་དང་། བྱ་རྒོད་སྤུངས་པ་ལྟར་དང་། རིན་པོ་
ཆེའི་བྲག་བྱ་རྒོད་ཀྱི་མགོ་བོ་ལྟ་བུ་ཡོད་པས་བྱ་རྒོད་ཕུང་བོའི་རི་ཞེས་བྱ་བ་དེ་ལ་བཞུགས་ནས་སོ། ། དེ་ལྟ་བུའི་རི་
295

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་བསྐལ་བ་འཇིག་པའི་ཚེ་ཡང་མི་འཇིག་ཅེས་མཁས་པ་ཁ་ཅིག་གསུང་། འཁོར་ཕུན་སུམ་ཚོགས་པ་ནི་དགེ་སློང་
གི་དགེ་བདུན་ཆེན་པོ་དང་བྱང་ཆུབ་སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ་ཞེས་པས་
སྟོན་ཏེ། དགེ་སློང་གི་དགེ་འདུན་ཆེན་པོ་ནི་ཉན་ཐོས་ཀྱི་དབང་དུ་བྱས་པ་དང་། བྱང་ཆུབ་སེམས་དཔའི་དགེ་
འདུན་ཆེན་པོ་ནི་སྒྲས་ཟིན་ལྟར་རོ། ། དགེ་སློང་ནི་བསྙེན་པར་རྫོགས་པ་སྟེ་མྱ་ངན་ལས་འདས་པ་དང་ཉེ་བར་
བྱེད་པའི་དོན་དང་། བྱང་ཆུབ་སེམས་དཔའ་ནི་བྱང་ཆུབ་ཆེན་པོ་ཐོབ་པའི་ཆེད་དུ་སེམས་པས་ན་དེ་སྐད་ཅེས་བྱ་
ཞིང་། དགེ་འདུན་ནི་མི་མཐུན་ཕྱོགས་ཀྱིས་མི་ཕྱེད་པའི་དོན་དང་། ཆེན་པོ་ལྔ་མ་ནི་སྤངས་རྟོགས་ཀྱི་ཡོན་ཏན་
མཐོན་པོ་ཐོབ་པའི་དོན་ཡིན་ལ། ཆེན་པོ་ཕྱི་མ་ནི་དོན་བདུན་ལ་འཇུག་སྟེ། མདོ་སྡེ་རྒྱན་ལས། དམིགས་པ་ཆེ་
བ་དང་། སྒྲུབ་པ་གཉིས་དང་། ཡེ་ཤེས་དང༌། བརྩོན་འགྲུས་དང་། ཐབས་མཁས་དང་། སྒྲུབ་པ་དང་།
འཕྲིན་ལས་ཆེན་པོ་སྟེ་བདུན་ལ་འཇུག་པར་བཤད་པ་ལྟར་རོ། ། ཐབས་གཅིག་ཏུ་བཞུགས་པ་ནི་དེ་རྣམས་དང་
ལྷན་ཅིག་ཏུ་བཞུགས་པའོ། ། གཉིས་པ་ཐུན་མོངས་ཡིན་པ་ལ་གསུམ། གང་གིས་བྱིན་གྱིས་རློབ་པའི་ཏིང་ངེ་
འཛིན། གང་ལ་བྱིན་གྱིས་བརླབ་པའི་གང་ཟག ཇི་ལྟར་བྱིན་གྱིས་བརླབས་པའི་ཚུལ་ལོ། ། དང་པོ་ནི། དེའི་
ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་ཞུགས་སོ་
ཞེས་པས་བསྟན་ཏེ། དུས་དེའི་ཚེ་ཞེས་པ་དུས་ཀྱི་ཁྱད་པར། བཅོམ་ལྡན་འདས་ནི་སྟོན་པའི་ཁྱད་པར། ཟབ་
མོ་ནི་ཡུལ་གྱི་ཁྱད་པར་ཏེ་སྟོང་བ་ཉིད་ཡིན་ལ། སྣང་བ་ཞེས་བྱ་བའི་ཏིང་ངེ་འཛིན་ནི་ཡུལ་ཅན་གྱི་ཁྱད་པར་ཏེ།
དེ་ལྟ་བུའི་ཟབ་མོ་རྟོགས་པའི་ཏིང་ངེ་འཛིན་དེ་ལ་སྙོམས་པར་ཞུགས་པ་སྟེ་མཉམ་པར་བཞག་པའོ། ། སྤྱིར་
སངས་རྒྱས་བཅོམ་ལྡན་འདས་ནི་དུས་རྟག་ཏུ་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་
ཡིན་པས། གསར་དུ་ཟབ་མོ་སྣང་བའི་ཏིང་ངེ་འཛིན་ལ་མཉམ་པར་བཞག་པ་མིན་ཡང་། སྙོམས་པར་འཇུག་
པའི་རྣམ་པ་བསྟན་པ་ཙམ་ནི་མི་འགལ་ལོ། ། གཉིས་པ་ནི། སྟོན་པ་ཏིང་ངེ་འཛིན་དེ་ལ་སྙོམས་པར་ཞུགས་ནས་
ཡུལ་ཤཱ་རིའི་བུ་ལ་ཟབ་མོའི་དོན་ཞུ་བར་བྱིན་གྱིས་བརླབས་པའོ། ། གསུམ་པ་ལ་གཉིས། དྲི་བའི་རྒྱུ་དང་། དྲི་
བ་དང་ལན་གྱི་ཚུལ་ལོ། ། དང་པོ་ལ་འོག་གི་དྲིས་ལན་རྣམས་འབྱུང་བའི་རྒྱུ་ནི། ཡང་དག་ཚེ་བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག ཅེས་པ་ནས། རང་བཞིན་གྱིས་སྟོང་
བར་རྣམ་པར་ལྟའོ། ། ཞེས་པ་སྟེ། ཡང་ནི་སྟོན་པ་ཟབ་མོ་སྣང་བའི་ཏིང་ངེ་འཛིན་ལ་སྙོམས་པར་ཞུགས་པར་མ་
ཟད་ཅེས་པའོ། ། དུས་དེའི་ཚེ་སངས་རྒྱས་ཀྱི་བྱང་ཆུབ་དེ་ནི་བྱང་སེམས་རང་དོན་ལ་དམིགས་ནས་ཐོབ་པར་
འདོད་པས་ན་བྱང་ཆུབ་སེམས་དཔའ་དང་། གཞན་དོན་དུ་དམིགས་ནས་ཐོབ་པར་འདོད་པས་ན་སེམས་དཔའ་
296

༄༅། ། ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
ཆེན་པོའོ། ། སོ་སྐྱེའི་ས་ལས་འདས་ཤིང་མི་དགེ་བའི་ཆོས་ལས་རིང་དུ་སོང་བས་ན་འཕགས་པ། རྒྱུད་ལྔའི་འགྲོ་
བ་ལ་ཐུགས་རྗེས་དུས་དྲུག་ཏུ་གཟིགས་པས་ན་སྤྱན་རས་གཟིགས། ཆོས་ཀྱི་དབང་ཕྱུག་ཡིན་པས་དབང་ཕྱུག་
ཅེས་བྱ་སྟེ། དེ་ཉིད་ཀྱིས་ཀྱང་སྟོན་པ་དང་མཐུན་པར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་ལ་
ཤེས་རབ་ཀྱིས་རྣམ་པར་ལྟ་ཞིང་། གཟུགས་ལ་སོགས་པའི་ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་བར་
ཤེས་རབ་ཀྱིས་རྣམ་པར་ལྟ་བར་མཛད་པའོ། ། བལྟ་འོ་ཞེས་པས་ཕུལ་ཡོད་པ་ལྟར་བྱས་ན་བལྟ་བར་བྱའོ་ཞེས་
དོན་དུ་འགྱུར་བས་ཅུང་མི་བདེ་སྙམ་ཡང་། ཕལ་ཆེན་ལས་དེ་ལྟར་འབྱུང་བས་བརྟགས། སྤྱིར་རྒྱལ་སྲས་ཀྱི་སྤྱོད་
པ་ལ་ཕྱིན་དྲུག་ཡོད་ཀྱང་། འདིར་ཟབ་མོ་རྟོགས་པའི་ཤེས་རབ་སྒོམ་པ་ལ་ཟབ་མོའི་སྤྱོད་པ་ཞེས་བྱ་སྟེ། དེ་དག་
སྤྱིར་ལྟ་སྤྱོད་གཉིས་མི་འགལ་བར་སེམས་སོ། ། གཉིས་པ་ལ་གཉིས། དྲི་བ་དང་དེའི་ལན་ཇི་ལྟར་མཛད་པའི་
ཚུལ་ལོ། ། དང་པོ་ནི། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་ཞེས་པ་ནས། འདི་སྐད་ཅེས་
སྨྲས་སོ་ཞེས་པ་སྟེ་འགོའི་དེ་ནས་ཞེས་པ་ནི་མཚམས་སྦྱར་བ་སྟེ་དུས་ཀྱི་ཁྱད་པར་རོ། ། སངས་རྒྱས་ཀྱི་མཐུས་ཞེས་
པ་ནི་འདིར་ཤཱ་རིའི་བུས་དྲི་བ་མཛད་པ་འདི་རང་སྟོབས་ཙམ་མིན་གྱི། སངས་རྒྱས་ཀྱི་མཐུས་ཞུས་པ་སྟེ་རྒྱུའི་ཁྱད་
པར་རོ། ། ཚེ་དང་ལྡན་པ་ནི་སྤྱིར་ཚེ་མ་དོར་བ་ཞིག་ལ་བྱེད་ཀྱང་། འདིར་བསྔགས་པའམ་ཞེས་སའི་ཁྱད་པར་
རོ། ། མ་ཤཱ་རི་ཀའི་བུ་ཡིན་པས་ན་ཤཱ་རིའི་བུ་སྟེ། དྲི་བ་པོའི་གང་ཟག་གི་ཁྱད་པར་རོ། ། འདི་དངོས་པོ་ལ་ཉན་
ཐོས་མཚན་ཉིད་པ་མ་ཡིན་ཏེ། སྒྲོན་གསལ་ལས་སྒྲིབ་སེལ་གྱི་སྤྲུལ་བ་ཡིན་པར་བཤད་པས་སོ། ། བྱང་ཆུབ་
སེམས་དཔའ་སེམས་དཔའ་ཆེན་པོ་ཞེས་སོགས་ནི་སྔར་ལྟར་ཡིན་ལ། འདི་སྐད་ཅེས་སྨྲས་སོ་ཞེས་པ་ནི་འཆད་
པར་འགྱུར་བ་ལྟར་བརྗོད་པའི་དོན་ནོ། ། དེ་ནས་དྲི་བ་དངོས་ནི། རིགས་ཀྱི་བུ། གང་ལ་ལ་ཤེས་རབ་ཀྱི་ཕ་
རོལ་ཏུ་ཕྱིན་པ། ཞེས་པ་ནས། ཇི་ལྟར་བསླབ་པར་བྱ། ཞེས་དྲིས་པ་སྟེ། དེ་ལ་རིགས་ཀྱི་བུ་ཞེས་པ་ནི་ཆོས་
སམ་བྱང་ཆུབ་ཀྱི་རིགས་སུ་སྐྱེས་པ་སྟེ། མཁས་པ་ཁ་ཅིག་སྐབས་འདིར་རིགས་ཀྱི་བུ་མོ་ཞེས་འབྱུང་བ་ནི་མ་དག་
ཅེས་བཞེད་པ་ལྟར་ན། རིགས་ཀྱི་བུ་ནི་སྤྱན་རིས་གཟིགས་ལ་བསྙགས་དགོས་ལ། ཁ་ཅིག་རྒྱ་དཔེ་ལ་འདིར་
རིགས་ཀྱི་བུ་མོ་ཞེས་འདུག་ཅེས་གསུང་བ་ལྟར་ན་ཤེར་ཕྱིན་འདི་ལ་བསླབ་པར་འདོད་པའི་སྐྱེས་པ་དང་བུད་མེད་
སྤྱི་ལ་སྦྱོར་དགོས་སོ། ། ཅི་ལྟར་ཡང་། གང་ལ་ལ་ནི་སྐྱེས་པའམ་བུད་མེད་བང་ལ་ལ་ཞེས་པའམ་རིགས་ཀྱི་
བུའམ་བུ་མོ་གང་ལ་ཞེས་སྦྱོར་རུང་ངོ༌། ། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ལ་བརྩོན་པས་སྤྱད་པ་
སྟེ་བསྒྲུབ་པར་འདོད་པའི་གང་ཟག་དེས་ཚོགས་སྦྱོར་དང་མཐོང་སྒོམ་ཀྱི་ལམ་རྣམས་སུ་ཚུལ་ཇི་ལྟར་བསླབ་པར་བྱ་
ཞེས་དྲིས་སོ། ། ཤཱ་རིའི་བུས་དེ་སྐད་ཅེས་སྨྲས་པ་དང་ཞེས་པ་ནི་ཞུས་ཟིན་པ་མཚམས་སྦྱར་རོ། ། གཉིས་པ་ལ་
297

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞི། བསླབ་ཚུལ་སོ་སོར་ཕྱེ་སྟེ་བསྟན་པ། སྔགས་ཚིག་གིས་བསྡུས་ནས་བསྟན་པ། མདོར་བསྡུས་ཏེ་བསླབ་
པར་གདམས་པ། རྗེས་སུ་ཡི་རང་མཛད་པའོ། ། དང་པོ་ལ་བཞི། ཚོགས་ལམ་དང་སྦྱོར་ལམ་གཉིས་ཀྱི་སྐབས་
སུ་ཤེར་ཕྱིན་ལ་སློབ་ཚུལ། མཐོང་ལམ་དུ་སློབ་ཚུལ། སྒོམ་ལམ་དུ་སློབ་ཚུལ། མི་སློབ་པའི་སངས་རྒྱས་ཐམས་
ཅད་ཀྱང་ཤེར་ཕྱིན་དེ་ལ་བརྟེན་པ་ཐོབ་ཚུལ་ལོ། ། དང་པོ་ལ་གཉིས། མཚམས་སྦྱར་དང༌། སློབ་ཚུལ་དངོས་
སོ། ། དང་པོ་ནི། དེ་ལྟར་ཞུས་པའི་ལན་དུ། བྱང་ཆུབ་སེམས་དཔའ་སེམས་དཔའ་ཆེན་པོའི་འཕགས་པ་སྤྱན་
རས་གཟིགས། ཞེས་པ་ནས། སྨྲས་སོ་ཞེས་པའི་བར་ཏེ་དེ་ནས་ཤཱ་རིའི་བུ་ཞེས་བོས་ནས། རིགས་གྱི་བུའམ་
རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ། ཞེས་པ་ནས། འདི་ལྟར་རྣམ་པར་བལྟ་བར་བྱ་སྟེ་ཞེས་
པ་ནི་མཚམས་སྦྱར་བའོ། ། གཞན་སླ་ཞིང་འདི་ལྟར་ནི་འཆད་པར་འགྱུར་བའི་སློབ་ཚུལ་འདི་ལྟར་བྱ་ཞེས་པའི་
དོན་ནོ། ། ཁ་ཅིག་འདི་ཚོགས་སྦྱོར་གཉིས་ལ་སློབ་ཚུལ་ཙམ་དང་སྦྱར་ཡང་འཆད་པར་འགྱུར་བའི་ཉམས་ལེན་
ཐམས་ཅད་ལ་སློབ་ཚུལ་དང་སྦྱོར་རྒྱུ་ཡིན་ནོ། ། གཉིས་པ་ལ་གཉིས། མདོར་བསྟན་པ་དང་། ཕྱེ་སྟེ་བཤད་
པའོ། ། དང་པོ་ནི། ཕུང་པོ་ལྔ་བོ་དེ་དག་ཀྱང་རང་བཞིན་གྱིས་སྟོང་བར་རྣམ་པར་ཡང་དག་པར་རྗེས་སུ་
བལྟའོ། ། ཞེས་པ་སྟེ། ཕུང་པོ་ལྔ་ལ་སོགས་པའི་ཆོས་ཐམས་ཅད་དོན་དམ་དཔྱོད་བྱེད་ཀྱི་རིགས་པས་བཏགས་
དོན་མ་བཙལ་བར་ཐ་སྙད་དུ་འཇོག་ནུས་མོད། བཏགས་དོན་བཙལ་ན་རིག་ཤེས་ཀྱི་དཔྱད་བཟོད་དུ་མ་གྲུབ་
པས། གཟུགས་སོགས་ཀྱི་ཕུང་པོ་རེ་རེར་མ་ཟད། ཕུང་པོ་ལྔ་བོ་དེ་དག་ཐམས་ཅད་ཀྱང་རང་བཞིན་གྱིས་སྟོང་
བར་རྣམ་པར་ཡང་དག་པར་ཏེ་ཕྱིན་ཅི་མ་ལོག་པར་གནས་ཚུལ་ཇི་ལྟ་བ་བཞིན་རྗེས་སུ་བལྟ་བར་བྱའོ་ཞེས་སྟོང་
ཉིད་ཟབ་མོ་ལ་བལྟ་ཚུལ་མདོར་བསྡུས་ཏེ་བསྟན་པ་ཡིན་ལ། དེ་ཡང་ཚོགས་སྦྱོར་གྱི་གནས་སྐབས་སུ་དོན་སྤྱིའི་
ཚུལ་གྱིས་རྟོགས་པ་དང་། མཐོང་ལམ་ནས་མངོན་སུམ་དུ་རྟོགས་པ་དང་། སྒོམ་ལམ་ནས་མངོན་སུམ་དུ་རྟོགས་
ཟིན་གོམས་པ་ལྷུར་ལེན་གྱི་ཚུལ་དུ་སྒོམ་པར་བྱེད་དགོས་པར་བསྟན་པའོ། ། གཉིས་པ་ལ་གཉིས། གཟུགས་
ཕུང་གི་སྟེང་དུ་ཟབ་མོ་བཞི་སྦྱོར་བསྟན་པ་དང་། རིགས་པ་དེ་ཕུང་པོ་གཞན་བཞི་ལ་བསྒྲེ་བར་བསྟན་པའོ། །
དང་པོ་ནི། གཟུགས་ཕུང་ལྟ་བུ་རང་བཞིན་མེད་པར་བལྟ་ཚུལ་ཇི་ལྟར་བྱ་ཞེ་ན། གཟུགས་སྟོང་བའོ། ། སྟོང་བ་
ཉིད་གཟུགས་སོ། ། གཟུགས་ལས་སྟོང་བ་ཉིད་གཞན་མ་ཡིན། སྟོང་བ་ཉིད་ལས་ཀྱང་གཟུགས་གཞན་མ་ཡིན་
ནོ་ཞེས་པ་སྟེ། གང་ཟག་གི་གཟུགས་ཕུང་ནི་མ་བརྟགས་མ་དཔྱད་པའི་ཐ་སྙད་པའི་ཤེས་ངོར་སྣང་བ་ཙམ་མ་
གཏོགས། དོན་དམ་དཔྱོད་བྱེད་ཀྱི་རིགས་པས་རྣམ་པར་བརྟགས་ཤིང་དཔྱད་པ་ན་བཏགས་དོན་མ་རྙེད་པས་
རང་ངོས་ནས་སམ་རང་བཞིན་གྱིས་གྲུབ་པས་སྟོང་བའོ། དཔེར་ན། ཆུ་ནང་གི་ཟླ་བ་དང་མེ་ལོང་གི་གཟུགས་
298

༄༅། ། ཤེས་རབ་སྙིང་བོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
བརྙན་དང་སྨིག་རྒྱུའི་ཆུ་དང་རྨི་ལམ་གྱི་མི་དང་སྒྱུ་མའི་རྟ་གླང་སོགས་ཐ་སྙད་པའི་ཤེས་ངོར་སྣང་བ་ཙམ་མ་
གཏོགས། སྣང་ཙམ་ཉིད་ནས་ཟླ་བ་སོགས་སུ་མ་གྲུབ་པ་བཞིན་ནོ། ། བཏགས་དོན་འཚོལ་ཚུལ་ནི་འོག་ཏུ་
འཆད་པར་འགྱུར་རོ། ། གལ་ཏེ་རང་བཞིན་གྱིས་མ་གྲུབ་ན་མེད་པར་མི་འགྱུར་རམ་སྙམ་ན་དེར་མི་འགྱུར་བ་ནི་
དེ་ལྟར་རང་བཞིན་གྱིས་སྟོང་བ་ཉིད་ཡིན་བཞིན་དུ་ཐ་སྙད་ཙམ་དུ་གཟུགས་སུ་སྣང་ངོ༌། ། དཔེར་ན། ཟླ་བའི་
གཟུགས་བརྙན་ནི་ཟླ་བ་ཡིན་པར་མ་གྲུབ་ཀྱང་ཟླ་བར་སྣང་བ་ཙམ་མི་འགལ་བ་ལྟར་རོ། ། འོ་ན། ཟླ་བའི་
གཟུགས་བརྙན་ཟླ་བར་མ་གྲུབ་པ་དེ་བཞིན་དུ། གཟུགས་ཉིད་ཀྱང་གཟུགས་སུ་མ་གྲུབ་པ་ཡིན་ནམ། གཞན་དུ་
དེའི་དཔེར་ཇི་ལྟར་རིགས་ཞེ་ན། འདི་ལྟ་བུ་ནི་དོགས་པའི་གནས་ཆེན་པོ་ཡིན་པས་རྒྱས་པར་བཤད་དགོས་པ་
ཡིན་ཡང་། འདིར་མང་དུ་དོགས་པས་རྗེ་ཡབ་སྲས་ཀྱི་གཞུང་ཆེ་བ་དག་ལས་ཤེས་པར་བྱ་དགོས་ལ། ཅུང་ཟད་
བརྗོད་ན། དཔེ་དོན་ལྟར་བ་ནི་གཟུགས་བརྙན་རང་བཞིན་དུ་མ་གྲུབ་པ་དེ་བཞིན་དུ། གཟུགས་ནི་གཟུགས་སུ་
རང་བཞིན་གྱིས་མ་གྲུབ་ཅེས་གོ་བར་བྱེད་པ་ཡིན་ཞིང་། དེ་ཡང་མེ་ལོང་གི་གཟུགས་བརྙན་ལྟ་བུ་ནི་འཇིག་རྟེན་
པའི་རྒན་པོ་བརྡ་བྱང་རྣམས་ཀྱིས་བྱད་བཞིན་དུ་མ་གྲུབ་པར་རྟོགས་ནུས་པས། གཟུགས་བརྙན་དེ་འཇིག་རྟེན་
ན་བརྫུན་པར་གྲགས་ལ། གཟུགས་རང་བཞིན་གྱིས་མ་གྲུབ་ཀྱང་དེར་མ་གྲུབ་པར་འཇིག་རྟེན་རང་ག་བས་
རྟོགས་མི་ནུས་པས། གཟུགས་དེ་ནི་འཇིག་རྟེན་རང་ག་བའི་ཤེས་ངོར་བདེན་པར་སྣང་ཞིང་དེའི་ངོར་བདེན་
ཡང་། དབུ་མའི་རིགས་པས་སྣང་བ་ལྟར་མ་གྲུབ་པར་རྟོགས་ནུས་པས་དབུ་མ་བ་ལ་གྲགས་པའི་བརྫུན་པ་ཡིན་
ནོ། ། དེའི་ཕྱིར་འཇིག་རྟེན་ན་གྲགས་པའི་བརྫུན་པ་ཞིག་དཔེར་བཟུང་ནས། དེ་ལ་བརྫུན་པར་མ་གྲགས་པའི་
གཟུགས་སོགས་རང་གི་ངོ་བོས་གྲུབ་པར་སྣང་ཡང་། དེར་མ་གྲུབ་པར་སྒྲུབ་པར་བྱེད་པ་ཡིན་ནོ། ། དེས་ན་
གཟུགས་བརྙན་བྱད་བཞིན་དུ་མ་གྲུབ་ཀྱང་གཟུགས་བརྙན་དུ་གྲུབ་པ་ལྟར། གཟུགས་རང་བཞིན་གྱིས་མ་གྲུབ་
ཀྱང་གཟུགས་སུ་གྲུབ་པར་ཐ་སྙད་པའི་ཚད་མས་འཇོག་ནུས་ཏེ། དེ་འདྲ་བ་གཞན་ལའང་སྦྱར་རོ། ། གལ་ཏེ་
གཟུགས་ནི་ཀུན་རྫོབ་པའི་ངོ་བོ་འདུས་བྱས་ཡིན་ལ། གཟུགས་རང་བཞིན་གྱིས་མེད་པ་ནི་དོན་དམ་འདུས་མ་
བྱས་ཡིན་པས་དེ་གཉིས་ངོ་བོ་ཐ་དད་དུ་འགྱུར་རོ་སྙམ་ན་དེར་མི་འགྱུར་བ་ནི། གཟུགས་ཕུང་ལས་དེའི་རང་
བཞིན་སྟོང་བ་ཉིད་ངོ་བོ་གཞན་ཏེ་ངོ་བོ་ཐ་དད་པ་མ་ཡིན་ཏེ། ངོ་བོ་གཅིག་ཡིན་ནོ་ཞེས་པའོ། ། དཔེར་ན་
གཟུགས་བརྙན་ཟླ་བར་སྣང་བ་དང་དེ་ཟླ་བར་མ་གྲུབ་པ་གཉིས་ངོ་བོ་གཅིག་ཅིང་ཐ་དད་མ་ཡིན་པ་ལྟར་རོ། ། དེ་
ཡང་གཟུགས་བརྙན་ཟླ་བར་སྣང་བ་དང་གཟུགས་བརྙན་ཟླ་བོར་མ་གྲུབ་པ་གཉིས་གཞི་གཅིག་ལ་དུས་གཅིག་ཏུ་
ཚོགས་པ་འཇིག་རྟེན་པའི་ཐ་སྙད་པའི་ཚད་མས་ངེས་པ་མངོན་སུམ་གྱིས་གྲུབ་པ་ཡིན་ལ། གཟུགས་དང་དེའི་
299

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རང་བཞིན་མེད་པ་གཉིས་ངོ་བོ་གཅིག་པ་དེ་འཇིག་རྟེན་རང་ག་བས་མི་ངེས་ཀྱང་དབུ་མའི་རིགས་པ་ཤེས་པས་
ངེས་ནུས་སོ། ། དེ་ལྟར་ན་གཟུགས་ལས་དེའི་ རང་བཞིན་སྟོང་བ་ཉིད་ངོ་བོ་གཞན་ མ་ཡིན་པར་མ་ཟད།
གཟུགས་ཀྱི་རང་བཞིན་སྟོང་བ་ཉིད་ལས་ཀྱང་གཟུགས་ངོ་བོ་གཞན་ཏེ་ངོ་བོ་ཐ་དད་མ་ཡིན་ནོ། ། དཔེར་ན་
གཟུགས་བརྙན་བྱད་བཞིན་གྱིས་སྟོང་བ་ལས་གཟུགས་བརྙན་ངོ་བོ་ཐ་དད་དུ་མེད་པ་བཞིན་ནོ། ། མདོར་ན་
གཟུགས་སོགས་རྣམས་རང་གི་རང་བཞིན་སྟོང་བ་ཉིད་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་ཏེ། དཔེར་ན།
བྱས་པ་དང་དེའི་མི་རྟག་དང་ངོ་བོ་གཅིག་ལ་ལྡོག་པ་ཐ་དད་པ་བཞིན་ནོ ། དེ་ལྟར་ཡང་། མགོན་པོ་ཀླུ་སྒྲུབ་
ཀྱིས་བྱང་ཆུབ་སེམས་འགྲེལ་ལས། ཀུན་རྫོབ་ལས་ནི་ཐ་དད་པར། ། དེ་ཉིད་དམིགས་པ་མ་ཡིན་ཏེ། ། ཀུན་
རྫོབ་སྟོང་བ་ཉིད་དུ་བཤད། ། སྟོང་ཉིད་ཁོ་ན་ཀུན་རྫོབ་ཡིན། ། མེད་ན་མི་འབྱུང་ངེས་པའི་ཕྱིར། ། བྱས་དང་
མི་རྟག་ཇི་བཞིན་ནོ། ། ཞེས་གསུངས་སོ། ། གཟུགས་སོགས་དང་དེ་རྣམས་ཀྱི་རང་བཞིན་མེད་པ་གཉིས་གཅིག་
དང་ངོ་བོ་ཐ་དད་ལ། གནོད་བྱེད་བཞི་དགོངས་འགྲེལ་ལས་གསུངས་ཀྱང་། བསྡུ་ན་གཟུགས་དང་དེའི་རང་
བཞིན་གྱིས་སྟོང་བ་གཉིས་ངོ་བོ་གཅིག་ཡིན་ཀྱང་གཏན་ནས་གཅིག་མ་ཡིན་ཏེ། གཟུགས་ཀུན་རྫོབ་དང་དེའི་
རང་བཞིན་གྱིས་སྟོང་བ་ནི་དོན་དམ་བདེན་པ་ཡིན་པའི་ཕྱིར་རོ། ། དེ་གཉིས་ངོ་བོ་ཐ་དད་མ་ཡིན་ཏེ། ཡིན་ན་
མ་འབྲེལ་བའི་གཟུགས་རང་བཞིན་གྱིས་སྟོང་བ་མ་ཡིན་པར་ཐལ་བར་འགྱུར་བའི་ཕྱིར། དེའི་ཚུལ་ཡང་ཆོས་
ཐམས་ཅད་རྟེན་འབྲེལ་ཡིན་པས་རྟེན་འབྲེལ་མ་ཡིན་པའི་ཆོས་མེད་ལ། དེ་མེད་པས་རང་བཞིན་གྱིས་སྟོང་བ་མ་
ཡིན་པའི་ཆོས་ཀྱང་མེད་དེ། རྟེན་འབྲེལ་བསྟོན་པ་ལས། དེ་ཕྱིར་བརྟེན་ནས་འབྱུང་བ་ལ། ། མ་གཏོགས་ཆོས་
འགའ་ཡོད་མིན་པས། ། རང་བཞིན་གྱིས་ནི་སྟོང་བ་ལ། ། མ་གཏོགས་ཆོས་འགའ་མེད་པར་གསུངས། ། ཞེས་
གསུངས་པའི་ཕྱིར། གཉིས་པ་ནི། དེ་བཞིན་དུ་ཚོང་བ་དང་། འདུ་ཤེས་དང་། འདུ་བྱེད་དང་། རྣམ་པར་
ཤེས་པ་རྣམས་སྟོང་བའི་ཞེས་པ་སྟེ། གཟུགས་ཕུང་ལ་བཤད་པའི་དཔེ་དོན་དེ་བཞིན་དུ། ཚོར་བ་སོགས་བཞི་པོ་
རང་བཞིན་གྱིས་གྲུབ་པ་སྟོང་བའོ། ། ཚོར་བ་སོགས་བཞི་རང་བཞིན་གྱིས་སྟོང་ཡང་ཐ་སྙད་དུ་ཚོར་བ་སོགས་
བཞི་བོ་དེར་སྣང་ངོ༌། ། ཚོར་བ་སོགས་བཞི་ལས་དེ་བཞིའི་རང་བཞིན་གྱིས་སྟོང་བ་ཉིད་ངོ་བོ་གཞན་མ་ཡིན་དེ་
བཞིའི་རང་བཞིན་སྟོང་བ་ཉིད་ལས་ཚོར་སོགས་བཞི་བོ་དེ་ངོ་བོ་གཞན་ནམ་ངོ་བོ་ཐ་དད་མ་ཡིན་ཏེ་ངོ་བོ་གཅིག་གོ་
ཞེས་སྦྱོར་རྒྱུ་ཡིན་ནོ། ། གཉིས་པ་མཐོང་ལམ་ལ་སློབ་ཚུལ་ནི། ཤཱ་རིའི་བུ་དེ་ལྟ་བས་ན་ཆོས་ཐམས་ཅད་སྟོང་བ་
ཉིད་དེ། མཚན་ཉིད་མེད་པ། མ་སྐྱེས་པ། མ་འགག་པ། དྲི་མ་མེད་པ། ། དྲི་མ་དང་བྲལ་བ་མེད་པ། བྲི་བ་
མེད་པ། གང་བ་མེད་པའོ་ཞེས་པ་སྟེ། ཐབ་མོ་ཁྱད་པར་བརྒྱད་དང་ལྡན་པར་བསྟན་ཏོ། ། དེ་ཡང་ཤཱ་རིའི་བུ་
300

༄༅། །ཤེས་རབ་སྙིང་བོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
ཞེས་བོས་ནས། སྔར་ཕུང་བོ་ལྔ་རང་བཞིན་གྱིས་སྟོང་བར་བཤད་པ་དེ་ལྟར་སྐྱེ་མཆེད་བཅུ་གཉིས་དང་། ཁམས་
བཅོ་བརྒྱད་ཀྱི་ཆོས་ཐམས་ཅད་ཀྱང་རང་བཞིན་གྱིས་སྟོང་བ་ཉིད་དེ། དེ་ཡང་རང་བཞིན་གྱིས་སྟོང་ཡང་ཆོས་དེ་
རྣམས་སུ་སྣང་ངོ་། ། ཆོས་དེ་རྣམས་ལས་དེའི་རང་བཞིན་སྟོང་བ་ཉིད་ངོ་བོ་གཞན་མ་ཡིན། དེ་རྣམས་ཀྱི་རང་
བཞིན་སྟོང་བ་ཉིད་ལས་ཆོས་དེ་རྣམས་ངོ་བོ་གཞན་མ་ཡིན་ནོ་ཞེས་སྦྱར་བར་བྱ་སྟེ། དེས་རྣམ་པར་ཐར་བའི་སྒོ་
སྟོང་བ་ཉིད་བསྟན་ཏོ། ། ཆོས་ཐམས་ཅད་རང་གི་མཚན་ཉིད་གཟུགས་སུ་རུང་བ་ལ་སོགས་པ་དང་། སྤྱིའི་
མཚན་ཉིད་མི་རྟག་པ་དང་བདག་མེད་པ་ལ་སོགས་པ་རྣམས་ཀྱང་རང་གི་མཚན་ཉིད་ཀྱིས་གྲུབ་པ་མེད་པ་དང་།
གཟུགས་སོགས་འདུས་བྱས་ཀྱི་ཆོས་རྣམས་ཐ་སྙད་ཙམ་དུ་སྐྱེ་ཡང་རང་བཞིན་གྱིས་མ་སྐྱེས་པ་དང་། དེ་རྣམས་
སྐྱེས་མཐར་འགག་པ་ཡང་ཐ་སྙད་ཙམ་དུ་ཡིན་གྱི་རང་བཞིན་གྱིས་མ་འགག་པ་དང༌། ཐར་འདོད་ཀྱི་སྐྱེས་བུ་
རྣམས་ཀྱི་སྤང་བྱའི་དྲི་མ་འཁོར་བ་རྒྱུ་དང་བཅས་པ་རང་བཞིན་གྱིས་མེད་པ་ཡིན་ལ། བླང་བྱ་དྲི་མ་དང་བྲལ་བ་
མྱ་ངན་ལས་འདས་པའི་ཐར་བ་ཡང་རང་བཞིན་གྱིས་མེད་དོ་ཞེས་པས་རྣམ་པར་ཐར་བའི་མཚན་མ་མེད་པ་
བསྟན་ཏོ། ། ཀུན་ནས་ཉོན་མོངས་པའི་ཕྱོགས་བྲི་བ་སྟེ་ཟད་པར་འགྱུར་བ་ཡང་རང་བཞིན་གྱིས་མེད་པ་དང་།
རྣམ་པར་བྱང་བའི་ཕྱོགས་གང་བ་སྟེ་རྫོགས་པར་འགྱུར་བའམ་གོང་འཕེལ་དུ་འགྲོ་བ་ཡང་རང་བཞིན་གྱིས་མེད་
པའོ་ཞེས་པས་རྣམ་པར་ཐར་བའི་སྒོ་སྨོན་མེད་བསྟན་པར་བཞེད་དོ། ། དེ་ཡང་ཡུམ་ཀྱི་མདོ་ལས། གཟུགས་ནི་
གང་ནས་ཀྱང་མ་འོངས། གང་དུ་ཡང་མི་འགྲོ་གང་ཡང་གནས་པར་འགྱུར་བ་མེད་དོ། ། ཞེས་སོགས་དང་།
འགྲེས་མོས་ཞུས་པ་ལས། སྲིང་མོ་སྐྱེ་བ་གང་ནས་ཀྱང་མ་ཡོངས། ཞེས་སོགས་མང་དུ་གསུངས་པ་ལྟར་ཏེ།
འདི་ལ་སྤྱིར་ཆོས་ཐམས་ཅད་རང་བཞིན་གྱིས་མེད་ཚུལ་ཤེས་ན། བྱེ་བྲག་ཏུ་འདུས་བྱས་ཀྱིས་ཆོས་ཐམས་ཅད་
དང་པོར་རང་བཞིན་གྱིས་མ་སྐྱེས་པའི་ཚུལ་ཤེས་ལ། རང་བཞིན་གྱིས་མ་སྐྱེས་པའི་ཚུལ་ཤེས་པ་ན་བར་དུ་རང་
བཞིན་གྱིས་མི་གནས་པ་དང་མཐར་རང་བཞིན་གྱིས་མི་འགགས་པ་སོགས་ཀྱང་ཤེས་ནུས་པས་བླང་དོར་གྱི་རྣམ་
གཞག་ཐམས་ཅད་ཐ་སྙད་ཙམ་མ་གཏོགས། དེ་དམ་པར་མེད་པའི་ཚུལ་རྣམས་ཤེས་པར་ནུས་སོ། ། རང་
བཞིན་གྱིས་མི་སྐྱེ་བའི་རྒྱུ་མཚན་གྱི་གཙོ་བོ་ཡང་རྒྱུ་རྐྱེན་ལ་བརྟེན་ནས་སྐྱེ་བའི་དབང་གིས་ཡིན་ཏེ། མ་དྲོས་པས་
ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། ། ཞེས་དང་། ཀླུ་སྒྲུབ་ཀྱིས་ཀྱང་རིགས་པ་དྲུག་ཅུ་
བ་ལས། བརྟེན་ནས་སྐྱེས་པར་མ་སྐྱེས་པར། དེ་ཉིད་མཁྱེན་པ་མཆོག་གིས་གསུངས། ། ཞེས་དང་། དཔལ་
ལྡན་ཟླ་བས་དབུ་མ་འཇུག་པར་ཡང་། གང་ཕྱིར་དངོས་པོ་བརྟེན་ནས་རབ་འབྱུང་བ། ། ཞེས་སོགས་དང་། རྗེ་
ཉིད་ཀྱིས་ཀྱང་། གང་གང་རྐྱེན་ལ་རག་ལས་པ། ། དེ་དེ་རང་བཞིན་གྱིས་སྟོང་ཞེས། ། ཞེས་སོགས་གསུངས་པ་
301

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟར་རོ། ། དེ་ཡང་རྒྱུ་རྐྱེན་དང་ཆ་ཤས་ལ་བརྟེན་ནས་འབྱུང་ན་གཞན་དབང་གིས་སམ་གཞན་ལ་རག་ལས་པའི་
དབང་གིས་བྱུང་བ་ཡིན་ཀྱི། རང་དབང་གིས་སམ་གཞན་ལ་ལྟོས་མེད་དུ་བྱུང་བ་ཡིན་པས་ན་རང་བཞིན་གྱིས་
མེད་པ་ཡིན་ཏེ། བཞི་བརྒྱ་བ་ལས། འདི་ཀུན་རང་དབང་མེད་པ་སྟེ། དེས་ན་བདག་གི་ཡོད་མ་ཡིན། ། ཞེས་
གསུངས་པས་སོ། ། འོན་ཀྱང་དོན་ཕྲ་བས་བློ་ཆུང་གིས་རྟོགས་དཀའོ ། གསུམ་པ་སྒོམ་ལམ་ལ་སློབ་ཚུལ་ལ་
གཉིས། སྒོམ་ལམ་ལ་ཇི་ལྟར་སློབ་ཚུལ་དང་། དེ་ལྟར་བསླབས་པས་ཇི་ལྟར་འཚང་རྒྱ་བའི་ཚུལ་ལོ། ། དང་པོ་
ནི། ཤཱ་རིའི་བུ། དེ་ལྟ་བས་ན་སྟོབས་ཉིད་ལ་གཟུགས་མེད། ཞེས་པ་ནས། ཆོས་མེད་དོ། ། ཞེས་པའི་བར་
གྱིས་སྐྱེ་མཆེད་བཅུ་གཉིས་རང་བཞིན་མེད་པ་དང་། མིག་གི་ཁམས་མེད་པ་ནས་ཡིད་ཀྱི་ཁམས་མེད་ཅེས་པས་
རྟེན་དབང་པོའི་ཁམས་དྲུག་དང་། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ་ཞེས་པས་བརྟེན་པ་
རྣམ་ཤེས་ཀྱི་ཁམས་དྲུག་གི་རང་བཞིན་གྱིས་སྟོང་ཚུལ་དངོས་སུ་བསྟན་ནས། དེ་གཉིས་ཀ་བསྡོམས་པས་དམིགས་
པ་ཡུལ་གྱི་ཁམས་དྲུག་རང་བཞིན་གྱིས་སྟོང་ཚུལ་འཕངས་པས། ཁམས་བཅོ་བརྒྱད་རང་བཞིན་གྱིས་སྟོང་བར་
བསྟན་ཏེ། དེ་ཡང་ཤཱ་རིའི་བུ་ཞེས་བོས་ནས། གོང་དུ་བཤད་པའི་རྒྱུ་མཚན་དེ་ལྟ་བས་ན་སྟོང་བ་ཉིད་མངོན་
སུམ་དུ་རྟོགས་པའི་སློབ་པ་འཕགས་པའི་མཉམ་གཞག་ཡེ་ཤེས་ཀྱིས་གཟིགས་ངོ་ལ་སྟེ་གཟིགས་ངོར་གཟུགས་མེད།
དེ་བཞིན་དུ་སྦྱར་ཏེ་ཚོར་བ་མེད། འདུ་ཤེས་མེད། འདུ་བྱེད་མེད། རྣམ་པར་ཤེས་པ་མེད་པ་སྟེ་ཕུང་པོ་ལྔའི་
གཉིས་སྣང་མེད་པར་བསྟན་ལ། དེའི་ངོར་མིག་གི་སྐྱེ་མཆེད་མེད་ཅིང་། རྣ་བ་མེད། སྣ་མེད། ལྕེ་མེད། ལུས་
མེད། ཡིད་ཀྱི་སྐྱེ་མཆེད་རྣམས་མེད་པ་སྟེ་ཡུལ་ཅན་གྱི་སྐྱེ་མཆེད་དྲུག་གི་གཉིས་སྣང་མེད་དོ། ། དེ་བཞིན་དུ་
གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་པ་སྟེ། ཡུལ་གྱི་སྐྱེ་མཆེད་དྲུག་གི་
གཉིས་སྣང་མེད་དོ། ། དེ་བཞིན་དུ་མིག་གི་ཁམས་མེད་པ་ནས། ཡིད་ཀྱི་ཁམས་མེད་ཅེས་པའི་ནས་ཞེས་པ་ནི་
སྡུད་ཚིག་ཡིན་པ་ལ་རྣ་བ་སྣ་ལྕེ་ལུས་བཞིའི་ཁམས་དང་བཅས་པའི་དབང་པོའི་ཁམས་དྲུག་དང༌། ཡིད་ཀྱི་རྣམ་
པར་ཤེས་པའི་ཁམས་ཀྱི་བར་དུ་ཡང་མེད་དོ་ཞེས་པའི་བར་གྱིས། གཟུགས་ཀྱི་ཁམས་དང་། སྒྲ་དྲི་རོ་རེག་བྱ་
ཆོས་ཀྱི་ཁམས་ཏེ་ཡུལ་གྱི་ཁམས་དྲུག་དང་། མིག་གི་རྣམ་པར་ཤེས་པ་དང་། རྣ་བ་སྣ་ལྕེ་ལུས་ཡིད་ཀྱི་ཁམས་ཏེ་
རྣམ་ཤེས་ཀྱི་ཁམས་དྲུག་གི་གཉིས་སྣང་ལྡོག་གོ ། འདི་ཕུང་པོ་ལྔ་དང་སྐྱེ་མཆེད་བཅུ་གཉིས་དང་ཁམས་བཅོ་
བརྒྱད་རྣམས་སྟོང་ཉིད་ལ་ཆུ་ལ་ཆུ་བཞག་པ་བཞིན་དུ་གྱུར་པའི་མཉམ་གཞག་གི་གཟིགས་ངོར་མེད་པ་དང་། དེ་
རྣམས་སྤྱིར་རང་བཞིན་གྱིས་མེད་པ་དང་། དོན་དམ་དཔྱོད་བྱེད་ཀྱི་རིགས་པའི་དཔྱད་བཟོད་དུ་མེད་པ་དང་།
དེ་རྣམས་ཀྱི་ཐ་སྙད་བཏགས་དོན་བཙལ་ན་མི་རྙེད་པ་གང་ལ་སྦྱར་ཡང་གནད་གཅིག་ཏུ་འགྲོའོ། ། སྐབས་འདི་
302

༄༅། ། ཤེས་རབ་སྙིང་པོའི་རྣམ་བཤད་ཟབ་མོ་འི་དེ་ཁོ་ན་ཉིད་གསལ་བར་བྱེད་པའི་ཉི་མ། །
དག་ཏུ་དགག་བྱའི་ཁྱད་པར་དངོས་སུ་མ་སྦྱར་ཡང་། གོང་དུ་ཕུང་པོ་ལྔ་བོ་རང་བཞིན་གྱིས་སྟོང་པར་གསུངས་
པའི་ཚེ་དགག་བྱ་ལ་རང་བཞིན་གྱིས་ཞེས་དངོས་སུ་སྦྱར་ཟིན་པ་ལ་དགོངས་ཤིང་། འདིར་སྟོང་བ་ཉིད་ལ་ཞེས་
གསུངས་པས་ཀྱང་གོ་ནུས་སོ། ། ཡང་མ་རིག་པ་མེད་པ་ནས་རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ་
ཞེས་པས་གཟིགས་ངོ་དེར་རྟེན་འབྲེལ་ལུགས་འབྱུང་དང་ལུགས་ལྡོག་གི་གཉིས་སྣང་མེད་པར་སྟོན་ཏེ། དེ་ཡང་
མ་རིག་པ་མེད་པ་ནས་ཞེས་པའི་ནས་ནི་སྡུད་པའི་ཚིག་ཡིན་པས། དེ་དང་རྒ་ཤི་མེད་པའི་བར་གྱིས་འདུ་བྱེད་དང་
རྣམ་པར་ཤེས་པ་དང་མིང་དང་གཟུགས་དང་སྐྱེ་མཆེད་དང་རེག་པ་དང་ཚོར་བ་དང་སྲེད་པ་དང་ལེན་པ་དང་
སྲིད་པ་དང་སྐྱེ་བ་དང་བཅས་པའི་ཉོན་མོངས་ཕྱོགས་ཀྱི་ཡན་ལག་བཅུ་གཉིས་དང་། རྒ་ཤི་ཟད་པའི་བར་དུ་ཡང་
མེད་དོ་ཞེས་པས་ཐ་མ་བསྟན་པ་དང་བར་དུ་ཞེས་པས་དེར་མ་ཟད་མ་རིག་པ་ཟད་པ་དང་། འདུ་བྱེད་ཟད་པ་
དང་། དེ་བཞིན་དུ། སྐྱེ་བ་ཟད་པ་དང་། རྒ་ཤི་ཟད་པའི་བར་གྱིས་རྣམ་བྱང་ཕྱོགས་ཀྱི་ཡན་ལག་བཅུ་གཉིས་ཀྱི་
མངོན་ཞེན་གཟིགས་ངོ་དེར་ལྡོག་པར་བསྟན་ཏོ། ། ཡང་དེ་བཞིན་དུ་སྡུག་བསྔལ་བ་དང་། ཀུན་འབྱུང་བ་དང་།
འགོག་པ་དང་། ལམ་མེད་ཅེས་པས་སྡུག་བསྔལ་བདེན་པ་དང་། ཀུན་འབྱུང་བདེན་པ་དང་། འགོག་པའི་
བདེན་པ་དང༌། ལམ་གྱི་བདེན་པ་སྟེ་འཕགས་པའི་བདེན་པ་བཞིའི་མངོན་ཞེན་གཟིགས་ངོ་དེར་མེད་དོ། །
ཡང་ལམ་མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ་ཞེས་པས་མཉམ་གཞག་དེའི་གཟིགས་ངོར་
ཡུལ་ཅན་ལམ་དང་ཡེ་ཤེས་རང་ཉིད་ཀྱི་གཉིས་སྣང་མེད་ལ། ཐོབ་པར་བྱ་བའི་ཆོས་ཡང་མེད་ཅིང་ཐོབ་འགྱུར་
དང་ཐོབ་བྱ་མ་ཡིན་པའི་མ་ཐོབ་པ་ཡང་མེད་དོ་ཞེས་གཟིགས་ངོ་དེར་བླང་དོར་ལ་བདེན་ཞེན་ལྡོག་པའི་ཚུལ་
བསྟན་པའོ། ། ཕྱི་མ་འདི་དག་ལ་དོན་འཆད་ཚུལ་མི་འདྲ་བ་འགའ་རེ་མཐོང་སྟེ་དོན་དུ་མི་འགལ་ཡང་། འདི་
ཉིད་འཐད་པར་སེམས་སོ། ། འོན་ཀྱང་རོང་ཊིཀ་པས་མ་ཐོབ་པ་ཡང་མེད་དོ་ཞེས་པ་ནི། ཀུན་རྫོབ་ཏུ་ཐོབ་པ་
ཡོདཔ་ལ་འཆད་པའི་སྐབས་སུ་བབ་པར་མ་མཐོང་ངོ༌། ། མདོར་ན་དེ་དག སློབ་པ་འཕགས་པའི་མཉམ་
གཞག་ཡེ་ཤེས་ཀྱིས་དོན་དམ་གཟིགས་པའི་གཟིགས་ངོར་གཟུགས་སོགས་ཀུན་རྫོབ་པའི་གཉིས་སྣང་གི་སྤྲོས་པ་
ཐམས་ཅད་ཉེ་བར་ཞི་བའི་དོན་ཏེ། དེ་ཡང་། སྡུད་པ་ལས། གཟུགས་རྣམས་མི་ཐོང་ཚོར་བ་བདག་ཀྱང་མི་
མཐོང་ཞིང་། ། འདུ་ཤེས་མཐོང་བ་མེད་ལ་སེམས་པ་མི་མཐོང་ཞིང་། ། གང་ལ་རྣམ་པར་ཤེས་དང་སེམས་ཡིད་
མཐོང་མེད་པ། ། འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། ། ཞེས་དང་། གང་དག་དེ་ནི་
འདུས་མ་བྱས་ཡིན་སྤྲོས་མེད་དེ། ། འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། ། ཞེས་དང་། མངོན་
རྟོགས་རྒྱན་ལས། གཟུགས་ལ་སོགས་པ་མི་ཤེས་ཕྱིར། ། དེ་ནི་བསམ་མི་ཁྱབ་པར་འདོད༑ ། ཞེས་དང་། ཀླུ་
303

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒྲུབ་ཀྱི་རྩ་ཤེ་ལས། གང་གིས་རྟེན་ཅིང་འབྲེལ་བར་འབྱུང་། ། འགག་པ་མེད་པ་སྐྱེ་མེད་པ། ། ཞེས་སོགས་
དང་། ཞི་བ་ལྷའི་སྤྱོད་འཇུག་ལས་གང་ཚེ་དངོས་དང་དངོས་མེད་དག ། བློ་ཡི་མདུན་ན་མི་གནས་པ། ། དེ་ཚེ་
རྣམ་པ་གཞན་མེད་པས། ། དམིགས་པ་མེད་པར་རབ་ཏུ་ཞི། ། ཞེས་གསུངས་པ་རྣམས་དང་དོན་འདྲའོ། །
དེ་ལ་འཕགས་པའི་མཉམ་གཞག་མི་རྟོག་པའི་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་པའི་གཟིགས་ངོ་ན་
གཟུགས་སོགས་ཀུན་རྫོབ་ཀྱི་རྣམ་པ་མི་འཆར་བའི་རྒྱུ་མཚན་ཡོད་དེ། དེས་སྟོང་ཉིད་མངོན་སུམ་དུ་རྟོགས་པའི་
ཚེ་གཉིས་སྣང་ནུབ་པའི་སྒོ་ནས་གཟིགས་པ་ཡིན་ལ། ཀུན་རྫོབ་པའི་ཆོས་གང་བློ་ལ་འཆར་བ་ན་གཉིས་སྣང་དང་
བཅས་པའི་ཚུལ་གྱིས་འཆར་བ་ཡིན་པའི་ཕྱིར་ཏེ། དོན་དམ་པའི་ཆོས་རྣམས་ནི་དགག་བྱ་བདེན་གྲུབ་སོགས་
གཉིས་སྣང་གི་ སྤྲོས་པ་རྣམ་པར་བཅད་པའི་ཚུལ་ཀྱིས་ སྣང་ཚུལ་དང་ གནས་ཚུལ་ མཐུན་པར་གནས་ཤིང་།
གནས་པ་ལྟར་གཟིགས་པ་ཡིན་ལ། ཀུན་རྫོབ་པའི་ཆོས་རྣམས་ནི་གཉིས་སྣང་གི་སྤྲོས་པ་དུ་མ་དང་བཅས་ཏེ་སྣང་
ཚུལ་དང་གནས་ཚུལ་མི་མཐུན་པར་གཟིགས་པའི་ཕྱིར་རོ། ། སྤྱིར་གཉིས་སྣང་གི་སྤྲོས་པ་ལ་སྒྲ་རྟོག་དང་། ཡུལ་
ཡུལ་ཅན་ཐ་དད་པའི་སྣང་བ་དང་། བདེན་གྲུབ་དང་དེར་སྣང་བ་དང༌། ཀུན་རྫོབ་ཀྱི་གཉིས་སྣང་སོགས་མང་
ཡང་འདིར་ཤེས་ན་དེ་རྣམས་གང་དང་སྦྱར་ཀྱང་མི་འགལ་ལོ། ། དགག་བྱ་ལ་རྟགས་ཀྱི་དགག་བྱ་དང༌། རིགས་
པའི་དགག་བྱ་དང་། ལམ་གྱི་དགག་བྱ་སོགས་མང་ཡང་། རྟགས་ཡང་དག་གི་དགག་བྱ་མཐར་ཐུག་ནི། རང་
བཞིན་གྱིས་གྲུབ་པ། རང་གི་མཚན་ཉིད་ཀྱིས་གྲུབ་པ། རང་ངོས་ནས་གྲུབ་པ། བདེན་པར་གྲུབ་པ། དོན་
དམ་པར་གྲུབ་པ། ཡང་དག་པར་གྲུབ་པ། རང་དབང་དུ་གྲུབ་པ་རྣམས་ཏེ། རང་བཞིན་གྱིས་སྟོང་བའམ།
རང་བཞིན་གྱིས་མེད་ཅེས་སྦྱོར་རུང་བ་ཐམས་ཅད་ལ་ནི་དེ་ཐམས་ཅད་ཀྱིས་སྟོང་བ་དང་མེད་ཅེས་སྦྱོར་རུང་སྟེ།
དེ་རྣམས་དོན་གཅིག་མིང་གི་རྣམ་གྲངས་ཙམ་ཡིན་པའི་ཕྱིར་རོ། ། གཉིས་པ་དེ་ལ་བརྟེན་ནས་ཇི་ལྟར་འཚང་རྒྱུ་
བའི་ཚུལ་ལ་གཞིས་གྱི་དང་པོ་ནུས་པ་ནི། ཤཱ་རིའི་བུ་དེ་ལྟ་བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་
ཕྱིར། ཤེས་རབ་ཀྱི་ཕ་རོལ་ཕྱིན་པ་ཟབ་མོ་འདི་ལ་བརྟེན་ཅིང་གནས་ཏེ་ཞེས་པས་སྟོན་ཏེ། ཤཱ་རིའི་བུ་ཞེས་བོས་
ནས། ཚོགས་སྦྱོར་གཉིས་དང་མཐོང་སྒོམ་གྱི་ལམ་གཉིས་ཏེ་བཞི་ལ་སློང་ཚུལ་གོང་དུ་བསྟན་པའི་ཚུལ་དེ་ལྟ་བས་
ན། གང་ཟག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་གཞག་ཡེ་ཤེས་ཀྱི་གཟིགས་ངོ་ན་
གཟུགས་མེད་པ་ནས། ཐ་མའི་ཐོབ་པ་དང་མ་ཐོབ་པའི་བར་གང་ཡང་རང་བཞིན་གྱིས་གྲུབ་པ་མེད་པའི་ཕྱིར་དེ་
ལྟར་མེད་པར་མངོན་སུམ་དུ་རྟོགས་པའི་ཚུལ་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་
འཇོག་ལ། ཟབ་མོའི་སྤྱོད་ཚུལ་དེ་ལ་བརྟེན་ཅིང་གནས་པར་བྱས་པས་ཏེ། དེའི་མཐུས་འབྲས་བུ་འཆད་པར་
304

༄༅། ། ཤེས་རབ་སྙིང་བོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། } །
འགྱུར་བ་ལྟར་འཐོབ་པར་ནུས་སོ། ། འདི་ནི་འཆད་ཚུལ་གཅིག་གི་དབང་དུ་བྱས་པ་ཡིན་ལ། འོན་ཀྱང་སེམས་
ལ་སྒྲིབ་པ་མེད་ཅིང་ནས་ཤིན་ཏུ་འདས་ཞེས་པ་ཡན་ཆད་རྒྱུན་མཐའ་དང་སྦྱར་ནའང་མི་འགལ་ཞིང་། སྐབས་
འདི་གཞུང་སྔོན་མའི་དོན་བསྡུར་སྦྱར་རུང་བར་སེམས་སོ། གཉིས་པ་མཐར་འཚང་རྒྱ་ཚུལ་ནི༔ སེམས་ལ་
སྒྲིབ་པ་མེད་པས་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པར་ཕྱིན་ཏོ་ཞེས་
བསྟན་ཏེ། འདི་ལ་ཆོས་རྗེ་རོང་ཊིཀ་པ་དང་། གུང་རུ་རྒྱལ་མཚན་བཟང་བོ་གཉིས་ཀྱིས། སྟོང་ཉིད་ཀྱི་དོན་
རྟོགས་ཤིང་གོམས་ན་སེམས་ལ་བདེན་འཛིན་སྒྲིབ་པ་མེད་པས། སྟོང་བ་ཉིད་ཀྱི་དོན་ལ་སྐྲག་པ་མེད་དེ། ཕྱིན་ཅི་
ལོག་བདེན་འཛིན་ལས་ཤིན་ཏུ་འདས་ནས་ཐེག་ཆེན་གྱི་མྱང་ངན་ལས་འདས་པའི་མཐར་ཐོབ་པར་བྱ་བ་སངས་
རྒྱས་ཀྱི་སར་ཕྱིན་ཏོ་ཞེས་འཆད་ལ། འཇམ་དབྱངས་དགའ་བློས་དེ་ནི། གང་དྲན་དྲན་གྱིས་འབྲུ་བསྣོན་ཡིན་
པར་བཤད་ནས། ས་བཅུའི་ངོ་སྐལ་གྱི་སྤང་བྱའི་སྒྲིབ་པ་གཉིས་གཉིས་ཡོད་པ་རྣམས་རིམ་གྱིས་སྤངས་ཏེ། ཕྱིན་
ཅི་ལོག་བཞིས་འཇིགས་སྐྲགས་མེད་པས། དེ་ལས་འདས་པའི་མི་གནས་པའི་མྱང་འདས་ཐོབ་པར་འཆད་དོ། །
ཕྱིན་ཅི་ལོག་བཞི་ནི་གཙང་བདེ་རྟག་བདག་ཏུ་འཛིན་པ་བཞི་ལ་གཞན་ནས་བཤད་པ་ལྟར་རོ། ། ཁོ་བོ་ལྟར་ན་ནི་
དེ་གཉིས་གང་བྱས་ཀྱང་མི་འགལ་ཞིང་། ཁྱད་པར་དུ་བཤད་པ་དང་པོ་ཉིད་བདེ་བར་སེམས་སོ། ། བདག་མེད་
པ་ལ་བདག་ཏུ་འཛིན་པ་ནི་ཕྱིན་ཅི་ལོག་ཏུ་བཤད་པའི་ཕྱིར་བདག་འཛིན་ནམ་བདེན་འཛིན་ཡང་ཕྱིན་ཅི་ལོག་ཏུ་
འཇོག་དགོས་པས། ཕྱིན་ཅི་ལོག་ཞེས་པ་ཙམ་གྱིས་ཕྱིན་ཅི་ལོག་བཞི་ག་ལ་ངེས་པར་བཤད་དགོས་པ་ནི་མ་ཡིན་
ནོ། ། ཁ་ཅིག་ཏུ་འདས་པར་ཕྱིན་ཏོ་ཞེས་འབྱུང་ལ། ལ་ལར་འདས་པར་མཐར་ཕྱིན་ཏོ་ཞེས་འབྱུང་བའི་སྔ་མ་
ལྟར་བྱས་ན་བདེ་བར་སེམས་པས། དེ་ལྟར་ན་སངས་རྒྱས་ཀྱི་སའི་མྱ་ངན་ལས་འདས་པར་ཕྱིན་པའམ། དེ་ཐོབ་
པར་འགྱུར་བའི་དོན་ནོ། ། སྤྱིར་འཆི་བའི་དུས་བྱས་པ་འགའ་ཞིག་ལ་མྱ་ངན་ལས་འདས་པ་ཞེས་ཟེར་ཡང་།
འདིར་ཐར་བ་ལ་མྱང་འདས་སམ་མྱ་ངན་ལས་འདས་པའི་ཐ་སྙད་མཛད་པ་ལྟར་ཡིན་གྱི། སྔ་མ་མིན་ལ། མྱ་
ངན་ཡང་སྡུག་ཀུན་གཉིས་ལ་བྱས་ནས། དེ་ལས་འདས་པ་ནི་དེ་སྤངས་པའི་དོན་ནོ། ། དེ་ལྟ་ནའང་མྱང་འདས་
ཐོབ་ན་ནི། ཉོན་མོངས་སྤངས་པས་ཁྱབ་ཀྱང་། སྡུག་ཀུན་གཉིས་སྤངས་པས་ཁྱབ་པར་མི་འདོད་དོ། ： བཞི་བ་
ནི། དུས་གསུམ་དུ་རྣམ་པར་བཞུགས་ པའི་ སངས་རྒྱས་ཐམས་ ཅད་ཀྱང་ནས། སངས་ རྒྱས་ སོ་ཞེས་པ་ནི།
འདས་མ་འོངས་ད་ལྟའི་དུས་གསུམ་དུ་རང་དུས་དེར་སངས་རྒྱས་ནས་རྣམ་པར་བཞུགས་པའི་སངས་རྒྱས་ཐམས་
ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་བསྒོམས་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་
པའི་བྱུང་ཆུབ་ཏུ་རྫོགས་པར་སངས་རྒྱས་སོ་ཞེས་པ་སྟེ། ཀྱང་གི་སྒྲ་ནི་སངས་རྒྱས་རེ་རེ་གཉིས་གཉིས་སུ་མ་ཟད་
305

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅེས་པའོ། ། འོ་ན་འདས་པ་དང་མ་བྱོན་པ་གཉིས་ལ་བཞུགས་ཞེས་གསུང་བ་ཇི་ལྟར་ཡིན་སྙམ་ན། སྐྱོན་མེད་དེ།
རང་དུས་ལ་དགོངས་པའི་ཕྱིར་རོ། ། ཤེར་ཕྱིན་ནི་འདིར་གཞུང་ཤེར་ཕྱིན་ལ་བྱེད་པ་མ་ཡིན་གྱི། ལམ་ཤེར་ཕྱིན་
ཏུ་མྱུར་བའི་སྟོང་ཉིད་རྟོགས་པའི་ཡེ་ཤེས་ལ་བྱེད་པ་ཡིན་ནོ། ། ཚུལ་དེ་ནི་རྒྱལ་བའི་ཡུམ་རྒྱས་འབྲིང་བསྡུས་པ་
གསུམ་ནས་འབྱུང་བའི་དོན་མདོ་སྡུད་པ་ལས། རྒྱལ་བ་འདས་དང་མ་བྱོན་ཕྱོགས་བཅུར་གང་བཞུགས་པ། །
ཀུན་ལས་ཕ་རོལ་ཕྱིན་པ་འདི་ཡིན་གཞན་མ་ཡིན། ། ཞེས་གསུངས་པ་ལྟར་ཡིན་ནོ། ། སངས་རྒྱས་ཐོབ་པ་ལ་
སྟོང་ཉིད་རྟོགས་དགོས་པར་མ་ཟད། ཐེག་པ་གསུམ་པོ་གང་གིའང་ཐར་བ་ཐོབ་པ་ལ་ནི་སྟོང་ཉིད་ངེས་པར་
རྟོགས་དགོས་ཏེ། སྟོང་ཉིད་རྟོགས་པའི་ལྟ་བ་ནི་ཞི་སྒོ་གཉིས་སུ་མེད་པར་བཤད་པའི་དགོས་པ་དེ་ཡིན་ཞིང་།
ཏིང་ངེ་འཛིན་རྒྱལ་པོའི་ལུང་སྔར་དྲངས་པ་ལྟར་དང་འཕགས་པ་ཀླུ་སྒྲུབ་ཀྱིས་ཀྱང༌། ཉན་ཐོས་རྣམས་དང་རང་
སངས་རྒྱས། སངས་རྒྱས་རྣམས་ཀྱིས་ངེས་བསྟེན་པའི། ། ཐར་ལམ་ཁྱོད་ནི་གཅིག་པུ་སྟེ། ། གཞན་ཞེས་བགྱི་
བ་མ་མཆིས་ངེས། ། ཞེས་གསུངས་པ་ལྟར་ཡིན་ལ། ཤེས་རབ་ཀྱི་ཕ་རོལ་ཏུ་ཕྱིན་པ་དངོས་ནི་ཐེག་ཆེན་པའི་རྒྱུད་
ཀྱི་སྟོང་ཉིད་རྟོགས་པའི་ཡེ་ཤེས་དང་དོན་གཅིག་ཏུ་འདོད་པ་དང་དེའི་རྒྱུད་ཉིད་སྟོང་ཉིད་མངོན་སུམ་དུ་རྟོགས་
པའི་ཡེ་ཤེས་དང་དོན་གཅིག་ཏུ་འདོད་པའི་ཚུལ་སོགས་མང་དུ་ཡོད་ཀྱང་། སྟོང་ཉིད་རྟོགས་དགོས་པ་ལ་ནི་
འདྲའོ། ། རྡོར་གཅོད་ལས། ། དུས་གསུམ་གྱི་རྒྱུན་ཏུ་ཞུགས་པ་ནས་སངས་རྒྱས་ཀྱི་བར་ཐམས་ཅད་ཤེར་ཕྱིན་
ལ་བརྟེན་ནས་ཐོབ་པར་གསུངས་པ་ནི་སྟོང་ཉིད་རྟོགས་པའི་ཡེ་ཤེས་ལ་དགོངས་པ་ཡིན་ནོ། ། སྟོང་ཉིད་རྟོགས་
པའི་ཡེ་ཤེས་དེ་ཐེག་དམན་པའི་རྒྱུད་ལ་ཡོད་ཀྱང་། ཤེར་ཕྱིན་དུ་མི་འགྱུར་བ་ནི་ཐེག་ཆེན་སེམས་བསྐྱེད་དང་
རྫོགས་བྱང་དུ་བསྔོ་བའི་བསམ་ཟིན་པའི་དབང་ཡིན་ལ། ཡེ་ཤེས་དེ་ཉིད་སེམས་བསྐྱེད་དང་བསྔོ་བ་དེ་གཉིས་
ཀྱིས་ཟིན་ན་ཤེར་ཕྱིན་དུ་འགྱུར་བར་བཞེད་པ་ལྟར་བྱའོ། ། སྦྱིན་སོགས་ཕར་ཕྱིན་དང་པོ་ལྔ་སྟོང་ཉིད་རྟོགས་
པའི་ཤེར་ཕྱིན་གྱིས་མ་ཟིན་ན་ལོང་བ་དང་འདྲ་ཞིང་། དེས་ཟིན་ན་ལོང་འཁྲིད་དམ་མིག་ལྡན་དང་འདྲ་བར་
གསུངས་ཏེ། སྡུད་པ་ལས། དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། ། ལམ་ཡང་མི་ཤེས་གྲོང་
ཁྱེར་འཇུག་པར་ག་ལ་འགྱུར། ། ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། ། དམིགས་བུ་མེད་པ་བྱང་
ཆུབ་རེག་པར་ནུས་མ་ཡིན། ། གང་ཚེ་ཤེས་རབ་ཀྱིས་ནི་རབ་ཏུ་ཟིན་གྱུར་ན། ། དེ་ཚེ་མིག་རྙེད་གྱུར་ཅིང་འདི་ཡེ་
མིང་འཐོབ་པོ། ། ཞེས་དང་། རྡོར་གཅོད་ལས། འདི་ལྟ་སྟེ་དཔེར་ན་མིག་དང་ལྡན་པའི་མི་ཞིག་མུན་པར་
ཞུགས་ནས་ཅི་ཡང་མི་མཐོང་བ་དེ་བཞིན་དུ་གང་དངོས་པོར་ལྷུང་བའི་སྦྱིན་པ་ཡོངས་སུ་གཏོང་བའི་བྱང་ཆུབ་
སེམས་དཔར་བལྟ་བར་བྱའོ། ། རབ་འབྱོར་འདི་ལྟ་སྟེ། དཔེར་ན། ནམ་ལངས་ཏེ་ཉི་མ་ཤར་ནས་མིག་དང་
306

༄༅། །ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
ལྡན་པའི་མིགས་གཟུགས་རྣམ་པ་སྣ་ཚོགས་དག་མཐོང་བ་དེ་བཞིན་དུ། གང་དངོས་པོར་མ་ལྷུང་བའི་སྦྱིན་པ་
ཡོངས་སུ་གཏོང་བའི་བྱང་ཆུབ་སེམས་དཔར་བལྟ་བར་བྱའོ། ། ཞེས་དང་། ཟླ་བས་ཀྱང་། ཇི་ལྟར་ལོང་བའི་
ཚོགས་ཀུན་བདེ་བླག་ཏུ། ། མིག་ལྡན་སྐྱེས་བུ་གཅིག་གིས་འདོད་པ་ཡི། ། ཡུལ་དུ་འཁྲིད་པ་དེ་བཞིན་འདིར་
ཡང་བློས། ། མིག་ཉམས་ཡོན་ཏན་བླངས་ཏེ་རྒྱལ་ཉིད་འགྲོ། ། ཞེས་གསུངས་པ་ལྟར་རོ། ། དངོས་བོར་ལྷུང་
བ་ནི་བདེན་འཛིན་གྱིས་བཅིངས་ནས་སྟོང་ཉིད་མ་རྟོགས་པ་ཡིན་ལ། དངོས་པོར་མ་ལྷུང་བ་ནི་བདེན་མེད་
རྟོགས་པ་སྟེ། སྦྱིན་པས་ཚུལ་ཁྲིམས་སོགས་ལྷག་མ་བཞི་ཡང་མཚོན་ནོ། ། གཉིས་པ་སྔགས་ཚིག་གིས་བསྡུས་ཏེ་
བསྟན་པ་ལ་གཉིས། ཆེ་བ་བསྟན་པ་དང་། སྔགས་ཚིག་དངོས་བཤད་པའོ། ། དང་པོ་ནི་དེ་ལྟ་བས་ན་ཤེས་
རབ་ཀྱི་ཕ་རོལ་ཏུ་ཕྱིན་པའི་སྔགས། ཞེས་པ་ནས། མི་བརྫུན་པས་ན་བདེན་པར་ཤེས་པར་བྱ་སྟེ་ཞེས་པ་སྟེ།
ཤེར་ཕྱིན་ནི་དུས་གསུམ་གྱི་རྒྱལ་བ་ཐམས་ཅད་ཀྱིས་ཀྱང་བསླབ་པར་བྱ་བའི་གཞི་ཡིན་པ་དེ་ལྟ་བས་ན། ལམ་དེ་ནི་
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ཡིན་ཏེ། འཁོར་བའི་རྒྱ་མཚོའི་ཕ་རོལ་ཏུ་ཕྱིན་པར་བྱེད་པའི་ཕྱིར་རོ། །
རིག་པ་ཆེན་པོའི་སྔགས་ཡིན་ཏེ། མ་རིག་པ་སོགས་ཉོན་མོངས་པ་ཐམས་ཅད་འཇོམས་པར་བྱེད་པའི་ཕྱིར། བླ་
ན་མེད་པའི་སྔགས་ཡིན་ཏེ་འདི་ལས་ལྷག་པའི་ཐར་བར་བགྲོད་པའི་ལམ་མེད་པའི་ཕྱིར། མི་མཉམ་པ་དང་
མཉམ་པའི་སྔགས་ཡིན་ཏེ། མཉམ་པ་མེད་པའི་སངས་རྒྱས་དང་མཉམ་པའི་ཕྱིར། སྡུག་བསྔལ་ཐམས་ཅད་
རབ་ཏུ་ཞི་བར་བྱེད་པའི་སྔགས་ཡིན་ཏེ། སྡུག་བསྔལ་རྒྱུ་དང་བཅས་པ་ཐམས་ཅད་ཞི་བར་བྱེད་ནུས་པའི་ཕྱིར།
བདེན་པར་ཤེས་པར་བྱ་བའི་སྔགས་ཡིན་ཏེ། ཤེར་ཕྱིན་དེས་ཆོས་ཉིད་གཟིགས་པ་ལྟར་བདེན་ཅིང་མི་སླུ་བའི་མི་
བརྫུན་པས་ན་ཏེ་དེའི་ཕྱིར་རོ། ། དེ་ཡང་སྡུད་པ་ལས། རྒྱལ་བའི་ཤེས་རབ་ཕ་རོལ་ཕྱིན་འདི་རིག་སྔགས་ཆེ།
ཞེས་པ་ནས། རིག་སྔགས་འདི་ལ་བསླབས་སམ་མཁས་པ་བྱང་ཆུབ་རེག ། ཅེས་གསུངས་པ་ལྟར་ཏེ། དེ་ནི་
ཡུམ་རྒྱས་འབྲིང་བསྡུས་པ་གསུམ་ལས་འབྱུང་བའི་དོན་བསྡུས་པའོ། ། ངེས་དོན་གྱི་གསང་སྔགས་དང་རིག་
སྔགས་ནི་ཐབས་ཤེས་ཁྱད་པར་ཅན་ཞིག་ལ་བྱེད་པས། ཤེར་ཕྱིན་དངོས་ཡང་དོན་དུ་སྔགས་ སུ་ མི་འགལ་
མོད། ། མདོ་སྔགས་གཉིས་སུ་ཕྱེ་བའི་སྔགས་ནི་མ་ཡིན་ནོ། } འདིའི་སྔགས་ཚིག་ཀྱང་མདོ་ཕྱོགས་ཀྱི་སྔགས་
ཚིག་ཡིན་གྱི། རྒྱུད་བཞིར་གཏོགས་པའི་སྔགས་མ་ཡིན་པས་ཕྱེད་པར་བྱའོ། ། གཉིས་པ་ནི། ཤེས་རབ་ཀྱི་ཕ་
རོལ་ཏུ་ཕྱིན་པའི་སྔགས། སྨྲས་པ། ཏདྱཐཱ་ཨོཾ་ག་ཏེ་ག་ཏེ་ནས་སྭཱ་ཧཱའི་བར་ཏེ། འདི་ལ་མཁས་པ་ཕལ་ཆེར་ལྟར་
ན། ཏདྱཐཱ་ནི། འདི་ལྟ་སྟེའམ། དེ་གང་། མོ་ནི་བཀྲ་ཤིས་པ་དང་བདེ་བ་སྟེར་བ་སོགས་དོན་བདུན་ལ་འཇུག་
ཅེས་བྱ་ལ། ག་ཏེ་ག་ཏེ་ནི་སོང་ཤིག་སོང་ཤིག་ཅེས་པ་སྟེ། གང་དུ་སོང་ཞེ་ན། སྔ་མ་ཚོགས་ལམ་དང་། ཕྱི་མ་
307

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྦྱོར་ལམ་དུ་སོང་ཤིག ། པཱ་ར་ག་ཏེའི་པཱ་ར་ནི་ཕ་རོལ་ཏེ། དེའི་ཕ་རོལ་མཐོང་ལམ་དུ་སོང་ཤིག ། པཱ་ར་སངྒ་
ཏེ་ནི། དེའི་ཕ་རོལ་སྒོམ་ལམ་དུ་ཡང་དག་པར་སོང་ཤིག་ཅེས་པ་སྟེ། སཾ་ནི་འདིར་ཡང་དག་པའི་དོན་དུ་བསྒྱུར་
བའོ། ། བྷོ་དྷི་སྭཱ་ཧཱ་ནི་བྱང་ཆུབ་ཏུ་གཞི་ཚུགས་ཞེས་པ་ཡིན་ལ། དོན་གྱི་བྱང་ཆུབ་ཆེན་པོ་སངས་རྒྱས་ཀྱི་སར་
སོང་ཤིག་ཅེས་པའོ། ། ཞེས་པའི་དོན་ཡིན་ལ། བོད་སྔ་མ་ཁ་ཅིག ག་ཏེ་གཉིས་ནི་ཉན་ཐོས་ཀྱི་བྱང་ཆུབ་ཏུ་
སོང་། པཱ་ར་ག་ཏེ་ནི་རང་རྒྱལ་གྱི་བྱང་ཆུབ་ཏུ་སོང་། པཱ་ར་སཾ་ག་ཏེ་ནི་སངས་རྒྱས་ཀྱི་བྱང་ཆུབ་ཏུ་སོང་ཞེས་
འདོད། པོ་ཏོ་བ་དང་དྭགས་པོ་བས་ནི། ག་ཏེ་གཉིས་ཀྱིས་རྣམ་པར་ཐར་བའི་སྒོ་སྟོང་བ་ཉིད་བསྟན། པཱ་ར་ག་
ཏེས་ནི་མཚན་མ་མེད་པ་དང་། པཱ་ར་སཾ་ག་ཏེས་ནི་སྨོན་མེད་བསྟན་པར་བཞེད། བཤེས་གཉེན་སྟོན་པས་ནི།
སྔར་བཤད་པ་ལྟར་བཞེད་པས་ཕྱི་མའི་བཤད་པ་བདེ་ཞེས་མཁས་པ་ཁ་ཅིག་གསུངས་ཤིང༌། རང་ལུགས་ཀྱང་དེ་
ལྟར་རོ། ། གསུམ་པ་མདོར་བསྡུས་ཏེ་བསླབ་པར་གདམས་པ་ནི། ཤཱ་རིའི་བུ་བྱང་ཆུབ་སེམས་དཔའ་སེམས་
དཔའ་ཆེན་པོ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ་ཞེས་པ་སྟེ། ཤཱ་རིའི་བུ་ཞེས་བོས་
ནས། བྱང་ཆུབ་སེམས་དཔའ་སེམས་དཔའ་ཆེན་པོས་གོང་དུ་བཤད་པ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བསླབ་པར་བྱའོ། ། ཞེས་གལ་ཆེ་བར་གདམས་པའོ། ། གསུམ་པ་རྗེས་སུ་ཡི་རང་མཛད་པ་ནི། དེ་ནས་བཅོམ་
ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་པ་མན་ཆད་ཀྱིས་སྟོན་ཅིང་། དེ་ཡང་། སྤྱན་རས་གཟིགས་
ཀྱིས་དེ་ལྟར་བསྟན་ཟིན་པ་དེ་ནས་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཏིང་ངེ་འཛིན་དེ་ལས་བཞེངས་
པའི་ཚུལ་བསྟན་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་
བཀའ་སྩལ་བ་ཁྱོད་ཀྱིས་དེ་ལྟར་བསྟན་པ་དེ་ལེགས་པར་བསྟན་པས་ལེགས་སོ་ཞེས་བྱ་བ་བྱིན་ཏེ། ལེབས་སོ་
ལེགས་སོ་གཉིས་གསུངས་པ་ནི་ཤིན་ཏུ་ལེགས་པར་བསྟན་པ་ལ་ཐུགས་དགྱེས་ཤིང་། གཞན་ཡིད་ཆེས་སུ་གཞུག་
པའི་དོན་དུ་ལྷག་པར་བསྟན་པའོ། ། རིགས་ཀྱི་བུ་དེ་དེ་བཞིན་ནོ། ། དེ་དེ་བཞིན་ཏེ་ཞེས་གཉིས་གསུངས་པ་ནི།
དོན་ཇི་ལྟ་བ་བཞིན་དུ་ཆོས་དང་མཐུན་པར་བསྟན་པ་ལ་བདེན་ཁ་སྟེར་བ་སྟེ། དེ་ཡང་འཁོར་རྣམས་ཡིད་ཆེས་
པའི་དོན་དུའོ། ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བྱང་ཆུབ་
སེམས་དཔའ་རྣམས་ཀྱིས་ཀྱང་སྤྱད་པ་བྱ་སྟེ། དེ་ལྟར་བསྟན་པ་འདི་ལ་ངས་རྗེས་སུ་ཡི་རང་བ་མཛད་པ་ཙམ་དུ་མ་
ཟད། ཕྱོགས་བཅུའི་དེ་བཞིན་གཤེགས་པ་རྣམས་ཀྱང་ཐུགས་དགྱེས་པས་རྗེས་སུ་ཡི་རང་ངོ་། ། བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཤཱ་རའི་བུ་དང་། བྱང་ཆུབ་སེམས་དཔའ་འཕགས་པ་
སྤྱན་རས་གཟིགས་དབང་ཕྱུག་དང་། གཞན་དེར་འདུས་པའི་ཐམས་ཅད་དང་ལྡན་པའི་འཁོར་བྱང་སེམས་ཉན་
308

༄༅། ། ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
ཐོས་དེ་དག་དང་། ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་པ་རྣམས་ཡི་རང་ཞིང་དགའ་སྟེ།
བཅོམ་ལྡན་འདས་ཀྱིས་ཇི་སྐད་གསུངས་པ་ལ་མངོན་པར་བསྟོད་དོ་ཞེས་པ་སྟེ། ཡིད་ཆེས་པའི་མཇུག་སྡུད་དང་
བསྔགས་པའོ། ། ཁ་ཅིག་ཏུ་ཤཱ་ར་དྭ་ཏིའི་བུ་ཞེས་འབྱུང་བ་ལྟར་ན། སྟོན་ལྡན་མའི་བུ་སྟེ་ཤཱ་རད་ནི་སྟོན་པ་དང་།
བ་ཏི་ལྡན་པའི་དོན་དུ་བཤད་པ་ལྟར་རོ། ། འོ་ན་འདིའི་གཞུང་དངོས་ནི་སྤྱན་རས་གཟིགས་ཀྱིས་བཤད་པས་དེ་
སངས་རྒྱས་ཀྱི་བཀར་ཇི་ལྟར་འགྱུར་ཞེ་ན། སྤྱིར་སངས་རྒྱས་ཀྱི་བཀའ་ལ་ཞལ་ནས་གསུངས་པ་དང་། བྱིན་གྱིས་
རླབས་པ་དང་། རྗེས་སུ་བདུནང་བའི་བཀའ་གསུམ་ཡོད་པ་ལྟར། གཞུང་འདི་ལའང་དེ་གསུམ་ཀ་ཚང་སྟེ། ཐོག་
མ་གླེང་གཞི་དང་མཇུག་གི་བཅོམ་ལྡན་འདས་ཀྱིས་དེ་སྐད་ཅེས་འགའ་སྩལ་ནས་སོགས་རྗེས་སུ་གནང་བའི་བཀའ། །
ཤཱ་རིའི་བུས་དྲིས་པ་དང་སྤྱན་རས་གཟིགས་ཀྱིས་ལན་མཛད་པ་རྣམས་བྱིན་གྱིས་རླབས་པའི་བཀའ། སངས་རྒྱས་
ཉིད་ཀྱིས་ལེགས་སོ་དང་ཡི་རང་མཛད་པ་ནི་ཞལ་ནས་གསུངས་པའི་བཀའ་ཡིན་ནོ། ། སངས་རྒྱས་ཀྱི་བཀའ་ཡིན་
ན་ཞལ་ནས་གསུངས་དགོས་པའི་ངེས་པ་མེད་དེ། གདུགས་དཀར་ནི་སངས་རྒྱས་ཀྱི་གཙུག་ཏོར་ནས་བྱུང་ཞིང་།
དེར་མ་ཟད། སངས་རྒྱས་ཀྱི་མཛོད་སྤུ་མགྲིན་པ་སྤྱན་སྙན་ཤངས་ལ་སོགས་པའི་སྐུའི་ཆ་ཤས་ཐམས་ཅད་དང་
སྟོན་པར་གསལ་ཀྱང་ཆོས་སྟོན་ནུས་པའི་ཕྱིར་ཏེ། རྗེས་བསྟོད་སྤྲིན་རྒྱ་མཚོ་ལས། སྤྱི་གཙུག་མཛོད་སྤུ་མགྲིན་པ་
ལ་སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་རབ་སྟོན་ཀྱང་། ། ཞེས་གསུངས་པ་ལྟར་ཡིན་པའི་ཕྱིར་རོ། །
གསུམ་པ་མཇུག་གི་དོན་ནི། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྫོགས་སོ། །
ཞེས་པ་སྟེ། སྤྱིར་བཅོམ་ལྡན་འདས་ནི་སངས་རྒྱས་ལ་བྱེད་པ་ཡིན་ཡང་། འདིར་ཤེར་ཕྱིན་ལ་དེའི་སྒྲས་བརྗོད་པ་
ཡིན་ལ། མ་ཞེས་པས་ནི་སྟོང་ཕྱོགས་སྐྱེ་མེད་མཚོན་ཞིང་། ཡུམ་ཞེས་པའི་དོན་ཀྱང་ཡིན་སྟེ། དེ་ཡང་རྒྱལ་བའི་
ཡུམ་ཞེས་འབྱུང་བ་རྣམས་ནི། རྒྱལ་བ་རྣམས་ཤེར་ཕྱིན་ཉམས་སུ་བླངས་པ་ལ་བརྟེན་ནས་འཁྲུངས་པས་དེ་ལྟར་
དུ་བརྗོད་ཀྱི། བུད་མེད་ལ་ཡུམ་དུ་བྱས་པ་ལྟ་བུ་ནི་མ་ཡིན་ནོ། ། ཤེར་ཕྱིན་གྱི་དོན་གོང་དུ་ཅུང་ཟད་བཤད་ཟིན་
ཅིང་། སྙིང་པོ་ཞེས་པ་ནི་ཤེར་ཕྱིན་གྱི་མདོ་རྒྱུས་འབྲིང་བསྡུས་གསུམ་ལ་སོགས་པ་མང་དུ་བཞུགས་པ་རྣམས་ཀྱི་
དོན་གྱི་སྙིང་པོ་བསྡུས་ཏེ་སྟོན་པ་ལ་བྱ་དགོས་པར་མངོན་ནོ། ། འདིར་བཀའ་གདམས་པ་འགའ་ཞིག་གིས་ཡུམ་
ཆེན་མོའི་སྐུ་བསྒོམ་པ་དང་། སྔགས་བཟླ་བར་བཤད་པ་ནི་དཔྱད་གཞིར་སྣང་ལ། ཁ་ཅིག་དབང་བསྐུར་བྱེད་པ་
ནི་རང་བཞིན་བཤད་དོ། ། ཟློག་པའི་ཆེད་ཡིན་ན། མཐར་བདེན་སྟོབས་བརྗོད་ནས་བྱེད་པ་དར་ཞིང་། ཐལ་
མོ་བརྡབས་པ་ནི་དེའི་ཡན་ལག་ཙམ་ཡིན་ནོ། ། འདི་དག་ལ་དཔྱད་པ་ནི་གོང་དུ་བརྗོད་ཟིན་ཏོ། ༈ །
གསུམ་པ་ཟབ་དོན་རིགས་པས་གཏན་ལ་འབེབས་ཚུལ་མདོར་བསྡུས་ཞིག་བཤད་པ་ལ། འདིར་ཐལ་
309

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱུར་བའི་ལུགས་གཞིར་བཞག་ནས་འཆད་པ་ཡིན་ཞིང་། འདི་ལ་རིགས་པའི་རྣམ་གྲངས་མང་ཡང་ཆོས་ཐམས་
ཅད་རྟོག་པས་བཏགས་ཙམ་དུ་འཇོག་ལུགས་ཤེས་ན་རང་བཞིན་གྱིས་འགྲུབ་པའི་ཚུལ་ཤེས་སླ་བས། རྟོག་པས་
འཇོག་ཚུལ་ཡང་དཔེར་ན། ཐག་པ་ཁ་དོག་ཁྲ་བོ་དང་འཁྱིལ་ལུགས་དབྱིབས་སྦྲུལ་དང་འདྲ་ཞིང་ཡུལ་མི་གསལ་
བ་ན་གནས་པའི་ཚེ་འདི་སྦྲུལ་ལོ་སྙམ་པའི་རྣམ་རྟོག་སྐྱེའོ། ། དེའི་ཚེ་ཐག་པའི་ཁ་དོག་དང་དབྱིབས་དང་ཆ་ཤས་
དང་ཚོགས་པ་དང་རྒྱུན་གང་ཡང་དོན་ལ་སྦྲུལ་གྱི་མཚན་གཞིར་བཟུང་རྒྱུ་ཅུང་ཟད་ཀྱང་མེད་པས། ཐོག་པ་དེ་
ཉིད་སྦྲུལ་དུ་སྣང་བ་ནི་རྟོག་པས་བཏགས་པ་ཁོ་ནར་གསལ་ལོ། ། དཔེ་དེ་བཞིན་དུ་ཕུང་པོ་འདི་ལ་བརྟེན་ནས་
ངའོ་སྙམ་པའི་བློ་སྐྱེས་པའི་ཚེ། རང་གི་ཕུང་པོའི་ཁ་དོག་དང་དབྱིབས་དང་སྐད་ཅིག་རེ་རེ་དང་ཡན་ལག་དང་དེ་
དག་གི་ཆ་ཤས་དང་སྔ་ཕྱིའི་ཚོགས་པ་དང་རྒྱུན་སོགས་གང་ཡང་ངའི་མཚན་གཞིར་འཇོག་ཏུ་མི་རུང་སྟེ། དེ་ལ་
རིགས་པས་གནོད་པའི་ཕྱིར་རོ། ། དེར་མ་ཟད་གཟུགས་སོགས་ཀྱི་ཕུང་པོ་ལས་ངོ་བོ་ཐ་དད་པའི་ཆོས་གཞན་
ཡང་ང་དེའི་མཚན་གཞིར་མི་རུང་ལ། འོན་ཀྱང་མ་བརྟགས་མ་དཔྱད་པར་ང་ཞེས་པའི་ཐ་སྙད་བྱེད་མོད། འདི་
ལ་ངར་འཛིན་པའི་ཐ་སྙད་འཇུག་པའི་གཞི་དེ་གང་ཞིག་ཡིན་སྙམ་དུ་རིགས་པས་རྣམ་པར་དཔྱད་པ་ན་ཅུང་ཟད་
ཀྱང་མི་རྙེད་པས། དེའི་ཚེ་ང་དེ་ནི་རྟོག་པས་བཞག་པ་ཙམ་དུ་ཟད་དོ། ། དེ་བཞིན་དུ་གཟུགས་ཕུང་མགོ་ལ་
སོགས་པའི་ཡན་ལག་ལྔ་ཚོགས་པའི་སྟེང་ནས་བཞག་པ་ཡིན་གྱི། ཡན་ལག་ལྔ་རེ་རེ་ནས་གཟུགས་ཕུང་དེ་མ་ཡིན་
ཞིང་ཡན་ལག་ལྔ་ལས་ངོ་བོ་ཐ་དད་པའི་གཟུགས་ཙམ་པ་དེ་མེད་དོ། ། དེ་བཞིན་དུ་ཚོར་ཕུང་སོགས་བཞིན་ཡང་
སྦྱོར་ཞིང་ང་ཕུང་ལ་བཤད་པ་དེ་བཞིན་དུ་བུམ་པ་ཀ་བ་རི་རབ་ཁང་ཁྱིམ་ཡོ་བྱད་སོགས་ཐམས་ཅད་ལ་སྦྱར་བར་བྱ་
སྟེ། ཀ་བུམ་ལྟ་བུའི་ཆ་ཤས་ཚོགས་པ་སོགས་གང་ཡང་ཀ་བུམ་སོགས་ཀྱི་མཚན་གཞིར་མི་རུང་ལ། དེ་ལས་དོན་
གཞན་པ་ཞིག་ཀྱང་དེ་དག་གི་མཚན་གཞིར་མི་རུང་བར་ཀུན་ནས་མཚུངས་པའི་ཕྱིར་རོ། ། འོན་ཀྱང་ཐག་པ་ལ་
སྦྲུལ་དུ་འདོགས་པའི་རྟོག་པ་ནི་ལོག་ཤེས་ཡིན་ལ། གང་ཟག་དང་ཕུང་བོ་དང་ཀ་བུམ་སོགས་སུ་འདོགས་པའི་
རྟོག་པ་ནི་མ་བརྟགས་མ་དཔྱད་པའི་ལྡན་པའི་རྟོག་པ་དོན་མཐུན་ཡིན་ཏེ། དེའི་ཁྱད་པར་ཅུང་ཟད་ཅིག་འོག་ཏུ་
འཆད་པར་འགྱུར་རོ། ། རིགས་པ་དེས་ཆོས་ཐམས་ཅད་རྟོགས་པས་བཏགས་ཙམ་དུ་གྲུབ་པས། རྟོག་པས་
བཏགས་ཙམ་མིན་པར་རང་དབང་གིས་གྲུབ་པར་འཛིན་པ་ནི་བདེན་འཛིན་དང་། དེས་བཟུང་བ་ལྟར་གྲུབ་པ་
ནི་རང་བཞིན་གྱིས་གྲུབ་པ་དང་བདེན་པར་གྲུབ་པ་སོགས་སུ་འགྱུར་རོ། ། དགག་བྱ་དེ་འགོག་པའི་རིགས་པ་ནི་
མགོན་པོ་ཀླུ་སྒྲུབ་ཀྱི་རྩ་བ་ཤེས་རབ་ལས་རྒྱུས་པར་གསུངས་ཤིང་། རིན་ཆེན་ཕྲེང་བ་ལས། སྐྱེས་བུ་ས་མིན་ཆུ་མ་
ཡིན། ༑ མེ་མིན་རླུང་མིན་ནམ་མཁའ་མིན། ། རྣམ་ཤེས་མ་ཡིན་ཀུན་མིན་ན། ། དེ་ལས་གཞན་པའི་སྐྱེས་བུ་
31 )

༄༅། ། ཤེས་རབ་སྙིང་བོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
གང་། ། སྐྱེས་བུ་ཁམས་དྲུག་འདུས་པའི་ཕྱིར། ། ཡང་དག་མ་ཡིན་ཇི་ལྟ་བར། ། དེ་བཞིན་ཁམས་ནི་རེ་རེ་
ཡང་། ། འདུས་ཕྱིར་ཡང་དག་ཉིད་དུ་མིན། ། ཞེས་ཕུང་པོའི་སྟེང་དུ་ང་རྟོག་པས་བཏགས་པ་ཙམ་མ་གཏོགས།
ང་རང་ངོས་ནས་མ་གྲུབ་པར་བསྟན་ཏོ། ། དེ་ཡང་སྐྱེས་བུ་ནི་ངའམ་གང་ཟག་གོ ། ས་མིན་ནས་རྣམ་ཤེས་མིན་
ཞེས་པའི་བར་གྱིས་གང་ཟག་གི་ས་ལ་སོགས་པའི་ཁམས་དྲུག་གི་ཆ་སོ་སོ་ནས་གང་ཟག་ཏུ་འཇོག་པ་བཀག་ཅིང་།
ཀུན་མིན་ཞེས་ པས་ཁམས་དྲུག་གི་ཚོགས་པ་གང་ཟག་ཏུ་འཇོག་པ་བཀག་པ། དེ་ལས་གཞན་ནས་སྐྱེས་བུ་
གང་། ། ཞེས་པས་ཕུང་ཁམས་ལས་ངོ་བོ་ཐ་དད་པའི་གང་ཟག་འཇོག་པ་བཀག་གོ ། སྐྱེས་བུ་ཁམས་དྲུག་
འདུས་པའི་ཕྱིར། ། ཞེས་པས། ང་དེ་ཁམས་དྲུག་འདུས་པའི་སྟེང་ནས་བཞག་པར་བསྟན་ཅིང་། རྒྱུ་མཚན་དེ་
ཉིད་ཀྱིས་སྐྱེས་བུའམ་རང་བཞིན་གྱིས་མ་གྲུབ་པ་ནི། ཡང་དག་མིན་ཞེས་པས་བསྟན་ཏོ། ། དཔེ་དེ་བཞིན་དུ་
ཁམས་རེ་རེ་ཡང་རང་རང་གི་ཆ་ཤས་ཚེགས་པ་ལ་བརྟེན་ནས་བཞག་པས་ཡང་དག་པར་རམ་བདེན་པར་གྲུབ་པ་
མེད་ཅེས་སྟོན་པ་ནི། ཇི་ལྟ་བར། དེ་བཞིན་ཁམས་ནི་རེ་རེ་ཡང་། འདུས་ཕྱིར་ཡང་དག་ཉིད་དུ་མིན། ། ཞེས་
གསུངས་སོ། ། རྩ་ཤེས་ལས། གལ་ཏེ་ཕུང་པོ་བདག་ཡིན་ན། ། སྐྱེ་དང་འཇིག་པ་ཅན་དུ་འགྱུར། ། གལ་ཏེ་
ཕུང་པོ་རྣམས་ལས་གཞན། ། ཕུང་པོའི་མཚན་ཉིད་མེད་པར་འགྱུར། ། ཞེས་ང་ཕུང་གཅིག་དང་ངོ་བོ་ཐ་དད་
པའི་ཕྱོགས་གཉིས་ཀ་ཡིན་པ་བཀག་ཅིང་། སྤྱོད་འཇུག་ལས་ཀྱང་དེ་ལྟར་གསུངས་སོ། ། ཀ་བུམ་སོགས་ཆོས་
གཞན་ལའང་དེ་བཞིན་དུ་སྦྱོར་དགོས་པ་ཡིན་ཏེ། ཏིང་ངེ་འཛིན་རྒྱལ་བོ་ལས། ཇི་ལྟར་ཁྱོད་ཀྱིས་བདག་གི་འདུ་
ཤེས་ནི། ། ཞེས་པ་དེ་བཞིན་ཀུན་ལ་བློས་སྦྱར་བྱ། ཞེས་དང་། སྡུད་པ་ལས། བདག་ཅི་འདྲ་བ་དེ་འདྲ་བ་
སེམས་ཅན་ཐམས་ཅད་ཤེས། ། སེམས་ཅན་ཐམས་ཅད་ཅི་འདྲ་དེ་འདྲར་ཆོས་ཀུན་ཤེས། ། སྐྱེ་བ་མེད་དང་སྐྱེ་
བ་གཉིས་ཀར་མི་རྟོག་པ། ། འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། ། ཞེས་གསུངས་པ་ལྟར་རོ། །
དེ་ཡང་བུམ་པ་ལྟ་བུ་ལ་སྦྱོར་ཚུལ་གསལ་བར་བཤད་ན། བུམ་པ་ཞེས་འཇོག་པ་ནི་ཐ་སྙད་དམ་རྟོག་པའི་དབང་
གིས་བཞག་པ་ཡིན་ཏེ། བུམ་པ་ཡོད་པར་ནི་འདོད་དགོས་ལ། དེ་ཡང་བུམ་པའོ་ཞེས་བརྗོད་པ་ན་མིང་དེ་ཙམ་
གྱི་རྗེས་སུ་འབྲང་ནས་ལྟོ་ལྡིར་བ་ལ་བུམ་པའོ་སྙམ་དུ་འཛིན་པའི་བློ་འབྱུང་བ་ལྟར་བུམ་པ་མཐོང་དང་བླང་དོར་གྱི་
བྱ་བ་ལ་ཞུགས་པས་ཀུན་རྫོབ་མི་བསླུ་བ་དང་བྱ་བྱེད་ཀྱི་རྣམ་གཞག་འཐད་པ་ཡིན་གྱི། དེས་མ་ཆོག་པར་བུམ་པ་
དེ་རང་གི་མཆུ་དང་ལྟོ་བ་དང་ཞབས་དང་མགྲིན་པ་སོགས་གང་ཡིན་སྙམ་དུ་བརྟགས་པ་ན་བུམ་པ་རྙེད་རྒྱུ་མེད་
པས། བླང་དོར་གྱི་རྣམ་གཞག་བྱེད་མི་ནུས་སོ། ། དེ་བཞིན་དུ་སྐྱེས་བུ་གང་དང་འཕྲད་ཅིང་མཐོང་བར་འདོད་
པའི་ཚེ་སྐྱེས་བུ་དེ་འདིའོ་ཞེས་བསྟན་པ་ན་མིང་དེ་ཙམ་གྱིས་རྗེས་སུ་འབྲང་ནས་བལྟས་པས་སྐྱེས་བུ་དེའི་གཟུགས་
311

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་ཆ་མཐོང་བའི་ཚེ་སྐྱེས་བུ་དེ་མཐོང་བར་འཇོག་ནུས་ཀྱི། དེ་ཙམ་གྱིས་མ་ཚིམ་པར་ད་དུང་སྐྱེས་བུ་ནི་ཁོ་རང་གི་
མགོ་ལ་སོགས་པའི་ཡན་ལག་དང་དེའི་ཆ་ཤས་དང་དེ་ལས་ངོ་བོ་ཐ་དད་པའི་དོན་གང་ཡིན་ཞེས་དཔྱད་པ་ན་སྐྱེས་
བུ་ཞེས་བྱ་བ་ཅི་ཡང་མི་རྙེད་པས། དེའི་ཕྱིར་ཆོས་ཐམས་ཅད་ཀྱང་མིང་བརྡས་བཞག་ཙམ་དང་རྟོག་པས་
བཏགས་ཙམ་དུ་གྲུབ་བོ། ། དེ་ལྟར་ཡང་ཡུམ་གྱི་མདོ་ལས། འདི་ལྟ་སྟེ་གཟུགས་ཞེས་བྱ་བ་འདི་ནི་མིང་ཙམ་
མོ། ། ཞེས་སོགས་དང་། སྡུད་པ་ལས། ཆོས་དེ་རྣམས་ནི་མིང་ཙམ་དུ་ནི་ཡོངས་སུ་བསྒྲགས། ། ཞེས་དང་།
རིན་ཆེན་འཕྲེང་བ་ལས་ཀྱང་། གཟུགས་ཀྱི་དངོས་པོ་མིང་ཙམ་ཕྱིར། ། ནམ་མཁའ་ཡང་ནི་མིང་ཙམ་མོ། །
ཞེས་སོགས་གསུངས་སོ། ། མིང་ཙམ་ཞེས་པས་ཐ་སྙད་ཀྱི་དོན་ཡོད་པ་མི་འགོག་གི ། དོན་དམ་པར་ཡོད་པ་
འགོག་པ་ཡིན་ནོ། ། ཐ་སྙད་ཀྱི་དོན་ལ་ཐ་སྙད་ཀྱི་དཔྱད་པ་མི་འཇུག་པ་མིན་ཀྱང་། དོན་དམ་གྱི་དཔྱད་པ་མི་
འཇུག་སྟེ། དོན་དམ་དཔྱོད་བྱེད་ཀྱི་རིགས་པས་རྣམ་པར་དཔྱད་ན་བཤད་པ་ལྟར་ཆོས་གང་ཡང་དཔྱད་མཐར་
མི་རྙེད་པའི་ཕྱིར་ཏེ། དེ་ལ་དགོངས་ནས་དཔལ་ལྡན་ཟླ་བས། ཐ་སྙད་བདེན་ལ་རྣམ་པར་དཔྱད་མི་བྱ། ། ཞེས་
གསུངས་པ་ཡིན་ནོ། ། དོན་དམ་དཔྱོད་བྱེད་ཀྱི་རིགས་པས་བུམ་སོགས་བཙལ་བའི་ཚེ་མ་རྙེད་པ་དེ་བུམ་སོགས་
དོན་དམ་པར་རམ་རང་བཞིན་གྱིས་མེད་པའི་དོན་དུ་སོང་བ་ཡིན་གྱི། སྤྱིར་བུམ་སོགས་མེད་པའི་དོན་དུ་སོང་བ་
མིན་ཏེ། དེའི་ཚེ་བུམ་སོགས་རང་བཞིན་མེད་པར་རྙེད་པ་ཡིན་གྱི། བུམ་སོགས་མེད་པར་རྙེད་པ་མིན་ནོ། ། འོ་
ན་བུམ་སོགས་ཀྱི་ཆོས་རང་བཞིན་གྱིས་མེད་ན་མེད་པའི་གོ་མི་ཆོད་དམ་ཞེ་ན། ཐ་སྙད་དུ་ཡོད་པས་ཡོད་གོ་ཆོད་
ཀྱང་། རང་བཞིན་གྱིས་མེད་པས་མེད་གོ་མི་ཆོད་པ་ཡིན་ཏེ། ཡོད་མེད་ནི་ཐ་སྙད་ཀྱི་དབང་གིས་འཇོག་པའི་
ཕྱིར་རོ། ། གསུང་རབ་ལས་ཆོས་རྣམས་ཡོད་པ་དང་མེད་པ་དང་གཉིས་ཀ་དང་གཉིས་ཀ་མིན་པ་བཞི་བོ་གང་
ཡང་མིན་པ་ལྟ་བུ་ཞིག་གསུངས་པའི་སྒྲས་ཟིན་གྱི་རྗེས་སུ་འབྲང་ནས། སྔོན་གྱི་མཁས་པ་འགའ་ཞིག་ཆོས་རྣམས་
ཡོད་པ་ཡང་མིན། མེད་པའང་མིན་ཞེས་ཟེར་དགོས་པ་བྱུང་ངོ་། ། རྗེས་རྟེན་འབྲེལ་བསྟོད་པ་ལས། དེ་ཡང་
ཀུན་ཏུ་མེད་པ་དང་། རང་བཞིན་གྱིས་ནི་ཡོད་པས་མིན། ། བལྟོས་མེད་ནམ་མཁའི་མེ་ཏོག་བཞིན། ། དེས་
ན་མ་བརྟེན་ཡོད་མ་ཡིན། ། ཞེས་པའི་རྐང་པ་དང་པོས་ཆོས་ཐམས་ཅད་དེ། རྣམ་པ་ཀུན་ཏུ་སྟེ་གཏན་ནས་མེད་
པ་མིན་པ་དང་། རང་བཞིན་གྱིས་ནི་ཡོད་པས་མིན། ། ཞེས་པས་རང་བཞིན་གྱིས་གྲུབ་པ་མིན་པར་བསྟན་ཏེ།
གཏན་ནས་མེད་པ་མིན་ཞེས་པས་ཐ་སྙད་དུ་ཡོད་པ་དང་། རང་བཞིན་གྱིས་ཡོད་པ་མིན་ཞེས་པས་བདེན་པར་
གྲུབ་པ་མིན་ཞེས་སྟོན་པས་སྔ་མས་ཆད་མཐའ་སེལ་ཞིང་། ཕྱི་མས་རྟག་མཐའ་སེལ་བའི་ཕྱིར་རྟག་ཆད་ཀྱི་མཐའ་
གཉིས་བཀག་གོ། ། རྟག་ཆད་ཀྱི་མཐའ་གཉིས་དང་བྲལ་བའི་རྒྱུ་མཚན་གྱི་གཙོ་བོ་ནི་རྟེན་འབྲེལ་ཡིན་པའི་རྒྱུ་
312

༄༅། ། ཤེས་རབ་སྙིང་པོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
མཚན་གྱིས་ཡིན་ཏེ། རྟེན་འབྲེལ་ཡིན་པའི་དོན་ཡང་རང་གི་ཆ་ཤས་སོགས་ལ་བལྟོས་པའི་དོན་ཡིན་པས། ཆོས་
ཐམས་ཅད་ཀྱང་རང་གི་ཆ་ཤས་སོགས་ལ་བལྟོས་པ་ཡིན་ལ་ཆ་ཤས་ལ་མ་བལྟོས་པ་ནི་མེད་དེ། ནམ་མཁའི་མེ་ཏོག་
བཞིན་ནོ་ཞེས་བྱ་བར་དགོངས་སོ། ། མཐའ་གཉིས་འགོག་བྱེད་ཀྱི་རིགས་པའི་རྣམ་གྲངས་མང་ཡང་གཙོ་བོ་རྟེན་
འབྲེལ་གྱི་རིགས་པ་ཉིད་ཡིན་ཏེ། དཔལ་ལྡན་ཟླ་བས། དེ་ཕྱིར་རྟེན་འབྱུང་རིགས་པ་འདི་ཡིས་ནི། ། ལྟ་ངན་དྲ་
བ་མཐའ་དག་གཅོད་པར་བྱེད། ： ཅེས་དང་། རྗེ་ཉིད་ཀྱིས། བརྟེན་ནས་འབྱུང་བའི་རྒྱུ་མཚན་གྱིས། །
མཐར་ལྟ་བ་ལ་མི་བརྟེན་ཞེས། ། ལེགས་གསུངས་འདི་ནི་མགོན་ཁྱོད་ཀྱི། ། སྨྲ་བ་བླ་ན་མེད་པའི་རྒྱུ། ། ཞེས་
གསུངས་པའི་ཕྱིར་རོ། ། རྟེན་འབྲེལ་ཀྱི་རྟགས་ཀྱིས་མཐའ་གཉིས་ཅིག་ཅར་དུ་སེལ་ནུས་པ་ཡིན་ཏེ། དེ་ཡང་
རྟེན་འབྲེལ་ནི་བརྟེན་ནས་བྱུང་བའམ་བརྟེན་ནས་བཞག་པ་དང་བལྟོས་པའི་དོན་ཡིན་པས། བརྟེན་ནས་བྱུང་
ཞེས་པས་དངོས་སུ་ཆད་པའི་མཐའ་འགོག་པ་ཡིན་ལ། བརྟེན་ནས་བྱུང་བའམ་བཞག་པའི་ཡོད་པར་གོ་བའི་ཚེ།
གཏན་ནས་མེད་པའི་ཆད་མཐའ་དངོས་སུ་འགོག་ནུས་པའི་ཚུལ་གྱིས་རྟག་མཐའ་ཡང་འགོག་པ་ཡིན་ཏེ། བརྟེན་
ནས་བྱུང་བའམ་བཞག་གི ། རང་བཞིན་གྱིས་གྲུབ་པ་མིན་ཞེས་གོ་བ་ན་རྟག་མཐའ་ལེགས་པར་འགོག་ནུས་པའི་
ཕྱིར་རོ། ། ཆོས་གཅིག་གི་སྟེང་དུ་མཐའ་གཉིས་བཀག་པའི་སྟོབས་བསྐྱེད་ནུས་ན། ཆོས་གཞན་གྱི་སྟེང་དུ་དེ་ལྟ་
བུའི་ལྟ་བ་བསྐྱེད་ནུས་པ་ཡིན་ཏེ། འཕགས་པ་ལྷས། གཅིག་གི་ལྟ་བོ་གང་ཡིན་པ། ། དེ་ནི་ཀུན་གྱི་ལྟ་བོར་
བརྗོད། ། གཅིག་གི་སྟོང་ཉིད་གང་ཡིན་པ། ། དེ་ནི་ཀུན་གྱི་སྟོང་བ་ཉིད། ། ཅེས་དང་། གང་གིས་དངོས་
གཅིག་དེ་བཞིན་ཉིད་མཐོང་དེ་ཡིས་དངོས་ཀུན་དེ་བཞིན་ཉིད་དུ་མཐོང་། ། ཞེས་གསུངས་པའི་ཕྱིར། ཆོས་
ཐམས་ཅད་རྟོག་པས་བཏགས་ཙམ་དུ་གོ་བས་ཀྱང་མཐའ་གཉིས་སེལ་ནུས་པ་ཡིན་ཏེ། རྟོག་པས་བཏགས་ཙམ་
དུ་ཡོད་ན། ། ཐ་སྙད་དུ་ཡོད་པར་གོ་བས་ཆད་མཐའ་སེལ། ཐ་སྙད་དུ་ཡོད་ན་རང་བཞིན་གྱིས་མེད་པར་ཤེས་
པས་རྟག་མཐའ་སེལ་ལོ། ། དེ་ནི་ཡུལ་གྱི་མཐའ་གཉིས་འགོག་པའི་དབང་དུ་བྱས་ལ། ཡུལ་ཅན་རྟག་ཆད་ཀྱི་ལྟ་
བ་གཉིས་ཀྱང་སེལ་བ་ཡིན་ནོ། ། སྤྱིར་རྟག་ཆད་གཉིས་ཀྱི་མཐའ་མེད་ཀྱང་། མཐར་ལྟུང་བར་འཇོག་ཚུལ་ནི།
དཔེར་ན་འཇིག་རྟེན་བྲག་གཡང་གི་མཐའ་ལ་ལྷུང་ན་ཕུང་བར་འགྱུར་བ་ལྟར། མཐའ་དེ་གཉིས་སུ་བཟུང་ན་
འཛིན་པ་བོ་ཕུང་བར་འགྱུར་བས་མཐར་ལྷུང་བར་འཇོག་ལ། དེ་ཡང་རང་བཞིན་གྱིས་གྲུབ་པར་བཟུང་བའི་བློ་
ཡོད་པ་ཙམ་གྱིས་རྟག་མཐར་ལྷུང་བར་མི་འཇོག་སྟེ། རང་བཞིན་གྱིས་གྲུབ་པར་འཛིན་པའི་བློ་ནི་ཐེག་ཆེན་
འཕགས་ང་ལ་ཡང་ཡོད་པའི་ཕྱིར་རོ། ། འོ་ན་ཇི་ལྟར་འཇོག་ཅེ་ན། བདེན་འཛིན་གྱིས་བཅིངས་ན་རྟག་མཐར་
ལྟུང་བ་ཡིན་ལ། བཅིངས་པའི་དོན་ནི་བདེན་འཛིན་ཡོད་པ་ཙམ་མིན་གྱི། ཆོས་གང་ལ་ཡང་བདེན་པར་གྲུབ་
313

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བམ་མ་གྲུབ་སྙམ་དུ་སེམས་པ་ན། དེ་ཉིད་བདེན་པར་གྲུབ་པར་འཛིན་པའི་བདེན་ཞེན་ལས་མི་འདའ་ཞིང་
འདའ་མི་ནུས་ན་ནི། དེས་བཅིངས་པར་འཇོག་གོ ། དེས་ན་བདེན་མེད་རྟོགས་མྱོང་ན་བདེན་འཛིན་གྱིས་
བཅིངས་པ་མིན་ནོ། ། ཆད་མཐར་ལྷུང་བ་ཡང་ཡོད་པ་ཞིག་མེད་པར་བཟུང་བ་ཙམ་གྱིས་མི་འཇོག་སྟེ། སངས་
རྒྱས་མ་གཏོགས་སོ་སྐྱེ་ལྟ་ཅི་སློབ་པ་འཕགས་པ་ཐམས་ཅད་ཀྱང་ཇི་སྙེད་པའི་ཆོས་རྣམས་ཀྱི་རྣམ་པའི་རབ་དབྱེ་ཕྲ་
ཞིང་ཕྲ་བ་མཐའ་དག་ལ་ཐེ་ཚོམ་ཆོད་པ་མ་ཡིན་པའི་ཕྱིར་རོ། ། དེས་ན་སྤྱིར་ལས་འབྲས་དང་དཀོན་མཆོག་
གསུམ་མེད་པར་ལྟ་བ་སོགས་ཆད་མཐར་ལྷུང་བ་ཡིན་ཞིང་། ཇི་ལྟ་ཇི་སྙེད་པའི་ཆོས་རགས་པ་དང་བདེན་བཞི་
རགས་པ་སོགས་མེད་པར་ལྟ་བའང་དེ་དང་མཚུངས་པར་སེམས་ལ། ལས་འབྲས་དང་ཇི་ལྟ་ཇི་སྙེད་པའི་ཆོས་ཕྲ་
མོ་འགའ་ཞིག་ཡོད་པར་མ་ཤེས་པས་དེ་དག་མེད་པར་བཟུང་བ་ནི་སྐྱོན་ཡིན་ཡང་། དེ་རྒྱུད་ལྡན་གྱི་གང་ཟག་
ཐམས་ཅད་ཆོད་མཐར་ལྷུང་བ་ཡིན་ཞེས་བྱས་ན་མི་བདེ་བས་དཔྱད་པར་བྱའོ། ། ཁ་ཅིག་སྤྱིར་ཡོད་པར་བཟུང་
ན་རྟག་མཐར་ལྷུང་བ་དང་། མེད་པར་བཟུང་ན་ཆད་མཐར་ལྷུང་བར་འདོད་པ་ནི་མ་གོ་བ་ཆེན་པོ་ཡིན་ཏེ།
སངས་རྒྱས་ལ་ཡོན་ཏན་ཡོད་པར་བཟུང་བ་དང་། སྐྱོན་མེད་པར་བཟུང་པས་རྟག་ཆད་དུ་ག་ལ་ལྟུང་། རང་
འཛིན་རྟོག་པ་འགའ་ཞིག་གི་ངོ་བོར་ཡོད་ན་སྤྱིར་ཡོད་མི་དགོས་ཏེ། བུམ་པ་བདེན་གྲུབ་དེ་དེ་འཛིན་པའི་རྟོག་
པའི་ངོ་བོར་ཡོད་ཀྱང་སྤྱིར་མེད་ལ། དེ་བཞིན་དུ་ཐག་ཁྲ་སྦྲུལ་ཡིན་པ་དེ་དེ་སྦྲུལ་འཛིན་གྱི་རྟོག་པའི་ངོ་བོར་ཡོད་
ཀྱང་སྤྱིར་མེད་དོ། ། འོ་ན་ཐག་ཁྲའི་སྟེང་དུ་སྦྲུལ་མེད་པ་ལྟར། ཆོས་ཐམས་ཅད་ཀྱང་དེ་ལྟར་དུ་འགྱུར་ཏེ།
གོང་དུ་དཔེ་དོན་སྦྱོར་ཚུལ་དེ་འཐད་པའི་ཕྱིར་རོ་སྙམ་ན། འདི་ནི་དཀའ་བའི་གནས་ཡིན་ཞིང་། ཤེས་དགོས་པ་
ཡིན་ཡང་། འདིར་མང་དུ་དོགས་པས་རྒྱས་པར་མི་འཆད་ལ། ཅུང་ཟད་བརྗོད་ན་སྐྱོན་མེད་དེ། ཐག་ཁྲའི་
སྟེང་དུ་སྦྲུལ་མེད་ཀྱང་དེ་ཡོད་པར་སྣང་བ་ལྟར། ང་སོགས་རང་གི་གདགས་གཞིའི་སྟེང་དུ་རང་ངོས་ནས་མེད་
ཀྱང་ཡོད་པར་སྣང་བ་གཉིས་དཔེ་དོན་མཚུངས་པའི་སྒོ་ནས་ཡིན་གྱི། ཐག་ཁྲའི་སྟེང་དུ་སྦྲུལ་དང་གདགས་གཞི་
ཕུང་སོགས་ཀྱི་སྟེང་དུ་ང་སོགས་ཐ་སྙད་དུ་ཡོད་མེད་མཚུངས་ཞེས་སྦྱོར་བ་མིན་པའི་ཕྱིར་ཏེ། དེ་གཉིས་ལ་ཐ་སྙད་
པའི་ཚད་མས་གནོད་མི་གནོད་ཀྱི་ཁྱད་པར་ཡོད་པའི་ཕྱིར་ཏེ། ཐག་ཁྲའི་སྟེང་དུ་སྦྲུལ་ཡོད་པ་ལ་ཐ་སྙད་པའི་ཚད་
མས་གནོད། གདགས་གཞི་ཕུང་སོགས་ཀྱི་སྟེང་དུ་ང་སོགས་ཀྱི་ཆོས་ཡོད་པ་ལ་ཐ་སྙད་པའི་ཚད་མས་མི་གནོད་
པའི་ཕྱིར་ཏེ། དང་པོ་དེ་ལྟར་ཡོད་པ་ནི་འཇིག་རྟེན་པའི་ཐ་སྙད་དམ་གྲགས་པ་དོན་མཐུན་ལ་མེད། ཕྱི་མ་དེ་
ལྟར་ཡོད་པ་ནི་འཇིག་རྟེན་པའི་ཐ་སྙད་དོན་མཐུན་ལ་གྲགས་པའི་ཕྱིར། འཇིག་རྟེན་པས་ཡོད་པར་ཁས་ལེན་ན་
ཡོད་པ་དང་། མེད་པར་ཁས་ལེན་ན་མེད་པས་མ་ཁྱབ་ཀྱང༌། ཡོད་མེད་ནི་འཇིག་རྟེན་གྱི་ཐ་སྙད་དང་གྲགས་པ་
314

༄༅། ། ཤེས་རབ་སྙིང་བོའི་རྣམ་བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ། །
དོན་མཐུན་ལ་བལྟོས་ནས་འཇོག་པ་ཡིན་ཏེ། མགོན་པོ་ཀླུ་སྒྲུབ་ཀྱིས། སངས་རྒྱས་འཇིག་རྟེན་བསྙད་དབང་
གིས། ། གསུངས་ཀྱི་ཡང་དག་དབང་གིས་མིན། ། ཞེས་དང་། ཟླ་བས་ཀྱང་། འཇིག་རྟེན་རབ་ཏུ་གྲགས་པར་
ཡོད་ཇི་བཞིན། ། ཞེས་གསུངས་པའི་ཕྱིར་རོ། ། སངས་རྒྱས་ཀྱིས་ཐ་སྙད་ཀྱི་རྣམ་གཞག་འཇིག་རྟེན་པ་དང་
མཐུན་པར་མཛད་ཀྱང་འཇིག་རྟེན་པས་དེ་དག་རང་བཞིན་གྱིས་ཡོད་པར་འདོད་པས། སངས་རྒྱས་ཀྱིས་ནི་དེ་
དག་རང་བཞིན་མེད་པར་བསྟན་པ་ལ་རྩོད་པ་ཡིན་ཏེ། སྡུད་པ་ལས། སེམས་ཅན་རྣམས་ནི་གནས་ལ་དགའ་
ཞིང་ཡུལ་རྣམས་འདོད། ། འཛིན་ལ་གནས་ཤིང་མི་མ་ཁས་བླུན་རྨོངས་མུན་པ་བཞིན། ། ཐོབ་པར་བྱ་བའི་ཆོས་
ནི་གནས་མེད་འཛིན་མེད་དེ། ། དེས་ན་འཇིག་རྟེན་དག་དང་རྩོད་པ་འབྱུང་བ་ཡིན། ། ཞེས་དང་། དཀོན་
མཆོག་བརྩེགས་པ་ལས་ཀྱང་། འོད་སྲུང་འཇིག་རྟེན་ང་དང་རྩོད་ཀྱི༔ ང་ནི་འཇིག་རྟེན་དང་མི་རྩོད་དོ། ། ཞེས་
གསུངས་པའི་ཕྱིར་རོ། འཇིག་རྟེན་པའི་ཐ་སྙད་དོན་མཐུན་ནི། འཇིག་རྟེན་རང་ག་བའི་ཐ་སྙད་ཙམ་ལ་མི་བྱེད་
ཀྱི། སྐྱེ་འཕགས་རྣམས་ལ་ཡོད་པའི་ཐ་སྙད་པའི་ཚད་མ་ལ་བྱེད་པ་ཡིན་ནོ། ། མདོར་ན༑ མདོ་ལས། ཇི་ལྟར་
ཡན་ལག་ཚོགས་རྣམས་ལ། བརྟེན་ནས་ཤིང་ལྟར་བརྗོད་པ་ལྟར། ། དེ་བཞིན་ཕུང་པོ་རྣམས་བརྟེན་ནས། །
ཀུན་རྫོབ་སེམས་ཅན་ཞེས་བྱའོ། ། ཞེས་ཤིང་རྟའི་ཡན་ལག་རེ་རེ་བ་དང་ཚོགས་པ་ཤིང་རྟ་ལ་ཡིན་ཀྱང་། དེ་
དག་ལ་བརྟེན་ནས་ཤིང་རྟ་ཐ་སྙད་ཀུན་རྫོབ་ཏུ་འཐད་པ་ལྟར། ཕུང་བོའི་རེ་བ་དང་ཚོགས་པ་སོགས་ང་མིན་ཀྱང་།
དེ་དག་ལ་བརྟེན་ནས་ང་ཀུན་རྫོབ་ཏུ་འཐད་པའང་རིགས་པས་འགྲུབ་ཅིང་། ཚུལ་དེ་ཆོས་ཐམས་ཅད་ལ་སྦྱར་
ནས། རང་བཞིན་གྱིས་སྟོང་བ་ལ་བྱ་བྱེད་ཀྱི་རྣམ་གཞག་ཐམས་ཅད་ཤིན་ཏུ་འཐད་པའི་ཚུལ་ལ་ངེས་པ་བརྟན་པོ་
བཙལ་པར་བྱ་སྟེ། ཚུལ་དེ་ནི་ངོ་མཚར་རྨད་དུ་བྱུང་བའི་གནས་ཡིན་པར་མདོ་ལས་གསུངས་ཤིང་། སྔགས་ནས་
ཀྱང་གསུངས་ཏེ། འདུས་པའི་རྩ་རྒྱུད་ལེའུ་བཅོ་ལྔ་བ་ལས། བཅོམ་ལྡན་འདས་འདི་ཅི་ཞིག་ལགས། ཆོས་
རྣམས་ངོ་བོ་མེད་པ་ལ། ། ཆོས་ཀྱི་དེ་ཉིད་ཀུན་བཤད་པ།} ༑ ཨེ་མའོ་ངོ་མཚར་ལས་བྱུང་བ། ། ནམ་མཁའ་ལ་ནི་
ནམ་མ་བའ་བསྒོམ། ། ཞེས་དང་། ལེའུ་གཉིས་པའི་བྱང་ཆུབ་སེམས་འགྲེལ་ལས་མགོན་པོ་ཀླུ་སྒྲུབ་ཀྱིས། ཆོས་
རྣམས་སྟོང་བའང་ཤེས་ནས། ། ལས་དང་འབྲས་བུ་བསྟེན་པ་གང་། ། ངོ་མཚར་བས་ཀྱང་འདི་ངོ་མཚར། །
རྨད་བྱུང་བས་ཀྱང་འདི་རྨད་བྱུང་། ། ཞེས་དང༌། རྟེན་འབྲེལ་བསྟོད་པར་ཡང་། འདི་ཀུན་ངོ་བོས་སྟོང་བ་
དང༌། ། འདི་ལས་འདི་འབྲས་འབྱུང་བ་ཡི། ། ངེས་པ་གཉིས་པོ་ཕན་ཚུན་དུ། ། གེགས་མེད་པར་ནི་གྲོགས་
བྱེད་པ། ། འདི་ལས་ངོ་མཚར་གྱུར་པ་གང་། ། འདི་ལས་རྨད་དུ་བྱུང་བ་གང་། ། ཞེས་གསུངས་པའི་ཕྱིར་
རོ། ། སྨྲས་པ། རྒྱལ་ཡུམ་ཕ་རོལ་ཕྱིན་རྣམས་ཀྱི། ། བརྗོད་བྱའི་གནད་དོན་ཀུན་བསྡུས་པ། ། ཤེར་ཕྱིན་སྙིང་
315

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
པོར་རབ་གྲགས་པའི། ། དགོངས་དོན་གསལ་བྱེད་ཉི་མ་དང་། ། འདི་ནི་རྣམ་དཔྱོད་དད་ལྡན་པའི། །
མཐར་འཛིན་ལྟ་བའི་མུན་སེལ་དང་། ། ཟབ་མོའི་དེ་ཉིད་སྟོན་ཕྱེད་པའི། ། ལེགས་བཤད་ཉིས་གཉིས་པའང་
ཡིན། ། དེ་ཡང་འཕགས་པ་ཀླུ་སྒྲུབ་ཀྱི། ། ལུགས་བཟང་ཇི་བཞིན་འཛིན་མཛད་ལ། ། བློ་བཟང་རྒྱལ་བ་
གཉིས་པ་ཡི། ། དགོངས་པའི་དོན་གྱི་གནད་བསྡུས་བཤད། ། ཚུལ་འདིར་འབད་ལས་བདག་གིས་ནི། ། རྣམ་
དཀར་དགེ་བ་གང་བསགས་དེས། ། ཀུན་གྱི་ཟབ་མོའི་དོན་རྟོགས་ནས། ། རྒྱལ་བའི་གོ་འཕང་ཐོབ་གྱུར་
ཅིག ། ཅེས་པ་འདི་ནི། དད་དང་རྣམ་དཔྱོད་ལྡན་པའི་གནས་བརྟན་གྲགས་པ་དཔལ་འབྱོར་གྱིས་ནན་ཆེར་
བསྐུལ་བ་ལ་བརྟེན་ནས། ཅོ་ནེའི་མདོ་སྔགས་ཟུང་འབྲེལ་གྱི་བླ་མའི་གོ་སར་གནས་པའི་ཤཱཀྱའི་དགེ་སློང་རིགས་
པ་སྨྲ་བ་དོན་གྱི་དབུ་མ་བར་རློམ་པ་བུ་དམ་པ་བཤད་སྒྲུབ་ཀྱིས་བསྐུལ་བ་བོའི་ངོ་དང་ཕན་ཡོན་ལ་བསམ་པས་ཏེ་
ལྕགས་ཕག་གི་ལོར་གཟིམས་ཁང་ཉིད་ནས་སྦྱར་བའོ། ། ཡེ་གེ་བ་ནི་དད་སྟོབས་ལྡན་པའི་གནས་བརྟན་ཀུན་
དགའ་རིན་ཆེན་ནོ། ། བཀྲ་ཤིས། ། དགེའོ། ། །
316

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་
སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ་
ཞེས་བྱ་བ་བཞུགས་སོ། །
ན་མོ་གུ་རུ་མལྦུ་གྷོཥཱ་ཡ། ཚོགས་གཉིས་ས་འཛིན་མཐོན་པོའི་རྩེར་གནས་མཁྱེན་དང་བརྩེ་བའི་ལུས་
སྟོབས་རྒྱས། ། ཕུལ་བྱུང་སྟོབས་བཅུ་མི་འཇིགས་རྣམ་བཞིའི་མཆེ་སྡེར་མི་བཟད་རབ་ཏུ་འབར། ། ཆོས་ཀུན་
གདོད་ནས་རང་བཞིན་སྟོང་བའི་རྟེན་འབྲེལ་ང་རོ་ཆེར་སྒྲོགས་པ། ། ཟླ་མེད་སྟོན་པ་སྨྲ་བའི་སེང་གེའི་ཞབས་
པད་བྱུང་ཆུབ་བར་དུ་མཆོད། ། ཆོས་དབྱིངས་ཆུ་གཏེར་འཇིང་ལ་རྟག་རོལ་ཞིང་། ། རྟེན་འབྱུང་ཕུད་སྒྲ་དྲག་
པོ་ཀུན་ནས་འབྱིན། ། བླ་མེད་གདེངས་ཀ་མཆོག་གིས་ཉེར་མཛེས་པ། ། ནཱ་གཱ་རྫུ་ན་ཀླུ་ཡི་དབང་པོར་
འདུད། ། ཐབས་ཤེས་ཟུང་དུ་འབྲེལ་བའི་རླུང་ཤུགས་ཀྱིས། ། བྱང་ཆུབ་སྤྱོད་པའི་མཁའ་ལ་རྣམ་པར་རྩེན། །
ཐུབ་བསྟན་གླིང་བཞི་བསལ་མཛད་པདྨོའི་གཉེན། ། ཀུན་མཁྱེན་བཙོང་ཁ་པ་ཡིས་དགེ་ལེགས་སྩོལ། ། མགོན་
དེའི་ཐུགས་གསང་ཤར་རིའི་རྩེ་མོ་ནས། ། ལེགས་འཐོན་རྟེན་འབྲེལ་བསྟོད་ཚིག་འོད་དཀར་ཅན། ། རྟག་ཆད་
ལྟ་བའི་ཚ་གདུངས་སེལ་བྱེད་འདིའི། ། དགོངས་དོན་སྣང་བརྙན་རྣམ་བཤད་རྫིང་འདིར་གསལ། ། དེ་ལ་
འདིར་རྗེ་ཉིད་ཀྱིས་མཛད་པ་རྟེན་འབྲེལ་ལེགས་པར་བཤད་པའི་སྙིང་པོའི་ཚིག་དོན་ནི་གང་བཤད་པར་བྱ་བའི་
ཆོས་སོ། ། འདི་འཆད་པ་ལ་གཉིས། ། ཐུབ་པའི་དབང་པོ་ལ་རྟེན་འབྲེལ་གསུངས་པའི་སྒོ་ནས་བསྟོད་པ།
རྩོམ་པའི་རྒྱུ་མཚན་དང་བསྔོ་བའོ། ། དང་པོ་ལ་གསུམ། མཆོད་བརྗོད་ཀྱི་སྒོ་ནས་མདོར་བསྟན་པ། རྒྱས་པར་
བཤད་པ། དོན་བསྡུ་བའོ། ། དང་པོ་ནི། གང་ཞིག་གཟིགས་ཤིང་ཞེས་སོགས་ཤོ་ལོ་ཀ་གཅིག་གིས་སྟོན་ཏེ།
དོན་ནི་རྟེན་འབྲེལ་གང་ཞིག་ཇི་ལྟ་བ་བཞིན་མངོན་སུམ་དུ་གཟིགས་ཤིང་། རང་གིས་ཇི་ལྟར་གཟིགས་པ་བཞིན་
གསུངས་པ་ཡི་སྒོ་ནས། རིམ་པ་བཞིན་དུ་མཁྱེན་པ་བླ་ན་མེད་པ་དང་། སྟོན་པ་བླ་ན་མེད་པར་བཞག་ཅིང་། དེ་
ལྟར་བཞག་པའི་རྒྱལ་བ་རྟེན་ཅིང་འབྲེལ་བར་འབྱུང་བ། གཟིགས་ཤིང་འདོམས་པ་དེ་ལ་གུས་པས་འདུད་
317

༄༅། ། རྗེ་བཙུན་གྲགས་པ་བཤད་སྒྲུབ་སྤྱི་གསུང་འབུམ་བཞུགས་སོ། །
དོ། ། ཞེས་པ་སྟེ། རྐང་པ་དང་པོ་གཉིས་ཀྱིས་ཡོན་ཏན་དེ་དང་ལྡན་པའི་བསྟོད་ཡུལ་དེས་བཟུང་ནས། ཕྱི་མ་
གཉིས་ཀྱིས་ཡོན་ཏན་དེ་ལྡན་གྱི་སྟོན་པ་ལ་བསྟོད་པའོ། ། གཉིས་པ་རྒྱས་པར་བཤད་པ་ལ་གཉིས། བསྟོད་པའི་
རྒྱུ་མཚན་དང་། བསྟོད་པ་དངོས་སོ། ། དང་པོ་ལ་གཉིས། རྟེན་འབྲེལ་ཤེས་པ་བསྟན་པའི་སྙིང་པོར་བསྟན་པ།
རྟེན་འབྲེལ་གྱི་སྒོ་ནས་བསྟོད་པར་བསྔགས་པའོ། ། དང་པོ་ནི༔ འཇིག་རྟེན་རྒུད་པ་སོབ་ས་ཚིགས་སུ་བཅད་པ་
གཉིས་གསུངས་ཏེ། དོན་ནི། འཇིག་རྟེན་ན་སྐྱེ་རྒ་ན་འཆི་སོགས་ཀྱི་རྒྱུ་ཆགས་སོགས་ཀྱི་རྒུད་པ་ཇི་སྙེད་ཡོད་པ།
དེ་ཡི་རྩ་བ་མཐར་ཐུག་པ་ནི། ཆོས་དང་གང་ཟག་རང་བཞིན་གྱིས་ཐུབ་པར་འཛིན་པའི་བདེན་འཛིན་གྱི་མ་རིན་
པ་ཡིན་པར་བཞག་སྟེ། རྟེན་འབྲེལ་གྱི་ཆོས་ཉིད་ཟབ་མོ་གང་ཞིག་མངོན་སུམ་དུ་མཐོང་བའི་སྟེ་རྟོགས་པས་མ་
རིག་པ་དེ་ལྡོག་པར་འགྱུར་བས་ན། མ་རིག་པ་དེ་སྤོང་བའི་ཐབས་སུ་རྒྱལ་བས་རྟེན་ཅིང་འབྲེལ་བར་འབྱུང་བ་
གསུངས་པའོ། ། འདིར་མ་རིག་པ་ནི། ང་དང་ང་ཡིའོ་སྙམ་པ་སོགས་གང་ཟག་དང་ཆོས་རང་བཞིན་གྱིས་གྲུབ་
པར་འཛིན་པའི་བདག་འཛིན་ཞིག་ལ་འཇོག་ཅིང་དེ་འདྲ་བའི་མ་རིག་པ་དེ་ཉོན་མོངས་གཞན་རྣམས་ཀྱི་རྩ་བ་
ཡིན་ཏེ། དབུ་མ་འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། ། ལྟ་ལས་བྱུང་ཞེས་དང་།
རྣམ་འགྲེལ་ལས། གཏི་མུག་ཉེས་པའི་རྩ་བ་སྟེ། ཞེས་གསུངས་པའི་ཕྱིར་རོ། ། སྤྱིར་མ་རིག་པ་ལ་ནི། ལས་
འབྲས་ལ་རྨོངས་པའི་མི་རིག་པ་དང་། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས་གསུངས་པའི་འདིར་ནི་ཕྱི་མ་
ཡིན་ལ། དེ་ལའང་ཕྲ་རགས་གཉིས་ལས་ཕྲ་བ་ཡིན་ནོ། ། མི་ཤེས་པ་ཁ་ཅིག་ཕྱི་ནང་གི་དངོས་པོ་ལ་ཆགས་པའི་
སེར་སྣ་ལ་བདག་འཛིན་དུ་འདོད་པ་ནི་ཆེར་འཁྲུལ་ཏེ། དེ་ལ་བདག་འཛིན་དུ་ཐེག་པ་ཆེ་ཆུང་གི་ཚད་ལྡན་གྱི་
གཞུང་གང་ལས་ཀྱང་མ་བཤད་པའི་ཕྱིར། རྐང་པ་ཕྱི་མར་འབྱུང་བར་གསུངས་ཞེས་པའང་ཡོད་དོ། ། རྟེན་
འབྲེལ་ལ་ཐུན་མོང་བ་དང་། ཐུན་མོང་མ་ཡིན་པ་གཉིས་ལས། རང་གི་ཆ་ཤས་ལ་བརྟེན་ནས་གྲུབ་པ་ནི། ཐུན་
མོང་བའི་རྟེན་འབྲེལ་གྱི་དོན་དང་། མིང་བརྡ་འམ་རྟོག་པ་ཙམ་གྱིས་བཞག་པའི་ལྟོས་གྲུབ་ནི། ཐུན་མོང་མ་ཡིན་
པའི་རྟེན་འབྲེལ་གྱི་དོན་ཏེ་འདི་ལ་གྲུབ་མཐའི་འདོད་ཚུལ་གྱིས་ཕྱེ་ན་མང་ངོ༌། ། རྟེན་འབྲེལ་གྱི་དོན་མཐོང་བས་
ཆགས་སོགས་ལྡོག་པར་འགྱུར་བ་ཡིན་ཏེ། མགོན་པོ་ཀླུ་སྒྲུབ་ཀྱིས་རྩ་བ་ཤེས་རབ་ལས། མ་རིག་འགག་པར་
འགྱུར་བ་ནི། ། ཤེས་པས་དེ་ཉིད་བསྒོམ་པའོ། ། ཞེས་དང༌། ཟླ་བས་དབུ་མ་འཇུག་པར་ཡང་། དེ་ཕྱིར་རྟེན་
འབྱུང་རིགས་པ་འདི་ལས་ནི། ། ལྟ་ངན་དྲ་བ་མཐའ་དག་གཅོད་པར་བྱེད༔ ། ཅེས་གསུངས་པས་སོ། ། རྒྱུ་
མཚན་དེ་ལྟར་ཡིན་པ་དེའི་ཚེ་ན། བློས་དང་ལྡན་པའི་མཁས་པ་ཡིས། རྟེན་ཅིང་འབྲེལ་བར་འབྱུང་བའི་དོན་
རྟོགས་པའི་ལམ་དེ་ཉིད། མགོན་པོ་ཁྱོད་ཀྱི་བསྟན་པའི་གནད་དམ་སྙིང་པོ་མཐར་ཐུག་པ་ཉིད་དུ་ཚུལ་ཇི་ལྟ་བུར་
318

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
ཁོང་དུ་ཆུད་པར་མི་འགྱུར་ཏེ། བསྟན་པའི་སྙིང་པོ་ཁོང་དུ་ཆུད་པར་འགྱུར་རོ། ། དེ་ཡང་གོ་བདེ་བར་བྱས་ན།
ཁ་ཅིག་ཤེས་སླ་བ་ཞིག་ལ་དེ་ཅིའི་ཆེད་ལ་མི་ཤེས་ཞེས་མ་ཡིན་དགག་བརྗོད་ནས་ཟློག་དོན་ལ་ཤེས་པར་འཕངས་པ་
བཞིན་ཏེ། དེ་འདྲ་གཞན་ལའང་སྦྱར་བར་བྱའོ། ། ཐུན་མོང་དང་ཐུན་མོང་མ་ཡིན་པའི་རྟེན་འབྲེལ་རྟོགས་
པའི་ལམ་དེ་བསྟན་པའི་སྙིང་པོ་ཡིན་ཏེ། བཤེས་སྤྲིང་ལས། རྟེན་ཅིང་འབྲེལ་བར་འབྱུང་འདི་རྒྱལ་བ་ཡི། །
གསུང་གི་མཛོད་ཀྱི་གཅེས་པ་ཟབ་མོ་སྟེ། ། ཞེས་གསུངས་པའི་ཕྱིར་རོ། ། གཉིས་པ་ནི། མགོན་པོ་ཁྱོད་ལ་རྟེན་
འབྲེལ་གསུམ་པའི་སྒོ་ནས་བསྟོད་རིགས་པའི་རྒྱུ་མཚན་གོང་དུ་བརྗོད་པ་དེ་ལྟ་ལགས་པ་སྟེ་ཡིན་ན། མགོན་པོ་
ཁྱོད་ལ་བསྟོད་པའི་སྒོར་ཏེ་བསྟོད་པའི་གནས་སམ་ཐབས་ནི་མཁས་པ་སུ་ཞིག་གིས་བརྟེན་ནས་འབྱུང་བ་གསུང་བ་
ལས་གཞན་དུ་ངོ་མཚར་ཆེ་བར་གྱུར་པ་ཅི་ཞིག་རྙེད་དེ་རྙེད་པར་མི་ནུས་སོ། ། དེ་ཡང་རྟེན་འབྲེལ་གསུངས་པའི་
སྒོ་ནས་བསྟོད་པ་ནི་བསྟོད་པ་གཞན་ལས་ཁྱད་པར་དུ་འཕགས་པའི་དོན་ཏེ། དེ་ལ་དགོངས་ནས། འཕགས་
པས་རྩ་ཤེའི་མཆོད་བརྗོད་དུ། གང་གིས་རྟེན་ཅིང་ཞེས་སོགས་དང་། རིགས་པ་དྲུག་ཅུ་པར། གང་གིས་སྐྱེད་
དང་། ཞེས་སོགས་ཀྱིས་སྟོན་པ་ལ་རྟེན་འབྲེལ་གསུངས་པའི་སྒོ་ནས་བསྟོད་པ་ཡིན་ནོ། ། གཉིས་པ་བསྟོད་པ་
དངོས་ལ་གཉིས། སྤྱིར་བསྟོད་པ་དང༌། བྱེ་བྲག་ཏུ་བསྟོད་པའོ། ། དང་པོ་ལ་གསུམ། སྟོན་པ་ཉིད་སྨྲ་ག་
གཞན་ལས་ཁྱད་པར་ཞུགས་པར་བསྔགས་པ། རྟེན་འབྲེལ་གཟིགས་ཤིང་གསུངས་ཚུལ། དོན་བསྡུས་ཏེ་བསྟན་
པའོ། ། དང་པོ་ལ་གསུམ། རྟེན་འབྲེལ་གསུང་བ་ལེགས་འདོམས་ཀྱི་མཆོག་ཏུ་བསྟན་པ། དེ་ཉིད་སྤྲོས་པ་
གཅོད་བྱེད་དུ་བསྟན་པ། རྟེན་འབྲེལ་སྟོན་པ་ཉིད་མཆོག་ཏུ་བསྔགས་པའོ། ། དང་པོ་ནི། གང་གང་རྐྱེན་ལ་
ཞེས་སོགས་རྐང་པ་བཞིས་སྟོན་ཏེ། སྟོན་པ་ཁྱོད་ཀྱི་ཞལ་ནས་ཆོས་གང་དང་གང་རང་གི་རྒྱུ་རྐྱེན་ལ་རག་ལས་པ་སྟེ་
ལྟོས་ནས་འབྱུང་བ་གང་ཡིན་པ་དེ་དང་དེ་རང་བཞིན་གྱིས་གྲུབ་པས་སྟོང་ངོ་ཞེས་འཁོར་དབུས་གསུང་བ་འདི་
ལས་ལྷག་པར་ཡ་མཚན་པ་སྟེ་ངོ་མཚར་རྨད་དུ་བྱུང་བའི་ལེགས་འདོམས་ཀྱི་ཚུལ་ནི་གཞན་ཅི་ཞིག་ཡོད་དེ་མེད་
དོ། ། དེ་ནི་རང་བཞིན་གྱིས་སྟོང་བའི་སྟོང་ཉིད་སྟོན་པའི་གསུང་རབ་རྣམས་གསུང་རབ་གཞན་ལས་ཁྱད་པར་དུ་
འཕགས་པར་སྟོན་པའོ། ། ངོ་མཚར་དང་ཡ་མཚན་གྱི་སྒྲ། སྤྱིར་བསྔགས་པ་དང་སྨད་པ་སོགས་ལ་འཇུག་པ་
ཡོད་ཀྱང་འདི་ནི་དང་པོའི་དབང་དུ་བྱས་པའོ། ། བསྟོད་པ་འདི་ནི། མ་དྲོས་པས་ཞུས་པའི་མདོ་ལས། གང་
ཞིག་རྐྱེན་ལས་སྐྱེས་པ་དེ་མ་སྐྱེས། ། དེ་ལ་སྐྱེ་བའི་རང་བཞིན་ཡོད་མ་ཡིན། ། རྐྱེན་ལ་རག་ལས་གང་དེ་སྟོང་བར་
བཤད། ། གང་ཞིག་སྟོང་ཉིད་ཤེས་དེ་བག་ཡོད་ཡིན། ། ཞེས་གསུངས་པའི་དགོངས་པའོ། ། གཉིས་པ་ནི།
གང་དུ་བཟུང་སོགས་ཚིགས་བཅད་གཅིག་གིས་སྟོན་ཏེ། དོན་ནི་རྒྱུ་ལས་འབྲས་བུ་འབྱུང་བར་མཐོང་བའི་ཚུལ་
319

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱིས་རྟེན་འབྲེལ་གང་དུ་བཟུང་བས་རྒྱུ་འབྲས་ལ་བདེན་གྲུབ་ཏུ་ཞེན་པའི་གྲུབ་མཐའ་ལ་མ་ཞུགས་པ་དང་ཞུགས་
པའི་བྱེ་བྲག་ཏུ་སྨྲ་བ་སོགས་བྱིས་པ་དངོས་སྨྲ་བ་རྣམས་ནི། རྟག་པའི་མཐར་འཛིན་གྱི་འཆིང་བ་རང་རྒྱུད་ལ་
གོམས་པ་ཤིན་ཏུ་བརྟན་པར་བྱེད་པའི་གནས་རྟེན་འབྲེལ་དེ་ནི་མཁས་པ་དབུ་མ་པ་རྣམས་མཐར་འཛིན་གྱི་སྤྲོས་
པའི་དྲ་བ་མ་ལུས་པ་གཅོད་པའི་སྒོ་སྟེ་ལམ་དམ་པ་ཡིན་ནོ། ། སྤྲོས་པའི་ཐ་སྙད་ནི། སྤྱིར་ཀུན་རྫོབ་སྤྲོས་པ།
བདེན་གྲུབ་ཀྱི་སྤྲོས་པ། ཀུན་རྟོག་གི་སྤྲོས་པ་ཞེས་སོགས་ཡོད་ཀྱང༌། འདིར་ཀུན་རྟོག་བདེན་འཛིན་གྱི་སྤྲོས་
པའོ། ། དྲ་བ་ལ་དཔེའི་དྲ་བ་ནི་རྩ་སོགས་སྔར་ལྟར་འཆིང་བྱེད་ཀྱི་དྲ་བ་ལྟ་བུ་ཡིན་ལ། སྐབས་འདིར་བསྟན་
པའི་བདེན་འཛིན་དེ་དྲ་བ་དང་འདྲ་ཆོས་སུ་དོན་གྱིས་བསྟན་ཏོ། ། འོ་ན་དངོས་སྨྲ་བའི་མཁས་པ་དེ་དག་ཀྱང་
བྱིས་པ་ཡིན་ནམ། མིན་ན་འདིར་བྱིས་པ་རྣམས་ཞེས་པ་ནི་མ་འབྲེལ་བར་འགྱུར་ལ། ཡིན་ན་སློབ་དཔོན་དབྱིག་
གཉེན་ཕྱོགས་གླང་། ཆོས་གྲགས་སོགས་ཀྱང་བྱིས་པར་ཐལ་བར་འགྱུར་རོ། ། ཞེ་ན་སྐྱོན་མེད་དེ། དེ་དག་ནི་
འདིའི་དངོས་བསྟན་གྱི་བྱིས་པར་འདོད་དམ་མི་འདོད་ཇི་ལྟར་ཡང་། སྤྱིར་བྱིས་པ་ག་ལ་ཡིན། འོན་ཀྱང་མཁས་
པ་དབུ་མ་བ་རྣམས་ལ་ལྟོས་ནས་རང་བཞིན་ཀྱིས་སྟོང་བའི་དོན་ཤེས་མི་ནུས་པའི་དངོས་སྨྲ་རྣམས་བྱིས་པ་དང་
ཆོས་མཚུངས་སུ་འཇོག་ཏུ་ཡོད་པ་ལ་དགོངས་སོ། ། བསྡུ་ན་དངོས་སྨྲ་བས་རྒྱུ་ལས་འབྲས་བུ་འབྱུང་བར་བསམས་
ནས་བདེན་གྲུབ་ཏུ་འཛིན་ལ། དབུ་མ་པས་ནི་རྒྱུ་ལ་འབྲས་བུ་ལྟོས་ནས་གྲུབ་ཅིང་འབྱུང་གི་མ་ལྟོས་པར་མི་འབྱུང་
བའི་རྒྱུ་མཚན་གྱིས་དེ་རྣམས་རང་བཞིན་གྱིས་མ་གྲུབ་པར་བཞེད་པ་སྟེ། དེའི་རྩ་བ་ཤེས་རབ་ལས། རྟེན་ཅིང་
འབྲེལ་བར་འབྱུང་བ་གང་། ། དེ་ནི་སྟོང་བ་ཉིད་དུ་བཞེད། ། ཅེས་གསུངས་པའི་ཕྱིར་རོ། ། དེ་ཡང་ཆ་ཤས་
ཕན་ཚུན་བལྟོས་ནས་གྲུབ་པའི་རྟེན་འབྲེལ་གང་ཡིན་པ་དེ་ནི། གཞན་གྱི་དབང་གིས་གྲུབ་པ་ཡིན་གྱི་རང་དབང་
གིས་མ་གྲུབ་སྟེ་དེའི་ཕྱིར་རང་བཞིན་གྱིས་སྟོང་ཞེས་པའི་དོན་ཡིན་ཏེ། བཞི་བརྒྱ་བ་ལས། འདི་ཀུན་རང་དབང་
མེད་པ་སྟེ ། དེས་ན་བདག་ནི་ཡོད་མ་ཡིན། ། ཞེས་གསུངས་པ་བཞིན་ནོ། ། གསུམ་པ་ནི། བསྟན་འདི་
སོགས་ཚིགས་བཅད་གཉིས་གསུངས་ཏེ། དེ་ལྟར་རང་བཞིན་གྱིས་སྟོང་བ་གསུངས་པའི་བསྟན་པ་བླ་ན་མེད་པའི་
ཚུལ་འདི་ནི། ཐུབ་པ་ཁྱོད་ཀྱི་ལུགས་ཡིན་གྱི། དེ་ལས་གཞན་དུ་མུ་སྟེགས་བྱེད་ཀྱི་ལུགས་ལས་མ་མཐོང་བས་ན།
རྒྱུ་མཚན་དེ་ཉིད་ཀྱི་སྒོ་ནས་སྟོན་པ་ཞེས་བྱ་བའི་སྒྲ་ནི་ཁྱོད་ཉིད་ལ་དངོས་མིང་དུ་འཇུག་པར་བྱེད་དེ། གཞན་ལ་
སྐྱེས་ཏེ་ཝ་ལ་ནི་སེང་གེ་ཞེས་པའི་སྒྲ་བཏོགས་ནས་བརྗོད་པ་བཞིན་དུ། མུ་སྟེགས་ཅན་སེར་སྐྱ་དང་། རྐང་མིག་
དང་། གཟེག་ཟན་སོགས་ཕྱི་རོལ་པའི་སྟོན་པ་དེ་དག་ལའང་རང་རང་གི་རྗེས་འབྲང་རྣམས་ཀྱིས་སྟོན་པ་ཞེས་
བརྗོད་པར་བྱེད་ཀྱང་དེ་ནི་གཅམ་བུའི་ཚིག་སྟེ་དོན་དང་མི་མཐུན་པའི་ངོ་བསྟོད་ཀྱིས་བརྗོད་པ་ཡིན་ནོ། ། འང་
320

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེའ་་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
ཞེས་པ་ནི་ཁྱོད་ལ་སྟོན་པ་ཟེར་བ་ཙམ་དུ་མ་ཟད། ཅིག་ཤོས་ལ་ཡང་སྟོན་པའི་སྒྲས་བརྗོད་པ་ཡོད་ཅེས་པའོ། །
རྒྱུ་མཚན་དེས་ན་གོའུ་ཏ་མ་ཁྱོད་ཉིད་སྟོན་པ་དང་། སྐྱང་ས་དང་། སྨྲ་མཆོག་དང་། མགོན་བླ་ན་མེད་པ་ཡིན་གྱི།
གཞན་ནི་དེ་ལྟར་མ་ཡིན་པའི་ཕྱིར་ན། རྟེན་ཅིང་འབྲེལ་བར་འབྱུང་བ་ལེགས་པར་གསུང་བའི་སྟོན་པ་དེ་ལ་
བདག་ཕྱག་འཚལ་ལོ། ། ཞེས་པའོ། ། ། ཨེ་མའོ་ཞེས་པ་བཞི་ནི་ངོ་མཚར་རྨད་དུ་བྱུང་བའི་བསྔགས་ཆོག་གོ །
གཉིས་པ་ལ་གསུམ། རང་བཞིན་གྱིས་སྟོང་བ་རྟེན་འབྱུང་གཏན་ཏུ་གསུངས་ཚུལ། དེ་མ་རྟོགས་ན་བསྟན་པའི་
སྙིང་པོ་མི་རྟོགས་པར་བསྟན་པ། རྟོགས་ན་སྟོན་པ་ལ་ཚད་མས་དྲངས་པའི་དད་པ་ཁྱད་པར་ཅན་སྐྱེ་བར་བསྟན་
པའོ། ། དང་པོ་ལ་གཉིས། རྒྱས་པར་བཤད་པ་དང་། བསྡུས་ཏེ་བསྔགས་པའོ། ། དང་པོ་ལ་གཉིས། རང་
བཞིན་གྱིས་སྟོང་བ་རྟེན་འབྱུང་གི་དོན་དུ་མི་འདོད་པ་ཐུབ་པའི་བཞེད་པ་མ་ཡིན་པར་བསྟན་པ། སྟོང་བ་རྟེན་
འབྲེལ་གྱི་དོན་དུ་འདོད་པ་ཐུབ་པའི་བཞེད་པར་བསྒྲུབས་པའོ། ། ཚིག་ཚོགས་སྤོང་བའི་ཆེད་དུ་བ་མ་དྲངས་པར་
བཤད་ན། དང་པོའི་དོན་ནི། གཞན་ལ་ཕན་པར་མཛད་པ་ཁྱོད་ཀྱིས་གདུལ་བྱའི་འགྲོ་བ་ལ། སྨན་པ་སྟེ་ཕན་
པའི་སྐད་དུ་བཀའ་སྩལ་བའི་བསྟན་པའི་སྙིང་པོ་ནི་ཆོས་རྣམས་རང་བཞིན་གྱིས་གྲུབ་པས་སྟོང་བའི་སྟོང་བ་ཉིད་
བསྟན་པ་དེ་ཉིད་ཡིན་ལ། སྟོང་ཉིད་དེ་ངེས་པར་བྱེད་པའི་རྒྱུ་མཚན་ཏེ་ཐབས་འགྲན་པའི་ཟླ་མེད་པ་ནི། རྟེན་
ཅིང་འབྲེལ་བར་འབྱུང་བའི་རྟགས་ཀྱི་ཚུལ་འདི་ཉིད་ཡིན་ནོ། ། འོན་ཀྱང་མྱུ་གུ་ཆོས་ཅན།, བདེན་པར་མེད་དེ།
རྟེན་འབྲེལ་ཡིན་པའི་ཕྱིར་ཞེས་པའི་རྟགས་སྦྱོར་ལ། ཁྱབ་པ་མེད་ཅེས་ཁྱབ་པ་འགལ་བའི་ལན་འདེབས་པའི་
དངོས་སྨྲ་བ་དང་ནི་རྟགས་མ་གྲུབ་པར་མཐོང་བ་སྟེ་འདོད་པའི་ལན་འདེབས་པའི་མུ་སྟེགས་བྱེད་འདི་ཡིས་ནི་
སྟོན་པ་ཁྱོད་ཀྱི་ལུགས་བླ་ན་མེད་པ་རྟེན་འབྱུང་གི་དོན་ཇི་ལྟར་ཁོང་དུ་ཆུད་པར་ནུས་ཏེ་ཁོང་དུ་ཆུད་མི་ནུས་
སོ། ། གཉིས་པ་ལ་གསུམ། རང་བཞིན་གྱིས་སྟོང་བ་ལ་བྱ་བྱེད་ཐམས་ཅད་འཐད་ཅིང་གཞན་དུ་མི་འཐད་པ།
རྟེན་འབྲེལ་ཡིན་པའི་རྒྱུ་མཚན་གྱིས་རང་བཞིན་གྱིས་སྟོང་བར་གྲུབ་པ། དེའི་སྒོ་ནས་སྟོན་པ་ཉིད་སྨྲ་བ་བླ་ན་མེད་
པར་བསྒྲུབས་པའོ། ། དང་པོ་ལ་གསུམ། རང་བཞིན་གྱིས་སྟོང་བ་ལ་བྱ་བྱེད་འཐད་ཚུལ་དང་ཟློག་ཕྱོགས་ལ་མི་
འཐད་པ་རྟེན་འབྲེལ་མཐོང་བ་ལ་བསྔགས་པའོ། དང་པོ་ནི། སྟོན་པ་ཁྱོད་ནི་འདི་ལྟར་ནམ་ཞིག་གི་ཚེ་རང་
བཞིན་གྱིས་སྟོང་བ་ཉིད་ནི་རྟེན་འབྱུང་གི་དོན་དུ་མཐོང་བའི་དུས་ན། ཆོས་རྣམས་གདོད་མ་ནས་རང་བཞིན་
གྱིསནི་གྲུབ་པས་སྟོང་བ་ཡིན་པ་དང་། དེར་མ་ཟད་དེ་ལ་ནི་གནས་སྐབས་སུ་སོང་ཞིག་འདུག་ཅིག་སོགས།
བླང་དོར་གྱི་ཚུལ་རྣམས་འཇོག་པའི་བྱ་བྱེད་ཐམས་ཅད་ཐ་སྙད་ཙམ་དུ་འཐད་པའང་མི་འགལ་ཞིང༌། ཆོས་
མཐུན་པར་བཞེད་དོ། ། དེ་ལྟར་ཡང་རྩ་ཤེ་ལས། གང་ལ་སྟོང་བ་ཉིད་རུང་ངམ། ། དེ་ལ་ཐམས་ཅད་རུང་བར་
321

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱུར། ། ཞེས་གསུངས་སོ། ། འདིས་ནི། ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་ཀྱང་།
ཀུན་རྫོབ་ཙམ་དུ་འཁོར་འདས་ཀྱི་རྣམ་གཞག་སྤྱི་དང་། ཁྱད་པར་དུ་སྤང་བླང་གི་རྣམ་གཞག་ཐམས་ཅད་འཐད་
པ་ཙམ་དུ་མ་ཟད། ཤིན་ཏུ་རུང་བར་ཤེས་དགོས་པར་སྟོན་ནོ། ། གཉིས་པ་ནི། གལ་ཏེ་སྔར་བཤད་པ་ལྟར་
ཆོས་རྣམས་རང་བཞིན་གྱིས་སྟོང་བ་དེ་ལས་ལྡོག་པ་གལ་ཏེ་རང་བཞིན་གྱིས་གྲུབ་པར་མཐོང་བ་སྟེ་ཁས་ལེན་པར་
བྱེད་དོ། དེ་ནི་མི་འཐད་དེ་རང་བཞིན་གྱིས་སྟོང་བ་ལ་བྱ་བ་བྱེད་པ་ཐམས་ཅད་འཐད་པར་བཞག་ཏུ་མི་རུང་ཞིང་
གནས་སྐབས་སུ་རྒྱུ་འབྲས་སོགས་ཀྱི་བྱ་བྱེད་འཐད་པ་དང་བཅས་པ་ལ་ནི་རང་བཞིན་གྱིས་གྲུབ་པས་སྟོང་བ་ཡང་
མེད་པར་འདོད་དགོས་པར་འགྱུར་བས་སོ། ། དེ་ལྟར་འདོད་དུའང་མི་རུང་སྟེ་དེ་འདྲའི་གང་ཟག་དེ་རྟག་ཆད་
ཀྱི་ལྟ་བའི་གནས་ཉམ་ང་བའི་གཡང་དུ་ལྷུང་བ་ཡིན་པར་སྟོན་པ་ཁྱོད་ཀྱིས་བཞེད་པའི་ཕྱིར་རོ། ། འདིར་མཐོང་
བ་ན་ཞེས་ནའི་སྒྲ་ཡོད་པས་དེ་ལྟར་བཤད་ཀྱི། ལ་ལར་ཅུང་ཟད་འདི་དང་མི་འདྲ་བའང་ཡོད་དོ། ། རྗེའི་གསུང་
འབུམ་དུ་བཅས་ལ་ཞེས་གནས་གཞིའི་སྒྲ་ཡོད་ལ། ཆོས་སྤྱོད་དུ་བཅས་པ་ཞེས་འབྱུང་ངོ༌། དེ་ལྟར་ཡང་རྩ་ཤེ་
ལས། གང་ལ་སྟོང་ཉིད་མི་རུང་བ། ། དེ་ལ་ཐམས་ཅད་རུང་མི་འགྱུར། ། ཞེས་གསུངས་སོ། ། གསུམ་པ་ནི།
གོང་དུ་བརྗོད་པའི་རྒྱུ་མཚན་དེའི་ཕྱིར་ན། སྟོན་པ་ཁྱོད་ཀྱི་བསྟན་པ་འདི་ལ་རྟེན་འབྱུང་གི་གནས་ལུགས་སམ་
ཆོས་ཉིད་མཐོང་བ་ནི་ལེགས་པར་བསྔགས་སོ། ། རང་བཞིན་གྱིས་སྟོང་བ་དང་དེའང་བྱ་བྱེད་འཐད་ཚུལ་ལེགས་
པར་ཤེས་པ་ལ་བསྔགས་ཚུལ་ནི། མགོན་པོ་ཀླུ་སྒྲུབ་ཀྱིས་ཆོས་རྣམས་སྟོང་བ་འདི་ཤེས་ནས། ། ལས་དང་འབྲས་
བུ་བསྟེན་པ་གང་། ། ངོ་མཚར་བས་ཀྱང་འདི་ངོ་མཚར། ། རྨད་བྱུང་བས་ཀྱང་འདི་རྨད་བྱུང་། ། ཞེས་
གསུངས་ཤིང་། མདོ་ལས་ཀྱང་། གང་གིས་རྟེན་ཅིང་འབྲེལ་བར་འབྱུང་བ་མཐོང་བ་དེས་ནི་ཆོས་མཐོང་ངོ་། །
ཞེས་གསུངས་པ་རྣམས་སོ། ། རྟེན་འབྲེལ་གྱི་གནས་ལུགས་དེ་ཡང་རྟེན་འབྲེལ་དེ་ཉིད་ཀུན་ཏུ་སྟེ་ཐ་སྙད་དུ་
གཏན་མེད་པར་ལྟ་བ་དང༌། རང་བཞིན་གྱིས་ནི་ཡོད་པར་ལྟ་བས་མཐོང་བ་མ་ཡིན་ཏེ། རྟེན་འབྱུང་གི་རིགས་
པ་ལེགས་པར་ཤེས་པ་ཉིད་ཀྱིས་མཐོང་དགོས་པའི་ཕྱིར་རོ། ། གཉིས་པ་ལ་གཉིས། གསུངས་ཚུལ་དང་། རྒོལ་
བས་གླགས་མི་རྙེད་པར་བསྟན་པའོ། ། དང་པོ་ལ་གསུམ། ལྟོས་ནས་གྲུབ་པ་རྟེན་འབྲེལ་གྱི་དོན་དུ་བསྟན་པ།
རྟེན་འབྲེལ་ཡིན་པ་ཉིད་ཀྱིས་རང་བཞིན་གྱིས་སྟོང་བར་བསྟན་པ། རང་བཞིན་གྱིས་གྲུབ་ན་ཐོབ་བྱ་མྱང་འདས་
སོགས་མི་རུང་བར་བསྟན་པའོ། ། དང་པོ་ནི། རང་གི་གདགས་གཞི་ཆ་ཤས་ཚོགས་པ་ལ་བལྟོས་མེད་ཀྱི་ཆོས་ནི་
དཔེར་ན་ནམ་མཁའི་མེ་ཏོག་བཞིན་དུ་གཞི་མ་གྲུབ་པའི་རྒྱུ་མཚན་དེས་ན། རང་གི་ཆ་ཤས་སོགས་ལ་མ་བརྟེན་
པར་རང་དབང་ངམ་ཚུགས་ཐུབ་ཏུ་གྲུབ་པའི་ཆོས་ནི་ཡོད་པ་མ་ཡིན་ལ། གལ་ཏེ་མྱུ་གུ་ལྟ་བུ་ནི། རང་གི་ངོ་བོས་
322

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
རང་དབང་དུ་གྲུབ་པ་ཞིག་ཡིན་ན། སྨྱུ་གུ་དེས་ཁྱབ་པར་བྱེད་པ། རང་གི་རྒྱུ་དང་རྐྱེན་ལ་ལྟོས་པ་འགལ་བར་
འགྱུར་ཏེ། རང་དབང་ངམ་ངོ་བོས་གྲུབ་ན་བདེན་པར་གྲུབ་དགོས་ལ་བདེན་གྲུབ་ཡིན་ན། ལྟོས་མེད་དུ་གྲུབ་
དགོས་པ་ལས་ལྟོས་མེད་དུ་གྲུབ་པ་མེད་པའི་ཕྱིར་རོ། ། འདིས་མྱུ་གུ་སོགས་ནི་རང་གི་ངོ་བོས་མ་གྲུབ་སྟེ།
གཞན་ལ་ལྟོས་ནས་གྲུབ་པའི་ཕྱིར་ཞེས་བསྟན་ཏེ། ། འདིར་བལྟོས་པ་ཞེས་འབྱུང་ཡང་། གསུང་འབུམ་ལ་ལར་
བལྟོས་པར་ཞེས་འབྱུང་བ་ནི་བདེ་བར་མངོན་ཏེ། དེ་ལ་བལྟོས་པ་ཡིན་པར་འགལ་ཞེས་ཐོབ་པོ། ། འདི་ནི་རྩ་ཤེ་
ལས། རང་བཞིན་དག་ནི་བཅོས་མིན་དང་། ། གཞན་ལ་བལྟོས་པ་མེད་པ་ཡིན། ། ཞེས་གསུངས་པའི་
དགོངས་པའོ། ། གཉིས་པ་ནི། རྒྱུ་ཚན་སྔར་བཤད་པ་དེའི་ཕྱིར་ན། བརྟེན་ནས་འབྱུང་བ་ལས་མ་གཏོགས་
པའི་ཆོས་འགའ་ཡང་ཡོད་པ་མ་ཡིན་ལ། དེ་མེད་པས་ན་སྟོན་པས་རང་བཞིན་གྱིས་ནི་སྟོང་བ་ལས་མ་གཏོགས་
པའི་ཆོས་ནི་འགའ་ཡང་མེད་པར་གསུངས་སོ། ། གསུང་འབུམ་ལས་དམ་ཚིག་གི་དོན་དུ་གསུངས་ཞེས་འབྱུང་བ་
བཞིན་བྱས་ཀྱི། ཆོས་སྤྱོད་འདིར་གསུང་ཞེས་པ་ལྟར་ན་གསུང་ངོ་ཞེས་ཐོབ་པས་འདྲ་ཡང་ཅུང་ཟད་ཙམ་གྱི་ཁྱད་
པར་ཡོད་དོ། ། མ་གཏོགས་ཞེས་པ་ནི། དེར་མ་གཏོགས་ཞེས་པའི་དོན་ཡིན་ཀྱང༌། ལས་ཞེས་དགར་ཚིག་
འབྱུང་བ་ནི། དེ་ལས་གཞན་པའི་ཆོས་མེད་པའི་དོན་ནོ། ། དེ་ལྟར་རྩ་ཤེ་ལས། གང་ཕྱིར་རྟེན་འབྱུང་མ་ཡིན་
པའི། ། ཆོས་འགའ་ཡོད་པ་མ་ཡིན་པ། ། དེ་ཕྱིར་སྟོང་བ་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། །
ཞེས་གསུངས་སོ། ། གསུམ་པ་ནི། བདེན་པར་གྲུབ་པའི་རང་བཞིན་ཡིན་ན་དེ་ནི་ནམ་ཡང་ལྡོག་པ་མེད་པ་སྟེ་
བསྒྱུར་མི་ནུས་པ་ཞིག་ཡིན་དགོས་པའི་ཕྱིར། གལ་ཏེ་ཆོས་རྣམས་ལ་རང་བཞིན་གྱིས་གྲུབ་པ་འགའ་ཞིག་ཡོད་ན་
ནི། དེའི་ཚེ་བྱ་ཕྱེད་མི་འཐད་པར་མ་ཟད་མྱ་ངན་ལས་འདས་པ་སྟེ་ཐར་བ་ཐོབ་པ་ཡོད་ཅེས་ཁས་ལེན་དུའང་མི་
རུང་ཞིང༌། མཐར་འཛིན་ཀུན་རྟོག་གི་སྤྲོས་པ་ཀུན་ཀྱང་ལྡོག་པ་མེད་པར་སྟོན་པ་ཁྱོད་ཀྱིས་གསུངས་སོ། ། འདི་
ཡང་བདེན་འཛིན་ནི་བདེན་པར་གྲུབ་ན་ནི་བསྒྱུར་མི་ནུས་པས་སྤོང་བར་ཡང་མི་འཐད་པའི་བའི་ཕྱིར། མྱང་
འདས་ཀྱང་ཐོབ་མི་ནུས་སོ་ཞེས་པའོ། ། ལྡོག་པ་མེད་ཅེས་པའི་དོན་ལ། བཟློག་པ་མེད་པའི་ཚིག་འབྱུང་བ་ནི་
དོན་འདྲའོ། ། འདི་ནི་རྩ་ཤེ་ལས། རང་བཞིན་གཞན་དུ་འགྱུར་བར་ནི། ། ནམ་ཡང་འཐད་པར་མི་འགྱུར་
རོ། ། ཞེས་གསུངས་པའི་དགོངས་པའོ། ། བདེན་པར་གྲུབ་པའི་རང་བཞིན་ཡིན་ན་གོང་དུ་དྲངས་པ་ལྟར།
བཅོས་པ་མ་ཡིན་པ་དང་།གཞན་ལ་བལྟོས་པ་མ་ཡིན་པ་དང་། གཞན་དུ་མི་འགྱུར་བའི་ཁྱད་ཆོས་གསུམ་ཚང་
དགོས་ཏེ། ཞིབ་པར་ན་རྩ་ཤེའི་འབྲེལ་བ་སོགས་དབུ་མའི་གཞུང་ཆེ་བ་ནས་ཤེས་དགོས་སོ། ། ཚིགས་བཅད་
འདི་ལྟ་བུ་ནི། གོ་རིམ་བཟློག་སྟེ་བཤད་ན་འཆད་པ་དེ་ཡང་། གཞན་ལ་གོ་སླ་བའི་ཆེད་དུ་མཐར་ཆགས་སུ་
323

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཤད་ཅིང་འཆད་པར་ཡང་འགྱུར་རོ། ། གཉིས་པ་ནི། རྒྱུ་མཚན་བཤད་མ་ཐག་པ་དེའི་ཕྱིར་སྟོན་པ་ཁྱོད་ཀྱིས་
ཆོས་རྣམས་བདེན་པར་གྲུབ་པའི་རང་བཞིན་རྣམ་པར་བྲལ་ལོ་ཞེས་འཇིགས་པ་མེད་པའི་སེང་གེའི་སྒྲ་ཡིས་ཡང་
དང་ཡང་དུ་མཁས་པའི་འཁོར་གྱི་ཚོགས་སུ་ལེགས་པར་གསུངས་པ་འདི་ལ་རྒོལ་བ་སུ་ཡིས་འགོད་པར་ནུས་ཏེ་
འགོད་པར་མི་ནུས་སོ། ། འགོད་མི་ནུས་པ་ནི། ཕས་རྒོལ་གྱིས་ཆོས་འཐུན་དུ་ཀླན་ཀ་མི་ནུས་པའི་དོན་ཏེ། དེ་
ཡང་གསུངས་པ་དེའི་དོན་ལས་བརྒལ་བ་ནས་གཞན་དུ་ལེགས་པར་འཆད་མི་ནུས་པའོ། ། གསུམ་པ་ནི། ཆོས་
གང་གི་སྟེང་དུའང་རང་བཞིན་གྱིས་གྲུབ་པ་འགའ་ཡང་མེད་པ་དང་། ཐ་སྙད་དུ་རྒྱུ་འདི་ལ་བརྟེན་ནས་འབྲས་བུ་
འདི་འབྱུང་བ་ཡིན་ཞེས་བྱ་བ་ལ་སོགས་པའི་རྣམ་གཞག་ཐམས་ཅད་འཐད་ལྡན་དུ་འཇོག་པ་གཉིས་འགལ་བར་མ་
ཟད། གཅིག་གྲོགས་སུ་གཅིག་འགྲོ་བར་གསུངས་པས་ན། ལྷན་ཅིག་འདུ་བ་ལྟ་སྨོས་ཀྱང་ཅི་དགོས་ཏེ་གཞི་
གཅིག་ལ་འདུ་རུང་བར་ངེས་སོ། ། དེ་ལྟར་ཡང་། མདོ་ལས། སྟོང་བ་ཉིད་གཟུགས་སོ། ། གཟུགས་ལས་སྟོང་
བ་ཉིད་གཞན་མ་ཡིན། ཞེས་སོགས་དང་། རྩ་ཤེ་ལས། རྟེན་ཅིང་འབྲེལ་བར་འབྱུང་བ་གང་། ། དེ་ནི་སྟོང་བ་
ཉིད་དུ་བཤད། ། དེ་ཉིད་རྒྱུད་བྱས་གདགས་པ་སྟེ། དེ་ནི་དབུ་མའི་ལམ་ཡིན་ནོ། ། ཞེས་དང་། འཇུག་པ་
ལས། དངོས་རྙེད་ངོ་བོ་གཉིས་ནི་འཛིན་པར་འགྱུར། ། ཞེས་དང་དེ་བཞིན་དངོས་པོ་ཐམས་ཅད་སྟོང་ན་
ཡང་། ། སྟོང་ཉིད་དག་ལས་རབ་ཏུ་སྐྱེ་བར་འགྱུར། ། ཞེས་གསུངས་པ་ལྟར་རོ། ། མགོན་པོ་ཁྱོད་ཀྱིས། ཆོས་
རྣམས་རྟེན་འབྲེལ་དང་ཁྱད་པར་འདུས་བྱས་ཐམས་ཅད་ནི། རང་གི་རྒྱུ་རྐྱེན་ལ་བརྟེན་ནས་འབྱུང་བའི་རྒྱུ་
མཚན་གྱིས། བདག་དང་གཞན་དང་གཉིས་ཀ་དང་རྒྱུ་མེད་བཞི་བོ་གང་རུང་ལས་སྐྱེ་བར་འཛིན་པའི་མཐར་
འཛིན་ཀྱི་ལྟ་བ་ལ་མི་བརྟེན་ནོ། ཞེས་ལེགས་པར་གསུངས་པ་འདི་ནི་མགོན་པོ་ཁྱོད་ཀྱི་སྨྲ་བ་ཉིད་བླ་ན་མེད་པར་
འཇོག་པའི་རྒྱུ་དམ་པ་ཡིན་ནོ། ། དེ་ཡང་རྩ་ཤེ་ལས། བྱེད་པོ་ལས་ལ་བརྟེན་བྱས་ཤིང་། ། ལས་ཀྱང་བྱེད་པོ་དེ་
ཉིད་ལ། ། བརྟེན་ནས་འབྱུང་ཐར་མ་གཏོགས་པར། ། འགྲུབ་པའི་རྒྱུ་ནི་མ་མཐོང་ངོ་། ། ཞེས་གསུངས་པ་ལྟ་
བུ་སྟེ། མཐར་འཛིན་ལ་རྟག་པའི་མཐར་འཛིན་དང་། ཆད་པའི་མཐར་འཛིན་གཉིས་ཡོད་ལ། མཐའ་བཞི་
གང་རུང་ལས་སྐྱེ་བར་འཛིན་པ་དང་དངོས་པོ་རྣམས་རང་བཞིན་གྱིས་ཡོད་པར་འཛིན་པའི་རྟོག་པ་ནི། རྟག་
པའི་མཐར་འཛིན་དང་། ཐ་སྙད་དུ་རྒྱུ་འབྲས་སོགས་བྱ་བྱེད་མི་འཐད་པར་འཛིན་པའི་རྟོག་པ་ནི་ཆད་པའི་
མཐར་འཛིན་ཡིན་ལ། མཐའ་ཞེས་པ་ནི་འཇིག་རྟེན་ན་གང་དུ་ལྷུང་ན་ཕུང་བར་འགྱུར་བའི་གཡང་ལ་མཐའ་
ཞེས་བརྗོད་པ་ལྟར། འདིར་གང་དུ་བཟུང་ན་འཛིན་པ་པོ་ཕུང་བར་འགྱུར་བའི་གནས་ལ་མཐའ་དང་། དེར་
འཛིན་པའི་རྟོག་པ་ནི་མཐར་འཛིན་ཅེས་བྱའོ། ། གཉིས་པ་བསྡུས་ཏེ་བསྔགས་པ་ནི། ཕྱི་ནང་གི་རྒྱུ་འབྲས་ཀྱི་
324

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
དངོས་པོ་འདི་ཀུན་ནི་དོན་དམ་དཔྱོད་བྱེད་ཀྱི་རིགས་པ་ཡང་དག་གིས་ཐ་སྙད་བཏགས་པའི་བཏགས་དོན་བཙལ་
བའི་ཚེ་བཏགས་དོན་རྙེད་རྒྱུ་མེད་པས་ངོ་བོས་གྲུབ་པས་སྟོང་བར་ངེས་པ་དང་། རིགས་པ་དེས་མ་བརྟགས་མ་
དཔྱད་པར་ཀུན་རྫོབ་ཀྱི་ཐ་སྙད་ཙམ་དུ་རྒྱུ་འདི་ལས་འདིའི་འབྲས་བུ་འདི་འབྱུང་བ་ཡི་ངེས་པ་གཉིས་པོ་ཕན་ཚུན་
དུ་འཇོག་མི་ཐུབ་པའི་གེགས་མེད་པར་ནི། གཅིག་གིས་ཅིག་ཤོས་ལ་ངེས་པ་ལྷག་པར་འདྲེན་ཐུབ་པའི་གྲོགས་
བྱེད་པ་འདི་ལས་ལྷག་ངོ་མཚར་དུ་གྱུར་པ་དང་། འདི་ལས་ཆེས་རྨད་དུ་བྱུང་བ་གང་ཞིག་ཡོད་དེ་ཡོད་པ་མ་ཡིན་
ནོ། ། འདི་ནི་བྱང་ཆུབ་སེམས་འགྲེལ་ལས། ཆོས་རྣམས་སྟོང་བ་འདི་ཤེས་ན། ཞེས་སོགས་སྔར་དྲངས་པའི་
དགོངས་པའོ། ། རྗེ་བླ་མས། དབུ་མའི་ལྟ་བའི་དཀའ་སའི་མཐར་ཐུག་པ་འདི་ཡིན་པར་གསུངས་ཏེ། ལམ་
རིམ་ཆུང་བ་ལས། དཀའ་ས་ནི་རང་གི་ངོ་བོས་གྲུབ་པའི་རང་བཞིན་མ་ལུས་པར་ཁེགས་པ་དང༌། རང་བཞིན་
མེད་པའི་གང་ཟག་ལ་སོགས་པ་དེ་ཉིད་ལས་སོག་པ་པོ་དང་འབྲས་བུ་མྱོང་བ་པོ་ལ་སོགས་པར་འཇོག་པ་ལ་ངེས་པ་
གཏིང་ནས་འདྲོངས་ཏེ། དེ་རྣམས་སུ་འཇོག་ཐུབ་པའི་གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་
ལྟ་བ་ཤིན་ཏུ་རྙེད་པར་དཀའ་བ་ཡིན་ནོ། ། ཞེས་དང་། དེ་ཁོ་ན་ཉིད་ལ་དཔྱོད་པའི་རིགས་པས་བཙལ་བ་ན།
སྐྱེ་བ་དང་འཆི་འཕོ་བའི་གང་ཟག་ལ་སོགས་པ་དཔྱད་བཟོད་པ་རྡུལ་ཙམ་ཡང་མི་རྙེད་ཀྱང་། ཆོས་རྣམས་སྒྱུ་མ་ལྟ་
བུ་ལ་དཀར་ནག་གི་འབྲས་བུ་འབྱུང་བར་གསུངས་པ་ལྟ་བུའི་གོ་བ་ཆགས་པར་དགོས་སོ། ། ཞེས་གསུངས་པའི་
ཕྱིར་རོ། ། དེ་མན༔ ཐུབ་པ་ཁྱོད་ལ་བསྟོད་འོས་པའི་ཡོན་ཏན་དཔག་ཏུ་མེད་པ་ཡོད་ཀྱང་། ཁྱད་པར་རྟེན་
འབྲེལ་གསུང་བའི་ཚུལ་འདིའི་སྒོ་ནས་ཁྱོད་ལ་བསྟོད་ན་ནི། ཆོས་དོན་དང་མཐུན་པར་བསྟོད་པར་འགྱུར་བ་
ཡིན་གྱི། བསྟོད་པ་དེ་ལས་གཞན་དུ་ཡོན་ཏན་གཞན་གྱི་སྒོ་ནས་བསྟོད་པས་དེ་ཙམ་ཞིག་ཏུ་ལེགས་པར་བསྟོད་
པར་འགྱུར་བ་མ་ཡིན་ནོ། ། ཞེས་སོ། ། གཉིས་པ་ལ་བཞི། རྟེན་འབྲེལ་ཁས་བླངས་ནས་རང་བཞིན་གྱིས་སྟོང་
བ་ཁས་མི་ལེན་པ་མི་འཐད་པར་བསྟན་པ། རང་སྡེ་དངོས་སྨྲ་བ་སོགས་བསྟན་པའི་སྙིང་པོ་ལས་ཕྱི་རོལ་ཏུ་གྱུར་
པར་བསྟན་པ། རྟེན་འབྲེལ་དང་རང་བཞིན་གྱིས་གྲུབ་པ་ཅིག་ཅར་ཁས་ལེན་པ་འགལ་བར་བསྟན་པ། ཆོས་
ཐམས་ཅད་རང་བཞིན་མེད་ཀྱང་སྒྱུ་མ་ལྟ་བུར་བསྟན་པའོ། ། དང་པོ་ནི། ཡིད་ནི་མི་ཤེས་པའི་རྨོངས་པའི་
དབང་དུ་སོང་བས་དེའི་བྲན་དུ་བཟུང་བ་ཡི་སྟོབས་སམ་མཐུས། མུ་སྟེགས་ཀྱི་རྒོལ་བ་གང་ཞིག་སྟོན་པ་ཁྱོད་དང་
ཞེ་འགྲས་པ་དེ་ཡིས་ནི། ཁྱོད་ཀྱི་ཆོས་རྣམས་རང་བཞིན་གྱིས་མེད་དོ་ཞེས་བསྟན་པའི་སྒྲ་ཐོས་ནས་ཡིད་ལ་མི་
བཟོད་པ་སྐྱེས་པར་གྱུར་པ་ལ་ངོ་མཚར་དུ་བརྩི་རྒྱུ་ཅི་ཡོད་དེ། དེ་ཉིད་རྨོངས་པའི་དབང་དུ་སོང་བ་དང་། དེའི་
སྟོན་པའི་ལུགས་ཀྱང་ཡིན་པས་སོ། ། འོ་ན་གང་ལ་བརྩི་ཞེ་ན། སྟོན་པ་ཁྱོད་ཀྱི་གསུང་གི་གཅེས་པའི་མཛོད་
325

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཐར་ཐུག་པ་བརྟེན་ནས་འབྱུང་བ་སྟེ་རྟེན་འབྲེལ་ཁས་བླངས་ནས། ཡང་ཆོས་ཐམས་ཅད་རང་བཞིན་གྱིས་སྟོང་
བ་ཉིད་དོ་ཞེས་བསྟན་པའི་སྒྲའི་ང་རོ་མི་བཟོད་པའི་རང་སྡེ་དངོས་སྨྲ་བའི་སྐྱེ་བོ་འདི་ལ་ཁོ་བོ་བློ་བཟང་གྲགས་པའི་
དཔལ་ངོ་མཚར་དུ་གྱུར་ཏེ། རྟ་ལ་ཞོན་བཞིན་དུ་རྟ་དེ་ཉིད་འཚོལ་བ་ལྟར་ཆོས་རྣམས་རང་བཞིན་གྱིས་སྟོང་བ་
ཉིད་རྟེན་འབྲེལ་གྱི་དོན་ཡིན་པར་མ་རྟོགས་པའི་ཕྱིར་རོ། ། གསུང་འབུམ་ལ་ཡང་། བརྟེན་ནས་འབྱུང་བ་ཞེས་
གསུངས་པ་ལྟར་བཤད་ཀྱི། ཆོས་སྤྱོད་ཁ་ཅིག་ཏུ་འབྱུང་བར་ཞེས་ཡོད་དོ། ། མཚར་བ་ནི། སྤྱིར་སྨད་པ།
སྨོན་པོ། བསྔགས་པ་རྣམས་ལ་འཇུག་ཀྱང་། འདིར་སྨད་པ་ལ་འཇུག་སྟེ་ཁྲེལ་བའི་དོན་ནོ། ། འདི་ནི་མངོན་
རྟོགས་རྒྱན་ལས། གཞན་གྱི་ཆོས་རྣམས་ཀྱང་ཡོད་ལ། ། ཤེས་བྱ་ལ་ཡང་སྟོན་པ་ཡིས། ། སྒྲིབ་པ་ཟད་པར་
བརྗོད་པ་གང་། ། དེ་ལ་ཁོ་བོས་མཚར་དུ་བརྩིས། ། ཞེས་གསུངས་པ་དང་ཕྱོགས་འདྲའོ། ། གཉིས་པ་ནི།
དངོས་པོ་རང་བཞིན་མེད་པའི་གནས་ལུགས་རྟོགས་པ་ལ་བཀྲི་བའི་སྒོ་སྟེ་ཐབས་བླ་ན་མེད་པ་རྟེན་འབྲེལ་ཡིན་
ཀྱང་དངོས་སྨྲ་བས་རྟེན་ཅིང་འབྲེལ་འབྱུང་གི་མིང་ཙམ་ལ་ཞེན་པ་ཉིད་ཀྱིས་ནི། དངོས་པོ་རྣམས་རང་བཞིན་
གྱིས་གྲུབ་པ་ཉིད་དུ་འཛིན་པ་སྟེ་ཁས་ལེན་པར་བྱེད་ན། ད་ཀོ་སྟེ་ད་ནི་དངོས་སྨྲ་བའི་སྐྱེ་བོ་འདི་རྣམས་ནི།
འཕགས་མཆོག་རྣམས་ཀྱིས་ལེགས་པར་བགྲོད་པའི་འཇུག་ངོགས་འགྲན་ཟླ་དང་བྲལ་བར་གྱུར་པ། སྟོན་པ་ཁྱོད་
དགྱེས་པར་གྱུར་པའི་དངོས་པོ་རང་བཞིན་མེད་པར་རྟོགས་པའི་ལམ་བཟང་པོ་དེར་ཐབས་གཞན་གང་གིས་ནི་
ཚུལ་ཇི་ལྟ་བུར་བཀྲི་བའམ་བཀྲིད་པར་བྱ་སྟེ་བཀྲི་བའི་ཐབས་ཁྱད་པར་ཅན་གཞན་མེད་དོ། ། འདི་ནི་སྨན་ནད་
གསོ་བའི་ཐབས་ཡིན་པ་ལ། མ་ཞུ་བར་ནད་བསྐྱེད་པ་ལྟ་བུར་སོང་བ་སྟེ། རྟེན་འབྲེལ་གྱི་དོན་རང་བཞིན་གྱིས་
མེད་པའི་དོན་ཡིན་པ་ལ། རྟེན་འབྲེལ་ཡིན་པའི་རྒྱུ་མཚན་གྱིས་རང་བཞིན་གྱིས་གྲུབ་པར་བཟུང་བའི་ཕྱིར་
རོ། ། སྤྱིར་དངོས་སྨྲ་བ་ནི། དངོས་པོ་བདེན་གྲུབ་ཏུ་འདོད་པ་ཐམས་ཅད་དང་། ཁྱད་པར་སྐབས་འདིར་རྒྱུ་ལ་
བརྟེན་ནས་འབྲས་བུ་འབྱུང་བའི་རྒྱུ་མཚན་གྱིས་རང་བཞིན་གྱིས་གྲུབ་པར་འཛིན་པའི་བྱེ་བྲག་ཏུ་སྨྲ་བ། མདོ་
སྡེས། སེམས་ཙམ་པ་སྟེ་རང་སྡེ་དངོས་སྨྲ་བ་རྣམས་དང་། རང་རྒྱུད་པ་ཡང་དེའི་ཕྱོགས་སུ་བསྡུ་རུང་ངོ༌། །
དེས་ན་མིར་ཉིད་ཀྱིས་ནི་ཞེས་པའང་རྟེན་འབྲེལ་ཡིན་པའི་རྒྱུ་མཚན་གྱིས་རང་བཞིན་གྱིས་གྲུབ་པར་འཛིན་པའི་
རང་སྡེ་གཙོ་ཚེའོ། ། འཇུག་ངོགས་ནི་འཇུག་པའི་ལམ་མམ་གཞིའོ། ། ཐབས་གང་གིས་ནི་བཀྲ་བར་བྱ། །
ཞེས་པས་རྟེན་འབྲེལ་ཡིན་པའི་རྒྱུ་མཚན་ལས་གཞན་རང་བཞིན་མེད་པའི་སྟོང་ཉིད་རྟོགས་པའི་ཐབས་སམ་
རྟགས་ནི་དེ་དང་མཚུངས་པའམ་ལྷག་མེད་པར་སྟོན་པ་སྟེ་བསྔགས་པའོ། ། གསུམ་པ་ནི། དངོས་པོར་སྨྲ་བ་
ཁྱོད་ཀྱིས་རང་བཞིན་གྱིས་གྲུབ་པ་ཁས་ལེན་འདུག་ན། རང་བཞིན་གྱིས་གྲུབ་པ་ལ་རྐྱེན་གྱིས་གསར་དུ་བཅོས་པ་
326

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
ནི་ཡོད་པ་མ་ཡིན་པ་དང་། རྐྱེན་གཞན་ལ་ལྟོས་པ་མེད་པ་ཞིག་དགོས་པ་དང་། རྟེན་འབྲེལ་ནི་གཞན་ལ་བལྟོས་
ནས་གྲུབ་པ་དང་བཅོས་མ་ཞིག་ལ་འཇོག་པ་ཡིན་པས་གཉིས་ཀ་ཚུལ་ཇི་ལྟ་བུར་ན་གཞི་གཅིག་ལ་མི་འགལ་བར་
གཞི་མཐུན་དུ་འདུ་བ་ཉིད་དུ་འགྱུར་ཏེ་གཞི་གཅིག་གི་སྟེང་དུ་མི་འགལ་བར་འཇོག་མི་རུང་ཞེས་པའོ། ། འདི་ནི་
རྩ་ཤེ་ལས། རང་བཞིན་དག་ནི་བཅོམ་མིན་དང་། ། ཞེས་སོགས་དང་། རང་བཞིན་གཞན་དུ་འགྱུར་བ་ནི། །
ནམ་ཡང་འཐད་པར་མི་འགྱུར་རོ། ། ཞེས་གསུངས་པའི་དོན་ནོ། ། འདུས་མ་བྱས་ཀྱི་ཆོས་རྣམས་རྒྱུ་རྐྱེན་གྱིས་
བསྐྱེད་པའི་བཅོས་པ་མིན་ཀྱང་། རང་འདོགས་བྱེད་ཀྱི་རྟོག་པའི་དབང་གིས་བཅོས་པ་འམ་བཞག་པ་ཡིན་ཏེ།
མདོ་ལས། དེ་དག་རྟོག་པའི་དབང་གིས་བཞག་པ་ཡིན། ། ཞེས་སོགས་དང་། བཞི་བརྒྱ་བའི་འགྲེལ་བ་ལས་
ཀྱང་། རྟོག་པ་ཡོད་པ་ཁོ་ནས་ཡོད་པ་ཉིད་དང་། ཞེས་གསུངས་པས་སོ། ། བཞི་བ་ནི། རྒྱུ་མཚན་གོང་དུ་
བཤད་པ་དེ་ལྟར་ཡིན་པ་དེའི་ཕྱིར་དཔེར་ན་སྒྱུ་མའི་རྟ་གླང་ནི་རྟ་གླང་དངོས་གནས་སུ་མ་གྲུབ་བཞིན་དུ་དེར་སྣང་
བ་ལྟར་རྒྱུ་རྐྱེན་དང་ཆ་ཤས་དང་རྟོག་པ་ལ་བརྟེན་ནས་འབྱུང་བའི་ཆོས་གང་ཡིན་པ་འདི་རྣམས་ནི་རང་བཞིན་
གྱིས་ནི་གདོད་མ་ནས་གྲུབ་པས་རྣམ་པར་དབེན་ཡང་རང་བཞིན་གྱིས་གྲུབ་པ་དེར་སྣང་བས་ན་རྟེན་འབྱུང་གི་
ཆོས་འདི་ཀུན་སྟོན་པ་ཁྱོད་ཀྱིས་སྒྱུ་མ་ཇི་ལྟ་བ་དེ་བཞིན་དུ་རྫུན་པར་གསུངས་པ་ལགས་སོ། ། དེ་ལ་གདོད་མ་ནས་
ཞེས་པ་ནི་ཐོག་མ་ནས་དང་དབེན་པ་ནི་མེད་པ་སྟེ། དེ་ཡང་རང་བཞིན་གྱིས་མེད་པའི་དོན་ནོ། ། དེར་སྣང་བ་
ཞེས་པའི་དོན་ཡང་། སོ་སྐྱེའི་རྒྱུད་ཀྱི་རྟོག་པ་རྣམས་ལ། རྟེན་འབྲེལ་གྱི་ཆོས་ཀུན་རང་བཞིན་གྱིས་མེད་ཀྱང་གྲུབ་
པར་སྣང་བའི་དོན་ཡིན་གྱི། སངས་རྒྱས་འཕགས་པ་ལ་ནི་དེ་ལྟར་མི་སྣང་ངོ༌། ། འོན་ཀྱང་གཞན་ལ་བདེན་གྲུ་ག་
ཏུ་སྣང་བ་དེ། སངས་རྒྱས་ལ་སྣང་བ་ཡིན་ཏེ་སངས་རྒྱུས་ལ་མི་སྣང་ན་མེད་པར་འགྱུར་བའི་ཕྱིར་རོ། ། སོ་སྐྱེའི་
རྟོག་པ་དང་རྟོག་མེད་ཀྱི་ཤེས་པ་ལ་གང་སྣང་ཐམས་ཅད་རང་ངོས་ནས་གྲུབ་པར་སྣང་བས། སོ་སྐྱེའི་ཤེས་པ་
ཐམས་ཅད་འཁྲུལ་ཤེས་སུ་སྐབས་འདིར་ཁས་ལེན་ཡང་། གཟུགས་སྒྲ་སོགས་ཡུལ་ལྔའི་ཐ་སྙད་པའི་ངོ་བོ་ལ་ཚད་
མར་སོང་བའི་ཤེས་པ་ནི་ཡོད་པར་འདོད་དགོས་སོ། ། གསུམ་པ་ལ་གསུམ། གནས་ལུགས་བསྟན་པས་ངེས་
ཤེས་སྐྱེ་ཚུལ། ཉེས་པའི་རྩ་བ་ལྡོག་པས་ངེས་ཤེས་སྐྱེ་ཚུལ། དོན་རྟོགས་ནས་ངེས་ཤེས་སྐྱེ་ཚུལ་ལོ། ། དང་པོ་ལ་
གཉིས། དངོས་པོའི་གནས་ལུགས་བསྟན་པས་ཀླན་ཀ་མེད་པ། བརྟེན་འབྱུང་གི་ལམ་ལ་བརྟེན་ནས་གཞན་
ལའང་ངེས་པ་སྟེར་ཚུལ་ལོ། ། དང་པོ་ནི། སྟོན་པ་ཁྱོད་ཀྱིས་གསུང་རབ་གཞན་མང་པོ་ཞིག་ཇི་ལྟར་བསྟན་པ་ལ་
ཕས་ཀྱིས་རྒོལ་བ་འགས་ཀྱང་ཆོས་མཐུན་དུ་གླགས་མི་རྙེད་པར་གསུངས་པ་ཡང་། ཡིད་ཆེས་སུ་རྟེན་འབྱུང་གི་
ལམ་གསུང་བ་འདི་ཉིད་ཀྱིས་ནི་དཔགས་ནས་དེ་ཐམས་ཅད་ཀྱང་འཐད་པའི་གནས་སུ་ལེགས་པར་འཁུམས་པ་སྟེ་
327

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསམས་སོ། ། དེའི་རྒྱུ་མཚན་ཅིའི་སླད་དུ་ཅེ་ན། ཡོད་དེ་རྟེན་འབྲེལ་འདི་བཤད་པས་མཐོང་བ་སྟེ་སོ་སྐྱེའི་
མངོན་སུམ་གྱི་ཡུལ་དུ་གྱུར་པའི་མངོན་གྱུར་དང་། མ་མཐོང་བ་སྟེ་ལྐོག་གྱུར་གྱི་དངོས་པོ་ཇི་ལྟར་བསྟན་པ་ལ་རིམ་
པ་བཞིན་དུ་རང་བཞིན་གྱིས་ཡོད་པར་སྒྲོ་འདོགས་པ་དང་། ཐ་སྙད་དུ་མེད་པར་སྐུར་འདེབས་ཀྱི་གོ་སྐབས་རྒྱུང་
རིང་དུ་མཛད་པའི་ཕྱིར་རོ། ། ཆོས་མཐུན་དུ་གླགས་མི་རྙེད་པ་ནི། ཀླན་ཀ་ལྟར་སྣང་ཡོད་ཀྱང་ཚུལ་དང་མཐུན་
པའི་ཀླན་ཀ་མེད་པའོ། ། མཐོང་བ་མངོན་གྱུར་ནི། སོ་སྐྱེའི་མིག་ཤེས་ཚན་མ་སོགས་ཀྱི་ཡུལ་མངོན་སུམ་པ་ཀ་
བུམ་ལྟ་བུ་དང་། མ་མཐོང་བ་ལྐོག་གྱུར་ལ་ཅུང་ཟད་ལྐོག་གྱུར་དང་། ཤིན་ཏུ་ལྐོག་གྱུར་གཉིས་ལས། དང་པོ་ནི།
སྒྲ་མི་རྟག་པ་ལྟ་བུ་དང་། འཇིག་རྟེན་ཕ་རོལ་ལྟ་བུ་ཡིན་ལ། གཉིས་པ་ནི། སྦྱིན་པ་ལས་ལོངས་སྤྱོད་འབྱུང་བ་
དང་། བཟོད་པ་ལས་རྣམ་སྨིན་གཟུགས་མཛེས་པ་སོགས་སོགས་དང་། ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་
རྣམས་སོ། ། མངོན་གྱུར་ནི། ཚུར་མཐོང་གིས་མངོན་སུམ་ཚད་མས་ངེས་ནུས་ལ། ཅུང་ཟད་ལྐོག་གྱུར་ནི་
རྟགས་ཡང་དག་ལ་མ་ལྟོས་པར་ཚད་མས་ངེས་མི་ནུས་པ་དང་། ཤིན་ཏུ་ལྐོག་གྱུར་ནི། དཔྱད་གསུམ་གྱིས་དག་
པའི་ལུང་ལ་བརྟེན་ནས་ངེས་དགོས་ཀྱི། སྔ་མ་གཉིས་ལྟར་ངེས་མི་ནུས་སོ། ། སྒྲོ་འདོགས་ནི། རང་བཞིན་གྱིས་
མེད་པ་ལ་དེར་ཡོད་པར་བཟུང་ནས་སྒྲོ་འདོགས་པ་དང་། སྐུར་འདེབས་ནི་ཐ་སྙད་དུ་ཡོད་པ་ལ་དེར་མེད་པར་
འཛིན་པ་ལྟ་བུ་རྣམས་སོ། ། དེ་ཡང་ཚིག་གིས་ཡོད་དམ།མེད་ཅེས་བརྗོད་དགོས་པའི་ངེས་པ་མེད་དེ། སེམས་ཀྱི་
འཛིན་ཚུལ་ལ་དེ་ལྟར་ཡོད་ན་དེས་འགྲུབ་པས་སོ། ། གཉིས་པ་ནི། སྟོན་པ་ཁྱོད་ཀྱི་གླུ་བ་འགྲན་ཟླ་མེད་པར་
མཐོང་བའི་རྒྱུ་མཚན་མཐར་ཐུག་པ་རྟེན་འབྱུང་གི་ལམ་འདི་ཉིད་ཀྱིས་ཏེ། འདི་ཉིད་ལ་དཔགས་ནས་སྟོན་པ་
ཁྱོད་ཀྱི་གསུང་གཞན་ཡང་ལུང་ཚད་མར་གྱུར་པར་ངེས་པ་སྐྱེ་བ་ལགས་སོ། ། དེ་ནི་བཞི་བརྒྱ་བ་ལས། སངས་
རྒྱས་ཀྱིས་གསུངས་ལྐོག་གྱུར་ལ། ། གང་ཞིག་ཐེ་ཚོམ་སྐྱེ་འགྱུར་བ། ། དེ་ཡིས་སྟོང་བ་ཉིད་ཤེས་ནས། ། འདི་
ཉིདཁོ་ནས་ཡིད་ཆེས་བྱ། ། ཞེས་གསུངས་པའི་དོན་ཏེ། རང་བཞིན་གྱིས་སྟོང་བ་རྟེན་འབྲེལ་གྱི་དོན་དུ་
གསུངས་པའི་ཐུབ་པའི་གསུང་རབ་རང་གི་བསྟན་དོན་ལ་མི་བསླུ་བར་ངེས་པ་ལ་བརྟེན་ནས། ཟང་ཟིང་གི་སྦྱིན་
པ་བཏང་བས་ལོངས་སྤྱོད་འབྱུང་བ་དང་། ཚུལ་ཁྲིམས་བསྲུངས་པས་མངོན་མཐོ་བགྲུབ་པར་སྟོན་པའི་གསུངས་
གཞན་རྣམས་ཀྱང་ལུང་ཚད་མར་གོ་ནུས་པའི་དོན་ནི། ། ལུང་ཚད་མ་ཞེས་པ་ནི་ལུང་ཡང་དག་ཅེས་པ་སྟེ།
བསྟན་བྱའི་དོན་ལ་མི་བསླུ་བའི་ལུང་ངོ་། ། འདིར་ལམ་འདི་ཉིད་ཀྱིས་ཞེས་འབྱུང་བ་ལྟར་བཤད་པ་ཡིན་གྱི།
གསུང་འབུམ་དུ་ལམ་འདིས་ཉིད་ཀྱི་ཞེས་འབྱུང་བ་ལྟར་ན། ཉིད་ཀྱི་ཞེས་པ་ནི་སྟོན་པ་ལ་བྱེད་དགོས། གཉིས་པ་
ནི། གནས་ལུགས་ཀྱི་དོན་ཇི་ལྟ་བ་བཞིན་དུ་གཟིགས་ནས་ལེགས་པར་གསུང་བའི་སྟོན་པ་ཁྱོད་ཀྱི་རྗེས་སུ་སློབ་
328

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
པར་བྱེད་པའི་སློབ་པ་དགྲ་བཅོམ་ལ་ཆགས་སོགས་ཀྱི་ཀུན་འབྱུང་དང་དེས་དྲངས་པའི་སྡུག་བསྔལ་གྱི་རྒུད་པ་
ཐམས་ཅད་རྒྱང་རིང་དུ་གྱུར་པ་སྟེ་སྤངས་པའི་རྒྱུ་མཚན་ཡོད་དེ་དེ་དག་གི་ཉེས་པ་ཀུན་གྱི་རྩ་བ་དངོས་པོ་རང་
བཞིན་གྱིས་གྲུབ་པར་འཛིན་པའི་བདག་ལྟ་ལྷན་སྐྱེས་ལྡོག་པ་སྟེ་སྤངས་པའི་ཕྱིར་རོ། ། དེ་ཡང་རིང་དུ་གྱུར་ཞེས་
པ་ལྟར་བརྗོད་ལ། རྒྱལ་དབང་གི་དེར་འགྱུར་ཞེས་འབྱུང་བ་བཞིན་འགྱུར་ཚིག་ཐོབ་པར་བྱས་ན་དགྲ་བཅོམ་ཁོ་
ན་ལ་བཤད་མི་དགོས་སོ། ། ཡང་སྟོན་པ་ཁྱོད་ཀྱི་བསྟན་པ་ལས་ཕྱིར་ཕྱོགས་པའི་མུ་སྟེགས་བྱེད་རྣམས་ཀྱིས།
བདག་ཉིད་གྲོལ་བའི་ཆེད་ཡུན་རིང་པོའི་བར་དུ་དཀའ་ཐུབ་དྲག་པོས་ངལ་བ་བསྟེན་པར་བྱས་ཀྱང་། ཕྱི་ཕྱིར་སྟེ་
སླར་ཡང་རིམ་གྱིས་ཆགས་སོགས་ཀྱི་སྐྱོན་རྣམས་ཁོ་བོ་ཅག་གི་རྒྱུད་སྟེང་དུ་ཤོག་ཅིག་ཅེས་བོས་པ་བཞིན་དུ་གྱུར་
ནས་མི་ཟོས་པའི་རྒྱུ་མཚན་ཡོད་དེ། དེ་དག་གི་རྒྱུད་ལ་སྐྱོན་གྱི་རྩ་བ་ལྷན་སྐྱེས་དང་ཀུན་བཏགས་ཀྱི་བདག་ཏུ་ལྟ་
བ་ཤིན་ཏུ་བརྟན་པོར་ཡོད་པའི་ཕྱིར་རོ། ། ཨེ་མའོ་ཞེས་པ་ནི་ངོ་མཚར་ཆེ་བའོ། ། བླང་དོར་འབྱེད་ནུས་པའི་
མཁས་པས་སྔར་བཤད་པ་ལྟར་ཉེས་པ་ལྡོག་མི་ལྡོག་ནི་དབྱེ་བ་ཡོད་པ་འདི་གཉིས་ཀྱི་ཁྱད་པར་དེ་ལེགས་པར་ཁོང་
དུ་ཆུད་པར་གྱུར་པ་དེའི་ཚེ། ཚིག་ཙམ་མ་ཡིན་པར་རྐང་གི་ཁོང་ནས་ཏེ་སྙིང་ཁོང་རུས་པའི་གཏིང་ནས་ནི་སྟོན་པ་
ཁྱོད་ལ་འི་ཕྱིར་དུ་གུས་པར་མི་འགྱུར་ཏེ་གུས་དགོས་ཤིང་། མི་གུས་པའི་རྒྱུ་མཚན་མེད་པའི་ཕྱིར་ཞེས་པའོ། །
དེ་ཡང་ཕྱོགས་ལྷུང་གིས་རང་གི་སྟོན་པ་མཆོག་དང་། གཞན་གྱི་སྟོན་པ་རྗེས་འབྲང་དང་བཅས་པ་ནི་དམན་པའོ་
སྙམ་དུ་བཟུང་ནས་དད་པ་དང་མ་དད་པ་མི་བྱེད་པར། དེ་གཉིས་ཀྱིས་བཤད་པའི་གཞུང་གི་དོན་ལ། གཟུར་
བོར་གནས་པའི་བློས་རིགས་པ་བ།ང་དག་གིས་དཔྱད་པ་ན། རང་གི་སྟོན་པའི་གསུང་ནི་ལེགས་པར་བཤད་པ་
དང་། ཅིག་ཤོས་དེ་ལས་ལྡོག་པར་ངེས་པའི་སྟོབས་ཀྱིས་གུས་མི་གུས་སྐྱེ་དགོས་པ་ཡིན་ཏེ། ལྷ་ལས་ཕུལ་བྱུང་གི་
བསྟོད་པ་ལས། བདག་ནི་སངས་རྒྱས་ཕྱོགས་མི་འཛིན། ། སེར་སྐྱ་སོགས་ལ་མི་སྡང་ཡང་། ། གང་ཞིག་རིགས་
པར་ལྡན་པའི་ཚིག ། དེ་ཉིད་སྟོན་པར་ཡོངས་སུ་འཛིན། } ཞེས་དང་། མུ་སྟེགས་བྱེད་ཀྱི་གཞུང་ལུགས་
ལ། ཇི་ལྟ་ཇི་ལྟར་རྣམ་བསགས་པ། ། དེ་ལྟ་དེ་ལྟར་མགོན་ཁྱོད་ལ། ། བདག་གི་ཡིད་ནི་དད་པར་གྱུར། །
ཞེས་གསུངས་པ་བཞིན་ཏེ། ཚུལ་དེ་ལྟར་བྱ་དགོས་པར་སྔགས་རིམ་ཆེན་མོ་དང་། ཐར་ལམ་གསལ་བྱེད་ལས་
ཀྱང་བཤད་དོ། ། གསུམ་པ་ནི། སྟོན་པ་ཁྱོད་ཀྱི་གསུང་རབ་དུ་མའི་དོན་རྟོགས་པས་བདེ་བ་མཆོག་སྟེར་བ་ལྟ་ཅི་
ཞིག་སྨོས། གསུང་གི་ཆ་ཤས་རེ་རེ་ཡི་དོན་ཙམ་ལའང་འོལ་སྤྱི་སྟེ་རགས་རམ་ཙམ་གྱི་ངེས་པ་རྙེད་པ་དེ་ལའང་
མཆོག་གི་བདེ་བ་སྟེར་བར་བྱེད་དོ། ། མཆོག་གི་བདེ་བ་ནི་ངེས་ལེགས་ཀྱི་བདེ་བར་བྱས་ཀྱང་རུང་བར་སེམས་ལ།
གནས་སྐབས་ཀྱི་དབང་དུ་བྱས་ཚེ་ཡིད་བདེ་བ་ལའང་གོ་བ་ལྟར་སྣང་ངོ༌། ། ཀྱི་ཧུད་ཅེས་པ་ནི་ཞུམ་ཞིང་ཡིད་
329

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་བའི་ཚིག་གོ ། བདག་གི་བློ་གྲོས་ནི་འཇིགས་པའི་རྨོངས་པས་བཅོམ་སྟེ། ཇི་སྐད་སྨྲས་པ་འདི་འདྲ་བའི་
ཡོན་ཏན་གྱི་ཕུང་པོ་ཆེན་པོའི་སྟོན་པ་ཁྱོད་ལ་སྔར་ཕྱི་དུས་རིང་པོ་ནས་སྐྱབས་སུ་སོང་བར་གྱུར་ཀྱང་ཁྱོད་ཀྱི་ཡོན་
ཏན་མཐའ་དག་ལྟ་ཞོགས་ཡོན་ཏན་གྱི་ཆ་ཤས་ཕྲ་མོ་ཙམ་ཡང་བདག་གིས་མ་འཚལ་ཏེ་ཤེས་པར་མ་གྱུར་ཏོ། ། མ་
ཤེས་མོད། འོན་ཀྱང་སྟེ་དེ་ལྟ་ཡིན་ནའང་འཆི་བདག་གི་ཁར་ཕྱོགས་པའི་སྲོག་གི་རྒྱུན་ནི་མ་ནུབ་པར་གནས་པའི་
དུས་འདི་ཉིད་ལ་སྟོན་པ་ཁྱོད་ལ་རིགས་པ་ཡང་དག་གི་སྒོ་ནས་ཅུང་ཟད་ཡིད་ཆེས་རྙེད་པ་འདི་ཙམ་ཡང་བདག་
ཉིད་སྐལ་བ་བཟང་པོ་ཞིག་གོ་སྙམ་འགྱོད་པ་སྟེ་བསམ་མོ། ། འདི་རྗེ་ཉིད་ཁེངས་བསྐྱུངས་པའི་ཚུལ་གྱིས་གསུངས་
པའོ། ། མ་ནུབ་པར་ཞེས་འབྱུང་འདོད་བསྟུན་པ་ཡིན་ལ། རྒྱལ་དབང་གི་དེར་བར་དུ་ཞེས་པའི་དོན་དུ་བཤད་
དོ། ། གསུམ་པ་དོན་བསྡུ་བ་ནི། འཆར་བའམ་སྟོན་པའི་ནང་ནས་རྟེན་འབྲེལ་གྱི་དོན་ལེགས་པར་སྟོན་པ་དང་།
ཤེས་རབ་ཀྱི་ནང་ནས་རྟེན་འབྲེལ་ཤེས་པའི་ཤེས་རབ་གཉིས་པོ་དེ་ཉིད། དཔེར་ན། འཇིག་རྟེན་དག་ན་རྒྱལ་
བའི་དབང་པོ་སངས་རྒྱས་ཉིད་གཞན་ཀུན་ནས་ཁྱད་པར་དུ་འཕགས་པ་ཡིན་པ་དེ་བཞིན་དུ། དེ་གཉིས་ཀའང་
གཞན་ལས་ཕུལ་དུ་བྱུང་བ་ལགས་པ་སྟེ་ཡིན་པར་སྟོན་པ་ཁྱོད་ཁོ་ནས་མཁྱེན་གྱི། ཕལ་བའམ་སྟོན་པ་གཞན་གྱིས་
ཏེ་སེར་སྐྱ་སོགས་ཀྱིས་དེ་ལྟར་ཤེས་པ་མ་ཡིན་ནོ། ། ཆོས་སྤྱོད་འདི་དང་རྒྱལ་དབང་གི་དེར། ཕུལ་བྱུང་ལེགས་
པར་ཞེས་འབྱུང་ཡང་གསུང་འབུམ་ཐོར་བུ་ལ་ལར་ལགས་པར་ཁྱོད་མཁྱེན་ཞེས་པ་ནི་བདེ་ཞིང་འཐད་པར་སེམས་
ཏེ། ལགས་པ་ནི་ཡིན་ཞེས་པའི་དོན་ཡིན་པའི་ཕྱིར་རོ། །
གཉིས་པ་རྟེན་འབྲེལ་གསུང་བའི་སྒོ་ནས་བྱེ་བྲག་ཏུ་བསྟོད་པ་ལ་གསུམ། རྟེན་འབྲེལ་གསུངས་ པའི་
དགོས་པ། ཐུབ་པའི་དགོངས་པ་རྟོགས་པར་བཞེད་པའི་ཐུགས་བསྐྱེད་ཚུལ། ཐུབ་པའི་དགོངས་པ་བཙལ་ཚུལ་
དངོས་སོ། ། དང་པོ་ལ་གསུམ། ཐར་བའི་ཆེད་དུ་ཆོས་བསྟན་ཚུལ། བསྟན་པའི་ཆོས་འཛིན་པར་གུས་ཚུལ།
བསྟན་པ་ཉིད་ཀྱི་ཆེ་བ་བཤད་པའོ། ། དང་པོ་ནི། སྟོན་པ་ཁྱོད་གྱིས་གསུང་རབ་ཇི་སྙེད་ཅིག་བཀའ་སྩལ་བ་
ཐམས་ཅད་བརྗོད་བྱ་རྟེན་འབྲེལ་ཉིད་ལས་བརྩམས་ཏེ་འཇུག་ལ། དེ་ལྟར་འཇུག་པ་དེ་ཡང་གདུལ་བྱ་དེ་དག་
གིས་ཐར་བ་མྱ་ངན་ལས་འདའ་བ་ཐོབ་པར་འགྱུར་བའི་ཕྱིར་ཏེ་ཆེད་དུ་ཡིན་གྱི། གདུལ་བྱའི་ཉོན་མོངས་པ་ཞི་
བར་འགྱུར་བའི་ཐབས་མ་ཡིན་པའི་མཛད་པ་སྟོན་པ་ཁྱོད་ལ་མེད་དོ། ། འདི་ནི། སྤྱོད་འཇུག་ལས། ཡན་ལག་
འདི་དག་ཐམས་ཅད་ནི། ། ཐུབ་པས་ཤེས་རབ་དོན་དུ་གསུངས། ། དེ་ཡི་ཕྱིར་ན་སྡུག་བསྔལ་དག། ཞི་བར་
འདོད་པས་ཤེས་རབ་བསྐྱེད། ། ཅེས་དང་། ཇོ་བོས་ཀྱང་། ཆོས་ཀྱི་ཕུང་བོ་བརྒྱད་ཁྲི་དང་། ། བཞི་སྟོང་
གསུངས་པ་ཐམས་ཅད་ཀྱང༌། ། ཆོས་ཉིད་ལ་ནི་གཞོལ་ཅིང་འབབ། ། གསུངས་པའི་དགོངས་པའོ། ། གསུང་
330

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
འབུམ་ལ་ལར་ཞི་གྱུར་ཅེས་འདས་ཚིག་འབྱུང་ཡང་མི་འགལ་ལོ། ། གཉིས་པ་ནི། ཀྱེ་མའོ་ཞེས་པ་ནི། སྤྱིར་སྨད་
པ། སྨོན་པ། ཞུམ་པ། ངོ་མཚར་ཆེ་བ་རྣམས་ལ་འཇུག་པ་ལས་འདིར་ནི་ཕྱི་མའོ། ། སྟོན་པ་ཁྱོད་ཀྱི་ལུང་གི་
བསྟན་པ་ནི་གདུལ་བྱ་གང་གི་རྣ་བའི་ལམ་དུ་སོང་བའི་གདུལ་བྱ་དེ་དག་ཐམས་ཅད་ཞི་བ་མྱང་འདས་ཐོབ་པར་
འགྱུར་བའི་ཕྱིར་ན། སྟོན་པ་ཁྱོད་ཀྱི་བསྟན་པ་འཛིན་པར་ནི་སུ་ཞིག་མི་གུས་ཏེ་གུས་རིགས་སོ། ། འདིར་རྒྱལ་
དབང་གི་དེར། ཁྱོད་ཀྱིས་བསྟན་པ་ཞེས་བྱེད་པའི་སྒྲ་འབྱུང་བ་ལྟར་ན། ལུང་གི་བསྟན་པ་ཞེས་པའི་དོན་མ་ཡིན་
པར། ཆོས་བསྟན་ཞེས་པ་ལྟ་བུའི་དོན་ནོ། ། གསུམ་པ་ནི། མུ་སྟེགས་ལ་སོགས་པ་ཕས་ཀྱི་རྒོལ་བ་མཐའ་དག་
འཇོམས་པ་དང་ལྟག་འོག་སྟེ་གོང་འོག་འགལ་འདུས་སྟོང་བ་སྟེ་འགལ་འདུ་མེད་པ་དང༌། སྐྱེ་ཆུའི་དགོས་པ་
གནས་སྐབས་མཐར་ཐུག་གི་དོན་གཉིས་ཀྱི་འདོད་དོན་སྟེར་བར་བྱེད་པའི་ཁྱོད་ཀྱི་ཁྱད་ཆོས་གསུམ་ལྡན་གྱི་ལུགས་
འདིར་ཁོ་བོ་བློ་བཟང་གྲགས་པའི་དཔལ་སྤྲོ་བ་ཆེས་ཆེར་འཕེལ་ལོ། ། ལྟག་འོག་ཅེས་པ་ལ་གཉིས་ཏེ། གྲུབ་
མཐའ་གོང་འོག་དང་། རང་ལུགས་གྱི་གྲུབ་མཐའི་འོག་མཇུག་ནས་བཤད་པ་གཉིས་ལས། དང་པོ་ནི། གྲུབ་
མཐའ་བཞི་བོ་སོ་སོའི་གཞུང་ནས་བཤད་ཚུལ་མི་འདྲ་བ་ཡོད་ཀྱང་། དེ་ཐམས་ཅད་ཇི་སྐད་དུ། བསྟན་པ་ཐམས་
ཅད་འགལ་མེད་རྟོགས་པ་དང་། ། ཞེས་པའི་ཚུལ་གྱིས་མི་འགལ་བར་ཤེས་དགོས་པ་དང་། ཕྱི་མ་ནི་ཁས་བླངས་
སྔཕྱི་མི་འགལ་བ་དང་། སྐབས་ཀྱི་དབྱེ་བས་ཀྱང་མི་འགལ་བ་སོགས་སུ་ཤེས་པའོ། ། གཉིས་པ་ལ་གཉིས།
ཐུབ་པས་ནན་ཏན་གྱིས་བསྒྲུབས་ཚུལ། དེ་རྟོགས་པར་བཞེད་པ་ཇི་ལྟར་འཁྲུངས་ཚུལ་ལོ། ། དང་པོ་ནི། རྟེན་
འབྲེལ་གྱི་ཆོས་ཟབ་མོ་འདི་བཙལ་བའི་ཕྱིར་ཏེ་ཆེད་དུ་སྟོན་པ་ཁྱོད་ཀྱིས་ནི་དུས་དང་གནས་སྐབས་ལ་ལར་རང་གི་
སྐུ་སྟེ་འུ་ས་དང་། དུས་གཞན་དུ་སྲོག་དང་སྙིང་དུ་སྡུག་པའི་བུ་དང་ཆུང་མ་སོགས་གཉེན་དང་། ཟས་གོས་
གནས་མལ་བཞོན་པ་སོགས་ལོངས་སྤྱོད་ཀྱི་ཚོགས་རྣམས། གྲངས་མེད་པའི་བསྐལ་བར་ལན་གཅིག་ཙམ་མ་ཡིན་
པར་ཡང་དང་ཡང་དུ་བཏང་ངོ་། ། དེ་ནི་འཛངས་བླུན་སོགས་ནས་བཤད་པ་ལྟར། ཆོས་ཚིགས་བཅད་རེ་རེའི་
ཕྱིར་དུ་ལུས་ལ་ལྕགས་གཟེར་སྟོང་བཏབ་པ་དང་། མར་མེ་སྟོང་བཙུགས་པ་དང་། མེར་འཆོངས་པ་ལ་སོགས་
པའོ། ། གཉིས་པ་ནི། རྟེན་འབྲེལ་གྱི་ཆོས་གང་གི་ཡོན་ཏན་ནི། རྟོགས་པ་ཙམ་གྱིས་སྲིད་པའི་རྩ་བ་གཅོད་པ་
དེ་མཐོང་བ་ཡི་སྟོབས་ཀྱིས། དཔེར་ན། ལྕགས་ཀྱུས་ཉ་ལ་སྟེ་དེས་ཉ་འདྲེན་པ་འམ། འགུགས་པ་ཇི་ལྟ་བ་དེ་
བཞིན་དུ། སྟོན་པ་ཉིད་ཀྱི་ཐུགས་དྲངས་པ་སྟེ། འཕྲོག་པའི་རྟེན་འབྲེལ་གྱི་ཆོས་ཟབ་མོ་དེ་ནི་སྟོན་པ་ཁྱོད་ཉིད་
ལས་དངོས་སུ་མ་ཐོས་པས་བདག་ནི་སྐལ་བ་ཞན་པ་སྟེ་དམན་པ་ཞིག་གོ་སྙམ་དུ་བསམས་སོ། ། དེ་ལྟར་སེམས་པ་
དེ་ཡི་མྱ་ངན་གྱི་ཐུགས་ཏེ་སྟོབས་ཀྱིས་ནི། དཔེར་ན། སྙིང་དུ་གཅེས་ཤིང་སྡུག་པའི་བུ་ཤི་བ་ལ། དེ་ཉིད་ཀྱི་མ་ཡི་
331

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིད་རྗེས་སུ་སོང་བ་སྟེ་ཕྱོགས་པ་ཇི་ལྟ་བ་དེ་བཞིན་དུ། སྟོན་པ་ཁྱོད་དྲན་ནས་གུས་ཤིང་བསྟོད་པར་འདུན་པ་ལས་
བདག་གི་ཡིད་ནི་གཏོང་བར་བྱེད་ལགས་སོ། ། ཉིད་ཀྱི་ཐུགས་དྲངས་ཞེས་པ་ནི་ངེས་པར་བྱེད་ན། ལྕགས་ཀྱུས་
ཉ་འདྲེན་པ་དང་དྲངས་ནས་བྱ་བ་ལ་འཇུག་པ་དེ་བཞིན་དུ། རྟེན་འབྲེལ་རྟོགས་པའི་ཕན་ཡོན་མཐོང་ནས་སྟོན་
པའི་ཐུགས་དྲངས་ཏེ། རྟེན་འབྲེལ་གྱི་ཆོས་འཚོལ་བ་ལ་སྔོན་འབད་པར་མཛད་ཅེས་པའོ། ། སྐལ་བ་གཞན་
ཞེས་པ་ནི་མ་དག་གོ ། ཡིད་གཏོང་བར་མི་བྱེད་པ་ནི། སྟོན་པ་ལ་གུས་ཤིང་བསྟོད་པའི་འདུན་པ་མི་འཇོག་
པའོ། ། སྐབས་འདིར་ཤུགས་ཞེས་པ་ནི་སྟོབས་ཀྱིས་ཞེས་པའི་དོན་ཡིན་གྱི། དངོས་དང་ཤུགས་གྱི་ཟླས་ཕྱེ་བའི་
ཤུགས་བསྟན་གྱི་དོན་མིན་ནོ། ། འོན་ཀྱང་ཞུགས་ཞེས་གསུང་སྒྲོས་ཡོད་པ་ལྟར་ན། མྱ་ངན་གྱི་མི་ཡིས་ཞེས་པ་སྟེ།
ཞུགས་ཀྱི་སྒྲ་ནི་མེ་ལ་འཇུག་པས་སོ། ། དེ་ལྟར་ཡིད་མྱ་ངན་གྱིས་གདུང་བའི་སྐབས་འདི་ལའང་སྟོན་པ་ཁྱོད་ཀྱི་
གསུང་རབ་ཀྱི་ཚིག་དོན་ལ་བསམས་པ་ན། མཚན་སོ་གཉིས་དང་དཔེ་བྱད་བརྒྱད་ཅུའི་དཔལ་གྱི་རབ་ཏུ་འབར་
ཞིང་། འོད་ཀྱི་དྲ་བས་ཡོངས་སུ་བསྐོར་བའི་སྟོན་པ་དེའི་གསུང་ཡན་ལག་དྲུག་ཅུ་དང་ལྡན་པའི་ཚངས་པའི་
དབྱངས་ཀྱིས་ཆོས་ཚུལ་འདི་ནི་ཚུལ་འདི་ལྟར་གསུངས་སོ་སྙམ་དུ་བསམས་ཏེ།ཡིད་ལ་ཐུབ་པའི་དབང་པོ་ཁྱོད་ཀྱི་
སྐུའི་གཟུགས་བརྙན་ཏེ་དོན་སྤྱི་ནི་ཤར་བ་ཙམ་ཡང་། དཔེར་ན། ཚ་བ་ཡི་དྲོད་ཀྱིས་གདུངས་པ་ལ། ཤིན་ཏུ་
བསིལ་བའི་ཟླ་ཟེར་ཕན་པའི་རྐྱེན་དུ་གྱུར་པ་བཞིན་དུ་བདག་གི་ཡིད་ལ་སྨན་པ་སྟེ་ཕན་པར་གྱུར་ཏོ། ། འདི་
ལའང་ཞེས་པའི་འདི་ནི། རྟེན་འབྲེལ་གསུང་བའི་ཚུལ་འདི་ལའང་ཞེས་པ་ཞིག་ཀྱང་ཐོབ་པར་སེམས་ལ། འང་
ནི་སྐབས་གཞན་དུ་མ་ཟད་ཅེས་པ་སྟེ་དེ་ལྟར་ན་འདི་ནི་ཞེས་པ་ནི་རྟེན་འབྲེལ་སྟོན་པའི་གསུང་རབ་གཙོ་ཆེའོ། །
ཤར་བ་ཙམ་ཡང་ཞེས་པ་ནི། དངོས་སུ་མཐོང་བ་དང་ཐོས་ན་སྨན་པར་འགྱུར་བ་ལྟ་ཅི་སྨོས་པའོ། ། གསུམ་པ་
ལ་གསུམ། འཚོལ་བའི་རྒྱུ། བཙལ་བའི་ཚུལ། ཇི་ལྟར་རྙེད་པའོ། ། དང་པོ་ནི། སྔར་བཤད་པ་དེ་ལྟར་ངོ་
མཚར་རྨད་དུ་བྱུང་བ་ཡེ་རྟེན་འབྲེལ་གྱི་རྣམ་པར་གཞག་པའི་ལུགས་བཟང་པོ་དེ་ཡང་མི་མཁས་ཤིང་མཁས་པར་
རློམ་པའི་སྐྱེ་བོ་གྲུབ་མཐའ་སྨྲ་བ་འགའ་ཞིག་གིས་དཔེར་ན་བལ་བ་ཛ་བཞིན་དུ་རྣམ་པ་ཀུན་ཏུ་འཛིངས་པ་སྟེ་
འཁྲུགས་པར་བྱས་སོ། ། འདིར་བལ་བ་ཛ་ཞེས་འབྱུང་བ་ནི་མ་དག་པར་སེམས་ཏེ། གཞུང་འགའ་ཞིག་ལས་
བལ་པ་ཛ་ཞེས་འབྱུང་ཞིང་། དེ་ཡང་གཡའ་སྤང་མཚམས་སུ་སྐྱེ་བའི་རྩྭ་ཟི་དུ་ཞེས་གྲགས་པ་ཞིག་ལ་བཤད་
དོ། ། གང་ལྟར་ཡང་ཕར་འཛིངས་ཚུར་འཛིངས་སུ་ཡོད་པའི་རྩྭའི་རིགས་ཞིག་སྟེ། རྩྭ་དེ་འཁྲུགས་ནས་ཡོད་པ་
དེ་བཞིན་དུ་རྒྱ་བོད་ཀྱི་མཁས་རློམ་དུ་མས་གྲུབ་མཐའ་སོ་སོའི་ཁྱད་པར་དང་། མདོ་སྔགས་ཀྱི་དགོངས་པ་དྲང་
དོན་དང་ངེས་དོན་གྱི་དབྱེ་བ་ལེགས་པར་མ་ཕྱེད་པར་མ་བཤད་ལོག་བཤད་ཀྱིས་འཁྲུགས་པར་བྱས་པའོ། །
332

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
གཉིས་པ་ནི། དེ་ལྟར་འཁྲུགས་པར་བྱས་པའི་ཚུལ་འདི། ཁོ་བོ་བློ་བཟང་གྲགས་པའི་དཔལ་གྱིས་རྣམ་དཔྱོད་
ཀྱིས་ལེགས་པར་མཐོང་བས་རྐྱེན་བྱས་ནས་བདག་གིས་ནི་འབད་པ་དུ་མས་ཀླུ་སྒྲུབ་ཐོགས་མེད་སོགས་རྒྱལ་བའི་
དགོངས་པ་འགྲེལ་བ་ལ་ཚད་མར་གྱུར་པའི་འཕགས་ཡུལ་གྱི་མཁས་པ་ཡི་གསུང་རབ་ནས་བཤད་པའི་རྗེས་སུ་
འབྲངས་ནས་སྟོན་པ་ཁྱོད་ཀྱི་ནི་དགོངས་པ་ལན་ཅིག་མ་ཡིན་པར་ཡང་དང་ཡང་དུ་བཙལ་ལོ། ། མཁས་པའི་
རྗེས་སུ་འབྲང་བ་དང་གསུང་རབ་ནས་བཤད་པའི་རྗེས་སུ་འབྲང་བ་གང་བྱས་ཀྱང་མི་འགལ་ལོ། ། གསུམ་པ་ལ་
གཉིས། ཚོགས་ཆུང་ངུས་རྙེད་པ་དང་། བླ་མའི་དྲིན་གྱིས་རྙེད་པའོ། ། དང་པོ་ནི། དེ་ལྟར་བཙལ་བ་དེའི་ཚེ་
རང་དང་གཞན་གྱི་སྡེ་བ་ཡི་གཞུང་ལུགས་མང་བོ་དག་ལ་སྦྱངས་པ་ན། དེ་དག་གི་བཤད་ཚུལ་མི་མཐུན་པ་ལ་
བརྟེན་ནས་ཕྱི་ཕྱིར་སླར་གང་འཐད་གང་མི་འཐད་ཅེས་བྱ་བ་ལ་སོགས་པའི་ཐེ་ཚོམ་གྱི་དྲ་བ་ཡིས་འཚོལ་བ་བོ་
བདག་གི་ཡིད་ནི་ཀུན་ཏུ་སྟེ་རབ་ཏུ་གསུངས་སོ། ། འདིར་རང་གི་སྡེ་བ་ནི་ནང་བ་སངས་རྒྱས་པ་དང་། གཞན་
གྱི་སྡེ་བ་ནི་ཕྱི་རོལ་བའི་གྲུབ་མཐར་ཞུགས་པ་སྟེ། གཞུང་ཡང་དེ་གཉིས་ཀྱིས་བཤད་པའི་གཞུང་རྣམས་ལ་བྱེད་
དགོས་པར་སེམས་སོ། ། འོན་ཀྱང་། རང་ངམ་གཞན་གྱི་གྲུབ་པའི་མཐའ། ། ཞེས་པའི་སྐབས་སུ་དང་སྔགས་
དང་གཞན་ཕ་རོལ་ཏུ་ཕྱིན་པའི་གྲུབ་མཐའ་ལ་བཤད་པའང་ཡོད་དོ། ། གཉིས་པ་ནི། སྟོན་པ་ཁྱོད་ཀྱི་བླ་ན་མེད་
པའི་ཐེག་པའི་ཚུལ་ཏེ་ལུགས་སམ་རྣམ་གཞག་པ་རང་བཞིན་གྱིས་ཡོད་པ་དང་། ཐ་སྙད་དུ་མེད་པའི་སྒྲོ་སྐུར་གྱི་
མཐའ་སྤངས་ཏེ་རྒྱལ་བའི་དགོངས་པ་ཇི་ལྟ་བ་བཞིན་དུ་འགྲེལ་བར་སྟོན་པ་རང་ཉིད་ཀྱིས་འཇམ་དཔལ་རྩ་རྒྱུད་
དང་ལང་ཀར་གཤེགས་པ་རྔ་བོ་ཆེའི་མདོ་སོགས་ལས་ལུང་བསྟན་པ་མགོན་པོ་ཀླུ་སྒྲུབ་ཀྱི་གཞུང་ལུགས་རྩ་བ་ཤེས་
རབ་ལ་སོགས་པའི་ཀུན་དའི་ཚལ་རྣམས་ཀྱི་ཚིག་དོན། འཁྲུལ་བའི་དྲི་མ་མེད་པའི་མཁྱེན་པའི་དཀྱིལ་འཁོར་
རབ་ཏུ་རྒྱས་ཤིང་། རྒྱལ་བའི་གསུང་རབ་ཀྱི་ནམ་མཁའ་ཐོབ།ས་པ་མེད་པར་རྒྱུ་བས་གདུལ་བྱའི་རྒྱུད་ཀྱི་རྟག་ཆད་
ཀྱི་མཐར་འཛིན་གྱི་འཆིང་བ་འགྲོ་བའི་སྙིང་གི་སྟེ་ཡིད་སྒྲིབ་བྱེད་ཀྱི་མུན་པ་སེལ་བར་བྱེད་ཅིང་། གཞུང་དོན་ལོག་
པར་སྨྲ་བའི་མཁས་རློམ་རྒྱུ་སྐར་གྱི་ཚོགས་ཟིལ་གྱིས་གནོན་པར་མཛད་པ་དཔལ་ལྡན་ཟླ་བ་གྲགས་པའི་ལེགས་
བཤད་དབུ་མ་འཇུག་པ་དང་། རྩ་བ་ཤེས་རབ་ཀྱི་འགྲེལ་བ་ཚིག་གསལ་དང་། རིགས་པ་དྲུག་ཅུ་བའི་འགྲེལ་བ་
ལ་སོགས་པ་རྣམས་ཀྱི་འོད་དཀར་གྱི་འཕྲེང་བས། ཆེས་ཆེར་གསལ་བར་བྱས་པའི་དོན་བླ་མ་འཇམ་པའི་
དབྱངས་ལ་སོགས་པའི་དྲིན་གྱི་མཐུ་ལས་བློ་གྲོས་ཀྱིས་མཐོང་བའི་ཚེ། བློ་བཟང་གྲགས་པའི་དཔལ་བདག་གི་
ཡིད་ཀྱིས་བདེ་བའི་ངལ་གསོ་ཐོབ་པོ། ། འདི་དག་གོ་བདེ་བར་བྱས་ཚེ། དཔེ་དང་དཔེ་ཅན་སོ་སོར་བཤད་ན་ཀླུ་
སྒྲུབ་ཀྱི་གསུང་དང་མེ་ཏོག་ཀུན་ད་སྦྱར། དཔལ་ལྡན་ཟླ་བའི་གསུང་དང་། ཟླ་བའི་འོད་ཟེར། གསུང་རབ་སྤྱི་
333

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་ཁྱད་པར་སྟོན་པའི་གསུང་དང་ནམ་མཁའ། མཐར་འཛིན་དང་མུན་པ། ལོག་པར་སྨྲ་བ་དང་རྒྱུ་སྐར་སྦྱར་
བ་སྟེ། དེ་དག་གི་བྱེད་ལས་ཀྱང་དེས་གོ་བར་འགྱུར་རོ། ། འདིར་བསྟན་པའི་བླ་མའི་བགཙོ་བོ་ནི་འཇམ་པའི་
དབྱངས་ཡིན་པར་སྐབས་སྟོབས་ཀྱིས་ཤེས་ལ། ཆོས་སྤྱོད་འདིར་ཡིད་ཀྱིས་བྱེད་སྒྲ་འབྱུང་ལ། གསུང་འབུམ་
དང་རྒྱལ་དབང་གི་དེར་ཡིད་ཀྱི་ཞེས་དྲུག་པའི་སྒྲ་ཡོད་དོ། ། དེའི་དང་པོ་ལྟར་ན་ཡིད་ཐོབ་པ་བོ་དང་། ངལ་
གསོ་ནི་ཐོབ་བྱའོ། ། ཕྱི་མ་ལྟར་ན། ཡིད་ཀྱི་ངལ་གསོ་ཐོབ་བྱ་དང་། རྗེ་ཉིད་ཐོབ་པ་བོར་འཇོག་དགོས་ལ།
དང་པོ་ལའང་རྗེ་བླ་མ་ཐོབ་པ་པོར་དོན་གྱིས་གོའོ། ། གསུམ་པ་དོན་བསྡུ་བ་ནི། ཐུབ་པའི་དབང་པོའི་སྐུ་གསུང་
ཐུགས་ཀྱི་མཛད་པ་ཀུན་ལས་གསུང་གི་ནི་མཛད་པ་མཆོག་ཡིན་ཞིང་། གསུང་གི་མཛད་པ་མཆོག་དེ་ཡང་ནི་རྟེན་
འབྲེལ་གསུངས་པའི་ཚུལ་འདི་ཉིད་ཡིན་པའི་ཕྱིར་ན། བསྟན་པའི་གནད་མཐོང་བའི་མཁས་པ་ཡིས་རྟེན་འབྱུང་
གསུངས་པའི་ཚུལ་འདི་ལས་སངས་རྒྱས་རྗེས་ སུ་ དྲན་ པར་བྱོས་ཤིག་ཅེས་པའོ། ། རྒྱལ་དབང་གི་དེར་ནི།
བསྟོད་པའི་ཚུལ་འདི་ལས་ཞེས་འབྱུང་ངོ༌། ། རྗེས་སུ་དྲན་པ་ནི་སངས་རྒྱས་ཀྱི་བཀའ་དྲིན་དྲན་པ་དང་སངས་
རྒྱུསདྲན་པ་གང་ལ་སྦྱར་ཀྱང་རུང་བར་སྣང་ངོ༌། ། གཉིས་པ་ལ་གཉིས། རྩོམ་པའི་རྒྱུ་མཚན་དང་། བསྔོ་
བའོ། ། དང་པོ་ནི། ཐུབ་པ་ལ་དེ་ལྟར་བསྟོད་པའི་རྒྱུ་མཚན་གང་ཞེ་ན། ཡོད་དེ། སྟོན་པ་བླ་ན་མེད་པ་དེའི་
རྗེས་སུ་རབ་ཏུ་བྱུང་བར་གྱུར་ཏེ་རྒྱལ་བའི་གསུང་རབ་ཀུན་ལ་སྦྱངས་པ་མི་དམན་ཞིང་། དོན་ཉམས་སུ་ལེན་པའི་
རྣལ་འབྱོར་གྱི་སྤྱོད་པ་ལ་བརྩོན་པའི་དགེ་སློང་བློ་བཟང་གྲགས་པའི་དཔལ་ཞེས་བྱ་བ་ཞིག དྲང་སྲོང་ཆེན་པོ་
ཐུབ་དབང་དེ་ལ་དེ་ལྟར་གུས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་རོ། ། སྦྱངས་པ་ཇི་ལྟར་མཛད་པ་ནི།
རྣམ་ཐར་རྣམས་དང་། རྗེ་ཉིད་ཀྱིས་མཛད་པའི་རྟོགས་བརྗོད་ལས་ཤེས་པར་བྱའོ། ། སྤྱིར་དྲང་སྲོང་གི་སྒྲ་དོན་
ནི། ཡིད་དྲང་པོར་ཡོད་པ་ལ་བཤད་ཅིང་། དེ་ལའང་འཇིག་རྟེན་པ་དང་འཇིག་རྟེན་ལས་འདས་པའི་དྲང་སྲོང་
གཉིས་ཡོད་ལ། འདིར་ན་སྟོན་དེའི་ཞེས་པའི་ཚིག་དང་འབྲེལ་བས་སྟོན་པ་ཉིད་ལ་གོའོ། །
གཉིས་པ་ལ་གཉིས། བསྔོ་བ་དང་། སྨོན་ལམ་མོ། ། དང་པོ་ནི། སྟོན་པ་བླ་ན་མེད་པའི་ཞེས་སོགས་
རྐང་པ་བཞིས་སྟོན་ཏེ། དོན་ནི། སྟོན་པ་བླ་ན་མེད་པའི་ལུང་རྟོགས་ཀྱི་བསྟན་པ་དང་། ཐོས་བསམ་སྒོམ་
གསུམ་གྱི་སྒོ་ནས་མཇལ་རྒྱུ་བྱུང་བ་འདི་འདྲ་བ་ནི། བླ་མའི་དྲིན་ཡིན་པས་ན། དགེ་བ་གཞན་དུ་མ་ཟད་བསྟོད་
པ་འདི་བརྩམས་པ་ལས་བྱུང་བའི་དགེ་བ་འདི་ཡང་འགྲོ་བ་མ་ལུས་པ་ཐམས་ཅད། དགེ་བའི་བཤེས་གཉེན་དམ་
པས་རྗེས་སུ་འཛིན་པའི་རྒྱུ་རུ་བསྔོའོ་སྐབས་འདིའི་བླ་མ་ནི་བཤེས་གཉེན་སྤྱིའི་དབང་དུ་བྱས་པའོ། ། རྒྱལ་བའི་
བསྟན་པ་ནི། མཛོད་ལས། སྟོན་པའི་དམ་ཆོས་རྣམ་གཉིས་ཏེ། ། ལུང་དང་རྟོགས་པའི་བདག་ཉིད་དོ། །
334

༄༅། ། རྟེན་འབྲེལ་བསྟོད་པའི་རྣམ་བཤད་རྟག་ཆད་ཀྱི་ཚ་གདུང་རྣམ་པར་སེལ་བར་བྱེད་པ་བླ་མའི་དགོངས་དོན་གསལ་བའི་ཟླ་བ། །
ཞེས་གསུངས་པ་ལྟར། ལུང་གི་བསྟན་པ་དང་། རྟོགས་པའི་བསྟན་པ་གཉིས་སུ་ངེས་ཤིང་། ལུང་གི་བསྟན་པ་
ལ་ཐོས་བསམ་དང་། རྟོགས་པའི་བསྟན་པ་ལ་ཉམས་ལེན་བྱས་ན། སངས་རྒྱས་ཀྱི་བསྟན་པ་ལ་གནས་པ་དང་།
དེ་འཛིན་པ་ཞེས་བྱའོ། ། གཉིས་པ་ནི། ཕན་མཛད་དེའི་བསྟན་པའང་། ཞེས་སོགས་ཚིགས་སུ་བཅད་པ་
བཞིས་སྟོན་ཏེ། འདི་ལ་བཞིའི་དང་པོ་ནི། འགྲོ་བ་ལ་གནས་སྐབས་དང་མཐར་ཐུག་གི་ཕན་པ་སྒྲུབ་པར་མཛད་
པ་སྟོན་པ་དེ་ཡི་བསྟན་པའང་སྲིད་པའི་མཐར་ཐུག་པའི་བར་དུ་སྟེ་འཁོར་བའི་མཐའི་བར་དུ། བསྟན་པ་འདི་ལ་
མ་གུས་པ་དང་། མ་རྟོགས་པ་དང༌། ལོག་པར་རྟོག་པའི་སྐྱེ་བོའི་ངན་རྟོག་གི་རླུང་གི་བུགས་ཀྱིས་རྣམ་པར་མི་
གཡོ་ཞིང་། བསྟན་པའི་ངང་ཚུལ་རྟེན་འབྲེལ་སྟོན་པ་ཉིད་བསྟན་པའི་སྙིང་པོར་ཤེས་པར་བྱས་ནས་དེས་དྲངས་
པའི་ངང་ནས་སྟོན་པ་ལ་ཡིད་ཆེས་རྙེད་པས་རྟག་ཏུ་རང་རྒྱུད་གང་པར་ཤོག་ཅིག་ཅེས་པ་སྟེ། སྲིད་པའི་མཐར་
ཞེས་པས་འཁོར་བའི་ཕྱི་མཐའ་སྟོངས་ཀྱི་བར་དུ་བསྟན་པ་གནས་པར་སྨོན་པ་ཡིན་ལ། དེ་ནི་བརྟག་པ་མཐའ་
བཟུང་ཙམ་སྟེ། དཔེར་ན། ནམ་མཁའི་མཐར་ཐུག་གྱུར་པ་ཅི་ཙམ་པ། ། ཞེས་གསུངས་པ་བཞིན་ནོ། ། ངན་
རྟོགས་རླུང་དང་སྦྱར་བའི་ཤུགས་ཀྱིས། བསྟན་པ་ནི་མར་མེ་དང་སྦྱོར་བ་འཐོབ་སྟེ། དེ་ཡང་མཛོད་ལས། དེ་
ཉིད་མ་མཐོང་རང་དགར་སྤྱོད་གྱུར་པའི། ། ངན་རྟོག་རྣམས་ཀྱིས་བསྟན་པ་འདི་དཀྲུགས་སོ། ། ཞེས་གསུངས་
པ་དང་འདྲའོ། ། ཡིད་ཆེས་རྙེད་པས་གང་བ་ནི། སྟོན་པ་ལ་རིགས་པ་ཡང་དག་གིས་ཡིད་ཆེས་ཐོབ་པ་ཙམ་དུ་
མ་ཟད། དེ་དུས་རྒྱུན་དུ་གནས་ཤིང་འཕེལ་བར་སྨོན་པའོ། ། འ་ནི་བསྔོ་བར་དེར་མ་ཟད་ཅེས་པའོ། །
གཉིས་པ་ནི། བརྟེན་ནས་འབྱུང་བའི་དེ་ཉིད་དེ་རྟེན་འབྲེལ་གྱི་ཆོས་ཉིད་རང་བཞིན་གྱིས་སྟོང་བའི་དོན་གསལ་
བ་སྟེ་བསྟན་ནས་རྒྱས་པར་མཛད་པའི་སྒོ་ནས་ཐུབ་པའི་ལུགས་བཟང་ལུང་རྟོགས་ཀྱི་བསྟན་པ་རྣམ་གཉིས་སྐྱེ་བ་
ཐམས་ཅད་དུ་ལུས་དང་སྲོག་ཀྱང་བཏང་ནས་འཛིན་པ་ལ། དུས་རིང་པོར་ལྟ་ཅི། དུས་སྐད་ཅིག་ཙམ་ཡང་ལྷོད་
པར་མ་གྱུར་ཅིག་ཅེས་པའོ། ། གསུང་འབུམ་ལས་གསལ་བར་མཛད་པས། ། ཞེས་འབྱུང་བ་ལྟར་བཤད་ཀྱི་
འདིར་ས་སྒྲ་མེད་པ་ལྟར་ན། ལུགས་བཟང་ནི་རྟེན་འབྲེལ་གྱི་ཆོས་ཚུལ་གསལ་བ་ལ་གོ་བར་བྱའོ། ། ཀྱང་ནི་རྐྱེན་
ཕྲན་ཚེགས་ཀྱིས་གཏོད་པ་ལྟ་ཅི། ལུས་སྲོག་ལ་བབ་ཀྱང་དེ་བོར་ནས་བསྟན་པ་འཛིན་པའོ། ། མི་ལྷོད་པ་ནི་
བརྩོན་པ་མི་འདོར་བ་སྟེ། ལྷོད་པ་ཡང་དེའི་ཟློག་ཕྱོགས་སོ། ། གསུམ་པ་ནི། འདྲེན་པ་མཆོག་སྟོན་པ་དེས་སྔར་
བཤད་པ་ལྟར་ལུས་གཏོང་བ་སོགས་དཀའ་བ་དཔག་མེད་ཀྱི་སྒོ་ནས་ནན་ཏན་སྙིང་པོར་མཛད་ནས་བསྒྲུབས་པའི་
བསྟན་པའི་སྙིང་པོ་རྟེན་འབྲེལ་གྱི་ཆོས་ཚུལ་རྣམ་པར་གཞག་པ་འདི། ཐབས་གང་འདྲ་བ་ཞིག་གིས་འཕེལ་བར་
འགྱུར་སྙམ་པའི་རྣམ་པར་དཔྱོད་པས་ཉིན་དང་མཚན་གྱི་དུས་འདའ་བར་ཤོག་ཅིག་ཅེས་པའོ། ། ནན་ཏན་སྙིང་
335

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོར་མཛད་པ་ནི་བརྩོན་འགྲུས་དྲག་པོའི་སྒོ་ནས་བསྒྲུབས་པའི་དོན་ནོ། ། བཞི་བ་ནི་རང་གཞན་ལ་ཕན་པར་
འདོད་པའི་ལྷག་བསམ་རྣམ་པར་དག་པས། ཐུབ་པས་བསྒྲུབས་པའི་བསྟན་པའི་སྙིང་པོ་འཛིན་པའི་ཚུལ་དེར་
བརྩོན་པར་བྱེད་པའི་ཚེ་ན། ཚངས་པ་དང་། དབང་པོ་བརྒྱ་བྱིན་དང་འཇིག་རྟེན་སྐྱོང་བ་རྒྱལ་པོ་ཆེན་པོ་བཞི་
དང་། དེར་མ་ཟད་མགོན་པོ་ལེགས་ལྡན་ནག་པོ་ལ་སོགས་པ་སྟེ་ཆོས་ཀྱི་རྒྱལ་པོ་རྣམ་ཐོས་སྲས་སོགས་ཆོས་སྐྱོང་
སྲུང་མས་ཀྱང་གཡེལ་བ་མེད་པར་དུས་ཐུང་ངུ་ཙམ་མིན་པར་དུས་རྟོག་ ཏུ་གྲོགས་བྱེད་པར་ཤོག་ཅིག་ཅེས་
པའོ། ། ལེགས་ལྡན་ནག་པོ་ནི་སྐབས་འདིར་ཕྱག་དྲུག་པ་ལ་བྱེད་དགོས་པར་སེམས་ལ། གདུགས་དཀར་ལས།
ལེགས་ལྡན་གསུམ་བཤད་པའི་ལེགས་ལྡན་ནག་པོ་ནི། མགོན་པོ་བེད་ཡིན་ཞེས་མཁས་གྲུབ་རིན་པོ་ཆེས་བཤད་
དོ། ། སྤྱིར་བསྔོ་བ་དང་སྨོན་ལམ་གཉིས་མི་འགལ་ཏེ། བསྔོ་རྒྱུའི་དགེ་བ་རྒྱུར་བྱས་ནས་རྫོགས་བྱར་ཐོབ་པར་
སྨོན་པ་ནི་བསྔོ་བ་དང་སྨོན་ལམ་གཉིས་ཀར་འགྱུར་བའི་ཕྱིར་རོ། ། མཛད་བྱང་ལ། ཞེས་སངས་རྒྱས་བཅོམ་
ལྡན་འདས་ཞེས་སོགས་ཀྱི་དོན་ནི་སླའོ། ། སྨྲས་པ། རྒྱལ་བའི་ཡེ་ཤེས་གཅིག་ཏུ་ཡོངས་བསྡུས་ཏེ། ། མཁྱེན་
པའི་ཐིག་ལེ་མཆོག་མར་རབ་གྲགས་པ། ། བརྟན་པའི་འཁོར་ལོ་མི་ཡི་རྣམ་རོལ་དེས། ། ཞབས་སེན་སླར་ཡང་
བདག་གི་སྤྱི་བོར་ཐོབ་ཁྱོད་ཀྱི་ལེགས་བཤད་གསལ་བའི་ཉིན་མོར་བྱེད། ། ཐུབ་བསྟན་བྱ་ལམ་ཡངས་པར་ཤར་བ་
ན། ། མཐའ་ཡས་གཞུང་ལུགས་པད་ཚལ་རྒོད་པ་དང་། ། ལྷན་ཅིག་ཉེས་བཤད་ཀུན་ད་ཟུམ་སྙམ་གྱུར། །
ཁྱད་པར་རྟེན་ཅིང་འབྲེལ་བར་འབྱུང་བའི་ལམ། ། ཇི་བཞིན་སྣང་བར་བྱས་ཚེ་རྟག་ཆད་ཀྱི། ། གཅོང་རོང་
ཁྲོད་ན་རྩེ་བའི་མེ་འཁྱེར་ཀུན། ། ཟིལ་མནན་ཐུབ་བསྟན་འཛིན་པ་ཅི་ཡང་གསལ། ། ཚུལ་དེས་ཐུགས་དྲངས་
ཐུབ་པ་ཆེན་པོ་ཉིད། ། མཉེས་བྱེད་རྟེན་འབྲེལ་རྔ་གསང་ཆེར་བསྒྲགས་པས། ། མཁས་མང་མདོངས་ལྡན་
ཡོངས་ཀྱི་སྙིང་དབུས་སུ། ། སིམ་པའི་དགའ་སྟོན་མཆོག་ཏུ་སྟེར་བར་མཛད། ། རྗེ་བཙུན་བླ་མའི་དགོངས་པ་
འཆད་པ་ལ། ། ཞུགས་འདིར་གལ་ཏེ་ཉེས་པར་གྱུར་གང་འཆགས། ། ཇི་བཞིན་བཤད་ལས་ཐོབ་པའི་དགེ་བ་
ཡང་། ། རྒྱལ་བའི་དམ་ཆོས་མ་ལུས་འཛིན་ཕྱིར་བསྔོ། ། ། ། ཞེས་པ་འདི་ནི་རྣམ་དཔྱོད་ཅན་དགེ་སློང་བློ་བཟང་
ནོར་བུས་བསྐུལ་བའི་ངོར་ཅོ་ནེའི་སྔགས་དང་མཚན་ཉིད་གཉིས་ཀྱི་བླ་མའི་གོ་སར་གནས་པ་ཤཱཀྱའི་དགེ་སློང་
བཤད་སྒྲུབ་མིང་ཅན་གྱིས་བྲིས་པའི་རྒྱས་པ་ནས་དངོས་གཞི་ཙམ་ཟུར་དུ་ཕྱུང་སྟེ་པར་དུ་བཀོད་པའི་ཡི་གེ་བ་ནི་
བཙུན་པ་བློ་བཟང་དར་རྒྱས་ཀྱིས་བྲིས་པའོ། ། ། ། སརྦ་མངྒ་ལཾ། ། ཤུ་པོ། །
336

༄༅། ། སྒྲོལ་བསྟོད་ཀྱི་རྣམ་བཤད་མདོར་བསྡུས་རབ་
གསལ་ཞེས་བྱ་བ་བཞུགས་སོ། །
ན་མོ་ཨཱརྱ་ཏཱ་ར་ཡེ། རྒྱལ་བ་ཀུན་གྱི་འཕྲིན་ལས་མ་ལུས་པ། ། རབ་མཛེས་ལྷ་མོའི་གཟུགས་སུ་ཉེར་ཤར་
བ། ༑ བཅོམ་ལྡན་འདས་མའི་ཞབས་ལ་གུས་བཏུད་ནས། ། དེ་ཉིད་བསྟོད་པའི་ཚིག་དོན་བཤད་པར་བྱ། །
དེ་ལ་འདིར་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ཉིད་ཀྱིས་རྗེ་བཙུན་སྒྲོལ་མ་ལ་བསྟོད་པ་
ཕྱག་འཚལ་ཉེར་གཅིག་ཏུ་གྲགས་པ་མཛད་པའི་དོན་རྣམ་པར་བཤད་པར་བྱ་སྟེ། དེ་ཡང་བསྟོད་པ་འདི་ཉིད་
སྤྱིར་སྒྲོལ་མ་ཐམས་ཅད་ཀྱི་གཙོ་མོ་སེང་ལྡེང་ནགས་སྒྲོལ་མའི་བསྟོད་པར་གྲགས་པ་ལྟར་ཡིན་ལ། བྱེ་བྲག་ཏུ་ཕྱེ་ན་
སྒྲོལ་མ་ཉེར་གཅིག་གི་བསྟོད་པར་ཡང་འགྲོ་བས། རྗེ་དགེ་འདུན་རྒྱ་མཚོས་སྔ་མའི་དབང་དུ་བྱས་ནས་བཤད་ལ།
འདིར་ཕྱི་མ་དང་འབྲེལ་པར་བཤད་པར་བྱའོ། ། དེ་ལྟར་ནའང་དམ་པ་ཁ་ཅིག་སྒྲོལ་མ་ཉེར་གཅིག་པོ་ཐམས་
ཅད་ཀྱང་སེང་ལྡེང་མའི་སྤྲུལ་བ་ཡིན་ཞེས་བཤད་ལ། ཁ་ཅིག་སྒྲོལ་མ་རིགས་མི་འདྲ་བ་ཉེར་གཅིག་ཡིན་ནོ། །
ཞེས་གསུང་ངོ༌། ། གང་ལྟར་ཡང་གསོལ་འདེབས་བྱེད་པའི་ཚེ། སེང་ལྡེང་མ་ལ་སྒྲོལ་མ་གཞན་རྣམས་ཀྱིས་
བསྐོར་བའམ། སྒྲོལ་མ་གཞན་ཐམས་ཅད་སེང་ལྡེང་མར་འདུས་པས་པ་བསམ་ན། དེ་ཐམས་ཅད་ཀྱིས་རྗེས་སུ་
འཛིན་པའི་རྟེན་འབྲེལ་ཡོད་པས་དེ་ལྟར་དུ་བྱའོ། ། འདི་འཆད་པ་ལ་གཉིས། བསྟོད་པ་དངོས་དང༌། དེའི་
ཕན་ཡོན་བཤད་པའོ། ། དང་པོ་ནི། བསྟོད་པ་འདིའི་ཐོག་མར་པོ་ཏ་ལའི་གནས་མཆོག་ན། ། ཞེས་སོགས་
ཚིགས་བཅད་གཉིས་དང་རྐང་པ་གཅིག་གི་རྗེས་སུ་ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། ། ཞེས་
འདོད་པ་ནི། གཞན་གྱིས་བསྣན་པ་སྟེ། དེའི་དང་པོ་གནས་གང་ནས་སྤྱན་འདྲེན་པ་དང་། ལྷག་མ་ནི་ཕྱག་
འཚལ་བའོ། ། དེ་ནས་ཕྱག་འཚལ་བའི་ཚིགས་བཅད་ཉེར་གཅིག་ཡོད་པ་ལས། དང་པོ་ནི། ཕྱག་འཚལ་སྒྲོལ་
མ་མྱུར་མ་དཔའ་མོ། ། ཞེས་སོགས་ཚིགས་སུ་བཅད་པ་གཅིག་གིས་རྗེ་བཙུན་མ་མྱུར་མ་དཔའ་མོ་ལ་ཕྱག་འཚལ་
བའི་སྒོ་ནས་བསྟོད་པ་ཡིན་ཏེ། ཚིག་དོན་ནི། ཕྱག་འཚལ་ལོ་ཞེས་དྲང་ངོ་། གོང་ལ་ན། འགྲོ་བ་རྣམས་འཁོར་
བ་དང་ངན་སོང་ལས་སྒྲོལ་བའི་སྒྲོལ་མ་དེ་ལའོ། ། སྒྲོལ་མ་དེ་ནི་སེམས་ཅན་གྱི་དོན་སྤྱི་དང་དབང་དུ་སྡུད་པའི་
337

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕྲིན་ལས་མྱུར་བས་ན་མྱུར་མ། བདུད་དང་ཉོན་མོངས་འཇོམས་པར་བྱེད་པས་ན་དཔའ་མོའོ། ། དེའི་སྤྱན་
ནི་འོད་ཤིན་ཏུ་གསལ་ཞིང་འགྲོ་བ་ནི་སྐད་ཅིག་གིས་གློག་འཁྱུག་པ་དང་འདྲ་བའི་སྒྲོལ་མ་སྟེ། དེ་གང་ལས་
འཁྲུངས་པ་ནི། ས་འོག་ས་སྟེང་ས་བླའི་འཇིག་རྟེན་གསུམ་གྱི་མགོན་པོ་སྤྱན་རས་གཟིགས་ཀྱི་གདོང་གི་དཀྱིལ་
འཁོར་ལ་གནས་པའི་སྤྱན་གྱི་ཆུ་བབ་པ་ལས། སྐྱེས་པའི་ཞལ་གྱི་པདྨའི་གེ་སར་བྱེ་བ་ལས་ནི་བྱུང་མའོ། ། གཉིས་
པ་ཞི་བ་ཆེན་མོ་ལས་བསྟོད་ཕྱག་ནི། ཕྱག་འཚལ་སྟོན་ཀའི་ཟླ་བ་ཀུན་ཏུ། ། ཞེས་སོགས་བཞི་སྟེ། ཕྱག་འཚལ་
ལོ། ། གང་ལ་ན། སྟོན་ཀའི་ཟླ་བ་ཀུན་ཏུ་གང་བ་བརྒྱ་ཕྲག་ནི་བརྩེགས་པ་ལྟ་བུ་དཀར་ཞིང་གསལ་བའི་ཞལ་
རས་དང་ལྡན་མ་སྟེ། དེ་ཡང་སྐར་མ་སྟོང་ཕྲག་གཅིག་ནམ་མཁར་ཚོགས་པ་རྣམས་ཀྱིས་རབ་ཏུ་ཕྱེ་ལ་སྟེ་བརྒྱན་པ་
ལྟ་བུའི་འོད་དཀར་པོ་རབ་ཏུ་འབར་མ་དེ་ལའོ། ། འདིའི་འཕྲིན་ལས་ནི་ནད་གདོན་སོགས་འཇོམས་པར་བྱེད་
པའོ། ། གསུམ་པ་གསེར་མདོག་ཅན་མ་ནི། ཕྱག་འཚལ་སེར་སྔོ་ཆུ་ནས་སྐྱེས་ཀྱི། ། ཞེས་སོགས་བཞི་སྟེ། ཕྱག་
འཚལ་ལོ། ། གང་ལ་ན། ཁ་དོག་གསེར་ལྟར་སེར་བ་ལ་ཅུང་ཟད་སྔོ་བའི་མདངས་ཅན་ཆུ་ནས་བྱུང་བའི་ཆུ་སྐྱེས་
ཀྱི་པདྨས་རང་གི་ཕྱག་ནི་རྣམ་པར་བརྒྱན་པའི་ཕྱག་མཚན་འཛིན་མ་སྟེ༔ སྦྱིན་པ་དང་། བརྩོན་འགྲུས་དང༌།
དཀའ་ཐུབ་སྟེ་ཚུལ་ཁྲིམས་ཀྱིས་ཉོན་མོངས་པ་ཞི་བར་བྱེད་པ་དང་ལྡན་ཅིང་དེ་བཞིན་དུ་བཟོད་པ་དང༌། བསམ་
གཏན་དང་། དེ་ཁོ་ན་ཉིད་ཀྱི་སྤྱོད་ཡུལ་ཅན་གྱི་ཤེས་རབ་ཉིད་དང་བཅས་པའི་སྒྲོལ་མ་དེ་ལའོ། ། བཞི་བ་
གཙུག་ཏོར་རྣམ་རྒྱལ་ནི། ཕྱག་འཚལ་དེ་བཞིན་གཤེགས་པའི་གཙུག་ཏོར། ། ཞེས་སོགས་བཞི་སྟེ། ཕྱག་
འཚལ་ལོ། ། གང་ལ་ན། དེ་བཞིན་གཤེགས་པའི་གཙུག་ཏོར་ལྟར་ཀུན་གྱིས་མཆོད་པར་བྱ་བའི་གནས་སུ་གྱུར་
ཅིང་། མི་མཐུན་ཕྱོགས་མཐའ་ཡས་པ་རྣམས་ལས་རྣམ་པར་རྒྱལ་བའི་སྤྱོད་པ་ཅན་མ། སྦྱིན་པ་ལ་སོགས་པས་
ཟིན་པའི་ས་བཅུ་བ་ལུས་པའི་ཕ་རོལ་ཏུ་ཕྱིན་པ་ཐོབ་པའི། རྒྱལ་བའི་སྲས་བྱང་ཆུབ་སེམས་དཔའ་རྣམས་ཀྱིས་
ཤིན་ཏུ་གུས་པས་ཞབས་པད་བསྟེན་མ་དེ་ལའོ། ། དེའི་འཕྲིན་ལས་ཀྱི་གཙོ་བོ་ནི་ཚེ་སྤེལ་བར་མཛད་པའོ། ། ལྔ་
བ་ཧཱུྃ་སྒྲ་སྒྲོག་མ་ནི། ཕྱག་འཚལ་ཏུཏྟཱ་ར་ཧཱུཾ་ཡི་གེས། ། ཞེས་སོགས་བཞི་སྟེ། ཕྱག་འཚལ་ལོ། ། གང་ལ་ན། ཨོཾ་
ཏུཏྟ་རེ་ཧཱུྃ་ཞེས་པའི་རིག་སྔགས་ཀྱི་ཡི་གེ་སྒྲོགས་ཤིང་དེ་ལས་སྤྲོས་པའི་འོད་ཟེར་གྱིས་འདོད་པའི་ཁམས་དང་།
ཕྱོགས་ཏེ་གཟུགས་ཁམས་དང་། ནམ་མཁའ་སྟེ་གཟུགས་མེད་ཀྱི་ཁམས་རྣམས་གང་བར་མཛད་མ་འམ་ས་འོག་
ས་སྟེང་ས་བླ་གསུམ་གང་བར་མཛད་ཅེས་སྦྱར་ཡང་རུང་ངོ་། ། འཇིག་རྟེན་བདུན་པོ་སྟེ་ངན་སོང་གསུམ་དང་མི་
འདོད་ལྷ་དང་བཅས་པ་ལྔའི་སྟེང་དུ་ཁམས་གོང་མ་གཉིས་བསྣན་པ་ལྟར་རམ། ཁ་ཅིག རིགས་དྲུག་བར་དོ་བ་
དང་བཅས་པ་དྲུག་ལ་བཞེད་པ་བཞིན་ཏེ། དེ་གཉིས་གང་བྱེད་ཀྱང་དེ་རྣམས་ཞབས་ཀྱིས་མནན་ཏེ། དེ་ཐམས་
338

༄༅། །སྒྲོལ་བསྟོད་ཀྱི་རྣམ་བཤད་མདོར་བསྡུས་རབ་གསལ །
ཅད་ཀྱང་རིག་སྔགས་ཀྱི་མཐུས་ལུས་པ་མེད་པར་འགུག་པར་ནུས་པའི་སྒྲོལ་མ་ལའོ། ། འདིའི་འཕྲིན་ལས་ནི་
དབང་དུ་སྡུད་པའོ། ། དྲུག་པ་འཇིག་རྟེན་གསུམ་ལས་རྣམ་པར་རྒྱལ་བ་ནི། ཕྱག་འཚལ་བརྒྱ་བྱིན་མེ་ལྷ་ཚངས་
པ། ། ཞེས་སོགས་བཞི་སྟེ། ཕྱག་འཚལ་ལོ། ། གང་ལ་ན། དབང་པོ་བརྒྱ་བྱིན་དང་། མེ་ལྷ་དང་། ཚངས་པ་
དང་། རླུང་ལྷ་དང་། སྣ་ཚོགས་པའི་གཟུགས་ཅན་དབང་ཕྱུག་ཆེན་པོ་སོགས་འཇིག་རྟེན་པའི་ལྷ་ཆེན་པོ་དེ་
རྣམས་ཀྱིས་མཆོད་པར་བྱེད་མ་སྟེ། འབྱུང་པོ་དང༌། རོ་ལངས་དང་། དྲི་ཟ་རྣམས་དང༌། གནོད་སྦྱིན་གྱི་
ཚོགས་རྣམས་ཀྱིས་ཀྱང་མདུན་ནས་གུས་པས་བསྟོད་པར་བྱེད་པའི་སྒྲོལ་མ་ལའོ། ། འདིའི་འཕྲིན་ལས་ནི་འབྱུང་
བོའི་གདོན་ཞི་བར་མཛད་པའོ། ། བདུན་པ་གཞན་མཐུ་འཇོམས་མ་ནི། ཕྱག་འཚལ་ཏྲད་ཅེས་བྱ་དང་ཕཊ་
ཀྱིས། ། སོགས་བཞི་སྟེ། ཕྱག་འཚལ་ལོ། ། གང་ལ་ན། ཞལ་ནས་ཏྲད་ཅེས་བྱ་བ་དང་ཕཊ་ཀྱི་སྒྲ་དྲག་པོ་
བསྒྲགས་པས་ཕ་རོལ་གྱི་བསམ་སྦྱོར་ངན་པས་བྱས་པའི་འཁྲུལ་འཁོར་གྱི་སྦྱོར་བ་ངན་པ་ཐམས་ཅད་རབ་ཏུ་
འཇོམས་པར་མཛད་མ་སྟེ། གཡས་བསྐུམས་ཤིང་གཡོན་བརྐྱངས་པའི་ཞབས་ཀྱི་བཞུགས་སྟབས་ཀྱིས་འཇིག་
རྟེན་གྱི་དྲེགས་པ་ཅན་ཐམས་ཅད་རབ་ཏུ་མནན་ཏེ་ཡེ་ཤེས་ཀྱི་མེ་རབ་ཏུ་འབར་ཞིང་འཁྲུགས་ཤིན་ཏུ་འབར་བའི་
དབུས་ན་བཞུགས་མ་ལའོ། ། འདིའི་འཕྲིན་ལས་ཀྱི་གཙོ་བོ་ནི་གཞན་གྱི་ངན་སྔགས་ཕྱིར་ཟློག་པར་མཛད་
པའོ། ། བརྒྱད་པ་བདུད་དང་དགྲ་འཇོམས་མཛད་མ་ནི། ཕྱག་འཚལ་ཏུ་རེ་འཇིགས་པ་ཆེན་མོ་སོགས་བཞི་སྟེ།
ཕྱག་འཚལ་ལོ། ། གང་ལ་ན། ཞལ་ནས་ཏུ་རེ་ཞེས་སོགས་འཇིགས་པ་ཆེན་མོ་སེལ་བའི་གསུང་བསྒྲགས་པ་ཙམ་
གྱིས། ཕ་རོལ་གྱི་དགྲ་དང་བདུད་ཀྱི་དབང་པོ་སྟེ་གཙོ་བོ་ལྷའི་བུའི་བདུད་ལ་སོགས་པ་ཡང་རྣམ་པར་འཇོམས་པ་
སྟེ། ཆུ་སྐྱེས་འདབ་མ་རྒྱས་པ་ལྟར་མཛེས་པའི་ཞལ་ནི་ཁྲོ་གཉེར་དང་ལྡན་པའི་རྣམ་པར་མཛད་པའི་ཁྲོ་མོའི་རྣམ་
པ་ཅན་ཕྱི་ནང་གི་དགྲ་ཐམས་ཅད་མ་ལུས་གསོད་པར་མཛད་པ་ལའོ། ། དགུ་བ་དཀོན་མཆོག་གསུམ་མཚོན་ཕྱག་
རྒྱ་མ་ནི། ། ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི་སོགས་བཞི་སྟེ། ཕྱག་འཚལ་ལོ། ། གང་ལ་ན།
ཕྱག་གཡོན་པས་དཀོན་མཆོག་གསུམ་མཚོན་པའི་བཟང་མཛུབ་མོ་གུང་མོ་མཐེའུ་ཆུང་གསུམ་བསྒྲེང་བའི་ཕྱག་རྒྱ་
མཛད་པའི་སོར་མོ་གསུམ་གྱིས་རང་གི་ཐུགས་ཀར་རྣམ་པར་བརྒྱན་པའི་སྒྲོལ་མ་སྟེ། ཤར་ལ་སོགས་པ་མ་ལུས་
ཕྱོགས་ཀྱི་འཁོར་ལོ་བརྒྱད་པ་སྟེ་མཛེས་པར་བྱེད་པའི་རང་གི་སྐུ་ལས་སྐྱེས་པའི་འོད་ཀྱི་ཚོགས་རྣམས་དེ་བས་
འཁྲུགས་ཤིང་བསྐོར་བར་མཛད་མ་ལའོ། ། འདིས་སྲུང་བ་གཙོ་བོར་མཛད་དོ། ། བཅུ་བ་འཇིག་རྟེན་དབང་
སྡུདམ་ནི། ཕྱག་འཚལ་རབ་ཏུ་དགའ་བ་བརྗིད་པའི། ། སོགས་བཞི་སྟེ། ཕྱག་འཚལ་ལོ། ། གང་ལ་ན།
གཞན་གྱི་མཐོང་ན་ཡིད་རབ་ཏུ་དགའ་བ་དང་། ཟིལ་གྱིས་གནོན་པའི་བརྗིད་ཆགས་པ་དང་ལྡན་པའི་རིན་པོ་
339

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆེའི་དབུ་རྒྱན་འོད་ཀྱི་ཚོགས་འཕྲོབ་དང༌། རིན་པོ་ཆེའི་ཕྲེང་བས་སྤེལ་བས་བརྒྱན་མ་སྟེ། ཞལ་གད་མོ་བཞད་
རབ་ཏུ་བཞད་པའི་སྒོ་ནས་རང་སྔགས་ཨོཾ་ཏཱ་རེ་ཏུཏྟཱ་རེ་ཞེས་ སོགས་ཀྱི་སྒྲ་རབ་ཏུ་བསྒྲགས་པ་ཡིས་བདུད་དང་
འཇིག་རྟེན་ཐམས་ཅད་དབང་དུ་མཛད་མ་ལའོ། ། བཅུ་གཅིག་པ་ཕོངས་པ་ཀུན་སེལ་ནི། ཕྱག་འཚལ་ས་གཞི་
སྐྱོང་བའི་ཚོགས་རྣམས། ། སོགས་བཞི་སྟེ། ཕྱག་འཚལ་ལོ། ། གང་ལ་ན། ཕྱོགས་སྐྱོང་བཅུ་དང་འཇིག་རྟེན་
སྐྱོང་བ་བཞི་ལ་སོགས་པས་བཞི་སྐྱོང་བའི་ཚོགས་རྣམས་ཐམས་ཅད་ཀྱང་དགུགས་པར་ནུས་མ་ཉིད་པ་སྟེ། དེ་
ཉིད་ཞལ་ཁྲོ་གཉེར་གཡོ་བའི་ཁྲོ་མའི་རྣམ་པར་བཞུགས་པའི་ཐུགས་ཀར་ཡི་གེ་ཧཱུྃ་གིས་མཚན་པའི་འོད་ཀྱིས་འགྲོ་
བ་དབུལ་ཞིང་ཕོངས་པའི་སྡུག་བསྔལ་ཐམས་ཅད་ལས་རྣམ་པར་སྒྲོལ་མ་ལའོ། ། བཅུ་གཉིས་པ་བཀྲ་ཤིས་འབྱུང་
གནས་མ་ནི། ཕྱག་འཚལ་ཟླ་བའི་དུམ་བུས་དབུ་བརྒྱན། ། སོགས་བཞི་སྟེ། ཕྱག་འཚལ་ལོ། ། གང་ལ་ན།
ཟླ་བའི་དུམ་བུ་ཕྱེད་པས་དབུ་ལ་བརྒྱན་ཅིང་། བརྒྱན་པ་ཐམས་ཅད་ལས་འོད་ཤིན་ཏུ་འབར་མ་སྟེ་འཕྲོ་བ་དང་།
དབུའི་རལ་བའི་ཁོང་ན་སངས་རྒྱས་འོད་དཔག་མེད་རིགས་བདག་ཏུ་བཞུགས་པ་ལས་དུས་རྟོག་པར་ཤིན་ཏུ་འོད་
རབ་ཏུ་འགྱེད་པར་མཛད་མ་དེ་ལའོ། ། འདིས་བཀྲ་ཤིས་པར་མཛད་དོ། ། བཅུ་གསུམ་པ་མེ་ལྟར་འབར་བ་ནི།
ཕྱག་འཚལ་བསྐལ་བའི་མཐའ་མེའི་མེ་ལྟར། ། སོགས་བཞི་སྟེ། ཕྱག་འཚལ་ལོ། ། གང་ལ་ན། འཇིགས་པའི་
དུས་ཀྱི་བསྐལ་བ་ཐ་མའི་མེ་ལྟར་རབ་ཏུ་འབར་བས་བསྐོར་བའི་ཕྲེང་བའི་དབུས་ན་གནས་མ་སྟེ། དེ་ཉིད་ཞབས་
གཡས་བརྐྱངས་ཤིང་གཡོན་བསྐུམས་པའི་སྟབས་ཀྱིས་ཀུན་ནས་བསྐོར་བའི་འོད་ཟེར་གྱི་ཚོགས་འཕྲོ་ཡང་དགའ་
བར་བྱེད་པའི་དབུས་ན་བཞུགས་བཞིན་པར་ཕ་རོལ་གྱི་དགྲ་ཡི་དཔུང་གི་རྣམ་པར་འཇོམས་མ་ལའོ། ། འདིས་
བགེགས་དང་བར་ཅད་སྲུང་ངོ༌། ། བཅུ་བཞི་བ་ཁྲོ་གཉེར་ཅན་མ་ནི། ཕྱག་འཚལ་ས་གཞིའི་ངོས་ལ་ཕྱག་གི །
སོགས་བཞི་སྟེ། ཕྱག་འཚལ་ལོ། ། གང་ལ་ན། ས་གཞིའི་ངོས་ལ་སྡིག་མཛུབ་དང་བཅས་པའི་གཡོན་པའི་ཕྱག་
གི་མཐིལ་གྱིས་བསྣུན་ཅིང་། ཞབས་ཀྱིས་བརྡུང་བར་མཛད་མ་སྟེ། དེ་ཉིད་ཞལ་ཁྲོ་གཉེར་ཅན་དུ་མཛད་ཅིང་།
ཕྱག་གཡས་པའི་མཐིལ་ན་ཡོད་པའི་ཡི་གེ་ཧཱུྃ་གི་འོད་ཟེར་གྱིས། ས་རིམ་པ་བདུན་པོ་རྣམས་ནི་འགེམས་པ་སྟེ་ཐལ་
བྱུང་དུ་ཐོགས་པ་མེད་པར་ཁྱབ་པར་མཛད་མ་ལའོ། ། འདིས་བགེགས་ཞི་བར་མཛད་དོ། ། བཅོ་ལྔ་བ་ཞི་བ་
ཆེན་མོ་ནི། ཕྱག་འཚལ་བདེ་མ་དགེ་མ་ཞི་མ། ། སོགས་བཞི་སྟེ། ཕྱག་འཚལ་ལོ། ། གང་ལ་ན། ཟག་མེད་ཀྱི་
བདེ་བས་བདེ་བ་དང་། ཉོན་མོངས་བག་ཆགས་དང་བཅས་པ་སྤངས་པས་དགེ་མ་དང༌། དྲི་མ་མེད་པས་ན་
ཞིམ་དང་། ཐོར་བ་མྱ་ང་ན་ལས་འདས་པ་ཞི་བ་བརྙེས་པས་དེའི་སྤྱོད་ཡུལ་ཅན་དུ་གྱུར་པ་ཉིད་མ་སྟེ། མཐར་སྣ་
ཧཱ་དང་འགོར་ཨོཾ་དང་ཡང་དག་ལྡན་པའི་རང་གི་སྔགས་ཏཱ་རེ་བརྗོད་པས་གཞན་གྱི་སྡིག་པ་ཆེན་པོ་འཇོམས་པར་
340

༄༅། ། སྒྲོལ་བསྟོད་ཀྱི་རྣམ་བཤད་མདོར་བསྡུས་རབ་གསལ། །
མཛད་མ་ལའོ། ། བཅུ་དྲུག་པ་རིག་པ་ཧཱུྃ་ལས་སྒྲོལ་མ་ནི། ཕྱག་འཚལ་ཀུན་ནས་བསྐོར་རབ་དགའ་བའི། །
སོགས་བཞི་སྟེ། ཕྱུག་འཚལ་ལོ། ། གང་ལ་ན། ཐུགས་ཁའི་འཁོར་ལོའི་ལྟེ་བར་ཏཾ་ཡིག་དང་། རྩིབས་རྣམས་
ལ་སྔགས་ཀྱི་ཡི་གེས་ཀུན་ནས་བསྐོར་བ་རབ་ཏུ་མཛེས་པས་ཡིད་དགའ་བར་བྱེད་པའི་སྔགས་འཕྲེང་ལས་འཕྲོས་
པའི་འོད་ཟེར་གྱིས་དགྲའི་ལུས་ནི་རབ་ཏུ་འགེམས་མ་སྟེ། ཨོཾ་ཏཱ་རེ་སོགས་ཡི་གེ་བཅུ་བའི་སྔགས་ནི་ཐུགས་ཀར་
བཀོད་པའི་སྒོ་ནས། ཨོཾ་ན་མཿ ཏཱ་རེ་ན་མོ་ཧཱ་རེ་ཧཱུྃ་ཧཱ་རེ་སྭཱཧཱ་ཞེས་པའི་རིག་པ་ཧཱུཾ་གི་སྔགས་བརྗོད་པས། གཞན་
གྱི་རིགས་སྔགས་ཀྱི་མཐུ་ཐམས་ཅད་བཅད་ནས་དེ་ལས་སྒྲོལ་བར་མཛད་མ་ཉིད་ཀྱི་སྒྲོལ་མ་ལའོ། ། བཅུ་བདུན་
པ་འཇིག་རྟེན་གསུམ་གཡོ་མ་ནི། ཕྱག་འཚལ་ཏུ་རེ་ཞབས་ནི་བརྡབས་པས། ། སོགས་བཞི་སྟེ། ཕྱག་འཚལ་
ལོ། ། གང་ལ་ན། ཏུ་རེ་ནི་མྱུར་མ་སྟེ་དེའི་ཞབས་ནི་ས་ལ་བརྡབས་པས་ཐུགས་ཀ་ནས་ཡི་གེ་ཧཱུཾ་གི་རྣམ་པའི་ས་
བོན་ཉིད་འཕྲོ་མ་སྟེ། དེའི་མཐུས་རི་རབ་མ་ར་དང་རི་བོ་འབིགས་བྱེད་དང་བཅས་པའི་ས་འོག་ས་སྟེང་ས་བླའི་
འཇིག་རྟེན་གསུམ་རྣམས་གཡོ་བ་ཉིད་མ་ལའོ། ། འདིར་འབིགས་བྱེད་ཅེས་པའི་དོན་འབིགས་པར་བྱེད་པ་ལ་
མཛད་པ་ནི་ཅུང་མི་བདེ་ལའོ། ། འདིས་ཀྱང་གཞན་གྱི་རིག་སྔགས་འཇོམས་པར་མཛད་དོ། ། བཅོ་བརྒྱད་པ་
དུས་སེལ་མ་ནི། ཕྱག་འཚལ་ལྷ་ཡི་མཚོ་ཡི་རྣམ་པའི། ། སོགས་བཞི་སྟེ། ཕྱག་འཚལ་ལོ། ། གང་ལ་ན། ལྷ་ཡི་
བདུད་རྩིའི་མཚོ་ཡི་རྣམ་པ་ཅན་དུ་གནས་པའི་ཟླ་བའི་དཀྱིལ་འཁོར་རིགས་རི་བོང་གི་རྟགས་ཅན་ཕྱག་ན་བསྣམས་
པར་མཛད་མ་སྟེ། ཡེ་གེ་བཅུ་བ་དང་བཅས་པའི་ཏཱ་ར་ཏཱ་ར་ཞེས་ཏཱ་ར་གཉིས་བརྗོད་ཅིང་ཕཊ་ཀྱི་ཡི་གེས་དུག་གི་
ནད་རྣམས་མ་ལུས་བར་སེལ་བར་མཛད་མ་ལའོ། ། བཅུ་དགུ་བ་སྡུག་བསྔལ་སེལ་མ་ནི། ཕྱག་འཚལ་ལྷ་ཡི་
ཚོགས་རྣམས་རྒྱལ་བོ། ། སོགས་བཞི་སྟེ། ཕྱག་འཚལ་ལོ། ། གང་ལ་ན། ལྷ་ཡི་ཚོགས་རྣམས་ཀྱི་རྒྱལ་པོ་ཚངས་
པ་དང་བརྒྱ་བྱིན་སོགས་དང་། ལྷ་གཞན་དང་། མི་འམ་ཅི་ཡིས་ཞབས་པད་བསྟེན་མ་སྟེ། ཀུན་ནས་རིག་
སྔགས་ཀྱི་གོ་ཆ་དགའ་བའི་གཟི་བརྗིད་ཀྱིས་གཞན་གྱི་རྩོད་པ་དང་རྨི་ལམ་ངན་པ་ཐམས་ཅད་སེལ་མ་འའོ། ། ཉི་
ཤུ་བ་རིམས་ནད་སེལ་མིན། ཕྱག་འཚལ་ཉི་མ་ཟླ་བ་རྒྱས་པའི། ། སོགས་བཞི་སྟེ། ཕྱག་འཚལ་ལོ། ། གང་ལ་
ན། ཉི་མ་དང་ཟླ་བ་རྒྱས་པ་དང་འདྲ་བའི་སྤྱན་གཉིས་པོ་ལ་འོད་རབ་ཏུ་གསལ་ཞིང་འབར་མ་སྟེ། ཨོཾ་ཏཱ་རེ་ཏུཏྟཱ་
རེ་ཏུ་རེ་སྭཱ་ཧཱ་ཧ་ར་ཧ་ར་ཕཊ་ཧ་ར་གཉིས་བརྗོད་པ་དང་བཅས་པའི་ཏུཏྟཱ་ར་ཡི་སྔགས་ཀྱིས་ཤིན་ཏུ་དྲག་པའི་རིམ་
ནད་སེལ་མ་ལའོ། ། ཉེར་གཅིག་པ་འཕྲིན་ལས་སྒྲུབ་མཛད་མ་ནི། ཕྱག་འཚལ་དེ་ཉིད་གསུམ་རྣམས་བཀོད་
པས། ། སོགས་བཞི་སྟོན་ཏེ། ཕྱག་འཚལ་ལོ། ། གང་ལ་ན། རང་གི་གནས་གསུམ་ཏུ། ཨོཾ་ཨཱ༔ ཧཱུྃ་གི་དེ་ཉིད་
གསུམ་རྣམས་བཀོད་པའི་འོད་ཀྱིས་ཉོན་མོངས་པ་ཐམས་ཅད་དང་སྡུག་བསྔལ་ཞི་བར་བྱེད་པའི་མཐུ་དང་ཡང་
341

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དག་པར་ལྡན་མ་སྟེ། འབྱུང་བོ་ལ་སོགས་ང་འི་གདོན་དང་དུར་ཁྲོད་ཀྱི་རོ་ལངས་དང་གནོད་སྦྱིན་གྱི་ཚོགས་
རྣམས་ཀྱི་གནོད་པ་ཐམས་ཅད་འཇོམས་པར་བྱེད་ནུས་པའི་རིག་སྔགས་ཆེན་མོ་ཡི་གེ་བཅུ་བ་ཏུ་རེ་རབ་མཆོག་
ཉིད་དང་ལྡན་པའི་སྒྲོལ་མ་དེ་ལའོ། ། ཞེས་སོ། ། གོང་དུ་བརྗོད་པ་ལྟར་ཡི་གེ་བཅུ་བའི་རྩ་བའི་སྔགས་ཀྱི་བསྟོད་
པ་འདི་དང་བཅས་ཏེ་བསྟོད་པ་ལ་ཕྱག་འཚལ་བ་ནི་ཉི་ཤུ་རྩ་གཅིག་ཡོད་དོ། ། གཉིས་པ་ནི། ལྷ་མོ་ལ་གུས་
སོགས་ཚིགས་སུ་བཅད་པ་ཉེ་གཉིས་ཀྱིས་སྟོན་ཏེ། ལྷ་མོ་སྒྲོལ་མ་ལ་གུས་པ་ཡང་དག་པར་ལྡན་པའི་བློ་ལྡན་གང་
གིས་གུས་པའི་སྒོ་ནས་བསྟོད་པ་འདི་རབ་ཏུ་བརྗོད་དེ། སྲོད་དང་ཐོ་རངས་ལངས་པར་བྱས་ནས་སྒྲོལ་མ་དེ་དག་
གི་སྐུ་དྲན་པས་འཇིགས་པ་ཐམས་ཅད་ཞི་སྟེ་མི་འཇིགས་པ་ཐམས་ཅད་རབ་ཏུ་སྟེར་བར་འགྱུར་རོ། ། དེར་མ་
ཟད་ངན་འགྲོའི་རྒྱུར་འགྱུར་བའི་སྡིག་པ་ཐམས་ཅད་རབ་ཏུ་ཞི་བར་བྱེད་ཅིང་། འབྲས་བུ་དམྱལ་བ་ལ་སོགས་
པའི་ངན་འགྲོ་ཐམས་ཅད་ཀྱང་འཇོམས་པ་ཉིད་འཐོབ་པར་འགྱུར་བ་དང་། རྒྱལ་བ་བྱེ་བ་ཕྲག་བདུན་རྣམས་
ཀྱིས་ཀྱང་རིང་བོར་མ་ཐོགས་པར་མྱུར་དུ་དབང་ནི་སྐུར་བར་འགྱུར་ལ། ཚེ་འདི་ལས་ཀྱང་ལྷག་པར་བཟང་ཞིང་
ཆེ་བ་ཉིན་འཐོབ་ཅིང་། འབྲས་བུ་སངས་རྒྱས་ཀྱི་གོ་འཕང་མཐར་ཐུག་པ་དེར་མྱུར་དུ་འགྲོ་བར་འགྱུར་རོ། ། དེ་
འགྲོ་ཞེས་པ་ལྟར་ན་དེ་སྒྲ་ནི་བསྟོད་པ་འདི་འདོན་པ་བོ་ལ་སྦྱར་དགོས་ཤིང་། ཡང་དེ་ཡིས་དུག་ནི་ཞེས་འབྱུང་བ་
ལྟར་ན་སྔ་མ་ལྟར་སྦྱོར་བ་འཐོབ་པོ། ། ཁ་ཅིག་ཏུ་དེ་ཡི་དུག་ནི་ཞེས་ས་སྒྲ་མེད་པ་ལྟར་ན་དོན་གཉིས་འབྱུང་སྟེ།
གང་ཟག་ལ་སྦྱོར་བ་འམ། སངས་རྒྱས་ཀྱི་གོ་འཕང་དེ་འཐོབ་པ་ལ་བར་དུ་གཅོད་པའི་དུག་ནི་ཞེས་སྦྱར་རུང་
ངོ༌། ། འོན་ཀྱང་རེ་ཞིག་འདི་ལྟར་བསྟོད་པ་བརྗོད་པ་དེ་ཡི་མཐུས་ཕྱི་ནང་གི་དུག་དངོས་སམ། དུག་དངོས་མིན་
ཀྱང་དེ་དང་འདྲ་བའི་གནོད་པ་ཆེན་པོ་བརྟན་པ་གནས་པ་སྟེ་རྒྱུན་དུ་གནོད་པའམ། གཞན་ཡང་འགྲོ་བ་སྦྲུལ་ལྟ་
བུ་ལ་སོགས་པའི་གནོད་པ་དང་། ཟོས་པ་དང་ནི་འཕུང་བ་ལ་བརྟེན་པའི་གནོད་པ་ཉིད་ཀྱང་དྲན་པ་ཙམ་གྱིས་
རབ་ཏུ་སེལ་བ་ཉིད་འཐོབ་ཅིང་། གདོན་དང་རིམས་དང་དུག་གིས་ལུས་ཀྱི་གནད་གཟིར་བའི་སྡུག་བསྔལ་གྱི་
ཚོགས་གང་ཡིན་དེ་ནི་རྣམ་པར་སྤངས་ཏེ་བདེ་བར་གནས་པར་འགྱུར་ལ། རང་ཙམ་དུ་མ་ཟད་རང་ལས་ཐ་དད་
པའི་སེམས་ཅན་གཞན་པ་རྣམས་ཀྱི་དོན་དུ་འདོན་པ་ལ་ཡང་དེ་ལྟ་བུའི་ཕན་ཡོན་འབྱུང་ངོ༌། ། ཉིན་མཚན་
གཉིས་ཀྱི་ཚེ་དུས་གསུམ་དུ་བསྟོད་པ་འདི་ལན་བདུན་བདུན་དུ་མངོན་པར་བརྗོད་ན་བུ་འདོད་པས་ནི་བུ་འཐོབ་
འགྱུར་ཞིང་། ནོར་འདོད་པས་ཀྱང་ནི་ནོར་རྣམས་ཉིད་འཐོབ་པ་སོགས་རང་གི་འདོད་པ་ཐམས་ཅད་འཐོབ་
པར་འགྱུར་ལ། བགེགས་དང་བར་གཅོད་རྣམས་མེད་ཅིང་མི་འབྱུང་བ་སྟེ་གལ་ཏེ་བྱུང་ནའང་རྗེ་བཙུན་མའི་
མཐུས་དེ་ཐམས་ཅད་སོ་སོར་འཇོམས་པར་འགྱུར་བ་ཡིན་ནོ། ། གཉིས་གསུམ་ཞེས་པའི་དོན་ནི་ཚར་ལན་གཉིས་
342

༄༅། ། སྒྲོལ་བསྟོད་ཀྱི་རྣམ་བཤད་མདོར་བསྡུས་རབ་གསལ། །
གསུམ་ཞེས་པའི་འདོན་དུའང་བཤད་དུ་རུང་བར་མངོན་ཏེ་བརྟག རྗེ་བཙུན་སྒྲོལ་མ་ལ་ཡང་དག་པར་རྫོགས་
པའི་སངས་རྒྱས་སོགས་གོ་སླའོ། ། བསྟོད་པ་འདི་སྒྲོལ་མ་ཉེར་གཅིག་དང་སྦྱོར་བ་ནི་སེང་ལྡེང་ནགས་སྒྲོལ་མ་
རང་ཉིད་ཀྱིས་ཇོ་བོ་ཆེན་པོ་ལ་དངོས་སུ་གནང་བ་ཡིན་པས་ཡིད་ཆེས་པའི་གནས་སོ། །
ཅེས་པ་འདི་ནི། སྔགས་རམ་པ་བརྩོན་འགྲུས་དཔལ་འབྱོར་གྱིས་ཉི་མར་བསྐུལ་བ་ལ་བརྟེན་ནས།
ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་མཁས་པའི་མན་ངག་བཞིན་དུ་སྦྱར་བའོ། ། ཡི་གེ་བ་ནི་དཀའ་བཅུ་
དོན་ཡོད་དོ། ། བཀྲ་ཤིས། །
343

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་
དོན་བསྡུས་ནས་བཀོད་པ་བཞུགས་སོ། །
ན་མོ་མཉྫ་བྷི་གྷོ་ཥཱ་ཡ། དཀར་ནག་ལས་ཀྱི་རྣམ་སྨིན་མི་འཁྲུལ་བར། ། སོ་སོར་འབྱིན་པའི་ལས་འབྲས་
མི་སླུའི་ཚུལ། ། ཇི་བཞིན་གཟིགས་ནས་སྟོན་མཛད་སྐྱབས་ཀྱི་ཕུལ། ། ཟླ་མེད་སྟོན་པ་ཐུགས་རྗེ་ཅན་དེར་
འདུད། ། ཟག་མེད་ཡེ་ཤེས་མཆོག་ལ་དབང་བསྒྱུར་བའི། ། འཕགས་ཀུན་ལས་ཀྱི་དབང་དུ་འགྱུར་མིན་
ཡང་། ། ཆོས་ཉིད་མ་རྟོགས་ཚུ་རོལ་མཐོང་བ་རྣམས། ། ལས་ཀྱི་ཆུ་བོས་འཁོར་བའི་རྒྱུ་མཚོར་འཁྱེར། ། དེ་
ཕྱིར་མདོ་སྡེ་དག་ལས་ལས་ཉོན་གྱི། ། རྣམ་པར་བཞག་པ་མང་ཡང་ལས་ཀྱི་ཚུལ། ། སྒེར་དུ་འཆད་པའི་མདོ་ཡི་
དགོངས་འགྲེལ་བར། ། དད་པས་འཇུག་པའི་བརྩོན་པ་ལྷུར་ལེན་བྱ། ། དེ་ཡང་མངོན་པ་མཛོད་སོགས་ནས་
འབྱུང་བ་ལྟར་གྱི་ལས་དཀར་ནག་གི་རྣམ་གཞག་ཞིག་བདག་གིས་གཞན་དུ་བཤད་ཟིན་ལ། འདིར་ལས་རྣམ་
པར་འབྱེད་པ་དང་རྣམ་པར་འགྱུར་བའི་མདོ་གཉིས་དང་མདོ་གཞན་ནས་འབྱུང་བའི་དོན་འགའ་ཞིག་ཅི་ལྟར་
རིགས་པར་བསྡུས་ནས་གོ་རིམ་བཞིན་དུ་བརྗོད་པར་བྱ་སྟེ། དེ་ཡང་ལས་ལ་དབྱེ་ན། ཚེ་ཐུང་བར་འགྱུར་བའི་
ལས། ཚེ་རིང་བའི་ལས། ནད་མང་བའི་ལས། ནད་ཉུང་བའི་ལས། མི་སྡུག་པར་འགྱུར་བའི་ལས། མཛེས་
པར་འགྱུར་བའི་ལས། དབང་ཆུང་ངུར་འགྱུར་བའི་ལས། དབང་ཆེ་བའི་ལས། མ་རབས་སུ་སྐྱེ་བའི་ལས།
ཡ་རབས་སུ་འགྱུར་བའི་ལས། དབུལ་བོར་འགྱུར་བའི་ལས། ཕྱུག་པོར་འགྱུར་བའི་ལས། ཤེས་རབ་ཆུང་བར་
འགྱུར་བའི་ལས། ཤེས་རབ་ཆེ་བའི་ལས། དམྱལ་བར་སྐྱེ་བའི་ལས། བྱོལ་སོང་དུ་སྐྱེ་བའི་ལས། ཡི་དྭགས་སུ་
སྐྱེ་བའི་ལས། ལྷ་མིན་དུ་སྐྱེ་བའི་ལས། མིར་སྐྱེ་བའི་ལས། གཟུགས་ཁམས་ཀྱི་ལྷར་སྐྱེ་བའི་ལས། གཟུགས་
མེད་ཀྱི་ལྷར་སྐྱེ་བའི་ལས། སྐྱེ་བར་ངེས་པའི་ལས། སྐྱེ་བར་མ་ངེས་པའི་ལས། ཡུལ་གཞན་དུ་སྨིན་པའི་ལས།
བྱས་ལ་བསགས་པ་མ་ཡིན་པའི་ལས། བསགས་ལ་མ་བྱས་པའི་ལས། བྱས་ལ་བསགས་པའི་ལས། མ་བྱས་མ་
བསགས་པའི་ལས། དམྱལ་བར་སྐྱེས་ནས་ཚེ་རྫོགས་དགོས་པའི་ལས། དེར་སྐྱེས་མ་ཐག་ཏུ་ཐར་བའི་ལས།
སྔར་བདེ་ལས་ཕྱིས་མི་བདེ་བའི་ལས། སྔར་ཡང་བདེ་ལ་ཕྱིས་ཀྱང་བདེ་བའི་ལས། སེར་སྣ་ཅན་དུ་འགྱུར་བའི་
344

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་དོན་བསྡུས་ནས་བཀོད་པ། །
ལས། ཕྱུག་ཅིང་གཏོང་ཕོད་པའི་ལས། ཕྱུག་ཀྱང་སེར་སྣ་ཅན་དུ་འགྱུར་བའི་ལས། དངུལ་ཡང་གཏོང་ཕོད་
པའི་ལས། དབུལ་པོ་སེར་སྣ་ཅན་དུ་འགྱུར་བའི་ལས། ལུས་བདེ་ཡང་སེམས་མི་བདེ་བ། ལུས་མི་བདེ་ལ་
སེམས་བདེ་བ། ལུས་སེམས་གཉིས་ཀ་བདེ་བ། དེ་གཉིས་ཀ་མི་བདེ་བ། ཚེ་ཟད་ལ་ལས་མ་ཟད་པ། ལས་ཟད་
ལ་ཚེ་མ་ཟད་པ། གཉིས་ཀ་ཟད་པ། གཉིས་ཀ་མ་ཟད་པ། ངན་པའི་སར་སྐྱེས་ཀྱང་གཟུགས་མཛེས་པ་དང་ཁ་
དོག་བཟང་པོ་ཐོབ་པ། ངན་པའི་སར་ཡང་སྐྱེས་ལ་གཟུགས་དང་ཁ་དོག་སོགས་ཀྱང་ངན་པར་འགྱུར་བའི་ལས་
རྣམས་སོ། ། དེ་ལྟར་དབྱེ་བ་བསྟན་ནས་དེ་རྣམས་ཀྱི་ངོས་འཛིན་ལ། དང་པོ་ཚེ་ཐུང་པར་འགྱུར་བའི་ལས་ནི།
སེམས་ཅན་གྱི་སྲོག་བཅད་པ་དང་། གཅོད་དུ་འཇུག་པ། སྲོག་གཅོད་པ་ལ་བསྟོད་པ། དེ་ལ་སྨོན་པ། མངལ་
ནས་འཆི་བར་བྱེད་པ། བྱེད་དུ་འཇུག་པ། ། གསོད་པར་སེམས་པ། མི་མཛའ་བ་ཤི་ན་དགའ་བ། དུད་
འགྲོའི་རིགས་གསོད་པའི་རྟེན་འཆའ་ཤིང་གསོད་པ། གཞན་འཐབ་མོ་བྱེད་པ་ལ་ལྟ་ཞིང་ལྟ་འདོད་པ་དང་བཅུ་
སྟེ། དེ་བཅུས་ཚེ་ཐུང་བར་མ་ཟད་ནད་མང་བར་འགྱུར་རོ། ། ཚེ་རིང་བའི་ལས་ནི། སྲོག་གཅོད་པ་སྤོང་བ་
དང་སྟོད་ཅིང་དགའ་བ། གསད་བྱ་བའི་སེམས་ཅན་གཏོང་བར་བྱེད་པ། འཇིགས་ཤིང་སྐྲག་པའི་སེམས་ཅན་
དང་མགོན་མེད་པའི་སེམས་ཅན་དང་ནད་པའི་སྐྱབས་བྱེད་ཅིང་སྙིང་རྗེ་བ་དང་བྱམས་པ་བསྒོམ་པ། དབུལ་
ཕོངས་ལ་ཟས་གོས་སོགས་སྟེར་བ་སྟེ། འདི་དག་གིས་ནི་ཚེ་རིང་ཤིང་ནད་མེད་པར་འགྱུར་རོ། ། ནད་མང་བའི་
ལས་ནི། དབྱུག་པ་དང་ཐལ་མོ་སོགས་ཀྱིས་བརྡེག་པ་དང་། བརྡེག་ཏུ་འཇུག་པ་དང་། དེ་ལ་དགའ་བ་དང་།
ཕ་མ་དང་དམ་པ་རྣམས་ཀྱི་སེམས་མི་དགའ་བར་བྱེད་པ་དང་། མི་མཛའ་བ་རྣམས་ན་བ་དང་ནད་མ་སོས་ན་
དགའ་བ། སྨན་ལོག་དང་མི་འཇུ་བའི་ཟས་སྟེར་བ་རྣམས་སོ། ། ནད་ཉུང་བའི་ལས་ནི། སྔ་མ་ལས་བཟློག་པ་
སྟེ་དབྱུག་པ་སོགས་ཀྱིས་མིར་བརྡེག་པ་ནས། འཇུ་བའི་ཟས་སྟེར་བའོ། ། ཁ་དོག་མི་སྡུག་པའི་ལས་ནི། གཞན་
ལ་ཁྲོ་བ་མང་བ་དང་། འཁོན་དུ་འཛིན་པ་དང་དང་། གཏུམ་པ་དང་། འཕགས་པ་དང་ཕ་མ་སོགས་ལ་ངན་དུ་
བརྗོད་པ་དང༌། མཆོད་རྟེན་དང་གཙུག་ལག་ཁང་གིས་གཞི་མི་སྡུག་པར་བྱས་པ་དང་། རྟེན་གྱི་མར་མེ་བསད་
པ་དང་། སེམས་ཅན་ཁ་དོག་ངན་པ་རྣམས་ལ་ཕྱིས་འདོགས་པ་དང་། གཙང་སྦྲ་མེད་པ་རྣམས་སོ། ། མཛེས་
ཤིང་སྡུག་པར་འགྱུར་པའི་ལས་ནི། བཟོད་ཅིང་ཁོང་མི་ཁྲོ་བ་དང་འཁོན་དུ་མི་འཛིན་པ་ནས་གཙང་སྦྲ་བྱེད་པའི་
བར་ཏེ་སྔ་མ་ལས་བཟློག་པའོ། ། དབང་ཆུང་བར་འགྱུར་བའི་ལས་ནི། གཞན་གྱི་རྙེད་པ་ལ་ཕྲག་དོག་བྱེད་པ་
དང་། དེའི་རྙེད་པ་ལ་མི་དགའ་བ་དང་། དེས་མ་རྙེད་ན་དགའ་བ་དང་། ཕ་རོལ་གྱི་གྲགས་པ་དང་སྙན་པ་
སོགས་ལ་མི་དགའ་བ་དང་། དེའི་གྲགས་པ་མིན་པ་སོགས་ལ་དགའ་བ་དང་། ཕ་མ་དང་འཕགས་པ་རྣམས་ལ་
345

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྙས་པ་དང་། དགེ་རྩ་ཆེན་པོ་བྱེད་པ་ལ་བར་དུ་གཅོད་ཅིང་ཆུང་ངུ་བྱེད་དུ་འཇུག་པ་དང་། དབང་ཆུང་བའི་
གང་ཟག་རྣམས་ལ་དབང་ཆེན་བྱེད་པའོ། ། དབང་ཆེ་བར་འགྱུར་བའི་ལས་ནི། གཞན་གྱི་རྙེད་པ་ལ་ཕྲག་དོག་
མི་བྱེད་ཅིང་དགའ་བ་དེས་གཞན་ལ་དགེ་རྩ་ཆེན་པོ་བྱེད་དུ་འཇུག་པ་སྟེ་སྔ་མ་ལས་བཟློག་པའོ། ། མ་རབས་སམ་
རིགས་དམའ་བར་འགྱུར་བའི་ལས་ནི། ཁེངས་པ་དང་ང་རྒྱལ་ཆེ་བ་དང་། ཕ་མར་མི་འཛིན་པ་དང་། དགེ་
སྦྱོང་དང་བྲམ་ཟེར་མི་ཤེས་པ་དང་། ཁྱིམ་གྱི་གཙོ་བོ་སོགས་ལ་རིམ་གྲོ་མི་བྱེད་པ་དང་། ཕ་མ་དང་འཕགས་པ་ལ་
མི་ལྡང་བ་སོགས་སོ། ། ཡ་རབས་སམ་རིགས་མཐོ་བར་འགྱུར་བའི་ལས་ནི། ཁེངས་པ་དང་ང་རྒྱལ་མེད་པ་ནས་
འཕགས་པ་རྣམས་ལ་ལྡང་བ་སྟེ་སྔ་མ་ལས་བཟློག་པའོ། ། དབུལ་ཞིང་ལོངས་སྤྱོད་ཆུང་བར་འགྱུར་བའི་ལས་ནི།
མ་བྱིན་པར་ལེན་པ་དང་། ལེན་དུ་འཇུག་པ་དང་། ལེན་པའི་བསྔགས་པ་བརྗོད་པ་དང་། ལེན་པ་ལ་རྗེས་སུ་ཡི་
རང་བ་དང་། ཕ་མ་དང་འཕགས་པའི་གང་ཟག་གི་འཚོ་བ་རྒྱུན་གཅོད་པ་དང་། ཕ་རོལ་གྱིས་རྙེད་ན་མི་དགའ་
ཞིང་མ་རྙེད་ན་དགའ་བ་དང་། དེའི་རྙེད་པའི་བར་ཆད་བྱེད་པ་དང་། མུ་གེ་བྱུང་ན་དགའ་བའོ། ། ཕྱུག་ཅིང་
ལོངས་སྤྱོད་ཆེ་བར་འགྱུར་བའི་ལས་ནི། མ་བྱིན་པར་ལེན་པ་སྤོང་བ་ནས་གཞན་གྱི་ལོ་ལེགས་ན་དགའ་བའི་བར་
ཏེ་སྔ་མ་ལས་བཟློག་པའོ། ། ཤེས་རབ་ཆུང་བར་འགྱུར་བའི་ལས་ནི། མཁས་པའི་དྲུང་དུ་སོང་ཡང་མི་འདྲི་མི་
བསྟེན་བསྙེན་བཀུར་མི་བྱེད་པ་དང་། འཆལ་བའི་ཤེས་རབ་ཅན་ལ་བསྟེན་ཅིང་བཀུར་བ་དང་། མཁས་པ་དང་
དེ་དག་གི་ལེགས་བཤད་སྤོང་ཞིང་གཞན་གྱི་ཉེས་བཤད་འཛིན་པ་དང་། དམ་པའི་ཆོས་སྤོང་ཞིང་ཆོས་མིན་སྟོན་
པ་དང་། ཆོས་སྨྲ་བ་ལ་ལེགས་སོ་མི་སྦྱིན་པ་དང༌། ལོག་པར་ལྟ་བ་ལ་བསྟོད་ཅིང་ཡང་དག་པར་ལྟ་བ་ལ་སྨོད་
པའོ། ། ཤེས་རབ་ཆེ་བར་འགྱུར་བའི་ལས་ནི། མཁས་པའི་གྲངས་སུ་གཏོགས་པའི་དྲུང་དུ་འགྲོ་བ་དང་བསྟེན་
ཅིང་འདྲི་བ་ནས་ཡང་དག་པའི་ལྟ་བ་ལ་བསྔགས་པའི་བར་ཏེ་སྔ་མ་ལས་བཟློག་པའོ། ། དམྱལ་བར་སྐྱེ་བར་
འགྱུར་བའི་ལས་ནི། ཞེ་སྡང་ཆེ་བ་སོགས་སྒོ་གསུམ་གྱི་ཉེས་སྤྱོད་ཆེ་བ་དང་། རྟག་ཆད་དུ་ལྟ་བ་སོགས་དང་།
བྱས་པ་མི་བཟོ་བ་དང་། མཚམས་མེད་པའི་ལས་བྱེད་པ་དང་། ལོག་ལྟ་ཆེན་པོ་འཛིན་ཅིང་གཞན་འཛིན་དུ་
འཇུག་པའོ། ། དུད་འགྲོར་སྐྱེ་བའི་ལས་ནི། སྒོ་གསུམ་གྱི་ཉེས་སྤྱོད་འབྲིང་དང་། དུག་གསུམ་གྱིས་ཀུན་ནས་
བསླངས་པའི་ལས་འབྲིང་པོ་སྣ་ཚོགས་དང་། བྱོལ་སོང་རྣམས་ལ་ཁྲོ་བ་དང་། དུད་འགྲོའི་མིང་གིས་གཞན་ལ་
གཤེབ་སོགས་སོ། ། ཡི་དྭགས་སུ་སྐྱེ་བའི་ལས་ནི། སྒོ་གསུམ་གྱི་ཉེས་སྤྱོད་ཅི་རིགས་དང་། འདོད་ཆགས་ཆེ་བ་
དང་། ལོག་འཚོ་དང་དངོས་པོ་ལ་སེར་སྣ་ཆེ་བ་དང་། སྦྱིན་པ་འགོག་པ་དང་། བཀྲེས་སྐོམ་གྱིས་འཆི་བ་དང་
འདོད་པ་ལ་ཆགས་བཞིན་དུ་འཆི་བ་རྣམས་སོ། ། ལྷ་མིན་དུ་སྐྱེ་བའི་ལས་ནི། ལུས་ངག་གིས་ལས་ཆུང་འབྲིང་ཅི་
346

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་དོན་བསྡུས་ནས་བཀོད་པ། །
བྱེད་པ་དང་། ངན་སེམས་དང་ང་རྒྱལ་སྣ་ཚོགས་བྱེད་པ་དག་དགེ་རྩ་ལོག་པར་སྨོན་པའོ། ། མི་སྐྱེ་བའི་ལས་ནི།
སྲོག་གཅོད་པ་སྤོང་བ་ནམ་ལོག་པར་ལྟ་བ་སྤོང་བའི་བར་ཏེ་དགེ་བ་བཅུ་རྣམས་སོ། ། འདོད་པའི་ལྷར་སྐྱེ་བའི་
ལས་ནི། དགེ་བ་བཅུ་སྔ་མ་ལས་ལྷག་པར་བྱས་པའོ། ། གཟུགས་ཁམས་ཀྱི་ལྷར་སྐྱེ་བའི་ལས་ནི། བསམ་གཏན་
བཞིའི་ཏིང་འཛིན་དང་ལྡན་པའི་དགེ་བཅུ་སྔ་མ་ལས་ཀྱང་ཆེ་བའོ། ། གཟུགས་མེད་ཁམས་སུ་སྐྱེ་བའི་ལས་ནི།
གཟུགས་མེད་ཀྱི་སྙོམས་འཇུག་བཞི་སྒོམ་པའོ། ། སྐྱེ་བར་ངེས་པའི་ལས་ནི། དགེ་བའི་ལས་སྟོབས་ཆེན་བསགས་
ནས་འདིར་སྐྱེ་བར་གྱུར་ཅིག་ཅེས་བསྔོ་ཞིང་སྨོན་པ་དང་། མཚམས་མེད་ཀྱི་ལས་རྣམས་སོ། ། སྐྱེ་བར་མ་ངེས་པ་
ནི། དགེ་བའི་ལས་བྱས་ཀྱང་དེར་མི་བསྔོ་བ་ལ་སོགས་པའོ། ། ཡུལ་གཞན་དུ་སྨིན་པའི་ལས་ནི། ལས་དེའི་
འབྲས་བུ་རང་ཡུལ་མིན་པའི་ལ་གཞན་དུ་སྨིན་པར་འགྱུར་བའོ། ། བྱས་ལ་བསགས་པ་མ་ཡིན་པའི་ལས་ནི།
མི་དགེ་བའི་ལས་དེ་བྱས་ཀྱང་འགྱོད་ཅིང་ངོ་ཚ་བ་དང་སྨོད་པ་དང་འཆགས་པ་དང་མཐོལ་བ་སོགས་བྱེད་
པའོ། ། བསགས་ལ་མ་བྱས་པའི་ལས་ནི། ལུས་ངག་གི་བྱ་དགོས་པའི་ལས་དེ་སེམས་ཀྱིས་བྱ་བར་བསམས་ཀྱང་
ལུས་ངག་གིས་མ་བྱས་པའོ། ། བྱས་ལ་བསགས་པའི་ལས་ནི། མི་དགེ་བའི་ལས་དེ་བྱས་ནས་མི་འགྱོད་ཅིང་མི་
སྨོད་པ་དང་མི་མཐོལ་བ་དང་དགའ་བར་བྱེད་པ་སོགས་སོ། ། མ་བྱས་མ་བསགས་པའི་ལས་ནི། ལས་དེ་ཆེད་དུ་
མ་བྱས་ཤིང་མ་བསགས་པའོ། ། དམྱལ་བར་སྐྱེས་ནས་ཚེ་རྫོགས་དགོས་པའི་ལས་ནི། དེར་སྐྱེ་བའི་ལས་
བསགས་པ་ལ་མི་འགྱོད་པ་དང་མི་སྨོན་པ་དང་མི་མཐོལ་བ་སོགས་དང་བཅས་པ་དང་། དམྱལ་བར་སྐྱེ་བའི་ལས་
ལ་འགྱོད་པ་སོགས་ཅུང་ཟད་དང་བཅས་ན་ཚེ་ཕྱེད་ནས་གཞན་དུ་འཕོ་བའོ། ། དམྱལ་བར་སྐྱེས་མ་ཐག་ཏུ་ཐར་
བའི་ལས་ནི་ ལས་དེ་ལ་འགྱོད་པ་དྲག་པོ་དང་བཅས་པ་ཁ་ཅིག་དམྱལ་བར་སྐྱེས་ཀྱང་དེ་མ་ཐོག་ཐར་བར་འགྱུར་
བ་སྟེ། རྒྱལ་བོ་མ་སྐྱེས་དགྲ་ལྟ་བུའོ། ། ཕྱི་མའི་དུས་སུ་སྔར་བདེ་ལ་ཕྱིས་སྡུག་བསྔལ་བའི་ལས་ནི། དང་པོ་སྦྱིན་
པ་བྱིན་ནས་ཕྱིས་འགྱོད་པ་ལྟ་བུའོ། ། སྔར་སྡུག་བསྔལ་ལ་ཕྱིས་བདེ་བར་འགྱུར་བའི་ལས་ནི། དང་པོ་སྦྱིན་པ་
སྟེར་བའི་ཚེ་མི་འདོད་བཞིན་དུ་སྟེར་ཞིང་སྡུག་བསྔལ་བར་བྱས་ཀྱང་ཕྱིས་བྱིན་པ་ལ་མི་འགྱོད་ཅིང་དགའ་པར་
བྱས་པའོ། ། སྔ་ཕྱི་གཉིས་ཀར་བདེ་བའི་ལས་ནི། དགའ་བཞིན་དུ་སྦྱིན་པ་བྱིན་ནས་ཕྱིས་མི་འགྱོད་ཅིང་རྗེས་སུ་
ཡི་རང་བའོ། ། ཚེ་སྟོད་སྨད་གཉིས་ཀར་སྡུག་བསྔལ་བའི་ལས་ནི། འགའ་ཞིག་སྦྱིན་པ་ཅི་ཡང་མ་བྱི་ཞིང་སྡིག་
པའི་ལས་ཀྱང་ཆེན་པོ་མ་བསགས་པར་དབུལ་བོར་སྐྱེ་བའི་ལས་ལྟ་བུའོ། ། སེར་སྣ་ཅན་དུ་འགྱུར་བའི་ལས་ནི།
ཡོ་བྱད་ལ་འཛིན་ཆགས་གོམས་པ་ཆེ་བའོ། ། ཕྱུག་པོ་གཏོང་ཕོད་པའི་ལས་ནི། སྦྱིན་པ་ཡང་ཡང་སྟེར་བ་ལ་གོམ་
པའི་ལས་ལྟ་བུའོ། ། ཕྱུག་ཀྱང་སེར་སྣ་ཅན་དུ་འགྱུར་བའི་ལས་ནི། སྦྱིན་པ་གཏོང་ཡང་གོམས་པར་མི་བྱེད་
347

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའོ། ། དབུལ་ཡང་གཏོང་ཕོད་པའི་ལས་ནི། སྦྱིན་པའི་གནས་མ་ཡིན་པ་ལ་ཡོ་བྱད་སྟེར་བར་གོམས་པར་བྱས་
པ་ཁ་ཅིག་སྔར་འབྱོར་བ་ཅུང་ཟད་ཐོབ་ཀྱང་རིམ་གྱིས་དབུལ་བར་འགྱུར་བའོ། དབུལ་བོ་སེར་སྣ་ཅན་དུ་
འགྱུར་བའི་ལས་ནི། སྦྱིན་པ་མ་བཏང་ཡང་མིར་སྐྱེ་བའི་ལས་ཙམ་བསགས་པ་ལྟ་བུའོ། ། ལུས་བདེ་ལ་སེམས་མི་
བདེ་བ་ནི། ལུས་བདེ་བར་གནས་པ་ཐོབ་ཀྱང་སེམས་ལ་བྱ་བ་ཕལ་ཆེར་མི་འགྲུབ་པར་སྡུག་བསྔལ་མང་པོ་འབྱུང་
བའི་རྒྱལ་པོ་ལྟ་བུའོ། ། སེམས་བདེ་ལ་ལུས་མི་བདེ་བ་ནི། དགྲ་བཅོམ་ནད་པ་ལྟ་བུའོ། ། ལུས་སེམས་གཉིས་ཀ་
བདེ་བ་ནི། བསོད་ནམས་ཆེ་བའི་དགྲ་བཅོམ་པ་དང་ལྷ་ལྟ་བུའོ། ། ལུས་སེམས་གཉིས་ཀ་མི་བདེ་བ་ནི། བསོད་
ནམས་ཆུང་བའི་སོ་སྐྱེ་འགའ་ཞིག་དང་དམྱལ་བ་བ་ལྟ་བུའོ། ། ཚེ་ཟད་ལ་ལས་མ་ཟད་པ་ནི། ངན་སོང་གསུམ་
ལ་སོགས་པར་སྐྱེས་ཀྱང་ཚེ་དེ་རྫོགས་ནས་ཤི་ཡང་སླར་དེ་རྣམས་སུ་སྐྱེ་བའོ། ། ལས་ཟད་ལ་ཚེ་མ་ཟད་པ་ནི། ཚེ་
སྟོད་བདེ་ལ་ཚེ་སྨད་སྡུག་བསྔལ་བ་དང་ཚེ་སྨད་བདེ་ལ་ཚེ་སྟོད་སྡུག་བསྔལ་བ་ལྟ་བུའོ། ། ལས་དང་ཚེ་གཉིས་ཀ་
ཟད་པ་ནི། དམྱལ་བ་ནས་ཤི་འཕོས་ཏེ་དེར་མི་སྐྱེ་བར་ཡི་དྭགས་དང་དུད་འགྲོ་དང་མི་སོགས་སུ་སྐྱེ་བ་སྟེ་སྔར་
སྐྱེས་པ་དེ་ཉིད་དུ་སླར་སྐྱེ་མི་དགོས་པའོ། ། ལས་དང་ཚེ་གཉིས་ཀ་མ་ཟད་པ་ནི། འཕགས་པའི་གང་ཟག་དང་
སོ་སྐྱེ་ཕལ་ཆེར་རོ། ། ངན་འགྲོར་སྐྱེས་ཀྱང་གཟུགས་མཛེས་པ་ནི། འདོད་ཆགས་ཀྱི་དབང་གིས་སྡིག་པའི་ལས་
ཆུང་ངུ་བསགས་པ་ལས་བྱུང་བ་སྟེ་ནེ་ཙོ་དང་རྨ་བྱ་ལྟ་བུའོ། ། ངན་འགྲོར་སྐྱེས་ནས་གཟུགས་མི་སྡུག་པ་ནི། ཞེ་
སྡང་གིས་ཀུན་ནས་བསླངས་པའི་ལས་བསགས་པ་ལས་བྱུང་བ་སྟེ་སྡིག་སྦྲུལ་ལ་སོགས་པའོ། ། ངན་འགྲོར་སྐྱེས་ལ་
བློ་ཡང་མི་གསལ་བ་ནི། གཏི་མུག་གི་དབང་གིས་དེར་སྐྱེ་བའི་ལས་བྱས་པའོ། །
གཞན་ཡང་མི་དགེ་བ་བཅུའི་བདག་འབྲས་ལ། སྲོག་གཅོད་ཀྱིས་སའི་མཐུ་ཉམས། མ་བྱིན་ལེན་གྱིས་
སེར་བ་དང་བྱེ་བ་དང་བྱི་བ་དང་སྲིན་བུ་དང་མུ་གེ་འབྱུང་༔ མི་ཚངས་སྤྱོད་ཀྱིས་བཙའ་དང་ས་འབབ་པ་དང་
རྡུལ་དང་རླུང་ཆེན་དང་ཆར་དྲག་པོ་འོང་། བརྫུན་དུ་སྨྲ་བ་ཁའི་དྲི་མི་ཞིམ་པ་དང་མནམ་པ་འབྱུང་། ཕྲ་མས་ས་
ཕྱོགས་མཐོ་དམན་ཅན་དང་ངམ་གྲོག་དང་འདམ་རྫབ་དང་གཡང་ས་དང་ལྗན་ལྗིན་སོགས་འབྱུང་། ཚིག་རྩུབ་
ཀྱིས་འབྲས་བུ་དམན་པ་དང་རྩུབ་པ་དང་གསེག་མ་དང་གྱོ་མོ་དང་ཚང་ཚིང་རྣམས་འབྱུང་། ཚིག་ཀྱལ་བས་རྩ་
ཚང་ཚིང་དང་ནགས་འཐིབ་པོ་དང་འཁྲི་ཤིང་དང་ཚེར་མ་ཚང་ཚིང་ཅན་རྣམས་འབྱུང་། བརྣབ་སེམས་ཀྱིས་ལོ་
ཏོག་སོགས་ཀྱི་འབྲས་བུ་ཉུང་། གནོད་སེམས་ཀྱིས་ས་བོན་ཆེ་བ་དང་ཁ་བ་སོགས་འབྱུང་། ལོག་ལྟས་འབྲས་བུ་
མེད་པ་དང་ལྟུང་བར་འགྱུར་རོ། ། སྲོག་གཅོད་པ་སོགས་མི་དགེ་བ་བཅུ་སྤངས་པའི་བདག་འབྲས་ལ། སའི་
མཐུ་བཅུད་མི་ཉམས་པ་ནས་འབྲས་བུ་མེད་པ་དང་ཉུང་བར་མི་འགྱུར་བ་སོགས་སྔ་མ་ལས་བཟློག་པ་རྣམས་ཏེ།
348

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མ་ཐའི་མདོའི་དོན་བསྡུས་ནས་བཀོད་པ། །
འདི་རྣམས་རང་གནས་པའི་ཡུལ་ལམ་ཕྱི་རོལ་གྱི་དངོས་པོ་ལ་འབྱུང་བའོ། ། ཡང་རྩ་བ་བཞི་ཆང་དང་ལྔ་ལས་
སྲོག་གཅོད་པའི་རྣམ་སྨིན་ནི་ངན་འགྲོར་སྐྱེ་བ་སོགས་ཡིན་ལ། ཚེ་འདིར་ཡང་ཤ་གཉེར་བ་མང་བ་དང་ཡིད་དུ་མི་
འོང་བ་དང་དེ་ལས་སེམས་ཅན་གཞན་འཇིགས་པ་དང་མི་བདེ་བཞིན་ཉལ་ཞིང་སད་པ་དང་སྡིག་པའི་རྨི་ལམ་
མཐོང་བ་དང་། རྨུགས་ཏེ་འཆི་བ་དང་འགྱོད་པར་འགྱུར་བ་དང་ཚེ་ཐུང་བ་དང་ཤི་ནས་ཀྱང་ངན་འགྲོར་སྐྱེ་བ་
རྣམས་སོ། ། མ་བྱིན་ལེན་གྱིས་ཁོན་གཅུགས་སུ་འགྱུར་བ་དང་རྒྱལ་པོའི་ཆད་པ་འབྱུང་བ་སོགས་དང་། ཤི་ནས་
ཀྱང་ངན་འགྲོར་སྐྱེ་བའོ། ། འདོད་ལོག་གིས་ཆུང་མ་མ་སྲུང་བར་འགྱུར་བ་དང་མི་སྙན་པ་ཐོས་པ་དང་མི་དགེ་བ་
འཕེལ་ཞིང་དགེ་བའི་ཕྱོགས་ཉམས་པ་དང་ཤི་ནས་ཀྱང་ངན་འགྲོར་སྐྱེ་བའོ། ། ཁ་རྫུན་དུ་སྨྲ་བས་གཞན་ཡིད་མི་
ཆེས་པ་དང་སྐུར་བ་འདེབས་པ་ཐོབ་པ་དང་ཁའི་དྲི་མ་ནམ་པ་སོགས་སྔར་བཞིན་འབྱུང་ངོ༌། ། ཆང་འཐུང་བ་ལ་
ཉེས་པ་སོ་དྲུག་གསུངས་ཏེ། ནོར་ཟད་པ་དང་ནད་མང་བ་དང་འཐབ་པ་དང་མཚང་འདྲུ་བ་དང་རྩོད་པ་འབྱུང་
བ་དང་ཁྲེལ་ཡོད་ངོ་ཚ་བྲལ་བ་དང་ཤེས་རབ་དང་དྲན་པ་ཉམས་པ་དང་ལོངས་སྤྱོད་མི་ཐོབ་པ་དང་ཐོབ་པ་ཉམས་
པ་དང་། གསང་རྡོལ་བ་དང་ལས་ཀྱི་མཐའ་ཉམས་པ་དང་མྱ་ངན་གྱི་རྩ་བར་འགྱུར་བ་དང་ཉམས་ཆུང་བ་དང་ཕ་
མར་མི་ཤེས་པ་དང་དགེ་སྦྱོང་དང་བྲམ་ཟེར་མི་ཤེས་པ་དང་རིམ་གྲོ་མེད་པ་དང་། དཀོན་མཆོག་གསུམ་ལ་མི་གུས་
པ་དང་སྡིག་གྲོགས་གྱིས་ཟིན་པ་དང་དགེ་བའི་བཤེས་གཉེན་གྱིས་སྤོང་བ་དང་འཛོམ་མི་ཤེས་པ་དང་དབང་པོ་མི་
བསྡམས་པ་དང་བག་མེད་དུ་འགྱུར་བ་དང་། སྐྱེ་བ་མང་པོའི་ཡིད་དུ་མི་འོང་ཞིང་མི་མཐུན་པ་དང་ཉེ་དུ་རྣམས་
ཀྱིས་སྨད་པའི་གནས་ཐོབ་པ་དང་། དམ་པའི་ཆོས་སྤོང་ཞིང་ཆོས་མིན་འཛིན་པ་དང་མཁས་པས་ཡིད་ཆེས་པའི་
གནས་སུ་མི་འཇོག་པ་དང་གཡེལ་བ་དང་མྱང་འདས་ལས་རིང་བར་འགྱུར། བ་དང་། མྱོས་ཤིང་མྱོས་པར་
འགྱུར་བའི་ལས་བྱེད་ཅིང་ལུས་དང་བྲལ་ནས་ངན་འགྲོར་སྐྱེ་བར་འགྱུར་བ་རྣམས་སོ། །
ཡང་ཕན་ཡོན་གྱི་ཕྱོགས་ལ། དེ་བཞིན་གཤེགས་པའི་མཆོད་རྟེན་སོགས་ཀྱི་རྟེན་ལ་ཐལ་མོ་སྦྱོར་བའི་ཕན་
ཡོན་ནི། རྒྱུ་ཆེན་པོའི་ཁྱིམ་དུ་སྐྱེ་བ་དང་དེ་བཞིན་དུ་རྒྱ་ཆེ་བའི་གཟུགས་དང་འཁོར་གཡོག་དང་མཆོད་པ་དང་
བཀུར་སྟི་དང་ནོར་དང་ཐོས་པ་དང་དད་པ་དང་དྲན་པ་དང་ཤེས་རབ་དང་རྒྱ་ཆེ་བའི་རྟོགས་པ་ཐོབ་པའོ། ། དེ་
ལ་ཕྱག་འཚལ་བའི་ཕན་ཡོན་ནི་བཅུ་སྟེ། གཟུགས་བཟང་བ་དང་གསེར་མདོག་ལྟ་བུར་འགྱུར་བ་དང་མིག་ཏུ་
སྡུག་པ་དང་སྐད་སྙན་ཅིང་ཚིག་བཟུང་འོས་པ་དང་། འཁོར་དུ་བག་མི་ཚ་བ་དང་ལྷ་མི་རྣམས་དགའ་བ་དང་གཟི་
བརྗིད་ཆེན་པོར་འགྱུར་ཞིང་སངས་རྒྱས་བྱང་སེམས་སོགས་དང་འགྲོགས་པར་འགྱུར་བ་དང་ལོངས་སྤྱོད་ཆེ་བ་
དང་མཐོ་རིས་སུ་སྐྱེ་བ་དང་མྱུར་དུ་མྱ་ངན་ལས་འདའ་བའི་གོ་འཕང་ཐོབ་པ་རྣམས་སོ། ། དེ་བཞིན་གཤེགས་
349

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
པའི་མཆོད་རྟེན་སོགས་ཕྱགས་ཤིང་བྱི་དོར་བྱས་པའི་ཕན་ཡོན་ནི་བཅུ་སྟེ། གཟུགས་བཟང་བ་དང་ལྟ་ན་སྡུག་
ཅིང་མཛེས་པ་དང་སྐད་སྙན་པ་དང་དུག་གསུམ་ཆུང་བ་དང་ལམ་བདེ་བ་དང་རིགས་བཙུན་པར་སྐྱེ་ཞིང་ལོངས་
སྤྱོད་ཆེ་བར་འགྱུར་བ་དང་མཐོ་རིས་སུ་སྐྱེ་བ་དང་མྱུར་དུ་མྱང་འདས་ཐོབ་པ་རྣམས་སོ། ། དེ་རྣམས་ལ་གདུགས་
བུལ་བའི་ཕན་ཡོན་ནི་བཅུ་སྟེ། འཇིག་རྟེན་ན་གདུགས་ལྟ་བུར་འགྱུར་བ་དང་ལུས་སེམས་ལ་གདུང་བ་མེད་པ་
དང་འཇིག་རྟེན་གྱི་རྟེན་དང་བདག་པོ་དང་འཁོར་ལས་བསྒྱུར་བར་འགྱུར་བ་དང་། དབང་ཆེ་ཞིང་ལོངས་སྤྱོད་
ཆེ་བ་དང་མཐོ་རིས་སུ་སྐྱེ་བ་དང་མྱང་འདས་མྱུར་དུ་ཐོབ་པའོ། ། དེ་དག་ལ་དྲིལ་བུ་སོགས་སྒྲ་སྙན་ཕུལ་བའི་ཕན་
ཡོན་ནི་བཅུ་སྟེ། གཟུགས་བཟང་ཞིང་སྒྲ་སྙན་པ་དང་ཡིད་དུ་འོང་བ་སྨྲ་བ་དང་ཀ་ལ་པིང་ཀའི་སྐད་ལྟ་བུ་ཐོབ་པ་
དང་། གཟུང་བའི་ཚིག་ཏུ་འགྱུར་བ་དང་རབ་ཏུ་དགའ་བ་དང་ཀུན་ཏུ་དགའ་བའི་སྒྲ་ཆེན་པོ་ཐོབ་པ་དང་ལོངས་
སྤྱོད་ཆེ་བ་སོགས་སྔར་ལྟར་འབྱུང་ངོ། ། དེ་དག་ལ་རྒྱལ་མཚན་དང་བ་དན་ཕུལ་བའི་ཕན་ཡོན་ནི་བཅུ་སྟེ།
འཇིག་རྟེན་ན་རྒྱལ་མཚན་ལྟ་བུར་འགྱུར་བ་དང་མཛའ་བཤེས་སོགས་ཀྱིས་བསྟི་སྟང་དང་བཀུར་སྟི་དང་མཆོད་
པར་བྱེད་པ་དང་གྲགས་པ་ཆེན་པོ་ཐོབ་པ་དང་། གཟུགས་མཛེས་པ་དང་ཚེ་རིང་དང་དབང་ཆེ་བ་དང་།
རིགས་བཙུན་ཞིང་ལོངས་སྤྱོད་ཆེ་བ་སོགས་སྔར་ལྟར་རོ། ། དེ་དག་ལ་མེ་ཏོག་ཕུལ་བའི་ཕན་ཡོན་ནི་བཅུ་སྟེ།
འཇིག་རྟེན་ན་མེ་ཏོག་ལྟ་བུར་འགྱུར་བ་དང་སྣའི་དབང་པོ་མི་ཉམས་པ་རང་ལུས་ཀྱི་དྲི་ངན་པ་དག་པར་འགྱུར་
ཞིང་དྲི་ཞིམ་པོ་འབྱུང་བ་དང་། ཚུལ་ཁྲིམས་ཀྱི་དྲི་ཕྱོགས་རྣམས་སུ་ལྡང་བ་དང་འཇིག་རྟེན་གྱི་མངོན་དུ་འགྲོ་ཞིང་
འདོད་པའི་དོན་ཐོབ་པ་དང་ལོངས་སྤྱོད་ཆེ་བ་སོགས་སྔར་ལྟར་རོ། ། དེ་དག་ལ་ཕྲེང་བ་ཕུལ་བའི་ཕན་ཡོན་ནི་
བཅུ་སྟེ། འཇིག་རྟེན་ན་ཕྱེད་པ་ལྟ་བུ་དང་ལུས་ཀྱི་དྲིང་བ་རྣམ་པར་དག་ཅིང་ཕྱོགས་མཚམས་སུ་ཚུལ་ཁྲིམས་ཀྱི་དྲི་
ལྡང་བ་དང་། རྒྱུན་དུ་འགྱུར་ཞིང་གཡོག་འཁོར་མི་ཕྱེད་པ་དང་ཀུན་གྱི་ཡིད་དུ་འོང་ཞིང་ལོངས་སྤྱོད་ཆེ་བ་སོགས་
སྔར་ལྟར་རོ། ། དེ་དག་ལ་མར་མེ་ཕུལ་བའི་ཕན་ཡོན་ནི་བཅུ་སྟེ། འཇིག་རྟེན་ན་མི་ལྟ་བུ་དང་ལྷ་དང་ལྷའི་རྣམ་
པར་དག་པ་དང་དགེ་མི་དགེ་ཆོས་ཤེས་པར་འགྱུར་བ་དང་། མ་རིག་པའི་མུན་པ་སེལ་ཅིང་ཤེས་རབ་ཀྱི་སྣང་བ་
ཐོབ་པ་དང་མུན་ནག་ཏུ་མི་སྐྱེ་བ་དང་ལོངས་སྤྱོད་ཆེ་བ་སོགས་སྔར་ལྟར་རོ། ། དེ་དག་ལ་སྤོས་ཕུལ་བའི་ཕན་ཡོན་
ནི་བཅུ་སྟེ། འཇིག་རྟེན་ན་སྤོས་ལྟ་བུ་དང་སྣའི་དབང་པོ་དཔག་པ་དང་ལུས་ཀྱི་དྲི་ཞིམ་པ་དང་གཟུགས་བཟང་ཞིང་
འཇིག་རྟེན་གྱི་མངོན་དུ་འགྲོ་བར་འགྱུར་བ་དང་སྡུག་པའི་ཆོས་རྣམས་ཐོབ་ཅིང་ལོངས་སྤྱོད་འབྱུང་བ་སོགས་སྔར་
ལྟར་རོ། ། དེ་དག་ལ་ན་བཟའ་ཕུལ་བའི་ཕན་ཡོན་ནི་བཅུ་སྟེ། མདོག་བཟང་ཞིང་འཇམ་པ་དང་རྡུལ་མི་
འཆགས་པ་དང་ཁྲེལ་ཁྲལ་དང་ལྡན་པ་དང་མཐོང་ན་དགའ་བ་དང་། གོས་བཟང་པོ་ཐོབ་ཅིང་ལོངས་སྤྱོད་མང་
350

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་དོན་བསྡུས་ནས་བཀོད་པ། །
བ་སོགས་སྔར་ལྟར་རོ། ། དེ་བཞིན་གཤེགས་པའི་མཆོད་རྟེན་བྱེད་པའི་ཕན་ཡོན་ནི་བཅོ་བརྒྱད་དེ། རྒྱ་ཆེན་
པོའི་ཁྱིམ་དུ་སྐྱེ་བ་དང་གཟུགས་པ་མང་བ་དང་མཛེས་ཤིང་མིག་ཏུ་སྡུག་པ་སོགས་དང་། དབང་ཆེ་བ་དང་འཁོར་
གཡོག་མང་ཞིང་མི་ཕྱེད་པ་དང་གཞན་གྱི་རྟེན་དང་མངོན་དུ་འགྲོ་བ་དང་། གྲགས་པ་ཆེ་ཞིང་ལྷ་མིས་མཆོད་པ་
དང་ནོར་མང་བ་དང་རྒྱལ་སྲིད་ཐོབ་པ་དང་ཚེ་རིང་བ་དང༌། ལུས་རྡོ་རྗེ་ལྟར་འགྱུར་ཞིང་མཚན་དཔེ་འགྲུབ་པ་
དང་མཐོ་རིས་སུ་སྐྱེ་བ་དང་མྱུར་དུ་ཐར་བ་ཐོབ་པར་འགྱུར་བའོ། ། ཁྲི་སྟན་སྦྱིན་པའི་ཕན་ཡོན་ནི་བཅུ་སྟེ།
འཇིག་རྟེན་གྱི་བླ་མར་འགྱུར་བ་དང་བསྔགས་པ་ཐོབ་པ་དང་གྲགས་པ་རྒྱས་པ་དང་བདེ་བ་མང་བ་དང་། བཞོན་
པ་དང་སྟན་དང་ལྡན་པ་དང་རིམ་གྲོ་བྱེད་པ་ཐོབ་པ་དང་དབང་ཆེ་བ་དང་ལོངས་སྤྱོད་ཆེ་བ་སོགས་སྔར་ལྟར་
རོ། ། ལྷམ་སྦྱིན་པའི་ཕན་ཡོན་ནི་བཅུ་སྟེ། བཞོན་པ་ཐོབ་པ་དང་རྐང་པ་ལེགས་པར་གནས་པ་དང་འགྲོ་ན་
སྟོབས་དང་ལྡན་པ་དང་ལུས་མི་ངལ་བ་དང་། རྐང་པ་སྣད་བར་མི་འགྱུར་བ་དང་རྫུ་འཕྲུལ་ཐོབ་པ་དང་རིམ་གྲོ་
བྱེད་པ་དང་ལྡན་པ་དང་ལོངས་སྤྱོད་ཆེ་བ་སོགས་སྔར་ལྟར་རོ། ། སྣོད་སྦྱིན་པའི་ཕན་ཡོན་ནི་བཅུ་སྟེ། ཡོན་ཏན་
གྱི་སྣོད་དུ་འགྱུར་བ་དང་མདོག་སྣུམ་པ་དང་སེམས་རྒྱུད་མཉེན་པ་དང་སྒོམ་རྙེད་སླ་བ་དང་། ཡི་དྭགས་སུ་མི་སྐྱེ་
བ་དང་ལྷ་མི་རྣམས་དགའ་བ་དང་ལོངས་སྤྱོད་ཆེ་བ་སོགས་སྔར་ལྟར་རོ། ། ཁ་ཟས་སྦྱིན་པའི་ཕན་ཡོན་ནི་བཅུ་སྟེ།
ཚེ་རིང་ཞིང་ཁ་དོག་བཟང་བ་དང་སྟོབས་དང་ལྡན་པ་དང་དྲན་པ་དང་སྤོབས་པ་དང་ལྡན་ཞིང་བག་ཚ་བ་མེད་པ་
དང་། ལྷ་མི་དང་འཁོར་འདུན་ཞིང་དགའ་བ་དང་ལོངས་སྤྱོད་ཆེ་བ་སོགས་སྔར་ལྟར་རོ། ། བཞོན་པ་སྦྱིན་པའི་
ཕན་ཡོན་ནི་བཅུ་སྟེ། རྐང་པ་འཇམ་པ་དང་ཤིན་ཏུ་གནས་པ་དང་འགྲོ་བའི་མཐུ་ཡོད་པ་དང་བདེ་བ་མང་བ་
དང་། མི་མཛའ་བ་ནི་མང་བ་དང་རྫུ་འཕྲུལ་གྱི་རྐང་པ་འགྲུབ་པ་དང་བཞོན་པས་མི་བྲེལ་བ་དང་། རིམ་གྲོ་རྙེད་
པ་དང་མཐོ་རིས་སུ་སྐྱེ་བ་སོགས་སོ། ། གནས་སྦྱིན་པའི་ཕན་ཡོན་ནི་མང་སྟེ། འཇིགས་པ་མེད་པ་དང་སྟན་དང་
གོས་རྙེད་པ་དང་འདོད་པའི་ཡོད་ཏན་ལྔ་རྙེད་པ་དང་རྒྱལ་རིགས་དང་བྲམ་ཟེའི་རིགས་བཟང་པོ་དང་འཁོར་ལོས་
བསྒྱུར་བའི་རྒྱལ་པོ་དང་། འདོད་ལྷ་རིགས་དྲུག་པོ་གང་རུང་དང་གཟུགས་ཁམས་དང་གཟུགས་མེད་ཀྱི་ལྷ་གང་
དུ་སྐྱེ་བར་འདོད་པ་དེར་སྨོན་ན་དེ་དང་དེ་དག་ཏུ་སྐྱེ་བ་དང་། གལ་ཏེ་རྒྱུན་ཞུགས་སོགས་ཀྱི་འབྲས་བུ་རྣམས་
དང་སངས་རྒྱས་ཀྱི་བར་མྱུར་དུ་ཐོབ་པར་འདོད་ནའང་སྨོན་ལམ་འགྲུབ་པར་འགྱུར་རོ། ། སྐོམ་སྦྱིན་པའི་ཕན་
ཡོན་ནི་བཅུ་སྟེ། དབང་པོ་ཚང་བར་འགྱུར་བ་དང་དཔྲལ་བ་ལེགས་པ་དང་སྨྲས་པ་ལ་གཞན་མགུ་བ་དང་སེམས་
རྒྱུད་མཉེན་པ་དང་སྐོམ་རྙེད་དང་འཛུམ་པའི་བཞིན་དང་ལྡན་པ་དང་རི་དྭགས་སུ་མི་སྐྱེ་བ་དང་ལོངས་སྤྱོད་མང་
བ་སོགས་སྔར་ལྟར་རོ། ། རབ་ཏུ་བྱུང་བའི་ཕན་ཡོན་ནི་བཅུ་སྟེ། བུ་དང་ཆུང་མ་དང་ཁྱིམ་གྱི་ནོར་ལ་མི་སྲེད་པ་
351

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
དང་འདོད་སྲེད་མི་ཆེ་བ་དང་དགོན་པར་དགའ་བ་དང་དཀོན་མཆོག་ལ་གུས་པ་དང་། བདུད་ཀྱི་ལས་སྤོང་བ་
དང་དགེ་བའི་ཆོས་འཚོལ་བ་དང་མཁོ་གྲོའི་རྒྱུ་སྤོང་བ་དང་། ལྷ་མིས་སྨོན་པ་དང་རྟག་ཏུ་སངས་རྒྱས་ཀྱི་བསྟན་
དང་མཇལ་བ་དང་མཐོ་རིས་སུ་འགྲོ་བ་དང་མྱུར་དུ་མྱ་ངན་ལས་འདའ་བ་རྣམས་སོ། ། དགོན་པར་གནས་པའི་
ཕན་ཡོན་ནི་བཅུ་སྟེ། འདུ་འཛི་སྤོང་བ་དང་དབེན་པར་དགའ་བ་དང་བསམ་གཏན་འགྲུབ་པ་དང་། སངས་
རྒྱུས་ལ་སྨོན་པ་དང་དགའ་བ་དང་ལུས་སེམས་བདེ་བ་དང་བར་ཆད་མི་འབྱུང་བ་དང་ཐོས་པའི་ཆོས་ཀྱི་དོན་ཤེས་
པ་དང་ཞི་ལྷག་འཐོབ་པར་འགྱུར་བའོ། ། དེའི་ཕྱིར་བསོད་སྙོམས་ལ་འགྲོ་བའི་ཕན་ཡོན་བཅུ་དང་དེའི་ཚེ་
འཇིགས་པ་མེད་པར་གྲོང་དུ་འཇུག་པའི་ཕན་ཡོན་ཀྱང་བཅུ་འབྱུང་སྟེ་མ་བྲིས་སོ། ། དེ་དག་ནི་ལས་རྣམ་པར་
འབྱེད་པ་དང་འགྱུར་བའི་མདོ་ནས་བཤད་པ་བཞིན་ཏེ། འདི་གཉིས་ལ་འགྱུར་མི་འདྲ་བ་དང་ཚིག་དོན་འདྲ་
མིའང་ཅི་རིགས་སྣང་བས་གཉིས་ཀ་དང་བསྟན་པའོ། ། གཞན་པ་དེ་བཞིན་གཤེགས་པའི་གཟུགས་བརྙན་
བཞག་པའི་ཕན་ཡོན་བསྟན་པའི་མདོ་ལས་གཟུགས་བརྙན་བྱེད་པ་བ་ལ་ཕན་ཡོན་ལྔ་ཚན་ཞིག་གསུངས་པའི་དོན་
བསྡུས་ན། གཞལ་མེད་ཁང་ཆེན་པོར་གནས་པ་དང་གྲོང་སྟེང་བཟང་བོར་གྲགས་པ་དང་སྤྲོ་བ་མང་བ་དང་ཚེ་
རིང་བ་དང་བདེ་བ་མང་བ་དང་། ནོར་མང་ཞིང་ལོངས་སྤྱོད་ཆེ་བ་དང་མཛའ་བཤེས་མང་བ་དང་། གཟུགས་
བཟང་ཞིང་མཛེས་པ་དང་ལྟ་ན་སྡུག་པ་དང་ཡན་ལག་དང་ཉིང་ལག་ཐམས་ཅད་རྫོགས་པ་དང་འཁོར་ལོས་བསྒྱུར་
བའི་རྒྱལ་བོ་དང་ཁམས་ཀྱི་རྒྱལ་པོར་འགྱུར་བ་དང་། ལྷའི་རྒྱལ་བོར་འགྱུར་བ་དང་སངས་རྒྱས་ཀྱང་ཐོབ་པར་
འགྱུར་བའོ། ། ཡང་མཆོད་རྟེན་ལ་བསྐོར་བའི་ཚིགས་སུ་བཅད་པའི་མདོ་ལས། མཆོད་རྟེན་བསྐོར་བ་བྱས་པ་
ཡིས། ། ལྷ་ཀླུ་གནོད་སྦྱིན་དྲི་ཟ་དང༌། ། ལྷ་ མིན་ མཁའ་ལྡིང་མིའམ་ཅི། ། ལྟོ་ ཕྱེ་ཆེན་པོས་ མཆོད་པར་
འགྱུར། ། དལ་བ་རྙེད་དཀའ་ཐོབ་གྱུར་ནས། ། སྐད་ཅིག་གཅིག་ཙམ་པར་དུ་ཡང་། ། མཆོད་རྟེན་བསྐོར་བ་
བྱས་པས་ནི། ། མི་ཁོམ་བརྒྱད་རྣམས་སྤོང་བར་འགྱུར། ། དྲན་དང་ལྡན་ཞིང་བློ་གྲོས་ལྡན། ། ཁ་དོག་ལྡན་
ཞིང་འཛངས་པ་དང་། ། ཐམས་ཅད་དུ་ནི་མཆོད་པར་འགྱུར། ། ལྷ་དང་དེ་བཞིན་མི་རྣམས་ཀྱི། ། ཚེ་རིང་བ་
ཡང་དེ་ཡིས་འཐོབ། ། གྲགས་པ་ཆེན་པོ་འཐོབ་པར་འགྱུར། ། ཞེས་པ་ནས། མཆོད་རྟེན་བསྐོར་བ་བྱས་པས་
ནི། ། འཇིག་རྟེན་དག་ཏུ་དེ་བཞིན་གཤེགས། ། མཚན་རྣམས་ཀྱིས་ནི་བརྒྱན་པ་དང་། ། གསེར་གྱི་སྐུ་མདོག་
འཐོབ་པར་འགྱུར། ། ཞེས་པའི་བར་དང་། ཡང་། མཁས་པ་གང་གིས་སངས་རྒྱས་མཆོད་རྟེན་ལ། ། དགའ་
བའི་སེམས་ཀྱིས་གོམ་པ་གཅིག་བོར་མ། ། འཛམ་བུའི་ཆུ་ཀླུང་གསེར་སྲང་འབུམ་གྲངས་རྙེད། ། དེ་ནི་དེ་དང་
མཚུངས་པ་ཡོད་པ་ཡིན། ། ཞེས་དང་། གསལ་རྒྱལ་གྱིས་ཞུས་པས་ཇི་ལྟར་མཆོད་རྟེན་དག་ལ་མི་རྣམས་
352

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་དོན་བསྡུས་ནས་བཀོད་པ། །
ཀྱིས། ། མཆོད་པ་བྱས་པས་སྲིད་པ་གཞན་དག་ཏུ། ། རྣམ་སྨིན་འདོད་པ་སྣ་ཚོགས་ཅི་འཐོབ་པ། ། ཞུས་པའི་
དོན་དེ་རྒྱལ་བོས་ཉན་པར་གྱིས། ། བཅོམ་ལྡན་འདས་ཀྱི་མཆོད་རྟེན་རྣམས་དང་ནི། ། སྐུ་གཟུགས་རྣམས་ལ་
རྡུལ་ཕྲན་ཅི་ཡོད་པ་ཡི། ། དེ་ཡི་གྲངས་སྙེད་དེ་བྱེད་མི་རྣམས་ཀྱིས། ། ལྷ་ཡུལ་ས་སྟེང་ངེས་པར་རྒྱལ་སྲིད་
འཐོབ། ། ཞེས་སོགས་མང་དུ་གསུངས་པ་དང༌། སྤྱན་རས་གཟིགས་ཀྱི་མདོ་ལས། འདྲེན་པའི་སྐུ་གཟུགས་
རབ་ཏུ་མཛེས་བྱས་ན། ། དེ་ནི་མཆོག་ལྟར་སྐྱེ་བོ་མང་མཆོད་འོས། ། བློ་ལྡན་ཕྱུག་ཅིང་ཆེ་ཉིད་བྱ་ཆུང་ལྡན། །
དབང་ལྡན་འཁོར་ལོས་བསྒྱུར་བའི་རྒྱལ་པོར་འགྱུར། ། ཞེས་སོགས་དང་། དམ་ཆོས་པད་དཀར་ལས། ལ་
ལས་འདི་ན་རིན་ཆེན་སྣ་བདུན་དང་། ། ལ་ལས་དེ་བཞིན་ཟངས་དང་མཁར་བ་ལས། ། བདེ་བར་གཤེགས་པ་
རྣམས་ཀྱི་གཟུགས་བྱས་པ། ། དེ་དག་ཐམས་ཅད་བྱང་ཆུབ་འཐོབ་པར་འགྱུར། ། ཞེས་སོགས་དང་། ཞ་ཉེ་
དང་ནི་ལྕགས་སམ་ས་ལའང་རུང་། ། བདེ་བར་གཤེགས་པ་རྣམས་གྱི་གཟུགས་བྱས་ཏེ། ། ལྟ་ན་སྡུག་ཅིང་
འཇིམ་པའི་ལས་བྱེད་བཅུག ། དེ་དག་ཐམས་ཅད་བྱང་ཆུབ་ཐོབ་པར་འགྱུར། ། ཞེས་དང་། གང་གིས་རྩི་
གཏོང་གཟུགས་ཀྱི་རི་མོ་དག ། བསོད་ནམས་བརྒྱས་མཚན་ཡོངས་སུ་རྫོགས་པའི་སྐུ། ། གང་གིས་བྲིས་སམ་
འབྲི་རུ་བཅུག་ཀྱང་རུང་། ། དེ་དག་བྱང་ཆུབ་དམ་པ་འཐོབ་པར་འགྱུར། ། ཞེས་དང་། སྐྱེས་བུ་གང་ཞིག་འོན་
ཏེ་གཞོན་ཡང་རུང་། ། གང་དག་ལ་ལས་དེ་ནི་སློབ་པའི་ཚེ། ། རྩེ་མོ་དག་དང་སད་པར་བྱེད་པ་ཡི། ། རྩིག་
ངོས་སེན་མོ་འམ་ཤིང་བུས་གཟུགས་བྲིས་པ། ། དེ་དག་ཐམས་ཅད་བྱང་ཆུབ་འཐོབ་འགྱུར་ཏེ། ། ཞེས་དང་།
རྒྱལ་པའི་མཆོད་རྟེན་དག་ལ་སུས་མཆོད་ཅིང༌། ། རིན་ཆེན་མཆོད་རྟེན་སྟོང་ཕྲག་དུ་མ་དག། ཞེས་པ་ནས།
གང་གིས་རྒྱལ་བ་དེ་ཡི་མཆོད་རྟེན་དག ། བྱེ་མའི་ཕུང་པོ་ལས་ནི་བྱས་པ་ཡང་། ། དེ་རྣམས་ཀྱིས་ཀྱང་བྱང་ཆུབ་
འཐོབ་པར་འགྱུར། ། ཞེས་དང་། ཡུལ་འཁོར་སྐྱོང་གིས་ཞུས་པ་ལས། ཁྱོད་ལ་མཆོད་པས་ལྷ་མི་བདེ་བ་ནི། །
རྣམ་པ་མང་དང་མི་ཡི་བདེ་བ་འཐོབ། ༑ མི་ཡི་བདག་པོ་འགྲོ་ལ་ཕན་བགྱིད་པ། ། ཕྱུག་ཅིང་ནོར་ཆེན་འབྱོར་བ་
འཐོབ་པར་འགྱུར། ། ཞེས་གསུངས་སོ། །
༈ ཡང་ལས་ཀྱི་རྣམ་པར་སྨིན་པའི་འབྲས་བུའི་མདོ་ལས། ། ལུས་ལོངས་སྤྱོད་འདོད་ནས་སངས་རྒྱས་
ཀྱི་སྐུ་གཟུགས་ལ་རྒྱུན་བཀོད་པར་བྱའོ། ། ཤེས་རབ་ཆེ་བར་འདོད་ན་ཆོས་ཀྱི་སྦྱིན་པ་བྱའོ། ། གཟུགས་བཟང་
བར་འདོད་ན་དེ་བཞིན་གཤེགས་པའི་སྐུ་ཚོན་གྱིས་བྲིས་སམ་བཀོད་པ་བྱའོ། ། ཚེ་རིང་བར་འདོད་ན་སྙིང་རྗེ་
དང་ལྡན་ཞིང་སྲོག་མི་བཅད་པར་བྱའོ། ། མི་ལུས་ཐོབ་པར་འདོད་ན་གསུང་རབ་སྒྲོགས་པ་དང་ཚུལ་ཁྲིམས་
བསྲུང་བར་བྱའོ། ། བསོད་ནམས་ཆེ་བར་འདོད་ན་མཆོད་རྫས་དབུལ་བར་བྱའོ། ། ནོར་ཕྱུག་པར་འདོད་ན་
353

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབུལ་བོ་ལ་ཕན་པར་བྱའོ། ། ནད་མེད་པར་འདོད་ན་སྨན་སྦྱིན་པར་བྱའོ། ། ཡང་བཅོམ་ལྡན་འདས་གྱིས་
བྱང་ཆུབ་སེམས་དཔའ་ཤེས་རབ་ཡེ་ཤེས་ལ་བཀའ་སྩལ་བ། གང་ལ་ལ་ཚེ་སྔ་མ་ལ་སྡིག་པ་བྱས་ན་ཚེ་འདི་ལ་སྡུག་
བསྔལ་བར་འགྱུར་རོ། ། ལུས་རྟག་ཏུ་ན་བ་ནི་བདེ་བར་གཤེགས་པ་ལ་མ་གུས་པ་དང་དགེ་འདུན་ལ་དཔྱས་པ་
ཡིན་ནོ། ། མིག་རྟག་ཏུ་ལོང་བ་ནི་ཚུལ་ཁྲིམས་སྲུང་བ་འཆལ་དུ་བཅུག་པ་ཡིན་ནོ། ། རྐང་ལག་ཞ་བ་ནི་མེ་སྦར་
བས་བསྡིགས་པ་ཡིན་ནོ ། སྐད་ཀྱི་དོན་མི་གསལ་བ་ནི་སངས་རྒྱས་དང་ཆོས་ལ་སྨད་པ་ཡིན་ནོ། ། རྣ་བ་འོན་པ་
དང་ངག་ལྐུག་པ་ནི་གསུང་རབ་ལ་སྡང་བ་དང་དམ་པའི་ཆོས་ལ་སྨད་པ་ཡིན་ནོ། ། སྣས་དྲི་མི་ཚོར་བ་ནི་དྲི་མི་
ཞིམ་པའི་སྤོས་ངན་བསྲེག་པ་ཡིན་ནོ། ། མིག་དམར་བ་ནི་ཐེག་པ་ཆེན་པོའི་ཆོས་ལ་སྨན་པ་ཡིན་ནོ། ། གཟུགས་
དཀར་ཞིང་དམར་བ་ནི་མཆོད་པ་རྒྱ་ཆེན་པོ་བྱས་པ་ཡིན་ནོ། ། ལུས་ཁ་དོག་གནག་ཅིང་རིང་བ་ནི་དེ་བཞིན་
གཤེགས་པའི་སྐུ་ལ་དུད་པ་བཏང་བ་ཡིན་ནོ། ། མིག་མི་གསལ་བ་ནི་སེམས་ཅན་གྱི་མིག་ལ་གནོད་པ་བྱས་པ་ཡིན་
ནོ། ། ཚེ་འདི་ལ་བུ་མེད་པ་ནི་སེམས་ཅན་དུ་མ་བསད་པ་ཡིན་ནོ། ། ལུས་ཡོན་པོ་དང་ཡན་ལག་ཞ་བ་ནི་སེམས་
ཅན་དུ་མ་བཅིངས་པ་དང་དོལ་ལ་བཟུང་བ་ཡིན་ནོ། ། འོད་གསལ་བ་ཡང་མི་མཐོང་བ་ནི་བྱའི་མིག་ལ་ཁབ་སྐུད་
ཀྱིས་བཙེམས་པ་ཡིན་ནོ། ། རྒས་ནས་རབས་ཆད་པ་ནི་སྡོང་བཅག་པ་ཡིན་ནོ། ། ཚེ་འདིར་ཕོ་རེད་དུ་གྱུར་པ་ནི་
ཆུང་མ་ལ་སྡང་བ་ཡིན་ནོ། ། བུད་མེད་ཁྱིམ་ཐབ་མེད་པ་ནི་ཁྱིམ་ཐབ་ལ་སེམས་སྣང་བ་ཡིན་ནོ། ། ཕོ་མོ་རྟག་ཏུ་
སོ་སོར་ངེས་པ་ནི་ཕ་མ་ལ་མ་གུས་པ་དང་སྤྱོད་པ་ངན་པ་བྱས་པ་ཡིན་ནོ། ། ཚེ་འདིར་དབུལ་བ་ནི་ཟས་ནོར་
།སོག་མི་མཁས་ཤིང་སྣང་བ་ཡིན་ནོ། ། མིའི་ལུས་ལ་ཡན་ལག་ཚང་བ་དང་ལྡན་པ་ནི་དཀོན་མཆོག་གསུམ་ལ་
དད་པ་ཐོབ་པ་ཡིན་ནོ། ། ཞེས་དང༌། རྒྱལ་བའི་བློ་གྲོས་ཀྱིས་ཞུས་པའི་མདོ་ལས། ཤེས་རབ་འདོད་པས་ཐོས་
པ་ལ་བརྩོན་པར་བྱའོ། ། མཐོ་རིས་འདོད་པས་ཚུལ་ཁྲིམས་བསྲུང་བར་བྱའོ། ། གཟུགས་བཟང་བར་འདོད་
པས་བཟོད་པ་བསྒོམ་པར་བྱའོ། ། སྤོབས་པ་འདོད་པས་བླ་མ་ལ་གུས་པར་བྱའོ། ། གཟུངས་འདོད་པས་མངོན་
པའི་ང་རྒྱལ་མེད་པར་བྱའོ། ། ཡེ་ཤེས་འདོད་པས་ཚུལ་བཞིན་ཡིད་ལ་གནས་པར་བྱའོ། ། ཐར་བ་འདོད་པས་
སྡིག་པ་ཐམས་ཅད་སྤང་བར་བྱའོ། ། སེམས་ཅན་ཐམས་ཅད་བདེ་བར་བྱ་བར་འདོད་པས་བྱུང་ཆུབ་སེམས་
བསྐྱེད་པར་བྱའོ། ། སྐད་སྙན་པར་འདོད་པས་བདེན་པར་སྨྲ་བར་བྱའོ། ། ཡོན་ཏན་འདོད་པས་རབ་ཏུ་དབེན་
པ་ལ་གནས་པར་བྱའོ། ། ཆོས་འདོད་པས་དགེ་བའི་བཤེས་གཉེན་བསྟེན་པར་བྱའོ། ། ཞི་གནས་འདོད་པས་
འདུ་འཛི་མེད་པར་བྱའོ། ། ལྷག་མཐོང་འདོད་པས་ཆོས་སྟོང་བར་སོ་སོར་བརྟག་པ་མང་དུ་བྱའོ། ། ཚངས་
པའི་འཇིག་རྟེན་འདོད་པས་བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་བསྒོམ་པར་བྱའོ། ། ལྷདང་
354

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་དོན་བསྡུས་ནས་བཀོད་པ། །
མིའི་ལོངས་སྤྱོད་ཕུན་སུམ་ཚོགས་པ་འདོད་པས་དགེ་བཅུའི་ལས་ཀྱི་ལམ་ལ་གནས་པར་བྱའོ། ། ཡོངས་སུ་མྱ་ངན་
ལས་འདའ་བར་འདོད་པས་སྟོང་བའི་ཆོས་ལ་མངོན་པར་དགའ་བར་བྱའོ། ། ཡོན་ཏན་ཐམས་ཅད་འཐོབ་པར་
འདོད་པས་དཀོན་མཆོག་གསུམ་ལ་མཆོད་པར་བྱའོ། ། ཞེས་དང་། སའི་སྙིང་པོ་འཁོར་ལོ་བཅུ་བའི་མདོ་ལས།
འཇིག་རྟེན་དག་ན་བདེ་ཞིང་སྐྱིད་པ། ། ཐམས་ཅད་དཀོན་མཆོག་མཆོད་ལས་བྱུང་བས། ། དེས་ན་བདེ་ཞིང་
སྐྱིད་པར་འདོད་པས། ། དཀོན་མཆོག་གསུམ་པོ་མཆོད་ལ་བརྩོན་བྱ། ། ཞེས་གསུངས་པ་ལྟར་བྱའོ། །
ན་མོ་ཤཱཀྱ་མུ་ན་ཡེ། ཚེ་མཐའི་མདོ་ལས་བཤད་པ་བཞིན། ། འགྲོ་བ་རྣམས་ཀྱི་ཚེ་ཡི་ཚད། ། རིང་ཐུང་
ཇི་ལྟར་ཡིན་པའི་ཚུལ། ། བསྡུས་ནས་གོ་བདེར་བསྟན་པར་བྱ། ། དེ་ཡང་བསྐལ་བ་དང་པོའི་མི་རྣམས་ཀྱི་ཚེའི་
ཚད་ནི་བར་བསྐལ་མང་བོ་ཐུབ་ལ། དེ་ནས་རིམ་གྱིས་ཚེ་བྲི་ནས་སྟོན་པ་ཤཱཀྱ་ཐུབ་པ་བྱོན་པའི་དུས་སུ་འཛམྦུའི་
གླིང་བ་རྣམས་ཀྱི་ཚེའི་ཚད་ནི་ལོ་བརྒྱ་སྟེ་ད་ལྟ་དྲུག་ཅུ་ཁ་རལ་དང་མཐར་ཚེ་ལོ་བཅུ་བར་འགྱུར་རོ། ། ཤར་ལུས་
འཕགས་གླིང་བའི་ཚེ་ལོ་ཉིས་བརྒྱ་ལྔ་བཅུ་དང་། ནུབ་བ་ལང་སྤྱོད་པའི་ཚེ་ལོ་ལྔ་བརྒྱ་སྟེ་དེ་དགོས་པར་མདོར་འཆི་
བ་ནི་ཡོད་ཅིང་། བྱང་སྒྲ་མི་སྙན་པའི་ཚེ་ནི་ལོ་སྟོང་དུ་ངེས་སོ། ། དམྱལ་བའི་ཚེ་ཚད་ནི་འོག་ཏུ་འཆད་པར་
འགྱུར་ཞིང་། དུད་འགྲོའི་ནང་ཚན་ཀླུ་ལྟ་བུ་ལ་ཚེ་བསྐལ་བར་ཐུབ་པའང་ཡོད་ཅིང་། འབུ་སྲིན་ལྟ་བུ་ཚེ་ཐུབ་ནི་
ཉིན་ཞག་ཏུ་མི་ལོངས་པའང་ཡོད་དོ། ། ཡི་དྭགས་ཀྱི་རྒྱལ་པོ་འགའ་ཞིག་གི་ཚེ་བསྐལ་བར་ཐུབ་པ་ཡོད་ཅིང་།
གཞན་མིའི་ཉིན་ཞག་སུམ་ཅུ་ལ་ཡི་དྭགས་ཀྱི་ཉིན་ཞག་གཅིག དེ་སུམ་ཅུར་ཟླ་བ། དེ་བཅུ་གཉིས་ལ་ལོར་བྱས་
པའི་ཁོ་རང་གི་ལོ་ལྔ་བརྒྱ་ཐུབ་ལ། མིའི་ལོ་ལྟར་བརྩིས་ན་ལོ་ཁྲི་ལྔ་སྟོང་ཡོད་ཅིང་། བར་མ་དོར་འཆི་བ་ཡོད་དེ་
འོག་མ་རྣམས་ལའང་འདྲའོ། ། མིའི་ལོ་ལྔ་བཅུ་ནི་རྒྱལ་ཆེན་བཞིའི་རིས་ཀྱི་ལྷའི་ཉིན་ཞག་གཅིག དེ་སུམ་ཅུ་ལ་
ཟླ་བ། དེ་བཅུ་གཉིས་ལ་ལོ་གཅིག་ཏུ་བྱས་པའི་རང་གི་ལོ་ལྔ་བརྒྱ་སྟེ། མིའི་ལོ་ལྟར་བརྩིས་ན་ས་ཡ་དགུའོ། ། དེ་
བསྡོམས་པ་ནི་དམྱལ་བ་ཡང་སོས་ཀྱི་ཉིན་ཞག་གཅིག་གོ ། ཟླ་བ་དང་ལོ་སྔར་ལྟར་བརྩིས་པས་ཡང་སོས་པའི་ཚེ་
ཚད་ནི་རང་ལོ་ལྔ་བརྒྱ་སྟེ། མིའི་ལོ་ལྟར་བརྩིས་ན་ལོ་བྱེ་བ་ཕྲག་འབུམ་དྲུག་ཁྲི་ཉི་སྟོང་ཡོད་དོ། ། མིའི་ལོ་རྒྱ་ནི་
སུམ་ཅུ་རྩ་གསུམ་པའི་ལྷའི་ཉིན་ཞག་གཅིག་སྟེ་ཟླ་བ་དང་ལོ་སྔར་ལྟར་བྱས་པའི་ཚེ་ཚད་ནི་རང་ལོ་སྟོང་ཐུབ་ཅིང་
མིའི་ལོ་ལྟར་བརྩིས་ན་ལོ་བྱེ་བ་གསུམ་དང་ས་ཡ་དྲུག་གོ ། དེ་དམྱལ་བ་ཐིག་ནག་གི་ཉིན་ཞག་གཅིག་སྟེ་ཟླ་བ་དང་
ལོ་སྔར་ལྟར་བྱས་པའི་རང་ལོ་སྟོང་ཐུབ་ཅིང་། མིའི་ལོ་ལྟར་བརྩིས་ན་བྱེ་བ་ས་ཡ་ཉིས་འབུམ་དགུ་ཁྲི་དྲུག་སྟོང་རྩ་
བཅུ་གཉིས་སོ། ། མིའི་ལོ་ཉིས་བརྒྱ་ནི་འཐབ་བྲལ་གྱི་ལྷའི་རྟེན་ཞག་གཅིག་སྟེ་ཟླ་བ་དང་ལོ་སྔར་ལྟར་བྱས་པའི་
རང་ལོ་ཉིས་སྟོང་ཐུབ་ཅིང་། མིའི་ལོ་ལྟར་བརྩིས་ན་བྱེ་བ་བཅུ་བཞི་དང་ཁྲི་བཞི་སྟོང་ངོ་། ། དེ་ནི་དམྱལ་བ་
355

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྡུས་འཇོམས་པའི་ཉིན་ཞག་གཅིག་སྟེ་ཟླ་བ་དང་ལོ་སྔར་ལྟར་བྱས་པའི་རང་ལོ་ཉིས་སྟོང་ཐུབ་ཅིང་། མིའི་ལོ་
ལྟར་བརྩིས་ན་ལོ་བྱེ་བ་སུམ་འབུམ་དྲུག་ཁྲི་བརྒྱད་སྟོང་རྩ་གཅིག་གོ ། མིའི་ལོ་བཞི་བརྒྱ་ནི་དགའ་ལྡན་གྱི་ལྷའི་
ཉིན་ཞག་གཅིག་སྟེ་ཟླ་བ་དང་ལོ་སྔར་ལྟར་བྱས་པའི་རང་ལོ་བཞི་སྟོང་ཐུབ་ཅིང་། མིའི་ལོ་ལྟར་བརྩིས་ན་ལོ་བྱེ་བ་
ལྔ་བཅུ་རྩ་བདུན་དང་སོ་དྲུག་གོ དེ་ནི་དམྱལ་བ་ངུ་འབོད་ཀྱི་ཉིན་ཞག་གཅིག་སྟེ་ཟླ་བ་དང་ལོ་སྔར་ལྟར་བྱས་
པའི་རང་ལོ་བཞི་སྟོང་ཐུབ་ཅིང་། མིའི་ལོ་ལྟར་བརྩིས་ན་ལོ་བྱེ་བ་ས་ཡ་གཉིས་དང་བྱེ་བ་དགུ་འབུམ་བཞི་ཁྲི་བཞི་
སྟོང་དང་བྱེ་བ་བརྒྱད་དོ། ། མིའི་ལོ་བརྒྱད་བརྒྱ་ནི་འཕྲུལ་དགའི་ལྷའི་ཉིན་ཞག་གཅིག་སྟེ་ཟླ་བ་དང་ལོ་སྔར་ལྟར་
བྱས་པའི་རང་ལོ་བརྒྱ་སྟོང་ཐུབ་ཅིང་། མིའི་ལོ་ལྟར་བརྩིས་ན་ལོ་བྱེ་བ་ཉིས་བརྒྱ་སུམ་ཅུ་དང་ས་ཡ་བཞིའོ། དེ་
ནི་དམྱལ་བ་ངུ་འབོད་ཆེན་པོའི་ཉིན་ཞག་གཅིག་སྟེ་ཟླ་བ་དང་ལོ་སྔར་ལྟར་བྱས་པའི་རང་ལོ་བརྒྱད་སྟོང་ཐུབ་ཅིང་།
མིའི་ལོ་ལྟར་བརྩིས་ན་ལོ་བྱེ་བ་ས་ཡ་གསུམ་དང་བྱེ་བ་ལྔ་འབུམ་ལྔ་ཁྲི་ཉིས་སྟོང་དྲུག་ཅུ་རྩ་དྲུག་གོ ། མིའི་ལོ་སྟོང་
དང་དྲུག་བརྒྱ་ནི་གཞན་འཕྲུལ་དབང་བྱེད་ཀྱི་ལྷའི་ཉིན་ཞག་གཅིག་དང་དེ་སུམ་ཅུ་ལ་ཟླ་བ། དེ་བཅུ་གཉིས་ལ་
ལོར་བྱས་པའི་རང་ལོ་ཁྲི་དྲུག་སྟོང་ཐུབ་ཅིང་། མིའི་ལོ་ལྟར་བརྩིས་ན་ལོ་ས་ཡ་དྲུག་དང་བྱེ་བ་དགུ་བརྒྱ་ཉི་ཤུ་རྩ་
གཅིག་གོ ། དེ་ནི་ཚ་དམྱལ་བའི་ཉིན་ཞག་གཅིག་དང་དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་རང་
ལོ་ཁྲི་དྲུག་སྟོང་ཐུབ་ཅིང་། མིའི་ལོ་ལྟར་བརྩིས་ན་ས་ཡ་བརྒྱད་དང་བཞི་འབུམ་བྱེ་བ་ཕྲག་ཁྲི་དྲུག་སྟོང་ལྔ་བརྒྱ་
སུམ་ཅུའོ། ། དེ་དག་ནི་ཚ་དམྱལ་གྱི་ཚེ་ཚད་དོ། ། མནར་མེད་ཀྱི་ཚེ་ཚད་ནི་བར་བསྐལ་གཅིག་ཐུབ་ཅིང་། དེ་
བརྒྱད་ནི་སྔ་མ་ལས་ཕྱི་མ་བརྒྱུད་འགྱུར་རོ། ། ཡང༌། ཡུལ་གོ་ས་ལའི་ཁལ་བཅུ་ཚན་ཉི་ཤུ་ཤོང་བའི་ཏིལ་གྱི་བར་
བ་ནས་ལོ་བརྒྱ་རེ་ནས་ཏིལ་རེ་རེ་ཙམ་བླངས་པས་ཏིལ་ཐམས་ཅད་ཟད་པར་གྱུར་པའི་ཡུན་ནི་ཆུ་བུར་ཅན་གྱི་
དམྱལ་བའི་ཚེ་ཚད་ཡིན་ལ། དེ་བཞིན་དུ་ཆུ་བུར་རྡོལ་བ་དང་། སོ་ཐམ་ཐམ་པ་དང་། ཀྱི་ཧུད་ཟེར་བ་དང་།
ཨ་ཆུ་ཟེར་བ་དང་། ཨུཏྤལ་ལྟར་གས་པ་དང་། པདྨ་ལྟར་གས་པ་དང་། པདྨ་ཆེན་པོ་ལྟར་གས་པ་རྣམས་སྔ་མ་
ལས་ཕྱི་མ་ཉི་ཤུ་འཕར་ཞིང་རིང་ངོ༌། ། ཡང་། གཟུགས་ཁམས་ཀྱི་དང་པོ་ཚངས་རིས་པའི་ལྷའི་ཚེ་ཚད་ནི་
བསྐལ་ཆེན་ཕྱེད། ཚངས་པ་མདུན་ན་འདོན་པ་བསྐལ་བའི་བཞི་ཆ་གསུམ། ཚངས་ཆེན་པ་བསྐལ་ཆེན་གཅིག
དེ་ནས་ཉིས་འགྱུར་ཏེ་འོད་ཆུང་བ་བསྐལ་ཆེན་གཉིས། ཚད་མེད་འོད་བསྐལ་ཆེན་བཞི། འོད་གསལ་བ་བསྐལ་
ཆེན་བརྒྱད། དགེ་ཆུང་ཡང་སྐལ་ཆེན་བཅུ་དྲུག ཚད་མེད་དགེ་བསྐལ་ཆེན་སོ་གཉིས། དགེ་རྒྱས་པ་བསྐལ་
ཆེན་དྲུག་ཅུ་རྩ་བཞི། སྤྲིན་མེད་པ་བསྐལ་ཆེན་བརྒྱ་ཉི་ཤུ་རྩ་ལྔ། བསོད་ནམས་སྐྱེས་བསྐལ་ཆེན་ཉིས་བརྒྱ་ལྔ་བཅུ།
འབྲས་བུ་ཆེ་བསྐལ་ཆེན་ལྔ་བརྒྱ། མི་ཆེ་བ་བསྐལ་ཆེན་སྟོང་། མི་གདུང་བ་བསྐལ་ཆེན་ཉིས་སྟོང་། ཤིན་ཏུ་
356

༄༅། ། ལས་རྣམ་པར་འབྱེད་པའི་མདོ་སོགས་དང་ཚེ་མཐའི་མདོའི་དོན་བསྡུས་ནས་བཀོད་པ། །
མཐོང་བ་བསྐལ་ཆེན་བཞི་སྟོང་། གྱ་ནོམ་སྣང་བ་བསྐལ་ཆེན་བརྒྱད་སྟོང་། འོག་མིན་པའི་ལྷ་རྣམས་ནི་བསྐལ་
ཆེན་ཁྲི་དྲུག་སྟོང་ཐུབ་པོ། ། གཟུགས་མེད་དང་པོ་ནམ་མཁའ་མཐའ་ཡས་པའི་ལྷ་རྣམས་ནི་བསྐལ་ཆེན་ཉི་ཁྲི།
གཉིས་པ་རྣམ་ཤེས་མཐའ་ཡས་པ་ནི་བསྐལ་ཆེན་བཞི་ཁྲི། གསུམ་པ་ཅི་ཡང་མེད་པ་ནི་བསྐལ་ཆེན་དྲུག་ཁྲི། བཞི་
བ་འདུ་ཤེས་མེད་མིན་ནས་སྲིད་རྩེ་བ་ནི་བསྐལ་ཆེན་བརྒྱད་ཁྲི་ཐུབ་སྟེ། དེ་བཞི་ཡང་སྔ་མ་ལས་ཕྱི་མ་བསྐལ་ཆེན་
ཉིས་ཁྲི་རེས་རིང་ངོ༌། ། འདོད་གཟུགས་གཉིས་དང་གཟུགས་མེད་ཀྱི་ལྷ་དེ་རྣམས་ལ་བར་མདོར་འཆི་བ་ནི་ཡོད་
ལ། སྒྲ་མི་སྙན་པ་ནི་མ་གཏོགས་སོ། ། ཚངས་རིས་པའི་ལུས་དཔག་ཚད་ཕྱེད་ཡིན་པ་དེ་བཞིན་དུ་དེའི་ཚེ་ཚད་
ཀྱང་བསྐལ་ཆེན་བྱེད་ཡིན་པ་ནས། འོག་མིན་པའི་ལུས་དཔག་ཚད་ཁྲི་དྲུག་སྟོང་ཡིན་པ་ལྟར་དེའི་ཚེ་ཚད་ཀྱང་
བསྐལ་ཆེན་ཁྲི་དྲུག་སྟོང་གི་བར་འདྲ་ལ། འོན་ཀྱང་སྤྲིན་མེད་པའི་གྲུབ་ཚད་ཀྱི་སྟེང་ནས་དཔག་ཚད་གསུམ་
ཁྲིའམ་དཔག་ཚད་བརྒྱ་ཉེར་ལྔ་སྟེ། ཚེ་ཚད་ཀྱང་བསྐལ་ཆེན་བརྒྱ་ཉེར་ལྔ་ཡོད་པ་ནི་དམིགས་བསལ་ལོ། ། ཚེ་
ཚད་དེ་དག་ནི་བདག་གིས་མཛོད་ཀྱི་ཊཱིཀྐར་མདོར་བསྡུས་ཞིག་བྲིས་ཟིན་ཀྱང་འདིར་མདོའི་དགོངས་པ་ལྟར་གོ་
བདེར་བཀོད་པའོ། ། འདི་དག་ལ་མདོ་དང་བསྟན་བཅོས་འགའ་ཞིག་ནས་ཅུང་ཟད་མི་འདྲ་བ་རེ་ཡང་འབྱུང་སྟེ་
བརྟག་དགོས་པར་སྣང་ངོ་། ། འཇིག་རྟེན་ཕྱི་མ་དོན་གཉེར་བའི། ། བློ་ལྡན་འགའ་ལ་ཕན་གདགས་ཕྱིར། །
དཀར་ནག་ལས་ཀྱི་རྣམ་གཞག་དང་། ། ཚེ་མཐའི་མདོ་དོན་གོ་སླར་བཤད། ། ཅེས་པ་འདི་དག་ཀྱང་ཤཱཀྱའི་
དགེ་སློང་གྲགས་པ་བཤད་སྒྲུབ་ཅེས་བྱ་བས་ཅོ་ནེ་དགོན་ནས་དད་པས་བསྒྲིགས་པའོ། ། འདིས་ཀྱང་བསྟན་པ་
དང་སེམས་ཅན་ལ་ཕན་ཐོགས་པར་གྱུར་ཅིག ། མངྒ་ལཾ། །
357

༄༅། ། འདུས་པའི་བླ་བརྒྱུད་བཞུགས་སོ། །
ན་མོ་མཉྫ་གྷོ་ཥཱ་ཡ། ། རིགས་ཀུན་ཁྱབ་བདག་རྡོ་རྗེ་འཆང་། ། མཐུ་སྟོབས་དབང་ཕྱུག་རྡོ་རྗེ་འཛིན། །
རྒྱལ་པོ་ཨིནྡྲ་བྷོ་དྷི་ལ། ། གསོལ་བ་འདེབས་སོ་དངོས་གྲུབ་སྩོལ། ། རྗེ་བཙུན་ཀླུ་ཡི་རྣལ་འབྱོར་མ། ། མངའ་
བདག་པི་སུ་ཀལྤ་དང་། ། གྲུབ་ཆེན་ས་ར་ཧ་པ་ལ། ། གསོལ་བx། ། རྒྱལ་བ་གཉིས་པ་ཀླུ་སྒྲུབ་ཞབས། ། དེའི་
སྲས་ཐུ་བོ་ཟླ་བ་གྲགས། གྲུབ་མཆོག་སློབ་པའི་རྡོ་རྗེ་ལ། ། གསོལ་བx། ། བརྟུལ་ཞུགས་མཆོག་སྤྱོད་ནག་པོ་
བ། ། རྣལ་འབྱོར་དབང་ཕྱུག་སྤྲིན་ཤུགས་ཅན། ། སྒྲ་བསྒྱུར་འགོས་ལོ་ཆེན་པོ་ལ། ། གསོལ་བx/ ། རྒྱལ་
སྲས་སེངྒེ་རྒྱལ་མཚན་དང༌། ། རིམ་གཉིས་མངོན་གྱུར་ཡེ་ཤེས་སེང་། ། མཁས་མཆོག་ཨཱརྱ་དེ་བ་ལ། ། གསོལ་
བx། ། རྒྱུད་དོན་གསལ་མཛད་ཉི་མ་ལྕམ། ། ཟབ་དོན་མངོན་གྱུར་རིན་ཆེན་གྲགས། ། མཆོག་བརྙེས་ཚུལ་
ཁྲིམས་སྐྱབས་ཉིད་ལ། ། གསོལ་བx། ། མཁྱེན་བརྩེའི་མངའ་བདག་འཕགས་པ་སྐྱབས། ། གདམས་པའི་
མཛོད་འཛིན་གཞོན་ནུ་འོད། ། ཀུན་མཁྱེན་ཆོས་སྐུ་འོད་ཟེར་ལ། ། གསོལ་བx ། ནུས་པ་ཕུལ་ཕྱིན་འཕགས་
པ་འོད། ། རྗེ་བཙུན་བུ་སྟོན་རིན་ཆེན་གྲུབ། ། མཁས་གྲུབ་བསོད་ནམས་རྒྱལ་མཚན་ལ། ། གསོལ་བx། ། སྒྲ་
བསྒྱུར་ཆེན་པོ་ནམ་མཁའ་བཟང་། ། མཉམ་མེད་རྗེ་བཙུན་རེད་མདའ་བ། ། རྒྱལ་བ་གཉིས་པ་བཙོང་ཁ་
པར། ། གསོལ་བx། ། སྨྲ་བའི་ཉི་མ་མཁས་གྲུབ་རྗེ། ། འདུས་པའི་བཀའ་བབས་ཤེར་སེང་སོགས། ། ལམ་
འདིའི་དངོས་བརྒྱུད་བླ་མ་ལ། ། གསོལ་བx། ། དེ་ལྟར་གསོལ་བ་བཏབ་པའི་མཐུས། ། སྐྱེ་བ་ཀུན་དུ་རྗེས་
བཟུང་སྟེ། ། ཟུང་འཇུག་རྡོ་རྗེ་འཆང་ཆེན་གྱི། ། གོང་འཕང་མཆོག་དེ་མྱུར་ཐོབ་ཤོག ། ཅེས་གསང་བ་འདུས་
པའི་བླ་བརྒྱུད་རིམ་པ་གཉིས་ལས་རྒྱལ་སྲས་བློ་གྲོས་རིན་ཆེན་ནས་བརྒྱུད་པའི་གསོལ་འདེབས་ལ་ད་ལྟ་དར་ཆེ་ཡང་།
ཕྱག་ན་རྡོ་རྗེ་ནས་བརྒྱུད་པའི་བླ་མའི་གསོལ་འདེབས་ཕྱོགས་འདིར་མ་དར་འདུག་པས། དེ་དར་ན་ སྙམ་དུ་
བསམས་ཏེ་བཤད་སྒྲུབ་མིང་ཅན་གྱིས་བྲིས་པའོ། ། མངྒ་ལཾ། །
ན་མོ་གུ་རུ་མཉྫ་གྷོ་ཥ་ཡ། བདེ་བའི་མཆོག་གྱུར་ལྷན་སྐྱེས་གཅིག་པུ་ཉིད། ། དམ་ཚིག་སྐུ་གསུང་ཐུགས་
དང་ཡེ་ཤེས་ཀྱི། ། རབ་འབྱམས་འཁོར་ལོ་ལྔ་ཡི་ལྷ་ཚོགས་སུ། ། སྤྲུལ་ མཛད་ཧེ་རུ་ཀ་དཔལ་ ཞབས་ལ་
358

༄༅། ། འདུས་པའི་བླ་བརྒྱུད། །
འདུད། ། གདུལ་བྱའི་རྒྱུད་ལ་ལྷན་སྐྱེས་བདེ་བ་ཆེན། ། རྒྱས་པར་བྱེད་པའི་ཐབས་ལ་མཁས་པ་ནི། བསྒྲུབ་
ཕྱིར་ཉིད་སྐུ་ཡིད་འཕྲོག་མཛེས་མའི་སྐུར། ། སྤྲུལ་བའི་རྗེ་བཙུན་མ་ཡིས་རྟག་ཏུ་སྐྱོངས། ། གསང་བ་ཀུན་
འཛིན་རྗེ་བཙུན་གསང་བའི་བདག ། གྲུབ་་མཆོག་ས་ར་ཧ་དང་ལྟུ་ཧི་པ། ། དཱ་རི་ཀ་དང་དྲིལ་བུའི་ཞབས་ལ་
སོགས། ། གྲུབ་ཆེན་བླ་མ་རྣམས་ལx། ། རྒྱལ་བ་ཀུན་དངོས་རྗེ་བཙུན་བཙོང་ཁ་བ། ། དེའི་སྲས་ཐུ་བོ་མཁས་
གྲུབ་དགེ་ལེགས་དཔལ། ། ལམ་འདིའི་སྲོལ་འཛིན་ཟླ་མེད་ཆོས་ཀྱི་རྗེ། ། བློ་གྲོས་རྒྱ་མཚོའི་ཞབས་ལx། ། རྣལ་
འབྱོར་དབང་ཕྱུག་དུ་མས་བགྲོད་གྱུར་པའི ། འཁོར་ལོ་སྡོམ་པའི་རིམ་གཉིས་ཟབ་མོའི་ལམ། ། བཤད་སྒྲུབ་
གཉིས་ཀྱིས་ཚུལ་བཞིན་འཛིན་མཛད་པའི། ། དངོས་བརྒྱུད་བླ་མ་རྣམས་ལ། ། ༈ །
མཁས་གྲུབ་ཆེན་པོ་ཤེས་རབ་སེང་གེ་དང་། ། དེ་སྲས་ཐུ་བོ་ཀུན་དགའ་དོན་གྲུབ་སོགས། ། འདུས་པའི་
དབང་བསྐུར་བཤད་སྲོལ་མན་ངག་གི ། དངོས་རྒྱུད་བླ་མ་རྣམས་ལ་གསོལ་བ་འདེབས། ། རྡོ་རྗེ་འཆང་དངོས་
རྗེ་བཙུན་བཙོང་ཁ་བའི། ། ལེགས་བཤད་དབྱར་རྔ་དད་པའི་དབྱུ་གུ་ཡིས། ། ལེགས་བསྐུལ་གྲགས་པའི་སྒྲ་
དབྱངས་ཆེར་སྒྲོགས་པ། ། བཤད་སྒྲུབ་བསྟན་པའི་མགོན་ལ་གསོལ་བ་འདེབས། ། ཁྱད་པར་རྒྱུད་སྡེ་སྟོང་ཕྲག་
སོགསུམ་དང་། ། ཆོས་ཕུང་བརྒྱད་ཁྲི་བཞི་སྟོང་ཀུན་གྱི་རྩ། ། མཐའ་དྲུག་ཚུལ་བཞིའི་རྒྱས་བཏབ་རྒྱུད་ཀྱི་
རྒྱལ། ། འཛིན་མཛད་རིམ་པར་བྱོན་ལ་གསོལ་བ་འདེབས། ། སྐྱེ་བ་ཀུན་ཏུ་ཡང་དག་བླ་མ་དང་། ། འབྲལ་
མེད་ཆོས་ཀྱི་དཔལ་ལ་ལོངས་སྤྱོད་ཅིང་། ། ས་དང་ལམ་གྱི་ཡོན་ཏན་རབ་རྫོགས་ནས། ། རྡོ་རྗེ་འཆང་གི་གོ་
འཕང་མྱུར་ཐོབ་ཤོག ། མངྒ་ལཾ། །
359

༄༅། ། ཕྱག་མཆོད་སྐོར་བའི་སྐབས་སུ་ཟུར་རྒྱན་ཉེ་བར་
. མཁོ་བ་བཞུགས་སོ། །
ན་མོ་ཤཱཀྱ་མུ་ན་ཡེ། སྐུ་གསུང་ཐུགས་ཀྱི་རྟེན་བཞེངས་ནས་མཆོད་པ་དང་བསྐོར་བའི་ཕན་ཡོན་བསྐོར་
བའི་ཚད་བསྐོར་བའི་ཚུལ་རྣམས་ནི་གཞན་དུ་རྒྱས་པར་བཤད་ཟིན་པས་དེར་ཤེས་པར་བྱ་ལ། འདིར་ཕྱག་དང་
མཆོད་པ་དང་སྐོར་བ་གསུམ་ཀྱི་སྐབས་སུ་ཟུར་རྒྱུན་ཉེ་བར་མཁོ་བ་འགའ་ཞིག་བརྗོད་པར་བྱ་སྟེ། དེ་ཡང་ཕྱག་བྱ་
བའི་ཚེ་སྐུ་གསུང་ཐུགས་ཀྱི་རྟེན་མང་ངམ་ཉུང་ཡང་རུང་མེད་ཀྱང་རུང༌། དེར་དཀོན་མཆོག་གསུམ་པོ་ཐམས་ཅད་
འདུས་ནས་བཞུགས་པའི་མོས་པ་བྱས་ཏེ། ཨོཾ་ན་མོ་མལྦུ་ཤི་ཡེ། ན་མ སུ་ཁྲི་ཡེ། ན་མ ཨུཏྟ་མ་ཤྲཱི་ཡེ་སྭཱཧཱ།
ཞེས་རྗོད་ཅིང་དོད་ཤུགས་དྲག་པོས་ཕྱག་བྱས་ན་ཕྱག་སྟོང་འགྱུར་དུ་འགྲོ་བ་དང་། བརྐྱང་ཕྱག་ལན་གསུམ་བྱས་
ན་རྒྱལ་བའི་བཀའ་ ཐམས་ ཅད་བཀླགས་པའི་བསོད་ནམས་འཐོབ་པར་འགྱུར་ཞེས་བུ་སྟོན་རིན་པོ་ཆེ་དང་།
པཎ་ཆེན་རིན་པོ་ཆེ་རྣམ་པ་གཉིས་ཀྱིས་བཤད་དོ།༈ །མཆོད་པ་ཆེ་ཆུང་གང་འབྱོར་བཤམས་པ་ཡོད་ན་དང་། མེད་
ཀྱང་མོས་པ་ཤུགས་དྲག་གིས་མཆོད་པའི་སྤྲིན་གྱི་གཟུངས་ཏོན་ན་ཕན་ཡོན་ཆེ་བར་བཤད་པས་དེ་ནི། ན་མོ་རཏྣ་
ཏྲ་ཡཱཡ། ན་མོ་བྷ་ག་ཝ་ཏེ། བཛྲ་སཱ་ར་བྲ་མརྡ་ནི། ཏ་ཐཱ་ག་ཏ་ཡ། ཨདྷ་ཏེ་སམྱཀྑཾ་བུདྡྷཱ་ཡ། ཏདྱཐཱ། ཨོཾ་བཛྲ་
བཛེ། མ་ཧཱ་བཛེ། མ་ཧཱ་ཏེ་ཛ་བཛེ། མ་ཧཱ་བིདྡྷཱ་བཛྲ། མ་ཧཱ་བོ་དྷི་ཙིཏྟ་བཛེ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་
བཛེ། སརྦ་ཀརྨ་ཨཱ་ཝར་ཎ་བི་ཤོ་དྷ་ན་བཛེ་སྭཱ་ཧཱ། ཞེས་བརྗོད་ནའང་མཆོད་པ་ཕྱིན་གྱིས་བརླབས་ཏེ་རྒྱལ་བ་
ཐམས་ཅད་མཆོད་པར་འགྱུར་བ་དང་། ལན་བདུན་ནམ། གསུམ་དང་། ལན་གཅིག་བརྗོད་ནའང་རྒྱལ་བ་སྲས་
བཅས་ཐམས་ཅད་ཀྱི་སྤྱན་སྔར་མཆོད་པའི་ཆར་ཆེན་པོ་འབབ་པར་རྒྱུད་དང༌། པཎ་ཆེན་རིན་པོ་ཆེས་ཀྱང་བཤད་
དོ། ། མེ་ཏོག་འབུལ་བའི་ཚེ། ན་མོ་བྷ་ག་ཝ་ཏེ། བུཊྛེ་ཀེ་ཏུ་རཱ་ཛཱ་ཡ། ཏ་ཐཱ་ག་ཏ་ཡ། ཨདྷ་སམྱཀཾ་བུདྡྷ་ཡ།
ཧདྱ་ཐཱ། ཨོཾ་པུཥྛ་པུཥྛ། པུཥྛ་སུ་པུཥཱ་སུ་པུ ། པུཥྛ་ཨ་ཝ་ཀ་རི་ནི་སྭཱ་ཧཱ། ཞེས་བརྗོད་ཅིང་ཕུལ་ན་མེ་ཏོག་བྱེ་བ་
རེ་ཕུལ་བའི་ཕན་ཡོན་འབྱུང་བར་མདོ་དང་པཎ་ཆེན་རིན་པོ་ཆེ་སོགས་ཀྱིས་བཤད་དོ། ། སྐོར་བ་བྱེད་པའི་ཚེ། ན་
མོད་ཤ་དི་ཀྵི་ཀཱ་ལ་སརྦ་རཏྣ་ཏྲ་ཡཱ་ཡ། ན་མ པྲ་དཀྵ་སུ་པྲཀྵ་སརྦ་པཱ་པཾ་བི་ཤོ་དྷ་ནི་སྭཱཧཱ། ཞེས་བརྗོད་ཅིང་
360

༄༅། ། ཕྱག་མཆོད་སྐོར་བའི་སྐབས་སུ་ཟུར་རྒྱན་ཉེ་བར་མཁོ་བ། །
བསྐོར་ན་སྡིག་པ་འདག་ཅིང་འགྱུར་དང་ཕན་ཡོན་ཆེ་བར་བཤད་དོ། ། ཡང་སྐོར་བའི་སྔགས་གཅིག་ནི། ན་མོ་
བྷ་ག་ཝ་ཏེ། རཏ་ཀེ་ཏུ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྒ་ཏེ་སམྱཀཾ་བུདྡྷ་ཡ། ཏདྱ་ཐཱ། ཨོཾ་རཏྠེ་རནྡྷེ་མ་ཧཱ་རཏྭཱ་
རཏ་པི་ཇ་ཡ་སྭཱཧཱ། ཞེས་པ་སྟེ་ཕན་ཡོན་ནི་སྔར་ལྟར་རོ།༧གཞན་དམིགས་བརྩེ་མ་དང་མ་ཎི་སོགས་དགེ་སྦྱོང་གང་
ལ་འཇུག་པར་འདོད་པ་དེ་དང་། ཁྱད་པར་དུ་བདེ་བ་ཅན་དང་དགའ་ལྡན་དུ་སྐྱེ་བར་འདོད་ན། འོད་དཔག་
མེད་དང་བྱམས་པའི་གཟུངས་རིང་འདོན་ཅིང་། ལས་སྒྲིབ་སྦྱོང་བའི་ཆེད་དུ་ཡིག་བརྒྱ་དང་མི་འཁྲུགས་པའི་
གཟུངས་བརྗོད་ན་ལེགས་པར་བཤད་ཅིང་། དཀོར་སྒྲིབ་འདག་པའི་ཆེད་དུ་ནི། ན་མོ་བྷ་ག་ཝ་ཏེ། སུ་མེ་རུ་
ཀོལྤ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྒ་སམྱཀཾ་བུདྡྷ་ཡ། ཏདྱ་ཐཱ། ཨོཾ་ཀལྤ་ཀཝེ་མ་ཧཱི་ཀཝེ། ཀཝེ་པ་རི་ཤོ་དྷ་ནི་སྭཱཧཱ།
ཞེས་བརྗོད་ན། དཀོར་སྒྲིབ་ཀྱི་ཕུང་པོ་འདགས་པར་བཤད་ལ། ཞི་བའི་དོན་དུ་ཡིན་ན། སངས་རྒྱས་རྡོ་རྗེ་བླ་
མའི་རྒྱལ་པོ་ལ་ཕྱག་འཚལ་ལོ། ། ཏདྱ་ཐཱ། ཨོཾ་བཛྲ་བཛེ། སརྦ་བྱཱ་དྷི་ཧ་ན་ཧ་ན། བཛྲ་ཧ་ན་བདག་གི་ནད་
ཐམས་ཅད་ཞི་བར་གྱུར་ཅིག་སྭཱཧཱ། ཞེས་བརྗོད་ཅིང་བསྐོར་ན་ཕན་པར་བཤད་དོ། ། ཡང་སྐོར་བ་བྱེད་པ་གོས་
ཀྱི་ཚེ་མཆོད་རྟེན་ཆེན་པོའི་གྲིབ་མ་འགོམ་མི་རུང་བས། འགོམ་དགོས་པ་བྱུང་ན། ཨོཾ་བཛྲ་བེ་ག་ཨ་ཀྲ་མ་ཧཱུྃ།
ཞེས་བརྗོད་ནས་ཡིད་ཀྱིས་གྲིབ་མའི་འོག་ཏུ་འཛུལ་བར་མོས་ཏེ་འགྲོ་བར་བྱའོ། ། ཞེས་པ་འདི་ཡང་སྔགས་འཆང་
ཚེདབང་རབ་བརྟན་སོགས་རང་སྡེ་བའི་དད་ལྡན་རྣམས་ཀྱིས་བསྐུལ་བའི་ངོ་བོར་བཤད་སྒྲུབ་མིང་ཅན་གྱིས་
བཀོད་པ་སྟེ། པར་དུ་བརྐོ་བ་བོ་ནི་ཁྲ་འོག་གི་སྔགས་འཆང་བསྐལ་བཟང་ངོ་། ། ཡི་གེ་བ་ནི་སྣ་ལམ་རྣམ་རྒྱལ་
ལོ། ། མངྒ་ལཾ། །
361

《 ཅོ་ནེ་གྲགས་པ་བཤད་སྒྲུབཀྱི་གསུང་འབུམ》 གྱི་རྩོམ་སྒྲིག་ཨུ་ཡོན་མི་སྣ།
《 བློ.R • *LE tg》 ཊྛརྞ ནྟི རྒྱུ
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
[ ; ནt] • En[ # =
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
E ; A B9 • ག[R E
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད། ཕྱག་མཛད་ཚུལ་ཁྲིམས་རྒྱ་མཚོ།
hiཙིལླིf # - g #*E:ཚུ 
t • # %
དག་ཞུས་པ། （ ཀ་མད་ལྟར་བསྒྲིགས) སྐལ་བཟང་རྒྱུ་མཚོ། ཁྲི་ཟུར་འཇིག་མེད་ཤེས་རབ།
， f?57: （*## # # J#） ## ནཱ tnig; $ % • # #ཕྱི༔
མགོན་པོ་ཚེ་རིང་། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད།
贡保才让 阿旺贝登 • u# *
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱུ་མཚོ།
# # EE ། 江洋东知 # * # #
ཕྱག་མཛད་ཚུལ་ཁྲིམས་རྒྱུ་མཚོ། བློ་བཟང་རྒྱ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
སྒྱུ # • @ # # 洛桑嘉措 洛桑贝觉金巴嘉措
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱུ་མཚོ།
ཁ་ zhi# t * # # 益西湖日 Egt; hug
སངས་རྒྱས་རྒྱ་མཚོ། བསོད་ནམས། བསོད་ནམས་རྒྱ་མཚོ།
ཊྛཙོ hu #
 & # # inf#

“Wherever the Buddha's teachings have flourished,
either in cities or countrysides,
people would gain inconceivable benefits.
The land and people would be enveloped in peace.
The sun and moon will shine clear and bright.
Wind and rain would appear accordingly,
and there will be no disasters.
Nations would be prosperous
and there would be no use for soldiers or weapons.
People would abide by morality and accord with laws.
They would be courteous and humble,
and everyone would be content without injustices.
There would be no thefts or violence.
The strong would not dominate the weak
and everyone would get their fair share."
THE BUDDHA SPEAKS OF
THE INFINITE LIFE SUTRA OF
ADORNMENT, PURITY, EQUALITY
AND ENLIGHTENMENT OF
THE MAHAYANA SCHOOL X

With bad advisors forever left behind,
From paths of evil he departs for eternity,
Soon to see the Buddha of Limitless Light
And perfect Samantabhadra's Supreme Vows.
The supreme and endless blessings
of Samantabhadra's deeds,
I now universally transfer.
May cvcry living being, drowning and adrift,
Soon return to the Pure Land of Limitless Light!
* The Vows of Samantabhadra *
I vow that when my life approaches its end,
All obstructions will be swept away;
I will see Amitabha Buddha,
And be born in His Western Pure Land of
Ultimate Bliss and Peace.
When reborn in the Western Pure Land,
I will perfect and completely fulfill
Without exception these Great Vows,
To delight and benefit all beings.
* The Vows of Samantabhadra Avatamsaka Sutra *

書 號 : TI501~ TIS14
詳細書名: 《藏文 :卓尼· 扎巴謝珠 尊者文集》
第一冊 至 第十四冊
作者: 至尊卓尼·扎巴部珠尊者
( 印度色拉美聞思寶洲佛教大學 大德)
編輯整理 :卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位: SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主 。
內容密續的份量很重 ,須受過灌頂者 ,方適合閱讀
研習 。
提供日期:2009年8月

DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below .
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
( Ź : · Fle : $ # fft
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O .C .
Tel: 886 -2-23951198 , Fax: 886 -2-23913415
Email: overseas@budaedu.org
Website: http://www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1506 - 8740

