༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG13759 ImageGroup: 11KG15437
1913437
LCCN: n/a ISBN: n/a
Title:
གསུང་འབུམ། གྲགས་པ་བཤད་སྒྲུབ། གློག་ཀླད་པར་མ། །
gsung 'bum /_grags pa bshad sgrub/ (glog klad par ma/)
Author:
 གྲགས་པ་བཤད་སྒྲུབ་
grags pa bshad sgrub
n/a
Descriptor:
Original Publication: n/a;n/a
Place: taipei
Publisher: the corporate body of the buddha educational foundation
Date: 2010
Volume: 111
Total Volumes:
2
TBRC Pages:
Introductory Pages:
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013

JUUUUUUUIN
༨༽
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
( ད)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།

Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan , R .O .C.
Tel: 886-2-23951198, Fax: 886- 2-23913415
Email: overseas @ budaedu.org
Website :http :/ /www.budaedu.org
This book is strictly for free distribution , it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ

སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང༌། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
རྒྱུས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་༡༩བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱུ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ཅོ་ནེ་སེར་སྨད་གཞུང་པ་ཆོས་མཛད་ངག་དབང་

བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །

པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675) སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ༌། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།

བོད་ལྗོངས། ཀན་སུའུ། སི་ཁྲོན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ༌། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད།
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།

ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང༌། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀཱང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ ཚེས་༨ ཉིན།

༄༅། ། དཀར་ཆག
གྲུབ་མཐའ་ཐམས་ཅད་ཀྱི་སྙིང་པོ་བསྡུས་པ་ཞེས་བྱ་བ་བཞུགས་སོ། ། ..…… ..……… ( 1 ）
གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་གཞག་ལེགས་པར་བཤད་པའི་
སྙིང་པོ་ཞེས་བྱ་བ་བཞུགས་སོ། ། ..…… ….……. ................. .........… .. (34)
ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ་ཞེས་བྱ་བ་བཞུགས་སོ། ། ..…………….….. (47)
བར་དོའི་བ།སོལ་འདེབས་ཀྱི་རྣམ་བཤད་གསལ་བའི་མེ་ལོང་ཞེས་བྱ་བ་བཞུགས་སོ། ། .……………… … ..
རྗེ་བཙུན་འཇམ་པའི་དབྱངས་ཀྱི་བསྟོད་པ་དཔལ་ཡེ་ཤེས་ཡོན་ཏན་བཟང་པོ་ཞེས་
བྱ་བའི་རྣམ་པར་བཤད་པ་མདོར་བསྡུས་ཞེས་བྱ་བ་བཞུགས་སོ། ། ...………………………………………….. (84）
སྔགས་ཀྱི་ཀློག་ཐབས་སྨྲ་བའི་རྒྱན་ཅེས་བྱ་བ་བཞུགས་སོ། ། ......… ....... (90)
ལས་ཀྱི་སྒྲིབ་པ་རྒྱུན་གཅོད་པའི་མདོའི་དོན་ཉམས་སུ་ལེན་ཚུལ་བསོད་ནམས་ཀྱི་
འབྱུང་གནས་ཆེན་པོ་ཞེས་བྱ་བ་བཞུགས་སོ། ། ... བ...... (97)
ཚོགས་གསོག་ཅིང་དཀོར་སྒྲིབ་སྦྱོང་བྱེད་གངྒཱའི་ཆུ་རྒྱུན་ཞེས་བྱ་བ་བཞུགས་སོ། ། ..………………………………. (103)
རྣམ་ཐར་གསོལ་འདེབས་བཞུགས་སོ། ། ..…… ...… .. . ...……... (109)
ཅོ་ནེ་དགོན་གྱི་གཙུག་ལག་ཁང་རྣམས་སུ་བཞུགས་པའི་རྟེན་གྱི་དཀར་ཆག་དད་པའི་
སྣང་བརྙན་འབུམ་ཕྲག་འཆར་བའི་རྫིང་བུ་ཞེས་བྱ་བ་བཞུགས་སོ། ༈ ། …......………………..……. (114)
འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་དཔུང་ཀུན་འཇོམས་ཞེས་བྱ་བ་
བཞུགས་སོ། ། ། 
• • ... • • • • • བ བ ....….........
 •。。 ………..… (125)
ཕུང་པོ་ལྔའི་རྣམ་གཞག་ཆོས་མངོན་པའི་སྙིང་པོ་བསྡུས་པ་ཞེས་བྱ་བ་བཞུགས་སོ། ། ..…………………….. (134)
སྒྲ་མཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལམ་ཞེས་བྱ་བ་
བཞུགས་སོ། ། 
， 。 。 。 。 。 。 。 。 。 。 。 。 。 。 。 。 。 。 。 。 。
 (148)

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྡོ་འཁོར་སོགས་སྲུང་བྱ་རབ་གནས་བྱ་ཚུལ་བཞུགས་སོ། ། ..……………... .....……. (163)
དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་རགས་ཙམ་བརྗོད་པ་
བློ་ལྡན་དགའ་བསྐྱེད་ཅེས་བྱ་བ་བཞུགས་སོ། ། ...…… ………… བ ………………………………… (166）
བདེ་མཆོག་གི་བདག་མདུན་དབྱེ་བསྡུ་བྱེད་ཚུལ་ཞར་བྱུང་དང་བཅས་པ་བཞུགས་སོ། ། .... ….. (178)
ཡེ་ཤེས་པའི་མདུན་བསྐྱེད་ཚོགས་ཞིང་དུ་བྱེད་པ་བཞུགས་སོ། ། ..………….. .…. ….... . (183)
འཕྲིན་ལས་བཅོལ་བའི་ཚུལ་བཞུགས་སོ། ། ..…………… 
… .……...…. (186)
ཐམས་ཅད་མཁྱེན་པའི་སྤྲུལ་སྐུའི་བརྟན་བཞུགས་གསར་བའི་འགྲེལ་བ་དོན་གསལ་
ཞེས་བྱ་བ་བཞུགས་སོ། ། ... 
•.…….…….…….….... ..…. (192)
མཇུག་གི་རིམ་པ་ཇི་ལྟར་བྱ་བའི་ཚུལ་བཞུགས་སོ། ། ..…… ..… …....…….…..… .…..……………….…..... (197)
ལོ་དང་སྤར་སྨེའི་རེའུ་མིག་གི་སྐོར་དང་རྩིས་ཀྱི་ལྡེ་མིག་གི་སྐོར་དོན་བསྡུས་
གསལ་བ་བཞུགས་སོ། ། ..… ……….. 
• • (200)
བཀའ་བསྒོའི་རྣམ་གཞག་བཞུགས་སོ། ། ..……………....……………... 
་. ( 207)
པཎ་ཆེན་སྤྲུལ་སྐུའི་བརྟན་བཞུགས་ཊིཀ་བཞུགས་སོ། ། ...........…………….. .... . ..…... ( 216)
བགེགས་གཏོར་དང་། དཀར་གཏོར་གཏོང་ཚུལ་བཞུགས་སོ། ། .……… ………… . (220)
སྣང་བརྒྱད་བཅའ་ཐབས་ཀྱི་རིམ་པ་བཞུགས་སོ། ། .……..... (224)
བདག་བསྐྱེད་ཀྱི་རིམ་པ་བཞུགས་སོ། ། ........…........….……..... ............. (226)
འཇིག་རྟེན་པའི་མདུན་བསྐྱེད་ཇི་ལྟར་བྱ་བའི་ཚུལ་བཞུགས་སོ ། ........…. བ.…....... (228)
མདུན་བསྐྱེད་ཀྱི་འཇིག་རྟེན་པར་མཆོད་པའི་རིམ་པ་ཇི་ལྟར་བྱ་བའི་ཚུལ་བཞུགས་སོ། ། ...…………. (235)
གཟུངས་འདུས་ཆེན་མོའི་ནང་ན་ཟངས་མཆུ་དམར་པོའི་གཟུངས་དང་ཆོ་ག་ཡོད་པ་
དེ་རེ་ཞིག་བཏང་སྙོམས་སུ་བྱ་བའི་ལོ་རྒྱུས་བཅས་བཞུགས་སོ། ། ...….....………..…… ( 243)
བཅོམ་ལྡན་འདས་མི་འཁྲུགས་པའི་བུམ་བསྐྱེད་བཞུགས་སོ། ། ...… ......... (245)
མདུན་བསྟོད་གསོལ་འདེབས་བཞུགས་སོ། ། 
....…. (247)
གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ་
ཉེར་མཁོ་བློ་ལྡན་དགའ་བྱེད་ཅེས་བྱ་བ་བཞུགས་སོ། ། ..………………….. • (252)

༄༅། ༑ དཀར་ཆག
རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་
བདུད་རྩིའི་ཉིང་ཁུ་ཞེས་བྱ་བ་བཞུགས་སོ། ། ......... (272)
རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་པོ་ཞེས་བྱ་བ་བཞུགས་སོ། ། ..………..…....…....…. (331)
མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་
པའི་ཁྱད་པར་བཤད་པ་དོན་གྱི་སྙིང་བོ་གསལ་བ་ཞེས་བྱ་བ་བཞུགས་སོ། ། .....…......... (344）

༄༅། ། གྲུབ་མཐའ་ཐམས་ཅད་ཀྱི་སྙིང་པོ་བསྡུས་
པ་ཞེས་བྱ་བ་བཞུགས་སོ། །
གྲུབ་མཐའ་ཐམས་ཅད་ཀྱི་སྙིང་པོ་བསྡུས་པ་ཞེས་བྱ་བ་འཇམ་དཔལ་གཞོན་ནུར་གྱུར་བ་ལ་ཕྱག་འཚལ་
ལོ། ། ཚོགས་གཉིས་རྒྱ་མཚོར་བརྩོན་པའི་མདྷ་རས། ། ལེགས་པར་བསུབས་ལས་དོན་གཉིས་འགྲུབ་པའི་
ནོར། ། མངོན་དུ་གྱུར་ནས་འགྲོ་ལ་ཕན་བདེ་བའི། ། འདོད་རྒུ་མཆོག་སྩོལ་སྟོན་པ་གང་དེར་འདུད། ། ཇི་
སྙེད་དྲང་ངེས་ཆོས་ཚུལ་ཡངས་པའི་མཁའ། ། རྣམ་དཔྱོད་འོད་སྟོང་འབར་བ་ཞུགས་ཙམ་གྱིས། ། ཐུབ་བསྟན་
འདབ་སྟོང་ཅི་ཡང་བཞད་མཛད་པ། ། ཀུན་མཁྱེན་བཙོང་ཁ་བ་དེ་ཕྱག་གི་ཡུལ། ། མགོན་དེའི་ལེགས་བཤད་
བདུད་རྩིའི་བཅུད་མྱངས་པས། ། རབ་འབྱམས་གཞུང་ལུགས་མཐའ་དག་ཐུགས་ཆུད་ནས། ། ཇི་བཞིན་
གསལ་བར་སྟོན་མཛད་བླ་མ་མཆོག སྲས་ཀྱི་ཐུ་བོ་གཉིས་ཀྱང་འདུད་བྱའི་གནས། ། བརྩོན་པ་ཕུལ་གྱིས་
རིགས་གནས་དུ་མ་ལ། ། ལེགས་སྦྱངས་རང་གཞན་གྲུབ་མཐའི་མཐར་སོན་ཞིང་། ། འཆད་རྩོད་རྩོམ་པ་ངག་
གི་དབང་ཕྱུག་དང་། ། དབྱེར་མེད་དགེ་བའི་བཤེས་གཉེན་རྟག་ཏུ་རྒྱལ། ། གསུང་རབ་རྒྱ་མཚོའི་གོས་ཅན་
ཁྱོན་གང་ལ། ། མཁྱེན་རབ་གོམ་པ་གཅིག་གིས་གཞལ་བའི་ཚེ། ། མི་ཤེས་སྟོབས་ལྡན་ས་འོག་འཆིང་བྱེད་
པ། ། བདེ་དཀར་མིག་ལྡན་མཁས་རྣམས་བསྔགས་པར་འོས། ། དེ་ལྟར་མཆོད་པར་བརྗོད་ནས་གང་བཤད་
པར་བྱ་བ་ནི། བློ་གྲོས་དོན་དུ་གཉེར་བ་འགའ་ལ་ཕན་པའི་ཆེད་དུ་རང་གཞན་གྱི་གྲུབ་མཐའི་སྙིང་པོའི་དོན་
བསྡུས་ནས་འཆད་པར་བྱེད་ལ། དེ་ཡང་ལུང་འདྲེན་སོགས་མེད་ན་བློ་དམན་དག་གིས་རྟོགས་མི་ནུས་པས་ན།
དེའི་ཕྱིར་ལུང་ཅུང་ཟད་རེས་བརྒྱན་ཏེ་བཤད་པར་བྱའོ། ། འདི་ལ་གཉིས། ཕྱི་ནང་གི་ཁྱད་པར་ངོས་བཟུང་བ་
དང་། གྲུབ་མཐའི་ཁྱད་པར་སོ་སོར་བཤད་པའོ། ། དང་པོ་ནི། གྲུབ་མཐའི་ཐ་སྙད་འདི་གང་གིས་བྱས་པ་ཡིན་
ཞེ་ན། འདི་ལ་རང་སྡེའི་གྲུབ་མཐའི་ཐ་སྙད་ནི་སྟོན་པ་ཉིད་ཀྱིས་གསུངས་པ་ཡིན་ཏེ། ལང་གར་གཤེགས་པའི་
མདོ་ལས། ང་ཡི་ཆོས་ཚུལ་རྣམ་གཉིས་ཏེ། ། བསྟན་པ་དང་ནི་གྲུབ་མཐའ་འོ། ། ཞེས་གསུངས་པས་སོ། །
གྲུབ་མཐའི་སྒྲ་དོན་ནི། རྣམ་རྟོག་གིས་སྒྲོ་བཏགས་པའི་ཆ་གཞན་བཟློབ་ནས་རང་གི་གློངོར་འཐད་པར་གྲུབ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པས་ན། གྲུབ་མཐའ་འོ། ། གྲུབ་མཐའ་ལ་གཉིས་སུ་ངེས་པས། དེ་ལ་ཞུགས་པ་ལ་ཡང་ཕྱི་ནང་གི་གང་ཟག་
གཉིས་སུ་ངེས་སོ། ། ཕྱི་ནང་གི་ཁྱད་པར་སྤྱིར་སྐྱབས་འགྲོས་འབྱེད་པ་སོགས་འབྱེད་བྱེད་མི་འདྲ་བའི་འཇོག་ཚུལ་
ཡོད་ཀྱང་། འདིར་སྟོན་པ་དང་བསྟན་པ་དང་ལྟ་བ་གསུམ་གྱི་སྒོ་ནས་འབྱེད་པ་ལྟར་བྱའོ། ། དེ་ཡང་སྐྱོན་ཀུན་
ཟད་ཅིང་ཡོན་ཏན་མཐའ་དག་རྫོགས་པའི་སྟོན་པ་དང་། དེས་བསྟན་པ་དམ་པའི་ཆོས་དང་། གང་ཟག་གི་
བདག་མེད་ཕྲ་རགས་ཅི་རིགས་རྟོགས་པའི་ལྟ་བ་ཁས་ལེན་པ་ནི། ནང་བ་སངས་རྒྱས་པ་དང་། འདི་གསུམ་གྱི་
ཟློག་ཟླ་གསུམ་འདོད་ པ་ནི་ཕྱི་རོལ་བའོ། ། སྟོན་པ་ཁས་ལེན་པ་ནི། ལྷ་ལས་ཕུལ་བྱུང་གི་བསྟོད་པ་ལས།
བདག་ནི་སངས་རྒྱས་ཕྱོགས་མི་འཛིན། ། སེར་སྐྱ་ལ་ཡང་མི་སྡང་ཞིང་། གང་ཞིག་རིགས་པར་ལྡན་པའི་ཚིག།
དེ་ཉིད་སྟོན་པར་ཡོངས་སུ་འཛིན། ། ཞེས་པ་དང་། རྗེ་བླ་མས་སྔགས་རིམ་ཆེན་མོའི་སྟོད་ཆ་ནས་གསུངས་པ་
བཞིན་དང་། རྒྱལ་ཚབ་ཐམས་ཅད་མཁྱེན་པས་རྣམ་འགྲེལ་གྱི་ཊིཀྐའི་སྨད་ཆ་ནས་གསུངས་པ་ལྟར། བློ་གྲོས་
དམན་པ་རྣམས་ཀྱིས་རང་གི་སྟོན་པའི་རྗེས་སུ་འཇུག་པ་དང་དེས་བསྟན་པའི་ཆོས་བསྒྲུབ་བྱ་ཡིན་པར་བཟུང་ནས་
སྐྱབས་སུ་འགྲོ་བ་ནི། མོས་མནོ་ཙམ་དང་ཡིད་དཔྱོད་ཙམ་གྱིས་སྒོ་ནས་ཡིན་གྱི། བློ་ཆེ་བ་རྣམས་ཀྱིས་ཐོག་མ་
ཉིད་ནས་ཕྱོགས་ལྷུང་དང་འདོད་ཞེན་གྱིས་རང་གི་སྟོན་པའོ་སྙམ་པ་དང་དེས་གསུངས་པའོ་སྙམ་དུ་མི་འཛིན་པར་
ཕྱི་ནང་གི་སྟོན་པ་གཉིས་ལས་གང་གི་བཤད་པ་དེ་རིགས་པ་ཡིན། གང་གིས་བཤད་པ་དེ་མི་རིགས་པ་ཡིན་སྙམ་
ནས་ལེགས་པར་དཔྱད་པ་ན། དེ་ནས། རང་གི་སྟོན་པའི་བཤད་པ་ནི་ལེགས་པར་བཤད་པ་ཡིན་ལ། ཅིག་
ཤོས་ཀྱི་ནི་དེ་ལས་བཟློག་པའོ་སྙམ་དུ་ངེས་ནས་རང་གི་སྟོན་པ་དང་དེའི་བསྟན་པའི་རྗེས་སུ་འཇུག་དགོས་པ་ཡིན་
ནོ། ། དེས་ན་བསྟན་པ་ལ་ཡང་སངས་རྒྱས་ཀྱི་ལུང་རྟོགས་ཀྱི་བསྟན་པ་ནི། གདུལ་བྱ་རྣམས་ཀྱི་གནས་སྐབས་
དང་མཐར་ཐུག་གི་ཕན་བདེ་སྒྲུབ་པའི་ཐབས་དང་། གཞན་གྱི་བསྟན་པ་ནི་དེ་ལས་ལྡོག་པར་ངེས་པར་འགྱུར་
རོ། ། རང་སྡེའི་ལྟ་བ་ནི་འདུས་བྱས་མི་རྟག་པར་ལྟ་བ་སོགས་བཀར་བཏགས་ཀྱི་ཕྱག་རྒྱ་བཞི་འམ་གང་རུང་དང་།
ལྟ་བ་ཁྱད་པར་ཅན་ནི་བདག་མེད་ཕྲ་མོ་རྟོགས་པའི་ལྟ་བའོ། ། རང་སྡེ་གནས་མ་བུ་པས་བརྗོད་དུ་མེད་པའི་
བདག་ཁས་ལེན་ཀྱང་། རྟག་གཅིག་དང་དབང་ཅན་གྱིས་སྟོང་བའི་བདགམེད་འདོད་པས། ཕྱག་རྒྱ་བཞི་ཁས་
མི་ལེན་པ་ཡང་མིན་ནོ། ། གཉིས་པ་ཁྱད་པར་སོ་སོར་བཤད་པ་ལ། ཕྱི་ནང་གི་གྲུབ་མཐའ་གཉིས་ལས། དང་
པོ་ལ་གསུམ། བྱུང་རིམ། མིང་དོན། སོ་སོར་བཤད་པའོ། ། དང་པོ་ནི། ཁྱད་པར་འཕགས་བསྟོད་ཀྱི་
འགྲེལ་པས་བཤད་པ་ལྟར། སྔོན་ཚེ་ལོ་དཔག་མེད་ཀྱི་དུས་སུ་བྲམ་ཟེ་སེར་སྐྱ་ཞེས་བྱ་བ་ཞིག་བྱུང་སྟེ། གྲངས་
ཅན་གྱི་གཞུང་བརྩམས། དེ་ནས་བདག་གི་འདོད་ཚུལ་མི་འདྲ་བའི་ཁྱད་པར་ལས་མུ་སྟེགས་ཀྱི་ལུགས་གཞན་

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
མང་པོར་གྱེས་སོ། ། གཉིས་པ་མིང་དོན་ནི། ནང་བ་སངས་རྒྱས་པ་ལས་གཞན་གྱི་སྡེ་ཡིན་པས་ན། གཞན་སྡེ།
དེའི་ལུགས་ལས་ཕྱི་རོལ་ཏུ་གྱུར་བས་ན་ཕྱི་རོལ་ལ། འཇུགས་ངོགས་ཁྲུས་ནང་སྟེགས་བུ་བྱས་ནས་དེར་ཞུགས་པ་
ནི་བདེ་འགྲོར་སྐྱེ་བའི་ཐབས་སུ་སྨྲ་བས་ན། མུ་སྟེགས་བྱེད་ཅེས་བྱའོ། ། གསུམ་པ་སོ་སོར་བཤད་པ་ལ། སྤྱིར་
ལྟ་བའི་སྒོ་ནས་ཕྱེ་ན། ཉེར་ལྔ་དང་། དེ་ལས་ཀྱང་རྒྱས་པར་ཕྱེ་ན། ལྟ་བ་ལྔ་བརྒྱ་དང་བདུད་ཅུ་དང་། ། ཡང་
སུམ་བརྒྱ་དང་དྲུག་ཅུ་རྩ་གསུམ་ལྟ་བའི་རྩ་བ་བརྒྱ་རྩ་བཅུ། ཡ་མཚན་ཅན་གྱི་ལྟ་འགོ་དྲུག་སོགས་ཀྱི་དབྱེ་བས་མང་
ཡང་། བསྡུ་ན་ཆད་སྨྲ་དང་། རྟག་སྨྲ་གཉིས་སུ་འདུ་བས་དེ་གཉིས་བཤད་པ་ལ། ཆད་པར་སྨྲ་བ་དང་། རྟག་
པར་སྨྲ་བའོ། ། དང་པོ་ལ་གཉིས། དེའི་འདོད་པ་དགོད་པ་དང་། དེ་དགག་པའོ། ། དང་པོ་ལ་གསུམ།
སྟོན་པ་མིང་དོན་གྲུབ་མཐའ་འོ། ། དྲང་སྲོང་ཕུར་བུ། དྲང་སྲོང་འཇིག་རྟེན་མིག དྲང་སྲོང་འཇུག་སྟོབས་
ཅན་རྣམས་ནི་དེའི་སྟོན་པའོ། ། ཤི་བའི་ཚེ་བདག་རྒྱུན་ཆད་པར་སྨྲ་བས་ན་ཆད་སྨྲ། འཇིག་རྟེན་ཕྱི་མ་དང་ལས་
འབྲས་ཕལ་ཆེར་མེད་པར་སྨྲ་བས་ན། མེད་པར་སྨྲ་བ། དྲང་སྲོང་ཕུར་བུའི་རྗེས་སུ་འབྲང་བས་ན་ཕུར་བུ་བ།
ཡང་དག་པའི་ལྟ་བ་ཁས་ལེན་པས་གུད་དུ་སོང་བས་ན་རྒྱང་འཕེན་པའོ། ། འོན་ཀྱང་འདི་ལ་སྐྱེ་བ་སྔ་ཕྱི་ཡོད་པར་
འདོད་པའང་སྲིད་ལ། རྒྱང་འཕེན་པའི་འདོད་པ་དེ་ལས་གཞན་དུ་འདོད་པ་ཡོད་ཀྱང་མི་འཐད་དོ། ། གཉིས་
པ་གྲུབ་མཐའ་ནི། འདིས་རྣམ་འགྲེལ་ལས། དཔེར་ན་ཚེར་མ་ལ་སོགས་པའི། ། རྣོ་སོགས་རྒྱུ་མེད་པ་ཉིད་
དེ། ། ཞེས་སོགས་དང་། ཞི་བ་འཚོས། པདྨ་གེ་སར་ལ་སོགས་པའི། ། སྣ་ཚོགས་པ་ཉིད་གང་གིས་བྱས། །
རྨ་བྱའི་མདོངས་ལ་སོགས་པ་ཡི། ། སྣ་ཚོགས་པ་ནི་གང་གིས་སྤྲུལ། ། ཞེས་སོགས་ཀྱིས་རྒྱང་འཕེན་པའི་འདོད་
པ་བརྗོད་པ་ལྟར། ཚེར་མའི་རྣོ་བ་དེ་ནི་གང་ཟག་སུས་ཀྱང་ལག་པ་སོགས་ཀྱིས་བྱེད་པ་མེད་པར་འགྱུར་བས་རྒྱུ་
མེད་ཀྱང་འབྲས་བུ་འབྱུང་ངོ་ཞེས་འདོད་ལ། དེ་བཞིན་དུ་རྨ་བྱའི་མདོངས་དང་། སྲན་མའི་དབྱིབས་སོགས་
ཀྱང་རྒྱུ་མེད་དུ་འབྱུང་བར་འདོད་དོ། ། ཡང་ཚེ་འདི་ལ་སེར་སྣ་ཅན་ཁ་ཅིག་ཕྱུག་པ་དང་། སྦྱིན་པ་གཏོང་བ་ཁ་
ཅིག་དབུལ་བ་དང་། ཡང་འདིར་ཆོས་སྒྲུབ་པ་ཁ་ཅིག་སྡུག་བསྔལ་བ་དང་། སྡིག་པ་བྱེད་པ་ཁ་ཅིག་བདེ་བར་
མཐོང་ནས་དགེ་མི་དགེའི་ལས་འབྲས་མི་བདེན་པར་འདོད་པ་དང་། ཡང་སྐྱེ་བ་ལེན་པ་ཡོད་པར་འདོད་པ་ཁ་
ཅིག་གིས་ནི་ནས་བཏབས་པ་ལས་ནས་དང་། གྲོ་བཏབ་པ་ལས་གྲོ་སྐྱེ་བར་ངེས་པ་བཞིན་དུ། རྒྱུ་གཞན་ལ་རག་
མ་ལས་པར། ལྷ་ཤི་ནས་ལྷ་དང་། མི་ཤི་ནས་མིར་སྐྱེ་བར་འདོད་པའང་སྲིད་ཅེས་གསུང་། ཁ་ཅིག་མྱུ་གུའི་རྒྱུ་
མེད་དམ་རང་བཞིན་ལ་སྐྱེ་ཡང་། རྫ་བུམ་སོགས་རྒྱུ་ལས་སྐྱེ་བར་འདོད་དོ། ། དེ་དག་གི་ནང་ནས་འཇིག་རྟེན་
ཕ་རོལ་མེད་པར་སྨྲ་བ་རྣམས་ཀྱིས་ནི། དེའི་གཞུང་ལས། ཅི་ཙམ་དབང་པོའི་སྤྱོད་ཡུལ་བ། ། སྐྱེས་བུའང་དེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཙམ་ཁོ་ནར་ཟད། ། ཅེས་སོགས་དང་། ཡུལ་མཆོག་འདས་གང་ཁྱོད་ལ་འབྱུང་མི་འགྱུར། ། ལུས་འདི་ཚོགས་
པར་གྱུར་བ་ཙམ་ཞིག་སྟེ། ། ཞེས་འབྱུང་བ་ལྟར་རྗེས་དཔག་མི་འདོད་པས་ད་ལྟ་མིག་གི་དབང་ངོའི་མངོན་སུམ་
གྱི་སྤྱོད་ཡུལ་དུ་གྱུར་བ་འདི་ཙམ་ཞིག་བདག་ཡིན་ལ། དེ་ལས་གཞན་དུ་བདག་གཏན་ནས་མེད་པར་འདོད་པའི་
དབང་གིས་ལུས་ཞིག་ན། བདག་ཞིག་ཅིང་རྒྱུན་ཆད་པར་འགྱུར་བས་འཇིག་རྟེན་ཕ་རོལ་མེད་དོ་ཞེས་སྨྲའོ། །
གཉིས་པ་ལུགས་ངན་པ་དེ་འགོག་པ་ནི། དཔལ་ལྡན་ཟླ་བས། གལ་ཏེ་རྒྱུ་མེད་ཁོ་ནར་སྐྱེ་བ་ལྟ་ཞིག་
འགྱུར་ན་ནི། དེ་ཚེ་མཐའ་དག་རྟག་ཏུ་ཐམས་ཅད་ལས་ཀྱང་སྐྱེ་འགྱུར་ཞིང་། ། ཞེས་སོགས་དང་། གལ་ཏེ་
འགྲོ་བ་རྒྱུ་ཡིས་སྟོང་བར་གྱུར་ན་ནམ་མཁའ་ཡི། ། ཞེས་སོགས་དང་། གང་ལ་ཡིད་ཀྱི་མུན་པ་སྟུག་པོ་འདི་ཉིད་
དུ་ཡོད་པ། ། དེས་ནི་ཇི་ལྟར་འཇིག་རྟེན་ཕ་རོལ་ཡང་དག་རྟོགས་པར་འགྱུར། ། ཞེས་སོགས་དང་། རྣམ་
འགྲེལ་ལས། གང་ཡོད་ཉིད་ན་གང་སྐྱེ་བའམ། ། གང་འགྱུར་ན་ཡང་རྣམ་འགྱུར་བ། ། དེ་ནི་དེ་རྒྱུ་ཞེས་རབ་
བརྗོད། ། ཅེས་སོགས་དང་། སློབ་དཔོན་ལེགས་ལྡན་འབྱེད་ཀྱིས། མངལ་གནས་སྔོན་རོལ་བློ་ལ་ནི། ། ཞེས་
སོགས་དང་། ཞི་འཚོས། དེ་ཕྱིར་ཐོག་མའི་རྣམ་ཤེས་ནི། ། རང་གི་ཉེར་ལེན་སྟོབས་ལས་བྱུང་། ། ཞེས་སོགས་
དང་། ཡང་ཞི་འཚོས། འཆི་ཁའི་སྐད་ཅིག་རྣམ་ཤེས་ནི། ། རང་གི་ཉེར་བླངས་བསྐྱེད་ནུས་ཏེ། ། ཞེས་སོགས་
དང་། དབུ་མ་སྙིང་པོ་ལས། འཕགས་པ་མིན་པའི་འཆི་འཕོའི་སེམས། ། སེམས་གཞན་བསྐྱེད་པ་ཉིད་ཡིན་
ཏེ། ། མ་རིག་པ་དང་བཅས་པའི་ཕྱིར། ། སེམས་དེ་བསྐྱེད་པར་བྱེད་པ་བཞིན། ། ཞེས་དང་། སློབ་དཔོན་
དཔའ་བོས། ། བློ་ནི་ཤེས་བྱ་རྟོགས་པར་གསུངས། ། དེས་ན་མངལ་གནས་སྔོན་རོལ་བློ་ཡུལ་འདོད། ། ཅེས་
སོགས་དང་། ལེགས་ལྡན་གྱིས། བེའུ་ཡང་སྔོན་ཆད་གོམས་བྱས་པས། ། བྱུང་མ་ཐག་ཏུ་ཟས་འཚོལ་བྱེད། །
ཅེས་སོགས་དང་། རྣམ་འགྲེལ་ལས། འདོད་འཇིགས་མྱ་ངན་གྱིས་བརླམ་དང་། ། ཞེས་སོགས་དང་། ཚད་
མའི་དེ་ཉིད་ལས། བློ་དང་བརྩེ་ བ་ལ་ སོགས་དང་། ། ཞེས་ པ་ ནས་ འོད་ གསལ་ ཀུན་མཁྱེན་ཉིད་འབྱུང་
འགྱུར། ། ཞེས་སོགས་དང་། ཀཱ་མ་ལ་ཤཱི་ལས། གང་ཕྱི་ནང་གི་ས་བོན་ལས། ། ཚེར་མ་ལ་སོགས་སྐྱེ་བ་
ཉིད། ། རྣོ་སོགས་དེ་ཉིད་ལས་ཡིན་ཕྱིར། ། ཞེས་པ་ནས། བལྟོས་དང་བཅས་པས་སྐྱེ་བ་སྟེ། ། བལྟོས་བྱ་དེ་
དག་རྒྱུར་འདོད་དོ། ། ཞེས་པ་དང་། ཞི་འཚོས། དེ་ཕྱིར་དངོས་པོ་གཞན་དག་ཀྱང་། ། རྒྱུར་བཅས་དེ་ལས་
སྐྱེཕྱིར་རོ། ། ཞེས་དང་། ཡང་དེས། ཀུན་གྱིས་མ་མཐོང་ཐེ་ཚོམ་དང་། ། རང་གིས་མ་མཐོང་འཁྲུལ་བ་
སྟེ། ། ཞེས་སོགས་ཀྱིས་སྤྱིར་རྒྱུ་མེད་ལས་མི་སྐྱེ་བ་དང་། ཁྱད་པར་བྱིས་པ་བཙས་མ་ཐག་པ་དང་། འཆི་ཁ་མའི་
རིགས་མཚོན་ནས་སྐྱེ་བ་སྔ་ཕྱི་ཡོད་པའི་སྒྲུབ་བྱེད་དུ་མ་དང་། བློ་སོགས་གོམས་ན་རིམ་གྱིས་གསལ་བ་འོང་བ་

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
སོགས་ཀྱིས་ཀུན་མཁྱེན་ཡོད་པ་དང་། ཚེར་མའི་རྣོ་བ་དེ་རང་རྒྱུ་ཚེར་མ་འགྱུར་བའི་ནུས་པའི་བྱེད་པས་འགྲུབ་
པས། དེ་ལྟ་བུ་ལ་རྒྱུ་ཡོད་པ་དང་། སྐྱེ་བ་ཕྱི་མ་རྒྱང་འཕེན་ལྟ་བུའི་མངོན་སུམ་གྱིས་མི་མཐོང་ཡང་ཡོད་པའི་སྒྲུབ་
བྱེད་སོགས་སྒྲུབ་བྱེད་དུ་མ་མཛད་ལ། དེ་དག་ནི་མཚོན་བྱེད་ཙམ་ཡིན་གྱི། རྒྱས་པར་ལེགས་ལྡན་འབྱེད་ཀྱི་ཤེས་
རབ་སྒྲོན་མེ། དེའི་ཊིཀྐ་འགྲེལ་བཤད་ཕྱོགས་གླང་ཡབ་སྲས་ཀྱི་གཞུང་དང་། ཞི་འཚོ་ཡབ་སྲས་ཀྱི་གཞུང་རྣམས་
ལས། དེའི་ལུགས་བརྗོད་པ་དང་། དེ་འགོག་པའི་ཚུལ་རྒྱུས་པར་སྣང་བས། བློ་གྲོས་ཆེ་བ་རྣམས་ཀྱིས་གཞུང་
དེ་དག་ལ་ལྟ་བར་རིགས་སོ། ། དེ་ཡང་སྤྱིར་དངོས་སྟོབས་ཀྱི་རིགས་པས་སྒྲུབ་ནུས་པ་ནི། དེས་སྒྲུབ་ལ། དེ་
ཙམ་གྱིས་མི་ནུས་པ་ནི་དཔྱད་པ་གསུམ་གྱིས་དག་པའི་ལུང་གིས་སྒྲུབ་ཚུལ་རྣམ་འགྲེལ་དང་དེའི་ཊིཀྐ་རིགས་མཐའ་
དཔྱོད་སོགས་ན་གསལ་ལོ། །
གཉིས་པ་རྟག་སྨྲ་བའི་གྲུབ་མཐའ་ལ་གཉིས། དེའི་ལུགས་བརྗོད་པ་དང་། དེ་དགག་པའོ། ། དང་པོ་ལ་
རྟག་སྨྲ་བ་བཅུ་གཅིག་སྟེ། གྲངས་ཅན་ནམ་སེར་སྐྱར་གྲགས་པ། ཚངས་པ་བ། བརྡ་སྤྲོད་པ། རིག་བྱེད་
མཐའ་བ། གསང་བ་པ། ཁྱབ་འཇུག་པ། དཔྱོད་པ་བ། ཞི་བ་བ། བྱེ་བྲག་པ། རིག་པ་ཅན། ཡང་བྱེད་པ་
སྟེ་བཅུ་གཅིག་གོ། དང་པོ་ལ་སྟོན་པ། མིང་། གྲུབ་མཐའི་ཁྱད་པར་རོ། ། དྲང་སྲོང་སེར་སྐྱ། དྲང་སྲོང་
མཆོད་འོས། དབང་ཕྱུག་ནག་པོ། སྟོན་པ་ཆུ་རླུང་བཞི་ནི། དེའི་སྟོན་པའོ། ། ཤེས་བྱ་ལ་ཉེར་ལྔའི་གྲངས་
ངེས་པར་འདོད་པས་ན། གྲངས་ཅན་པ་དང་། སྟོན་པ་སེར་སྐྱའི་རྗེས་སུ་འབྲང་བས་སེར་སྐྱ་བར་གྲགས་སོ། །
འདི་ལ་སྔོན་གྱི་གྲངས་ཅན་པ་དག་འདི་ལྟར་སྨྲ་ སྟེ། འབྲས་བུ་ཐམས་ཅད་ནི་གཙོ་བོ་ཁོ་ན་ལས་འབྱུང་གི།
དབང་ཕྱུག་གིས་མ་བྱས་སོ་ཞེས་དབང་ཕྱུག ལྷོར་མི་འདོད་པས་གྲངས་ཅན་ལྷ་མེད་དང་། ཕྱིས་སྟོན་པ་ཆུ་རླུང་
གི་རྗེས་འབྲང་རྣམས་ནི། འབྲས་བུ་རྣམས་གཙོ་བོ་ཁོ་ན་ལས་མ་བྱུང་བར་དབང་ཕྱུག་གི་བློའི་གཡོ་བ་སྔོན་དུ་
བཏང་ནས་ཀྱང་བྱས་ཏེ། དཔེར་ན་རྫ་བུམ་བྱེད་པ་ནི། རྫ་མཁན་ལ་བལྟོས་པ་བཞིན་ནོ་ཞེས་ཟེར་བས་དེ་ལ་
གྲངས་ཅན་ལྷར་བཅས་སུ་གྲགས་སོ། ། སྔོན་གྱི་གྲངས་ཅན་དེ་དག་གིས་ཤེས་བྱ་ཉེར་ལྔ་བོ་ཐམས་ཅད་བེམ་ཤེས་
གཉིས་སུ་འདུ་ཤིང་། བདག་དང་ཤེས་པ་རིག་པ་གསུམ་དོན་གཅིག་པར་འདོད་ལ། བདག་དེ་ཡང་རྟག་པ་དང་
བདེ་སྡུག་ལ་ལོངས་སྤྱོད་པ་བོ་དང་། འགྲོ་བ་ཐམས་ཅད་ལ་ཁྱབ་པ་སོགས་ཁྱད་པར་དུ་མ་དང་ལྡན་པར་འདོད་
དོ། ། བློ་རིག་གཉིས་དོན་གཅིག་པར་མི་འདོད་དེ། བློ་རྣམས་བེམ་པོ་ཡིན་ལ། སྐྱེས་བུ་ཤེས་པ་དང་རིག་པར་
འདོད་ཅིང་གཞན་ཤེས་བྱ་ཉེར་བཞི་བོ་ཐམས་ཅད་བེམ་པོར་འདུས་ཤིང་བསགས་པར་འདོད་པའི་ཕྱིར་རོ། །
ཤེས་བྱ་ཉེར་བཞི་ནི། རྩ་བའི་རང་བཞིན་དང་། བློའམ་ཆེན་པོ། ང་རྒྱལ། གཟུགས་སྒྲ་དྲི་རོ་རེག་བྱ་སྟེ་དེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཙམ་ལྔ། མིག་རྣ་བ་སྣ་ལྕེ་ལྤགས་པ་སྟེ་བློའི་དབང་པོ་ལྔ། ངག་ལག་པ་རྐང་པ་རྐུབ་འདོམ་སྟེ་ལས་ཀྱི་དབང་པོ་ལྔ།
ཡིད་ཀྱི་དབང་པོ་དང་བཅས་དབང་པོ་བཅུ་གཅིག་ས་ཆུ་མེ་རླུང་ནམ་མཁའ་སྟེ་འབྱུང་བ་ལྔར་བཅས་ལ་ཤེས་བྱ་
ཉེར་བཞི་ཞེས་བྱ་ཞིང་། དེའི་སྟེང་དུ་བདག་གི་སྐྱེས་བུ་བསྣན་པས་ཉེར་ལྔའོ། ། དེའི་གཞུང་ལས། རྩ་བའི་རང་
བཞིན་རྣམ་འགྱུར་མ་ཡིན་ལ། ། ཆེན་པོ་སོགས་བདུན་རང་བཞིན་རྣམ་འགྱུར་ཞིང་། ། བཅུ་དྲུག་པོ་ནི་རྣམ་
པར་འགྱུར་བ་སྟེ། ། སྐྱེས་བུ་རང་བཞིན་མ་ཡིན་རྣམ་འགྱུར་མིན། ། ཞེས་བཤད་པ་ལྟར། སྤྱི་གཙོ་བོའམ་རྩ་
བའི་རང་བཞིན་ནི་བྱེད་པའི་རྒྱུ་ཡིན་ཀྱང་བྱ་བའི་འབྲས་བུ་མ་ཡིན་ཞིང་ཆ་མེད་གཅིག་བུ་རྒྱུ་འབྲས་ཀུན་ལ་ཁྱབ་པ།
ཞེ་སྡང་རྨོངས་ཆགས་གསུམ་མམ་རྡུལ་མུན་སྙིང་སྟོབས་གྱི་ཡོན་ཏན་གསུམ་ཆ་མཉམ་པའི་གནས་སྐབས་ཀྱི་ཤེས་བྱ་
མི་གསལ་བ་ཞིག་ཏུ་འདོད་ལ། ཆེན་པོ་དང་བློ་གཉིས་ནི་མིང་གི་རྣམ་གྲངས་ཏེ་ཕྱིའི་ཡུལ་དང་ནང་གི་སྐྱེས་བུའི་
གཟུགས་བརྙན་གཉིས་ཀ་འཆར་བ་ཞིག་གོ། ཆེན་པོ་དེ་དང་། ང་རྒྱལ་གཉིས། གཟུགས་སོགས་ཏེ་བདུན་ནི་
རང་བཞིན་རྣམ་འགྱུར་གཉིས་ཀ་དང་། མིག་སོགས་དབང་པོ་བཅུ་གཅིག་དང་། ས་སོགས་འབྱུང་བ་ལྔ་སྟེ་བཅུ་
དྲུག་པོ་ནི་རྣམ་འགྱུར་ཁོ་ན་དང་། བདག་ཤེས་རིག་གི་སྐྱེས་བུ་ནི་རང་བཞིན་དང་རྣམ་འགྱུར་གཉིས་གང་ཡང་
མིན་པར་འདོད་དེ་རང་བཞིན་རྒྱུ་དང་རྣམ་འགྱུར་ནི་འབྲས་བུའོ། ། དེ་རྣམས་ཇི་ལྟར་སྐྱེ་བ་ཡང་། རང་རྩ་བའི་
རང་བཞིན་ལས་ཆེན་པོའོ། ། དེ་ལས་ང་རྒྱལ། དེ་ལས་སྒྲ་རེག་བྱ་ཆོས་གཟུགས་དྲི་སྟེ་དེ་ཙམ་ལྔ་དང༌། རྣ་བ་
ལྤགས་པ་མིག་ལྕེ་སྣ་སྟེ་བློའི་དབང་པོ་ལྔ་དང་། ངག་ལག་པ་རྐང་པ་རྐུབ་འདོམ་སྟེ་ལས་ཀྱི་དབང་པོ་ལྔ་དང་།
ཡིད་ཀྱི་དབང་པོ་སྟེ་དབང་པོ་བཅུ་གཅིག་རྣམས་སྐྱེའོ། ། དེ་ཙམ་ལྔ་བོ་ལས་འགྱུར་བ་ལྔ་སྐྱེ་སྟེ། སྒྲ་ལས་རྣམ་
མཁའ། རེག་ལས་རླུང་། གཟུགས་ལས་མེ། རོ་ལས་ཆུ། དྲི་ལས་ནི་སའོ། ། རྡུལ་དང་མུན་པ་སྙིང་སྟོབས་ཀྱི་
སྟོན་གསུམ་ཡང་། དགའ་བའི་བདེ་བ་ནི་སྙིང་སྟོབས་དང་། མི་དགའ་བའི་སྡུག་བསྔལ་ནི་རྡུལ་དང་། རྨོངས་
པའིགཏི་མུག་ནི་མུན་པར་འདོད་ལ། ཐིམ་པའི་ཚུལ་སོགས་རྣམ་བཤད་དགོངས་པ་རབ་གསལ་དང་གཞན་
དུའང་ཤེས་པར་བྱའོ། ། གཉན་ཡང་གྲངས་ཅན་གཉིས་ཀས་མྱུ་གུ་ལྟ་བུ་རང་ཉིད་ལས་རང་ཉིད་སྐྱེ་བར་མི་
འདོད་ཀྱང་འབྲས་བུ་རྣམས་དང་དེའི་རང་བཞིན་རྒྱུ་དུས་སུ་མེད་ན་རི་བོང་གི་རྭ་བཞིན་དུ་མི་སྐྱེ་བས། དེ་སྔར་གྱི་
རྒྱུ་དུས་སུ་ཡོད་ཅེས་ཁས་ལེན་པས་བདག་སྐྱེ་འདོད་པར་མཚུངས་ལ་ཁྱད་པར་ནི་རང་གི་རྒྱུ་དང་ངོ་བོ་གཅིག་པ་མི་
གསལ་བའི་ཚུལ་དུ་ཡོད་པ་ཞིག་གསལ་བར་འབྱུང་དགོས་པར་འདོད་པ་དང༌། ཡང་འོ་མ་ཞོར་འགྱུར་བ་ལྟར་
གྲུབ་ཟིན་སླར་ཡང་སྐྱེ་བར་འདོད་པའི་ཚུལ་གཉིས་ཡོད་དོ། ། རྒྱུ་འབྲས་ངོ་བོ་གཅིག་ཡིན་པ་ནི་སངས་རྒྱས་པས་
བུམ་པ་དངོས་པོ་དང་ངོ་བོ་གཅིག་ཡིན་པར་འདོད་པ་དང་མི་འདྲ་བར་རྣམ་འགྱུར་གྱི་དངོས་པོ་ཐམས་ཅད་ཀྱི་

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
རང་བཞིན་རྣམས་ཕར་ཡིན་ཚུར་ཡིན་དུ་འདོད་པ་སྟེ། དཔེར་ན་མྱུ་གུའི་རྩ་བའི་རང་བཞིན་གང་ཡིན་ས་བོན་
གྱིའང་རང་བཞིན་དུ་འདོད་པ་བཞིན་ནོ། ། དེ་ནི་རྒྱུ་འབྲས་ཀུན་ལ་ཁྱབ་པའི་རང་བཞིན་སྔར་བཤད་པ་དེ་ལྟ་བུ་
འདོད་པའི་དབང་གི་ཡིན་ལ། འདི་འགོག་པའི་ཚུལ་ནི་ཐུན་མོང་དུ་འཆད་པར་འགྱུར་རོ། །
གཉིས་པ་ཚངས་པའི་འདོད་པ་ལ། སྟོན་པ། མིང་། གྲུབ་མཐའ་རྣམས་ལས། ཚངས་པ་དང༌། སྐྱེ་
རྒུའི་བདག་པོ་ནི་སྟོན་པའོ། ། ཚངས་པའི་བུར་ཁས་ལེན་པས་ན། ཚངས་པ་བའོ། ། འདིས་ནི། རང་གི་རིག་
བྱེད་ནས་འབྱུང་བ་ལྟར། རྟ་དང་བ་ལང་རྣམས་གསོན་པོར་སྲེག་པ་དང་། བསད་ནས་ཤ་ཁྲག་གི་མེར་སྦྱིན་སྲེག་
ཀྱང་བྱེད་ལ། ཡང་རྟ་འགའ་ཞིག་ལ་ཁབ་ལྔ་བརྒྱ་རེ་བཙུགས་ནས་སྦྱིན་སྲེག་བྱེད་དེ། དེ་ལས་ལྷག་ཚངས་པ་སྒྲུབ་
པའི་ཐབས་ཁྱད་པར་ཅན་གཞན་མེད་པར་འདོད། རྟག་པའི་བདག་ཁས་ལེན་ཅིང་། ཚངས་པ་དབང་ཕྱུག་གི་
བློས་སྤྲུལ་བའི་སྐོར་ལས་སྐྱེས་ཀྱང་། ཚངས་པ་ཉིད་འཇིག་རྟེན་ཐམས་ཅད་ཀྱི་བྱེད་པོ་དང་། ཁྱད་པར་བྲམ་ཟེ་
རྣམས་ཚངས་པའི་ཁ་ནས་བྱུང་བར་ཁས་ལེན་ཅིང་། ཚངས་པའི་ཞལ་བཞི་ལས་རིག་བྱེད་བཞི་ཡང་བྱུང་བར་
འདོད་དོ། །
གསུམ་པ་བརྡ་སྤྲོད་པ་ལ། སྟོན་པ་མིང་གྲུབ་མཐའ་རྣམས་ལས། ཚངས་པ་ནི་སྟོན་པ་དང་། སྒྲ་གཙོ་
བོར་བྱེད་པས་ན་བརྡ་སྤྲོད་པའོ། ། འདིས་དངོས་པོར་གྱུར་བའི་སྒྲའི་ཚངས་པ་ཞེས་བྱ་བ་ཐོག་མར་སྐྱེ་བ་མེད་པ་
དང་མཐར་འཇིག་པ་མེད་པའི་རྟག་པ་ཞིག་འདོད་དེ། དེ་ཕྱོགས་དང་དུས་གྱི་ཆ་མེད་དངོས་པོ་ཀུན་གྱི་རང་
བཞིན་ཨ་ཨུ་མ་གསུམ་གྱི་བདག་ཉིད་ཅན་གྱི་ཡེ་གེའོ་ཟེར། སྒྲ་དེ་ཡུལ་ལ་དངོས་དབང་གིས་བདེན་པར་འཇུག་པ་
དང་། ཕྱི་ནང་ཐམས་ཅད་དེ་གཅིག་པོའི་རང་བཞིན་དུ་གནས་པར་འདོད། ཕྱུག་གི་མཆོད་སྦྱིན་ཀྱང་བྱེད་ལ།
བུད་མེད་དང་འཕྲད་པའི་ཁམས་ཀྱི་འཛག་དེ་ལམ་གྱི་མཆོག་ཡིན་པར་རློམ་ཞིང་། ཁམས་འབབ་པའི་དུས་ཀྱི་
རྟོག་པ་རགས་པ་ལོག་པའི་སྣང་བ་སྟོང་པ་ན་དེས་དེ་ལམ་གྱི་གཙོ་བོར་འཛིན་པ་དང་དེ་འདྲའི་བདེ་སྟོང་ཧང་ཧང་
པོ་དེ་ཐར་བར་འདོད་དོ་ཞེས་བཤད། རྟག་བདག་འདོད་ཅིང་ཚད་མ་ལ་རིག་བྱེད་ཁོ་ན་རང་བྱུང་གི་ཚད་མ་དང་།
ལ་ལ་མངོན་རྗེས་ཀྱི་ཚད་མ་གཉིས་ཀྱང་འདོད་དོ། །
བཞི་བ་རིག་བྱེད་པ་ལ། སྟོན་པ་མིང་གྲུབ་མཐའ་རྣམས་ལས། འདིར་ཡང་ཚངས་པ་ནི་རིག་བྱེད་པ་
པའམ་རིག་བྱེད་མཐའ་བའི་སྟོན་པའོ། ། རིག་བྱེད་ཀྱི་མཐར་སོན་པར་སྨྲ་བས་ན་རིག་བྱེད་མཐའ་བའོ། །
འདི་ལས་ཁ་ཅིག་ནི་བདག་ཆུང་བ་ཉུང་འབྲུ་ཙམ་དང་། ལ་ལ་ནི་རི་རབ་བཞིན་ཆེ་ཡང་བསྟན་པར་མི་ནུས་ཞེས་
འདོད། ཡང་ལུས་ཅན་ཐམས་ཅད་ལ་ཁྱབ་པ། རྟག་པ་འཆི་བ་མེད་པ་སོགས་ཁྱད་ཆོས་བརྒྱད་དང་ལྡན་པའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྐྱེས་བུ་ཞིག་ཡོད་པར་འདོད་དེ། དེ་ནི་རྟོག་གེ་འབར་བ་ལས། སྟེང་ཕྱོགས་ནི་མགོ་བོའོ། ། འོག་ཕྱོགས་ནི་རྐང་
པའོ། ། ནམ་མཁའ་ནི་ལྟོ་བའོ། ། ཕྱོགས་ནི་ལག་པའོ་ཞེས་སོགས་འབྱུང་བ་ལྟ་བུ་དང་། དེ་ཁོ་ནས་སྣོད་བཅུད་
ཐམས་ཅད་ཀྱི་རྒྱུ་བྱེད་ས། གང་གིས་དེ་གསེར་མདོག་ཅན་དུ་མཐོང་བ་དེའི་ཚེ་དགེ་སྡིག་མཉམ་པར་འདོད་
དོ། །
ལྔ་བ་གསང་བ་པ་ལ། སྟོན་པ་མིང་གྲུབ་མཐའ་རྣམས་ལས། སྟོན་པ་ནི་སྔར་བཞིན་ནོ། ། ཚངས་མ་
བས་བཤད་པའི་རིག་བྱེད་བདུད་རྩི་ཐིག་པ་གསང་བ་ཞེས་བྱ་བའི་ལུང་གི་རྗེས་འབྲང་བས་ན་གསང་བ་བའོ། །
ས་ལ་སོགས་པ་འབྱུང་བཞིའི་བདག་ཉིད་ཅན་གྱི་བདག་རྟག་པ་ཡིན་པ་དང་། རྣམ་ཤེས་ཀྱི་རང་བཞིན་འགྲོ་བ་
ཐམས་ཅད་ལ་ཁྱབ་པ་ཡན་གར་བ་ཞིག་འདོད་པར་དབུ་མ་རྒྱན་གྱི་འགྲེལ་བཤད་ནས་གསུངས་སོ། །
དྲུག་པ་ཁྱབ་འཇུག་པ་ལ། སྟོན་པ་མིང་གྲུབ་མཐའ་རྣམས་ལས། སྔོན་གྱི་སྟོན་པ་ནི་ཁྱབ་འཇུག་དང༌།
བླམ་ཟླ་བ་ཡིན་ལ། ཕྱིས་གཞོན་ནུ་མ་ལེན་སྟོན་པའོ། ། ཁྱབ་འཇུག་སྟོན་པར་འཛིན་པས་ན་ཁྱབ་འཇུག་
པའོ། ། འདིས་ཁྱབ་འཇུག་དེ་འཇུག་པ་བཅུ་དང་ལྡན་པར་འདོད་དེ། ཇི་སྐད་དུ། བཞིའི་ཉ་དང་རུས་སྦལ་
ཕག་རྒོད་དང་། ། མི་ཡི་སེང་གེ་མིའུ་ཐུང་དགའ་བྱེད་གཉིས། ནག་པ་སངས་རྒྱས་རིགས་ལྡན་འཇུག་པ་
བཅུས། ། ཞེས་བཤད་པ་བཞིན་དང་། ཁྱབ་འཇུག་དེ་ནི་འགྲོ་བའི་བྱེད་པ་བོ་དང་། རྡུལ་ཕྲན་རྟོག་པ་ནི།
སྣོད་བཅུད་ཀྱི་བྱེད་པོར་ཡང་འདོད་ལ། འཁོར་བ་ཉམས་པའི་སྟོང་བ་རེ་ཐར་བར་ཁས་ལེན་ཅིང་། རླུང་གི་རྣལ་
འབྱོར་འགའ་ཞིག་བསྒོམས་ན་ཁྱབ་འཇུག་གི་ཐར་པོར་སྟེར་བར་འདོད་དོ། ། ཁྱབ་འཇུག་དེས་ཀྱང་ང་རྒྱལ་གྱིས།
ཉི་མ་ཟླ་བ་སོགས་སྣོད་བཅུད་ཀྱི་བཟང་བཟང་ཐམས་ཅད་ཁོ་བོ་ཡིན་ནོ་ཞེས་ཟེར་ཞིང་། རྟག་བདག་ཀྱང་འདོད་
དོ། །
བདུན་པ་དཔྱོད་པ་ལ། སྟོན་མིང་གྲུབ་མཐའ་ལས། ཁྱབ་འཇུག་དང་། རྒྱལ་དཔོག་སྟོན་པའོ། ། རིག་
བྱེད་ལ་དཔྱོད་པས་ན་དཔྱོད་པ་དང་། རྒྱལ་དཔོག་གི་རྗེས་སུ་འབྲང་བས་རྒྱལ་དཔོག་པའོ། ། འདིས་བདག་ནི།
བདེ་སྡུག་མྱོང་བའི་བདག་ཉིད་ཅན་གནས་སྐབས་མི་རྟག་ཅིང་ལུས་ལས་ཐ་དད་དུ་གནས་པའི་ཡན་གར་བ་ངོ་བོ་
ལ་ལྡོག་ཆ་སོ་སོར་དབྱེ་རྒྱུ་མེད་པའི་བློ་ཞིག་ཏུ་འདོད་ལ། རིག་བྱེད་ཀྱི་ཚིག་མ་གཏོགས་གཞན་གྱི་རིགས་ཐམས་
ཅད་རྫུན་ཡིན་པར་ཁས་ལེན་ཏེ། དང་པོ་ནི། ཚད་ཆེན་ལས། ། གཞན་དག་བདག་ནི་ལྡོག་པ་དང་། ། རྗེས་
འགྲོ་བདག་ཉིད་ཅན་གྱིས་ནི། ། ཞེས་སོགས་དང་། གཉིས་པ་ནི། ཇི་སྐད་དུ། སྐྱེས་བུའི་ཚིག་ནི་བརྫུན་ཉིད་
དེ། ། རིག་བྱེད་སྐྱེས་བུས་མ་བྱས་ཕྱིར། ། དེས་ན་ཚད་མས་གཟུང་བར་བྱ། ། ཞེས་འབྱུང་བ་བཞིན་ནོ། །

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
ངན་སོང་ལས་ཐར་བ་ཞིག་ཐར་བར་འདོད་ཅིང་། དེའི་ཆེད་དུ་མེ་ལྔ་བསྟེན་པ་དང་། སྦྱིན་སྲེག་ཀྱང་བྱེད་དེ་
རྟའི་མཆོད་སྦྱིན་ནི་སྔར་བཤད་པ་དང་འདྲ་བར་གསུངས། རང་གི་སྟོན་པ་རྒྱལ་དཔོག་པ་ཀུན་མཁྱེན་དུ་འདོད་
ཀྱང་། ཤེས་བྱ་ཐམས་ཅད་མཁྱེན་པའི་ཀུན་མཁྱེན་ནི་མི་འདོད་དེ། དེའི་རྒྱུ་མཚན་ཡང་ཤེས་བྱ་མཐའ་ཡས་པ་
དང་། དྲི་མ་སེམས་ཀྱི་རང་བཞིན་ལ་ཞུགས་པས་སེམས་དང་འབྲལ་མི་རུང་བས། གལ་ཏེ་དྲི་མ་ཟད་ན་སེམས་
ཀྱང་ཟད་པར་འགྱུར་ཞེས་འདོད། ཚད་མ་མངོན་རྗེས་གཉིས་དང་དེ་ལས་གཞན་པའི་ཚད་མ་བཞི་ཡང་ཁས་
ལེན་ཏེ། ཚད་མ་སོ་སོའི་ངོས་འཛིན་དང་འགོག་ཚུལ་ནི་དབུ་མ་སྙིང་པོ་སོགས་ན་གསལ་ལོ། །
བརྒྱད་ཞི་བ་པ་ལ། སྟོན་མིང་གྲུབ་མཐའ་རྣམས་ལས། དབང་ཕྱུག་གམ་ཞི་བ་དང་། རྐང་མིག་པ་སྟེ་
སྟོན་པའོ། ། དབང་ཕྱུག་ཞི་བ་ལྷར་འཛིན་པས་ན། ཞི་བ་བའོ། ། འདོད་ཚུལ་ཅུང་ཟད་མི་འདྲ་བའི་སྒོ་ནས་
རིགས་གསུམ་ཡོད་ལ། དབང་ཕྱུག་ཆེན་པོ་ནི། ཕྲ་བ་དང་། ཡང་བ་སོགས་བརྒྱུད་ལྡན་དང་། དེ་ཡང་རྐང་
ལག་མིག་སོགས་ཀྱིས་བྱ་བ་མང་དུ་བྱེད་པས་གྲུབ་དང་། ནམ་མཁའ་དང་རླུང་དངས་པར་བྱེད་ཅིང་ས་ཆུ་སྡུད་པ་
དང་རྒྱས་པར་བྱེད་པས་ཡང་བ་དང་། སྣོད་བཅུ་ཐམས་ཅད་ཀྱི་རྒྱུ་བྱེད་པས་བདག་པོ་དང་། ཐམས་ཅད་ལ་
དབང་བསྒྱུར་བས་དབང་དུ་གྱུར་བ་དང་། ཡིད་ལྟར་གང་འདོད་པ་དེར་ཕྱིན་ནུས་པས་གར་ཕྱིན་དང་། སྐྱེ་རྒུ་
ཐམས་ཅད་ཀྱིས་མཆོད་པར་བྱ་བར་འོས་པས་མཆོད་པར་བྱ་བ་དང་། རྡུལ་མུན་སྙིང་སྟོབས་ཀྱི་ཡོན་ཏན་གང་ལ་
གནས་ཀྱང་འབྱེད་ནུས་པས་འདོད་རྒུར་ལྡན་པ་དང༌། ཐར་བ་དང་མཐོ་རིས་གང་འདོད་པ་ལ་དེ་སྟེར་ནུས་པས་
དགའ་མགུར་གནས་པ་སྟེ་བརྒྱད་དོ། ། དབང་ཕྱུག་དེ་ནི་རི་བོ་ཏི་སེ་ན་ཡོད་པར་འདོད་དེ། དེ་ཡང་གངས་ཏི་
སེ་ན་ལྷ་མོ་དབུ་མ་དང་སྲས་ཚོགས་བདག་འཁོར་བརྒྱ་སྟོང་དང་བཅས་ཏེ་གནས་པར་འདོད་པས་སོ། ། སྣོད་
བཅུད་ཐམས་ཅད་དབང་ཕྱུག་འདིས་བྱས་པར་འདོད་དེ། འཇིག་རྟེན་ན་དངོས་པོ་རིགས་ཐ་དད་པ་སྣ་ཚོགས་
ཡོད་པ་རྣམས་དབང་ཕྱུག་གིས་བྱས་ཀྱི། རི་རྣམས་དང་རྩ་ཤིང་སོགས་དེ་དག་ལ་དབྱིབས་འཆོས་མཁན་མེད་
པས་སོ་སྙམ་དུ་བསམ་མོ། ། བདག་ཀྱང་ཁྱབ་འཇུག་པས་འདོད་པའི་རྟག་པ་དེ་ལྟ་བུ་དང་། ཁམས་ཀྱི་དེ་ཉིད་
སོགས་དེ་ཉིད་ལྔ་འདོད་ཅིང་། ཐིག་ལེ་འབབ་པའི་བདེ་བ་དང་རླུང་སྦྱོར་འགའ་ཞིག་གྲོལ་ལམ་དུ་འཛིན། །
འཁྲིག་པ་དེའི་དུས་ཀྱི་ཤེས་པ་ཞིག་ཐར་བར་འདོད་དེ། ཇི་སྐད་དུ། དབང་ཕྱུག་ནུས་ཅན་མཉམ་སྦྱོར་བས། །
མཆོག་ཏུ་བདེ་བ་གཉིས་མེད་མཆོག། ཅེས་སོགས་དང་། འཁྲིག་པའི་གྲུབ་པ་ནི་ཐར་བ་ཡིན་ལ། ཞེས་སོགས་
གསུངས་པའི་ཕྱིར་རོ། །
དགུ་བ་བྱེ་བྲག་པ་ལ། སྟོན་པའི་མིང་གྲུབ་མཐའ་རྣམས་ལས། འུག་པ་ལྷར་འཁྲུལ་བའི་དྲང་སྲོང་འུག་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པའམ་མིང་གཞན་གཟེག་གཟན་པ་ནི་སྟོན་པའོ། ། དེས་བྱས་པའི་བྱེ་བྲག་གསལ་བའི་ལུང་གི་རྗེས་སུ་འབྲང་བས་
ན་བྱེ་བྲག་པའམ་འུག་པ་བའོ། ། འདིས་ནི་བདག་ཀུན་ཏུ་འགྲོ་བའི་བེམ་པོ་གཟུགས་ཅན་བར་འདོད་དེ། དེའི་
ཁྱད་པར་ཕྱི་ནང་གི་བདག་གཉིས་སུ་ཡོད་ལ། ནང་གི་བདག་ནི་ལུས་ཀྱི་ཁོང་ན་གནས་པ་དེར་དབང་པོའི་ཚོགས་
རྣམས་འདུག་ཅིང་། ཕྱིའི་བདག་ནི་ལུས་ཀྱི་སྟེང་ན་ནང་གི་བདག་དེ་ལ་ཕན་འདོགས་པ་ཞིག་སྟེ། དཔལ་ལྡན་ཟླ་
བས། བདག་རྣམ་པ་གཉིས་སུ་སྨྲ་བར་བྱེད་དེ། འདི་ལྟ་སྟེ། ནང་གི་བདག་དང་ཕྱིའི་བདག་གོ། དེ་ལ་ནང་གི་
བདག་ཅེས་བྱ་བ་ནི། གང་ཞིག་ལུས་ཀྱི་ཁོང་ན་རྣམ་པར་གནས་ཤིང་། ཞེས་སོགས་གསུངས་པ་ལྟར་རོ། ། ད་
ལྟ་ཕལ་ཆེར་གྱིས་བདག་འདོད་པའི་ཚུལ་འདི་དང་མཐུན་པར་སྣང་སྟེ། འདིས་འདོད་པའི་ནང་གི་བདག་དེ་
ཞེས་ཕུགས་སུ་འཚང་འདུག་པའི་ཕྱིར་རོ། ། འདིའི་འདོད་ཚུལ་ཚིག་དོན་དྲུག་སོགས་གཞན་ནི་རིག་པ་ཅན་དང་
ཐུན་མོང་བ་སྟེ་འཆད་པར་འགྱུར་རོ། ། །
བཅུ་བ་རིག་པ་ ཅན་ པ་ ལ། སྟོན་ པ་མིང་གྲུབ་མཐའ་རྣམས་ལས། དྲང་སྲོང་རྐང་མིག་པ་ནི་སྟོན་
པའོ། ། སྟོན་པ་དེས་བྱས་པ་རིག་པའི་ལྟ་བའི་རྗེས་སུ་འབྲང་བས་ན་རིག་པ་ཅན་ནོ། ། སྔ་མ་དང་འདི་གཉིས་
ཀས་ཚད་མ་མངོན་རྗེས་གཉིས་དང་ལུང་ཚད་མ་སྟེ་གསུམ་འདོད་ལ། ཤེས་བྱ་ལ་ཚིག་དོན་དྲུག་གི་གྲངས་ངེས་པ་
དང་། ཁྱད་པར་འདིས་བདག་ནམ་མཁའ་བཞིན་དུ་ཀུན་ལ་ཁྱབ་པའི་ཆེན་པོར་འདོད་དོ། ། ཚིག་དོན་དྲུག་ནི།
རྫས་དང་། ཡོན་ཏན། ལས། སྤྱི། བྱེ་བྲག འདུ་བ་སྟེ་དྲུག་གོ། རྫས་ལ་དགུ་སྟེ། ས་སོགས་འབྱུང་བ་བཞི་
དང་ནམ་མཁའ་བཅས་ལྔ། དུས་ཕྱོགས་བདག་ཡིད་བཞི་སྟེ་དགུའོ། ། ཡོན་ཏན་ནི་ཉེར་བཞི་སྟེ། འདོད་ཡོན་
ལྔ་དང་། གྲངས། བོང་ཚོད། སོ་སོ་བ། ཕྲད་པ། དབྱེ་བ། གཞན་དང་གཞན་མིན་པ། མིག་གི་བློ་ནས་
ལུས་ཀྱི་བློའི་བར་ལྔ་དང་། བདག སྡུག་བསྔལ། འདོད་པ། སྡང་བ། འབད་པ། ཆོས་དང་། ཆོས་མིན།
བྱས་པའི་ཤུགས་སོ། ། ལས་ཞེས་བྱ་བ་ནི་རྣམ་པ་ལྔ་སྟེ། འདེགས་པ། འཇོག་པ། བསྐུམ་པ། བརྐྱང་བ།
འགྲོ་བའོ། སྤྱི་ནི་རྫས་ཡོན་ཏན་ལས་གསུམ་ལས་དོན་གསུམ་པའི་རྫས་ཞིག་གོ། དེ་ཡང་ཡོད་པ་ལྟ་བུ་ཀུན་ལ་
ཁྱབ་པའི་སྤྱི་དང་། བུམ་པ་ལྟ་བུ་ཉི་ཚེ་བའི་སྤྱིར་འདོད་དོ། ། བྱེ་བྲག་ནི་ཁྱད་པར་སྟེ། དཀར་ནག་སོགས་ཀྱི་
ཁྱད་པར་ལྟ་བུའོ། ། འདུ་བ་ནི་གཉིས་ཏེ། རྟེན་བརྟེན་པ་གོ་ས་ཐ་དད་ཀྱི་ལྡན་འབྲེལ་དང་། གོ་ས་ཐ་མི་དད་ཀྱི་
འདུ་འབྲེལ་གཉིས་ཏེ། རྒྱས་པར་ནི་གཞན་དུ་ཤེས་པར་བྱའོ། ། བྱེ་བྲག་པ་དང་འདི་གཉིས་ཀས། སྣོད་བཅུད་
ཐམས་ཅད། རྡུལ་ཕྲ་རབ་ཀྱི་རྒྱུ་བྱས་ནས་དབང་ཕྱུག་གིས་བྱས་པར་འདོད་དེ། སྣོད་བཅུད་སྔ་མ་སྟོང་བའི་ཚེ་
འབྱུང་བཞིའི་རྡུལ་ཕྲ་རབ་སོ་སོ་ན་ཡན་གར་དུ་གནས་པ་རྣམས་དབང་ཕྱུག་གི་བློའི་གཡོ་བ་སྔོན་དུ་བཏང་ནས་
10

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
བྱས་པར་འདོད་པའི་ཕྱིར་རོ། ། དབང་ཕྱུག་གི་དབང་བསྐུར་བ་དང་ཁྲུས་སོགས་ཆོས་ཀྱིས་འཁོར་བ་ལས་གྲོལ་
བར་བྱེད་པས། ཆོས་དེ་ལྟ་བུ་ལ་སྤྱད་ནས་འཁོར་བ་ཟློག་སྟེ་མར་མེ་ཤི་བ་བཞིན་དུ་རྣམ་རྟོག་ཟད་པ་ནི་ཐར་བར་
འདོད་དེ། ལེགས་ལྡན་འབྱེད་ཀྱིས། ལུས་དང་ཡིད་ཀྱི་རྣམ་རྟོག་ནི། ། ཞེས་པ་ནས། ཤི་བ་ཟད་པའི་མེ་
བཞིན་ནོ། ། ཞེས་གསུངས་པ་ལྟར་རོ། །
བཅུ་གཅིག་པ་ཟད་བྱེད་པ་ལ། སྟོན་པ་མིང་གྲུབ་མཐའ་རྣམས་ལས། རྒྱལ་བ་དམར་དང་། དྲང་སྲོང་
མཆོད་འོས། ལྡོང་རེས་ཁྱུ་མཆོག་རྣམས་སྟོན་པའོ། ། རང་གི་སྐྱ་ཉིན་བཞིན་དུ་ཟད་པར་བྱེད་པས་ན་ཟད་བྱེད་
པ་དང་། གོས་མེད་པར་གཅེར་བུར་རྒྱུ་བས་ན་ གཅེར་བུ་བའོ། ། གཞན་ཡང་འདི་ལས་ཀུན་ཏུ་རྒྱུ་དང་།
འཚོབ་པ་དང་། མཆོད་འོས་པར་ཡང་གྲགས་སོ། ། སྐྱེས་བུའི་སྲོག་བདག་ཏུ་འདོད་ཅིང་། སྲོག་དེ་ཡང་སྲོག་
ཅན་རང་གི་ལུས་ཀྱི་ཚད་ཅི་ཙམ་ཡོད་པ་དེ་ཙམ་ཞིག་དང་། དེ་ཉིད་རྫས་རྟག་ལ་རྣམ་གྲངས་མི་རྟག་པ་སེམས་
པའི་བདག་ཉིད་ཅན་དུ་འདོད་དེ། ཁྱད་པར་འཕགས་བསྟོད་ལས། གཅེར་བུ་ལུས་ཀྱི་ཚེད་བཞིན་དུ། ། སྲོག་
ནི་ཞུམ་དང་རྒྱས་པར་སྨྲ། ། ཞེས་དང་། འཕགས་པ་ལྷས། ལ་ལ་སྐྱེས་བུའི་ལུས་ཙམ་ཞིག། ཞེས་གསུངས་པ་
ལྟར་རོ། ། ཚིག་དོན་དགུས་ཤེས་བྱ་ཐམས་ཅད་པ་བསྡུས་པར་འདོད་ཅིང་། དགུ་ནི། སྲོག་ལྡན་དང་། སྲོག་
ལྡན་མིན་པ། ཟག་བཅས་ཀྱི་ལས། སྡོམ་པ། ཉེས་སྤྱོད་སྤོང་བ། ལྟ་བའི་འཆིང་བ། ཐར་བ། འགྲོ་བ།
འོང་བ་སྟེ་དགུའོ། ། སྲོག་ལྡན་ལ་དགུ་དང་དྲུག་ཏུ་འདོད་པ་གཉིས། དང་པོ་ནི། ས་དང་ཆུ་དང་ཤིང་མེ་རླུང་
སྲིན་བུ་གྲོག་མ་བུང་བ་མི་སྟེ་དགུའོ། ། འདི་དག་ལས། ས་ཆུ་ཤིང་མེ་རླུང་རྣམས་དབང་བོ་གཅིག་ལྡན་དང་།
དུང་བུང་བ་ཉ་ཕྱིས་རྣམས་དབང་པོ་ཉིས་ལྡན། གྲོག་མ་དང་སྲིན་གྱི་མེ་སོགས་དབང་པོ་གསུམ་ལྡན། བུང་པ་
སྤྲང་བུ་མཆུ་རིང་སོགས་དབང་པོ་བཞི་ལྡན། མི་དང་རྐང་བཞི་བ་བྱ་སོགས་དབང་པོ་ལྔ་ལྡན་དུ་འདོད་དོ། །
སྲོག་ཅན་དྲུག་ནི། སའི་ལུས་ཀྱི་སྲོག་ལྡན། དེ་བཞིན་དུ་ཆུ་མེ་རླུང་དང་ནགས་ཀྱི་ཤིང་དང་ཐར་བའི་ལུས་ཀྱི་ཆ་
ལ་སེམས་ཡོད་པར་འདོད་དོ། ། འདི་དག་ཕལ་ཆེར་ལ་སེམས་མེད་ཀྱང་འདིས་སེམས་ལྡན་དུ་འདོད་པ་ཡིན་
ནོ། ། སྲོག་ལྡན་མིན་པ་ནི། སྲོག་མེད་པ་འགའ་ཞིག་གོ། ལས་ནི་བཞི་སྟེ། ཕྱིས་མྱོང་འགྱུར་དང་། མིང་དང་།
རུས་དང་། ཚེའི་བར་བཞིའོ། ། སྡོམ་པ་ནི་ལྔ་སྟེ། ངག་གི་སྡོམ་པ་ནས་ཉེ་བར་རབ་གནས་ཀྱི་བར་ལྔའོ། །
གཞན་ཡང་དེར་གཏོགས་སུ་བརྟུལ་ཤུགས་ལྔ། ཡེ་ཤེས་ལྔ། མེ་ལྔ། སྤྱོད་པ་བཅུ་གསུམ་ཡང་བསྟེན་པར་བཤད་
ལ་ཉེས་སྤྱོད་སྤོང་བ་ཡང་དེ་དག་ཕལ་ཆེར་རོ། ། ལྟ་བའི་འཆིང་བ་ནི། ཐར་བ་འཐོབ་པ་ལ་བགེགས་བྱེད་ཀྱི་
ཉེས་པ་སྨྲ་བ་སུམ་བརྒྱ་དྲུག་ཅུ་རྩ་གསུམ་ལས་བྱུང་བའི་ལྟ་བ་རྣམས་སྟེ། འདིས་ཐར་བ་ནི་ཁམས་གསུམ་འདས་པ་

༄༅། ། རྗེ་བཙུན་གྲགས་པ་བཤུད་སྒྲུབ་ཀྱི་གསུང་འབུམ། །
ན། དབྱིབས་གདུགས་ལྟ་བུ་ཁ་དོག་དཀར་པོ་དཔག་ཚད་འབུམ་ཕྲག་ཞེ་ལྔ་ཡོད་པ་ངོ་བོ་འགྲོ་བ་དང་གཟུགས་
ཅན་ཞིག་ཡིན་པ་དང་། གང་གྲོལ་བའི་ཚེ། ང་བ་དེ་ཉིད་དང་དབྱེར་མེད་དུ་འགྱུར་བར་འདོད། འགྲོ་བ་དང་།
འོང་བ་ནི། འཇིག་རྟེན་འདི་ནམ་ཕར་འགྲོ་བ་དང་། ཕ་རོལ་ནས་འདིར་འོང་བ་ལ་བྱེད་ཅིང་། ཐར་བ་ཡོད་
ཀྱང་། ཀུན་མཁྱེན་མེད་པར་འདོད་དོ། ། དེ་མེད་པའི་རྒྱུ་མཚན་ཡང་། འདི་མང་པོ་གྲོས་བྱས་ཏེ་སྟོན་པ་ལ་
སྔོན་གྱི་མཐའ་མངོན་མི་མངོན་ཞུས་པའི་ཚེ་འཁོར་བའི་ཐོག་མའི་མཐའ་མི་མངོན་པར་བསྟན་པ་དང་ཡང་བདག་
དང་འཇིག་རྟེན་རྟག་མི་རྟག་ཞུས་པའི་ཚེ་དེ་དག་ལ་ལན་མཛད་པའི་ལྡོག་དུ་མི་རུང་བར་དགོངས་ནས་གནམ་
བཏབས་པས། ཁྱེད་ཅག་གི་སྟོན་པ་ཐམས་ཅད་མཁྱེན་པ་མིན་ནོ་ཞེས་ཟེར་རོ། ། གཞན་ཡང་ལྷས་སྦྱིན་རབ་ཏུ་
བྱུང་ནས་བསྟན་པ་ལ་གནོད་པ་མ་ཤེས་པ་དང་། ཟླ་བ་གསུམ་དུ་རྟ་ཆས་ཀྱི་ནས་ཟ་དགོས་པ་སོགས་དེས་མ་
མཁྱེན་པ་མང་པས་ཐམས་ཅད་མཁྱེན་པ་མིན་ནོ་ཞེས་སྨྲའོ། ། ཤིང་སོགས་སེམས་ལྡན་དུ་འདོད་པའི་རྒྱུ་མཚན་ནི།
དཔེར་མཚོན་ན། ལྗོན་ཤིང་འགའ་ཞིག་ཤུན་པ་བཤུས་ནས་འཆི་བ་དང་། སྨན་དང་དུག་གིས་ཕན་གནོད་བྱེད་
པ་དང་། དེ་དག་ཕལ་ཆེར་དཔྱིད་དང་དབྱར་དུས་སུ་སྐྱེ་ཡང་སྟོན་དང་དགུན་དུས་སུ་འཆི་བ་དང་། མེ་ཏོག་
འགའ་ཞིག་ལ་ཉི་མ་འཕོག་ན་ཁ་འབྱེད་ལ་ཟླ་འོད་ཀྱི་ཟླུམ་པ་ལྟ་བུ་སོགས་རྒྱུ་མཚན་དུ་མས་འབྱུང་བཞི་སྤྱི་དང་བྱེ་
བྲག་ལ་སེམས་ཡོད་པར་འདོད་དོ། ། འདི་དག་ཀྱང་དོན་བསྡུས་པ་ཡིན་གྱི། རྒྱས་པར་ནི་གཞུང་ཆེན་མོ་རྣམས་
དང་། སློབ་དཔོན་ལེགས་ལྡན་འབྱེད་ཡབ་སྲས་དང་། ཕྱོགས་གླང་ཡབ་སྲས ཞི་འཚོ་ཡབ་སྲས་ཀྱི་གཞུང་དུ་
བལྟ་བར་བྱའོ། །
གཉིས་པ་རྟག་སྨྲ་བའི་ལུགས་དེ་དག་ཐུན་མོང་དུ་དགག་པ་ནི། མདོ་ལས་ཀྱང་གསུངས་ཤིང་ཀླུ་སྒྲུབ་
སོགས་མཁས་གྲུབ་གཞན་མང་བོས་ཀྱང་བཤད་མོད། བྱེ་བྲག་ཏུ་དཔལ་ལྡན་ཟླ་བས། བདག་ལས་སྐྱེ་བར་
འདོད་ན་བསྐྱེད་པར་བྱེད་དང་བསྐྱེད་བྱ་དང་། ། ལས་དང་བྱེད་པ་བོ་ཡང་གཅིག་ཉིད་འབྱུང་ན་དེ་དག་ནི། །
ཞེས་སོགས་དང་། མོ་གཤམ་བུ་ལྟར་སྐྱེ་བ་དང་བྲལ་ཕྱིར། ། ཞེས་སོགས་དང་། ཙ་སོགས་རྩེ་ན་གླང་ཆེན་
བརྒྱ། ། སྔོན་ཚེ་མ་མཐོང་ཡོད་དོ་ཞེས། ། དེ་སྐད་གྲངས་ཅན་ཕྱུག་ལས་གཞན། ། ངོ་མཚར་བཅས་པ་སུ་རྗོད་
རྩོལ། ། རྒྱུ་ནི་ལན་བརྒྱད་རྣམ་ཕྱེ་ཡང་། ། ཞེས་སོགས་དང་། དེ་ཉིད་སྣང་བར། རང་གི་བདག་ཉིད་སྐྱེད་པ་
མེད། ༑ གྲུབ་པ་ཡིན་ན་དབྱེར་མེད་ཕྱིར། ། ཞེས་སོགས་དང་། དབུ་མ་སྙིང་བོ་ལས། ནེ་གྲོཏྟ་ཡི་ས་བོན་
གྱི། ། ནང་ན་ཡོད་པའི་ནྱ་གྲོ་དྷ། ། བུད་མེད་སྐྱེས་པ་འགྲོགས་ལ་བུ། ། རྔ་ཡི་ནང་ན་སྒྲ་གནས་དང་། ། ཟས་
ཀྱི་ནང་ན་ཕྱི་ས་སོགས། ། ཞེས་སོགས་དང་།. ཇི་སྐད་དུ་རྟག་ཕྱིར་ཤེས་མིན་བདག་ལ་འཆིང་གྲོལ་ཅི། ། ཞེས་

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
སོགས་ཀྱིས། གྲངས་ཅན་པས་འབྲས་བུ་རྣམས་རྒྱུ་དུས་ན་ཡོད་པར་འདོད་པ་ལ། དེ་ལྟ་ན། རྒྱུ་འབྲས་གཉིས་
གཅིག་ཏུ་འགྱུར་བ་སོགས་དང་། ས་བོན་མ་བཏབ་གོང་དུ་དེའི་ནང་ན་མྱུ་གུ་སྔོན་པོ་མཐོང་བར་ཐལ་བ་དང་།
ཟས་མ་ཟོས་པའི་ཚེ་ནང་ན་ཕྱི་ས་སོགས་མི་གཙང་བ་ཡོད་པར་ཐལ་བ་དང་། རྟག་པའི་བདག་ལ་འཆིང་གྲོལ་མི་
འོང་བ་སོགས་ཀྱིས་བཀག ཡང་དོན་དམ་སྙེ་མ་ལས། ཕ་གཅིག་ལ་ནི་བུ་ནི་ངེས་པ་བཞིན་འགྱུར་ཏེ། ། བུ་དེ་
རྣམས་ལ་ངེས་པར་རིགས་ནི་གཅིག་ཡིན་ནོ། ། ཞེས་སོགས་དང་། ཇི་སྐད་དུ། རིགས་བཞི་མེད་འགྱུར་མི་སྲིད་
ཀུན་སྤྱོད་འགྱུར། ། ཞེས་སོགས་དང་། དོན་དམ་སྙེ་མ་དེ་ཉིད་ལས། མིང་བོ་དང་ནི་སྲིང་མོ་བག་མའི་རིགས་
མ་ཡིན། ། ཞེས་སོགས་དང་། དེ་ཉིད་ལས། གལ་ཏེ་ཐམས་ཅད་ཁྱབ་ན་ཀུན་གྱིས་འདོན་པར་འགྱུར། ། ཞེས་
སོགས་ཀྱིས། ཚངས་པ་སོགས་ཀྱིས་ཚངས་པ་འགྲོ་བའི་བྱེད་པོ་དང་། ཁྱད་པར་བྲམ་ཟེ་རྣམས་ཚངས་པའི་བུར་
ཁས་ལེན་པ་ལ། དེ་ལྟ་ན་རིགས་ལ་རྒྱལ་རིགས་ལ་སོགས་པ་བཞི་མི་རུང་བར་འགྱུར་བ་དང་། མིང་སྲིང་གཉེན་
བྱེད་དུ་རུང་བར་ཐལ་བ་དང་། རིག་བྱེད་ཐམས་ཅད་ལ་ཁྱབ་ན་དམངས་རིགས་སོགས་ཀྱིས་དེ་འདོན་རུང་བར་
འགྱུར་བ་སོགས་ཀྱིས་བཀག ཡང་དབུ་མ་སྙིང་པོ་ལས། གལ་ཏེ་དེ་ལ་སྟོབས་ཡོད་ན། ། ཞེས་སོགས་དང་།
རྟོག་གེ་འབར་བ་ལས། ཀུན་ལ་ཁྱབ་པ་ཉིད་ཡིན་ནའང་། ཅིའི་ཕྱིར་ཁྱབ་འཇུག་བདག་ཉིད་ཀྱིས་བདག་ཉིད་
གསོད་པར་བྱེད་ཅེས་སོགས་དང༌། དོན་དམ་སྙེ་མ་ལས། ཀུན་མཁྱེན་ཁྱབ་འཇུག་གལ་ཏེ་འཇིག་རྟེན་གྲགས་པ་
ན༑ ༑ བུད་མེད་བྲལ་བའི་དབང་གིས་ཅིའི་ཕྱིར་ཕྱུག་རྣམས་འདྲི། ། ཞེས་སོགས་དང་། དབུ་མ་སྙིང་པོ་ལས།
འོག་ཏུ་ཞུགས་ནས་ས་འཛིན་པར། ། ནུས་ན་དྲང་སྲོང་དམོད་པ་ཡིས། ། རང་རིགས་ས་འོག་འགྲོ་འགྱུར་
བ། ། འཛིན་པར་མི་བྱེད་ཅི་ལྟ་བུ། ། ཞེས་སོགས་ཀྱིས་ཁྱབ་འཇུག་གིས་འཇུག་པ་རྣམས་བཀག ཡང་། རྣམ་
འགྲེལ་ལས། ཁ་ཅིག་སྨྲ་སོགས་ཕྱིར་ན་སྐྱོན། ། ཟང་མིན་ཞེས་དང་། རྟག་ཡིན་ཕྱིར་རམ་ཐབས་མེད་ཕྱིར། །
ཞེས་སོགས་དང་། འགྲིབ་དང་ཕུལ་བྱུང་རྟེན་པ་ཅན། ། ཞེས་སོགས་དང་། ཚད་ཆེན་པས། དེས་ན་རྣམ་
ཤེས་གཅིག་ལ་ནི། ། ཞེས་སོགས་དང་། གློ་བུར་དྲི་མ་སྤངས་པ་ཅན། ། སེམས་རང་རིག་པའི་ངོ་བོ་སོགས། །
གང་དག་གཉེན་པོར་ཉེ་བ་ན། ། འགྲིབ་པའི་ཆོས་དང་གང་ལྡན་པ། ། དེ་དག་ཤིན་ཏུ་འགྲིབ་པ་སྲིད། །
གསེར་གྱི་དྲི་མ་ལ་སོགས་བཞིན། ། ཞེས་དང་། མཆོད་དང་ཆུ་ཡི་དྲོ་བ་ཡིས། ། ཞེས་སོགས་དང་། དེ་ནི་
འཕེལ་བར་འགྱུར་བས་ན། ། ཕུལ་བྱུང་གཞན་ཡང་རྟོགས་པར་འགྱུར། ། ཞེས་སོགས་ཀྱིས་དཔྱོད་པ་བ་སོགས་
འགའ་ཞིག་གིས་ཐར་པ་དང་ཀུན་མཁྱེན་མེད་པར་འདོད་པ་བཀག ཡང་། དབུ་མ་སྙིང་པོ་ལས་གལ་ཏེ་དབང་
ཕྱུག་རྒྱུ་ཡིན་ན། ། འགྲོ་བ་ཕྲ་སོགས་ལྡན་པར་འགྱུར། ། ཞེས་སོགས་དང་། གལ་ཏེ་དབང་ཕྱུག་གི་དབང་ཕྱུག།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དེ་ཡང་བསོད་ནམས་བྱས་ཤེ་ན། ། ཞེས་སོགས་དང་། བློ་བུར་བུང་བར་འདོད་ན་ནི། ། དེས་ན་གཞན་ངང་
མཚུངས་པར་འགྱུར། ། ཞེས་སོགས་དང་། རེ་ཞིག་དག་ནི་མ་སྐྱེས་ཕྱིར། ། དེ་ཡིས་བྱས་པར་མི་འདོད་དོ། །
ཞེས་དང་། བསྐལ་པ་དང་པོའི་ལུས་ཅན་ལུས། ། སྔོན་བྱས་མ་མཐོང་རྒྱུ་ཅན་ཏེ། ། བདེ་སོགས་འབྱུང་བའི་རྒྱུ་
ཡིན་ཕྱིར། ། ཞེས་སོགས་བྱུང་ དགེ་སྡིག་ཉོ་ཚོང་བྱེད་པ་དག། ཉེས་བསྟན་གསུམ་ལ་མཐོང་བའི་ཕྱིར། ཞེས་
སོགས་དང་། འདིས་ནི་ལྷག་མའང་དགག་བྱས་ཕྱིར། ། ཚངས་པ་ཁྱབ་འཇུག་དག་སྨྲས་ལ། ། མི་རིགས་ཕྱིར་
ན་དབང་ཕྱུག་སོགས། ། རྟག་ལ་བློ་ནི་དགའ་མི་བྱེད། ། ཅེས་སོགས་དང་། ཇི་སྐད་དུ། དབང་ཕྱུག་དགའ་
སྡུག་རྒྱུ་དང་སྡིག་སྤྱོད་འགྱུར། ། ཞེས་སོགས་ཀྱིས། ཞི་བ་པ། བྱེ་བྲག་པ། རིག་པ་ཅན་རྣམས་ཀྱིས་དབང་
ཕྱུག་སྣོད་བཅུད་ཀྱི་བྱེད་པ་བོ་ཡིན་པར་འདོད་པ་དང་། ཁྲུས་ཀྱི་སྡིག་པ་འདགས་པ་དང་། དགེ་སྡིག་ཉོ་ཚོང་
བྱེད་པར་འདོད་པ་སོགས་བཀག ཡང་ཚད་ཆེན་ལས། དེ་ལའང་རྗེས་ནི་རྣམ་གྲངས་དང་། ཞེས་སོགས་དང་།
ངེས་པར་ཁྱད་པར་ལྡན་པ་ཡིས། ། ཞེས་སོགས་དང་། སྐྱེ་དང་འཇིག་པའི་ཆོས་ཅན་གྱི། ། ཞེས་སོགས་དང་།
ཇི་སྐད་དུ། ཐར་བ་གཟུགས་ཕྱིར་ལས་ཟད་དོན་མེད་འགྱུར། ཞེས་སོགས་དང་། ཕྱོགས་ཀྱི་གླང་པོས། ཚུལ་
རེ་རེ་དང་གཉིས་གཉིས་པ། ། ཞེས་སོགས་ཀྱིས། ཟད་བྱེད་པའི་འདོད་པ་མི་འཐད་པ་སྤྱི་དང་། ཁྱད་པར་རྫས་
དང་ཐར་བ་འདོད་ཚུལ་རྣམས་བཀག། ཡང་དབུ་མ་རྒྱན་ལས། འདིར་ལྟར་མ་ངེས་པ་ཉིད་ཡིན། ། ཞེས་དང་།
རྟོག་གེ་འབར་བ་ལས། ཇི་ལྟར་མིག་མེད་ཀྱང་ཁབ་ལྕགས་དང་ཉེ་བར་གྱུར་པ་ལས་ལྕགས་འབྱར་བར་འགྱུར་བ་
དང་། ཞེས་སོགས་ཀྱིས་ཤིང་སྲོགས་ལྡན་དུ་འདོད་པ་བཀག ཡང་། དབུ་མ་སྙིང་པོ་ལས། གླང་ཆེན་གདུལ་
བར་བྱ་ཕྱིར་དང་། འགྲོ་བ་རྣམས་ནི་འདུལ་བའི་ཕྱིར། ། ཞེས་སོགས་དང་། རིན་ཆེན་འཕྲེང་བ་ལས།
འཇིག་རྟེན་མཐའ་དང་ལྡན་ནམ་ཞེས། ། ཞུས་ན་རྒྱལ་བ་མི་གསུངས་བཞུགས། ། གང་ཕྱིར་དེ་ལྟར་ཟབ་པའི་
ཆོས། ། སྣོད་མིན་འགྲོ་ལ་མི་གསུངས་པས། ། དེ་ཉིད་ཕྱིར་ན་མཁས་རྣམས་ཀྱིས། ། ཀུན་མཁྱེན་ཐམས་ཅད་
མཁྱེན་པར་ཤེས། ། ཞེས་པས། བདག་ཅག་གི་སྟོན་པས་ནས་གསོལ་བ་དང་། ལྷས་སྦྱིན་རབ་ཏུ་བྱུང་བ་སོགས་
ལདགོས་པར་གཟིགས་ནས་རབ་ཏུ་བྱུང་བ་སོགས་ཡིན་གྱི། དེ་རྣམས་མ་མཁྱེན་པ་མིན་པས། ཐམས་ཅད་
མཁྱེན་པ་ཡོད་དོ་ཞེས་བསྟན་པ་ཡིན་ལ། དགོས་པ་གང་ཡིན་ཐབས་ལ་མཁས་པའི་མདོ་སོགས་ན་གསལ་ལོ། །
ད་ལྟ་ཕྱི་ནང་གང་ལ་ཡང་མ་གཏོགས་ཀྱང་། ལས་འབྲས་མི་འཐད་པར་ལྟ་བ་དང་། ནང་བ་ལས་འབྲས་ལ་ཐེ་
ཚོམ་ཟ་བའི་ལོག་ལྟ་ཅན་ཁ་ཅིག་ལོག་པར་ལྟ་བའི་རྒྱུ་མཚན་འགའ་ཞིག་འཛིན་པ་ནི། སྔར་བཤད་པའི་ལྟ་བ་ངན་
པ་དེ་དག་ཅི་རིགས་སུ་འདུ་ལ། འོན་ཀྱང་མུ་སྟེགས་བྱེད་དེ་དག་ནི་རང་གི་གྲུབ་མཐའི་རིག་པ་ལ་སྦྱངས་པའི་
14

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
དབང་གིས་ན་སྒྲུབ་བྱེད་དུ་མ་ཡོད་ཅིང་། ལོག་ལྟ་ཅན་དེ་རྣམས་ནི་རིག་པ་གང་ལ་ཡང་མ་སྦྱངས་པས་ཤིན་ཏུ་
རྨོངས་པའི་མུན་པ་དང་། ལོག་པར་ཞུགས་པའོ། ། ལས་འབྲས་ཡོད་པར་བདེན་གྲུབ་ཏུ་བཟུངས་ནས་དགེ་བ་
བྱེད་པ་ནི། ཐར་བའི་རྒྱུ་ཁྱད་པར་ཅན་མིན་ཀྱང་ངན་འགྲོའི་རྒྱུར་འགྲོ་ལ་ལས་འབྲས་མེད་པར་ལྟ་བ་དང་དེ་ལ་
ཡིད་མི་ཆེས་པ་ནི། ངན་འགྲོའི་རྒྱུ་དངོས་ཡིན་ཏེ། རིན་ཆེན་འཕྲེང་བ་ལས། ཡོད་པ་པ་ནི་བདེ་འགྲོར་
འགྲོ། ། མེད་པ་པ་ནི་ངན་འགྲོར་འགྲོ། ། ཞེས་གསུངས་པའི་ཕྱིར་རོ། ། ཁ་ཅིག་འདི་སྙམ་དུ་ནང་བའི་གྲུབ་
མཐའ་ཤེས་དགོས་ཀྱང་ཕྱི་རོལ་བའི་གྲུབ་མཐས་ཅི་བྱ་ཞེ་ན། དེ་ལ་མཁས་པ་རྣམས་ཀྱིས་རང་དང་གཞན་གྱི་གྲུབ་
མཐའ་ཀུན་ཤེས་དགོས་པ་ཡིན་ཏེ། དེ་མི་ཤེས་ན་གཞན་སྡེའི་གྲུབ་མཐའ་ནི་དམན་པ་དང་། རང་སྡེའི་གྲུབ་
མཐའ་ནི་མཆོག་ཡིན་པར་ལེགས་པར་མི་ཤེས་པས་དེ་ལྟར་མི་ཤེས་བཞིན་དུ་མཆོག་དམན་དུ་འཛིན་པ་ནི་རང་
ཕྱོགས་མཆོག་འཛིན་ནམ། རང་གི་འདོད་ཕྱོགས་ཙམ་དུ་འགྱུར་བའི་ཕྱིར་རོ། ། གཞན་ཡང་དེ་ལྟར་ཤེས་དགོས་
ཏེ། དཔེར་ན་རྒྱ་མཚོའི་ཕ་རོལ་ཏུ་འགྲོ་བ་ལ་གྲུ་དགོས་པ་བཞིན་དུ་གྲུབ་མཐའ་རྒྱ་མཚོའི་ཕ་རོལ་ཏུ་འགྲོ་བ་ལ་དེ་
ལྟར་ཤེས་དགོས་པའི་ཕྱིར་ཏེ། དབུ་མ་སྙིང་པོ་ལས། ཇི་ལྟར་ཀླུང་བཞིན་བརྒལ་འདོད་པ། ། གཟིངས་དག་
ཡོངས་སུ་ཟིན་པ་ལྟར། ། དེ་བཞིན་བཏང་བྱ་ཡིན་ན་ཡང་། ། རྗེས་སུ་དཔག་པས་བཟུང་རིགས་བྱ། ། ཞེས་
གསུངས་པའི་ཕྱིར་རོ། །རང་རེའི་རྗེ་བླ་མ་ཡབ་སྲས་ཀྱིས་རང་གཞན་གྱི་གྲུབ་མཐའ་ཀུན་ལ་མཁས་པར་སྦྱངས་
པ་ཡིན་ཏེ། རྟོགས་བརྗོད་ལས། དེ་ཉིད་ཕྱིར་ན་མི་ཕམ་ཆོས་རྗེ་དང་། ། ཞེས་པ་ནས། ཚིམ་པར་མ་བྱས་ཀུན་
ལ་ཞིབ་ཏུ་སྦྱངས། ། ཞེས་པའི་བར་དང་། རྟེན་འབྲེལ་བསྟོད་པ་ལས། དེ་ཚེ་རང་གཞན་སྡེ་བ་ཡི། ། གཞུང་
མང་དག་ལ་སྦྱངས་པ་ན། ། ཞེས་སོགས་དང༌། རྒྱལ་ཚབ་ཀྱི་བསྟོད་པར། རང་གཞན་གྲུབ་མཐའི་ཕ་རོལ་
སོན། ། ཞེས་སོགས་དང་། མཁས་གྲུབ་ཀྱི་གསུང་རབ་དུ་མ་ལས་ཀྱང་རང་ཉིད་གྲུབ་མཐའ་ཀུན་ལ་མཁས་པར་
ཞལ་གྱིས་བཞེས་པའི་ཕྱིར་རོ། ། སྨྲས་པ། རྟག་ཆད་སྨྲ་བ་ངན་པ་སྣ་ཚོགས་པའི། ། བྲག་རི་མཐོན་པོ་གང་དག་
སྤུངས་པ་ཡང་། ། པཎ་ཆེན་ཀླུ་དབང་སྟོང་གི་རིགས་ཚུལ་གྱི། ། གནམ་ལྕགས་ཐོག་ཆེན་བབས་པས་ཅིག་ཆར་
བཅོམ། ། རང་གཞན་གྲུབ་མཐའ་མཆོག་དམན་ཡོད་དོ་ཞེས། ། ཀུན་གྱི་འབྲུག་སྒྲ་ཇི་བཞིན་སྒྲོགས་མོད་
ཀྱང་། ། ཁྱད་པར་མ་ཤེས་རང་ཕྱོགས་མཆོག་འཛིན་པ། ། ཕྱོགས་ལྷུང་གདོན་གྱིས་ཟིན་པར་གསུངས་པས་
ན། ། མཁས་པའི་གཞུང་མང་དག་ལ་འདྲིས་བྱས་སྟེ། ། མཁས་པའི་རྣམ་དཔྱོད་དོན་དུ་གཉེར་བ་ལ། །
མཁས་པའི་བཞེད་སྲོལ་མ་ནོར་བཀོད་པ་འདིས། ། མཁས་པའི་ཚོགས་རྣམས་མཉེས་པར་བྱེད་གྱུར་ཅིག། ཅེས་
རང་གཞན་གྱི་གྲུབ་མཐའ་ཀུན་གྱི་སྙིང་པོའི་དོན་བསྡུས་པ་བློ་གསལ་འཇུག་པའི་ཁང་བཟང་ལས། གཞན་སྡེའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལུགས་བཀོད་ནས་བཀག་པའི་སྐབས་སོ། །
ན་མོ་གུ་རུ་མཉྫ་གྷོ་ཥཱ་ཡ། གཞུང་ལུགས་ཀུན་ལ་ལྟ་བའི་མིག་གི་མཆོག། རིགས་ལམ་མན་ངག་ཚོགས་
དང་ཆ་ཤས་ཀྱང་། ། སྟེར་མཛད་ཡོངས་སུ་འཛིན་པའི་བཤེས་གཉེན་རྣམས། ། དྲན་པ་ཡིས་ཀྱང་དད་པའི་སྤུ་
ལོང་གཡོ། ། རང་སྡེའི་གྲུབ་མཐའ་སྤྱི་དང་ཁྱད་པར་རྣམས། ། མཁས་གྲུབ་རྣམས་ཀྱི་བཞེད་པ་ཇི་བཞིན་
དུ། ། དོན་བསྡུས་གོ་སླའི་ངག་གི་འདིར་བཤད་གྱི། ། གཟུར་གནས་བློ་ལྡན་མཆིས་ན་འཇུག་པར་རིགས། །
གཉིས་པ་རང་སྡེའི་གྲུབ་མཐའ་རྣམ་པར་བཞག་པ་ལ་གཉིས། སྤྱིར་བསྟན་པ་དང་། སོ་སོར་བཤད་པའོ། །
དང་པོ་ནི། རང་སྡེའི་གྲུབ་མཐའ་ཐུན་མོང་བ་རྣམ་པ་བཞིར་ངེས་པ་ཡིན་ཏེ། བྱེ་བྲག་སྨྲ་བ། མདོ་སྡེ་བ།
སེམས་ཙམ་པ། དབུ་མ་པའི་གྲུབ་མཐའ་དང་བཞིར་ངེས་པའི་ཕྱིར་ཏེ། རིགས་ལྡན་གྲགས་པས། བྱེ་བྲག་སྨྲ་
དང་མདོ་སྡེ་བ། ། རྣལ་འབྱོར་སྤྱོད་དང་དབུ་མ་པ། ། འགྱུར་རོ་ཞེས་གསུངས་པའི་ཕྱིར། བཞི་བོ་དེ་དག་ཀྱང་
བསྡུ་ན་ཐེག་པ་ཆེ་ཆུང་གི་གྲུབ་མཐའ་གཉིས་སུ་འདུ་བ་ཡིན་ཏེ། བྱེ་མདོ་གཉིས་ཀྱི་གྲུབ་མཐའ་ནི་ཐེག་དམན་གྱི་
གྲུབ་མཐའ་དང་། དབུ་སེམས་གཉིས་ཀྱི་གྲུབ་མཐའ་ནི་ཐེག་ཆེན་གྱི་གྲུབ་མཐར་འདུ་བའི་ཕྱིར། ཐེག་པ་ཆེ་ཆུང་
གཉིས་ཀྱི་ཤིང་རྟའི་སྲོལ་གང་གིས་ཕྱེ་སྙམ་ན། དེ་ཡང་ཀླུ་སྒྲུབ་ཀྱིས་དབུ་མ་པ་དང་། ཐོགས་མེད་ཀྱི་སེམས་ཙམ་
པའི་ཤིང་རྟའི་སྲོལ་ཕྱེ་ཞིང་དེ་གཉིས་ཀས་ཀྱང་ཐེག་ཆེན་གྱི་ཤིང་རྟའི་སྲོལ་ཕྱེ་ལ། དེའི་ཞར་བྱུང་དུ་ཐེག་དམན་གྱི་
གྲུབ་མཐའ་ལ་བལྟོས་པའི་ཤིང་རྟའི་སྲོལ་ཡང་ཕྱེ་བ་ཡིན་ནོ། ། གྲུབ་མཐའ་བཞི་བོ་སོ་སོ་ནས་རང་རང་གི་ལུགས་
དེ་སྟོན་པ་སངས་རྒྱས་ཀྱི་རང་ལུགས་དང་། རང་གི་ལུགས་དེ་ཡང་རྟག་ཆད་ཀྱི་མཐའ་གཉིས་དང་མ་འདྲེས་པར་
འདོད་ལ། དེ་ལྟར་ནའང༌། གཞན་སྡེ་ཕྱི་རོལ་བས། རྟག་པའི་བདག་སོགས་ཁས་བླངས་པ་ནི། རང་སྡེ་བྱེ་
བྲག་སྨྲ་བས་འགོག་ཅིང་། བྱེ་བྲག་སྨྲ་བས་འདུས་མ་བྱས་ལ་རྫས་གྲུབ་འདོད་པ་དེ། མདོ་སྡེ་བས་འགོག དེས་
རང་མཚན་རྣམས་རང་རང་གི་མིང་གི་ཐ་སྙད་ཀྱི་གཞིར་གནས་ཚོད་ཀྱི་དབང་གིས་གྲུབ་པར་འདོད་པ་དེ།
སེམས་ཙམ་པས་འགོག སེམས་ཙམ་པས་དངོས་པོ་བདེན་གྲུབ་ཏུ་འདོད་པ་དེ། དབུ་མ་པས་འགོག་པས་གྲུབ་
མཐའ་འོག་མ་འོག་མ་ལས་གོང་མ་གོང་མ་མཆོག་ཡིན་ནོ། ། དེས་ན་གྲུབ་མཐའ་བཞི་བོ་རྣམས་ལས་སྔ་མ་རྣམས་
ཕྱི་མའི་སྟེགས་སུ་འགྱུར་ཏེ། དེའི་ཚུལ་ཡང་ཕྱི་རོལ་བས་བདག་དང་སྐྱེ་བ་སྔ་ཕྱི་ལྟ་བུ་འཇོག་མ་ཤེས་ལ། བྱེ་སྨྲས་
དེ་ལྟར་ཤེས་པ་དེ། མདོ་སྡེ་པས་འདུས་བྱས་དང་འདུས་མ་བྱས་ལ་བཏགས་ཡོད་འཇོག་ཤེས་པའི་སྟེགས་དང་།
མདོ་སྡེ་པས་དེ་ལྟར་ཤེས་པ་དེ། སེམས་ཙམ་པ་ཆོས་ཐམས་ཅད་རང་ཉིད་རང་ཉིད་ཞེས་པའི་ཐ་སྙད་འདུག་པའི་
གཞིར་རང་དབང་གིས་མ་གྲུབ་ཀྱང་བྱ་བྱེད་འཐད་པ་དང་། ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་
16

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
འཇོག་ཤེས་པའི་སྟེགས་དང་། སེམས་ཙམ་པས་དེ་ལྟར་ཤེས་པ་དེ། དབུ་མ་བས་ཆོས་ཐམས་ཅད་མིང་བརྡས་
བཞག་པ་ལས་གཞན་དུ་བདེན་པར་གྲུབ་པ་རྡུལ་ཙམ་ཡང་མེད་པ་བྱ་བྱེད་འཐད་པར་གོ་བའི་སྟེགས་སུ་འགྱུར་
བའི་ཕྱིར་རོ། ། དེ་ལྟར་མཆོག་དམན་གྱི་ཁྱད་པར་ཡོད་ཀྱང་། དེ་གསུང་བ་བོའི་སངས་རྒྱས་ལ་ཉེ་རིང་ཡོད་པ་
སོགས་ཀྱི་སྐྱོན་མིན་གྱི། གདུལ་བྱ་ལ་དབང་པོ་མཆོག་དམན་ཡོད་པས་དེ་དག་རིམ་གྱིས་སང་ས་རྒྱས་ཀྱི་སར་བཀྲི་
བའི་ཐབས་ཡིན་ཏེ་དེ་ལྟར་ཡང་། འཕགས་པ་ཡུལ་འཁོར་སྐྱོང་གིས་ཞུས་པ་ལས། སྟོང་པ་ཞི་བ་སྐྱེ་བ་མེད་པའི་
ཚུལ། } མི་ཤེས་པས་ནི་འགྲོ་བ་འཁྱམས་གྱུར་བ། ། དེ་དག་ཐུགས་རྗེ་མངའ་བའི་ཐབས་ཚུལ་དང་། ། རིགས་
པ་བརྒྱ་དག་གིས་ནི་འཛུད་པར་མཛད། ། ཅེས་པ་དང་། རིན་ཆེན་ཕྲེང་བ་ལས་ཀྱང་། བརྡ་སྤྲོད་པ་དག་ཇི་ལྟ་
བུར། ། ཡི་གེའི་ཕྱི་མོ་ཟློག་འཇུག་ལྟར། ། དེ་བཞིན་སངས་རྒྱས་གདུལ་བྱ་ལ། ། ཅི་ཙམ་བཟོད་པའི་ཆོས་སྟོན་
ཏོ། ། ཞེས་པ་ནས། སྟོང་ཉིད་སྙིང་རྗེའི་སྙིང་པོ་ཅན། ། བྱང་ཆུབ་སྒྲུབ་པ་ཁ་ཅིག་ལའོ། ། ཞེས་པའི་བར་
གསུངས་པའི་ཕྱིར། དེ་ལྟ་ནའང་དབུ་མ་པ་གཉིས་ལས་ཐལ་འགྱུར་བའི་ལུགས་ནི། ལུགས་གཞན་ཐམས་ཅད་
ལས་མཆོག་ཏུ་གྱུར་བ་ཡིན་ཏེ། རྟག་ཆད་ཀྱི་མཐའ་དག་དང་བྲལ་བའི་ལུགས་རྣམ་པར་དག་པ་ཡིན་པའི་ཕྱིར་ཏེ།
དཔལ་ལྡན་ཟླ་བས། ལུགས་འདི་ནི་གཞན་དང་ཐུན་མོང་མིན་པའོ་ཞེས་སོགས་དང་། རྗེ་བླ་མས། ཡོད་དང་
མེད་པའི་མཐའ་སྤངས་པ། ཞེས་སོགས་གསུངས་པའི་ཕྱིར། ནང་པའི་ཐུན་མོང་གི་གྲུབ་མཐའ་ལ་བཞིར་ངེས་
པས་དེ་སྨྲ་བའི་གང་ཟག་པ་ཡང་བཞིར་ངེས་ལ། དེ་དག་ནི་འཆད་པར་འགྱུར་རོ། །
གཉིས་པ་སོ་སོར་བཤད་པ་ལ་བཞི། བྱེ་བྲག་སྨྲ་བ། མདོ་སྡེ་བ། སེམས་ཙམ་པ། དབུ་མ་པའི་གྲུབ་
མཐའ་འོ། ། དང་པོ་ལ་བཞི། མཚན་ཉིད། སྒྲ་དོན། དབྱེ་བ། གྲུབ་མཐའི་འདོད་ཚུལ་ལོ། ། དང་པོ་ནི།
རང་རིག་མི་འདོད་ཅིང་ཕྱི་དོན་ཡོད་པར་བདེན་ཞེན་གྱིས་འདོད་པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་
བྱེ་བྲག་སྨྲ་བའི་མཚན་ཉིད། གཉིས་པ་ནི། བྱེ་བྲག་བཤད་མཚོ་ཆེན་མོའི་རྗེས་སུ་འབྲང་བ་དང་། དུས་གསུམ་
རྫས་ཀྱི་བྱེ་བྲག་ཏུ་སྨྲ་བས་ན། བྱེ་བྲག་སྨྲ་བའོ། ། གསུམ་པ་དེ་ལ་དབྱེ་ན། ངོ་བོའི་སྒོ་ནས་ཁ་ཆེ་བྱེ་བྲག་སྨྲ་བ་
དང་། ཉེ་འོག་བྱེ་བྲག་སྨྲ་བ་གཉིས། གྱེས་ཚུལ་གྱི་སྒོ་ནས་དབྱེ་ན་སྡེ་བ་བཅོ་བརྒྱད་ཡོད་དེ། ཐོག་མར་རྩ་བའི་སྡེ་
བ་གཞི་ཐམས་ཅད་ཡོད་པར་སྨྲ་བ། ཕལ་ཆེན་པ། གནས་བརྟན་པ། མང་པོས་བཀུར་བའི་སྡེ་པ་དང་བཞིར་
གནས་པ་ལ། དང་པོ་ལས་བདུན། གཉིས་པ་ལས་ལྔ། གསུམ་པ་ལས་གསུམ། བཞི་པ་ལས་ཀྱང་གསུམ་སྟེ་
བཅོ་བརྒྱད་དུ་གྱེས་པ་ཡོད་པའི་ཕྱིར། འདི་ལ་ཡང་འདོད་ཚུལ་མི་འདྲ་བ་དུ་མ་ཡོད་ཀྱང་སློབ་དཔོན་དུལ་བ་ལྷ་
ལྟར་ན། ཇི་སྐད་དུ། འོད་སྲུངས་སྟོན་ཆོས་སྲུང་སྟེ། ། མང་ཐོས་གོས་དམར་སློབ་མ་དང་། ། རྣམ་པར་ཕྱེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་གཞི་ཀུན་པ། ། ཐམས་ཅད་ཡོད་པར་སྨྲ་བ་བདུན། ། ཤར་ནུབ་རི་དང་གངས་རིར་གནས། ། འདུས་
བྱས་རྟག་པར་སྨྲ་བ་དང་། ། འཇིག་རྟེན་འདས་སྨྲ་ ཕལ་ཆེན་སྡེ། ། རྒྱལ་བྱེད་ཚལ་གནས་འཇིགས་མེད་
གནས། ། གཙུག་ལག་ཁང་ཆེན་གནས་བརྟན་གསུམ། ། ས་སྒྲོགས་རི་དང་སྲུང་བ་ལ། ། གནས་མ་བུ་བའི་སྡེ་
རྣམས་ནི། ། ཀུན་གྱིས་བཀུར་བ་རྣམ་པ་གསུམ། ། ཞེས་བཤད་པ་ལྟར་རོ། ། འདི་དག་གི་ཁྱད་པར་རྒྱས་པར་
ནི་འདུལ་བ་སོགས་ནས་ཤེས་པར་བྱ་ཞིང་ཐེག་དམན་གྱི་གང་ཟག་ཐེག་དམན་གྱི་གྲུབ་མཐའ་སྨྲ་བའི་གང་ཟག་ལ་
ནི་ཁྱད་པར་ཡོད་པ་ཡང་ཤེས་དགོས་སོ། །
བཞི་བ་གྲུབ་མཐའི་འདོད་ཚུལ་ལ་གསུམ། ། གཞི་དང༌། ལམ་དང་། ། འབྲས་བུའོ། ། དང་པོ་གཞི་ལ་
རྒྱས་པར་བྱེད་གཟུགས་ཚོར་བ་འདུ་ཤེས་འདུ་བྱེད་རྣམ་ཤེས་ཀྱི་ཕུང་པོ་སྟེ་ཕུང་པོ་ལྔ། མིག་རྣ་བ་སྣ་ལྕེ་ལུས་ཏེ་
དབང་པོ་ལྔ། གཟུགས་སྒྲ་དྲི་རོ་རེག་བྱ་སྟེ་སྐྱེ་མཆེད་ལྔ་དང་རྣམ་པར་རིག་བྱེད་མ་ཡིན་པའི་གཟུགས་རྣམས་
འདུས་བྱས་དང་། ནམ་མཁའ་དང་འགོག་པ་གཉིས་འདུས་མ་བྱས་སོ། ། ཁམས་བཅོ་བརྒྱད་འདོད་དེ།
གཟུགས་ནས་ཆོས་ཁམས་ཀྱི་བར་ཡུལ་གྱི་ཁམས་དྲུག མིག་ནས་ཡིད་ཀྱི་བར་རྟེན་གྱི་ཁམས་དྲུག མིག་གི་རྣམ་
ཤེས་ནས་ཡིད་ཀྱི་རྣམ་ཤེས་ཀྱི་བར་གྱི་རྣམ་ཤེས་ཀྱི་ཁམས་དྲུག་སྟེ་དྲུག་གསུམ་བཅོ་བརྒྱད་འདོད་པས་སོ། ། སྐྱེ་
མཆེད་བཅུ་གཉིས་ཀྱང་འདོད་དེ། གཟུགས་སྒྲ་སོགས་ཡུལ་གྱི་སྐྱེ་མཆེད་དྲུག མིག་སོགས་དབང་པོའི་སྐྱེ་མཆེད་
དྲུག་སྟེ་བཅུ་གཉིས་འདོད་པའི་ཕྱིར། དེ་ཡང་ཕུང་པོར་སྤུངས་པས་ན་ཕུང་པོ། ། སྐྱེ་བའི་སྒོ་ཡིན་པས་ན་སྐྱེ་
མཆེད། ཆོས་དེའི་རིགས་ཡིན་པས་ན་ཁམས་ཞེས་བྱའོ་ཞེས་བྱ་ཐམས་ཅད་ཁམས་བཅོ་བརྒྱད་དང་། སྐྱེ་མཆེད་
བཅུ་གཉིས་སུ་འདུས་པར་འདོད་ལ། འདི་ཙམ་ཞིག་ནི་གྲུབ་མཐའ་གོང་མ་ཐམས་ཅད་དང་ཐུན་མོང་དུ་ཁས་
ལེན་ནོ། ། དེར་མ་ཟད་འགྲོ་བ་ལྔ། སྐྱེ་གནས་བཞི་སོགས་བཞེད་ལ། མི་འདྲ་བའི་ཁྱད་པར་ནི། འདིས་
དངོས་པོ་ལ་རྟག་པའི་དངོས་པོ་དང་། མི་རྟག་པའི་དངོས་པོ་གཉིས་འདོད་པའི་སྔ་མ་ནི། ནམ་མཁས་རླུང་
བརྟེན་པའི་དོན་བྱེད་ནུས་པ་ལྟ་བུ་སྟེ། ཅིག་ཤོས་ནི་སླའོ། ། དེས་ན་དོན་བྱེད་ནུས་པ་དང་ཤེས་བྱ་དོན་གཅིག་
པར་བཞེད་ཅེས་གསུང་། ཤེས་བྱའམ་དངོས་པོ་ལ་དབྱེ་ན། བདེན་པ་གཉིས་སུ་ཡོད། བཅོམ་པའམ་བློས་ཆ་
ཤས་སོ་སོར་བསལ་བ་ན་རང་འཛིན་གྱི་བློ་འདོར་དུ་རུང་བའི་ཆོས་རྣམས་ནི་ཀུན་རྫོབ་བདེན་པ་ཡིན་ལ། བསམ་
དོན་ནི་མཚོན་ན། རྫ་བུམ་ལྟ་བུ་ཞིག་མ་བཤིག་པའི་གནས་སྐབས་སུ་དེ་ལ་བུམ་པའོ་སྙམ་པའི་བློ་སྐྱེ་ཡང་།
བཤིག་པའི་ཚེ་དེ་ལ་བུམ་པའི་བློ་མི་སྐྱེ་བས་ན། རྫ་བུམ་དང་དེའི་ནང་གི་ཆུ་ལྟ་བུ་ནི་ཀུན་རྫོབ་བདེན་པ་ཡིན་ཏེ།
མཛོད་ལས། གང་ལ་བཅོམ་དང་བློ་ཡིས་གཞན། ། བསལ་ན་དེ་བློ་མི་འཇུག་པ། ། བུམ་ཆུ་བཞིན་དུ་ཀུན་རྫོབ་
18

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
ཏུ། ། ཡོད་དེ། ཞེས་གསུངས་པའི་ཕྱིར། བཅོམ་པའམ་བློས་ཆ་ཤས་སོ་སོར་བསལ་བ་ན་རང་འཛིན་གྱི་བློ་མི་
འདོར་བའི་ཆོས་རྣམས་དོན་དམ་བདེན་པ་ཡིན་ལ། བསམ་དོན་ནི་སྔར་གྱི་ཟློག་ཕྱོགས་ཀྱིས་ཤེས་ཤིང་། མཚན་
གཞི་ནི། གཟུགས་དང་ཚོར་བ་ལྟ་བུ། གཞན་ཡང་རྡུལ་ཕྲན་ཆ་མེད། ཤེས་པ་སྐད་ཅིག་ཆ་མེད། འདུས་བྱས་
ཆ་མེད་རྣམས་སོ། ། ཀུན་རྫོབ་དང་བཏགས་ཡོད་དོན་གཅིག་ལ། དོན་དམ་བདེན་པ་དང་རྫས་ཡོད་དོན་
གཅིག་པར་འདོད་དོ། ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བ་དེ་གང་ཟག་གི་བདག་མེད་ཕྲ་མོར་
འདོད་ཅིང་། གནས་མ་བུ་པས་དེ་འདྲའི་སྟོང་བ་དེ་གང་ཟག་གི་བདག་མེད་ཕྲ་མོར་མི་འདོད་ཀྱང་། རྟག་
གཅིག་རང་དབང་ཅན་གྱིས་སྟོང་པ་དེ་བདག་མེད་ཕྲ་མོར་འདོད་ལ། ཆོས་ཀྱི་བདག་མེད་ཞེས་པའི་ཐ་སྙད་ཁས་
མི་ལེན་ནོ། ། ཕུང་པོའི་རྒྱུན་དང་། ཚོགས་པ་དང་། ཡིད་ཀྱི་རྣམ་པར་ཤེས་པ་འགའ་ཞིག་གང་ཟག་ཏུ་ཁས་
ལེན་པ་དང་། མངོན་སུམ་དང་རྗེས་དཔག་ཚད་མ་ཁས་ལེན་ཀྱང་། དབང་པོ་གཟུགས་ཅན་པ་ནི་ཚད་མར་
འདོད་དོ། ། འདི་དང་མདོ་སྡེ་བ་ཁ་ཅིག་ཐེག་ཆེན་གྱི་མདོ་བཀར་མི་འདོད་ཀྱང་འདོད་པའང་ཡོད་ཅེས་གསུང་།
༧གཉིས་པ་ལམ་ལ་གཉིས། སྤང་བྱ་དང༌། ལམ་དངོས་སོ། ། དང་པོ་ནི། སྒྲིབ་པ་ལ་ཉོན་མོངས་ཅན་
དང་། ཉོན་ཡོངས་ཅན་མིན་པའི་སྒྲིབ་པའམ་མུན་པ་གཉིས་འདོད་ཀྱང་། ཤེས་སྒྲིབ་ཀྱི་ཐ་སྙད་ནི་ཁས་ལེན་པར་
མ་བཤད། གང་ཟག་གི་བདག་འཛིནདང་། དེ་ལས་བྱུང་བའི་ཉོན་མོངས་རྣམས་ཉོན་མོངས་ཅན་གྱི་སྒྲིབ་པ་
ཡིན་ལ། དེ་དག་གི་བག་ཆགས་དང་། དེའི་དབང་གིས་བྱུང་བའི་གནས་ངན་ལེན་རྣམས་ཉོན་མོངས་ཅན་མིན་
པའོ། ། གཉིས་པ་ལམ་དངོས་ལ། ཚོགས་སྦྱོར་གྱི་ལམ་གཉིས། མཐོང་སྒོམ་གྱི་ལམ་གཉིས། མི་སློབ་ལམ་སྟེ་ལྔ་
འདོད་ལ། ཡང་དྲན་པ་ཉེར་གཞག་ནས་འཕགས་ལམ་ཡན་ལག་གི་པར་བྱང་ཕྱོགས་སོ་བདུན་སོགས་འདོད་
ཅིང་། འོན་ཀྱང་ས་བཅུ་དང་ལོངས་སྐུའི་ཐ་སྙད་ཁས་མི་ལེན་ནོ། ། གྲོལ་ལམ་གྱི་གཙོ་བོ་ནི་བདེན་བཞི་མི་རྟག་
སོགས་བཅུ་དྲུག་རྟོགས་པའི་ལམ་དང་། ཁྱད་པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བར་རྟོགས་
པའི་ཡེ་ཤེས་སོ། ། མཐོང་ལམ་སྐད་ཅིག་མ་བཅོ་ལྔ་པོ་རིམ་ཅན་དུ་སྐྱེ་བ་དང་། བཅུ་དྲུག་པ་ལམ་རྗེས་ཤེས་སྒོམ་
ལམ་དུ་འདོད་དོ། །
གསུམ་པ་འབྲས་བུ་ལ། སྔར་བཤད་པའི་ལམ་གྱི་གཙོ་བོ་དེ་དག་བསྒོམས་པས། ཉོན་མོངས་ཅན་གྱི་མི་
ཤེས་པ་སྤངས་པས་དགྲ་བཅོམ་པ་དང་། ཉོན་མོངས་ཅན་མིན་པའི་མི་ཤེས་པ་སྤངས་པས་སངས་རྒྱས་འཐོབ་
པར་འདོད་ལ། ཉན་ཐོས་ཀྱི་བྱང་ཆུབ་ནི་མྱུར་ན་ཚེ་གསུམ་ལ་ཐོབ་ནུས་པ་དང་། རང་རྒྱལ་གྱི་བྱང་ཆུབ་བསྐལ་
བ་བརྒྱ་སོགས་དང་། སངས་རྒྱས་ཀྱི་བྱང་ཆུབ་བསྐལ་པ་གྲངས་མེད་གསུམ་གྱིས་ཐོབ་ནུས་པར་འདོད། ཉན་

༄༅། ། རྗེ་བཙུན་གྲགས་པ་ངད་སྒྲུབ་ཀྱི་གསུང་འབུམ། །
ཐོས་ལ་དགེ་འདུན་ཉི་ཤུ་དང་། ཞུགས་གནས་ཀྱི་རྣམ་གཞག་འཐད་པ་དང་། དམན་པའི་དགྲ་བཅོམ་སྤངས་
རྟོག་ལས་ཉམས་ནས་རྒྱུན་ཞུགས་སུ་འགྱུར་སྲིད་པའང་འདོད། སངས་རྒྱས་ཀྱི་མཛད་པ་བཅུ་གཉིས་པོ་ཁས་ལེན་
ཀྱང་ཐེག་ཆེན་དང་མི་འདྲ་བ་ནི། དང་པོར་བྱང་ཆུབ་ཏུ་སེམས་བསྐྱེད་པ་ནས་བཟུངས་ཏེ་སྲོད་ལ་བདུད་བཏུལ་
བ་ཕན་ཆད་ལ་སོ་སྐྱེ་དང་། དེའི་མཚན་ཐོག་དེ་ཉིད་ལ་མཐོང་ལམ་མངོན་དུ་བྱས་པ་ནས་འཕགས་པར་འདོད་ལ།
དེ་ཡང་འཕོ་བ་ནས་རབ་ཏུ་བྱུང་བ་མཛད་ཀྱི་བར་དུ་ཁྱིམ་པ་དང་། དེ་ཕྱིན་ཆད་ནི་རབ་ཏུ་བྱུང་བ་དང་མཛད་པ་
ཡང་དེ་དང་བསྟུན་ནས་ཁྱིམ་པ་དང་རབ་བྱུང་གི་མཛད་པ་ཡང་དངོས་གནས་པར་འདོད། མྱ་ངན་ལས་འདས་
པའི་ཚེ་རིག་པ་རྒྱུན་ཆད་པར་ཁས་ལེན་པས། དེ་ཕྱིན་ཆད་གཟུགས་སྐུའི་བཀོད་པ་སྟོན་པར་མི་འདོད་ལ།
སངས་རྒྱས་ཀྱི་ཐུགས་རྒྱུད་ཀྱི་ཟད་མི་སྐྱེ་ཤེས་པའི་ཡེ་ཤེས་ནི་སངས་རྒྱས་དཀོན་མཆོག་ཡིན་ཀྱང་། དེའི་གཟུགས་
ཕུང་དེ་ཉིད་སྡུག་བསྔལ་བདེན་པར་འདོད་པས་སངས་རྒྱས་དཀོན་མཆོག་ཏུ་མི་འདོད། དེ་བཞིན་དུ་དགེ་འདུན་
དཀོན་མཆོག་ཀྱང་སློབ་པ་འཕགས་པ་རྣམས་ཀྱི་ཐུགས་རྒྱུད་ཀྱི་ལམ་བདེན་ལ་འཇོག་གི གང་ཟག་དེ་རྣམས་དགེ་
འདུན་དཀོན་མཆོག་ཏུ་མི་འདོད་དོ། ། འདི་དང་མདོ་སྡེ་བ་གཉིས་ཀྱིས་ཕྱི་དོན་ཡོད་པར་འདོད་པས་དོན་སྨྲ་
ཞེས་ཀྱང་གྲགས་སོ། །
གཉིས་པ་མདོ་སྡེ་བའི་ལུགས་ལ་བཞི། མཚན་ཉིད། སྒྲ་དོན། དབྱེ་བ། གྲུབ་མཐའ་འོ། ། དང་པོ་ནི་
རང་རིག་དང་ཕྱི་དོན་གཉིས་ཀ་ཁས་ལེན་པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་དེ། མདོ་སྡེ་བའི་
མཚན་ཉིད། གཉིས་པ་ནི། བཅོམ་ལྡན་འདས་ཀྱིས་གསུངས་པའི་མདོ་ཚད་མར་བཟུང་ནས་དེའི་རྗེས་སུ་
འབྲང་བས་ན་མདོ་སྡེ་བའོ། ། གསུམ་པ་དེ་ལ་དབྱེ་ན་གཉིས་སྟེ། ལུང་གི་རྗེས་འབྲང་དང་། རིགས་པའི་རྗེས་
འབྲང་གི་མདོ་སྡེ་བའོ། ། དང་པོ་ནི། མངོན་པ་མཛོད་ཀྱི་རྗེས་འབྲང་གི་མདོ་སྡེ་བ་ལྟ་བུ། གཉིས་པ་ནི་ཚད་མ་
སྡེ་བདུན་གྱི་རྗེས་སུ་འབྲང་བའི་མདོ་སྡེ་བ་ལྟ་བུའོ། ། མངོན་པ་སྡེ་བདུན་ནི། ཤཱ་རིའི་བུས་བསྡུས་པའི་ཆོས་ཀྱི་
ཕུང་པོ་ཞེས་པའི་བསྟན་བཅོས་སོགས་བདུན་པོ་དེ་ཉིད་ཡིན་ལ། བྱེ་བྲག་སྨྲ་བས་དེ་རྣམས་སངས་རྒྱས་ཀྱི་བཀར་
འདོད་ཀྱང་། མདོ་སྡེ་པས་དགྲ་བཅོམ་པ་དེ་དང་དེ་དག་གིས་བསྡུས་པ་ཡིན་གྱི། སངས་རྒྱས་ཀྱི་བཀའ་མིན་ནོ་
ཞེས་འདོད་དོ། །
བཞི་བ་གྲུབ་མཐའ་ལ་གསུམ། གཞི། ལམ། འབྲས་བུའོ། ། དང་པོ་ནི། ཤེས་བྱ་ལ་བདེན་པ་གཉིས་
སུ་གྲངས་ངེས་པར་འདོད་ཅིང་། དོན་དམ་པར་དོན་བྱེད་ནུས་པ་རྣམས། དོན་དམ་བདེན་པ་ཡིན་ལ། དེ་
ལྟར་མི་ནུས་པའི་ཆོས་རྣམས་ཀུན་རྫོབ་བདེན་པར་འདོད་དེ། རྣམ་འགྲེལ་ལས། དོན་དམ་དོན་བྱེད་ནུས་པ་

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
གང་། ། དེ་འདིར་དོན་དམ་ཡོད་པ་ཡིན། ། གཞན་ནི་ཀུན་རྫོབ་ཡོད་པ་སྟེ། ། ཞེས་གསུངས་པ་ལྟར་རོ། ། དེ་
ཡང་རྒྱུ་འབྲས་དང་ཕན་གནོད་སོགས་དངོས་ངོ་ཁོ་ནའི་སྟེང་ནས་འཐད་ཀྱི། དངོས་མེད་ལ་དེ་མི་འཐད་པས།
དངོས་པོ་ཐམས་ཅད་དོན་དམ་པར་དོན་བྱེད་ནུས་པར་འདོད་ལ། དེའི་ཕྱིར་དངོས་པོ། རང་མཚན། འདུས་
བྱས། དོན་དམ་བདེན་པ་རྣམས་དོན་གཅིག་པ་དང་། སྤྱི་མཚན། འདུས་མ་བྱས་ཀྱི་ཆོས། ཀུན་རྫོབ་བདེན་
པ་རྣམས་དོན་གཅིག་གོ། གཞལ་བྱ་ལ་རང་སྤྱི་གཉིས་སུ་གྲངས་ངེས་པས། ཚད་མ་ལ་མངོན་རྗེས་གཉིས་སུ་ངེས་
ལ། གཞན་ཡང་ཡུལ་དང་ཡུལ་ཅན་གྱི་དབྱེ་ཚུལ་ཤིན་ཏུ་མང་བ་ཡོད་པ་རྣམས་རྒྱས་པར་ནི་བསྡུས་གཞུང་སོགས་
གཞན་དུ་ཤེས་པར་བྱའོ། ། འདི་དང་བྱེ་བྲག་སྨྲ་བ་གཉིས་ཀས་ཀུན་གཞི་དང་ཉོན་ཡིད་མི་འདོད་ལ། འདོད་
ཚུལ་ཐུན་མོང་བ་ཕལ་ཆེར་ནི་སྔར་བཤད་པ་ལྟར་ཡིན་ཏེ། ཕུང་པོ་ཁམས་སྐྱེ་མཆེད་རྣམས་བྱེ་བྲག་སྨྲ་བས་འདོད་
པ་བཞིན་ནོ། །
གཉིས་པ་ལམ་ལ་གཉིས་ཏེ། སྤང་བྱ་ནི་བྱེ་སྨྲ་དང་མཐུན་ཅིང་། ལམ་གྱི་དམིགས་པ་ནི་བདེན་བཞིའི་
རྣམ་པ་མི་རྟག་ལ་སོགས་བཅུ་དྲུག་པོ་ཉིད་ཡིན་ལ། ལམ་ལྔའི་དབྱེ་བ་བྱེད་ཀྱང་། ས་བཅུ་དང་ལོངས་སྐུའི་རྣམ་
གཞག་མི་འདོད་པ་སྔར་བཞིན་ནོ། ། འོན་ཀྱང་འདི་ལ་ཐེག་ཆེན་བཀར་འདོད་པ་ཞིག་ཡོད་པར་གསུངས་པས།
དེ་ལྟར་ན། དེ་ནས་བཤད་པའི་ས་བཅུ་དང་ལོངས་སྐུའི་རྣམ་གཞག་ཀྱང་ཁས་ལེན་པ་ཞིག་ཡོད་པར་གསལ་
ལོ། ། གང་ཟག་གི་བདག་མེད་རྟོགས་པའི་ཡེ་ཤེས་ནི། གྲོལ་ལམ་ཀྱི་ངོ་བོ་དང་། གང་ཟག་གི་བདག་མེད་ནི།
གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ལྟ་བུ་ལ་འདོད་པ། སྟོང་ཉིད་དེ་ཡང་དེ་བཞིན་ཉིད་
དང༌། ཡོངས་གྲུབ་ཀྱང་ཡིན་ནོ། ། གཞན་ཡང་ལམ་ལ་བྱང་ཕྱོགས་སོ་མདུན། རྣམ་ཐར་བརྒྱད། སྙོམ་འཇུག་
དགུ་སོགས་ཀྱང་འདོད་ལ། སངས་རྒྱས་ཐོབ་འདོད་ནི་འགའ་ཞིག་ལ་ཡོད་ཀྱང་། རང་ཉིད་ཞི་བདེ་གཙོ་བོར་
དོན་གཉེར་གྱི་བློ་སྤོང་མི་ནུས་པས། བློ་དེ་སངས་རྒྱས་ཐོབ་བྱེད་ཀྱི་ཉེ་རྒྱུར་མི་འགྲོ་བར་ཚད་ལྡན་གྱི་བཤད་པ་ཡང་
མཐོང་ཞིང་། ཐབས་ཁྱད་པར་ཅན་མེད་ཀྱང་བདེན་པ་རྟོགས་པའི་ལམ་གཙོ་བོར་བསྒོམ་པས་རང་ལམ་གྱི་བྱང་
ཆུབ་ཐོབ་ནུས་པར་འདོད་དོ། ། གསུམ་པ་འབྲས་བུ་ལ། ཉོན་མོངས་ཅན་མིན་པའི་མི་ཤེས་པ་ཙམ་སྤངས་པས་
དམན་པའི་དགྲ་བཅོམ་དང་། ཉོན་མོངས་ཅན་དང་ཉོན་མོངས་མིན་པའི་མི་ཤེས་པ་གཉིས་ཀ་སྤོང་བྱེད་ཀྱི་ལམ་
ཟུང་འབྲེལ་དུ་ཉམས་སུ་བླངས་པས་འབྲས་བུ་དོན་གཉིས་མཐར་ཕྱིན་པའི་སངས་རྒྱས་ཐོབ་པར་འདོད་དོ། །
འདིས་ཉན་ཐོས་ལ་ཞུགས་གནས་ཀྱི་རྣམ་གཞག་ཀྱང་འདོད་ལ། མདོར་ན་འདི་དང་བྱེ་སྨྲ་གཉིས་ཀྱིས་གཞི་ལ་
བདེན་གཉིས་དང་། ལམ་ལ་མི་རྟག་སོགས་བཅུ་དྲུག་རྟོགས་པའི་ལམ་དང་། འབྲས་བུ་ལ་དམན་པའི་བྱང་ཆུབ་
21

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་རྫོགས་པའི་བྱང་ཆུབ་གཉིས། གཞན་ཡང་གཟུགས་ལ་རྣམ་པར་རིག་བྱེད་མ་ཡིན་པའི་གཟུགས་དང་།
ཚད་མ་ལ་མངོན་རྗེས་གཉིས་སོགས་འདོད་པ་ཙམ་དུ་མཚུངས་ཀྱང་ནང་གསེས་ཀྱི་ཁྱད་པར་ཡོད་པར་ཤེས་པར་བྱ་
སྟེ། དཔེར་ན་བྱེ་སྨྲས་འདུས་མ་བྱས། རྡུལ་ཕྲན་ཆ་མེད་སོགས་དོན་དམ་བདེན་པར་འདོད་ལ། མདོ་སྡེ་བས་
དེ་རྣམས་ཀུན་རྫོབ་བདེན་པར་འདོད་པ་དང་། བྱེ་བྲག་སྨྲ་བས་རྣམ་པར་རིག་བྱེད་མིན་པའི་གཟུགས་གཟུགས་
དངོས་གནས་པར་འདོད་ཀྱང་། ཅིག་ཤོས་ཀྱིས་ཀུན་བཏགས་པའི་གཟུགས་སུ་འདོད་པ་བཞིན་ནོ། །
གསུམ་པ་སེམས་ཙམ་པའི་ལུགས་ལ་བཞི། མཚན་ཉིད། སྒྲ་དོན། དབྱེ་བ། གྲུབ་མཐའོ། ། དང་པོ་
ནི། ཕྱི་དོན་ཁས་མི་ལེན་ཅིང་རང་རིག་སོགས་དངོས་པོ་བདེན་གྲུབ་ཏུ་ཁས་ལེན་པའི་ཐེག་ཆེན་གྱི་གྲུབ་མཐའ་སྨྲ་
བའི་གང་ཟག་དེ། སེམས་ཙམ་པའི་མཚན་ཉིད། གཉིས་པ་ནི། ཕྱི་དོན་མེད་ཅིང་། ཁམས་གསུམ་པོ་སེམས་
ཀྱི་བདག་ཉིད་ཙམ་དུ་སྨྲ་བས་ན། སེམས་ཙམ་པའམ། རྣམ་རིག་པ་ཞེས་བྱ་ལ། མིང་གཞན་རྣལ་འབྱོར་སྤྱོད་
པ་བ་ཞེས་ཀྱང་བརྗོད་དོ། ། མཚན་གཞི་ནི། དབྱིག་གཉེན། ཕྱོགས་གླང་། ཆོས་གྲགས་རྣམས་སོ། ། གསུམ་
པ་དེ་ལ་དབྱེ་ན། སེམས་ཙམ་རྣམ་བདེན་པ་དང་། རྣམ་བརྫུན་པ་གཉིས། ཚུར་མཐོང་གི་གཟུགས་འཛིན་
དབང་པོའི་མངོན་སུམ་ལ་གཟུགས་རགས་པར་སྣང་བ་ནི། རྣམ་བདེན་བརྫུན་གཉིས་ཀྱི་རྩོད་པའི་གཞི་ཡིན་པས།
རྣམ་བརྫུན་པས་དེ་ལ་དེ་ལྟར་སྣང་བ་དེ་སྣང་བ་ལྟར་མ་གྲུབ་པར་འདོད་ལ། རྣམ་བདེན་པས་དེ་ལྟར་གྲུབ་པར་
འདོད་དོ། ། རྣམ་བདེན་པ་ལ་ཡང་། གཟུང་འཛིན་གྲངས་མཉམ། སྒོ་ང་ཕྱེད་ཚུལ། སྣ་ཚོགས་གཉིས་མེད་པ་
དང་གསུམ། དེ་ཡང་ཁ་དོག་ཁྲ་བོ་འཛིན་པའི་མིག་ཤེས་ཀྱིས་དེ་འཛིན་པའི་ཚེ། ཡུལ་གྱི་ངོས་ནས་སྔོ་སེར་སོགས་
མི་འདྲ་བ་རེ་རེའི་རྣམ་པ་གཏད་ཅིང་། ཡུལ་ཅན་གྱི་ངོས་ནས་ཀྱང་སྔོ་སེང་སོགས་མི་འདྲ་བ་རེ་རེའི་རྣམ་ལྡན་དུ་
སྐྱེས་པར་འདོད་པས་ན། གཟུང་འཛིན་གྲངས་མཉམ་དང་། ཡང་ཡུལ་ཀྱི་ངོས་ནས་སྔོ་སེར་སོགས་མི་འདྲ་བ་རེ་
རེའི་རྣམ་པ་གཏད་ལ། ཡུལ་ཅན་གྱི་ངོས་ནས་སྔོ་སེར་སོགས་མི་འདྲ་བ་རེ་རེའི་རྣམ་ཅན་དུ་མ་སྐྱེས་པར་ཁྲ་ཙམ་
གྱི་རྣམ་ལྡན་དུ་སྐྱེས་པར་འདོད་པས་ན། སྒོ་ང་ཕྱེད་ཚལ་དང་། ཡང་དེ་ལྟར་འཛིན་པའི་ཚེ་ཡུལ་གྱི་ངོས་ནས་
ཀྱང་སྔོ་སོགས་མི་འདྲ་བ་རེ་རེའི་རྣམ་པ་མ་གཏད་ཅིང་ཁྲ་ཙམ་གྱི་རྣམ་པ་གཏད། ཡུལ་ཅན་གྱི་ངོས་ནས་ཀྱང་སྔོ་
སོགས་མི་འདྲ་བ་རེ་རེའི་རྣམ་ལྡན་དུ་མ་སྐྱེས་པར་ཁྲ་ཙམ་གྱི་རྣམ་ལྡན་དུ་སྐྱེས་པར་འདོད་པས་ན། སྣ་ཚོགས་
གཉིས་མེད་པ་ཞེས་བརྗོད་དོ། ། རྣམ་རྫུན་པ་ལ་ཡང་། དྲི་བཅས་རྣམ་བརྫུན་པ་དང་། དྲི་མེད་རྣམ་རྫུན་པ་
གཉིས་ཡོད། དེའི་ཁྱད་པར་ནི་གཟུང་འཛིན་གྱི་ཤེས་པའི་ངོ་བོ་ལ་དྲི་མས་བསླད་མ་བསླད་ཀྱི་ཁྱད་པར་འདོད་
པའི་དབང་གིས་སོ། ། འདི་དག་ལ་ད་དུང་ནང་གསེས་ཀྱི་དབྱེ་བས་དུ་མ་ཡོད་ཀྱང་མང་དུ་དོགས་ལ། སྐབས་
22

༄༅། །གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
འདིར་མ་ཟད། མདོ་སྡེ་བ་ལ་ཡང་གཟུང་འཛིན་གྲངས་མཉམ་པ་སོགས་གསུམ་ཡོད་པར་བཤད་དོ། །
བཞི་བ་གྲུབ་མཐའ་ལ་གསུམ། གཞི། ལམ། འབྲས་བུའོ། ། དང་པོ་ལ་གཉིས། ཡུལ་དང་ཡུལ་ཅན་
ནོ། ། དང་པོ་ནི། ཤེས་བྱ་ལ་བདེན་པ་གཉིས་དང་། མཚན་ཉིད་གསུམ་གྱི་རྣམ་གཞག་མཛད་ཀྱང༌། དོན་
དམ་བདེན་པ་དང༌། ཆོས་ཉིད། སྟོང་ཉིད། ཆོས་དབྱིངས། གནས་ལུགས་རྣམས་དོན་གཅིག་པར་འདོད།
དོན་དམ་པ་ལ་སྒྲས་བརྗོད་རིགས་ཀྱིས་དབྱེ་ན། གང་ཟག་གི་བདག་མེད་ཕྲ་མོ་དང་། ཆོས་ཀྱི་བདག་མེད་ཕྲ་མོ་
གཉིས། དང་པོ་ནི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ལྟ་བུ་སྟེ་འདི་གཞན་གྱིས་དོན་
དམ་པ་དངོས་ཡིན་པར་མི་འདོད་པའི་ཚུལ་ཡང་ཡོད། གཉིས་པ་ནི་གཟུགས་དང་དེ་འཛིན་པའི་ཚད་མ་རྫས་
གཞན་གྱིས་སྟོང་བའི་སྟོང་ཉིད་ལྟ་བུའོ། ། འདི་རང་རྒྱུད་པ་སོགས་ཀྱིས་དོན་དམ་བདེན་པར་མི་འདོད་ཀྱང་འདི་
བས་དོན་དམ་བདེན་པ་དང་ཡོངས་གྲུབ་ཏུ་འདོད་དོ། ། རྒྱས་པར་དབྱེ་ན་སྟོང་ཉིད་བཅུ་དྲུག་བཅོ་བརྒྱད་ཉི་
ཤུར་འབྱེད་ལ། བསྡུ་ན་སྟོང་ཉིད་བཞི་དང་བདེན་གཉིས་སུའང་འདུའོ། ། མཚན་ཉིད་གསུམ་གྱི་ནང་ནས་
གཞན་དབང་དང་འདུས་བྱས་དོན་གཅིག་པ་དང་། སྟོང་ཉིད་མིན་པའི་འདུས་མ་བྱས་རྣམས་ཀུན་བཏགས་
དང་། སྟོང་ཉིད་དང་ཡོངས་གྲུབ་དོན་གཅིག འདི་ཙམ་ཞིག་དབུ་མ་པ་ཡང་འདོད་ཀྱང་བདེན་གྲུབ་འདོད་མི་
འདོད་ཀྱི་ཁྱད་པར་ཆེ་སྟེ། འདིས་ཀུན་བཏགས་བདེན་པར་མ་གྲུབ་ཅིང་། གཞན་དབང་དང་ཡོངས་གྲུག་
གཉིས་སོ་སོ་ནས་བདེན་པར་གྲུབ་པར་འདོད་ལ། དབུ་མ་པས་བདེན་གྲུབ་ཀྱི་ཆོས་ཡོད་པར་མི་འདོད་པའི་ཕྱིར།
དེ་ཡང་རྒྱུ་འབྲས་ཀྱི་རྣམ་བཞག་གཞན་དབང་ལ་འཐད་པས་དེ་བདེན་པར་གྲུབ་པ་དང་ཡོངས་གྲུབ་འཕགས་པའི་
མཉམ་གཞག་གི་ངོ་བོར་བདེན་པས་དེ་བདེན་པར་གྲུབ་པའོ། ། མཚན་ཉིད་གསུམ་སོགས་གཞི་ལམ་འབྲས་བུའི་
རྣམ་བཞག་རྣམས་ནི། མདོ་སྡེ་དགོངས་འགྲེལ་དང་། མདོ་སྡེ་རྒྱན་སོགས་དང་། གཞན་ཡང་ཐོགས་མེད་སྐུ་
མཆེད་ཀྱི་གཞུང་དུ་མ་ནས་འབྱུང་བ་ལྟར་རོ། ། གཉིས་པ་ཡུལ་ཅན་ལ། འདི་བ་ལ་རྣམ་ཤེས་རྣམ་བརྒྱད་འདོད་
མི་འདོད་གཉིས་ཡོད་པར་བཤད་ལ། འདོད་པ་རྣམས་ཀྱིས་མིག་གི་རྣམ་ཤེས་སོགས་དྲུག་དང་། དེའི་སྟེང་དུ་
ཀུན་གཞི་དང་ཉོན་ཡིད་གཉིས་བཞག་པས་བརྒྱད་འདོད་དོ། ། ཀུན་གཞི་ནི་ངོ་བོ་ལུང་མ་བསྟན་དུ་གྱུར་པའི་
ཡིད་ཀྱི་རྣམ་ཤེས་ཞིག་ཏུ་འདོད་ལ་སྐྱེ་བ་ལེན་པ་པོ་ཡིན་པས་ལས་འབྲས་ཀྱི་རྟེན་དུ་གྱུར་པའི་བདག་ཡིན་པར་
འདོད་ཅིང་། ཉོན་ཡིད་ནི་ཀུན་གཞི་ལ་དམིགས་ནས་ངར་འཛིན་པའི་སེམས་སྒྲིབ་ལུང་མ་བསྟན་ཞིབ་ཆ་འདོད་
དོ། ། བློ་ལ་ཚད་མ་དང་ཚད་མེན་གྱི་བློ་གཉིས་འདོད་ཅིང༌། ཚད་མ་ལ་ཡང་མངོན་སུམ་ཚད་མ་དང་། རྗེས་
དཔག་ཚད་མ་གཉིས། མངོན་སུམ་ཚད་མ་ལ། དབང་པོའི་མངོན་གསུམ། ཡིད་ཀྱི་མངོན་གསུམ་རང་རིག་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མངོན་སུམ་རྣལ་འབྱོར་མངོན་སུམ་དང་བཞིར་འདོད། འདི་ཙམ་ཞིག་ནི། མདོ་སྡེ་བ་སེམས་ཙམ་པ་དབུ་མ་པ་
གསུམ་མཐུན་ལ། འོན་ཀྱང་ཁྱད་པར་ཡོད་དེ། མདོ་སྡེ་པས་མངོན་སུམ་གྱི་ཚད་མ་ལ་མ་འཁྲུལ་བས་ཁྱབ་པར་
འདོད། སེམས་ཙམ་པས་ཚུར་མཐོང་གི་རྒྱུད་ཀྱི་དབང་མངོན་དང་ཡིད་མངོན་རྣམས་འཁྲུལ་ཤེས་སུ་འདོད་པའི་
ཕྱིར། དེ་ལྟ་ནའང་མངོན་སུམ་ལ་རྟོག་བྲལ་གྱིས་ཁྱབ་པ་ཁས་ལེན་པ་ཡིན་ནོ། ། གཉིས་པ་ལམ་ལ་གཉིས། སྤང་
བྱ་དང་། ལམ་གྱི་རྣམ་གཞག་དངོས་སོ། ། དང་པོ་ནི། གང་ཟག་གི་བདག་འཛིན་ས་བོན་དང་བཅས་པ་དང་།
རྩ་ཉོན་དྲུག་ཉེ་ཉོན་ཉི་ཤུ་སོགས་ཉོན་སྒྲིབ་དང་། གཟུགས་ཕྱི་རོལ་དོན་འཛིན་གྱི་རྟོག་པ་བདེན་འཛིན་དུ་འདོད་
པས་དེ་དང་དེའི་བག་ཆགས་རྣམས་ཤེས་སྒྲིབ་དང་། ཀུན་བཏགས་བདེན་པར་འཛིན་པའི་བདེན་འཛིན་སྒྲིབ་པ་
ཡིན་ཀྱང་། དངོས་པོ་བདེན་པར་གྲུབ་པས་དེ་བདེན་པར་འཛིན་པའི་བདེན་འཛིན་ནི་སྒྲིབ་པ་མིན་ནོ། །
གཉིས་པ་ནི། གང་ཟག་གི་བདག་མེད་རྟོགས་པའི་ལྟ་བ་དེ་བསོད་ནམས་ཀྱི་ཚོགས་ཆུང་ངུ་ཙམ་གྱིས་ཟིན་པའི་སྒོ་
ནས་གཙོ་བོར་བསྒོམས་པའི་ཉན་ཐོས་ཀྱི་རིགས་ཅན་གྱིས་བྱང་ཆུབ་མངོན་དུ་བྱེད་ལ། འབྲིང་གིས་རང་རྒྱལ་གྱི་
བྱུང་ཆུབ་དང་། གཟུགས་འཛིན་རྫས་གཞན་གྱིས་སྟོང་བའི་སྟོང་ཉིད་རྟོགས་པའི་ལྟ་བ་དེ་གཞན་དོན་དུ་བསོད་
ནམས་ཀྱི་ཚོགས་རྒྱ་ཆེན་པོས་ཟིན་པའི་སྒོ་ནས་ཉམས་སུ་བླངས་པས། བྱང་སེམས་རྣམས་ཀྱིས་བླ་མེད་བྱང་ཆུབ་
མངོན་དུ་བྱེད་དོ། ། གཟུགས་འཛིན་རྫས་གཞན་གྱིས་སྟོང་བའི་དོན་ནི། སྔོན་པོ་ལྟ་བུ་འཛིན་པའི་རྣམ་ཤེས་ཀྱི་
དེའི་གཟུང་དོན་དུ་བྱས་པའི་ཚེ་ཀུན་གཞི་སོགས་ཀྱིས་བཞག་པའི་བག་ཆགས་ཀྱི་དབང་གིས་སྔོན་པོ་དེ་རང་འཛིན་
པའི་ཤེས་པའི་བདག་ཉིད་དམ་རྫས་སུ་སྐྱེས་པ་ཡིན་གྱི། དེའི་ཚེ་སྔོན་པོ་ལྟ་བུ་དེ་འཛིན་པའི་ཤེས་པ་ལས་རྫས་
གཞན་དུ་མེད་དེ། དཔེར་ན། རྨི་ལམ་དུ་རི་ར་བ་སོགས་སྣང་བའི་ཚེ་སེམས་མ་ཡིན་ཀྱང་སེམས་ཀྱི་བདག་ཉིད་
དུ་གྱུར་པའི་རི་སོགས་ཡོད་ཅིང་། སེམས་ལས་དོན་གཞན་པའི་རི་སོགས་མེད་པ་བཞིན་ནོ། ། འདི་ལ་ལུང་
རིགས་དུ་མ་ཡོད་ཀྱང་མ་བྲིས་ལ་འདི་བའི་ལུགས་ཀྱི་ཕྱི་དོན་མེད་ཚུལ་གོ་དཀའ་ཞིང་། ལེགས་པར་གོ་ན་བྱམས་
པའི་ཆོས་གསུམ་དང་ཐོགས་མེད་དབྱིག་གཉེན་སོགས་ཀྱིས་སེམས་ཙམ་པའི་ལུགས་ཇི་ལྟར་བཤད་པ་ཡང་ངེས་
ནུས་པར་སྣང་ལ། དེ་ལྟར་མ་གོ་ན། དེ་ཡང་ལེགས་པོར་མི་ཤེས་པར་གསལ་ལོ། ། ཞུགས་གནས་བརྒྱད་དང་།
ལམ་ལྔ་ས་བཅུའི་རྣམ་གཞག་ཁས་ལེན་པ་དབུ་མ་པ་དང་འདྲའོ། ། གསུམ་པ་འབྲས་བུ་ལ། ལྷག་བཅས་ལྷག་
མེད་མྱང་འདས་གསུམ་དང་། སྐུ་གསུམ་གྱི་རྣམ་གཞག་ཀྱང་ཁས་ལེན་ལ། ཕལ་ཆེར་ནི་དབུ་སེམས་ཐུན་མོང་བ་
ཡིན་པས་འོག་ཏུ་འཆད་དོ། ། མངོན་དུ་བྱེད་ཚུལ་ནི་གོང་དུ་རགས་ཙམ་བརྗོད་པ་བཞིན་དང་། རྒྱས་པར་ནི་
གཞུང་གཞན་དང་། གྲུབ་མཐའི་ཁྱད་པར་རྣམས་དྲང་ངེས་རྣལ་འབྱེད་ན་གསལ་ཞིང་། མྱང་འདས་མངོན་དུ་
24

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
བྱེད་པའི་ཚུལ་ནི་མི་འདྲ་བ་གཉིས་ཡོད་དེ། རྣམ་བདེན་པས་ཐེག་དམན་དགྲ་བཅོམ་པས་རང་ལམ་གྱི་ལྷག་མེད་
མངོན་དུ་བྱས་པའི་ཚེ་རིག་པ་རྒྱུན་ཆད་པར་འདོད་ལ། རྣམ་རྫུན་པ་ལྟར་ན་སྡུག་ཀུན་རྒྱུན་ཆད་ཀྱང་རིག་པ་རྒྱུན་
ཆད་པར་མི་འདོད་དོ། ། རིག་པའི་རྒྱུན་སངས་རྒྱས་ཀྱི་སའི་བར་དུ་འགྲོ་བར་འདོད་པའི་ཕྱིར་རོ། ། དེ་ཡང་
འདིས་ནི་མཐར་ཐུག་ཐེག་པ་གཅིག་ཏུ་གྲུབ་པར་འདོད་པ་དང་། རྣམ་བདེན་པ་མཐར་ཐུག་ཐེག་པ་གསུམ་དུ་
གྲུབ་པར་འདོད་པའི་དབང་གིས་ཡིན་ནོ། ། །
བཞི་བ་དབུ་མ་པ་ལ་གསུམ། མཚན་ཉིད། སྒྲ་དོན། དབྱེ་བའོ། ། དང་པོ་ནི། བདེན་གྲུབ་ཀྱི་ཆོས་
རྡུལ་ཙམ་ཡང་མེད་པར་འདོད་པའི་ཐེག་ཆེན་གྱི་གྲུབ་མཐའ་སྨྲ་བའི་གང་ཟག་དེ། དབུ་མ་བའི་མཚན་ཉིད།
གཉིས་པ་ནི། རྟག་ཆད་ཀྱི་མཐའ་དང་བྲལ་བའི་དངོས་པོ་བདེན་མེད་དུ་རྟོགས་པའི་ལྟ་བ་ཁས་ལེན་པས་ན།
དབུ་མ་པ་དང༌། ཆོས་ཐམས་ཅད་ལ་བདེན་པར་གྲུབ་པའི་ངོ་བོ་ཅུང་ཟད་ཀྱང་མེད་པར་སྨྲ་བས་ན་ངོ་བོ་ཉིད་
མེད་པར་སྨྲ་བའོ། ། གསུམ་པ་དེ་ལ་དབྱེ་ན། རང་རྒྱུད་པ་དང་། ཐལ་འགྱུར་བ་གཉིས་ཡོད། དང་པོ་ལ་བཞི།
མཚན་ཉིད། སྒྲ་དོན། དབྱེ་བ། གྲུབ་མཐའོ། ། དང་པོ་ནི། རང་རྒྱུད་ཀྱི་རྟགས་སམ་རང་གི་མཚན་ཉིད་
ཀྱིས་གྲུབ་པའི་རྟགས་ཞལ་གྱིས་བཞེས་ཤིང་བདེན་གྲུབ་ཐ་སྙད་དུ་ཡང་མི་འདོད་པའི་དབུ་མ་པ་དེ། དབུ་མ་རང་
རྒྱུད་པའི་མཚན་ཉིད། གཉིས་པ་ནི། རང་རྒྱུད་ཀྱི་རྟགས་ཞལ་གྱིས་བཞེས་པའི་དབུ་མ་པ་ཡིན་པས་ན། དབུ་
མ་རང་རྒྱུད་པའོ། ། གསུམ་པ་དེ་ལ་དབྱེ་ན། མདོ་སྡེ་སྤྱོད་པའི་དབུ་མ་རང་རྒྱུད་པ་དང་། རྣལ་འབྱོར་སྤྱོད་
པའི་དེ་གཉིས། དང་པོ་ནི་སློབ་དཔོན་ལེགས་ལྡན་འབྱེད་དང་། ཡེ་ཤེས་སྙིང་པོ་ལྟ་བུ། གཉིས་པ་ནི། སློབ་
དཔོན་ཞི་བ་འཚོ། ཀཱ་མ་ལ་ཤི་ལ། སེང་བཟང་ལྟ་བུའོ། ། བཞི་བ་གྲུབ་མཐའ་ལ་གསུམ། གཞི། ལམ།
འབྲས་བུའོ། ། དང་པོ་ནི། གྲུབ་མཐའ་འོག་མ་དང་ཐུན་མོང་བའི་འདོད་ཚུལ་དང་ཁྱད་པར་སེམས་ཙམ་པ་
དང་འདོད་ཚུལ་ཐུན་མོང་བ་ཕལ་ཆེར་ནི་སྔར་བཤད་ཟིན་པ། འདི་པས་བདེན་གྲུབ་མི་འདོད་ཀྱང་། རང་
བཞིན་གྱིས་གྲུབ་པ་དང་། རང་གི་མཚན་ཉིད་ཀྱིས་གྲུབ་པ། རང་ངོས་ནས་གྲུབ་པ་བ།སུམ་ཐ་སྙད་དུ་ཡོད་པར་
འདོད། ལེགས་ལྡན་འབྱེད་སོགས་མདོ་སྡེ་སྤྱོད་པའི་དབུ་མ་རང་རྒྱུད་པ་ལྟར་ན། སྔོན་པོ་ལྟ་བུ་ནི། དེ་འཛིན་
གྱི་ཤེས་པ་ལས་ངོ་བོ་ཐ་དད་ཅིང་ཕྱི་རོལ་གྱི་དོན་ཡིན་པར་འདོད། ཞི་འཚོ་སོགས་རྣལ་འབྱོར་སྤྱོད་པའི་དབུ་མ་བ་
ལྟར་ན། སེམས་ཙམ་པས་འདོད་པ་ལྟར་སྔོན་པོ་ལྟ་བུ་རང་འཛིན་པའི་ཤེས་པ་དང་ངོ་བོ་གཅིག་གམ་བདག་ཉིད་
གཅིག་ཏུ་འདོད་དོ། ། འོན་ཀྱང་སེམས་ཙམ་པས་ཤེས་པ་བདེན་གྲུབ་འདོད་ཅིང་འདིས་མི་འདོད་པ་བཤད་ཟིན་
ལ། ཕྱི་དོན་འདོད་པའི་དབུ་མ་པས་ནི་རང་རིག་མི་འདོད་ཅིང་། ཞི་འཚོའི་རྗེས་འབྲང་རྣམས་ཀྱི་རང་རིག་ཁས་

༄༅། ། རྗེ་བཙུན་གྲགས་ང་་བཤད་སྒྲུབ་ཀྱི་གསུང་འབུམ། །
ལེན་ནོ། ། གཞན་ཡང་ཕྱི་དོན་འདོད་པས་ཕྱི་རོལ་དོན་གྱིས་སྟོང་བའི་སྟོང་ཉིད་དང༌། དེ་རྟོགས་པའི་ཡེ་ཤེས་
ཀྱང་མི་འདོད་ལ། ཕྱི་དོན་མེད་པར་འདོད་ན་དེ་ཁས་ལེན་རིགས་སོ། ། ཤེས་བྱ་ལ་བདེན་པ་གཉིས་སུ་གྲངས་
ངེས་པར་འདོད་ཅིང་། བུམ་པ་བདེན་སྟོང་དེ་དོན་དམ་བདེན་པའི་དང་། བུམ་པ་ནི་ཀུན་རྫོབ་བདེན་པའི་
མཚན་གཞིའོ། ། དོན་དམ་བདེན་པ་ལ་རྒྱས་པར་ཕྱེ་ན་སེམས་ཙམ་པ་དང་མཐུན་ལ། ཀུན་རྫོབ་ལ་ཡང་དག་
ཀུན་རྫོབ་དང་། ལོག་པའི་ཀུན་རྫོབ་གཉིས་སུ་འབྱེད་དེ། དེ་ཡང་ཆུ་དང་བྱད་བཞིན་ལྟ་བུ་ནི། ཡང་དག་ཀུན་
རྫོབ་དང་། སྨིག་རྒྱུའི་ཆུ་དང་བྱད་བཞིན་གྱི་གཟུགས་བརྙན་ལྟ་བུ་ནི་ལོག་པའི་ཀུན་རྫོབ་ཏུ་འདོད་དོ། ། ཚད་མ་
དང་ཚད་མིན་གྱི་ཤེས་པའི་རྣམ་གཞག་མདོ་སྡེ་སྤྱོད་པའི་དབུ་མ་པ་རྣམས་ནི། མདོ་སྡེ་བ་དང་མཐུན་པ་ཤུགས་ཆེ་
ལ། རྣལ་འབྱོར་སྤྱོད་པ་རྣམས་ནི། སེམས་ཙམ་པ་དང་མཐུན་པ་ཤས་ཆེའོ། ། འདི་གཉིས་ཀས་གང་ཟག་ཐ་
སྙད་བཏགས་པའི་བཏགས་དོན་བཙལ་བའི་ཚེ་རྙེད་པར་འདོད་པས་གང་ཟག་གི་ཡིད་ཀྱི་རྣམ་ཤེས་གང་ཟག་གི་
མཚན་གཞི་ཡིན་པར་བཞེད་དོ། ། མཚན་ཉིད་གསུམ་འདོད་ཚུལ་ནི་སེམས་ཙམ་པ་དང་མཐུན་ཙམ་ཡིན་ཀྱང་།
མཚན་གཞི་ལ་མི་འདྲ་བ་ཡོད་དེ། འདི་བས་བུམ་པ་བདེན་སྟོང་ཡོངས་གྲུབ་ཀྱི་མཚན་ཉིད་པར་འདོད་ཅིང་།
ཅིག་ཤོས་ཀྱིས་མི་འདོད་པས་སོ། ། མཚན་ཉིད་གསུམ་ནི། བུམ་པ་ལ་སོགས་པའི་འདུས་བྱས་རྣམས་ནི་གཞན་
དབང་ཡིན་ལ། དེ་དག་ལ་བདེན་པར་སྒྲོ་བཏགས་པའི་ཆ་ནི་ཀུན་བཏགས་དང་། བཏགས་པ་ལྟར་མ་གྲུབ་པའི་
སྟོང་ཉིད་ནི་ཡོངས་གྲུབ་ཏུ་འཇོག་གོ། གཉིས་པ་ལམ་ལ་གཉིས། ལམ་གྱི་སྤང་བྱ་དང༌། ལམ་གྱི་རྣམ་གཞག་
དངོས་སོ། ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་རྣམས་གང་ཟག་གི་བདག་འཛིན་དང་།
ཉོན་སྒྲིབ་ཡིན་ལ་རྣལ་འབྱོར་སྤྱོད་པའི་རང་རྒྱུད་པ་ལྟར་ན་གཟུགས་ཕྱི་རོལ་དོན་འཛིན་གྱི་རྟོག་པ་དང་། བདེན་
འཛིན་རྣམས་ཤེས་སྒྲིབ་ཡིན་ནོ། ། དེར་མ་ཟད་ཉོན་མོངས་རྣམས་ཀྱི་ས་བོན་ཐམས་ཅད་ཉོན་སྒྲིབ་ཡིན་ལ།
དེའི་བག་ཆགས་དང་བདེན་འཛིན་གྱི་བག་ཆགས་སོགས་ཤེས་སྒྲིབ་པོ། ། གཉིས་པ་ལམ་དངོས་ལ། ཐེག་པ་
གསུམ་རང་རང་གི་ལམ་ལ་ཚོགས་ལམ་སོགས་ལྔ་རེ་ཡོད་ལ། མདོ་སྡེ་སྤྱོད་པའི་དབུ་མ་ལྟར་ན། ཉན་རང་གཉིས་
ཀས་གཙོ་བོར་ཉོན་སྒྲིབ་སྤོང་བར་མཚུངས་ཤིང་། ཐོབ་བྱ་ལ་ཡང་མཆོག་དམན་ཆེར་མེད་ཀྱང་། རྣལ་འབྱོར་
སྤྱོད་པའི་དབུ་མ་པས། ཉན་ཐོས་ཀྱིས་གང་ཟག་གི་བདག་མེད་རྟོགས་པའི་ལམ་གཙོ་བོར་བསྒོམས་ནས་གང་
ཟག་གི་བདག་འཛིན་སྤངས་པའི་མྱང་འདས་མངོན་དུ་བྱེད། རང་རྒྱལ་གྱི་རིགས་ ཅན་གྱིས་གཟུགས་དང་
གཟུགས་འཛིན་པའི་ཚད་མ་རྫས་གཞན་དུ་འཛིན་པའི་རྟོག་པ་སྤང་བྱའི་གཙོ་བོར་བྱས་ནས་སྤོང་བ་དང་དེའི་
གཉེན་པོ་བསྒོམས་པས། དེ་འདྲའི་རྟོག་པ་དང་ཉོན་སྒྲིབ་གཉིས་ཀ་སྤངས་པའི་ཐར་པ་མངོན་དུ་བྱེད་པར་
26

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
འདོད་དོ། ། འོན་ཀྱང་འདིས་ཕྱི་རོལ་དོན་འཛིན་གྱི་རྟོག་པ་བདེན་འཛིན་རགས་པར་འདོད་ཀྱང་བདེན་འཛིན་
དུ་མི་འདོད་དེ། ཕྱི་རོལ་དོན་གྱིས་སྟོང་བའི་སྟོང་ཉིད་རྟོགས་པས། སྟོང་ཉིད་རྟོགས་པའི་གོ་མི་ཆོད་པར་འདོད་
པའི་ཕྱིར་ཏེ། དེ་འདྲའི་སྟོང་ཉིད་དེ་ཆོས་ཀྱི་བདག་མེད་རགས་པ་ཡིན་གྱི། ཆོས་ཀྱི་བདག་མེད་ཕྲ་མོ་འམ་
སྟོངཉིད་ཕྲ་མོ་མ་ཡིན་པའི་ཕྱིར་ཞེས་འདོད་དོ། ། ལམ་དང་འབྲས་བུའི་རྣམ་གཞག་གཞན་ནི་ཐལ་འགྱུར་བའི་
སྐབས་སུ་བཤད་པར་བྱའོ། ། གསུམ་པ་འབྲས་བུ་ལ། ཉན་ཐོས་ལ་ཞུགས་གནས་བརྒྱད་ཀྱི་རྣམ་གཞག་བྱེད་
ཀྱང་། རང་རྒྱལ་ལ་དེ་མི་བྱེད། མྱང་འདས་ལ་ལྷག་བཅས་སོགས་གསུམ་ལས། ལྷག་བཅས་མྱང་འདས་ནི་སྡུག་
བསྔལ་གྱི་ཕུང་པོ་དང་ལྷག་མེད་ནི་དེ་ལས་བཟློག་པར་འདོད་ཅིང་། སངས་རྒྱས་ཀྱི་སའི་མྱང་འདས་རྣམས་མི་
གནས་པའི་མྱང་འདས་སོ། ། སྟོང་ཉིད་ཕྲ་མོ་རྟོགས་པའི་ལམ་དེ་ཚོགས་གཉིས་རྒྱ་ཆེན་པོས་ཟིན་པའི་སྒོ་ནས་
བསྐལ་པ་གྲངས་མེད་གསུམ་སོགས་སུ་ཡུན་རིང་དུ་བསྲིངས་ཏེ་བསྒོམས་ནས་བྱང་ཆུབ་ཆེན་པོ་ཐོབ་པར་འདོད་
གཉིས་པ་ཐལ་འགྱུར་བའི་ལུགས་ལ་གསུམ། མཚན་ཉིད། སྒྲ་དོན། གྲུབ་མཐའ་འོ། ། དང་པོ་ནི།
རང་གི་མཚན་ཉིད་ཀྱིས་གྲུབ་པ་ཐ་སྙད་དུའང་ཞལ་གྱིས་མི་བཞེས་པའི་དབུ་མ་པ་དེ། དབུ་མ་ཐལ་འགྱུར་བའི་
མཚན་ཉིད་དོ། ། མཚན་གཞི་ནི། སངས་རྒྱས་སྐྱངས་དང་། ཟླ་བ་གྲགས་པ། རྗེ་བླ་མ་ལྟ་བུའོ། ། གཉིས་པ་
ནི། ཐལ་འགྱུར་གྱི་སྒོ་ནས་ཕྱི་རྒོལ་གྱི་རྒྱུད་ལ་བསྒྲུབ་བྱ་རྟོགས་པའི་རྗེས་དཔག་སྐྱེ་བར་འདོད་པའི་དབུ་མ་བ་ཡིན་
པས་ན། དབུ་མ་ཐལ་འགྱུར་བའོ། ། གསུམ་པ་གྲུབ་མཐའི་འདོད་ཚུལ་ལ་གསུམ། གཞི། ལམ། འབྲས་བུའི་
རྣམ་གཞག་གོ། དང་པོ་ནི། ཤེས་བྱ་ལ་བདེན་པ་གཉིས་དང་། མངོན་ལྐོག་གཉིས་སོགས་འབྱེད་ལ། དོན་
དམ་བདེན་པ་དང་། སྟོང་ཉིད་དོན་གཅིག་ཅིང་། དབྱེ་བ་ནི་སྔར་བཞིན་ལ། མཚན་གཞི་ནི། སྨྱུ་གུ་རང་
བཞིན་གྱིས་མེད་པ་ལྟ་བུའོ། ། ཀུན་རྫོབ་ལ་ཡང་དག་ཀུན་རྫོབ་དང་། ལོག་པའི་ཀུན་རྫོབ་གཉིས་སུ་མི་འབྱེད་
ཀྱང་། འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་ཀྱི་དབྱེ་བ་འབྱེད་དེ། བྱད་བཞིན་དེ་འཇིག་རྟེན་ཤེས་ངོ་
ལ་ལྟོས་ཏེ་ཡང་དག་དང་། མེ་ལོང་ནང་གི་བྱད་བཞིན་གྱི་གཟུགས་བརྙན་དེ་དེ་ལ་ལྟོས་ཏེ་ལོག་པ་ཡིན་པའི་ཕྱིར་
རོ། ། དེ་ཡང་དོན་བསྡུས་ན་འཕྲལ་གྱི་འཁྲུལ་རྒྱུས་མ་བསླད་པའི་དབང་པོ་ཡུལ་དང་བཅས་པ་ནི། ཤེས་ངོ་དེ་ལ་
ལྟོས་ཏེ་ཡང་དག་དང་། དེས་བསླད་པའི་དབང་པོ་དྲུག་ཡུལ་དང་བཅས་པ་ནི། དེ་ལ་ལྟོས་ཏེ་ལོག་པ་སྟེ།
དཔེར་ན། དུང་དཀར་དཀར་པོར་མཐོང་བའི་དབང་པོ་ཡུལ་དང་བཅས་པ་དང༌། དུང་དཀར་སེར་པོར་སྣང་
བའི་དབང་པོ་ཡུལ་དང་བཅས་པ་ལྟ་བུའོ། ། གཞན་ཡང་འདི་བ་ལ་ཁས་ལེན་ཚུལ་དུ་མ་ཡོད་དེ། རང་བཞིན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གྱིས་སྟོང་བ་རྟེན་འབྲེལ་གྱི་དོན་དུ་མཐོང་ནས། རང་གི་མཚན་ཉིད་ཀྱི་གྲུབ་པ་ཁས་མི་ལེན་པ་དང་། དེ་བཞིན་
དུ་རང་རྒྱུད། རང་རིག ཀུན་གཞི་ཉོན་ཡིད་རྡུལ་ཕྲན་ཕྱོགས་ཀྱི་ཆ་མེད་རྣམས་ཁས་མི་ཡིན་ལ། མིང་བརྡས་
བཞག་ཙམ་ཕྱི་དོན། བདེན་འཛིན་ཉོན་སྒྲིབ་ཡིན་པ་དང༌། བདག་མེད་གཉིས་ལ་ཕྲ་རགས་མི་འབྱེད་པ་དང་།
འགོག་བདེན་རྣམས་དོན་དམ་བདེན་པ་དང་། འཕགས་པ་ལ་སྟོང་ཉིད་རྟོགས་མྱོང་གིས་ཁྱབ་པ་དང་། སོ་སྐྱེའི་
ཤེས་པ་ཐམས་ཅད་འཁྲུལ་ཤེས་དང་། ཞིག་པ་དངོས་པོར་འདོད་པ་སོགས་དུ་མ་ཡོད་ཅིང་ཤེས་པའི་རྣམ་གཞག་
གཞན་ཕལ་ཆེར་ནི་རང་རྒྱུད་པ་དང་མཐུན་ཙམ་ཡིན་ཀྱང་། དཔྱད་ཤེས་རྣམས་ཚད་མ་དང་། ཡིད་ཀྱི་མངོན་
སུམ་དང་རྟོག་པའི་གཞི་མཐུན་ཡོད་པར་འདོད་དོ། ། གང་ཟག་རྫས་ཡོད་པ་མི་བཞེད་དེ། གཞི་གྲུབ་ན་
བཏགས་ཡོད་ཡིན་པས་ཁྱབ་པར་བཞེད་པའི་ཕྱིར་རོ། ། དངོས་པོ་བཞེད་ཀྱང་རང་མཚན་མི་འདོད་དེ། རང་
གི་མཚན་ཉིད་ཀྱིས་གྲུབ་པ་མི་བཞེད་པའི་ཕྱིར་རོ། ། དེའི་བཞེད་ཀྱང་མིང་རྐྱང་བཏགས་ཡོད་ཙམ་ལ་བྱ་བྱེད་ཀྱི་
རྣམ་གཞལ་འཐད་ལྡན་དུ་འཇོག་ཤེས་པས། ཕུང་པོ་ལ་བརྟེན་ནས་བཏགས་པའི་ང་ཙམ་ཞིག་ནི་གང་ཟག་གི་
མཚན་གཞིར་བཞེད་དོ། ། གང་ཟག་རང་བཞིན་མེད་པ། གང་ཟག་གི་བདག་མེད་ཕྲ་མོ་དང་། ཕུང་བོ་རང་
བཞིན་མེད་པ་ཆོས་ཀྱི་བདག་མེད་ཕྲ་མོར་འདོད་ཀྱི། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་སྟོང་
ཉིད་དེ། གང་ཟག་གི་བདག་མེད་ཕྲ་མོར་མི་འདོད་དེ། དེ་གང་ཟག་གི་བདག་མེད་རགས་པ་ཡིན་པའི་ཕྱིར།
སྐབས་འདིར་འདི་དག་གི་ཁྱད་པར་ཅུང་ཟད་ཙམ་ཞིག་བརྗོད་པར་བྱ་སྟེ། འདི་ལ་གཉིས། རང་བཞིན་མེད་
པའི་དོན་དང་། རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་དོན་ནོ། ། དང་པོ་ནི། རང་རྒྱུད་པས་གང་ཟག་
སོགས་ཆོས་རྣམས་མིང་བརྡའ་འམ་རྟོག་པའི་དབང་ཙམ་གྱིས་འཇོག་མི་ནུས་པས། བློ་གནོད་མེད་ལ་སྣང་བའི་
དབང་གིས་འཇོག་ལ། དེ་ཡང་གང་ཟག་འཇོག་བྱེད་ཀྱི་བློ་གནོད་མེད་དེས་འཇོག་རྒྱུའི་གང་ཟག་ནི། བླདེ་ལ་
ལྟོས་མེད་ཀྱི་ཚུལ་གྱིས་དང་པོ་ཉིད་ནས་ཀྱང་རང་གི་ངོས་ནས་གྲུབ་གྲུབ་པ་ཞིག་ལ་འདོད་ཅིང་། དེ་ལྟར་གྲུབ་པ་
དེ་གང་ཟག་རང་ངོས་ནས་སམ་རང་བཞིན་གྱིས་གྲུབ་པའི་དོནཡིན་ཀྱང་བདེན་པར་གྲུབ་པའི་དོན་ཡིན་པར་མི་
འདོད།
ཐལ་འགྱུར་བ་ནི་གང་ཟག་དེ་ཁོ་རང་འཇལ་བྱེད་ཀྱི་ཚད་མ་ལ་ལྟོས་མེད་ཀྱིས་དང་པོ་ནས་མ་གྲུབ་པར་གང་
ཟག་དང་གང་ཟག་འཇལ་བྱེད་ཀྱི་ཚད་མ་གཉིས་ཕན་ཚུན་བལྟོས་ནས་གྲུབ་པས། འཇོག་བྱེད་མིང་བརྡ་འམ་
རྟོག་པས་བཞག་པ་ལ་མ་བལྟོས་པར་རང་གི་ངོས་ནས་གྲུབ་པ་ཞིག་བྱུང་ན་གང་ཟག་རང་བཞིན་གྱིས་གྲུབ་པ་དང་།
རང་ངེས་ནས་གྲུབ་པར་འཇོག་ལ། དེར་མ་གྲུབ་པ་དེ་གང་ཟག་གི་བདག་མེད་ཕྲ་མོར་བཞེད། དེ་བཞིན་དུ་ཆོས་
28

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
གཞན་ལ་ཡང་རིགས་པ་སྦྱོར་ཏེ། ཕུང་བོ་དང་བུམ་སོགས་རང་བཞིན་མེད་པ་ཆོས་ཀྱི་བདག་མེད་ཕྲ་མོ་ཡིན་
ནོ། ། གཉིས་པ་ནི། རང་སྡེ་གནས་མ་བུ་པས། གང་ཟག་རྟག་གཅིག་རང་དབང་ཅན་གྱི་ཁྱད་པར་གསུམ་པོ་
དེས་སྟོང་བ་གང་ཟག་གི་བདག་མེད་ཕྲ་མོར་འདོད་ལ། དེ་ལ་ས་གཞན་པའི་བྱེ་བྲག་སྨྲ་བ་ཕལ་ཆེར་དང་། མདོ་
སྡེ་བ། སེམས་ཙམ་པ། རང་རྒྱུད་པ་རྣམས་ཀྱིས་རང་རྐྱ་ཐུབ་པའི་རྫས་ཡོད་ཀྱིས་སྟོང་བ་ཉིད། གང་ཟག་གི་
བདག་མེད་ཕྲ་མོར་འདོད་ཅིང་། གང་ཟག་རང་རྐྱ་ཐུབ་པའི་རྫས་ཡོད་ཀྱི་འཛིན་ཚུལ་དང་གྲུབ་ཚུལ་ནི། རང་
བཞིན་གྱིས་གྲུབ་པར་འཛིན་པའི་སྟེང་ནས་གང་ཟག་ནི་རང་གི་ཕུང་པོ་ལ་ཕར་མི་བལྟོས་པའི་དབང་སྒྱུར་བ་པའི་
རྗེ་བོ་ལྟ་བུ་དང་། ཕུང་བོ་རྣམས་གང་ཟག་ལ་ཚུར་བལྟོས་པའི་དབང་བསྒྱུར་བྱའི་ཁོལ་པོ་ལྟར་འཛིན་པ་ནི།
གང་ཟག་རང་རྐྱ་ཐུབ་པའི་རྫས་ཡོད་ཀྱི་འཛིན་ཚུལ་དང་། དེས་བཟུང་བ་ལྟར་གྲུབ་ན་རང་རྐྱ་ཐུབ་པའི་རྫས་ཡོད་
དུ་གྲུབ་པར་འཇོག་གོ། དེ་ཡང་ཕུང་པོ་ལ་བལྟོས་མེད་དུ་ཡན་གར་བ་ཞིག་བྱུང་ན་རང་རྐྱ་ཐུབ་པ་ཡིན་པས།
རང་རྐྱ་ཐུབ་མི་ཐུབ་ནི་གང་ཟག་རང་ལྡོག་ནས་ཡིན་གྱི། གཞི་ལྡོག་ལ་མིན་པའི་འདོད་ཚུལ་ཡོད་དེ། ཡིད་ཀྱི་
རྣམ་ཤེས་གང་ཟག་ཏུ་འདོད་པ་རྣམས་ཀྱིས་དེ་རྫས་ཡོད་དུ་འདོད་པའི་ཕྱིར་རོ། ། གཉིས་པ་ལམ་གྱི་རྣམ་གཞག་
ལ། ལམ་ལྔ་ས་བཅུ་སོགས་ཕལ་ཆེར་ནི་སྔར་དང་འདྲ་ཞིང་། འདིར་གོང་དུ་མ་བཤད་པ་འགའ་ཞིག་ཀྱང་རྒྱུས་
པར་འཆད་ལ། དབུ་མ་ཐལ་འགྱུར་བའི་ཐུན་མོང་མིན་པའི་ཁྱད་པར་ནི་སྔར་བཤད་ཅིང་འཆད་པར་ཡང་བྱེད་
དོ། ། དེས་ན་ལམ་གྱི་སྤང་བྱ་དང་། ལམ་གྱི་རྣམ་གཞག་དངོས་དང་གཉིས། དང་པོ་ནི། དངོས་པོ་བདེན་
པར་འཛིན་པའི་བདེན་འཛིན་སོགས་བདེན་འཛིན་ས་བོན་དང་བཅས་པ་ཉོན་སྒྲིབ་ཡིན་ལ། ཐེག་པ་ཆེ་ཆུང་གི་
དགྲ་བཅོམ་པ་ཐམས་ཅད་ཀྱིས་སྤངས་པར་འདོད་པས། རང་རྒྱུད་པ་ལྟར་བདེན་འཛིན་རྣམས་ཤེས་སྒྲིབ་ཏུ་བྱས་
ཏེ། མངོན་རྟོགས་རྒྱན་ལས། ས་དགུ་ལ་ནི་ཆེན་པོ་ཡི། ། ཞེས་སོགས་གྱིས་བཤད་པ་ལྟར་བདེན་འཛིན་ཆེ་
འབྲིང་ཆུང་ངུ་དགུ་ཐེག་ཆེན་སྒོམ་ལམ་བར་ཆད་མེད་ལམ་དགུ་བོས་རིམ་གྱིས་སྤོང་བའི་རྣམ་གཞག་རྣམས་མི་
བཞེད་དོ། ། ཡང་ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་བ་རྣམས་གྱིས་བདེན་འཛིན་སོགས་ཉོན་སྒྲིབ་
ཐམས་ཅད་ཐེག་དམན་ལམ་གྱི་གནས་སྐབས་སུ་སྤངས་ཀྱང་། དང་པོ་ཉིད་ནས་ཐེག་ཆེན་དུ་རིགས་ངེས་པའི་
བྱང་སེམས་རྣམས་ཀྱིས་ས་བརྒྱད་པ་ཐོབ་པ་དང་དུས་མཉམ་དུ་སྤངས་པར་འདོད་ལ། ཤེས་སྒྲིབ་ནི། ཉོན་
མོངས་དེ་དག་གི་བག་ཆགས་སམ་གཉིས་སྣང་འཁྲུལ་བའི་བག་ཆགས་ལ་བྱས་ནས་དེ་སྤངས་པ་དང་སངས་རྒྱས་པ་
དུས་མཉམ་པར་བཞེས་དོ། ། རང་རྒྱུད་པ་སོགས་རང་སྡེ་གྲུབ་མཐའ་སྨྲ་བ་ཤེས་སྒྲིབ་ཁས་ལེན་པ་དག་གིས་ཉོན་
སྒྲིབ་ལ་ཀུན་བཏགས་དང་ལྷན་སྐྱེས་གཉིས་ཡོད་པ་དེ་བཞིན་དུ་ཤེས་སྒྲིབ་ལ་ཡང་དེ་གཉིས་ཡོད་པར་འདོད་ཀྱང་།

༄༅། ། རྗེ་བཙུན་གྲགས་པ་ང་ཤད་སྒྲུབ་ཀྱི་གསུང་འབུམ། །
འདི་བའི་ལུས་ལ་ཉོན་སྒྲིབ་ལ་ཀུན་བཏགས་དང་ལྷན་སྐྱེས་གཉིས་སམ། མཐོང་སྤང་སྒོམ་སྤང་གཉིས་བཞེད་
ཀྱང་། ཤེས་སྒྲིབ་ལ་ནི་མཐོང་སྤང་ཀུན་བཏགས་མེད་ཅིང་། སྒོམ་སྤངས་དང་ལྷན་སྐྱེས་ཀྱིས་ཁྱབ་པར་འདོད་
དོ། ། ཀུན་བཏགས་དང་ལྷན་སྐྱེས་ཀྱི་ཁྱད་པར་ཡང་གྲུབ་མཐས་བློ་ཁ་བསྒྱུར་བ་ལ་མ་ལྟོས་པར་རང་གི་ངང་གིས་
སྐྱེ་བ་ནི་ལྷན་སྐྱེས་དང་། དེས་བློ་ཁ་བསྒྱུར་བའི་དབང་གིས་བྱུང་བ་ནི་ཀུན་བཏགས་སོ། ། གཉིས་པ་ལམ་ལ་
གཉིས། སྤྱིར་བསྟན་པ་དང་། ཕྱེ་བ་སོ་སོར་བཤད་པའོ། ། དང་པོ་ནི། དེ་ལ་དབྱེ་ན། ཉན་ཐོས་ཀྱི་ཚོགས་
ལམ། སྦྱོར་ལམ། མཐོང་ལམ། སྒོམ་ལམ། མི་སློབ་ལམ་སྟེ་ལྔ། དེ་བཞིན་དུ་རང་རྒྱལ། ཐེག་ཆེན་ལ་སྦྱར་
བས་ལྔ་གསུམ་བཅོ་ལྔའོ། ། དེ་རྣམས་མངོན་དུ་བྱེད་ཚུལ་ཀྱང་། དང་པོར་ཚོགས་ལམ། དེ་ནས་སྦྱོར་མཐོང་དེ་
ནས་སྒོམ་ལམ། དེ་ནས་མི་སློབ་ལམ་མངོན་དུ་བྱེད་པའི་རིམ་པར་ངེས་ལ། ཚོགས་ལམ་ལ་ཡང་། ཚོགས་ལམ་
ཆུང་འབྲིང་ཆེ་གསུམ། སྦྱོར་ལམ་ལ་ཡང་སྦྱོར་ལམ་དྲོད། རྩེ་མོ། བཟོད་པ། ཆོས་མཆོག་བཞི་མངོན་དུ་བྱེད་
པའི་གོ་རིམ་ངེས་སོ། ། མཐོང་ལམ་ལ་ཤེས་བཟོད་སྐད་ཅིག་མ་བཅུ་དྲུག་ཡོད་ལ། དེ་ཡང་ཤེས་པ་བརྒྱད་དང་།
བཟོད་པ་བརྒྱད་དོ། ། ཤེས་པ་བརྒྱད་ནི། སྡུག་བསྔལ་ཆོས་ཤེས། རྗེས་ཤེས་གཉིས། དེ་བཞིན་དུ་ཀུན་འབྱུང་།
འགོག་པ། ལམ་གསུམ་སྟེ་བདེན་བཞི་སོ་སོ་ལ་སྦྱོར། བཟོད་པ་བརྒྱད་ནི། སྡུག་བསྔལ་ཆོས་བཟོད། རྗེས་
བཟོད་གཉིས། དེ་བཞིན་དུ། ཀུན་འབྱུང་འགོག་པ་ལམ་ལ་ཡང་སྦྱར་རོ། ། ཡང་མཐོང་ལམ་ལ་མཉམ་གཞག་
ཡེ་ཤེས་དང་། རྗེས་ཐོབ་ཡེ་ཤེས་གཉིས། དང་པོ་ལའང་། བར་ཆད་མེད་ལམ་དང་རྣམ་གྲོལ་ལམ་གཉིས་ཡོད།
བཟོད་པ་བརྒྱད་དང་མཐོང་ལམ་བར་ཆད་མེད་ལམ་དོན་གཅིག་ཅིང་། ཤེས་པ་བརྒྱད་དང་མཐོང་ལམ་རྣམ་
གྲོལ་ལམ་དོན་གཅིག་གོ། གཞན་ཡང་ཐེག་པ་ཆེན་པོའི་ལམ་ལ་ས་བཅུ་ཡོད་དེ། ས་དང་པོ་རབ་ཏུ་དགའ་བ།
གཉིས་པ་དྲི་མ་མེད་པ། གསུམ་པ་འོད་བྱེད་ལ། བཞི་བ་འོད་འཕྲོ་བ། ལྔ་བ་སྦྱང་དཀའ་བ། དྲུག་པ་མངོན་དུ་
གྱུར་པ། བདུན་པ་རིང་དུ་སོང་བ། བརྒྱད་པ་མི་གཡོ་བ། དགུ་བ་ལེགས་པའི་བློ་གྲོས། བཅུ་བ་ཆོས་ཀྱི་སྤྲིན་
ནོ། ། དེ་ལས་དང་པོའི་ངོ་བོར་གྱུར་པའི་མཐོང་སྒོམ་གྱི་ལམ་གཉིས་ཡོད། མཐོང་ལམ་ནི་སྔར་ལྟར་དང་།
དེའི་ངོ་བོར་གྱུར་པའི་སྒོམ་ལམ་ལ་བར་ཆད་མེད་ལམ་ཡོད་པར་འདོད་པ་ནི་མི་མཐུན་པ་ཆེར་མེད་ལ། ས་དེའི་ངོ་
བོར་གྱུར་པའི་སྒོམ་ལམ་རྣམ་གྲོལ་ལམ་དང་སྒོམ་ལམ་རྗེས་ཐོབ་ཡེ་ཤེས་ཡོད་མེད་མི་མཐུན་ཀྱང་། རྣམ་བཤད་
ལྟར་ན་ཡོད་པར་གསལ་ལོ། ། ས་བཅུ་བོ་སོ་སོ་ལ་མཉམ་རྗེས་གཉིས་གཉིས་ཡོད་ལ། ས་གཉིས་པ་ནས་བཅུ་བའི་
བར་ཐོབ་མ་ཐག་པའི་ཡེ་ཤེས་རྣམས་རྣམ་གྲོལ་ལམ་དང་བར་ཆད་མེད་ལམ་གཉིས་ཀ་ཡིན་ནོ། ། ས་བཅུ་གཅིག་
པ་ཀུན་ཏུ་འོད་ནི་སངས་རྒྱས་ཀྱི་ས་ཡིན་ལ། དེ་རྣམ་གྲོལ་ལམ་དུ་འདོད་མི་འདོད་པའི་ཚུལ་གཉིས་སྣང་ངོ༌། །

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
གཉིས་པ་ཕྱེ་བ་སོ་སོར་བཤད་པ་ནི། ཐེག་པ་ཆེ་ཆུང་གཉིས་དང་ཐུན་མོང་བའི་ལམ་ནི། མི་དགེ་བ་མ་སྐྱེས་པ་མི་
བསྐྱེད་པའི་ཡང་དག་སྤོང་བ། དེ་བཞིན་དུ་སྐྱེས་ཟིན་སྤོང་བ། དགེ་བ་མ་སྐྱེས་པ་བསྐྱེད་པ། སྐྱེས་ཟིན་སྤེལ་
བར་བྱེད་པའི་ཡང་དག་སྤོང་བ་སྟེ་ཡང་དག་སྤོང་བ་བཞི། འདུན་པའི་རྫུ་འཕྲུལ་གྱི་རྐང་པ་བརྩོན་འགྲུས་ཀྱི་དེ་
སེམས་ཀྱི་དེ་དང་དཔྱོད་པའི་རྫུ་འཕྲུལ་གྱི་རྐང་པ་སྟེ་བཞི། དད་པ། བརྩོན་འགྲུས། དྲན་པ། ཏིང་འཛིན།
ཤེས་རབ་ཀྱི་དབང་པོ་ལྔ། ཡང་དད་པ་བརྩོན་འགྲུས་དྲན་པ་ཏིང་འཛིན་ཤེས་རབ་ཀྱི་སྟོབས་ཏེ་སྟོབས་ལྔ། དྲན་
པ་ཡང་དག་བྱང་ཆུབ་ཀྱི་ཡན་ལག ཆོས་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག དེ་བཞིན་དུ་
བརྩོན་འགྲུས། དགའ་བ། ཤིན་ཏུ་སྦྱངས་པ། ཏིང་འཛིན། བཏང་སྙོམས་ཡང་དག་བྱང་ཆུབ་ཀྱི་ཡན་ལག་སྟེ་
བྱང་ཆུབ་ཀྱི་ཡན་ལག་བདུན། ཡང་དག་པའི་ལྟ་བ། ཡང་དག་པའི་རྟོགས་པ། ཡང་དག་པའི་ངག དེའི་
ལས་ཀྱི་མཐའ། དེའི་འཚོ་བ། དེའི་རྩོམ་པ། དེའི་དྲན་པ། ཡང་དག་པའི་ཏིང་འཛིན་ཏེ་འཕགས་ལམ་ཡན་
ལག་བརྒྱད་དང་བཅས་སོ་བདུན་ནི་ཐེག་ཆེན་པོ་ལ་ཡང་ཡོད་པས་དེ་དང་ཐུན་མོང་བའོ། ། ཡང་བྱམས་པ་སྙིང་
རྗེ་དགའ་བ་བཏང་སྙོམས་ཏེ་ཚད་མེད་ཁྱད་པར་ཅན་བཞི། རྣམ་པར་ཐར་བའི་སྒོ་སྟོང་བ་ཉིད་དང་། མཚན་
མེད་དང་། སྨོན་མེད་སྟེ་རྣམ་ཐར་སྒོ་གསུམ། གཟུགས་མེད་དང་པོ་སོགས་གཟུགས་མེད་བཞིའི་རྣམ་ཐར་བཞི།
གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ཐར། སྡུག་པའི་རྣམ་ཐར།
འགོག་པའི་རྣམ་ཐར་ཏེ་རྣམ་ཐར་བརྒྱད། བསམ་གཏན་བཞི་གཟུགས་མེད་བཞི་འགོག་པའི་སྙོམས་འཇུག་སྟེ་
སྙོམས་འཇུག་དགུ། ལྷའི་མིག་གི་མངོན་ཤེས། ལྷའི་རྣ་བའི་དེ། གཞན་སེམས་ཤེས་པའི་དེ། སྔོན་གནས་རྗེས་
དྲན་གྱི་དེ། རྫུ་འཕྲུལ་གྱི་དེ། ཟག་ཟད་ཀྱི་མངོན་ཤེས་ཏེ་མངོན་ཤེས་དྲུག ཤའི་སྤྱན། ལྷའི་དེ། ཤེས་རབ་ཀྱི་
དེ། ཆོས་ཀྱི་དེ། སངས་རྒྱས་ཀྱི་སྤྱན་དེ་སྤྱན་ལྔ། གཞན་ཡང་བདེན་བཞི་ཤེས་པ་སོགས་ཤེས་པ་བཅུ། ལྷ་རྗེས་
སུ་དྲན་པ་སོགས་རྗེས་དྲན་དྲུག སྦྱིན་སོགས་ཕར་ཕྱིན་དྲུག བོད་པར་སའི་སྐྱེ་མཆེད་སོགས་ཟད་པར་བཅུ།
ཟིལ་གནོན་བརྒྱུད། ཚེ་ལ་དབང་བ་སོགས་དབང་བཅུ། གནས་དང་གནས་མིན་མཁྱེན་པ་སོགས་བཅུ་དང་།
མི་འཇིགས་པ་བཞི། སོ་སོར་ཡང་དག་པ་རིག་པ་བཞི། མ་འདྲེས་པའི་དྲན་པ་ཉེར་གཞག་གསུམ། བསྲུང་བ་
མེད་པ་གསུམ། མ་འདྲེས་པ་བཅོ་བརྒྱད་སོགས། ཉན་རང་བྱང་སེམས་རྣམས་དང་ཐུན་མོང་དང་ཐུན་མོང་
མིན་པ་ཅི་རིགས་ཡོད་ཀྱང་སོ་སོ་ཕྱེ་ན་མང་དུ་དོགས་སོ། ། གསུམ་པ་འབྲས་བུ་ལ། ཉན་ཐོས་ལ་ཞུགས་གནས་
བརྒྱད་ཀྱི་རྣམ་གཞག་ཀྱང་འབྱེད་ལ། མྱང་འདས་ལ་ལྷག་བཅས་ལྷག་མེད་མི་གནས་པའི་མྱང་འདས་གསུམ།
ལྷག་བཅས་ལྷག་མེད་ཀྱི་དོན་ནི་རང་རྒྱུད་པ་ལྟར་མི་འཇོག་པར་བདེན་སྣང་གི་ལྷག་མ་དང་བཅས་མ་བཅས་དང་།
3L

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མྱང་འདས་གཉིས་གྱི་ནང་ནས་དང་པོར་ལྷག་མེད་མྱང་འདས་ཐོབ་དགོས་པར་བཞེད། ཐེག་ཆེན་ལ་སྐུ་གསུམ་
མཛད་པ་འཕྲིན་ལས་དང་བཅས་པ་རྣམས་འདི་བར་མ་ཟད། རང་རྒྱུད་པ་དང་སེམས་ཙམ་པས་ཀྱང་ཁས་ལེན་
ནོ། ། སྐུ་གསུམ་ནི། ཆོས་སྐུ་ལོངས་སྐུ་སྤྲུལ་སྐུ་གསུམ་མོ། ། ཆོས་སྐུ་ལ་གཉིས་ཏེ། སྤངས་པ་ཆོས་སྐུ་དང་།
རྟོགས་པ་ཆོས་སྐུའོ། ། དང་པོ་ནི། ངོ་བོ་ཉིད་སྐུ་དང་གཉིས་པ་ནི་ཡེ་ཤེས་ཆོས་སྐུ་སྟེ་རྣམ་མཁྱེན་དང་དོན་གཅིག
ལོངས་སྤྱོད་རྫོགས་པའི་སྐུ་ནི་གནས་ངེས་པ་འོག་མིན་ཁོ་ནར་བཞུགས་པ་སོགས་ངེས་པ་ལྔ་ལྡན་ཡིན་ལ། དེ་ལས་
སྐུ་ངེས་པ་ནི། ཕྱག་ཞབས་འཁོར་ལོས་མཚན་པ་སོགས་མཚན་སོ་གཉིས་དང་སེན་མོ་ཟངས་མདོག་སོགས་དཔེ་
བྱད་བརྒྱད་ཅུ་མངའ་བ་ཡིན་ནོ། ། གསུང་ནི། མཉེན་འཇམ་སོགས་ཡན་ལག་དྲུག་བཅུ་རྩ་བཞི་དང་། ཐུགས་
ནི་ཤེས་བྱའི་རྣམ་པ་ཀུན་མཁྱེན་པ་སྟེ། དེ་ལ་བརྒྱ་དང་བཅུའམ་སྔར་བཤད་པ་བཞིན་ཡོད་ལ། ལྡོག་ཆས་དབྱེ་ན་
དཔག་ཏུ་མེད་དོ། ། སྤྲུལ་སྐུ་ལ་གསུམ་སྟེ། བཟོ་བོ་དང་པི་ཝང་བརྡུང་མཁན་སོགས་སུ་སྤྲུལ་བའི་བཟོ་བོ་སྤྲུལ་སྐུ།
ལྷ་མི་ཕལ་བ་ལྟ་བུ་དང༌། རི་དྭགས་དང་ལྗོན་ཤིང་གྲུ་ཟམ་སོགས་སུ་སྤྲུལ་པའི་སྐྱེ་བ་སྤྲུལ་སྐུ། འོན་ཀྱང་སྤྲུལ་སྐུ་
རང་གི་སྐུའི་ཆ་དང་གཞན་ལའང་མཛད་པ་གཉིས་ཀ་ཡོད་པས་ཞིབ་ཆ་དགོས་སོ། ། མཛད་པ་བཅུ་གཉིས་ཀྱི་
ཚུལ་སྟོན་པའི་མཆོག་གི་སྤྲུལ་སྐུ་གསུམ། ཕྱི་མ་འདི་ལའང་མཚན་དང་དཔེ་བྱད་ལྡན་པ་དགོས་ཏེ། དཔེར་ན་
བདག་ཅག་གི་སྟོན་པ་བཞིན་ནོ། ། མཛད་པ་འཕྲིན་ལས་ནི་འབད་མེད་ལྷུན་གྲུབ་ཏུ་འབྱུང་སྟེ། ཡིད་བཞིན་གྱི་
ནོར་བུ་དང་། བུམ་པ་བཟང་པོ། དཔག་བསམ་གྱི་ཤིང་ལས་རྣམ་རྟོག་དང་འབད་པ་མེད་པར་འདོད་རྒུ་འབྱུང་
བ་ལྟར་རོ། ། སྐུ་གསུམ་མཛད་པ་དང་བཅས་པ་རྒྱས་པར་ནི། མངོན་རྟོགས་རྒྱན། མདོ་སྡེ་རྒྱན། རྒྱུད་བླ་མ།
རིན་ཆེན་འཕྲེང་བ། དབུ་མ་འཇུག་པའི་འགྲེལ་བ་ལས་ཤེས་པར་བྱའོ། ། འབྲས་བུ་མངོན་དུ་བྱེད་ཚུལ་ནི།
གཞི་དུས་སུ་བདེན་གཉིས་ཀྱི་རྣམ་གཞག་ཤེས་པའི་སྒོ་ནས་ལམ་དུས་སུ་ཚོགས་གཉིས་ཟུང་འབྲེལ་དུ་ཉམས་སུ་
བླངས་ནས་འབྲས་དུས་སུ་ཆོས་གཟུགས་ཀྱི་སྐུ་གཉིས་ཟུང་འཇུག་ཏུ་ཐོབ་པར་བཞེད་དོ། ། ། ། །
སྨྲས་པ། དེ་ལྟར་ཐུན་མོང་གྲུབ་མཐའི་རྒྱ་མཚོ་ལས། ། ཆ་ཤས་ཟེག་མ་ཙམ་ཞིག་བཀོད་པ་འདི། ། རྨ་
བྱའི་མདོངས་གྱི་ཁ་དོག་སྣ་ཚོགས་ལྟར། ། ལེགས་པའི་ཆ་བསགས་དུ་མས་རྣམ་པར་བཀྲ། ། ཤིན་དུ་བསྡུས་ན་
བརྗོད་དོན་མི་རྫོགས་ཤིང་། ། སྤྲོས་ན་ཚིག་ཚོགས་རྒྱ་ཆེར་འགྱུར་བ་དང་། ། བློ་དམན་འཇུག་པར་དཀའ་བར་
ལེགས་མཐོང་ནས། ། ཇི་ལྟར་འཚམ་པར་གོ་སླའི་ངག་གིས་སྨྲས། ། ཚུལ་འདི་མཁས་པའི་བཤད་སྲོལ་དུ་མ་
དང་། ། འབྲེལ་བར་དཔྱད་ཅིང་གདེང་ལྡན་བཀོད་པས་ན། ། ཉེས་པར་བརྗོད་པའི་དྲི་མ་ཆེར་མེད་ཀྱང་། །
འཁྲུལ་གང་འཕགས་དང་མཁས་པའི་སྤྱན་སྔར་འཆགས། ། ལེགས་པར་བཤད་ལས་ཐོབ་པའི་དགེ་བ་ནི། །
32

༄༅། ། གྲུབ་མཐའ་ཐམས་ཅད་ཀྱི་སྙིང་བོ་བསྡུས་པ། །
གངས་རིའི་ཏོག་ལྟར་གང་ཞིག་མཆིས་པ་དེ། ། འགྲོ་བློའི་ཡིད་ཀྱི་མུན་པ་སེལ་བ་དང་། ། ཀུན་མཁྱེན་ཡེ་ཤེས་
འགྲུབ་པའི་རྒྱུར་བསྔོའོ། ། ཞེས་གྲུབ་མཐའ་ཀུན་གྱི་སྙིང་པོའི་དོན་བསྡུས་པ་བློ་གསལ་འཇུག་པའི་ཁང་བཟང་
ཞེས་བྱ་བ་འདི་ནི་མདོ་སྔགས་ཀྱི་གཞུང་དང་མན་ངག་དུ་མ་ལ་མཁྱེན་རབ་ཡངས་པའི་གནས་བརྟན་རྒྱལ་མཚན་
དཔལ་བཟང་པོ་ཞེས་བགྱི་བས། འདི་ལྟ་བུ་ཞིག་གྱིས་དང་ཁོ་བོས་མཐུན་རྐྱེན་མཐའ་དག་སྦྱར་ནས་པར་དུ་
བསྒྲུབ་པོ་ཞེས་བསྐུལ་བ་ལ་བརྟེན་ནས། གྲུབ་མཐའི་ཁྱད་པར་དུ་མ་རིག་པ་ཤཱཀྱའི་དགེ་སློང་གྲགས་པ་བཤད་
སྒྲུབ་ཅེས་བྱ་བས། ཅོ་ནེའི་གཟིམ་ཁང་ནང་ཉིད་དུ་ཉེ་བར་སྦྱར་བའོ། ། ། ། བཀྲ་ཤིས།

༄༅། ། གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་
གཞག་ལེགས་པར་བཤད་པའི་སྙིང་པོ་
ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་མཉྫ་ཤྲཱི་ཡེ། ། ཐུབ་པའི་ཞིང་འདིར་ཐུབ་དབང་ཉིད་འདས་ནས། ། ཐུབ་བསྟན་འཛིན་
ལ་ཐུབ་དབང་ཇི་བཞིན་ཞེས། ། ཐུབ་པའི་རྒྱལ་ཚབ་ཐུབ་དབང་བྱམས་མགོན་གྱིས། ། ཐུབ་ཆེན་ལྟར་བསྔགས་
ཐུབ་དབང་གཉིས་པར་འདུད། ། དེ་ལ་འདིར་བདེན་པ་གཉིས་ཀྱི་རྣམ་གཞག་འཆད་པ་ལ་འཇུག་པར་བྱ་སྟེ།
རྒྱལ་བའི་གསུང་རབ་ཐམས་ཅད་ཀྱིས་ཀྱང་བདེན་གཉིས་ཀྱི་རྣམ་གཞག་ལས་བརྩམས་ཏེ་ སྟོན་པའི་ཕྱིར་ཏེ།
འཕགས་པ་ཀླུ་སྒྲུབ་ཀྱི་རྩ་བ་ཤེས་རབ་ལས། སངས་རྒྱས་རྣམས་ཀྱིས་ཆོས་བསྟན་པ། ། བདེན་པ་གཉིས་ལ་ཡང་
དག་བརྟེན། ། འཇིག་རྟེན་ཀུན་རྫོབ་བདེན་པ་དང་། ། དམ་པའི་དོན་གྱི་བདེན་པའོ། ། ཞེས་གསུངས་པའི་
ཕྱིར་རོ། ། བདེན་གཉིས་ཀྱི་རྣམ་གཞག་སྤྱི་དང༌། ཁྱད་པར་དབུ་མ་བའི་ལུགས་བདེན་གཉིས་ཀྱི་རྣམ་གཞག་
ལེགས་པར་ཤེས་དགོས་ཏེ། དེ་ཤེས་ན་ཕན་ཡོན་དང་། མ་ཤེས་ན་ནི་ཉེས་དམིགས་ཀྱི་གནས་སུ་འགྱུར་བའི་ཕྱིར་
ཏེ། རྩ་བ་ཤེས་རབ་ལས། གང་དག་བདེན་པ་རྣམ་གཉིས་ཀྱི། ། རྣམ་དབྱེ་རྣམ་པར་མི་ཤེས་པ། ། དེ་དག་
སངས་རྒྱས་བསྟན་པ་ཡི། ། ཟབ་མོའི་དེ་ཉིད་རྣམ་མི་ཤེས། ། ཞེས་དང༌། དཔལ་ལྡན་ཟླ་བས་ཀྱང་། དེ་དག་
ཀུན་རྫོབ་དེ་ཉིད་བདེན་ལས་ཉམས། ། དེ་ལས་ཉམས་པས་ཐར་བ་འགྲུབ་ཡོད་མིན། ། ཐ་སྙད་བདེན་པ་
ཐབས་སུ་གྱུར་བ་དང་། ། དོན་དམ་བདེན་པ་ཐབས་བྱུང་གྱུར་བ་སྟེ། ། དེ་གཉིས་རྣམ་དབྱེ་གང་གིས་མི་ཤེས་
པ། ། དེ་ནི་རྣམ་རྟོག་ལོག་པའི་ལམ་ངན་ཞུགས། ། ཞེས་གསུངས་པའི་ཕྱིར་རོ། ། དེས་ན་འདི་འཆད་པ་ལ་
གཉིས། གྲུབ་མཐའ་འོག་མ་གསུམ་གྱི་ལུགས་མདོར་བསྟན་པ་དང་། དབུ་མ་པའི་ལུགས་རྒྱས་པར་བཤད་
པའོ། ། དང་པོ་ལ་གསུམ། བྱེ་བྲག་སྨྲ་བ། མདོ་སྡེ་བ། སེམས་ཙམ་པའི་ལུགས་བཤད་པའོ། ། དང་པོ་ནི།
མཛོད་ལས། གང་ལ་བཅོམ་དང་བློ་ཡིས་གཞན། ། བསལ་ན་དེ་བློ་མི་འཇུག་པ། ། བུམ་ཆུ་བཞིན་དུ་ཀུན་རྫོབ་
ཏུ། ། ཡོད་དེ་དོན་དམ་ཡོད་གཞན་ནོ། ། ཞེས་བཤད་པ་ལྟར་ཏེ། དེ་ཡང་། བཅོམ་པའམ་བློས་གཞིགས་པ་ན་

༄༅། ། གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་གཞག་ལེགས་པར་བཤད་པའི་སྙིང་བོ། །
དེ་འཛིན་གྱི་བློ་དོན་མཐུན་འདོར་དུ་རུང་བའི་ཆོས། ཀུན་རྫོབ་བདེན་པའི་མཚན་ཉིད། མཚན་གཞི་ནི་བུམ་པ་
དང་བུམ་ནང་གི་ཆུ་ལྟ་བུ་སྟེ། བུམ་པ་ནི་རྡུལ་དུ་བཅོམ་པ་ན་བུམ་པའི་བློ་མི་འཇུག་ལ། ཆུ་ནི་བློས་རྡུལ་རྫས་ཀྱི་
ཆོས་གཞན་བསལ་བ་ན་ཆུའི་བློ་མི་འཇུག་པ་ལྟ་བུ་སྟེ། ཀ་བ་སོགས་ལའང་མཚོན་ནོ། ། བཅོམ་པའམ་བློས་
གཞིགས་པ་ན་དེ་འཛིན་གྱི་བློ་འདོར་དུ་མི་རུང་བའི་ཆོས། དོན་དམ་བདེན་པའི་མཚན་ཉིད། དེའི་མཚན་གཞི་
ནི། གཟུགས་དང་རྡུལ་ཕྲ་རབ་དང་། འདུས་མ་བྱས་ལྟ་བུ་སྟེ། གཟུགས་དེ་རྡུལ་དུ་བཤིགས་ཀྱང་གཟུགས་ཀྱི་
བློ་མི་འདོར་ལ། རྡུལ་ཕྲ་རབ་ནི་དེ་ལས་བཤིག་ཏུ་མེད་ཅིང་། འདུས་མ་བྱས་ཅི་ཙམ་བློས་གཞིགས་ཀྱང་དེ་ལས་
མ་འདས་པས་སོ། ། གཉིས་པ་མདོ་སྡེ་བའི་ལུགས་ནི། རྣམ་འགྲེལ་ལས། དོན་དམ་དོན་བྱེད་ནུས་པ་གང་། །
དེ་འདིར་དོན་དམ་ཡོད་པ་ཡིན། ། གཞན་ནི་ཀུན་རྫོབ་ཡོད་པ་སྟེ། ། དེ་དག་རང་སྤྱིའི་མཚན་ཉིད་བཤད། །
ཅེས་གསུངས་པ་ལྟར་ཏེ། དོན་དམ་པར་དོན་བྱེད་ནུས་པའི་ཆོས། དོན་དམ་བདེན་པའི་མཚན་ཉིད། མཚན་
གཞི་ནི། བུམ་པ་དང་ཀ་བ་སོགས་ལྟ་བུ་སྟེ། ལུགས་འདིར་དོན་དམ་བདེན་པ། མི་རྟག་པ། དངོས་པོ།
འདུས་བྱས་རང་མཚན་རྣམས་དོན་གཅིག་མང་གི་རྣམ་གྲངས་སོ། ། ངེས་ན་འདི་པས་ཕན་གནོད་སོགས་ཀྱི་དོན་
བྱེད་ནུས་པ་ཞིག་དོན་དམ་བདེན་པར་འདོད་དེ། དེ་ཡང་དངོས་པོ་རྣམས་བདེན་གྲུབ་ཏུ་འདོད་པའི་དབང་
གིས་ཡིན་ནོ༔ ། དོན་དམ་པར་དོན་བྱེད་མི་ནུས་པའི་ཆོས། ཀུན་རྫོབ་བདེན་པའི་མཚན་ཉིད། མཚན་གཞི་ནི།
ནམ་མཁའ་དང༌། ཆོས་གང་ཡིན་ཀྱང་དེ་དང་གཅིག་དང་ཐ་དད་སོགས་སུ་ཀུན་བཏགས་ཀྱི་རིགས་རྣམས་ལྟ་བུ་
སྟེ། ཀུན་རྫོབ་བདེན་པ། རྟག་པ། དངོས་མེད་ཀྱི་ཆོས། འདུས་མ་བྱས། སྤྱི་མཚན་རྣམས་དོན་གཅིག་ཅིང་།
ལུགས་འདིར་འདུས་བྱས་མ་ཡིན་པའི་ཆོས་ཐམས་ཅད་ཀུན་རྫོབ་བདེན་པ་ཡིན་པས། སྟོང་ཉིད་ཀྱང་ཀུན་རྫོབ་
བདེན་པའོ། །
གསུམ་པ་སེམས་ཙམ་པའི་ལུགས་ལ་ནི། བདེན་གཉིས་སོ་སོའི་མཚན་ཉིད། དབྱེ་བ་སོགས་ཕལ་ཆེར་
རང་རྒྱུད་པ་དང་མཐུན་ཀྱང་། མཚན་གཞི་ལ་མི་མཐུན་པ་ཡོད་དེ། སེམས་ཙམ་པས། གཟུགས་ཕྱི་རོལ་དོན་
གྱིས་སྟོང་བ་དང་། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ།
དོན་དམ་བདེན་པའི་མཚན་གཞིར་འདོད་ལ། རང་རྒྱུད་པས་ནི་དེ་ལྟར་མི་བཞེད་དོ། ། གཞན་ཡང་། འདི་
བས་དོན་དམ་བདེན་པ་ཐམས་ཅད་བདེན་གྲུབ་ཏུ་འདོད་པ་ཡིན་ཏེ། དེས་ཡོངས་གྲུབ་དང་གཞན་དབང་གང་
རུང་ཡིན་ན། བདེན་གྲུབ་ཡིན་པས་ཁྱབ་ཅེས་བཞེད་པའི་ཕྱིར་ཏེ། ཡོངས་གྲུབ་རྣམས་ནི་གནས་ལུགས་མཐར་
ཐུག་ཡིན་པས་ན་བདེན་གྲུབ་དང་། གཞན་དབང་རྣམས་ཀྱིས་རང་གི་འབྲས་བུ་བསྐྱེད་པའི་དོན་བྱེད་ནུས་པས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ན་བདེན་གྲུབ་ཏུ་བཞེད་པའི་ཕྱིར་རོ། ། གཉིས་པ་ལ་གཉིས། རང་རྒྱུད་པའི་ལུགས་མདོར་བསྟན་པ་དང་།
ཐལ་འགྱུར་བའི་ལུགས་རྒྱས་པར་བཤད་པའོ། ། དང་པོ་ལ། རང་རྒྱུད་པའི་སྐབས་འདིར་བདེན་གཉིས་སོ་སོའི་
མཚན་ཉིད། མཚན་གཞི་དབྱེ་བ་སོགས་ཕལ་ཆེར་ཐལ་འགྱུར་བའི་སྐབས་དང་འདྲ་བས་དེར་འཆད་པ་བཞིན་
ཤེས་པར་བྱ་ལ། རྣམ་པ་གཅིག་ཏུ་ན། ཁྱོད་གང་གིས་རྙེད་པའི་ཚད་མ་ཁྱོད་ལ་ལྟོས་ཏེ་མཐར་ཐུག་དཔྱོད་པའི་
རིག་ཤེས་ཚད་མར་སོང་བ། ཁྱོད་དོན་དམ་བདེན་པ་ཡིན་པའི་མཚན་ཉིད༔ ཁྱོད་གང་གིས་རྙེད་པའི་ཚད་མ་
ཁྱོད་ལ་ལྟོས་ཏེ་ཐ་སྙད་དཔྱོད་པའི་རིག་ཤེས་ཚད་མར་སོང་བ། ཁྱོད་ཀུན་རྫོབ་བདེན་པ་ཡིན་པའི་མཚན་ཉིད།
མཚན་གཞི་ལ་མི་འདྲ་བའི་ཁྱད་པར་ཡོད་དེ། འདི་བས་གཟུགས་སོགས་བློ་གནོད་མེད་ལ་སྣང་བའི་དབང་གིས་
བཞག་ཙམ་དུ་གྲུབ་པ་དེ། ཀུན་རྫོབ་བདེན་པའི་མཚན་གཞི་དང་། དེའི་དབང་གིས་བཞག་ཙམ་མ་ཡིན་པར་
ཡུལ་རང་གི་སྡོད་ལུགས་ཀྱི་ངོས་ནས་མ་གྲུབ་པ་དེ། དོན་དམ་བདེན་པའི་མཚན་གཞིར་འདོད་ལ། ཐལ་འགྱུར་
བས་ནི། དེ་ཙམ་མ་ཡིན་པར་འདོད་པའི་ཕྱིར་རོ། ། གཞན་ཡང་རང་རྒྱུད་པས་ཀུན་རྫོབ་ལ་ཡང་དག་ཀུན་རྫོབ་
དང་། ལོག་པའི་ཀུན་རྫོབ་གཉིས་ཀྱི་ཐ་སྙད་བྱེད་པ་ཡིན་ཏེ། བདེན་གཉིས་ལས། སྣང་དུ་འདྲ་ཡང་དོན་བྱེད་
དག། ནུས་པའི་ཕྱིར་དང་མི་ནུས་ཕྱིར། ། ཡང་དག་ཡང་དག་མ་ཡིན་པའི། ། ཀུན་རྫོབ་ཀྱི་ནི་དབྱེ་བ་བྱས། །
ཞེས་གསུངས་པའི་ཕྱིར་རོ། ། དེ་ཡང་། རང་ཉིད་གཙོ་བོར་སྣང་ཡུལ་དུ་བྱེད་པའི་བློས་སྣང་བ་དེ་སྣང་བ་ལྟར་
གྲུབ་པའི་ཀུན་རྫོབ། ཡང་དག་ཀུན་རྫོབ་ཀྱི་མཚན་ཉིད། མཚན་གཞི་ནི་ཆུ་དང་ཀ་བུམ་ལྟ་བུ་དང་། འདུས་མ་
བྱོས་དང་། ཤེས་པ་རྣམས་དང་། ཁ་དོག་ཐམས་ཅད་ལྟ་བུའོ། ། རང་ཉིད་གཙོ་བོར་སྣང་ཡུལ་དུ་བྱེད་པའི་བློ་
ལ་སྣང་བ་དེ་སྣང་བ་ལྟར་མ་གྲུབ་པ། ལོག་པའི་ཀུན་རྫོབ་ཀྱི་མཚན་ཉིད། མཚན་གཞི་ནི། སྨིག་རྒྱུའི་ཆུ་དང་།
མེ་ལོང་གི་གཟུགས་བརྙན་དང་། སྒྱུ་མའི་རྟ་གླང་དང་། རྨི་ལམ་གྱི་མི་ལྟ་བུའོ། ། ལོག་པའི་ཀུན་རྫོབ་ཡིན་ན།
ཡོད་མི་དགོས་ཏེ། རི་བོང་གི་རྭ་དང་། གང་ཟག་གི་བདག་དང་། བདེན་གྲུབ་སོགས་ཀྱང་དེ་ཡིན་པའི་ཕྱིར་
རོ། ། དེ་དག་གི་སྒྲུབ་བྱེད་ནི། ཆུ་དེ་ཡང་དག་ཀུན་རྫོབ་ཡིན་ཏེ། དེ་རང་འཛིན་ཤེས་པ་ལ་ཆུར་སྣང་ཞིང་སྣང་
བ་ལྟར་ཆུར་གྲུབ་པའི་ཀུན་རྫོབ་ཡིན་པའི་ཕྱིར། སྨིག་རྒྱུའི་ཆུ་དེ། ལོག་པའི་ཀུན་རྫོབ་ཡིན་ཏེ། དེ་རང་འཛིན་
ཤེས་པ་ལ་ཆུར་སྣང་ཡང་ཆུ་ཉིད་དུ་མ་གྲུབ་པའི་ཀུན་རྫོབ་ཡིན་པའི་ཕྱིར། དེ་ལྟར་ཡང་ བདེན་གཉིས་རང་
འགྲེལ་ལས། ཤེས་པ་ལ་གསལ་བའི་རྣམ་པ་ཅན་དུ་སྣང་བ་འདྲ་ཡང་དོན་དེ་ལ་སླུ་བ་དང་མི་སླུ་བར་ཤེས་པར་
བྱས་ནས། ཆུ་དང་སྨིག་རྒྱུ་ལ་སོགས་པ་འདི་དག་ཡང་དག་པ་དང་ཡང་དག་པ་མ་ཡིན་པར་རྟོགས་སོ། ། ཞེས་
གསུངས་པའི་ཕྱིར་རོ། ། འདི་བས་ཡང་དག་ཀུན་རྫོབ་བཞེད་པ་ནི། ཚུར་མཐོང་གི་རྒྱུད་ཀྱི་གཟུགས་སྒྲ་སོགས་
36

༄༅། །གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་གཞག་ལེགས་པར་བཤད་པའི་སྙིང་བོ། །
འཛིན་པའི་དབང་པོའི་མངོན་སུམ་རྣམས་རང་གི་སྣང་ཡུལ་ལ་མ་འཁྲུལ་བར་འདོད་པའི་དབང་གིས་ཡིན་ལ།
ཐལ་འགྱུར་བས་ནི། ཤེས་པ་དེ་རྣམས་རང་གི་སྣང་ཡུལ་ལ་འཁྲུལ་བར་འདོད་པའི་ཕྱིར་ཡང་དག་ཀུན་རྫོབ་མི་
བཞེད་དོ། ། རང་གི་མཚན་ཉིད་ཀྱིས་གྲུབ་པར་མི་འདོད་པ་ཡང་དེ་ལ་ཐུག་པ་ཡིན་ཏེ། ཕྲ་ཞིང་རྟོགས་པར་
དཀའ་བའི་གནས་ཡིན་ནོ། ། འདི་བས་ནི་གཟུགས་སོགས་རང་བཞིན་གྱིས་གྲུབ་པར་བཞེད་པས། དེ་དག་རང་
བཞིན་གྱིས་མ་གྲུབ་པ། རང་གི་མཚན་ཉིད་ཀྱིས་མ་གྲུབ་པ། རང་ངོས་ནས་མ་གྲུབ་པ་གསུམ་ནི་དོན་དམ་བདེན་
པར་མི་འདོད་ཀྱང་། ཐལ་འགྱུར་པས་ནི་དེ་གསུམ་དང་། ཡང་དག་པར་མ་གྲུབ་པ། བདེན་པར་མ་གྲུབ་པ།
དོན་དམ་པར་མ་གྲུབ་པ་རྣམས་དོན་གཅིག་ཡིན་པར་བཞེད་ཅིང་། གཉིས་ཀས་ཀྱང་སྟོང་ཉིད་དང་དོན་དམ་
བདེན་པ་གཉིས་དོན་གཅིག་ཏུ་འདོད་པ་ནི་འདྲའོ། ། གཉིས་པ་ཐལ་འགྱུར་བའི་ལུགས་རྒྱས་པར་བཤད་པ་ལ་
དྲུག བདེན་གཉིས་ཀྱི་དབྱེ་བ་གྲངས་ངེས་དང་བཅས་པ། ཕྱེ་བ་སོ་སོའི་དོན། སྒྲ་བཤད། ངོ་བོ་གཅིག་དང་
ཐ་དད་གང་ཡིན། གཟིགས་ཚུལ། འགྲོས་དང་བཅས་པ་དང་དགོས་པའོ། ། དང་པོ་ནི། ཤེས་བྱ་དེ་བདེན་པ་
གཉིས་ཀྱི་དབྱེ་གཞི་དང་། དེ་ལ་བདེན་པ་གཉིས་སུ་དབྱེ་བར་བྱ་སྟེ། ཡབ་སྲས་མཇལ་བའི་མདོ་ལས། དེ་
བཞིན་གཤེགས་པས་ཀུན་རྫོབ་དང་དོན་དམ་པའི་བདེན་པ་ཐུགས་སུ་ཆུད་དེ། ཤེས་པར་བྱ་བ་ཡང་ཀུན་རྫོབ་
དང་དོན་དམ་པའི་བདེན་པ་འདིར་ཟད། ཅེས་གསུངས་པའི་ཕྱིར། དེས་བདེན་གཉིས་མཁྱེན་ཚུལ་དབྱེ་གཞི་
དབྱེ་བ་གྲངས་ངེས་བཞི་བསྟན་པ་ཡིན་ཏེ། སྔ་མས་བདེན་གཉིས་དེ་བཞིན་གཤེགས་པས་ཐུགས་སུ་ཆུད་པར་
བསྟན་ནས། ཤེས་པར་བྱ་བ་ཡང་ཞེས་པས་དབྱེ་གཞི་དང་། ཀུན་རྫོབ་དང་དོན་དམ་པའི་བདེན་པ་ཞེས་པས་
དབྱེ་བ་དང་། འདི་ཞེས་པས་གྲངས་ངེས་བསྟན་པའི་ཕྱིར་རོ། ། ཤེས་བྱ་ལ་བདེན་པ་གཉིས་སུ་གྲངས་ངེས་པ་
ཡིན་ཏེ། དེ་ལ་བདེན་བརྫུན་གཉིས་སུ་གྲངས་ངེས་པ་གང་ཞིག གཞི་གཅིག་གི་སྟེང་དུ་བདེན་པ་རྣམ་བཅད་ལ་
ཁེགས་ན། བརྫུན་པ་ཡིན་པ་ཡོངས་གཅོད་ལ་འགྲུབ། བརྫུན་པ་ཡིན་པ་ཡོངས་གཅོད་ལ་གྲུབ་ན་བདེན་པ་རྣམ་
བཅད་ལ་ཁེགས་ད་གོས་པའི་ཕྱིར་ཏེ། དེ་གཉིས་ཕན་ཚུན་སྤངས་འགལ་གྱི་དངོས་འགལ་ཡིན་པའི་ཕྱིར། དེ་
ལྟར་ཡང་། དབུ་མ་སྣང་བ་ལས། གང་ཕན་ཚུན་སྤངས་ཏེ་གནས་པའི་མཚན་ཉིད་ཀྱི་ཆོས་དག་ནི་ཅིག་ཤོས་
དགག་པ་གཞན་སྒྲུབ་པ་མེད་ན་མེད་པའི་ཕྱིར། གཉིས་ཀ་མ་ཡིན་པའི་ཕྱོགས་སུ་གཏོགས་པ་ནི་རིགས་པ་མ་ཡིན་
ནོ། ། ཞེས་གསུངས་པའི་ཕྱིར་རོ། ། ཤེས་བྱ་ལ་བདེན་པ་གཉིས་སུ་གྲངས་ངེས་པ་ལུང་གིས་ཀྱང་འགྲུབ་སྟེ།
མདོ་ལས། ཐམས་ ཅད་མཁྱེན་པས་གཞན་ལ་མ་བརྟེན་ པར། ། བདེན་པ་གཉིས་ནི་ཉིད་ཀྱིས་སྟོན་པར་
མཛད། ། གང་ཞིག་ཀུན་རྫོབ་དེ་བཞིན་དོན་དམ་སྟེ། ། བདེན་པ་གསུམ་པ་ནམ་ཡང་མ་མཆིས་སོ། ། ཞེས་
37

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གསུངས་པའི་ཕྱིར་རོ། ། གཉིས་པ་ཕྱེ་བ་སོ་སོའི་དོན་ནི། འཇུག་པ་ལས། དངོས་ཀུན་ཡང་དག་བརྫུན་པ་
མཐོང་བ་ཡི། ། དངོས་རྙེད་ངོ་བོ་གཉིས་ནི་འཛིན་པར་འགྱུར། ། ཡང་དག་མཐོང་ཡུལ་གང་དེ་དེ་ཉིད་དེ། །
མཐོང་བ་བརྫུན་པ་ཀུན་རྫོབ་བདེན་པར་གསུངས། ། ཞེས་བཤད་པ་ལྟར། ཆོས་ཐམས་ཅད་ཀྱི་སྟེང་དུ་རང་
བཞིན་གྱིས་མེད་པ་དོན་དམ་པའི་ངོ་བོ་དང་། ཐ་སྙད་དུ་ཡོད་པ་ཀུན་རྫོབ་པའི་ངོ་བོ་གཉིས་གཉིས་ཡོད་པ་ཡིན་
ཏེ། དེ་རྣམས་ཀྱི་སྟེང་དུ་དོན་དམ་དཔྱོད་བྱེད་ཀྱི་རིགས་པ་ཡང་དག་གིས་བཏགས་དོན་བཙལ་ནས་མི་རྙེད་པ་
དོན་དམ་པའི་ངོ་བོ་དང་། བཏགས་དོན་མ་བཙལ་བར་ཐ་སྙད་དུ་ཡོད་པ་ཀུན་རྫོབ་པའི་ངོ་བོ་གཉིས་གཉིས་ཡོད་
པའི་ཕྱིར་རོ། ། དེའི་མཚན་ཉིད་ལ་ཅུང་ཟད་མི་འདྲ་བ་ཡོད་ནའང་འདིར་དོན་གཙོ་ཆེ་བར་རང་ཉིད་མཇལ་
བའི་མཐར་ཐུག་དཔྱོད་པའི་རིག་ཤེས་ཚད་མའི་རྙེད་དོན། དོན་དམ་བདེན་པའི་མཚན་ཉིད། མཚན་གཞི་ནི།
མྱུ་གུ་རང་བཞིན་གྱིས་མེད་པ་ལྟ་བུ། མཐར་ཐུག་དཔྱོད་པའི་ཚད་མ་ནི། ཡང་དག་མཐོང་ཡུལ་ཞེས་གསུངས་པ་
ལྟར། དོམ་དམ་དཔྱོད་བྱེད་ཀྱི་ཚད་མ་ཡིན་ལ། དེ་ཡང་གཟུགས་སོགས་ཀྱི་དོན་དམ་པའི་གནས་ལུགས་མཐོང་
བའི་ཚད་མ་ཞིག་ལ་བྱེད་པ་སྟེ། འོན་ཀྱང་སངས་རྒྱས་འཕགས་པའི་རྒྱུད་ཀྱི་དོན་དམ་དཔྱོད་པའི་ཚད་མའི་རྙེད་
དོན་ལ། སྤྱིར་དོན་དམ་དཔྱོད་པའི་ཚད་མའི་རྙེད་དོན་ཡིན་པས་མ་ཁྱབ་ཅེས་བྱས་ན་བདེའོ། ། དོན་དམ་
བདེན་པ་ངོ་བོའི་སྒོ་ནས་སམ། སྟོང་གཞིའི་སྒོ་ནས་དབྱེ་ན། གང་ཟག་གི་བདག་མེད་ཕྲ་མོ་དང་། ཆོས་ཀྱི་
བདག་མེད་ཕྲ་མོ་གཉིས་སམ། ནང་སྟོང་པ་ཉིད་ལ་སོགས་པ་སྟོང་ཉིད་བཅུ་དྲུག སྒྲས་བརྗོད་རིགས་ཀྱི་སྒོ་ནས་
དབྱེ་ན། རྣམ་གྲངས་པའི་དོན་དམ་དང་། རྣམ་གྲངས་མ་ཡིན་པའི་དོན་དམ་བདེན་པ་གཉིས། དང་པོ་ལ།
མཐུན་པའི་ཡུལ་དང་། ཡུལ་ཅན་དོན་དམ་བདེན་པ་གཉིས། དང་པོ་ནི། མྱུ་གུ་བདེན་སྟོང་སྒྱུ་མ་བཞིན་དུ་
སྣང་བའི་ཆ་ལྟ་བུ། གཉིས་པ་ནི། དེ་རྟོགས་པའི་རྗེས་དཔག་ཚད་མ་ལྟ་བུ་སྟེ། འདི་གཉིས་ལ་དོན་དམ་བདེན་
པ་ཞེས་བཏགས་པ་ཙམ་མ་གཏོགས། དེ་དངོས་ནི་མིན་ནོ། ། རྣམ་གྲངས་མ་ཡིན་པའི་དོན་དམ་བདེན་པ་ལ་
ཡང་སྒྲས་བརྗོད་ཚུལ་གྱིས་དབྱེ་ན། ཡུལ་དོན་དམ་བདེན་པ་དང་། ཡུལ་ཅན་དོན་དམ་བདེན་པ་གཉིས། དང་
པོ་ནི། སྟོང་ཉིད་ལྟ་བུ་སྟེ། དོན་དམ་བདེན་པ། ཇི་ལྟ་བ། སྟོང་ཉིད། ཡོངས་གྲུབ། ཡང་དག་མཐའ།
ཆོས་དབྱིངས་རྣམས་དོན་གཅིག གཉིས་པ། སློབ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལྟ་
བུ་སྟེ། འདི་རྣམ་གྲངས་མ་ཡིན་པའི་དོན་དམ་དངོས་ཡིན་ཞེས་ཁ་ཅིག་ཀྱང་། དོན་དམ་དངོས་ནི་མིན་ནོ། །
ཐ་སྙད་དཔྱོད་བྱེད་ཀྱི་ཚད་མའི་རྙེད་དོན། ཀུན་རྫོབ་བདེན་པའི་མཚན་ཉིད། མཚན་གཞི་ནི། མྱུ་གུ་ལྟ་བུ།
ཐ་སྙད་དཔྱོད་པའི་ཚད་མ་ནི། མཐོང་བ་བརྫུན་པ་ཞེས་འབྱུང་བ་ལྟར། ཀུན་རྫོབ་དཔྱོད་བྱེད་ཚད་མ་ཡིན་ལ།
38

༄༅། ། གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་གཞག་ལེགས་པར་བཤད་པའི་སྙིང་བོ། །
དེ་ནི་གཟུགས་སོགས་ཀུན་རྫོབ་བརྫུན་པའི་ངོ་བོ་མཐོང་བའི་ཚད་མ་ཞིག་ལ་བྱེད་པ་སྟེ། འོན་ཀྱང་འཕགས་པའི་
རྒྱུད་ཀྱི་ཐ་སྙད་དཔྱོད་པའི་ཚད་མའི་རྙེད་དོན་ལ། སྤྱིར་ཐ་སྙད་དཔྱོད་པའི་ཚད་མའི་རྙེད་དོན་ཡིན་པས་མ་ཁྱབ་
ཅེས་བྱའོ། ། ཀུན་རྫོབ་བདེན་པ། ཇི་སྙེད་པ། ཐ་སྙད་བདེན་པ་རྣམས་དོན་གཅིག་ཅིང་། དོན་དམ་བདེན་
པ་ལས་གཞན་པའི་ཆོས་ཡིན་ན། ཀུན་རྫོབ་བདེན་པ་ཡིན་པས་ཁྱབ་དེ། བདེན་གཉིས་གང་རུང་མ་ཡིན་པའི་
ཕུང་གསུམ་པ་མེད་པའི་ཕྱིར་རོ། ། ལུགས་འདིར་སྤྱིར་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མི་བྱེད་ཀྱང་།
འཇིག་རྟེན་ཤེས་ངོ་ལ་ལྟོས་པའི་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་བྱེད་པ་ཡིན་ཏེ། འཇུག་པ་ལས། མཐོང་
བ་བརྫུན་པའང་རྣམ་པ་གཉིས་འདོད་དེ། ། དབང་པོ་གསལ་དང་དབང་པོ་སྐྱོན་ལྡན་ནོ། ། སྐྱོན་ལྡན་དབང་
ཅན་རྣམས་ཀྱི་ཤེས་པ་ནི། ། དབང་པོ་ལེགས་གྱུར་ཤེས་ལྟོས་ལོག་པར་འདོད། ། གནོད་པ་མེད་པའི་དབང་པོ་
དྲུག་རྣམས་ཀྱིས། ། བཟུང་བ་གང་ཞིག་འཇིག་རྟེན་གྱིས་རྟོགས་ཏེ། ། འཇིག་རྟེན་ཉིད་ལས་བདེན་ཡིན་ལྷག་མ་
ནི། ། འཇིག་རྟེན་ཉིད་ལས་ལོག་པར་རྣམ་པར་བཞག། ཅེས་གསུངས་པ་ལྟར། ཡུལ་ཅན་གྱི་བློ་ཕུགས་ཀྱི་
འཁྲུལ་རྒྱུ་མ་རིག་པས་བསླད་པར་མཚུངས་ཀྱང༌། འཕྲལ་གྱི་འཁྲུལ་རྒྱུས་བསླད་མ་བསླུད་ཀྱི་དབང་གིས་ཡིན་ཏེ།
དེ་ཡང་རབ་རིབ་ལ་སོགས་པ་འཕྲལ་གྱི་འཁྲུལ་རྒྱུས་བསླད་པའི་མིག་སོགས་དབང་པོ་དྲུག་གི་ཤེས་པ་རང་གི་ཡུལ་
དང་བཅས་པ་རྣམས་ནི། འཇིག་རྟེན་ཤེས་ངོ་ལ་ལྟོས་པའི་ལོག་པ་དང་། དེས་མ་བསླད་པའི་དབང་པོའི་ཤེས་པ་
ཡུལ་དང་བཅས་པ་རྣམས་ནི། འཇིག་རྟེན་ཤེས་ངོ་ལ་ལྟོས་པའི་ཡང་དག་ཏུ་འཇོག་པའི་ཕྱིར་རོ། ། དེ་ཉིད་ཀྱང་
འཇིག་རྟེན་རང་དགའ་བས་ཡུལ་ཅན་གྱི་ཤེས་པ་དེ་འཁྲུལ་ཤེས་སུ་རྟོགས་ནུས་མི་ནུས་ཀྱི་དབང་གིས་ཡིན་ཏེ།
འཇིག་རྟེན་ཤེས་ངོ་ལ་ལྟོས་པའི་ཡུལ་ཅན་ལོག་པ་རྣམས་ནི། རང་གི་སྣང་ཡུལ་འཁྲུལ་བར་འཇིག་རྟེན་རང་
དགའ་བས་རྟོགས་ནུས། དེ་ལ་ལྟོས་པའི་ཡུལ་ཅན་ཡང་དག་རྣམས་ནི། རང་གི་སྣང་ཡུལ་ལ་འཁྲུལ་བར་རང་
དགའ་བས་རྟོགས་མི་ནུས་པའི་ཕྱིར་ཏེ། བྱད་བཞིན་གྱི་གཟུགས་བརྙན་བྱད་བཞིན་དུ་འཛིན་པའི་བློ་ལྟ་བུ་ནི།
དེས་རང་གི་སྣང་ཡུལ་ལ་འཁྲུལ་བར་རྟོགས་ནུས་ཀྱང་། བྱད་བཞིན་རང་གི་མཚན་ཉིད་ཀྱིས་གྲུབ་པར་འཛིན་
པའི་བློ་ལྟ་བུ་ནི། དེས་རང་གི་སྣང་ཚུལ་ལ་འཁྲུལ་བར་རྟོགས་མི་ནུས་པའི་ཕྱིར་རོ། ། འཕྲལ་ཕུགས་ཀྱི་འཁྲུལ་
བའི་ཁྱད་པར་ཇི་ལྟ་བུ་ཞེ་ན། ཡོད་དེ། གཉིས་སྣང་འཁྲུལ་བའི་བག་ཆགས་ཀྱིས་བསླད་པའི་བདེན་འཛིན་ལྷན་
སྐྱེས་རྣམས་ནི་ཕུགས་ཀྱི་འཁྲུལ་བ་ཡིན་ལ། རབ་རིབ། མིག་སེར། ཐང་ཁྲོམ་ཟོས་པ། དཔྱིད་དུ་ཉི་མའི་འོད་
ཟེར་དང་ཉེ་བའི་བྱེ་མ་སྐྱ་བོ། སྒྱུ་མ་བྱས་པ་གཉིད་ལོག་པ། གྲུབ་མཐའ་ངན་པ་དང་། གཏན་ཚིགས་ལྟར་སྣང་
སོགས་འཕྲལ་གྱི་འཁྲུལ་རྒྱུའི་རྐྱེན་གྱིས་བསླད་པའི་ཤེས་པ་རྣམས་ནི་འཕྲལ་གྱི་འཁྲུལ་ཤེས་ཡིན་པའི་ཕྱིར་ཏེ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྐྱེན་དེ་རྣམས་ཀྱི་དབང་གིས་ཤེས་པ་དེ་དག་རང་གི་སྣང་ཡུལ་དང་ཞེན་ཡུལ་གང་རུང་ལ་འཁྲུལ་བར་འགྱུར་བའི་
ཕྱིར་རོ། ། གཞན་ཡང་འཇིག་རྟེན་ཤེས་ངོ་ལ་ལྟོས་པའི་ཡང་ལོག་གཉིས་སུ་བཞག་པ་དེ་ནི་འཇིག་རྟེན་རང་
དགའ་བ་རྣམས་ཀྱིས་སྣང་བ་དེ་སྣང་བ་ལྟར་མ་གྲུབ་པར་རྟོགས་ནུས་མི་ནུས་ཀྱི་དབང་གིས་ཡིན་ཏེ། ཀ་བུམ་དང་
མྱུ་གུ་སོགས་ཡུལ་དང་དེ་འཛིན་པའི་ཡུལ་ཅན་ཤེས་པ་དང་བཅས་པ་ནི་འཇིག་རྟེན་ཤེས་ངོ་ལ་ལྟོས་པའི་ཡང་དག་
ཏུ་འཇོག་པ་ཡིན་ལ། དེ་རྣམས་སྟོང་ཉིད་རྟོགས་པ་ལ་མ་ལྟོས་པར་འཇིག་རྟེན་རང་དགའ་བས་སྣང་བ་དེ་སྣང་བ་
ལྟར་མ་གྲུབ་པར་རྟོགས་མི་ནུས། སྨིག་རྒྱུའི་ཆུ་དང་མེ་ལོང་གི་གཟུགས་བརྙན་དང་རྨི་ལམ་གྱི་མི་སོགས་ཡུལ་དང་
དེ་འཛིན་པའི་ཡུལ་ཅན་ཤེས་པ་དང་བཅས་པ་ནི་འཇིག་རྟེན་ཤེས་ངོ་ལ་ལྟོས་པའི་སེལ་བར་བཞག་ཅིང་། དེ་
རྣམས་སྟོང་ཉིད་རྟོགས་པ་ལ་མ་ལྟོས་པར་འཇིག་རྟེན་རང་དགའ་བས་སྣང་བ་དེ་སྣང་བ་ལྟར་མ་གྲུབ་པར་རྟོགས་
ནུས་པའི་ཕྱིར་ཏེ། འཇིག་རྟེན་རང་དགའ་བ་འམ་རང་ལ་ལྟོས་པའི་ཡང་དག་མྱུ་གུ་བདེན་པར་སྣང་བ་དེ་སྣང་བ་
ལྟར་མ་གྲུབ་པར་རྟོགས་པའི་མི་ནུས་ལ། རང་ལ་ལྟོས་པའི་ལོག་པ་བྱེད་བཞིན་གྱི་གཟུགས་བརྙན་བྱད་བཞིན་དུ་
སྣང་བ་དེ་སྣང་བ་ལྟར་མ་གྲུབ་པར་རྟོགས་ནུས་པའི་ཕྱིར་རོ། ། འོན་ཀྱང་འཇིག་རྟེན་ཤེས་ངོ་ལ་ལྟོས་པའི་ལོག་པ་
ཡིན་ན། ཐ་སྙད་པའི་ཚད་མས་སྣང་བ་ལྟར་མ་གྲུབ་པར་རྟོགས་ནུས་པ་ཞིག་དགོས་ཀྱི། འཇིག་རྟེན་རང་དགའ་
བས་སྣང་བ་དེ་སྣང་བ་ལྟར་མ་གྲུབ་པར་རྟོགས་ནུས་པས་མ་ཁྱབ་སྟེ། གྲུབ་མཐའ་ངན་པས་བསླད་པའི་བདག་
འཛིན་ཀུན་བཏགས་ཞེན་ཡུལ་དང་བཅས་པ་ནི། དེ་ལ་ལྟོས་པའི་ལོག་པ་ཡིན་ཀྱང་འཇིག་རྟེན་རང་དགའ་བས་
སྣང་བ་དེ་སྣང་བ་ལྟར་མ་གྲུབ་པར་རྟོགས་མི་ནུས་པའི་ཕྱི་རོ། ། འཇིག་རྟེན་ཤེས་ངོ་ལ་ལྟོས་པའི་ཡུལ་ཡང་དག་
དང་ལོག་པ་གང་རུང་ཡིན་ན། ཡོད་མི་དགོས་ཏེ། བདག་འཛིན་ལྷན་སྐྱེས་ཀྱི་ཞེན་ཡུལ་བདེན་གྲུབ་ནི། དེ་ལ་
ལྟོས་པའི་ཡང་དག་དང་། སྒྲ་རྟོག་པ་དང་གཟུགས་བརྙན་བྱད་བཞིན་ཡིན་པ་ནི། དེ་ལ་ལྟོས་པའི་ལོག་པ་ཡིན་
ཡང་མེད་པའི་ཕྱིར་རོ། ། འཇིག་རྟེན་ཤེས་ངོ་ལ་ལྟོས་པའི་ཡུལ་ཅན་ཡང་དག་དང་ལོག་པ་གང་ཡིན་ཀྱང་ཡོད་
དགོས་ཏེ། ཡང་ལོག་འཛིན་པའི་ཤེས་པ་དོན་མཐུན་དང་དོན་མི་མཐུན་གང་རུང་ཡིན་ན་ཡོད་དགོས་པའི་ཕྱིར་
རོ། ། སྤྱིར་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མི་བྱེད་དེ། ཀུན་རྫོབ་ལ་སྣང་བ་ལྟར་གྲུབ་མ་གྲུབ་གཉིས་ཀྱི་
དབྱེ་བ་མེད་པའི་ཕྱིར་ཏེ། ཀུན་རྫོབ་ཡིན་ན། སྣང་བ་ལྟར་མ་གྲུབ་པས་ཁྱབ་པའི་ཕྱིར་ཏེ། དེ་ཡིན་ན། སྣང་
ཚུལ་དང་གནས་ཚུལ་མི་མཐུན་པས་ཁྱབ་པའི་ཕྱིར་ཏེ། དེ་ཡིན་ན། སྣང་ཚུལ་བདེན་པར་སྣང་ཡང་གནས་ཚུལ་
བརྫུན་པར་གྲུབ་པས་ཁྱབ་པའི་ཕྱིར་རོ། ། དེས་ན། བྱད་བཞིན་དང་དེའི་གཟུགས་བརྙན་གཉིས་བདེན་པར་
སྣང་ཞིང་སྣང་བ་ལྟར་མ་གྲུབ་པར་མཚུངས་པས་དེ་གཉིས་ལ་ཡང་ལོག་གི་ཁྱད་པར་མེད་དོ། ། འོན་ཀྱང་བྱད་

༄༅། ། གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་གཞག་ལེགས་པར་བཤད་པའི་སྙིང་བོ་ །
བཞིན་ནི་བྱད་བཞིན་དུ་སྣང་བ་ལྟར་གྲུབ་ཅེས་བྱ་སྟེ། གཞན་དུ་ན་ཐ་སྙད་ཐམས་ཅད་ལ་བསྐུར་བ་འདེབས་པར་
འགྱུར་བའི་ཕྱིར་རོ། ། གཞན་ཡང་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མེད་དེ། ཡང་དག་ཀུན་རྫོབ་མེད་
པའི་ཕྱིར་ཏེ། ཡང་ལོག་གཉིས་སུ་ཕྱེ་བའི་ཡང་དག་ཡིན་ན། བདེན་པ་ཡིན་དགོས། བདེན་པ་ཡིན་ན།
བརྫུན་པ་མ་ཡིན་དགོས། དེ་ཡིན་ན། ཀུན་རྫོབ་མ་ཡིན་དགོས་པའི་ཕྱིར་རོ། ། འོ་ན། ལས་འབྲས་མི་བདེན་
པར་ཐལ་ལོ་ཞེ་ན། དེ་བདེན་ཡང་བདེན་པ་མ་ཡིན་ཞེས་བྱའོ། ། དེ་བཞིན་དུ་རྒྱུ་དགེ་བ་བྱས་པ་ལས་འབྲས་བུ་
བདེ་བ་འབྱུང་བ་དང༌། རྒྱུ་མི་དགེ་བ་བྱས་པ་ལས་འབྲས་བུ་སྡུག་བསྔལ་འབྱུང་བ་དང་། ས་བོན་གྱིས་མྱུ་གུ་
བསྐྱེད་པ་སོགས་བདེན་ཡང་། བདེན་པ་ཡང་དག་པ་ནི་མིན་ཏེ། བརྫུན་པ་ཡིན་པའི་ཕྱིར་ཏེ། བསླུ་བའི་ཆོས་
ཡིན་པའི་ཕྱིར་ཏེ། འདུས་བྱས་ཡིན་པའི་ཕྱིར། ཁྱབ་སྟེ། མགོན་པོ་ཀླུ་སྒྲུབ་ཀྱིས་རྩ་ཤེ་ལས། འདུས་བྱས་
ཐམས་ཅད་སླུ་བའི་ཆོས། ། དེས་ན་དེ་དག་བརྫུན་པ་ཡིན། ། ཞེས་གསུངས་པའི་ཕྱིར་རོ། ། དེས་ན་རྣམ་
མཁྱེན་ལྟ་བུ་ཡང་། ཡང་ལོག་གཉིས་སུ་ཕྱེ་བའི་ཡང་དག་མིན་ནོ། ། འོ་ན། ལོག་པ་ཡིན་ནམ་ཞེ་ན། དེ་གཞིར་
བཞག་ན་འདོད་དུ་རུང་ཡང་། སྤྱིར་བཏང་དམིགས་བསལ་འབྱེད་དགོས་སོ། ། འོ་ན་ལོག་པའི་ཀུན་རྫོབ་ཡོད་
དམ་མེད་ཅེ་ན། ཁ་ཅིག་ཡང་དག་ཀུན་རྫོབ་མེད་པས། དེ་ཡང་མེད་ཅེས་གསུངས་ལ། གཞན་དག་སུ་འཕྲལ་གྱི་
འཁྲུལ་རྒྱུས་བསླད་པའི་ཤེས་པ་ཡུལ་དང་བཅས་པ་ནི། ལོག་པའི་ཀུན་རྫོབ་ཡིན་གསུང་ངོ་། ། གསུམ་པ་སྒྲ་
བཤད་པ་ལ། བུམ་པ་བདེན་སྟོང་དེ་ལ་དོན་དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། དེ་བློ་དོན་དམ་
པ་སྟོང་ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་ཀྱི་གཟིགས་ངོར་བདེན་ཅིང་དོན་དང་དམ་པར་ཡང་
བདེན་པས་ན་དེ་ལྟར་བརྗོད་པའི་ཕྱིར། མཉམ་གཞག་ཡེ་ཤེས་དེ་ལ་ཡུལ་ཅན་དོན་དམ་པ་ཞེས་བརྗོད་པའི་རྒྱུ་
མཚན་ཡོད་དེ། ཡུལ་དོན་དམ་བདེན་པ་ཇི་ལྟ་བ་བཞིན་གཟིགས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་
རོ། ། བུམ་པ་དེ་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་ཀུན་རྫོབ་པ་བདེན་འཛིན་གྱི་ངོར་
བདེན་ཡང་། དོན་གནས་ཚོད་ལ་བརྫུན་པས་ན་དེ་ལྟར་བརྗོད་པའི་ཕྱིར། བདེན་འཛིན་ལ་ཀུན་རྫོབ་ཅེས་
བརྗོད་པའི་རྒྱུ་མཚན་ཡོད་དེ། དེ་ཁོ་ན་ཉིད་མཐོང་བ་ལ་སྒྲིབ་པར་བྱེད་པས་ན་དེ་ལྟར་བརྗོད་པའི་ཕྱིར་རོ། །
ཀུན་རྫོབ་ཏུ་གྲུབ་ཞེས་པའི་ཚིག་ཟུར་གྱི་ཀུན་རྫོབ་དང་། ཀུན་རྫོབ་བདེན་པ་ཞེས་པའི་ཀུན་རྫོབ་གཉིས་དོན་མི་
གཅིག་སྟེ། སྔ་མ་ཐ་སྙད་དུ་ཡོད་པའི་དོན་དང་། ཕྱི་མ་བདེན་འཛིན་ལ་བྱེད་པའི་ཕྱིར་རོ། ། དེས་ན་དོན་དམ་
བདེན་པ་ནི། ཀུན་རྫོབ་བདེན་པར་མ་གྲུབ་ཀྱང་། ཐ་སྙད་དུ་གྲུབ་པས་ཀུན་རྫོབ་ཏུ་གྲུབ་ཅེས་བྱ་སྟེ། གཞི་གྲུབ་
ན། ཐ་སྙད་དུ་གྲུབ་པས་ཁྱབ་པའི་ཕྱིར་ཏེ། དོན་དམ་དུ་གྲུབ་པའི་ཆོས་མེད་པའི་ཕྱིར་ཏེ། དོན་དམ་དུ་གྲུབ་ན།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དོན་དམ་པར་གྲུབ་དགོས། དེར་གྲུབ་ན། བདེན་པར་གྲུབ་དགོས་པའི་ཕྱིར་རོ། ། དེས་ན་དོན་དམ་དོན་དམ་
དུ་མ་གྲུབ་ཀྱང་། དོན་དམ་ཡིན་པར་གྲུབ། བདེན་པ་བདེན་པར་མ་གྲུབ་ཀྱང་། བདེན་པ་ཡིན་པར་གྲུབ།
ཡང་དག་ཡང་དག་པར་མ་གྲུབ་ཀྱང་། ཡང་དག་ཏུ་གྲུབ་དོན་དམ་བདེན་པ་དོན་དམ་པར་མ་གྲུབ་ཀྱང་། དོན་
དམ་བདེན་པར་གྲུབ་ཅེས་བྱའོ། ། དོན་དམ་བདེན་པའི་མཚན་གཞི་ནི་བུམ་པའི་ཆོས་ཉིད་ལྟ་བུ་ཞིག་རྟོགས་ན།
དོན་དམ་བདེན་པ་རྟོགས་དགོས་ཀྱང་། ཀུན་རྫོབ་བདེན་པའི་མཚན་གཞི་བུམ་པ་ལྟ་བུ་ཞིག་རྟོགས་པ་ཙམ་གྱིས་
ནི། དེ་ཀུན་རྫོབ་བདེན་པར་རྟོགས་མི་དགོས་ཏེ། འཇུག་ཊིཀ་ལས། གཞི་དེ་ཀུན་རྫོབ་གྱི་བདེན་པ་ཡིན་པར་
ཚད་མས་རྙེད་པ་ལ་ནི། སྔོན་དུ་དབུ་མའི་ལྟ་བ་རྙེད་པ་ཅིག་ངེས་པར་དགོས་ཏེ། གཞི་དེ་ཀུན་རྫོབ་བདེན་པར་
གྲུབ་ན་བརྫུན་པར་འགྲུབ་དགོས་ཤིང་། བརྫུན་པར་དངོས་སུ་འགྲུབ་པ་ལ་གཞི་དེ་ལ་སྔོན་དུ་བདེན་གྲུབ་ཚད་
མས་ཁེགས་དགོས་པའི་ཕྱིར་རོ། ། ཞེས་གསུངས་པས་སོ། །
བཞི་པ་བདེན་གཉིས་ངོ་བོ་གཅིག་དང་ཐ་དད་གང་ཡིན་དཔྱད་པ་ལ། བདེན་གཉིས་ངོ་བོ་ཐ་དད་པར་མི་
རུང་སྟེ། དེ་གཉིས་ངོ་བོ་ཐ་དད་ཡིན་ན། ཕན་ཚུན་ལྟོས་མེད་ཀྱི་འབྲེལ་མེད་དོན་གཞན་དུ་འགྱུར་བའི་ཕྱིར་
རོ། ། དེ་ལྟ་ན་ནི། བུམ་པ་བདེན་སྟོང་བསྒོམས་པས། བུམ་པ་བདེན་པར་འཛིན་པའི་བདེན་འཛིན་སྤོང་མི་
ནུས་པར་འགྱུར་ཏེ། སྔོ་སེར་བཞིན་ནོ། ། བདེན་གཉིས་ཐ་དད་གཏན་མེད་ཀྱི་གཅིག་ནི་མིན་ཏེ། ཡིན་ན།
བུམ་པ་མངོན་སུམ་དུ་མཐོང་བས་ཀྱང་བུམ་པའི་ཆོས་ཉིད་མངོན་སུམ་དུ་རྟོགས་པར་ཐལ་བའི་ཕྱིར་རོ། ། དེ་ལྟ་
ན་ནི། སོ་སྐྱེས་མིག་ཤེས་སོགས་ཀྱིས་ཀྱང་སྟོང་ཉིད་མངོན་སུམ་དུ་རྟོགས་པར་ཐལ་བས་འཕགས་ལམ་བསྐྱེད་པ་
དོན་མེད་དུ་འགྱུར་ཏེ། ཏིང་ངེ་འཛིན་རྒྱལ་བོ་ལས། མིག་དང་རྣ་བ་སྣ་ཡང་ཚད་མ་མིན། ། དེ་བཞིན་དུ་ལྕེ་
དང་ལུས་ཀྱང་ཚད་མ་མིན། ། གལ་ཏེ་དབང་པོ་དེ་དག་ཚད་ཡིན་ན། ། འཕགས་པའི་ལམ་གྱི་སུ་ལ་ཅི་ཞིག་
བྱ། ། ཞེས་དང་། འཇུག་པ་ལས་ཀྱང་། བླུན་པོ་ཚད་མར་རིགས་པ་མ་ཡིན་ནོ། ། ཞེས་གསུངས་པའི་ཕྱིར་
རོ། ། གཞན་ཡང་། བདེན་གཉིས་གཅིག་མིན་ཏེ། དེ་གཉིས་ལས་གཅིག་ཀུན་རྫོབ་དང་། ཅིག་ཤོས་དོན་དམ་
ཡིན་པའི་ཕྱིར་རོ། ། དེས་ན། བདེན་གཉིས་ངོ་བོ་གཅིག་ལ་ལྡོག་པ་ཐ་དད་ཅིང་མེད་ན་མི་འབྱུང་གི་འབྲེལ་བ་
གྲུབ་པ་ཡིན་ཏེ། མགོན་པོ་ཀླུ་སྒྲུབ་ཀྱིས་ཀུན་རྫོབ་ལས་ནི་ཐ་དད་པར། ། དེ་ཉིད་དམིགས་པ་མ་ཡིན་ཏེ། །
ཀུན་རྫོབ་སྟོང་བ་ཉིད་དུ་བཤད། ༈ སྟོང་ཉིད་ཁོ་ན་ཀུན་རྫོབ་སྟེ། ། མེད་ན་མི་འབྱུང་ངེས་པའི་ཕྱིར། ། བྱས་
དང་མི་རྟག་ཇི་བཞིན་ནོ། ། ཞེས་དང༌། མདོ་ལས། གཟུགས་སྟོང་བའོ། ། སྟོང་བ་ཉིད་གཟུགས་སོ། །
གཟུགས་ལས་སྟོང་བ་ཉིད་གཞན་མ་ཡིན། སྟོང་བ་ཉིད་ལས་ཀྱང་གཟུགས་གཞན་མ་ཡིན་ནོ། ། ཞེས་གསུངས་

༄༅། ། གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་གཞག་ལེགས་པར་བཤད་པའི་སྙིང་བོ། །
པའི་ཕྱིར་རོ། ། ཕྱི་མ་འདིས་ཀྱང་བདེན་གཉིས་ངོ་བོ་གཅིག་ཏུ་བསྟན་པ་ཡིན་ཏེ། གཟུགས་ཉིད་རང་བཞིན་
གྱིས་སྟོང་ཞིང་། རང་བཞིན་གྱིས་སྟོང་བཞིན་དུ་གཟུགས་སུ་སྣང་བའི་ཕྱིར། གཟུགས་ལས་དེའི་སྟོང་བ་ཉིད་ངོ་
བོ་གཞན་མ་ཡིན་ལ། དེའི་སྟོང་བ་ཉིད་ལས་ཀྱང་གཟུགས་ངོ་བོ་གཞན་མ་ཡིན་ཏེ། དེ་གཉིས་ངོ་བོ་གཅིག་
པའོ། ། ཞེས་བསྟན་པའི་ཕྱིར་རོ། ། དེས་ན་སྤྱིར་དེ་གཉིས་ངོ་བོ་གཅིག་ཡིན་ན། གཅིག་ཡིན་མི་དགོས་སོ། །
དེ་བཞིན་དུ་ཆོས་ཐམས་ཅད་ལ་སྦྱར་བར་བྱ་སྟེ། ཆོས་ཐམས་ཅད་ཀྱང་རང་བཞིན་གྱིས་སྟོང་བ་ཡིན་ལ། དེ་དག་
རང་བཞིན་གྱིས་སྟོང་བའི་སྟོང་ཉིད་ཀྱང་། དེ་རྣམས་ཀྱི་སྟེང་ནས་འཇོག་པའི་ཕྱིར་རོ། ། འདི་ལེགས་པར་ཤེས་
ན། བདེན་གཉིས་ཟུང་འཇུག་གི་དབུ་མའི་ལྟ་བ་རྙེད་པར་འགྱུར་བས་གནད་ཤིན་ཏུ་ཆེའོ། །
ལྔ་བ་བདེན་གཉིས་རྟོགས་ཚུལ་ལ། ཇི་ལྟ་བ་རྟོགས་ཚུལ་དང་། ཇི་སྙེད་པ་རྟོགས་ཚུལ་ལོ། ། དང་པོ་ལ་
གཉིས། སོ་སྐྱེས་རྟོགས་ཚུལ་དང་། འཕགས་པའི་མཉམ་གཞག་གིས་གཟིགས་ཚུལ་ལོ། ། དང་པོ་སོ་སྐྱེས་ཇི་ལྟ་
བ་རྟོགས་ཚུལ་ནི་གཉིས་སྣང་དང་བཅས་པའི་སྒོ་ནས་ཡིན་ཏེ། དེས་སྟོང་ཉིད་རྟོགས་པའི་ཚེ་སྟོང་ཉིད་རང་ལས་
རྒྱངས་ཆད་ཀྱི་ཚུལ་དུ་སྣང་བའི་སྒོ་ནས་རྟོགས་པའི་ཕྱིར། དེས་དེ་དོན་སྤྱིའི་ཚུལ་གྱིས་རྟོགས་པ་ཡང་ཡིན་ཏེ། དེ་
ལ་སྟོང་ཉིད་ཀྱི་དོན་སྤྱི་སྟོང་ཉིད་དུ་སྣང་བའི་སྒོ་ནས་དེ་རྟོགས་པའི་ཕྱིར། དེས་དེ་ལྐོག་ཏུ་གྱུར་པའི་ཚུལ་གྱིས་
རྟོགས་པ་ཡང་ཡིན་ཏེ། དེས་དོན་སྤྱིའི་རྣམ་པ་ཤར་བའི་སྒོ་ནས་དེ་རྟོགས་པ་ཡིན་གྱི། དེའི་རྣམ་པ་མ་ཤར་བར་
སྟོང་ཉིད་མངོན་སུམ་དུ་རྟོགས་མི་ནུས་པའི་ཕྱིར་རོ། ། འོན་ཀྱང་། སོ་སྐྱེའི་རྒྱུད་ཀྱི་སྟོང་ཉིད་རྟོགས་པའི་ཐོས་
བསམ་སྒོམ་གསུམ་གྱི་ཤེས་རབ་ལ་སྟོང་ཉིད་ཀྱི་རྣམ་པ་འཆར་ཚུལ་ཁྱད་པར་ཡོད་དེ། རྒྱལ་ཚབ་རྗེས་སྙིང་པོའི་
རྒྱུན་ལས། སྟོང་ཉིད་ལ་དམིགས་པའི་ཤེས་རབ་གསུམ་ལ་ཁྱད་པར་ཅི་ཡོད་ཅེས་ན། བདེན་པའི་སྤྲོས་པ་རྣམ་
པར་བཅད་པ་ཙམ་གྱི་སྟོང་ཉིད་ལ། ཐོས་པ་དང་བསམ་པ་ལས་བྱུང་བའི་ཤེས་རབ་ཀྱིས་དམིགས་པའི་ཚེ་ཡུལ་གྱི་
སྤྱི་ལེགས་པར་ཤར་ཡང་། ཡུལ་ཡུལ་ཅན་གཉིས་གཉིས་སྣང་ཤིན་ཏུ་རགས་པ་དང་བཅས་ནས་འབྲེལ་བ་མེད་པ་
ལྟ་བུར་སྣང་ལ། བསྒོམས་བྱུང་གི་ཤེས་རབ་གྱིས་དམིགས་པའི་ཚེ། གཉིས་སྣང་ཡོད་ཀྱང་སྔ་མ་གཉིས་ལྟ་བུའི་
གཉིས་སྣང་རགས་པ་ལོག་ནས། ཡུལ་དེ་ལ་ཟུག་པ་ལྟར་སྣང་ཞིང་ཆུ་ལ་ཆུ་བཞག་པའི་ཚུལ་དུ་འགྱུར་ལ་ཁད་པ་
སྟར་སྣང་ལ། ཞེས་གསུངས་པའི་ཕྱིར་རོ། ། གཉིས་པ་ནི། སྟོང་ཉིད་མངོན་སུམ་དུ་རྟོགས་པའི་འཕགས་པའི་
མཉམ་གཞག་གིས་ཇི་ལྟ་བ་གཟིགས་ཚུལ་ཡོད་དེ། དེས་ཇི་ལྟ་བ་ལ་གཉིས་སྣང་ནུབ་པའི་སྒོ་ནས་ཆུ་ལ་ཆུ་བཞག་
པའི་ཚུལ་གྱིས་གཟིགས་པའི་ཕྱིར་ཏེ། དེས་ཇི་ལྟ་བ་གཟིགས་པའི་ཚེ། གཟིགས་ངོ་དང་གཟུགས་སོགས་ཀུན་
རྫོབ་པའི་སྣང་བ་མ་གཟིགས་པའི་ཚུལ་གྱིས་གཟིགས་པའི་ཕྱིར་ཏེ། དཔེར་ན། ནམ་མཁའ་ཐོགས་བཅས་ཀྱི་
43

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རེག་བྱ་བཀག་ཙམ་ལ་འཇོག་པས། ཐོགས་བཅས་ཀྱི་རེག་བྱ་མ་མཐོང་བས་ནམ་མཁའ་མཐོང་ངོ་ཞེས་ཐ་སྙད་
བྱེད་པ་ལྟར། མཉམ་གཞག་དེས་ཇི་ལྟ་བ་གཟིགས་པའི་ངོར་ཀུན་རྫོབ་པའི་ཆོས་ཅི་གཉིས་སྣང་དང་བདེན་སྣང་
གི་སྤྲོས་པ་མ་མཐོང་ཞིང་བདེན་གྲུབ་བཀག་པའི་མེད་དགག་ཙམ་མཐོང་བ་ན། གཟུགས་སོགས་ཀྱི་ཆོས་ཉིད་
མཐོང་ཞེས་བརྗོད་པའི་ཕྱིར་ཏེ། སྡུད་པ་ལས། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ངོ། །
འདུ་ཤེས་མཐོང་བ་མེད་ལ་སེམས་པ་མི་མཐོང་ཞིང་། ། གང་ལ་རྣམ་པར་ཤེས་དང་སེམས་ཡིད་མི་མཐོང་བ། །
འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། ། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་
བརྗོད་པ། ། ནམ་མཁའ་ཇི་ལྟར་མཐོང་སྟེ་དེས་འདི་བརྟག་པར་གྱིས། ༑ དེ་ལྟར་ཆོས་མཐོང་བ་ཡང་དེ་བཞིན་
གཤེགས་པ་ལས་བསྟན། ། མཐོང་བ་དཔེ་གཞན་གྱིས་ནི་བསྙད་པར་ནུས་མ་ཡིན། ། ཞེས་གསུངས་པའི་ཕྱིར་
རོ། ། སྟོང་ཉིད་མངོན་སུམ་དུ་རྟོགས་པའི་སློབ་པའི་མཉམ་བཞག་ཡེ་ཤེས་ཀྱིས་ནི། ཇི་ལྟ་བ་མངོན་སུམ་དུ་
གཟིགས་པའི་ཚེ། ཇི་སྙེད་པའི་ཆོས་ལ་གཟིགས། ཇི་སྙེད་པའི་ཆོས་མངོན་སུམ་དུ་གཟིགས་པའི་ཚེ། ཇི་ལྟ་བ་
མ་གཟིགས་པས། དེ་གཉིས་རེས་འཇོག་ཡིན་ལ། སངས་རྒྱས་ལ་དེ་ལྟ་བུའི་ཁྱད་པར་མེད་དེ། དེའི་ཡེ་ཤེས་
ཀྱིས་བདེན་པ་གཉིས་དུས་ཅིག་ཅར་དུ་མངོན་སུམ་དུ་གཟིགས་པའི་ཕྱིར་རོ། ། དེས་ན་སྟོང་ཉིད་མངོན་སུམ་དུ་
རྟོགས་པའི་སློབ་པའི་ཡེ་ཤེས་ཀྱིས་ནི། ཇི་སྙེད་པ་མ་གཟིགས་པར་ཇི་ལྟ་བ་གཟིགས་པ་ཡིན་ཀྱང་། རྣམ་མཁྱེན་
གྱིས་དེ་ལྟར་མ་ཡིན་ཡང་། དེས་ཇི་སྙེད་པ་མ་གཟིགས་པའི་ཚུལ་གྱིས་ཇི་ལྟ་ལ་གཟིགས་པ་ཡིན་ཏེ། དེས་ཇི་ལྟ་བ་
གཟིགས་པའི་གཟིགས་ངོར་ཇི་སྙེད་པ་མ་གཟིགས་པའི་ཕྱིར་ཏེ། དེས་ཇི་ལྟ་བ་གཟིགས་པ་ལྟར་དུ་ཇི་སྙེད་པ་མ་
གཟིགས་པའི་ཕྱིར་རོ། ། དེ་ཡང་ཡིན་ཏེ་དེས་ཇི་སྙེད་པ་གཟིགས་པའི་ཚེ། གཉིས་སྣང་དང་བཅས་པའི་སྒོ་ནས་
གཟིགས། ཇི་ལྟ་བ་གཟིགས་པའི་ཚེ་གཉིས་སྣང་ནུབ་པའི་སྒོ་ནས་གཟིགས་པས། དེ་གཉིས་གཟིགས་ཚུལ་མི་
འདྲ་བའི་ཕྱིར་རོ། ། རྣམ་མཁྱེན་གྱིས་ཕུང་སོགས་ཀུན་རྫོབ་པའི་ཆོས་རྣམས་མ་གཟིགས་པའི་ཚུལ་གྱིས་དེ་དག་གི་
ཆོས་ཉིད་གཟིགས་པ་ཡིན་ཏེ། འཇུག་འགྲེལ་ལས། དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་
ཞིག་མངོན་དུ་མཛད་པས། དེ་ཉིད་ཐུགས་སུ་ཆུད་པའི་ཕྱིར་སངས་རྒྱས་ཞེས་བརྗོད་དོ། ། ཞེས་གསུངས་པའི་
ཕྱིར། དེས་ན་མ་གཟིགས་པའི་ཚུལ་གྱིས་ཞེས་སྨོས་པ་ལ་དགོས་པ་ཡོད་དོ། ། གཉིས་པ་ཇི་སྙེད་པ་གཟིགས་ཚུལ་
ནི་གཉིས་སྣང་དང་བཅས་པའི་སྒོ་ནས་ཡིན་ལ། དེ་ཡང་ཡུམ་གྱི་མདོ་ལས། གཟུགས་ནི་གཉིས་སུ་སྣང་བའོ། །
ཚོར་བ་ནི་གཉིས་སུ་སྣང་བའོ ། ཞེས་སོགས་བཤད་པ་ལྟར། ཀུན་རྫོབ་ཀྱི་ཆོས་ཐམས་ཅད་གཉིས་སྣང་གི་ཆོས་
ཡིན་ཞིང་། རྣམ་མཁྱེན་ལྟ་བུས་ཀུན་རྫོབ་རྟོགས་པའི་ཚེ་ཡུལ་ཡུལ་ཅན་ཐོ་དད་དུ་མ་ཟད། ཀུན་རྫོབ་ཀྱི་རྣམ་པ་
44

༄༅། ། གྲུབ་མཐའ་བཞིའི་ལུགས་ཀྱི་བདེན་གཉིས་ཀྱི་རྣམ་གཞག་ལེགས་པར་བཤད་པའི་སྙིང་བོ། །
ཤར་ནས་ཀྱང་རྟོགས་སོ། ། འོ་ན་གཉིས་སྣང་དང་བཅས་ནུབ་ཀྱི་དོན་གང་ཡིན་ཞེ་ན། འདི་ལ་གཉིས་ཏེ། ཀུན་
རྫོབ་ཀྱི་སྣང་བ་དང་བཅས་མ་བཅས་ལ་བྱེད་པ་དང་། ཡུལ་ཡུལ་ཅན་ཐ་དད་པའི་སྣང་བ་དང་བཅས་མ་བཅས་ལ་
བྱེད་པའོ། ། དང་པོ་ནི། སྟོང་ཉིད་མངོན་སུམ་དུ་རྟོགས་པའི་སློབ་པའི་མཉམ་གཞག་ཡེ་ཤེས་ཀྱི་གཟིགས་ངོ་
དང་སྣང་ངོ་གང་དུའང་། ཀུན་རྫོབ་ཀྱི་སྣང་བ་མི་འཆར་ཞིང་། རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་
ངོར་ཀུན་རྫོབ་ཀྱི་སྣང་བ་མི་འཆར་བ་ནི། དེ་གཉིས་སྟོང་ཉིད་ལ་གཉིས་སྣང་ནུབ་པའི་དོན་དང་། སྤྱིར་ཀུན་
རྫོབ་ཀྱི་སྣང་བ་འཆར་བ་ནི། གཉིས་སྣང་དང་བཅས་པའོ། ། གཉིས་པ་ནི། སོ་སྐྱེ་ལ་དོན་དམ་པའི་བདེན་པའོ་
ཞེས་བརྗོད་པའི་ཚེ། སྒྲ་དེའི་རྗེས་སུ་འབྲངས་པའི་རྟོག་པ་ལ་ཡུལ་ཡུལ་ཅན་བ།ཉིས་འབྲེལ་མེད་རྒྱངས་ཆད་ཀྱི་
ཚུལ་དུ་སྣང་བ་དང་། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཡེ་ཤེས་ཀྱི་སྣང་ངོར་ཡུལ་དང་ཡུལ་ཅན་ཐ་དད་
པའི་སྣང་བ་འཆར་བའི་གཉིས་སྣང་དང་བཅས་པ་ཞེས་བྱ་ལ། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཀྱི་
ངོར། དེ་འདྲའི་གཉིས་སྣང་མི་འཆར་བ་ནི། སྟོང་ཉིད་ལ་གཉིས་སྣང་ནུབ་པའི་དོན་ནོ། ། དེས་ན། སྟོང་
ཉིད་ལ་གཉིས་སྣང་ནུབ་པའི་ཡེ་ཤེས་ཡོད་ཀྱི། ཀུན་རྫོབ་ལ་གཉིས་སྣང་ནུབ་པའི་ཡེ་ཤེས་ནི་མེད་དོ། ། འོ་ན་
དོན་དེ་གཉིས་ལས་གང་གཙོ་ཞེ་ན། རྗེའི་གསུང་ལས་དེ་གཉིས་གའི་ཐ་སྙད་སྣང་ཞིང་། རྒྱལ་ཚབ་དང་མཁས་
གྲུབ་རྗེ་རྣམ་པ་གཉིས་ཀས་ནི། ཡུལ་ཡུལ་ཅན་ཐ་དད་པའི་སྣང་བ་ནུབ་མ་ནུབ་ལ་མཛད་ལ། རྗེ་བཙུན་བསྟན་
དར་བ་སོགས་གྱིས་ནི། ཀུན་རྫོབ་ཀྱི་སྣང་བ་དང་བཅས་མ་བཅས་ལ་མཛད་དེ། གང་བྱས་ཀྱང་དོན་ལ་འགལ་བ་
ནི་མེད་མོད། ལུགས་ཕྱི་མ་ལྟར་ན། རྣམ་མཁྱེན་གྱིས་རང་ཉིད་གཉིས་སྣང་དང་བཅས་པའི་སྒོ་ནས་རྟོགས་ཞེས་
བྱ་སྟེ། དེ་ཀུན་རྫོབ་བདེན་པ་ཡིན་པའི་ཕྱིར་རོ། ། འོན་ཀྱང་། རྒྱལ་ཚབ་རྗེ་ནི། རྣམ་མཁྱེན་གྱིས་རྣམ་མཁྱེན་
གཉིས་སྣང་བས་ནུབ་གང་རུང་གི་སྒོ་ནས་མ་རྟོགས་པར་བཞེད་ལ། མཁས་གྲུབ་རྗེ་ནི། རྣམ་མཁྱེན་གྱིས་རང་
ཉིད་གཉིས་སྣང་ནུབ་པའི་སྒོ་ནས་རྟོགས་ཀྱང་། དེ་དོན་དམ་བདེན་པར་མི་འགྱུར་རོ་གསུང་། འོ་ན་རྗེའི་འཇུག་
པའི་རྣམ་བཤད་ལས། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མི་རུང་བའི་ཕྱིར། སྣང་
ནས་མཁྱེན་དགོས་པས་ཇི་སྙེད་པ་མཁྱེན་པའི་ཡེ་ཤེས་དེའི་ངོར་ཡུལ་དང་ཡུལ་ཅན་གཉིས་སུ་སྣང་བའི་ཚུལ་གྱིས་
མཁྱེན་པའོ། ། ཞེས་གསུངས་པ་དང་འགལ་ལོ་ཞེ་ན། རྣམ་པ་གཉིས་ཀ་ལྟར་ནའང་མི་འགལ་ཏེ། དེའི་དོན་ནི་
རྣམ་མཁྱེན་དང་ཐ་དད་པའི་ཀུན་རྫོབ་ལ་དགོངས་པའི་ཕྱིར། ཞེས་བཞེད་དོ། །
དྲུག་པ་ནི། བདེན་གཉིས་ཀྱི་རྣམ་གཞག་གཏན་ལ་ཕབ་པ་ལ་དགོས་པ་ཡོད་དེ། དེའི་རྣམ་གཞག་ལེགས་
པར་ཤེས་ན། རྒྱལ་བའི་གསུང་རབ་ཀྱི་དགོངས་པ་ཤེས་ཏེ་ཚོགས་རྫོགས་ནས་འཚང་རྒྱ་བར་འགྱུར་བའི་ཕྱིར་ཏེ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བདེན་གཉིས་ལས། བདེན་གཉིས་རྣམ་དབྱེ་ཤེས་པ་དག། ཐུབ་པའི་བཀའ་ལ་མི་རྨོངས་ཏེ། ། དེ་ཉིད་མ་ལུས་
ཚོགས་བསགས་ནས། ། ཕུན་ཚོགས་ཕ་རོལ་འགྲོ་བར་འགྱུར། ། ཞེས་གསུངས་པའི་ཕྱིར་རོ། ། གཞན་ཡང་དེ་
བསྟན་པ་ལ་དགོས་པ་ཡོད་དེ། ཐར་བ་འདོད་ན་དེ་གཉིས་ཀྱི་རྣམ་གཞག་ལེགས་པར་ཤེས་དགོས་པའི་ཕྱིར་ཏེ།
ཐ་སྙད་ཀུན་རྫོབ་ཀྱི་འཇོག་ཚུལ་མི་ཤེས་དེ། དོན་ད་མ་སྟོང་ཉིད་ཀྱི་དོན་མི་རྟོགས་ལ། དེ་མ་རྟོགས་ན་ནི་ཐར་བ་
འཐོབ་པར་མི་འགྱུར་བའི་ཕྱིར་ཏེ། རྩ་ཤེ་ལས། ཐ་སྙད་ལ་ནི་མ་བརྟེན་པར། ། དམ་པའི་དོན་ནི་རྟོགས་མི་
འགྱུར། ། དམ་པའི་དོན་ནི་མ་རྟོགས་ན། ། མྱ་ངན་འདས་པ་འཐོབ་མི་འགྱུར། ། ཞེས་གསུངས་པའི་ཕྱིར་
རོ། ། གཞན་ཡང་དགོས་པ་ཡོད་དེ། གཞི་ལམ་འབྲས་བུ་གསུམ་གྱི་དབང་དུ་བྱས་ནའང་། གཞི་བདེན་གཉིས་
ཀྱི་རྣམ་གཞག་ཤེས་དགོས་ལ། དེ་ཤེས་ན་ལམ་ཐབས་ཤེས་ཟུང་འབྲེལ་དུ་ཉམས་སུ་ལེན་པ་དེ་འབྱུང་ཞིང་། དེ་
བྱུང་ན་འབྲས་བུ་ཆོས་གཟུགས་ཀྱི་སྐུ་འཐོབ་པར་འགྱུར་བའི་ཕྱིར་ཏེ། ཇི་སྐད་དུ། བདེན་གཉིས་གནས་ཚུལ་
རིགས་པས་ལེགས་རྟོགས་ནས། ། ཐབས་ཤེས་ཟུང་འབྲེལ་ ཉམས་སུ་བླངས་པའི་འཐུས། ། ཞེས་ སོགས་
གསུངས་པའི་ཕྱིར་རོ། ། སྨྲས་པ། བདེན་གཉིས་རྣམ་བཞག་སྤྱི་དང་ཁྱད་པར་དུ། ། ཀླུ་སྒྲུབ་ཟླ་བའི་ལུགས་ཀྱི་
བདེན་གཉིས་ཚུལ། ། རྗེ་བཙུན་ཆོས་ཀྱི་རྒྱལ་པོ་བཙོང་ཁ་བའི། ། དགོངས་པ་ཇི་བཞིན་མདོར་བསྡུས་བདག་
གིས་བཤད། ། ཅེས་བདེན་གཉིས་གྱི་རྣམ་གཞག་ལེགས་པར་བཤད་པའི་སྙིང་པོ་ཞེས་བྱ་བ་འདི་ཡང་། ཤཱཀྱའི་
དགེ་སློང་བཤད་སྒྲུབ་མིང་ཅན་གྱིས་དོན་གཉེར་ཅན་འགའ་ཞིག་ལ་ཕན་སྲིད་སྙམ་ནས་ཅོ་ནེ་དགོན་ཉིད་དུ་སྦྱར་
བའོ། ། ཤུ་པཾ། ། སརྦ་མངྒ་ལཾ། །
A6

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་
བའི་སྒྲོན་མེ་ཞེས་བྱ་བ་བཞུགས་སོ། །
ན་མོ་གུ་རུ་མལྷུ་གྷོ་ཥཱ་ཡ། སྟོན་པ་མཆོག་དང་དེའི་སྲས་འཇམ་པའི་དབྱངས། ། ཀླུ་སྒྲུབ་ཞབས་དང་ཟླ་
གྲགས་ཨ་ཏི་ཤ། ། རྒྱལ་བ་གཉིས་པ་ཡབ་སྲས་ལ་བཏུད་ནས། ། དགོངས་དོན་ཟབ་མོའི་གནད་བསྡུས་འདིར་
བཤད་བྱ། ། དེ་ཡང་རྗེ་བཙུན་འཇམ་པའི་དབྱངས་ཀྱི་ཞལ་ནས་རྗེ་ལ་འདི་ལྟར། སྤྱིར་ཆོས་ཀྱི་རྣམ་གྲངས་མང་
ཡང་། ཐར་བའི་རྒྱུར་འགྲོ་བ་ནི་གསུམ་སྟེ། ངེས་འབྱུང་བྱང་ཆུབ་ཀྱི་སེམས་ཡང་དག་པའི་ལྟ་བའོ། ། ཞེས་
སོགས་གདམས་པ་ལྟར། ཐར་འདོད་ཀྱི་སྐྱེས་བུས་ཉམས་སུ་བླང་བྱ་ལ་ཆོས་ཀྱི་དབྱེ་བ་མང་དུ་ཡོད་ནའང་དེ་
གསུམ་ནི་ལམ་གྱི་གཙོ་བོ་སྟེ། སྐྱེས་བུ་གསུམ་གྱི་ལམ་གྱི་རིམ་པ་རྣམས་ཀྱང་འདི་གསུམ་གྱི་ཉམས་ལེན་དུ་འདུ་བར་
བཤད་པའི་ཕྱིར་རོ། ། དེས་ན་འདི་འཆད་པ་ལ་གསུམ། དེས་འབྱུང་། བྱང་ཆུབ་ཀྱི་སེམས། ཡང་དག་པའི་
ལྟ་བའོ། ། དང་པོ་ལ་གསུམ། ངེས་འབྱུང་འཚོལ་དགོས་ཚུལ། བསྐྱེད་པའི་ཐབས། སྐྱེས་པའི་ཚད་དོ། །
དང་པོ་ནི། ཐར་འདོད་ཀྱི་སྐྱེས་བུས། ཐོག་མར་ངེས་འབྱུང་འཚོལ་དགོས་པ་ཡིན་ཏེ། འཁོར་བ་ལས་ཐར་
འདོད་ཀྱི་ངེས་འབྱུང་གི་བློ་རྒྱུད་ལ་མ་སྐྱེས་ན། འཁོར་བའི་ཟག་བཅས་ཀྱི་བདེ་བ་གཙོ་བོར་དོན་དུ་གཉེར་བར་
བྱེད་པའི་བློ་མི་ལྡོག་ཅིང་དེ་མ་ལོག་པ་དེ་སྲིད་དུ་འཁོར་བའི་སྡུག་བསྔལ་མྱོང་བའི་ལྡོག་པར་མི་ནུས་ལ། འཁོར་
བའི་བདེ་བ་ལ་ཆགས་པའི་སྲེད་པའི་ཞགས་པས་ཀྱང་འཁོར་བར་འཆིང་བར་བྱེད་པའི་ཕྱིར་ཏེ། རྗེ་བླ་མས།
རྣམདག་ངེས་འབྱུང་མེད་པར་སྲིད་མཚོ་ཡི། ། བདེ་འབྲས་དོན་གཉེར་ཞི་བའི་ཐབས་མེད་ལ། ། སྲིད་ལ་
བརྐམ་པ་ཡིས་ཀྱང་ལུས་ཅན་རྣམས། ། ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ། ། ཞེས་གསུངས་
པའི་ཕྱིར་རོ། ། གཉིས་པ་ངེས་འབྱུང་བསྐྱེད་པའི་ཐབས་ལ་གཉིས། ཚེ་འདིའི་སྣང་ཤས་དང་། ཕྱི་མའི་སྣང་
ཤས་ལྡོག་ཚུལ་ལོ། ། དང་པོ་དེ་ལྡོག་ཚུལ་ཡོད་དེ། རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་
བའི་མིའི་ལུས་རྟེན་ཁྱད་པར་ཅན་འདི་རྙེད་ཀྱང་། འཆི་བ་མི་རྟག་པའི་ཚུལ་ནི། འཆི་རྐྱེན་མང་ཞིང་གསོན་རྐྱེན་
ཉུང་བ་སོགས་ཀྱིས་དུས་མིན་དུ་འཆི་བའང་ཡོད་པའི་ཕྱིར་ཚེའི་རིང་མཐའ་བཤད་པ་བཞིན་ཐུབ་པའི་ངེས་པ་ཡང་
47

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མེད་པས། ཡུན་རིང་དུ་རང་དབང་གིས་བསྡད་ནས་འདོད་དོན་བསྒྲུབ་པའི་ལོང་མེད་ལ། ཚེ་འདི་ཙམ་གྱི་ཆེད་
དུ་སྡིག་པའི་ལས་བྱས་ན་ཤི་ཚེ་ཕྱི་མར་ངན་འགྲོར་སྐྱེས་ནས་སྡུག་བསྔལ་མི་བཟད་པ་མྱོང་བར་འགྱུར་དུ་འོང་སྙམ་
པ་ཡང་ཡང་བསམས་ན། ཚེ་འདིའི་བདེ་བ་ཙམ་ལ་ཆགས་པའི་སྣང་ཤས་ལྡོག་པར་འགྱུར་བའི་ཕྱིར་ཏེ། དེ་ལྟར་
ཡང་། དལ་འབྱོར་རྙེད་དཀའ་ཚེ་ལ་ལོང་མེད་པ། ། ཡིད་ལ་གོམས་པས་ཚེ་འདིའི་སྣང་ཤསས་ལྡོག། ཞེས་པ་སྟེ།
འདི་ནི་སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་དབང་དུ་བྱས་པའོ། ། གཉིས་པ་ཕྱི་མའི་སྣང་ཤས་ལྡོག་ཐབས་
ཡོད་དེ། གྲོ་ནས་སོགས་སོ་སོར་བཏབ་པ་ལས་འབྲས་བུ་སོ་སོར་མ་ནོར་བར་འབྱུང་བ་ལྟར། རྒྱུ་དགེ་མི་དགེ་
གཉིས་ལས་འབྲས་བུ་བདེ་སྡུག་མ་ནོར་བར་འབྱུང་གི། ནོར་ནས་མེ་འབྱུང་བའི་ལས་འབྲས་མི་སླུ་བའི་ཚུལ་གྱིས།
ཐོག་མ་མེད་པ་ནས་ད་ལྟའི་བར་རིགས་དྲུག་གི་འཁོར་བར་བདེ་སྡུག་སྣ་ཚོགས་མྱོང་ཞིང་། གལ་ཏེ་ངན་སོང་དུ་མ་
སྐྱེས་ཀྱང་འཁོར་བ་ལས་མ་ཐར་ཕྱིན་ཆད། བདེ་འགྲོར་སྐྱེས་ནའང་བདེ་སྡུག་སྤེལ་མར་མྱོང་དགོས་པའི་ཚུལ་
ཡང་ཡང་བསམས་ན། ཕྱི་མའི་མངོན་མཐོའི་བདེ་བ་ཙམ་ལ་ཆགས་པའི་སྣང་ཤས་ཀྱང་ལྡོག་པར་འགྱུར་བའི་
ཕྱིར་ཏེ། དེ་ལྟར་ཡང་། ལས་འབྲས་མི་སླུ་འཁོར་བའི་སྡུག་བསྔལ་རྣམས། ། ཡང་ཡང་བསམ་ན་ཕྱི་མའི་སྣང་
ཤས་ལྡོག། ཅེས་སོ། ། གསུམ་པ་ནི། འདིར་བསྟན་པའི་ངེས་འབྱུང་སྐྱེས་པའི་ཚད་ཡོད་དེ། འཁོར་བ་སྤྱི་དང་
བྱེ་བྲག་དམྱལ་བའི་སྡུག་བསྔལ་སོགས་རང་རྒྱུད་ཀྱི་སྟེང་དུ་བཀར་ཏེ་བསམས་ཤིང་གོམས་པར་བྱས་པ་ཉིད་ཀྱིས་
ནམ་ཞིག་གི་ཚེ་འཁོར་བའི་ཕུན་ཚོགས་གང་ལའང་། དེ་ལྟ་བུ་བདག་ལ་བྱུང་ན་སྙམ་པའི་བློ་ཆེར་མི་སྐྱེ་ཞིང་།
ཉིན་མཚན་ཀུན་དུ་སྡུག་ཀུན་གཉིས་སྤངས་པའི་ཐར་བ་དོན་གཉེར་གྱི་བློ་རྩོལ་མེད་དུ་སྐྱེ་བ་དེའི་ཚེ། ལམ་གྱི་ངོ་
བོར་གྱུར་བའི་ངེས་འབྱུང་རྣམ་དག་རྒྱུད་ལ་སྐྱེས་པར་འཇོག་པའི་ཕྱིར་ཏེ། དེ་སྐད་དུ་ཡང་། དེ་ལྟར་གོམས་པས་
སྲིད་པའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང་། ། ཉིན་མཚན་ཀུན་ཏུ་ཐར་བ་དོན་གཉེར་
བློ། ། བྱུང་ན་དེ་ཚེ་ངེས་འབྱུང་སྐྱེས་པ་ལགས། ། ཞེས་སོ། ། འདི་ནི་ལམ་གྱི་ངེས་འབྱུང་ཁྱད་པར་ཅན་ལ་
དགོངས་པ་སྟེ། གཞན་དུ་ན། ལམ་རིམ་ཆུང་བ་ལས། དེ་ལྟར་སྡུག་ཀུན་གཉིས་ཀྱི་སྒོ་ནས་འཁོར་བའི་མཚན་
ཉིད་ཞིབ་ཏུ་ཤེས་པར་བྱས་པ་ན་དེ་འདོར་འདོད་པ་དང་། དེ་རྣམས་ཉེ་བར་ཞི་བ་ལ་ཐོབ་འདོད་བྱུང་བ་ཙམ་
ནས་ངེས་འབྱུང་གི་བསམ་པ་ཡིན་མོད། ཅེས་གསུངས་པ་ལྟར་གོ་དགོས་ལ། འདུལ་བའི་སྐབས་སུ་སོ་ཐར་གྱི་
སྡོམ་པའི་རྒྱུར་ངེས་འབྱུང་དགོས་པར་བཤད་པའི་དོན་ལ། མཁན་སློབ་ཀྱིས་འཁོར་བའི་ཉེས་དམིགས་དང་ཐར་
བའི་ཕན་ཡོན་ལེགས་པར་བརྡ་སྤྲད་པ་ན། གང་ཟག་དེ་ལ་འཁོར་བ་སྤོང་འདོད་དང་། ཐར་བ་ཐོབ་འདོད་ཀྱི་
བློའམ་གོ་བ་བརྟན་པོ་ཞིག་སྐྱེས་པས་ཀྱང་། ངེས་འབྱུང་དུ་འགྲོ་བར་བཤད་པ་ཡོད་པས། ངེས་འབྱུང་ལ་གཙོ་

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
ཕལ་གྱི་ཁྱད་པར་ཡང་ཡོད་པ་མངོན་ནོ། ། དེས་ན། འཁོར་བ་སྤྱིའི་སྡུག་བསྔལ་ལས་ཐར་འདོད་ཀྱི་བསམ་པ་
ནམ་སྐྱེས་པ་ན་དེ་ལ་ངེས་འབྱུང་སྐྱེས་ཡང་། བྱེ་བྲག་རྒྱལ་པོའམ་ནད་གདོན་དགྲ་སོགས་ཀྱིས་གཙེས་པའི་ཚེ། དེ་
ལས་ཐར་འདོད་སྐྱེས་པ་ཙམ་གྱིས་ནི་མི་ཆོག་གོ། འོན་ཀྱང་དེས་རྐྱེན་བྱས་ནས་ངེས་འབྱུང་རྣམ་དག་ནི་སྐྱེ་བ་ཡོད་
པར་གསལ་ཏེ། དཔེར་ན། ཀུན་དགའ་བའི་ཚ་བོ་གཉིས་བཞིན་ནོ། ། སྣང་ཤས་ཀྱིས་དབང་དུ་སོང་སྟེ་དགེ་བ་
བྱས་པ་རྣམས་འཁོད་པ་མ་གཏོགས། ཐར་བའི་རྒྱུར་མི་འགྲོ་བར་བཤད་པའི་ཕྱིར་ན། ངེས་འབྱུང་གི་བསམ་
པས་མ་ཟིན་པར། མདོ་སྔགས་ཀྱི་ཆོས་གང་ལ་ཉམས་ལེན་བྱས་ནའང་མངོན་མཐོའི་རྒྱུ་ཙམ་མ་ གཏོགས་
སངས་རྒྱས་ལྟ་ཅི་ཐར་བའི་རྒྱུར་ཡང་འགྲོ་དཀའ་བས་འདི་ལ་འབད་པ་གནད་ཆེ་བར་སེམས་ཏེ། འདི་དག་ནི་
སྐྱེས་བུ་འབྲིང་དང་ཐུན་མོང་བའི་ལམ་གྱི་དབང་དུ་བྱས་པའོ། །
གཉིས་པ་བྱང་ཆུབ་ཀྱི་སེམས་བཤད་པ་ལ་གཉིས། སེམས་བསྐྱེད་དགོས་པའི་རྒྱུ་མཚན། བསྐྱེད་ཚུལ་
དངོས་སོ། ། དང་པོ་ནི། ཀུན་མཁྱེན་དོན་དུ་གཉེར་བར་འདོད་པའི་སྐྱེས་བུས། བྱང་ཆུབ་ཀྱི་སེམས་བསྐྱེད་
དགོས་ཏེ། གོང་དུ་བརྗོད་པ་ལྟར་ངེས་འབྱུང་སྐྱེས་ཀྱང་། དེ་དང་དེས་ཟིན་པའི་སྦྱིན་སོགས་བྱང་ཆུབ་ཀྱི་སེམས་
ཀྱིས་མ་ཟིན་ན། ཐར་པའི་རྒྱུར་འགྲོ་ཡང་སངས་རྒྱས་སྒྲུབ་བྱེད་ཀྱི་རྒྱུ་ཁྱད་པར་ཅན་དུ་མི་འགྱུར་བའི་ཕྱིར་ཏེ།
དེ་ལྟར་ཡང་། ངེས་འབྱུང་དེ་ཡང་རྣམ་དག་སེམས་བསྐྱེད་ཀྱིས། ། ཟིན་པ་མེད་ན་བླ་མེད་བྱང་ཆུབ་ཀྱི། ། ཕུན་
ཚོགས་བདེ་བའི་རྒྱུ་རུ་མི་འགྱུར་བས། ། བློ་དང་ལྡན་པས་བྱང་ཆུབ་སེམས་མཆོག་བསྐྱེད་ཅེས་སོ། ། གཞན་
ཡང་། སངས་རྒྱས་འདོད་པས་བྱང་ཆུབ་ཀྱི་སེམས་བསྐྱེད་དགོས་ཏེ། བྱང་ཆུབ་ཀྱི་སེམས་ནི། སངས་རྒྱས་ཐོབ་
བྱེད་ཀྱི་ཐུན་མོང་མ་ཡིན་པའི་རྒྱུ་ཡིན་པའི་ཕྱིར་ཏེ། དཔེར་ན། ནས་ཀྱི་ས་བོན་ནི། དེའི་ཐུན་མོང་མ་ཡིན་པའི་
རྒྱུ་དང་། ཕ་ནི་བུའི་ཐུན་མོང་མ་ཡིན་པའི་རྒྱུ་ཡིན་པ་བཞིན་ནོ། ། དེ་ཡང་ཡོན་ཏེ། སྟོང་ཉིད་རྟོགས་པའི་ཤེས་
རབ་སོགས་ཕལ་ཆེར་ནི། ཐེག་པ་གསུམ་པོ་གང་གི་བྱང་ཆུབ་དོན་གཉེར་གྱི་བསམ་པས་ཟིན་ན། དེ་དང་དེའི་
བྱང་ཆུབ་ཏུ་འཁྲིད་པར་བྱེད་ཀྱང་། བྱང་ཆུབ་ཀྱི་སེམས་ནི་སངས་རྒྱས་ཀྱི་བྱང་ཆུབ་ཏུ་བགྲོད་པའི་རྒྱུར་འགྱུར་གྱི།
གཞན་དུ་མི་འགྱུར་བའི་ཕྱིར་རོ། ། ཐེག་ཆེན་པར་འགྱུར་བ་ལ་སེམས་འདི་བསྐྱེད་དགོས་ཏེ། འདི་ཐེག་པ་ཆེན་
པོར་འཇུག་པའི་སྒོ་ཡིན་པའི་ཕྱིར་ཏེ། འདི་རྒྱུད་ལ་སྐྱེས་ན་ཡོན་ཏན་གཞན་གང་ཡང་མེད་ཀྱང་ཐེག་ཆེན་པར་
འཇོག་ལ། འདི་མ་སྐྱེས་ན་ཡོན་ཏན་གཞན་ཅི་འདྲ་ཞིག་ཡོད་ཀྱང་ཐེག་ཆེན་པར་མི་འགྱུར་བའི་ཕྱིར་ཏེ། ཐེག་
ཆེན་པ་ཡིན་མིན་སེམས་འདི་བསྐྱེད་མ་བསྐྱེད་ཀྱི་སྒོ་ནས་འཇོག་པའི་ཕྱིར་ཏེ། དེ་ལྟར་ལམ་རིམ་ཆེ་ཆུང་སོགས་
ནས་གསུངས་པའི་ཕྱིར་རོ། ། ནམ་བྱང་ཆུབ་ཀྱི་སེམས་རང་རྒྱུད་ལ་སྐྱེས་པ་དེའི་ཚེ། ཡོན་ཏན་གཞན་ཡོད་དམ་
0

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མེད་ཀྱང་རྒྱལ་བའི་སྲས་བྱང་ཆུབ་སེམས་དཔའ་ཞེས་བྱ་བའི་མིང་དོན་མཐུན་ཐོབ་ཅིང་། ལྷ་དང་བཅས་པའི་
འགྲོ་བའི་ཕྱག་བྱ་བའི་གནས་སུ་འགྱུར་ཏེ། སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །
འཁོར་བའི་བཙོན་རང་བསྡམས་པའི་ཉམ་ཐག་རྣམས། ། བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །
འཇིག་རྟེན་ལྷ་མིར་བཅས་པའི་ཕྱག་བྱར་འགྱུར། ། ཞེས་སོ། གཞན་ཡང་སེམས་འདིས་སྡིག་པ་སྟོབས་ཆེ་
བའང་ཟིལ་གྱིས་གནོན་ནུས་པ་ཡིན་ཏེ། སྤྱོད་འཇུག་ལས། སྡིག་པ་སྟོབས་ཆེན་ཤིན་ཏུ་མི་བཟད་པ། ། དེ་ནི་
རྫོགས་པའི་བྱང་ཆུབ་སེམས་མིན་པ། ། དགེ་གཞན་གང་གིས་ཟིལ་གྱིས་གནོན་པར་འགྱུར། ། ཞེས་པ་དང་།
དེ་བཞིན་དུ་སྡོང་པོ་བཀོད་པའི་མདོ་སོགས་ནས་བྱང་ཆུབ་ཀྱི་སེམས་བསྐྱེད་པ་ལ་ཕན་ཡོན་མཐའ་ཡས་པ་ཞིག་
གསུངས་སོ། །
གཉིས་པ་སེམས་བསྐྱེད་པའི་ཚུལ་ཡོད་དེ། ཕན་ཡོན་དེ་ལྟར་མཐོང་བའི་སྐྱེས་བུ་དེས། རང་ཉིད་འཁོར་
བར་འཁྱམས་ཚུལ་བསམས་ཏེ། ཀྱེ་མ་ཐོགས་མེད་པ་ནས་ད་ལྟའི་བར་དུ་བརྒྱུད་དེ་མར་གྱུར་ནས་ཡང་ཡང་དྲིན་
གྱིས་བསྐྱངས་པའི་འགྲོ་བ་འདི་དག་ཀྱང་སྐྱེ་རྒ་ན་འཆིའི་ཆུ་བོ་བཞིས་འཁོར་བའི་རྒྱ་མཚོར་ནི་ཁྱེར། ལས་དཀར་
ནག་གི་ཞགས་པས་ནི་དམ་དུ་བཅིངས། བདག་འཛིན་གྱི་ལྕགས་ཀྱི་དྲ་བའི་སྦུབས་སུ་ནི་རབ་ཏུ་ཆུད། མ་རིག་
པའི་མུན་པའི་སྨག་ཆེན་ནི་མུན་ལྟར་འཐིབས་པའི་འཁོར་བའི་གནས་སུ་སྡུག་བསྔལ་གྱི་སྡུག་བསྔལ། འགྱུར་བའི་
སྡུག་བསྔལ། འདུ་བྱེད་ཀྱི་སྡུག་བསྔལ་གསུམ་གྱིས་རྒྱུན་ཆད་མེད་པར་མནར་བའོ་སྙམ་དུ་བསམས་ནས་སྙིང་རྗེ་
ཆེན་པོས་ཀུན་ནས་བསླངས་ཏེ། དེ་རྣམ་སྡུག་བསྔལ་ལས་སྒྲོལ་བའི་ཆེད་དུ་བདག་ཉིད་སངས་རྒྱས་ཀྱི་གོ་འཕང་
ཅི་ནས་ཀྱང་ཐོབ་པར་བྱའོ་སྙམ་དུ་བྱང་ཆུབ་ཏུ་སེམས་བསྐྱེད་པར་བྱ་བ་ཡིན་པའི་ཕྱིར་ཏེ། དེ་ལྟར་ཡང་།
ཤུགས་དྲག་ཆུ་བོ་བཞི་ཡི་རྒྱུན་གྱིས་ཁྱེར། ། བཟློག་དཀའ་ལས་ཀྱི་འཆིང་བ་དམ་པོས་བཅིངས། ། བདག་འཛིན་
ལྕགས་ཀྱི་དྲ་བའི་སྦུབས་སུ་ཚུད། ། མ་རིག་མུན་པའི་སྨག་ཆེན་ཀུན་ནས་འཐིབས། ། མུ་མེད་སྲིད་པར་སྐྱེ་ཞིང་
སྐྱེ་བ་རུ། ། སྡུག་བསྔལ་གསུམ་གྱིས་རྒྱུན་ཆད་མེད་པར་མནར། ། གནས་སྐབས་འདི་འདྲ་འགྱུར་བའི་མ་རྣམས་
ཀྱི། ། ངང་ཚུལ་བསམས་ནས་སེམས་མཆོག་བསྐྱེད་པར་མཛོད། ། ཅེས་སོ། ། སེམས་འདི་སྐྱེ་བའི་རྒྱུ་རྐྱེན་ལ་
སྤྱིར་མང་དུ་ཡོད་ཀྱང་། ། སྦྱོང་ཚུལ་རྣམ་པ་གཉིས་བཤད་དེ། དེ་ཡང་རྒྱུ་འབྲས་མན་ངག་བདུན་གྱི་སྒོ་ནས་
དང་། བདག་གཞན་མཉམ་བརྗེའི་སྒོ་ནས་སྦྱོང་ཚུལ་ལོ། ། འདི་གཉིས་ཀྱི་དོན་བསྡུ་ན། དང་པོ་ནི་འདི་ལྟར་བྱ་
སྟེ། སེམས་ཅན་ཐམས་ཅད་སྔོན་རང་གི་མ་བྱེད་མྱོང་བ་ཤ་སྟག་ཡིན་པས་དེ་རྣམས་མར་ཤེས་པ་དང་། དེས་
དྲིན་གྱིས་བསྐྱངས་པས་དྲིན་དྲན་པ་དང་། ལན་དུ་ཕན་འདོགས་དགོས་པས་དྲིན་གཟོ་བ་དང་། དེ་ཡང་བདེ་བ་
50

༄༅། ： ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། ། །
ལ་འགོད་དགོས་པས་བདེ་བ་དང་ལྡན་ན་དང་ལྡན་པར་གྱུར་ཅིག་སྙམ་པའི་བྱམས་པ་དང་། སྡུག་བསྔལ་དང་
བུལ་ན་དང་བྲལ་བར་གྱུར་ཅིག་སྙམ་པའི་སྙིང་རྗེ་དང་། དེ་ཡང་བདག་ཉིད་ཀྱིས་ངེས་པར་ཁུར་དུ་བླངས་ནས་
བྱའོ་སྙམ་པའི་ལྷག་བསམ་རྣམ་དག་དང་དྲུག་གིས་འབྲས་བུ་བྱང་ཆུབ་ཏུ་སེམས་བསྐྱེད་པར་བྱ་བ་ཡིན་པའི་ཕྱིར་
རོ། ། གཉིས་པ་ཡང་འདི་ལྟར་བྱ་སྟེ། སྙིང་ཐག་པ་ནས་བདག་གི་བདེ་དགེ་ཐམས་ཅད་སྣ་བུག་གི་རླུང་དང་
འགྲོགས་ནས་སེམས་ཅན་ཐམས་ཅད་ལ་ངོ་བོ་ཐ་དད་པར་འཛིན་མི་རིགས་ཏེ། ཕྱིའི་མྱུ་གུ་སོགས་དང་ནང་གི་
བདེ་སྡུག་སོགས་རང་རང་གི་རྒྱུ་རྐྱེན་དང་འདོགས་བྱེད་ཀྱི་རྟོག་པ་ལ་བརྟེན་ནས་ཅུང་ཟད་ཀྱང་མི་འཆོལ་བར་
འབྱུང་བའི་ཀུན་རྫོབ་རྟེན་འབྲེལ་གྱི་སྣང་བ་རྣམས་སླུ་བ་མེད་པ་ལ་ངེས་ཤེས་གཏིང་ནས་འདྲོངས་པ་དང་། དེ་
དག་བཏགས་དོན་ཇི་ལྟར་ཡིན་བཙལ་བའི་ཚེ་རྙེད་རྒྱུ་རྡུལ་ཙམ་ཡང་མེད་པའི་སྟོང་བར་ངེས་ནས། སྣང་སྟོང་དེ་
གཉིས་ངོ་བོ་ཐ་དད་ཀྱི་བདེན་གྲུབ་བམ་རིགས་ཤེས་ཀྱི་དཔྱད་བཟོད་དུ་གྲུབ་པར་ཁས་ལེན་དགོས་པ་མ་ཡིན་ཡང་།
དེ་ལྟར་མ་གོ་བར་དེ་གཉིས་གཞི་གཅིག་གི་སྟེང་དུ་གཉིས་ཚོགས་སུ་འདུར་མི་རུང་བའི་འགལ་བར་འདོད་པ་དེ་
སྲིད་དུ། ད་དུང་ཐུབ་པའི་དགོངས་པ་ལེགས་པར་རྟོགས་ཞེས་འཇོག་ཏུ་མི་རུང་བའི་ཕྱིར་ཏེ། དེ་སྐད་དུ་ཡང་།
སྣང་བ་རྟེན་འབྲེལ་སླུ་བ་མེད་པ་དང་། ། སྟོང་བ་ཁས་ལེན་བྲལ་བའི་གོ་བ་གཉིས། ། ཇི་སྲིད་སོ་སོར་སྣང་བ་དེ་
སྲིད་དུ། ། ད་དུང་ཐུབ་པའི་དགོངས་པ་རྟོགས་པ་མེད། ། ཅེས་སོ། ། དེ་འདྲ་བའི་སྣང་སྟོང་གཉིས་ངོ་བོ་
གཅིག་ཡིན་ཏེ། ཆོས་རྣམས་རང་བཞིན་གྱིས་སྟོང་བ་ལ་བྱ་བྱེད་ཐམས་ཅད་འཐད་པར་བཞག་ཆོག་པའི་ཕྱིར་ཏེ།
རྟེན་འབྲེལ་གང་ཡིན་རང་བཞིན་གྱིས་སྟོང་ཞིང་། རང་བཞིན་གྱིས་སྟོང་པའི་ཆོས་རྣམས་ནི་བརྟེན་ནས་འབྱུང་
བའི་ཕྱིར་ཏེ། རྩ་ཤེ་ལས། གང་ལ་སྟོང་བ་ཉིད་རུང་བ། ། དེ་ལ་ཐམས་ཅད་རུང་བར་འགྱུར། ། ཞེས་དང་།
རྟེན་ཅིང་འབྲེལ་བར་འབྱུང་བ་གང་། ། དེ་ནི་སྟོང་བ་ཉིད་དུ་བཤད། ། དེ་ནི་བརྟེན་ནས་གདགས་པ་སྟེ། ། དེ་
ཉིད་དབུ་མའི་ལམ་ཡིན་ནོ། ། གང་ཕྱིར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་པ། ། དེ་ཕྱིར་
སྟོང་བ་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། ཞེས་གསུངས་པའི་ཕྱིར་རོ། ། སྣང་སྟོང་དེ་གཉིས་
གཞི་གཅིག་གི་སྟེང་དུ་མི་འགལ་བར་ངོ་བོ་གཅིག་ཏུ་འཇོག་ནུས་པའི་དཔེ་ཡོད་དེ། དཔེར་ན་མེ་ལོང་ནང་གི་
གཟུགས་བརྙན་གང་དུ་སྣང་བ་དང་དེས་སྟོང་བ་གཉིས་ངོ་བོ་གཅིག་ཏུ་མི་འགལ་བ་བཞིན་ནོ། ། བཞི་བ་ནི། འོ་
ན་དུས་གང་གི་ཚེ་རྙེད་ཅེ་ན། ཐལ་འགྱུར་བའི་ལུགས་ཀྱི་ཐུན་མོང་མ་ཡིན་པའི་ལྟ་བའི་དཔྱད་པ་རྫོགས་ནས་བ་
འཚོལ་དགོས་ཚུལ། སྟོང་བ་རྟེན་འབྲེལ་གྱི་དོན་དུ་རྟོགས་ན་རྒྱལ་པ་དགྱེས་པར་བསྟན་པ། སྣང་སྟོང་ངོ་བོ་ཐ་
དད་དུ་འཛིན་མི་རིགས་པར་བསྟན་པ། ལྟ་བའི་དཔྱད་པ་རྫོགས་ཚད། ཐལ་འགྱུར་པའི་ལྟ་བའི་ཁྱད་ཆོས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སོ། ། དང་པོ་ནི། ཐར་འདོད་ཀྱི་སྐྱེས་བུས་སྟོང་ཉིད་རྟོགས་པའི་ལྟ་བ་འཚོལ་དགོས་པ་ཡིན་ཏེ། སྟོང་ཉིད་
རྟོགས་པའི་ཤེས་རབ་རྒྱུད་ལ་མ་སྐྱེས་ན། ངེས་འབྱུང་དང་བྱང་ཆུབ་ཀྱི་སེམས་ལ་ཅི་ཙམ་གོམས་པར་བྱས་ཀྱང་།
འཁོར་བའི་རྩ་བ་མ་རིག་པ་སྤོང་བར་མི་ནུས་པའི་ཕྱིར་ཏེ། དེ་ལྟར་ཡང་། གནས་ལུགས་རྟོགས་པའི་ཤེས་རབ་
མི་ལྡན་ན། ། ངེས་འབྱུང་བྱང་ཆུབ་སེམས་ལ་གོམས་བྱས་ཀྱང་། ། སྲིད་པའི་རྩ་བ་གཅོད་པར་མི་ནུས་པས། །
དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། ། ཅེས་གསུངས་ཤིང་། དེ་བཞིན་དུ། རྒྱས་འབྲིང་བསྡུས་
གསུམ་སོགས་ཤེར་ཕྱིན་གྱི་མདོ་རྣམས་དང་། དཀོན་བརྩེགས། ཕལ་ཆེན། མདོ་མང་སོགས་དང་། དགོངས་
འགྲེལ་གྱི་བསྟན་བཅོས་དུ་མ་ལས་ཀྱང་སྟོང་ཉིད་རྟོགས་དགོས་པའི་རྒྱུ་མཚན་དང་རྟོགས་པ་ལ་ཕན་ཡོན་མཐའ་
ཡས་པ་ཞིག་གསུངས་པ་མཐོང་བའི་ཕྱིར་རོ། ། གཉིས་པ་ནི། སྤྱིར་ལྟ་བའི་རྣམ་གྲངས་མང་ཡང་། ལྟ་བ་གང་
ལ་ཞུགས་ན་རྒྱལ་བ་དགྱེས་པའི་ལམ་ལ་ཞུགས་པར་འཇོག་ཚུལ་ཡོད་དེ། འཁོར་འདས་ཀྱི་ཆོས་རྣམས་ཀྱི་ཐོབ་བྱ་
ཐོབ་བྱེད་བསྐྱེད་བྱ་སྐྱེད་བྱེད་ཀྱི་རྒྱུ་འབྲས་ནམ་ཡང་མི་སླུ་བར་མཐོང་ཞིང་། དེ་དག་དོན་དམ་དཔྱོད་བྱེད་ཀྱི་
རིགས་པ་ཡང་དག་གིས་བཏགས་དོན་བཙལ་བའི་ཚེ། བདེན་འཛིན་ལྷན་སྐྱེས་ཀྱིས་བཟུང་བ་ལྟར་གྱི་དམིགས་
པའི་གཏད་སོ་མེད་པར་རྟོགས་པ་ན། གང་ཟག་དེ་ནི་རྒྱལ་བ་དགྱེས་པའི་ལམ་ལ་ཞུགས་པར་འཇོག་རིགས་པའི་
ཕྱིར་ཏེ། དེ་ལྟར་ཡང་། གང་ཞིག་འཁོར་འདས་ཆོས་རྣམས་ཐམས་ཅད་ཀྱི། ། རྒྱུ་འབྲས་རྣམ་ཡང་སླུ་བ་མེད་
མཐོང་ཞིང་། ། དམིགས་པའི་གཏད་སོ་གང་ཡིན་ཀུན་ཞིག་པ། ། དེ་ནི་རྒྱལ་བ་དགྱེས་པའི་ལམ་ལ་ཞུགས། །
ཞེས་སོ། ། གསུམ་པ་ནི། སྣང་བ་རྟེན་འབྲེལ་དང་སྟོང་བ་དེའི་རང་བཞིན་མེད་པ་གཉིས་ཕར་གཏོང་བ་དང་།
དེ་རྣམས་ཀྱི་སྡུག་བསྔལ་ཐམས་ཅད་ཐབས་དེས་རང་ལ་ཚུར་ལེན་པའི་དམིགས་པ་ཡང་ཡང་བྱས་པའི་སྒོ་ནས།
དེ་དག་གི་དོན་དུ་སངས་རྒྱས་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་བསྐྱེད་པར་བྱ་བ་ཡིན་པའི་ཕྱིར་རོ། །
འདི་ནི་བྱམས་པ་དང་སྙིང་རྗེའི་སྒོ་ནས་སྦྱོང་ཚུལ་ཡིན་ཏེ། རང་གི་དེ་དགེ་གཞན་ལ་གཏོང་བ་ནི་བྱམས་པ་དང་།
གཞན་གྱི་སྡུག་བསྔལ་རང་ལ་ལེན་པ་ནི་སྙིང་རྗེའི་སྒོ་ནས་སྦྱོང་ཚུལ་ཡིན་པའི་ཕྱིར། ། འོན་ཀྱང་བྱང་ཆུབ་ཏུ་
སེམས་བསྐྱེད་པ་ལ་མེད་དུ་མི་རུང་བའི་རྒྱུ་གཙོ་བོ་ནི། སེམས་ཅན་ཐམས་ཅད་སྡུག་བསྔལ་ལས་སྐྱོབ་འདོད་ཀྱི་
སྙིང་ཆེན་པོ་ཡིན་ཏེ། འདི་མེད་ན་བྱང་ཆུབ་ཀྱི་སེམས་སྐྱེ་མི་སྲིད་པར་ངེས་ལ། དེ་ལྟ་བུའི་སྙིང་རྗེས་ཀུན་ནས་
བསླངས་ཏེ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་རང་གི་རང་གིས་སྐྱེ་བ་ཡོད་ན། གཞན་མ་
ཚང་ཡང་བྱང་ཆུབ་ཀྱི་སེམས་སྐྱེས་པའམ། མྱུར་དུ་སྐྱེ་བ་ལ་མངོན་དུ་ཕྱོགས་པ་གང་རུང་ཞིག་ཡིན་པར་ངེས་པའི་
ཕྱིར་རོ། ། ཐེག་ཆེན་སེམས་བསྐྱེད་ལ་ནི་བྱང་ཆུབ་ཀྱི་སེམས་ཞེས་བརྗོད་པ་ཡང་། སྙིང་རྗེ་ཆེན་པོས་ཀུན་ནས་
52

༄༅། ། འ་མ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
བསླངས་ཏེ་སེམས་ཅན་ཐམས་ཅད་ཀྱི་དོན་དུ་བདག་ཉིད་རྫོགས་པའི་བྱང་ཆུབ་ཐོབ་པར་འདོད་ནས་དོན་དུ་
གཉེར་དགོས་པའི་དོན་ཡིན་གྱི། སེམས་ཅན་གཞན་ལ་ཅུང་ཟད་མེད་ཀྱང་མི་གནོད་པར་འདུག་པ་ཙམ་གྱིས་ནི་
མི་ཆོག་པའི་ཕྱིར་ཏེ། གཞན་ལ་མི་འཚེ་བ་ནི་ཐེག་པ་དམན་པ་ལའང་ཡོད་པའི་ཕྱིར་རོ། ། དེས་ན་ཁ་ཅིག་ཞི་
དུལ་གནས་པ་ཙམ་ལ་བྱང་ཆུབ་སེམས་དཔའོ་སྙམ་པ་ནི་ཆེར་འཁྲུལ་ལོ། ། སྔར་བཤད་པའི་བྱམས་སྙིང་རྗེ་གཉིས་
སེམས་བསྐྱེད་ཀྱི་རྒྱུར་འགྲོ་བར་མ་ཟད། གཉིས་ཀ་ལའང་ཕན་ཡོན་གཞན་མཐའ་ཡས་པ་ཞིག་མདོ་ལས་གསུངས་
པ་མཐོང་བ་ལས་ནི། དེའི་སྒོ་ནས་སེམས་བསྐྱེད་པ་ལ་འབད་པར་བྱ་སྟེ། འདི་དག་ནི་སྐྱེས་བུ་ཆེན་པོའི་དབང་
དུ་བྱས་པའོ། །
གསུམ་པ་ཡང་དག་པའི་ལྟ་བ་བཤད་པ་ལ་གཉིས། གཞུང་གི་དོན་དང་སྦྱར་བ། དེ་ལས་འཕྲོས་པའི་དོན་
བྱེ་བྲག་ཏུ་བཤད་པའོ། ། དང་པོ་ལ་ལྔ། ལྟ་རྒྱལ་བའི་དགོངས་པ་རྙེད་ཚད་ཡོད་དེ། རིགས་པ་ཡང་དག་གིས་
དཔྱད་པ་ན། དུས་ནམ་ཞིག་གི་ཚེ་རྒྱུ་ལ་བརྟེན་ནས་འབྲས་བུ་འབྱུང་བའི་བྱ་བྱེད་ནམ་ཡང་མི་སླུ་བར་བློའི་ཡུལ་དུ་
འཆར་བ་དང་། རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་སྟོང་སང་ངེས་གཉིས་ལས། གཅིག་འཇོག་
ཐུབ་པའི་ཚེ་ཅིག་ཤོས་འཇོག་མི་བདེ་བ་ལྟ་བུ་རེས་འཇོག་མི་དགོས་པར། རྒྱུ་ལས་འབྲས་བུ་འབྱུང་བའི་རྟེན་
འབྲེལ་མི་སླུ་བའི་དོན་མཐོང་བ་ཙམ་ཉིད་ནས་དེའི་བྱེད་པས། བདེན་འཛིན་གྱིས་བཟུང་བ་ལྟར་གྱི་ཞེན་ཡུལ་
མེད་པ་ལ་ངེས་པ་གཏིང་ནས་འདྲོངས་ཏེ་བློའི་ཡུལ་དུ་མི་བདེ་བ་མེད་པའི་གོ་བ་ཆགས་པ་ན། ལྟ་བ་དེ་ལ་ཐོས་
བསམ་གྱི་དཔྱད་པ་རྫོགས་ནས་ཐུབ་པའི་དགོངས་པ་རྙེད་པར་འཇོག་རིགས་པའི་ཕྱིར་ཏེ། དེ་སྐད་དུ་ཡང་།
ནམ་ཞིག་རེས་འཇོག་མེད་པར་ཅིག་ཅར་དུ། ། རྟེན་འབྲེལ་མི་སླུ་མཐོང་བ་ཙམ་ཉིད་ནས། ། ངེས་ཤེས་ཡུལ་གྱི་
འཛིན་སྟངས་ཀུན་འཇིག་ནི། ། དེ་ཚེ་ལྟ་བའི་དཔྱད་པ་རྫོགས་པ་ལགས། ། ཞེས་སོ། ། ཚུལ་འདི་ལྟར་རྙེད་
པར་ཤིན་ཏུ་དཀའ་སྟེ། ལམ་རིམ་ཆུང་བ་ལས། དཀའ་ས་ནི་རང་གི་ངོ་བོས་གྲུབ་པའི་རང་བཞིན་མ་ལུས་པར་
ཁེགས་པ་དང་། རང་བཞིན་མེད་པའི་གང་ཟག་ལ་སོགས་པ་དེ་ཉིད་ལས་སོག་པ་པོ་དང་འབྲས་བུ་མྱོང་བ་པོར་
འཇོག་པ་ལ་ངེས་པ་གཏིང་ནས་འདྲོངས་ཏེ། དེ་རྣམས་སུ་འཇོག་ཐུབ་པའི་གཉིས་ཚོགས་དེ་སྲིད་མཐའ་ཙམ་དུ་
སོང་བས་དབུ་མའི་ལྟ་བ་རྙེད་པར་དཀའ་བ་ཡིན་ནོ། ། ཞེས་གསུངས་པས་སོ། ། འདི་ལྟར་རྙེད་ན་ངོ་མཚར་
ཤིན་ཏུ་ཆེ་བ་ཡིན་ཏེ། བྱང་ཆུབ་སེམས་འགྲེལ་ལས། ཆོས་རྣམས་སྟོང་བ་འདི་ཤེས་ནས། ། ལས་དང་འབྲས་བུ་
བསྟེན་པ་གང་། ། ངོ་མཚར་བས་ཀྱང་འདི་ངོ་མཚར། ། རྨད་བྱུང་བས་ཀྱང་འདི་རྨད་བྱུང་། ། ཞེས་གསུངས་
པའི་ཕྱིར་རོ། །
53

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལྔ་བ་ནི། གཞན་ཡང་། ཐལ་འགྱུར་བའི་ལྟ་བའི་ཁྱད་ཆོས་ཡོད་དེ། སྤྱིར་སྣང་བས་མེད་མཐའ་དང་
སྟོང་བས་ཡོད་མཐའ་སེལ་ཡང་། འདིར་དེ་ལས་ལྡོག་སྟེ་སྣང་བ་རྟེན་འབྲེལ་གྱི་དོན་གོ་ན་ཐ་སྙད་ཙམ་དུ་ཡོད་ཀྱི་
བདེན་གྲུབ་ཏུ་མེད་པར་ཤེས་ནུས་པས་རྟག་མཐའ་སེལ་བ་དང་། རང་བཞིན་གྱིས་སྟོང་བར་ངེས་ན་བདེན་གྲུབ་
ཏུ་མེད་ཀྱི། ཐ་སྙད་དུ་མེད་པ་མ་ཡིན་པར་ཤེས་ནུས་པས་ཆད་མཐའ་སེལ་ཞིང་། རང་བཞིན་གྱིས་སྟོང་བའི་རྒྱུ་
ཉིད་ལ་བལྟོས་ནས་འབྲས་བུ་དང་། འབྲས་བུ་ལ་བལྟོས་ནས་རྒྱུར་འཇོག་པའི་རྒྱུ་འབྲས་ཀྱི་འཆར་ཚུལ་ལེགས་
པར་ཤེས་པ་ཉིད་ལས་རྟག་ཆད་ཀྱི་ལྟ་བ་ངན་པའི་དབང་དུ་མི་འགྱུར་བའི་ཕྱིར་ཏེ། དེ་ལྟར་དུའང་། གཞན་
ཡང་སྣང་བས་ཡོད་མཐའ་སེལ་བ་དང་། ། སྟོང་བས་མེད་མཐའ་སེལ་ཞིང་སྟོང་བ་ཉིད། ། རྒྱུ་དང་འབྲས་བུར་
འཆར་བའི་ཚུལ་ཤེས་ན། ། མཐར་འཛིན་ལྟ་བས་འཕྲོག་པར་མི་འགྱུར་རོ། ། ཞེས་གསུངས་པའི་ཕྱིར་རོ། །
འདི་དག་ནི་སྐྱེས་བུ་ཆེ་འབྲང་དང་ཐུན་མོང་བའི་ལམ་གྱི་དབང་དུ་བྱས་པ་སྟེ། ཇི་སྐད་བཤད་པ་རྣམས་ནི་རྗེ་ཉིད་
ཀྱིས་ལམ་གྱི་གཙོ་བོ་རྣམ་གསུམ་བསྟན་པ་ལས་འབྱུང་བའི་དོན་གྱི་དངོས་གཞི་བསྡུས་ནས་བཤད་པ་ཡིན་ནོ། །
གཉིས་པ་འཕྲོས་དོན་བཤད་པ་ལ་གཉིས། སྔོན་འགྲོ་དང་། དངོས་གཞིའོ། ། དང་པོ་ནི། སྐྱབས་འགྲོ་
སོགས་སྔོན་དུ་བཏང་ནས། མདུན་གྱི་ནམ་མཁའི་དབྱིངས་སུ་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་
གདན་ལ་རྗེ་བཙུན་འཇམ་པའི་དབྱངས་སྐུ་མདོག་དམར་སེར་ཞལ་གཅིག་ཕྱག་གཉིས་པ། ཕྱག་གཡས་རལ་གྲི་
དང༌། གཡོན་གླེགས་བམ་འཛིན་པ། རལ་བའི་ཐོར་ཚུགས་ཅན། དར་གྱི་ན་བཟའ་དང༌། རིན་པོ་ཆེའི་རྒྱན་
སྣ་ཚོགས་པས་སྤྲས་ཤིང་། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ་རྗེ་བཙུན་བཙོང་ཁ་བ་ཆེན་པོ་དང་དབྱེར་མི་
ཕྱེད་པའི་བདག་ཉིད་དུ་གྱུར། དེའི་མཐའ་སྐོར་དུ་རྩ་བརྒྱུད་ཀྱི་བླ་མ། སངས་རྒྱས་བྱང་སེམས། ཉན་རང་།
སྲུང་མའི་ཚོགས་དཔག་ཏུ་མེད་པས་བསྐོར་བའི་སྤྱིར་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་
བྱུང་། ཐུགས་ཀའི་ཧཱུྃ་ལས་འོད་ཟེར་འཕྲོས་རྗེ་བཙུན་འཇམ་པའི་དབྱངས་ལ་བླ་མ་སངས་རྒྱས་བྱང་སེམས་
སོགས་ཀྱི་བསྐོར་བ་སྤྱན་དྲངས། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར་པར་བསམ་ལ། ཕྱག་འཚལ་ཅི་རིགས་
དང་། ཁྱད་པར་མཁྱེན་སྲིད་མར་འབྱུང་བ་དང་། བསྡུ་ན། སྐྱབས་གནས་ཀུན་འདུས་ཀྱི་ངོ་བོ་རྗེ་བཙུན་
འཇམ་པའི་དབྱངས་ཀྱི་ཞབས་ལ་གུས་པས་ཕྱག་འཚལ་ཞིང་། མཆོད་དོ་སྐྱབས་སུ་མཆིའོ། ། ཞེས་ལན་གསུམ་
མམ་བདུན་སོགས་དང་། བདག་གཞན་ལུས་ངག་ཡིད་གསུམ་སོགས་མཎྜལ་ཅི་རིགས་ཕུལ་ནས་སྡིག་ལྟུང་ཉེས་
པའི་ཚོགས་ཅི་བགྱིས་པ་ཐམས་ཅད་མཐོལ་ལོ་འཆགས་སོ། ། རང་གཞན་སྐྱེ་འཕགས་ཐམས་ཅད་ཀྱིས་བསགས་
པའི་དགེ་བའི་རྩ་བ་ཅི་མཆིས་པ་ཐམས་ཅད་ལ་རྗེས་སུ་ཡི་རང་ངོ༌། ། ཟབ་པ་དང་རྒྱུ་ཆེ་བའི་ཆོས་ཀྱི་འཁོར་ལོ་བླ་
54

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
ན་མེད་པར་བསྐོར་བར་བསྐུལ་ལོ། ། མྱ་ངན་ལས་མི་འདའ་བར་རྟག་པར་བཞུགས་སུ་གསོལ། དགེ་བའི་རྩ་བ་
ཐམས་ཅད་ཀྱང་སངས་རྒྱས་འགྲུབ་པ་དང་ཁྱད་པར་སྟོང་ཉིད་རྟོགས་པའི་ལྟ་བ་རྣམ་དག་རྒྱུད་ལ་སྐྱེ་བའི་ཕྱིར་
བསྔོ་བར་བྱའོ། ། ཞེས་ཡན་ལག་བདུན་པ་རྒྱས་བསྡུས་ཅི་རིགས་བྱ། དེ་ནས་གསོལ་འདེབས་གཞན་བྱེད་དམ།
མ་བྱས་ཀྱང་རུང་། བསྡུ་ན། མགོན་པོ་འཇམ་པའི་དབྱངས་ལ་སོགས་པའི་སྐྱབས་གནས་དམ་པ་རྣམས་ལ་
གསོལ་བ་འདེབས་སོ། ། བདག་གི་རྒྱུད་ལ་ངེས་འབྱུང་བྱང་ཆུབ་ཀྱི་སེམས་དང་། ཁྱད་པར་དུ་ལྟ་བ་རྣམ་པར་
དག་པ་མྱུར་དུ་སྐྱེ་བར་བྱིན་གྱིས་རློབ་ཏུ་གསོལ། ཞེས་ཉེར་གཅིག་སོགས་ཀྱིས་གསོལ་བ་དྲག་ཏུ་གདབ། མཐར་
སྐྱབས་གནས་གཞན་ཐམས་ཅད་རྗེ་བཙུན་དང་། དེ་ཉིད་རང་ལ་ཐིམ་པ་རང་ཉིད་ཀྱང་རྗེ་བཙུན་དུ་གྱུར་བར་
བསམ་མོ། ། དེ་ནས་དལ་འབྱོར་ལ་སྙིང་པོ་ལེན་པའི་སྐོར་སོགས་རྒྱས་པར་བསམས་ཀྱང་ལེགས་པར་བཤད་མེད།
འདིར་ལམ་གྱི་གཙོ་བོ་རྣམ་གསུམ་གྱི་དོན་སྙིང་པོར་དྲིལ་ཏེ། བསྡུ་ན་འདི་ལྟར་བསམ་པར་བྱ་སྟེ། དེ་ཡང་དང་
པོར་ལུས་རྟེན་འདི་རྙེད་ཀྱང་། འཆི་བར་ངེས་ཤིང་ནམ་འཆི་ཆ་མེད་པ་སོགས་འཆི་བ་མི་རྟག་པའི་ཚུལ་དང་།
ཤི་ནས་ཀྱང་མི་དགེ་བའི་ལས་ཀྱི་དབང་གིས་ངན་འགྲོར་སྐྱེས་ནས་སྡུག་བསྔལ་མྱོང་དགོས་པའི་ཚུལ་རྣམས་ཅི་ལྟར་
རིགས་ཏེ་ཚེ་འདི་ཙམ་གྱི་བདེ་བ་ལ་ཆགས་པའི་བློ་ཅི་ལྡོག་བྱ། དེ་ནས་གལ་ཏེ་དགེ་བའི་ལས་ཀྱི་དབང་གིས་བདེ་
འགྲོར་སྐྱེས་ནའང་འཁོར་བ་ལས་མཐར་ཕྱིན། སྡུག་བསྔལ་མྱོང་བ་ལས་མ་འདས་པའི་ཚུལ་དང་། འཁོར་བ་སྤྱི་
དང་བྱེ་བྲག་གི་ཉེས་དམིགས་མདོར་བསྡུས་རེ་བསམས་ནས་ཕྱི་མའི་མངོན་མཐོའི་བདེ་བ་ཙམ་ལ་ཆགས་པའི་བློ་
དང་། འཁོར་བ་སྤྱི་ལས་བློ་ཅི་ལྡོག་དང་། ཐར་བ་དོན་གཉེར་གྱི་བློ་ཅི་སྐྱེ་བྱ། དེ་ནས་རང་ཉིད་སྡུག་བསྔལ་གྱིས་
ཇི་ལྟར་གཟིར་བ་བཞིན་དུ་སེམས་ཐམས་ཅད་ཀྱང་དེ་ལྟར་ཡིན་པར་བལྟས་ནས་རང་དོན་ཙམ་གཙོ་བོར་བྱེད་པའི་
བློ་འགོག་ཅིང་། བྱམས་སྙིང་རྗེ་བྱང་ཆུབ་ཀྱི་སེམས་གསུམ་གྱི་དམིགས་རྣམ་དྲན་པར་བྱས་ཏེ། སེམས་ཅན་
ཐམས་ཅད་ཀྱི་དོན་དུ་སང་ས་རྒྱས་ཐོབ་པར་བྱའོ་སྙམ་པའི་བློ་བརྟན་པོ་ཞིག་གམ། ཐ་ན་འང་ཚིག་ཙམ་ཞིག་ལན་
མང་དུ་བརྗོད་པའི་སྒོ་ནས་བཅོས་མའི་ཚུལ་གྱིས་ཀྱང་བསྐྱེད་པར་བྱས་ན་ཕན་ཡོན་ཆེ་བར་རྗེ་ཉིད་ཀྱིས་བཤད།
དེ་ནས་བསམ་པ་དེས་ཟིན་པར་བྱས་ཏེ་ཡང་དག་པའི་ལྟ་བ་ལ་ཇི་ལྟར་ནུས་བཞིན་འཇུག་པར་བྱའོ་སྙམ་ནས་
འཆད་འགྱུར་ལྟར་བསམ་མོ། ། གཉིས་པ་ལ་གཉིས། གཏན་ལ་ཕབ་ནས་བསྒོམ་ཚུལ་དང་། ལུགས་འདིའི་ཐ་
སྙད་གྱི་རྣམ་གཞག་འཇོག་ཚུལ་ལོ། ། དང་པོ་ལ་གཉིས། མཉམ་གཞག་དང་། རྗེས་ཐོབ་ཏུ་སྐྱོང་ཚུལ་ལོ། །
དང་པོ་ལ་གཉིས། གང་ཟག་གི་བདག་མེད་དང་། ཆོས་ཀྱི་བདག་མེད་བསྒོམ་ཚུལ་ལོ། ། དང་པོ་ནི། སྤྱིར་
བདག་མེད་གཏན་ལ་འབེབ་བྱེད་ཀྱི་རིགས་པའི་རྣམ་གྲངས་མང་དུ་གསུངས་པ་ལས། ལམ་རིམ་ཆེ་ཆུང་གཉིས་

༄༅། ། 
རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ། ---- _ _
ཀ་ལས་གཅིག་དུ་བྲལ་གྱི་སྒོ་ནས་གཏན་ལ་ཕབ་པ་ལྟར། འདིར་ཡང་གཙོ་བོར་དེའི་དབང་དུ་བྱས་ཏེ་བཤད་པར་
བྱའོ། ། འདི་ལ་གནད་བཞི་ཚང་སྟེ། དགག་བྱ་ངེས་པའི་གནད། ཁྱབ་པ་ངེས་པའི་གནད། བདེན་པའི་
གཅིག་བྲལ་ངེས་པའི་གནད། བདེན་པའི་དུ་བྲལ་ངེས་པའི་གནད་དོ། ། དང་པོ་ནི། ཐོག་མར་དགག་བྱའི་
སྣང་ཚུལ་ངེས་དགོས་པ་ཡིན་ཏེ། ཆོས་གང་བདེན་པར་གྲུབ་པའི་དོན་སྤྱི་བློའི་ཡུལ་དུ་མ་ཤར་བར། དེ་ཉིད་
བདེན་པས་སྟོང་བའི་དོན་སྤྱི་ཡང་བློའི་ཡུལ་དུ་འཆར་མི་ནུས་པའི་ཕྱིར་ཏེ། སྤྱོད་འཇུག་ལས། བཏགས་པའི་
དངོས་ལ་མ་རེག་པར། ། དེ་ཡི་དངོས་མེད་འཛིན་མ་ཡིན། ། ཞེས་གསུངས་པས་སོ། ། སྤྱིར་ངའོ་སྙམ་པའི་བློ་
ཡིན་ཚད་བདག་འཛིན་མ་ཡིན་ཏེ། འདི་ལ་རིགས་གསུམ་ཡོད་པའི་ཕྱིར། མིང་བརྡ་དང་རྟོག་པས་བཏགས་
ཙམ་གྱིས་ཁྱད་པར་དུ་བྱས་ནས་ངའོ་སྙམ་དུ་འཛིན་པ་དང་། རང་བཞིན་གྱིས་གྲུབ་པའི་ཁྱད་པར་དུ་བྱས་ནས་
ངའོ་སྙམ་དུ་འཛིན་པ་དང་། དེ་གཉིས་གང་གིས་ཀྱང་ཁྱད་པར་དུ་མ་བྱས་པར་ངའོ་སྙམ་དུ་འཛིན་པ་གསུམ་ཡོད་
དོ། ། དང་པོ་ནི། དབུ་མའི་ལྟ་བ་རྙེད་པའི་གང་ཟག་མ་གཏོགས་གཞན་གྱི་རྒྱུད་ལ་མེད། གཉིས་པ་ནི་ངར་
འཛིན་ལྷན་སྐྱེས་ཀྱིས་ངའི་འཛིན་ཚུལ་ཡིན། གསུམ་པ་ནི། སོ་སྐྱེའི་རྒྱུད་ཀྱི་ང་འཇོག་པའི་ཐ་སྙད་པའི་བློ་ཞིག་ལ་
བྱེད་པ་སྟེ། དེ་གསུམ་ལས་ངར་འཛིན་ལྷན་སྐྱེས་ཀྱིས་ངའི་འཛིན་ཚུལ་བཤད་པར་བྱའོ། ། དེ་ཡང་། བྲག་
གཡང་ལྟ་བུ་ལས་ལྷུང་ལ་ཁད་པའི་ཚེ། ཕུང་བོ་ལྷུང་བར་འགྱུར་རམ་སྙམ་པ་ཙམ་མ་ཡིན་པར། ང་ལིངས་པོ་
ཞིག་ལྷུང་ངམ་སྙམ་པའི་འདུ་ཤེས་འབྱུང་བ་ལའང་། ངར་འཛིན་ལྷན་སྐྱེས་ཀྱིས་ངའི་འཛིན་ཚུལ་གསལ་མོད།
འོན་ཀྱང་འདི་ལྟར་བྱ་སྟེ། རང་ཅག་རྣམས་གཉིད་ལོག་པའི་གནས་སྐབས་ཚུད་ཆད་དུའང་། ང་ང་སྙམ་དུ་སྙིང་
གི་དཀྱིལ་ནས་དམ་སྒྲིང་སྒྲིང་འཆར་བ་ཞིག་རྒྱུན་དུ་ཡོད་ཅིང་། ཁྱད་པར་དུ་རང་གིས་ཉེས་པ་མ་བྱས་པ་ལ་གཞན་
ཞིག་གིས་ཁྱོད་ཀྱིས་ཉེས་པ་དེ་བྱས་སོ་ཞེས་ནན་གྱིས་བཀལ་བའི་ཚེ། ངས་ཉེས་པ་མ་བྱས་ཀྱང་། འདིས་ང་ལ་
འདི་ལྟར་བསྙོན་འཛུག་པ་འདི་ཅི་ལྟ་བུ་ཞིག་ སྟེ། ང་ང་སྙམ་དུ་སྙིང་ཐད་ནས་ལྷང་ལྷང་འཆར་བར་ཡོད་ལ།
དེའི་ཚེ་ངར་འཛིན་ལྷན་སྐྱེས་ཀྱིས་ངའི་འཛིན་ཚུལ་གསལ་བར་ཡོད་དོ། ། བློ་འདི་འདྲ་ཞིག་ད་ལྟ་མེད་ཀྱང་
གསལ་བཏབ་སྟེ་སྐྱེར་བཅུག་ནས། བློ་བྱིང་དེ་ངར་འཛིན་དེས་ཇི་ལྟར་བཟུང་བའི་ཚུལ་ལས་མ་གཡོས་པའི་ངང་
ནས་རྒྱུན་ཆགས་སུ་བཞག བློའི་ཆ་ཕྲ་མོ་ཞིག་གིས། ག་རེ་ངར་འཛིན་འདིས་ང་དེ་གཞི་གང་དུ་བཟུང་། ཚུལ་
ཇི་ལྟར་བཟུང་སྙམ་དུ་བརྟག་པར་བྱའོ། ། དེའི་ཚེ་ངར་འཛིན་དེས་ང་ནི་གཞི་ཕྱིའི་དངོས་པོ་གཞན་གྱི་སྟེང་དུ་
བཟུང་བ་མ་ཡིན་གྱི། རང་གི་ཕུང་བོའི་སྙིང་དུ་ཡིན་ལ། དེ་ཡང་ལུས་སེམས་རེ་རེ་ཁོ་ན་དང་། གཟུགས་དང་
ཚོར་བ་སོགས་ཕུང་པོ་ལྔ་རེ་རེ་བ་ཁོ་ནའི་སྟེང་དུ་དམིགས་ནས་ངའོ་སྙམ་དུ་མི་འཛིན་གྱི། ལུས་སེམས་གཉིས་
56

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
ཚོགས་སམ། ཕུང་པོ་ལྔ་སོ་སོར་མ་ཕྱེ་བར་སྦམ་མེ་བ་དེ་ཙམ་དེའི་སྟེང་དུ། འཛིན་ཚུལ་ཕར་བཏགས་པ་ཙམ་མ་
ཡིན་པར། མ་བཏགས་གོང་ནས་ཀྱང་འདོགས་རྒྱུའི་ང་ཚུགས་སེ་བ་ཞིག་ཏུ་གྲུབ་གྲུབ་པར་བཟུང་བ་དེ། ངར་
འཛིན་ལྷན་སྐྱེས་ཀྱིས་ངའི་འཛིན་ཚུལ་ལོ། ། འདི་ནི་གཞན་གྱིས་བཤད་པའི་ཚིག་སྤྱི་དང་། བརྡ་དང་ཐ་སྙད་
ཙམ་གྱིས་མི་ཚིམ་པར་རང་གི་རྒྱུད་ལ་ཚུར་བཀར་ནས་རྗེན་ཅེར་གྱིས་ངེས་པ་ནི། དགག་བྱ་ངེས་པའི་གནད་ཡིན་
ནོ། ། གཉིས་པ་ཁྱབ་པ་ངེས་པའི་གནད་ནི། ངར་འཛིན་དེས་ཇི་ལྟར་བཟུང་བའི་ཞེན་དོན་གྱི་ང་དེ། ཕུང་པོ་
ལྔ་བོ་འདིའི་སྟེང་དུ་གྲུབ་ན། འདི་རྣམས་དང་གཅིག་ཏུ་གྲུབ་བམ། ཐ་དད་དུ་གྲུབ། གྲུབ་ཚུལ་དེ་གཉིས་གང་
རུང་མ་ཡིན་པའི་ཕུང་གསུམ་མི་སྲིད་པར་ཐག་ཆོད་པར་ངེས་པ་ནི། ཁྱབ་པ་ངེས་པའི་གནད་དོ། ། དེ་ཡང་ཆོས་
ཅི་འདྲ་ཞིག་བློ་ལ་འཆར་བ་ན། གཅིག་གམ། དུ་མ་གང་རུང་གི་རྣམ་པར་འཆར་གྱི། དེ་གཉིས་གང་རུང་མ་
ཡིན་པའི་འཆར་ཚུལ་མེད་ཀྱང་། ཁྱད་པར་འདི་ངེས་པ་ལ། སྤྱིར་ཡོད་ན་གཅིག་དང་དུ་མ་གང་རུང་ཡིན་དགོས་
པའི་ཁྱབ་པ་ངེས་པ་ཞིག་སྔོན་དུ་གཏོང་དགོས་སོ། ། གསུམ་པ་བདེན་པའི་གཅིག་དུ་བྲལ་ངེས་ཚུལ་ནི། དེ་ལྟ་
བུའི་ང་དེ། རང་གི་ཕུང་བོ་འདིའི་སྟེང་དུ་དེ་དང་གཅིག་ཏུ་གྲུབ་བམ་སྙམ་ན། དེ་ནི་མི་འཐད་དེ། དེ་ལྟར་གྲུབ་
ན། ངའམ་བདག་ཁས་ལེན་པ་དོན་མེད་དུ་ཐལ་བ་དང་། གང་ཟག་གཅིག་ཉིད་ལའང་བདག་དུ་མ་ཡོད་པར་
ཐལ་བ་དང་། དེ་འདྲའི་ང་དེ་སྐྱེ་འཇིག་བྱེད་པར་ཐལ་བའི་རིགས་པ་གསུམ་གྱིས་གནོད་པའི་ཕྱིར་རོ། ། གནོད་
བྱེད་དང་པོ་ཡོད་དེ། སྤྱིར་ངའམ་བདག་ནི་ཕུང་པོའི་ཉེ་བར་ལེན་པ་བོ་དང་། ཕུང་པོ་ནི་བདག་གི་ཉེ་བར་བླང་
བྱ་ཡིན་པ་ལ། དེ་འདྲའི་ང་དེ་ཕུང་བོ་ལྔ་དང་གཅིག་ཏུ་གྲུབ་ན་ནི། དེ་རྣམས་དང་རང་བཞིན་གྱིས་གྲུབ་པའི་
གཅིག་ཏུ་སོང་བས། ཆ་མེད་ཀྱི་གཅིག་ཏུ་འགྲུབ་ལ། ཆོ་མེད་ཀྱི་གཅིག་ཡིན་པ་ཞིག་ལ་ནི། གང་གིས་ཉེ་བར་
ལེན་པ་བོ་དང་། གང་ཉེ་བར་བླང་བྱའི་རྣམ་གཞག་སོགས་མི་འཐད་པའི་ཕྱིར་ཏེ། རྩ་ཤེས་ལས། ཉེ་བར་བླང་
བ་ཇི་ལྟ་བུར། ། ཉེ་བར་ལེན་པོ་ལེན་པར་འགྱུར། ། ཞེས་གསུངས་སོ། ། དེ་ལྟ་བུའི་རྣམ་གཞག་མི་འཐད་ན།
དེའི་ཚེ་བདག་ཙམ་ཡང་མེད་པར་སོང་བ་ཡིན་ཏེ། རྩ་བ་ཤེས་རབ་ལས། ཉེ་བར་ལེན་པ་མ་གཏོགས་པའི། །
བདག་ཡོད་མ་ཡིན་བྱས་པའི་ཚེ། ། ཉེ་བར་ལེན་པ་བདག་ཡིན་ན། ། ཁྱོད་ཀྱི་བདག་ནི་མེད་པ་ཡིན། ། ཞེས་
སོ། ། ཉེ་བར་ལེན་པ་བོ་དང་བླང་བྱའི་ཁྱད་པར་ནི། ངས་ལུས་བླངས་ངའི་ལུས་ཡིན། ངའི་སེམས་ཡིན་ཞེས་
སོགས་ཀྱི་སྒྲས། ། རང་ལུས་སེམས་ཐ་དད་དུ་བརྗོད་པ་ལྟར་བློ་ལ་སྣང་ཞིང་འདོད་དགོས་པ་ལས། དེ་དག་
གཅིག་ན་ལུས་ང་བླངས། ང་ལུས་ཡིན་སེམས་ཡིན་ཞེས་གཅིག་ཏུ་བརྗོད་རིགས་ཤིང་འདོད་དགོས་པའི་སྐྱོན་དུ་
འགྱུར་བའོ། ། གཞན་ཡང་། དེ་མི་འཐད་དེ། དེ་ལྟར་ཡིན་ན། འདིར་མ་ཤི་བར་ཕུང་པོ་དང་བཅས་བཞིན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དུ་ཕྱི་མར་སྐྱེ་བ་ལེན་དགོས་པ་སོགས་ཀྱི་སྐྱོན་དུ་འགྱུར་བའི་ཕྱིར་ཏེ། དེ་འདྲའི་ང་དེ་ཕུང་པོ་རྣམས་དང་གཅིག་ཏུ་
མ་གྲུབ་པར་བསམ་མོ། ། གཉིས་པ་བདག་དུ་མར་ཐལ་བའི་སྐྱོན་ཡོད་དེ། སྤྱིར་གང་ཟག་གཅིག་ལ་སྐྱེ་བ་དང་
དུས་སྔ་ཕྱི་ཐ་དད་པའི་བདག་དུ་མ་ཡོད་པ་ལ་སྐྱོན་མེད་ཀྱང་། ངར་འཛིན་དེས་བཟུང་བ་ལྟར་གྱི་ང་དེ། ཕུང་པོ་
རྣམས་དང་གཅིག་ཏུ་གྲུབ་ན། གང་ཟག་གཅིག་ཉིད་ལ་དུས་གཅིག་ཏུ་གཟུགས་སོགས་ཕུང་བོ་མི་འདྲ་བ་ལྔ་ཡོད་
པ་ལྟར་བདག་ཀྱང་མི་འདྲ་བ་ལྔ་ཡོད་པར་ཐལ་བར་འགྱུར་བའི་ཕྱིར་རམ། ཡང་ན། ང་གཅིག་ཡིན་པ་དེ་བཞིན་
དུ་ཕུང་བོ་ལྔ་ཡང་གཅིག་ཏུ་འགྱུར་རོ། ། དེའི་ཕྱིར་དེ་ལྟར་གཅིག་ཏུ་མ་གྲུབ་སྙམ་དུ་བསམ་པ་སྟེ། འཇུག་པ་
ལས། གལ་ཏེ་ཕུང་པོ་བདག་ན་དེ་ཕྱིར་དེ། ། མང་བས་བདག་དེ་དག་ཀྱང་མང་བོར་འགྱུར། ། ཞེས་སོ། །
གསུམ་པ་ནི། དེ་འདྲའི་ང་དེ་སྐྱེ་འཇིག་བྱེད་པར་ཐལ་བའི་སྐྱོན་ཡོད་དེ། དེ་ཡང་སྤྱིར་ང་ཙམ་ཞིག་སྐྱེ་འཇིག་
བྱེད་པ་མི་འགལ་མོད། ངར་འཛིན་དེའི་གཟུང་དོན་གྱི་ང་དེ་སྐྱེ་འཇིག་བྱེད་ན། རང་བཞིན་གྱིས་གྲུབ་བའི་སྐྱེ་
འཇིག་བྱེད་པར་སོང་བས། འདི་ལ་སྐྱོན་བཞིར་འགྱུར་བའི་ཐོག་མར་བརྟག་པ་གཉིས་བྱ་སྟེ། དེ་འདྲའི་ང་དེ་སྐྱེ་
འཇིག་བྱེད་པའི་སྐད་ཅིག་སྔ་ཕྱིའི་ཆ་སོ་སོ་བ་རྣམས་དང་གཅིག་གམ། ཐ་དད། གཅིག་གོ་ཞེ་ན། སྔ་ཕྱི་གཅིག་
ཏུ་འགྱུར་བ་ནི། དེ་དེ་རྣམས་དང་གཅིག་ཏུ་མི་འཐད་དེ། དེ་ལྟར་ན་སྐྱེ་བ་སྔ་ཕྱིའི་ང་དང་ཚེ་འདིའི་ང་རྣམས་ཆ་
མེད་ཀྱི་གཅིག་ཏུ་འགྱུར་བའི་ཕྱིར། འགྲོ་བ་རིགས་དྲུག་གི་གཞི་མཐུན་ཡོད་པར་ཐལ་ལོ། ། གལ་ཏེ་ཐ་དད་དོ་
སྙམ་ན། སྐྱེ་བ་དྲན་པ་མི་འཐད་པར་ཐལ་བ་ནི། སྤྱིར་ཐ་དད་ཙམ་ལ་སྐྱོན་མེད་ཀྱང་། དེ་འདྲའི་ང་དེ་ཆ་དེ་
རྣམས་དང་ཐ་དད་པ་ཡིན་ན། བལྟོས་མེད་དམ་འབྲེལ་མེད་ཀྱི་ཐ་དད་དུ་སོང་བས། ཆ་ཐམས་ཅད་ནས་ཐམས་
ཅད་དུ་ཐ་དད་དུ་འགྱུར་ལ། དེ་ལྟ་ན། ང་དེའི་ཚེ་དེའི་དུས་ན་འདི་འདྲ་ཞིག་ཏུ་སྐྱེས་སོ་ཞེས་སྐྱེ་བ་དྲན་པའང་མི་
སྲིད་པར་འགྱུར་ཏེ། སྐྱེ་བ་སྔ་ཕྱིའི་ཆ་གཉིས་ག་འབྲེལ་མེད་ལ་རག་མ་ལས་བའི་སོ་སོ་བ་ཡིན་འདུག་པའི་ཕྱིར་ཏེ།
དཔེར་ན། སྐྱེས་བུ་ཞིག་གིས་རང་དང་རྒྱུད་ཐ་དད་པའི་གང་ཟག་ལ། ང་ནི་དེར་གྱུར་ཏོ་སྙམ་དུ་མི་དྲན་པ་
བཞིན་ནོ། ། གལ་ཏེ་རྒྱུད་གཅིག་ཡིན་པས་སྐྱོན་མེད་དོ་ཞེ་ན། ལན་དེ་ཡང་མི་འཐད་དེ། རྒྱུད་གཅིག་པ་ནི་ཐ་
སྙད་དུ་འདོད་ཀྱང་། ངར་འཛིན་དེས་བཟུང་བ་ལྟར་ཐ་དད་དུ་གྲུབ་ན། བལྟོས་མེད་ཀྱི་སོ་སོ་བར་འགྱུར་བའི་
ཕྱིར། རང་གི་མཚན་ཉིད་ཀྱིས་གྲུབ་པར་སོང་བས། དེ་ལ་ནི་རྒྱུད་གཅིག་པ་ཡང་མི་རུང་ངོ་ཞེས་སྟོན་པ་ལ།
འཇུག་པ་ལས། གང་དག་རང་མཚན་ཉིད་ཀྱིས་སོ་སོ་བ། དེ་དག་རྒྱུད་གཅིག་གཏོགས་པར་རིགས་མ་ཡིན། །
ཞེས་སོ། ། གཞན་ཡང་། ལས་མ་བྱས་པ་དང་ཕྲད་པ་དང་། བྱས་པ་ཆུད་ཟོས་པ་ཡོད་པར་ཐལ། རང་བཞིན་
གྱིས་གྲུབ་པའི་གང་ཟག་གཞན་གྱིས་ལས་བསགས་ནས། འབྲས་བུ་རང་བཞིན་གྱིས་གྲུབ་པའི་གང་ཟག་གཞན་
58

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
གྱིས་མྱོང་བར་འགྱུར་བའི་ཕྱིར་ཏེ། ལས་གསོག་པ་བོ་དེས། ལས་ཀྱི་འབྲས་བུ་མ་མྱོང་གོང་ནས་ཞིག་ཟིན་པའི་
ཕྱིར་རོ། ཁྱབ་སྟེ། རང་བཞིན་གྱིས་གྲུབ་བཞིན་དུ་ཞིག་ན། ཕྱིའི་སྐྱེ་བ་ལེན་པ་མི་འཐད་པའི་ཕྱིར་ཏེ། རྩ་
ཤེས་ལས། ཚད་དང་ལས་རྣམས་ཆུད་ཟ་དང་། ། གཞན་གྱིས་བྱས་པའི་ལས་རྣམས་ནི། ། གཞན་གྱིས་སོ་སོར་
མྱོང་བ་དང་། ། དེ་ལ་སོགས་པར་ཐལ་བར་འགྱུར། ། ཞེས་སོ། ། དེ་ལྟར་དཔྱད་པས་དེ་འདྲའི་ང་དེ་ཕུང་པོ་
ལྔའི་སྟེང་དུ་དེ་དག་དང་གཅིག་ཏུ་མ་གྲུབ་པོ་སྙམ་དུ་བསམ་པར་བྱའོ། ། བཞི་བ་བདེན་པའི་དུ་བྲལ་ངེས་པའི་
གནད་ནི། དེ་ཕུང་པོ་རྣམས་དང་གཅིག་ཏུ་མ་གྲུབ་ཀྱང་། ཐ་དད་དུ་གྲུབ་བམ་སྙམ་ན། དེ་ཡང་མི་འཐད་དེ།
དེ་ལྟར་ན་རང་བཞིན་གྱིས་གྲུབ་པའི་ཐ་དད་དུ་སོང་བས། འབྲེལ་བ་མེད་པའི་ཐ་དད་དུ་འགྱུར་ལ། དེ་ལྟ་ན།
ཀ་བ་ལས་ལོགས་སུ་བུམ་པ་བཟུང་དུ་ཡོད་པ་ལྟར། ཕུང་བོ་ལྔ་སོ་སོར་བསལ་པའི་ལོགས་ཤིག་ན་མ་ལྟོས་པར།
ང་དེ་ཡན་གར་དུ་མཐོང་དགོས་པ་ལས། དེ་མི་མཐོང་བའི་ཕྱིར་ཏེ། རྩ་ཤེས་ལས། བདག་ནི་ཉེ་བར་ལེན་པོ་
ལས། ། གཞན་དུ་འཐད་པ་ཉིད་མ་ཡིན། ། གལ་ཏེ་གཞན་ན་ལེན་མེད་པར། ། བཟུང་ཡོད་རིགས་ན་བཟུང་
དུ་མེད། ། ཅེས་སོ། ༑ གཞན་ཡང་། དེ་ལྟར་ཐ་དད་དུ་མ་གྲུབ་སྟེ། སྤྱིར་ང་ཙམ་ཞིག་ནི། ཕུང་བོ་འདུས་བྱས་
སུ་མཚོན་པའི་མཚན་ཉིད་སྐྱེ་འཇིག་གནས་གསུམ་དང་ལྡན་པའི་ཕྱིར་ཏེ། ཕུང་པོའི་ཚོགས་པའི་སྟེང་དུ་ངའོ་
སྙམ་པའི་བློ་སྐྱེ་ཞིང་། ཕུང་པོ་འབྱུང་འཇིག་གི་ཚེང་ཡང་སྐྱེ་འཇིག་བྱེད་པར་འཇོག་རིགས་པའི་ཕྱིར་ཏེ། དཔེར་
ན། ཕུང་སོགས་དར་རྒུད་བྱེད་པའི་ཚེང་ཡང་དར་རྒུད་བྱེད་པར་འཇོག་ནུས་པ་བཞིན་ནོ། ། དེ་ལྟ་མ་ཡིན་པར།
རྟ་དང་བ་ལང་བཞིན་དུ་ང་ཕུང་མཚན་ཉིད་ཐ་དད་ན། དེ་ལྟ་བུའི་ཐ་སྙད་མི་འཐད་དེ། མ་འབྲེལ་བའི་ཕྱིར་ཏེ།
རྩ་ཤེས་ལས། གལ་ཏེ་ཕུང་པོ་རྣམས་ལས་གཞན། ། ཕུང་པོའི་མཚན་ཉིད་མེད་པར་འགྱུར། ། ཞེས་སོ། །
དེས་ན། ངར་འཛིན་དེས་བཟུང་བ་ལྟར་གྱི་ཞེན་དོན་གྱི་ང་དེ། རང་གི་གདགས་གཞི་ཕུང་པོ་ལྔའི་སྟེང་དུ་དེ་
རྣམས་དང་ཐ་དད་དུ་ཡང་མ་གྲུབ་པོ་སྙམ་དུ་བསམ་མོ། ། དེ་ལྟར་གནད་བཞིའི་དཔྱད་པ་བྱས་པ་ལ་བརྟེན་ནས།
ངར་འཛིན་དེས་བཟུང་བ་ལྟར་གྱི་ང་མེད་པར་གསར་དུ་ལྷང་གིས་ངེས་པ་ན། དབུ་མའི་ལྟ་བ་དང་པོར་རྙེད་པ་
དང་། རིག་ཤེས་རྗེས་དཔག་གིས་སྟོང་ཉིད་གསར་དུ་རྟོགས་པ་ཞེས་བྱའོ་གསུངས། འདིར་འཚོལ་བའི་གཞི་དེ་
འདྲ་བྱེད་པ་ཡང་འཆར་བདེ་བའི་དབང་དུ་བྱས་ཀྱི། གཞན་དུ་ན། ང་ཙམ་ཞིག་འཚོལ་བའི་གཞིར་བྱས་ཀྱང་
ཁྱད་པར་ཆེར་མེད་པས། རིགས་པའི་རྣམ་གྲངས་བྱས་ན་འདི་ལྟར། ཐག་ཁྲ་བསྡོགས་པ་ལ་མུན་པ་བབ་པ་དེར།
སྦྲུལ་དུ་འཁྲུལ་བའི་བློ་སྐྱེས་པ་དེའི་ཚེ། སྦྲུལ་དེ་བློས་བཏགས་པ་ཙམ་མ་གཏོགས། ཐག་ཁྲའི་ཚོགས་པ་དང་རྒྱུན་
དང་ཡ་གྱལ་སོགས་གང་ཡང་སྦྲུལ་མ་ཡིན་པ་ལྟར། ཕུང་པོའི་ཚོགས་རྒྱུན་གྱི་སྟེང་དུ་མ་རིག་པའི་མུན་པ་བབ་པ་ན།
59

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བདག་ཏུ་འཁྲུལ་བའི་བློ་སྐྱེ་ལ། དེའི་ཚེ་ཕུང་པོའི་ཚོགས་རྒྱུན་གྱི་སྟེང་དུ་བདག་ཏུ་བཏགས་པ་ཙམ་མ་གཏོགས།
ཕུང་པོའི་ཚོགས་རྒྱུན་ཡ་གྱལ་གང་ཡང་བདག་མ་ཡིན་ཞིང་། དེ་ལས་དོན་གཞན་པའི་བདག་ཀྱང་མེད་པས།
བདག་རང་བཞིན་གྱིས་མ་གྲུབ་པོ་སྙམ་དུ་བསམ་པར་བྱ་སྟེ། རིན་ཆེན་ཕྲེང་བ་ལས། སྐྱེས་བུ་ས་མིན་ཆུ་མ་
ཡིན། ། མེ་མིན་རླུང་མིན་ནམ་མཁའ་མིན། ། རྣམ་ཤེས་མ་ཡིན་ཀུན་མིན་ན། ། དེ་ལས་གཞན་ན་སྐྱེས་བུ་
གང་། ། སྐྱེས་བུ་ཁམས་དྲུག་འདུས་པའི་ཕྱིར། ། ཡང་དག་མ་ཡིན་ཞེས་གསུངས་སོ། ། གལ་ཏེ་ཕུང་པོའི་
ཚོགས་རྒྱུན་ང་མ་ཡིན་ན། ཕུང་བོ་མཐོང་བས་ང་མཐོང་བར་ཅི་ལྟར་འཇོག་ཅེ་ན། སྐྱོན་མེད་དེ། དཔེར་ན།
ངའི་གདོང་རྐང་ལག་སོགས་ང་མིན་ཀྱང་འབྲེལ་བའི་དབང་གིས་དེ་མཐོང་བས་ང་མཐོང་བ་དང་དེ་དག་ན་བས་
ཀྱང་ང་ན་བར་འཇོག་ནུས་པ་བཞིན་ཡིན་པའི་ཕྱིར་རོ། ། གཞན་ཡང་། བདག་ནི་རང་གི་ཕུང་པོའི་སྟེང་དུ་རང་
བཞིན་གྱིས་མ་གྲུབ་སྟེ། དེ་རང་གི་ཕུང་པོ་རྣམས་ཀྱི་སྟེང་དུ་རྣམ་བདུན་གྱི་རིགས་པས་བཙལ་ན་མི་རྙེད་པའི་ཕྱིར་
ཏེ། དེ་ཕུང་པོ་རྣམས་དང་དབྱེར་མེད་ཀྱི་གཅིག་མ་ཡིན་ཞིང་། ཕུང་པོ་དང་ངོ་བོ་ཐ་དད་པའི་ཡན་གར་དུའང་
མེད། མཁར་གཞོང་ལ་ཞོ་ལྟར་ཕུང་པོའི་རྟེན་དུའང་མེད། རེ་ལྡེ་ལ་ལྷས་བྱིན་ལྟར་རང་ངོས་ནས་ཕུང་པོ་ལ་
བརྟེན་ནས་ཀྱང་མེད། ལྷས་བྱིན་བ་ལང་དང་ལྡན་པ་བཞིན་དུ་ངོ་བོ་ཐ་དད་དམ་རྣ་བ་དང་ལྡན་པ་ལྟར་ཕུང་པོ་
རྣམས་དང་ངོ་བོ་གཅིག་ཏུའང་རང་ངོས་ནས་མེད། ཕུང་པོའི་ཚོགས་པ་ཡང་བདག་མ་ཡིན། དེའི་དབྱིབས་
ཀྱང་བདག་ཏུ་མི་འཐད་པའི་ཕྱིར་ཏེ། དཔེར་ན། ཤིང་རྟ་ནི། རང་གི་ཡན་ལག་རྣམས་དང་གཅིག་དང་ཐ་
དད་སོགས་རྣམ་པ་བདུན་དུ་བཙལ་ན་མི་རྙེད་པ་བཞིན་ནོ། ། ཞེས་སྟོན་པ་ལ། འཇུག་པ་ལས། ཤིང་རྟ་རང་
ཡན་ལག་ལས་གཞན་འདོད་མིན། ། གཞན་མིན་མ་ཡིན་དེ་ལྡན་ཡང་མིན་ཞིང་། ། ཡན་ལག་ལ་མིན་ཡན་ལག་
དག་དེར་མིན། ། འདུས་པ་ཙམ་མིན་དབྱིབས་མིན་ཇི་བཞིན་ནོ། ། ཞེས་གསུངས། འོ་ན་ང་མེད་པར་འགྱུར་
སྙམན། སྐྱོན་མེད་དེ། ང་ནི་རང་གི་གདགས་གཞི་ཕུང་པོའི་ཚོགས་རྒྱུན་ལ་བརྟེན་ནས་བཏགས་འི་བཏགས་
ཆོས་མིང་རྐྱང་ཙམ་དེ་ཉིད་ཀྱིས་གོ་ཆོད་པའི་ཕྱིར་རོ། ། དེ་ལྟར་དཔྱད་ཅིང་དཔྱད་མཐར་དཔྱད་དོན་མེད་དགག་
ལ་ཅི་ནུས་སུ་མཉམ་པར་འཇོག་གོ །
གཉིས་པ་ཆོས་ཀྱི་བདག་མེད་གཏན་ལ་བབ་ནས་ཉམས་སུ་ལེན་པ་ལ། རིགས་པའི་རྣམ་གྲངས་མང་ཡང་།
འདི་ལྟར་རང་གི་ལུས་འདི་ལ་དམིགས་པའི་བདེན་འཛིན་ལྷན་སྐྱེས་ཀྱི་ངོ་བོར་ལུས་འདི་ནི། རང་གི་གདགས་
གཞི་ཡན་ལག་ལྔ་སོགས་ཚོགས་པའི་སྟེང་དུ་བཏགས་པ་ཙམ་མ་ཡིན་པར། ཡན་ལག་ལྔ་བ་གང་ལ་ཡང་བལྟོས་
མེད་ཀྱི་ལུས་ལིངས་པོ་ཚུགས་སེ་བ་ཞིག་ཏུ་གྲུབ་པར་སྣང་ཞིང་སྣང་བ་ལྟར་འཛིན་པ་ནི། ལུས་བདེན་གྲུབ་ཏུ་
61

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
འཛིན་ཚུལ་ཡིན་ལ། དེས་བཟུང་བ་ལྟར་གྲུབ་པ་འགོག་པ་ནི། དེ་འདྲའི་ལུས་དེ། རང་གི་གདགས་གཞི་ཡན་
ལག་ལྔའི་སྟེང་དུ་དེ་དག་དང་གཅིག་ཏུ་གྲུབ་བམ། ཐ་དད་དུ་གྲུབ། དང་པོ་མི་འཐད་དེ། དེ་ཡན་ལག་ལྔའི་
སྟེང་དུ་དེ་རྣམས་དང་གཅིག་ཏུ་གྲུབ་ན། དབྱེར་མེད་ཀྱི་གཅིག་ཏུ་འགྱུར་བས། སྔ་ཕྱི་བར་གྱི་ལུས་རྣམས་དང་
ཡན་ལག་ཐམས་ཅད་ཀྱང་གཅིག་ཏུ་ཐལ་བའི་ཕྱིར། ཡན་ལག་ཅན་དང་ཡན་ལག་རྣམས་ཀྱང་གཅིག་ཏུ་འགྱུར་
རོ། ། དེ་ལྟ་ན། ཆ་དང་ཆ་ཅན། བལྟ་བྱ་ལྟ་བྱེད། འགྲོ་དང་འགྲོ་བ་བོ། ། གཅོད་བྱ་གཅོད་བྱེད་སོགས་ཀྱང་
གཅིག་ཏུ་འགྱུར་བའི་ཕྱིར། ལས་བྱ་བྱེད་ཐམས་ཅད་ཀྱང་གཅིག་ཏུ་ཐལ་བར་འགྱུར་ན། དེ་ནི་མི་འཐད་དོ་ཞེས་
འགོག་པ་ནི། འཇུག་པ་ལས། ལེན་པོ་རང་ཉེར་ལེན་གཅིག་རིགས་དངོས་མིན། ། དེ་ལྟ་ན་ལས་བྱེད་པོ་གཅིག་
ཉིད་འགྱུར། ། ཞེས་སོ། ། གལ་ཏེ་ཡན་ལག་ཚོགས་པ་དང་གཅིག་ཏུ་མ་གྲུབ་ཀྱང་། ཡན་ལག་རེ་རེ་བ་དང་
གཅིག་ཏུ་གྲུབ་བམ་སྙམ་ན། དེ་ཡང་མི་འཐད་པར་ཐལ། དེ་ལྟར་ན་ཡན་ལག་ལྔ་ཡོད་པ་བཞིན་དུ་ལུས་ཀྱང་
ཚང་བ་ལྔར་ཐལ་བའམ། ཡང་ན་ལུས་གཅིག་ཡིན་པ་ལྟར་ཡན་ལག་ལྔ་ཡང་གཅིག་ཏུ་འགྱུར་བའི་ཕྱིར་རོ། །
གལ་ཏེ་དེའི་སྟེང་དུ་དེ་རྣམས་དང་ཐ་དད་དུ་གྲུབ་པའི་སྙམ་ན། སྤྱིར་ཐ་སྙད་དུ་ཐ་དད་ཡིན་ཀྱང་། ངར་འཛིན་
དེ་བཟུང་བའི་དོན་ལྟར་ཐ་དད་ཡིན་ན། མི་འཐད་དེ། དེ་ལྟར་ཡིན་ན། འབྲེལ་མེད་ཀྱི་ཐ་དད་དུ་སོང་བས་
མགོ་ལ་སོགས་པའི་ཡན་ལག་ལྔ་དང་། སྟོད་སྨད་སོགས་སོ་སོར་བློས་བསལ་བའི་འོག་ཏུ། ད་དུང་ལུས་རིལ་བོ་
ཞིག་ལོགས་སུ་བསྟན་དུ་ཡོད་དགོས་པ་ལས། དེ་མེད་པའི་ཕྱིར་ཏེ། ཆ་དང་ཆ་ཅན་གཉིས་ངོ་བོ་ཐ་དད་དུ་ཡོད་
ན་བདེན་གྲུབ་ཏུ་འགྲོ་བ་ལ་ཐེ་ཚོམ་མེད་པའི་ཕྱིར། དེ་བཞིན་དུ་ལུས་ཀྱི་ཡན་ལག་རྣམས་ལའང་སྦྱར་ནས་དགག་
པར་བྱའོ། ། འོ་ན་ལུས་མེད་པར་འགྱུར་རོ། ། ཞེ་ན། སྐྱོན་མེད་དེ་ཡན་ལག་ལྔ་སོགས་ལུས་ཀྱི་གདགས་གཞི་
ཡིན་པས། ལུས་དེ་ལ་བརྟེན་ནས་བཏགས་པའི་བཏགས་ཆོས་སུ་འདོད་པའི་ཕྱིར་ཏེ། དཔེར་ན། བུམ་པའི་
མཆུ་ཞབས་སོགས་བུམ་པ་མ་ཡིན་ཀྱང་། བུམ་པ་ནི་དེའི་སྟེང་དུ་བཏགས་ནས་འཇོག་པ་བཞིན་ནོ། ། ཤིང་རྟ་
ཡང་རང་གི་གདགས་གཞི་ཡན་ལག་ཚོགས་པའི་སྟེང་དུ་དེ་རྣམས་དང་གཅིག་དང་ཐ་དད་ཀྱི་ཚུལ་སྔར་བཞིན་
བརྟགས་ནས་འགོག་པའམ། རྣམ་བདུན་གྱི་རིགས་པས་དཔྱད་ནས་འགོག་པར་བྱའོ། ། གཞན་ཡང་། རི་ར་
བ་ཁང་ཁྱིམ་སོགས་ཀྱང་རང་རང་གི་གདགས་གཞིས་རྡོ་ཤིང་སོགས་ཇི་སྙེད་ཅིག་ཡོད་པ་དེ་རྣམས་དང་གཅིག་གམ།
ངོ་བོ་ཐ་དད། དང་པོ་ལྟར་མི་འཐད་དེ། དེ་ཡིན་ན། རི་སོགས་གཅིག་ཡིན་པ་བཞིན་དུ་ས་རྡོ་ཤིང་སོགས་
ཐམས་ཅད་ཀྱང་གཅིག་ཏུ་འགྱུར་བ་འམ། ཡང་ན། ས་རྡོ་ཤིང་སོགས་ཀྱི་གྲངས་དང་མཉམ་པའི་རི་ར་བ་ཁང་
ཁྱིམ་སོགས་སུ་འགྱུར་བའི་ཕྱིར་རོ། ། ངོ་བོ་ཐ་དད་ན། མི་འཐད་དེ། དེ་ལྟར་ནས་རྡོ་ཤིང་སོགས་རེ་རེ་ནས་

༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བསལ་བའི་ཕ་རོལ་ནའང་རི་ར་བ་ཁང་ཁྱིམ་སོགས་དེ་ནི་འདིའོ་ཞེས་ལོགས་སུ་བསྟན་དུ་ཡོད་དགོས་ན། དེ་མ་
མཐོང་བའི་ཕྱིར་རོ། ། གཞན་ཡང་། ཚོན་ཚོགས་པ་ལ་སྐུ་འདྲ་སོགས་དང་། ས་རྡོ་ཤིང་སོགས་ཚོགས་པ་ལ་
མཐོ་ཡོར་དང་ཁང་བ། ཤིང་ཚོགས་པ་ལ་གནས། ཕྲེང་རྡོག་ཚོགས་པ་ལ་ཕྲེང་བ། མཆུ་ཞབས་སོགས་ཚོགས་པ་
ལ་བུམ་པ། དུས་སྔ་ཕྱི་ཚོགས་པས་ལོ་ཟླ་བ་ཞག རབ་བྱུང་ཚོགས་པ་ལ་འདུས་སྡེ་ དམག་མི་ཚོགས་པ་ལ་
བརྟེན་ནས་དམག་ ཏུ་བཏགས་པ་རྣམས་ལའང་སྔར་བཞིན་སྦྱར་ནས་རང་བཞིན་གྱིས་གྲུབ་བ་དགག་ པར་
བྱའོ། ། ཡང་། ཤེས་པ་སྤྱི་ཙམ་དེ་ཤེས་པ་བྱེ་བྲག་པའི་སྟེང་དུ་བཏགས་པ་དང་རང་རྒྱུད་ཀྱི་དེ་རིང་གི་ཤེས་པ་ལྟ་
བུ་ནི་སྔ་དྲོའི་ཤེས་པའི་ཚོགས་རྒྱུན་གྱི་སྟེང་དུ་བཏགས་པ་ཙམ་མ་གཏོགས། གཅིག་དང་ཐ་དད་ཀྱི་དཔྱད་པ་སྔར་
བཞིན་དང་། ནམ་མཁའ་ལྟ་བུ་ཡང་རང་གི་གདགས་གཞི་ཐོགས་བཅས་ཀྱི་རེག་བྱ་བཀག་པའི་ཆ་རྣམས་ཀྱི་སྟེང་
དུ་གཅིག་གམ་ངོ་བོ་ཐ་དད། གཅིག་ན། སྟེང་འོག་ཕྱོགས་མཚམས་ཀྱི་ནམ་མཁའ་ཡང་གཅིག་ཏུ་ཐལ་བ་སོགས་
དང་། ངོ་བོ་ཐ་དད་ན། ཐོགས་བཅས་ཀྱི་རེག་བྱ་བཀག་པའི་སྟོང་ཆ་ལས་གཞན་དུ་ནམ་མཁའ་དམིགས་དགོས་
པ་ལས་མི་དམིགས་པའི་ཚུལ་བསམ་ཞིང་། དེ་བཞིན་དུ་ཤེས་བྱ་སྤྱི་ཙམ་དེ་ཆོས་རྣམས་ཀྱི་སྟེང་དུ་བཏགས་པ་ཡིན་
ལ། ཆོས་ཐམས་ཅད་ནི་རང་གི་ཆ་ཤས་དང་ཆ་ཤས་རྣམས་ཀྱང་རང་གི་ཆ་ཤས་གཞན་ལ་བརྟེན་ནས་བཏགས་པ་
ཙམ་མམ། བལྟོས་ནས་གྲུབ་པའི་རྟེན་འབྲེལ་ཡིན་པའི་ཕྱིར། རང་དབང་གིས་སམ་རང་ངོས་ནས་མ་གྲུབ་པར་
བསམ་པར་བྱ་སྟེ། བཞི་བརྒྱ་བ་ལས། གང་ལ་བརྟེན་ནས་འབྱུང་ཡོད་པ། ། དེ་ནི་རང་དབང་མི་འགྱུར་རོ། །
འདི་ཀུན་རང་དབང་མེད་པ་སྟེ། ། དེས་ན་བདག་ནི་ཡོད་མ་ཡིན། ། ཞེས་གསུངས་པས་སོ། ། དེ་ཡང་བྱིས་པ་
ལ་མེ་ལོང་ནང་དུ་བྱད་བཞིན་གྱི་གཟུགས་བརྙན་སྣང་བ་ན། དེ་ལྟར་སྣང་བ་དེ་ནི་བློ་ལ་སྣང་བའི་དབང་གིས་
བཞག་པ་ཙམ་མ་ཡིན་པར་དོན་རང་གི་གནས་ཚུལ་གྱི་དབང་གིས་གྲུབ་པར་འཛིན་པ་དེ་བཞིན་དུ་མ་རིག་པས་
བསླད་པའི་སོ་སྐྱེའི་བློར་རོ། ཆོས་གང་སྣང་ཡང་རྟོག་པའི་དབང་གིས་བཞག་ཙམ་ཡིན་པར་རང་གི་ངོ་བོས་ཡུལ་
སྟེང་ནས་སྡོད་ལུགས་ཞིག་ཏུ་ཡོད་པར་སྣང་ཞིང་དེ་ལྟར་འཛིན་པ་ནི། རང་བཞིན་གྱིས་སམ། རང་དབང་གིས་
གྲུབ་པར་འཛིན་ཚུལ་ཡིན་ལ། ཡུལ་དེར་གྲུབ་པ་ཞིག་བྱུང་ན་རང་བཞིན་གྱིས་གྲུབ་པ་སོགས་སུ་འགྱུར་བས།
འདི་ལ་དགག་བྱའི་བདག་ཅེས་ཟེར་ལ། ་སྔར་གྱི་རིགས་པ་རྣམས་ཀྱིས་ཀྱང་དེ་འགོག་མོད། རྟེན་འབྲེལ་གྱི་
རྟགས་ཀྱིས་འགོག་ན་མྱུ་གུ་ཆོས་ཅན། རང་བཞིན་གྱིས་མེད་དེ། རྟེན་འབྲེལ་ཡིན་པའི་ཕྱིར། དཔེར་ན།
གཟུགས་བརྙན་བཞིན་ཞེས་འགོད་ལ། དེའི་ཚེ་རྟགས་དེ་ལ་བརྟེན་ནས་རྟག་ཆད་ཀྱི་མཐའ་གཉིས་ཅིག་ཅར་དུ་
སྤོང་ནུས་པ་ཡིན་ཏེ། ཕྱོགས་ཆོས་ངེས་པས་རྟག་མཐའ་དང་། བསྒྲུབ་བྱ་ངེས་པས་ཆད་མཐའ་སེལ་བའི་ཕྱིར་

__ _ ༄༅། ། ལ་མ་གྱི་གཙོ་བོ་རྣམ་གསུམ་གྱི་དོན་འགྲེལ་་གསལ་བའི་སྒྲོན་མེ། །
རོ། ། དེ་ལྟར་རང་གི་བློ་དང་འཚམ་པའི་དཔྱད་པ་ཅི་རིགས་སྔོན་དུ་བཏང་ནས་དཔྱད་དོན་ལ་ཅི་ནུས་སུ་མཉམ་
པར་འཇོག དེ་ཡང་དོན་དམ་དཔྱོད་བྱེད་ཀྱི་རིགས་པ་ཡང་དག་གིས་དཔྱད་ཅིང་བཙལ་ན་བཏགས་དོན་མི་རྙེད་
ཀྱང་། སྤྱིར་མི་རྙེད་པ་མིན་པས། དེ་ལྟར་གཏགས་དོན་བཙལ་བའི་ཚེ་མེད་ཀྱང་སྤྱིར་མེད་པ་མ་ཡིན་པའི་ཁྱད་
ཕྱེད་པར་བྱའོ། ། མཉམ་པར་འཇོག་པའི་ཚེ་དཔྱད་དོན་མ་རྙེད་པ་དེ་ཉིད་ལ་ངེས་ཤེས་རྒྱུན་ལྡན་དུ་བྱས་ཏེ་
འཇོག་དགོས་ལ། འཛིན་སྟངས་ཀྱི་ཤུགས་ཞར་དུ་སོང་ན། སླར་སྣང་ཚུལ་བརྟགས་ནས་དཔྱད་བསྒོམ་སྤེལ་
མར་བྱའོ། ། གཉིས་པ་རྗེས་ཐོབ་ཀྱི་སྐྱོང་ཚུལ་ནི། མཉམ་གཞག་དེ་ལས་ལངས་ནས་བལྟས་པ་ན། མིང་དང་
བརྡ་ཙམ་གྱིས་བཞག་པའི་ང་སོགས་བསྙོན་མེད་དུ་ལམ་ལམ་དུ་འཆར་བ་ན། ལྟ་བ་དྲན་ཙམ་རེ་བྱས་ཏེ། དཔེར་
ན་སྒྱུ་མ་མཁན་གྱིས་སྤྲུལ་བའི་རྟ་གླང་ནི་དེར་སྣང་ཡང་སྣང་བ་ལྟར་མ་གྲུབ་པའི་སྣང་སྟོང་ཚོགས་པའི་རྫུན་སྣང་
ཡིན་པ་དེ་བཞིན་དུ། འདི་དག་ནི་སྔར་དཔྱད་པ་ལྟར་རང་བཞིན་གྱིས་མེད་ཀྱང་ཐ་སྙད་པའི་ཤེས་ངོ་ཙམ་དུ་སྣང་
བའི་སྣང་སྟོང་ཚོགས་པ་སྒྱུ་མ་ལྟ་བུའོ་སྙམ་དུ་བསམ་པར་བྱའོ། །
གཉིས་པ་ལུགས་འདིའི་ཐ་སྙད་ཀྱི་རྣམ་གཞག་འཇོག་ཚུལ་མདོར་བསྡུས་ཏེ་བརྗོད་ན། འཕགས་པ་ཀླུ་
སྒྲུབ་ཀྱིས། སངས་རྒྱས་འཇིག་རྟེན་བསྙད་དབང་གིས། ། གསུང་གི་ཡང་དག་དབང་གིས་མིན། ། ཞེས་དང་།
ཟླ་བས་ཀྱང་། བུམ་སོགས་འདི་དག་དེ་ཉིད་དུ་མེད་ཅིང་། ། འཇིག་རྟེན་རབ་ཏུ་གྲགས་པར་ཡོད་ཇི་བཞིན། །
ཞེས་དང་། ཐ་སྙད་བདེན་ལ་རྣམ་པར་དཔྱད་མི་བྱ། ། ཞེས་གསུངས་པ་ལྟར། གང་ཟག་སོགས་ཆོས་ཐམས་
ཅད་ནི། དོན་དམ་དཔྱོད་བྱེད་གྱི་རིགས་པས་དཔྱད་ངོར་མི་རྙེད་ཀྱང་མ་བཏགས་མ་དཔྱད་པར། རྟོག་པས་
བཏགས་ཙམ་མམ། འཇིག་རྟེན་གྱི་ཐ་སྙད་དང་གྲགས་པ་དོན་མཐུན་གྱི་དབང་གིས་འཇོག་པ་ཡིན་ཏེ། དེ་ཡང་
ལྷ་དང་མི་ལ་སོགས་པའི་གང་ཟག་རྣམས་རིགས་པས་དཔྱད་ན་བཏགས་དོན་མི་རྙེད་ཀྱང་མ་དཔྱད་པར། རང་
རང་གི་གདགས་གཞི་ཕུང་པོ་སོགས་ཀྱི་སྟེང་དུ་རྟོག་པས་བཏགས་ནས་ཐ་སྙད་དུ་འཇོག་པ་ཡིན་པའི་ཕྱིར་ཏེ།
དཔེར་ན། ཤིང་རྟ་དེ་རང་གི་ཡན་ལག་གི་སྟེང་དུ་དཔྱད་ཅིང་བཙལ་ན་མི་རྙེད་ཀྱང་། དེ་ལྟར་མ་བརྟགས་མ་
དཔྱད་པར་གདགས་གཞིའི་སྟེང་དུ་བཏགས་ནས་འཇོག་པ་བཞིན་ནོ། ། དེ་ལྟར་ཡང་། མདོ་ལས། ཇི་ལྟར་
ཡན་ལག་ཚོགས་རྣམས་ལ། ། བརྟེན་ནས་ཤིང་རྟར་བརྗོད་པ་ལྟར། ། དེ་བཞིན་ཕུང་བོ་རྣམས་བརྟེན་ནས། །
ཀུན་རྫོབ་སེམས་ཅན་ཞེས་བྱའོ། ། ཞེས་སོ། ། ཤིང་རྟ་དེ་རང་གི་ཡན་ལག་གི་སྟེང་དུ་རྣམ་བདུན་གྱི་རིགས་པས་
བཙལ་བའི་ཚེ་བཏགས་དོན་མི་རྙེད་ཀྱང་། ཐ་སྙད་ཙམ་དུ་འཇོག་པའང་ཡིན་ཏེ། འཇུག་པ་ལས། དེ་ནི་དེ་
ཉིད་དུའམ་འཇིག་རྟེན་དུ། ། རྣམ་པ་བདུན་གྱིས་འཁྲུལ་འགྱུར་མིན་མོད་ཀྱི། ། རྣམ་དཔྱད་མེད་པར་འཇིག་
63

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྟེན་ཉིད་ལས་འདིར། ། རང་གི་ཡན་ལག་བརྟེན་ནས་འདོགས་པ་ཡིན། ། ཞེས་སོ། ། ཤིང་རྟའི་དཔེས་གང་
ཟག་རང་བཞིན་མེད་པར་བསྟན་པ་དེ་བཞིན་དུ་ཆོས་ཐམས་ཅད་ཀྱང་རང་བཞིན་མེད་པར་ཤེས་དགོས་པ་མིན་ཏེ།
སྡུད་པ་ལས། ། བདག་ཅི་འདྲ་བ་དེ་འདྲར་སེམས་ཅན་ཐམས་ཅད་ཤེས། ། སེམས་ཅན་ཐམས་ཅད་ཅི་འདྲ་དེ་
འདྲར་ཆོས་ཀུན་ཤེས། ། ཞེས་གསུངས་པས་སོ། ། དེ་ལྟར་གང་ཟག་དང་ཤིང་རྟ་རྟོག་པས་བཏགས་པ་ཙམ་དུ་
འཇོག་ན། ཐག་ཁྲ་ལ་སྦྲུལ་དང་། མཐོ་ཡོར་ལ་འཁྲུལ་ནས་མིར་འདོགས་པ་ཡོད་པས། དེ་དག་ཀྱང་སྦྲུལ་དང་།
མིར་འགྱུར་རོ། ། ཞེ་ན། མི་མཚུངས་ཏེ། དེ་གཉིས་ལ་སྦྲུལ་དང་མིར་འཇིག་རྟེན་གྱི་ཐ་སྙད་དོན་མཐུན་ལ་མ་
གྲགས་ཤིང་མི་འདོད་ལ། ཕུང་པོའི་སྟེང་དུ་བདག་དང་། ཤིང་རྟའི་ཡན་ལག་ཚོགས་པའི་སྟེང་དུ་ཤིང་རྟ་ཡོད་
པར་འཇིག་རྟེན་གྱི་ཐ་སྙད་དོན་མཐུན་ལ་གྲགས་ཤིང་འདོད་པའི་ཕྱིར། དེ་ཡང་ཡུལ་སྟེང་ནས་ཡོད་མེད་ཀྱི་
དབང་གིས་མིན་གྱི། གྲགས་པ་དོན་མཐུན་དང་བརྡའི་དབང་གིས་ཡིན་ཏེ། ཐག་ཁྲ་དང་མཐོ་ཡོར་ལ་སྦྲུལ་དང་
མིར་འཇིག་རྟེན་གྱིས་མི་འདོད་པས། འགའ་ཞིག་གིས་འཁྲུལ་པས་བཟུང་ནའང་། དེ་ལྟར་འཛིན་པའི་བློ་དེ་
ལོག་ཤེས་ཡིན་པས། དེ་ལ་འཇིག་རྟེན་གྱི་ཐ་སྙད་པའི་ཚད་མ་དང་། བརྡ་དང་གྲགས་པ་དོན་མཐུན་གཞན་གྱིས་
གནོད། ཕུང་པོའི་སྟེང་དུ་གང་ཟག་གམ་མི་དང་ཤིང་རྟའི་ཡན་ལག་གི་སྟེང་དུ་ཤིང་རྟ་སོགས་ཡོད་པར་འཇིག་
རྟེན་ན་གྲགས་ཤིང་འདོད་པས། དེ་ལ་འཇིག་རྟེན་གྱི་གྲགས་པ་དང་ཐ་སྙད་དང་ཚད་མ་གཞན་གྱིས་མི་གནོད་
པའི་ཕྱིར་རོ། ། གཞན་ཡང་། དེ་ལྟར་འཐད་དེ། གང་ཟག་གཅིག་ལ་རིམ་གྱིས་བྱིས་པ་དར་མ་རྒན་པོ་ཞེས་
པའི་ཐ་སྙད་དང་། ཡང་རབ་བྱུང་། དགེ་སློང་། བླ་མ་ཞེས་སོགས་ཀྱི་ཐ་སྙད་ཇི་ལྟ་ཇི་ལྟར་བཞག་པ་དེ་ལྟ་དེ་
ལྟར་ཀུན་རྫོབ་ཏུ་ལེགས་པར་འཐད་ཅིང་། དེ་ཡང་རྟོག་པས་བཏགས་ཙམ་གྱིས་བཞག་པའི་ཚུལ་ཡིན་པའི་ཕྱིར།
ཆོས་ཐམས་ཅད་རྟོག་པའི་དབང་གིས་བཞག་པའང་ཡིན་ཏེ། མདོ་ལས། དེ་དག་རྟོག་པའི་དབང་གིས་བཞག་
པ་ཡིན། ། རྟོག་པའི་དབང་གིས་འཇིག་རྟེན་རྣམ་བརྟགས་ཏེ། ། ཞེས་གསུངས་པས་སོ། ། དེ་ཡང་དཔེར་ན།
སྔོན་བོད་ཀྱི་ཡི་གེ་འདི་རྣམས་མེད་པ་ལ། ཐུ་མི་ལོ་ཙཱ་བ་སོགས་ཀྱིས། ཡི་གེའི་གཟུགས་གསར་དུ་བཟོས་ནས་
འདི་ནི་ཡི་གེ་འདིའི་གཟུགས་སོ་ཞེས་ཐ་སྙད་བྱས་པ་ན། ཕྱིས་དེ་འདྲ་བ་ལ་དེ་ལྟར་ཁས་ལེན་རིགས་པ་བཞིན་
ནོ། ། དེས་ན། ཡི་གེའི་གཟུགས་འདི་དག་ལ་འཛམ་གླིང་འདིའི་ཕྱོགས་གཞན་ནམ། འཇིག་རྟེན་གྱི་ཁམས་
གཞན་ན་ཡི་གེར་མ་གྲགས་པས། དེ་རྣམས་ཀྱིས་དེ་ཡི་གེའི་གཟུགས་མ་ཡིན་པར་འདོད་ཀྱང་མི་འགལ་ཡང་།
ཕྱོགས་འདིར་ནི་དེ་ལྟར་འདོད་མི་རིགས་ཏེ། དཔེར་ན། ཚུ་རི་འདི་ལ་གཞན་ན་ཡོད་པ་དག་གིས་ཕར་རིའོ་ཞེས་
འདོད་མི་རུང་བ་མིན་ཡང་། འདིར་འདུག་བཞིན་པས་ཚུ་རིར་ཁས་ལེན་དགོས་པས། ཕ་རིའོ་ཞེས་འདོད་དུ་མི་
64

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
རུང་བ་བཞིན་ནོ། ། ཡང་གལ་ཏེ་སྲོག་མེད་ཀྱི་ཀ་བུམ་སོགས་ཀྱང་གང་ཟག་ཏུ་འགྱུར་སྲིད་པར་ཐལ་ལོ། ། ཞེ་ན།
སྐྱོན་མེད་དེ། འདི་ན་ཕུང་པོ་དང་སྲོག་གི་དབང་པོ་སོགས་ཚང་བ་ཞིག་ལ་ གང་ཟག་གི་ཐ་སྙད་བྱེད་པས།
འདིར་དེ་མེད་ན་གང་ཟག་གི་ཐ་སྙད་མི་འཐོབ་ཀྱང་། ཕྱོགས་གཞན་ན་དེ་ཁོ་ན་ལྟར་མ་ངེས་པའི་ཕྱིར་ཏེ།
འཇིག་རྟེན་གྱི་ཁམས་སྣ་ཚོགས་ན་ཐ་སྙད་ཀྱང་སྣ་ཚོགས་ཡོད་པའི་ཕྱིར་རོ། ། དེ་བཞིན་དུ། བཟང་ངན་འབྲིང་
གསུམ་དང་། མཆོག་དམན་བར་གསུམ་དང་། ཆེ་ཆུང་དང་རིང་ཐུང་སོགས་བློ་ལ་བལྟོས་ནས་འཇོག་ཚུལ་མང་
བས་མཐའ་དག་ནི། འཕགས་པའི་གང་ཟག་ཆེན་པོ་དག་གི་སྤྱོད་ཡུལ་ཡིན་གྱི། སོ་སྐྱེས་ཇི་བཞིན་ཤེས་པར་མི་
ནུས་སོ། ། མདོར་ན། དེ་དག་ཐམས་ཅད་ཀྱང་རང་རང་གི་འདོད་པ་འམ་རྟོག་པ་སོ་སོ་ལ་བལྟོས་ནས་བརྡ་དང་
ཐ་སྙད་ཀྱིས་བཞག་པ་སྟེ། གཞན་དུ་ན་ཕྱོགས་འདིར་ལྟོ་ལྡིར་བ་ལ་བུམ་པ་ཞེས་བརྗོད་པ་ལྟར། ཕྱོགས་གཞན་
ནའང་དེ་ལྟར་བརྗོད་དགོས་པ་སོགས་ཀྱི་སྐྱོན་དུ་འགྱུར་བའི་ཕྱིར་རོ། ། དེ་ལྟར་ཐ་སྙད་བྱེད་ཚུལ་སྣ་ཚོགས་ཡོད་
ཀྱང་། ཁྱད་ཆོས་གསུམ་ཚང་ན་ཡོད་པའི་གོ་ཆོད་ལ། དེ་མ་ཚང་ན་ནི་མེད་པ་ཡིན་ཏེ། ལམ་རིམ་ཆེན་པོ་ལས།
དེ་ལ་ཐ་སྙད་དུ་ཡོད་པར་འདོད་པ་དང་། མེད་པར་འདོད་པ་ནི་ཇི་འདྲ་བ་ཞིག་གི་སྒོ་ནས་འཇོག་པ་ཡིན་སྙམ་ན།
ཐ་སྙད་པའི་ཤེས་པ་ལ་གྲགས་པ་ཡིན་པ་དང་། ཇི་ལྟར་གྲགས་པའི་དོན་དེ་ལ་ཐ་སྙད་པའི་ཚད་མ་གཞན་གྱིས་མི་
གནོད་པ་དང་། དེ་ཁོ་ན་ཉིད་ལའང་རང་བཞིན་ཡོད་མེད་ཚུལ་བཞིན་དུ་དཔྱོད་པའི་རིགས་པས་གནོད་པ་མི་
འབབ་པ་ནི། ཐ་སྙད་དུ་ཡོད་པར་འདོད་ལ། དེ་ལས་ལྡོག་པ་ནི་མེད་པར་འདོད་དོ། ། ཞེས་གསུངས་པ་ལྟར་
ཡིན་པའི་ཕྱིར་རོ། ། གཞན་ཡང་འདིར་རྗེ་དགེ་འདུན་རྒྱ་མཚོའི་བཞེད་པ་བཞིན་བརྗོད་ན། ཀ་བའི་གདགས་
གཞིར་གྱུར་བའི་ཤིང་ཕྲེང་ཕྲེང་བོ་དེ་ཉིད་ཀ་བར་སྣང་ཡང་ཀ་བ་མ་ཡིན་ཏེ། དེ་ཀ་བའི་གདགས་གཞི་ཡིན་པའི་
ཕྱིར་ཏེ། དཔེར་ན། གང་ཟག་གི་ཕུང་པོ་གང་ཟག་མ་ཡིན་ཡང་དེར་སྣང་བ་བཞིན་ནོ། ། ཀ་བ་གང་ཡིན་སྙམ་
ན། དེ་ནི་རང་གི་གདགས་གཞིའི་ཤིང་དེ་ལ་བརྟགས་པའི་བཏགས་ཆོས་ཙམ་སྟེ། གང་ཟག་ཏུ་བཏགས་པ་
བཞིན་ནོ། ། གལ་ཏེ། གདགས་གཞིའི་ཤིང་དེ་མཐོང་བས་ཀ་བ་མཐོང་བའི་གོ་མི་ཆོད་པར་འགྱུར་ཏེ། ཀ་བ་ནི་
དེ་ལ་བཏགས་པའི་ཆོས་ཙམ་ཡིན་པའི་ཕྱིར་རོ་སྙམ་ན། སྐྱོན་མེད་དེ། གཟུགས་ཕུང་མགོ་རྐང་ལག་གོས་དང་
བཅས་པ་ནི་གང་ཟག་མིན་ཀྱང་དེ་མཐོང་བར་འཇོག་ནུས་པ་བཞིན་ནོ། ། དེ་ལྟར་བུམ་སོགས་ཆོས་རྣམས་ལའང་
སྦྱར་བར་བྱ་སྟེ། འདི་ནི་དགག་བྱ་ཕྲ་མོ་ནས་འགོག་པའི་ལུགས་སུ་བཞེད་དོ། ། མཁས་པ་ཁ་ཅིག འདི་མི་
འཐད་ཅེས་ཟེར་ཡང་ཁོ་བོ་ནི་གྲུབ་མཐའ་འོག་མའི་ལུགས་སུ་འདི་མི་འདོད་ཀྱང་། ཐལ་འགྱུར་བའི་ལུགས་ལ་
འཐད་པ་ཁོ་ནར་སེམས་ཏེ། དེ་ཡང་བྱིས་པའི་ཤེས་ངོར་མེ་ལོང་ནང་དུ་གཟུགས་བརྙན་སྣང་བའི་ཚེ་ཆ་ཐམས་
65

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཅད་ནས་བྱད་བཞིན་དུ་སྣང་བ་ལྟར། སོ་སྐྱེའི་ཤེས་ངོར་ཀ་བ་ལ་སོགས་པའི་ཆོས་གང་སྣང་ཡང་རང་བཞིན་གྱིས་
གྲུབ་པར་སྣང་བར་གསུངས་ཤིང་། དེར་མ་ཟད་དེ་དག་རང་རང་གི་གདགས་གཞི་ངེས་པར་དུ་བཏགས་པའི་
བཏགས་ཚེ་དེའི་ཚུལ་སྣང་བར་གདགས་གཞི་དང་བཏགས་ཆོས་གཉིས་གཅིག་ཏུ་འདྲེས་ནས་མི་ཕྱེད་པའི་ཚུལ་
གྱིས་སྣང་བའི་ཕྱིར་རོ། ། དེ་ལ་སྣང་བ་ལྟར་གདགས་གཞི་དང་བཏགས་ཆོས་གཉིས་གཅིག་ཏུ་མི་རུང་སྟེ། རྗེ་
ཉིད་ཀྱིས་གཞི་གཅིག་ལ་བལྟོས་པའི་གདགས་གཞི་ནི་དེའི་བཏགས་ཆོས་སུ་མི་འཐད་པར་བཤད་པའི་ཕྱིར་རོ། །
གཞན་ཡང་མང་དུ་བརྗོད་པར་བྱ་པ་ཡོད་མོད་ཀྱང་འདིར་མཚོན་ཙམ་སྟེ། དཀའ་བའི་གནས་འདི་རྒྱུས་པར་རྗེ་
ཡབ་སྲས་ཀྱི་གསུངས་ལས་ཤེས་པར་བྱ་དགོས་སོ། ། ཇི་སྐད་བརྗོད་པ་ལྟར་དཔྱད་དེ། དེར་དགག་བྱ་ཕྲ་མོ་ནས་
ཁེགས་དགོས་ལ། དེ་ལྟར་མ་ཁེགས་པར་རིགས་པས་དཔྱད་ནས་མ་རྙེད་པའི་ཚུལ་ཤེས་པ་ཙམ་གྱིས་ནི། ། དབུ་
མའི་ལྟ་བ་རྙེད་པར་རློམ་པར་མི་བྱ་སྟེ། དེ་ཙམ་ཞིག་ཤེས་པར་དཀའ་བ་མ་ཡིན་ཀྱང༌། རང་བཞིན་གྱིས་གྲུབ་པ་
རྡུལ་ཙམ་ཡང་མེད་པ་དང་། ཐ་སྙད་དུ་འཁོར་འདས་ཀྱི་རྣམ་གཞག་ཐམས་ཅད་འགལ་མེད་དུ་འཇོག་ཤེས་པའི་
གཉིས་ཚོགས་དེ་ཤིན་ཏུ་དཀའ་བས་དབུ་མའི་ལྟ་བའང་རྙེད་པར་དཀའ་བའི་ཕྱིར་ཏེ། རྗེའི་གསུང་འབུམ་ཐོར་
བུ་ལས། དེའི་ཕྱིར་དངོས་པོ་རྣམས་ཡུལ་དང་དུས་ཆེས་གསིལ་ན་གང་དུའང་བཟུངས་མི་འདུག་སྙམ་པའི་གོ་བ་
སྐྱེས་པ་ཙམ་ལ་སྟོང་ཉིད་ཀྱི་ལྟ་བ་རྙེད་པར་འཇོག་ན། སྦྱང་བ་ཙམ་མ་བྱས་པའི་དབང་པོ་ཤིན་ཏུ་རྟུལ་བོས་ཀྱང་
རྟོགས་པར་ནུས་པས་དཀའ་བའི་དོན་མེད་ལ། དེ་ཙམ་གྱིས་མི་ཆོག་གི ། དོན་དམ་པར་དམིགས་གཏད་ཐམས་
ཅད་ཉེ་བར་ཞི་བ་དང་། ཀུན་རྫོབ་སྒྱུ་མ་ལྟ་བུ་ལ་འཁོར་འདས་ཀྱི་རྣམ་གཞག་ཐམས་ཅད་ཁས་བླངས་པས་ཆོག་
པའི་གཉིས་ཚོགས་དེ་དཀའ་བས་སྟོང་བ་ཉིད་རྟོགས་པར་དཀའ་བ་ཡིན་ལ། ཞེས་བཤད་ཅིང་ལམ་རིམ་ཆེ་ཆུང་
གཉིས་ལས་ཀྱང་དེ་ཁོ་ན་བཞིན་དུ་གསུངས་པས། དཔྱོད་ཚུལ་ལྟར་སྣང་ཙམ་རེས་མི་ཆོག་གི ། ཡང་དག་ཏུ་
འགྲོ་བ་ཞིག་དགོས་པའི་ཕྱིར་རོ། ། དེ་ལྟར་ཆོས་ཐམས་ཅད་རང་བཞིན་གྱིས་མེད་ཀྱང་། འཁོར་འདས་ཀྱི་བྱ་
བྱེད་ཐམས་ཅད་དང་ཁྱད་པར་ལས་དཀར་ནག་གཉིས་ཀྱིས་འབྲས་བུ་བསྐྱེད་པའི་ཚུལ་སོགས་ཀུན་རྫོབ་ཀྱི་རྟེན་
འབྲེལ་མི་སླུ་བ་ཡིན་ཏེ། ཏིང་ངེ་འཛིན་རྒྱལ་པོ་ལས། ། སྒྱུ་མ་ཆུ་བུར་རྨི་ལམ་གློག་འདྲ་ཞིང་། ། ཆོས་རྣམས་
ཐམས་ཅད་ཆུ་ཡི་ཟླ་བ་བཞིན། ། ཤི་ནས་འཇིག་རྟེན་ཕ་རོལ་འགྲོ་བ་ཡི། ། སེམས་ཅན་ཤེད་ལས་སྐྱེས་པ་མི་
དམིགས་ཀྱང་། ། ལས་རྣམས་བྱས་པ་མེད་པར་མ་འགྱུར་ཏེ། ། དཀར་ནག་ཇི་བཞིན་འབྲས་བུ་སྨིན་པར་
བྱེད། ། རོགས་པའི་ཚུལ་གྱི་སྒོ་འདི་བཟང་བོ་སྟེ། ། ཕྲ་ཞིང་མཐོང་དཀའ་རྒྱལ་བའི་སྤྱོད་ཡུལ་ཡིན། ། ཞེས་
གསུངས་པའི་ཕྱིར་རོ། ། ཚུལ་དེ་ནི་ཀླུ་སྒྲུབ་ཡབ་སྲས་སོགས་ཀྱི་དགོངས་པའང་ཡིན་ཏེ། བྱང་ཆུབ་སེམས་
66

༄༅། ། ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ། །
འགྲེལ་ལས། ཆོས་རྣམས་སྟོང་བ་འདི་ཤེས་ན། ། ལས་དང་འབྲས་བུ་བསྟེན་པ་གང་། ། ངོ་མཚར་བས་ཀྱང་
འདི་ངོ་མཚར། ། རྨད་བྱུང་བས་ཀྱང་འདི་རྨད་བྱུང་། ། ཞེས་དང་། དཔལ་ལྡན་ཟླ་བས་ཀྱང་། ཇི་ལྟར་དེར་
ནི་གཟུགས་བརྙན་སོགས་སྟོང་ལས། ། ཤེས་པ་དེ་ཡི་རྣམ་པར་སྐྱེ་འགྱུར་ལྟར། ། དེ་བཞིན་དངོས་པོ་ཐམས་
ཅད་སྟོང་ན་ཡང་། ། སྟོང་ཉིད་དག་ལས་རབ་ཏུ་སྐྱེ་བར་འགྱུར། ། ཞེས་དང་། འབྲོམ་སྟོན་རིན་པོ་ཆེས་ཀྱང་།
ཆོས་ཐམས་ཅད་བརྫུན་པའི་སྣང་བ་ཡང་། ། གཟུགས་མེད་ན་གཟུགས་བརྙན་གལ་འབྱུང་། ། དེ་རྒྱུ་སོང་རྫུན་
ཡང་འབྲས་འབྱུང་བས། ། ལས་ཁྱད་དུ་མི་གསོད་ཉམས་ལེན་པའི། ། ང་ལྟ་བ་བརྒྱུད་པའི་བཀའ་གདམས་
ཡིན། ། ཞེས་དང་། རྗེ་རིན་པོ་ཆེས། འདི་ཀུན་ངོ་བོས་སྟོང་བ་དང༌། ། འདི་ལས་འདི་འབྲས་འབྱུང་བ་
ཡི། ། ངེས་པ་གཉིས་པོ་ཕན་ཚུན་དུ། ། གེགས་མེད་པར་ནི་གྲོགས་བྱེད་པ། ། འདི་ལས་ངོ་མཚར་གྱུར་བ་
དང་། ། འདི་ལས་རྨད་དུ་བྱུང་བ་གང་། ། ཞེས་དང་། པཎ་ཆེན་རིན་པོ་ཆེས་ཀྱང་། འཁོར་འདས་རང་
བཞིན་རྡུལ་ཙམ་མེད་པ་དང་། ། རྒྱུ་འབྲས་རྟེན་འབྲེལ་སླུ་བ་མེད་པ་གཉིས། ། ཞེས་སོགས་གསུངས་པའི་ཕྱིར་
རོ། ། གལ་ཏེ་སྟོང་ཉིད་ཀྱི་དོན་ཇི་ལྟ་བ་བཞིན་མ་རྟོགས་ན། འདིར་འབད་ཀྱང་དལ་བ་དོན་མེད་པ་ཞིག་གམ་
སྙམ་ན། དེ་ལྟར་མ་རྟོགས་ནའང་འབད་པ་དོན་མེད་དུ་མི་འགྱུར་ཏེ། ཚུལ་འདི་ལ་དོན་འགྱུར་གྱི་ཐེ་ཚོམ་སྐྱེས་
ནས་མོས་པ་ཙམ་གྱིས་ཀྱང་ཕན་ཡོན་མང་དུ་འབྱུང་བའི་ཕྱིར་ཏེ། ཁྱེའུ་རིན་ཆེན་བྱིན་པའི་མདོ་ལས། འཇམ་
དཔལ་བྱང་ཆུབ་སེམས་དཔའ་ཐབས་མཁས་པ་དང་བྲལ་བས་བསྐལ་བ་བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་
སྤྱད་པ་བས། གང་གིས་ཆོས་ཀྱི་རྣམ་གྲངས་འདི་ཐེ་ཚོམ་དང་བཅས་པས་ཉན་ན། བསོད་ནམས་དེ་བས་ཀྱང་
ཆེས་མང་དུ་བསྐྱེད་ན། གང་ཐེ་ཚོམ་མེད་པར་ཉན་པ་ལྟ་ཅི་སྨོས། གང་གིས་ཡི་གེར་བྲིས་ནས་ལུང་འབོགས་པ་
དང་། འཆང་བ་དང་། གཞན་དག་ལ་ཡང་རྒྱ་ཆེར་སྟོན་པ་ལྟ་ཅི་སྨོས། ཞེས་དང་། འཕགས་པ་ཀླུ་སྒྲུབ་ཀྱིས།
ཆོས་ཟབ་མོ་འདི་ལ་མོས་པས་བསོད་ནམས་ཐམས་ཅད་སྡུད་པ་ཡིན་ཏེ། ཞེས་དང་། འཕགས་པ་ལྷས་ཀྱང་། །
བསོད་ནམས་ཆུང་ངུས་ཆོས་འདི་ལ། ། ཐེ་ཚོམ་ཙམ་ཡང་ཟ་མི་འགྱུར། ། ཐེ་ཚོམ་ཟོས་པ་ཙམ་ཞིག་གིས། །
སྲིད་པ་ཧྲུལ་པོར་བྱེད་པར་འགྱུར། ། ཤེས་དང་། སློབ་དཔོན་ཀ་མ་ལ་ཤི་ལས་ཀྱང་། ཇི་སྙེད་སེམས་ཅན་
ཐམས་ཅད་ཀྱིས། ། བསོད་ནམས་མཆོག་ནི་ཡོངས་བཟུང་བ། ། དེ་སྙེད་བྱང་ཆུབ་སེམས་དཔའ་ཡི། ། བྱང་
ཆུབ་སེམས་ལས་རབ་ཏུ་འབྱུང་། ། ཇི་སྙེད་བྱང་ཆུབ་སེམས་དཔའ་ཡི། ། བྱང་ཆུབ་སེམས་ལས་འབྱུང་འགྱུར་
བ། ། དེ་ལས་མང་བའི་བསོད་ནམས་ནི། ། དམ་ཆོས་ཡོངས་སུ་འཛིན་ལས་ཆུང་། ། བྱང་ཆུབ་སེམས་བྱུང་
བསོད་ནམས་གང་། ། དམ་ཆོས་འཛིན་ལས་གང་བྱུང་བ། ། སྟོང་བ་ཉིད་ལ་མོས་པ་ཡི། ། བཅུ་དྲུག་ཆར་ཡང་
67

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མི་ཕོད་དོ། ། ཞེས་སོགས་གསུངས་པའི་ཕྱིར་རོ། ། དེའི་ཕྱིར་ཁོ་བོས་ཀྱང་མདོ་དང་དགོངས་འགྲེལ་གྱི་བསྟན་
བཅོས་དག་ལས་དེ་ལྟ་བུའི་ཕན་ཡོན་མང་དུ་བཤད་པ་མཐོང་བའི་དད་པས་ཡིད་དྲངས་ཏེ། འདི་ལྟར་འབད་
པར་བྱས་པ་ཡིན་ནོ། ། སྨྲས་པ། བློ་གྲོས་དཀྱིལ་འཁོར་ཡོངས་སུ་རྒྱས། ། ཤེས་བྱའི་མཁའ་ལ་ཐོགས་པ་
མེད། ། གྲགས་པའི་སྣང་བ་རྟག་གསལ་བ། ། རྗེ་བཙུན་བླ་མས་དགེ་ལེགས་སྩོལ། ། མགོན་དེའི་ལེགས་བཤད་
ཆུ་གཏེར་ཆེན་པོའི་འཇིང་། ། རྣམ་དཔྱོད་དེད་དཔོན་མཆོག་གིས་ཞུགས་པ་ལས། ། དགོངས་དོན་སྙིང་པོ་རིན་
ཆེན་ཐོབ་པའི་ཚུལ། ། བསམས་ཚེ་བདག་ལྟའང་སྐལ་བ་བཟང་སྙམ་བགྱིད། ། འོན་ཀྱང་ཟབ་དོན་བཞིན་རས་
ངོས། ། ཉེས་པར་བཤད་པའི་དྲི་མ་ཡིས། ། གལ་ཏེ་གོས་པར་མཆིས་གྱུར་ན། ། རྗེ་བཙུན་བླ་མའི་སྤྱན་སྔར་
འཆགས། ། ལེགས་པར་བཤད་ལས་ཐོབ་པའི་རབ་དཀར་དགེ། ། འགྲོ་རྣམས་རྟེན་འབྱུང་རྟོགས་པའི་ཉམས་
ལེན་གྱིས། ། མཐར་འཛིན་འཆིང་བ་ཀུན་ལས་རྣམ་གྲོལ་ཏེ། ། ཉེར་ཞི་བླ་མེད་བྱང་ཆུབ་ཐོབ་ཕྱིར་བསྔོ། །
ཅེས་ལམ་གྱི་གཙོ་བོ་རྣམ་གསུམ་གྱི་དོན་འགྲེལ་གསལ་བའི་སྒྲོན་མེ་ཞེས་བྱ་བ་འདི་ནི། མཐོན་པོའི་རིགས་སུ་
འཁྲུངས་ཤིང་གཞུང་ལུགས་ཀུན་ལ་གཟིགས་པའི་སྤྱན་མངའ་བ་ཀོའུ་ཤི་ནང་སོའི་བཀས། ཅོ་ནེའི་མཚན་ཉིད་ཀྱི་
བླ་མའི་གོ་སའི་ཐོག་མར་གྱུར་བ། རབ་འབྱམས་སྨྲ་བ་གྲགས་པ་བཤད་སྒྲུབ་ཀྱིས། གནས་བརྟན་གྲགས་པ་དཔལ་
འབྱོར་གྱིས་བསྐུལ་བར་བརྟེན། རང་ཉིད་ཀྱིས་ཀྱང་ཟབ་དོན་ལ་བག་ཆགས་འཇོག་པ་དང་། གཞན་ལའང་ཕན་
སྲིད་སྙམ་པའི་འདུན་པས་སྦྱར་བའོ། ། སརྦ་མངྒ་ལཾ། །
68

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་
བའི་མེ་ལོང་ཞེས་བྱ་བ་བཞུགས་སོ། །
ན་མོ་མཉྫ་གྷོ་ཥཱ་ཡ། སྐྱོན་བྲལ་ཡོན་ཏན་མཐར་ཕྱིན་རྫོགས་སངས་རྒྱས། ། སྡུག་ཀུན་རྣམ་པར་བྱང་བའི་
དམ་པའི་ཆོས། ། ཕུན་ཚོགས་རིག་གྲོལ་དཔལ་ལྡན་དགེ་འདུན་ཏེ། ། མཆོག་གསུམ་དམ་པའི་ཞབས་ལ་གུས་
ཕྱག་འཚལ། ། བདེ་སྟོང་ལྷ་ལམ་ཡངས་པ་ལས་བྱུང་བའི། ། ཟུང་འཇུག་སྒྱུ་འཕྲུལ་དྲ་བ་འཇའ་ཚོན་སྐུ། །
དག་པའི་བརྟན་གཡོ་སྤྲོ་དང་བསྡུ་བའི་གཞི། ། རིགས་བརྒྱའི་ཁྱབ་བདག་དང་པོའི་མགོན་དེ་རྒྱལ། ། རྒྱལ་བ་
ཀུན་གྱི་ཡེ་ཤེས་གཅིག་བསྡུས་ནས། ། རྒྱལ་སྲས་ངུར་སྨིག་རྣམ་རོལ་ཆོས་ཀྱི་རྗེ། ། རྒྱལ་བའི་དམ་ཆོས་མ་ལུས་
འཛིན་པའི་དཔལ། ། རྒྱལ་བ་གཉིས་པ་བཙོང་ཁ་བ་ལ་འདུད། ། མགོན་དེའི་ལེགས་པར་བཤད་པའི་ཆོས་ཚུལ་
ཀུན། ། ཇི་བཞིན་འཛིན་ལ་འགྲན་པའི་ཟླས་དབེན་པ། ། བློ་བཟང་ཆོས་ཀྱི་རྒྱལ་མཚན་འཛིན་པ་ཞེས། །
ཡོངས་སུ་གྲགས་པའི་ཞབས་ལ་གུས་པས་འདུད། ། ། ། དེ་ལ་འདིར་ངེས་པ་དོན་གྱི་པཎ་ཆེན་བློ་བཟང་ཆོས་ཀྱི་
རྒྱལ་མཚན་ཞབས་ཀྱིས་མཛད་པའི་བར་དོའི་གསོལ་འདེབས་ནི་གང་བཤད་པར་བྱ་བའི་ཆོས་སོ། ། འདི་འཆད་
པ་ལ་གསུམ། མཆོད་པར་བརྗོད་པ་དང༌། སྐྱབས་སུ་འགྲོ་བ་དང་། བྱིན་རླབས་ཞུ་བའོ། ། དང་པོ་ནི། ན་མོ་
གུ་རུ་མཉྫ་གྷོ་ཥཱ་ཡ། ཞེས་གསུངས། དོན་ནི། བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །
ཞེས་བྱ་སྟེ། དེ་ཡང་ན་མོ་ཞེས་པ་ནི།. ཕྱག་འཚལ་བའམ་འདུད་པ། གུ་རུ་ནི་བླ་མ། མལྷུ་གྷོ་ཥཱ་ནི་འཇམ་པའི་
དབྱངས། ཡ་ནི་ལ་ཞེས་པ་ལ་འཇུག་པའི་ཕྱིར། གཉིས་པ་ནི། དུས་གསུམ་བདེ་གཤེགས་ཆོས་དང་ཚོགས་
བཅས་ལ། ། ཞེས་སོགས་ཚིགས་སུ་བཅད་པ་གཅིག་གིས་སྟོན་ཏེ། འདི་ལ་གཉིས། ཚིག་གི་དོན་དང་། སྤྱིའི་
དོན་ནོ། །དང་པོ་ལ་བཞི། ཡུལ་གང་ལ་རྟེན་གང་གིས་དུས་ཇི་སྲིད་ཚུལ་ཇི་ལྟར་སྐྱབས་སུ་འགྲོ་བའོ། ། ཤེས་
བྱ་ཆོས་ཅན། ཡུལ་གང་ལ་སྐྱབས་སུ་འགྲོ་བ་ཡོད་དེ། འདས་མ་འོངས་ད་ལྟའི་དུས་གསུམ་གྱི་བདེ་བར་གཤེགས་
པ་སྟེ་དེས་བསྡུས་པའི་སངས་རྒྱས་དཀོན་མཆོག་དང་། ལུང་རྟོགས་ཀྱི་དམ་པའི་ཆོས་དང་། འཕགས་པའི་
ཚོགས་དགེ་འདུན་དང་བཅས་པ་ཐམས་ཅད་ལ་སྐྱབས་སུ་འགྲོ་དགོས་པའི་ཕྱིར། རྟེན་གང་གིས་སྐྱབས་སུ་འགྲོ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བ་ཡོད་དེ། བདག་ཉིད་དང་དེར་མ་ཟད་ནམ་མཁའི་ཁམས་དང་མཉམ་པའི་འགྲོ་བ་མ་ལུས་པ་ཐམས་ཅད་ཀྱིས་
སྐྱབས་སུ་འགྲོ་དགོས་པའི་ཕྱིར། དུས་ཇི་སྲིད་པར་དུ་སྐྱབས་སུ་འགྲོ་བ་ཡོད་དེ། དུས་འདི་ནས་བཟུང་སྟེ་ཇི་སྲིད་
བྱང་ཆུབ་ཀྱི་སྙིང་པོ་ལ་མཆིས་པའི་བར་དེ་སྲིད་དུ་སྐྱབས་སུ་མཆི་བ་སྟེ་སྐྱབས་སུ་འགྲོ་དགོས་པའི་ཕྱིར། ཚུལ་ཇི་
ལྟར་སྐྱབས་སུ་འགྲོ་བ་ཡོད་དེ། ཚེ་འདི་དང་ཕྱི་མ་དང་བར་དོའི་གནས་སྐབས་སུ་འབྱུང་བའི་སྡུག་བསྔལ་གྱི་
འཇིགས་པ་མཐའ་དག་ལ་སྐྲག་པའི་སྒོ་ནས་འཇིགས་པ་དེ་ལས་བསྒྲལ་དུ་གསོལ་ཞེས་རེ་ལྟོས་འཆའ་བའི་ཚུལ་གྱིས་
སྐྱབས་སུ་འགྲོ་བ་ཡིན་པའི་ཕྱིར། འདི་ནི་འོག་ནས་འཆད་པར་འགྱུར་བའི་མདོར་བསྟན་དུའང་རུང་ལ། དེ་
ཡང་རྩོམ་པ་བོ་རང་ཉིད་ཀྱིས་སྐྱབས་སུ་འགྲོ་བ་ལྟ་བུར་བསྟན་ཀྱང་། དོན་ནི་མ་འོངས་པའི་གདུལ་བྱ་སྐྱབས་སུ་
འགྲོ་ཚུལ་སྟོན་པ་སྟེ། དེ་བཞིན་དུ་ལྷག་མ་རྣམས་ལ་འདུ་ཤེས་དགོས་སོ། ། གཉིས་པ་སྤྱིའི་དོན་ལ་གཉིས།
སྐྱབས་ངོས་བཟུང་བ། དེ་ལ་སྐྱབས་སུ་འགྲོ་བའི་ཚུལ་ལོ། ། དང་པོ་ནི། སྐྱབས་འགྲོ་བདུན་ ཅུ་བ་ལས།
སངས་རྒྱས་ཆོས་དང་དགེ་འདུན་ནི། ། ཐར་བ་འདོད་པ་རྣམས་ཀྱི་སྐྱབས། ། ཞེས་གསུངས་པ་ལྟར་ཏེ། དེ་ལ་
སངས་རྒྱས་ནི་དོན་གཉིས་མཐར་ཕྱིན་པའི་སྐྱབས་གནས་མཐར་ཐུག་གོ། དམ་པའི་ཆོས་ནི། འགོག་པ་དང་
ལམ་གྱི་བདེན་པས་བསྡུས་པའི་རྣམ་བྱང་བདེན་པའོ། ། དགེ་འདུན་དཀོན་མཆོག་ནི་རིགས་གྲོལ་གྱི་ཡོན་ཏན་
དང་ལྡན་པའི་འཕགས་པའོ། ། གཉིས་པ་སྐྱབས་སུ་འགྲོ་ཚུལ་ནི། རང་ཉིད་ངན་སོང་སོགས་ཀྱི་སྡུག་བསྔལ་
གྱིས་འཇིགས་ནས་དེ་ལས་སྐྱོབ་པའི་ཕྱིར་དུ་དཀོན་མཆོག་ལ་རེ་ལྟོས་འཆའ་བ་སྟེ་འདི་ལ་བཞི། ཡོན་ཏན་ཤེས་པ།
ཁྱད་པར་ཤེས་པ། ཁས་བླངས་པ། གཞན་དུ་མི་སྨྲ་ཞིང་རེ་ལྟོས་འཆའ་བའོ། ། དང་པོ་ནི། དཀོན་མཆོག་
གསུམ་གྱི་ཡོན་ཏན་དྲན་པའོ། ། གཉིས་པ་ནི། དཀོན་མཆོག་གསུམ་ནང་ཕན་ཚུན་གྱི་ཁྱད་པར་ཤེས་པའོ། །
གསུམ་པ་ནི། ཡང་དག་པར་རྫོགས་པའི་སངས་རྒྱས་ལ་སྐྱབས་སྟོན་པ་བོ་དང་། ཆོས་ལ་སྐྱབས་དངོས་དང་།
དགེ་འདུན་སྐྱབས་སྒྲུབ་པའི་ཟླ་གྲོགས་སུ་དམ་འཅའ་བའོ། ། བཞི་བ་ནི། དཀོན་མཆོག་གསུམ་ལ་སྐྱབས་སུ་
སོང་ནས་དེ་ཁོ་ན་སྐྱབས་སུ་འཛིན་གྱི། དེ་དང་མི་མཐུན་པ་གཞན་སྐྱབས་སུ་མི་འཛིན་པའི་སྒོ་ནས་རེ་ལྟོས་འཆའ་
བའོ། ། འདི་ནི་མཚོན་པ་ཙམ་སྟེ། སྐྱབས་འགྲོའི་ཁྱད་པར་རྒྱས་པར་ལམ་རིམ་སོགས་ནས་ཤེས་པར་བྱའོ། །
གསུམ་པ་བྱིན་རླབས་ཞུ་བ་ལ་བཞི། དལ་འབྱོར་ལ་སྙིང་པོ་ལེན་དགོས་ཚུལ། འཆི་བའི་སྡུག་བསྔལ་དྲན་ཚུལ།
འཆི་བའི་ལྟས་ཤར་བའི་ཚེ་དྲན་ཤེས་བསྟེན་ཚུལ། སྐྱེ་འཆི་བར་དོའི་ལམ་འཁྱེར་སྒོམ་ཚུལ་རྣམས་བྱིན་རླབས་ཞུ་
བའི་ཚུལ་གྱིས་གསོལ་བ་འདེབས་པའོ། ། དང་པོ་ནི། རྙེད་དཀའ་འཇིག་པར་སླ་བ་སོགས་རྐང་པ་བཞི་སྟེ།
འདི་ལ་གཉིས། ཚིག་དོན་དང་། སྤྱི་དོན་ནོ། ། དང་པོ་ནི། རྒྱུ་ཚོགས་མང་དུ་བསགས་པ་ལ་བརྟེན་ནས་

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་བའི་མེ་ལོང༌། །
འབྱུང་དགོས་པའི་ཕྱིར་ཤིན་ཏུ་རྙེད་པར་དཀའ་ཞིང་། འཆི་རྐྱེན་མང་བས་འཇིག་པར་སླ་བའི་དལ་འབྱོར་གྱི་
རྟེན་བཟང་པོ་ཐོབ་ཟིན་པའི་དུས་འདིར། སྐྱེ་བ་ཕྱི་མ་རྣམས་སུ་ལ་ཆེས་བ་བདེ་ཞིང་སྐྱིད་པ་དང་ཉེན་ཆེ་བ་སྡུག་
བསྔལ་འབྱུང་བ་གཉིས་ཀ་ལས། ད་ལྟ་གང་བྱེད་རང་ལ་འདམ་ག་བཏང་དུ་ཡོད་པའི་སྐབས་ཡིན་པས་ན་དོན་
ཆུང་བ་དང་དོན་མེད་པའི་ཚེ་འདིའི་བྱ་བ་ཟས་གོས་སོགས་ལ་འབད་པས་ལུས་སེམས་མི་གཡེང་བར་ཕྱི་མའི་
གནས་སྐབས་སུ་བདེ་བ་མང་པོ་སྒྲུབ་པའི་སྒོ་ནས་རྟེན་འདི་ལ་དོན་ཆེན་གྱི་སྙིང་པོ་ལེན་པར་འགྱུར་བ་བྱིན་གྱི་
རློབས་ཤིག་ཅེས་པའོ། ། བྱིན་གྱིས་བརླབས་པའི་དོན་ནི་སེམས་རྒྱུད་དེའི་སྐལ་པ་ཅན་ཏུ་བྱས་པ་སྟེ། དེ་ཡང་
ནུས་པའམ་བག་ཆགས་ཁྱད་པར་ཅན་རེ་བཞག་པའི་དོན་ནོ། །
གཉིས་པ་སྤྱིའི་དོན་ལ། སྤྱིར་རྟེན་ཁྱད་པར་ཅན་ཐོབ་པ་ལ་དགེ་བ་མང་དུ་སྒྲུབ་དགོས་ཤིང་། དེ་ལ་ཚུལ་
ཁྲིམས་རྣམ་དག་གིས་གཞི་བཟུང་། སྦྱིན་སོགས་གཞན་གྱིས་གྲོགས་བྱས། སྨོན་ལམ་རྣམ་དག་གིས་མཚམས་
སྦྱོར་བ་ལྟ་བུ་ཞིག་དགོས་པར་གསུངས་པས་རྙེད་དཀའ་ཞིང་། གཞན་ཡང་། ངོ་བོ་རྒྱུ་དཔེ་སོགས་ཀྱི་སྒོ་ནས་
རྙེད་དཀའ་ཚུལ་རྣམས་ཤེས་དགོས་སོ། ། འཇིག་པར་སླ་ཚུལ་ནི་འཆད་པར་འགྱུར་རོ། ། རྟེན་བཟང་པོ་ཞེས་
པ་ནི། སྤྱིར་ང་ན་འགྲོ་གསུམ་གྱི་རྟེན་ལ་ལྟོས་ཏེ་བདེ་འགྲོའི་རྟེན་བཟང་མོད་ཆོས་སྒྲུབ་པའི་རྟེན་ཏུ་དལ་འབྱོར་གྱི་
ཆོས་བཅོ་བརྒྱད་དང་ལྡན་པའི་མིའི་ལུས་རྟེན་ནི་མཆོག་ཡིན་ཏེ། སློབ་སྤྲིང་ལས། བདེར་གཤེགས་ལམ་རྟེན་
འགྲོ་བ་འདྲེན་པར་ཆས་གྱུར་ཅིང་། ། སེམས་ཀྱི་སྟོབས་ཆེན་མི་ཡིས་རྙེད་པར་གང་ཡིན་པ། ། ལམ་དེ་ལྷ་དང་ཀླུ་
ཡིས་རྙེད་མིན་ལྷ་མིན་དང་། ། མཁའ་ལྡིང་རིག་འཛིན་མི་འམ་ཅི་དང་ལྟོ་འཕྱེ་མིན ། ཞེས་གསུངས་སོ། །
དལ་འབྱོར་ནི་གཞན་དུ་ཤེས་པར་བྱའོ། ། གཉིས་པ་ལ་གཉིས། འཆི་བ་མི་རྟག་པ་དྲན་ཚུལ་སྤྱིར་བསྟན་པ།
འཆི་བ་ལ་མངོན་དུ་ཕྱོགས་པའི་ཚེ་དྲན་ཤེས་བསྟེན་ཚུལ་ལོ། ། དང་པོ་ནི། འདུས་པ་འབྲལ་ཞིང་ཞེས་སོགས་
རྐང་པ་བཞི་སྟེ། འདི་ལ་གཉིས། ཚིག་དོན་དང་། སྤྱི་དོན་ནོ། དང་པོ་ནི། ཟག་བཅས་ཀྱི་དངོས་པོ་སོགས་
འདུས་བྱས་ཐམས་ཅད་ནི། སྤྱིར་མི་རྟག་ཅིང་ཁྱད་པར་དུ་དེ་དག་ལས་གང་ཚོགས་ཞིང་འདུས་པ་རྣམས་མཐར་
འབྲལ་བར་འགྱུར་ཞིང་། བསགས་པ་མ་ལུས་པ་ཡང་མཐར་འཛད་ལ། མཐོན་པོར་གྱུར་པའི་མཐའ་ནི་རྒུད་
པའི་རང་བཞིན་ལས་མ་འདས་ཞིང་། སྐྱེས་པའི་ཐ་མ་ཡང་འཆི་བ་ལས་མ་འདས་སོ། ། སྐྱེ་བ་ཞིག་བླངས་པའི་
མཐར་འཆི་བ་མ་ཟད། ནམ་འཆི་ཡང་ཆ་མེད་པས་ན། དེ་ལྟར་དྲན་པའི་སྒོ་ནས་ཡུན་རིང་དུ་བསྡད་དེ་ཕྱིས་སུ་
ཆོས་བྱེད་ལོང་ཡོད་སྙམ་པ་སྤངས་ནས་ལོང་མེད་དྲན་པའི་བློ་བདག་གི་རྒྱུད་ལ་སྐྱེ་བར་བྱིན་གྱི་རློབས་ཤིག་ཅེས་
པའོ། ། ཚུལ་དེ་ལྟར་བཤད་པ་ ཡང་སྤོམ་ཐོག་ནས་ཡིན་གྱིས་ཁྱབ་མཐའ་བཟུང་བའི་ཚུལ་གྱིས་ནི་མིན་ཏེ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སངས་རྒྱས་འཕགས་པ་རྣམས་ལུང་རྟོགས་ཀྱི་ཡོན་ཏན་དང་ཚོགས་གཉིས་སོགས་དང་མི་འབྲལ་ཞིང་། རྣམ་ཤེས་
ཡང་འཁོར་སེམས་བྱུང་དང་མི་འབྲལ་ལ་ཟླ་མེད་ལྟར་ན་དེ་རང་གི་བཞོན་པའི་རླུང་དང་ཡང་འབྲལ་མི་རུང་དུ་
གནས་པའི་ཕྱིར་དང་། སངས་རྒྱས་དང་བྱང་འཕགས་ཀྱིས་བསགས་པའི་ཚོགས་ཀྱང་མི་འཛད་ལ། དེ་དག་
རྣམས་ནི་ལས་ཀྱིས་དབང་མེད་དུ་མཐར་རྒུད་པ་དང་འཆི་བ་ཡང་མི་མངའ་བའི་ཕྱིར་ཏེ། རྒྱུད་བླ་མ་ལས། འཆི་
བདུད་རྒྱུ་བ་མེད་པའི་ཕྱིར། ། འཆི་མེད་ཞི་བའི་གནས་ཐོབ་པ། ། ཞེས་དང་། འཕགས་པས་ན་དང་རྒ་བ་
དང་། ། འཆི་བའི་སྡུག་བསྔལ་རྩད་ནས་སྤངས། ། ཞེས་གསུངས་པའི་ཕྱིར། དེས་ན་དེའི་དོན་ནི་ཟག་བཅས་
ཀྱིས་བསྡུས་པའི་དངོས་པོ་རགས་པ་འདི་རྣམས་འདུས་པའི་མཐར་འབྲལ་ཞིང་། ལས་ཉོན་གྱིས་སྐྱེ་བ་བླངས་
པའི་སོ་སྐྱེ་རྣམས་འཆི་བ་ལས་མ་འདས་པ་སོགས་གཙོ་བོའི་དོན་ནོ། ། གཉིས་པ་ནི། ལམ་རིམ་ནས་བཤད་པ་
ལྟར། ལས་ཉོན་གྱི་དབང་གིས་སྐྱེ་བ་བླངས་པའི་སོ་སྐྱེ་ནི་ངེས་པར་འཆི་བ། ནམ་འཆི་ཆ་མེད་པ། འཆི་བའི་ཚེ་
དམ་པའི་ཆོས་མ་གཏོགས་གཞན་གྱིས་མི་ཕན་པའོ། ། དང་པོ་ནི། ཚོམས་ལས། གང་དུ་གནས་ཀྱང་འཆི་བས་
མི་ཚུགས་པའི། ། ས་ཕྱོགས་དེ་ནི་ཡོད་པ་མ་ཡིན་ཏེ། ། ཞེས་སོགས་གསུངས་པ་ལྟ་བུའོ། ། གཉིས་པ་ནི། ཇི་
སྐད་དུ། ཡང་དང་འཇིག་རྟེན་ཕྱི་མ་གཉིས། ། སྔོན་དུ་གང་ཡོད་གཏོལ་མེད་པས། ། ཞེས་གསུངས་པ་ལྟ་
བུའོ། ། གསུམ་པ་ནི། ཀྭ་ནི་ཀཱ་ལི་སྤྲིང་ཡིག་ལས། འཆི་བདག་གིས་ནི་དྲངས་པ་ན། ། དགེ་དང་མི་དགེ་མ་
གཏོགས་པ། ། འགྲོ་བར་ཐམས་ཅད་ཕྱིར་ལོག་ན། ། འགའ་ཡང་ཁྱོད་ཀྱི་རྗེས་མི་འབྲང་། ། ཞེས་གསུངས་པ་
ལྟ་བུའོ། ། གཉིས་པ་ལ་བཞི། འཆི་བ་ཉེ་བའི་ཚེ་གནོད་གཅོད་མི་འབྱུང་བར་གསོལ་བ། འཁྲུལ་སྣང་མི་འབྱུང་
བ། སྔོན་གྱི་གདམས་ངག་དྲན་ནུས་པ། ཡིད་དགའ་སྤྲོ་དང་ལྡན་པར་གསོལ་བའོ། ། དང་པོ་ནི། གཟུང་
འཛིན་རྣམ་རྟོག ཅེས་སོགས་རྐང་པ་བཞི་སྟེ། གཟུང་བ་སྟེ་ཡུལ་གཟུགས་སྒྲ་སོགས་ཕྱི་ནང་གི་དངོས་པོ་ལ་ཕྱིན་
ཅི་ལོག་ཏུ་ཞེན་པ་དང་། འཛིན་པ་སྟེ་ཡུལ་ཅན་མིག་ཤེས་སོགས་ལ་ཕྱིན་ཅི་ལོག་ཏུ་ཞེན་པའི་རྣམ་པར་རྟོག་པ་
འཁྲུལ་བ་གང་ལ་གནས་པའི་གཞི་ལུས་ཀྱི་གྲོང་ཁྱེར་དུ། མི་གཙང་བའི་རྫས་བཤང་གཅི་སོགས་དང་། ཤ་རུས་
སོགས་ས་ཁམས། ཁྲག་ཆུ་སེར་སོགས་ཆུ་ཁམས། དྲོད་མེ་ཁམས་དབུག་སོགས་རླུང་ཁམས་ཏེ་ཁམས་བཞི་དང་།
དེ་རྣམས་ཀྱི་ཚོགས་པ་སྒྱུ་མའི་ཕུང་པོ་འདི་དང་རང་གི་རྣམ་པར་ཤེས་པ་འབྲལ་བའི་དུས་ཀྱི་ཚེ་ཟས་མ་འཕྲོད་པ་ལ་
སོགས་པ། འཆི་རྐྱེན་སྣ་ཚོགས་པ་ཞིག་འབྱུང་བའི་གནད་གཅོད་ཀྱི་སྡུག་བསྔལ་རྣམས། ཞི་བར་བྱིན་གྱིས་རློས་
ཤིག ཅེས་པའོ། ། དེ་ལ་གྲོང་ཁྱེར་ཞེས་པའི་དོན་ནི་དངོས་ཟིན་ལྟར་གཟུང་འཛིན་གྱི་རྣམ་རྟོགས་འཁྲུལ་བ་
ཉིད་ལ་བཤད་པ་བཞིན་བྱས་ཀྱི། ཡུམ་གྱི་མདོ་ལས། མིག་སོགས་དབང་པོ་ལ་གྲོང་གི་སྒྲ་དང་དབང་རྟེན་ཁོག་པ་
72

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་བའི་མེ་ལོང་། །
སོགས་ལ་གྲོང་ཁྱེར་གྱི་སྒྲས་བསྟན་པ་ལྟར་ན། གྲོང་ཁྱེར་ནི་འཁྲུལ་ཤེས་ཀྱི་རྟེན་ལུས་ཀྱི་ཁམས་སྤྱི་དང་བྱེ་བྲག་
རྣམས་ལ་བྱའོ། ། མི་གཙང་འབྱུང་བཞི་ཞེས་པའི་བར་དུ་གཞི་མཐུན་གྱི་དྲུག་སྒྲ་སྦྱར་ཏེ་འབྱུང་བཞི་ལ་མི་གཙང་
བའི་སྒྲས་བསྟན་པ་ལ་བཤད་རུང་ཙམ་ཡང་སྣང་ངོ༌། ། གཉིས་པ་ནི། གཅེས་པར་བསྐྱངས་པའི་སོགས་རྐང་པ་
བཞི་སྟེ། སྔར་ཟས་གོས་སོགས་ཀྱིས་ཤིན་ཏུ་གཅེར་པར་བསྐྱངས་པའི་ལུས་འདི་ཉིད་ཀྱིས་རང་ལ་ཕྱིས་དགོས་
པའི་དུས་སུ་བསླུས་ཏེ་བཟའ་བཏུང་འཇུ་བ་སོགས་མི་བྱེད་ཅིང་རྣམ་ཤེས་ཀྱི་རྟེན་བྱེད་པའི་ནུས་པ་ཡང་མེད་པར་
གྱུར་བའི་སྐབས་དེར་ཤིན་ཏུ་འཇིགས་སུ་རུང་བ་གཤིན་རྗེའི་ཕོ་ཉའི་དགྲ་བོ་མངོན་དུ་གྱུར་ནས་ཕ་རོལ་ཏུ་འཁྲིད་
པར་རྩོམ་པ་དང་། འདོད་ཆགས་ཞེ་སྡང་གཏི་མུག་གི་དུས་གསུམ་དང་དེའི་དབང་གིས་མྱུར་བའི་འབྱུང་བ་སོ་
སོར་གྱེས་བའི་གནད་གཅོད་ཀྱིས་སྡུག་བསྔལ་དྲག་པོའི་མཚོན་གྱིས་རང་གི་སྲོག་གཅོད་པར་བྱེད་པའི་ཚེ། མི་
དགེའི་རྐྱེན་ལས་འཁྲུལ་སྣང་ངན་པ་སྣ་ཚོགས་ཞིག་འབྱུང་བ་ཀུན་ཞི་བར་བྱིན་གྱིས་རློབས་དུ་གསོལ། ཞེས་
པའོ། ། གྲང་ནད་ཀྱིས་གཟིར་བའི་གང་ཟག་ཕལ་ཆེར་འཆི་བའི་ཚེ་འཁྲུལ་སྣང་མི་འགྱུར་བ་མེད་ཡང་། ཚ་བའི་
ནད་དྲག་པོས་བཏབ་པ་ཕལ་ཆེར་ལ་འཁྲུལ་སྣང་འབྱུང་ངོ༌། ། དེས་ན་སྡིག་པོ་ཆེ་འགའ་ཞིག་ནི་འཆི་བའི་ཚེ་
འཁྲུལ་སྣང་དང་། གནད་གཅོད་དྲག་པོ་མི་འབྱུང་བ་སྲིད་ཅིང་། དགེ་བ་སྟོབས་ཆེན་བྱས་པ་འགའ་ཞིག་ལ་དེ་
ལྟར་འབྱུང་བ་ཡང་སྲིད་དོ། ། ཡང་ན་སྔ་མ་ནི། ཕྱི་མར་ངན་སོང་དུ་སྡུག་བསྔལ་ཆེན་པོ་མྱོང་དགོས་པས་རེ་
ཞིག་དེ་ལྟ་བུ་མ་བྱུང་བའམ། སྐབས་དེར་དགེ་བ་ཕྲན་ཚེགས་ཀྱི་འབྲས་བུ་འབྱུང་བ་ཡོད་ལ། ཕྱི་མ་ནི་ཕྱི་མར་
ཡུན་རིང་དུ་འཐོབ་འབྱུང་བས་རེ་ཞིག་ལ་སྔོན་བྱས་པའི་ལས་ངན་པའི་འབྲས་བུ་ལྷག་མ་ཕལ་ཆེར་སྡུག་བསྔལ་
ཆུང་ངུ་མྱོང་བ་དེ་གོ་ཆོད་པར་འགྱུར་རོ། ། ཚུལ་དེ་ཉིད་ཤེར་ཕྱིན་སུམ་བརྒྱ་བ་སོགས་ནས་གསུངས་པས། དགེ་
བ་སྟོབས་ཆེན་བྱས་པ་འགལ་ལ་འཁྲུལ་སྣང་དང་གནོད་གཅོད་དྲག་པོ་བྱུང་བ་སོགས་ལ་དྲན་པར་མི་འཛིན་ཅིང་།
སྡིག་ཅན་འགའ་ལ་དེ་མ་བྱུང་ཡང་བཟང་པོར་འཛིན་མི་རིགས་སོ། ། དེས་ན་ལས་ཀྱི་རྣམ་པར་སྨིན་པ་ནི་བསམ་
གྱིས་མི་ཁྱབ་པའི་ཕྱིར། གཞན་གྱི་ཚོད་མཐའ་གཅིག་ཏུ་བཟང་ངན་འདིའོ་ཤེས་བཟུང་དུ་མི་རུང་སྟེ། མདོ་ལས།
ང་འམ་ང་འདྲ་བས་གང་ཟག་གི་ཚོད་བཟུང་གི་གང་ཟག་གིས་གང་ཟག་གི་ཚོད་མི་གཟུང་སྟེ་ཉམས་པར་གྱུར་ཏ་རེ།
ཞེས་དང་། ལས་ཀྱི་རྣམ་པར་སྨིན་པ་བསམ་མི་ཁྱབ། ། བརྩེ་བའི་བདག་ཉིད་ཆེ་ཡང་དུད་འགྲོར་སྐྱེས། ། ཞེས་
བྱང་ཆུབ་སེམས་དཔའ་ངན་སོང་དུ་སྐྱེ་སྲིད་པར་གསུངས་པ་བཞིན་ནོ། ། གསུམ་པ་ནི། སྨན་པས་བོར་ཞིང་
སོགས་རྐང་པ་བཞི་སྟེ། འཆི་བར་ངེས་པའི་དུས་སུ་སླེབས་པའི་ཚེ་སྨན་པས་སྨན་བཏང་ནས་མི་འཚོ་བར་ཤེས་ཏེ་
རང་ཉིད་བོར་ནས་འགྲོ་ཞིང་། དེར་མ་ཟད་རིམ་འགྲོ་ཆེན་པོ་བྱས་ཀྱང་འཆི་བ་བཟློག་ཏུ་མེད་ལ། བག་ཉེན་རྣམས་
73

༄༅། ༑ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀྱིས་ང་ནི་འཆི་བར་ངེས་སོ་སྙམ་ནས་གསོན་དུ་རེ་བའི་རེ་ཐག་ཆད་ནས་སྡུག་བསྔལ་བྱེད་ཅིང་། ནད་པ་རང་ཉིད་
ཀྱིས་ཀྱང་ཅི་བྱ་བའི་གཏོལ་མེད་པ་སྟེ་ཐབས་མེད་པ་དང་། ཆ་མེད་པ་འམ་རྒྱུས་མེད་པ་ལྟ་བུར་གྱུར་པའི་ཚེ།
སྔར་བླ་མས་བསྟན་པའི་གདམས་ངག་རྣམས་དང་། ཁྱད་པར་འཆི་བའི་དུས་ཀྱི་གདམས་ངག་ཁྱད་པར་ཅན་
དྲན་པར་བྱིན་གྱིས་རློབས་ཤིག་ཅེས་པའོ། ། གདམས་ངག་མང་ཡང་དཀོན་མཆོག་དང་བླ་མ་ལ་དད་པ་དྲག་པོ་
དང་། ཀུན་རྟོག་ངན་པ་མི་སྐྱེ་བ་དང་། རང་གི་ཡོ་བྱད་ལ་མི་ཞེན་པ་དང༌། སྡིག་པ་འཆགས་པ་དང༌། འཕོ་
བའི་མན་ངག་དྲན་པ་སོགས་སོ། ། བཞི་བ་ནི། སེར་སྣས་བསགས་པའི་སོགས་རྐང་བ་བཞི་སྟེ། སྔར་རང་ཉིད་
ཀྱི་ཆེད་དུ་འབད་པ་དུ་མའི་སྒོ་ནས་སེར་སྣས་བསགས་པའི་ཟས་དང་ནོར་ཡོད་ནའང་རང་འཇིག་རྟེན་ཕ་རོལ་ཏུ་
འགྲོ་བའི་ཚེ་ཤུལ་དུ་ནི་ལུས། རང་ལ་བརྩེ་ཞིང་གདུང་པའི་གཉེན་སོགས་དང་སླན་ཆད་འཕྲད་དུ་མེད་པའི་ཚུལ་
གྱིས་གཏན་ནས་ཐལ་བར་ནི་བྱས་ཤིང་། ཟས་གོས་ནོར་གྲོགས་གང་ཡང་མེད་པར་འཇིགས་སྐྲག་སོགས་འབྱུང་
བའི་ཉམ་ང་བའི་གནས་སུ་རང་ཉིད་གཅིག་པུས་འགྲོ་བའི་ཚེ།ཡིད་ལ་ངས་དགེ་བ་མ་བྱས་པ་ཅི་བྱ་སྙམ་པ་ལ་སོགས་
པའི་འགྱོད་པ་མེད་པར་བུ་རང་གི་ཕ་ཁྱིམ་དུ་འགྲོ་བ་ལྟ་བུའི་དགའ་སྤྲོའི་གདེངས་དང་ལྡན་པར་ད་ལྟ་དང་དུས་
དེར་ཡང་འབྱུང་བར་བྱིན་གྱིས་རློབས་ཤིག་ཅེས་པའོ། ། དགའ་སྤྲོའི་གདེངས་ཞེས་པ་ནི་ད་ལྟ་ནས་དགེ་བ་མང་
དུ་བསགས་ཏེ་འཆི་བའི་དུས་སུ་ངས་དགེ་བ་དེ་ཙམ་ཞིག་བྱས་པས་ངན་སོང་གི་སྡུག་བསྔལ་མྱོང་བ་སོགས་མི་སྲིད་
པར་ཐག་ཆོད་པའི་ངེས་པ་ཐོབ་ནས་འཆི་བ་ལ་མི་དགའ་བ་མེད་ཅིང་དགའ་སྤྲོ་བྱེད་པའི་དོན་ཡིན་གྱི་ཁ་ཅིག་
དགའ་སྤྲོ་བདེ་དང་ཞེས་འདོན་པ་ནི་མ་དག་པའོ། ། ་
གསུམ་པ་ལ་གཉིས། ཕྱི་རྟགས་དང་། ནང་རྟགས་སོ། ། དང་པོ་ནི། ས་ཆུ་མེ་རླུང་སོགས་རྐང་པ་བཞི་
སྟེ། གཉིས་པ་ནི། འཇིགས་སྐྲག་འཁྲུལ་སྣང་སྣ་ཚོགས་སོགས་ཚིགས་བཅད་གཉིས་ཀྱིས་སྟོན་ཏོ། ། དང་པོའི་
དོན་ནི། འཆི་བ་ལ་མངོན་དུ་ཕྱོགས་པའི་ཚེ་ཕྱི་ནང་གི་རྟགས་གཉིས་ལས། དང་པོ་ཕྱིའི་རྟགས་ལ་འབྱུང་བ་
བཞིའི་ནང་ནས་རང་ལུས་ཀྱི་སའི་ཁམས་དང་ཆུ་ཁམས་མེ་ཁམས་རླུང་ཁམས་ཏེ་འབྱུང་བ་བཞི་རིམ་གྱིས་ཐིམ་པ་
རྣམས་ལས། སའི་ཁམས་ཐིམ་པའི་ཚེ་ལུས་ལྕི་བ་དང་མནན་པ་ལྟ་བུའི་ཚུལ་གྱིས་ལུས་ཀྱི་སྟོབས་ཤོར།དེའི་རྗེས་སུ་
ཆུའི་ཁམས་ཐིམ་པའི་ཚེ་ལུས་ཀྱི་བ་སྤུའི་སྒོ་ནས་དྲི་ངན་དང་ལུས་རྩེད་སེང་སེང་བ་དང་། ཁ་དང་སྣ་བསྐམས་འདི་
བརྗེས་ནས་འགྲོ་བ། དེ་ཡང་ཁ་བསྐམས་ཤིང་སྣ་གཡས་གཡོན་གང་རུང་དུ་ཡོ་སྟེ། མཆིལ་མ་དང་སྣབས་མི་
འབྱུང་ས་ཁམས་ཐིམ་པའི་ཚེ་ལུས་ཀྱིས་དྲོད་མཐའ་ནས་རིམ་གྱིས་བསྡུས་ཏེ་རྐང་པ་དང་དཔྲལ་བ་སོགས་ལ་དྲོད་
མི་འབྱུང་། རླུང་ཁམས་རགས་པར་ཐིམ་འགྲོ་བའི་ཚེ་དབུགས་ཕྱིར་ཕུལ་ཞིང་ཐུད་དུ་མང་དུ་བརྩེགས་པ་དང་
74

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་བའི་མེ་ལོང་། །
ཕྱིར་འགྲོ་བ་སླ་ལ་ནང་དུ་བསྡུད་དཀའ་ཞིང་དབུགས་ངར་ངར་སྒྲོགས་པའི་སྒྲ་འབྱིན་པའི་ཚེ། དཀོན་མཆོག་
མཁྱེན་སྙམ་པ་སོགས་དགེ་བའི་སེམས་སྟོབས་དང་ལྡན་པ་རྒྱུད་ལ་སྐྱེ་བར་བྱིན་གྱིས་རློབས་ཤིག་ཅེས་པའོ། །
གཉིས་པ་ལ་ཚིགས་བཅད་དང་པོའི་དོན་ནི། སྔར་གྱི་རྟགས་རྣམས་བྱུང་བའི་ཚེ་གཤིན་རྗེ་ལ་ སོགས་ པའི་
འཇིགས་སྐྲག་དུ་མ་དང་། ཡིད་ངོར་འཁྲུལ་བའི་སྣང་བ་སྣ་ཚོགས་པ་འཆར་ཞིང་། ཁྱད་པར་དུ་སའི་ཁམས་ཐིམ་
པའི་ནང་རྟགས་སུ་དཔྱིད་དུས་ཀྱི་ཚེ་ཆུ་མེད་པའི་བྱེ་ཐང་ལྟ་བུ་ལ་ཆུ་སྔོ་ཁྲག་ཁྲེག་རྒྱུག་པ་བཞིན་དུ་སྨིག་རྒྱུ་འདྲ་བའི་
སྣང་བ་དང་། ཆུ་ཁམས་ཐིམ་པའི་ནང་རྟགས་སུ་བར་སྣང་ལ་དུ་བ་སྲབ་མོས་ཁྱབ་པ་བཞིན་དུ་དུ་བ་ལྟ་བུ་དང་།
མེཁམས་ཐིམ་པའི་ནད་རྟགས་སུ་རྩ་མེར་བསྲེག་པའི་མེ་མ་དག་ནམ་མཁའ་ལ་གཏོར་བ་ལྟར་མཁའ་སྣང་མེ་
འཁྱེར་འདྲ་བའི་སྣང་བ་ཤར་ཏེ། སྣང་བའི་རང་བཞིན་གྱི་རྟོག་པ་སོ་གསུམ། མཆེད་པའི་རང་བཞིན་གྱི་རྟོག་པ་
བཞི་བཅུ། ཉེར་ཐོབ་གྱི་རང་བཞིན་གྱི་རྟོག་པ་བདུན་ཏེ། རང་བཞིན་གྱི་རྟོག་པ་བརྒྱད་ཅུའི་བཞོན་པར་གྱུར་
བའི་རླུང་རིགས་པ་རྣམས་འགགས་པ་དེའི་ཚེ།ཀུན་རྫོབ་ཏུ་རྟེན་འབྲེལ་ཙམ་གྱི་འཆི་བ་མ་གཏོགས་པར་དོན་དམ་
པར་འཆི་བ་མེད་པས་ནི། འཆི་མེད་ཀྱི་གནས་ལུགས་སྟོང་བ་ཉིད་རྟོགས་པར་བྱིན་གྱིས་རློབས་ཤིག་ཅེས་
པའོ། ། འདི་ལ་སྐྱེ་བའི་ཚེ་སྣང་བ་གསུམ་གྱི་རྗེསསུ་རང་བཞིན་གྱི་རྟོག་པ་རྣམས་སྐྱེ་ཡང་། འགག་པའི་ཚེ་རང་
བཞིན་གྱི་རྟོག་པ་རྣམས་འགག་པའི་འོག་ཏུ་སྣང་བ་གསུམ་འཆར་བས། ཁ་ཅིག་སྣང་བ་གསུམ་དང་དེའི་རང་
བཞིན་སྤེལ་ནས་སྐྱེ་འགག་བྱེད་པར་བཤད་པ་ནི་རྗེའི་དགོངས་པ་མིན་ནོ། ། ཚིགས་བཅད་གཉིས་པའི་དོན་ནི།
ཀུན་རྟོགས་གཡོ་བྱེད་ཀྱི་རླུང་ཁམས་འདི་རྣམ་པར་ཤེས་པ་ལ་རིམ་གྱིས་ཐིམ་པར་རྩོམ་པ་ན། ཁ་དང་སྣ་ནས་རླུང་
གི་རྒྱུ་བ་རིམ་གྱིས་འགག་ནས་འགྲོ་ཞིང་འགག་པའི་ཚེ་ཕྱི་དབུགས་རྒྱུན་ཆད་པ་ཞེས་བྱ་ཞིང་། རླུང་གི་གཉིས་སྣང་
རགས་པ་འདི་དག་རྣམ་ཤེས་ལ་ཐིམ་ཟིན་པ་ན། རླུང་རྣམ་ཤེས་ལ་ཐིམ་པའི་ནང་རྟགས་སུ་མར་མེ་འབར་བ་འདྲ་
བའི་སྣང་བ་ཤར་བ་དེའི་ཚེ། སྔར་བསྒོམས་པའི་གདམས་ངག་དང་། དགེ་སེམས་ལ་དྲན་ཤེས་ཤུགས་དྲག་པོ་སྐྱེ་
བར་བྱིན་གྱིས་རློབས་ཤིག་ཅེས་པའོ། ། འདི་དག་ལ་སྤྱི་དོན་གྱི་སྒོ་ནས་བཤད་ན། དེ་ལས་ཆུ་ལ་ཐིམ་ཞེས་པའི་
དོན་ནི། ས་ཁམས་རགས་པ་འདིས་དེའི་ཚེ་རྣམ་ཤེས་ཀྱི་རྟེན་བྱེད་པའི་ནུས་པ་ཉམས་པས་ཐིམ་ཞེས་གསུངས་ཀྱི།
སཁམས་ཐིམ་ནས་མེད་སོང་བ་མིན་ཞིང་། དེ་བཞིན་དུ་རླུང་གི་བར་ལ་སྦྱར་རོ། ། སྣང་བའི་རང་བཞིན་སོ་
གསུམ་ནི། རིམ་ལྔ་ལས། དེ་ཡི་རང་བཞིན་འགྲོ་གསལ་བ། ། ད་ནི་རབ་ཏུ་བཤད་པར་བྱ། ། ཆགས་བྲལ་དང་
ནི་བར་མ་ཉིད། ། དེ་བཞིན་དུ་ནི་ཆེན་པོ་དག།ཡིད་ལ་འགྲོ་ཞིང་འོང་བ་དང་། ། མྱ་ངན་ལ་སོགས་གསུམ་དེ་
བཞིན། ། ཞི་དང་རྣམ་རྟོག་འཇིགས་པ་དང་། ། འཇིགས་པ་བར་མ་ཤིན་ཏུ་འཇིགས། ། སྲིད་དང་སྲེད་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བར་མ་ཡང་། ། ཤིན་ཏུ་སྲེད་དང་ཉེར་ལེན་པ། ། མི་དགེ་བཀྲེས་དང་སྐོམ་ཉིད་དང་། ། ཚོར་དང་ཚོར་བ་བར་
མ་དང་། ། ཤིན་ཏུ་ཚོར་བའི་སྐད་ཅིག་དང་། ། རིག་པ་བོ་དང་རིགས་འཛིན་བཞི། ། སོ་སོར་རྟོགས་དང་ངོ་ཚ་
ཤེས། ། སྙིང་རྗེ་དང་ནི་བརྩེ་བ་གསུམ། ། དོགས་པ་བསགས་པ་ཉིད་དང་ནི། ། ཕྲ་དོག་ཅེས་ནི་བྱ་བར་
གྲགས། ། རང་བཞིན་སུམ་ཅུ་རྩ་གསུམ་གང་། ། ཞེས་གསུངས། མཆེད་པའི་རང་བཞིན་བཞི་བཅུ་ནི། རིམ་
ལྔ་ལས། ཆགས་དང་ཞེན་དང་དེ་བཞིན་དགའ། ། དགའ་བ་བར་མ་ཤིན་ཏུ་དགའ། ། རངས་དང་ཤིན་ཏུ་
མགུ་བ་དང་། ། ངོ་མཚར་དེ་བཞིན་རྒོད་པ་དང་། ། ཚིམ་དང་དེ་བཞིན་འཁྱུད་པ་དང་། ། འོ་བྱེད་དེ་བཞིན་
འཇིབ་པ་དང་། ། བརྟན་དང་བརྩོན་པ་ང་རྒྱལ་དང་། ། བྱ་དང་དབྲོག་དང་སྟོབས་དང་ནི། ། སྤྲོ་དང་ལྷན་
ཅིག་སྐྱེས་ཉིད་དང་། ། དེ་བཞིན་ལྷན་ཅིག་སྐྱེས་པར་མ། ། ཤིན་ཏུ་ལྷན་ཅིག་སྐྱེས་དང་དྲག། རྣམ་པར་སྒེག་
དང་ཞེས་འགྲས་ཉིད། ། དགེ་དང་ཚིག་གསལ་བདེན་པ་དང་། ། མི་བདེན་པ་དང་དེ་བཞིན་ངེས། ། ཉེ་བར་
མི་ལེན་སྦྱིན་པ་བོ། ། བསྐུལ་དང་དེ་བཞིན་དཔའ་བོ་དང་། ། ངོ་ཚ་མེད་དང་རྒྱུ་དང་སྡུག། མི་བསྲུན་པ་དང་
གྱ་གྱུ་ཉིད། ། མཚན་ཉིད་བཞི་བཅུ་གང་ཡིན་པ། ། ཞེས་གསུངས། ཉེར་ཐོབ་ཀྱི་རང་བཞིན་བདུན་ནི། རིམ་
ལྔ་ལས། ཆགས་པ་བར་མའི་སྐད་ཅིག་དང་། ། བརྗེད་ངས་པ་དང་འཁྲུལ་བ་དང་། ། མི་སྨྲ་གྱུར་དང་སྐྱོ་བ་
དང་། ། ལེ་ལོ་དེ་བཞིན་ཐེ་ཚོམ་སྟེ། ཞེས་གསུངས་ཤིང་། དེ་དག་གི་དོན་རྒྱས་པར་བཤད་ན་མང་བར་དོགས་
ནས་མ་བྲིས་སོ། ། འདིར་ཕྱི་དབུགས་ཆད་པའི་དུས་དངོས་ནི། རང་བཞིན་བརྒྱད་ཅུའི་བཞོན་པའི་རླུང་རགས་
པ་རྣམས་སྣང་བ་ལ་ཐིམ་པའི་དུས་ཏེ་དེ་ཡང་རླུང་དེ་རྣམས་དབུ་མའི་ནང་དུ་ཐིམ་པའི་སྐབས་སོ། ། དེའི་ཚེ་མིག་
གིས་གཟུགས་མི་མཐོང་། རྣ་བས་སྒྲ་མི་ཐོས། སྣས་དྲི་མི་ཚོར། ལྕེས་རོ་མི་མྱོང་། ལུས་ཀྱི་རིག་བྱ་མི་ཚོར་
རོ། ། བཞི་བ་ལམ་དུས་སུ་སྐྱེ་འཆི་བར་དོའི་ལས་འཁྱེར་བསྲེ་བ་བསྒོམ་ཚུལ་ལ་གསུམ། འཆི་བ་ཆོས་སྐུ། བར་
དོའི་ལོངས་སྐུ། སྐྱེ་བ་སྤྲུལ་སྐུས་ལམ་འཁྱེར་བ་སྒོམ་ཚུལ་ལོ། ། དང་པོ་ལ་གཉིས། སྔོན་འགྲོ་སྣང་མཆེད་ཐོབ་
གསུམ་དང་དངོས་གཞི་འོད་གསལ་བསྒོམ་ཚུལ་ལོ། ། དང་པོ་ནི། སྣང་མཆེད་ཐོབ་གསུམ་སོགས་རྐང་པ་བཞི་
སྟེ་འབྱུང་བ་བཞི་རིམ་གྱིས་ཐིམ་པའི་རྗེས་སུ་ནི། སྣང་བ་མཆེད་པ་ཉེར་ཐོབ་གསུམ་སྔ་མ་སྔ་མ་ཕྱི་མ་ཕྱི་མར་རིམ་
གྱིས་ཐིམ་པའི་ཚེ་སྣང་བ་འབྱུང་ཚུལ་ནི། ཀུན་རྟོག་གཡོ་བྱེད་ཀྱི་རླུང་དབུ་མའི་ནང་དུ་ཐིམ་པ་ན་རླུང་སྣང་བ་ལ་
ཐིམ་པ་ཞེས་བྱ་ཞིང་། དེའི་ཚེ་ཡིད་ངོར་སྣང་བ་གཞན་མི་འཆར་བར་སྟོན་དུས་ཀྱི་ནམ་མཁའ་གཡའ་དག་པ་ལྟ་
བུའི་སྟོང་སང་ལ་ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་གྱི་སྣང་བ་འཆར་ལ། དེ་ཉིད་ལ་སྣང་བ་ཞེས་ཟེར། དེ་
ནས་སྣང་བ་དེ་མཆེད་པ་ལ་ཐིམ་པའི་དུས་སུ་སྟོན་གྱི་ནམ་མཁའ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུ་དམར་
༢6

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་བའི་མེ་ལོང་། །
ལམ་པའི་སྣང་བ་འཆར་ཞིང་། དེ་ལ་མཆེད་པ་ཟེར། དེའི་རྗེས་སུ་སྟོན་གྱི་ནམ་མཁའ་གཡའ་དག་པ་ལ་མུན་
པས་ཁྱབ་པ་འདྲ་བའི་ཉམས་ཤར་བ་ལ་ཉར་ཐོབ་ཞེས་ཟེར་ཞིང་། དེའི་ཚེ་སྔར་གྱི་གསོན་པའི་དུས་སུ་འཁོར་བ་
དང་། མྱ་ངན་ལས་འདས་པའི་ཆོས་རྣམས་བདེན་པའི་ངར་འཛིན་གྱིས་སྟོང་བར་རྟོགས་པའི་རྣམ་འབྱོར་
བསྒོམས་པར་བྱས་པའི་རྐྱེན་གྱིས།ད་གཟོད་སྣང་བ་གསུམ་ཤར་བའི་ཚེ། ང་དང་ངའོ་སྙམ་དུ་རང་ངོ་རང་གིས་
ཤེས་བར་བྱིན་གྱིས་རློབས་ཤིག་ཅེས་པའོ། ། དེ་ལ་སྣང་བ་ལ་སྟོང་བ་དང་། མཆེད་པ་ལ་ཤིན་ཏུ་སྟོང་བ་དང་།
ཉེར་ཐོབ་ལ་སྟོང་བ་ཆེན་པོ་དང་། འོད་གསལ་བ་ནི་ཐམས་ཅད་སྟོང་བ་ཞེས་ཀྱང་བརྗོད་དེ། དེ་བཞི་ལ་རིམ་
བཞིན་སྟོང་པ་དང་པོ་ནས་བཞི་བ་ཞེས་བྱའོ། ། མ་སྣང་བ་དེ་དག་ནི། ཁམས་དྲུག་ལྡན་རིམ་གྱིས་འཆི་བའི་དུས་
དང་། རྫོགས་རིམ་གྱི་སེམས་དབེན་མཐར་ཕྱིན་པའི་སྐབས་སུ་གསལ་བར་འཆར་ལ། གཉིད་སོགས་ཀྱི་དུས་
འགའ་ཞིག་གི་ཚེ་ཅུང་ཟད་རེ་འཆར་རོ། རྫུས་སྐྱེས་ནི་དབང་བོ་ཅིག་ཅར་འགགས་པས་སྔར་གྱི་འཆར་ཚུལ་
རྣམས་མི་འབྱུང་ཡང་། འཆི་བ་འོད་གསལ་ནི་ཅུང་ཟད་མྱོང་དགོས་སོ། ། གཉིས་པ་ནི། ཉེར་ཐོབ་ཐམས་ཅད་
སྟོང་བར་ཐིམ་པ་ལ་སོགས་ཚིགས་བཅད་གཉིས་ཏེ། དང་པོའི་དོན་ནི་ལམ་དུས་སུ་སྔར་བཤད་པའི་སྟོང་ཆེན་
ཉེར་ཐོབ་དེ།ཐམས་ཅད་སྟོང་བར་ཏེ་འོད་གསལ་ལ་ཐིམ་པའི་དུས་ལས། ཀུན་རྟོག་གི་སྤྲོས་པ་སྤྱི་དང་ཁྱད་པར་
སྔར་གྱི་འབྱུང་བ་ཐིམ་པའི་སྐབས་ཀྱི་སྣང་བ་ལྟ་བུའི་སྤྲོས་པ་ཀུན་ཞི་ཞིང་། སྣང་མཆེད་ཐོབ་གསུམ་གྱི་སྐབས་སུ་
འཆར་བའི་ཟླ་འོད་དང་ཉི་འོད་དང་མུན་པ་ལྟ་བུའི་བློ་མིན་གྱི་རྐྱེན་གསུམ་དང་བྲལ་བ་སྟོན་དུས་ཀྱི་ཐོ་རངས་ནམ་
མཁའ་གཡའ་དག་པའི་རང་མདོག་ལྟ་བུའི་ཉམས་ཤར་བའི་ཚེ། དེ་འདྲ་བ་ཤར་བའི་འོད་གསལ་མ་དང་། སྔར་
བསྒོམས་པ་བུའི་འོད་གསལ་གཉིས་པོ་འཕྲོད་པར་བྱིན་གྱིས་རློབས་ཤིག་ཅེས་པའོ། ། ཀུན་རྟོག་ནི། རང་
བཞིན་གྱི་རྟོག་པ་དང་དེའི་བཞོན་པར་གྱུར་བའི་རླུང་རགས་པ་དང་བཅས་པ་རྣམས་སོ། ། དེ་ལ་འཆི་བའི་ཚེ་
སྟོང་བ་བཞི་ཀ་རང་ཤུགས་ཀྱིས་འཆར་བའི་འཆི་བ་འོད་གསལ་ནི་མ་དང་། སྔར་རྫོགས་རིམ་གྱི་སྐབས་སུ་ཆོས་སྐུ་
དང་བསྲེ་བའི་ལམ་འཁྱེར་བསྒོམས་པའི་འོད་གསལ་ནི་བུ་སྟེ། ད་གཟོད་འཆི་བའི་ཚེ་འཆི་བ་འོད་གསལ་བ་དེར་
ངོ་ཤེས་པས་ཆོས་སྐུ་ངང་བསྲེ་རྒྱུ་གྱུར་ན་མ་བུ་འཕྲོད་པ་ཡིན་པ། དེ་ལ་དེར་ངོས་མ་ཟིན་ན་མ་བུ་འཕྲོད་པ་ཞེས་མི་
བྱའོ། ། དེ་ལྟར་ཡང་རྗེའི་བསྲེ་བའི་ཡིག་ཆུང་ལས། དེ་ལ་འཆི་བའི་ཚེ་སྟོང་བ་བཞི་རང་ཤུགས་ཀྱིས་འཆར་བའི་
འོད་གསལ་ནི་མའི་འོད་གསལ་ཡིན་ལ། སྔར་གཉིད་དུས་སུ་བསྒོམས་པའི་འོད་གསལ་ནི་བུའི་འོད་གསལ་ཡིན་
ཞིང་། དེ་གཉིས་འཆི་བའི་ཚེ་འོད་གསལ་དུ་འདྲེས་པ་ལ་འོད་གསལ་མ་བུ་འདྲེས་པ་ཞེས་ཟེར་བ་ཡིན་ནོ། །
ཞེས་གསུངས། བསྲེ་ཚུལ་རྒྱས་པར་ནི་རྫོགས་རིམས་ཀྱི་བསྲེ་བའི་སྐབས་ལ་ཤེས་པར་བྱའོ། ། ཚིགས་བཅད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཉིས་པའི་དོན་ནི། ལམ་དུས་གྱི་སྟོང་བ་དང་ཤིན་ཏུ་སྟོང་བ་དང་། སྟོང་བ་ཆེན་པོ་དེ་གསུམ་དང་། དེ་གསུམ་
འདས་པའི་སྟོང་བ་བཞི་བ་ཐམས་ཅད་སྟོང་བའི་དུས་སུ་གློག་གི་རྗེས་སུ་འགྲོ་བ་སྟེ་དེ་དང་ཆ་འདྲ་བའི་ཚངས་པའི་
མེ་ཡིས་ཏེ་ལྟེ་བ་དང་གསང་གནས་ཀྱི་གཏུམ་མོའི་མེ་སྦར་བས། དེའི་དྲོད་ཀྱིས་སྤྱི་བོའི་རི་བོང་ཅན་བྱུང་སེམས་
དཀར་པོ་རིམ་གྱིས་བཞུས་ཏེ། རང་གི་སྤྱི་བོ་ནས་མགྲིན་པ། དེ་ནས་སྙིང་ཁ། དེ་ནས་ལྟེ་བ། དེ་ནས་གསང་
གནས་རྣམས་སུ་རིམ་པར་འབབ་པ་ལས་བྱུང་བའི་ལྷན་སྐྱེས་ཀྱི་བདེ་བ་དང་འོད་གསལ་གྱི་དུས་སུ་རང་བཞིན་
གྱིས། སྟོང་བ་རྟོགས་པའི་བློ་གཉིས་ངོ་བོ་གྲུབ་སྡེ་དབྱེར་མེད་དུ་སྦྱར་བའི་ཡེ་ཤེས་ཉིད་ལ་ཡིད་རྩེ་གཅིག་ཏུ་མཉམ་
པར་འཇོག་པར་བྱིན་གྱིས་རློབས་ཤིག་ཅེས་པའོ། ། སྤྱིར་སད་དུས་སུ་གཏུམ་མོ་སྦྱར་ནས་བྱང་སེམས་བཞུས་པའི་
བདེ་སྟོང་སྦྱོར་བ་ཡིན་ཡང་། འདིར་འཆི་དུས་སུ་དེ་ལྟར་སྦྱོར་བར་བཤད་པ་ནི། འཆི་བའི་སྔོན་དེར་གཏུམ་མོ་
སྦྱར་ནས་བདེ་བ་སྐྱེད་དེ། འཆི་དུས་ཀྱི་སྣང་བ་གསུམ་དང་འོད་གསལ་ཤར་བའི་ཚེ་བདེ་སྟོང་སྦྱོར་བར་འབྱུང་བ་
ལ་དགོངས་པ་འདྲ་སྟེ། འཆི་བའི་སྣང་བ་དང་འོད་གསལ་རང་དུས་སུ་གཏུམ་མོ་སྦྱོར་བ་སོགས་ནི་དཀའ་སྙམ་སྟེ་
བརྟག དེ་དག་ནི་ལམ་དུས་ཀྱི་དབང་དུ་བྱས་ཀྱི། གཞི་དུས་ཙམ་ལ་སྣང་བ་གསུམ་འོད་གསལ་དང་བཅས་པ་
འབྱུང་ཡང་བདེ་སྟོང་སྦྱོར་མི་ནུས་སོ། ། བསྡུ་ན། ཡིད་ཀྱི་ཞེས་པ་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་དེས།
ཡུལ་སྟོང་བ་ཉིད་ཕྱིན་ཅི་མ་ལོག་པར་རྟོགས་པའི་ཡུལ་ཡུལ་ཅན་སྦྱོར་བ་ནི། འདིར་བདེ་སྟོང་སྦྱོར་བའི་དོན་
ནོ། ། ཡང་དེའི་ཚེ་བདེ་བ་ཁྱད་པར་ཅན་སྐྱེས་བ་དེ་ཉིད་ཀྱིས་སྟོང་ཉིད་རྟོགས་པ་ཡིན་གྱི། བདེ་བ་དང་བློ་
གཉིས་ངོ་བོ་ཐ་དད་དུ་མི་འབྱེད་དོ། ། འདིའི་དོན་ནི་ཞིབ་པར་གཞན་ནས་ཤེས་དགོས་ཤིང་། རླུང་དབུ་མར་མ་
ཆུད་པ་ལ་འདིའི་སྐབས་ཀྱི་བདེ་སྟོང་སྦྱོར་བའི་དོན་ཚང་བ་མིན་ནོ། ། འདིར་མཐའ་ཅུང་ཟད་དཔྱད་ན། དེ་
ཡང་རྫོགས་རིམ་ནས་འབྲལ་བའི་ཐུགས་དམ་དུ་བཞུགས་ཞེས་གྲགས་པའི་ཁྱད་པར་ཅན་ནི་སྐབས་འདི་ནི་དཔེ་
དོན་གྱི་འོད་གསལ་ལ་གནས་པའི་དུས་སུ་འབྱུང་བར་གསུངས་ཤིང་། ཐུགས་དམ་དེ་འདྲ་བ་ནི་སྔོན་དུ་སྟོང་ཉིད་
རྟོགས་མྱོང་བར་མ་ཟད་རྫོགས་རིམ་པའི་ངག་དབེན་བསྒོམས་པ་སྔོན་དུ་འགྲོ་དགོས་སོ། ། དེའི་ཕྱོགས་ནའང་
མེད་པར་ད་ལྟ་འགའ་ཞིག་ཐུགས་དམ་ལ་བཞུགས་ཡོད་ཟེར་བ་ནི། པཎྜིཏ་ཆེན་པོ་སངས་རྒྱས་མཚོའི་གསུང་
ལས། དེ་དག་གི་དོན་དང་ཉམས་ལེན་གང་ཡང་མེད་པའི་རིགས་བྱེད་དང་ཁུང་དང་དབང་བོ་ཐ་མ་རྣམས་ནི་
ཐུགས་དམ་ལ་བཞུགས་ཞེས་པ་ནི་རྫུན་ཁོ་ན་མངོན་སུམ་གྱིས་སྒྲུབ་པའང་རྟོགས་ལ་ཞེས་དང་། དེང་སང་ཆོས་
ཕྱོགས་ན་བློ་མ་གཉེར་གནས་འགའ་ཞིག་གིས་ཐུགས་དམ་དུ་བཞེད་ནས་ཕུང་པོ་ལ་ཤིང་སོགས་ཀྱི་སྐྱོར་རྒྱབ་ནས་
འཇོག་པ་ཙམ་མ་གཏོགས། ཞེས་སོགས་གསུངས་པ་ལྟར། ཐུགས་དམ་ལ་བཞུགས་པ་དངོས་གནས་པ་སྲིད་
78

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་བའི་མེ་ལོང་། །
མོད་ཕལ་ཆེར་དེ་ལྟར་དུ་སྣང་ཞིང་ལ་ལ་ནི། ཇི་སྐད་དུ། འགའ་ཞིག་ཀྱང་ཕུང་པོར་ཆགས་ནས་སྡོད་པ་འང་
ཡོད་པར་གྲགས་ལ་ཞེས་དང་། གསང་འདུས་ཀྱི་ཡིག་ཆུང་ཉེར་གཅིག་ལས། དེ་ལ་འཆི་བ་འོད་གསལ་ཞེས་ཟེར།
དེ་ལས་ཕལ་པའི་མི་རྣམས་ཞག་གསུམ་གྱི་བར་དུ་གནས། ཞེས་གསུངས་པ་ལྟར་ན། ཐུགས་དམ་དངོས་གནས་
མིན་ཀྱང་རྣམ་ཤེས་ཕུང་པོ་ལས་ཕྱིར་མ་འཐོན་པར་གནས་པ་ལ་བཟང་ངན་གཉིས་འབྱུང་བར་གསལ་ལོ། ། འོན་
ཀྱང་ཤི་མ་ཐག་ཏུ་རྣམ་ཤེས་ཕྱིར་འཐོན་པ་དང༌། ཞག་ཕྱེད་གསུམ་དང་ཞག་གཅིག་དང༌། དེ་ལས་ཀྱང་ཐུང་
བར་གནས་པའང་ཡོད་པར་བཤད་ལ། ཐུགས་དམ་དངོས་གནས་པ་ནི། འཇམ་དཔལ་ཞལ་ལུང་ལས། ཆུ་
ཚོད་བརྒྱད་དང་ཉིན་གཅིག་དང་ནི་ཟླ་གཅིག་ཏུའམ། ལོ་གཅིག་བསྐལ་པའམ་བསྐལ་བ་སྟོང་དུ་ཡེ་ཤེས་དེ་མྱོང་
བྱ། ཞེས་གསུངས་པ་ལྟར་འབྱུང་སྲིད་དོ། ། དེས་ན་སྔགས་རིམ་གྱི་ཉམས་ལེན་ཁྱད་པར་ཅན་མེད་པར་ཐུགས་
དམ་བཞུགས་ཙམ་པ་ནི། ཐུགས་དམ་རྗེས་མཐུན་ནམ་ཡང་ནི་སྔར་ལྟར་བཅོས་མའོ། ། སྤྱིར་ཐུགས་དམ་ཞེས་
ཟེར་བ་ལ་ནི་ངེས་པ་མེད་དེ། ཁ་ཏོན་དགེ་སྦྱོར་བྱེད་པ་ལའང་དེ་སྐད་ཟེར་བའི་ཕྱིར་རོ། ། ཤི་བའི་ཐུགས་དམ་
ཡང་སེམས་ཀྱི་བྱེད་ལས་ལ་ལྟོས་ཀྱི། ཕུང་པོ་མཁྲང་ཞིང་རེངས་ཏེ་འདུག་པ་ལ་ནི་ངེས་པ་ཅི་ཞིག་ཡོད། འདི་
ཙམ་གྱི་དབྱེ་བ་ཡང་མི་ཤེས་པར་ཤ་འཐེན་ཏེ་ཐུགས་དམ་ལ་བཞུགས་མ་བཞུགས་ཀྱི་ཁྱད་པར་ཕྱེ་ནས་ཐག་གཅོད་
པ་ནི་བཞད་གད་བྱ་བའི་གནས་སོ། ། རྣམ་ཤེས་ཕུང་པོར་གནས་པ་དེ་ཉིད་རང་ཤུགས་ཀྱིས་ཕྱིར་འཐོན་པར་
འགྱུར་མོད། འཕོ་བ་སོགས་རྐྱེན་འགས་ཀྱང་འཐོན་པ་ནི་སྲིད་དོ། ། དེའི་ཕྱིར་ཤི་བའི་ཕུང་བོ་ནི། ཁམས་
དཀར་དམར་ཕྱིར་འཐོན་པའི་རྟགས་བྱུང་ན་མ་གཏོགས། ཞག་གསུམ་ཚུན་སྐྱོགས་བསྒུལ་བསྲེགས་པ་སོགས་མ་
བྱས་ན་ལེགས་པར་གསུངས་ལ། ཕར་ཆེར་དེ་ལྟར་བྱེད་པ་མི་སྣང་ངོ༌། ། རྟགས་འབྱུང་བའི་དུས་དེ། རྣམ་ཤེས་
ལུས་ལས་ཕྱིར་འཐོན་པའི་དེ་མ་ཐག་ཁམས་དམར་པོ་སྔ་སྒོ་དང་དཀར་པོ་རྟགས་ཀྱི་སྒོ་ནས་འབྱུང་ལ། འགའ་
ཞིག་ལ་ཕྱིར་དངོས་སུ་མི་འབྱུང་བ་ཡང་སྲིད་ཅེས་གསུངས། ། གཉིས་པ་བར་དོར་ལོངས་སྐུའི་ལམ་འཁྱེར་ལ་
གཉིས། དངོས་དང་ལས་དོ་འཆར་ཚུལ་ལོ། ། དང་པོ་ནི། དེ་ལས་ལངས་ཚེ་སོགས་རྐང་པ་བཞི་སྟེ། རྣལ་
འབྱོར་བས་སྔར་བཤད་པའི་འཆི་བ་འོད་གསལ་ལ་ཇི་ཙམ་མཉམ་པར་འཇོག་ནུས་སུ་བཞག་ནས། བར་བའི་
སྐབས་སུ་བབས་པ་ན་འོད་གསལ་དེ་ལས་ཆུ་ལས་ཉ་ལྡང་བའི་ཚུལ་དུ་ཐོལ་གྱིས་ལངས་པ་དེའི་ཚེ། འཆི་བའི་འོད་
གསལ་གྱི་ཤིན་ཏུ་ཕྲ་བའི་སེམས་ཙམ་གྱི་ཉེར་ལེན་ལས། མཚན་སོ་གཉིས་དང་དཔེ་བྱད་བཟང་བོ་བརྒྱད་ཅུས་
མཛེས་པའི་དཔལ་རབ་ཏུ་འབར་བ་བར་དོ་ལོངས་སྤྱོད་རྫོགས་པ་སྒྱུ་ལུས་པའི་སྐུར་དངོས་སུ་བཞེངས་ནས། སྒྱུ་
མ་ལྟ་བུའི་ཏིང་འཛིན་རྫོགས་པར་བྱིན་གྱིས་རློབས་ཤིག་ཅེས་པའོ། ། འདིའི་སྐབས་ཀྱི་འོད་གསལ་ཞེས་པ་ནི།
19

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དཔེ་དོན་གྱི་འོད་གསལ་གཉིས་ལས་དཔེའི་འོད་གསལ་ཡིན་ལ། དེ་ནི་སྟོང་ཉིད་དོན་སྤྱིའི་ཚུལ་གྱིས་རྟོགས་པ་
དང་། མངོན་སུམ་དུ་རྟོགས་པ་གཉིས་ལས་དང་པོ་ཡིན་ནོ། ། དོན་གྱི་འོད་གསལ་ཐམས་ཅད་སྟོང་བ་མངོན་
པར་བྱང་ཆུབ་པ་སོགས་མིང་གི་རྣམ་གྲངས་སུ་གསུངས་ལ། དེ་ལ་འཆི་བའི་འོད་གསལ་ཞེས་པ་ནི་འཆི་བའི་ཚེ་
ཀུན་གྱིས་ངེས་པར་མྱོང་དགོས་ཀྱང་། གཞིའི་འོད་གསལ་དེ་ལམ་གྱི་དེ་དང་བསྲེས་པའི་ཚུལ་གྱིས་དཔེའི་འོད་
གསལ་དུ་འཇོག་པ་ཡིན་ནོ། ། འདིའི་ལོངས་སྐུ་ནི་ད་དུང་ཟུང་འཇུག་མ་ཐོབ་པའི་ཕྱིར་ན། རྫོགས་པའི་སངས་
རྒྱུས་དངོས་མིན་པས་ལོངས་སྐུར་བཏགས་པ་ཙམ་ཡིན་ནོ། ། དེ་ནི་ཐ་མལ་བ་ལ་བར་དོ་འོང་བའི་དོད་ལ་སྒྱུ་ལུས་
འགྲུབ་པ་སྟེ། སྒྱུ་མ་ཆུ་ཟླ་སོགས་དཔེ་བཅུ་གཉིས་ཀྱིས་མཚོན་པས་ན་སྒྱུ་ལུས་ཞེས་པ་དང་། ལོངས་སྐུ་དངོས་
གནས་དང་ཆ་མཚུངས་པས་ན། ལོངས་སྐུ་ཞེས་ཀྱང་བྱའོ། ། འདི་ལ་ཤ་རས་སོགས་མི་སྲིད་དེ། ཤིན་ཏུ་ཕྲ་བའི་
རླུང་སེམས་ཙམ་ལས་གྲུབ་པས་སོ། ། རྗེ་བླ་མ་ཡང་སྐུ་འདིའི་མཆོག་འགྲུབ་པ་ཡིན་ཏེ། ས་གསུམ་མར། བར་
དོའི་ལོངས་སྤྱོད་རྫོགས་པ་སྒྱུ་མའི་སྐུ། ། མཆོག་གི་དངོས་གྲུབ་བརྙེས་ཞེས་གསུངས་པའི་ཕྱིར་རོ། ། གཉིས་པ་
ནི། གལ་ཏེ་ལས་ཀྱིས་སོགས་རྐང་པ་བཞི་སྟེ། སྔར་བཤད་པའི་སྒྱུ་ལུས་སུ་ལྡང་བར་མ་ནུས་པར་གལ་ཏེ་ལས་ཀྱི་
དབང་གིས་ཐ་མལ་གྱི་བར་དོའི་ལུས་གྲུབ་པར་གྱུར་ན། འཕྲལ་དུ་སྐྱེ་འཆི་བར་དོ་གསུམ་གྱི་རོ་དང་ཁྱད་པར་ཞིག་
ཏུ་བརྟགས་ཤིང་དཔྱད་པས། སྐྱེ་བའི་བར་དོ་གསུམ་པོ་ཡི། སྡུག་བསྔལ་ཀུན་རྫོབ་ཙམ་དུ་འབྱུང་བ་མ་གཏོགས།
ཚུགས་ཐུབ་ཀྱི་བདེན་པར་གྲུབ་པ་ཅུང་ཟད་ཀྱང་མེད་པའི་ཚུལ་རྟོགས་ནས། བར་དོའི་གནས་སྐབས་སུ་འབྱུང་
བའི་འཁྲུལ་སྣང་ཐམས་ཅད་ཡིད་དུ་འོང་བ་ལྷ་དང་ལྷ་མོར་སྣང་བ་ལྟ་བུ་སོགས་དག་པའི་སྣང་བར་འཆར་བར་
བྱིན་གྱིས་རློབས་ཤིག་ཅེས་པའོ། ། དེ་ལ་ལས་ཀྱི་གཡང་གིས་བར་དོ་འགྲུབ་པ་གཉིས་ཏེ། སྔོན་བར་དོའི་ལམ་
ཁྱེར་བསྒོམས་མྱོང་བའི་རྣལ་འབྱོར་བ་འགའ་ནི། དོན་ལ་བར་དོའི་ལུས་གྲུབ་ཀྱང་ཡིད་ངོར་ལྷའི་སྣང་བ་འཆར་
བ་ཡོད་པས། འདི་བྱུང་ནའང་ཁྱད་ཆེ་བར་བཤད་དོ། ། ཐ་མལ་བ་གཞན་ལ་བར་དོ་དངོས་འབྱུང་ཞིང་། དེ་
ཡང་མཛོད་ལས། སྔོན་དུས་སྲིད་འབྱུང་ཤ་ཚུགས་ཅན། ཞེས་གསུངས་པའི་དོན་ལ་མཁས་ཁ་ཅིག བར་དོར་
སྐྱེས་མ་ཐག་ནས་སྐྱེ་སྲིད་མ་བླངས་ཀྱི་བར་དུ་སྐྱེ་བ་ཕྱི་མ་གང་དུ་སྐྱེ་འགྱུར་དེའི་གཟུགས་ཀྱི་ཉམས་འཆར་བར་
བཤད་ལ། ཁ་ཅིག་ཞག་ཕྱེད་བཞི་ཚུན་ལ་སྔ་མའི་སྣང་བ་དང༌། དེ་ཕན་ལ་ཕྱི་མའི་སྣང་བ་འཆར་བར་བཞེད་
དོ། ། ཕྱི་མ་འདི་ལ་རྗེ་རིན་པོ་ཆེ་ཆོས་དྲུག་ཏུ་དགག་པ་ལྟ་བུ་ཞིག་མཛད་འདུག་ཅིང་། འོན་ཀྱང་བཞེད་མཁན་
ནི་མང་དུ་སྣང་ངོ༌། ། རྣམ་པ་གཅིག་ཏུ་ན། མིའི་བར་དོའི་ལུས་རང་ཉིད་ལ་སྣང་ཚུལ་དེ་ལྟར་འབྱུང་ཡང་།
ལུས་དངོས་ནི་ཞལ་ལུང་ལས། དེ་ནས་རྫུ་འཕྲུལ་ཤུགས་ལྡན་པ། ། ལོ་ལྔ་ལོན་པའི་བྱིས་པའི་གཟུགས། ། ཞེས་

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་བའི་མེ་ལོང་། །
འབྱུང་བ་ལྟར་བྱིས་པ་ལོ་ལྔ་ལོན་པའི་རྣམ་པ་ཅན་དུ་ཡོད་དམ་སྙམ་མོ། ། བར་དོའི་ཐོས་གྲོལ་ལས། བར་དོ་ལ་
སྐྱེ་གནས་བར་དོ། ། རྨི་ལམ་བར་དོ། ། བསམ་གཏན་བར་དོ། ། འཆི་ཁ་བར་དོ། ། ཆོས་ཉིད་བར་དོ། །
སྲིད་པ་བར་དོ་དང་དྲུག་ཏུ་བཤད་ཀྱང་དེ་ནི་ལུགས་གཞན་ཡིན་པ་དང་། སྲིད་པ་བར་དོ་མ་གཏོགས་གཞན་
རྣམས་བར་དོ་བཏགས་པ་བ་ལ་བྱེད་ན་རུང་ཙམ་ཡིན་མོད། བར་དོ་ནི་མིན་ནོ། ། གཞན་ཡང་། ཐོས་གྲོལ་
དེར་བར་དོའི་བཤད་པ་མང་དུ་བྱས་པ་སྣང་ཡང་སྐབས་འདིར་ཡིད་གཏད་མི་བྱའོ། ། གསུམ་པ་སྐྱེ་བ་སྤྲུལ་སྐུ་
ལམ་ཁྱེར་ལ་གཉིས། སྤྱིར་བསྟན་པ་དང་། བྱེ་བྲག་ཏུ་བཤད་པའོ། ། དང་པོ་ནི། འགྱུར་བ་ལོག་པའི་སོགས་
རྐང་པ་བཞི་སྟེ། བར་དོའི་གནས་སྐབས་སུ་རང་གི་འབྱུང་བ་སའི་རླུང་ལོག་པའི་རྟགས་སུ་ས་འོག་ཏུ་ནོན་པ་ལྟ་བུ་
དང་། རི་བྲག་ཉིལ་བ་ལྟ་བུའི་སྣང་བ་དང་སྒྲའི་ཉམས་འཆར། ཆུ་རླུང་ལོགས་པས་རྒྱ་མཚོའི་ཀློང་དུ་བྱིང་བ་
དང་ཆུ་བོ་ཆེན་པོ་འབབ་པའི་སྣང་བ་དང་སྒྲའི་ཉམས་འཆར། མེ་རླུང་ལོགས་པས་ནགས་ཚལ་ཆེན་པོ་ལ་མེ་
འབར་བ་ལྟ་བུའི་སྣང་བ་དང་སྒྲའི་ཉམས་འཆར། རླུང་གི་རླུང་ལོགས་པས་རླུང་ཚུབ་ཆེན་པོས་ཁྱེར་བ་ལྟ་བུའི་
སྣང་བ་དང་སྒྲའི་ཉམས་འཆར་བ་སྟེ་འབྱུང་བ་ལོག་པའི་དགྲ་བཞི་འབྱུང་བ་དང་འཇིགས་སྣང་གསུམ་ནི། ཁ་
ཅིག་འཇིགས་པ། སྐྲག་པ། དངངས་བྱ་གསུམ་དང་ཐ་མ་ནི་དམྱལ་བ་ཡི་དྭགས་དུད་འགྲོ་གསུམ་གྱི་འཇིགས་པ་
དང་། སྒྲ་འོད་ཟེར་གསུམ་གྱི་འཇིགས་པ་དང་། གཞན་དག་འདོད་ཆགས་ཀྱི་མདངས་གཡང་ས་དཀར་པོ། །
ཞེ་སྡང་གི་གཡང་ས་དམར་པོ། ། གཏི་མུག་གི་གཡང་ས་ནག་པོ་སྟེ་གཡང་ས་ཆེན་པོ་གསུམ་དུ་ལྟུང་བ་ཁད་པ་དང་
ལྟུང་བར་འགྱུར་བ་ལྟ་བུའི་སྣང་བ་འཆར་བ་ལ་འདོད་དོ། ། འོན་ཀྱང་པཎ་ཆེན་རང་གི་བར་དོའི་བཤད་པར་
འཇིགས་སྐྲགས་དངངས་གསུམ་ཞེས་བཤད་པ་ལྟར་ན་དང་པོ་བཞིན་ནོ། ། གཞན་ཡང་སྐབས་ལ་ལར་རྩེ་ཞིང་
དགའ་བ་དང་། ཡང་སྐྱོ་ཞིང་འཇིགས་པ་སོགས་མ་ངེས་པའི་རྟགས་མང་པོ་རྣམས་རིགས་མི་འདྲ་བ་སྣ་ཚོགས་ཀྱི་
རྣམ་པར་ཤར་བའི་ཚེ། གནས་མི་སྡུག་པའི་སྣང་བ་ཤར་བ་དག་པའི་ཞིང་དུ་སྣང་བ་ནི། ཕྱིའི་ལམ་ཁྱེར་དང་
གཞན་འཇིགས་སྣང་ ཐམས་ ཅད་ལྷའི་ སྐུར་སྒོམ་པ་ནང་དང་། དེ་ ཐམས་ ཅད་འཁྲུལ་བའི་སྣང་བ་ཙམ་མ་
གཏོགས། བདེན་སྟོང་སྒྱུ་མ་ལྟ་བུར་ལྟ་བ་ནི་གསང་བར་བསྒྱུར་བའི་རྣལ་འབྱོར་ཏེ། དེ་ལྟ་བུའི་ཉམས་ལེན་གྱི་སྒོ་
ནས་གནས་ཁྱད་པར་ཅན་རྣམ་པར་དག་པའི་ཞིང་དུ་སྐྱེ་བར་བྱིན་གྱིས་རློབས་ཤིག་ཅེས་པའོ། ། དེ་ལ་མདོ་
སྔགས་ཀྱི་གཞུང་ཆེ་བ་ནས་འཆི་བའི་དུས་ཀྱི་འབྱུང་བཞི་ཐིམ་པའི་རྟགས་འབྱུང་བར་བཤད་ཀྱང་འབྱུང་བ་ལོག་
པའི་དགྲ་བཞི་བར་དོ་འཆར་བ་ནི་སྔགས་ཀྱི་གཞུང་ཆེ་བ་ནས་ཕྱོགས་རེ་ཙམ་མ་གཏོགས་གསལ་བར་གསུངས་པ་
མ་མཐོང་ཡང་། མན་ངག་འགའ་ཞིག་ལས་འབྱུང་ཞིང་འཇིགས་སྣང་གསུམ་ཡང་དེ་བཞིན་དང་། མ་ངེས་པའི་
81

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྟགས་ནི་མདོ་སྔགས་གཉིས་ཀ་ནས་གསལ་བར་བཤད་ཅིང་། རྙིང་མའི་གཞུང་ནས་སྣང་བ་འཆར་ཚུལ་མི་འདྲ་
བ་འགའ་ཞིག་བཤད་ཀྱང་བཏང་སྙོམས་སུ་བཞག་གོ། ཕྱི་ནང་གསང་བར་བསྒྱུར་བ་ནི་སྔར་གྱི་བཤད་པ་དེ་ལྟར་
ཡིན་ཏེ། པཎ་ཆེན་ཉིད་ཀྱིས་མཛད་པའི་སྙིང་པོ་དོན་གསུམ་གྱི་ཁྲིད་ལས། བར་དོ་གྲུབ་ཚེ་ཕྱི་ནང་གསང་བ་དག་
བསྒྱུར་པའི་མན་ངག་འདི་ལྟར་ཉམས་སུ་ལེན། ། ད་ལྟ་བཟང་ངན་སྣང་བ་གང་ཤར་ཡང་། ། བར་དོ་འཁྲུལ་
བའི་སྣང་བ་ཉིད་ཡིན་ཞེས། ། རྒྱུན་ཆགས་དྲན་པའི་ཉམས་ལེན་གོམས་བྱས་ཏེ།དག་པོར་བར་དོའི་སྣང་བ་ཤར་
བའི་ཚེ། ། མི་སྡུག་འཁྲུལ་སྣང་ཤར་ཚེ་དག་པའི་ཞིང་། ། འཇིགས་རུང་གཤིན་རྗེའི་སྣང་སོགས་ལྷ་ཡི་སྐུ། །
ཀུན་ཀྱང་མ་རིག་འཁྲུལ་སྣང་ཙམ་ཞིག་ལས། ། བདེན་མེད་སྒྱུ་མ་ལྟ་བུའི་རྣལ་འབྱོར་གྱིས། ། ཆགས་སྡང་
བཀག་ནས་བསམ་བཞིན་སྲིད་འཚམས་སྦྱོར། ། ཞེས་གསུངས་པའི་ཕྱིར་རོ། ། གཞན་ཡང་ལམ་རིམ་ལས།
དམྱལ་བའི་བར་དོ་ནི། སྡོང་དུམ་མེས་ཚིག་པ་དང་། དུད་འགྲོའི་བར་དོ་ནི་དུ་བ་དང༌། ཡི་དྭགས་ཀྱི་བར་དོ་ནི་
ཆུ་དང་། འདོད་པའི་ལྷ་མིའི་བར་དོ་ནི་གསེར་ལྟ་བུ་དང་། ། གཟུགས་ཁམས་པའི་བར་དོ་ནི་དཀར་པོར་མངལ་
འཇུག་ལས་གསུངས་སོ། ། ཞེས་དང་། ལྷའི་བར་དོ་ནི་གྱེན་དུའོ། ། མིའི་བར་དོ་ནི་ཐད་ཀར་འགྲོའོ། ། ཉེས་
པའི་ལས་བྱེད་པ་རྣམས་ཀྱི་མིག་ཐུར་དུ་བྱས་ཏེ་སྤྱིའུ་ཚུགས་དུ་འགྲོ་བར་གསུངས་ཏེ། ཞེས་བཤད་ཅིང་། འདོད་
གཟུགས་གཉིས་ནས་གཟུགས་མེད་དུ་སྐྱེ་བའི་ཚེ་བར་དོ་མེད་པར་གསུང་ས་སོ། ། ཚེ་ཚད་ནི་སྐྱེ་བའི་རྐྱེན་རྙེད་ན་
ནི་ངེས་པ་མེད་ཀྱང་། མ་རྙེད་ན་ཞག་བདུན་ཕྲག་རེ་ལ་འཆི་ཆུང་རེ་བྱེད་ཅིང་། བཞི་ཅུ་རྩ་དགུ་ཚུན་ལ་ངེས་པར་
སྐྱེ་སྲིད་དུ་འགྲོ་བར་བཤད་དོ། ། བར་དོའི་སེམས་ཅན་ནི་ལས་ཀྱི་གཞན་དབང་ཅན་ཡིན་པས་གང་འདོད་དུ་
འོང་བ་དང་འགྲོ་བར་བྱེད་མི་ནུས་ཅིང་། བར་དོའི་བཤད་པ་བྱས་པ་ཡང་རང་དགར་ཉན་མི་ནུས་ཀྱང་། དེ་ལ་
བཤད་པ་བྱས་ན་མི་འཐད་པ་མེད་མོད། ཁ་ཅིག་གསོན་པོ་བཞིན་རང་དགར་ཉན་པར་འདོད་པ་ནི་མི་ཤེས་པར་
གསལ་ལོ། ། གཞན་དག་ཤི་ནས་རྣམ་ཤེས་ལུས་ལས་ཕྱིར་མ་འཐོན་པའི་ཚེ་ཡང་དེ་བཞིན་དུ་ཉན་པར་འདོད་པ་
ནི་ཆེར་འཁྲུལ་ཏེ། སྣང་བ་གསུམ་གྱི་སྐབས་དང་ཁྱད་པར་འོད་གསལ་གྱིས་དུས་སུ་ནི་མིག་དང་སྣ་བ་སོགས་ཀྱི་
དབང་ཤེས་རྣམས་འགགས་ནས་མིག་གིས་གཟུགས་མི་མཐོང་བ་དང་རྣ་བས་སྒྲ་མི་ཐོས་པར་བཤད་པས་ཇི་ལྟར་
ཉན་བསམ་དགོས་སོ། ། འོ་ན་བར་དོའི་བཤད་པ་རྒྱས་པར་འཆད་པ་དག་སྣང་བས་ཇི་ལྟར་ཞེ་ན། དེ་ནི་ཕྱི་
དབུགས་མ་ཆད་པའི་གོང་དེར་གསལ་འདེབས་པར་བྱས་ན་ལེགས་ཤིང་། བར་དོར་གནས་པའི་ཚེ་འོངས་ཏེ་
ཉན་ནུས་པའི་སྐབས་སྲིད་པ་དང་། གཞན་དགེ་བ་ལ་བསྐུལ་བའི་ཆེད་དུ་བྱེད་འདོད་ན་བྱར་རུང་ལ། གལ་ཏེ་
མ་བྱས་ཀྱང་འཕོ་བ་ལོ་ཆད་ལྷབག་ཏུ་མི་འགྱུར་རོ། ། འོན་ཀྱང་དེང་སང་བཤད་པ་མ་བྱས་ན་འཕོ་བ་བྱེད་མི་ཤེས་
པར་འདོད་པས་ཅུང་ཟད་རེ་བྱས་པ་མི་འགལ་ལོ། ། གཉིས་པ་ནི། མཁའ་སྤྱོད་རིག་པ་འཛིན་པའི་རྟེན་མཆོག་
82

༄༅། ། བར་དོའི་གསོལ་འདེབས་ཀྱི་རྣམ་བཤད་གསལ་བའི་མེ་ལོང་། །
གམ། ། ཞེས་སོགས་ཚིགས་བཅད་གཅིག་སྟེ། དོན་ནི། སྐྱེ་བ་འཛིན་ཚུལ་ལ་དག་པའི་ཞིང་ཁྱད་པར་ཅན་གྱི་
རྟེན་སྤྱི་དང་ཁྱད་པར་དུ་མཁའ་སྤྱོད་ཀྱི་སྔགས་སྤྱོད་པའི་རིག་པ་འཛིན་པའི་རྟེན་མཆོག་ཏུ་གྱུར་བ་ཞིག་གམ།
ཡང་ན་ཚངས་པར་སྤྱོད་པ་ལ་གནས་པ་ཚུལ་ཁྲིམས་ཏིང་འཛིན་ཤེས་རབ་ཀྱི་བསླབ་པ་གསུམ་དང་ལྡན་པའི་རབ་
བྱུང་གི་ལུས་བཟུང་སྟེ། བསྐྱེད་པ་དང་རྫོགས་པའི་རིམ་གཉིས་ཀྱི་ལམ་མམ། རྣམ་པ་གཅིག་ཏུ་ན་ཐུན་མོང་བ་
དང་ཐུན་མོང་མ་ཡིན་པའི་ས་ལམ་གྱི་རྟོགས་པ་མཐའ་དག་རྫོགས་པར་མཐར་ཕྱིན་པར་བྱས་ནས་ཆོས་སྐུ་ལོངས་
སྐུ་སྤྲུལ་སྐུ་སྟེ་སྐུ་གསུམ་གྱི་གོ་འཕང་མྱུར་དུ་ཐོབ་པར་བྱིན་གྱིས་རློབས་ཤིག་ཅེས་པའོ། ། དེ་ལ་སྤྱིར་མཁའ་སྤྱོད་ལ་
ཕྱི་ནང་གཉིས་ལས། ནང་གི་མཁའ་སྤྱོད་ནི་འོད་གསལ་ལ་བཤད་ཅིང་། ཕྱིའི་མཁའ་སྤྱོད་འདི་ལ་བཤད་ཚུལ་མི་
འདྲ་བ་སྣང་ཡང་། ས་འོག་ན་སྤྱོད་པ། ས་ལ་སྤྱོད་པ། མཁའ་ལ་སྤྱོད་པ་གསུམ་གྱི་ནང་མཚན་གྱི་མཁའ་སྤྱོད་ནི།
ནམ་མཁའ་ལ་གནས་པ་ཞིག་ཡིན་པར་གསུང་ངོ༌། ། དེ་ཡང་གླིང་རེ་རེའི་སྟེང་གི་ནམ་མཁའ་ལ་རེག་འཛིན་གྱི་
གནས་མཁའ་སྤྱོད་རེ་ཡོད་པའང་གསུངས་ཤིང་། དེ་ལ་རི་རབ་དང་འབྲེལ་མ་འབྲེལ་གཉིས་ཡོད་པར་མངོན་
ནོ། ། གཞན་དག་མཁའ་སྤྱོད་ནི་སངས་རྒྱས་ཀྱི་ཞིང་གི་ཁྱད་པར་ཞིག་ལ་འདོད་དོ། ། རིམ་གཉིས་ནི་འདིར་
སྔགས་ཀྱི་སྐབས་དང་འབྲེལ་བས་སྔ་མ་བཞིན་ཁས་སླངས་དགོས་པར་སེམས་སོ། ། གཞན་ཡང་རིམ་གཉིས་ཀྱི་
ཁྱད་པར་དང་། བསླབ་གསུམ་དང་། སྐུ་གསུམ་གྱི་རྣམ་བཞག་རྒྱས་པར་བཤད་ན་མང་དུ་དོགས་པས་མ་སྤྲོས་
སོ། ། ། ། ཅེས་ བར་དོའི་འཕྲང་སྒྲོལ། ཞེས་ པ་ ནས། དོན་དྲན་བཞིན་ དུ་ ཉམས་ སུ་ བླངས་ པ་ འཆི་ གའི་
གདམས་པའི་རྒྱལ་པོར་འགྱུར་རོ། ། ཞེས་པའི་བར་ནི་གོ་སླའོ། ། ། ། སྨྲས་པ། མདོ་དང་རྒྱུད་སྡེའི་མན་ངག་འོ་
མའི་མཚོ། ། གཅིག་ཏུ་འཁྱིལ་བར་བློ་གྲོས་མན་ད་རས། ། ལེགས་པར་བསྲུབས་ལས་ཚིག་དོན་ཆ་ཤས་ཀུན། །
ཡོངས་རྫོགས་སྙིང་པོའི་ཟླ་བ་ཟུང་གཅིག་ཤར། ། གང་འདི་འ དི་ཕྱི་བར་དོའི་འཇིགས་པ་ལས། ། མ་ལུས་ལུས་
ཅན་སྒྲོལ་ལ་དེད་དཔོན་བཞིན། ། ཆེས་ཟབ་ཟབ་དོན་རིན་ཆེན་ཡིད་བཞིན་ནོར། ། མཆོག་ཀུན་ཀུན་ནས་འབྱུང་
ཕྱིར་རྒྱ་མཚོ་བཞིན། ། རྣམ་དཔྱོད་རྣམ་པར་དཔྱོད་པའི་མཐུ་དམན་ཡང་། ། གཞན་མང་གཞུང་ལུགས་མང་དུ་
ཐོས་པ་ལས། ། ཚུལ་འདི་ཚུལ་བཞིན་འདི་ལྟར་བཀྲལ་བའི་དགེས། ། ཀུན་མཁྱེན་ཀུན་གྱི་མཁྱེན་རབ་ཐོབ་གྱུར་
ཅིག། ཅེས་བར་དོའི་འཕྲང་སྒྲོལ་གྱི་གསོལ་འདེབས་ཀྱི་རྣམ་པར་བཤད་པ་གསལ་བའི་མེ་ལོང་ཞེས་བྱ་བ་འདི་ནི།
རང་གི་སློབ་མ་འགའ་ཞིག་གིས་བསྐུལ་བས་རྐྱེན་བྱས། ཅོ་ནེའི་སྔགས་དང་མཚན་ཉིད་ཀྱི་བླ་མའི་གོ་སར་གནས་པ་
ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་སྦྱར་བ་སྟེ་ཕྱིས་དད་དང་རྣམ་དཔྱོད་ཕུན་སུམ་ཚོགས་པའི་སྤྱིས་མགུའི་
སྔགས་འཆང་འཕགས་པ་སྐྱབས་སྤུན་གཉིས་ཀྱིས་རང་གཞན་ལ་ཕན་པའི་བསམ་པས་ཀུན་ནས་བསླངས་ཏེ་མཐུན་
རྐྱེན་སྦྱར་ནས་བར་དུ་བསྒྲུབས་པའོ། ། ། །།
83

༄༅། ། རྗེ་བཙུན་འཇམ་པའི་དབྱངས་ཀྱི་བསྟོད་པ་དཔལ་ཡེ་ཤེས་ཡོན་ཏན་
བཟང་པོ་ཞེས་བྱ་བའི་རྣམ་པར་བཤད་པ་མདོར་བསྡུས་
ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥ་ཡ། རབ་འབྱམས་ཚོགས་གཉིས་གསེར་མངལ་ལས་འཁྲུངས་ཤིང་། ། སྤངས་
རྟོགས་གདོང་བཞིའི་བཞིན་གྱི་དཀྱིལ་འཁོར་རྫོགས། ། ཆོས་ཀུན་གདོད་མའི་བྱེད་པོ་སྨྲ་བའི་དབང་། ། བརྟན་
པའི་འཁོར་ལོས་ངག་གི་དཔལ་སྟེར་མཛོད། ། དེ་ལ་འདིར་དཔལ་ཡེ་ཤེས་ཡོན་ཏན་བཟང་པོའི་བསྟོད་པ་ཞེས་བྱ་
བའི་དོན་རྣམ་པར་བཤད་པ་ལ་བཞི། མཛད་པ་པོ་གང་ཡིན། བསྟན་བཅོས་ཀྱི་མཚན། མཆོད་བརྗོད།
གཞུང་དོན་དངོས་བཤད་པའོ། ། དང་པོ་ནི། འདིར་མཁས་པ་ཁ་ཅིག་གིས་འདི་ནི་སློབ་དཔོན་རྡོ་རྗེ་མཚོན་
ཆས་མཛད་པར་བཞེད་ལ། གཞན་དག་སྔོན་འཕགས་པའི་ཡུལ་དུ་པཎྜིཏ་རྣམས་སོ་སོ་ནས། འཇམ་དཔལ་
ཉིད་ལ་བསྟོད་པ་རེ་མཛད་པར་བགྲོས་ཏེ། དེ་ལྟར་ཞུགས་པ་ལ། འཇམ་དབྱངས་ཀྱིས་བྱིན་གྱིས་བརླབས་པས།
པཎྜིཏ་ཀུན་གྱིས་མཛད་པའི་བསྟོད་པ་རྣམས་གཅིག་ཁོ་ནར་གྱུར་པ་འདི་ཉིད་ཡིན་ཞེས་འདོད་དོ། ། དེ་གཉིས་
གང་ལྟར་ཡང་མཛད་པ་པོ་ནི་ཡིད་ཆེས་པའི་གནས་སོ། ༈ གཉིས་པ་བསྟན་བཅོས་ཀྱི་མཚན་ལ། རྒྱ་གར་འཕགས་
པའི་ཡུལ་ན། ལེགས་སྦྱར། རང་བཞིན། ཤ་ཟ། ཟུར་ཆག་གི་སྐད་དང་བཞིའི་ནང་ནས། ལེགས་སྦྱར་རམ་
སང་སྐྲྀ་ཏའི་སྐད་དུ། བསྟན་བཅོས་འདིའི་མཚན་ལ། ཤྲཱི་ཛྙཱ་ན་གུ་ཎ་ཕ་ལ་ནཱ་མ་སྟུ་ཏི་ར་ཞེས་བྱའོ། ། དེ་ཡང་
བོད་སྐད་དུ་བསྒྱུར་ན། ཤྲཱི་ནི་དཔལ། ཛྙཱ་ན་ནི་ཡེ་ཤེས། གུ་ཎ་ནི་ཡོན་ཏན། ཕ་ལ་ནི་བཟང་པོ། ། ནཱ་མ་ནི་
ཞེས་བྱ་བ། སྟུ་ཏི་ར་ནི་བསྟོད་པ་ཞེས་བྱ་བའོ། ། དེ་ལྟར་རྒྱ་སྐད་སྨོས་པའི་དགོས་པ་ནི། སཾ་སྐྲ་ཏའི་སྐད་ལ་བག་
ཆགས་འཇོག་པའི་ཆེད་དང་། བོད་སྐད་ནི། གཞུང་གཞན་དང་མི་ནོར་བར་བྱ་བའི་ཕྱིར་དུའོ། །
གསུམ་པ་མཆོད་བརྗོད་ནི། བཅོམ་ལྡན་འདས་འཇམ་དཔའི་དབྱངས་ལ་ཕྱག་འཚལ་ལོ། ། ཞེས་སོ། །
ངག་དོན་ནི། ཉོན་མོངས་པ་དང་ཤེས་བྱའི་སྒྲིབ་པའི་དགྲ་སྡེ་མ་ལུས་པར་བཅོམ་པས་ན་བཅོམ་དང་། དབང་
ཕྱུག་དང༌། གཟུགས་དང༌། དཔལ་དང་། གྲགས་པ་དང་། ཡེ་ཤེས་དང་། བརྩོན་འགྲུས་ཏེ། སྐལ་བ་དྲུག་
84

༄༅། ། རྗེ་བཙུན་འཇམ་པའི་དབྱངས་ཀྱི་བསྟོད་པ་དཔལ་ཡེ་ཤེས་ཡོན་ཏན་བཟང་བོ་ཞེས་བྱ་བའི་རྣམ་པར་བཤད་པ་མདོར་བསྡུས། །
སོགས་དང་ལྡན་པས་ན་ལྡན་དང་། སྤྱིར་བྷ་ག་བ་ཏི་ཞེས་པའི་བྷ་ག་བཅོམ་པ་དང་། སྐལ་བ་སོགས་ལ་འཇུག་
ཅིང་། བ་ཏི་ནི་ལྡན་པའི་དོན་ཡིན་པས་འདས་པའི་སྐད་དོད་དངོས་སུ་མེད་ཀྱང་འདིར་དོན་གྱིས་ཐོབ་པ་དང་།
བོད་སྐད་ལ་བརྗོད་བདེ་བའི་ཕྱིར་དུ་ལོ་ཙྪ་བས་བླ་ཐབས་སུ་བསྣན་པའོ། ། འདས་པའི་དོན་ནི་འཁོར་བ་འམ་
བདུད་བཞི་ལས་འདས་པའོ། ། མྱ་ངན་ལས་འདས་ཞེས་པའི་དོན་ལྟར་ན། ཉོན་མོངས་ལས་འདས་པར་བཤད་
དུའང་རུང་ངོ༌། ། ཉོན་མོངས་པ་སོགས་ཉེས་པའི་རྩུབ་རེག་དང་བྲལ་བས་ན་འཇམ་པོ་གསུངས་དབྱངས་ཡན་
ལག་དྲུག་ཅུ་མངའ་བས་ན་དབྱངས་སོ། ། འདིར་དྲུག་པའི་སྒྲ་ཡོད་པ་བཞིན་བཤད་ན། དེ་ལྟ་བུའི་དབྱངས་ནི།
འཇམ་པའི་ཁྱད་གཞི་དང་འབྲེལ་ལོ། ། ལ་ནི་དགོས་ཆེད་ཡིན་ལ། ཕྱག་འཚལ་ཞེས་པ་ནི། གུས་པས་འདུད་པའི་
དོན་ཏེ། དེ་ཡང་སྒོ་གསུམ་གང་རུང་གི་སྒོ་ནས་གུས་པའོ། ། དེ་ལྟར་ཡང་ཇི་སྐད་དུ། ལུས་དང་ངག་ཡིད་དང་
པས་ཕྱག་བགྱིའོ། ། ཞེས་གསུངས་པས་སོ། ། ལོ་ཞེས་པ་ནི་སླར་བསྡུའི་ཚིག་སྟེ། དོན་གྱི་ངོ་བོ་དེ་རེ་ཞིག་རྫོགས་
པའི་དོན་ཅན་ནོ། ། དེ་ལྟར་མཆོད་བརྗོད་མཛད་པའི་དགོས་པ་ནི། ལོ་ཙྪ་བས་འདི་བོད་དུ་བསྒྱུར་བའི་ཚེ། འདི་
ཉིད་མངོན་པའི་སྡེ་སྣོད་དུ་གཏོགས་པར་ཤེས་པར་བྱ་བའི་ཕྱིར་མཛད་ལ། གཞན་ཡང་གཞུང་འདི་ཉིད་འཇམ་
དབྱངས་ཉིད་ཀྱི་བསྟོད་པ་ཡིན་པའི་རྒྱུ་མཚན་གྱིས་ཀྱང་ཡིན་ནོ། །
བཞི་པ་གཞུང་དོན་དངོས་ལའང་། དངོས་དང་། ཞར་ལ་དོགས་དཔྱོད། ཕན་ཡོན་དང་གསུམ་ལས།
དང་པོ་ལ་ཡང་ཐུགས་དང་། གསུང་དང་། སྐུ་ལ་བསྟོད་པ་དང་གསུམ། དང་པོ་ལའམ་མཁྱེན་པ་དང་བརྩེ་
བའི་སྒོ་ནས་བསྟོད་པ་གཉིས་ལས། དང་པོ་ནི། འདི་ལྟར་རྒྱལ་བའི་ཡབ་གཅིག་འཇམ་པའི་དབྱངས་གང་གི་
མཁྱེན་པའི་བློ་གྲོས་ཀྱིས་ནི། སྤང་བྱ་འདོད་ཆགས་ལ་སོགས་པ་རྩ་བ་དང་ཉེ་བའི་ཉོན་མོངས་པའི་སྒྲིབ་པ་དང་།
གཉིས་སྣང་འཁྲུལ་བའི་བག་ཆགས་སུ་གྱུར་པའི་ཤེས་བྱའི་སྒྲིབ་པ་གཉིས་ཀྱི་མུན་པ་ལྷག་མ་མ་ལུས་པར་གཏན་
ནས་བཅོམ་པའོ། ། ཚུལ་ཇི་ལྟར་ན། དེ་ཡང་ཡོད་དེ། དཔེར་ན་རྡུལ་དང་སྤྲིན་ལ་སོགས་པའི་སྒྲིབ་བྱེད་ཀྱི་སྐྱོན་
ཐམས་ཅད་དང་བྲལ་བའི་ཉི་མ་ལྟར། ཉིད་ཀྱི་མཁྱེན་པ་དེའང་ཆོས་ཀུན་གཟིགས་པ་ལ་སྒྲིབ་བྱེད་ཀྱི་འཁྲུལ་བའི་
དྲི་མ་དེ་དག་ཤིན་ཏུ་རྣམ་པར་དག་ཅིང་རབ་ཏུ་གསལ་བ་དེ་བཞིན་དུའོ། ། ཡེ་ཤེས་དེས་ཡུལ་ཇི་ལྟར་གཟིགས་
པའི་ཚུལ་ཡང་ཡོད་དེ། གཟུགས་ནས་རྣམ་མཁྱེན་གྱི་བར་ཀུན་ནས་ཉོན་མོངས་པ་དང་རྣམ་པར་བྱང་བའི་ཆོས་
ཇི་སྙེད་ཅིག་ཡོད་པ་དེ་དག་ཐམས་ཅད་ཀྱི་ངོ་བོ་དང་ཁྱད་པར་གྱི་དོན་ཕྲ་ཞིང་ཕྲ་བ་ཀུན་ཀྱང་ཇི་ལྟ་བ་བཞིན་སྒྲིབ་
པ་མེད་པར་མངོན་སུམ་དུ་གཟིགས་བ་དེའི་ཕྱིར་རོ། ། ཉིད་ཀྱི་སྐུའི་ཐུགས་ཀར་རྒྱལ་སྲས་རྣམས་ཀྱི་ཟབ་པ་དང་
རྒྱ་ཆེ་བའི་ལམ་གྱི་རིམ་པ་རྫོགས་པར་སྟོན་པའི་ཤེར་ཕྱིན་གྱི་གླེགས་བམ་འཛིན་པའི་རྒྱུ་མཚན་ཡང་ཡོད་དེ། གོང་
85

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དུ་བཤད་པ་ལྟར་ཇི་ལྟ་ཇི་སྙེད་ཀྱི་ཆོས་ཀུན་གཟིགས་པའི་མཁྱེན་པ་དེ་ལྟ་བུ་མངའོ་ཞེས་མཚོན་པར་བྱ་བའི་ཆེད་
དུའོ། །
གཉིས་པ་ནི། གཏན་གྱི་བདེ་བ་དང་བྲལ་བའི་སེམས་ཅན་གང་དག་སྲིད་པ་སྟེ་སྲིད་རྩེ་ནས་མནར་མེད་ཀྱི་
བར་གྱི་འཁོར་བའི་བཙོན་ཁང་གི་ར་བར་ཆུད་ཅིང་། དེའི་ནང་དུའང་བདག་དང་བདག་གིར་འཛིན་པའི་མ་རིག་
པའི་མུན་པ་མུན་ནག་ཏུ་ལུས་ངག་ཡིད་གསུམ་ཀུན་ནས་འཐོམས་ལ། དེར་མ་ཟད་སྡུག་བསྔལ་གྱི་སྡུག་བསྔལ།
འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་ཏེ། སྡུག་བསྔལ་གསུམ་གྱིས་རབ་ཏུ་གཟིར་བའི་འགྲོ་བ་
མ་ལུས་པའི་ཚོགས་ཀུན་ལ་ཡང་ཤིན་ཏུ་བརྩེ་བའི་སྙིང་རྗེ་ཆེན་པོ་དང་ལྡན་པའོ། ། དཔེ་ཇི་ལྟ་བུ་ཞེ་ན། དེ་ཡང་
ཡོད་དེ། དཔེར་ན་འཇིག་རྟེན་ན་བུ་གཅིག་ཁོ་ན་ལས་མེད་པའི་མ་དེས། རང་གི་བུ་ལ་ཇི་ལྟར་སྙིང་བརྩེ་བ་དེ་ལྟར།
འཇམ་པའི་དབྱངས་ཉིད་ཀྱིས་ཀྱང་སྡུག་བསྔལ་གྱིས་མནར་བའི་སེམས་ཅན་ཐམས་ཅད་ལའང་ཁྱད་པར་མེད་པར་
སྡུག་བསྔལ་ལས་སྐྱོབ་པར་འདོད་པའི་སྙིང་རྗེ་ཆེན་པོས་བརྩེ་བ་དང་ལྡན་པའི་ཕྱིར་རོ། །
གཉིས་པ་གསུང་ལ་ཡན་ལག་དྲུག་ཅུའི་དབྱངས་ཀྱི་སྒོ་ནས་བསྟོད་པ་ནི། ཇི་སྐད་བཤད་པ་ལྟར་གྱི་བརྩེ་བ་
ཆེན་པོ་དེས་ཀུན་ནས་དྲངས་ཏེ། ཉིད་ཀྱིས་ཇི་ལྟར་གཟིགས་ཤིང་བརྙེས་པའི་གོ་འཕང་མཆོག་ལ་འགྲོ་བ་ཐམས་
ཅད་འགོད་པའི་ཆེད་དུ། བླང་དོར་གྱི་གནས་ཀུན་མ་ལུས་པ་གསལ་བར་སྟོན་པའི་གསུང་གཅིག་ཉིད་ལའང་སྙན་
པ་ལ་སོགས་པ་ཡན་ལག་དྲུག་ཅུ་འམ་དྲུག་ཅུ་རྩ་བཞི་ཚང་བའི་དབྱངས་དང་ལྡན་པའི་གསུང་མངའོ། ། དེའི་བྱེད་
ལས་ཇི་ལྟ་བུ་ཞེ་ན། ཡོད་དེ། དཔེར་ན་ནམ་མཁའི་དབྱིངས་སུ་འབྲུག་གིས་རོང་སྒྲ་ཤིན་ཏུ་ཆེར་སྒྲོག་ཅིང་སྒྲ་དེས་
སེམས་ཅན་གཞན་དག་གཉིད་ལས་སད་པར་བྱེད་པའི་ཚུལ་དེ་ལྟར། སྔར་སྨོས་པའི་ཁྱད་པར་དེ་ལྡན་གྱི་གསུང་
གིས་ཆོས་ཀྱི་སྒོ་བརྒྱད་ཁྲི་བཞི་སྟོང་གདུལ་བྱའི་རྣ་བར་ལེགས་པར་ཆེས་ཆེར་སྒྲོགས་པར་མཛད་པས། སེམས་ཅན་
ཐམས་ཅད་ཀྱང་ཉོན་མོངས་པའི་གཉིད་འཐུག་པོ་ལས་སློང་ཞིག འཁོར་བར་འཕེན་པ་དང་། འགྲུབ་པ་དང་།
འཆིང་བར་བྱེད་པའི་ཟག་བཅས་ཀྱི་ལས་ཀྱི་ལྕགས་སྒྲོག་དམ་པོ་རྣམས་འགྲོལ་ལ་མཛད་པའི་ཕྱིར་རོ། ། ཉིད་ཀྱི་
གཡས་ན་སངས་རྒྱས་ཐམས་ཅད་ཀྱི་མཁྱེན་པའི་ངོ་བོ་ཤེས་རབ་ཀྱི་རལ་གྲི་བསྣམས་པའི་མཚན་དོན་ཡང་ཡོད་དེ།
གོང་དུ་བཤད་པ་ལྟར་གྱི་མཁྱེན་བརྩེ་དེ་ལ་བརྟེན་ནས་གསུང་གི་འཕྲིན་ལས་དེས་སེམས་ཅན་ཐམས་ཅད་ཀྱིས་
གནས་ལུགས་མཐོང་བ་ལ་སྒྲིབ་བྱེད་ཀྱི་ང་དང་ང་ཡིར་འཛིན་པའི་མ་རིག་པའི་མུན་པ་ཀུན་སེལ་བར་བྱེད་ཅིང་།
མ་རིག་པ་དེས་བསྐྱེད་པའི་སྐྱེ་རྒ་ན་འཆི་སོགས་སྡུག་བསྔལ་གྱི་མྱུ་གུ་ཇི་སྙེད་ཅིག་ཡོད་པ་དེ་དག་ཀུན་ཀྱང་གཅོད་
པར་མཛད་པ་དེ་ཉིད་མཚོན་པས་སོ། །
གསུམ་པ་སྐུ་ལ་མཚན་དཔེའི་སྒོ་ནས་བསྟོད་པ་ལ། ངེས་པའི་དོན་དུ་ན་བཅོམ་ ལྡན་འདས་འཇམ་པའི་
དབྱངས་ཉིད་གདོད་ནས་དེ་བསྐལ་བ་གྲངས་མེད་པ་མང་པོའི་སྔོན་ནས་སྒྲིབ་གཉིས་བག་ཆགས་དང་བཅས་པའི་
86

༄༅: རྗེ་བཙུན་འཇམ་པའི་དབྱངས་ཀྱི་བསྟོད་པ་དཔལ་ཡེ་ཤེས་ཡོན་ཏན་བཟང་བོ་ཞེས་བྱ་བའི་རྣམ་པར་བཤད་པ་མདོར་བསྡུས། །
དྲི་མ་དག་ཅིང་། ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་པ། བཞི་བ་འོད་
འཕྲོ་བ། ལྔ་བ་སྦྱངས་དཀའ་བ། དྲུག་པ་མངོན་དུ་གྱུར་པ། བདུན་པ་རིང་དུ་སོང་བ། བརྒྱད་པ་མི་གཡོ་བ།
དགུ་པ་ལེགས་པའི་བློ་གྲོས་ བཅུ་བ་ཆོས་ཀྱི་སྤྲིན་གྱི་པར་ས་བཅུའི་མཐར་སོན་པ་སྟེ་ཕྱིན་ནས་སྤངས་རྟོགས་ཀྱིས་
བསྡུས་པའི་ཡོན་ཏན་ཐམས་ཅད་ཀྱི་ལུས་ཡོངས་སུ་རྫོགས་པའི་སངས་རྒྱས་དངོས་ཡིན་ནའང་དྲང་དོན་དུ་ཕྱོགས་
བཅུའི་སངས་རྒྱས་བཅོམ་ལྡན་འདས་རྣམས་ཀྱི་དྲུང་དུ་རྒྱལ་སྲས་བྱང་ཆུབ་སེམས་དཔའ་ཀུན་གྱི་ཐུ་བོ་སྟེ་གཙོ་བོར་
གྱུར་པའི་སྐུའི་རྣམ་པར་རྒྱལ་སྲས་ཀྱི་སྤྱོད་པ་ལ་སློབ་པའི་ཚུལ་དུ་བཞུགས་སོ། ། དེ་ཡང་སྔགས་ཕྱོགས་ལྟར་ན་
འཇམ་དབྱངས་ སངས་ རྒྱས་ ཡིན་ པ་ ལ་ ཐེ་ཚོམ་མེད་མོད། མདོ་ ཕྱོགས་ ནས་ ཀྱང་ སངས་ རྒྱས་ པར་ བཤད་དེ།
འཇམ་དཔལ་ཞིང་བཀོད་ཀྱི་མདོ་ལས་སྟོབས་བཅུ་རྫོགས་པར་བཤད་ཅིང་། དཔའ་བར་འགྲོ་བའི་ཏིང་ངེ་འཛིན་
གྱི་མདོ་དང་། སོར་མོ་འཕྲེང་བའི་མདོ་གཉིས་ལས་སངས་རྒྱས་སུ་གསལ་བོར་བཤད་པའི་ཕྱིར་རོ། ། སྐུ་དེའང་
བཅུ་ཕྲག་བཅུ་དང་བཅུ་གཉིས་ཀྱི་རྒྱན་ཀྱིས་རྣམ་པར་སྨྲས་པ་ཡིན་ཏེ། ཕྱག་ཞབས་ཀྱི་མཐིལ་ན་རྩིབས་སྟོང་དང་
ལྡན་པའི་གསེར་གྱི་འཁོར་ལོ་སོགས་མཚན་སོ་གཉིས་དང་སེན་མོ་ཟངས་མདོག་ལྟ་བུ་ལ་སོགས་པ་དཔེ་བྱད་བརྒྱུད་
ཅུ་སྟེ་བསྡོམས་ན་བརྒྱ་དང་བཅུ་གཉིས་ཀྱི་རྒྱན་གྱིས་བརྒྱན་པའི་ཕྱིར་རོ། ། དེ་ལྟ་བུའི་ཡོན་ཏན་ཡོངས་སུ་རྫོགས་
ཤིང་འགྲོ་བ་སྤྱི་དང་ཁྱད་པར་དུའང་བདག་གི་བློ་གྲོས་ཀྱི་མི་ཤེས་པའི་མུན་པ་ཐམས་ཅད་སེལ་བར་མཛད་པའི་
འཇམ་པའི་དབྱངས་ཁྱོད་ལ་གུས་པས་འདུད་དོ། ། དེ་ལྟར་གུས་པས་གསུང་དབྱངས་དང་མཚན་དཔེ་དེ་དག་
ཀྱང་མཁས་པའི་གསུང་ལ་བརྟེན་ནས་རྒྱས་པར་བཤད་ནུས་མོད་འོན་ཀྱང་གཞུང་མང་བར་འགྱུར་དོགས་ན་རེ་
ཞིག་དེ་ཙམ་མོ། །
༈ གཉིས་པ་གཞན་དག་དོགས་པའི་གནས་བསལ་པའི་ཕྱིར་བཤད་པ་ལ། ཁོ་ན་རེ། ཁྱོད་ཀྱིས་གཞུང་གི་
མཚན་དོན་དང་། ཕན་ཡོན་གཉིས་གཞུང་ལས་ལོགས་སུ་ཕྱེ་བ་དེ་མི་རིགས་སོ་ཞེ་ན། སྐྱོན་མེད་དེ། དེ་ལྟར་མ་ཕྱེ་
བར་བཤད་རུང་བའི་ལུགས་ཡོད་ཀྱང་། འདིར་ནི་བསྟོད་པ་གཞུང་དངོས་དང་། གཞན་གཉིས་ཡན་ལག་ཙམ་
ཡིན་པས་མི་འཐད་པ་མེད་པའི་ཕྱིར་རོ། ། ཡང་དོན་ཚན་གསུམ་དུ་བསྡུས་པའང་མི་བཤད་དེ། དེ་ལྟར་དངོས་
སུ་མི་གསལ་ཞིང་དེ་ཡིན་ན་འོག་ཏུ་མ་རིག་མུན་སེལ་ཞེས་པའི་རྐང་པ་གཅིག་པོ་དེ་ཐུགས་ཀྱི་ཡོན་ཏན་ལ་སྦྱར་ཏེ་
བཤད་དགོས་པས་གོ་རིམ་མི་འགྲིག་པའི་ཕྱིར་རོ། ། ཞེ་ན། སྐྱོན་དེ་ཡང་མི་འཇུག་སྟེ། གསུམ་དུ་བསྡུས་པ་དེ་
གཙོ་བོའི་དབང་དུ་བྱས་ལ་འོག་ཏུ་དེ་ལྟར་འབྱུང་དེ་སྐུ་གསུང་ཐུགས་གསུམ་གྱིའང་ཡོན་ཏན་གྱི་ཡན་ལག་ཡིན་པས་
མི་འགལ་བའི་ཕྱིར་རོ། ། ཡང་ཇི་སྙེད་ཞེས་པ་དེ་ཆོས་ཐམས་ཅད་ལ་བཤད་པ་འང་མི་འཐད་དེ། དེ་ནི་ཇི་ལྟ་ཇི་
སྙེད་ཀྱི་ཟླས་ཕྱེ་བའི་ཇི་སྙེད་ལ་བྱེད་དགོས་པའི་ཕྱིར་རོ། ། ཞེ་ན། དེ་ནི་མ་ཡིན་ཏེ། སྤྱིར་ཇི་སྙེད་ཞེས་པའི་སྒྲ་དེ་
ཀུན་རྫོབ་ལའང་འཇུག་ཀྱང་། འདིར་མང་ཚིག་གིས་ཆོས་ཐམས་ཅད་ལ་གོ་དགོས་ལ། དེ་ལྟར་མ་ཡིན་ན་འཇམ་
87

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དབྱངས་ཀྱིས་ཇི་ལྟ་བ་མཁྱེན་པ་གཞུང་འདིས་མ་བསྟན་པར་འགྱུར་བའི་ཕྱིར་རོ། ། ཡང་གསུང་དབྱངས་དྲུག་ཅུ་
རྩ་བཞི་བཤད་པ་དེ་ཡང་མ་ཡིན་ཏེ། འདིར་དྲུག་ཅུ་ལས་མི་གསལ་བའི་ཕྱིར་རོ། ། ཞེ་ན། དེ་ཡང་མི་འགལ་ཏེ།
དེ་ནི་དབྱེ་བསྡུ་ཙམ་ཡིན་པའི་ཕྱིར་དང་། དེ་ལྟར་བཞིས་ལྷག་པའི་དྲུག་ཅུའི་དབྱངས་ཞེས་པ་ལྟར་བཤད་ཀྱང་ཆོག་
པའི་ཕྱིར། ཡང་གདོད་ནས་དག་ཅིང་ཞེས་པའི་དོན་དེ་ལྟར་ཡང་མི་འཐད་དེ། དེ་ནི་ཐོག་མ་ནས་རང་བཞིན་
གྱིས་རྣམ་པར་དག་པ་ལ་བྱེད་དགོས་པའི་ཕྱིར་རོ་ཞེ་ན། སྐྱོན་མེད་དེ། སྤྱིར་དེ་ལྟར་བཤད་དགོས་པའི་གཞུང་
ཡོད་མོད། འདིར་དེ་བཞིན་དུ་བཤད་པ་སྐབས་སུ་མ་བབས་པའི་ཕྱིར་རོ། ། དེ་ལྟར་ཡིན་ཏེ། ཆོས་ཐམས་ཅད་
ཀྱང་ཐོག་མ་ནས་རང་བཞིན་གྱིས་རྣམ་པར་དག་བའི་ཕྱིར་རོ། ། ཡང་ཁ་ཅིག་ན་རེ། ཁྱོད་ཀྱིས་འཇམ་དབྱངས་
རྒྱལ་བའི་ཡབ་ཏུ་ཡང་བཤད་ཅིང་། སུས་སུ་ཡང་བཤད་པ་དེ་མི་འཐད་དོ། གཞི་གཅིག་ལ་དེ་གཉིས་འགལ་བའི་
ཕྱིར་རོ་ཞེ་ན། སྐྱོན་དེ་ཡང་མི་འཇུག་སྟེ། རྒྱལ་བའི་ཡབ་ཅེས་པའི་དོན་ནི། འཇམ་དབྱངས་ཀྱིས་སྔོན་བསྐལ་
བཟང་གི་སངས་རྒྱས་སྟོང་ལ་ སོགས་ པའི་ སངས་ རྒྱས་ གྲངས་མེད་ པ། དང་པོར་བྱང་ ཆུབ་ ཏུ་ སེམས་བསྐྱེད་
བཅུགས་པའི་དོན་དང་། རྒྱལ་བའི་སྲས་ཞེས་པ་ནི། རང་གི་ཡོངས་འཛིན་དུ་གྱུར་པའི་རྒྱལ་བ་འགའ་ཞིག་ལས་
འཁྲུངས་པའི་དོན་ཡིན་པར་རྗེ་ཡབ་སྲས་ཀྱིས་བཤད་པའི་ཕྱིར་རོ། ། དེས་མཚོན་ཏེ་གཞན་ཡང་དོགས་གནས་སུ་
གྱུར་ནའང་སྐྱོན་མེད་པར་གོ་དགོས་ལགས་སོ། །
གསུམ་པ་ཕན་ཡོན་བསྟན་པ་ནི། སྐྱེས་བུ་གང་ཞིག་ལྷག་པའི་བསམ་པ་རྣམ་པར་དག་པས་གོང་དུ་བཤད་
པའི་བསྟོད་པ་འདི་ནི། ལན་གཅིག་དང་བདུན་དང་ཉི་ཤུ་རྩ་གཅིག་དང་། བརྒྱ་དང་སྟོང་ལ་སོགས་པ་དང་ཉིན་
རེ་བཞིན་དུ་སྒྲོགས་པའི་གང་ཟག་དེ་ནི། སྔར་གྱི་གོ་རིམ་ཇི་ལྟ་བ་བཞིན་དུ་ཉིན་རེ་བཞིན་ལན་གཅིག་སྒྲོགས་པས་
སྒྲིབ་པ་འདག་པ་དང༌། བདུན་གྱིས་ཐོས་པ་འཛིན་པ་དང་། ཉེར་གཅིག་གིས་སྤོབས་པ་དང་། བརྒྱས་མི་བརྗེད་
པའི་གཟུངས་དང༌། སྟོང་སོགས་ཀྱིས་བསྡུས་པ་ཁྲི་འབུམ་སོགས་བརྗོད་པས། ཕྱིར་རྒོལ་བ་ཐམས་ཅད་འཇོམས་
པར་བྱེད་ནུས་པའི་ཤེས་རབ་ཀྱི་དབང་པོ་དང་། སྟོབས་ལ་སོགས་པའི་ཡོན་ཏན་དཔག་ཏུ་མེད་པ་དང་ལྡན་པར་
འགྱུར་རོ། ༈ གཞན་ཡང་སྐྱེས་བུ་གང་ཞིག་ཉིན་རེ་བཞིན་དུ་ལན་གསུམ་དུ་མ་ཆག་པར་བསྟོད་པ་དེ་ནི་ཇི་སྐད་
བཤད་མ་ཐག་པ་ལྟར་སྒྲིབ་པའི་དག་པ་སོགས་ཡོན་ཏན་དེ་དག་དང་ལྡན་པར་འགྱུར་བས། སྟོང་ཉིད་རྟོགས་པའི་
ཤེས་རབ་དང་། སྙིང་རྗེ་ཆེན་པོས་ཟིན་པའི་སྒོ་ནས་ཐེག་པ་ཆེན་པོའི་ལམ་སྤྱི་དང་། ཁྱད་པར་ས་དང་པོ་ལ་སོགས་
པ་རྣམས་རིམ་གྱིས་བགྲོད་དེ། གོང་ནས་གོང་དུ་ཡོན་ཏན་གྱི་ཁྱད་པར་རྣམས་ཆེས་ཆེར་འབར་ནས། མྱུར་དུ་རྣམ་
པ་ཐམས་ཅད་མཁྱེན་བའི་སངས་རྒྱས་ཀྱི་ཡེ་ཤེས་མཐར་ཐུག་གི་གྲོང་ཁྱེར་ཆེན་པོར་ཕྱིན་ནས་འགྲོ་བ་མ་ལུས་པ་
འཁོར་བའི་རྒྱ་མཚོ་ཆེན་པོ་ལས་སྒྲོལ་བར་བྱེད་ནུས་པའི་དེད་དཔོན་ཆེན་པོ་ སངས་ རྒྱས་བཅོམ་ལྡན་འདས་སུ་
འགྱུར་རོ༔ །གཞན་ཡང་འཇམ་དཔལ་གྱི་ཞིང་བཀོད་ཀྱི་མདོ་ལས་འཇམ་དཔལ་གྱི་མཚན་བརྗོད་ན་སངས་རྒྱས་
88

༄༅། ། རྗེ་བཙུན་འཇམ་པའི་དབྱངས་ཀྱི་བསྟོད་པ་དཔལ་ཡེ་ཤེས་ཡོན་ཏན་བཟང་བོ་ཞེས་བྱ་བའི་རྣམ་པར་བཤད་པ་མདོར་བསྡུས། །
འབུམ་གྱི་མཚན་བརྗོད་པ་དང་མཉམ་པར་གསུངས་སོ། ། དེ་ལྟར་དཔལ་ཡེ་ཤེས་ཡོན་ཏན་བཟང་པོའི་བསྟོད་པ་
ཞེས་བྱ་བའི་དོན་རྣམ་པར་བཤད་པ་རྫོགས་སོ། ། སྨྲ་བ། རྣམ་འདྲེན་ཀུན་གྱི་མཁྱེན་པའི་ཕུང་པོ་གང་། ། གཅིག་
གྱུར་རྒྱལ་སྲས་འཇམ་པའི་རྡོ་རྗེ་ཡི། ། རང་བཞིན་བསྔགས་པ་ཉིན་མོའི་སྣང་བ་ནི། ། སྐལ་བཟང་བློ་ཡི་པདྨོ་
བཞད་ཕྱིར་ཤར། ། དེ་ཡི་དགོངས་པ་སྔོན་བྱོན་མཁས་པ་ཡིས། ། བཀྲལ་བའི་འགྲེལ་བཤད་འདི་ན་མ་མཐོང་
ཡང་། ༑ བློ་གསལ་དོན་གཉེར་གཞན་གྱིས་བསྐུལ་བའི་དོར། ། ཐག་ཁྲར་ལྟོ་འགྲོར་བཏགས་པ་འདི་ཉིད་བྱས། །
འོན་ཏེ་གཞུང་གི་གོང་འོག་ཞིབ་དཔྱད་ནས། ། རྒྱས་བཤད་དོར་ཞིང་དོན་གྱི་གནད་བསྡུས་ཏེ། ། དགོངས་པ་ཇི་
བཞིན་ཁོ་བོས་གྲུབ་སྙམ་པས། ། དེ་ཕྱིར་འདི་ལ་ནོངས་པ་མེད་སེམས་མོད། ། ཐུབ་བསྟན་གངས་རིའི་སྤོ་ལ་
གནས་བཅས་ཏེ། ། ལུང་རིགས་རལ་པའི་ཁུར་གྱིས་ལེགས་པར་བརྗིད། ། འཇིགས་མེད་རྩལ་གསུམ་རྫོགས་པའི་
གདོང་ལྔ་ཡིས། ། ལེགས་གཟིགས་འཁྲུལ་བའི་ཆ་གང་སྙིང་ནས་བཤགས། ། གཞུང་ལུགས་རྒྱ་མཚོའི་མཚན་མ་མ་
མཐོང་ཡང་། ། ཕྱོགས་ཀྱི་ཁྲོན་པར་ རིན་ཆེན་ལེན་འདོད་པ། ། ཆ་ཙམ་གྱིས་ཚིམ་དེད་དཔོན་ ཚུལ་དེ་དག།
གཞན་དུ་འཕྱན་ལ་སུ་ཞིག་འགོག་པར་བྱེད། ། ཚུལ་འདིར་འབད་པའི་རྣམ་དཀར་ཅི་མཆིས་དེས། ། རྣམ་དཔྱོད་
དོན་དུ་གཉེར་བའི་སྐྱེ་འགྲོའི་ཚོགས། ། རྒྱལ་སྲས་འཇམ་པའི་དབྱངས་ཀྱིས་རྗེས་བཟུང་ནས། ། ཀུན་མཁྱེན་ཡེ་
ཤེས་མྱུར་དུ་ཐོབ་གྱུར་ཅིག།། ཅེས་དཔལ་ཡེ་ཤེས་ཡོན་ཏན་བཟང་པོ་ཞེས་བྱ་བའི་བསྟོད་པའི་རྣམ་བཤད་མདོར་
བསྡུས་པ་འདི་ནི། ཤཱཀྱའི་དགེ་སློང་ཤི་བྷཱུ་ཏིའི་མིང་གི་མཐའ་ཅན་གྱིས་བསྐུལ་བའི་ངོར། ཤཱཀྱའི་དགེ་སློང་བཤད་
སྒྲུབ་མིང་ཅན་གྱིས་སྔོན་ནས་བྲིས་པ་ལས། ཕྱིས་དད་དང་རྣམ་དཔྱོད་ལྡན་པའི་གནས་བརྟན་མ་ཏི་མ་མུ་དྲས་རང་
གི་ལྷག་པའི་ལྷ་འཇམ་དབྱངས་ཉིད་ཀྱིས་རྗེས་སུ་འཛིན་པའི་རྟེན་འབྲེལ་མཚོན་ཕྱིར་པར་དུ་བསྒྲུབས་སོ། ། ། །
བཀྲ་ཤིས། །
89

༄༅། ། སྔགས་ཀྱི་བཀླག་ཐབས་སྨྲ་བའི་རྒྱན་ཅེས་
བྱ་བ་བཞུགས་སོ། ། །
ན་མོ་མལྦུ་ཤྲཱི་ཡེ། འཇིག་རྟེན་མེས་པོའི་ཞལ་གྱི་ཆུ་སྐྱེས་ལས། ། ལེགས་འཁྲུངས་ཚངས་པའི་སྲས་མོ་
དབྱངས་ཅན་མ། ། རབ་སྙན་རྒྱུད་མངས་སྒྲོགས་བཞིན་མྱུར་བྱོན་ནས། ། བདག་ཡིད་དགའ་བའི་ཚལ་འདིར་
ཞུགས་ཤིག་ཀྱེ། ། ལེགས་སྦྱར་སྐད་ཀྱི་རྣམ་འགྱུར་ཆུ་གཏེར་མཛོད། ། བློ་ཆུང་རི་བོང་རྐྱལ་གྱིས་བརྒལ་དཀའ་
ཡང་། ། མཁས་མང་རིམ་བརྒྱུད་མན་ངག་ཨུད་ཀ། བདག་བློའི་བུམ་པར་འཁྱིལ་ལས་ཅུང་ཟད་སྦྱིན། ། དེ་ལ་
འདིར་སྔགས་ཀྱི་ཀློག་ཚུལ་མདོར་བསྡུས་ཤིག་འཆད་པར་བྱ་སྟེ། འདི་ལ་གསུམ། ཡི་གེའི་དབྱེ་བ་ཀློག་ཚུལ།
དགྲ་གྲོགས་སུ་འགྱུར་ཚུལ་ལོ། ། དང་པོ་ལ་གཉིས། དབྱངས་དང་གསལ་བྱེད་དོ། ། དང་པོ་ནི། ཨ་ཨཱ་ཨི་ཨཱི་
ཨུ་ཨཱུརརའི་ལཱ་ཨེ་ཨི་ཨོ་ཨོ་སྟེ་བཅུ་བཞིའི་སྟེང་དུ་ཨོ་ཨ བསྣན་པས་བཅུ་དྲུག་གོ། གཉིས་པ་ལ། སྡེ་བ་ཡིན་མིན་
གཉིས་ལས། སྡེ་བ་ཡིན་པ་ནི། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ན། ཏ་ཟ་ད་དྷ་ན། པ་ཕ་བ་བྷ་མ་
སྡེ་སྡེ་བ་ལྔའོ། ། གཉིས་པ་སྡེ་བ་མིན་པ་ནི། ལ་ར་ལ་ཝ་སྟེ་མཐོར་གནས་བཞི་དང་། ཤ་ཥ་ས་ཧ། དྲོ་བ་བཞི་སྟེ་
སོ་གསུམ་གྱི་སྟེང་དུ། མཐར་ཟད་ཀྱི་ཡེ་གེ་ག་བསྣན་ཏེ་སོ་བཞི་དང་། ཚེག་དྲག ལྕེ་རྩ་ཅན། མཆུ་རྩ་ཅན།
ཐིག་ལེ་དང་བཅས་པས་བརྒྱད་དོ། ། དེའི་ཕྱིར། རྒྱ་གར་གྱི་ཡི་གེ་ལ་ནི་ཅ་ཆ་ཇ་གསུམ་དང་ཞ་ཟ་གཉིས་ཏེ་ལྔ་བོ་
མེད་ལ། འ་ནི་དངོས་སུ་མི་སྣང་ཡང་འདོགས་ཆའི་ཚུལ་དུ་འབྱུང་ངོ༌། ། གཉིས་པ་ཀློག་ཚུལ་ལ་གཉིས། སྐྱེ་
གནས་ཀྱི་ཁྱད་པར་དང་། ཀློག་ཚུལ་དངོས་སོ། ། དང་པོ་ནི། ཨ་ཨཱ་ཀ་ཁ་ག་གྷ་ང་ཧ་ བྷརྣམས་ནི་མགྲིན་པའི་
གནས་ལས་སྐྱེའོ། ། ཨི་ཨཱི་ཙ་ཚ་ཛ་ཛྷ་ཉ་ཡ་ཤ་རྣམས་ནི་ལྕེ་རྩེ་དང་སོ་རྐན་ལས་སྐྱེའོ། ། རཾ་རཾ་ཊ་ཋ་ཌ་ཌྷ་ཎ་ར་ཥ་
རྣམས་ནི་སྤྱི་བོ་ལས་སྐྱེའོ། ། ཨུ་ཨུ་པ་ཕ་བ་བྷ་མ་ཝ་པ་རྣམས་ནི་མཆུ་ལས་སྐྱེའོ། ། ལི་ལཱི་ཏ་ཐ་ད་དྷ་ན་ལ་ས་རྣམས་
ནི་ལྕེ་རྩེ་དང་སོ་ལས་སྐྱེའོ། ། དེ་ལྟར་སྐྱེ་ཚུལ་གྱི་གནས་ལེགས་པར་ངེས་ན་ཀློག་ལུགས་ཀྱང་ཤེས་པར་འགྱུར་
རོ། ། དེ་ཡང་ཨ་ཨཱ་ནས། ཨོཾ་ཨའི་བར་དང་། ཀ་ཁ་ནས། བྷ་མའི་བར་མགྲིན་པ་ནས་རིམ་གྱིས་མཆུའི་བར་
དུ་སྟེང་འོག་འགྲིམ་པའི་ཚུལ་གྱི་བྱུང་སྟེ། དེ་ནས་སླར་ཡང་རང་དུ་ཕྱོགས་པའི་ཚུལ་གྱིས་རྐན་གྱི་ཕུགས་སུ་འགྲོ་བ་
90

༄༅། ། སྔགས་ཀྱི་ཀློག་ཐབས་སྨྲ་བའི་རྒྱུན། །
ལྟ་བུ་ཞིག་ཡོད་ལ། དེ་ཡང་བརྗོད་འདོད་ཀྱི་དབང་གིས་འབྱུང་བ་ཡིན་ཏེ། དཔང་ལོ་ཆེན་པོས། རྣམ་རྟོག་
དབང་གིས་རླུང་གཡོས་ཤིང་། དེ་ཡིས་གནས་དང་བྱེད་པ་དང་། ། རྩོལ་བ་བསྐྱེད་དེ་དབུགས་དབྱུང་དང༌། །
ལྷན་ཅིག་ཡི་གེའི་གདངས་རྣམས་སྐྱེ། ། ཞེས་གསུངས་པ་ལྟར་རོ། ། གཉིས་པ་ལ་གཉིས། སྤྱིར་བསྟན་པ་དང་།
བྱེ་བྲག་ཏུ་བཤད་པའོ། ། དང་པོ་ནི། ཡི་གེ་གང་ལ་འགྲེང་བུ་དང་ན་རོ་འ་འདོགས་ཡོད་པ་ཀེ་ཀོ་གྲྭ་ལྟ་བུ་ནི་རིང་
པོ་ཞེས་བྱ་སྟེ། མིག་འཛུམ་གཉིས་ཀྱི་ཡུན་ཚད་དུ་བཀླག་པར་བྱའོ། ། རི་མོ་གསུམ་འཁྱོག་གི་ཕ་ལུ་ཏ་ཡོད་པའི་
ཤུདྡྷོ་ཉཧཾ་ལྟ་བུ་ནི། ཤིན་ཏུ་རིང་པོ་སྟེ། མིག་འཛུམ་གསུམ་གྱི་ཡུན་ཚད་དུ་བཀླག་གོ། ། ཨ་ཨི་ཨུ་ར་ལི་ཀ་ཁ་ག་
གྷང་སོགས་རིང་པོ་མ་ཡིན་པ་རྣམས་ནི། མིག་འཛུམ་གཅིག་གི་ཡུན་ཚད་དུ་བཀླག་པར་བྱ་སྟེ། རྣམ་འགྲེལ་ལས།
ཡི་གེ་བདག་ཉིད་ཀུན་མཐའ་ཡང་། ། མིག་འཛུམ་ཚད་དུ་གནས་པ་ཡིན། ། ཞེས་སོ། ། གཉིས་པ་བྱེ་བྲག་ཏུ་
བཤད་པ་ལ་གཉིས། དབྱངས་དང་གསལ་བྱེད་དོ། ། དང་པོ་ལ། དབྱངས་ཀྱི་ཀེ་ཤ་ཅན་གཉིས་ནི། ། ཨེ་ཨི་ཨོ་
ཨུ་ལྟ་བུར་ཀློག ། ཅེས་འབྱུང་བ་ལྟར་དབྱངས་ཀྱི་ཨི་དང་མོ་གཉིས་ལ་གེ་ཤ་ཅན་ཞེས་གྲགས་པས། རྒྱ་ཡིག་ལ་
དེའི་རྟགས་ཞིག་ཡོད་ཀྱི། འགྲེང་བུ་དང་ན་རོ་ཉི་བརྩེགས་སུ་མེད་ལ། བོད་ཡིག་ནི་འགྲེང་བུ་ན་རོ་གཉིས་རེ་
ཡོད་པས། ཨི་ལ་ཨེ་ཨི་དང་ཨོ་ལ་ཨོ་ཨུ་ཞེས་འདོན་དགོས་སོ། ། ཡི་གེ་དེ་གཉིས་ནི་ཀ་ལ་སོགས་པ་གསལ་བྱེད་ཀྱི་
སྲོག་ཏུ་ཞུགས་ན། ཀེ་ཀོ་སོགས་སུ་འགྱུར་ལ། དེའི་ཚེ་གི་ལ་ཀེས་ཨི་དང་ཀོ་ཨོ་ཨུ་ལྟ་བུར་བཀླག་གོ། ཀོའུ་ཤིང་
གོའུ་ཏ་མ་ལྟ་བུ་ལ་འུ་ཞེས་བྲིས་པ་ནི། ཨུ་ད་ང་འུ་བརྗོད་པ་མཚུངས་པའི་དབང་དུ་བྱས་པའོ། ། ཀ་ལ་སོགས་པ་
གསལ་བྱེད་ཀྱི་སྲོག་ཏུ་རོལ་གཉིས་ཞུགས་པ་ཀྲི་ཀྲི་ལྟ་བུ་ཀློག་ཚུལ་ནི། དཔང་ལོ་ཆེན་པོས། ཀ་སོགས་སྲོག་ཏུར་
ལི་ཞུགས། ། ཀིར་རི་ཀིལ་ལི་ཞེས་མྱུར་བཀླག ཅེས་གསུངས་ལ། སྣར་ཐང་ལོ་ཙྪ་བས། ཀི་རི་ཀི་ལི་ཞེས་མྱུར་
བཀླག ཅེས་གསུངས་ཤིང་། ཏཱ་ར་ནཱ་ཐས། ཀི་རིང་དང་ཀི་ལི་ལ་ཅེས་འདོན་པར་བཤད་དོ། ། རི་ལི་གཉིས་
བོད་ཡིག་ལ་ར་དང་ལའི་མགོར་གི་གུ་ཕྱིར་ལོག་བྱུང་ཡང་། རྒྱ་གར་གྱི་ཡི་གེར་ནི་ར་དང་ལ་ཡིག་མ་ཡིན་པའི་རང་
ཚུགས་ཅན་ཞིག་སྣང་ངོ༌། ། གི་གུ་ཕྱིར་ལོག་གི་རོ་ནི་འབྲི་དང་ལི་ནི་གླུ་ཞེས་པ་དང་ཆ་མཐུན་པའམ། ཏཱ་ར་ན་
ཐས། ལི་ནི་ལིལ་དང་ལིར་ཆ་མཐུན་དུའང་བཞེད་དོ།གི་གུ་ཕྱིར་མ་ལོག་པའི་གྲི་ཀླུ་ནི་ཀ་རི་ཀ་ལི་ཞེས་མྱུར་བར་
བཀླག་གོ། བ་ནི་ཨདང་བརྗོད་པ་མཚུངས་པས། ཨ་ཨཱ་ནས་ཨོཾ་ཨའི་བར་རྣམས་ནི། ཀ་ལྟ་བུའི་སྲོག་ཏུ་
ཞུགས་པའི་ཚེ་ཀ་ཀའ་ཀི་ཀིའི་ཀུ་ཀུའུ་ཀི་རི་ཀི་རིར་གྲི་ལོ་གི་ལི་ལ་ཀའི་ཀིའི་ཀོའོ་ཀོའུ་ཀང་ཀ་ཨ་ ཞེས་པ་བཞིན་
བཀླག་པར་བྱའོ། ། ཞེས་བཤད་པ་ལྟར་ཡང་རུང་ལ༔ བཞེད་ཚུལ་མི་འདྲ་བ་གཞན་ཡང་ཡོད་དོ། །དེས་ན་ཨ་
འཐོབ་སར་འ་དང་ཨི་ཨུ་ཨེ་ཨོ་བཞི་འཐོབ་པ་ལ་འེ་འུ་འོ་འོ་བཞི་འབྱུང་བ་མང་ངོ༌། ། གཉིས་པ་གསལ་བྱེད་ཀྱི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀློག་ཚུལ་ལ་གཉིས། སྲོག་མེད་ཡར་སྦྱར་བ་དང་། སྲོག་ལྡན་ཡར་མ་སྦྱར་བའི་ཀློག་ཚུལ་ལོ། ། དང་པོ་ནི།
སྲོག་མེད་ཀ་ནི་ཡར་སྦྱར་ག། ཙ་ཛ་ཊ་ཌ་ཏ་རྣམས་ད། ། ཉ་ཎ་མ་བཞིན་པ་ནི་བཱ། ། ཤ་ཥ་ཡར་སྦྱར་ས་ལྟར་
རོ། ། ཞེས་པ་བཞིན་ཀ་ཡར་སྦྱར་བ་ལཱ་ཀ། དཱིཀ་ལྟ་བུ་ནི། ལཱ་ཀ དཱིཀ་ཅེས་ཀློག་ཅིང་ཙ་ཛ་ཌ་ཏ་རྣམས་ཡར་
སྦྱར་བ་ཡ་ཙྪ། མ་ཛྫ། + ཞེས་པའི་དོན་ནོ། ། ཤ་ཉ་ན་ཡར་སྦྱར་བ་པ་འུ་ + ད་ལྔ་ལྟ་བུ་ལ་དན་ཌ་ཞེས་
བྱའོ། ། པ་ཡར་སྦྱར་བ་ཤཱཔ། ཨ་བྷི་ལྟ་བ་ཤཔ་ཏ། ཨ་བ་ཏི་ལྟ་བུར་རོ། ། ཤ་ཥ་ཡར་སྦྱར་བ་ན་མ་ཤྩ་ཎ། ཨ་ཥཱ་
ལྟ་བུ། ན་མས་ཙ་ཎཱ། ཨས་ཊ་ཞེས་ཀློག་གོ་གྷ་ཛྷ་ཌྷ་དྷ་བྷ་དང་། ཁ་ཆ་ཉ་ཐ་པ་ཝ་ཧ་རྣམས་ཡར་སྦྱོར་བ་མེད་
དོ ། དེའི་ཕྱིར་བི་གྲྭ་ལྟ་བུ་ནི། བི་གྷ་ནཱི་ཞེས་ཕྲལ་ནས་གྱི། བིག་ནཱན་ཅེས་མི་བརྗོད་པར་བཤད་དོ། ། ག་ད་བ་
ང་ན་མ་ར་ལ་ས་རྣམས་ཡར་སྦྱར་བ་ནི་ཀློག་ཚུལ་བོད་བཞིན་ནོ། ། བརྩེགས་པའི་ཐོག་མ་གོང་མ་དབང་། ། ཞེས་
འབྱུང་བ་ལྟར། སརྦ་དང་བུདྷ་ལྟ་བུའི་ར་དང་ད་ནི་ཡི་གེ་སྔོན་མར་དབང་ལ། འོག་མ་ནི་སྲོག་ལྡན་ནོ། ། རྒྱ་
ཡིག་ལ་ཝ་ཆེན་སྒོས་སུ་མི་སྣང་ཡང་། ། སརྦ་དང་། བཱ་གི་ལྟ་བུ་ལ་བ་ཕྱེད་ཝར་འབོད་པ་ནི་དོན་གྱིས་ཐོབ་པའི་
དབང་དུ་བྱས་པའོ། ། རྒྱ་ཡིག་ལ་གྷ་ཛྷ་ཌྷ་དྷ་རྣམས་དང་ག་ནི་ཡི་གེ་རེ་རེ་བ་ཡིན་གྱི། གཉིས་བརྩེགས་མ་ཡིན་
པས། ཡི་གེ་སོ་སོར་ཕྱེ་ནས་མི་བཀླག་གོ། ། གཉིས་པ་ལ་གཉིས། ཡི་གེ་རེ་རེ་བ་དང་། བརྩེགས་པའི་ཀློག་ཚུལ་
ལོ། ། དང་པོ་ནི། མིང་གི་ཐོག་མར་སྡེ་བ་ཡི། ། གསུམ་པ་འས་འཕུལ་བཞིན་དུ་བཀླག། དབུས་མཐར་བྱུང་ན་
བོད་དང་མཚུངས། ། ཞེས་འབྱུང་བ་ལྟར། སྡེ་བའི་གསུམ་པ་ག་ཛ་ཌ་ད་བ་རྣམས་ནི་མིང་གི་ཐོག་མ་ན་ཡོད་པ་
དཔེར་ན། ག་ཎ། ཛ་ཡ། ཌ་ཀི།ད་ན། བ་ལ་ལྟ་བུ་ནི་འས་འཕུལ་ཡོད་པ་ལྟར་བཀླག་པར་བྱ་སྟེ། འབའ་ཎ།
འཛའ་ཡ། འདའ་ན། འབའ་ལ་ལྟ་བུར་བཀླག་གོ། ། དེ་དག་མིང་གི་དབུས་ན་ཡོད་པ་མངྒ་ལ། བྷོ་ཛ་ན། ཝ་
ད་ན། ཨཱ་ཝ་ར་ཎ་ལྟ་བུ་དང་། མཐའ་ན་ཡོད་པདྨ་རཱ་གོ། རཱ་ཛཱ། ཤཔྟ། གྷཱནྟརྦ་ལྟ་བུའི་ག་ཛ་སོགས་བོད་
བཞིན་དུ་བཀླག་གོ ། ལོ་ཙཱ་བ་ཁ་ཅིག་ཌ་ལ་འཕུལ་ཡིག་ཡོད་མེད་ལྟ་བུའི་ཁྱད་པར་མེད་ཅེས་གསུངས་ལ། ཁྱད་
པར་འབྱེད་པའི་ལུགས་ཀྱང་སྣང་ངོ༌། ། རིགས་པ་འདིས་བོད་ཀྱི་གསལ་བྱེད་སུམ་ཅུའི་ནང་ཚན་གྱི་ཛ་ལ་འཛའ་
ཞེས་ཟེར་བ་ནི་མི་འཐད་པར་རྟོགས་སོ། ། མཁས་པ་ཁ་ཅིག་བཱ་རག་ཏེ་ཞེས་པའི་ག་ལྟ་བུ་ནི་བོད་ལྟར་ཀློག་གསུང་
ཡང་འཐད་པར་དཀའ་སྟེ། བཱ་རི་དང་ག་ཏེ་གཉིས་སོ་སོ་བ་ཡིན་པས་དེའི་ག་ནི་མིང་ཕྱི་མའི་ཐོག་མ་ནའདུག་གི།
དབུས་ན་ཡོད་པའི་དོན་དུ་མི་རུང་བའི་ཕྱིར་དཔྱད་དོ། ། གྷ་ཛྷ་ཌྷ་དྷ་བྷ་རྣམས་ནི། རྒ་རྫ་ཌ་རྡ་རྦ་ལྟ་བུ་ལ་ཧའི་སྒྲ་
ཅུང་ཟད་ལྡན་པ་དང་དྷ་ནི་སྒྲ་དང་ཡང་ཆ་འཐུན་ནོ། ། ཊ་ཋ་ཌ་ནི་ཏཱ་ཧྲ་དྲ་ལྟ་བུ་ལ་ལྕེ་རྩེ་ཅུང་ཟད་སྟེང་དུ་འབུག་
ཅིང་། ཏ་ར་ཐ་ར་འདའ་ར་ཞེས་པ་དང་ཡང་ཕྱོགས་མཐུན་ནོ། ། ཥ་ནི་ལྕེ་རྩེ་སྟེང་དུ་བཀུག་ནས་དང་ཁ་དང་
92

༄༅། ། སྔགས་ཀྱི་ཀློག་ཐབས་སྨྲ་བའི་རྒྱན། །
འདྲ་བར་བཀླག་ཅིང་། ཛ་ནི་ཁྱུ་དང་། ཛྙཱ་ནི་འགྱ། ཎ་ནི་རྣའམ་ན་ཞེས་ཀྱང་བརྗོད་དུ་རུང་བར་བཤད་དོ། །
གཞན་ཀ་ཙ་ཏ་བ་ཁ་ཚ་ཐ་པ། ར་ཉ་ན་མ། ཡ་ར་ལ་ཝ། ཤ་ས་ཧ་རྣམས་ནི་བོད་ཉིད་དང་མཚུངས་སོ། །
གཉིས་པ་བརྩེགས་པའི་ཀློག་ཚུལ་ལ། ལྷན་ཅིག་འདུ་མི་འདུ་གཉིས་ལས་འདུར་རུང་བ་ཛཱ་དང་གྲྭ་ལྟ་བུ་ནི་
གོང་སྨོས་བཞིན་བརྗོད་པ་དང་། ཡི་གེ་སྔ་མ་དང་མ་འབྲེལ་བའི་ཀླུ། ཌཱ་ཏྟཱ་ཛྫ ལྟ་བུ་ནི། ཀ་ཨ། ཊ་ཨ། ཏ་ཨཱ་
ཛ་ཨ་ཞེས་ཁ་ཁེངས་མཐོན་པོའི་གདངས་ཀྱིས་གཉིས་ཀ་གཅིག་ཏུ་བརྗོད་པར་བྱའོ། ། ཕྱོགས་མཐུན། བྷ་ཌཱ་ཀྐ་
ཁྱུ་རྣམས་ནི། སྟ་སྔ་སྐ་སྐྱ་ལྟ་བུ་དང་དེ་བཞིན་དུ། ཟླ་ན། སྤྱན་སྤར་ཎ། སྨ་ར་ཎ་རྣམས་ཀྱི་ས་ཐ་ནི། ས་བ་ར་
ཤ། ས་ཕ་ར་ཎ། ས་མ་ར་ཎ་ཞེས་པ་སྒྲ་འཐོན་ཙམ་དུ་མྱུར་བར་བཀླག་གོ ། འདུར་མི་རུང་བ། ཀྟ་ལྟེ་ཌི་ཌོ་གླུ་
ཀཱི་ཀྑཾ་ ཙྪེ་ལྟ་བུ་ནི། ཀ་ཏ་ཨ། ཀ་ཏ་ཨེ། ཀ་ཎ་ཨི། ཀ་ཎ་ཨོ། ཞེས་ཨ་སྒྲ་འཐོན་ཙམ་དང་། ཀྵ་མཾ། ཀླུ་ལི།
ཀླ་མ་ཎཾ། ཛ་ཌོ་ཨུང་ཞེས་བྱའོ། ། ཁ་ཅིག ཀ་ཏ་ཀེ་ཏེ་ཀ་ཅི་ལོགས་སུ་བཀླག་ཀྱང་མི་འགལ་ཞེས་བཤད་པས་གང་
འཐད་བྱ་ཞིང་། སརྦ་པཱ་པཾ། ཏ་ཐཱ་ག་ལྟ་བུ་ནི། སརྦ་པ་ཨ་པཾ། ཏ་ཐ་ཨ་ག་ཏ་ཞེས་ཨ་སྒྲ་གསལ་བར་འཐོན་པར་
བྱའོ། ། གཞན་ཡང་ ཚོ་ཛ་ཡོ། སུནྟི། ས་ཡན་ཏི། སྤྱི། ས་ཡེའི། ། ཏར་ཡེའི། རྙོ། ན་ཡོའུ། གྲོ་སྒྱུ།
གྲིར་ཧ་ཎ། ནི་ཝཱི་ཏི། ནེའི་ཝི་ཏི། ཨགྷ། ཨག་ནེ། ཌོ་བརྙ། སྡོམ་བྷནྡྷ། དྷཱ བྷོ་ཧཱིས་སྐྱོ་ ན། བྱེད་པ་ལྟུང་།
བྷ་རུང་། ཞེས་དང་། མདོར་ན་གསལ་བྱེད་མི་འདྲ་བ་བརྩེགས་པ། བློ། ཐ་ལིང་། ཀླ་ ཀ་ལེའི། །
ཀ་མ་པ། མྨོ། ཡམ་ཡུང་། ཀྵ་ ཡུང་། ཀླུ་མ་ར་ཡུང་། ། ཧ་ཀྵ་མ་ལ་ཝ་ར་ཡང་། ཞེས་རང་སྒྲ་འཐོན་ཙམ་དུ་
མྱུར་བར་བཀླག་པར་བྱ་སྟེ། ཇི་སྐད་དུ། མང་དུ་བརྩེགས་ས་མ་ཉུང་དུ་བརྩེགས། ། གཅིག་ཏུ་བརྗོད་པར་མི་
རུང་རྣམས། ། སོ་སོར་ཕྲལ་ཏེ་མར་རང་སྒྲ། ། དྲན་ཙམ་མྱུར་བའི་ཚུལ་དུ་བཀླག། ཅེས་སོ། ། ཡ་བཏགས་
ཕལ་ཆེར་འབྲེང་བུ་ལྟ། ། ལ་སྒྲ་ཅུང་ཟད་ལྡན་པར་བཀླག། ཅེས་པ་ལྟར། ཀཱ་ཤུ་ལྟ་བུ། ཀཱ་ཤ་ཡ། ཨ་བྷུ། ཨ་
བྷ་ཡ། ས་བྱ། ས་ཏ་ཡ། བུ ། བྲ་ཏེ་ཡ། བི་བྱ། བི་དེ་ལ། ཞེས་ལ་སྒྲ་ཅུང་ཟད་འཐོན་ཙམ་དུ་འདོན་གྱི་
གསལ་བོ་་མི་བརྗོད་དོ། ། ས་ཏྱ། བཱིརྱ་ལྟ་བུ་ནི། ས་ཏ་ཏེ་ཡ། བཱི་ད་དེ་ཡ་ཞེས་པར་ཡང་བཀླག་གོ། ཏདྱ་ཐཱ་ནི་
དེ་དང་མི་འདྲ་བར་ཏད་ཡ་ཐཱ་ཞེས་བྱ་ཞིང་། བྷི་ཥེ། པུ་ཎེ། ཁ་ཕྱོགས་ལྟ་བུ་ལ། བྷི་ཥ་ཛ་ཀེ། པུ་ཎེ་ཡ། ཁ་ང་
ཡ་ཞེས་བཀླག་དགོས་སོ། ། ཙརྱ། སུརྱ། ཨཱརྱ་ལྟ་བུ་ནི། ཕྲལ་ཏེ། ཙ་ར་ཡི། སུ་ར་ཡི། ཨུ་ར་ཡ་ཞེས་ཀློག་
དགོས་ཀྱང་། ཀ་ཁའི་ཡ་བཏགས་བོད་བཞིན་བཀླག ཅེས་པ་ལྟར། ཤཱཀྱ་དང་། སཾ་ཁྱ་ལྟ་བུ་ལ་བོད་ལྟར་
བཀླག་གོ་ ཡག་དང་། ཤཱཀྱ། ཙཀྲ་ལྟ་བུ་ལ། ཡག་གླ། ཤཱཀ་ཀྱ། ཙཀ་ཀྲ་ཞེས་གཉིས་གོ་ཆོད་པ་ལྟར་བཀླག་
པར་བཤད། ཝ་བཏགས་ཕལ་ཆར་ན་རོ་སྟེ། ། ཝ་སྒྲ་ཅུང་ཞིག་ལྡན་བར་བཀླག། ཅེས་འབྱུང་བ་ལྟར། སཏུ་
93

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལྟ་བུ་ལ། སད་ཏོ་ཝའི། ས་ཏོ་ཝ་འདམ་ཁ་ཅན་དུ་གསུངས་ལ། སཱ་མི། ས་སྦ་མི། ཨེ་ཤུ་ར། ཨེ་ཤ་ཝ་ར་ཞེས་
དང༌། གཞན་མི་འདྲ་བ་ནི། ཏེ་ནོ་བ། ཏ་ཝེ་ན་ཨུ་པ། དཱི་ཥ་ར་ཏི།. ད་ཝ་ཥ་ར་ཏི་ཞེས་བྱ་ལ། ཤཱ་རེ་དྭ་ཏའི་
བུ་ལྟ་བུ་ནི། ཤཱ་ར་ད་ཝ་ཏིའི་བུ་ཞེས་བརྗོད་དགོས་ཀྱི་དོ་ཞེསན་རོར་མི་བཀླག་ཅེས་བཤད་དོ། ། ར་བཏགས་
ཕལ་ཆེར་བོད་དང་མཚུངས། ། ཞེས་པ་ལྟར་ཡིན་ཡང་། བཛྲ་ལྟ་བུ་ནི་འབད་ཙར་ཞེས་བྱའོ། ། འོན་ཀྱང་ཁ་
ཅིག་འབ་ཛར་ཞེས་ཀློག་གསུང་། བུདྡྷ་དྷི་ཞུ་ན་ལྟ་བུ་ལ། བུད་དྷ་ཨ་དྷི་ཥཱ་ན། དེ་བཞིན་དུ། ཏཱ་ན་ཀ་རེ། ཏ་
ཨཱནྟ་ཀ་རེ། བཛོད་གྷཊ། བཛྲ་ཨུད་གྷ་ཊ། པུ་ཛོ་བསྠཱ་ན། པཱུ་ཇ་ཨུ་བནྡྷ་ནི། ཛ་ཊོད་ཀ་ཊ། ཛ་ཊ་ཨུད་ཀ་ཊ།
པྲཛྙཱ་ བ། བྲཛྙཱ་ཨུ་བ། ཏ་ཐཱ་ག་ཏོཏྟི་ ཥ། ཏ་ཐ་ཨཱ་ག་ཏ་ཨུཥྛ་ ཥ། པདྨོ་ཥྛ་ ཥ པདྨ་ཨུཥྛ་ ཥ་ཞེས་ཀློག་
ཅིང་། འཚམས་སྦྱར་བ་ལྟར་བརྗོད་ཀྱང་མི་འགལ་ཡང་། ཁ་ཅིག ཏ་ཐཱ་ག་ཏོ་ཨུཏྟེ། པདྨོ་ཨུཥྛ་ ཞེས་ཀློགས་པ་
མ་བདག་གོ ། རྣམ་བཅད་ནི་ཚེག་དྲག་བཅད་དེ་དྲག་པོར་ཀློག ཅེས་པ་ལྟར། ལྟ་བུ་ལ། ཀ་ཨ། ག་ཧ་
ཞེས་དང་། བུདྡྷ་ཡན་མ་ལྟ་བུའི་རྣམ་བཅད་ནི་རྡུམ་རྡུམ་བཅད་དེ་བཀླག་པར་བྱ་ལ། འོན་ཀྱང་ཤ་ཥ་སའི་སྡེས་
ཀྱི་རྣམ་བཅད་ནི་ས་རུ་བཀླགས་པར་བྱ་སྟེ། ན་མ ཤཱཀྱ་ཡེ། ན་མཥ་རྒ། ན་མ སརྦ་ལྟ་བུ་ལ་ན་མས་ཞེས་
བྱའོ། ། ལྕེ་རྩ་ཅན་ཐཟླ་གཉིས་ནི། ཨ་ཀ་ཞེས་སམ། ཀོ་ཝ་ཁོ་ཝ་ཞེས་བྱ་ལ། མཆུ་རྩ་ཅན་ཀྲ་ཀླུ་གཉིས་ནི་ཨབ་
ཅེས་སམ། པོ་ཝ་བོ་ཝ་ཞེས་པར་བཀླབག་གོ། རྗེས་སུ་ང་རོ་འམ་ཀླད་ཀོར་ནི། ། རྗེས་སུ་ང་ངོ་སྡེ་བ་ལ། ། རང་
རང་སྡེ་བའི་ལྔ་བར་བཀླག། ལ་སོགས་བརྒྱད་ལ་ང་རུ་བཀླག ། ཡང་ན་སྡེ་ལྔའི་ཟླ་ལ་སྦྱར། ། ཤད་ཀྱིས་ཆོད་ན་
རང་ཉིད་བརྩི། ། ཤད་མེད་ན་ནི་འོག་མ་བརྩི། ། ཞེས་འབྱུང་བ་ལྟར། རང་རང་གི་རྗེས་སུ་ཤད་ཀྱི་ཆོད་པ་ན།
རང་ཉིད་དབང་བཙན་པས། ག་སྡེའི་ཀླད་ཀོར་ང་། ཙ་སྡེ་ལ་ཉ། པ་སྡེ་ལ་ཎ། ཏ་སྡེ་ལ་ན། ས་སྡེ་ལ་མར་ཀློག་
ཅིང་། ཡ་ར་ལ་ཝ་སོགས་ལ་ངར་འདོན་ནོ། ། རང་གི་རྗེས་སུ་ཤད་ཀྱིས་མཆོད་པར། སྦྲེལ་ནས་ཡོད་ཚེ་ཕྱི་མ་
དབང་བཙན་པས། རང་གི་ཕ་རོལ་ཏུ་སྡེ་བ་ལྔའི་ཡི་གེ་གང་རུང་བྱུང་ན། སྡེ་བ་དེ་དང་དེའི་ལྔ་བ་ང་ཉ་སོགས་སུ་
ཀློག་དགོས་ཏེ། དཔེར་ན། སཾ་ག་ཧེ། སཾ་ཙ་ར་ཏེ། སཾ་ཋ་ཀུ་ར། སཾ་དྷཱ་ར་ཎི། སཾ་བྷཱ་ར་ལྟ་བུ་ལ། སངྒ་ཏེ།
སཉྩ་ར་ཏ། སཎྚ་ཀུ་ཏསནྡྷ་ར་ཎི༔ སམྦྷ་ ར་ཞེས་བྱའོ། ། ལ་སོགས་བརྒྱད་ལ། ཨི་རི་ཡ ། ཨི་དཾར་གླ། ཨི་
དོར་ལཱ་སྱ། ཨི་དཾ་ཝཱ་ཏྱཱ། ཨི་དཾ་ཤ་བ། ཨི་དཾ་ཥ་ཎྜི། ཨི་དཾ་ས་ཧ་སྲ། ཨི་དཾ་ཧེ་རུ་རྣམས་ལ། ཨེ་དང་ཞེས་དང་
བཀླག་པར་བྱའོ། ། ཨི་དཾ་བ་ལིཾ་ཏ་ལྟ་བུ་ནི། ཨི་དམ་ཅེས་མ་རུ་བརྗོད་པར་བྱ་སྟེ། བ་དང་མོ་གཉིས་སྡེ་བ་གཅིག་
ཡིན་པའི་ཕྱིར་རོ། ། ལོ་ཙྪ་བ་ཁ་ཅིག ཨོཾ་དང་ཧཱུྃ་ནི་མིང་དང་། ། ཚིག་སོགས་ལ་བལྟོས་པ་མིན། ། ཞེས་ཨོ་གྱི་
ཀླད་ཀོར་མ་དང་། ཧཱུྃ་ཡང་ཉིད་དུ་ཀློག་པར་བཤད་ལ། ཁ་ཅིག་ཧཱུྃ་ཡང་མར་བཀླག་དགོས་ཀྱང་། དར་ཀློག་པ་
94

༄༅། ། སྔགས་ཀྱི་ཀློག་ཐབས་སྨྲ་བའི་རྒྱན། །
མི་འཐད་ཅེས་གསུང་། རང་ལུགས་ས་བོན་ཡིན་ན་མར་ཀློག་ཅིང་གཞན་མ་དང་ང་ཅི་རིགས་སུ་བཀླག་པར་བྱ་སྟེ།
འདིར་མཚོན་པ་ཙམ་སྟེ། རྒྱས་པར་ནི་སྒྲའི་གཞུང་ལས་ཤེས་དགོས་སོ། ། སྔགས་མ་དག་པར་བཀླག་ན་ཉེས་པ་
ཆེ་བར་བཤད་པས། སྔགས་ཀྱི་ཀློག་ཚུལ་ཤེས་པ་ལ་འབད་པར་བྱའོ། ། འོན་ཀྱང་བོད་རྣམས་ཀྱིས་རྒྱ་གར་གྱི་
སྐད་མི་ཤེས་པས་སྔགས་ཇི་ལྟ་བ་བཞིན་ཀློག་མི་ཤེས་ཀྱང་ཅུང་ཟད་ཙམ་ཞིག་མ་སྦྱངས་པར་སྔགས་ཀློག་པའི་ཁུལ་
བྱས་ནའང་གང་མིན་དུ་བཀླག་པས་འབྲས་བུ་ལེགས་པར་འགྲུབ་པར་དཀའ་སྟེ། ས་སྐྱ་པཎ་ཆེན་གྱིས། བོད་
ཡུལ་རྨོངས་པས་ཆོས་ལ་ནི། ཆོས་སྒྲ་རྒྱ་མིན་བོད་མིན་ཀློག། ཅེས་དང་། རྒྱུ་མིན་བོད་མིན་སྔགས་འདོན་
གངས་ཅན་པ། ། ཕར་ཆེར་ངལ་བ་འབྲས་བུར་མ་གྱུར་ཏམ། ། ཞེས་གསུངས་པས་སོ། གཞན་ཡང་།
སྔགས་ཀྱི་གཅོད་མཚམས་ནོར་ན་དོན་ལོག་པར་འགྱུར་ཏེ། དཔེར་ན། རྟེན་འབྲེལ་སྙིང་པོའི། ནི་རོ་དྷ་ཞེས་པ་
ནི་འགོག་པའི་དོན་ཡིན་པ་ལ། ཡོ་ནི་ཞེས་ཡར་བཅད་ན་མོ་རྟགས་ཀྱི་མིང་དུ་འགྱུར་བ་དང༌། ཨི་ལིཾ་ཏཱ་ལ། ཨ་
མྱོར་ཏ་ཞེས་བརྗོད་ན་བདུད་རྩིའི་མང་དུ་འགྱུར་ཡང་། ཨར་མི་ཏ་ཞེས་བྱས་ན་དུག་གི་མིང་དུ་འགྱུར་བ་དང་།
བུདྡྷ་ཞེས་པ་འབུད་དྷ་ཞེས་བརྗོད་ན་སངས་རྒྱས་ཀྱི་མཚན་དུ་འགྱུར་ཡང་། བྷུ་ཏ་ཞེས་བྱས་ན་འབྱུང་བར་འགྱུར་
བ་སོགས་མང་ངོ་། ། །
གསུམ་པ་དགྲ་གྲོགས་སུ་འགྱུར་ཚུལ་ལ་གཉིས། འབྱུང་བ་གང་ཡིན་པ་དང་དགྲ་གྲོགས་སུ་འགྱུར་ཚུལ་
དངོས་སོ། ། དང་པོ་ནི། དབྱངས་གསལ་དེ་རྣམས་ཀྱང་འབྱུང་བ་ཆེ་ཆུང་གང་དུ་འདུ་བའི་ཁྱད་པར་ཡོད་དེ།
འབྱུང་བ་ཆེ་བའི་དབང་བྱས་ན། ཨ་ཨཱ་ཀ་ཁ་ག་གྷ་ང་ཧ་ཐརྣམས་ནི་ནམ་མཁའི་ཁམས་དང་ཨི་ཨེ་ཙ་ཚ་ཛ་ཛྷ་ཉ་ཡ་
ཤ་རྣམས་ནི་རླུང་གི་ཁམས་དང་། རོའི་ཊ་ཋ་ཌ་ཎ་ཉ་རྣམས་ནི་མེའི་ཁམས་དང་། ཨུ་ཨུ་པ་ཕ་བ་བྷ་མ་ཝ་ཞྭ་
རྣམས་ནི་ཆུའི་ཁམས་དང་། ལི་ལཱ་ཐ་ད་ཏ་དྷ་ན་ལ་ས་རྣམས་ནི་སའི་ཁམས་སོ། །འབྱུང་བ་ཆུང་བའི་དབང་དུ་
བྱས་ན་ལིལཾ་ཀ་ཙ་ཧ་པ་ལ་ས་རྣམས་པའི་ཁམས། ཨུ་སྤུ་ཁ་ཚ་ཐ་པ་ལ་ཀླུ་རྣམས་ཆུའི་ཁམས། ༢རཱ་ག་ཛ་ཌ་ཌ་ད་
བ་ཤ་ར་རྣམས་མེའི་ཁམས། ཨི་ཨཱི་གྷ་ཛྷ་ཌྷ་དྷ་བྷ་ཡ་ཤ་རྣམས་རླུང་གི་ཁམས། ཨ་ཨཱ་ཉ་ཎ་ན་མ་ཧ་ཐརྣམས་ནམ་
མཁའི་ཁམས་སོ། ། གཉིས་པ། སའི་ཡི་གེའི་དགྲ་ནི། མེའི་ཡི་གེ་ཡིན་ལ། དེ་བཞིན་དུ། མེའི་དགྲ་ཆུ། ཆུའི་
དགྲརླུང་། རླུང་གི་ཡི་གེའི་དགྲ་ནི་སའི་ཡི་གེ་རྣམས་སོ། ། ས་ཆུ་གཉིས་ཕན་ཚུན། གྲོགས་དང་། མེ་རླུང་
གཉིས་ཀྱང་ཕན་ཚུན་གྲོགས་པོ་ཡིན་ལ། ནམ་མཁའི་ཡི་གེ་ནི། ཡི་གེ་གཞན་ཀུན་གྱི་གྲོགས་སུ་འགྱུར་ཞིང་།
གཞན་རྣམས་ཀྱང་དེའི་གྲོགས་སུ་འགྱུར་རོ། ། མེ་ནི་ཆུ་དང༌། ཆུ་ནི་རླུང་དང་། རླུང་ནི་ས་ལ་ནུས་པ་མེད་
དོ། ། འདི་ལ་འབྱུང་བ་ཆུང་བ་གཙོ་ཆེ་བས་དེའི་དབང་དུ་བྱས་ཏེ་བཤད་ན། ལྷའི་སྔགས་ཀྱི་ཐོག་མར་ཨོ་དང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཏདྱ་ཐཱ་སོགས་ཡོད་ན་དོར་ཏེ། ལྷག་མའི་ཡི་གེའི་ཐོག་མ་གང་ཡིན་པ་དེ་དང་། རང་གི་མིང་ཡིག་ཐོག་མ་གཉིས་
དགྲ་གྲོགས་བརྩི་བར་བྱའོ། ། དེ་ཡང་གསལ་བྱེད་བརྩེགས་པའམ་འཕུལ་བྱེད་ཡོད་ཀྱང་རུང་། དང་པོའི་ཡི་གེ་
བཟུང་བར་བྱ་སྟེ། བཀྲ་ཤིས་ཞེས་པའི་བ་དང༌། གྲགས་པ་ཞེས་པའི་ག་དང་། རྣམ་རྒྱལ་ཞེས་པའི་ར་དང་།
སྔགས་ཀྱི་སའི་ས། བཛྲའི་བ་སོགས་བཟུང་བར་བྱ་བ་ཡིན་ནོ། །དེའི་ཚེ་ཕན་ཚུན་དགྲ་གྱུར་ན་ངན་ལ། གྲོགས་
སུ་སོང་ན་བཟང་ངོ༌། ། འབྱུང་བ་ཆེ་ཆུང་གཉིས་ཀ་མཐུན་ན་རབ། འབྱུང་ཆུང་མཐུན་ན་འབྲིང་བ། འབྱུང་
ཆེན་ཙམ་མཐུན་འབྲིང་སྨད། གང་དང་ཡང་མ་མཐུན་ཚེ་དགྲར་སོང་ན་ངན་ལ། ནུས་མེད་དུ་སོང་ནའང་
ལེགས་པ་མིན་ནོ། ། དེའི་ཕྱིར་ལྷ་བསྒྲུབ་པའི་ཚེ་ལྷ་དེའི་སྔགས་བཟླ་རྒྱུ་གང་ཡིན་པའི་ཐོག་མ་དང་། རང་གི་
མིང་ཡིག་དང་པོ་གཉིས་གྲོགས་སུ་འགྲོ་བར་གལ་ཆེ་བར་བཤད་དོ། ། སྨྲས་པ། བརྡ་སྤྲོད་རྒྱུ་མཚོའི་གཞུང་གི་
སྙིང་པོའི་དོན། གཅིག་ཏུ་འདུས་པའི་མན་ངག་ཀློག་ཚུལ་འདི། ། གང་དག་སྔགས་ཀྱི་བཟླས་བརྗོད་ལྷུར་ལེན་
པ། ། དེ་དག་རྣམས་ལ་ཉེ་བར་མཁོ་བ་ཉིད། ། འདིར་འབད་ལས་བསྐྲུན་དགེ་ལེགས་རི་བོང་ཅན། ། ཆ་ཤས་
ཡོངས་རྫོགས་གང་ཞིག་མཆིས་པ་དེས། ། མི་ཤེས་རྨོངས་མུན་སེལ་དང་ལྷན་ཅིག་ཏུ། ། ཕན་བདེའི་སྣང་བ་
ཕྱོགས་བཅུར་རྒྱས་གྱུར་ཅིག། ཅེས་སྔགས་ཀྱི་བཀླག་ཐབས་མདོར་བསྡུས་པ་འདི་ནི། དད་སྟོབས་ལྡན་པ་དགེ་
ལེགས་བཀྲ་ཤིས་དང་། བན་གཞིས་གཉིས་ཀྱིས་བསྐུལ་བའི་ངོར། ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་
མཁས་བ་དུ་མའི་གསུང་རྒྱུན་ལ་ལེགས་པར་བརྟག་ཏེ། ཀློག་ཚུལ་ཐ་དད་ཀྱི་བཞེད་པ་ཅུང་མི་འདྲ་བ་རེ་སྣང་བ་
ལས་དཔང་ལོ་ཆེན་པོའི་གསུང་རྒྱུན་གཙོ་བོར་བྱས་ཤིང་འདམ་ཁ་ཅན་ནི་ཇི་ལྟར་བཀླག་ཀྱང་མི་འགལ་བའི་ཕྱིར་
གཞན་ནས་ཀྱང་ཟུར་བརྒྱན་ཏེ། རང་བློས་གང་འཐད་པའི་ཚུལ་དུ་གཞན་ལའང་ཕན་སྲིད་སྙམ་ནས་སྦྱར་
བའོ། ། བཀྲ་ཤིས་( འབྱུང་བཞིའི་རེའུ་མིག)སྐྱེའོ། །
96

༄༅། ། ལས་ཀྱི་སྒྲིབ་པ་རྒྱུན་གཅོད་པའི་མདོའི་དོན་ཉམས་སུ་ལེན་ཚུལ་བསོད་
ནམས་ཀྱི་འབྱུང་གནས་ཆེན་པོ་ཞེས་བྱ་བ་བཞུགས་སོ། །
སྟོན་པ་ཐུགས་རྗེ་ཅན་ལ་ཕྱག་འཚལ་ལོ། ། འདིར་ལས་ཀྱི་སྒྲིབ་པ་རྒྱུན་གཅོད་པའི་མདོའི་དོན་ཉམས་སུ་
ལེན་ཚུལ་ལ་གསུམ། སྦྱོར་བ་དང་། དངོས་གཞི་དང་། ཕན་ཡོན་ནོ། ། དང་པོ་ལ་ཡུལ་ནི་ལྟུང་བཤགས་ཀྱི་
མཇུག་ཏུའམ། ཚོགས་དང་སྤྱན་དྲངས་པའི་མདུན་ནམ། འཇུག་པ་བདེ་བ་ནི་རང་བཞིན་གྱི་གནས་ན་
བཞུགས་པའི་རྒྱལ་བ་སྲས་བཅས་ཐམས་ཅད་དམིགས་ཡུལ་དུ་བྱས་ཏེ་དད་པ་ཤུགས་དྲག་པོས། ཕྱོགས་བཅུ་ན་
བཞུགས་པའི་རྒྱལ་བ་སྲས་དང་བཅས་པ་ཐམས་ཅད་ལ་སྒོ་གསུམ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་
མཆིའོ། ། ཁྱེད་རྣམས་ལ་ནམ་མཁའི་ཁམས་ཀྱི་མཐར་ཐུག་པ་ན་མཆོད་པའི་ཚོགས་མཆོག་དམ་པ་ཁྱད་པར་ཅན་
གྱ་ནོམ་པ་ཕུལ་དུ་བྱུང་བ་བླ་ན་མེད་པ་རྒྱུ་ཆེ་ཞིང་བསམ་གྱིས་མི་ཁྱབ་པ་ཇི་སྙེད་མཆིས་པ་ཐམས་ཅད་འབུལ་
ལོ། ། མཆོད་དོ། ། བཀུར་བསྟིར་བགྱིའོ། ། བླ་མར་བགྱིའོ། ། མཉེས་པར་བགྱིའོ། ། ཞེས་ལན་གཅིག་གམ་
གསུམ་སོགས་བརྗོད་ཀྱང་ལེགས། གཉིས་པ་ལ་བཤགས་པ་སོགས་བཞི་ལས་དང་པོ་ནི། པུས་བཙུགས་ཐལ་མོ་
སྦྱར་ཏེ་ཉིན་ལན་གསུམ་མཚན་ལན་གསུམ་མམ། ལན་ཅིག་ཡིན་ཡང་རུང་སྟེ། འདི་ལྟར། ཕྱོགས་བཅུ་དུས་
གསུམ་གྱི་སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་དེ་དག་ཐམས་ཅད་ལ་བདག་ཕྱག་འཚལ་
ཞིང་སྐྱབས་སུ་མཆིའོ། ། སངས་རྒྱས་བཅོམ་ལྡན་མཆོད་པའི་གནས། ཕྱག་བགྱི་བའི་གནས། རི་མོར་བགྱི་
བའི་གནས། མཁྱེན་པར་གྱུར་པ། དབང་དུ་གྱུར་པ། ཚད་མར་གྱུར་པ། མཁྱེན་པ་དང་ལྡན་པ། གཟིགས་
པ་དང་ལྡན་པ་དེ་དག་ཐམས་ཅད་བདག་ལ་དགོངས་སུ་གསོལ། བདག་ཐོག་མ་མཆིས་པའི་འཁོར་བ་ན་འཁོར་
པའི་ཚེ། འདོད་ཆགས་དང་ཞེ་སྡང་དང་གཏི་མུག་གིས་གཟིར་ཏེ། ལུས་ངག་ཡིད་གསུམ་གྱིས་ལས་ཀྱི་སྒྲིབ་པ་
གང་མངོན་པར་འདུ་བགྱིས་པ་སོངས་རྒྱས་དང་ཆོས་དང་དགེ་འདུན་དང་དགེ་བ་དང་མི་དགེ་བ་མ་འཚལ་པ་
དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། ། ཆོས་སྤོང་བ་དང་། དགེ་འདུན་གྱི་
དབྱེན་བྱས་པ་དང་། དགྲ་བཅོམ་པ་དང་ཕ་མ་བཀུམ་པ་དང་། ལུས་ཀྱི་གསུམ་ངག་གི་བཞི་ཡིད་ཀྱི་གསུམ་སྟེ་མི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དགེ་བ་བཅུའི་ལས་ཀྱི་ལམ་བགྱིས་པ་དང་། བགྱིད་དུ་སྩལ་བ་དང༌། བགྱིད་པ་ལ་རྗེས་སུ་ཡི་རང་བ་དང་།
སེམས་ཅན་ཁ་ཅིག་ལ་ངག་རྩུབ་པོ་སྨྲས་པ་དང་། སྐུར་བ་བཏབ་པ་དང་། སྲང་དང་གཞལ་བ་ལ་གཡོ་བགྱིས་པ་
དང༌། འགྲོ་བ་དྲུག་ཏུ་འཁོར་བ་ན་ཕ་མ་མི་དགའ་བར་བགྱིས་པ་དང་། གང་ཟག་གིས་མཆོན་རྟེན་གྱི་འམ་དགེ་
འདུན་གྱི་འམ། ཕྱོགས་བཞིའི་དགེ་འདུན་གྱི་ནོར་བརྐུས་པ་དང་། བསླབ་པའི་གཞི་ཇི་ལྟར་བཅས་པ་རྣམས་
དང་འགལ་བར་བགྱིས་པ་དང་། མཁན་སློབ་ཀྱིས་བསྒོ་བ་ལ་མ་ཉན་པ་དང༌། ཉན་ཐོས་ཀྱི་ཐེག་པ་དང་། རང་
སངས་རྒྱས་ཀྱི་ཐེག་པ་དང་། ཐེག་པ་ཆེན་པོ་ལ་ཡང་དག་པར་ཞུགས་པ་དང༌། དེ་ལས་གཞན་པའི་སེམས་ཅན་
རྣམས་ལ་མི་སྙན་པར་སྨྲས་པ་དང་། སྤྱོས་པ་དང་བརྡེགས་པ་དང་། དེ་དག་ལ་ཐ་བ་དང་ཞེ་སྡང་བསྐྱེད་པ་དང་
ཕྲག་དོག་དང་སེར་སྣའི་དབང་གིས་སངས་རྒྱས་རྣམས་ལ་ཚིག་རྩུབ་པོ་སྨྲས་པ་དང་། ཆོས་ལ་ཆོས་མ་ཡིན་པ་དང་
ཆོས་མ་ཡིན་པ་ལ་ཆོས་ལགས་ཞེས་བགྱིས་པ་དང་། ལས་ཀྱི་སྒྲིབ་པ་གང་གིས་བསྒྲིབས་ནས་བདག་སེམས་ཅན་
དམྱལ་བ་དང་། ཡི་དྭགས་ཀྱི་ཡུལ་དང་། ལྷ་མ་ཡིན་རྣམས་ཀྱི་ནང་དུ་སྐྱེ་བར་འགྱུར་བ་དང་། དཀོན་མཆོག་
གསུམ་མཉེས་པར་བགྱིད་པར་མི་འགྱུར་བ་དང་། མི་ཁོམ་པ་རྣམས་སུ་སྐྱེ་བར་འགྱུར་བ་ལ་སོགས་པའི་ལས་ཀྱི་
སྒྲིབ་པ་ཇི་སྙེད་བྱས་པ་དང་བྱེད་བཞིན་པ་དང་བྱེད་པར་འགྱུར་བ་ཐམས་ཅད་ཀྱང་། སེམས་ཅན་གཞན་གྱི་ལས་
ཀྱི་སྒྲིབ་པ་དང་ལྷན་ཅིག་སངས་རྒྱས་བཅོམ་ལྡན་འདས་མཁྱེན་པར་གྱུར་པ། སྤྱན་དུ་གྱུར་པ། དཔང་དུ་གྱུར་པ།
ཚད་མར་གྱུར་པ། མཁྱེན་པ་དང་ལྡན་པ་དང་། གཟིགས་པ་དང་ལྡན་པ་དེ་དག་གི་སྤྱན་སྔར་སོ་སོར་འཆགས་
སོ། ། མཐོལ་ལོ། ། མི་འཆབ་པོ། ། སླན་ཆད་ཀྱང་མི་བགྱིད་དོ། ། བདག་མི་ཁོམ་པར་སྐྱེ་བར་འགྱུར་བའི་
ལས་ཀྱི་སྒྲིབ་པ་དེ་དག་གི་རྣམ་པར་སྨིན་པ་ལུས་འདི་ཉིད་ལ་སྨིན་ཏེ་ཚེ་རབས་གཞན་དུ་མི་མྱོང་བར་ཤོག་ཅིག།
ཇི་ལྟར་དུས་གསུམ་གྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་བྱང་ཆུབ་ཀྱི་ཕྱིར་སྤྱོད་པ་ན་ལས་
ཀྱི་སྒྲིབ་པ་རྣམས་སོ་སོར་བཤགས་པ་དང་། འཆགས་པ་འགྱུར་བ་དང་། མ་བཅབས་པ་དང་། མི་འཆབས་པ་
དེ་བཞིན་དུ་བདག་གིས་ཀྱང་ལས་ཀྱི་སྒྲིབ་པ་རྣམས་སོ་སོར་འཆགས་སོ། ། མཐོལ་ལོ། ། མི་འཆབ་པོ། ། སྨན་
ཆད་ཀྱང་མི་བགྱིད་དོ། ། དེ་བཞིན་གཤེགས་པས་ནི་ཆོས་ཐམས་ཅད་རྟེན་ཅིང་འབྱུང་བ་སྟེ། རྒྱུ་དང་རྐྱེན་
གཞན་དང་གཞན་གྱིས་གཞན་སྐྱེའོ། ། གཞན་འགག་གོ ། དེ་ལ་འདས་པའི་ཆོས་གང་ཡིན་པ་དེ་དག་ནི་འགག་
པ་ཟད་པ་བྲལ་བ་རྣམ་པར་འགྱུར་བ། འདུ་བྱེད་གང་ཡིན་པ་རྣམས་ཀྱང་རང་བཞིན་གྱིས་སྟོང་བ་ལས་བྱུང་བ་སྟེ།
དེ་དག་ལ་ཡང་ལས་ཀྱི་སྒྲིབ་པ་ཅུང་ཟད་ཀྱང་མེད་དོ། ། ཆོས་ཐམས་ཅད་ངོ་བོས་སྟོང་བ། བདག་མེད་པ།
སེམས་ཅན་མེད་པ། སྲོག་མེད་པ། གང་ཟག་མེད་པ། མ་སྐྱེས་པ། མ་འགགས་པ། འདུས་མ་བྱས་པའོ། །
98

༄༅། ། ལས་ཀྱི་སྒྲིབ་པ་རྒྱུན་གཅོད་པའི་མདོའི་དོན་ཉམས་སུ་ལེན་ཚུལ་བསོད་ནམས་ཀྱི་འབྱུང་གནས་ཆེན་ངོ་། །
ཞེས་གསུངས་པའི་ཆོས་ཀྱི་དབྱིངས་རྣམ་པར་དག་པའི་བདེན་པ་དེས་ཀྱང་། བདག་གི་ལས་ཀྱི་སྒྲིབ་པ་རྣམས་
བྱང་ཞིང་ཟད་པར་གྱུར་ཅིག།
གཉིས་པ་རྗེས་སུ་ཡི་རང་བའི་ཕུང་པོ་ནི། གཞན་ཡང་། ཕྱོགས་བཅུའི་འཇིག་རྟེན་གྱི་ཁམས་ན་དུས་
གསུམ་གྱི་སེམས་ཅན་གང་སུ་དག་སྦྱིན་པ་དང་ཚུལ་ཁྲིམས་དང་བསྒོམས་པ་ལས་བྱུང་བའི་བསོད་ནམས་བགྱི་བའི་
དངོས་པོ་མངོན་པར་འདུ་བགྱིས་པ་དང་། བགྱིད་པར་འགྱུར་བ་ཐམས་ཅད་དང་། བྱང་ཆུབ་སེམས་དཔའ་
སེམས་དང་པོ་བསྐྱེད་པ་དང་། བསྐལ་བ་བརྒྱས་འབྱུང་བ་དང་། མི་སྐྱེ་བའི་ཆོས་ལ་བཟོད་པ་ཐོབ་པ་དང་།
ཕྱིར་མི་ལྡོག་པ་དང་། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་ཐམས་ཅད་ཀྱི་བསོད་ནམས་ཀྱི་ཕུང་
པོ་གང་ལགས་པ་དང་། དུས་གསུམ་གྱི་བྱང་ཆུབ་སེམས་དཔའ་རྣམས་ཀྱིས་བྱང་ཆུབ་ཀྱི་ཕྱིར་སྤྱོད་པ་ན་ཕ་རོལ་ཏུ་
ཕྱིན་པ་དྲུག་དང་ལྡན་པའི་དགེ་བའི་རྩ་བ་ཇི་སྙེད་མངོན་པར་འདུ་བགྱིས་པ་དང༌། བགྱིད་པར་འགྱུར་བ་གང་
ལགས་པ་དང་། དུས་གསུམ་གྱི་སངས་རྒྱས་བཅོམ་ལྡན་འདས་རྣམས་ཀྱིས་ཆོས་ཀྱི་འཁོར་ལོ་བསྐོར་བ་དང་།
བསྐོར་བར་འགྱུར་བ་ནས་ཉམ་ཐག་ཏུ་སྤྱོད་དུ་བཙུད་པ་དང་། འཛུད་པའི་བར་གྱི་དགེ་བའི་རྩ་བ་གང་ལགས་པ་
དང་། དེ་ལ་ཉན་ཐོས་ཀྱི་ཐེག་པ་དང་རང་སངས་རྒྱས་ཀྱི་ཐེག་པ་དང་བྱང་ཆུབ་སེམས་དཔའི་ཐེག་པ་པའམ།
དེ་ལས་གཞན་པའི་སེམས་ཅན་རྣམས་ཀྱིས་དགེ་བའི་རྩ་བ་བསྐྱེད་པ་དང་། བསྐྱེད་པར་འགྱུར་བ་གང་ལགས་པ་
ཐམས་ཅད་ལ་ཡང་རྗེས་སུ་ཡི་རང་བ་མཆོག་གིས་རྗེས་སུ་ཡི་རང་ངོ་། ། རྗེས་སུ་ཡི་རང་བ་དམ་པ། གཙོ་བོ།
ཁྱད་པར་ཅན། རབ་དང་། ཕུལ་དང་། གྱ་ནོམ་པ་དང་། བླམ་དང་། བླ་ན་མེད་པ་དང་། ལྟག་ན་མེད་པ་
དང༌། མཉམ་པ་མེད་པ་དང་། མི་མཉམ་པ་དང་མཉམ་པས་རྗེས་སུ་ཡི་རང་ངོ་། ། ཇི་ལྟར་སངས་རྒྱས་བཅོམ་
ལྡན་རྣམས་ཀྱིས་རྗེས་སུ་ཡི་རང་བར་གནང་བ་དེ་ལྟར་རྗེས་སུ་ཡི་རང་ངོ༌། །
གསུམ་པ་བསྐུལ་ཞིང་གསོལ་བ་འདེབས་པའི་ཕུང་པོ་ནི།གཞན་ཡང་། ཕྱོགས་བཅུའི་འཇིག་རྟེན་གྱི་
ཁམས་ན་བཞུགས་པའི་སངས་རྒྱས་བཅོམ་ལྡན་འདས་ཐམས་ཅད་ལ་བདག་ཕྱག་འཚལ་ལོ། ། དེ་དག་ལ་ཆོས་ཀྱི་
འཁོར་ལོ་བསྐོར་བར་བསྐུལ་བར་བགྱིའི། སངས་རྒྱས་བཅོམ་ལྡན་འདས་རྣམས་ཀྱིས་སྐྱེ་བོ་མང་པོ་ལ་སྨན་པ་
དང་། སྐྱེ་བོ་མང་པོ་ལ་བདེ་བ་དང་། སྐྱེ་བོ་མང་པོ་ལ་ཐུགས་བརྩེ་བ་དང་སྐྱེ་བོ་ཕལ་པོ་ཆེ་དང་། ལྷ་དང་མི་
རྣམས་ཀྱི་དོན་དང་སྨན་པ་དང་བདེ་བའི་སླད་དུ་ཆོས་ཀྱི་འཁོར་ལོ་རབ་ཏུ་བསྐོར་ཏུ་གསོལ། ཆོས་ཀྱི་འཁོར་ལོ་
རབ་ཏུ་བསྟན་དུ་གསོལ། ཆོས་ཀྱི་ཚུལ་རབ་ཏུ་བཟུང་དུ་གསོལ། ཆོས་ཀྱི་སྦྱིན་པ་མཛད་དུ་གསོལ། ཆོས་ཀྱི་
སྒྲོན་མེ་འབར་དུ་གསོལ། ཆོས་ཀྱི་ཆར་དབབ་ཏུ་གསོལ། ཆོས་ཀྱི་རྔ་བརྡུང་དུ་གསོལ། ཆོས་ཀྱི་རྔ་བོ་ཆེ་བརྡུང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དུ་གསོལ། ཆོས་ཀྱི་དུང་འབུད་དུ་གསོལ། ཆོས་ཀྱི་སྲོག་ཤིང་བསྒྲེང་དུ་གསོལ། ཉམ་བག་ཏུ་སྤྱོད་དུ་འཛུད་པར་
མཛད་དུ་གསོལ། གང་དག་ད་ལྟར་ཕྱོགས་བཅུའི་འཇིག་རྟེན་གྱི་ཁམས་སྐུ་ཚེའི་འདུ་བྱེད་གཏོང་བར་བཞེད་པའི་
སངས་རྒྱས་བཅོམ་ལྡན་འདས་ཐམས་ཅད་ལ་བདག་ཕྱག་འཚལ་ཞིང་གསོལ་བ་འདེབས་སོ། ། བཅོམ་ལྡན་
འདས་ཐུགས་རྗེ་ཆེནཔོ་དང་ལྡན་པ་རྣམས་ཀྱི་སྐྱེ་བོ་མང་པོ་ལ་སྨན་པ་དང་བདེ་བ་དང་ཐུགས་བརྩེ་བ་དང་། ལྷ་
དང་མི་རྣམས་ཀྱི་དོན་དུ་ཆོས་ཀྱི་འཁོར་ལོ་བསྐོར་བ་ནས། ཉམ་བག་ཏུ་སྤྱོད་དུ་འཛུད་པའི་བར་གྱི་ཕྱིར་མྱ་ངན་
ལས་མི་འདའ་བར་རྟག་པར་བཞུགས་སུ་གསོལ་ལོ། ། །
བཞི་བ་བསྔོ་བའི་ཕུང་བོ་ནི། གཞན་ཡང་། བདག་ཐོག་མ་མ་མཆིས་པ་ནས་འཁོར་བ་ན་འཁོར་བའི་ཚེ།
དཀོན་མཆོག་གསུམ་མམ། གང་ཟག་གཞན་དང༌། ཐ་ན་དུད་འགྲོའི་སྐྱེས་གནས་སུ་སོང་བ་དག་ལ་ཡང་ཟན་
ཆང་གཅིག་སྩལ་བ་དང་། སྐྱབས་སུ་སོང་བ་དང་། བསླབ་པའི་གཞི་ཡང་དག་པར་བླངས་པ་དང་སྡིག་པ་
བཤགས་པ་དང་། དགེ་བ་ལ་རྗེས་སུ་ཡི་རང་བ་དང་། ཆོས་ཀྱི་འཁོར་ལོ་བསྐོར་བར་བསྐུལ་བ་དང་། གསོལ་བ་
གདབ་ལ་སོགས་པ་སྒོ་གསུམ་གྱིས་དགེ་བའི་རྩ་བ་ཇི་སྙད་ཅིག་མངོན་པར་འདུ་གྱིས་པ་གང་ལགས་པ་དེ་དག་
ཐམས་ཅད་གཅིག་ཏུ་བསྡུས་གཞལ་བཟླུམས་ཏེ། དུལ་བ་དང་རྣམ་པར་གྲོལ་བ་དང་བཟུང་བ་མ་མཆིས་པའི་
སེམས་ཀྱིས་སེམས་ཅན་ཐམས་ཅད་ལ་སྦྱིན་ནོ། ། ཇི་ལྟར་སངས་རྒྱས་བཅོམ་ལྡན་འདས་རྣམས་ཀྱིས་མཁྱེན་ཅིང་
གཟིགས་ནས་དགོངས་པ་ལྟར་བདག་གི་དགེ་བའི་རྩ་བ་རྣམས་སེམས་ཅན་ཐམས་ཅད་ལ་བཏང་བར་བགྱིའོ། །
སེམས་ཅན་ཐམས་ཅད་ཀྱང་ལག་ན་རིན་པོ་ཆེ་དང་ལྡན་པར་གྱུར་ཅིག། ནམ་མཁའི་མཛོད་དང་ལོངས་སྤྱོད་
དང་བསོད་ནམས་དང་ཆོས་དང་ཡེ་ཤེས་དང་སྤོབས་པ་ཟད་མི་ཤེས་པ་དང་ལྡན་པ་དང་། ཐམས་ཅད་མཁྱེན་
པའི་ཡེ་ཤེས་ཀྱང་ཐོབ་པར་གྱུར་ཅིག། དགེ་བའི་རྩ་བ་རྣམས་སེམས་ཅན་ཐམས་ཅད་ལ་བཏང་བ་ལས་བྱུང་བའི་
དགེ་བའི་རྩ་བས་མཚོན། དུས་གསུམ་དུ་བསོད་ནམས་གང་མངོན་པར་འདུ་བགྱིས་པ་དང་། བགྱིད་པར་
འགྱུར་བ་ཐམས་ཅད་གཅིག་ཏུ་བསྡུས་གཞལ་བཟླུམས་ཏེ་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ།
དགེ་བའི་རྩ་བ་དེའི་མཐུས་བདག་དང་སེམས་ཅན་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་འཚང་རྒྱ་བར་གྱུར་ཅིག། ཇི་ལྟར་སྔོན་གྱི་བྱང་ཆུབ་སེམས་དཔའ་རྣམས་ཀྱིས་
བྱང་ཆུབ་ཀྱི་ཕྱིར་དགེ་བའི་རྩ་བ་རྣམས་ཡོངས་སུ་བསྔོས་པ་དང་། མ་འོངས་པའི་བྱང་ཆུབ་སེམས་དཔའ་རྣམས་
ཀྱིས་བསྔོ་བར་འགྱུར་བ་དང་། ད་ལྟར་བཞུགས་པའི་བྱང་ཆུབ་སེམས་དཔའ་རྣམས་ཀྱིས་བསྔོ་བར་མཛད་པ་དེ་
བཞིན་དུ་བདག་གིས་ཀྱང་དགེ་བའི་རྩ་བ་རྣམས་ཐམས་ཅད་མཁྱེན་པ་ཉིད་དུ་འགྱུར་བའི་ཕྱིར་ཡོངས་སུ་བསྔོ་བར་
100

༄༅། ། ལས་ཀྱི་སྒྲིབ་པ་རྒྱུན་གཅོད་པའི་མདོའི་དོན་ཉམས་སུ་ལེན་ཚུལ་བསོད་ནམས་ཀྱི་འབྱུང་གནས་ཆེན་པོ། །
བགྱིའོ། ། དགེ་བའི་རྩ་བའི་རིགས་གང་ཡིན་པ་དང་བཞིན་དང་མཚན་ཉིད་དང་ཆོས་ཉིད་གང་གིས་ཡོངས་སུ་
བསྔོ་བ་བླ་ན་མེད་པར་འགྱུར་བ་དེ་ལྟར་ཡོངས་སུ་བསྔོ་བར་བགྱིའོ། ། ཇི་ལྟར་བཅོམ་ལྡན་འདས་ཤཱཀྱ་ཐུབ་པ་
དང་། དེ་ལས་གཞན་པའི་སངས་རྒྱས་རྣམས་ཀྱིས་ཀྱང་ཐམས་ཅད་མཁྱན་པའི་ཡེ་ཤེས་ཆགས་པ་མེད་པ་བརྙེས་
ནས་ཆོས་ཀྱི་འཁོར་ལོ་བསྐོར་ཏེ་སེམས་ཅན་དཔག་ཏུ་མེད་པའི་དོན་མཛད་པ་དེ་བཞིན་དུ། བདག་དང་སེམས་
ཅན་ཐམས་ཅད་ཀྱང་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་ཏེ་སེམས་ཅན་རྣམས་སྨིན་
ཅིང་གྲོལ་བར་བྱེད་ནུས་པར་གྱུར་ཅིག། ཞེས་བྱའོ། ། དེ་ནས་ཕྱག་འཚལ་བ་དང་ཞེས་སོགས་དང་། རྨད་བྱུང་
སྲས་བཅས་སོགས་ཀྱང་བརྗོད་དོ། ། དེ་དག་ཅུང་ཟད་རེ་འབྲི་བསྣན་མ་གཏོགས་མདོ་ཚིག་བཞིན་ནོ། ། གསུམ་
པ་ཕན་ཡོན་ནི། མདོ་དེ་ཉིད་ལས། ཤཱ་རིའི་བུ་དེ་ལྟ་བས་ན། རིགས་ཀྱི་བུའམ་རིགས་ཀྱི་བུ་མོ་ཆོས་ཐམས་ཅད་
ལ་སྒྲིབ་པ་མེད་པ་རྣམ་པར་དག་པ་ཐོབ་པར་འདོད་པས། འདི་བཞིན་དུ་ལས་ཀྱི་སྒྲིབ་པ་རྣམས་སོ་སོར་བཤགས་
པར་བྱའོ། ། ཞེས་དང༌། རྒྱལ་རིགས་དང་རྗེ་རིགས་དང་བྲམ་ཟེའི་རིགས་དང་ཁྱིམ་བདག་གི་རིགས་ཕྱུག་ཅིང་
ནོར་མང་བ་ལོངས་སྤྱོད་ཆེ་བ་རྣམས་དང་། འདོད་ཁམས་ཀྱི་ལྷ་རྣམས་དང་། གཟུགས་ཁམས་ཀྱི་ལྷར་སྐྱེ་བ་དང་།
ཉན་ཐོས་དང་སངས་རྒྱས་ཀྱི་ཡེ་ཤེས་ཐོབ་པར་འདོད་པས་ཀྱང་ལས་ཀྱི་སྒྲིབ་པ་རྣམས་དེ་ལྟར་བཤགས་པར་
གསུངས་སོ། ། ཡང་དེ་ཉིད་ལས། ཤཱ་རིའི་བུ་འདི་ནི་རྗེས་སུ་ཡི་རང་བའི་ཕུང་པོ་སྟེ། རིགས་ཀྱི་བུ་འམ་རིགས་
ཀྱི་བུ་མོ་གང་གིས་རྗེས་སུ་ཡི་རང་བ་འདིས་རྗེས་སུ་ཡི་རང་ན་བསོད་ནམས་གྱི་ཕུང་པོ་དཔག་ཏུ་མེད་པ་བསྐྱེད་
དོ། ། ཤཱ་རིའི་བུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ནམ། འཇིག་རྟེན་གྱི་ཁམས་
གངྒཱའི་ཀླུང་གི་བྱེ་མ་སྙེད་ཀྱི་སེམས་ཅན་ཇི་སྙེད་པ་དེ་དག་ཐམས་ཅད་དགྲ་བཅོམ་པ་ཟག་པ་ཟད་པར་གྱུར་ལ།
རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་དེ་དག་ལ་གོས་དང་ཟས་དང་ན་བའི་གསོ་སྨན་དང་ཡོ་བྱད་རྣམས་
ཀྱིས་བསྙེན་བཀུར་བྱས་པ་བས། གང་ཞིག་རྗེ་སུ་ཡི་རང་བ་འདིས་རྗེས་སུ་ཡི་རང་ན་དེ་ནི་བསོད་ནམས་ཆེས་མང་
དུ་གྲངས་མེད་དཔག་ཏུ་མེད་པ་བསྐྱེད་དོ། ། ཞེས་གསུངས་པ་དང་། དེ་ཉིད་ལས། ཤཱ་རིའི་བུ་རིགས་ཀྱི་བུ་
འམ་རིགས་ཀྱི་བུ་མོ་གང་ལ་ལ་ཞིག་གིས་སྟོང་གསུམ་ཀྱི་སྟོང་ཆེན་པོའི་འཇིག་རྟེན་གྱི་ཁམས་སམ་ འཇིག་རྟེན་གྱི་
ཁམས་གངྒཱའི་ཀླུང་གི་བྱེ་མ་དང་མཉམ་པ་ཇི་སྙེད་པ་དེ་དག་རིན་པོ་ཆེ་སྣ་བདུན་གྱིས་བཀང་སྟེ། དེ་བཞིན་
གཤེགས་པ་རྣམས་ལ་དབུལ་བ་ཕུལ་བ་བས། གང་གིས་དེ་བཞིན་གཤེགས་པ་དེ་དག་ལ་ཆོས་ཀྱི་འཁོར་ལོ་བསྐོར་
བར་བསྐུལ་བ་དང་གསོལ་བ་བཏབ་ན། དེ་ནི་དེ་བས་ཀྱང་བསོད་ནམས་ཆེས་གྲངས་མེད་དཔག་ཏུ་མེད་པ་
བསྐྱེད་དོ། ། ཞེས་པ་གསུངས་ཤིང་། ཡང་དེ་ཉིད་ལས། ཤཱ་རིའི་བུ་འདི་ནི་བསྔོ་བའི་ཕུང་པོ་སྟེ། བསོད་ནམས་
101

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀྱི་ཕུང་པོ་སྔ་མས་བསོད་ནམས་ཀྱི་ཕུང་པོ་འདིའི་བརྒྱའི་ཆར་ཡང་ཉེ་བར་མི་འགྲོ་བས་ནས་དཔེའི་བར་དུ་ཡང་མི་
བཟོད་དོ། ། ཞེས་གསུངས་སོ། ། ཡང་དེ་ཉིད་ལས། ལྷའི་དབང་པོ་ཆོས་ཀྱི་རྣམ་གྲངས་འདི་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱི་དགེ་བའི་རྩ་བ་སྒྲུབ་པ་དང་། ལས་ཀྱི་སྒྲིབ་བ་རྒྱུན་གཅོད་པའི་གཅེས་སྤྲས་
བྱེད་པ་ཡིན་ནོ། ། ཞེས་གསུངས་པ་རྣམས་ཤེས་པར་བྱའོ། ། དེ་ལྟར་མདོའི་དོན་དང་མཐུན་པར་ཉམས་སུ་
བླངས་ན་ཕན་ཡོན་ཆེ་བར་བསམས་ཏེ། མདོ་ནས་འབྱུང་བ་ལྟར་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ཅོ་
ནེའི་གཟིམས་ཁང་ཉིད་ནས་གུས་པས་ཀུན་ནས་བསླངས་ཏེ་ཉེ་བར་བགྱིས་པའི་ཡི་གེ་པའང་རང་ཉིད་དོ། །
འདིས་ཀྱང་བསྟན་པ་དང་སེམས་ཅན་རྣམས་ལ་ཕན་ཐོགས་པར་གྱུར་ཅིག། བཀྲ་ཤིས། །
102

༄༅། ། ཚོགས་གསོག་ཅིང་དཀོར་སྒྲིབ་སྦྱོང་བྱེད་གངྒཱའི་ཆུ་རྒྱུན་
ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། འདིར་ཚོགས་གསོག་པ་དང་དད་རྫས་སོགས་ཀྱི་དཀོར་སྒྲིབ་སྦྱོང་བའི་ཐབས་གསག་
སྦྱང་གི་གནད་བསྡུས་པ་ཇི་ལྟར་བྱ་བ་ནི། སྦྱོར་ཚོགས་ཞིང་གང་ལ་བརྟེན་པ་དེའི་དྲུང་དུ་བྱས་ཀྱང་རུང་མོད།
དམིགས་ཕུགས་པའི་གོ་རིམ་ལེགས་པར་བསྒྲིགས་ཏེ་བྱས་ན་ལེགས་པས་དེའི་ཚུལ་ནི། མཆོག་གསུམ་རྒྱལ་བ་སྲས་
བཅས་བྱིན་རླབས་དང་། ། ཆོས་ཉིད་རྣམ་དག་རྟེན་འབྲེལ་བདེན་པའི་མཐུས། ། གནས་འདི་བདེ་ལྡན་ཞིང་
ལྟར་སྣོད་བཅུད་ཀྱི། ། འབྱོར་ལྡན་མཆོད་ཚོགས་རྒྱ་མཚོས་ཁྱབ་གྱུར་ཅིག། དེར་ནི་པདྨ་འདབ་མ་སྟོང་ལྡན་
དབུས། ། རབ་མཛེས་སེངྒེའི་ཁྲི་སྟེང་ཟླ་བའི་གདན། ། མཐའ་སྐོར་ཁོར་ཡུག་འདབ་མ་རྒྱས་པའི་སྟེང་། །
གྲངས་མེད་ཟླ་བའི་གདན་གྱིས་མཛེས་གྱུར་ཅིག། ཅེས་བདེན་པའི་བྱིན་བརླབ།མ་ལུས་སེམས་ཅན་ཀུན་གྱི་མགོན་
གྱུར་ཅིང་། ། ཞེས་སོགས་ཤོ་ལོ་ཀ་གཅིག་དང་།ཕྱོགས་བཅུའི་ཞིང་ནས་རྩ་བརྒྱུད་བླ་མ་དང་། ། ཡི་དམ་ལྷ་ཚོགས་
སངས་རྒྱས་བྱང་སེམས་དང༌། ། ཉན་རང་དཔའ་བོ་མཁའ་འགྲོ་བསྟན་སྲུང་བཅས། ། འདིར་གཤེགས་རང་
རང་གདན་ལ་བཞུགས་སུ་གསོལ། ། ཞེས་པས་སྤྱན་དྲངས་ཏེ་བཞུགས་པའི་མོས་པ་ཤུགས་ཅན་བྱ། དེ་ནས་
དང་པོ་ཕྱག་འཚལ་བ་ནི། རྒྱལ་བ་ཀུན་གྱི་འཕྲིན་ལས་གཅིག་བསྡུས་ཤིང་། ། དམ་ཆོས་མ་ལུས་འབྱུང་བའི་སྒོ་
གཅིག་བུ། ། དངོས་གྲུབ་རྩ་བ་དྲིན་ཅན་བླ་མ་དང་། ། རྡོ་རྗེ་འཆང་ཆེན་དབྱེར་མེད་གུས་ཕྱག་འཚལ། །
ཐུགས་བསྐྱེད་སྙིང་སྟོབས་བརྩོན་འགྲུས་མཆོག་གིས་ནི། ། སྙིགས་དུས་འགྲོ་ལ་ལྷག་པར་རྗེས་བརྩེ་ཅན། ། བདེ་
གཤེགས་གཞན་ལས་ཐུགས་རྗེ་ཆེས་དཔའ་བ། ། ཐུབ་དབང་སྨྲ་བའི་དམ་པར་གུས་ཕྱག་འཚལ། ། རྒྱལ་བའི་
རྒྱལ་ཚབ་མི་ཕམ་ཆོས་ཀྱི་རྗེ། ། མཁྱེན་རབ་དབང་ཕྱུག་རྗེ་བཙུན་འཇམ་པའི་དབྱངས། ། ཤིང་རྟ་ཆེན་པོ་ཀླུ་
གྲུབ་ཐོགས་མེད་ཞབས། ། ཟླ་མེད་སྐྱབས་གྱུར་རྣམས་ལ་ཕྱག་འཚལ་ལོ། ། ཀུན་མཁྱེན་གཉིས་བར་ཆེར་གྲགས་
དབྱིག་གཉེན་ཞབས། ། འཕགས་གྲོལ་མཆོག་གི་སྡེ་དང་དུལ་བའི་སྡེ། ། སེང་བཟང་གསེར་གླིང་པ་དང་ཨ་ཏི་
ཤ། རྒྱ་ཆེན་སྤྱོད་པའི་བརྒྱུད་ལ་ཕྱག་འཚལ་ལོ། ། འཕགས་པ་ལྷ་དང་ཟླ་གྲགས་ཞི་བ་ལྷ། རིགས་པའི་ཁུ་བྱུག་
103

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
Eary s5 | Ears -BNET SEE THI VẤang 1 = args Fºx 3g8
དྷི་ས་ར་ཧ་བ་དང་། ། ལཱུ་ཧི་དྲིལ་བུ་པ་དང་ནག་པོ་སྤྱོད། ། ཏེ་ལོ་ན་རོ་ལ་ལི་ཏ་ལ་སོགས། ། གྲུབ་ཆེན་བླ་མ་
རྣམས་ལx། ། ཀུན་སྙིང་སངས་རྒྱས་གསང་བ་ཤཱཀྱ་བཤེས། ། ཕྱོགས་གླང་ཆོས་གྲགས་ཤནྟི་ཨ་བྷ་ཡ། ། ཞི་འཚོ་
པདྨའི་ངང་ཚུལ་སྒེག་རྡོར་སོགས། ། འཕགས་ཡུལ་པཎ་ཆེན་རྣམསx། ། ས་པཎ་བུ་སྟོན་རེ་མདའ་དབུ་མ་
པ། ། ལྷོ་བྲག་གྲུབ་ཆེན་འཇམ་དཔལ་རྒྱ་མཚོའི་དང་ལ། ། རྒྱལ་ཚབ་མཁས་གྲུབ་འདུལ་འཛིན་དགེ་འདུན་
གྲུབ། ། ནོར་བཟང་རྒྱ་མཚོའི་ཞབས་ལx། ། ཐམས་ཅད་མཁྱེན་པ་དགེ་འདུན་རྒྱ་མཚོའི་དཔལ། ། མདོ་རྒྱུད་
ཀུན་མཁྱེན་པཎ་ཆེན་བསོད་ནམས་གྲགས། ། རིགས་པའི་དབང་ཕྱུག་རྗེ་བཙུན་བསྟན་དར་སོགས། ། བོད་
ཡུལ་བླ་མ་རྣམས ། ། ཁྱད་པར་པཎ་ཆེན་ཆོས་ཀྱི་རྒྱལ་མཚན་རྗེ། ། ངག་གི་དབང་ཕྱུག་བློ་བཟང་རྒྱ་མཚོའི་
དཔལ། ། མཆོག་སྤྲུལ་འགྲོ་མགོན་བློ་བཟང་ཡེ་ཤེས་ཞབས། ། རྗེ་བཙུན་བསྐལ་བཟང་རྒྱ་མཚོརx] ། གང་
ལས་མདོ་རྒྱུད་དབང་ལུང་མན་ངག་གི། ཆ་ཤས་ཕྲ་མོ་ཡན་ཆད་ཙམ་ཞིག་ཀྱང་། ། བཀའ་དྲིན་མནོས་པའི་
བཤེས་གཉེན་དམ་པ་སོགས། ། དྲིན་ཅན་བླ་མ་རྣམས ། ། སྙིགས་འགྲོར་རྗེས་བརྩེ་རྒྱལ་བ་སྨན་གྱི་བླ། །
མངོན་དགའི་ཞིང་གི་འདྲེན་པ་མི་འཁྲུགས་པ། ། བདེ་ལྡན་མགོན་པོ་སྣང་མཐའ་ཚེ་དཔག་མེད། ། ཀུན་
གཟིགས་ཆེན་པོའི་ཞབས་ལx། ། རྣམ་སྣང་ལ་སོགས་རྒྱལ་བ་རིགས་ལྔ་དང་། ། རྣམ་གཟིགས་ལ་སོགས་སངས་
རྒྱུས་དཔའ་བོ་བདུན། ། མཚན་ལེགས་ཡོངས་བསྒྲགས་ལ་སོགས་བདེ་གཤེགས་བརྒྱད། ། བསྐལ་བཟང་སངས་
རྒྱས་སྟོང་ལx། ། ཤཱཀ་ཐུབ་ལ་སོགས་བདེ་གཤེགས་སོ་ལྔ་དང་། ། ཉི་ཟླ་མར་མེ་གསལ་དང་མར་མེ་མཛད། །
འོད་མི་འགྱུར་དང་ཀུན་དཔལ་རྣམ་བཀོད་སོགས། ། དུས་གསུམ་སངས་རྒྱས་རྣམསx། ། མདོ་སྡེ་དབྱངས་
བསྙན་ལུང་བསྟན་ཚིགས་སུ་བཅད། ། ཆེད་བརྗོད་གླེང་གཞི་རྟོགས་བརྗོད་འདས་པ་བརྗོད། ། སྐྱེས་རབ་ཤིན་
རྒྱས་རྨད་བྱུང་གཏན་ཕབ་སྡེའི། ། ཡན་ལག་བཅུ་གཉིས་གསུང་ལx། ། འདུལ་མངོན་མདོ་སྡེ་ཕ་རོལ་ཕྱིན་པའི་
གཞུང་། ། བྱ་སྤྱོད་ཡོ་ག་རྣལ་འབྱོར་བླ་མེད་རྒྱུད། ། གང་གི་དགོངས་འགྲེལ་ལེགས་བཤད་ཆོས་ཀྱི་ཚུལ། །
ལུང་གི་དམ་ཆོས་རྣམསx} ། བསླབ་གསུམ་ངེས་འབྱུང་བྱང་སེམས་ཡང་དག་ལྟ། ། ཕྱིན་དྲུག་ས་བཅུ་ལམ་ལྔ་
རིམ་གཉིས་སོགས། ། གྲོལ་བྱེད་ལམ་དང་གྲོལ་པོའི་འགོག་པ་སྟེ། ། རྟོགས་པའི་དམ་ཆོས་རྣམས ། ། བྱམས་
པ་འཇམ་དབྱངས་ཕྱག་རྡོར་སྤྱན་རས་གཟིགས། ། ས་སྙིང་སྒྲིབ་སེལ་ནམ་སྙིང་ཀུན་ཏུ་བཟང་། ། བློ་གྲོས་མི་
བཟང་སྤོབས་བརྩེགས་ནམ་མཁའ་མཛོད། ། བྱང་ཆུབ་སེམས་དཔའི་ཚོགས་ལx། ། གདུངས་ལ་སྣང་བ་
བརྩེགས་སོགས་རང་རྒྱལ་དང་། ། འོད་སྲུང་རབ་འབྱོར་ལ་སོགས་ཉན་ཐོས་བརྒྱད། ། ཡན་ལག་འབྱུང་སོགས་
104

༄༅། ། ཚོགས་གསོག་ཅིང་དཀོར་སྒྲིབ་སྦྱོང་བྱེད་གངྒཱའི་ཆུ་རྒྱུན། །
གནས་བརྟེན་བཅུ་དྲུག་བཅས། ། འཕགས་པའི་དགེ་འདུན་རྣམས་ལx། ། དཔལ་ལྡན་གསང་བ་འདུས་པ་
འཁོར་ལོ་སྡོམ། ། དགྱེས་རྡོར་དུས་ཀྱི་འཁོར་ལོ་གཤིན་རྗེ་གཤེད། ། རྡོར་དབྱིངས་ཀུན་རིག་ལ་སོགས་རྒྱུད་སྡེ་
བཞིའི། ། དཀྱིལ་འཁོར་ལྷ་ཚོགས་རྣམས ། ། གདུགས་དཀར་སྒྲོལ་མ་རྣམ་རྒྱལ་དབྱངས་ཅན་མ། ། སེང་
གདོང་རི་ཁྲོད་མ་དང་འོད་ཟེར་ཅན། ། རལ་གཅིག་ཙུནྡ་མཁའ་འགྲོ་སྡེ་ལྔ་སོགས། ཞི་ཁྲོ་ལྷ་མོའི་ཚོགས་
x aravel 557 55a55a51 | K-IN BI520v Ka -TTY5575585
ཚུལ་ཅན། ། ཧཱུྃ་མཛད་འཁོར་བསྒྱུར་གཤིན་རྗེ་གཤེད་ལ་སོགས། ། སྟོབས་ཆེན་ཁྲོ་རྒྱལ་རྣམས་ལx། ། ཡེ་ཤེས་
མགོན་པོ་ཕྱག་དྲུག་ཕྱག་བཞི་བ། ། ཞལ་བཞི་གུར་མགོན་བྲམ་གཟུགས་ཆོས་ཀྱི་རྒྱལ། ། དམར་ཟོར་རྒྱལ་མོ་
རྣམ་སྲས་པེག་རྩེ་སོགས། ། ཆོས་སྐྱོང་སྲུང་མའི་ཚོགས་ལx། ། ཕྱག་བྱར་འོས་པ་ཞེས་སོགས་ཀྱིས་ཕྱག་འཚལ།
གཉིས་པ་མཆོད་པ་ནི། སླུ་མེད་སྐྱབས་ཀྱི་དམ་པ་ཁྱེད་རྣམས་ལ ། ། མ་ལུས་ཞིང་གི་མཆོད་ཡོན་ཞབས་བསིལ་
དང་། ། མེ་ཏོག་བདུག་སྤོས་མར་མེ་དྲི་ཆབ་དང་། ། ཞལ་ཟས་རོལ་མོ་འདོད་ཡོན་ཚོགས་རྣམས་འབུལ། །
འཁོར་ལོ་ནོར་བུ་བཙུན་མོ་བློན་པོ་དང་། ། གླང་ཆེན་རྟ་མཆོག་དམག་དཔོན་རིན་ཆེན་བདུན་ ། གདུགས་
དང་གསེར་ཉ་གཏེར་བུམ་པདྨ་དུང་། ། དཔལ་པེའུ་རྒྱལ་མཚན་འཁོར་ལོ་རྣམས་ཀྱང་འབུལ། ། ཁྲུས་རྫིང་གོས་
དང་རིན་ཆེན་གཞལ་མེད་ཁང་། ། བླ་རེ་བ་དན་དབུ་རྒྱན་བསྟོད་དབྱངས་སྒྲ། ། གླིང་བཞི་ཉི་ཟླ་རི་རབ་སྟོང་
གསུམ་སོགས། ། བདག་ལུས་ལོངས་སྤྱོད་དགེ་ཚོགས་བཅས་ཏེ་འབུལ། ། གང་དག་བདག་ལ་རེ་ཞིང་བལྟོས་པ་
ཡིས། ། བཟའ་བཏུང་གོས་དང་རིན་ཆེན་རིགས་ལ་སོགས། ། བསྔོས་ཤིང་སྦྱིན་པ་བྱུང་དང་འབྱུང་འགྱུར་
རྣམས། ། འབུལ་ལོ་མཆོད་དོ་བཞེས་ནས་བྱིན་གྱིས་རློབས། ། ཇི་ལྟར་ཀུན་བཟང་འཇམ་དབྱངས་ལ་སོགས་
པས། ། ཕྱོགས་བཅུའི་རྒྱལ་བ་མཆོད་པས་མཉེས་མཛད་པ། ། དེ་བཞིན་བདག་གིས་མཆོད་པའི་ཚོགས་ཀུན་
གྱིས། ། སྐྱབས་གནས་དམ་པ་འཁོར་བཅས་མཆོད་པར་བགྱི། ། གསུམ་པ་བཤགས་པ་ནི།བདག་གཞན་ཐོག་མ་
མེད་ནས་ད་ལྟའི་བར། ། མི་དགེ་བཅུ་དང་མཚམས་མེད་ཉེ་བ་ལྔ། ། བསླབ་བྱ་རྣམས་དང་འགལ་བར་གྱུར་པ་
ཡི། ། བཅས་རང་སྡིག་ལྟུང་ཐམས་ཅད་སོ་སོར་བཤགས། ། གང་གིས་བདག་ལ་ཟས་སྦྱིན་སྐོམ་བླུད་དང་། །
མཁོ་བའི་ཡོ་བྱད་ལ་སོགས་དངོས་ཀུན་གྱིས། ། མཆོད་ཅིང་བསྙེན་བཀུར་བྱེད་དང་བྱེད་འགྱུར་དེའི། ། སྡིག་
སྒྲིབ་ཐམས་ཅད་བཤགས་སོ་བྱང་བར་མཛོད། ། ཡན་ལག་ལྷག་མ་ནི།རང་གཞན་སྐྱེས་འཕགས་ཀུན་གྱི་རྣམ་
དཀར་ལ། ། བསམ་པ་དག་པས་རྗེས་སུ་ཡི་རང་ཞིང་། ། རྒྱལ་སྲས་ཉན་རང་འཕགས་པའི་ཚོགས་རྣམས་
ལ། ། ཆོས་ཀྱི་འཁོར་ལོ་དམ་པ་བསྐོར་བར་བསྐུལ། ། གང་དག་མྱ་ངན་འདའ་ཚུལ་སྟོན་བཞེད་ཀུན། ། དེ་
105

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དག་མྱ་ངན་མེ་འདའ་རྟག་བཞུགས་གསོལ། ། འདི་ལྟར་བགྱིས་པའི་དགེ་མཚོན་དུས་གསུམ་གྱི། ། རྣམ་དཀར་
ཇི་སྙེད་བསགས་བསྡོམས་ཐམས་ཅད་ཀྱང་། ། བདག་དང་ཕ་མར་གྱུར་པའི་འགྲོ་བ་རྣམས། ། ངན་སོང་ལས་
གྲོལ་རྫོགས་བྱང་ཐོབ་ཕྱིར་བསྔོ། ། བླ་མ་དཀོན་མཆོག་གསུམ་དང་ཡི་དམ་ལྷ། ། དཔའ་བོ་མཁའ་འགྲོ་བསྟན་
སྲུང་རྒྱ་མཚོར་བཅས། ། སྐྱབས་མགོན་དམ་པ་འཁོར་བཅས་ཁྱེད་རྣམས་ལ། ། གུས་པས་སྐྱབས་མཆི་རྩེ་གཅིག་
གསོལ་བ་འདེབས། ། ཐུགས་རྗེ་ཆེ་ལྡན་སྐྱབས་མཆོག་ཁྱེད་རྣམས་ཀྱིས། ། བདག་དང་བདག་ལ་རེ་བལྟོས་
འཆའ་བྱེད་པའི། ། འགྲོ་རྣམས་ངན་སོང་འཁོར་བའི་སྡུག་བསྔལ་ལས། ། མྱུར་དྲོངས་རྫོགས་པའི་སངས་རྒྱས་
ཐོབ་བྱིན་རླབས། ། ཕྱི་མ་འདི་ལན་གསུམ་སོགས་བྱས་ཀྱང་ལེགས་ཤིང་། དེ་ལྟར་གསོལ་བས་ཚོགས་ཞིང་ཐམས་
ཅད་ལས། ། འོད་དང་བདུད་རྩིའི་རྒྱུན་བྱུང་རང་གཞན་གྱི། ། སྤྱི་བོ་ནས་ཞུགས་ཉེས་པའི་ཚོགས་སྦྱང་
ནས། ། འོད་ཞུ་རང་ལ་ཐིམ་པས་བྱིན་རླབས་གྱུར། ། ཞེས་བྱའོ། ། བསྡུ་ན།མ་ལུས་སེམས་ཅན་ཀུན་གྱི་མགོན་
གྱུར་ཅིང་། ། ཞེས་སོགས་བློ་ཀ་གཅིག་དང་ཐུགས་རྗེའི་བདག་ཉིད་རྩ་བརྒྱུད་བླ་མ་དང་། ། ཞེས་སོགས་ཚིགས་
སུ་བཅད་པ་གཅིག་གི་མཐར།བཅོམ་ལྡན་འདིར་ནི་བྱོན་པ་ལེགས། ། ཞེས་སོགས་ཚིག་བཅད་གཅིག་བརྗོད།ལྷར་
བཅས་འགྲོ་བའི་སྟོན་པ་ཟས་གཙང་སྲས། ། རྒྱལ་བའི་རྒྱལ་ཚབ་དམ་པ་མི་ཕམ་མགོན། ། མཁྱེན་པའི་གཏེར་
གྱུར་རྗེ་བཙུན་འཇམ་པའི་དབྱངས། སངས་རྒྱས་བྱང་སེམས་གསུམ་ལ་ཕྱག་འཚལ་ལོ། ། ཀླུ་གྲུབ་ཨཱརྱ་དེ་བ་
སོགས་དང་། ཟབ་མོ་ལྟ་བའི་བརྒྱུད་སོགས་དང་། རབ་འབྱམས་གསུང་རབས་སོགས་དང་། ཕྱོགས་བཅུའི་
འགྲོ་ལ། ། + + + ། ། མཚན་ལེགས་རིན་ཆེན། ། + + + ། ། སངས་རྒྱས་རྣམ་གཟིགས། ། +
+ + ། ། མཐུན་པའི་སྨོན་ལམx། ། + + +། ། ཀུན་འབྱུང་མུན་པའི། ། + + +། ། འཇམ་
དབྱངས་ཕྱག་ན་རྡོ་རྗེ + ! ། + + +། ། སྤང་དང་ཡེ་ཤེས་ + ། ། + + +། ། དཔལ་ལྡན་དུས་འཁོར་
+། ། + + +། ། སྒྲུབ་པ་བོ་ལ +། ། + + +། ། ཡེ་ཤེས་མགོན་པོ +། ། + + +། ། སྟོན་པ་
སངས་རྒྱས +། ། + + +། ། རྩ་བརྒྱུད་བླ་མ+། ། + + +། ༑ མགོན་པོ་ཐུགས་རྗེ་སོགས་བློཀ་བཞི་
བརྗོད། ཇི་སྙེད་སུ་དག་ནས་བདག་གིས་བསྟོད། ། ཅེས་པའི་བར་དང་།ཕྱག་བྱར་འོས་པ་སོགས་ཅི་རིགས་ཀྱིས་
ཕྱག་བྱའོ། ། དེ་ནས་མེ་ཏོག་དམ་པ་ནས་ཕྱག་འཚལ་མཆོད་པར་བགྱི། ། ཞེས་པའི་བར་དང་།ས་གཞི་སྤོས་ཀྱི་
སོགས་དང་། བདག་གཞན་ལུས་ངག་སོགས་བརྗོད། བསྡུ་ན་མཆོད་པ་འདིས་ཆོག རྒྱས་པར་འདོད་ན། ཁྱད་
པར་དུ། རྩ་བརྒྱུད་ཀྱི་བླ་མ་དམ་པ་རྣམས་དང་། སངས་རྒྱས་བཅོམ་ལྡན་འདས་རྣམས་དང་། དམ་པའི་ཆོས་
རྣམས་དང་། འཕགས་པའི་དགེ་འདུན་ཐམས་ཅད་ལ་ཕྱག་འཚལ་ཞིང་མཆོད་དོ་སྐྱབས་སུ་མཆིའོ། ། ལན་
106

༄༅། ། ཚོགས་གསོག་ཅིང་དཀོར་སྒྲིབ་སྦྱོང་བྱེད་གངྒཱའི་ཆུ་རྒྱུན། །
གསུམ་མམ་ཅི་རིགས།ཁྱེད་རྣམས་ལ་བདག་པོས་བཟུང་བ་དང་མ་བཟུང་བའི་ལྷ་དང་མིའི་ཡོ་བྱད་ཕུན་སུམ་ཚོགས་
པ་ཇི་སྙེད་མཆིས་པ་རྣམས་དང་། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་བསོད་ནམས་དང་རྫུ་
འཕྲུལ་གྱི་སྟོབས་ལས་བྱུང་བའི་ཡོ་བྱད་ཐམས་ཅད་དང་། ཀུན་ཏུ་བཟང་པོའི་མཆོད་པའི་ཚོགས་དང་བཅས་པ་
ཐམས་ཅད་འབུལ་ཞིང་མཆོད་དོ། ། འདི་ཡང་གཅིག་གམ་གསུམ་སོགས་ཅི་རིགས་བརྗོད།ཁྱད་པར་དུ་ཡང་སུ་
ཞིག་བདག་ལ་བལྟོས་བཅས་ཀྱི་སྒོ་ནས་བསྡོས་པའི་ཟས་གོས་སོགས་ཇི་སྙེད་མཆིས་པ་ཐམས་ཅད་དང་བདག་གི་
ལུས་ལོངས་སྤྱོད་དགེ་བའི་རྩ་བ་རྣམས་ཀྱང་ལེགས་པར་འབུལ་ལོ། ། བཞེས་སུ་གསོལ་ལོ། ། བཞེས་ནས་ཀྱང་
བདག་དང་ དམིགས་ ཡུལ་དུ་གྱུར་ པའི་ སེམས་ ཅན་ ཐམས་ ཅད་ཀྱི་ ཚོགས་ ཡོངས་སུ་རྫོགས་པར་མཛད་དུ་
གསོལ། ། ཞེས་པ་ལན་བདུན་ནམ་ཉེར་གཅིག་བརྗོད་ལ། བདག་དང་སེམས་ཅན་དེ་དག་གི་ལུས་ངག་ཡིད་
གསུམ་གྱི་སྒོ་ནས་བསགས་པའི་སྡིག་སྒྲིབ་ཉེས་པའི་ཚོགས་ཇི་སྙེད་ཅིག་མཆིས་པ་ཐམས་ཅད་མཐོལ་ལོ། །
བཤགས་སོ། ། གནོང་ངོ་། ། འགྱོད་དོ། ། བྱང་ཞིང་དག་པར་མཛད་དུ་གསོལ། ། བྱང་ཞིང་དག་པར་གྱུར་
ཅིགཅེས་ཅི་རིགས་བརྗོད།སངས་རྒྱས་དང་བྱང་ཆུབ་སེམས་དཔའ་དང་ཉན་རང་འཕགས་པ་རྣམས་ཀྱི་བསོད་
ནམས་ཀྱི་ཕུང་པོ་དང༌། མཛད་པ་ཕུན་སུམ་ཚོགས་པ་ཐམས་ཅད་དང་། བདག་དང་སེམས་ཅན་གཞན་དག་
གིས་ཀྱང་བསགས་པའི་རྣམ་དཀར་གྱི་ལེགས་ཚོགས་ ཐམས་ ཅད་ ལ་ཡ་ རྗེས་སུ་ཡི་རང་ཞིང་དགའ་བར་
བགྱིའོ། ། རྒྱལ་བ་སྲས་དང་བཅས་པ་ཐམས་ཅད་ལ་ཆོས་ཀྱི་འཁོར་ལོ་བླ་ན་མེད་པ་བསྐོར་བར་བསྐུལ་ལོ། ། དེ་
དག་ཐམས་ཅད་ཀྱང་མྱ་ངན་ལས་མི་འདའ་བར་རྟག་པར་བཞུགས་སུ་གསོལ། འདི་ལྟར་བགྱིས་པའི་རྣམ་དཀར་
གྱི་ཕུང་པོ་ཀུན་དུས་གསུམ་དུ་བསགས་པའི་དགེ་ཚོགས་དང་ལྷན་ཅིག་ཏུ། བདག་སོགས་སེམས་ཅན་ཐམས་ཅད་
ཀྱང་སངས་རྒྱས་ཀྱི་བྱང་ཆུབ་ཡོངས་སུ་རྫོགས་པར་བྱ་བའི་ཕྱིར་བསྔོ་བར་བགྱིའོ། ། དེ་ནས་ཕྱག་འཚལ་བ་དང་
ཞེས་སོགས་ཀྱིས་མཇུག་བསྡུ་བའམ། ཅུང་ཟད་རྒྱས་པར་ནི། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་
ལ་གསོལ་བ་འདེབས་སོ། ། ཅི་རིགས་བརྗོད། དམིགས་བསལ་ཡོད་ན་ཁྱད་པར་དུ་ལྷ་མཆོག་འདི་ཞེས་བགྱི་བ་
འཁོར་དང་བཅས་པ་ཐམས་ཅད་ལ་གསོལ་བ་འདེབས་སོ། ། ཞེས་སྦྱར་རུང་། དེ་ནས་ཁྱེད་རྣམས་ཀྱིས་བདག་
སོགས་སེམས་ཅན་ཐམས་ཅད་དང་། ཁྱད་པར་དུ་བདག་ལ་མོས་པའི་དབང་གིས་རེ་ལྟོས་འཆའ་བའི་སེམས་
ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་མཐའ་དག་ལས་ཡོངས་སུ་སྐྱབ་དུ་གསོལ། ཐར་བར་
མཛད་དུ་གསོལ། སངས་རྒྱས་ཀྱི་བྱང་ཆུབ་རྫོགས་པར་མཛད་དུ་གསོལ།ཞེས་ལན་མང་དུ་གསོལ་བ་བཏབས་པ་ལ་
བརྟེན་ནས། མཐར་སྐྱབས་གནས་དེ་རྣམས་ཀྱི་སྐུ་ལས་འོད་དང་བདུད་རྩིའི་ཚོགས་དཔག་ཏུ་མེད་པ་བྱུང་ནས་
107

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བདག་དང་སེམས་ཅན་དེ་རྣམས་ཀྱི་སྡིག་སྒྲིབ་ཐམས་ཅད་དག་སོང་སྙམ་པའི་མོས་པ་བྱའོ། ། དེ་ལྟར་ཡང་ཡང་
བྱས་ན་རང་གཞན་གཉིས་ཀའི་ཚོགས་རྫོགས་ཤིང་སྒྲིབ་པ་སྦྱོང་བ་དང༌། ཁྱད་པར་དུ་སྲུང་ལ་དམིགས་པ་དེ་ལ་
ཡང་ཕན་ངེས་ཤིང་སྙིང་རྗེ་ཆེན་པོ་སྐྱེ་བའི་རྒྱུར་འགྱུར་བ་དང་། དཀོར་སྒྲིབ་ཐམས་ཅད་སྦྱོང་བར་ཡང་ནུས་
སོ། ། དེར་མ་ཟད་སྐྱེས་བུ་གསུམ་གྱི་ལམ་གྱི་རིམ་པ་སོགས་དང་། ཤེས་རབ་གོང་འཕེལ་དུ་འགྱུར་བ་སོགས་ལམ་
གྱི་ཡོན་ཏན་རྒྱུད་ལ་སྐྱེ་བ་ནི། རྟེན་གྱི་དྲུང་དུ་ཚོགས་སོགས་སྒྲིབ་སྦྱོང་བྱེད་པ་ལ་རགས་ལས་པ་ཡིན་ཏེ། ལམ་རིམ་
ཆེན་མོ་ལས། ལམ་རྒྱུད་ལ་སྐྱེ་བའི་མཐུན་རྐྱེན་ཚོགས་བསགས་པ་དང་འགལ་རྐྱེན་སྒྲིབ་པ་སྦྱོང་བའི་ལྷན་ཅིག་བྱེད་
རྐྱེན་མེད་ན་ཉེར་ལེན་གྱི་རྒྱུ་དམིགས་རྣམས་སྦྱོང་བ་ཙམ་ལ་འབད་ཀྱང་ལམ་ཤིན་ཏུ་སྐྱེ་དཀའ་བས་བསག་སྦྱང་གི་
གནད་བསྡུས་པའི་ཡན་ལག་བདུན་པས་རྒྱུད་སྦྱོང་དགོས་སོ་ཞེས་པ་དང༌། ཡང་རྗེའི་ལམ་རིམ་ལས། དེ་ལྟར་ཞིང་
དམ་པ་ལ་དགེ་རྩ་བསྐྲུན་པའི་མཐུ་ལས་ལམ་གྱི་རིམ་པ་རྣམས་ལ་བློའི་མཐུ་ཇེ་རྒྱས་སུ་འགྲོ་བས། མཉན་ན་ཚིག་མི་
ཟིན། བསམ་ན་དོན་མི་གོ། བསྒོམ་ན་རྒྱུད་ལ་མི་སྐྱེ་བའི་བློ་མཐུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་མན་
ངག་ཡིན་ནོ། ། ཞེས་གསུངས་པས་སོ། ། ། ། ཞེས་པ་འདི་ནི་དོད་དང་རྣམ་དཔྱོད་ཕུན་སུམ་ཚོགས་པའི་གནས་
བརྟན་བཟོད་པའི་མིང་ཅན་གྱིས་འདི་ལྟར་བགྱིས་ཤིག་དང་ཁོས་པར་དུ་སྒྲུབ་པར་བྱའོ་ཞེས་བསྐུལ་བ་ལ་བརྟེན་
ནས་བཤད་སྒྲུབ་མིང་ཅན་གྱིས་རེ་གཉིས་ལ་ཕན་སྲིད་སྙམ་པའི་བསམ་པས་སྦྱར་བའོ། ། ། ། བཀྲ་ཤིས། །
108

༄༅། ། རྣམ་ཐར་གསོལ་འདེབས་བཞུགས་སོ། །
ན་མོ་མལྦུ་གྷོ་ཥཱ་ཡ། དོན་གཉིས་མཐར་ཕྱིན་ཡང་དག་རྫོགས་སངས་རྒྱས། ། བདེན་གཉིས་དབྱེར་མེད་
འགོག་ལམ་དམ་པའི་ཆོས། ། ཚོགས་གཉིས་ཟུང་འབྲེལ་ཉམས་ལེན་དགེ་འདུན་ཏེ། ། སྐྱབས་གནས་དཀོན་
མཆོག་གསུམ་ལ་གསོལ་བ་འདེབས། ། གཞུང་ལུགས་མང་དུ་ཐོས་པའི་རྣམ་དཔྱོད་ཀྱིས། ། བློ་བཟང་གྲགས་
པའི་མདོ་སྔགས་ལུང་རྟོགས་བསྟན། ། བཤད་དང་སྒྲུབ་པའི་ཚུལ་གྱིས་འཛིན་མཛད་པའི། ། བཤེས་གཉེན་
དམ་པའི་ཞབས་ལx། ། དེ་ཉིད་སྔོན་བསགས་ལེགས་པར་སྤྱད་པའི་མཐུས། ། དལ་འབྱོར་རྟེན་རྙེད་ཆུང་ངུའི་
དུས་ན་ཡང་། ། རྩོལ་ཆེར་མེད་པར་ཡིག་ཀློག་འབྲི་འདོན་སོགས། ། ཀུན་ལ་བྱུང་བར་གྱུར་ལ ། ། བསྟན་ལ་
རབ་བྱུང་ཆོག་བསྒྲིགས་མང་བཟུང་ཞིང་། ། བློ་གྲོས་གསལ་ལྡན་དཀའ་རམ་བྱ་སྙམ་ཚེ། ། མཚན་ཉིད་མཁས་
པའི་བླ་ཆེན་འགས་བསྐུལ་ལྟར། ། དབུས་སུ་འགྲོ་འདོད་ཤར་ལx། ། དེ་ཚེ་ཕ་མས་གནང་སྟེ་གྲོགས་བཟང་
ལ། །བརྟེན་ནས་དབུས་ཕྱིན་ཆོས་གྲྭར་ཞུགས་པ་ན། ། ཉིན་མཚན་ཀུན་ཏུ་འབད་རྩོལ་ཤུགས་དྲག་གིས། །
གཞུང་མང་འཛིན་པར་མཛད་ལx། ། སེ་རའི་ཚོགས་ཆེན་དགེ་འདུན་སྡེ་དབུས་སུ། ། ལན་འགའ་དབུ་ཕར་
འདུལ་མཛོད་ཚོགས་ལང་དུས། ། གཞན་དང་བརྒལ་བརྟགས་ལུང་དང་རིགས་པ་ཡིས། ། ཕ་རོལ་དཔའ་སྐོང་
མཛད་ལx། ། གྲྭ་སར་བཅུ་ཕྲག་ལོ་སྟེང་བླ་མ་ཉིད། ། མཉེས་ནས་ལྷ་སར་མིང་གདགས་མཛད་གསུང་ལྟར། །
བསྒྲུབས་ཚེ་མཁས་ཀུན་རིགས་ལུང་ཆར་ཕབ་ཀྱང་། ། ཐོགས་མེད་ལན་འདེབས་མཛད་ལx། ། ཡིག་སྡེབ་སྙན་
ངག་སྒྲ་རྩིས་གཞུང་མང་ལ། ། སྦྱངས་ནས་རྒྱུད་དང་དགའ་ལྡན་འབྲས་སྤུངས་སུ། ། མདོ་སྔགས་གཞུང་ལ་དམ་
S55CNNE STEISI | 31/ 5 AT15A55 x 1 1 1 3 5 32GFEN 5555
བསྟེན་ནས། ། དབང་ལུང་མན་ངག་བདུད་རྩི་འཐུང་བྱས་ཤིང་། ། རྒྱུད་གྲྭར་ཞུགས་ནས་སྔགས་ཀྱི་ཕྱོགས་དག་
ལ། ། ཐོས་བསམ་ཉམས་ལེན་མཛད་ལx/ ། ལས་སྲེད་སྨོན་ལམ་དབང་གིས་རང་ཡུལ་དུ། ། འོངས་ནས་
གཞུང་མང་དག་ལ་ཐོས་བསམ་དང་། ། བཀའ་འགྱུར་ཆེན་མོ་ཚར་གཅིག་བསྒྲགས་གྱུར་པས། ། བློ་གྲོས་གོང་
འཕེལ་གྱུར་ལx། ། སྨོན་ལམ་ལེགས་སྤྱད་དག་པས་མཚམས་སྦྱར་ཏེ། ། ཕྱོགས་འདིར་གསར་བཙུགས་འཆད་
109

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
655 158a vẾ VINMT 355 354 | 44 45 46 FTV255 x 15%
ལོག་སྒྲུབ་རླུང་གིས་མི་གཡོ་བར། ། ཀོའུ་ཤྲཱིའི་ཞབས་དང་ལྷན་ཅིག་འཆད་ཉན་དང་། ། གྲྭ་ཁང་གསར་རྒྱགས་
Hoa" val849 | 154/555553 x 15405F5STEK AT TavaS1 |
དྲིན་བཟོས་དབེན་པའི་བློ་ངོར་ཇི་ལྟར་ཡང་། ། ཕྱོགས་འདིར་བསྟན་པའི་རྒྱུན་ལ་ཕན་བཏགས་པར། ། ཀུན་
གྱིས་དགའ་བར་མཛད་ལx། ། རང་དགོན་འདི་ཡི་མཁན་པོའི་གོ་ས་རུ། ། ལན་གཉིས་བསྐོས་ཤིང་རྒྱུད་པ་
གསར་བཙུགས་ལའང་། ། སློབ་དཔོན་གྱུར་ཚེས་གསང་བདེ་འཇིགས་སོགས་ཀྱི། འཆད་ཉན་དར་བར་མཛད་
ལx། ། དད་ལྡན་མང་ལ་དབང་བསྐུར་རྒྱུད་བཤད་ཅིང་། ། རྒྱལ་བསྟན་ཡུན་རིང་གནས་པའི་ཆ་རྐྱེན་དུ། །
དགོངས་འགྲེལ་བསྟན་བཅོས་མདོ་སྔགས་པོ་ཏིའི་སྐོར། ། བཅུ་ཕྲག་ལྷག་ཙམ་མཛད་ལx། ། དུས་ཀྱི་དབང་
དང་ཀུན་རྟོག་རགས་སྟོབས་ཀྱིས། ། ས་ལམ་རྟོགས་པ་མཐོན་པོ་མ་རྙེད་ཀྱང་། ། ཉིན་མཚན་དག་ཏུ་ཁ་ཏོན་
དགེ་སྦྱོར་ལ། ། བརྩོན་པས་འཇུག་པར་མཛད་ལx། ། འོན་ཏེ་ལྟ་བའི་ཚུལ་ལ་རྟག་འབད་ཅིང་། ། གཞན་ཕན་
ལྷག་བསམ་སྙིང་རྗེའི་རི་རབ་ཁུར། ། བྱང་ཆུབ་བར་དུ་འདོར་མེད་འཁྱེར་བྱེད་པའི། ། དམ་བཅའ་རྒྱུན་དུ་
མཛད་ལx། ། རིགས་གསུམ་མགོན་སོགས་ལྷག་པའི་ལྷ་མང་དང་། ། གསང་བདེ་འཇིགས་ཀྱི་རྣལ་འབྱོར་ལ་
འབད་ཀྱང་། ། རྟོགས་པའི་དངོས་གྲུབ་རིང་ཡང་དེ་ཀུན་གྱི། ། བྱིན་རླབས་ཞུགས་པར་མཛད་ལ་གསོལ་བ་
འདེབས། ། སྐྱབས་གནས་བླ་མ་མཆོག་གསུམ་ཡི་དམ་ལྷ། ། དཔའ་བོ་མཁའ་འགྲོ་བསྟན་སྲུང་མཐུ་བྱིན་
དང་། ། རྟེན་འབྲེལ་མི་སླུ་དད་ཅིང་མོས་སྟོབས་ཀྱིས། ། ཡོངས་འཛིན་ཚོགས་རྣམས་བསྐལ་བརྒྱར་ཞབས་
བརྟན་ཤོག། སྐྱེ་བ་ཀུན་དུ་ཞེས་སོགས་བརྗོད་ཀྱང་མི་འགལ་ལོ། ། ཞེས་པ་འདི་ནི་དད་དང་རྣམ་དཔྱོད་ལྡན་
པའི་གུར་ཡགས་རི་ཁྲོད་པ་དགེ་སློང་འཇམ་དབྱངས་བརྩོན་འགྲུས་ཀྱིས་རྣམ་ཐར་གསོལ་འདེབས་འདི་ལྟ་བུ་ཞིག་
དགོས་ཞེས་ནན་ཏན་དུ་བསྐུལ་བའི་ངོར། ཤཱཀ་བཙུན་བཤད་སྒྲུབ་མིང་ཅན་གྱིས་ངོ་མ་ཟློག་པར་གཡར་ཁྲལ་དུ་
བགྱིས་པའོ། ། མངྒ་ལཾ། །
ན་མོ་གུ་རུ་མལྷུ་གྷོ་ཥཱ་ཡ། སྤངས་རྟོགས་མཐར་ཕྱིན་སྟོན་པ་རྫོགས་སངས་རྒྱས། ། སྡུག་ཀུན་ཉེས་པའི་
སྐྱོན་བྲལ་དམ་པའི་ཆོས། ། དེ་ཉིད་ཚུལ་བཞིན་སྒྲུབ་མཛད་དགེ་འདུན་ཏེ། ། བསླུ་མེད་དཀོན་མཆོག་གསུམ་ལ་
གསོལ་བ་འདེབས། ། བཀའ་གདམས་བསྟན་པའི་བདག་པོ་ཨ་ཏི་ཤ། རྒྱལ་བའི་དམ་ཆོས་ཀུན་འཛིན་བཙོང་ཁ་
བ། ། མགོན་དེའི་བསྟན་པ་རྒྱས་མཛད་པཎ་ཆེན་རྗེ། ། ཟླ་མེད་བླ་ མ་ གསུམ་ ལ་གསོལ་བ +། ། ལེགས་
སྤྱོད་སྨོན་ལམ་དག་པའི་འཚམས་སྦྱར་གྱིས། ། ཡོངས་སུ་གྲགས་པའི་མདོ་སྔགས་ཆོས་ཚུལ་ཀུན། ། བཤད་དང་
110

༄༅། ། རྣམ་ཐར་གསོལ་འདེབས། །
སྒྲུབ་པའི་སྒོ་ནས་འཛིན་བརྩོན་པ། ། བཤེས་གཉེན་དམ་པའི་ཞབས་ལ ། ། ཁྱད་པར་རྒྱལ་བ་གཉིས་པར་རབ་
གྲགས་པའི། ། ལེགས་བཤད་སྒྲུབ་པའི་རྒྱལ་མཚན་རྩེ་མཆོད་ཅིང་། ། གཞན་ལ་སྤེལ་བའི་ཐུགས་བསྐྱེད་བརྟན་
གྱུར་པ། ། ཡོངས་འཛིན་དམ་པའི་ཞབས་ལx། ། ཡི་གེའི་སྦྱོར་དང་སྙན་ངག་རྩིས་ལ་སོགས། ། རིག་གནས་
མང་དང་མདོ་རྒྱུད་མན་ངག་གིས། ། ཆོས་ཚུལ་ཀུན་ལ་མཁྱེན་པའི་སྤྱན་ཡངས་པ། ། མཁས་པའི་ཕུལ་བྱུང་
ཁྱོད་ལ ། ། བརྟན་པའི་འཁོར་ལོ་ལ་སོགས་ལྷག་པའི་ལྷས། ། བྱིན་གྱིས་བརླབས་པས་གཞུང་ལུགས་སྣ་ཚོགས་
པའི། ། ལེགས་བཤད་སྤེལ་ཏེ་འགྲོ་ལ་ཕན་བརྩོན་པ། ། གཞན་དོན་ལྷུར་མཛད་ཁྱོད་ལx། ། མཆོག་གསུམ་ཡི་
དམ་མཁའ་འགྲོ་ཆོས་སྲུང་དང་། ། རྟེན་འབྲེལ་མི་བསླུ་ལྷག་བསམ་དག་པའི་སྟོབས། ། བསྟན་པའི་དཔལ་གྱུར་
ཡོངས་འཛིན་དགེ་བའི་བཤེས། བསྐལ་བའི་བར་དུ་ཡུན་རིང་ཞབས་བརྟན་ཤོག། སྐྱེ་བ་ཀུན་ཏུ་ཞེས་སོགས་
ཀྱང་བརྗོད་པར་བྱའོ། ། ཞེས་པ་འདི་ཡང་ཁྲི་ཟུར་སངས་རྒྱས་དང་པལ་བ་ནས་ཉིད་ཀྱི་གསོལ་འདེབས་བརྟན་
བཞུགས་ཚིགས་བཅད་བདུན་ཡོད་པ་ཞིག་གྱིས་ཤིག་ཅེས་བསྐུལ་བའི་ཚེ། རྩོམ་འདོད་མ་བྱུང་ཡང་བསྐུལ་བོའི་
གསུང་བཟློག་མ་ནུས་པར་གཡང་ཁྲལ་དུ་སྦྱར་རོ། །
ན་མོ་ཤཱཀྱ་མུ་ན་ཡེ། མཉམ་མེད་ཐུབ་དབང་མི་ཕམ་འཇམ་པའི་དབྱངས། ། ཀླུ་སྒྲུབ་ཐོགས་མེད་རྗེ་
བཙུན་བཙོང་ཁ་བ། ། པཎ་ཆེན་རྒྱལ་དབང་སྔ་ཕྱིར་བྱོན་ལ་སོགས། ། དངོས་བརྒྱུད་བླ་མ་རྣམས་ལ་གསོལ་བ་
འདེབས། ༈ རྒྱལ་བ་གཉིས་པར་གྲགས་པས་རྗེས་བཟུང་བས། ། མགོན་དེའི་ཆོས་ཚུལ་བཤད་སྒྲུབ་རྣམ་གཉིས་
ཀྱིས། ། ཇི་བཞིན་འཛིན་པའི་བློ་གྲོས་རྩལ་ལྡན་པ། ། ཡོངས་འཛིན་དགེ་བའི་བཤེས་ལ་གསོལ་བ་འདེབས། །
བླམ་མཆོག་གསུམ་ཡི་དམ་ལྷ་ཚོགས་དང་། ། མཁའ་འགྲོ་བསྟན་སྲུང་ཆོས་དབྱིངས་བདེན་པའི་མཐུས། །
བསྟན་པའི་དཔལ་གྱུར་ཡོངས་འཛིན་དགེ་བའི་བཤེས། ། བསྐལ་བརྒྱར་ཞབས་པད་ཡུན་རིང་བརྟན་གྱུར་ཅིག།
སྐྱེ་བ་ཀུན་ཏུ་ཡང་དག་བླ་མ་དང་། ། འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། ། ས་དང་ལམ་གྱི་ཡོན་
ཏན་རབ་རྫོགས་ནས། ། རྡོ་རྗེ་འཆང་གི་གོ་འཕང་མྱུར་ཐོབ་ཤོག། རྨད་བྱུང་སྲས་བཅས་རྒྱལ་བའི་ཞེས་སོགས་
ཀྱང་བརྗོད་པར་བྱའོ། ། ཞེས་པ་འདི་ཡང་། བློ་བཟང་དོན་གྲུབ་སོགས་འགའ་ཞིག་གིས་ནན་ཆེར་བསྐུལ་པ་ལྟར་
ཀཱིརྟིའི་མིང་ཅན་གྱིས་བྲེས་སོ། ། ། ：མངྒ་ལཾ།
བསླུ་མེད་དཀོན་མཆོག་གསུམ་ལ་གུས་བཏུད་ནས། ། འདིར་ནི་ཀུ་རེའི་གཏམ་འགའ་བརྗོད་འདོད་
ཀྱི། ། དམ་པས་གཟིགས་ཚེ་ཐུགས་ཀྱིས་མི་ཁྲེལ་ཞིང་། ། ཕལ་པ་གཞན་གྱིས་སྡང་སེམས་བསྐྱེད་མི་བྱ། ། ཀ་མ་
ལ་ལྟར་དྲི་མེད་བློ་འདོད་ན། ། ཁ་རོགས་མི་སྡོད་དཔེ་ཆ་འཛིན་སྐྱོར་བརྩོན། ། ག་ན་གནས་ཀྱང་འགྲོ་འདུག་མི་
111

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མང་བར། ། ང་བཞིན་མཁས་པའི་ལེགས་བཤད་རྣམས་ལ་བལྟོས། ། ཅ་ཅོའི་ཚིག་ཕྲེང་བརྗོད་པས་དུས་འདའ་
ཞིང་། ། ཆ་ལུགས་མཛེས་མཛེས་ཙམ་གྱིས་འགྲོ་བ་དང་། ། ཇ་ཆང་སོགས་ལ་འདོད་པ་ཆེ་གྱུར་ན། ། ཉ་ལྟར་སྡུ་
མེད་མི་འགྲོའི་གདེངས་ཅི་ཞིག། ཏ་ཐཱ་ག་ཏའི་བསྟན་ལ་རབ་བྱུང་ནས། ། ཐ་ཆད་མ་རབས་ངན་དང་འགྲོགས་
མི་རུང་། ། ད་ནས་བཟུང་སྟེ་བཟང་པོའི་རྗེས་ཞུགས་ཏེ། ། ན་རྒ་འཆི་བའི་ཚུལ་དང་ལས་འབྲས་སེམས། ། པ་
སངས་མདོག་ལྟར་དཀར་བའི་སེམས་འཆང་ཞིང་། ། ཕ་རོལ་གཞན་གྱི་སྐྱོན་རྣམས་བརྗོད་མི་བྱ། ། བ་ལང་ལྟ་
བུའི་དམན་པའི་ཁྲོད་ན་ཡང་། ། མ་ལུས་འགྲོ་བའི་འདྲེན་མཆོག་བྱང་སེམས་སྲིད། ། ཙ་ཀ་ར་ལྟར་དབེན་པའི་
གནས་ཞིག་ཏུ། ། ཚ་གྲང་སྡུག་བསྔལ་འཇིགས་པ་དང་བླངས་ནས། ། ཛ་ཡས་བསྔགས་པའི་ཤེས་རབ་བསྐྱེད་
མཛད་ལྷ། ། ཝཱ་གཱི་ཤྭ་ར་བསྙེན་ཅིང་བསྟེན་པར་རིགས། ། ཞྭ་ལྟར་བླ་མ་དཀོན་མཆོག་གཙུག་ཏུ་འཁུར། ། ཟ་
རྒྱུ་ཙམ་ཕྱིར་ཀུན་དུ་འཁྱམས་མི་བྱ། ། འ་འུར་ཆེ་བའི་ཐོ་ཅོའི་སྤྱོད་པ་དང་། ། ཡ་ཡེ་འགྱུར་ལྡོག་མྱུར་བའི་ཚུལ་
དེ་སྤོང་། ། རཱ་ཛའི་ཆབ་འོག་གཏོགས་པ་ཡིན་ཕྱིན་ཆད། ། ལ་ལ་འགྲོ་འདུག་མི་མཁས་བྱུང་གྱུར་ན། ། ཤ་རུས་
སྟེང་དུ་འབབ་པ་ཆད་པའི་ཐོག། ས་སྟེང་འགྱུར་བ་སྲིད་པ་མིན་ནམ་ཅི། ། ཧ་ཧ་གད་མོ་འཆོར་པའི་གཏམ་འདི་
ལ། ། ཨ་ཙ་ཚ་ཞེས་མི་འདོད་ཡོངས་སྲིད་ཀྱང་། ། ཐུགས་ལ་འབབ་ན་དེ་བཞིན་སྒྲུབ་པ་དང་། ། མ་བབ་ཅི་
དགའ་སྤྱོད་འདོད་དེ་བཞིན་མཛོད། ། བཀྲ་ཤིས། ། །
ཀྭ་ཡེ་གསོན་དང་བློ་དང་ལྡན་པའི་གྲོགས། ། ཁ་ཙམ་མ་ཡིན་དམ་པའི་གསུང་ལ་ཉོན། ། ག་ན་གནས་
ཀྱང་དེ་དོན་ཡིད་ལ་གྱིས། ། ང་རྒྱལ་མ་བྱེད་ཤེས་བྱ་རྒྱུ་རེ་ཆེ། ། ཅ་ཅོའི་ཚིག་འཁྲི་ཙམ་ཞིག་འདེད་པ་དང༌། །
ཆ་ཤས་ལག་ལེན་ཕྲན་ཚེགས་ཤེས་པ་ཡིས། ། ཇ་བཟང་བཏུང་ཕྱིར་གྲོང་དང་གྲོང་ཁྱེར་དུ། ། ཉ་ལྟར་རྒྱུགས་ལ་
ཆོག་ཤེས་བྱས་ན་ལེགས། ། ཏ་ཐཱ་ག་ཏའི་རྗེས་འཇུག་རློམ་ན་ཡང་། ། ཐ་མལ་སྤྱོད་ངན་དུ་མ་སྔར་བྱས་
ཤིང་། ། ད་དུང་དེ་ལ་འཇུག་ཕྱིར་ཉེར་བརྩོན་ན། ། ན་རྒས་འཆི་བ་བྱུང་ཚེ་འགྱོད་ན་འཕྱིས། ། པ་སངས་
མདོག་འཆང་སྒྱུ་མའི་ནོར་ལྡན་ཡང་། ། ཕ་རོལ་ཕྱིན་པའི་གཞུང་དོན་མི་ཤེས་ན། ། བ་ལང་ཁྱུ་དང་དབྱེ་བ་མེད་
དོ་ཞེས། ། མ་ལུས་རྒྱལ་བས་མགྲིན་གཅིག་གསུངས་ཡིན་ན། ། ཙ་ན་ཀ་ལྟར་སྡོད་ཚུགས་མི་བརྟན་ཅིང་། ། ཚ་
གྲང་ཆོས་ཀྱི་དཀའ་སྤྱད་མ་བཟོད་པར། ། ཛ་ལང་སྤྱོད་པ་གང་བྱུང་བྱས་གྱུར་ན། ། ཝ་སྐྱེས་ལྟ་བུར་མི་འགྱུར་
ངེས་པ་ཅི། ། ཞྭ་སེར་ཅོད་པན་འཛིན་པའི་དགོས་དོན་གཙོ། ། ཟ་མ་རོ་བརྒྱ་སྒྲུབ་པའི་ཆེད་མིན་གྱི། ། འ་ཅག་
རྗེ་བཙུན་བླ་མའི་རྗེས་འཇུག་ལ། ། ཡ་མཚན་རྟགས་ཀྱི་ཁྱད་པར་གནང་བ་ཡིན། ། རཱ་ག་དོན་དུ་གཉེར་ལ་སྲེད་
ཆེ་བ། ། ལ་གོར་ཁྱིམ་པའི་བརྟུལ་ཞུགས་ལེན་དུ་དོགས། ། ཤ་ཆང་འདོད་ལ་ཞེན་པའི་སྤྱོད་པ་ཀུན། ། ས་
112

༄༅། ། རྣམ་ཐར་གསོལ་འདེབས། །
གསུམ་འགྲོ་བའི་བླ་མས་མ་བཀག་གམ། ། ཧ་ཅང་ཆོས་དང་འགལ་བའི་སྤྱོད་བྱེད་ན། ། ཨ་ཏི་ཤ་སོགས་དམ་
པས་སྨད་སྲིད་ཀྱི། ། བླུན་རྨོངས་བདག་ལྟས་སྨྲས་ཀྱང་ཞུམ་མི་དགོས། ། གལ་ཏེ་ཅུང་ཟད་ཕོག་ན་བཟོད་པར་
བཞེས། ། ། ། ཀིརྟིའི་མིང་ཅན་གྱི་རྩེད་མོར་བྲིས་སོ། ། སརྦ་མངྒ་ལཾ། ། ། །
113

༄༅། ། ཅོ་ནེ་དགོན་གྱི་གཙུག་ལག་ཁང་རྣམས་སུ་བཞུགས་པའི་རྟེན་གྱི་
དཀར་ཆག་དོད་པའི་སྣང་བརྙན་འབུམ་ཕྲག་འཆར་
བའི་རྫིང་བུ་ཞེས་བྱ་བ་བཞུགས་སོ། །
ན་མོ་གུ་རུ་མལྷུ་གྷོ་ཥཱ་ཡ། དཔག་མེད་ཚོགས་གཉིས་རྒྱ་མཚོ་ལས་འཁྲུངས་སྤངས་དང་རྟོགས་པའི་ཆ་ཀུན་
རྫོགས། ། གྲངས་མེད་ཤེས་བྱའི་མཁའ་ལ་རྟག་རོལ་ཆོས་ཕུང་སྣང་བ་ཕྱོགས་བཅུར་འགྱེད། ། མཐའ་མེད་སྐྱེ་
རྒུའི་སྡུག་བསྔལ་མུན་སེལ་རྣམ་གྲོལ་ལམ་བཟང་གསལ་སྟོན་པ། ། ཟླ་མེད་བླ་མ་ཤཱཀྱའི་རྒྱལ་པོ་སྨྲ་བའི་ཟླ་བར་
གུས་ཕྱག་འཚལ། ། གཞུང་ལུགས་ས་འཛིན་དབང་པོའི་སྤོར་གནས་ངེས་དོན་ས་སྲུངས་དཀར་པོའི་སྟེང་། །
ཆོས་ཀུན་གཟིགས་པའི་སྤྱན་སྟོང་རབ་བགྲད་སྤོབས་པའི་རྡོ་རྗེ་རྩེ་བརྒྱ་གདེངས། ། རྒོལ་ངན་ལྷ་མིན་དཔུང་
ཚོགས་ཀུན་འཇོམས་སྐལ་ལྡན་ལྷ་ཡི་བླ་མར་གྱུར། ། ཆོས་ཀྱི་རྒྱལ་པོ་བཙོང་ཁ་བ་ཞེས་གྲགས་དཀར་སྲིད་པའི་
ཁོངས་ལས་བརྒལ། ། སྤངས་རྟོགས་མཐར་ཕྱིན་རྫོགས་སངས་གོ་འཕང་མཆོག་བརྙེས་ཀྱང་། ། མ་ལུས་ཞིང་དུ་
རྒྱལ་སྲས་གཞོན་ནུའི་ཟོལ་བསྟེན་ཏེ། ། བདེ་གཤེགས་ཀུན་གྱི་མཛད་པའི་ཁུར་ཆེན་རབ་བཞེས་པ། ། རྒྱལ་ཚབ་
དམ་པ་འཇམ་པའི་དབྱངས་ལ་ཕྱག་འཚལ་ལོ། ། ཐེག་གསུམ་མདོ་སྔགས་གསུང་རབ་ཐམས་ཅད་ཀྱི། །
དགོངས་པ་ཇི་བཞིན་འགྲེལ་བའི་རྣམ་དཔྱོད་ཀྱིས། ། རྒྱལ་བའི་དམ་ཆོས་འཛིན་པའི་གནས་ཐོབ་པ། ། འཛམ་
གླིང་མཁས་པའི་ཚོགས་ལ་གུས་པས་འདུད། ། བསྟན་པའི་མངའ་བདག་བཙོང་ཁ་བའི། ། བསྟན་དང་བསྟན་
འཛིན་ཚོགས་སྐྱོང་ཞིང་། ། བསྟན་དགྲ་འཇོམས་ལ་ཐོགས་མེད་པའི། ། བསྟན་སྲུང་རྣམས་ཀྱིས་བདག་སྐྱོངས་
ཤིག ། ཅེས་མཆོད་པར་བརྗོད་པ་དེ་ཙམ་ཞིག་གིས་སྔོན་བསུས་ཏེ་གང་བཤད་པར་བྱ་བ་ནི། ཅོ་ནེ་བཤད་སྒྲུབ་
གླིང་ཞེས་ཡོངས་སུ་གྲགས་པ་མཚན་གཞན་གོང་མ་ཆེན་པའི་ལུང་གིས་ཏིང་འཛིན་དར་རྒྱས་གླིང་ཞེས་མཚན་
གསོལ་བའི་ཆོས་ཀྱི་སྡེ་ཆེན་པོ་འདིར་སྐུ་གསུང་ཐུགས་ཀྱི་རྟེན་གྱི་རིམ་པ་ཇི་ལྟར་བཞུགས་པའི་ཚུལ་ཇི་ལྟར་འཚལ་
བ་ཞིག དགོན་འདིར་སྐོར་བ་བྱེད་པ་རྣམས་དང་། གནས་མཇལ་དུ་འོང་བ་རྣམས་ཀྱི་དད་པ་ལྷག་པར་འཕེལ་
བའི་ཆེད་དུ་དམིགས་ཏེ་བརྗོད་པར་བྱའོ། ། དེ་ཡང་དགོན་གནས་འདིར་དགེ་འདུན་བརྒྱ་ཕྲག་དུ་མ་རྒྱུན་དུ་
114

༄༅། ། ཅོ་ནེ་དགོན་གྱི་གཙུག་ལག་ཁང་རྣམས་སུ་ངཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ། །
བཞུགས་པའི་གནས་ཁང་སོ་སོ་ན་སྐུ་གསུང་ཐུགས་ཀྱི་རྟེན་ཇི་ལྟར་བཞུགས་པ་ཐམས་ཅད་འདིར་བརྗོད་དུ་མི་ལང་
བས། གཙུག་ལག་ཁང་ཐོ་དད་པ་ན་བཞུགས་པའི་རྟེན་གྱི་དབང་དུ་བྱས་ཏེ་འཆད་པ་ལ། ། ཐོག་མར་མི་ལ་ཁང་
གི་ནང་གི་རྟེན་གྱི་རིམ་པ་ནི། རྟེན་གྱི་གཙོ་བོ་ཁྲི་རིན་པོ་ཆེ་ཚུལ་ཁྲིམས་དར་རྒྱས་སྐུ་ཞབས་ནས་གནང་བའི་
འཕགས་པ་ཀླུ་སྒྲུབ་ཀྱི་ཕྱག་བཟོ་ཀླུ་འཇིམ་ལས་བཞེངས་པའི་སྟོན་པ་ལ་རང་གི་མཛད་པ་བཅུ་གཉིས་ཀྱིས་བསྐོར་
བ་ཁྱད་འཕགས་ཡིན་ངེས། ཙན་དན་ལས་གྲུབ་པའི་རྣམ་སྲས་ཀྱི་སྐུ་བྱིན་ལྡན། རྗེ་གླིང་ཕུར་མ། རྒྱལ་སྲས་ལྷ་
རྗེའི་ཕྱག་ངར། དཔའ་བོ་རིན་ཆེན་དཔལ་གྱི་སྐུ་གདུང་ཡི་གེ་གསུམ་རང་བྱོན་མ། ཀུན་མཁྱེན་ཆོས་སྐུ་འོད་ཟེར་
གྱི་དབུ་ཐོད། ཞལ་སྔ་ནས་དམ་ཆོས་ཀྱི་དབུ་ཐོད། རྒྱལ་དབང་དང་རྗེ་དྲུང་རྣམ་གཉིས་ཀྱི་སྐུ་ཆོས་ཡོངས་རྫོགས་
རེ། པཎ་ཆེན་གོང་མ་དང་མཆོག་སྤྲུལ་རྣམ་གཉིས། རྗེ་དྲུང་རིན་པོ་ཆེ། སྟོང་འཁོར་རིན་པོ་ཆེ་རྣམས་ཀྱི་དབུ་
ཞྭ་རེ་རེ། པཎ་ཆེན་གོང་མའི་སྐུ་ཆོས་སྐུ་འདམ་སྐུ་ཤམ། རྗེ་དྲུང་རིན་པོ་ཆེའི་སྐུ་འགག་སྐུ་གཟན་འགན་འཇིར་
ཆིབས་སྒ་སྲབ་སྨད་དང་བཅས་པ། སྟོང་འཁོར་རིན་པོ་ཆེའི་སྐུ་གཟན་སྐུ་རགས། ཞབས་འཆག མཁའ་འགྲོ་
གསང་བ་ཡེ་ཤེས་ཀྱི་དབུ་ཐོད། པཎ་ཆེན་ནཱ་རོ་བའི་གཙུག་ཏོར་ཅོད་པན་དང་བཅས་པ་གཉིས་དང་དེའི་རུས་
རྒྱན། རྒྱལ་དབང་བསོད་ནམས་རྒྱ་མཚོའི་སྐུ་ཆོས། ཏ་ལའི་ལོ་མ་ལ་བཞེངས་པའི་བརྒྱུད་སྟོང་བའོ། ། གཞན་
ཡང་ཁྲི་རིན་པོ་ཆེ་བློ་བཟང་དར་རྒྱས་ཀྱི་དབུ་ཐོད་ལ་ཕེབས་པའི་ཨ་རང་བྱོན་མ། དེ་ཉིད་ཀྱི་པཎ་ཞྭ་སྐུ་ཆོས་སྐུ་
ཤམ་རིང་འགག་ ཞབས་འཆག་བཞུགས་ གདན། དུང་དཀར་འབྲུག་བསྒྲགས་དང་རྒྱལ་དབང་གོང་མ་རྣམ་
གཉིས་ཀྱི་ཞབས་འཆག་རེ་རེ་དང་། ཚངས་དབྱངས་རྒྱ་མཚོའི་ཞལ་དཀར་རོ། །
༈ ཡང་ལི་མ་ཁང་གི་རྟེན་གཙོ་བོ་དབུས་ནས་གདན་དྲངས་པའི་བྱམས་པ་སྐོར་འབྱོན་མ། དངུལ་སྐུ་
བཞེངས་བཞུགས་ཁྱད་འཕགས། དེའི་ནང་རྟེན་ཅུང་ཟད་བརྗོད་ན། སངས་རྒྱས་འོད་སྲུང་དང་ཐུབ་པའི་
འཕེལ་གདུང་རེ་རེ། ཇོ་བོ་རྗེའི་དབུ་ཞྭ། མཁས་གྲུབ་ཁྱུང་པོ་དང་ཆོས་རྗེ་དོན་ཡོད་པའི་རིང་བསྲིལ། རྗེ་རིན་
པོ་ཆེའི་དབུ་ཞྭ་སྣམ་སྦྱར་སྐུ་གཟན་གདིང་བ་རྣམས་ཀྱི་ཚལ་བུ་དང་ཞབས་སེན། བུ་སྟོན་གྱི་ན་བཟའ་དང་།
མཁས་གྲུབ་ཀྱི་སྣམ་སྦྱར་ཚལ་བུ། རྟོག་ལྡན་འཇམ་དཔལ་རྒྱ་མཚོའི་དབུ་ཐོན་ལས་བྱུང་བའི་རིལ་བུ། བྱམས་
ཆེན་ཆོས་རྗེའི་དབུ་ཞྭ། གཞན་རྒྱལ་དབང་དང་པཎ་ཆེན་སོགས་མཁས་གྲུབ་དུ་མའི་བྱིན་རྟེན་དམ་རྫས་སོགས་
མང་ངོ༌། ། ཡང་ལི་མ་ཁང་གི་ནང་དུ། ལི་སྐུ་ཁྱད་འཕགས་ཆེ་ཆུང་ཅི་རིགས་བཞུགས་པ་རྣམས་ཀྱི་ཐོ་ཕྱོགས་
གཅིག་ཏུ་བཀོད་ན། ཐུབ་དབང་བརྒྱད། སྒྲོལ་མ་བརྒྱད། འཇམ་དབྱངས་གསུམ། སྤྱན་རས་གཟིགས་ཕྱག་
བཞི་བ་ལྔ། བྱམས་པ་ལྔ། རྗེ་རིན་པོ་ཆེ་ལྔ། རྡོ་རྗེ་འཆང་དྲུག གསང་འདུས་ལྔ། རྡོ་རྗེ་སེམས་དཔའ་གསུམ།
115

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྣམ་སྣང་གསུམ། སྨན་བླ་གཉིས། མི་འཁྲུགས་པ་གཉིས། ཚེ་དཔག་གཉིས། དོན་གྲུབ་གཉིས། ཞང་རིན་པོ་
ཆེ་གསུམ། རྒྱལ་དབང་། པཎ་ཆེན། བདེ་མཆོག རིན་འབྱུང་། ཨུ་རྒྱན། ཇོ་བོ་རྗེ། སེམས་ཉིད་ངལ་བསོ།
ཡུམ་ཆེན་མོ། ཛཾ་ལྷ། མགོན་པོ། ལྷ་མོ་རྣམས་དང་། ཡང་འགངས་ཆེན་དུ་གྲགས་པ། ཐུབ་པ་གཅིག ཚེ་
དཔག་གཉིས། སྒྲོལ་མ་གསུམ། མི་གཡོ་བ་གཅིག་སྟེ། འདི་རྣམས་ནི་དམ་རྒྱ་དང་བཅས་པའོ། ཡང་ཅད་
དན་ལས་གྲུབ་པའི་བྱམས་སྐུ་ཁྱད་འཕགས་དང་། དེ་ལས་གྲུབ་པའི་བཅུ་གཅིག་ཞལ་ཁྱད་ཅན་གཅིག སྨན་བླ་
འཁོར་བཅས་ཀྱི་གསེར་སྐུ་ང་གཉིས་ཏེ། འདི་རྣམས་ལས་རེ་གཉིས་ཙམ་མ་གཏོགས་ཐམས་ཅད་ཀྱང་དབུས་
མའོ། ༑ ཡང་གསེར་སྐུ་རྒྱ་ནག་མར་གྲགས་པ་ལ། བྱམས་སྐུ་ཁྱད་པར་ཅན་གསུམ། ཐུབ་པ་ཆེ་ཆུང་བདུན།
མར་མེ་མཛད། སྨན་བླ། རྡོ་རྗེ་འཆང་། འོད་དཔག་མེད། རྣམ་སྣང་། རྗེ་རིན་པོ་ཆེ། རྒྱལ་དབང་བསོད་
ནམས་རྒྱ་མཚོ། པཎ་ཆེན། དུས་གསུམ་སངས་རྒྱས། རིགས་གསུམ་མགོན་པོ། རྗེ་ཡབ་སྲས། གསང་འདུས།
འཇམ་དབྱངས། སྒྲོལ་མ། ཕྱག་རྡོར་འཁོར་ཆེན་རེ་རེ་ཚེ་དཔག་གཉིས། སྤྱན་རས་གཟིགས་ཕྱག་བཞི་བ་
གསུམ། ཐུབ་དབང་གནས་བརྟན་བཅུ་དྲུག་གི་སྐོར་ཉེར་ལྔ། རྒྱལ་དབང་གི་དངུལ་སྐུ་གཅིག ཙནྡན་གྱི་དུས་
གསུམ་སངས་རྒྱས་རེ་རེའོ། ། ལི་སྐུ་དང་གསེར་སྐུ་ཁྱོན་ཉིས་བརྒྱར་ཉེ་བ་ཙམ་བཞུགས་སོ། ། ཐང་ཀའི་གྲལ་ལ།
ཐུབ་དབང་གནས་བརྟན་བཅུ་དྲུག་གི་ཐང་ཀ་བཅུ་གཅིག རྗེ་དང་རྒྱལ་དབང་གཉིས་ཀྱི་འཁྲུངས་རབས་ཐང་ཀ་
བདུན་བདུན། དེ་མོ་བའི་ཕྱག་བྲིས་སུ་གྲགས་པའི་གནས་བརྟན་བཅུ་དྲུག་གཅིག ཡང་རྗེའི་འཁྲུངས་རབས་ཀྱི་
ཐང་ཀ་བཅུ་གཉིས། ལྷ་མོའི་སྐུ་ཁྱད་འཕགས་སོ། ། དབུས་ནས་གདན་དྲངས་པའི་བཀའ་འགྱུར་བྱིན་རླབས་ཀྱི་
གཏེར་ཆེན་ཡོངས་རྫོགས་ལ་པོ་ཏི་བརྒྱ་དང་བཅུ་གཅིག རྗེ་རིན་པོ་ཆེའི་གསུང་འབུམ་ཡོངས་རྫོགས་པོ་ཏི་བཅུ་
དྲུག གཟུངས་འདུས་དང་བརྒྱད་སྟོང་ཕོ་བྲང་མ་ཁྱད་འཕགས། དངུལ་གྱི་མཆོད་རྟེན་ཆེ་ཆུང་བཅུ་དགུ །
གསེར་གྱི་མཆོད་རྟེན་གཉིས། ཙནྡན་གྱི་མཆོད་རྟེན་གཉིས། བྱང་ཆུབ་མཆོད་རྟེན་དང་རྣམ་རྒྱལ་མཆོད་རྟེན་
སོགས་གཞན་ཡང་མང་ངོ་། ། མཆོག་གསུམ་དམ་པའི་སྣང་བརྙན་བྱིན་རླབས་ཅན། ། མཆོག་གསུམ་དངོས་
དང་དབྱེར་མེད་འདི་རྣམས་ལ། ། མཆོག་ཏུ་དད་པས་མཇལ་ཞིང་མཆོད་བྱེད་ན། ། མཆོག་དང་ཐུན་མོང་
དངོས་གྲུབ་ཅིས་མི་འཐོབ། ། རྒྱལ་རྣམས་དངོས་སུ་མཇལ་བའི་སྐལ་བ་ཡང་། ། ཁྱད་འཕགས་རྟེན་འདི་མཐོང་
ལས་ལྷན་ཅི་ཞིག ། འཛམ་གླིང་ཕྱོགས་བཅུར་བགྲོད་ཀྱང་འདི་རྣམས་ལས། ། བྱིན་རླབས་ཆེ་བའི་རྟེན་བཟང་
གཞན་ན་གང་། ། ཉེ་ཉེ་རང་ཕྱོགས་བཞུགས་པའི་རྟེན་འདི་རྣམས། ། ཡང་ཡང་མཇལ་བའི་འདུན་པ་རྒྱང་
བོར་ནས། ། རིང་རིང་ཕྱོགས་མཐར་བགྲོད་པའི་རྟེན་མཇལ་ཁྱོད། ། ངེས་ངེས་དཀའ་ཚེགས་ལྷག་པོ་འཚོལ་
116

༄༅། ། ཅོ་ནེ་དགོན་གྱི་གཙུག་ལག་ཁང་རྣམས་སུ་བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ། །
ལམ་སྙམ། ། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། ། ། ། གསང་འདུས་ཁང་གི་རྟེན་གྱི་གཙོ་བོ་ནི།
དུས་གསུམ་སངས་རྒྱས་ཀྱི་སྨན་སྐུ་ཁྱད་འཕགས་མི་ཆེན་པོའི་ཚད་ལས་བརྒལ་བ་གསུམ། ས་པཎ། བུ་སྟོན།
རྗེའི་སྨན་སྐུ་ཆེ་བ་རེ་རེ། ཐུབ་དབང་གནས་བརྟན་བཅུ་དྲུག་གི་སྨན་སྐུ་བྱོན་ལེགས་ལོ་བརྒྱུད་པའི་ཚད་ཙམ་པ་རེ་
རེ། མི་ཆེན་པོའི་ཚད་ཙམ་གྱི་སེམས་དཔའ་བརྒྱད། མགོན་ཆོས་རྒྱལ་གཉིས་ཀྱི་སྐུ་འབག་ཆེ་བ། ལོགས་བྲིས་སུ།
བཅུ་གཅིག་ཞལ་དང་བདེ་གཤེགས་སོ་ལྔ་འཁོར་བཅས་སོ། ། འདུ་ཁང་རྙིང་བའི་ལོགས་བྲིས་ལ། གཡས་སུ་
ཀུན་རིགས་གི་ལྷ་ཚོགས་འཁོར་བཅས་དང༌། དེ་བཞིན་དུ་ཚེ་དཔག་མེད་དབྱངས་ཅན་མ། འཇིགས་བྱེད།
མར་མེ་མཛད། མི་འཁྲུགས་པ། བཅུ་གཅིག་ཞལ། རྣམ་སྲས་འཁོར་བཅས་དང༌། གཡོན་དུ་བདེ་མཆོག་གི་
ལྷ་ཚོགས་འཁོར་བཅས་དང་། དེ་བཞིན་དུ་གསང་འདུས། འོད་དཔག་མེད། སྨན་བླ། རྒྱལ་དབང་ ཇོ་བོ་
རྗེ། ཐུབ་དབང་། སྒྲོལ་མའི་ལྷ་ཚོགས་འཁོར་དང་བཅས་པའོ། ། མགོན་ཁང་ནང་ན། འཇིགས་བྱེད་ཞལ་
ཕྱག་ཡོངས་རྫོགས། མགོན་ཆོས་རྒྱལ་གཉིས་ཀྱི་སྐུ་འབག་ཆེ་བ་རེ་རེ། གྱང་ངོས་སུ། བླ་སྐུ་འགའ་རེ་དང་། ལྷ་
མོ་རྣམ་སྲས་སོགས་དང་བཅས་པའོ། ། འདུ་ཁང་ཆེན་མོའི་ལོགས་བྲིས་སུ། དབུས་སུ་ཐུབ་དབང་གནས་བརྟན་
བཅུ་དྲུག་འཁོར་བཅས། གཡས་ངོས་རྗེ་བླ་མ་ལ་ལམ་རིམ་བླ་རྒྱུད་ཀྱིས་བསྐོར་བ། རྗེའི་རྣམ་ཐར་ལྷ་ཚོགས་
དགོན་འདིའི་བླ་རབས། ཐུབ་པའི་སྐྱེས་རབ་སོ་བཞི་བ། བྱམས་པའི་འཁྲུངས་རབས། སྨན་བླའི་ལྷ་ཚོགས།
མར་མེ་མཛད་ལ་སངས་རྒྱས་སོ་ལྔས་བསྐོར་བ། གསང་བ་དེ་གཉིས་དང་ཀུན་རིག་གི་ལྷ་ཚོགས་འཁོར་བཅས།
སྒྲོལ་དཀར འོད་དཔག་མེད་ཀྱི་ཞིང་བཀོད་དོ། ། གཡོན་ངོས་རྒྱལ་དབང་གི་འཁྲུངས་རབས། བདེ་གཤེགས་
འོད་ཟེར་ཀུན་འཕགས་ལ་སངས་རྒྱས་སྟོང་གིས་བསྐོར་བ། རྣམ་སྲས་རྟ་བདག་བརྒྱད་དོ། ། མདུན་ཕྱོགས་ངོས་
འཇིགས་བྱེད་འཁོར་བཅས། མགོན་ཆོས་རྒྱལ་ལྷ་མོ་རྣམ་སྲས་བྲམ་གཟུགས་བེག་རྩེ་ཐ་འོག་པ་སོགས་ཆོས་སྐྱོང་
འཁོར་བཅས་སོ། ། རྒྱ་ཐོངས་ངོས་ལ་སྡེ་སྲིད་རིན་པོ་ཆེ་དང་པཎ་ཆེན་རིན་པོ་ཆེ་རྣམ་གཉིས་ཀྱི་འཁྲུངས་རབས་
བླ་བརྒྱུད་བཅས་བཞུགས་སོ། །
གྲྭ་ཚང་གི་རྟེན་ལ། སྟེང་ཁང་གི་རྟེན་གྱི་གཙོ་བོ་ནི། ནང་སོ་ཡེས་ཉིད་ཀྱིས་གསེར་བཟང་ལས་བཞེངས་
པའི་རྗེ་རིན་པོ་ཆེའི་གསུང་འབུམ་ཡོངས་རྫོགས་པོ་ཏི་བཅུ་དྲུག་ཡོད་པ་ཁྱད་འཕགས། ཕོ་བྲང་ནས་གདན་
དྲུངས་པའི་རྗེའི་སྐུ་བརྙན་ཙན་དན་ལས་གྲུབ་པའི་མི་ཚད་ཙམ་པ་བྱིན་ལྡན་བྱོན་ལེགས་ཁྱད་འཕགས། འདིའི་
ནང་རྟེན་ཅུང་ཟད་བརྗོད་ན། རྡོར་སེམས། བྱམས་པ། ཕྱག་དྲུག་པའི་སྐུ་ཁྱད་འཕགས་རེ། རྒྱ་བོད་ཀྱི་
མཁས་གྲུབ་དུ་མའི་དམ་རྫས་བྱིན་རྟེན་མང་པོ་དང་། དགེ་འདུན་འདུ་བའི་འཁོར་ལོ་སོགས་དང་བཅས་
117

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པའོ། ། ཡང་ཙད་དན་ལས་གྲུབ་པའི་འཇིགས་བྱེད། མགོན་པོ། ཆོས་རྒྱལ། ལྷ་མོ། རྣམ་སྲས་རྣམས་ཀྱི་སྐུ་
ཁྲུ་གང་བ་རེ་རེ། ཙད་དན་ལས་གྲུབ་པའི་སེམས་དཔའ་བརྒྱད། འཇམ་དབྱངས་དང་། བྱམས་པའི་གསེར་སྐུ་
ཆེ་ལེགས་ཁྱད་འཕགས། སྒྲོལ་མའི་གསེར་སྐུ་ཁྱད་འཕགས། དུས་གསུམ་སངས་རྒྱས་དང་རྗེ་རྡོ་རྗེ་འཆང་གི་སྐུ་
གསུམ་བརྒྱ་ཕྲག་རེ། དངུལ་གྱི་མཆོད་རྟེན་ཆེ་ཆུང་བརྒྱད། ཙནྡན་གྱི་མཆོད་རྟེན་བཅུ། རྣམ་རྒྱལ་དང་དབྱེན་
འདུམ་མཆོད་རྟེན་རེ་རེ། པད་སྤུངས་མཆོད་རྟེན་གསུམ་དང་གསེར་གྱི་མཆོད་རྟེན་གཅིག་ སོགས་བཅས་
བཞུགས། ཐང་སྐུའི་གྲལ་ལ། ཐུབ་པ་གནས་བརྟན་བཅུ་དྲུག་གི་ཐང་ཀ་ལྔ། སངས་རྒྱས་སོ་ལྔའི་གསུམ།
ཡང་གནས་བརྟན་བཅུ་དྲུག་གི་གཅིག རྗེའི་གཉིས། པཎ་ཆེན། རྒྱལ་དབང་། བླ་མ་མཆོད་པ། ཕྱག་རྡོར་
རྣམས་ཀྱི་ཐང་སྐུ་རེ་རེ། ཡང་རྗེ་པཎ་ཆེན་རྗེ་དྲུང་གསུམ་གྱི་ཐང་སྐུ་གསུམ། ཚེ་དཔག་མེད་བརྒྱ་ཐང་གཅིག
འོད་དཔག་མེད་ཀྱི་ཞིང་བཀོད་བྱམས་པ་ཉེ་བའི་སྲས་ཆེན་བརྒྱད་དང་བཅས་པའི་ཐང་ཀ་གཅིག་བཅས་བཞུགས་
སོ། ། གྲྭ་ཁང་ཕུག་གི་དབུས་ཁང་དུ། སྨན་འདམ་ལས་གྲུབ་པའི་ཐུབ་དབང་། བྱམས་འཇམ་དབྱངས། ཀླུ་
སྒྲུབ་ཐོགས་མེད། འཕགས་པ་ལྷ། དབྱིག་གཉེན། ཕྱོགས་གླང་། ཆོས་གྲགས། ཡོན་ཏན་འོད། ཤཱཀྱ་འོད་
དེ་འཛམ་གླིང་རྒྱན་དྲུག་མཆོག་གཉིས། སྒྲོལ་མ་དཀར་སྔོན་དང་བཅས་པའི་སྐུ་བརྙན་བྱོན་ལེགས་ཁྱད་པར་དུ་
འཕགས་པ་ཆེ་བ་རེ་རེ། གཙོ་བོའི་ནང་རྟེན་ཅུང་ཟད་ཙམ་བརྗོད་ན། སངས་རྒྱས་ཀྱི་འཕེལ་གདུང་། སྒྲོལ་སྐུ་
ཁྱད་འཕགས། རྗེའི་སྐུ་གཉིས། རྒྱལ་དབང་། རྗེའི་ཕྱག་ཚ་སྒྲོལ་དཀར། མི་འཁྲུགས་པ། ཚེ་དཔག་མེད།
གསང་བདེ་འཇིགས་གསུམ། དུས་འཁོར། སྒྲོལ་མ་དཀར་སྔོན། གདུགས་དཀར། མི་གཡོ་བ། ཆོས་སྐྱོང་
རྣམས་ཀྱི་གསེར་སྐུ་དང་སྨན་སྐུ་ཅི་རིགས། གཟུངས་འདུས། ཐར་ཆེན། ཏིང་འཛིན། མཚན་ བརྗོད།
བརྒྱུད་བརྒྱ་བ། གསང་འདུས་ཀྱི་ལེའུ་དང་པོ། སྦྱོང་རྒྱུད། གཞན་མདོ་དང་དགོངས་འགྲེལ་གྱི་བསྟན་བཅོས་
དང་གཟུངས་བྱིན་རྟེན་གྱི་ཚོགས་དུ་མ་དང་བཅས་པ་སྟེ། འཁོར་རྣམས་ལའང་དེ་དག་ཕལ་ཆེར་རོ། ། གཙང་
ཁང་གཡས་པར། འཇིགས་བྱེད། མགོན་ཆོས་རྒྱལ་ལྷ་མོ་རྣམ་སྲས་བྲམ་གཟུགས་བེག་ཙེ་ཐ་འོག་པ་རྣམས་ཀྱི་སྐུ་
འབག་རེ་རེ་སྟེ། གཙོ་བོའི་ནང་རྟེན་གོང་ལྟར་རོ། ། གནམ་ཡངས་ཐོག་ཏུ་རྗེ་ཡབ་སྲས་གསུམ་དང་། གྲུབ་ཆེན་
འགའི་སྨན་སྐུ་རེ་རེའོ། ། གཡོན་གྱི་བཀའ་འགྱུར་ཁང་དུ། ཐུབ་པ་རྡོ་རྗེ་གདན་པ་ཁྱད་འཕགས། ཁྲོ་ལིའི་ཐུབ་
པ། རྗེ་རིན་པོ་ཆེ། ལྔ་བ་ཆེན་པོ། རྗེ་བསོད་ནམས་རྒྱ་མཚོ། པཎ་ཆེན་གོང་མ། སྨན་བླ་བདེ་གཤེགས་བརྒྱད།
བཅུ་གཅིག་ཞལ། ཐུབ་པ། ཚེ་དཔག རྣམ་སྣང་། བྱམས་པ། གསང་འདུས། འཇིགས་བྱེད། རིགས་
གསུམ་མགོན་པོ། ཕྱག་རྡོར། སྒྲོལ་མ་རྣམས་ཀྱི་གསེར་སྐུའོ༔ ། བྲིས་ཐང་ལ། སང་རྒྱས་སྟོང་སྐུ། སྒྲོལ་མ་
118

༄༅། ། ཅོ་ནེ་དགོན་གྱི་གཙུག་ལག་ཁང་རྣམས་སུ་བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ། །
སྟོང་སྐུའི་ཐང་ཀ་བཅུ་བཅུ། ཡང་སྒྲོལ་མ་སོགས་ཀྱི་ཐང་སྐུ་ཉེར་གཉིས། འོད་དཔག་མེད་ཀྱི་ཞིང་བཀོད། ཕྱག་
བཞི་བའི་ཐང་སྐུ་གཅིག་བཅས། བཀའ་འགྱུར་རྒྱ་ནག་མ་པོ་ཏི་ཉིས་བརྒྱ་དང་དྲུག ནང་སོའི་སྐུ་ཞབས་ནས་
བསྐུལ་བ་ལ་བརྟེན་ནས་ཁྲི་རིན་པོ་ཆེ་བློ་བཟང་དར་རྒྱས་ཞལ་སྔ་ནས་ཀྱིས་དབུས་ནས་གནང་པའི་བསྟན་འགྱུར་
ཡོངས་རྫོགས་ཁྱད་འཕགས་ལ་པོ་ཏི་ཉིས་བརྒྱ་དང་བཅུའོ། ཙནྡན་གྱི་བཅུ་གཅིག་ཞལ། དེ་ལས་གྲུབ་པའི་བདེ་
བར་གཤེགས་པའི་མཆོད་རྟེན་བརྒྱད། བཀའ་གདམས་གདུང་རྟེན་དུ་གྲགས་པ་སོགས་བཞུགས། ལོགས་བྲིས་
དབུས་མར། ཐུབ་པ་གནས་གཏན་བཅུ་དྲུག གཡས་གཡོན་དུ་བདེ་གཤེགས་རིགས་ལྔ་མཆོད་བརྒྱད་སོགས་
དང་། སེམས་དཔའ་བརྒྱད། ཉས་ཐོས་ཆེན་པོ་འགའ་རེ། རྒྱ་བོད་ཀྱི་མཁས་གྲུབ་ཉི་ཟླ་ལྟར་གྲགས་པ་མང་པོ་
དང་། གསང་འདུས། བདེ་མཆོག འཇིགས་བྱེད། གདུགས་དཀར། རྣམ་རྒྱལ། རྣམ་འཇོམས་སོགས་
དང་། མདུན་ངོས་ཆོས་སྐྱོང་ཐམས་ཅད་ཀྱི་སྐུའོ། ། རྒྱ་ཐོངས་ + སུ་ལམ་རིམ་བརྒྱུད་པའི་བླ་མ་རྣམས་དང་།
གསང་འདུས་ཀྱི་དཀྱིལ་འཁོར་གཞུང་བཞིན་བྲིས་བསྒྲུབས་བྱས་པ་ལ་གྲུབ་ཆེན་བརྒྱད་ཅུས་བསྐོར་བ་དང་། སྒོ་
རྒྱབ་ཏུ་རྒྱལ་ཆེན་རྣམས་དང་བཅས་པའོ། ། གཞན་ཡང་སྨན་བླའི་ཕོ་བྲང་སྨན་སྐུ་ཁྱད་ཅན་ང་གཉིས་དང་བཅས་
པ་རྣམས་བཞུགས་སོ། ། མཚར་མཚར་མཛེས་སྡུག་ལྟ་བས་མི་ངོམས་ཤིང་། ། བཟང་བཟང་རྟེན་གྱི་ཁྱད་པར་
རྣམས་དང་ལྡན། ། མང་མང་དགེ་འདུན་འདུ་བའི་གཞི་འདི་ཡང་། ། ངེས་ངེས་ལྷ་མའི་བསོད་ནམས་གསོག་
པའི་གཞི། །གང་འདིའི་རྟེན་དང་དགེ་འདུན་སྡེ། ། གང་གིས་གུས་མཇལ་མཆོད་བྱེད་ན། གང་དེས་ལྷ་དང་
མི་ཡི་དཔལ། ། གང་དག་འདོད་པ་དེ་ཐོབ་ངེས། ། ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། ། ། ། ཇོ་
བོ་ཁང་དུ་གྲགས་པའི་ལྷ་ཁང་གི་རྟེན་གྱི་རིམ་པ་ནི། འོག་ཁང་གི་རྟེན་གྱི་གཙོ་བོ་སྨན་འདམ་ལས་གྲུབ་པའི་ཐུབ་
དབང་རང་བྱོན་ལྟ་བུ་ཁྱད་འཕགས། འདིའི་ནང་རྟེན་ཅུང་ཟད་བརྗོད་ན། སྟོན་པ། བྱམས་པ། རྗེ་བླ་མ།
བདེ་མཆོག་རྣམས་ཀྱི་གསེར་སྐུ་རེ། སྤྱི་ཏིའི་ཕྱག་ཚ་ཐུབ་དབང་། གསང་འདུས། འཇིགས་བྱེད་གཉིས།
བྱམས་པ། སེམས་ཉིད་ངལ་གསོ། བཅུ་གཅིག་ཞལ། ཕྱག་བཞི་བ། མགོན་དཀར། རྣམ་སྲས་རྣམས་ཀྱི་སྨན་
སྐུ་རེ། པཎ་ཆེན་གྱི་འཁྲུངས་རབས་སྐུ་བར་བཅུ་གཉིས། གཟུངས་འདུས། ཏིང་འཛིན། ཐར་ཆེན། མཚན་
བརྗོད། བརྒྱད་བརྒྱ་བ། བརྒྱད་སྟོང་། རྡོར་གཅོད། ཚེ་མདོ། ལམ་རིམ་ཆེན་མོ། ། ཡི་དམ་སྒྲུབ་སྐོར།
གཟུངས་སྔགས་ཀྱི་རིགས་རྣམས་དང་། སངས་རྒྱས་ཀྱི་འཕེལ་གདུང་བཞི། གཞན་བྱིན་རྟེན་དམ་རྫས་ཁྱད་
འཕགས་བརྗོད་གྱིས་མི་ལང་བ་ལྟ་བུའོ། ། གཙོ་བོའི་གཡས་སུ་བྱམས་པ། ཐོགས་མེད། ངོའོ་རྗེ་དབྱིག་གཉེན་
སོགས་རྒྱ་ཆེན་སྤྱོད་རྒྱུད་ཀྱི་བླ་མ་རྣམས་དང་། གཡོན་དུ་འཇམ་དབྱངས། ཀླུ་སྒྲུབ། རྗེ། ཟླ་གྲགས་སོགས་
119

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཟབ་མོ་ལྟ་རྒྱུད་ཀྱི་བླ་མ་བརྒྱུད་པ་རྣམས་ཏེ། ཁྱོན་དྲུག་ཅུ་རྩ་གཉིས་དང་། སྟེང་ཁང་དུ་ཐུབ་དབང་གནས་
བརྟན་བཅུ་དྲུག་འཁོར་བཅས་ཏེ་བཅུ་དགུའོ། ། དེ་རྣམས་ཀྱི་གཙོ་བོ་ཐུབ་དབང་རྣམ་གཉིས་དང་ཀླུ་སྒྲུབ་ཐོགས་
མེད་ཇོ་བོ་རྗེ་རིན་པོ་རྣམས་མི་ཆེན་པོའི་ཚད་ལས་ཀྱང་འདས་པ་དང་། གཞན་རྣམས་སྐྱེས་བུ་ཆེན་པོའི་བོང་ཚོད་
ཙམ་རེ་སྟེ། ཐམས་ཅད་ཀྱང་ནང་སོ་ཡེས་ཀྱི་སྐུ་བསོད་ལས་བྱོན་ལེགས་ཚད་ལྡན་གསེར་བཟང་འབའ་ཞིག་གིས་
བྱུགས་པ། སྔོན་མེད་པ་རྨད་དུ་བྱུང་བའི་བསོད་ནམས་ཀྱི་ཞིང་ཆེན་པོར་གྱུར་ཅིང་། ནང་རྟེན་ནི་གཙོ་བོ་རྣམས་
ལ་ཕལ་ཆེར་གོང་བཞིན་བཞུགས་ལ། གཞན་རྣམས་ནི་ཅི་རིགས་པར་རོ། ། སྟེང་ཁང་དུ་བཀའ་འགྱུར་རྒྱ་ནག་
མ་ཡོངས་རྫོགས། ཕྱོགས་བཞིར་རྗེའི་འཁྲུངས་རབས། འོག་ཁང་དུ་ལོགས་བྲིས་སུ་གསང་བདེ་འཇིགས་གསུམ་
དང་། ཆོས་སྐྱོང་འཁོར་བཅས། སྒོར་རྒྱལ་ཆེན་རྣམས་སོ། ། ། ། ནང་རྟེན་ཁྱད་འཕགས་ཀུན་རྫོགས་བཀོད་
ལེགས་ལྡན། ། གཟི་བྱིན་ལྟ་བས་མི་ངོམས་བྱིན་རླབས་ཅན། ། འདི་དག་སུས་མཐོང་དད་ཅིང་མཆོད་བྱེད་
ན། ། ཚེ་རབས་ཀུན་ཏུ་བདེ་གནས་ཅིས་མི་འཐོབ། ། ཕྱོགས་འདིར་རྟེན་གྱི་རྣམ་གྲངས་ཆོས་མང་ཡང་། །
ཕུལ་བྱུང་ཁྱད་འཕགས་ཕྱི་ནང་འཛོམ་པའི་རྟེན། ། འདི་མཚུངས་སྔོན་ཆད་ཕྱོགས་འདིར་མ་བྱོན་ཞིང་། ། མ་
འོངས་འབྱོན་ནམ་མིན་ཞེས་ཡིད་གཉིས་གྱུར། ། ལྷག་བསམ་ལྷག་པར་ཆེ་བའི་དད་བརྟན་པོས། ། རྒྱལ་དང་
རྒྱལ་བའི་རྣམ་སྤྲུལ་དགེ་བའི་བཤེས། ། རིམ་ནས་རིམ་བྱོན་རྣམས་ཀྱི་སྐུ་བརྙན་ཚོགས། ། ཡང་དང་ཡང་དུ་
མཇལ་ཀུན་སྐལ་བ་བཟང་། ། ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། ། ། ། བྱམས་ཁང་གི་རྟེན་ནི།
དབུས་སུ་སྨན་འདམ་ལས་གྲུབ་པའི་བྱམས་སྐུ་ཆེ་མཐོ་བྱོན་ལེགས་དགའ་ལྡན་ཀྱི་བྱམས་མགོན་ཉིད་ལ་འགྲན་པ་ལྟ་
བུ་གསེར་གྱིས་བྱུགས་པ། འདིའི་ནང་རྟེན་ཅུང་ཟད་བརྗོད་ན། ། ཐུབ་པའི་གསེར་སྐུ་ལྔ། རྗེའི་གསེར་སྐུ་བཞི།
རྡོ་རྗེ་འཆང་གི་ལི་སྐུ། འབྲོམ་སྟོན། དགེ་འདུན་གྲུབ། དགེ་འདུན་རྒྱ་མཚོ། ཚེ་དཔག་མེད་གཉིས། མགོན་
པོའི་གསེར་སྐུ། རྒྱུད་སྡེ་བཞི། བརྒྱད་སྟོང་།བསྐལ་བཟང་། ཏིང་འཛིན། གཞན་བསྟན་བཅོས་མང་པོ་དང་།
བྱིན་རྟེན་དམ་རྫས་ཀྱི་ཚོགས་ཤིན་ཏུ་མང་ངོ་། ། ལོགས་བྲིས་ལ། དབུས་སུ་ཐུབ་དབང་གནས་བརྟན་བཅུ་དྲུག་
དང་དུས་གསུམ་སངས་རྒྱས། གཡས་སུ་སྟོན་པའི་ཆོ་འཕྲུལ་གྱི་དུས་ཆེན་སྐོར། གཡོན་དུ་མཛད་པ་བཅུ་གཉིས།
དེ་དག་གི་འཕྲོར་གཡས་གཡོན་དུ་བདེ་གཤེགས་སོ་ལྔ། སེམས་དཔའ་བརྒྱད། མི་འཁྲུགས་པའི་ཞིང་བཀོད།
ཇོ་བོ་རྗེ། རྒྱན་དྲུག་མཆོག་གཉིས། བདེ་དགྱེས་གསང་འདུས། འོད་དཔག་མེད་ཀྱི་ཞིང་བཀོད། རྗེ་རིན་པོ་
ཆེ། འཇམ་དབྱངས་གཙང་བ་གདུང་བདུན། ཏེ་ལོ། ནཱ་རོ། འཇིགས་བྱེད་བཅུ་གསུམ་མ། ཆོས་སྐྱོང་སྐོར།
བཅུ་གཅིག་ཞལ། སྒྲོལ་མ་དཀར་སྔོན་ནོ། ། ཐོག་ཁང་ན་གནས་བརྟན་བཅུ་དྲུཔ།་དང༌། ལམ་རིམ་བླ་བརྒྱུད་
120

༄༅། ། ཅོ་ནེ་དགོན་གྱི་གཙུག་ལག་ཁང་རྣམས་སུ་བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ། །
ཐང་ཀ་མང་པོ། ཕྱི་ཁྱམས་ངོས་སུ་གྲུབ་ཆེན་བརྒྱད་ཅུ། ལམ་རིམ་བླ་བརྒྱུད། དགོན་འདིའི་བླ་བརྒྱུད། ནང་
དུ་བཀའ་འགྱུར་ཚར་གཅིག་དང་། ཡུམ་ཚར་གཉིས་སོ། ། རབ་མཐོ་གདོང་ལྔའི་ཁྲི་སྟེང་དུ། ། རབ་གསལ་
གསེར་འབུམ་འོད་འཕྲོ་ཞིང་། ། རབ་མཛེས་མཚན་དཔེའི་དཔལ་འབར་བ། ། རབ་བརྗིད་མི་ཕམ་མགོན་དེ་
རྒྱལ། ། རྒྱལ་བའི་རྒྱལ་ཚབ་སྐུ་བརྙན་འདི། ། ཡང་དང་ཡང་དུ་མཇལ་བྱེད་ན། ། དགའ་ལྡན་དགའ་ཞིང་
སྐྱིད་པའོ། ། སྐྱེ་དང་སྐྱེ་བར་འགྲོ་བར་འགྱུར། ། ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། ། རྣམ་རྒྱལ་
ལྷ་ཁང་དུ། གཙོ་བོ་རྣམ་རྒྱལ། གཡས་སུ་སྤྱན་རས་གཟིགས། གཡོན་དུ་སྒྲོལ་ལྗང་། སྒྲོལ་དཀར། འཇམ་
དབྱངས། རྣམ་རྒྱལ་གྱི་འཁོར་སེམས་དཔའ་གཉིས། ཁྲོ་བོ་བཞི། ལྷའི་བུ་གཉིས། སྒྲོལ་མ་ཉེར་གཅིག་རྣམས་
ཀྱི་སྨན་སྐུ། ལོགས་བྲིས་ལ། འོད་དཔག་མེད་ཞིང་བཀོད། བྱམས་པ་ལ་སོགས་པ་གཞན་འགའ་རེ། ཕྱི་
ཁྱམས་ཀྱི་ཐོག་ཏུ་དུས་གསུམ་སངས་རྒྱས། རྗེ་རིན་པོ་ཆེ། པཎ་ཆེན། རྒྱལ་དབང་། སངས་རྒྱས་རིགས་ལྔ།
རྒྱན་དྲུག་མཆོག་གཉིས་སོགས་དང་། ཆོས་རྒྱལ། ཕྱག་རྡོར་རོ། ། བདེ་མཆོག་ཁང་དུ་ལོགས་བྲིས་ལ། དབུས་
སུ་རྗེ་བླ་མ་ལ་ལམ་རིམ་བློ་བརྒྱུད་ཀྱིས་བསྐོར་བ། གཡས་གཡོན་དུ་ཐུབ་པ་གནས་བརྟན་བཅུ་དྲུག་དང་། བྱམས་
པ་འཁོར་བཅས། བདེ་གསང་འཇིགས་གསུམ་གྱི་ལྷ་ཚོགས་འཁོར་བཅས། རྣམ་སྲས་རྟ་བརྒྱད། ཆོས་སྐྱོང་
སྐོར་དང་། སྒོར་རྒྱལ་ཆེན་རྣམས་སོ། ། སྨན་བླ་ཁང་དུ་རྟེན་གྱི་གཙོ་བོ་ཚེ་དཔག་མེད། གཡས་གཡོན་དུ་ཐུབ་
དབང་ཉན་ཐོས་ཆེན་པོ་གཉིས་དང་། ཨུ་རྒྱན་མཁའ་འགྲོ་གཉིས་བཅས། གནས་བརྟན་བཅུ་དྲུག་གི་སྨན་
སྐུའོ། ། གྱང་བྲིས་ལ། ཕྱི་ནང་སྐོར་ལ་སངས་རྒྱས་སོ་ལྔ། ཁྱམས་སུ་དུས་གསུམ་སངས་རྒྱས། ཚེ་དཔག
འཇམ་དབྱངས་གཉིས། སྒོ་སྟེང་ངོས་བདེ་གསང་འཇིགས་གསུམ། སྤྱན་རས་གཟིགས། རྣམ་འཇོམས། ཆོས་
སྐྱོང་སྐོར་དང་། གཙོ་བོ་རྣམ་གསུམ་གྱི་རྒྱབ་ཏུ་རྗེ་ཡབ་སྲས་གསུམ། རྒྱལ་དབང་། པཎ་ཆེན། ཕྱག་རྡོར་
རྣམས་དང༌། རྒྱལ་ཆེན་ཁང་དུ་རྒྱལ་ཆེན་བཞིའི་སྨན་སྐུ་དང་། དབུས་སུ་བྱམས་འཇམ་དབྱངས་འཁོར་བཅས་
ཀྱི་བྲིས་སྐུའོ། ། ཤར་བའི་ལྷ་ཁང་གི་རྟེན། གཙོ་བོ་ཐུབ་དབང་ཉན་ཐོས་མཆོག་གཉིས་དང་བཅས། གཡས་
གཡོན་མར་མེ་མཛད། བྱམས་པ། རྗེ་རིན་པོ་ཆེ། རྒྱལ་བ་རིགས་ལྔ། བླ་མའི་སྐུ་གཉིས་ཏེ་དེ་རྣམས་ནི་སྨན་
སྐུའོ། ༑ ལོགས་བྲིས་ལ། གནས་བརྟན་བཅུ་དྲུག ། བྱང་ཆུབ་མཆོད་རྟེན། ཚེ་དཔག་མེད། བདེ་མཆོག
གཤིན་རྗེ་གཤེད་དམར་ནག སྒོ་སྟེང་འཇིགས་བྱེད་དང་ཆོས་སྐྱོང་འཁོར་བཅས། སྒོར་ཁྱམས་སུ་རྒྱལ་བ་སེང་
གེའི་ང་རོ། འོད་དཔག་མེད། སྒྲོལ་མ་དཀར་སྔོན། བྱམས་པ། ལོ་མ་གྱོན་མ། སངས་རྒྱས་སོ་ལྔ། ཚེ་དཔག་
འཇམ་དབྱངས་སོ། ། ཕྱིའི་གྱང་ལོགས་སུ། སངས་རྒྱས་སོ་ལྔ་དང་སྟོང་སྐུ། རྣམ་འཇོམས། མི་གཡོ་བ་དཀར་
121

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྔོན། ཛཾ་ལྷ། འོད་ཟེར་ཅན། སོར་འབྲང་། ཕྱག་རྡོར་གཉིས། རྒྱལ་ཆེན་ཁང་དུ་རྒྱལ་ཆེན་གྱི་སྐུ་འབག་ཆེ་བ་
བཞི། བྱམས་པ། འཇམ་དབྱངས་སེང་ཞོན་མ་འཁོར་བཅས། སོར་འབྲང་། རྨ་བྱ་ཆེན་མོ། བསིལ་བའི་
ཚལ་ཆེན་མོ། ། གསང་སྔགས་རྗེས་སུ་འཛིན་མ་ཆེན་མོའི་བྲིས་སྐུའོ། ། མི་འཁྲུགས་ཁང་དུ། གཙོ་བོ་དུས་
གསུམ་སངས་རྒྱས། རྗེ་ཡབ་སྲས། མཆོག་ཟུང་གཉིས། གནས་བརྟན་བཅུ་དྲུག ཧཱ་ ཤར། དགེ་བསྙེན་
རྣམས་དང་། སེམས་དཔའ་བརྒྱད་རྣམས་ནི་སྨན་སྐུའོ། ། ལོགས་བྲིས་སུ། རྒྱལ་ཆེན་བཞི། སྒོ་སྟེང་ཚེ་དཔག་
བཅུ་བཞི། རྒྱབ་ཏུ་སྒྲོལ་མ་ཉེར་གཅིག སྐོར་ཁྱམས་སུ་ཚེ་དཔག བྱམས་པ། གདུགས་དཀར། རྟ་མགྲིན།
འཇམ་དབྱངས་འཁོར་བཅས། མར་མེ་མཛད། དབྱངས་ཅན་མ། སྒྲོལ་མ། སྨན་བླ། ཕྱག་རྡོར་སོགས་མང་
ངོ༌། ། དམིགས་བརྩེ་མའི་ཁང་དུ། གཙོ་བོ་རྗེ་རིན་པོ་ཆེ། བྱམས་པ། བླ་མའི་སྐུ་གཅིག་དང་གསུམ་སྟེ་སྨན་
སྐུའོ། ། ལེགས་བྲིས་སུ། ཐུབ་དབང་གནས་བརྟན་བཅུ་དྲུག་དང་། བཀའ་འགྱུར་ཡོངས་རྫོགས། ཐོག་ཁང་
དུ་ལམ་རིམ་བླ་བརྒྱུད་དང་། ཀླུ་དབང་སྟོང་སྐུ། བསྟན་འགྱུར་རིན་པོ་ཆེ་ཡོངས་རྫོགས་བཅས་བཞུགས་སོ། །
གཟིམ་ཁང་ནང་གི་རྟེན་ནི། ཤར་མའི་ནང་དུ། གསར་སྐུའི་གྲས། རྣམ་སྣང་གཅིག ཐུབ་དབང་གསུམ་
བྱམས་སྐུ་གཉིས། སྒྲོལ་མ་གསུམ། བདེ་མཆོག སྨེ་བརྩེགས། རྣམ་འཇོམས། རྗེ་རིན་པོ་ཆེ། མི་གཡོ་བ།
ཕྱག་དྲུག་པ་རྣམས་ཀྱི་གསེར་སྐུ་རེ་རེའོ། ། རག་གན་ཀྱི་མཆོད་རྟེན་གཅིག རག་གན་གྱི་སྐུ་པར་གཅིག རྗེ་ལ་
ལམ་རིམ་བླ་བརྒྱུད་ཀྱིས་བསྐོར་བ་གཉིས། ལྷོ་བྲག་ཕྱག་རྡོར་ལ་སངས་རྒྱས་སོ་ལྔས་བསྐོར་བ། ཀུན་རིག་གི་ལྷ་
ཚོགས། ཐུབ་པ་གནས་བརྟན་བཅུ་དྲུག་འཁོར་བཅས་ཀྱི་ཟི་ཐང་ཉི་ཤུ། བྱམས་པ་རྒྱུན་དྲུག་སོགས་ཀྱིས་བསྐོར་
བ། འཇམ་དབྱངས་གཙོ་འཁོར་ལྔ་བ་འཁོར་བཅས། ཡང་སྟོན་པ། ལྷོ་བྲག་པ། རྣམ་རྒྱལ་ལྷ་ཚོགས། ལྷ་མོ་
འཁོར་བཅས། མགོན་པོ་འཁོར་བཅས་ཀྱི་ཐང་ཀ་རྣམས་རེ་རེ། སྤྱན་རས་གཟིགས། སྒྲོལ་མ་ཉེར་གཅིག
བདེ་མཆོག་དཀྱིལ་འཁོར་རྣམས་གཉིས་རེ། ལྷ་མོ། བཅུ་གཅིག་ཞལ། ལྕམ་སྲིང་འཁོར་བཅས། གསང་
འདུས་དཀྱིལ་འཁོར། ཚེ་དཔག་དཀྱིལ་འཁོར་སོགས་གཞན་ཡང་མང་། རྒྱས་འབྲིང་བསྡུས་གསུམ། རྒྱུད་
ཐམས་ཅད། གཅོད་བརྒྱ། བསྐལ་བཟང་སོགས་དང་བཅས། གཟིམ་ཆུང་ནང་། རྗེ་ལ་ལམ་རིམ་བླ་བརྒྱུད་
ཀྱིས་བསྐོར་བ། ཚེ་དཔག ཀླུ་དབང་། འཇིགས་བྱེད་ཀྱི་དཀྱིལ་ཐང་། བླ་མའི་སྐུ་ཐང་། བག་ཙེ། སྐུ་
གདུང་ཐོག་ཁང་། ཐུབ་དབང་གི་གསེར་སྐུ་གསུམ། རག་གན་གྱི་མཆོད་རྟེན་གཅིག མར་མེ་མཛད། དུས་
གསུམ་སངས་རྒྱས། སྨན་བླ། ཇོ་བོ་རྗེ། རྗེ་རིན་པོ་ཆེ། རྒྱལ་དབང་། པཎ་ཆེན་གོང་མ། ཨུ་རྒྱན་སོགས་ཀྱི་
མཁར་དུ་གནས་བརྟན་བཅུ་དྲུག སངས་རྒྱས་སོ་ལྔ། སེམས་དཔའ་བརྒྱུད། གྲུབ་ཆེན་བརྒྱད་ཅུ་སོགས་ཀྱིས་
122

༄༅། ། ཅོ་ནེ་དགོན་གྱི་གཙུག་ལག་ཁང་རྣམས་སུ་བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ། །
བསྐོར་བ། མི་འཁྲུགས་པའི་ཞིང་བཀོད། འོད་དཔག་མེད་ཀྱི་ཞིང་བཀོད་གསུམ། སེང་གེའི་ང་རོ་ལ་གྲུབ་ཆེན་
བརྒྱད་ཅུས་བསྐོར་བ། དུས་འཁོར། ཀྱི་རྡོར། འཁོར་ཆེན། ཨུ་རྒྱན། ཇོ་བོ་རྗེའི་རྣམ་ཐར། ཡང་ཇོ་བོ།
གསང་འདུས་ལྷ་ཚོགས། བདེ་མཆོག་ལྷ་ཚོགས། འཇིགས་བྱེད་འཁོར་བཅས། དབྱངས་ཅན་མ། རྟ་བདག་
བརྒྱད། ཛཾ་ལ་འབྲུག་ཞོན། ཀླུ་དབང་འཁོར་བཅས། ཐུབ་པ་གནས་བརྟན་བཅུ་དྲུག འཇམ་རྡོར་ལྷ་ཚོགས།
རྡོར་སེམས་ཀྱི་ཐང་ཀ་རྣམས་སོ། ། ནུབ་མའི་ནང་དུ་ བཀའ་འགྱུར་ཡོངས་རྫོགས་པོ་ཏི་བརྒྱ་དང་དགུ།དུས་
གསུམ་སངས་རྒྱས་ལ་གནས་བརྟན་བཅུ་དྲུག་གིས་བསྐོར་བའི་ཐང་ཀ་གསུམ། སྨན་བླ། འོད་དཔག་མེད། མི་
འཁྲུགས་པ་གསུམ་ལ་སངས་རྒྱས་སོ་ལྔས་བསྐོར་བ། རྗེ་རིན་པོ་ཆེ། རྒྱལ་དབང་། པཎ་ཆེན་གསུམ་ལ་ལམ་
རིམ་བླ་བརྒྱུད་ཀྱིས་བསྐོར་བ་དང་ཆོས་སྐྱོང་སྐོར། ཚེ་དཔག་བརྒྱ་ཐང་གཅིག འཇིགས་བྱེད་ཀྱི་ཐང་ཀ་གཅིག་
གོ།སྐུ་གདུང་ཁང་ན། བྱམས་པ། རྗེ་རིན་པོ་ཆེ། གཞན་བླ་མའི་སྐུ་འབག་ཆེ་བ་གཅིག་སྟེ་གསུམ། སྐུ་གདུང་
མཆོད་རྟེན་ཆེ་བ་དྲུག ཐུབ་པ་གནས་བརྟན་བཅུ་དྲུག་གི་ཐང་ཀ་བརྒྱད། འཇིགས་བྱེད་ཀྱི་ཐང་ཀ་བཅུ་གཅིག
རྗེའི་ཐང་ཀ་བཅུ། ཐམས་ཅད་བརྗོད་ན་ཡང་བས་མདོར་ན་ཐང་ཀ་བརྒྱ་ཕྲག་སྐོར་མཆིས་སོ། ། མགོན་ཁང་
ནང་དུ། དབུས་སུ་འཇིགས་བྱེད་ཡུམ་བཅས། གཡས་སུ་མགོན་པོ་གཙོ་འཁོར་དྲུག གཡོན་དུ་ཆོས་རྒྱལ་ཡབ་
ཡུམ་གྱི་སྐུ་འབག་བཅས། ལོགས་བྲིས་ལ། དབུས་སུ་རྡོ་རྗེ་འཆང་ལ་གྲུབ་ཆེན་བརྒྱད་ཅུས་བསྐོར་བ། གཡས་སུ་
གསང་འདུས་ལྷ་ཚོགས། གཡོན་དུ་བདེ་མཆོག་ལྷ་ཚོགས། ནུབ་ངོས་གསང་འདུས་འཇམ་རྡོར། འཇིགས་
བྱེད། ཕྱག་རྡོར་འཁོར་ལོ་ཅན་གྱི་ལྷ་ཚོགས། ཤར་དུ་དུས་འཁོར ཀྱི་རྡོར། མགོན་པོ་རྣམས་ཀྱི་ལྷ་ཚོགས།
སྒོའི་གཡས་གཡོན་དུ་གཤིན་རྗེ་གཤེད་དམར་དང་དགྲ་ནག་འཁོར་བཅས་སོ། ། ལྟག་ཁ་ན་སྐུ་གསུང་ཐུགས་ཀྱི་
རྟེན་ཁྱད་པར་ཅན་མང་པོ་དང་། བཀའ་འགྱུར་ཡོངས་རྫོགས སྨན་བླ་ཁང་དུ་ཡེས་ཀྱིས་བཞེངས་པའི་སྨན་
བླའི་ཕོ་བྲང་གླེགས་བསླང་མཛད་པའི་བདེ་གཤེགས་མཆེད་བརྒྱད་སོགས་ཀྱི་སྨན་སྐུ་ང་གཉིས་པོ་ཏི་དང་བཅས་པ།
ཐུབ་དབང་གི་ལི་སྐུ་ཁྱད་ཅན་གསུམ། འཇམ་དབྱངས་ཀྱི་ལི་སྐུ་གཅིག བདེ་མཆོག་དང་ནོར་རྒྱུན་མའི་གསེར་
སྐུ། རྒྱལ་དབང་གི་སྤུར་ཚ་དང་སྨན་སྐུ་གཅིག ཙནྡན་གྱི་འོད་དཔག་མེད་ཁྱད་པར་ཅན་མི་ཚད་ཙམ་གཅིག
རྣམ་སྲས་ཀྱི་སྨན་སྐུ་གཅིག དངུལ་གྱི་མཆོད་རྟེན་སོགས་མཆོད་རྟེན་ཆེ་ཆུང་དྲུག རྗེ་རིན་པོ་ཆེའི་གསུང་
འབུམ་ཡོངས་རྫོགས་པོ་ཏི་བཅུ་དྲུག པཎ་ཆེན་རིན་པོ་ཆེའི་གསུང་འབུམ། བསྐལ་བཟང་བརྒྱད་སྟོང་འཛངས་
བླུན་སོགས་དང་། སྨན་བླའི་ཞིང་བཀོད་གསེར་བཞེངས་བཅས་བཞུགས། ། གཞན་ཡང་འདུ་ཁང་གི་མདུན་
ངོས་རྒྱལ་ཆེན་ཁང་དུ་དེ་བཞིའི་སྐུ་འབག་ཆེ་བ་དང་། ལོགས་བྲིས་འགའ་རེ། ། ཕྱི་སྒོའི་ཐོག་ན། སྒྲོལ་མའི་
123

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གསེར་སྐུ་གཅིག ཀླུ་དབང་སྟོང་སྐུ། འོད་ཟེར་ཅན་གྱི་སྟོང་སྐུ་ཐང་ཀ་བཅུ་དང་སྤྱན་རས་གཟིགས་འཇིགས་པ་
བརྒྱད་སྐྱོབ་བཅས་བཞུགས་སོ། ། སྨྲས་པ། ཨེ་མ་འདིར་བཞུགས་སྐུ་བརྙན་གྲངས་ཙམ་ཞིག ། ཇི་བཞིན་
བརྗོད་དཀའི་ཚུལ་འདི་བསམས་པ་ན། ། འཛམ་གླིང་ཕྱོགས་དང་རྒྱ་བོད་ཡུལ་གཞན་ན། ། མཆིས་པའི་སྐུ་
བརྙན་གྲངས་ཚད་སུ་ཡིས་གཞལ། ། འོན་ཏེ་ཁམས་ཀྱི་ཆུ་ཕྲན་མཐའ་ཡས་ཀྱང་། ། རྒྱ་མཚོ་ཆེན་པོར་གཞོལ་
ཞིང་འབབ་པ་བཞིན། ། ཕྱོགས་བཅུར་བཞུགས་པའི་མཆོག་གསུམ་སྣང་བརྙན་ཀུན། ། སྡེ་འདིར་དགའ་བས་
ལྷན་ཅིག་འདུས་སམ་སྙམ། ། མི་བཟད་སྡུག་བསྔལ་དུ་མ་འབྱུང་བའི་གཞི། ། བཙོན་ར་འདྲ་བའི་ཁྱིམ་དུ་རྟག་
རྒྱུགས་ཤིང་། ། ལུས་སེམས་རལ་བའི་བཀའ་བ་བརྒྱ་ལྡན་པར། ། ཚད་མེད་འཇིག་རྟེན་བྱ་བས་འདའ་བ་
བས། ། རང་རང་དགའ་བའི་གཉེན་བཤེས་གྲོགས་དང་འཕྲད། ། འཛུམ་འཛུམ་བཞིན་ལྡན་སྙན་པའི་གཏམ་
མང་སྨྲ། ། ཞིམ་ཞིམ་ཟས་དང་གོས་རྙེད་འབད་མེད་པ། ། རྩེ་རྩེ་དགའ་བས་གནས་མཇལ་བྱས་ན་ལེགས། །
གྲངས་མེད་སྐུ་གསུང་ཐུགས་རྟེན་འདི་རྣམས་ལ། ། གྲངས་མེད་མིན་ཡང་ཕྱག་སྐོར་གཅིག་གིས་ཀྱང་། ། གྲངས་
མེད་ཕན་ཡོན་རྒྱ་ཆེན་ཐོབ་གྱུར་ཏེ། ། གྲངས་མེད་ལྷ་མིའི་རྟེན་བཟང་ཐོབ་པར་ངེས། ། དམ་པས་གནང་སྦྱིན་
དང་བཅས་ལེགས་བསྐུལ་བསྐུལ་བའི་མཐུ་ལས་བདག་གིས་ནི། ། ཚུལ་འདིར་ལུས་དང་ཡིད་རབ་འབད་པས་
ལས་དཀར་གང་ཞིག་ཐོབ་དེ་ཡང་། ། རྟག་ཏུ་དལ་བརྒྱད་འབྱོར་བཅུའི་རྟེན་རྙེད་རྙེད་དཀའི་བླ་མེད་མཆོག་ཐོབ་
ནས། ། ཕ་མར་གྱུར་བའི་མ་ལུས་འགྲོ་ཀུན་ཀུན་མཁྱེན་ས་ལ་འགོད་པར་ཤོག ། ཅེས་ཅོ་ནེ་དགོན་གྱི་རྟེན་ཐོ་
མདོར་བསྡུས་པ་འདི་ནི། མདོ་སྔགས་ཀྱི་བསྟན་པ་ཟུང་གི་མངའ་བདག་ཀོའུ་ཤི་ནང་སོའི་སྐུ་ཞབས་ནས། རང་
གཞན་དུ་མའི་དད་པ་གོང་འཕེལ་དུ་འགྲོ་བའི་ཐབས་སུ་རྟེན་གྱི་དཀར་ཆགས་གོ་བདེ་བ་འདི་བཞིན་སྒྲིགས་ཤིག་
ཅེས་གསུང་གིས་བསྐུལ་བ་ལ་བརྟེན་ནས། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ས་བྱ་ལོའི་ཟ་བ་དགུ་བའི་
ཡར་ཚེས་ལ་སྦྱར་བའོ། ། ། ། བཀྲ་ཤིས་པར་གྱུར་ཅིག ། ། །
124

༄༅། །འཇིགས་བྱེད་དཔའ་བོ་གཅིག་པའི་སྒྲུབ་ཐབས་འདུད་དཔུང་
ཀུན་འཇོམས་ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ཕྱི་ནང་གསང་བའི་འཆི་བདག་གཤིན་རྗེ་རྣམས། ། ཀུན་ནས་མཐར་བྱེད་
འཇམ་དཔལ་དཔའ་བོ་དང་། ། དབྱེར་མེད་རྗེ་བཙུན་བླ་མའི་ཞབས་བཏུད་ནས། ། འཇིགས་བྱེད་དཔའ་
གཅིག་སྒྲུབ་ཐབས་བཤད་པར་བྱ། ། འདིར་འཇིགས་བྱེད་དཔའ་བོ་གཅིག་པའི་སྒྲུབ་ཐབས་རྒྱུན་གྱི་རྣལ་འབྱོར་
དུ་བྱ་བའི་ཚུལ་ལ་རྒྱས་བསྡུས་གཉིས་ལས། རྒྱས་ས་ནི་རྗེ་ཉིད་ཀྱིས་མཛད་པའི་སྒྲུབ་ཐབས་བདུད་ལས་རྣམ་རྒྱལ་
བཞིན་ཅང་ཀྱཱ་ཞབས་དྲུང་གིས་བཀྲལ་བ་ལྟར་ཡིན་ལ། ཤིན་ཏུ་བསྡུས་པ་ནི། པཎ་ཆེན་གོང་མའི་གསུང་འབུམ་
ནས་འབྱུང་བ་བཞིན་ཏེ། འདིར་སྔ་མ་ལས་བསྡུས་ཤིང་ཕྱི་མའི་དགོངས་པ་ཁ་བསྐང་བའི་སྒོ་ནས་ཅུང་ཟད་རྒྱས་
པར་བཤད་པ་ནི། ཌ་དྲིལ་དང་། ཕྱི་ནང་གི་མཆོད་པ་སོགས་རྣལ་འབྱོར་གྱི་ཡོ་བྱད་རྣམས་ཚོགས་པར་བྱས་ཏེ།
སྐྱབས་སེམས་སོགས་སྤྱི་ལྟར་རམ། ཡང་ན་དཀོན་མཆོག་གསུམ་ལ་སྐྱབས་སུ་འགྲོ། ཞེས་སོགས་ཤློ་ཀ་གཅིག་གིས་
སྐྱབས་འགྲོ་སེམས་བསྐྱེད་ལན་གསུམ་སྔོན་དུ་བཏང་། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར། ནང་མཆོད་བྱིན་རླབས་རྒྱས་པ་ནི།
ཨོ་བྷིÉ ཝིཀྲྀ་ཏ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨ སྭབྷཱ་ཝ་ཤུདྷོ་ཧཾ། སྟོང་བ་ཉིད་དུ་གྱུར། སྟོང་
པའི་ངང་ལས། ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་
རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ༔ ལས་མི་མགོའི་སྒྱེད་པུ་གསུམ་གྱི་སྟེང་དུ་
ཨཱལས་བྱུང་བའི་ཐོད་པ་དཀར་པོ། དེའི་ནང་གི་ཤར་དུ་ཧཱུྃ་ལས་བྱུང་བའི་བ་ལང་གི་ཤ་གོས་མཚན་པ། ལྷོར་
ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛཾ་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁ་
ལས་བྱུང་བའི་རྟའི་ཤས་ཧས་མཚན་པ། དབུས་སུ་ཧཱུྃ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་
བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་མཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་
བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཱཾ་ལས་བྱུང་བའི་རྐང་མར་མེས་མཚན་པ། དབུ་སུ་པཾ་
125

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལས་བྱུང་བའི་དྲི་ཆུ་མཱུས་མཚན་པ། དེ་དག་གི་སྟེང་དུ་ཨོཾ་དཀར་པོ། ཨུ དམར་པོ། ཧཱུཾ་སྔོན་པོ་གསུམ་སྟེང་
ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུྃ་ལས་འོད་འཕྲོས རླུང་ལ་ཕོག ། རླུང་གཡོས། མེ་
སྤར། ཐོད་པའི་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་འོད་ཟེར་རིམ་པ་བཞིན་དུ་འཕྲོས་པས།
སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེ་རྣམས་བཀུག་ནས། ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་
ལྷུང་ནས་ཞུ་བས། ཧཱུྃ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱས་བདུད་རྩིར་རྟོགས་པར་བྱས། ཨོཾ་གྱིས་མང་
པོར་སྦྱར་ཞིང་སྤེལ་བར་གྱུར། ཨོཾ་ཨཱཿ ཧཱུྃ། ལན་གསུམ་བརྗོད་ནས་བྱིན་གྱིས་བརླབས་པ་འམ། མདོར་བསྡུ་ན།
ཡི་གེ་གསུམ་དང་ཧ་ཧོ་ཧི༔ ལན་གསུམ་གྱིས་ནང་མཆོད་བྱིན་གྱིས་བརླབས་ཏེ་རང་ཉིད་འཇིགས་བྱེད་ཅེས་པ་ནས་
འཇུག་པའམ། རྒྱུན་པའི་ཁ་ཏོན་ལ་སྔོན་འགྲོའི་མཆོད་གཏོར་སོགས་མེད་པ་མི་འགལ་ཡང་། ཡོད་ན་ཧྲི་ཏྟི ༔ ས་
བསང་། སྭ་བྷཱ་ཝས་སྟོང་བར་སྦྱངས། སྟོང་པའི་ངང་ལས་ཨཱཿ ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། ཞེས་པ་ནས་རོལ་མོ་རྣམས་རང་བཞིན་བདེ་
སྟོང་རྣམས་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་
པར་གྱུར། ཚོ་ཨཨཾ་ཨ༔ ནས་ཤབྷ་ཡཿ ཧཱུཾ་གིས་བར་གྱིས་བྱིན་གྱིས་བརླབས། གཏོར་མ་སྔར་བཞིན་བརླབས་ཏེ།
རང་གི་ཐུགས་ཀའི་ཧཱུཾ་ཞེས་ནས་ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར། ཅེས་པའི་བར་
གཞན་ནས་འབྱུང་བ་ལྟར་བྱ། འདིར་བདག་བསྐྱེད་ཀྱི་མཆོད་པ་སྔར་བཞིན་ནམ་སྤྲོ་ན་འདོད་ཡོན་དང་བཅས་པ་
བརླབས་པམ། ཡང་ན་འོག་ཏུ་བྱ། མཎྜལ་འབུལ་འདོད་ན་མ་གཏོགས་མི་དགོས་ལ། རྡོར་སེམས་ཀྱི་སྒོམ་
བཟླས་བྱ་བ་འདིར་དངོས་སུ་མ་གསུངས་ཀྱང་། བྱས་ན་ལེགས་པས་དེ་ནི་རང་གི་སྤྱི་བོ་ལས་པདྨ་ཞེས་པ་ནས་སྐུ་
གསུང་ཐུགས་དབྱེར་མི་ཕྱེད་པར་གྱུར་ཅེས་པའི་བར་བཅུ་གསུམ་མ་ལྟར་བྱའོ། ། དེ་ནས། རང་ཉིད་འཇིགས་
བྱེད་ཞལ་གཅིག་ཕྱག་གཉིས་གསལ་བའི་ཐུགས་ ཀར། པདྨ་དང་ཉི་མ་ལ་གནས་པའི་ ཧཱུྃ་གི་འོད་ཟེར་གྱིས་
འཇིགས་རྟེན་གྱི་ཁམས་མུ་མེད་པ་གསལ་བར་བྱས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
དང་ཁྲོ་བོ་དང་། རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱིས་ནམ་
མཁར་སྤྱན་དྲངས། འོད་ཟེར་རང་གི་སྙིང་གར་ཐིམ། གང་གི་དྲིན་གྱིས་བདེ་ཆེན་གནས། ། སྐད་ཅིག་གིས་ནི་
ཐོབ་འགྱུར་བ། ། བླ་མ་རིན་ཆེན་ལྟ་བུ་ཡི། ། རྡོ་རྗེ་ཅན་ཞབས་བད་ལ་འདུད། ། གཟུགས་མཆོག་མཆོག་ཏུ་
དྲག་པོ་ཆེ། ། དཔའ་བོ་མཆོག་གི་སྤྱོད་ཡུལ་ཅན། ། གདུལ་དཀའ་འདུལ་བའི་དོན་མཛད་པ། ། རྡོ་རྗེ་
འཇིགས་བྱེད་ལ་ཕྱག་འཚལ། ། ཞེས་པས་ཕྱག་བྱ། རང་གི་སྙིང་གའི་ཧཱུྃ་གི་འོད་ཟེར་ལས་བྱུང་བའི་ཙ་རྩི་དཀར་
126

༄༅། ། འཇིགས་བྱེད་དང་འ་བོ་གཅིག་པའི་སྒྲུབ་ཐབས་བདུད་དཔུང་ཀུན་འཇོམས ། །
མོ། ཕག་མོ་སྔོན་མོ། དབྱངས་ཅན་མ་དམར་མོ། ཀོ་རི་ལྗང་གུ་ཕྱག་ན་མཆོད་རྫས་སྣ་ཚོགས་པ་ཐོགས་པ་
རྣམས་ཀྱིས་མཆོད་པར་གྱུར། ཨོཾ་ཧཱིཙྪི ཧས་མཆོད་ཡོན་དང་། ཨོཾ་ཧཱུྃ་ཧཱུྃ་ཕཊ་ཀྱིས་ཞབས་བསིལ། ༀ་ཝི་ཀྲི་ཏཱ་
ན་ན་དུའི་སཏུ་ད་མ་ཀ་ག ག ག ཡིས་དྲི། ཨོཾ་གུ་མཱ་ར་རུ་པི་ཎི་ཛཛ ཧཱུྃ་ཕཊ་ཀྱིས་མེ་ཏོག ཨོ་ཧཱི ཧ ཧི་
ཕཊ་ཀྱིས་བདུག་སྤོས། ཨོཾ་དཱིདྡྷ་ལོ་ཙ་ན་ཝི་ཀྲི་ཏཱ་ན་ན་མ་ཧཱ་ཨཊྚ་ཊྚ་ཧཱ་སན་དི་ནི་དཱིཔཱ་ཡ་སྭཱ་ཧཱས་མར་མེ། ཨོཾ་བཛྲ་
ནི་པི་དྱ་ཨཱཿ ཧཱུཾ་སྭཱ་ཧཱ། ས་ལྷ་བཤོས། ཨོཾ་བཛྲ་ཤཔྟ་ཨཱཿ ཧཱུཾ་གིས་རོལ་མོ་རྣམས་དབུལ། དེ་ནས་སྡིག་པ་རྣམས་ནི་
བཤགས་པར་བྱ། ། སྐྱེས་ཤིང་བྱུང་བ་རྣམས་ནི་བསལ། ། མི་བྱེད་པར་ཡང་སྤྱན་སྔར་བརྗོད། ། དེ་བཞིན་
བསོད་ནམས་རྗེས་ཡི་རང་། ། བདག་གིས་བདེར་འགྲོ་ཡོངས་སུ་བསྔོ། ། དཀོན་མཆོག་གསུམ་ལ་སྐྱབས་སུ་
འགྲོ ། སེམས་ཅན་ཐམས་ཅད་བདག་གིས་དགྲོལ། ། བྱང་ཆུབ་གནས་ལ་དགོད་པར་བགྱི། ། བྱང་ཆུབ་
སེམས་ནི་ཡང་དག་བསྐྱེད། ། ཡོན་ཏན་རྒྱ་མཚོ་ཁྱེད་རྣམས་ལ། ། བདག་གི་ལུས་འདི་དབུལ་བར་བགྱི། །
ཡང་དག་རྫོགས་པའི་སངས་རྒྱས་དང་། ། དེ་སྲས་ལམ་གྱུར་སྦྱིན་སོགས་ཚུལ།. ། སྐུ་གསུམ་ཡེ་ཤེས་ཐོབ་བྱའི་
ཕྱིར། ། རབ་ ཏུ་ དང་པས་བསྟེན་པར་བགྱི། ། ཞེས་པའི་བར་གྱིས་བཤགས་པ་དང༌། ཡི་རང་། བསྔོ་བ།
སྐྱབས་འགྲོ་སེམས་བསྐྱེད། ལུས་འབུལ་བ། ལམ་བསྟེན་རྣམས་བྱ། དེ་ནས་རིགས་ལྔའི་སྡོམ་བཟུང་འདོད་ན།
སངས་རྒྱས་བྱང་ཆུབ་སེམས་དཔའ་ཀུན། ཞེས་པ་ནས་སེམས་ཅན་མྱ་ངན་འདས་ལ་འགོད། ། ཅེས་པའི་བར་
བརྗོད་ལ་འཛིན་ཅིང་། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག ཅེས་སོགས་ཀྱིས་ཚད་མེད་བཞི་
བསྒོམས་ཏེ་བསོད་ནམས་ཀྱི་ཚོགས་བསག་པའོ། ། དེ་ནས། ཨོཾ་སྭ་བྷཱ་ཝ་ཤུདྡྷཱ ཤྩ སརྦ་དྷརྨ སྭ་བྷཱ་ཝ་ཤུདྡྷོཉཧཾ།
ཨོཾ་བྷཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་
ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བའི་སྟོང་བ་ཉིད་དུ་
གྱུར། དེ་ལྟར་འཁོར་འདས་ཀྱི་ཆོས་ཐམས་ཅད་སྟོང་བ་ཉིད་དང་བདེ་བ་ཆེན་པོ་དབྱེར་མི་ཕྱེད་པའི་ཆོས་ཀྱི་སྐུའི་
བདག་ཉིད་དུ་མོས། དེ་ཉིད་གདགས་གཞིར་བྱས་ནས་ང་རྒྱལ་བཞག་སྟེ་བསྒོམ་པ་ནི་ཡེ་ཤེས་ཀྱི་ཚོགས་བསགས་པ་
དང་འཆི་བ་ཆོས་སྐུར་འཁྱེར་བའི་ལམ་འཁྱེར་ཡིན་ནོ། ། ཤིན་ཏུ་བསྡུ་ན། སྟོང་པའི་ངང་ལས་སྐད་ཅིག་གིས་རྡོ་
རྗེའི་ས་གཞིར་བ་གུར་བླ་རེ་མེ་རི། དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་བཞལ་ཡས་ཁང་གི་ནང་གི་
དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་ཞིས་བསྡུས་ཏེ་འདོད་པ་ལྟར་རམ། རྒྱས་པར་
ན། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་ཞེས་པ་ནས། མེ་དཔུང་ཕྱོགས་བཅུར་
འཕྲོ་བར་གྱུར། ཞེས་པའི་བར་གྱི་ཐུན་མོང་བའི་སྲུང་འཁོར་དང༌། ཐུན་མོང་མ་ཡིན་པའི་སྲུང་འཁོར་འདོད་ན།
127

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྭ་བའི་དབུས་སུ་ཞེས་པ་ནས། ཚར་གཅོད་པར་གྱུར། ཅེས་པའི་བར་གྱིས་བསྒོམ། འདི་ལྟར་ན། རང་ཉིད་
གནོད་མཛེས་སུ་གནས་པ་ཡོངས་སུ་གྱུར་པ་ལ་རྡོ་རྗེ་སེམས་དཔའ་ཞེས་དང་། སྔ་མ་ལྟར་ན། རྭ་བའི་དབུས་སུ་རྡོ་
རྗེ་སེམས་དཔའ་སྐུ་མདོག་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་
འདྲའི་ཡུམ་ལ་འཁྱུད་ཅིང་། ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་བ་ཉིས་རིན་པོ་ཆེ་དང་པདྨ་འཛིན་
པ་ཡོངས་སུ་གྱུར་པ་ལས། ཆོས་འབྱུང་དཀར་པོ་གྲུ་བ་གསུམ་པ། གྱེན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་
པ། འོག་ཟུར་ནས་པོ་ལས་བྱུང་བའི་སྣ་ཚོགས་པདྨའི་ལྟེ་བར། ཧཱུྃ་ལས་སྣ་ཚོགས་རྡོ་རྗེ་ཤར་གྱི་རྭ་དཀར། ལྷོའི་
རྭ་སེར། ནུབ་ཀྱི་རྭ་དམར། བྱང་གི་རྭ་ལྗང་། དབུས་ཀྱི་ལྟེ་བ་སྔོན་པོས་བརྒྱན་པར་བསམ་མོ། ལྟེ་བའི་དབུས་
སུ་ཧཱུཾ་ལས་འཁོར་ལོ་ཧཱུྃ་གྱིས་མཚན་པ་ལས་བྱུང་བའི་རྣམ་སྣང་དཀར་པོ་དཀར་མཐིང་དམར་པའི་ཞལ་གསུམ།
ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང་། ལྷག་མ་གཡས་གཉིས་རྡོ་རྗེ་ལ་གནས་པའི་
འཁོར་ལོ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས། གཞལ་ཡས་ཁང་གྲུ་
བཞི་བ་སྒོ་བཞི་བ། ཕྱི་རོལ་ནས་རིམ་པ་བཞིན་དཀར་སེར་དམར་ལྗང་སྔོ་བའི་རྩིག་པ་ལྔ་དང་ལྡན་པ། རྩིག་
པའི་སྟེང་ན་རིན་པོ་ཆེ་སྣ་ཚོགས་པས་མཛེས་པར་བྱས་པའི་རིན་པོ་ཆེའི་ཕ་གུས་བསྐོར་བའི་གཞི་ཡས་ཁང་གི་ནང་
དུ། རྡོ་རྗེ་འཕྲེང་བས་ཟླུམ་པོར་བསྐོར་བ་ལ་བརྟེན་པའི་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་བཞིས་
མཛེས་པར་ཕུབ་པ། རྩེ་མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་མཛེས་པའི་ནང་གི་ཤར་དཀར་ལྷོ་སེར་ནུབ་དམར་
བྱང་ལྗང་དབུས་སྔོ་བ། ཕ་གུའི་སྟེང་ན་གསེར་གྱི་ཀ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་འཕྱང་བའི་རིན་པོ་
ཆེའི་དྲི་བ་དང་དྲ་བ་ཕྱེད་པ་ལ་དྲིལ་བུ་དང་རྔ་ཡབ་ལ་སོགས་པས་བརྒྱན་པ། དེའི་ཕྱི་ངོས་སུ་བྱ་འདབ་ལས་
འཕྱང་བའི་རིན་པོ་ཆེའི་ཤར་བུ། དེའི་སྟོང་དུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་ལ། བ་དན་
དང་རྒྱལ་མཚན་ལ་སོགས་པས་མཛེས་པར་བྱས་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས།
འགྲམ་སྟེགས་ཀྱི་རྣམ་པར་བསྐོར་བ་ལ། ལྷ་མོ་མཆོད་རྫས་ཐོགས་པ་རྣམས་འཁོད་ནས་མཆོད་པ་བྱེད་པ། སྒོ་
དང་སྒོ་འཁྱུད་ཀྱི་ཕྱིའི་མཚམས་དང་། འོག་གི་ཕྱི་ནང་གི་གྲྭ་བཞིར་ཟླ་ཕྱེད་རྡོ་རྗེ་རིན་ཆེན་གྱིས་སྤུས་པ། སྒོ་བཞི་
སོ་སོའི་མདུན་དུ་ཀ་བ་བཞི་བཞིས་བཏེགས་པའི་རྟ་བབས་སྣམ་བུ་བཅུ་གཅིག་དང་ལྡན་པའི་སྟེང་དུ་ཆོས་ཀྱི་
འཁོར་ལོ། དེའི་གཡས་གཡོན་དུ་རི་དགས་ཕོ་མོ་དང་བཅས་པ། རྡོ་རྗེའི་རྭ་བ་མེ་རི་དང་བཅས་པའི་ཕྱི་རོལ་ཏུ།
གཏུམ་དྲག་ལ་སོགས་པའི་དུར་ཁྲོད་བརྒྱད་ན། ནཱ་ག་གེ་སར་གྱི་ཤིང་ངམ་ཤིང་ཁ་ལ་སོགས་པའི་ཤིང་བརྒྱད།
དེའི་རྩ་བར་བརྒྱ་བྱིན་ལ་སོགས་པའི་ཕྱོགས་སྐྱོང་བརྒྱད། རྩེ་མོར་རྫུ་འཕྲུལ་ཆེན་པོ་བ་གླང་པོ་ཆེའི་གདོང་བ་ཅན་
128

༄༅། ། འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་དཔུང་ཀུན་འཇོམས། །
ལ་སོགས་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ནོར་རྒྱས་ལ་སོགས་པའི་ཀླུ་བརྒྱད།
དེ་དག་གི་སྟེང་གི་ནམ་མཁའ་ལ་སྒྲོགས་པ་ལ་སོགས་པ་ལ་སྤྲིན་བརྒྱད། ཡེ་ཤེས་ཀྱི་མེ་བརྒྱད། མཆོད་རྟེན་བརྒྱད།
གཞན་ཡང་ཀེང་རུས་དང་། གསལ་ཤིང་གིས་ཕུག་པའི་རོ་དང་། ཤིང་ལ་དབྱངས་པ་དང་། སྐྱེས་བུ་ཟ་བ་དང་།
མཚོན་གྱིས་ཕུག་པ་ལ་སོགས་པ་དང་། བྱ་རོག་དང་བྱ་རྒོད་དང་ཁྱི་དང་ཅེ་སྦྱང་དང་། སེང་གེ་དང་སྟག་ལ་
སོགས་པ་དང་། ཅ་ཅོ་སྒྲོག་པའི་རོ་ལངས་དང་། གནོད་སྦྱིན་དང་སྲིན་པོ་ལ་སོགས་པ་རྣམས་ཀྱིས་འཇིགས་སུ་
རུང་བ། གྲུབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་བ། བཅོམ་ལྡན་འདས་ལ་རྩེ་གཅིག་
ཏུ་བལྟ་བ། གཅེར་བུ་སྐྲ་བི་ཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊཾ་ག་འཛིན་པ་ཐོད་
པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་སོགས་ཀྱིས། ཤིན་དུ་ངོ་མཚར་བར་བྱེད་པའི་དུར་ཁྲོད་
རྣམས་ཀྱིས་བསྐོར་བའི་བསམ་པ་ནི་རྟེན་བསྐྱེད་པའོ། ། གཞལ་ཡས་ཁང་གི་དབུས་སུ་ཡཾ་ལས་རླུང་གི་དཀྱིལ་
འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་ཨ་ཡིག་དང་པོ་ལས་བྱུང་བའི་བའི་ཟླ་བའི་དཀྱིལ་
འཁོར་གྱི་དབུས་སུ་ཆུ་ལས་ཆུ་བུར་གྱི་ཚུལ་དུ་དྷཱི སེར་པོ་ལས་བྱུང་བའི་རལ་གྲིའི་དབུ་སུ་དྷཱིས་མཚན་པ། དེ་ལས་
འོད་ཟེར་འཕྲོས། བདེ་བར་གཤེགས་པ་ཐམས་ཅད་སྤྱན་དྲངས། ཐིམ་པ་ཡོངས་སུ་གྱུར་པ་ལས་རང་ཉིད་རྒྱུ་རྡོ་
རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ། ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་
ཞིང་། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་
གཉིསདང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་། རྒྱུན་ཐམས་ཅད་ཀྱིས་
བརྒྱན་པ། དེ་ལྟར་བསྒོམ་པ་ནི་བར་དོ་ལོངས་སྐུར་འཁྱེར་བའི་རྣལ་འབྱོར་རོ། ། དེའི་ཐུགས་ཀར་ཨཱཿ ལས་བྱུང་
བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་པའི་རྣམ་སྣང་ལ་སོགས་པའི་སངས་རྒྱས་
དང༌། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་དང་། རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོ་དང་།
སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པས་
འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར། དེའི་སྟེང་དུ་ཧཱུྃ་ཡིག་མཐིང་
ག་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་
རིག་པའི་ཚོགས་རྣམས་སྤྱན་དྲངས་ཏེ་ཧཱུྃ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་པ་རྭ་ཤིན་ཏུ་
གདེངས་པ་འོད་ཟེར་ལྔ་དང་ལྡན་པ། ལྟེ་བ་ལ་ཧཱུྃ་ཡིག་གིས་མཚན་པ། དེ་ལས་རྡོ་རྗེ་ཕྲ་མའི་གཟུགས་སྤྲོས་པས་
སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྲོས་ཏེ། ནམ་མཁའི་ཁམས་
129

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཐམས་ཅད་ཏིལ་གྱི་གང་བུ་བཞིན་དུ་གང་བ། ཉི་མ་ལ་གནས་བས་སེམས་ཅན་རྣམས་སྨིན་པར་བྱས་ནས། རྡོ་རྗེ་
འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ནས་རྡོ་རྗེ་ལ་ཐིམ་པར་གྱུར། ཟླ་དང་དེའི་སྟེང་གི་ཉི་མ་རྡོ་
རྗེ་ཧཱུྃ་དང་བཅས་པ་ཡོངས་སུ་གྱུར་པ་ལས། སྣ་ཚོགས་པདྨ་དང་ཟླ་བ་དང་ཉི་མའི་སྟེང་དུ། རང་ཉིད་འབྲས་བུ་
རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ། སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་
པ་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཁམས་གསུམ་པོ་ཟ་བར་ནུས་པ། ཧ་ཧ་
ཞེས་སྒྲོག་ཅིང་ལྗངས་འགྲིལ་བ། མཆེ་བ་རྣམ་བར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ་སྨིན་མ་
དང་སྤྱན་འཇིགས་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫེས་པ། འཇིག་རྟེན་དང་འཇིག་རྟེན་ལས་
འདས་པའི་ལྷ་ལ་སྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕི་ཀ་རའི་སྒྲ་ཆེན་པོ་
འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་
ཐོད་བྱས་ཤིང་། མགོ་བོ་རློན་པ་ལྔ་བཅུའི་ཐོད་པའི་ཕྲེང་བས་བརྒྱན་པ། སྦྲུལ་ནག་པོ་མཆོད་ཕྱིར་ཐོགས་དང་མི་
རུས་ཀྱི་འཁོར་ལོ་དང་། རྣ་ཆ་ལ་སོགས་པ་རུས་པའི་རྒྱན་རྣམས་ཀྱིས་བརྒྱན་པ། གསུས་པ་ཆེ་བ་གཅེར་བུའི་
གཟུགས་ཅན། མཚན་མ་གྱེན་དུ་འགྲེང་བ། སྨིན་མ་དང་རྫི་མ་དང་སྨར་དང་བ་སྤུ་རྣམས་དུས་མཐའི་མེ་ལྟར་
འབར་ཞིང་། རྩ་ཞལ་ནག་པོ་མ་ཧེའི་གདོང་ཅན་ཤིན་དུ་ཁྲོས་བ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱི་
དབུས་ཀྱི་ཞལ་དམར་པོ་རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་
ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་
ཞལ་དང་པོ་སྔོན་པོ། དེའི་གཡས་ཞལ་དམར་པོ། ། གཡོན་ཞལ་སེར་པོ། ། རྭའི་རྩ་བའི་གཡོན་གྱི་ཞལ་དང་
པོ་དཀར་པོ། དེའི་གཡས་ཞལ་དུད་ཀ ། གཡོན་ཞལ་ནག་པོ། ཞལ་རྣམས་ཤིན་ཏུ་ཁྲོས་པ། ཞལ་དགུ་བོ་
ཐམས་ཅད་ཀྱང་སྤྱན་གསུམ་གསུམ་དང་ལྡན་པའོ། ། ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་
པགས་པ་རློན་པ་མགོ་གཡས་དང་སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྐྱངས་ཏེ་
འཛིན་པ། ལྷག་མ་གཡས་ཀྱི་དང་པོ་ན་གྲི་གུག། གཉིས་པ་ན་བྷི་དྷི་པཱ་ལ། གསུམ་པ་ན་གཏུན་ཤིང་། བཞི་བ་
ཆུ་གྲི། ལྔ་བ་ན་ཀ་ཎ་ཡ། དྲུག་པ་ན་དགྲ་སྟ། བདུན་པ་ན་མདུང་། བརྒྱད་པ་ན་མདའ། དགུ་བ་ན་ལྕགས་ཀྱུ།
བཅུ་བ་ན་དབྱུག་ཐོ། བཅུ་གཅིག་པ་ན་ཁ་ཊཾ་ག བཅུ་གཉིས་པ་ན་འཁོར་ལོ། བཅུ་གསུམ་པ་རྡོ་རྗེ་རྩེ་ལྔ་བ།
བཅུ་བཞི་བ་ན་རྡོ་རྗེ་ཐོ་བ། བཅོ་ལྔ་བ་ན་རལ་གྲི། བཅུ་དྲུག་པ་ན་ཅང་ཏེའུ་བསྣམས་ཤིང་། ལྷག་མ་གཡོན་གྱི་
དང་པོ་ན་ཁྲག་གིས་གང་བའི་ཐོད་པ། གཉིས་པ་ན་ཚངས་པའི་མགོ་བོ། གསུམ་པ་ན་ཕུབ། བཞི་བ་ན་རྐང་བ།
130

༄༅། ། འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་དཔུང་ཀུན་འཇོམས། །
ལྔ་བ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་
དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ། བཅུ་གཉིས་པ་མེ་ཐབ། བཅུ་གསུམ་
པ་ན་ཐོད་ཚལ། བཅུ་བཞི་བ་ན་སྡིགས་མཛུབ། བཅོ་ལྔ་བ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་
བསྣམས་པའོ། ། ཞབས་གཡས་ཀྱི་དང་བོས་མི། གཉིས་བསམ་ཧེ། གསུམ་པས་གླང་། བཞི་པས་བོང་བུ་
ལྔ་བས་རྔ་མོང་། དྲུག་པས་ཁྱི། བདུན་པས་ལུག བརྒྱད་པས་ཝ་དང་། གཡོན་གྱི་དང་པོས་བྱ་རྒོད། གཉིས་
པས་འུག་པ། གསུམ་པས་བྱ་རོག བཞི་པས་ནེ་ཙོ། ལྔ་བས་ཁྲ། དྲུག་པས་བྱ་ཆེན་པོ། བདུན་པས་ཁྱིམ་བྱ།
བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང་གཞོན་ནུ་གདོང་དྲུག་
དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྤུ་བ་ཏུ་བྱས་ཏེ། ཞབས་འོག་ཏུ་མནན་ནས་མེ་དཔུང་རབ་ཏུ་
འབར་བའི་ཀློང་དཀྱིལ་ན་བཞུགས་པ། འདི་ནི་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་རོ། ། རྗེའི་སྒྲུབ་ཐབས་
ལས་སྐབས་འདིར་སྐྱེ་མཆེད་བྱིན་བརླབས་བྱ་བར་བཤད་པ་ལྟར་རམ། ཡང་ན་འདི་ལྟར་ཡང་རུང་སྟེ། རང་ཉིད་
དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་
སེར་པོ། ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང་། གཡོན་གྱིས་གླེགས་བམ་ཐུགས་ཀར་བསྣམས་པ།
ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་བའི་
ཟུར་ཕུད་ལྔ་དང་ལྡན་ཞིང་། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ༔ལས་བྱུང་བའི་ཉི་མའི་
དཀྱིལ་འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུྃ་ཡིག་མཐིང་ག་འོད་ཟེར་ལྔ་འཕྲོ་བ། རང་གི་མིག་
གཉིས་སུ་གཱི། རྣ་བ་གཉིས་སུ་ཛཾ། སྣང་ཁཾ། ལྕེའི་རྩ་བར་རཾ། དཔྲལ་བར་ཀཾ། ལྟེ་བར་སཾ། སྤྱི་བོར་ཨོཾ།
མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར། ཡང་ན། མིག་གཉིས་ སུ་ས་སྙིང་གི་རང་བཞིན་སྨི་སྤྱི་
དཀར་པོ་སོགས་གཞན་ནས་འབྱུང་བ་ལྟར་བྱའོ། །རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དཔལ་རྡོ་
རྗེ་འཇིགས་བྱེད་དཔའ་བོ་གཅིག་པའི་དཀྱིལ་འཁོར་རྟེན་དང་བརྟེན་པར་བཅས་པ་མདུན་གྱི་ནམ་མཁར་སྤྱན་
དྲངས། ཧིཊུས་ཕྱིར་འབྲང་གི་བགེགས་བསྐྲད། ཧཱིཙྩུ ཧ་སོགས་ཀྱིས་མཆོད། འདི་ནས་དབང་ལྷ་བསྟིམ་
པའི་བར་གཙོ་བོ་གཅིག་བུའི་ཁྱད་མ་གཏོགས་བཅུ་གསུམ་མ་ལྟར་རམ། བསྡུ་ན་ཛ ཧཱུྃ་བཾ་ཧོ༔ སླར་ཡང་ཐུགས་
ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་
བསྐུར་དུ་གསལ་ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས།
ཨོཾ་སརྦ་ཏ་ཐཱ་ག་ཏ་ཨ་བྷི་ཥི་ཀ་ཏ་མ་ཡ་ཤི་ཨཱཿ ཧཱུྃ་ཞེས་དབང་བསྐུར་ལུས་གང་དྲི་མ་དག་ཆུ་ལྷག་མ་སྤྱི་གཙུག་ཏུ་
131

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གནས་པ་ཡོངས་སུ་གྱུར་པ་ལས། མི་བསྐྱོད་པས་དབུ་བརྒྱན་ཅིང་། དབང་གི་ལྷ་རྣམས་ཀྱང་རང་ཉིད་ལ་ཐིམ་
པར་གྱུར། དེ་ནས་ཨོཾ་ཧཱིཀྐི༔ ཧ་སོགས་སམ། ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྱུ་སོགས་ཀྱིས་མཆོད་ལ། ནང་
མཆོད་རྒྱས་བསྡུས་ཅི་རིགས་སྐབས་དང་སྦྱར་ནས་འབུལ། བསྟོད་པ་ཡང་སྤྲོ་ན་འཇམ་དཔལ་གསེར་མདོག་མ་
དང་། བསྡུ་ན། གཉིས་མེད་ཐུན་མོང་མ་ཡིན་ཁྱབ་པའི་སྐུ། ། ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །
ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། ། ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། ། ཕྱག་འཚལ་འཇམ་
དཔལ་དཔལ་གྱུར་རྫོགས་པ་ཁྱོད། ། ཆོས་ཀྱི་སྐུ་ལ་བྱམས་སྡང་མི་མངའ་ཡང་། ། སྲིད་གསུམ་གདུག་པ་མ་ལུས་
འདུལ་བའི་ཕྱིར། ། ཐུགས་རྗེའི་ཐབས་ཀྱིས་ཁྲོ་རྒྱལ་སྐུར་བསྟན་པ། ། འཇིགས་བྱེད་གཤིན་རྗེ་གཤེད་ལ་ཕྱག་
འཚལ་ལོ། ། སངས་རྒྱས་ཀུན་གྱི་དངོས་པོ་ཁྱོད། ། སངས་རྒྱས་ཐམས་ཅད་གཅིག་བསྡུས་པ། ། སངས་རྒྱས་
ཀུན་མཆོག་གཙོ་བོའི་གཙོ། ། དཀྱིལ་འཁོར་གཙོ་ལ་ཕྱག་འཚལ་བསྟོད། ། དེ་ལས་ཀྱང་བསྡུ་ན། གཟུགས་
མཆོག་མཆོག་ཏུ་དྲག་པོ་ཆེ། ། ཞེས་སོགས་ཤློ་ཀ་གཅིག་བྱ། སྐབས་འདིར་བསྐྱེད་པའི་རིམ་པའི་རྣལ་འབྱོར་ལ་རྩེ་
གཅིག་ཏུ་བརྩོན་པར་བྱས་ནས། བསྐྱེད་རིམ་ཕྲ་རགས་ལ་རྩེ་གཅིག་ཏུ་མཉམ་པར་འཇོག བསྒོམས་པས་སྐྱོན།
དེ་ལྟར་ཞལ་དགུ་ནི་ནས། མཚན་མ་གྱེན་དུ་འགྲེང་བ་ནི་བདེ་བ་ཆེན་པོ་རྒྱས་པ་ནས། གོ་བར་བྱེད་པའོ། ། ཞེས་
དག་པ་དྲན་པར་བྱ། བསྡུ་ན་མ་བྱས་ཀྱང་ཆོག དེ་ནས་བགྲང་འཕྲེང་འཇིགས་བྱེད་དཔའ་གཅིག་ཏུ་བསྐྱེད། ཡེ་
ཤེས་པ་དགུག་གཞུག མཆོད་བསྟོད་བཟླས་པ་ཅུང་ཟད་བྱས། བཅོམ་ལྡན་འདས་ཞུ་བ་ལས་བྱུང་བའི་ཁྲག་
འཛག་པའི་མགོ་འཕྲེང་དུ་བསམས་ཏེ་ཞི་ཁྲོ་སྦྲགས་བསྒྲུབ་ཀྱི་མན་ངག་ཞལ་ནས་འབྱུང་བ་ལྟར་དུ། བཟླས་པའི་
སྐྱོན་དང་བྲལ་བར། ཨ་ར་པ་ཙ་ན་དང་། ༀ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་ད་ཡོ་ནི་ར་ཡ་
གླེ་ཡ། ཡ་ཀྵེ་ཡཙྪ་ནི་རཱ་མ་ཡ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་པ་རྩ་སྔགས་དང་། ཨོཾ་ཧཱི ཝི་ཀྲི་ཏཱ་ན་ན་ཧཱུྃ་ཕཊ།
ཅེས་ལས་སྔགས་དང་། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་པ་སྙིང་པོ་སྟེ། སྔགས་གསུམ་པོ་ཅི་རིགས་པ་དམིགས་པ་དང་
བཅས་བཟླ། བསྙེན་པའི་གྲངས་ནི། གསུམ་ཀའམ་ཧཱིཙྪེ་ལ་སུམ་འབུམ་མམ་འབུམ་ཕྲག་གཅིག་ཡེ་ཤེས་འབེབས་
སྔགས་ཁ་སྐོང་སྦྱིན་སྲེག་དང་བཅས་པ་བྱའོ༑ ༑རང་ཡི་དམ་དུ་གསལ་བའི་ཐུགས་ཀའི་ཏིང་ངེ་འཛིན་སེམས་
དཔའི་མཐའ་སྐོར་དུ་སྔགས་འཕྲེང་གསུམ་པོ་ཡི་གེ་འབར་བའི་གཟུགས་སུ་ཡོད་པ་ལས། འོད་ཟེར་འཕྲོས་རང་
གཞན་གྱི་སྡིག་སྒྲིབ་དང་གདོན་ཐམས་ཅད་ཚར་བཅད་ཅིང་སེམས་ཅན་གྱི་དོན་བྱས། སངས་རྒྱས་བྱང་སེམས་
རྣམས་ཀྱི་མཐུ་སྟོབས་བྱིན་རླབས་ཐམས་ཅད་འོད་ཟེར་སྣ་ལྔའི་རྣམ་པར་བཀུག སྙིང་གའི་སྔགས་འཕྲེང་ལ་ཐིམ་
པར་བསམས་ཏེ། བཟླས་པའི་མཇུག་ཏུ་གཤིན་རྗེ་གཤེད་ཀྱི་ཡིག་བརྒྱས་བརྟན་པར་བྱས་ལ། མཆོད་བསྟོད་
132

༄༅། ། འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་དཔུང་ཀུན་འཇོམས། །
མདོར་བསྡུས་བྱ། གཏོར་མ་འབུལ་བར་འདོད་ན། ནང་ མཆོད་ལྟར་བྱིན་གྱིས་བརླབ། བསྐྱེད་ཚུལ་རྒྱས་པ་
གཞན་དུ་ཤེས་ལ། བསྡུ་ན་སྤྱན་དྲངས་ཏེ་འབུལ་བ་ནི། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། དཔལ་རྡོ་
རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པ་མདུན་གྱི་ནམ་མཁར་སྤྱན་དྲངས། ཡམཱནྟ་ཀའི་མཇུག་ཏུ་བ་ལཱི་
ཏ་སོགས་བཏགས་པ་ལྔའམ་གསུམ་གྱིས་གཏོར་མ་ཕུལ་ཏེ་མཆོད་བསྟོད་མདོར་བསྡུས་བྱ། བཛྲ་མུ ཡེ་ཤེས་པ་
རང་བཞིན་གྱི་གནས་སུ་གཤེགས་པར་གྱུར་པར་བསམ་མོ། ། མཇུག་ཏུ་ཉེ་བར་བསྡུས་ཏེ་འོད་གསལ་གྱི་ངང་ལས།
སླར་ཡང་དཔའ་གཅིག་པའི་སྐུར་ལངས་ཏེ། དགེ་བ་འདི་ཡིས་མྱུར་དུ་བདག ། ཅེས་སོགས་བསྔོ་སྨོན་རྣམ་པར་
དག་པས་རྒྱས་འདེབས་ཤིང༌། ཐུན་འཚམས་སུ་ལྷའི་རྣལ་འབྱོར་དང་ལྡན་པའི་ངང་ནས། ཉལ་བ་དང༌། སྡང་
བོ་དང་། ཁྲུས་དང་། ཁ་ཟས་ཀྱི་རྣལ་འབྱོར་སོགས་རྒྱུད་དང་གྲུབ་ཆེན་གྱི་གཞུང་ནས་འབྱུང་བ་ལྟར་ཉམས་སུ་
བླངས་ཏེ། དལ་འབྱོར་བ་དོན་དང་ལྡན་པར་བྱའོ། ། སྨྲས་པ། གང་ཞིག་བསྟེན་པས་འཆི་བདག་བདུད་སྡེའི་
དཔུང་། ། མ་ལུས་མཐར་བྱེད་བློ་མ་གཤིན་རྗེའི་གཤེད། ། དེ་ཉིད་སྒྲུབ་པར་བྱེད་པའི་རྣལ་འབྱོར་མཆོག །
འཁྱེར་བདེ་ཀུན་ཕན་རིན་ཆེན་འཕྲེང་བ་སྤེལ། ། ཚུལ་འདིར་འབད་ལས་བྱུང་བའི་རྣམ་དཀར་དགེ ། ཇི་སྙེད་
མཆིས་པ་དེས་ཀྱང་བདག་གཞན་ཀུན། ། བྱང་ཆུབ་བར་དུ་འཇམ་དཔལ་ཞི་ཁྲོ་ཡིས། ། འབྲལ་མེད་དགྱེས་
བཞིན་རྗེས་སུ་འཛིན་གྱུར་ཅིག། ཅེས་འཇིགས་བྱེད་དཔའ་བོ་གཅིག་པའི་སྒྲུབ་ཐབས་རིན་ཆེན་འཕྲེང་བ་ཞེས་བྱ་
བ་འདི་ནི། ཤཱཀྱའི་དགེ་སློང་རབ་འབྱམས་སྨྲ་བ་གྲགས་པ་བཤད་སྒྲུབ་ཀྱིས་དད་པས་ཀུན་ནས་བསླངས་ཏེ་རྗེ་
ཉིད་ཀྱི་མན་ངག་བཞིན་ཅོ་ནེ་དགོན་ཉིད་དུ་ལེགས་པར་སྦྱར་བའོ། ༔ ། ། བཀྲ་ཤིས། །
133

༄༅། ། ཕུང་པོ་ལྔའི་རྣམ་གཞག་ཆོས་མངོན་པའི་སྙིང་པོ་བསྡུས་པ་
ཞེས་བྱ་བ་བཞུགས་སོ། །
ན་མོ་ཨཱརྱ་མལྕུ་ཤྲཱི་ཡེ། ཆོས་ཀུན་མངོན་གཟིགས་སྟོན་པ་བཅོམ་ལྡན་འདས། ། གང་དེའི་རྒྱལ་ཚབ་མི་
ཕམ་ཆོས་ཀྱི་རྗེ། ། ཤིང་རྟ་ཆེན་པོ་ཐོགས་མེད་སྐུ་མཆེད་སོགས། ། འཛམ་གླིང་མཁས་པ་རྣམས་ལ་གུས་པས་
འདུད། ། འདིར་རྒྱལ་བས་ཆོས་མངོན་པའི་མདོ་ནས་བཤད་པའི་ཕུང་ཁམས་སྐྱེ་མཆེད་སོགས་ཀྱི་རྣམ་གཞག་
རྒྱས་པར་ནི་ཐོགས་མེད་སྐུ་མཆེད་རྗེས་འབྲང་དང་བཅས་པས་མངོན་པ་ཀུན་བཏུས་དང་མཛོད་རྩ་འགྲེལ་སོགས་
ལས་བཤད་ཅིང་། ཁྱད་པར་དུ་དབྱིག་གཉེན་ཞབས་ཀྱིས་བློ་དམན་པ་དང་བསྡུས་པ་ལ་དགའ་བའི་ངོ་བོར་ཕུང་
པོ་ལྔའི་བཤད་པ་ཟུར་དུ་མཛད་དོ། ། ཕུང་ཁམས་སོགས་ཀྱི་རྣམ་གཞག་མཛོད་ནས་བཤད་པའི་དོན་བདག་གིས་
ཀྱང་དེའི་འགྲེལ་པར་བཤད་ཟིན་ལ། འདིར་ཕུང་པོ་ལྔའི་རབ་བྱེད་ཀྱི་དགོངས་པ་འགྲེལ་བའི་ཆེད་དུ་ཇི་ལྟར་
འཚམ་པ་ཞིག་བཤད་པར་བྱ་སྟེ། འདི་ལ་གསུམ། གྲངས་ཀྱི་དབྱེ་བས་མདོར་བསྟན་པ་དང་། དེ་རྣམས་ཀྱི་
དོན་ཅུང་ཟད་ཕྱེ་ སྟེ་ རྒྱས་པར་བཤད་ པ་ དང་། འཕྲོས་ དོན་བཤད་པའོ། ། དང་པོ་ལ་ ཕུང་པོ་ནི་ལྔ་ སྟེ།
གཟུགས་ཀྱི་ཕུང་པོ་དང་། ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པའི་ཕུང་པོའོ། །
གཟུགས་ཀྱི་ཕུང་པོ་ལ་དབྱེ་ན་བཅོ་ལྔ་སྟེ། འབྱུང་བ་བཞི་དང་། དེས་རྒྱུར་བྱས་པའི་གཟུགས་བཅུ་གཅིག་གོ །
འབྱུང་བ་བཞི་ནི། སའི་ཁམས་དང་ཆུ་དང་མེ་དང་རླུང་གི་ཁམས་བཞིའོ། ། རྒྱུར་བྱས་པའི་གཟུགས་བཅུ་
གཅིག་ནི། མིག་གི་དབང་པོ་དང་རྣ་བ་དང་སྣ་དང་ལྕེ་དང་ལུས་ཀྱི་དབང་པོ་དང་། གཟུགས་དང་སྒྲ་དང་དྲི་
དང་རོ་དང་རེག་བྱ་རྣམས་དང་། རྣམ་པར་རིག་བྱེད་མ་ཡིན་པའི་གཟུགས་སོ། ། ཚོར་བའི་ཕུང་པོ་ནི་གསུམ་སྟེ།
བདེ་བ་དང་སྡུག་བསྔལ་དང་བཏང་སྙོམས་ཀྱི་ཚོར་བའོ། ། འདུ་ཤེས་ཀྱི་ཕུང་པོ་ཡང་གསུམ་སྟེ། ཆུང་ངུ་དང་
ཆེན་པོ་དང་ཚད་མེད་པའི་འདུ་ཤེས་རྣམས་སོ། ། འདུ་བྱེད་ཀྱི་ཕུང་པོ་ནི་གཉིས་ཏེ། མཚུངས་ལྡན་འདུ་བྱེད་
དང་ལྡན་མིན་འདུ་བྱེད་དོ། ། མཚུངས་ལྡན་འདུ་བྱེད་ལ་སེམས་བྱུང་ང་གཅིག་དང་། ལྡན་མིན་འདུ་བྱེད་ལ་
བཅུ་བཞིའོ། ། དང་པོ་ང་གཅིག་ནི་རེག་པ་དང་ཡིད་ལ་བྱེད་པ་དང་ཚོར་བ་དང་འདུ་ཤེས་དང་སེམས་པ་སྟེ་ཀུན་
134

༄༅། ། ཕུང་བོ་ལྔའི་རྣམ་གཞག་ཆོས་མངོན་པའི་སྙིང་བོ་བསྡུས་པ། །
འགྲོ་ལྔའོ། ། འདུན་པ་དང་མོས་པ་དང་དྲན་པ་དང་ཏིང་ངེ་འཛིན་དང་ཤེས་རབ་སྟེ་ཡུལ་ངེས་ལྔའོ། ། དད་པ་
དང་ངོ་ཚ་ཤེས་པ་དང་ཁྲེལ་ཡོད་པ་དང་མ་ཆགས་པ་དང་ཞེ་སྡང་མེད་པ་དང་གཏི་མུག་མེད་པའི་དགེ་རྩ་དང་།
བརྩོན་འགྲུས་དང་ཤིན་ཏུ་སྦྱངས་པ་དང་བག་ཡོད་པ་དང་བཏང་སྙོམས་དང་རྣམ་པར་མི་འཚེ་བ་སྟེ་དགེ་བ་བཅུ་
གཅིག་གོ ། འདོད་ཆགས་དང་ཁོང་ཁྲོ་དང་ང་རྒྱལ་དང་མ་རིག་པ་དང་ལྟ་བ་ཉོན་མོངས་ཅན་དང་ཐེ་ཚོམ་ཉོན་
མོངས་ཅན་ཏེ་དྲུག་གི་རྩ་བའི་ཉོན་མོངས་སོ། ། ཁྲོ་བ་དང་འཁོན་དུ་འཛིན་པ་དང་འཆབ་པ་དང་འཚིག་པ་དང་
ཕྲག་དོག་དང་སེར་སྣ་དང་གཡོ་དང་སྒྱུ་དང་། རྒྱགས་པ་དང་རྣམ་པར་མི་འཚེ་བ་དང་ངོ་ཚ་མེད་པ་དང་ཁྲེལ་
མེད་པ་དང་རླུགས་པ་དང་རྒོད་པ་དང་མ་དད་པ་དང་ལེ་ལོ་དང་། བག་མེད་དང་བརྗེད་ངས་དང་རྣམ་གཡེང་
དང་ཤེས་བཞིན་མ་ཡིན་པ་སྟེ་ཉི་ཤུ་ནི་ཉེ་བའི་ཉོན་མོངས་སོ། ། འགྱོད་པ་དང་གཉིད་དང་རྟོག་པ་དད་དཔྱོད་པ་
སྟེ་བཞི་ནི་གཞན་འགྱུར་ཞེས་བྱའོ། ། གཉིས་པ་ལྡན་མིན་ནི། ཐོབ་པ་རྣམས་དང་འདུ་ཤེས་མེད་པ་དང་འགོག་
པའི་སྙོམས་འཇུག་དང་འདུ་ཤེས་མེད་པ་དང་སྲོག་གི་དབང་པོ་དང་རིས་མཐུན་པ་དང་སྐྱེ་བ་དང་གནས་པ་དང་
མི་རྟག་པ་དང་ཡི་གེ་དང་མིང་དང་ཚིག་གི་ཚོགས་རྒྱུན་དང་སོ་སྐྱེ་དང་དེ་ལྟ་བུའི་ཆ་དང་མཐུན་པ་སྟེ་བཅུ་བཞི་ནི་
ལྡན་མིན་འདུ་བྱེད་དོ། ། རྣམ་ཤེས་ཀྱི་ཕུང་པོ་ནི་དྲུག་གམ་བརྒྱུད་དེ། མིག་གི་རྣམ་པར་ཤེས་པ་དང་རྣ་བ་དང་
ལྕེ་དང་ལུས་དང་ཡིད་ཀྱི་རྣམ་པར་ཤེས་པ་སྟེ་དྲུག་དང་། ཉོན་ཡིད་དང་ཀུན་གཞི་གཉིས་བསྣན་པས་བརྒྱད་དུ་
འདོད་པའང་ཡོད་དོ། ། གཞན་ཡང་། ཕུང་པོ་ལས་ཕྱེ་བའི་སྐྱེ་མཆེད་ནི་བཅུ་གཉིས་ཏེ། མིག་གི་སྐྱེ་མཆེད་དང་
རྣ་བ་དང་སྣ་དང་ལྕེ་དང་ལུས་དང་ཡིད་ཀྱི་སྐྱེ་མཆེདདྲུག་ནི་ཡུལ་ཅན་གྱི་སྐྱེ་མཆེད་དང་། གཟུགས་དང་སྒྲ་དང་དྲི་
དང་རོ་དང་རེག་བྱ་དང་ཆོས་ཀྱི་སྐྱེ་མཆེད་དེ་དྲུག་ནི་ཡུལ་གྱི་སྐྱེ་མཆེད་དོ། ༈ ཁམས་ནི་བཅོ་བརྒྱད་ཡོད་དེ།
མིག་དང་རྣ་བ་དང་སྣ་དང་ལྕེ་དང་ལུས་དང་ཡིད་ཀྱི་ཁམས་དྲུག་ནི་རྟེན་དབང་པོའི་ཁམས་དང༌། གཟུགས་སྒྲ་དྲི་
རོ་རེག་བྱ་ཆོས་ཀྱི་ཁམས་ནི་དམིགས་པ་ཡུལ་གྱི་ཁམས་སོ། ། མིག་གི་རྣམ་པར་ཤེས་པ་ནས་ཡིད་ཀྱི་རྣམ་པར་ཤེས་
པའི་བར་གྱི་ཁམས་དྲུག་ནི་བརྟེན་པ་རྣམ་ཤེས་ཀྱི་ཁམས་སོ། ། གཉིས་པ་ཅུང་ཟད་ཕྱེ་སྟེ་བཤད་པ་ལྔ། གཟུགས་
ཀྱི་ཕུང་པོ་དང་ཚོར་བ་དང་འདུ་ཤེས་དང་འདུ་བྱེད་དང་རྣམ་ཤེས་ཀྱི་ཕུང་པོའོ། ། དང་པོ་ལ། འབྱུང་བ་དང་
འབྱུང་བ་ལས་གྱུར་པ་གཉིས་ཀྱི་དང་པོ་འབྱུང་བ་ལ་བཞི་སྟེ། ས་དང་ཆུ་དང་མེ་དང་རླུང་ངོ༌། ། དེ་ལ་སའི་
ཁམས་གང་ཞེ་ན། སྲ་བ་ཉིད་དོ། ། ཆུའི་ཁམས་གང་ཞེ་ན། གཤེར་བ་ཉིད་དོ། ། མེའི་ཁམས་གང་ཞེ་ན་ཚ་བ་
ཉིད་དོ། ། རླུང་གི་ཁམས་གང་ཞེ་ན་ཡང་ཞིང་གཡོ་བ་ཉིད་དོ་ཞེས་གསུངས་ཏེ། འབྱུང་བཞི་སོ་སོའི་མཚན་ཉིད་
དང་རང་བཞིན་ནོ། ། དེ་བཞི་ལ་འབྱུང་བ་ཆེན་པོ་བཞི་ཞེས་བྱ་སྟེ། འབྱུང་བའི་དོན་ལ་སྤྱིར་བཤད་ཚུལ་མང་
135

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཡང་འདིར་རང་རང་གི་ངོ་བོ་དང་རིགས་དང་བྱེད་ལས་སྣ་ཚོགས་པའི་རྣམ་པར་འབྱུང་བའི་ཕྱིར་འབྱུང་བ་དང་
ཁྱབ་ཆེ་ཞིང་རགས་པར་སྣང་བའི་ཕྱིར་ཆེན་པོའོ། ། འབྱུང་བ་བཞིའི་སའི་ཁམས་ལ་ཕྱི་ནང་གཉིས་ལས། ཕྱི་
ལས་དང་ལྕགས་དང་ཤིང་དང་རྡོ་དང་གསེར་དངུལ་སོགས་ནི་སའི་ཁམས་དང་། ནང་ལ་ལུས་ཀྱི་ཤ་རུས་ཕྱི་ས་ལྟ་
བུ་ནི་སའི་ཁམས་སོ། ། ཆུའི་ཁམས་ལ་ཕྱི་ནང་གཉིས་ལས། ཕྱི་ལ་རྒྱ་མཚོ་དང་ཆུ་བོ་དང་ཆུ་ཕྲན་རྣམས་ནི་ཆུའི་
ཁམས་དང་། ནང་ལ་ཁྲག་དང་ཆུ་སེར་དང་གཅིན་ལྟ་བུ་ནི་ཆུའི་ཁམས་སོ། ། མེའི་ཁམས་ལ་ཕྱི་ནང་གཉིས་ལས།
ཕྱི་ལ་ཤིང་དང་རྩྭ་ལས་བྱུང་བའི་མེ་དང་ཉི་མ་དང་ནོར་བུ་ལས་བྱུང་བའི་དྲོད་རྣམས་ནི་མེའི་ཁམས་དང་། ནང་
དུ་ལུས་ཀྱི་དྲོད་རྣམས་ནི་མེའི་ཁམས་སོ། ། རླུང་གི་ཁམས་ཕྱི་ནང་གཉིས་ལས། ཕྱི་ལ་ཡོངས་སུ་གྲགས་པའི་རླུང་
དང་། ནང་དུ་དབུགས་ཕྱི་ནང་དུ་རྒྱུ་བ་རྣམས་དང་རྒྱུ་མ་རྩ་རྒྱུས་སོགས་ནས་རྒྱུ་བའི་རླུང་རྣམས་ནི་རླུང་གི་ཁམས་
སོ། ། ཁ་ཅིག་རྡོ་ལྕགས་ཤིང་སོགས་སའི་ཁམས་ཡིན་ཀྱང་ས་མིན། འོ་མ་ཁྲག་ཆུ་སེར་སོགས་ཆུའི་ཁམས་ཡིན་
ཀྱང་ཆུ་མིན། ལུས་ཀྱི་དྲོད་མེའི་ཁམས་ཡིན་ཀྱང་མེ་མིན། ཞེས་གསུངས་ཏེ་བརྟག སྤྱིར་འབྱུང་བ་བཞི་འགལ་
ཡང་འབྱུང་བཞི་རེ་རེ་ལའང་དེ་བཞི་ཡོད་པ་མི་འགལ་ཏེ། སློབ་དཔོན་ཡོན་ཏན་འོད་ཀྱིས་མཛད་པའི་ཕུང་པོ་
ལྔའི་རབ་བྱེད་ཀྱི་འགྲེལ་བ་ལས། ཇི་ལྟར་ཞེ་ན། ཤིང་དང་རྡོ་ལ་སོགས་པ་ལ་སྡུད་པ་དང་མེ་འབྱུང་བ་དང་
འཕེལ་བ་དང་ལྟུང་བ་ཡོད་པས་ཆུ་དང་མེ་དང་རླུང་དང་ལྡན་པར་མངོན་ནོ། ། ཚུ་ལ་ཡང་གྲུ་འཛིན་པ་དང་དྲོ་བ་
དང་གཡོ་བ་དམིགས་པས་ས་དང་མེ་དང་རླུང་དང་ལྡན་པར་མངོན་ནོ། ། མེ་ལྕེ་ལ་ཡང་འདེགས་པ་དང་སྡུད་པ་
དང་གཡོ་བ་དམིགས་པས་ས་དང་ཆུ་དང་རླུང་དང་ལྡན་པར་མངོན་ནོ། ། རླུང་ལ་ཡང་འདེགས་པ་དང་གྲང་བ་
དང་ཚ་བའི་རེག་པ་དམིགས་པས་ས་དང་ཆུ་དང་མེ་ཉིད་དང་ལྡན་པར་མངོན་ནོ། ། འདིར་དཔེ་ནི་ཕྱེ་དང་ལན་
ཚྭ་དང་ཕྱེ་མ་དང་སྐོམ་སྦྱར་བ་ལྟ་བུར་བལྟ་བར་བྱའོ། ། ཞེས་དང་། སློབ་དཔོན་སའི་རྩ་ལག་གི་འགྲེལ་བར་
ཡང་རིགས་པས་བརྟགས་ན་ཡང་གཅིག་གང་ན་ཡོད་པ་ན་ཀུན་ཡོད་པར་མངོན་ཏེ། རྡོ་དང་ཤིང་ལ་སོགས་པ་
འབྱར་ཞིང་སོ་སོར་མ་གྱེས་པས་ན་སའི་ཁམས་ལ་ཆུའི་ཁམས་ཡོད་པར་མངོན་ནོ། ། རྡོ་དང་ཤིང་ལ་སོགས་པ་
གཡོ་ཞིང་འགུལ་བས་ན་རླུང་གི་ཁམས་ཡོད་དོ། ། རྡོ་གཉིས་ཕན་ཚུན་ཕྲད་པ་ལས་མེ་སྟག་འབྱུང་བས་ན་མེའི་
ཁམས་ཡོད་དོ། ། ཆུའི་ཁམས་ལ་ཡང་གྲུ་དང་འདབ་མ་ལ་སོགས་པ་འཛིན་ཅིང་རྟེན་བྱེད་པས་ན་ཆུའི་ཁམས་ལ་
ཡང་སའི་ཁམས་ཡོད་པར་མངོན་ནོ། ཆུའི་ནང་དུ་ཤིང་གི་འདབ་མ་དང་རྩ་ལྟུང་བ་འདུལ་ཞིང་ཆུ་དྲོན་པོ་དག་
ཀྱང་དམིགས་པས་ཆུའི་ནང་ན་མེའི་ཁམས་ཡོད་པར་མངོན་ནོ། ། ཆུ་ཐུར་དུ་འབབ་ཅིང་གཡོ་བས་ན་རླུང་གི་
ཁམས་ཡོད་པར་མངོན་ནོ། ། རླུང་གི་ཁམས་ལ་ཡང་འདབ་མ་དང་རྩ་འཛིན་ཅིང་འདེགས་པསན་སའི་ཁམས་
136

༄༅། །ཕུང་བོ་ལྔའི་རྣམ་གཞག་ཆོས་མངོན་པའི་སྙིང་བོ་བསྡུས་པ། །
ཡོད་པར་མངོན་ནོ། ། རླུང་དྲོ་བ་དག་ཀྱང་དམིགས་ལ་རྫས་བརླན་པ་རྣམས་རླུང་ལ་འབྱར་ན་བསྐམ་པར་འགྱུར་
པས་ན་མེའི་ཁམས་ཡོད་པར་མངོན་ནོ། ། འཚུབ་མ་དང་རླུང་གཅིག་ཏུ་འདུས་པ། དེ་འགྱུར་ཞིང་འབྱུང་བས་
ན་ཆུའི་ཁམས་ཡོད་པར་མངོན་ནོ། ། མེའི་ཁམས་ལ་ཡང་མེ་ལྕེ་གཅིག་གིས་གཅིག་འཛིན་པ་དང་མེ་ལྕེས་འདབ་
མ་དང་རྩྭ་ལ་སོགས་པ་འདེགས་ཅིང་འཛིན་པས་ན་སའི་ཁམས་ཡོད་པར་མངོན་ནོ། ། མེ་ལྕེ་རྣམས་ཀྱང་སོ་སོར་
མི་འགྱེས་པར་གཅིག་ཏུ་འབར་བས་ན་ཆུའི་ཁམས་ཡོད་པར་མངོན་ནོ། ། འགུལ་ཞིང་གཡོ་བས་ན་རླུང་གི་ཁམས་
ཡོད་པར་མངོན་ནོ། ། ཞེས་གསུངས་པ་ལྟར་རོ། ། དེ་དག་ནི་འབྱུང་བཞིའི་ས་བོན་དང་ངོ་བོ་ཉིད་ཀྱིས་ལྡན་པ་
ཅི་རིགས་ཀྱི་དབང་དུ་བྱས་པའོ། ། འབྱུང་བཞིའི་བྱེད་ལས་ནི་སས་རྟེན་པར་བྱེད། ཆོས་སྡུད་པར་བྱེད། མེས་
སྨིན་པར་བྱེད། རླུང་གིས་འཕེལ་བར་བྱེད་དོ། ། འབྱུང་བ་ལས་གྱུར་པའི་གཟུགས་ནི་འབྱུང་བཞི་རྒྱུར་བྱས་
ནས་བྱུང་བ་སྟེ། མིག་གི་དབང་པོ་ནས་ལུས་ཀྱི་དབང་པོའི་བར་ལྔ་དང་གཟུགས་སྒྲ་དྲི་རོ་རེག་བྱ་སྟེ་ལྔ་དང་རྣམ་
པར་རིག་བྱེད་མ་ཡིན་པའི་གཟུགས་ཏེ་བཅུ་གཅིག་གོ ། དེ་ལ་འབྱུང་བ་བཞིས་རང་གི་འབྱུང་འགྱུར་གྱི་གཟུགས་
དེ་རྣམས་ནི་སྐྱེད་པར་བྱེད། - རྟེན་པར་བྱེད། གནས་པར་བྱེད། རྟོན་ པར་བྱེད། འཕེལ་བར་བྱེད་དོ།
འབྱུང་འགྱུར་ལས་མིག་གི་དབང་པོ་ནི། ཡུལ་ཁ་དོག་མཐོང་བའི་མིག་གི་རྣམ་ཤེས་སྐྱེད་པ་ལ་དབང་བྱེད་པའི་
གཟུགས་ཅན་དང་བ་ཞིག་གོ ། དེ་ཡང་རང་འབྲས་མིག་གི་རྣམ་པར་ཤེས་པའི་ཐུན་མོང་མ་ཡིན་པའི་བདག་རྐྱེན་
བྱེད་པ་ལ་དབང་བྱེད་པའི་གཟུགས་ཅན་དང་བ་སྟེ། མེ་ལོང་དང་བའི་ནང་དུ་གཟུགས་བརྙན་འཆར་བ་ལྟར་ཁ་
དོག་སོགས་ཀྱི་གཟུགས་བརྙན་སྣང་དུ་རུང་བའོ། ། དེ་བཞིན་དུ་རྣ་བའི་དབང་པོ་ནི་ཡུལ་སྒྲ་འཛིན་པའི་རྣམ་
ཤེས་སྐྱེད་པ་ལ་དབང་བྱེད་པའི་གཟུགས་ཅན་དང་བ་དང་། སྣའི་དབང་པོ་ནི་ཡུལ་དྲི་འཛིན་པའི་རྣམ་ཤེས་སྐྱེད་
པ་དང་། ལྕེའི་དབང་པོ་ནི་ཡུལ་རོ་འཛིན་པ་དང་། ལུས་ཀྱི་དབང་པོ་ནི་ལུས་ཀྱི་རེག་བྱ་འཛིན་པའི་རྣམ་ཤེས་
སྐྱེད་པ་སྟེ། རང་འབྲས་རྣ་བ་དང་སྣ་དང་ལྕེ་དང་ལུས་ཀྱི་རྣམ་པར་ཤེས་པའི་ཐུན་མོང་མ་ཡིན་པའི་བདག་རྐྱེན་
བྱེད་པ་ལ་དབང་བྱེད་པའི་གཟུགས་ཅན་དང་བ་ཞེས་སྔར་ལྟར་སོ་སོར་སྦྱར་རོ། ། མིག་སོགས་དབང་པོ་ལྔ་ནི་
རང་རང་གི་ཐུན་མོང་མ་ཡིན་པའི་བདག་རྐྱེན་ཡིན་ལ། ཡིད་དབང་གིས་དེ་ལྔའི་རྣམ་ཤེས་ཀྱི་ཐུན་མོང་བའི་
བདག་རྐྱེན་བྱེད་པ་ཡིན་ནོ། ། བྱེ་བྲག་སྨྲ་བ་ཁ་ཅིག་མིག་གི་དབང་པོ་ནི་མིག་གི་དབུས་ཀྱི་ཟར་མའི་མེ་ཏོག་ལྟ་བུ་
དང་། རྣ་བའི་དབང་པོ་ནི་རྣ་བར་གྲོ་ག་བཅུས་ནས་བཅད་པ་ལྟ་བུ་དང་། སྣ་དབང་ནི་སྣར་རྒྱ་ཁབ་གཤིབས་པ་
ལྟ་བུ་དང་། ལྕེ་དབང་ནི་ལྕེར་ཟླ་བ་ཕྱེད་པ་ལྟ་བུ་དང་། ལུས་དབང་ནི་ལུས་ཀྱི་ཆ་རྣམས་སུ་རྡུལ་ཕྲན་ལྟར་ཁྱད་
པར་འདོད་ཀྱང་། འདིར་དེ་རྣམས་ནི་དབང་པོའི་རྟེན་དུ་ཁས་ལེན་གྱི་མིག་གི་དབང་པོ་སོགས་དངོས་མིན་
137

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ནོ། ། མིག་དང་མིག་དབང་དང་མིག་གི་ཁམས་དང་མིག་གི་སྐྱེ་མཆེད་རྣམས་འགལ་ལམ་མི་འགལ་ཞེ་ན། དེ་
རྣམས་ནི་ངོ་བོ་གཅིག་ལ་ལྡོག་པ་ཐ་དད་པ་ཙམ་ཡིན་གྱི་མི་འགལ་ཏེ། མིག་གིས་རང་འབྲས་རྣམ་ཤེས་སྐྱེད་པ་ལ་
དབང་བྱེད་པས་དབང་པོ་དང་། དེ་འཛིན་པས་ན་ཁམས་དང་། སྐྱེད་པའི་ལྡོག་ཆ་ནས་སྐྱེ་མཆེད་དུ་བཞག་པ་
ཙམ་ཡིན་པའི་ཕྱིར། དཔེར་ན། བྱས་པའང་མི་རྟག་པ་བཞིན་ནོ། ། དེ་བཞིན་དུ་རྣ་བ་སོགས་ལའང་སྦྱོར།
མིག་དབང་ལ་གཟུགས་སྣང་བ་ཙམ་གྱི་སྒོ་ནས་གཟུགས་མཐོང་བར་བཞག་ལ། མིག་ཤེས་ཀྱིས་གཟུགས་ཀྱི་ངོ་བོ་
དང་ཁྱད་པར་ཅི་རིགས་འཛིན་པའི་སྒོ་ནས་དེ་མཐོང་བར་བཞག་སྟེ། རྣ་བ་སོགས་ལའང་སྦྱོར། མིག་སོགས་
དབང་པོ་ལྔའི་ཡུལ་གཟུགས་སྒྲ་སོགས་ཡིན་གྱི། འབྱུང་བ་བཞི་ནི་རེག་པའི་སྐྱེ་མཆེད་ཡིན་པས་མིག་རྣ་སོགས་
བཞིས་དངོས་སུ་མི་འཛིན་ནོ། ། དེས་ནི་གཟུགས་ཀྱི་སྐྱེ་མཆེད་ནི་མིག་ཤེས་ཀྱི་གཟུང་བྱ་སྟེ་ཁ་དོག་དང་དབྱིབས་
རྣམས་སོ། ། ཁ་དོག་ལ་དབྱེ་ན་རྩ་བའི་ཁ་དོག་བཞི་དང་། ཁ་དོག་བརྒྱད་དོ། ། དཀར་པོ་དང་སེར་པོ་དང་
དམར་པོ་དང་སྔོན་པོ་དང་བཞི་ནི་རྩ་བའི་ཁ་དོག་སྟེ། ལྗང་ཁུ་ནི་སྔོ་སེར་འདྲེས་པས་རྩ་བའི་ཁ་དོག་མིན་ནོ། །
ཡན་ལག་གི་ཁ་དོག་ནི། སྤྲིན་དང་དུ་བ་དང་རྡུལ་དང་ཁུག་རྣ་དང་སྣང་བ་དང་མུན་པ་དང་གྲིབ་མ་དང་ཉི་འོད་
ཀྱི་ཁ་དོག་གོ །དབྱིབས་གཟུགས་ལ་བརྒྱད་ཡོད་དེ། རིང་པོ་དང་ཐུང་ངུ་དང་ལྷམ་པ་དང་ཟླུམ་པ་དང་མཐོ་བ་
དང་དམའ་བ་དང་ཕྱལ་ལེ་བ་དང་ཕྱལ་ལེ་བ་མ་ཡིན་པའི་དབྱིབས་སོ། ། ལྷམ་པ་ནི་གྲུ་བཞིའོ། ། ཟླུམ་པོ་ནི་རིལ་
རིལ་ལོ། ། ཕྱལ་ལེ་བ་ནི་མཉམ་པ་དང་དེ་མ་ཡིན་པ་ནི་མི་མཉམ་པ་སྟེ་ལེབ་ལེབ་ཡིན་མིན་ལྟ་བུའོ། ། དེ་ཡང་
ཐང་བདེ་བ་ལ་ངོས་མཉམ་པ་དང་། འབར་འབུར་ཅན་ལ་མི་མཉམ་པ་བརྗོད་པ་བཞིན་ནོ། ། ཁ་དོབ་དང་
དབྱིབས་ལ་མུ་བཞི་སྟེ། རྩ་བའི་ཁ་དོག་བཞི་དང་སྣང་བ་དང་ཉི་མའི་འོད་དང་མུན་པ་ནི་ཁ་དོག་ཏུ་ཡོད་ཀྱང་
དབྱིངས་སུ་མེད། རིང་པོ་ཐུང་ངུ་ལྷམ་པ་ཟླུམ་པ་མཐོ་དམའ་ཕུལ་ལེ་ཡིན་མིན་རྣམས་ནི་དབྱིབས་སུ་ཡོད་ཅིང་ཁ་
དོག་ཏུ་མེད། སྤྲིན་དུ་བ་ཁུག་རྣ་རྣམས་ནི་དབྱིབས་དང་ཁ་དོག་གཉིས་ཀར་ཡོད་པར་བཤད་པས་སོ། ། སྒྲའི་སྐྱེ་
མཆེད་ནི་ + རྣ་དབང་རྣམ་ཤེས་ཀྱི་གཟུང་བྱ་སྟེ། སྒྲ་ལ་རྩ་བའི་སྒོ་ནས་ཟིན་པ་དང་མ་ཟིན་པའི་སྒྲ་གཉིས། ཡན་
ལག་གི་སྒོ་ནས་དེ་རེ་རེ་ལའང་བཞི་བཞི། ཟིན་མ་ཟིན་ནི་དབང་པོས་ཟིན་མ་ཟིན་ལ་བྱེད་ཅིང་། དེ་ཡང་ལག་པ་
བརྡབ་པའི་སྒྲ་དང་། ངག་གི་བརྗོད་པའི་སྒྲ་རྣམས་ཟིན་པའི་སྒྲ་དང་། ཕྱི་རོལ་གྱི་ཆུ་དང་བྲག་རལ་བའི་སྒྲ་ལྟ་བུ་
མ་ཟིན་པའོ། ། ཟིན་མ་ཟིན་གཉིས་ལ་སེམས་ཅན་དུ་སྟོན་མི་སྟོན་པའི་སྒྲ་གཉིས་རེ་སྟེ། ངག་གིས་བརྗོད་པའི་སྒྲ་
ལྟ་བུ་ནི་སེམས་ཅན་དུ་སྟོན་པའི་སྒྲ་ཡིན་ལ། ཆུའི་སྒྲ་སོགས་ནི་སེམས་ཅན་དུ་མི་སྟོན་པའོ། ། ཟིན་པ་སེམས་
ཅན་དུ་སྟོན་པ་དང་མི་སྟོན་པ་ལ་སྙན་མི་སྙན་གཉིས་ཏེ་བཞི་ནི། སྐྱེས་བུའི་གླུ་སྙན་ལེན་པ་དང་དེས་ཚིག་རྩུབ་སྨྲ་
138

༄༅། ། ཕུང་བོ་ལྔའི་རྣམ་གཞག་ཆོས་མངོན་པའི་སྙིང་བོ་བསྡུས་པ། །
བ་དང་དེས་གླིང་བུ་འབུད་པ་དང་དེས་ཁུ་ཚུར་བརྡེགས་པའི་སྒྲ་ལྟ་བུའོ། ། མ་ཟིན་པ་སེམས་ཅན་དུ་སྟོན་པ་དང་
མི་སྟོན་པ་ལ་སྙན་མི་སྙན་གཉིས་རེ་སྟེ། བཞི་ནི། སྤྲུལ་བས་སྙན་པར་སྨྲ་བ་དང་དེས་ཚིག་རྩུབ་སྨྲ་བ་དང་ཕྱི་རོལ་
གྱི་འབྱུང་བའི་སྒྲ་སྙན་པ་དང་མི་སྙན་པ་ལྟ་བུའོ། ། དྲིའི་སྐྱེ་མཆེད་ནི་སྣ་དབང་རྣམ་ཤེས་ཀྱི་གཟུང་བྱ་སྟེ། རྩ་
བའི་སྒོ་ནས་ཞིམ་མི་ཞིམ་གཉིས། ཡན་ལག་གི་སྒོ་ནས་ཞིམ་པ་ལ་མཉམ་མི་མཉམ་གཉིས་དང་། མི་ཞིམ་པ་
ལའང་དེ་གཉིས་སོ། ། མཉམ་མི་མཉམ་ནི་དྲི་ཤས་ཆེ་མི་ཆེ་སྟེ། དྲི་གང་ཤས་ཆེ་བ་ནི་མི་མཉམ་པའོ། ། དེ་ཡང་
གཙོ་བོར་སྦྱར་བའི་དྲིའི་དབང་དུ་བྱས་སོ། ། རོའི་སྐྱེ་མཆེད་ནི་ལྕེ་དབང་རྣམ་ཤེས་ཀྱི་གཟུང་བྱ་སྟེ། དེ་ལ་རྩ་
བའི་སྒོ་ནས་མངར་བ་དང་སྐྱུར་བ་དང་ཁ་བ་དང་བསྐ་བ་དང་ཚྭ་བ་དང་ལན་ཚྭ་བ་དང་དྲུག་དང་། ཡན་ལག་གི་
སྒོ་ནས་མངར་བའི་མངར་བ་སོགས་སོ་དྲུག་དང་། རེ་རེ་ལའང་ལྕེ་ཤེས་དང་ལུས་ཤེས་དང་ལུས་སེམས་ལ་ཕན་
འདོགས་པའི་རོ་བརྒྱ་དང་བརྒྱུད་དོ། ། དེ་ལ་མངར་བ་ནི་སྦྲང་རྩི་དང་བུ་རམ་དང་ཀ་ར་སོགས་ཀྱི་རོ་ལྟ་བུ་དང་།
སྐྱུར་བ་ནི་སྐྱུར་རྩི་ལ་སོགས་པའོ། ། ལན་ཚྭ་ནི། ཚྭ་སྟེ་ད་ལྟ་ཚྭར་གྲགས་པའོ། ། ཚྭ་བ་ནི་ཚ་བ་གསུམ་མོ། ། ཁ་
བ་ནི་ཏིག་ཏ་ལ་སོགས་པའོ། ། བསྐ་བ་ནི་ཨ་བར་སྐྱུར་གསུམ་ལྟ་བུའི་རོའོ། ། དེ་ཡང་ཨ་རུ་ར་ལྟ་བུ་ནི་སའི་
ཁམས་ཡིན་ཞིང་། དེའི་ཁ་དོག་དང་དབྱིབས་ནི་གཟུགས་ཀྱི་སྐྱེ་མཆེད་ཡིན་ལ། དེའི་རོ་བསྐ་བ་ནི། རོའི་སྐྱེ་
མཆེད་ཡིན་ཞེས་ཞིབ་ཆ་བྱེད་དགོས་སོ། ། རེག་བྱའི་སྐྱེ་མཆེད་ནི་ལུས་ཤེས་ཀྱི་གཟུང་བྱ་སྟེ། དེ་ལ་འབྱུང་བཞི་
དང་འབྱུང་གྱུར་བདུན་ཏེ་བཅུ་གཅིག་གོ ། འབྱུང་གྱུར་བདུན་ནི་འཇམ་པ་དང་རྩུབ་པ་དང་ལྕི་བ་དང་ཡང་བ་
དང་བཀྲེས་པ་དང་སྐོམ་པ་དང་གྲང་བའི་རེག་བྱའོ། ། ལྕི་བ་དང་ཡང་བའི་ཁྱད་པར་སྲང་ལ་གཞལ་རྒྱུ་ཡོད་པ་ནི་
ལྕི་བ་དང་དེ་མེད་པ་ནི་ཡང་བའོ། ། བཀྲེས་པ་ནི་རླུང་སྟོབས་ཀྱིས་ཟས་ཟ་འདོད་པ་དང་། སྐོམ་པ་ནི་མེའི་
ཁམས་ཀྱིས་འཐུང་འདོད་བསྐྱེད་པའི་རེག་བྱ་ཞིག་ལུས་ཀྱི་ནང་དུ་སྐྱེས་པའོ། ། ཟས་འདོད་དང་འཐུང་འདོད་ནི་
བཀྲེས་སྐོམ་མིན་ཏེ། འདོད་པ་གཉིས་ནི་ཤེས་པ་ཡིན་པས་རེག་བྱར་མི་རུང་བའི་ཕྱིར་རོ། ། དེ་བཞིན་དུ་འཇམ་
རྩུབ་གྲང་བ་རྣམས་རེག་བྱ་དང་དེ་རྣམས་མྱོང་བྱེད་ནི་ཤེས་པའོ། ། ས་སོགས་ཁ་དོག་མིན་ཡང་ས་ཆུའི་ཁ་དོག་
སོགས་མཐོང་བས་ས་ཆུ་སོགས་མཐོང་ཞེས་ཐ་སྙད་བྱར་རུང་སྟེ། མཛོད་ལས། འཇིག་རྟེན་གྱི་ནི་ཐ་སྙད་དུ།
ཁ་དོག་དབྱིབས་ལས་ཞེས་བརྗོད། ། ཅེས་གསུངས་པའི་ཕྱིར། གལ་ཏེ་དེ་དག་ས་སོགས་མིན་ནི། དེ་དག་
མཐོང་བས་ས་སོགས་མཐོང་བར་ཇི་ལྟར་བཞག་ཅེ་ན་མི་འགལ་ཏེ། དཔེར་ན། མིའི་མགོ་སོགས་མི་མིན་ཡང་དེ་
དག་མཐོང་བས་མི་མཐོང་བར་བཞག་ཏུ་རུང་བ་བཞིན་ཡིན་པའི་ཕྱིར། དེས་ན་ས་དཀར་པོ་ས་དཀར་པོ་ཡིན་
དཀར་པོ་མིན་ཞེས་སོགས་དང་རྟ་དཀར་པོ་རྟ་དཀར་པོ་ཡིན་ཡང་། དཀར་པོ་མིན་ཞེས་བྱ་བ་སོགས་གཞན་ཡང་
139

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཚོན་ཞིང་། དེ་བཞིན་དུ་ས་གྲུ་བཞི་ནི་ས་གྲུ་བཞི་ཡིན་ཀྱང་གྲུ་བཞི་མིན་ཏེ། གྲུ་བཞི་ཡིན་ན། དབྱིབས་ཡིན་
དགོས་པས་འབྱུང་གྱུར་ཡིན་དགོས་ལ། ས་ཡིན་ན་འབྱུང་བ་ཡིན་དགོས་པའི་ཕྱིར། དེ་བཞིན་དུ་ཆུ་སོགས་
ལའང་སྦྱོར། གཞན་ཡང་། མི་ནག་པོ་ནི་མི་ནག་པོ་ཡིན་ཡང་ནག་པོ་མ་ཡིན་ཏེ། ནག་པོ་ཡིན་ན་ཁ་དོག་ཡིན་
དགོས་ལ། མི་ནག་པོ་མི་ཡིན་པས་གཟུགས་སུ་མི་རང་བའི་ཕྱིར། ཞེས་ཁྱད་པར་ཕྱེ་བར་བྱའི་ཁྱད་གཞི་ཁྱད་ཆོས་
ཐམས་ཅད་དབྱེ་བ་མེད་པར་གཅིག་ཏུ་འཁྲུལ་བར་མི་བྱའོ། ། ཁ་ཅིག་རྟ་དཀར་པོའི་སྤུ་ཁ་དོག་ཟེར་བའང་མ་
ཤེས་པ་ཡིན་ཏེ། སྤུ་དང་སྤུའི་ཁ་དོག་ལའང་ཁྱད་པར་དབྱེ་དགོས་པའི་ཕྱིར་ཏེ། སྤུ་ནི་ཁ་དོག་ཅན་ཡིན་པའི་
ཕྱིར་རོ། ། དེས་ན་ཁ་དོག་དང་ཁ་དོག་ཅན་དང་དབྱིབས་དང་དབྱིབས་ཅན་རྣམས་སོ་སོར་ཕྱེ་བ་གལ་ཆེ་སྟེ།
གཞན་དུ་ན་ཤེས་བྱས་ཐམས་ཅད་ལེབ་དུ་འགྲོའོ། ། རྣམ་པར་རིག་བྱེད་མ་ཡིན་པའི་གཟུགས་ནི་ལུས་ངག་གི་
རྣམ་པར་རིག་བྱེད་བཞིན་དུ་ཀུན་སློང་རྣམ་པར་རིག་པར་བྱེད་པའི་གཟུགས་ཞིག་སྟེ། སོ་ཐར་གྱི་སྐད་ཅིག་
གཉིས་པ་སོགས་དང་བསམ་གཏན་དང་ཟག་མེད་ཀྱི་སྡོམ་པ་རྣམས་སོ། ། དེ་ལ་བསམ་བཞིན་དུ་ལུས་གཡོ་འགུལ་
བྱེད་པ་སོགས་ལུས་ཀྱི་རྣམ་པར་རིག་བྱེད་དང་། ངག་གི་སྨྲ་བརྗོད་བྱེད་པ་ནི་ངག་གི་རིག་བྱེད་ཡིན་ལ། རྣམ་
པར་རིག་བྱེད་མ་ཡིན་པའི་བགཟུགས་ནི་རང་གི་ལུས་ང་ག་གིས་དངོས་སུ་མི་བྱེད་པར་ཡིད་ཀྱིས་དགེ་མི་དགེ་བྱེད་
འདོད་ཀྱི་དབང་གིས་རྒྱུད་ལ་དགེ་མི་དགེའི་གཟུགས་ཞིག་སྐྱེས་པའོ། ། གཞན་ཡང་། གཟུགས་དེ་ལ་བསྟན་
ཡོད་ཐོགས་བཅས་དང་། བསྟན་མེད་ཐོགས་བཅས་དང་། བསྟན་མེད་ཐོགས་མེད་ཀྱི་གཟུགས་གསུམ་སྟེ། ཁ་
དོག་དང་དབྱིབས་དང་རྣམ་པར་རིག་བྱེད་ཀྱི་གཟུགས་རྣམས་ནི་འདིའོ་ཞེས་མིག་གི་ཡུལ་དུ་བསྟན་དུ་ཡོད་པས་ན་
བསྟན་ཡོད་དང་། གཟུགས་ཅན་གཞན་ལ་གོ་ཐོགས་པས་ཐོགས་བཅས་སོ། ། མིག་སོགས་དབང་པོ་ལྔ་དང་སྒྲ་
དང་དྲི་དང་རོ་དང་རེག་བྱ་བཞི་ནི་མིག་གི་ཡུལ་དུ་བསྟན་དུ་མེད་ཀྱང་། ཡུལ་དང་གོ་ས་སོགས་ལ་ཐོགས་པས་
བསྟན་མེད་ཐོགས་བཅས་སོ། ། རྣམ་པར་རིག་བྱེད་མ་ཡིན་པའི་གཟུགས་སྡོམ་པ་ལྟ་བུ་ནི་སྔ་མ་ལྟར་མེད་པས་
བསྟན་མེད་ཐོགས་མེད་དང་། ཡང་དེ་ལ་དགེ་སོགས་གསུམ་སྟེ། གཟུགས་སྒྲ་གཉིས་དང་རྣམ་ཤེས་ཀྱི་ཁམས་
བདུན་དང་ཆོས་ཀྱི་ཁམས་བཅུ་ལ་དགེ་མི་དགེ་ལུང་མ་བསྟན་གསུམ་རེ་ཡོད་ལ། མིག་སོགས་དབང་པོ་ལྔ་དང་དྲི་
རོ་རེག་བྱ་སྟེ་བརྒྱད་ནི་ལུང་མ་བསྟན་ཁོ་ནར་ངེས་ཀྱི་དགེ་མི་དགེ་གཉིས་མེད་དོ། ། གཉིས་པ་ཚོར་བའི་ཕུང་པོའི་
སིལ་གདུང་བར་མ་གསུམ་ཅི་རིགས་ཉམས་སུ་མྱོང་བའི་སེམས་བྱུང་གི་ཕུང་པོ་སྟེ། ངོ་བོའི་སྒོ་ནས་བདེ་སྡུག་
བཏང་སྙོམས་ཀྱི་ཚོར་བ་གསུམ། བདག་རྐྱེན་གྱི་སྒོ་ནས་མིག་གི་འདུས་ཏེ་རེག་བའི་རྐྱེན་གྱི་ཚོར་བ་ནས་ཡིད་ཀྱི་
འདུས་ཏེ་རེག་པའི་རྐྱེན་གྱི་ཚོར་པའི་བར་དྲུག དེ་རེ་རེ་ལ་ཡང་བདེ་སྡུག་བར་མ་གསུམ་དུ་ཕྱེ་བས་བཅོ་བརྒྱད།
140

༄༅། ། ཕུང་བོ་ལྔའི་རྣམ་གཞག་ཆོས་མངོན་པའི་སྙིང་བོ་བསྡུས་པ། །
བསྡུ་ན་གཉིས་སུ་འདུ་སྟེ་མིག་རྣ་བ་སྣ་ལྕེ་ལུས་ཀྱི་ཚོར་བ་རྣམས་ནི་ལུས་ཚོར་ཡིན་ལ། ཡིད་ཤེས་ཀྱི་འཁོར་གྱི་ཚོར་
བ་རྣམས་ནི་སེམས་ཚོར་ཡིན་ནོ། ། དེ་ཡང་ལུས་ཀྱི་ཚོར་བ་སྤྱི་ཙམ་ལ་ལུས་ཚོར་ཞེས་བརྗོད་ཀྱང་། མིག་རྣ་བ་སྣ་
ལྕེའི་རྣམ་ཤེས་ཀྱི་འཁོར་གྱི་ཚོར་བ་བཞི་ནི་ལུས་ཚོར་བྱེ་བྲག་པ་ཡིན་ཏེ། མིག་སོགས་བཞི་ནི་ལས་ཀྱི་ཆ་ཤས་ཡིན་
པའི་ཕྱིར་རོ། ། གང་གིས་མྱོང་ན་ཚོར་བས་མྱོང་ངོ་། ། གང་མྱོང་ན་ཡུལ་གྱི་འགྱུར་བ་སྟེ་རྣམ་སྨིན་དངོས་
བཏགས་ཅི་རིགས་མྱོང་ངོ་། ། ཇི་ལྟར་མྱོང་ན་སིམ་གདུང་བར་མ་གསུམ་གྱི་ངོ་བོར་མྱོང་ངོ་། ། ཞེས་བྱ་བྱེད་ལས་
གསུམ་དང་སྦྱར་རོ། ། འོན་ཀྱང་གང་མྱོང་བ་འདི་ཤིན་ཏུ་དཀའ་བས་འཕགས་བོད་ཀྱི་མཁས་པ་ཁ་ཅིག་རེག་པ་
མྱོང་ཞེས་ཟེར་བ་དང་། ཡང་ཁ་ཅིག་ཚོར་བའི་མྱོང་བྱ་ཡིན་ན་ཤེས་པ་ཡིན་པས་ཁྱབ་ཟེར་བ་དང་། ཁ་ཅིག་ཟས་
བཟང་པོའི་རོ་མྱོང་བ་དང་། སྔོན་འཛིན་ཚོར་བ་ལྟ་བུའི་མྱོང་བྱ་ལ་གཟུགས་ཀྱང་ཡོད་དེ། སྔ་མའི་མྱོང་བྱ་ལ་རོ་
དང༌། ཕྱི་མའི་མྱོང་བྱ་ལ་སྔོན་པོའི་ཆ་ཤས་ཀྱང་ཡོད་པའི་ཕྱིར་ཞེས་ཟེར་ཏེ་དཔྱད་དགོས་པར་སྣང་ངོ༌། ། ཚོར་
བ་བདེ་སྡུག་བཏང་སྙོམས་གསུམ་གྱིས་ནི་ཡུལ་སིམ་གདུང་བར་མ་གསུམ་མྱོང་བར་བཤད་པའི་ཕྱིར། བདེ་སྡུག་
བར་མ་གསུམ་ལང་མྱོང་བར་འདོད་དགོས་ལ། དེ་ལྟར་ན་མྱོང་བྱའི་ཡུལ་ལ་བདེ་སྡུག་བར་མ་གསུམ་དང་། མྱོང་
བྱེད་ཀྱི་ཡུལ་ཅན་ལའང་བདེ་སྡུག་བར་མ་གསུམ་ཁས་ལེན་དགོས་པར་མངོན་ཏེ། ཚོར་བ་མྱོང་བའི་ངོ་བོར་སྐྱེས་
ཤིང་དེའི་མྱོང་བྱ་ནི་ཡོད་ལ་ཚོར་བས་ཚོར་བ་མྱོང་ཞེས་བྱ་བར་ནི་མི་རུང་བའི་ཕྱིར་རོ། ། གསུམ་པ་འདུ་ཤེས་ཀྱི་
ཕུང་པོ་ནི། རང་ཡུལ་གྱི་མཚན་མའམ་སྤུ་རིས་མ་འདྲེས་པར་འཛིན་པར་བྱེད་པའི་སེམས་བྱུང་རྣམས་ཏེ། དབྱེ་
ན་མིག་གི་འདུས་ཏེ་རེག་པ་ལས་བྱུང་བའི་འདུ་ཤེས་ནས་ཡིད་ཀྱི་འདུས་ཏེ་རེག་པ་ལས་བྱུང་བའི་འདུ་ཞེས་ཀྱི་བར་
དྲུག་དང་། རྟོག་བཅས་དང་རྟོག་མེད་ཀྱི་འདུ་ཤེས་གཉིས་ཡོད། དབང་ཤེས་སུ་གྱུར་པའི་འདུ་ཤེས་རྣམས་ནི་
རྟོག་མེད་དང་། ཡིད་ཤེས་ཀྱི་འཁོར་དུ་གྱུར་པའི་འདུ་ཤེས་ལ་རྟོག་བཅས་གཙོ་ཚེའོ། ། འོན་ཀྱང་ཡིད་ཤེས་ལ་
རྟོག་མེད་ཡོད་དེ། བྱིས་པའི་འདུ་ཤེས་ཕལ་ཆེར་དང་། མཚན་མེད་ཀྱི་དབྱིངས་སུ་ཞུགས་པ་དང་། སྲིད་རྩེ་
དང་། འདུ་ཤེས་མེད་པ་དང་འགོག་པ་ལ་ཞུགས་པའི་འདུ་ཤེས་རྣམས་རྟོག་མེད་ཀྱི་འདུ་ཤེས་སོ། ། དེ་རྣམས་ལ་
འདུ་ཤེས་པ་ཙམ་ཡོད་ཀྱང་འདི་ནི་འདིའོ་ཞེས་མི་རྟོག་པས་རྟོག་མེད་ཀྱི་འདུ་ཤེས་སུ་བཞག་གོ ། བྱིས་པ་ཆུང་
ངུའི་འདུ་ཤེས་ལ་འདི་ནི་ཕ་མའོ་སྙམ་པའི་རྟོག་བཅས་ཀྱི་འདུ་ཤེས་ཀྱང་ཡོད་ལ། བརྡ་ལེགས་པོ་མི་ཤེས་པས་འདི་
ནི་འདི་དང་འདིའོ་ཞེས་མ་ངེས་པའི་འདུ་ཤེས་རྣམས་ནི་མཚན་མེད་རྟོག་མེད་ཀྱི་འདུ་ཤེས་སུ་བཞག་པ་ཡིན་
ནོ། ། གཞན་འདོད་ཁམས་ཀྱི་འདུ་ཤེས་རྣམས་ནི་རྒྱ་ཆུང་ངུའི་འདུ་ཤེས་དང༌། གཟུགས་ཁམས་ཀྱི་འདུ་ཤེས་ནི་
རྒྱ་ཆེན་པོའི་འདུ་ཤེས་དང་། གཟུགས་མེད་དང་པོ་གཉིས་ཀྱི་འདུ་ཤེས་ནི་ཚད་མེད་པའི་འདུ་ཤེས་སོ། ། མདོར་
141

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ན་མིག་གིས་མཐོང་བ་དང་། རྣ་བས་ཐོས་པ་དང་། སྣས་སྣོམ་པ་དང་། ལྕེས་མྱོང་བ་དང་། ལུས་ཀྱིས་རེག་པ་
དང་། ཡིད་ཀྱིས་རྟོག་པ་གང་ཡིན་པའི་དོན་མཚན་མར་བཟུང་ནས་འདི་དང་འདིའོ་ཞེས་བྱེ་བྲག་འབྱེད་པ་དང་།
ཐ་སྙད་འདོགས་པའི་སེམས་བྱུང་རྣམས་ནི་འདུ་ཤེས་སུ་འཇོག་གོ ། བཞི་བ་འདུ་བྱེད་ཀྱི་ཕུང་བོ་ནི། གཟུགས་
ཚོར་འདུ་ཤེས་རྣམ་ཤེས་ཀྱི་ཕུང་བོ་བཞི་ལས་གཞན་པའི་འདུ་བྱས་རྣམས་ཏེ། དེ་ལ་དབྱེ་ན་མཚུངས་ལྡན་འདུ་
བྱེད་དང་། ལྡན་མིན་འདུ་བྱེད་དོ། ། ཤེས་པར་གྱུར་པའི་འདུ་བྱེད་རྣམས་ནི་མཚུངས་ལྡན་འདུ་བྱེད་དང་།
ཤེས་པ་མ་ཡིན་པའི་འདུ་བྱེད་རྣམས་ནི་ལྡན་མིན་འདུ་བྱེད་དོ། ། མཚུངས་ལྡན་འདུ་བྱེད་ལ་ཞེ་དགུ་ཡོད་དེ།
སེམས་བྱུང་ང་གཅིག་ལས་ཚོར་བ་དང་འདུ་ཤེས་གཉིས་མ་གཏོགས་པའི་ཞེ་དགུའོ། ། ཚོར་འདུ་གཉིས་ནི་རྩོད་
པའི་རྩ་བར་གྱུར་པ་དང་འཁོར་བའི་རྒྱུར་ལས་གསོག་པ་སོགས་ཀྱི་ཁྱད་པར་དུ་མ་དང་ལྡན་པས་ང་དགུ་ལས་
ལོགས་སུ་བཤད་དེ། ཚོར་བ་བདེ་སྡུག་བར་མའི་དབང་གིས་ཆགས་སྡང་གཏི་མུག་གསུམ་བསྐྱེད་དེ། འདུ་ཤེས་
ཕྱིན་ཅི་ལོག་ཏུ་གྱུར་ནས་འཁོར་བར་སྐྱེ་བའི་ཕྱིར་རོ། ། སེམས་བྱུང་ང་གཅིག་པོ་གང་ཞེ་ན། ཚོར་བ་དང་འདུ་
ཤེས་དང་སེམས་པ་དང་རེག་པ་དང་ཡིད་ལ་བྱེད་པ་ལྔ་ནི་ཀུན་འགྲོ་ལྔ་སྟེ། ཚོར་འདུ་གཉིས་ནི་བཤད་ཟིན་ལ།
སེམས་པ་ནི། སེམས་དགེ་མི་དགེ་སོགས་ཀྱི་ཡུལ་ལ་གཡོ་བར་བྱེད་པའི་སེམས་བྱུང་ངོ་། ། རེག་པ་ནི། ཡུལ་
དབང་རྣམ་ཤེས་གསུམ་འདུས་པ་ལ་བརྟེན་ནས་ཡུལ་གྱི་འགྱུར་བ་ཡོངས་སུ་གཅོད་པའི་སེམས་བྱུང་ངོ༌། ། ཡིད་
བྱེད་ནི། སེམས་ཀྱི་འཇུག་པ་ངེས་པའི་སེམས་བྱུང་ཞིག་སྟེ་ཚུལ་བཞིན་ཡིད་ལ་བྱེད་པ་དང་ཚུལ་བཞིན་མ་ཡིན་
པའི་ཡིད་ལ་བྱེད་པའི་སེམས་བྱུང་རྣམས་སོ། ། འདི་ལྔ་ནི་སེམས་ཀུན་གྱི་འཁོར་དུ་འགྲོ་བས་ཀུན་འགྲོའོ། །
འདུད་པ་དང་མོས་པ་དང་དྲན་པ་དང་ཏིང་ངེ་འཛིན་དང་ཤེས་རབ་ལྔ་ནི་ཡུལ་ངེས་ལྔ་སྟེ། འདུན་པ་ནི། ཡུལ་
དེ་ཉིད་དོན་དུ་གཉེར་བའི་འདོད་པ་ཞིག་གོ ། དེ་ཡང་སངས་རྒྱས་འདོད་ནས་དོན་དུ་གཉེར་བ་ལྟ་བུ་འདོད་པ་
དང་འདུན་པ་ཡིན་ཡང་སྲིད་པ་མིན། བུད་མེད་ལྟ་བུ་འདོད་པ་ནི་འདོད་འདུན་སྲིད་པ་གསུམ་ཀ་ཡིན་ནོ། །
མོས་པ་ནི། ཇི་ལྟར་ངེས་པའི་དོན་འཛིན་འདོད་པ་སྟེ་དཀོན་མཆོག་གི་ཡོན་ཏན་དྲན་ནས་མོས་པ་ལྟ་བུའོ། །
དྲན་པ་ནི། ཇི་ལྟར་ངེས་པའི་དོན་མི་བརྗེད་པར་འཛིན་པའི་སེམས་བྱུང་ངོ༌། ། ཏིང་ངེ་འཛིན་ནི། རིང་ཐུང་
གང་ཡིན་ཡང་དགེ་བའི་དམིགས་པ་ལ་རྩེ་གཅིག་ཏུ་གནས་པའི་སེམས་བྱུང་སྟེ་མི་དགེ་བ་ལ་རྩེ་གཅིག་པ་རྣམས་དེ་
མིན་ནོ། ། ཤེས་རབ་ནི། དམིགས་པའི་ཆོས་རབ་ཏུ་ལེགས་པར་རྣམ་པར་འབྱེད་པའི་སེམས་བྱུང་སྟེ་ལོག་པའི་
ཤེས་རབ་རྣམས་དེ་མིན་ནོ། དེ་རྣམས་ནི་རང་རང་གི་ཡུལ་སོ་སོ་འམ་རེ་རེར་ངེས་པས་ཡུལ་ངེས་སོ། ། དད་པ་
ནས་ཤིན་ཏུ་སྦྱངས་པའི་བར་བཅུ་གཅིག་ནི་དགེ་བ་བཅུ་གཅིག་སྟེ། དད་པ་ནི། ཡུལ་ཁྱད་པར་ཅན་དང་བླང་
142

༄༅། ། ཕུང་བོ་ལྔའི་རྣམ་གཞག་ཆོས་མངོན་པའི་སྙིང་བོ་བསྡུས་པ། །
དོར་གྱི་གནས་སོགས་ལ་དགའ་བའི་སེམས་བྱུང་རྣམས་ཏེ། བླ་མ་དང་དཀོན་མཆོག་དང་ལས་རྒྱུ་འབྲས་དང་
བདེན་པ་བཞིའི་བླང་དོར་རྣམས་ལ་འཇུག་པར་འདོད་པ་རྣམས་སོ། ། ངོ་ཚ་ཤེས་པ་ནི། བྱ་བ་འདི་ཆོས་དང་མི་
མཐུན་པས་བྱར་མི་རུང་སྙམ་ནས་ཉེས་པ་ལ་འཛེམ་པའོ། ། ཁྲེལ་ཡོད་ནི། འདི་ལྟར་བྱས་ན་གཞན་གྱིས་སྨད་དུ་
འོང་སྙམ་དུ་ཉེས་པ་ལ་འཛེམ་པའོ། ། བག་ཡོད་ནི། ཉེས་པའི་ཕྱོགས་ཀུན་ལ་སེམས་སྲུང་བའོ། ། བཏང་
སྙོམས་ནི། ཕྱོགས་རིས་སུ་མི་གཅོད་པར་བར་མར་གནས་པའོ། ། མི་འཚེ་བ་ནི། གཞན་ལ་ཐོ་མི་འཚམ་པ་སྟེ་
གནོད་པར་མི་སེམས་པའོ། ། འདོད་ཆགས་མེད་པའི་དགེ་བ་ནི། འདོད་པའི་ཡུལ་ལྔ་ལ་སོགས་པའི་ཟག་
བཅས་ཀྱི་དངོས་པོ་ལ་མ་ཆགས་པའོ། ། ཞེ་སྡང་མེད་པ་ནི། གཞན་ལ་མནར་སེམས་མེད་པའོ། ། གཏི་མུག་
མེད་པ་ནི། ལས་འབྲས་སོགས་བླང་དོར་རགས་པ་ལ་རྨོངས་པ་མེད་པའོ། ། བརྩོན་འགྲུས་ནི། དགེ་བའི་བྱ་བ་
ལ་སྤྲོ་བ་སྟེ་མི་དགེ་བ་ལ་སྤྲོ་བ་ནི་དེ་མིན་ནོ། ། ཤིན་སྦྱངས་ནི། སེམས་ལས་རུང་དུ་བྱེད་པའོ། ། འདི་རྣམས་ནི་
དགེ་བར་ངེས་པས་ན་དགེ་བ་བཅུ་གཅིག་གོ ། འདོད་ཆགས་དང་ཁོང་ཁྲོ་དང་ང་རྒྱལ་དང་མ་རིག་པ་དང་ཐེ་
ཚོམ་ཉོན་མོངས་ཅན་རྣམས་ནི་རྩ་ཉོན་དྲུག་གོ ། འདོད་ཆགས་ནི་ཟག་བཅས་ཀྱི་དངོས་པོ་ལ་སྲེད་པའི་སེམས་
བྱུང་རྣམས་སོ། ། དེ་ཡང་ཟག་བཅས་ཀྱི་གཟུགས་མཛེས་པ་དང་སྒྲ་སྙན་པ་དང་དྲི་རོ་ཞིམ་པ་དང་རེག་བྱ་འཇམ་
པ་ལྟ་བུ་འདོད་པའི་ཡུལ་ཡུལ་སྲེད་པ་སྟེ། སངས་རྒྱས་ཀྱི་སྐུ་མཛེས་པ་དང་གསུང་སྙན་པ་སོགས་འདོད་པ་ནི་དེ་
མིན་ནོ། ། ཁོང་ཁྲོ་ནི། གཞན་ལ་ཀུན་ནས་མནར་སེམས་དྲག་ཏུ་བྱེད་པའོ། ། ང་རྒྱལ་ནི། སེམས་ཁེངས་པའི་
རྣམ་པ་ཅན་ནོ། ། མ་རིག་པ་ནི། ཡུལ་ཡང་དག་པའི་དོན་དང་ལས་འབྲས་སོགས་ལ་རྨོངས་པའོ། ། ཐེ་ཚོམ་
ཉོན་མོངས་ཅན་ནི། རང་ཡུལ་ལ་དོན་མི་འགྱུར་དུ་དོགས་པ་སྟེ། ལས་འབྲས་བདེན་ནམ་མི་བདེན་ཕལ་ཆེར་མི་
བདེན་པ་འདྲའོ་སྙམ་པ་ལྟ་བུའོ། ། འདི་དག་གིས་སྲིད་པའི་རྩ་བ་བྱེད་པས་རྩ་ཉོན་དུ་བཞག་གོ ། འཇིག་ལྟ་
དང་ལོག་ལྟ་དང་མཐར་ལྟ་དང་ལྟ་བ་མཆོག་འཛིན་གྱི་ལྟ་བ་དང་ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་
ལྟ་བ་རྣམས་ནི་ལྟ་བ་ལྔ་སྟེ། འཇིག་ལྟ་ནི། ཉེར་ལེན་གྱི་ཕུང་པོ་འདི་ལ་དམིགས་ནས་བདག་གམ་བདག་གིར་
འཛིན་པའི་ཤེས་རབ་ཉོན་མོངས་ཅན་ནོ། ། མཐར་ལྟ་ནི། འཇིག་ལྟས་བཟུང་བ་ལྟར་གྱི་བདག་དེ་རྟག་ཆད་
གང་རུང་དུ་ལྟ་བའོ། ། ལོག་ལྟ་ནི། དཀོན་མཆོག་དང་ལས་འབྲས་སོགས་ཡུལ་ཁྱད་པར་ཅན་ཡོད་པ་ལ་ནི་དེ་
མེད་པར་ལྟ་བའོ། ། ལྟ་བ་མཆོག་འཛིན་ནི། ལྟ་ངན་དེ་ལྟ་བུ་ལ་ལྟ་བ་མཆོག་ཡིན་ནོ་སྙམ་དུ་འཛིན་པའོ། །
བརྟུལ་ཞུགས་མཆོག་འཛིན་ནི། ཚུལ་ཁྲིམས་དང་བརྟུལ་ཞུགས་ངན་པ་ལ་མཆོག་ཏུ་འཛིན་པའོ། ། འདི་ལྔ་ནི་
ལྟ་ངན་ལ་ལྟ་བ་ཞེས་བཏགས་པའོ། ། ཁྲོ་བ་ནས་རྣམ་གཡེང་གི་བར་ཉི་ཤུ་ནི་ཉེ་ཉོན་ནོ། ། ཁྲོ་བ་ནི། གནོད་
143

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བྱེད་ལ་ཡིད་འཁྲུགས་པའི་སེམས་བྱུང་སྟེ། འདི་ནི་ཁོང་ཁྲོ་ལས་བྱུང་བ་ཡིན་གྱི་ཁྲོང་ཁྲོ་དང་གཅིག་མིན་ནོ། །
ཁོན་འཛིན་ནི། གནོད་བྱེད་ལ་ཤ་གཉེར་བ་མི་གཏོང་བའོ། ། འཆབ་སེམས་ནི། ཉེས་པ་བྱས་པ་དགོས་མེད་དུ་
སྦེད་པའོ། ༑ འཚིག་པ་ནི། ཁྲོ་བས་ཀུན་ནས་བསླངས་པའི་སྒོ་ནས་སེམས་འཚིག་པའོ། ། ཕྲག་དོག་ནི།
གཞན་གྱི་ཡོན་ཏན་དང་ཡོ་བྱད་སོགས་ཀྱི་ཕུན་ཚོགས་ལ་ཡིད་འཁྲུགས་པའོ། ། སེར་སྣ་ནི། ཟག་བཅས་ཀྱི་ཡོ་
བྱད་དམ་དུ་འཛིན་པའོ། ། སྒྱུ་ནི། ཉེས་པ་འགའ་ཞིག་ཟུར་གྱིས་པ་གཞན་དུ་སྒྱུར་བའོ། གཡོ་ནི། ཡོན་ཏན་དེ་
མེད་བཞིན་དུ་ཡོད་པ་ལྟར་སྟོན་པའོ། ། རྒྱགས་པ་ནི། རང་གི་ཡོ་བྱད་སོགས་ལ་ཆགས་ཤིང་དྲེགས་པའོ། །
རྣམ་པར་འཚེ་བ་ནི། གཞན་ལ་ཐོ་འཚམ་པའོ། ། ངོ་ཚ་མེད་པ་ནི། རང་དང་ཆོས་གང་རུང་རྒྱུ་མཚན་དུ་བྱས་
ནས་ཉེས་པ་ལ་མི་འཛེམ་པའོ། ། ཁྲེལ་མེད་ནི། གཞན་གྱི་བྱ་བ་ལ་མི་འཛེམ་པའོ། ། རྨུགས་པ་ནི། ལུས་
སེམས་བློང་བློང་པོར་བྱེད་པའོ། ། རྒོད་པ་ནི། སེམས་མ་ཞི་བར་བྱེད་པའོ། ། མ་གུས་པ་ནི། ཡོན་ཏན་དང་
ཡོན་ཏན་ཅན་དང་བླང་དོར་སོགས་ལ་མི་གུས་པའོ། ། ལེ་ལོ་ནི། དགེ་བ་ལ་མི་སྤྲོ་བའོ། ། བག་མེད་ནི། སྤྱོད་
པ་ཕྱིན་ཅི་ལོག་ཏུ་བྱེད་པའོ། ། བརྗེད་པས་ནི། དགེ་བའི་དམིགས་རྣམ་ཤེས་ཟིན་བརྗེད་པའོ། ། ཤེས་བཞིན་
མ་ཡིན་པ་ནི། བྱ་བ་དེ་མི་ཤེས་པའམ་ཤེས་ཀྱང་དྲན་པ་ཡེངས་ནས་འཇུག་པའོ། ། རྣམ་གཡེང་ནི། དགེ་བའི་
དམིགས་པ་ལས་ཡིད་ཕྱིར་འཕྲོ་བར་བྱེད་པའི་སེམས་བྱུང་སྟེ། འདི་རྣམས་ནི་རྩ་ཉོན་ལས་བྱུང་ཞིང་དེ་དང་ཉེ་
བས་ཉེ་ཉོན་ཞེས་བྱའོ། ། གཉིད་ནི། སེམས་ཀུན་ནས་སྡུད་པར་བྱེད་པའི་ལས་ཅན་གྱི་སེམས་བྱུང་ངོ་། །
འགྱོད་པ་ནི། བྱས་ཟིན་པའི་ཡུལ་ལ་ཡིད་བཅུག་པའམ་མི་དགའ་བའོ། ། རྟོག་པ་ནི། ཡུལ་ལ་རྩིང་བར་འཇུག་
པར་བྱེད་པའོ། ། དཔྱོད་པ་ནི། ཡུལ་ལ་ཞིབ་པའི་རྣམ་པས་འཇུག་པར་བྱེད་པ་སྟེ། དེ་བཞི་ནི་སྐབས་འགའ་
ཞིག་ཏུ་དགེ་བར་འགྱུར་ལ། གཞན་གྱི་ཚེ་མི་དགེ་བར་ཡང་འགྱུར་ཞིང་། ལུང་མ་བསྟན་དུའང་འགྱུར་སྲིད་པས་
གཞན་འགྱུར་ཞེས་བྱའོ། ། དཔེར་ན་གཉིད་དུས་སུ་སངས་རྒྱུས་མཐོང་བར་རྨིས་ནས་དད་པ་ནི་དགེ་བ་དང་།
སྲོག་བཅད་པར་རྨིས་ནས་དགའ་བ་ནི་མི་དགེ་བ་དང་། དྲན་མེད་དུ་སོང་བ་ལྟ་བུ་ལུང་མ་བསྟན་དུ་འགྱུར་ཞིང་།
མི་དགེ་བ་བྱས་པ་ལ་འགྱོད་པ་ནི་དགེ་བ་དང་། དགེ་བ་བྱས་པ་ལ་འགྱོད་པ་ནི་མི་དགེ་བ་དང་། བར་མ་ཞིག་ལ་
འགྱོད་པ་ནི་ལུང་མ་བསྟན་དུ་འགྱུར་བ་བཞིན་ནོ། ། སྤྱིར་འདུ་བྱེད་ཀྱི་གཙོ་བོ་ནི་ལས་དཀར་ནག་གཉིས་ཏེ།
ལས་ལ་ནི་སེམས་བྱུང་དང་གཟུགས་ཅན་གཉིས་སུ་དབྱེའོ། ། ལྡན་མིན་འདུ་བྱེད་ནི། གཟུགས་དང་སེམས་
སེམས་བྱུང་གི་གནས་སྐབས་ལ་བཏགས་པ་སྟེ། སྔར་བཤད་པ་དེ་རྣམས་སོ། ། འོན་ཀྱང་མིང་ཚིག་ཡི་གེ་གསུམ་
ལྡན་མིན་དུ་བཤད་པ་ནི་དེ་གསུམ་གྱི་ཚོགས་རྒྱུན་དང་སྒྲ་སྤྱིའི་འཕྲེང་བ་ལ་འདོད་པའི་དབང་དུ་མཛད་པ་སྟེ།
144

༄༅། ། ཕུང་བོ་ལྔའི་རྣམ་གཞག་ཆོས་མངོན་པའི་སྙིང་བོ་བསྡུས་པ། །
ལུགསགཞན་ཁ་ཅིག་ལ་སྒྲའི་ངོ་བོར་འདོད་དེ། དེ་ལྟར་ན་གཟུགས་ཀྱིས་བསྡུས་པར་འདོད་དགོས་སོ། །
མདོར་ན་མི་རྟག་པ་ཡིན་ན། ཁྱོད་ཀྱི་མི་རྟག་པ་དང་སྐྱེ་འཇིག་སོགས་ལྡན་མིན་འདུ་བྱེད་ཡིན་པས་ཁྱབ་པོ། །
ལྡན་མིན་འདུ་བྱེད་ཅེས་པའི་དོན་ནི། སེམས་བྱུང་རྣམས་སེམས་དང་མཚུངས་ལྡན་རྣམ་པ་ལྔས་མཚུངས་པར་
ལྡན་པ་བཞིན་དུ། ལྡན་མིན་རྣམས་དེ་ལྟར་མི་ལྡན་པའི་དོན་ནོ། ། ལྔ་བ་རྣམ་ཤེས་ཀྱི་ཕུང་བོ་ནི། རང་སྟོབས་
ཀྱིས་ཡུལ་གྱི་ངོ་བོ་སོ་སོར་རྣམ་པར་རིག་པའི་གཙོ་སེམས་སོ། ། དེ་ལ་མིག་གི་རྣམ་ཤེས་ནས་ཡིད་ཀྱི་རྣམ་ཤེས་ཀྱི་
བར་དྲུག་དང་། ཀུན་གཞི་དང་ཉོན་ཡིད་ཁས་ལེན་པའི་ངེས་པ་མེད་ཀྱང་འདོད་ན་དེ་གཉིས་བསྣན་པས་རྣམ་
ཤེས་ཚོགས་བརྒྱད་དོ། ། དབང་པོའི་རྣམ་ཤེས་ལྔའི་ཡུལ་ལྔ་ནི་བཤད་ཟིན་ལ། ཡིད་ཀྱི་རྣམ་ཤེས་ཀྱི་ཡུལ་ནི
ཆོས་ཁམས་ཏེ་སེམས་དང་ཡིད་དང་རྣམ་ཤེས་དང་གཙོ་སེམས་རྣམས་ནི་དོན་གཅིག་མིང་གི་རྣམ་གྲངས་སོ། །
སེམས་སེམས་བྱུང་རྣམས་ཡུལ་ལ་དམིགས་ཚུལ་ནི། སེམས་ནི་རང་གི་ཡུལ་དེ་དང་དེའི་ངོ་བོ་ལ་དམིགས་པ་ཙམ་
གྱིས་འཇོག་ལ། སེམས་བྱུང་རྣམས་ཁྱད་པར་ལ་དམིགས་པའི་སྒོ་ནས་འཇོག་པ་ཡིན་ཏེ། དཔེར་ན། སྔོན་པོ་
འཛིན་པའི་མིག་གི་རྣམ་ཤེས་དེ་སྔོན་པོ་ཉིད་འཛིན་པ་ཙམ་གྱིས་མཚན་ཉིད་རྫོགས་ལ། དེའི་འཁོར་གྱི་ཚོར་བ་
སོགས་ནི་སྔོན་པོའི་ཁྱད་པར་ལ་དམིགས་པའི་སྒོ་ནས་འཇོག་གི ། སྔོན་པོ་འཛིན་པ་ཙམ་གྱིས་མི་ཆོག་གོ །
ཤེས་པ་རྣམས་ནི་བློའི་ངོ་བོར་དུ་མར་སྤུངས་པ་ལྟར་སྣང་བས་ཕུང་པོ་ཞེས་བྱ་ཡི། གཟུགས་ལྟ་སྤུངས་པ་ནི་མ་ཡིན་
ནོ། ། གསུམ་པ་འཕྲོས་དོན་ལ་གཉིས། གོ་རིམ་དང༌། དགོས་པའོ། ། དང་པོ་ནི། ཕུང་པོ་ལྔའི་གོ་རིམ་ལ་
གཟུགས་དང་པོར་བྱས་ནས་བསྟན་པ་ནི། གཟུགས་ཤིན་ཏུ་རགས་པས་དང་པོར་བསྟན་ལ། དེ་ལས་ཚོར་བ་
ཅུང་ཕྲ་དེ་ལས་འདུ་ཤེས་ཕྲ། དེ་ལས་འདུ་བྱེད་ཕྲ། དེ་རྣམས་ལས་རྣམ་ཤེས་ཕྲ་བའི་རིམ་པའི་དབང་དུ་བྱས་པ་
དང་། ཡང་དང་པོར་གཟུགས་མཐོང་ནས་ཉོན་མོངས་སྐྱེ། དེ་ནས་ཚོར་བ་བདེ་བ་འདོད། དེ་ནས་འདུ་ཤེས་
ཕྱིན་ཅི་ལོག་ཏུ་འབྱུང་། དེ་ལས་འདུ་བྱེད་ཀྱི་ལས་གསོག དེ་ལས་རྣམ་ཤེས་ཉོན་མོངས་ཅན་དུ་འགྱུར་བའི་རིམ་
པ་དང་། ཡང་སྣོད་ཀྱིས་ཟས་ཀྱི་རྟེན་བྱེད་པ་ལྟར་གཟུགས་ཀྱིས་ཚོར་བའི་རྟེན་བྱེད། ཟས་ལོངས་སྤྱད་བྱ་ཡིན་པ་
ལྟར་ཚོར་བདེ་རྣམ་ཤེས་ཀྱི་སྤང་བྱ། ཚོད་མ་དང་ཚྭས་ཟས་ཞིམ་པར་བྱེད་པ་ལྟར་འདུ་ཤེས་ཀྱི་བདེ་སྡུག་སོགས་ཀྱི་
ཐ་སྙད་བྱེད། ལག་བདེས་ཟས་འདྲེན་པ་ལྟར་འདུ་བྱེད་ཀྱིས་བདེ་སྡུག་སྐྱེད་པར་བྱེད། སྐྱེས་བུས་ཟས་ཟ་བ་ལྟར་
རྣམ་ཤེས་ཀྱིས་བདེ་སྡུག་ལ་ལོངས་སྤྱོད་པའི་གོ་རིམ་ལྟར་རོ། ། ཡང་མིག་སོགས་དབང་པོ་ལྔའི་གོ་རིམ་ནི། མིག་
གིས་ཐག་ཤིན་ཏུ་རིང་པའི་གཟུགས་མཐོང་། རྣ་བས་རིང་བའི་སྒྲ་ཐོས་ཀྱང་མིག་གིས་མཐོང་བ་ཙམ་མི་ཐོས།
སྣས་ཐག་ཉེ་བའི་དྲི་ཚོར་བའི་རྗེས་སུ་ལྕེས་རོ་མྱོང་བ་འབྱུང་བའི་གོ་རིམ་མོ། ། ཡང་མིག་ཐོག་མར་ཡོད་ཅིང་
145

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཞན་གསུམ་འོག་ན་ཡོད་ལ་ལུས་དབང་ཕལ་ཆེར་འོག་ཏུ་གནས་པའི་གོ་རིམ་ལྟར་རོ། ། གཉིས་པ་ཕུང་པོ་ལྔར་
བསྟན་ཅིང་ཤེས་པ་ལ་དགོས་པ་ཁྱད་པར་ཅན་ཡོད་དེ། རང་རྒྱུད་ཀྱི་གང་ཟག་གི་བདག་ཏུ་འཁྲུལ་བ་སྐྱེ་བ་གཞི་ནི་
ཕུང་བོ་ལྔ་ངེས་ལ། ཕུང་པོ་ལྔའི་དབྱེ་བ་ལེགས་པར་ཤེས་ན་ཕུང་པོ་ལ་གང་ཟག་གི་བདག་ཏུ་འཁྲུལ་པའི་རྨོངས་པ་
ལྡོག་པར་འགྱུར་བའི་ཕྱིར། ཕུང་པོ་ལྔ་སོ་སོ་ནས་ཀྱང་གང་ཟག་གི་བདག་ཏུ་འཁྲུལ་པ་སྐྱེ་བའི་གཞི་ཡིན་ཏེ།
མིག་གིས་ལྟ་བ་ན་ལྟ་བ་བོའི་བདག་དང་། རྣ་བས་ཉན་པ་ན་ཉན་པ་པོའི་བདག་དང་། སྣས་སྣོས་པ་ན་སྣོམ་པ་
པོའི་བདག་དང་། ལྕེས་མྱོང་བ་ན་མྱོང་བ་བོའི་བདག་དང་། ལུས་ཀྱིས་རེག་པ་ན་རེག་པ་པོའི་གང་ཟག་གི་
བདག་ཡོད་པར་འཁྲུལ། ཚོར་བ་བདེ་སྡུག་སོགས་ལ་སྲེད་པ་གསུམ་གྱིས་ལོངས་སྤྱོད་པ་ན་རྣམས་སྨིན་མྱོང་པ་
པོའི་བདག་ཡོད་པར་འཁྲུལ། འདུ་ཤེས་ཀྱིས་མཐོང་ངོ་ཐོས་སོ་ཤེས་སོ། ། ཞེས་པའི་བྱེ་བྲག་འབྱེད་པའི་སྒོ་ནས་
ཐ་སྙད་འདོགས་པ་ན་ཐ་སྙད་བྱེད་པ་པོའི་རང་དབང་བའི་བདག་ཡོད་པར་འཁྲུལ། འདུ་བྱེད་ཀྱི་ལས་དཀར་
ནག་གསོག་ཅིང་སྐྱེ་རྒ་ན་འཆི་དང་འགྲོ་སྡེད་སོགས་བྱེད་པ་ན་དེ་ལྟར་བྱེད་པོའི་རང་དབང་བའི་བདག་ཡོད་པར་
འཁྲུལ། སེམས་དང་སེམས་བྱུང་སྐྱེ་བ་ན་དེ་སྐྱེ་བའི་གཞི་རྣམ་ཤེས་ལ་རྟག་པའི་བདག་ཏུ་འཁྲུལ་བའི་བློ་སྐྱེ་བས་
དེའི་དབང་གིས་འཁོར་བར་སྐྱེ་བར་འགྱུར་བའི་ཕྱིར་རོ། ། བློདེ་རྣམས་ལྡོག་པར་བྱེད་པའི་ཚུལ་ཡོད་དེ། ཕུང་
པོ་ཕན་ཚུན་བརྟེན་ནས་བཞག་པ་དང་བརྟེན་ནས་འབྱུང་བའི་བཏགས་ཆོས་ཙམ་དུ་ཤེས་ན་དེ་ལྡོག་པར་འགྱུར་
བའི་ཕྱིར་རོ། ། གཞན་ཡང་ཕུང་ཁམས་སྐྱེ་མཆེད་ཀྱི་རྣམ་གཞག་བསྟན་ཅིང་ཤེས་པ་ ལ་ དགོས་ པ་ ཡོད་དེ།
གཟུགས་སེམས་གཉིས་དང་སེམས་དང་སེམས་འབྱུང་རྣམས་ལ་རིལ་བོ་གཅིག་ཏུ་འཛིན་པའི་རྨོངས་པ་རྣམ་པར་
བཟློག་བའི་ཆེད་དུ་བུང་པོ་ལྔ་བསྟན། གཟུགས་ལ་རིལ་འཛིན་གྱི་རྨོངས་པ་བཟློག་པའི་ཆེད་དུ་སྐྱེ་མ་ཆེད་ན་བཅུ་
གཉིས་བསྟན། གཟུགས་སེམས་གཉིས་ཀ་རིལ་འཛིན་གྱི་རྨོངས་པ་བཟློག་པའི་ཆེད་དུ་ཁམས་བཅོ་བརྒྱད་བསྟན་
ལ། གཞན་ཡང་། དབང་རྣོན་འགོ་སྨོས་པས་གོ་ནུས་པའི་དོན་དུ་ཕུང་པོ་ལྔ་དང་། དབང་འབྲིང་ཅུང་ཟད་
དབྱེ་དགོས་ པའི་ དྲོ་ན་དུས་མཆེད་འདུ་གཉིས་ དང་། དབུང་ཉམ་ དེ་ གསལ་བར་དབྱེ་དགོས་བའི་དོན་དུ་
བསམས་བཅོ་བརྒྱད་བསྟན་ནས། རྨོངས་པ་དེ་རྣམས་བཟློག་པར་བྱེད་པའི་ཕྱིར། རྨོངས་པ་དེ་རྣམ་ས་ངེས་
པར་བཟློག་དགོས་ཏེ། མ་ལྡོག་ན་དེས་བཅིངས་ནས་འཁོར་བར་སྐྱེ་བ་ལེན་པར་འགྱུར་བའི་ཕྱིར་རོ། ། སྤྱིར་
དངོས་པོ་དང་དངོས་མེད་ཀྱི་ཁྱད་པར་ལེགས་པར་ཤེས་དགོས་ཏེ། དེ་ལྟར་ཤེས་ན་མི་ཤེས་པ་བཟློག་ནས་འཁོར་
བ་ལས་གྲོལ ་ བར་འགྱུར་ལ། ཁྱར་དུ་ཕུང་ཁམས་སྐྱེ་མཆེད་ཀྱི་ཐ་སྙད་དེར་དོན་དམ་པའི་གནས་ཚུལ་ལེགས་
པར་ཤིས་ན་དེ་ལ་སེམས་པའི་ལོག་རྟོག་རྣམས་ལྡོག་པར་འགྱུར་བའི་ཕྱིར་དང་དེ་ལྟར་བྱུང་བ་ནི་ཕུང་ཁམས་
146

༄༅། ། ཕུང་བོ་ལྔའི་རྣམ་གཞག་ཆོས་མངོན་པའི་སྙིང་བོ་བསྡུས་པ། །
སོགས་ལེགས་པར་ཤེས་པའི་དགོས་པའང་ཡིན་ཏེ། མགོན་པོ་ཀླུ་སྒྲུབ་ཀྱིས། དངོས་དང་དངོས་མེད་ཡོངས་
ཤེས་ན། ། བདག་ཉིད་ཆེན་པོ་རྣམ་བར་གྲོལ། ། ཞེས་དང་། དཔལ་ལྡན་རླབས་ཀྱང༌། རྟོག་རྣམས་ལོག་བར་
གྱུར་བ་གང་ཡིན་དེ། ། རྣམ་བར་དཔྱོད་པའི་འབྲས་བུར་མཁས་རྣམས་གསུངས། ། ཞེས་གསུངས་པའི་ཕྱིར་
རོ། ། སྨྲས་པ། ཆོས་མངོན་རྒྱ་མཚོའི་ཆུ་ཐིགས་ཀྱིས། ། བློ་མིག་དྲི་མ་མ་བཀྲུས་ན། ། གསུང་རབ་དགོངས་
ཟབ་བཞིན་རས་ལ། ། ལྟ་འདོད་ང་གུས་མོང་གཟུགས་ལ་བཞིན། ། དེ་ཕྱིར་ཐུབ་གསུངས་མཁས་མང་གི་ལེགས་
བཤད་ཟབ་དོན་རྟོགས་འདོད་ན། ། ཕུང་ཁམས་སྐྱེ་མཆེད་གསལ་སྟོན་པའི། ། གཞུང་ལུགས་འདི་འདྲར་
འཇུག་པར་རིགས། ། ཞེས་པ་འདི་ཡང་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་དོན་བ་ཉེར་འགའ་ལ་བན་
ཆེན་ཅོ་ནེ་དགོན་ཏིང་དུ་སྦྱར་བའོ། །༧རྗེའི་གྲགས་པ་བཤད་སྒྲུབ་ཀྱི་ཡིག་ཆ་མང་པོ་ཞིག མཁས་གྲུབ་ཆེན་པོ་
བསྟན་པ་དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་ཁ་
སྐོང་། མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་
གསལ་བ་རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་།
གསུང་པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་
སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་
བཤེས། སློབ་གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་
མཁའ་མཉམ་འགྲོ་ཀུན་ཕན་བདེའི་རྩ་བ/རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་
འཕེལ་ཡུན་རིང་དུ་གནས་ཆེན་སེར་སྨན་གཞུང་བ་གྲྭ་སྐུ་མཁན་དུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་
བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱར་ཏེ་ཕུང་པོ་ལྔའི་རྣམ་གཞག་འདིའང་ཅོ་ནེའི་པར་རྙིང་
ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་
ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨན་ཐུབ་
པའི་རིང་ལུགས་ཡོངས་འདུའི་ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ ཕྱོགས་
མཐར་རྒྱས། ། མ་ནོར་ ལམ་བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་
བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག ། ། ། སརྦ་མངྒ་ལཾ། ། ། །
147

༄༅། ། སྒྲ་འཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་
ལྷ་ལམ་ཞེས་བྱ་བ་བཞུགས་སོ། །
ན་མོ་མལྷུ་གྷོ་ཥཱ་ཡ། རྒྱལ་བ་ཀུན་གྱི་ཡེ་ཤེས་ཕུང་པོ་ཉིད། ། རབ་མཛེས་ལྷ་མོའི་གཟུགས་ཀྱིས་རྣམ་རོལ་
ཏེ། ། དྲན་པ་ཡིས་ཀྱང་བློ་ཡི་མཆོག་སྟེར་བ། ། ངག་དབང་དབྱངས་ཅན་ལྷ་ཚོའི་ཞབས་ལ་འདུད། ། མགོན་
ཁྱོད་ཐུགས་རྗེ་ཉི་མའི་འོད་ཟེར་གྱིས། ། བདག་བློའི་རྣམ་དཔྱོད་པདྨོ་རྒྱུས་མཛོད་དང་། ། བདག་གིས་ཁྱོད་
གསུང་སྦྲང་རྩི་འབྱུང་བའི་གནས། ། བློ་གསལ་བུང་བའི་དགའ་སྟོན་འཕེལ་ཕྱིར་སྦྱིན། ། སྒྲ་གཞུང་རྒྱ་མཚོ་
གཏིང་དཔག་དཀའ་བ་རུ། ། བློ་ཆུང་བྱིས་པ་རང་དབང་བརྒལ་དཀའ་ཡང་། ། ཆུ་ཐིག་ཙམ་ཞིག་སྤོབས་པའི་
རྔ་ཡབ་རྩེས། ། ལེན་ནོ་དོན་གཉེར་ཅན་དག་དགྱེས་པར་མཛོད། ། དེ་ལ་འདིར་སྒྲ་རིག་པའི་ཆ་ཤས་ལྡེ་མིག་ལྟ་
བུ་འཚམས་སྦྱོར་ལྔ་བའི་རྣམ་གཞག་ཅུང་ཟད་བཤད་པར་བྱ་སྟེ། རིག་གནས་དོན་གཉེར་ཅན་སྤྱི་དང་། ཐར་
འདོད་ཀྱི་སྐྱེས་བུས་ཀྱང་སྒྲ་རིག་པ་ལ་སོགས་པའི་རིག་གནས་ལྔ་སློབ་པ་ལ་འཇུག་དགོས་ཤིང་། མ་ཞུགས་ན་
འཕགས་པ་ཡིན་ཀྱང་ཐམས་ཅད་མཁྱེན་པའི་ཡེ་ཤེས་ཐོབ་པར་མི་འགྱུར་བའི་ཕྱིར་ཏེ། རྗེ་བཙུན་བྱམས་མགོན་
གྱིས་མདོ་སྡེ་རྒྱན་ལས། རིག་པའི་གནས་ལྔ་དག་ལ་བརྩོན་པར་མ་བྱས་ན། ། འཕགས་མཆོག་གིས་ཀྱང་ཐམས་
ཅད་མཁྱེན་ཉིད་མི་འགྱུར་ཏེ། ། དེ་བས་གཞན་དག་ཚར་གཅད་པ་དང་རྗེས་བཟུང་ཕྱིར། ། བདག་ཉིད་ཀུན་
ཤེས་བྱ་ཕྱིར་དེ་ལ་དེ་བརྩོན་བྱེད། ། ཅེས་གསུངས་པའོ། ། སྒྲ་རིག་པའི་གཙོ་བོ་ནི་ལེགས་སྦྱར་གྱི་སྐད་ཤེས་པ་ལྟ་
བུ་སོགས་ཡིན་མོད། བོད་ཀྱི་དག་ཡིག་ཀྱང་སྒྲ་རིག་པའི་ཁོངས་སུ་འདུའོ། ། སྒྲ་རིག་པ་སྟོན་པའི་གཞུང་མང་
ཡང་འདིར་གང་འཆད་པ་ལ་གཉིས། རྗེ་བཙུན་དབྱངས་ཅན་མས་མཛད་པའི་སྒྲ་རིག་པའི་གཞུང་གི་ཐོག་མར་
འབྱུང་བའི་འཚམས་སྦྱོར་ལྔ་པའི་དོན་གཙོ་བོར་འཆད་པ་དང་། གཞོན་ནུ་གདོང་དྲུག་གི་གསུང་ཀ་ལཱ་བའི་
འཚམས་སྦྱོར་ལས་བསྡུས་ནས་འཆད་པ་གཉིས། དང་པོ་ནི། རྒྱ་གར་སྐད་དུ། སྭ་ར་སྭསྟི་བྱཱ་ཀ་ར་ཎསཱུ་
ཀྲྀབོད་སྐད་དུ། བརྡ་སྤྲོད་པ་དབྱངས་ཅན་གྱི་མདོ། འཕགས་མ་དབྱངས་ཅན་མ་ལ་ཕྱག་འཚལ་ལོ་ཞེས་པ་ནི་
གོ་སླའོ། ། དེ་ནས་འཚམས་སྦྱོར་ལྔ་བའི་ཐོག་མར་ཡི་གེ་སོ་སོའི་མིང་དང་བརྡ་འཆད་པ་ལ་དབྱངས་ཀྱི་བརྡ་ནི།
148

༄༅། ། སྒྲ་མཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལ་མ། །
ཨ་ཨི་ཨུ་རི་ལི་མཚུངས་པ་རྣམས་སོ་ཞེས་གསུངས་ཏེ། དེ་རྣམས་ལ་མཚུངས་པའི་ཡི་གེ་ཞེས་མིང་དུ་བཏགས་པ་ནི།
ཕྱིས་དེ་དག་གི་ངོས་བཟུང་གོ་སླ་བའི་ཆེད་དེ་གཞན་ཡང་ངོ༌། ། ཐུང་ངུ་རིང་བོསླུ་ཏས་ཕྱེ་བ་རྣམས་འདྲ་བའོ་ཞེས་
པ་ནི་ཨ་སོགས་མཚུངས་པའི་ཡི་གེ་དེ་རྣམས་ལ་ནི་ཨ་ཨཱ་ཨོཉ་ལྟ་བུ་རིམ་པ་བཞིན་དུ་ཐུང་དུ་དང་རིང་པོ་དང་རླུ་
ཏའི་ཡུན་ཚད་ཀྱིས་ཕྱེ་བ་གསུམ་གསུམ་ཡོད་ཅིང་ཨ་གཉིས་སོགས་ཕན་ཚུན་སོ་སོར་འདྲ་བའོ། ། ལྷག་མ་འཇིག་
རྟེན་ལས་གྲུབ་པ་འདིར་བཤད་དོ་ཞེས་པ་ནི། ཚད་སོགས་འདིར་དངོས་སུ་མ་བཤད་པའི་ལྷག་མ་འཇིག་རྟེན་
དང་བསྟན་ཆོས་གཞན་ལ་གྲགས་ཤིང་གྲུབ་པ་རྣམས་ཀྱང་འདིར་བཤད་པར་བྱའོ། ། དེ་ཡང་ཨ་ཨི་ཨུ་ཨེ་ཨོ་རའི་
སོགས་མིག་འཛུམ་གཅིག་གི་ཡུན་ཚད་དུ་བཀླག་དགོས་པ་རྣམས་ཐུང་དུ་དང་། ཨཱ ཨཱི་ཨཱུ་སོགས་མིག་འཛུམ་
གཉིས་ཀྱི་ཡུན་དུ་བཀླག་དགོས་པ་རྣམས་རིང་པོ་དང་། སུམ་འཁྱོག་སླུ་ཏ་མིག་འཛུམ་གསུམ་གྱི་ཡུན་དུ་བཀླག་
དགོས་པ་རྣམས་ནི་ཤིན་ཏུ་རིང་པོའོ། ། ཨེ་ཨི་ཨོ་ཨོ་འཚམས་སྦྱོར་གྱི་ཡི་གེ་རྣམས་སོ། ། དེ་རྣམས་ལ་འཚམས་
སྦྱོར་གྱི་ཡི་གེ་ཞེས་བྱའོ། ། གཉིས་པོ་རྣམས་དབྱངས་སོ། ། ཨ་ནས་ཨཱིའི་བར་ཚན་པ་ལྔ་དང་། ཨེ་ཨི་དང་ཨོ་ཨོ་
བཞི་སྟེ་བཅུ་བཞི་བོ་རྣམས་ནི་དབྱངས་ཞེས་བྱའོ། ། ཨ་བོར་བ་ནཱ་མིའོ། ། དེའི་ནང་ནས་ཨ་ཐུང་བོར་བ་སྟེ་དེ་མ་
གཏོགས་པའི་དབྱངས་རྣམས་ལ་ནཱ་མིའི་ཡི་གེ་ཞེས་བརྗོད་དོ། ། དེ་ནས་གསལ་བྱེད་ཀྱི་བརྡ་ནི། ཧ་ཡ་ཝ་ར་ལ།
ཉ་ཎ་ན་ང་མ། ཛྷ་ཌྷ་དྷ་གྷ་བྷ། ཛ་ཌ་ད་ག་བ། ཁ་ཕ་ཚ་ཋ་ཐ། ཙ་ཊ་ཏ་ཀ་པ། ཤ་ཥ་ས། ཐོག་མ་དང་མཐའ་
མ་དག་གིས་སོ་ཞེས་པ་ནི། དེ་དག་ཐོག་མཐའི་ཡི་གེ་གཉིས་ཙམ་བརྗོད་པས་བར་གྱི་ཡི་གེ་རྣམས་གོ་བར་བྱེད་པ་
སྟེ། དཔེར་ན། ཧ་ས་ཞེས་སྨྲས་པས་གསལ་བྱེད་ཡོངས་རྫོགས་གོ་ལ། ཨ་ཡིག་ལ་སོགས་པའི་མཐར་ཧ་ས་གང་
བཞག་པས་དེར་གོ་བ་ནི། ཨ་ཨི་ཨུ་རི་ལི་ཨེ་ཨི་ཨོ་ཨོ། ཧ་ཡ་ཝ་ར་ལ། ཉ་ཎ་ན་ང་མ། ཛྷ་ཌྷ་དྷ་གྷ་བྷ། ཛ་ཌ་ད་
ག་བ་ཞེས་པ་རྣམས་ཀྱི་བར་ལ་ཚ་བ་སོ་སོར་བསྡུ་བ་ཞེས་བྱ་ཞིང་ཙ་ཊ་ཏ་ཀ་པའི་ཐོག་མཐའ་གཉིས་སྨྲས་པས་ཙ་བ་
སོ་སོར་བསྡུ་བ་དང་། དེ་བཞིན་དུ་ཛྷ་ཌྷ་དྷ་གྷ་བྷ་ལ་ཛྷ་བྷ་སོ་སོར་བསྡུ་བ་དང་། ཛ་ཌ་ད་ག་བ་ལ་ཛ་བ་སོ་སོར་
བསྡུ་བ་ཞེས་བྱ་བ་སོགས་སྡེ་ཚན་གྱི་ཐོག་མཐའི་ཡི་གེ་སྨྲས་པས་པར་གྱི་ཡི་གེ་རྣམས་གོ་བར་བྱའོ། ། ཧ་ས་གསལ་
བྱེད་རྣམས་སོ། ། སྔར་བཤད་པའི་ཧ་ནས་སའི་བར་གྱི་གསལ་བྱེད་ཀྱི་ཡི་གེ་དེ་རྣམས་ལ་ཧ་སའི་ཡི་གེ་ཞེས་བརྗོད་
དོ། ། དབྱངས་ཉམས་པ་གསལ་བྱེད་དོ། ། ཧ་ས་སོ་སོར་བསྡུ་བའི་ཡི་གེ་དབྱངས་མེད་པ་རྣམས་ལ་གསལ་བྱེད་
ཅེས་ཀྱང་ཟེར་རོ། ། བྱ་བའི་ཆེད་དུའོ། ། ཧ་ས་རྣམས་ཀྱི་སྲོག་ཏུ་ཨ་ཡིག་ཞུགས་པ་ནི་བརྗོད་བདེ་བའི་ཆེད་
དུའོ། ། གང་ཞིག་ཨིཏ་ཀྱི་མིང་ཅན་དེ་ནི་དབྱིའོ། ། རྐྱེན་དང་བྱིངས་སོགས་གང་ལའང་རྗེས་འབྲེལ་དབྱི་བ་དེ་
ལ་ཨིཏ་ཀྱི་མིང་ཅན་ཟེར་ཏེ། དེ་ནི་དབྱི་བར་བྱ་པའོ། ། ཡང་ཡི་གེ་མི་མཐོང་བ་ནི་ཕྱིས་བའོ། ། ཡི་གེ་རྣམ་པར་
149

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འགོག་པ་ནི་དབྱི་བ་ཙམ་མོ། ། གཉེན་དང་འདྲ་བ་ནི་ཨཱ་ག་མའོ། ། དགྲ་དང་འདྲ་བ་ནི་ཀུན་ནས་བསྒྱུར་
བའོ། ། དབྱངས་བར་ན་མེད་པའི་ཧ་ས་རྣམས་ནི་ཕ་རོལ་ཏུ་ཡང་དག་པར་སྦྱོར་བའོ་སྟེ། དབྱངས་བར་ན་མེད་
པའི་ཧ་ས་གཉིས་དང་གསུམ་སོགས་བརྩེགས་པ་དེ་ལ་ཡང་དག་པར་སྦྱོར་བ་ཞེས་བརྗོད་དོ། ། ཀུ་ཙུ་ཊུ་ཧུ་བུ་སྡེ་བ་
རྣམས་སོ་སྟེ། ཀུ་ཞེས་པས་ཀ་སྡེ་གོ་བ་སོགས་ཨུ་སྲོག་ཏུ་ཞུགས་པས་རང་རང་གི་སྡེ་བའི་ཡི་གེ་ལྔ་བོ་གཟུང་བར་བྱ་
བའོ། ། ཨར་ཨེཏ་ཨོ་ནཱ་མིའི་ཡོན་ཏན་ནོ་སྟེ། ནཱ་མིའི་ཡི་གེར་བཏགས་པའི་ནང་ནས་ཨར་ཨེཏ་ཨོ་རྣམས་ལ་ཡོན་
ཏན་གྱི་ཡི་གེ་ཞེས་བྱའོ། ། ཨཱ་ཨཱར་ཨི་ཨོ་འཕེལ་བའོ་སྟེ། ཨཱ་ཨཱར་ཨེ་ཨོ་རྣམས་ལ་ནི་འཕེལ་བའི་ཡི་གེ་ཞེས་
བྱའོ། ། མཐའི་དབྱངས་ལ་སོགས་པ་ཊིའོ། ། ཚིག་མཐའི་དབྱངས་ལ་སོགས་པའི་ཡི་གེ་དེ་ལ་ཊིའི་མིང་ཅན་
ཞེས་བྱའོ། ། མཐའ་ལས་སྔོན་མ་ཨུ་པ་དྷཱའོ། ། མཐའི་གསལ་བྱེད་སྲོག་མེད་ཀྱི་སྔོན་མའི་དབྱངས་དེ་ལ་ཨུ་པ་དྷཱ་
ཞེས་བྱའོ། ། ཕ་རོལ་ཏུ་ཡང་དག་པར་སྦྱོར་བ་སོགས་མེད་པའི་ཐུང་ངུ་ནི་ཡང་བའོ་ཞེས་པ་ནི། ཡང་དག་པར་
སྦྱོར་བ་དང་། རྣམ་བཅད་དང་། རྗེས་སུ་ང་རོ་རྣམས་ཕ་རོལ་ཏུ་ཡོད་པ་དང་རིང་པོ་རྣམས་ནི་ལྕི་བ་ཡིན་ལ།
ཡང་དག་པར་སྦྱོར་བ་དང་རྣམ་བཅད་སོགས་ཕ་རོལ་ན་མེད་པའི་ཐུང་ངུ་རྣམས་ལ་ནི་ཡང་བ་ཞེས་བྱ་སྟེ། ཐ་སྙད་
འདི་སྡེབ་སྦྱོར་ལ་དགོས་སོ། ། འཚམས་སྦྱོར་གྱི་ཡི་གེའི་མིང་གི་རབ་ཏུ་བྱེད་པའོ། །
དེ་ནས་འཚམས་སྦྱོར་གྱི་ཆོ་ག་བཤད་པ་དངོས་ལ་བཞི། དབྱངས་དང་རང་བཞིན་དུ་གནས་པ་དང་།
གསལ་བྱེད་དང་། རྣམ་བཅད་ཀྱི་འཚམས་སྦྱར་རོ། ། དང་པོ་ནི། དབྱངས་ལ་ཨི་ཡའོ་ཞེས་པ་ནི། ཕ་རོལ་ཏུ་
དབྱངས་ཀྱི་ཡི་གེ་གང་རུང་ཞིག་ཡོད་པ་ལ། ཚུ་རོལ་གྱི་ཚིག་མཐའ་ལ་སོགས་པའི་ཨི་ཡིག་ནི་ཕྲ་རུ་འགྱུར་ཏེ།
མཚོན་ན། ད་དྷིཨཱ་ན་ཡ་ཞེས་ལྟ་བུ་ལ། དྷའི་སྲོག་གི་ཨི་ཕྱུང་ནས་ཡར་བསྒྱུར། ཧ་ས་ལས་ར་ཧ་མ་ཡིན་པའི་ཧ་
ས་རྣམས་སོ། ། དབྱངས་ལས་ཕ་རོལ་གྱི་ར་དང་ཧ་ཡིག་མིན་པའི་ཧ་སའི་ཡི་གེ་ཕ་རོལ་ལ་གཉིས་སུ་འགྱུར་ཏེ།
དྷུ་ཡིག་གཉིས། ཛྷ་བྷ་ལ་ཛ་བ་རྣམས་སོ། ། ཚུ་རོལ་ཛྷ་བའི་ཡི་གེ་རྣམས་ཛྷ་བྷ་སོ་སོར་བསྡུ་བའི་ཡི་གེ་ཕ་རོལ་ལ་ཛ་
བ་སོ་སོར་བསྡུ་བའི་ཡེ་གེར་འགྱུར་ཏེ། དྷ་ཡིག་གོང་མ་སྡེ་བ་གཅིག་པས་གྲངས་མཚུངས་པའི་ད་ཡིག་ཏུ་བསྒྱུར།
དབྱངས་ཀྱིས་དམན་པ་ཕ་རོལ་ཏུ་ཡང་དག་པར་སྦྱོར་རོ། ། ཚུ་རོལ་གྱི་ཧ་ས་དབྱངས་མེད་རྣམས་ནི་ཕ་རོལ་
དབྱངས་སམ། ཧ་ས་དབྱངས་ལྡན་གང་ཡོད་པ་དེ་ལ་ཡང་དག་པར་སྦྱོར་ཏེ། རིམ་པར་དྲངས་པས་ད་དྷུ་ན་ཡ་
ཞེས་པ་གྲུབ། གོ་རི་ཨ་ཏྲ ཞེས་པ་བཞག དེ་ལ་ར་ཡིག་གཉིས་སུ་མི་འགྱུར་བས། ཨི་ཡར་བསྒྱུར། དྲ་ལས་ཡ་
ཡང་གཉིས་སོ། ། དབྱངས་སྔོན་དུ་ཡོད་པའི་དྲ་ཡིག་ལས་ཕ་རོལ་ཏུ་ཡ་ཡང་གཉིས་སུ་འགྱུར་བས། ཕྲགཉིས།
རིམ་པར་དྲངས་ནས་ར་ཡིག་དེའི་སྟེང་དུ་བྲིས་པས། གོརླུ་ཏྲཿ དཀར་མོ་འདིར་ན་ཧི་ཨ་ ཏྲལ། ན་ཧུ་ཏྲཿ
150

༄༅། ། སྒྲ་མཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལམ། །
འདིར་མེད་དེ་བཞིན་དུ་གཞན་འགའ་ལའང་སྦྱོར། ཨུ་ལའོ། ། དབྱངས་ཕ་རོལ་ལ། ཚུ་རོལ་གྱི་ཨུ་ནི་ཝ་ཡིག་ཏུ་
འགྱུར་ཏེ། མ་དྷ་ཨ་ཏྲལ ། མ་དྷུ་ཏྲཿ རཾ་ར་འོསྒྱུར་རྩི་འདིར་འོ། ། དབྱངས་ཕ་རོལ་ལ་ཚུ་རོལ་གྱི་རི་ཡིག་ནིར་
ཡིག་ཏུ་འགྱུར་ཏེ། པི་ཏྲི་ཨཊྚ་ཞེས་པ་ལ་པིཏྲ་ཏྲཿ ཕའི་དོན་ལ་ལའོ། ། དབྱངས་ཕ་རོལ་ལ་ཚུ་རོལ་གྱི་ལི་ནི་ལ་
ཡིག་ཏུ་འགྱུར་ཏེ། ལོ་ཨ་ནུ་བྷནྡལ་ནུ་བྷནྡྷ ལོ་རྗེས་འབྲེལ་ཨེ་ཨ་ཡའོ། ། དབྱངས་ཕ་རོལ་ལ་ཚུ་རོལ་གྱི་ཨེ་ནི་ཨ་
ལ་ཞེས་པར་འགྱུར་ཏེ། ནེ་ཨ་ནཾ་ན་ཡ་ནཾ།ཨོ་ཨཝའོ། ། དབྱངས་ཕ་རོལ་ལ་ཨོ་ནི་ཨ་ཝ་ཞེས་པར་འགྱུར་ཏེ། བྷོ་
ཨ་ཏི། བྷ་བ་ཏི་དངོས་པོ། གོ་ལ་སོགས་པའི་ཕ་རོལ་ཏུ་ཨn ལ་སོགས་པ་བྱུང་ན་བར་དུ། ཨ་ཡིག་ཨཱ་ག་མ་
བརྗོད་པར་བྱ་སྟེ། ཨ་ཡིག་ཨཱ་ག་མ་སྟེ་ཨ་ཡིག་གློ་བུར་བྱིན་པས། གོ་ཨག་བཱn བ་ལང་མིག་གོ་ཨིནྟག་
བེནྡྷ བ་ལང་དབང་པོ་གོ་ཨ་ཛི་ནི། ག་བཱ་ཛི་ནཾབ་ལང་པགས་པ་། ཁྱད་པར་ཅུང་ཟད་ཡོད་ཀྱང་དོན་འདྲ་བ་ནི།
སཱ་ཨཱི་རི་ཎི་རང་འདོད་མ། པྲ་མཱུཌྷ བྲོདྷུ བརྟན་པ་ ཨ་ཀྱཱ་སྐུ་ ཧི་ཌ། ཨནྟེ་ཧི་ཎི། གསལ་བྱེད་ལ་དབྱངས་
འཚམས་སྦྱོར་བ་མ་ཡིན་ནོ་སྟེ། གསལ་བྱེད་ཕ་རོལ་ཏུ་གནས་པ་ལ་ཚུ་རོལ་གྱི་དབྱངས་དེར་འཚམས་སྦྱོར་བ་མིན་
ནོ། ། ཕ་རོལ་ཡ་ཡིག་ལ་དབྱངས་དང་འདྲ་བ་བྱེད་པ་ཡང་ཡོད་དེ། གོ་ཨུ་ཏེལ་ག བྷུ་ཏི རྒྱངས་གྲགས་
གཉིས། ཞེས་པའོ། ། ཨི་ཨཱ་ཡའོ། ། དབྱངས་ཕ་རོལ་ལ་ཚུལ་རོལ་ཨེ་ཡིག་ནི་ཨཱ་ཡཞེས་པར་འགྱུར་ཏེ། ནི་་ཨ་
ཀ ནཱ་ཡ་ཀཿ འདྲེན་བྱེད་ཨོ་ཨཝའོ། ། དབྱངས་ཕ་རོལ་ལ་ཚུ་རོལ་ཨོཾ་ཡིག་ནི་ཨཱ་ཝ་རུ་འགྱུར་ཏེ། རྡོ་ཨི་ཧ། ཏཱ་
པི་ཧ་དེ་དག་འདི། ཚིག་མཐའི་ཡ་ཆ་དག་ཡང་ན་དབྱིའོ། ། སྒམ་ལྟ་བུའི་ཚིག་མཐའི་ཨ་ཡ་སོགས་ཀྱི་ཡ་དང་ཝ་
ནི་ཡང་ན་དབྱི་བར་བྱ་སྟེ། ཏེ་ཨཱ་ག་ཏེ༔ ཏ་ཨཱ་ག་ཏཱ༔ ཧ་དེ་རྣམས་ཚུར་ཤོག་ཡག་ཏཱ༔ ཏ་སྨི་ཨཱ་ས་ནཾ་ཏ་སྨཱ་ཨཱ་ས་ནཾ།
ཏམྦྷ་ཡཱས་ཁྱོད་ལ་གང་ན་ནཾ། པཊོ་ཨི་ཧ་པ་ཊ་ཨི་མཁས་བ་འདི་ཏུ། པ་ཊ་བི་ཧ། ཨ་སོ། ཨིནྡྷ ཨ་སཱུ་ཨིནྡྲ་ཨ་སཱ་
པིནྡྲ འདི་དག་དབང་བོ་སྤྱིར་བཏང་ཕྱིས་པ་ལ་སླར་འཚམས་མི་སྦྱོར་ཡང་། སྡེབ་སྦྱོར་གྱིས་སླར་འཚམས་སྦྱོར་
བ་ཡོད་དེ། ཉེ་ས་ཁེ་ཨི་ཏི་ཧེ་ས་ཁེ་ཏི་ཀྱི་གྲོགས་པོ་ཨེ་ཏ་ཨོ་ཏ་དག་ལས་ཨ་ཏའོ། ། ཚིག་མཐར་གནས་པའི་ཨེ་དང་
ལོ་ལས་ཕ་རོལ་ཨ་ཡིག་དབྱི་བར་བྱ་སྟེ། ཏེ་ཨ་ཏྲ༔ ཏེའུ་ཏྲེ་དེ་རྣམསའདིར། པ་ཊོ་ཨ་ཏུ པ་ཊོཏ་ཏྲཿ མཁས་པ་
འདིར་འདྲ་བའི་ཡི་གེ་འདུས་པ་ལ་རིང་པོའོ། ། འདྲ་བའི་ཡི་གེ་རྣམས་ཀྱི་ཕ་རོལ་འདྲ་བའི་ཡི་གེ་དང་འདུས་པ་
ལས་རིང་པོར་འགྱུར་ཏེ། ཤདྷ་ཨ་ཏྲཿ དད་ཅན་འདིར་ཐདྡྷ་ཏྲཿ ད་དྷེ་ཨ་ཧ། ད་དྷཱ་ཧ་ས་རྣམས་སོ། ། ཡང་སྤྱིར་
དེ་ལྟར་ཡིན་ཡང་བྱེ་བྲག་སྟོབས་དང་ལྡན་པ་ནི། ཨ་ཨི་ལ་ཨེའོ། ། ཨ་ཡིག་ནི་ཕ་རོལ་ཨི་དང་འདུས་པ་ལ་ཨེ་ཡིག་
ཏུ་འགྱུར་ཏེ། ཏ་བ་ཨི་དཾ། ཏ་བེ་དཾ་ཁྱོད་ཀྱི་འདི་ལ་མ་མཨི་དཾ། མ་མ་དཾ་བདག་གི་འདི་ལ། ཨཱི་སོགས་ཕ་རོལ་
ལ། ཧ་ལ་ལ་སོགས་པའི་རྩི་དབྱི་བར་བྱ་སྟེ། ཧ་ལ་ཡེ། ། ཧ་ལི་ཏྟཐོང་གཤོལ། ལོ་ག་ལ་ཨཱི་ཥ། ༸གཤོལ་དང་
151

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཤོལ་མདའ་ག་ལི་ཤ། མ་ནས་ཨཱི ། མ་ན་སཱི་ཥཱ། མ་འདི་ལ་ཤར་ནཱི་ཝཱ། ཨ་དྱ་ཨོཾ། ཨ་བྱོདེ་རིང་བཀྲ་ཤིས།
ཨུ་ལ་ཨོའོ། ། ཨ་ཡིག་ནི་ཕ་རོལ་ཨུ་དང་འདུས་པས་ཨོ་རུ་འགྱུར་ཏེ། གི་ག་ཨུ་ད་གི། གི་གོ་ད་ནཾ་གཱའི་ཆུ་ད་ཀོར་
ཨརའོ། ། ཨ་ཡིག་ནི་ཕ་རོལ་རི་ཡིག་དང་འདུས་པ་ལས་ཨར་དུ་འགྱུར་ཏེ། ཏ་བ་རཱ་དྷི༌ཏ་བདྷི་ཁྱོད་ཀྱི་འབྱོར་
བ་མ་མ་རི་དྷི བདག་གི་འབྱོར་བ་མ་མདྷི ༔ ལ་ལར་ཨཱར་དུའོ། ཨ་ཡིག་ནི་ཕ་རོལ་ར་ཡིག་དང་འདུས་པ་ལ་ལར་
ཨཱར་དུ་འགྱུར་ཏེ། རཾ་ཎ་ར་ཎཾ། རི་ཎཱ་ཎཾ་བུ་ལོན་གྱི་བུ་ལོན། པྲ་ར་ཎཾ། རབ་ཏུ་བུ་ལོན་པ་རྨ། ཤཱི་ཏ་རེ་ཏ ཤི་
ཏཱརྟ དུ ཁར་ཏ། དུ སྡུག་བསྔལ་ལས་སངས་སོ་ཁཱརྟལཾ་ཨ་ལའོ། ཨ་ཡིག་ནི་ཕ་རོལ་ལོ་དང་འདུས་པ་ལ་ཨ་
ལྔ་དུ་འགྱུར་ཏེ། ཏ་བ་ཊིཀཱ་ར ཏ་བལྟ་ར ཁྱོད་ཀྱི་ལི་ཡིག ར་དང་ལ་གཉིས་སྐབས་འགར་འདྲ་བའི་ཡི་གེར་
བཤད་དེ། པ་ར་མི་ཀ བ་ལི་ཀ གྲུང་པོ་འོངས་སོ་མལ་སྟན་མྨཾ་ཀཿ ཧོ་ཀྲོ་ལི་ཀཱ་རཿ སྦྱིན་བསྲེག་མཁན་གྱི་ལ་ཡིག
ཧོ་ཊཱི་ཀི་ར ཨེ་དང་ཨེ་ལ་ཨེའོ། ། ཨ་ཡིག་ནི་ཕ་རོལ་ཨེ་དང་ཨི་ཡིག་གང་རུང་དང་འདུས་པ་ཨེ་ཡིག་ཏུ་འགྱུར་ཏེ།
ཏ་བ་ཨེ་ཁྭ་ཏ་བི་ཥ་ཁྱོད་ཀྱི་འདིར་། ཏ་བ་ཨེ་ཤཱརྱ། ཏ་པི་ཤཱརྱ་ཁྱོད་ནི་དབང་ཕྱུག་ཨོ་དང་ཨོ་ལ་ཨོའོ། ། ཨ་ཡིག་
ནི་ཕ་རོལ་ཨོ་དང་ཨོ་ཡིག་གང་རུང་དང་འདུས་པ་ལ་ཨོ་ཡིག་ཏུ་འགྱུར་ཏེ། ཏ་བ་ཨོ་དུ་དེ། ཏ་པོ་ད་ནཁྱོད་ཀྱི་ཟླ་
བ། ཏེ་བ་ཨོ་ནཏྟཾ། ཏ་བོ་ན་ཏཾ། ༀ་ལྟ་དང་ཨེ་ཤུའི་ཨོ་ཡང་ནའོ། ། ཨ་ཡིག་ནི་ཕ་རོལ་ཨོཥྛ་དང་ཨོ་ཏུའི་ཚིག་
སྡུད་ཅན་དང་འདུས་པ་ལ་ཡང་ན་ཨོ་རུ་འགྱུར་ཏེ། བིལླ་ཨོཥྛ བིམོཊྛ སྦྲུལཁྲིམ་པའི་མཆུ་ཐལ་ཨོ་ཏུ སྦྲུའོའ་བྱི་ལ་
སྦོམ་པ་ཞེས་སོགས་ཏེ། དབྱངས་འཚམས་སྦྱོར་རོ། ། །
གཉིས་པ་དམིགས་བསལ་རང་བཞིན་དུ་གནས་པ་རྣམས་ཀྱི་ཁྱདཔར་བཤད་པར་བྱ་སྟེ། ཨ་མཱི་ལས་མ་
ཡིན་ནོ་ཞེས་པ་ནི། ཨ་ངས་འགྱུར་བའི་ཨ་མཱི་ཞེས་པ་ལ་འཚམས་སྦྱོར་ཐོབ་པ་མ་ཡིན་ཏེ། ཨ་མི་ཨ་དི་ཏུ་ཉི་མ་འདི་
རྣམས་ནི་འཚམས་སྦྱོར་མི་ཐོབ་པས་དེ་ཉིད་དུ་གནས་པ་ལྟ་བུའོ། ། ཨི་ཨུ་ཨེ་གཉིས་ཉིད་ལས་སོ། ། མ་ཎི་བ་ལ་
སོགས་པ་བོར་བའི་ཚིག་མཐའི་ཨཱི་དང་ཨེ་ཡིག་གཉིས་ཀྱི་ཚིག་ལ་འཇུག་བཞིན་པ་དེ་ཡང་འཚམས་སྦྱོར་ཐོབ་པ་མ་
ཡིན་ཏེ། ཨགྣི་མི་དག་འདིར་ཨ་ཏྲ པ་ཁྱུ་ཨ་མཁས་པ་དག་འདིར་ཏྲ༔ མ་ལེ་ཨཱ་ན་ཡ་ཞེས་པ་ལྟ་བུའོ། ། མ་ཎི་བ་
སོགས་ནི། མ་ཎི་ཡི་བ། མ་ཎི་བ་ནོར་བུ་འདྲ་བ།རོ་ད་སཱི་ཨི་བི། རོད་སྙི་བ། དམྦ་ཏི་ཨི་བ། དམྦ་ཏི་བ། ཛཱ་ཡ་
བ་ཏི་ཨི་བ། ཛཱ་ཡཱབ་ཏཱི་བ། མཱ་ཡཱ་པ་ཏིཨི་བ། མཱ་ཡཱབ་ཏི་འབྱར་བའི་བདག་པོ་འདི་བའོ། ། ཨ་ཨོ་ནི་པཱ་
ཏའོ། ། ཨ་ཡིག་ཕྲེང་བ་དག་ལོངས་ཤིག དང་ཨོ་ཡིག་ནི་པཱ་ཏེ་རྣམས་དང་དབྱངས་གཅིག་བུ་དེ་རྣམས་ཀྱང་
འཚམས་སྦྱོར་ཐོབ་པ་མ་ཡིན་ཏེ། ཨ་ཨེ་ཝཾ་མ་ནྱ་ཁྱོད་རིང་ལྟར་བསམ་ཁྱོ་ཤུ་འདིར་སེ། ནོ་ཨ་ཏྲི་སྒྱུ་ཏ་ཧཱུཾ་འདིར་མ་
སྡོད་ཨ་ཨ་སེ་ཧི་ད་ཚུར་ཤོག ཨི་ཨིནྡྲ་པ་ཤུ་འདི་མང་པོ་བལྟོས་ཨུ་ཨུ་ཏྟི ། ཕ་གི་སོངས་ཞེས་པ་ལྟ་བུའོ། ། སླུ་
152

༄༅༑ ༑ སྒྲ་མཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལམ། །
ཏུའོ། ། རླུ་ཏ་ལས་ཀྱང་འཚམས་སྦྱོར་མི་ཐོབ་སྟེ། ཧེ་དེ་བ་དཱཏྟམྨེཧི། ཀྱེ་ལྷས་བྱིན་ཚུར་ཤོག རྒྱང་རིང་བོར་
འབོད་པའི་ཊི་ལ་བླུཏའོ། ། ཞེས་པ་ནི། རྒྱང་རིང་པོར་འཁོགས་དང་། སྐད་གསངས་མཐོན་པོར་ཀློག་པ་དང་།
དུ་བ་དང་། གླུ་ལེན་པ་སོགས་ཀྱི་ཊི་ལ་རླུ་ཏ་ཐོབ་སྡེ། དེ་དག་ནི་རང་བཞིན་དུ་གནས་པའི་འཚམས་སྦྱོར་རོ།
གསུམ་པ་གསལ་བྱེད་ཀྱི་འཚམས་སྦྱོར་ལ། ཙ་པ་ལཱ་ཨ་བ་ལ་ཛ་བའོ་ཞེས་པ། ཚུ་རོལ་གྱི་ཚིག་མཐར་
གནས་པའི་རྩ་བའི་མིང་ཅན་རྣམས་ནི། ཨ་བ་ཕ་རོལ་ལ་གྲངས་སམ་སྡེ་ཚན་གཅིག་པའི་ཛ་བ་རྣམས་སུ་འགྱུར་
ཏེ། ། རྔཊ་མ་ཏྲཥ་ཌ་དྲུག་པོ་འདིར་ཏཱབཱ་ཀྲ་ཡ་ཐཱ། བཱཀྱ་ཐཱ། ཉ་མ་ལ་ཉ་མ་ཡང་ནའོ། ། ཚིག་མཐའ་
གནས་པའི་ཙ་བ་རྣམས་ནི། ཉ་མ་ཕ་རོལ་པ་གྲངས་སམ་སྡེ་བ་གཅིག་པའི་ཉ་མ་རྣམས་སུ་ཡང་ན་འགྱུར་ཏེ། བཱ་
ཀྲམ་ཏྲ། བཱ་རཱ་ཏུཾ་ཚིག་ཙམ། ཥ་ཊ་མ་མ། ཥཎྞ་མ་དེ་ལ་དུག་པ། ཥ་དྨ་མ། ཙ་བ་ལ་ས་ཤ་ནི་ཚའོ་ཞེས་པ། ཙ་
བ་སྔོན་མ་ལས་ཤ་ཡིག་ནི་ཚ་ཡིག་ཏུ་ཡང་ན་འགྱུར་ཏེ། བཱཀྲ་ཤུ་ར༔ དབང་བོའི་ངག་བཱ་ཀྱུར བཱ་ཀཱུ་རཿ ཧའི་ཛྷ་བྷ་
རྣམས་སོ། ། ཙ་པ་ནི་སྔོན་མ་ལས་ཧ་ཡིག་ནི་ཛྷ་བྷ་རྣམས་སུ་འགྱུར་ཞིང་། ཡང་ན་སྔོན་མ་དེའི་སྡེ་བའི་བཞི་བ་
གང་ཡིན་པ་དེར་འགྱུར་ཏེ། ཏ་ཏྲ་ཧ་བི ཏ༔ བི་དེ་བསྲེགས་བླུགས་ 3 ཏདྷ་བི བཱཀྲ་ཧ་རི བཱཏྨ་ རི སྨྲ་བའི་
སེང་གེ་བཱགྷ་རི། ཨ་ཙ་ཧ། ཨངྒྷ ལོ། ཨཙྪཱ ལདབྱངས་གསལ་དག ཥ་ཊ་ཧ་ལཱ་ནི། ཥཌཱ་ལ་རོལ་དྲུག་རྨོས་
སོ་ནི། བྲྀཀྵ་པ། ཧུ་ཏཾ། ཧཱུཾ་ བྷཱུ་ཏཾ། ཀྲྀཥྛ་བྷཱུ་ཏཾ། ས་ཏུའི་ཤ་ཙུ་རྣམས་ལ་ཤ་ཙུའོ། ། ས་སྡེ་དང་ཏ་སྡེ་རྣམས་
ནི་ཕ་རོལ་ཤ་ཡིག་དང་། ཙ་སྡེ་རྣམས་དེ་ལ་སྦྱོར་བ་ལ་ཤ་ཡིག་དང་ཙ་སྡེ་གྲངས་མཉམ་པ་རྣམས་སུ་འགྱུར་ཏེ། ཀ་
སྲ་ཙ་ར་ཏི། ཀ་ཤུ་ར་གང་དུ་སྤྱོད་གསུམ་འདུས་སྦྱིན་འསྲེག་བྱེད་དོ་གས་ཤུ་རཀ་ཤུ་དཔའ་བོ་གང་ར ཏཏ་ཙི་ཏྲ།
ཏཙྩཾ་ཏུཾ་ཏཏ་ཤཱ་སྟི་ བསྟན་བཅོས་དེ་། ཏཙྪགླུ་ཤ་ལས་མ་ཡིན་ནོ། ། ཤ་ཡིག་སྔོན་མ་ལས་ཏ་སྡེ་རྣམས་ནི་ཙུ་ཉིད་དུ་
འགྱུར་བ་མིན་ཏེ། བི་ཤུ་ན བི་བྷཱུ བདག་གི་གཡོག་པ་ཐ་ན པྲ་དྲི་བ་ཀླུ་རྣམས་ཀྱིས་ཌཱུའོ། ། ས་ཡིག་དང་ཏ་
སྡེ་རྣམས་ནི་ཕ་རོལ་ཏུ་དང་ཙ་སྡེ་རྣམས་ལ་སྦྱོར་བ་ལ་ཥ་དང་ཊུ་རྣམས་སུ་དེ་རི་མོ་བྱེད་འགྱུར་ཏེ། ཀསྲ་ཥ་
ཀྵ ཀཥྛཥྛ་དྲུག་པ་ གང་ ཀས་ཊཱི་ཀ་ཏེ། ཀཉྩི་ ཀ་ཏེ། ཏ་ཏྲ་ཊཱིཀ་ཏི། ཏཊཱི་ཀ་ཏེ་དེ་འགྲེལ་བྱེད། ཏུའི་ལ་
ལའོ། ། ཏ་སྡེའི་ཉ་ཕ་རོལ་ལ་ལ་ཡིག་ཏུ་འགྱུར་ཏེ། ཏ་ཏ་ལུ་ནཱི་ཏི། ཏགླུ་ནཱི་ཏིདེ་གཅོད་པར་བྱེད་། བྷ་བཱ་ན་ལི་
ཁ་ཏི་ནི། མཐར་གནས་ལ་གཉིས་སུ་དབྱེའོ། ། ར་ཡིག་བོར་བའི་ཡ་ཝ་ལ་གསུམ་ཕ་རོལ་ལ་རྗེས་སུ་སྣ་ལྡན་དང་
སྣ་ལྡན་མེད་པ་གཉིས་སུ་བྱེད་པ་ལས། ན་ཡིག་ལ་རུ་འགྱུར་བ་ལྟ་བུ་ལ་རྗེས་སུ་སྣ་ལྡན་ཅན་དུ་བྱ་སྟེ། བྷ་བཱི་ལླ་ཁོ་
ཁྱོད་རིམ་མོར་བྱེད་ཏི། ཥ་ལས་མ་ཡིན་ནོ། ། ཥ་ཡིག་ཕ་རོལ་ལ་ཏ་སྟེའི་ཊུ་ཉིད་དུ་འགྱུར་བ་མ་ཡིན་ཏེ། བྷ་བན་
2g བྷ་བཱན་ཁྱོད་དྲུག མཐའི་ཁྱུ་ལས་སོ། ཚིག་མཐར་གནས་པའི་ཊ་སྡེའི་ཕ་རོལ་གྱི་ས་ཏུ་ནི་ཥ་ཊུ་རྣམས་སུ་
153

༄༅། ། རྗེ་བཙུན་གྲགས་པ་་ང་ཤད་སྒྲུབ་ཀྱི་གསུང་འབུམ། །
འགྱུར་བ་མ་ཡིན་ཏེ། ཥཱ་ཊ་ན་ར ཥརྣ་རཱ ཥ རྣ་རམི་དྲུག ཥཊསཱི་དནྟི། ཥཊི་དནྟི་དྲུག་ཏུ་རྡུལ་གང་། ན་ལ་ཚ་
ཏ་ལ་སཊིའོ། ། ཚ་ཏ་སོ་སོར་བསྡུ་བའི་ཡི་གེ་ཕ་རོལ་ལ་ཚུ་རོལ་ཚིག་མཐའི་ན་སྩཀྲ་ཨཱ་ག་མ་འགྱུར་ལ། ཊིཏྲ་དང་
པོ་དང་གི་ཏྲ་མཐའ་མར་སྟེར་བར་བཤད་དེ། རཱ་ཛ་ན་ཙི་ཏྲ། རཱ་ཛི་ཙཱུ་ཏྲ་རྒྱལ་བོ་བློ་གསལ། བྷ་བཱ་ན་ཏ་ནོ་ཏི།
བྷ་བཱ་སྟ་ནོ་ཏི། འཐག་ཐོགས། ཤ་ལས་ཙ་ཀྲ་ཡང་ནའོ། ། ཤ་ཕ་རོལ་ལ་ཚིག་མཐའི་ན་ལས་ཙ་ཀ་ཨཱ་ཀ་མ་ཡང་ན་
འགྱུར་ཏེ། བྷ་བཱ་ཧྲ་ཤུ་ར བྷབཱཉྩ་ ༨ ཁྱོད་དཔའ་བོ། བྷ་བཱ ཀྐུ་རཿ ཐུང་ངུ་ལ་ར་ཎ་ན་དབྱངས་ལ་གཉིས་
སོ། ། ཨུ་པ་དྷུ་ཐུང་ངུ་ལས་ཚིག་མཐའི་དྲ་དང་ཎ་དང་ན་ཡིག་རྣམས་ནི་དབྱངས་ཕ་རོལ་ལ་གཉིས་སུ་འགྱུར་ཏེ།
པྲ་ཏྱང་ཨི་དཾ། པྲ་ཏྱཱ་དྷི་སོ་སོར་མཆོད་པ་འདི།དཾ། སུ་ག་ཎ་ཨི་དཾ། སུ་གཎྜི་ཨི་དཾཚོད་བཟང་འདི་། རཱ་ཛ་ན་ཨི་ཧ་
རཱཛཎྷི་ཧརྒྱལ་བོ་འདི་། ཚ་ཡིའོ ། ཨུ་བ་དྷཱ་ཐུང་ངུ་ལས་ཚ་ཡང་གཉིས་སུ་འགྱུར་ཏེ་ཏ་བ་ཚ་ཏུཾ། ཏ་བ་ཚ་ཚ་
ཏྲ། ། བ་ས་ལ་ཛྷ་ས་རྣམས་ཀྱི་ཙ་པའོ། ། ཁ་ས་ཕ་རོལ་ལ་ཛྭ་ས་རྣམས་ཀྱི་ཙ་བ་རྣམས་སུ་འགྱུར་ཏེ། ཏ་བཙྪ་ཧཱུྃ
ཁྱོད་ཀྱི་གདུགས། འགའ་ཞིག་ཏུ་རིང་པོ་ལས་ཀྱང་གཉིས་སུ་འགྱུར་བར་བཤད་དེ། མྱེ་མེ་ཚ མྨེ་ཙྪ ཧི་ཆ་ཧི་
ཙྪངོ་ཚ་བ་མ་ནི་རྗེས་སུ་ང་རོའོ་ནི། ཚིག་མཐའ་དང་ཧ་ས་ཕ་རོལ་ལ་མ་ནི་རྗེས་སུ་ང་རོར་འགྱུར་ཏེ། ཏམ་ཧ་
ས་ཏི། ཏཾ་ཧ་ས་ཅི་དེ་གད་མོ་དགོད། པ་ཊུམབྲི་ཐཱ་མཁས་ལ་དོན་མེད། པ་ཊཾ་ཛྲ་མཁས་ལ་དོན་མེད་ཐཱ། ཚིག་
མཐའ་དང་ཛྷ་ས་ལ་ཡང་ནིའོ། ། ཚིག་མཐའ་དང་ཛྷ་ས་ཕ་རོལ་ལ་ཡང་ན་མ་དགའ་དད་ན་ཡིག་ནི་རྗེས་སུ་ང་
རོར་འགྱུར་ཏེ། ཡི་ཤཱནསི། ཡ་ཤཱི་སིགྲགས་པ་རྣམས་༑ པ་ཡཱནསི། པ་ཡཾསིའོ་མ་དང་ཆུ་རྣམས། བུམ་ཧཱུཾ། པུཾ་
དེ་གད་མོ་དགོད་ཤྩ། སྐྱེས་བདག ཀསྲསཿ ཀཾ་ས་འཁོར་བ་ཡབ་ལ་ཡ་མ་ཡང་ནའོ། ། ཡ་པ་ཕ་རོལ་ལ་རྗེས་སུ་
ང་རོ་ནི་ཡ་མ་རྣམས་སུ་འགྱུར་ལ། དེ་ཡང་ཡབའི་ནང་གི་འདྲ་བ་རྣམས་སུ་འགྱུར་ཏེ། ཏཾཀ་རོ་ཏི། ཏངྐ་རོ་ཏི་
དེ་ཀྱིས་ཤིགཏི། ཏཾ་ཏ་ནོ་ཏི། ཏནྟ་ནོ་ཏིདེལ་ཐགས་ཐོགས་ཤིག། སཾ་ཛ་ན་ཏི་ས་ཝཱན་ཏི་ལེགས་པར་སྐྱེས། ཡ་བ་
ལ་ཕ་རོལ་ལ་ཡ་བ་ལ་ཡང་ནའོ། ། རྗེས་སུ་ང་རོ་ནི་ཡ་བ་ལ་ ཕ་རོལ་ལ་ཡབ་ལ་རྣམས་སུ་ཡང་ན་འགྱུར་ཏེ།
སཾཡནྟ ས་ཡུནྟ ཤིང་རྟའི་ཁ་ལོ་བ་སོ་ཡནྟ༔ སཾ་བནྡྷ་རཿ སབྦཏྠ་དུས་ཀྱི་ལོ་ར་ཛཱི་སྡེབ་སྦྱོར་ལའོ༔ ། ཞེས་པ་ནི།
སྡེབ་སྦྱོར་ལས་ཤ་ཥ་ས་ར་རྣམས་ཕ་རོལ་ལ་རྗེས་སུ་ང་རོ་ནི། ཉི དུ་འགྱུར་ཏེ། པ་ཡོ་སོ་མཱ བ་ཡ་ཛཱི་སོ་མཱ དེ་
ཟླ་བ་མཱ སཾ་ཧི་ཏཱ། ཡང་དག་པར་ཕན་པ་ས་ཧི་ཏ། ཏཾ་ར་བི ཏ་ཧིཾ་རོ་དེ་ལ་ཉི་མ་པི༔ ཧཾ་ས༔ ཧ་ཛཱི་ས་ངང་བའི་
རྒྱལ་བོ་ཞེས་པ་ལྟ་བུ་སྟེ། གསལ་བྱེད་འཚམས་སྦྱོར་རོ། ། ། ། །
བཞི་བ་རྣམ་བཅད་ཀྱི་འཚམས་སྦྱོར་ལ། རྣམ་པར་བཅད་བྱ་སའོ། ། ཞེས་པ། ཁ་སའི་ཡི་གེ་ཕ་རོལ་ལ་
རྣམ་བཅད་ནི་ས་ཡིག་ཏུ་འགྱུར་ཏེ། ཀཿ ཏ་ནོ་ཏི། ཀ་སྟགང་འཐག་པར་བྱེད་ནོ་ཏི། ཀ ཙ་ར་ཏི། ཀ་ཉུར་
གང་སྤྱོད་པར་བྱེད་ཏི། ཤ་ཁ་ས་ལ་ཡང་ནའོ། ། རྣམ་བཅད་ནི་ཤ་ཥ་ས་ལ་ཕ་རོལ་གྱི་གཟུས་སུ་ཡང་ན་འགྱུར་ཏེ།
154

༄༅། ། སྒྲ་མ་ཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལམ་། །
ཀ ཤེ་ཏེ། ཀ་ཧྥེ་ཏེ་ཀ་སུ་ཉལ ཥ ཎེ། ཀ་ཀླུ་ལྕེ་དུམ་པུ་གང་བྱེད། ཀ སཱ་དྷུཀསླུ་དྷུ ༔ ཀུ་པུ་དག་ལ་ཐཔ་དག་
ཡང་ནའོ། , ། རྣམ་བཅད་ནི། ཀ་སྡེ་དང་པ་སྡེའི་ཡི་གེ་ཁ་སའི་ནང་ཚན་ཕ་རོལ་ལ་རིམ་པ་བཞིན། ཀླ་དང་དག་
ཏུ་ཡང་ན་འགྱུར་ཏེ། ཀ་དང་པ་ནི་བརྗོད་པའི་དོན་ཏེ། ཀ ཀ་རོ་ཏི། ཀཀ་རོ་ཅི་བྱེད་ཏི། ཀ ཀ་རོ་ཏི།
ཀ ཁལུཀ ཋ་ངན་པ་གང་ཡང་ལུཀཿཁ་ལུ ཀ པ་ཋ་ཏི། ཀྲ་ཋགང་ཀློག་པར་བྱེད་ཏི། ཀ པ་ ཋ་ཏི།
ཀ ཕ་ལ་ཏི། ཀཔ་གང་འབྲས་བུ་བྱེད་ལ་ཏི། ཀ ཕ་ལ་ཏི། བཱ་ཙའི་བ་ཏི་ལ་སོགས་པ་རྣམས་སོ། ། བཱ་ཙ།
ལ་སོགས་པའི་མཐའ་ནི་པ་ཏི་ལ་སོགས་པ་ཕ་རོལ་མིང་གི་སྒྲ་བརྗོད་པ་ལ་ས་ཡིག་ཏུ་འགྱུར་ལ། དེ་ཡང་པཱ་ཏ་སྟེ།
བཱ་ཙ པ་ཏི བཱ་ཙསྤ་ཏེ། བ་ན པ་ཏིབ་ནསྤ་ཏིནགས་བདག དྲྀ་ཧ་ཏ་པ་ཏི ཐཾ་ཧསྤ་ཏིརིག་བྱེད་བདག་པོ་
ཀཱ་རཿ བྱེད་པ་བོ་ཀ་༨ ཀཱ་ར་སྐ་རཿ པཱ་ར ཀ་ར པཱ་ར་མཆོག་མི་བྱེད་པ་བོ་ར ཏཏྲ་ཀ་ར ཏསྐ་ཆོས་རྐུན་
རཿ བྷཱ ཀ་རཿ བྷསྐ་འོད་བྱེད་ར། ཧ་རི་ཏཙནྡྷ ཧ་རི་ཤུནྡའཕྲོག་བྱེད་ཟླ་བ་ལྟ་བུའོ། ། ཨ་ཧན་གྱི་རཱ་ཏྲི་སྨྲ་བའི་
བདག་པོ་མ་ཡིན་པ་ལ་རའོ། ། ཨ་ཧན་ཚིག་ཏུ་གྲུབ་པའི་མཐའི་རྣམ་བཅད་ནི་རཾ་ཏྲི་ལ་སོགས་པའི་ཕ་རོལ་མ་ཡིན་
པ་ལ་ ར་ རུ་ འགྱུར་ ཏེ། ཨ་ ཧ པ་ ཏི ཨ་ ཧ༴ ཉི་ མོའི་ བདག་ ཏི ཨ་ ཧ ག་ ཎ ཨ ཧན་ ཉིན་ མོའི་ ཚོགས་
ཎ ཀ ཨཥྚ ཀོཉཧྥདོན་གང་ར་ཏྲི་སོགས་ལ་དྲ་རུ་མི་འགྱུར་ཏེ། ཨ་ཧ༔ རཱ་ཏཱི ཨ་ཧོ་རཱ་ཏྲི ཉིན་མཚན་
ཧ རཱུ་པོ། ཨ་ཧོ་རཱུ་པཾ། ཨ་ལས་ཨ་ལ་ཨུའོ། ། ཨ་ལས་ཕ་རོལ་རྣམ་བཅད་ནི། ཨ་ཕ་རོལ་ལ་ཨུ་རུ་འགྱུར་ཏེ།
ཀ ཨཏྨཀོའུཥྚདོན་གང་ཧ་བ་ལའོ། ། ཨ་ལས་ཕ་རོལ་གྱི་རྣམ་བཅད་ནི་ཧ་བའི་ཡི་གེ་ཕ་རོལ་ལ་ཡང་ཨུ་ཡིག་
ཏུ་འགྱུར་ཏེ། ཀཿ ག་ཏ ཀོ་ག་ཏ་གང་ལ་འགྲོ དེ་བ ཡཱཏི། དེ་བོ་ཡཱཏི་ལྷ་ཐོབ་པོ། མ་ན ར་ཐ མ་ནོར་ཐ
ཡིད་ཀྱི་ཤིང་རྟ་ཨ་ལས་ཨ་ཙ་ལ་དབྱིའོ། ། ཨ་ཡིག་ལས་ཕ་རོལ་གྱི་རྣམ་བཅད་ནི། ཨ་བའི་ཡེ་གེ་ལ་ཕ་རོལ་ལ་དཔྱི་
བར་བྱ་སྟེ། དེ་བཱ ཨ་ཏྭ དེ་བ་ཨཱཏྲཿ ལྷ་རྣམས་འདིར་བཏཱ བཱནྟི། བཱ་ཏཱ་བཱནྟི་རླུང་ཞོན།དབྱངས་ལ་ཡ་ཉིད་
ཡང་ནའོ། ། ཨཱལས་ཕ་རོལ་གྱི་རྣམ་བཅད་ནི་དབྱངས་ཕ་རོལ་ལ་ཡ་ཉིད་དུ་ཡང་ན་འགྱུར་ཏེ། དེ་བཱ ཨ་ཏཿ དེ་
བཱ་ཡ་ལྷ་རྣམས་ས་འདིར་ཏྲཿ བྷོས། བྷ་གོས། ཨ་གྷོས་རྣམས་ཀྱི་སའི་རྣམ་བཅད་ཨ་བ་ཕ་རོལ་ལ་དབྱི་བར་བྱ་སྟེ།
བྷོ ཨེ་ཧི་ཀྱེ་འདིར་བྱོན༴ བྷོ་ཨེ་ཧི། བྷ་གོ ན་མ་སྟེ། བྷ་གོ་ན་མ་སྟེ། ཨ་གྷོ ཡཧི ཨ་གྷ་ཡཱ་ཧི། ནཱ་མི་ལས་
རའོ། ། ནཱ་མི་ལས་ཕ་རོལ་གྱི་རྣམ་བཅད་ནི་ཨ་བའི་ཡི་གེ་ཕ་རོལ་ལ་ར་རུ་འགྱུར་ཏེ། ཨགྷི༔ ཨ་ཏྲ༔ ཨགྷི་ར་ཏྲ་མེ་
འདིར བ་ཊུ༔ ཡ་ཛ་ཏེ། བ་ཊུ་རྨ་ཛ་ཏེ་མཁས་པ་ལྷ་མཆོད་ཏེ། ཨུ་ཥས་ཀྱི་བུ་དྷ་ལ་རའོ། ། ཨུ་ཥས་ཀྱི་ཚིག་
མཐའི་རྣམ་བཅད་ནི་བུདྷ་ཕ་རོལ་ལ་ར་རུ་འགྱུར་ཏེ། ཨུཥ བུདྷ ཨུ་ཥཅུ་དྷ སྔོན་ནས་གསལ་བ་རེ་ཕའི་རང་
བཞིན་ཅན་གྱི་ཁ་བ་ལ་ཡང་ནའོ། ། རེ་ཕའི་རང་བཞིན་ཅན་ཏེར་ལས་བྱུང་རྣམ་བཅད་ནི། ཁ་བའི་ཕ་རོལ་ལ་
ཡང་ན་ར་རུ་འགྱུར་ཏེ། གཱི ཕ་ཏི གི་རྦ་ཏི དྷུ པ་ཏི དྷུབློ་སའི་བདག་པོ་ཏི རི་ལས་སོ། ། ར་ལས་བྱུང་
155

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བའི་རྣམ་བཅད་ནི། ནཱ་མི་མ་ཡིན་ཀྱང་ཨ་བའི་ཕ་རོལ་ལ་ར་རུ་འགྱུར་ཏེ། བྲ་ཏཨ་ཏྲ པྲ་ཏཱ་ར་ཏྲ ཐོ་རངས་
འདིར་ཨནྟག་ཏ ཨནྟག་གང་དུ་འགྲོ་ཏ ར་ལ་དབྱི་སྟེ་རིང་པོ་ཡང་ངོ་ཤེས་པ། ར་ཡིག་ནི་ར་ཡིག་ཕ་རོལ་ལས་
དབྱི་ཞིང་། དབྱངས་སྔོན་མའང་རིང་བོར་འགྱུར་ཏེ། མུ་ན རཱ་མ་ཏེ། བུ་ནཱ་རཱ་མ་ཏེ་སླར་ཡང་རྩེད་མོ་བྱེད་
ཤུཀྟི རླུ་བྱཱ་དྨ་ནཱ་བྷ་ཏེ། ཤུཀྟི་རཱུ་བྱཱ་ཏྠ་ནཱ་བྷ་ཏི་ཉ་ཕྱིས་དངུལ་དུ་བདག་ཉིད་པེ་མ་སོ། ། ས་དང་ཨེ་ཥ་ལས་ཧ་ས་
གང་དུ་འགྲོ་ལའོ་ཞེས་པ་ནི། སའི་སྒྲ་དང་ཐི། བའི་སྒྲ་ལས་ཕ་རོལ་གྱི་རྣམ་བཅད་ནི། ཧ་ས་ཕ་རོལ་ལ་དབྱི་བར་
བྱ་སྟེ། ས ཙ་ར་ཏི། ས་ཙ་ར་ཏི། ཨ་ཥ ཧ་ས་ཏི། ཨེ་ཥ་ཧ་ས་དེ་སྤྱོད་བར་བྱེད་ཏི། ཞེས་པ་ནི་རྣམ་བཅད་ཀྱི་
འཚམས་སྦྱོར་ཏེ། འཚམས་སྦྱོར་ལྔ་བ་རྫོགས་སོ། །
གཉིས་པ་ནི། ཀ་ལཱ་པའི་འཚམས་སྦྱོར་གྱི་འགྲེལ་བ་ཁ་ཅིག་ནས་འབྱུང་བ་འཕྲོས་དང་བཅས་པ་ཅུང་ཟད་
བརྗོད་པར་བྱ་སྟེ། འདི་དང་སྔ་མ་གཉིས་གཞི་འདྲ་ཡང་ཁྱད་པར་འགའ་རེ་ཡོད་པས། མིང་དང་རང་བཞིན་དུ་
གནས་པ་མ་གཏོགས་མཚོན་པ་ཙམ་བརྗོད་ན། དབྱངས་ཀྱི་མཚུངས་འདྲའི་ཡི་གེ་ཕ་རོལ་ལ་རིང་པོར་འགྱུར་བ་
ནི། བུད་དྷ་ཨ་དྷིཥྛ་ན་ལ། དྷའི་སྲོག་གི་ཨ་ཕྱུང་ནས་ཨཱརིང་པོ་གཅིག་ཏུ་བྱས་ཏེ་སྦྱར་བས། བུད་དྷ་དྷིཥྛ་སངས་
རྒྱས་ཀྱི་ཕྱིན་རླབས་ན། དེ་བཞིན་དུ། མུ་ནི་ཨིནྟ། མུ་ནཱིནྟ་ཐུབ་དབང་མ་དྷ་ཨུ་ད་ཀ མ་དྷུ་ད་ཀ མངར་བའི་
ཆུ་རྀཥ་བྷ། བི་ཊཱི་ཥ་བྷ་ཁྱུ་མཆོག་ཀླུ་ལཾ་ཀཱ་ལ་ ཡིག་ ར། ཀྵི་ཀཱ་ ར། ཚུ་རོལ་ཨ་ ཕ་ རོལ་ཨི་ལ་ ཨེ་ཏེ་ ཕ་རོལ་
དབྱིའོ། ། ལོ་ཀ་ཨི་ཤུ་ར། ལོ་ཀེ་ཤཱ་འཇིག་རྟེན་དབང་ཕྱུག་ན་ར། ན་ར་ཨེནྡ། ན་མི་མཆོག་རརླའོ། ། ཚུ་རོལ་
གྱི་ཨ་ཕ་རོལ་ཨུ་ལ་ཨོ་ཡིག་ཏུ་འགྱུར་བ་ནི། པདྨ་ཨུཏྟཱི་པདྨོཎྜི་པདྨ་གཙུག་ཏོར་ཚུ་རོལ་གྱི་ཨ་ཕ་རོལ་རི་ལ་ཨར་དུ་
འགྱུར་བ་ནི། མ་ཧཱར་ཏེ། མ་ཧཱ་དྲང་སྲོང་ཆེ་རྨི། ཚུ་རོལ་གྱི་ཨ་ཕ་རོལ་ལ་ལ་ཨ་ལ་ཏེ་ཕ་རོལ་དབྱིའོ། ། ཏ་བ་ལི་
ཀཱ་ར། ཏ་བལྟ་ཁྱོད་ཀྱི་ཡིག་ང༌། ཆུ་རོལ་རོལ་ཨེ་ལ་ཨི་སྟེ་ཕ་རོལ་དབྱིའོ། ། ཨེ་ཀཨེ་ཀ ཨེ་ཀེ་རེ་རེ་འམ་
གཅིག་ཀ ཚུ་རོལ་ཨ་ཕ་རོལ་ཨོ་ལ་ཨོ་སྟེ་ཕ་རོལ་དབྱིའོ། ། ཤོ་དྷ་ཨོད་ནི། ཤོ་དྷོ་ད་ཟས་གཙང་ནི། ཚུ་རོལ་ཨི་
རིང་ཐུང་དག་རང་འདྲའི་ཡི་གེ་མ་ཡིན་པའི་དབྱངས་ཕ་རོལ་ལ་ཡ་སྲོག་མེད་དུ་བྱ་སྟེ། ཨཱ་དི་ཨ་ནུ་ཏྲ ། ཨཱརྱ་
གདོད་ནས་མ་སྐྱེས་པ་ནུཏྤནྣཾ། ཨེ་ཧིཨེ་ཧི། ཨེ་ཧེ་ཚུར་བྱོན་ཚུར་བྱོན་ཧི། ཚུ་རོལ་ཨུ་མི་འདྲ་བའི་དབྱངས་ཕ་
རོལ་ལ་ཝ་སྟེ། ས་མ་ནུ་ཨཱ་ཧ་རནྟུ། ས་མ་ནཱ་དགོངས་སུ་གསོལ་རནུ། ཚུ་རོལ་རི་ཕ་རོལ་ར་ང་འདྲ་མིན་པའི་
དབྱངས་ལར་སྟེ། པི་ཀྲྀ་ཨརྦ། པའི་དོན་བི་ཏྲརྦ། ཚུ་རོལ་ལ་ཡིག་ཕ་རོལ་དང་འདྲ་མིན་པའི་དབྱངས་ལ་ལ་སྟེ།
ལོ་ཨ་ནུ་བནྡྷ། ལ་ནུ་བནྡྷ་ཡི་རྗེས་འབྲེལ། དབྱངས་ཕ་རོལ་ལ་ཚུ་རོལ་གྱི་ཨེ་ཨ་ཡའོ། ། ཨེ་ཨཱ་ཡའོ། ། ཨོ་ཨ་
ཝའོ། ། ཨོ་ཨཱ་ཝའོ་ནི། ཏེ་ཏི་གོ་རྣམས་ནི། ཨ་ཧུ། ཨོ། ཨཀྵ། ཨི་ཧ་རྣམས་དང་སྦྱར་བས། ཏེ་ཡ་དེ་རྣམས་
སྨྲས་པ་ཧུ། ཏཱ་ཡོགསེར་དགགཝ་བ་ལང་མིག་གློ། ཏཱ་ཝི་ཧ་ལྟ་བུ་སྟེ་དབྱངས་ལ་མཚོན་ཙམ་མོ། ། གསལ་བྱེད་
ལ། ཀ་ཙ་ཊ་ཏ་པ་ནི་སྡེ་བའི་དང་པོ་སྟེ། ཚུ་རོལ་སྡེ་བའི་དང་པོ་སྲོག་མེད་ཚིག་མཐར་གནས་པ་རྣམས་ནི་
156

༄༅། ། སྒྲ་མཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལམ། །
དབྱངས་དང་སྒྲ་ལྡན་རྣམས་ཕ་རོལ་ལ། སྡེ་བ་རང་རང་གི་གསུམ་པ་རྣམས་སུ་འགྱུར་ཏེ། བཀ་ཨ་ཙན་ཥ་ཏཏྲ་
ཏཱིཀྐུ་པ་ནི་ཕ་རོལ་ལ། ཨཱི་ཤཱ་ར། ཨནྟཱ། ཨངྒ། ཨེ་ཥ ་ཨ་བ་ལི་རྣམས་བྱུང་བའི་ཚེ། གསུམ་ཕར་བསྒྱུར་ནས་
སྦྱར་བས། བཱ་གི་ཤུ་དག་དབང་ར། ཨ་དབྱངས་མཐའ་ཇོཎཱ། ། ཥཊང་ ཡན་ལག་དྲུག་པ།ཏ་དེ་ཥ་དེ་འདིར་ཏྲི་
ཁྲུས་བ་གསུམ་ལ་སྔགས་འཕྲེང་ལི། སྒྲ་ལྡན་ལ། ཝཱ་ཀ་དྷཱ་ཏུ། ཝཱ་ཎཱུ་ཏུའོ། ། སྡེ་བའི་དང་པོ་ཚིག་མཐའ་ན་ཡོད་
པ་རྣམས་ནི་ཕ་རོལ་ལ། སྡེ་བ་གང་རུང་གི་ལྔ་བ་འམ་ཡང་ན་གསུམ་པ་སྟེ། ཝཱ་ཀམ་ན། ཝདྨ་ན། ཝཀླ་ན་ཥ་
དག་ཡིད་ ཐུ་མུ་ཁ། ཥནུ་ཀ་ཥ་ཌ་ཁ་གདོང་དྲུག་ཚུ་རོལ་སྡེ་བའི་དང་པོ་ཚིག་མཐའ་རྣམས་ལས། དབྱངས་དང་
ཝ་དང་བཞུགས་པ་ཅན་གྱི་ཕ་རོལ་གྱི་ཤ་ཡིག་ནི་ཚ་ཡིག་ཏུ་འགྱུར་བ་འམ། ཡང་ན་ཤ་ཡིག་ཏུ་གནས་ཏེ། ཝཱཀཥ་
ཊཱཏརྣ་ཏཏ་རྣམས། ཤུ་ར། ཤུ་མ། བྦེ་ ཏ། ཐུ་ཏ་མ་དང་སྦྱར་བས། ཝཱཙྪབཤད་ཕལ་བོའི་ར། ཝཱཀྐུ་ར ཥ་
ཊྛཥཊ་ལོ་དྲུག་མ། ཏཙྪེ་ཏཱ། ཏཙེ་དེ་དཀར་བོ་ ཏ། ཏཙྪ་ཏཾ་དེ་ཐོས། ཏཐུ་ཧཾ། ཚུ་རོལ་སྡེ་བའི་དང་པོ་དེ་
རྣམས་ཉིད་ལས་ཕ་རོལ་གྱི་ཧ་ཡིག་ནི་རང་གི་སྔོན་པའི་སྡེ་བ་གང་ཡིན་པ་དེའི་བཞི་པ་རུ་སྟེ། ཡང་ན་མ་ཡིན་
ནོ། ། ཝཱ་ཀྲཏཏྲ་ཧི་ཧ་ཧེ་རུ་ཀ་དང་སྦྱར་བས། ཝཱགྷི་ངག་འཕགས་ཏ། ཝཱགྷོ་ཧ། ཏདྷེ་རུ་ཀ ཏ་དྷེ་རུ་དེ་ཁྲག་
འཐུང་ཀ། ཚིག་མཐའི་ཏ་ཡིག་ནི་ལ་དང་ཙ་ཊའི་སྡེ་བ་རྣམས་ཕ་རོལ་ལ་ཕ་རོལ་གྱི་གཟུགས་སུ་སྟེ། ཏ་ཏྲལུ་ནོ་ཏེ།
ཙི་ནོ་ཏི་ལྟ་བུ་དང་སྦྱར་བས། ཏg་ནོ་ཏེ། དེ་གཅོད་པར་བྱེད།ཏཙྩ་ནོ་ཏི། དེ་སོགས་པར་བྱེད། ཚུ་རོལ་ཚིག་
མཐའི་ཏ་ནི་ཤ་ཕ་རོལ་ལ་ཙ་སྟེ། ཏཏྲ། ཤྭ་ཏ་ལ། ཏ་ཙྪེདེ་དཀར་བོ་ཏ། ཤ་ཚ་རུ་བསྒྱུར་ན། ཏ་ཙྪེཏ། ཚུ་
རོལ་ཚིག་མཐའི་ང་ཎ་ན་ཨུ་པ་དྷཱ་ཐུང་ངུ་ཅན་རྣམས་ནི། དབྱངས་ཕ་རོལ་ལ་གཉིས་ཏེ། སུ་ག་ཎབཉྩ་ན་ནིཨི་དཾ།
ཨུཀྟ་དང་སྦྱར་བས། སུ་གཎྞི་དཾ། ཚིགས་བཅད་བཟང་བོ།པཉྩ་ནྡྲ་གི། ལྔས་སྨྲས་པ་ཚུ་རོལ་གྱི་ན་མཐའ་ནི་ཙ་ཚ་ཕ་
རོལ་ལ་ཤ་ཡིག་སྟེ་སྔ་མར་རྗེས་སུ་ང་རོའོ། ། བྷ་ཝཱ་ན་དང་ཙ་ར་ཏི། ཚ་ད་ཡ་ཏི་སྦྱར་བས་བྷ་ཝ་ར་ཏི་ཁྱོད་
གཅོད་པར་བྱེད། བྷ་ཝཾ་ཤད་ཡ་ཏི་ཁྱོད་སྒྲིབ་པར་བྱེད། ན་མཐིའི་ནེ་ཊ་ཋ་དག་ཕ་རོལ་ཡ་ཥ་ཡིག་སྟེ་སྔ་མར་རྗེས་
སུ་ང་རོའོ། བྷ་ཝཱནཊི་ཀ་ཏེ། ཋ་ཀུ་ར་སྦྱར་བས། བྷ་ཝཱིཏྟཱི་ཀ་ཏེ། བྷ་ཝི་ཀྵ་ཀུ་ཁྱོད་ཕྱུག་པོ་ར། ན་མཐའ་ནི་ཏ་
ཐ་ཕ་རོལ་ལ་ས་ཡིག་སྟེ་སྔ་མར་རྗེས་སུ་ང་རོའོ། ། བྷ་ཝཱན་ཏཱ་ར་ཏི། བྷ་ལིཾ་སྭཱ་ར་ཏི་ཁྱོད་སྒྲོལ་བར་བྱེད།ན་མཐའ་ནི་
ལ་ཡིག་ཕ་རོལ་ལ་ཡ་སྟེ། བྷ་ཝཱནལུ་ནོ་ཏི། བྷ་སྦྱོར་འབྲེལ་བྱད་ལྷ་ཀླུ་ནོ་ཏི། ཁྱོད་གཅོད་པར་བྱེད་ན་མཐའ་ནི་ཛ་
ཉ་ཤ་རྣམས་ཕ་རོལ་ལ་ཉ་སྟེ། བྷ་ཝཱན་ཛ་ཡ་ཏི། བྷ་ཝཱ་ཉྫ་ཡ་ཏི། ན་མཐའ་ནི་ཤ་ཕ་རོལ་ལཉྫ་དག་ཏུ་ཡང་
ནོའོ། ། གྷ་ཝཱནཤེ་ཏི། བྷ་ཝེ་ཏེ། ན་མཐའ་ནི་ཌ་ཌྷ་ཎ་ཕ་རོལ་ལ་ཎ་སྟེ། བྷ་ཝཱན་ཌི་ནི། བྷ་ཝཱཎི་ནཾ། ཚིག་
མཐའི་མ་ནི་གསལ་བྱེད་ཕ་རོལ་ལ་རང་གི་སྔ་མའི་རྗེས་སུ་ང་རོ་སྟེ། སམ། བྷ་ར། ཁྱོད་ཉལ་བར་བྱེད་སི་བྷ་ར།
ཀམྤཀ་ནི། ཀ་ཀྲུ་ནི། ཚིག་མཐའི་མ་ནི་དབྱངས་ཕ་རོལ་ལ་རྗེས་སུ་ང་རོར་མི་འགྱུར་ཏེ། སམ་ཨུངྒ་ཏེ་ཁྱོད་
157

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འཕུད་དོན་མུངྒ་ཏེ་བཞིན་ནོ། ། ཚིག་མཐའི་མ་ནི་སྡེ་བ་ཕ་རོལ་ལ་དེའི་སྡེ་བའི་ལྔ་བར་འགྱུར་ཞིང་། ཡང་ན་
རྗེས་སུ་ཡང་དག་པར་རྒྱས་པ་ང་རོ་སྟེ། སྡིག་པ་རྣམས་སམ་ག་ཏེཙ་ཏིདྷ་ར་ཎིབྷ་ར་རྣམས་སྦྱར་བས། སངྒ་ཏེའི།
སཾ་ག་ཀུན་ནས་འགྲོམ་ཏེ། སཉྩ་ར་ཏིའི། ཡང་དག་པར་ཕར་འགྲོ་བ་སཉྩར་ཀུན་ཏུ་སྤྱོད་མ་ཏི། སནྡྷ་ར་ཎེ་ལཾ།
ཡང་བདག་པར་འཛིན་ཏོ། ། སཾ་དྷཱ་ར་ཎི། སམྦྷ་ར་འོ་ཡང་དག་པར་རྒྱས་པ་བཻ་བྷ་ར་ལྟ་བུར་འགྱུར་རོ། ། རྣམ་
བཅད་ལ། ཚུ་རོལ་རྣམ་བཅད་ནི། ཙ་དང་ཚ་ཕ་རོལ་ལ་ཤ་སྟེ། ན་མ ཙནྡྲ། ཚྭ་ཏྲ་དང་སྦྱར་བས། ན་མ་
ཐུནུ།ཟླ་བ་ལ་ཕྱག་འཚལ་ལོ།ན་མཤྩནྟ། ཚུ་རོལ་རྣམ་བཅད་ནེ་ཊ་ཋ་ཕ་རོལ་ལ་ཥ་སྟེ། ན་མ ཊཱཀྐི་ཥ་ཀུ་ར་དང་
སྦྱར་བས། ན་མཥྛའདོད་པ་ཀི། ན་མཎྜཱུ་ཀུ་ཕྱུག་གོ་ར། ཚུ་རོལ་གྱི་དེ་ཏ་ཐ་ཕ་རོལ་ལ་ས་སྟེ། ན་མ ཏཱ་རཱ་ཡེ།
ཐ་ར་ཐེ་ར་གྲི་ཏཱ་དང་སྦྱར་བས། ན་མ་བྷ་རཱ་སྒྲོལ་མ་ལ་ཡེ། ན་མསྶཱ་ར་ཐ་ར་ཀྱི་འདས་འདས་བྱིས་ནས་ཏཱ། ཚུ་
རོལ་གྱི་དེ་ཀ་ཁ་ཕ་རོལ་ལ་ལྕེ་རྩ་ཅན་ནམ་ཡང་ན་མ་ཡིན་ཏེ། ན་མ ཀ་ན་ག་མུ་ན་ཡེ། ཁ་གཏྟཱ་ཡ། ན་མཀ་ན་ཀ་
མུ་ན་ཡེའོ། ན་མ ཀ་ན་ཀ་མུ་ན་ཡེ། ན་མཥྛ་གཌྷ་ཡ་ནམ་མཁའི་སྙིང་བོ་ལ་ཡ་ལཾ། ན་མ ཁ་གབྷ་ཡ། ཚུ་རོལ་
གྱི་དེ་ཕ་རོལ་ལ་མཆུ་ཅན་ནམ་ཡང་ན་མ་ཡིན་ཏེ། ན་མ ཀ དང་པཎྜ་ཤ་བ་ཅི། ཕ་ལ་ཏི་ལ་ན་མ་པཎྞ་ཤརི་ཁྲོད་
ཅན་བཅུ། ཀ་ཀྲ་ལ་ཅི་འབྲས་བུས་བྱེད་ཏི་ཀཾ། ནམ་པ་ཌཱ་དང་། ཀ་ཕ་ལ་ཏི། ཚུ་རོལ་གྱི་དེ་ཕ་རོལ་ཤ་ཥ་ས་ལ་
ཕ་རོལ་གྱི་གཟུགས་སུ་འམ་ཡང་ན་མ་ཡིན་ཏེ། ན་མ དང་། ཤཱཀྱ་མུ་ན་ཡེ། ཥ་ཌི་གཱ་ཡ། སཾ་གྷཱ་ཡ་སྦྱར་བས།
ན་མ་ཤྩ ཀྱ་མུ་ན་ཡེ་འན་མ༔ ཤཱཀྱ་མུ་ན་ཡེ། དེ་བཞིན་དུ་ན་མཎྜཱུ་ཎཾ་གཱ་ཡ། ན་མ@་ གྷཱ་ཡ། ལན་པ་དྲུག་ལ་དགེ་
འདུན་ལ། འདིར་ཤ་ཥ་ས་གསུམ་ཕ་རོལ་ཅན་གྱི་རྣམ་བཅད་རྣམས་ས་རུ་ངེས་པར་བཀླག་དགོས་པར་སྟོན་པས།
ན་མོ་སངྒྷ་ཡ་ཞེས་བརྗོད་པ་མི་འཐད་དོ། ཚུ་རོལ་དང་ཕ་རོལ་ཨ་ཡིག་དག་གི་བར་དུ་རྣམ་བཅད་ནི་ཨུར་འགྱུར་
ཏེ། དཔེར་ན། ཤུབྷཨ་ཧཾ་གི་དྷའི་སྲོག་གི་ཨ་ཕྲལ་ཏེ་རྣམ་བཅད་ཨུར་བསྒྱུར། ཨ་ཨུ་ལ་ཨོའོ་ཞེས་པས་ཨ་སྔ་མ་
ཨོར་བསྒྱུར་ཏེ་ཨུ་ཕྱིས། དྷ་སྲོག་མེད་ཕར་དྲངས་པས་ཤུདྷོ། ཨ་ཕྱི་མ་ཕྱིས་ཏེ་ཤུལ་དུ་རླུ་ཏ་བྲིས་པས་བུདྡྷོཉ་ཧཾ་
ཞེས་པའོ། ། དེ་བཞིན་དུ་ཨཧྥ་ཀཿ ཧཾ། དང་། ན་མ ཨ་མོ་གྷཱ་སིདྷ་ཡེ་ལ་དེ་ལྟར་བྱས་པས། ཨཏྨ་ཀོཊ་ཧཾ།
བདག་ཉིད་ངའོ། ན་མོ་ཨ་མོ་གྷ་སིདྷ་ཡེ་གྲུབ་པོ། ། ཚུ་རོལ་ཨ་དང་ཕ་རོལ་སྒྲ་ལྡན་གྱི་བར་དུ་རྣམ་བཅད་ཨུར་
འགྱུར་ཏེ། ན་མཿ བུདྡྷ་ཡ། མའི་སྲོག་གི་ཨ་བྲལ་ཏེ་ཚུལ་དེས་ན་མོ་བུདྡྷ་ཡ་གྲུབ་པོ། ཚུལ་རོལ་ཨ་ཐུང་ལས།
མཐའི་རྣམ་བཅད་ནི་ཕ་རོལ་རང་མ་གཏོགས་པའི་དབྱངས་གཞན་ལ་དབྱི་བའམ་ཡང་ན་ཡ་སྲོག་མེད་དུ་འགྱུར་ཏེ།
ན་མཿ ཨིནྡྲ་ཡ་དང་། ཨཱརྱ་ལ། ན་མ་ཨིན་ཡ་འོ།དབང་བོ་བ་ན་མ་ཡིན་ཡ། ན་མ་ཨཱརྱ་ལོ་འཕགས་པ་ལ་ན་མ་
ཡཱརྱ་ལྟ་བུའོ། ། དེ་བཞིན་དུ་ན་མ་ཨཱ་རྱ་མི་ཏྲི་ཡེ་སོགས་གྲུབ་པས། ན་མོ་ཨཱརྱ་མོ་ཏྲི་ཡེ་ཞེས་པ་མི་འཐད་ཅེས་
བཤད། ཚུ་ རོལ་ ཨ་ དང་ ཕ་རོལ་ བྷོ་ དག་ལས་རྣམ་བཅད་ནི་སྔར་ལྟར་དབྱི་བ་འམ་ཡར་བསྒྱུར་ཏེ། དེ་
158

༄༅། ། སྒྲ་མཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལ་མ། །
བ བྷོ དང་། ཨཱ་ཧུ། ཨ་ཏྲ་དང་སྦྱར་བས། དེ་བ་ཨཱལྷ་རྣམས་སྨྲས་ཧུ། བྷོ་ཨ་ཏྲ་བྱ་བ་འདིར།དེ་བ་ཡཱ་ཧུ། བྷོ་
ཡ་ཏྲའོ། ། ཨ་དང་བྷོ་ལས་རྣམ་བཅད་ནི་སྒྲ་ལྡན་ཕ་རོལ་ལ་དབྱི་བར་བྱ་སྟེ། ཡེ་དྷམ་ལ་རྣམ་དབྱེ་ཛས་བྱིན།
ཛས་ལའོ་ཞེས་པས་ཛ་ཕྱིས་ཏེ་ཨ་བཞག་ཨ་ཕྱི་མ་རིང་པོར་འགྱུར་ཏེ། མཚུངས་འདྲ་དང་། སུ་རྣམ་བཅད་བྱས་
པས། ཡེ་དྷརྨཱ འདིའི་རྣམ་བཅད་ནི་སྒྲ་མེད་སྡེ་བའི་དང་པོ་དང་གཉིས་པ་རྣམས་དང་ཤ་ཥ་ས་མ་གཏོགས་པའི་
སྒྲ་ལྡན་གྱི་ཡེ་ ཧ་ལྟ་བུ་ཕ་རོལ་ཡོད་པ་ལ། ཕྱིས་པས། ཡེ་དྷརྨ་ཧེ་ཏུ་ལྟ་བུའོ། ། ཚུ་རོལ་ནཱ་མིན་ལས་ཕ་རོལ་གྱི་
རྣམ་བཅད་རར་བྱ་ཞིང་། ཕ་རོལ་ལ་མ་ལྟོས་པའང་ཡོད་དེ་གཱི་རཱ་དྷུ་རཱ་ར་གཉིས་རྣམ་བཅད་བྱས་པས་གི དྷུ ནཱ་
མིན་ལས་ཕ་རོལ་གྱི་རྣམ་བཅད་ནི་སྒྲ་ལྡན་དང་དབྱངས་ཕ་རོལ་ལ་ར་རུ་སྟེ། ཨཱཡུ མཱུ་ཏྟི དང་། ཛཱིན། ཨ་ཧི་
སྦྱང་བས ཨཱཡུཛྙཱ་ན་ཚེ་དང་པོའི་ཤེས། ཨུ་རྟི་ར་ཧཾ།སྐུ་ངའོ།རའི་རང་བཞིན་ཅན་ཏེ་ར་ལས་གྲུབ་པའི་རྣམ་བཅད་
ནི་ནཱ་མིན་ཕ་རོལ་མིན་པ་ལ་ར་སྟེ། ཨནྟ་ར། སྭ་ར་ལ་སི་བྱིན་ཏེ་ཕྱིས་ར་རྣམ་བཅད་བྱས་པས། ཨནྟ ནང་
སཱ ཨེཥ་དང་ས་ལས་ཕ་རོལ་གྱི་རྣམ་བཅད་ནི། གསལ་བྱེད་ཕ་རོལ་ལ་དབྱི་བར་བྱ་སྟེ། ཨེ་ཥ ས ནིཙ་ར་ཏི།
ད་དྭ་ཏི་དང་སྦྱར་བས་ཨེ་ཥ་ཙ་ར་ཏི་འདི་སྐྱོད་པར་བྱེད། སད་དཱ་ཧིའོ།བདེ་སྤྱོད་པར་བྱེད། །འོན་ཀྱང་དབྱངས་
ཕ་རོལ་ལ་མི་དབྱི་སྟེ། ཨེ་ཥ ཨ་ཏྲའི་ཨའི་བར་གྱི་རྣམ་བཅད་ཨུ་དང་ཨ་སྔོན་མ་ཨོར་འགྱུར་ཞིང་ཨུས་ཕྱིས། ཨ་
ཕྱི་མ་ཡང་ཕྱིས་ཏེ་སླུ་ཏ་བྱས་པས། ཨེ་ཤོཉ་ཏྲའོ། ། རྣམ་བཅད་ཕྱིས་པ་ལ་སླར་མཚམས་མི་སྦྱོར་ཏེ། གོང་གི་ན་
མ་ཨཱརྱ་ལྟ་བུ་ནི། སླར་ན་མཱརྱ་ལྟ་བུར་མི་བྱེད་དོ། ། ཚིག་མཐའི་ར་ཡིག་ནི་ཕ་རོལ་ལ་དབྱི་ཞིང་སྔ་མ་རིང་པོར་བྱ་
སྟེ། ཨགྷི་ར། ར་ཐེ་ན། ཨགྣི་མིའི་ཤིང་དྲི་ར་ཐེ་ན། མིང་ཚིག་གི་སྐབས་གང་དུ་འང་དབྱངས་ལས་ཕ་རོལ་གྱི་
ཚ་ཡིག་ནི་གཉིས་སུ་འགྱུར་ཏེ། ག་མྱི་འགྲོ་བ། ཨི་ཏུ་འདོད་པ། ཡ་མུ་འགོག་པའི་དབྱིངས་བཞག ལི་ནི་སུཥ་
སོགས་དྷཱ་ཏ་སོགས་ལི་ཡིག་རྗེས་སུ་འབྲེལ་ལ། ཨཏི་བརྟི་ཤརྟི་རྣམས་ལས་བར་སྨི་ལའོ་ཞེས་པས་ལི་ཕྱིས། ཕྱི་མའི་
ཨུ་གཉིས་ནི། ཨུཏ་རྗེས་སུ་འབྲེལ་བ་སླུ་ཀྲྀ ཤ་རྣམས་ཀྱི་ཀླུ་ལའོ་ཞེས་པས་རྟགས་ཀྱི་དོན་ཡིན་པས་ཕྱིས། སྨོན་པ་
དགོ་ལའོ་ཞེས་པས་པཉྩ་མའི་བར་སིའི་སྐྱེས་བུ་དབུས་མའི་གཅིག་ཚིག་གི་ཧི་བྱིན་བྱེད་པ་བོ་ལ་ཨན་ཏེ་ཞེས་པས་
ཨན་བྱིན། ཨན་གྱི་ན་བི་ཀ་ར་ཎ་ལའང་ངོ་སོགས་ཀྱིས་ཕྱིས་གམ། ཨི་ཊ། ཡ་མ་རྣམས་གྱི་ཚའོ་ཞེས་པས་ཁ་དང་
མ་དག་ཚ་རུ་བསྒྱུར། ཚ་ཡིག་ཉིས་བརྩེགས་སུ་བྱས་ནས་འོག་མ་ཨན་གྱི་ཨ་དང་སྦྱར་ཏེ། སྟེང་མ་སྒྲ་མེད་པ་ལ་
དང་པོའོ་ཞེས་པས་ཙ་རུ་བསྒྱུར། ཨ་ཡིག་དག་ལས་ཧནྟི་མ་ཡིན་པ་ལ་ཧིའོ་ཞེས་པས་ཏི་ཕྱིས། ཉེར་བསྒྱུར་ཨཱ་
དང་པྲ་ཏི་དང་བྲ་རྣམས་ནི་རིམ་པར་གསུམ་པོའི་སྔོན་དུ་བཞག དེ་རྣམས་ལ་རྟགས་ཀྱི་དོན་སོགས་ཀྱིས་སི་བྱིན་
མི་ཟད་པ་ལས་ཀྱང་ངོ་ཞེས་པས་ཕྱིས། པྲ་ཏིའི་ཨི་དང་མཚུངས་འདྲ་བྱས་པས། ཨཱ་གཙྪ། ཚུར་བྱོན།པྲ་ཏི་ཙྪསོ་
སོར་བཞེས། པྲ་ཡཙྪ་རབ་ཏུ་སྩོལ།རྣམས་གྲུབ་པོ། ། དེ་ཡན་འཚམས་སྦྱོར་གྱི་སྐབས་ནས་བསྟན་པ་ལྟར་ཏེ། ཕྱི་
159

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མ་འདི་དག་ནི་ཚིག་ཏུ་སྒྲུབ་ཚུལ་ལོ། ། སྤྱིར་ཚིག་ཏུ་སྒྲུབ་ཚུལ་རྒྱས་པར་ནི་སྒྲའི་གཞུང་འོག་མ་རྣམས་ཀྱིས་སྟོན་ལ།
དེ་ཡང་རང་བཞིན་བྱིངས་མིང་གཉིས་ལས་རྐྱེན་བྱིན་ནས་ཚིག་ཏུ་སྒྲུབ་པར་མཛད་ཅིང་། རྐྱེན་ལའང་ཏི་སོགས་
དང་བྱིངས་སི་སོགས་དང་མིང་སྦྱར་ནས་ཚིག་ཏུ་སྒྲུབ་པར་མཛད་པ་ཡིན་ཏེ། བྱིངས་དང་ཏི་སོགས་སྦྱར་བའི་
ཚིག་ནི་མཚོན་ན་ས་བསུ་སྟི་ཀ་རི་ཥྛ་ཏི་དང་། མངྒ་ལཾ་བྷ་ཝནྟུ་ལྟ་བུ་སྟེ། དང་པོ་ནི། ཊུ་ཁྲི་ཞུ་བྱེད་པ་ལའོ་ཞེས་
པའི་བྱིངས་བཞག ཊུ་ནི་ཊུ་རྗེས་སུ་འབྲེལ་བ་ལས་དེའི་ཚར་བ་ལ་ཏྲི་མུ་ཀའོ་ཞེས་པས་ཕྱིས། ཉ་ནི་ཨིན་དང་ཀ་
དང་ཡ་ཛ་སོགས་ལས་གཉིས་ཀའོ་ཞེས་པས་དེ་ཡང་ཕྱིས། འབྱུང་འགྱུར་ལ་བྷ་བི་ཏུ་ནྟི་ཨ་ཤི་ཥ་ཤཱ་སྟ་ནི་རྣམས་སོ་
ཞེས་པས། ཏི་སོགས་ལས་བྷ་བི་ཤྱནྟིའི་བར་སིའི་སྐྱེས་བུ་དང་པོའི་གཅིག་ཚིག་སྱཱ་ཏི་བྱིན། བྱིངས་ཐམས་ཅད་པ་
མ་ཡིན་པ་གསལ་བྱེད་དང་པོ་ཅན་ཡ་ཡིག་དང་པོ་མ་ཡིན་པའི་དང་པོར་ཨིཊ་ཨཱ་ག་མའོ་ཞེས་པས་བར་དུ་རྐྱེན་ཨི་ཊ་
བྱིན། ཀྵ་ནི་ཁྱད་པར་གྱི་དོན་ཡིན་པས་ཕྱིས། རིམ་པ་ལས་མ་འདས་པར་ཕྲེལ་བར་བྱའོ་ཞེས་པས། ཀྲིའི་རི་
ཕྲལ། ནཱ་མིན་མཐའི་བྱིངས་དང་པི་ཀ་ར་དག་གི་ཡོན་ཏན་ནོ་ཞེས་པས། རྀ་ལས་ཡོན་ཏན་ཐོབ་ཅིང་། དེ་ཡང་
ཨར་དང་འཚམས་སྦྱོར་གྱིས་སྔ་མ་གཉིས་དག་ཀྱང་ཡོན་ཏན་ཞེས་པས་རི་ནི་ཡོན་ཏན་ཨརྱ་ཏུ་བསྒྱུར། ནཱ་མི་དང་
ཀ་དང་ར་ལས་ཕ་རོལ་རྐྱེན་དང་རྣམ་འགྱུར་དང་ཨཱ་ག་མ་ལ་གནས་པའི་ས་ཥ་སྟེ་ནུ་དང་རྣམ་པར་བཅད་བྱ་དང་ཥ་
བར་ན་ཡོད་ཀྱང་ངོ་ཞེས་པས། མྱ་ནི་ཁྱར་བསྒྱུར་གསལ་བྱེད་དབྱངས་མེད་ཕ་རོལ་གྱི་ཡི་གེར་དྲང་ངོ་ཞེས་པས་ཀྲ་
སྲོག་མེད་ཨ་དང་། ར་སྲོག་མེད་ཨི་ཐོག་ཏུ་དྲངས་ཏེ། ས་བརྩསཱ་སྟི་ཚིག་གྲོགས་སུ་བཞག་པས། ས་བ སཱ་སྟི་ཀ་
རི་ཥཱ་ཏི་ཞེས་གྲུབ་པོ། ། གཉིས་པ་ནི། སྐྱུ་ཡོད་པ་ལའོ་ཞེས་པའི་བྱིངས་བཞག ནུས་པར་བྱེད་པ་དང་སྨོན་པ་
དག་ལའོ་ཞེས་པས། བཉྩ་མའི་བར་སིའི་སྐྱེས་བུ་དང་པོའི་མང་ཚིག་ཨཆུ་བྱིན། བྱེད་པ་བོ་ལ་ཨལྟེ་བི་ཀ་ར་ཎའོ་
ཞེས་པས་བར་དེ་ཁྱོད་བདེ་ལེགས་མཛད་པར་འགྱུར་། རྐྱེན་ཨ་ན་བྱིན། ན་ནི། བི་ཀ་ར་ཎ་ལའང་ཨན་ཉིད་
ལའོ་ཞེས་པས་ཁྱད་དོན་ཡིན་པས་ཕྱིས། རིམ་པ་ལས་མ་འདས་སོགས་ཀྱིས་ལྐུའི་སྐུ་ཕྲལ། ནཱ་མི་སོགས་ཀྱིས་སྐུ་ལ་
ཡོན་ཏན་ཐོབ་ཅིང་། དེ་ཡང་ཨར་དང་སོགས་ཀྱིས་ཨུའི་ཡོན་ཏན་མོ་རུ་བསྒྱུར། ཨོ་ཨཝའོ་ཞེས་པས་ཨོ་ཨ་ཝ་དུ་
བསྒྱུར། ཨ་དང་འཚམས་སྦྱོར་གྱི་ཡི་གེ་དག་ལས་ཨའི་དེ་དག་སྟེ་དེ་དབྱི་བ་ཡང་ངོ་ཞེས་པས་ཨནྟའི་ཨ་ཕྱིས།
གསལ་བྱེད་དབྱངས་མེད་སོགས་ཀྱིས་བྷ་དང་ཝ་སྲོག་མེད་ཨ་གཉིས་ཀྱི་སྟེང་དུ་སོ་སོར་དྲངས་ནས་རིང་བོར་བྱས་
པས། མངྒ་ལོ་གོང་དུ་བཞག་པས་མངྒ་ལཾ་བྷ་བཀྲ་ཤིས་པར་གྱུར་ཅིག་ཝཱ་རླུ་ཞེས་པ་གྲུབ་པོ། ། མིང་དང་སི་སོགས་
སྦྱར་བའི་ཚིག་ནི། ན་མོ་བུདྡྷ་ཡ་ལྟ་བུ་སྟེ། དེ་ཡང་ན་མས་ལ་རྟགས་ཀྱི་དོན་བརྗོད་པ་ལ་རྣམ་དབྱེ་དང་པོའོ་ཞེས་
པས་རྣམ་དབྱེ་དང་པོའི་གཅིག་ཚིག་སི་བྱིན། གསལ་བྱེད་ལས་ཀྱང་ངོ༌། ། ཞེས་པས་སའི་སྲོག་གི་ཨི་ཕྱིས་ཏེ།
རེ་ཕ་དང་ས་དག་གིས་རྣམ་པར་བཅད་པ་བྱའོ་ཞེས་པས་ས་རྣམ་བཅད་དུ་བྱས། བུདྡྷ་ཡ། ན་མཤྩ སཱ་སྟི་སཱ་ཧཱ་སཱ་
160

༄༅། ། སྒྲ་མཚམས་སྦྱོར་ལྔ་བ་བློ་ལྡན་དོན་གཉེར་ཅན་གྱི་འཇུག་ངོགས་ལྷ་ལམ། །
དྷཱ་ཨ་ལ་ཝ་ཊ་སྦྱོར་བ་ལ་བཞི་བའོ་ཞེས་པས། དྷ་ལ་རྣམ་དབྱེ་བཞི་བའི་གཅིག་ཚིག་དེ་བྱིན། རིམ་པ་ལ་སོགས་
ཀྱིས་དྷའི་སྲོག་གི་ཨ་ཕྲལ། དེ་ཡའོ་ཞེས་པས་དེ་ཡ་རུ་བསྒྱུར། ཨ་ཡིག་ལ་སྒྲ་ལྡན་ལ་རིང་བོའོ་ཞེས་པས་ཨཱ་རིང་
བོར་བསྒྱུར། རིམ་པ་ལ་སོགས་ཀྱིས་མའི་སྲོག་གི་ཨ་ཕྲལ། ཨ་དང་སྒྲ་ལྡན་དག་གི་འོ་ཞེས་པས་རྣམ་བཅད་ཨུ་རུ་
བསྒྱུར། ཨུའི་ཡི་གེ་ལ་ཨོའོ་ཞེས་པས་ཨ་ཨོར་འགྱུར་ཞིང་ཕ་རོལ་གྱི་ཨུ་ཕྱིས། གསལ་བྱེད་སོགས་ཀྱིས་ཨ་སྲོག་མེད་
ཨོ་དང་། དྷ་སྲོག་མེད་ཨཱའི་ཐོག་ཏུ་དྲངས་པས། ན་མོ་བུདྡྷ་ཡསངས་རྒྱས་ལ་ཕྱག་འཚལ་ལོ། ། ཞེས་གྲུབ་པོ། །
གཞན་ཡང་སྒྲ་གཞུང་ཆེ་བར་འཚམས་སྦྱོར་ལྔ་བ་མན་ནི་རྣམ་དབྱེ་དང་མི་ཟད་པ་དང་ཚིག་སྡུད་སོགས་མང་པོ་
བཤད་ཀྱང་འདིར་རྣམ་དབྱེ་ཙམ་ངོས་བཟུང་ཚེ། དབྱངས་ཅན་མ་ལྟར་ན། སི་ཨོ་ཛཔྲ་ནི་རྣམ་དབྱེ་དང་པོའི་
གཅིག་ཚིག་གཉིས་ཚིག་མང་ཚིག་གསུམ། དེ་བཞིན་དུ་རྣམ་དབྱེ་གཉིས་པ་ལ་ཨམ་ཨོ་ཤལ་གསུམ་པ་ལ་ཊཱ་བྷོ་བྷི་སྲ་
བཞི་བ་ལ་དེ་གྷོ་བྱུས། ལྔ་བ་ལང་སི་གྷོ་བྲུ་ས། དྲུག་པ་ལ་ངས་མོས་ཨཱ་མ། བདུན་པ་ལ་དི་ཨོ་སྲ་སུ་པ་གསུམ་སྟེ།
རེ་རེ་ལའང་གཅིག་ཚིག་ལ་སོགས་པ་གསུམ་གསུམ་དང་། སྐྱེས་པ་དང་མ་ནིང་དང་བུད་མེད་ཀྱི་རྟགས་ཀྱི་དབྱེ་
བས་ཤིན་ཏུ་མང་ཞིང་། རྣམ་དབྱེ་བརྒྱད་པ་དང་བཅས་པའོ། ། འདིར་རྣམ་དབྱེ་དང་པོའོ་གསུམ་མཚོན་ཙམ་
བརྗོད་ན། སྤྱིར་བཏང་སྐྱེས་པའི་རྟགས་ཨ་ཐུང་མཐའ་ཅན་ལ། དེ་བ་སི་ཞེས་པ་ལ། ཨི་བརྗོད་དོན་ཡིན་པས་
སའི་སྲོག་གི་ཨི་ཕྱིས། ར་སྲ་དག་གིས་རྣམ་བཅད་དོ་ཞེས་པས་སྲ་རྣམ་བཅད་བྱས་པས། དེ་བ ལྷ་གཉིས་ཚིག་ནི།
དེ་བ་ལ་ཨོ་ཞེས་པ་ཕྱིན་ནས་སྔོན་མང་སྦྱར་བས་དེ་བོ་ལྷ་དག།མང་ཚིག་ནི། དེ་བ་ཛ་སྲ་ཞེས་པ་ལ། ཛ་ཡིག་ཛ་སྲ་
ལའོ་ཞེས་ཁྱད་པར་གྱི་དོན་ཡིན་པས་ཕྱིས་ཏེ། བཱ་རིང་པོ་དང་སྲ་རྣམ་བཅད་བྱས་པས། དེ་བཱ གཞན་རྣམས་རེ་
རེ་ཙམ་བརྗོད་ན། གཉིས་པ་ལ། དེ་བ་ཨམ་གྱི་ཨ་ཡིག་ཕྱིས་པས། དེ་བི་ལྷ་ལ། གསུམ་པ་ལ། དེ་བ་ཎཱའི་ཊཱ་
ཨིན་ཞེས་པར་བསྒྱུར་ཏེ། ཨ་ཨེ་ལ་ཨེ་ཞེས་པས། བའི་སྲོག་གི་ཨ་དང་ཕ་རོལ་གྱི་ཨིན་འཕྲད་པས་ཨེན་དུ་བྱས་
ནས་འཚམས་སྦྱར་བས་དེ་བེན་ལྷ་ཡིས་བཞི་བ་ལ། དེ་ལ་དེའི་ང་ཁྱད་དོན་ཡིན་པས་ཕྱིས། བར་དུ་ཨ་ཀྲ་ཨཱ་གམ་
བྱིན། ཀྲ་གནས་དོནཡིན་པས་ཕྱིས། བའི་སྲོག་གི་ཨ་ཕྲལ། ཨི་ཡར་བསྒྱུར། འདྲ་བའི་ཡི་གེ་ལས་རིང་པོར་
བྱས་པས། དེ་བཱ་ལྷའི་ཆེད་དུ་ཏྲ། ལྔ་བ་ལ། དེ་བ་ང་སིའི་ང་སི་ནི་ཨཏྲ་དུ་བསྒྱུར་ཅིང་། འདྲ་བ་རིང་བོར་བྱས་
པས་དེ་བཱ་ཏ། དྲུག་པ་ལ། དེ་བ་ངས་ཀྱི་ངས་ནི་ཅུ་རུ་བསྒྱུར་བས་དེ་བ་ལྷའི་སྱ། བདུན་པ་ལ་དེ་བ་ང་ཞེས་
གནས་པ་ལ། ང་ཕྱིས་ཏེ་ཨི་བཞག་པས་དེ་བེ་ལྷ་ལ། དེ་དག་གི་ཐོག་མར་ཏེ་སྦྱར་བས་རྣམ་དབྱེ་བརྒྱད་པ། ཏེ་དེ་
བཀྱེ་ལྷ་ཞེས་བྱ་ཞིང་མཚོན་པ་ཙམ་མོ། ། སྨྲས་པ། ཟབ་ཡང་སྒྲ་གཞུང་རྒྱུ་མཚོའི་ཆེན་པོ་རུ། ། མཁས་པའི་
དེད་དཔོན་འཇུག་པ་ཆེས་འཐད་ཀྱི། ། བློ་ཆུང་བྱིས་པའི་རྩལ་གྱིས་བརྒལ་བྱས་ཀྱང་། ། འཁྲུལ་བའི་རླབས་
ཀྱིས་འཁྱེར་བས་གཞན་དུ་ཅི། ། འཕགས་ཡུལ་མཁས་པའི་གདེང་ཅན་རྣམས། ། ལེགས་སྦྱར་སྐད་ཀྱི་མཚོ་ཆེན་
161

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དེར། ། རིང་ནས་ཞུགས་ཤིང་རོལ་བ་ལ། ། སྐྱེས་བུ་སྐོམ་པས་གདུང་བ་བཞིན། ། སྔོན་ཚེ་བོད་དུའང་སྒྲ་ཡི་
ཚུལ་འདི་ལ། ། ལེགས་པར་ཞུགས་པའི་མཁས་པ་མང་བྱོན་ཡང་། ། དེང་དུས་དེ་ཡི་ཆ་ཙམ་འཛིན་པ་ལས། །
རྫོགས་པར་མཁྱེན་པའི་སྐྱེས་བུ་ཉིན་སྐར་བཞིན། ། ཇི་ལྟར་རི་བོང་རྒྱལ་བང་གིས། ། རྒྱ་མཚོ་བརྒལ་བར་མི་
ནུས་བཞིན། ། བློ་དམན་བདག་ལྟས་རང་དབང་དུ། ། འདི་དོན་རྫོགས་པར་ག་ལ་ཤེས། ། འོན་ཀྱང་མཁས་
པའི་ལེགས་བཤད་མན་ངག་རྒྱུན། ། ཅུང་ཟད་མྱངས་པའི་མཐུ་ལས་གཞན་འགའ་ལ། ། ཅུང་ཟད་ཕན་སྲིད་
སྙམ་པའི་ཀུན་སློང་གིས། ། ཆ་ཙམ་ཡི་གེའི་ལམ་དུ་སྤེལ་བར་བྱས། ། ཚུར་འདིར་ཅུང་ཟད་འབད་ལས་བྱུང་
བའི་དགེ་དེས་བདག། ངེས་ཚིག་སོ་སོ་ཡང་དག་རིག་པ་མཆོག་དེ་མྱུར་ཐོབ་ནས། ། དབྱངས་ཅན་མ་དང་
དབང་ཕྱུག་གཞོན་ནུ་གདོང་དྲུག་ལྟར། ། སྒྲ་གཞུང་མཚོ་ཆེན་ཕ་རོལ་སོན་པ་ཉིད་གྱུར་ཅིག།ཅེས་པ་འདི་ཡང་
སློབ་དཔོན་མཁས་པ་ཆེན་པོ་སེར་བྱས་དཀའ་བཅུ་བ་རིན་ཆེན་དོན་གྲུབ་ཞལ་སྔ་ནས་ཀྱི་དྲུང་དུ་དབྱངས་ཅན་སྒྲ་
མདོའི་ཕྱོགས་ཙམ་ཞིག་དཔེ་འཁྲིད་དུ་བྱས་པ་ ཤཱཀྱའི་དགེ་སློང་བཤད་སྒྲུབ་མིང་ཅན་གྱིས། ཚུལ་འདི་ཕྱོགས་
འདིར་ནི་དོན་གཉེར་བྱེད་པ་མ་བྱུང་བའི་རྐྱེན་ལས་སྔར་རགས་ཙམ་ཞིག་ཤེས་པ་ཡང་ཕར་ཆེར་གཉིས་སྣང་ནུབ་
སོང་འདུག་ཀྱང་། སླར་ཅུང་ཟད་དྲན་པ་གསོས་ཏེ་གཞན་རེ་གཉིས་ལ་ཕན་སྲིད་སྙམ་པའི་བསམ་པས། འཚམས་
སྦྱོར་གྱི་མདོ་གཉིས་ཀྱི་འགྲེལ་བའི་ལུག་ས་ཆ་ཙམ་ཤེས་པར་བྱས་ནས་དེ་ལས་བཏུས་ཏེ་བཀོད་པ་འདི་ནི་དོན་གཉེར་
ཅན་དག་ཚུལ་འདི་ལ་ ཐོས་ བསམ་ གྱིས་ལ་འཇུག་ པའི་རྐྱེན་དུ་ གྱུར་ ཅིག། ། ། མངྒ་ལཾ། ། དགེ་ལེགས་
འཕེལ། ། ཤུ་བྷཾ།
162

༄༅། ། རྡོ་འཁོར་སོགས་སྲུང་བྱ་རབ་གནས་
བྱ་ཚུལ་བཞུགས་སོ། །
ན་མོ་གུ་རུ་མཀླུ་གྷོ་ཥཱ་ཡ། འདིར་རྡོ་འཁོར་སོགས་སྲུང་བ་རབ་གནས་བྱ་ཚུལ་ཞིག་བཤད་པར་བྱ་སྟེ། དེ་
ཡང་ཅང་གྱ་ཞབས་ཀྱིས་བཤད་པ་ལྟར་བརྗོད་ན་སྲུང་འཁོར་ལེགས་པར་བྲིས་པ་ལ་གུར་ཀུམ་ལ་སོགས་པའི་རྫས་
བྱུགས་དགོས་རྣམས་བྱུགས་ལ་མདུན་དུ་སྟེགས་ཀྱི་ཁར་དར་དང་རས་སོགས་བཏིང་བ་ལ་མེ་ཏོག་བཀྲམ་པའི་སྟེང་
དུ་བཞག་སྟེ། མཆོད་པ་དང་། སྦྱང་ཆས་རྣམས་བཤམ། རང་ཉིད་འཇིགས་བྱེད་དང་རྟ་མགྲིན་སོགས་ལྷའི་ང་
རྒྱལ་དང་ལྡན་པས་བྱ་ཞིང་། དེ་ཡང་བསྡུ་ན་སྐད་ཅིག་གིས་གྲོང་བསྐྱེད་བྱ། འདིར་རྒྱས་པར་ན་ཁྲོ་བོ་སྤྱན་
འདྲེན་སྤྱི་ལྟར་བྱར་རུང་། ཡང་ཅུང་ཟད་བསྡུ་ན། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། སྲུང་བར་
རབ་ཏུ་གནས་པ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་བཀུག་པར་གྱུར། བགེགས་གཏོར་ཨ་མྲྀ་ཏ་
སོགས་ཀྱིས་བསངས། སྭ་བྷ་ཝས་སྟོང་པར་སྦྱངས། སྟོང་བའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱུ་
ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་དྭངས་ཤིང་ཐོགས་པ་མེད་པ།
ཟག་པ་མེད་པའི་བདེ་བ་ཁྱད་པར་བསྐྱེད་པའི་ནུས་པ་དང་ལྡན་པར་གྱུར། ཨ་ཀ་རོ་ནས་ཨོཾ་ཨཱ་ཧཱུཾ། ལན་གསུམ་
གྱིས་བྱིན་གྱིས་བརླབས། གཏོར་མ་རྟེན་ལ་གཡས་སུ་བསྐོར་ཞིང་། ཨོཾ་སརྦ་བིགྷཱ་ན་མ༔ ཞེས་སོགས་ལན་གསུམ་
གྱིས་བསྔོ། ཏིང་ལོ་ཆང་བུ་གཡོན་དུ་བསྐོར་ཞིང་། ཨོ་སུསྦྲ་ནི་སོགས་ལན་གསུམ་བརྗོད། དེ་ནས། ན་མོ་རྩ་བ་
དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བདེན་པ་དང་། སངས་རྒྱས་ཀྱིx] ཆོས་ཀྱིx།
དགེ་འདུན་གྱིx། ཡི་དམ་ལྷ་ཚོགས་རྣམས་ཀྱི | ཆོས་སྐྱོང་སྲུང་མ་རྣམས་ཀྱིxབདེན་པ་ཆེན་པོའི་བྱིན་གྱིས་
བརླབས་ཀྱིས། སྲུང་བའི་འཁོར་ལོ་རབ་ཏུ་གནས་པ་ལ་བར་དུ་གཅོད་པར་ཙམ་པའི་བགེགས་ཀྱི་ཚོགས་གང་
ཡིན་པ་རྣམས་ནི། གཏོར་མ་འདིས་ཚིམ་པར་གྱིས་ལ་ཞི་བའི་སེམས་དང་ལྡན་པས་རང་རང་སོ་སོའི་གནས་སུ་
སོང་ཞིག གལ་ཏེ་མི་འགྲོ་ན་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་མགོ་བོ་ཚལ་བ་བརྒྱུར་འགས་པར་གདོན་མི་
ཟའོ། སུམྦ་ནི་བརྗོད་ཅིང་ཡུངས་དཀར་སོགས་ཀྱིས་བྲབ་སྟེ་གཏོར་མ་ཕྱིར་བསྐྱལ་ལོ། དེ་ནས། སྲུང་འཁོར་སྔར་
163

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལྟར་བསངས། སྦྱངས། སྟོང་བའི་ངང་ལས་རྟེན་གྱི་སྲུང་འཁོར་ཡོངས་སུ་གྱུར་པ་ལས་ཧཱུཾ་ལས་བྱུང་བའི་སྲུང་
བའི་འཁོར་ལོ་རྩིབས་བརྒྱད་པའི་ལྟེ་བར་པདྨ་འདབ་མ་བརྒྱད་པ་མུ་ཁྱུད་རིམ་པ་གསུམ་དང་ལྡན་པ་ཟུར་བཞིར་
རྡོ་རྗེ་རིན་པོ་ཆེ་པདྨ་རལ་གྲི་རྣམས་ཀྱིས་མཚན་པ། ཕྱི་རོལ་ཏུ་ཡེ་ཤེས་ཀྱི་མེ་རབ་ཏུ་འབར་བས་བསྐོར་བ། དེ་ལ་
བཀོད་པའི་སྔགས་ཀྱི་ཡི་གེ་རྣམས་པདྨ་དང་ཟླ་བའི་གདན་ལ་ཧིལས་པདྨ་ཧི ས་མཚན་པ་ལས་ཡོངས་སུ་གྱུར་པ་
ལས། འོད་དཔག་མེད་དམར་པོ་ཞལ་གཅིག་ཕྱག་གཉིས་མཉམ་གཞག་གི་ཐུགས་ཀ་ཧཱུྃ་སྔོན་པོ་ཕྱག་རྒྱ་མཛད་པ།
མཚན་དཔེ་སྤྲས་ཤིང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་ཀྱི་ན་བཟའ་གསོལ་ཞིང་ཞབས་རྡོ་རྗེའི་
སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ༔ དམར་པོ། ཐུགས་ཀའི་ཧཱུཾ་སྔོན་པོ་
ཐུགས་ཀའི་ཧཱུྃ་ལས་འོད་ཟེར་འཕྲོས་འོད་དཔག་མེད་ཀྱི་ཡེ་ཤེས་པ་སྤྱན་དྲངས། ཛ ཧཱུཾ་ཡཾ་ཧོ༔ དམ་ཚིག་པ་དང་
གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས།
ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཨོ་
སརྦ་ནས་ཤྲཱི་ཡེ་ཧཱུཾ་ཞེས་གསུངས་ཤིང་དབང་བསྐུར། སྐུ་གང་། དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་
ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། ཨོཾ་པདྨ་དྷ་ར་ཨརྒྱུ་པྲ་ཏཱི་ཙྪ་ཧཱུཾ་སྭཱ་ཧཱ། ནས་ཤཔྟའི་
བར་གྱི་མཆོད་ལ། རྡོ་རྗེ་དཔག་མེད་རྒྱལ་པོ་ཆེ་ཞེས་སོགས་ཀྱིས་བསྟོད་ཨོ་ཙགླུ་ཙགུ་ས་མནྟ་ཙཀླུ་པི་ཤོ་དྷ་ན་ཡེ་སྭཱ་ཧཱ།
ཞེས་ལན་གསུམ་མམ་གཅིག་གི་སྤྱན་དབྱེ། འོད་དཔག་མེད་ཀྱི་ཐུགས་ཀར་ཟླ་གདན་ལ་ཧི ཡིག་སྔགས་འཕྲེང་
གིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཐམས་ཅད་ཀྱི་བྱིན་བརླབས་ནུས་པ་ཐམས་ཅད་འོད་
ཟེར་གྱི་རྣམ་པར་བསྡུས་ནས་སྔགས་འཕྲེང་ས་བོན་དང་བཅས་པ་ལ་ཐིམ། དེ་ལས་འོད་ཟེར་འཕྲོས་བསྲུང་བྱའི་
ལུས་དང་གནས་དང་ཡུལ་ཕྱོགས་སོགས་ལ་ཐིམ་པས། གནོད་པའི་རིགས་དང་སད་སེར་ཐན་པ་སོགས་ཀྱིས་མི་
ཚུགས་པའི་རྡོ་རྗེ་རང་བཞིན་དུ་བྱིན་གྱིས་བརླབས་པར་གྱུར་བར་བསམ་ལ། ཨོཾ་པདྨ་དྷ་ར་ཧཱི སཱ་ཧཱ། ཞེས་ཅི་
འགྲུབ་བཟླས་ལ་ཡིག་བརྒྱ་བརྗོད། སྔར་བཞིན་མཆོད་བསྟོད་བྱས་ཏེ། གྲུབ་ན་སྲུང་འཁོར་ལ་བྲིས་པའི་སྔགས་
རྣམས་བརྒྱ་རྩ་སོགས་ཅི་འགྲུབ་བཟླ་ཞིང་། མ་གྲུབ་ན་དབྱངས་གསལ་ཆེར་བདུན་བཟླ། དེ་ནས་བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་
ལོ། མཆོད་དོ་སྐྱབས་སུ་མཆིའོ། ། ཞེས་ལན་གསུམ། སྲུང་བ་འདི་ཉིད་འབྱུང་བའི་གནོད་པས་མ་ཞིག་གི་བར་
དུ་འདི་ལ་བརྟན་པར་བཞུགས་ནས་བསྲུང་བྱའི་མཐུན་རྐྱེན་ལེགས་ཚོགས་རྣམས་རྒྱས་པར་མཛད་དུ་གསོལ། ཨོཾ་
པདྨ་དྷ་ར་ཏི སྭཱ་ ཧཱ། འོད་དཔག་མེད་འོད་དུ་ཞུ་ནས་འཁོར་ལོ་དང་། མཚན་དཔེ་རྣམས་དབྱངས་གསལ་
164

༄༅། ། རྡོ་འཁོར་སོགས་སྲུང་བྱ་རབ་གནས་བྱ་ཚུལ། །
སོགས་ཡིག་འབྲུའི་རྣམ་པར་གྱུར། དེ་ནས་ཡེ་དྷརྨ་བདུན་ནམ་གསུམ་སོགས་དང་། ཤིས་པ་བརྗོད་ཅིང་མེ་ཏོག་
འཐོར། འདི་ནི་གཟུགས་དང་ཞེས་སོགས་བརྗོད་ཅིང༌། སུ་པྲ་ཏིཥྛས་བརྟན་པ་ར་བྱའོ། འདི་ནི་རྡོ་འཁོར་གཙོ་
བོར་བྱས་ལ་སྲུང་འཁོར་གཞན་ལ་ཡང་དེ་བཞིན་བྱ་བར་བཤད་ཅིང་། དེ་ཡང་བཏབ་མ་བཏབ་གཉིས་ཀའི་སྐབས་
བགེགས་བསྐྲད་རབ་གནས་བྱས་ན་ལེགས་པར་བཤད་པ་ལྟར་རོ། འདི་བཤད་སྒྲུབ་མིང་ཅན་གྱིས་བྲིས་པའོ། །
མངྒ་ལཾ། །
165

༄༅། ། དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་
རགས་ཙམ་བརྗོད་པ་བློ་ལྡན་དགའ་བསྐྱེད་ཅེས་
བྱ་བ་བཞུགས་སོ། །
ལྷན་སྐྱེས་བདེ་སྟོང་མཆོག་གི་རྣམ་རོལ་ལས། ། རབ་འབྱམས་འཁོར་ལོ་སྤྲོ་དང་སྡུད་པ་ཡི། ། མ་དག་
སྣོད་བཅུད་སྦྱངས་ནས་དག་པའི་དོན། ། བསྒྱུར་མཛད་ཁྱབ་བདག་རྡོ་རྗེ་འཆང་ལ་འདུད། ། དེ་ལ་འདིར་
དཔལ་གསང་བ་འདུས་པའི་མདུན་བསྐྱེད་ཉམས་ལེན་གྱི་རིམ་པ་འཆད་པ་ལ་གཉིས། རིམ་པ་གཞན་གྱི་དོན་
དང༌། ཁྱད་པར་བསྟོད་པའི་དོན་འགྲེལ་བའོ། ། དང་པོ་ལ་གཉིས། ཚུལ་ཇི་ལྟར་སྒྲུབ་པ་དང་། སྒྲུབ་པའི་
ཚུལ་དངོས་སོ། ། དང་པོ་ནི། འདིར་བདག་མདུན་ཐ་མི་དད་ཀྱི་སྒོ་ནས་སྒྲུབ་པར་བྱེད་པ་ཡིན་ལ། འོན་ཀྱང་
བདག་མདུན་འཇུག་པ་ཐ་དད་ཀྱི་སྒོ་ནས་ཡིན་ཏེ། མདུན་བསྐྱེད་ལ་འཇུག་པའི་སྔོན་དུ་བདག་བསྐྱེད་ཉེར་བསྡུ་
ཡན་ཆད་རྫོགས་པར་བྱེད་དགོས་པའི་ཕྱིར། བདག་མདུན་ཐ་མི་དད་དུ་བྱེད་པའི་དོན་ཡང་། རང་ཉིད་གཙོ་
བོའི་ང་རྒྱལ་ལ་གནས་བཞིན་པར་བྲིས་པའི་དཀྱིལ་འཁོར་གྱི་དབུས་སུ་ཕྱིན་པར་མོས་ཏེ། དཀྱིལ་འཁོར་ལ་བུམ་
ཆུས་བསངས་ཏེ། སྟོང་བར་སྦྱངས་ནས་འཆད་འགྱུར་ལྟར་བསྐྱེད་པ་ཡིན་ལ། བདག་མདུན་ཐ་མི་དད་ཅིང་
འཇུག་པ་གཅིག་པ་ནི། འཇིགས་བྱེད་ལ་རུང་ཡང་འདིར་མི་བྱེད་པར་བཤད་དོ། ། དེའི་ཕྱིར་ཐ་མི་དད་པའི་
དོན་ནི། མདུན་བསྐྱེད་ཀྱི་ལྷ་ལ་བདག་བསྐྱེད་ལྟར་རང་ཉིད་དོ་ཞེས་བདག་དང་མདུན་གྱི་ལྷ་ངོ་བོ་དབྱེར་མེད་དུ་
མོས་ནས་ང་རྒྱལ་འཛིན་པའི་དོན་ཡིན་པ་དང་། འཇུག་པ་གཅིག་པ་ནི། སྔར་ལྟར་བྱས་ནས་བདག་མདུན་དུས་
གཅིག་ཅར་འཇུག་པ་གཅིག་ལས་སྒྲུབ་པའོ། །
གཉིས་པ་ནི། དཀྱིལ་འཁོར་འབྲི་བའི་ཚུལ་སོགས་གཞན་ནས་ཤེས་པར་བྱ་དགོས་ཤིང་། འདིར་ཕྱག་རྒྱ་
འགོད་ཚུལ་དང་། སྒྲུབ་ཅིང་མཆོད་པ་གཉིས་ཀྱི་དང་པོ་ནི། སྐུ་དངོས་བྲི་བའམ་ཕྱག་མཚན། ས་བོན་གང་
རིགས་འགོད་པར་སྔགས་རིམ་སོགས་ནས་བཤད་ཅིང་། དེ་ནི་རྡུལ་ཚོན་དང་རས་བྲིས་གཉིས་ཀ་ལ་འདྲའོ། །
གཞན་གཉིས་ལ་མི་འདྲ་བ་མ་མཐོང་ཀྱང་། ཕྱག་མཚན་འབྲི་ཚུལ་ཅུང་མི་འདྲ་བར་ཡོད་པར་བཤད་ལ། འདིར་
166

༄༅། ། དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་རགས་ཙམ་བརྗོད་པ་བློ་ལྡན་དགའ་བསྐྱེད། །
འགོད་ཚུལ་ནི་དབང་དོན་དེ་ཉིད་རབ་གསལ་ལས་བཤད་པ་ལྟར་རོ། ། དེ་ཉིད་རབ་གསལ་ལྟར་ན། ཕྱག་རྒྱ་
གསུམ་གང་བཀོད་ཀྱང་བསྐྱེད་ཚུལ་དང་། སྒྲུབ་ཚུལ་ཐུན་མོང་བ་ཡིན་པར་མངོན་ནོ། ། ལྷའི་མཚན་མ་འགོད་
པའི་གནས་ནི་གཞན་ལ་དོགས་པ་མེད་ཀྱང་། སེམས་དཔའ་བརྒྱུད་འགོད་པ་ནི། བྱམས་པ་དང་ས་རྙིང་ལྟ་བུ་ལ་
མཚོན་ན། ཤར་སྒོའི་གཡས་གཡོན་དུ་འགོད་ཅེས་གསུངས་པ་ལ། གཡས་གཡོན་ནི། སྒོ་ཉིད་ཀྱི་གཡས་གཡོན་
དང་། ལྷགཉིས་ཁ་ནང་བལྟའི་དབང་དུ་བྱས་པའི་གཡས་གཡོན་གང་ཡིན་ལ་མི་མཐུན་པ་ཡོད་ཅིང་། སྔགས་
རིམ་དང་དབང་དོན་རབ་གསལ་གཉིས་ལས་ལྷའི་མཚན་མ་འགོད་པའི་སྐབས་དེ་ཙམ་མི་གསལ་ཡང་། བུམ་པ་
འགོད་པའི་སྐབས་སུ་བཤད་པ་ལྟར་ན། ཕྱི་མ་ལྟར་ཡིན་པར་སེམས་པས། འདི་གལ་ཆེ་བ་ཞིག་ཏུ་སྣང་བས་ད་
དུང་དཔྱད་པར་བྱའོ།༈ གཉིས་པ་ལ་གཉིས། སྒྲུབ་པའི་ཚུལ་དང་། མཆོད་པའོ། དང་པོ་ནི། སྔར་བཤད་པ་
ལྟར་དཀྱིལ་འཁོར་བསང་སྦྱངས་བྱས་ནས་གཞལ་ཡས་ཁང་གདན་བཅས་སྒྲུབ་ཐབས་བཞིན་བསྒོམ་ལ། གདན་
དེ་རྣམས་ལ་རིམ་པ་བཞིན་དུ་དབུས་ནས། ཨོཾ་ཨཱཿ ཧཱུྃ་ཧཱུྃ་སོགས་སྒྲུབ་ཐབས་ལྟར་དང་། ཕྱག་མཚན་ནི་རྡུལ་ཚོན་
ལ་སྒྲུབ་ཐབས་བཞིན་ཡིན་ལ། རས་བྲིས་ལ་མི་མཐུན་པ་ཡོད་ཀྱང་། དབང་དོན་རབ་གསལ་ལས། བུམ་པ་
དབོད་པ་དང་སྒྲུབ་ཐབས་ཀྱི་རྣལ་འབྱོར་གང་དང་ལྡན་པས་དཀྱིལ་འཁོར་སྒྲུབ་པའི་ཚུལ་དེ་ནི་རས་བྲིས་ཀྱི་ཆོ་ག་
ལ་ཡང་སྟེ། བསམ་གཏན་གྱི་ཆོ་ག་ལ་ཡང་ཅི་རིགས་པར་ཤེས་པར་བྱའོ། ། ཞེས་རྡུལ་ཚོན་གྱི་དཀྱིལ་འཁོར་སྒྲུབ་
པའི་སྐབས་དེ་བཞིན་དུ་རས་བྲིས་ལའང་བྱ་དགོས་པར་བཤད་ཅིང་། དེང་སང་གི་དཀྱིལ་ཆོག་ཏུ་དེ་ཁོ་ན་ལྟར་
འབྱུང་བས། རྡུལ་ཚོན་གྱི་དཀྱིལ་འཁོར་སྒྲུབ་པའི་སྐབས་ལྟར། རལ་གྲི་སྤྱན་རྡོ་རྗེ་ཞེས་དང་། ཐོ་བ་སོགས་
ཀྱང་དེ་ལྟར་བྱས་ཆོག་པར་མངོན་པར་མ་ཟད། རྗེའི་དགོངས་པའང་ཡིན་པར་གསལ་ལོ། ། གལ་ཏེ་རྡུལ་ཚོན་
ལ་ཕྱག་མཚན་བཀོད་པ་དང་བསྟུན་ནས་དེ་ལྟར་བྱས་པ་ཡིན་གྱི་གཞན་དུ་མིན་ནོ་སྙམ་ན། དེ་ནི་མི་འཐད་ཏེ།
ཕྱག་རྒྱ་གསུམ་གང་བཀོད་ཀྱང་སྒྲུབ་ཚུལ་དེ་ལྟར་དུ་བཤད་པའི་ཕྱིར་རོ། ། འོན་ཀྱང་། རྗེ་འདུལ་བ་འཛིན་པས།
འདུས་པའི་བསམ་གཏན་སྒྲུབ་མཆོད་ཀྱི་ཆོ་ག་ལས། སྒྲུབ་ཐབས་ཀྱི་དཀྱིལ་འཁོར་རྒྱལ་མཆོག་གི་སྐབས་ལྟར་ཕྱག་
མཚན་བསྐྱེད་པར་བཤད་པ་ནི། འདིར་སྒྲུབ་བྱེད་དུ་འགྲོ་མི་འགྲོ་བའི་ཚུལ་ཡང་དཔྱད་དགོས་པར་སྣང་ངོ་། །
རྣམ་པ་གཅིག་ཏུ་གང་བྱས་ཀྱང་མི་འགལ་བར་སེམས་ཏེ། གཞན་དུ་ན། ལྷ་ཡོངས་རྫོགས་ཡོད་པའི་ཚེ། ཕྱག་
མཚན་དང་ས་བོན་བསྐྱེད་པ་མི་འཐད་པར་ཐལ་བ་དང་། ས་བོན་གྱི་ཚེ་ཕྱག་མཚན་ཡང་མི་འཐད་པར་ཐལ་བ་
དང་། མངལ་དུ་ཆོ་ག་གསུམ་བསྐྱེད་ཀྱང་མི་འཐད་པར་ཐལ་བའི་ཕྱིར་རོ། ། ལྷ་སོ་གཉིས་སྒྲུབ་ཐབས་ལྟར་
བསྐྱེད་ཅིང་། མཚན་ནས་བརྗོད་དེ་ཕྱིར་བྱུང་། ཕྱོགས་བཅུར་སྤྲོས། མཛད་པ་མཛད་ཟིན་པ་དང་གཅིག་ཏུ་
167

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འདུས་པར་བསམ་པ་དང༌། དེ་ནས་དེ་ཐམས་ཅད་ཀྱང་རང་རང་གི་སངས་རྒྱས་གྱི་ཞིང་དུ་གཤེགས་ཏེ་ཞེས་
སོགས་སྒྲུབ་ཐབས་ལྟར་དང་། དེ་ཡང་གཅིག་ཏུ་འདུས་པ་ནི། ཁ་ཅིག་གཞལ་ཡས་ཁང་གི་མདུན་གྱི་ནམ་མཁར་
རིམ་གྱིས་སྐུ་དེ་དང་དེ་སོ་སོར་འདུས་ནས། དེ་ཐམས་ཅད་ཀྱང་ཞེས་སོགས་ཀྱི་སྐབས་སུ་ཅིག་ཅར་དུ་སངས་རྒྱས་
ཀྱི་ཞིང་དུ་གཤེགས་པར་བསམ་པར་བཤད་ལ། ཁ་ཅིག་དེ་མི་མཐད་པར་བྱས་ནས། འདུས་པའི་དོན་རང་རང་
གི་སངས་རྒྱས་ཀྱི་ཞིང་དེར་སྐུ་ཟུང་གཅིག་བ།མ་གཅིག་ཏུ་འདུས་པའི་དོན་དུ་མཛད་ཅིང་། འདི་ལྟར་ན། སླར་
གཤེགས་པ་མེད་དོ། ། འོན་ཀྱང་། དེ་ཉིད་གསལ་བར། སྤྲུལ་པ་རྣམས་གཅིག་ཏུ་འདུས་པའི་བར་སྒྲུབ་ཐབས་
བཞིན་བྱས་ཏེ། དེ་ནས་དེ་རྣམས་ཞེས་འཚམས་སྦྱར་མཛད་པ་ལྟར་ན། གཞལ་ཡས་ཁང་གི་ནམ་མཁར་འདུས་
མ་འདུས་གང་ལྟར་ཡང་འདུས་པ་ནི་ཕྱོགས་གཞན་དུ་འདུས་པར་བྱས་ནས། དེའི་མཐར་རང་རང་གི་སངས་
རྒྱས་ཀྱི་ཞིང་དུ་གཤེགས་དགོས་པ་ལྟར་སྣང་ངོ་། སེམས་དཔའ་སུམ་བརྩེགས་ལ། རང་དང་རང་འདྲ་བའི་ཞེས་
པའི་རང་སྔོན་མ་ནི་མདུན་བསྐྱེད་ཀྱི་དམ་ཚིག་སེམས་དཔའི་མི་སྐྱོད་པ་དང་རང་འདྲ་བའི་ཞེས་པའི་རང་ནི་
སངས་རྒྱས་ཀྱི་ཞིང་དུ་གཤེགས་པའི་ཡེ་ཤེས་པའི་མི་སྐྱོད་པ་ལ་བྱའོ། ། དམ་ཚིག་པ་དང་ཡེ་ཤེས་པའི་ལྷ་གཞན་
ཞེས་པ་ནི། གཙོ་བོ་ལས་གཞན་པ་དམ་ཚིག་པ་དང་ཡེ་ཤེས་པའི་ལྷ་རྣམས་སོ། ། དེ་རྣམས་ཀྱི་ཐུགས་ཀའི་ཡེ་
ཤེས་སེམས་དཔའ་དང་ཏིང་ངེ་འཛིན་སེམས་དཔའ་ནི་གོ་སླའོ། ། སྤྱན་འདྲེན་གཉིས་ཀྱི་དང་པོ་ནི། ཐུགས་
གར་བཏབ་པས་བསྐུལ་བའི་འོག་ཏུ། ཞེས་པ་ནས། སོ་སོ་ལ་ཐིམ་པའི་བར་ནི་སྔར་རང་རང་གི་སངས་རྒྱས་ཀྱི་
ཞིང་དུ་གཤེགས་ནས་བཞུགས་པ་དེ་རྣམས་སྤྱན་འདྲེན་པ་ཡིན་ལ། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་
ཞེས་སོགས་ནི། འོག་མིན་དུ་བཞུགས་པའི་རྒྱལ་བ་རྣམས་སྤྱན་འདྲེན་པའོ། ། གཅིག་སྤྱན་འདྲེན་སྔ་མ་ལ་སྔར་
གྱི་ཡེ་ཤེས་པ་དེ་དང་། གཞན་རང་བཞིན་གྱི་གནས་ནས་སྤྱན་འདྲེན་པའི་ཚུལ་གཉིས་ཡོད་པ་བཞིན་མཛད་པར་
སྣང་ཡང་། ཁོ་བོ་ལྟར་ན་གཅིག་ཁོ་ནའོ། ། ཕྱི་མའི་སྔགས་དོན་ནི། མོ་ནི། སྐུ་གསུང་ཐུགས་རྡོ་རྗེ་གསུམ་
མཚོན་ཞིང་། སྔགས་ཀྱི་འགོ་འདྲེན་དང་། ནོར་བུ་འཛིན་པའི་སྔགས་ཡིན་ལ། ཨེ་བྱེ་ནི་ཚུར་བྱོན་གཉིས། བྷ་
ག་ཝ་ནི་བཅོམ་ལྡན་འདས། ས་མ་ཡ་ནི་དམ་ཚིག མ་ནུ་གཉིས་ནི་རྗེས་སུ། ཏི་ཟླ་གཉིས་ནི་བརྟན་པ་གཉིས།
སྨ་ར་གཉིས་ནི་དྲན་པ་གཉིས་སོ། ། མ་ལུས་འགྲོ་བའི་རང་བཞིན་སོགས་ཀྱི་དོན་ལ་དྲང་ངེས་གཉིས་ལས། དྲང་
དོན་ནི། བཅོམ་ལྡན་འདས་གྱིས་འགྲོ་བས་མཚོན་ཏེ་ཆོས་ཐམས་ཅད་རང་བཞིན་གྱིས་སྟོང་བའི་ཆོས་ཉིད་རང་
བཞིན་ཏེ་གནས་ལུགས་མངོན་དུ་མཛད་པ་དེའི་ཚེ། མི་བཟད་པ་སྟེ་ཤིན་ཏུ་འཇིགས་སུ་རུང་བའི་སྡེ་ཆེན་པོ་
བདུད་ཀྱི་དཔུང་གིས་བརླག་མ་ནུས་པར་གུས་པས་འདུད་པའི་ཕྱག་བྱས་པའི་རང་བྱུང་སངས་རྒྱས་བཅོམ་ལྡན་
168

༄༅། ། དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་རགས་ཙམ་བརྗོད་པ་བློ་ལྡན་དགའ་བསྐྱེད། །
འདས་དེ་ནི། མཐའ་ཡས་པའི་འགྲོ་བའི་རང་བཞིན་གནས་ལུགས་ལ་མཉམས་པར་གཞག་བཞིན་པའི་ངང་ལས་
བདག་གིས་སྤྱན་འདྲེན་ཀྱི། སེམས་ཅན་གྱི་སྙིང་པོ་གཅིག་གྱུར་ཏེ་སེམས་ཅན་ཐམས་ཅད་ཀྱི་གཙོ་བོར་གྱུར་པ་དེ་
ཉིད་གནས་འདིར་གཤེགས་ཤིག ཅེས་པའོ། ། ཁ་ཅིག་མི་བཟད་པ་ནི། མི་ཟད་པར་བརྗོད་པ་མ་དག་
པའོ། ། གཉིས་པ་ངེས་དོན་ནི། ཟུང་འཇུག་པས་དོན་གྱི་འོད་གསལ་ཐོབ་ནས་འགྲོ་བ་མ་ལུས་པའི་རང་བཞིན་
ཆོས་ཉིད་མངོན་དུ་མཛད་པའི་ཚེ། ཀུན་རྟོག་བརྒྱད་བཅུའི་གཞོན་པའི་རླུང་དང་བཅས་པའི་མི་བཟད་བདུད་ཀྱི་
དཔུང་ཚོགས་ཀུན་རྟོག་གཡོ་བྱེད་ཀྱི་རླུང་རོ་རྐྱང་དུ་རྒྱུ་བ་བགོག་ནས་རླུང་སེམས་དྷུ་ཏིར་ཕྱག་བྱས་པ་སྟེ་ཐིམ་པའི་
འོད་གསལ་གྱི་ངང་ནས། རླུང་སེམས་ཙམ་ལས་གྲུབ་པའི་མཐར་ཐུགས་གི་ཟུང་འཇུག་རང་བྱུང་གི་སྐུ་མཐའ་
ཡས་པའི་འགྲོ་བའི་རང་བཞིན་དེ་ལས་སེམས་ཅན་གྱི་སྙིང་པོ་གཅིག་ཏུ་གྱུར་པ་འདིར་གཤེགས་ཤིག ཅེས་པའོ།
དེའི་སྔ་མ་ནི་སྤྲུལ་སྐུའི་དབང་དུ་བྱས་པ་དང་། ཕྱི་མ་ལོངས་སྐུའི་དབང་དུ་བྱས་པའོ། ། འདིར་སྟ་གོན་གྱི་ལྷ་
ཡོད་ན་སྤྱན་དྲངས་ནས་མཆོད་ཅིང་བསྟིམ་པ་དང་། དབང་བསྐུར་རྒྱས་འདེབས་སོགས་བྱའོ། །
གཉིས་པ་མཆོད་པར་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་རྣམས་སུ་ཡོད་པ་ལས་དང་པོ་ཆུ་བཞི་ཉེར་
སྤྱོད་རོལ་མོ་མཆོད་པའི་ཚེ། ཆུ་བཞིའི་སྐབས། དག་ཅིང་དྲི་མེད་ནི། ཆུ་བཞི་ངོ་བོ་རང་བཞིན་གྱིས་རྣམ་པར་
དག་ཅིང་གློ་བུར་རྙོག་པ་སོགས་ཀྱི་དྲི་མ་མེད་པ་དང་ཡིད་དུ་འོང་བའོ། ། སྔགས་ཀྱི་མཆོད་པ་ནི་ཡི་གེ་གསུམ་མིང་
ཡིག་དང་པོ་དང་སྤེལ་ནས་བྱིན་གྱིས་རླབས་པའི་མཆོད་པ་སྟེ། གཞན་ནི་སླའོ། ། ལྷའི་མེ་ཏོག་ནི་ལྷའི་མེ་ཏོག་
དངོས་མིན་ཀྱང་། ལྷ་རྫས་ཀྱི་མེ་ཏོག་དང་མཚུངས་པ་སོགས་ཡིན་པར་མོས་པའོ། ། ཕྱིའི་མཆོད་པ་གཞན་
འདིར་བླངས་ན། འདོད་ཡོན་ལ། རྣམ་གསུམ་གཟུགས་ཞེས་པ་ནི་གཟུགས་ཡིད་དུ་འོང་མི་འོང་བར་མ་གསུམ་
དུ་བསྡུས་ནས་དེ་ཡོངས་སུ་གྱུར་པ་ལས་གཟུངས་རྡོ་རྗེ་མར་བསྐྱེད་པ་སྟེ། དེ་བཞིན་དུ་གཞན་ལ་ཡང་ངོ༌། ། སྒྲ་
ལ་ཟིན་པ་ནི་ཤེས་རྒྱུད་ཀྱིས་བསྡུས་པའི་ཟིན་པ་དང་། མ་ཟིན་པ་ནི་དེས་མ་བསྡུས་པ་ཕྱི་རོལ་ཀྱི་རོལ་མོ་སོགས་ཀྱི་
སྒྲ་ལྟ་བུ་སྟེ་སྙན་མི་སྙན་བར་མ་གསུམ་དང་། དྲི་ཞིམ་མི་ཞིམ་བར་མ་གསུམ་དང་། དེ་བཞིན་དུ་རོ་དང་རེག་བྱ་
འཇམ་མི་འཇམ་བར་མ་གསུམ་སྟེ། དེ་ཐམས་ཅད་ལ་ཡིད་དུ་འོང་མི་འོང་བར་མ་གསུམ་ཞེས་སྦྱར་ཀྱང་དོན་མི་
འགལ་ལོ། ། ཕྱིའི་དེ་དང་འདྲ་བའི་ནང་གི་ཉེར་སྤྱོད་འདོད་ཡོན་གཉིས་ལས་ཉེར་སྤྱོད་ནི། གསང་བའི་འཁོར་
ལོ་ཞེས་སོགས་ཀྱི་དོན་ལ། མེ་ཏོག་ནི། སྒྲུབ་པ་བོའི་ཕྱག་རྒྱའི་གསང་བའི་འཁོར་ལོར་ཏེ་གསང་གནས་བདེ་སྐྱོང་
གི་འཁོར་ལོར། མདོག་ཨི་ན་ཊ་ནི་ལ་སྟེ། དབང་སྔོན་ལྟར་ཤིན་དུ་སྔོ་བའི་ཡབ་ཀྱི་གསང་གནས་ཀྱི་རྡོ་རྗེའི་བུང་
བ་ཡིས་བསྐྱོད་པས་གཏུམ་མོ་སྦར་ཏེ་ཡུམ་གྱི་གསང་གནས་ཀྱི་པདྨོ་ལས་འོངས་པའི་ཡུམ་གྱི་བྱང་སེམས་དམར་པོ་
169

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ནི་མེ་ཏོག་གི་ཚུལ་དུ། མི་སྐྱོང་རྡོ་རྗེའི་ལྷ་ཚོགས་མཉེས་ཕྱིར་འབུལ་ལོ་ཞེས་པ་ཏེ། གཟུགས་ཅན་གྱི་རྒྱན་དུ་
མཛད་པ་ཡིན་ལ། ཡབ་ཀྱི་རྟགས་དེ་བུང་བ་དང་སྦྱར་ཡུམ་གྱི་རྟགས་པདྨོར་སྦྱར་ཞིང་། དེ་ཡང་ཕྱི་རོལ་ལྟ་བུ་
བུང་བས་པདྨོའི་བཅུད་ལེན་པ་དེ་བཞིན་དུ། ཡུམ་གྱི་པདྨའི་མེ་ཏོག་ནས་བྱང་སེམས་ཀྱི་བཅུད་ཀྱི་མེ་ཏོག་ལེན་པ་
དང༌། དེར་མ་ཟད་བསྐྱེད་པའི་ཚེ་ཡབ་ཡུམ་གྱི་གསང་གནས་རྡོ་རྗེ་དང་པདྨར་བསྐྱེད་པ་དང་ཡང་སྦྱར་རོ། །
འདུག་སྤོས་ནི། ཕྱི་མ་ཕལ་ཆེར་གཟུགས་ཅན་གྱི་རྒྱན་ཡིན་མོད། དཔེ་རྒྱུན་ལྟར་བཤད་ན། ག་བུར་མེར་བསྲེག་
པ་ནི་དྲིའི་ངད་ཕུན་སུམ་ཚོགས་པ་ལྡང་བ་ལྟར། ཕྱག་རྒྱ་དང་སྙོམས་པར་འཇུག་པའི་རྐྱེན་གྱིས་ཐུར་སེལ་གྱི་རླུང་
གཡོས་ཏེ། ལྟེ་བའི་སྤྲུལ་བའི་འཁོར་ལོའི་གཏུམ་མོའི་མེ་སྦར་བའི་དྲོད་ཀྱིས་ལུས་ཀྱི་ནང་གི་ཆ་དང་ཁམས་
གདུངས་ཤིང་བསྲེག་པས་ཡིད་དུ་འོང་བའི་དགའ་བདེ་ཁྱད་པར་གཞན་ཉམས་སུ་མྱོང་བས་ཡིད་རབ་ཏུ་ཚིམ་པ་དེ་
བྱེད་པ་ནི། བདུག་སྤོས་ཀྱི་ཚུལ་དུ་འབུལ་བའོ། ། སྤྲུལ་པའི་འཁོར་ལོ་ཞེས་པའི་སྒྲ་མེད་པ་ལྟར་ན་བསྲེགས་པ་ནི་
འཁོར་ལོ་དེ་ཉིད་བསྲེགས་པ་ལ་བྱ་ཞིང་། གཞུང་ཆེ་བ་འགར་གཏུམ་མོ་སྦྱར་བས་ཀུན་རྟོག་བསྲེགས་པར་ཡང་
བཤད་དོ། ། སྣང་གསལ་ནི། ཉི་མས་མུན་པ་སེལ་བ་ལྟར་སྙིང་ཁ་ཆོས་ཀྱི་འཁོར་ལོའི་དབུས་སུ་ལྷན་སྐྱེས་ཀྱི་བདེ་
བ་ཆེན་པོའི་ཡེ་ཤེས་ཀྱི་དངོས་པོ་སྟེ་ངོ་བོ་ཧཱུྃ་ཡིག་གསལ་བའི་འོད་ཟེར་ཅན། མི་ཤེས་པའི་མུན་པ་འཇོམས་པར་
བྱེད་ནུས་པའི་སྔགས་ཀྱི་མར་མེ་མཆོག་ནི། འབུལ་ཞེས་པའོ། ། དྲི་ཆབ་ནི། སྤྱི་བོའི་བདེ་ཆེན་གྱི་འཁོར་ལོའི་
དབུས་ན་ལེགས་པར་གནས་པའི་བྱང་སེམས་མེ་ཏོག་ཀུན་ད་ལྟར་དཀར་བའི་དྲིས་བྱུག་པ་ཡིས། སྤྱི་བོ་ནས་
ཞུགས་ཏེ་ལུས་ཀྱི་ནང་གི་ཆ་ཀུན་ཁྱབ་པས་སྒྲུབ་པ་པོ་ལ་བདེ་བའི་མཆོག་སྟེར་བར་བྱེད་པ་དེ་ཉིད་དྲིའི་ཚུལ་དུ་
འབུལ་ལོ་ཞེས་པའོ། ། ཞལ་ཟས་ནི། རྨི་ལམ་དུ་ཡིད་ཀྱི་ཤེས་པས་ཡུལ་གཟུགས་སོགས་ཀྱི་རྣམ་པ་ཅན་ལ་རོལ་པ་
སྟེ་ལོངས་སྤྱོད་པ་ཇི་ལྟ་བ་བཞིན་དུ། ལུས་དབེན་སོགས་ཀྱི་སྐབས་སུ་གཟུགས་སོགས་ཡུལ་གང་དང་གང་ཡིན་པ་
མིག་གི་དབང་པོ་ལ་སོགས་པའི་ལམ་སྟེ་ཡུལ་དུ་བྱུང་བ་སྟེ་ཤེས་པར་བྱས་ནས། དབང་པོ་དེ་དང་དེའི་ཡུལ་ལ་
ལོངས་སྤྱོད་པའི་ཟས་ཏེ་བདེ་སྟོང་གི་རྣམ་རོལ་དུ་འཆར་བ་ལ་སློབ་ཅིང་དེར་བལྟ་བ་ནི་ཞལ་ཟས་ཀྱི་ཚུལ་དུ་འབུལ་
ལོ། ། སྒྲ་སྙན་ནི། ཡབ་ཡུམ་སྙོམས་པར་འཇུག་པའི་རྐྱེན་གྱིས་དགའ་བའི་རོལ་པ་སྟེ་དེའི་རྣམ་འགྱུར་ལས་བྱུང་
བའི་སྙིང་ཁའི་མི་ཞིག་པའི་ཐིག་ལེ་ཡིན་པ་ལ་ཨ་ཐུང་གི་མཚོན་དོན་དུ་གྱུར་པས་ན་ཡི་གེ་མཆོག་དང་། དེ་ལ་རླུང་
འཇུག་ལྡང་གནས་གསུམ་གྱི་རང་གདངས་སུ་སྒྲོགས་པའི་རྡོར་བཟླས་བྱེད་པའི་ཨཱ་ལི་སྟེ་དབྱངས་དང་ཀཱ་ལི་སྟེ་
གསལ་བྱེད་ལས་ཕྱུང་བའི་བདག་ཉིད་ཅན་ཀྱི་ཡི་གེ་གསུམ་གྱི་གདངས་སུ་ཤར་བའི་སྒྲ་ནི། རོལ་མོའི་སྒྲའི་ཚུལ་དུ་
འབུལ་ལོ། ། ཞེས་པའོ། ། དེ་ནི་རྫོགས་རིམ་པའི་ལམ་གྱི་སྐབས་དང་སྦྱར་བ་ཡིན་ལ། རོལ་མོ་འདི་ལ་དོན་མི་
170

༄༅། ། དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་རགས་ཙམ་བརྗོད་པ་བློ་ལྡན་དགའ་བསྐྱེད། །
འདྲ་བ་གཞན་ཡང་ཡོད་དེ། ཨི་ཤིག་པ་ནི་སྲོག་གི་རླུང་དང་། ཡི་གེ་ནི་ཨ་དང་། ཨ་ལ་ནེ་ཤེས་རབ་ཀྱི་ཆ་བྱང་
སེམས་དམར་པོ་དང་། ཨཱ་ལི་ནི་ཐབས་ཀྱི་ཆ་བྱང་སེམས་དཀར་པོ་ལ་བྱས་ནས་དེ་གཉིས་ཐབས་ཤེས་སུ་སྦྱོར་བ་ནི་
རོལ་མོའི་སྒྲ་ལ་སྦྱོར་བའི་ཚུལ་ཡང་ཡོད་པའི་ཕྱིར་རོ། ། འོན་ཀྱང་འདིར་རོལ་པ་ལས་བྱུང་བའི་ཞེས་འབྱུང་བ་
དང་བསྟུན་ན། མི་ཤིག་པ་ནི་ཐིག་ལེ་དཀར་དམར་ལ་བྱས་ན་བདེ་འམ་སྙམ། ལམ་འདི་རྣམས་ནི་ད་ལྟ་རང་ལ་
དངོས་སུ་མེད་ཀྱང་ཡོད་པར་མོས་ནས་འབུལ་དགོས་པ་ཡིན་ནོ། ། ནང་གི་འདོད་ཡོན་ནི། འཁྱུད་པ་དང་། འོ་
བྱེད་པ་དང་། སེན་མོ་འདེབས་པ་དང་། སོ་འདེབས་པ་དང་། ཡང་དག་བསྐྱོད་པ་དང༌། ། དེ་སྒྲ་སྒྲོགས་པ་
དང་། སྐྱེས་པའི་བྱ་བ་བྱེད་པ་དང་། སྐྱེས་པའི་སྟེང་དུ་མྱུལ་བ་སྟེ་བརྒྱད་པོ་རེ་རེ་ལའང་བརྒྱད་བརྒྱུད་ཕྱེ་བས་སྒྱུ་
རྩལ་རེ་བཞི་སྟེ། དེ་ལ་མཁས་པའི་ཕྱག་རྒྱ་མ་གཟུགས་དང་ལང་ཚོའི་དཔལ་དང་ལྡན་པའི་པདྨ་ཅན། དུང་ཅན་
མ་ལ་སོགས་ལ་གཟུགས་མཛེས་པའི་ཁྱད་པར་དང་། ཕྲ་སྦོམ་འདོད་འཇོག་སོགས་དྲུག་ལྡན་གྱི་གླུ་ལ་མཁས་པ་
དང་། ལྷན་སྐྱེས་ཙན་དན་གྱི་དྲི་ལྟ་བུ་དང་སྦྱར་བ་སྤོས་ཀྱི་དྲིས་ལུས་ལ་བྱུང་བ་དང་། མ་མཆུ་གང་ཞིག་མྱངས་
པས་བྱང་སེམས་འཇུག་ནུས་པ་དང་། གསང་གནས་ཕན་ཚུན་ཕྲད་པའི་རེག་བྱ་མྱང་པས་གཏུམ་མོ་བསྐུལ་ནུས་
པའི་ཕྱག་རྒྱུ་མ་རྣམས་རིམ་པར་འབུལ་བར་མོས་པའོ། ། དེ་ནས་རྒྱལ་སྲིད་བདུན་འབུལ་བ། བདུད་རྩི་མྱང་བ།
གསང་མཆོད་བྱེད་པ་སོགས་ཀྱི་སྐོར་རྣམས་ནི་སླའོ། ། ཆོས་ཀྱི་དབྱིངས་ཀྱི་རང་བཞིན་གྲོང་། ཞེས་པ་ནི། ཆོས་
དབྱིངས་ཡེ་ཤེས་ཀྱི་ངོ་བོ་མི་བསྐྱོད་པའི་དཀྱིལ་འཁོར་ལ་གྲོང་ཞེས་བརྗོད་པའོ། ། བརྩེ་བའི་ཁོར་ཡུག་ཚེས་སོགས་
ནི། ཚིག་ཟིན་ལྟར་ན། རྒྱལ་མཚན་དང་བ་དན་དང་བླ་རེ་སོགས་འབུལ་བ་ལྟར་སྣང་ཡང་། འདི་ནི་ཐོས་པ་རྒྱ་
མཚོ་ལྟར་ཐུན་མོངས་པའི་ལུགས་ཀྱི་ནང་གི་མཆོད་པ་ལྟ་བུ་ཞིག་སྟེ། དེ་ལྟ་མ་ཡིན་ན། བརྩེ་བའི་ཁོར་ཡུག་ཞེས་
སོགས་བརྩེ་བ་དང་། སྙན་པ་དང་། ཏིང་ངེས་འཛིན་སྦྱར་བ་ནི་མི་བདེའོ། ། དཔྱད་དོ། མ་ཧཱ་ར་ཏ་སོགས་ནི།
མ་ཧཱ་ནི་ཆེན་པོ། ། ར་ཏ་ནི་དགའ་བ། སུ་དྲི་ཌྷ་ནི་བརྟན་པ། ་ སུ་ཏོ་བོ་ནི་ཤིན་ཏུ་དགྱེས་པ། སུ་སུ་ཏོ་ནི་ཤིན་དུ་
བདེ་བ། བཛྲ་སཏཱ་ནི་རྡོ་རྗེ་སེམས་དཔའ། ཨཱ དྷུ་སདི་རྒྱུ་ནི་རང་བཞིན་གྱིས་གྲུབ་པ། མོ་ནི་བདག་ཅེས་
པའོ། ། ག་ཤགས་པ་དང་། སྡོམ་བཟུང་ནི་གཞན་དུ་ཤེས་པར་བྱ་ཞིང་། འདིར་བསྟོད་པའི་ཚིག་དོན་གཙོ་བོར་
འགྲེལ་བར་བྱེད་འདོད་དོ། །
གཉིས་པ་བསྟོད་པའི་དོན་འགྲེལ་བ་ལ་གཉིས། བསྟོད་ཅིང་ཕྱག་འཚལ་བ་དང་། དགེ་བ་བསྔོ་བའོ། །
དང་པོ་ལ་གཉིས། བླ་ན་དང་། དཀྱིལ་འཁོར་གྱི་ལྷ་ལ་བསྟོད་ཅིང་ཕྱག་འཚལ་བའོ། ། དང་པོ་ནི། ཁྱབ་
བདག་སོགས་ཚིགས་སུ་བཅད་པ་གཅིག་གིས་སྟོན་ཏེ། དོན་ནི། བླ་མ་ལ་ཕྱག་འཚལ་བའི་ཚུལ་ཡོད་དེ། རིགས་
171

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀུན་ལ་ཁྱབ་པའི་བདག་པོ་དཔལ་ལྡན་རྡོ་རྗེ་སེམས་དཔའ་དང་ངོ་བོ་དབྱེར་མེད་པའི་བླ་མ་ཆོས་སྐུ་ལོངས་སྐུ་སྤྲུལ་
སྐུ་ཟུང་འཇུག་ གི་སྐུ་ སྟེ་བཞིའི་བདག་ཉིད་ ཅན་མཆོག་ཐུན་གྱི་དངོས་གྲུབ་ཀུན་གྱི་འབྱུང་གནས་སུ་གྱུར་པ།
འདོད་རྒུ་འབྱུང་བའི་གནས་ཡིད་བཞིན་གྱི་ནོར་བུ་བསམ་འཕེལ་དབང་གི་རྒྱལ་པོ་དང་ཆོས་མཚུངས་པ་དེ་ལ་ཕྱག་
འཚལ་བ་ཡིན་པའི་ཕྱིར། འདི་དག་ལ་དཔལ་ལྡན་དང་རྡོ་རྗེ་སེམས་དཔའ་དང་། དབྱེར་མེད་ཚུལ་སོགས་
བཤད་ན་མང་དུ་དོགས་ནས་མ་བྲིས་པས། དེ་བཞིན་དུ་འོག་མ་རྣམས་ལ་ཡང་ངོ་། །
གཉིས་པ་ལ་གཉིས། རྒྱས་པར་བཤད་པ་དང་། དོན་བསྡུ་བའོ། ། དང་པོ་ལ་ལྔ། ཆོས་སྐུ། ལོངས་སྐུ།
སྤྲུལ་སྐུ། དང་པོ་སྦྱོར་བའི་གཙོ་བོ། དཀྱིལ་འཁོར་རྒྱལ་མཆོག་དང་སྦྱར་ནས་བསྟོད་ཅིང་ཕྱག་འཚལ་བའོ། །
དང་པོ་ནི། གཉིས་སྣང་སྤྲོས་པའི་སོགས་རྐང་པ་བཞིས་སྟོན་ཏེ། དོན་ནི། ཆོས་སྐུ་ལ་ཕྱག་འཚལ་བའི་ཚུལ་
ཡོད་དེ་རིམ་པ་དང་པོའི་དབང་དུ་བྱས་ན། སྒྲུབ་པ་པོའི་ཡིད་ངོར་གཉིས་སྣང་གི་སྤྲོས་པ་སྐྱེད་བྱེད་ཀྱི་ཀུན་རྟོག་
ཐམས་ཅད་རང་བཞིན་གྱིས་སྟོང་བའི་ཆོས་ཀྱི་དབྱིངས་སུ་ཐིམ་པ་སྟེ་ལྷག་མོས་ཀྱི་སྐབས་སུ་འོད་གསལ་དུ་ཐིམ་
པར་མོས་ནས་སྲིད་པ་སྟེ་འཁོར་བའི་འཁོར་ལོ་བསྐོར་བའི་རླུང་གི་རྒྱུ་བ་བཅད་ཅིང་། ཐམས་ཅད་སྟོང་བའི་འོད་
གསལ་ལྷན་སྐྱེས་ཀྱི་དགའ་བའི་མཆོག་གི་ངོ་བོར་མོས་པ་བདེ་ཆེན་ཆོས་ཀྱི་སྐུ་ལ་དང་། རིམ་པ་གཉིས་པ་དང་སྦྱར་
ན། གཉིས་སྲུང་གི་སྤྲོས་པའི་ཀུན་རྟོག་བརྒྱད་བཅུའི་བཞོན་པའི་རླུང་རྣམས་དྷུ་ཏིའི་ནང་གི་དབྱིངས་སུ་ཐིམ་
པས་སྲིད་པའི་འཁོར་ལོའི་རླུང་གི་རྒྱུ་བ་བཅད་དེ། འཆི་རིམ་ཇི་བཞིན་དུ་རླུང་སྙིང་ཁའི་མི་ཤིག་པའི་ཐིག་ལེ་ལ་
ཐིམ་པས་སྣང་བ་མཆེད་པ་ཉེར་ཐོབ་གསུམ་གྱི་རྗེས་སུ་འབྱུང་བའི་ཐམས་ཅད་སྟོང་བ་ལྷན་སྐྱེས་གྱི་དགའ་བའི་
མཆོག་བདེ་ཆེན་ཆོས་ཀྱི་སྐུའི་ཡེ་ཤེས་ཡུལ་དང་བཅས་པ་ལ་དང་། འབྲས་བུ་དང་སྦྱར་ནས་དོན་གྱི་འོད་གསལ་ལ་
འཇུག་པའི་ཚེ་སྔར་ལྟར་གཉིས་སྣང་གི་སྤྲོས་པའི་ཀུན་རྟོག་ཐམས་ཅད་ཐིམ་པར་བྱས་ནས་མཐར་དོན་གྱི་འོད་
གསལ་དང་ཟུང་འཇུག་གི་སྐབས་ཀྱི་འོད་གསལ་ཆོས་སྐུ་ལ་ཕྱག་འཚལ་བ་ཡིན་པའི་ཕྱིར་རོ། ། སྤྲོས་པ་ལ་མང་
ཡང་། འདིར་རང་བཞིན་བརྒྱད་བཅུའི་ཀུན་རྟོག་ལ་བྱས་ན་ལེགས་པར་སེམས། གཉིས་སྣང་གི་དོན་ལ་ཡང་།
བདེན་པ་མེད་ཀྱང་དེ་ལས་ཐ་དད་པའི་བདེན་གྲུབ་ཀྱི་གཉིས་སུ་སྣང་བ་དང་། ཆོས་དེ་གནས་ཚུལ་གཞན་ཡིན་
ཡང་། རྟོག་པ་དེ་ལ་གཞན་དུ་ཐ་དད་པར་གཉིས་སུ་སྣང་བ་སོགས་དོན་མང་བས་སྐབས་ཀྱིས་འབྱེད་དོ། །
གཉིས་པ་ལོངས་སྐུ་ལ་ཕྱག་འཚལ་བའི་ཚུལ་ཡོད་དེ། འདི་ལ་ཡང་རིམ་པ་དང་པོ་དང་སྦྱར་ན། རྣལ་འབྱོར་བའི་
ཡིད་ངོར་ལྷག་མོས་འོད་གསལ་དུ་བསྡུས་ནས་རྣམ་དག་འོད་གསལ་གྱི་ངོར་མོས་པ་ལས་བྱུང་བའི་དང་པོའི་མགོན་
པོ་དེ་ལ་དང་། རིམ་པ་གཉིས་པ་དང་སྦྱར་ན། རྣམ་དག་འོད་གསལ་ཏེ། དོན་གྱི་འོད་གསལ་གྱི་ལྷའི་ལམ་སྟེ་
172

༄༅། ། དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་རགས་ཙམ་བརྗོད་པ་བློ་ལྡན་དགའ་བསྐྱེད། །
ནམས་མཁའ་ལྟ་བུ་དེ་ལས་འོངས་པ་སྟེ་བྱུང་བ་སློབ་པའི་ཟུང་འཇུག་གི་སྐུ་རབ་ཏུ་དཀར་བ་ཟླ་ཟེར་བྱ་བ་འཁྱུད་པ་
སྟེ་ཕོག་པ་ལྟ་བུའི་སྐུ་ཟུང་འཇུག་དང་པོའི་མགོན་པོ་དངོས་དང་མཚུངས་པ་དེ་ལ་དང་། འབྲས་བུ་དང་སྦྱར་ན་མི་
སློབ་པའི་ཟུང་འཇུག་གི་སྐུ་དེ་ལ་ཕྱག་འཚལ་བ་ཡིན་པའི་ཕྱིར། སྐུ་དེ་གཉིས་ཀྱི་རྒྱུ་ཇི་ལྟ་བུ་ཞེས་ན། ཡོད་དེ།
སྲོག་འཛིན་གྱི་རླུང་ཆེས་ཕྲ་བ། ནོར་བུའི་ཆུ་ཤེལ་ཏེ་དེ་དང་འདྲ་བའི་རླུང་སེམས་དང་བཅས་པ་ནི་དེ་གཉིས་ཀྱི་རྒྱུ་
ཡིན་པའི་ཕྱིར་རོ།༈ གསུམ་པ་སྤྲུལ་སྐུ་ལ་ཕྱག་འཚལ་བའི་ཚུལ་ཡོད་དེ། རིམ་པ་དང་པོ་དང་སྦྱོར་ན། ལྷག་མོས་
འོད་གསལ་ལས་ལངས་པའི་ཟུང་འཇུག་དང་པོའི་མགོན་པོར་མོས་པ་དེས་སྤྲུལ་པའི་རྡོར་སེམས་དེ་ལ་དང་།
རིམ་པ་གཉིས་པ་ལ་སྦྱར་ན། སློབ་པའི་ཟུང་འཇུག་གི་སྐུ་དང་པོའི་མགོན་པོ་དེས་རགས་པའི་སྤྲུལ་སྐུ་བཟུང་བ་དེ་
ལ་དང་། འབྲས་བུ་དང་སྦྱར་ན། མི་སློབ་པའི་ཟུང་འཇུག་དང་པོའི་མགོན་པོ་དེས་སྤྲུལ་བའི་ཟློས་གར་མཛད་པ་
སྤྲུལ་སྐུ་རྡོ་རྗེ་འཛིན་པ་སྟེ་རྡོར་སེམས་དང་། དེའི་སྐུ་མདོག་ནི་ཨིན་ཊ་ནཱི་ལའི་ལྷུན་པོ་སྟེ། དབང་པོ་སྔོན་པོའི་
རིའི་རྒྱལ་པོ་ལ་དབང་པོའི་གཞུ་འཇའ་ཚོན་གྱིས་ཀུན་ནས་ཀླུབས་པའི་སྤྲུས་པ་ཇི་ལྟ་བ་བཞིན་དུ་མཛེས་པའི་རྣམ་
འགྱུར་གྱིས་ཡིད་འཕྲོག་པ་ཞི་ཞིང་འཛུམ་པའི་ཉམས་དང་ལྡན་པའི་མི་བསྐྱོད་པ་དེ་ལ་ཕྱག་འཚལ་བ་ཡིན་པའི་
ཕྱིར། འདིའི་མི་བསྐྱོད་པ་དེ་ནི། རྡོར་སེམས་ཀྱང་ཡིན་ནོ། ། བཞི་བ་ནི། དང་པོ་སྦྱོར་བའི་གཙོ་བོ་ལ་བསྟོད་
ཚུལ་ཡོད་དེ། དེ་ཉིད་དང་སྦྱར་ན་སྤྲུལ་སྐུ་རྡོར་སེམས་དེས་རང་རིགས་དེ་དང་འདྲ་བའི་ཕྱག་རྒྱུ་མཆོག་གི་་མཛེས་
མ་རེག་བྱ་རྡོ་རྗེ་མར་བསྐྱེད་པ་དང་སྙོམས་པར་འཇུག་པའི་རྐྱེན་གྱིས་ལྷན་སྐྱེསཀྱི་བདེ་ཆེན་སྐྱེས་པར་མོས་པའི་
དགའ་བའི་རོལ་པ་ལས། ཉིད་སྐུའི་ཆ་ཤོས་ཀྱི་ཐིག་ལེ་ཆ་གཅིག་གཞལ་ཡས་ཁང་དང་། ཆ་གཅིག་ཆ་སོ་གཉིས་
ལས་ལྷ་སུམ་ཅུ་རྩ་གཉིས་ཀྱི་འཁོར་ལོ་མཆོག་ཏུ་སྤྲུལ་བར་མཛད་པ་ལ་དང་། རིམ་པ་གཉིས་པ་དང་འབྲས་དུས་ལ་
སྦྱར་ན། དང་པོ་ནི་སློབ་པའི་ཟུང་འཇུག་པ་དང་སྒྱུ་ལུས་པས་ཡུམ་གྱི་མངལ་དུ་རྟེན་བརྟེན་པའི་དཀྱིལ་འཁོར་
བསྐྱེད་པ་དང་། འབྲས་དུས་ལ་སྦྱར་ན་མི་སློབ་པའི་ཟུང་འཇུག་པས་དེ་ལྟར་མཛད་པ་དང་། སྔོན་རྒྱུད་གསུངས་
པའི་སྐབས་སུ་རྟེན་བརྟེན་པའི་དཀྱིལ་འཁོར་སྤྲུལ་བ་ལ་ཕྱག་འཚལ་བ་ཡིན་པའི་ཕྱིར། མི་སློབ་པའི་ཟུང་འཇུག་
པ་ཡང་རིམ་པ་གཉིས་པ་ལ་གནས་པ་ཡིན་ཀྱང་། འདིར་འབྲས་དུས་དང་སྦྱར་བ་ནི་དགོས་པའི་ཆེད་དོ། ། ལྔ་
བ་དཀྱིལ་འཁོར་རྒྱལ་མཆོག་ལ་དྲུག་ཡོད་པའི། དང་པོ་གཙོ་བོ་ཡབ་ཡུམ་གཉིས་ལས་ཡབ་ལ་ཕྱག་འཚལ་ཚུལ་
ཡོད་དེ། མཆེ་བ་གཙིགས་པའི་གཡས་ཞལ་རབ་ཏུ་དཀར་ཞིང་། རྩ་ཞལ་ཁྲོ་བ་དང་གཡོན་ཞལ་ཆགས་པ་དམར་
པོ་དང་གསུམ་ཀའང་བརྗིད་པའི་ཞལ་ཅན། སྐུ་མདོག་མིག་སྨན་ཏེ་མཐིང་ནག་གི་མདོག་ཅན། ཞི་མ་འབུམ་ཀྱི་
འོད་དང་མཚུངས་པའི་འོད་ཟེར་དང་ལྡན་པ། རང་ཉིད་ཀྱི་སྐུའི་མཚན་དཔེ་མཛེས་ཤིང་གསལ་བ་ཡིན་མོད།
173

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དེ་ལ་འགྲན་ནུས་པའི་རིན་པོ་ཆེའི་རྒྱན་མང་པོས་བརྒྱན་ཅིང་མཛེས་པའི་དཔལ་ལྡན་ཞེ་སྡང་རྡོ་རྗེ་དེ་ལ་ཕྱག་
འཚལ་བ་ཡིན་པའི་ཕྱིར། ཡུམ་ལ་ཕྱག་འཚལ་ཚུལ་ཡོད་དེ། ཞེ་སྡང་རྡོ་རྗེ་དེ་ཉིད་ཀྱི་ཐུགས་ལ་ལྷན་སྐྱེས་ཀྱི་
དགའ་བ་བསྐྱེད་པར་མཛད་པའི་ཡིད་འཕྲོག་མ། ནུ་མ་མཐོ་ཞིང་མཛེས་པས་ནི་མངོན་པར་དགའ་བ་བསྐྱེད་
ཅིང་། རིན་པོ་ཆེའི་དོ་ཤལ་དགོད་པ་སྟེ་འོད་ཟེར་བཞད་པའི་འཕྲོ་བའི་རེག་བྱ་རྡོ་རྗེ་མ་སྐུའི་མདངས་སྔོ་བསངས་
ཀྱིས། རྣམ་མཁའི་མདངས་སྔོ་བའི་མཛེས་པའང་འཕྲོག་པར་བྱེད་པ། མིག་ཏུ་མཛེས་ཤིང་སྙིང་དུ་སྡུག་པའི་ལྷ་
མོ་ཁྱོད་ལ་ཕྱག་འཚལ་བ་ཡིན་པའི་ཕྱིར། ། གཉིས་པ་གཤེགས་པ་བཞི་ལ་བསྟོད་ཅིང་ཕྱག་འཚལ་བ་ལ་བཞིའི་
དང་པོ་རྣམ་སྣང་ལ་ཕྱག་འཚལ་བའི་ཚུལ་ཡོད་དེ། སྦྱང་གཞི་དང་སྦྱར་ན་སྒྲུབ་པ་བོའི་གཟུགས་ཀྱི་ཕུང་པོ་རྣམ་
པར་དག་པ་དང་། ཡེ་ཤེས་ལྔའི་ནང་ནས་མེ་ལོང་ཡེ་ཤེས་ཀྱི་དངོས་པོ་སྟེ་ངོར་གྱུར་པའི་སྐུ་ནི། དཔེར་ན། ཁ་
དོག་སྣ་ཚོགས་ཀྱིས་རྣམ་པར་བཀྲ་བའི་འཇའ་ཚོན་གྱི་གོས་གྱིས་འཁྱུད་པ་སྟེ་བསྐོར་བའི་མ་སྤྲས་པའི་ཟླ་བའི་
དཀྱིལ་འཁོར་གྱི་ཕུང་པོ་ལྟ་བུའི་སྐུ་མངའ་བ་སྟེ་ལྷ་རྫས་ཀྱི་དར་སྣ་ཚོགས་གྱིས་སྤྲས་ཤིང་སྐུ་མདོག་དཀར་བའི་རྒྱལ་
པ་རྣམ་པར་སྣང་མཛད་ལ་ཕྱག་འཚལ་བ་ཡིན་པའི་ཕྱིར། གཉིས་པ་རིན་འབྱུང་ལ་ཕྱག་འཚལ་བའི་ཚུལ་ཡོད་དེ།
སྦྱང་གཞི་ཚོར་བའི་ཕུང་པོ་རྣམ་པར་དག་པ་མཉམ་པ་ཉིད་ཀྱི་ཡེ་ཤེས་ཀྱི་དངོས་པོ་སྟེ་ངོ་བོའམ་བདག་ཉིད་ཅན་
དང་། སྐུ་ནི། དཔེར་ན། ཉིན་མོར་བྱེད་པ་བྱེ་བའི་མདངས་ཕོག་པ་ལྟ་བུ་དང་ལྡན་པའི་གསེར་གྱི་རི་བོ་ལ།
རྣམ་མང་རྒྱུ་སྐར་ཀྱི་དོ་ཤལ་འཕྱང་བ་བཞིན་དུ། རིན་པོ་ཆེའི་རྒྱན་གྱིས་རབ་ཏུ་མཛེས་པའི་རྒྱལ་བ་རིན་ཆེན་
འབྱུང་ལྡན་ལ་ཕྱག་འཚལ་བ་ཡིན་པའི་ཕྱིར། གསུམ་པ་འོད་དཔག་མེད་ལ་ཕྱག་འཚལ་ཚུལ་ཡོད་དེ། སྦྱང་
གཞིའི་འདུ་ཤེས་ཀྱི་ཕུང་པོ་རྣམ་པར་དག་ཅིང་སོར་རྟོགས་ཡེ་ཤེས་ཀྱི་དངོས་པོ་དང་། སྐུ་ནི། དཔེར་ན། ལི་
ཁྲིའི་རྒྱ་མཚོ་ལྟ་བུའི་དམར་སེར་འོད་མངའ་བའི་འོད་དེ་ནི་འཇིག་རྟེན་གྱི་འགྲོ་བ་ཀུན་གྱི་མིག་གི་དཔལ་ལམ་
དགའ་སྟོན་ཁོ་ནར་གྱུར་པའི་འོད་མཐའ་ཡས་པས། འོད་དཔག་མེད་དེ་དེ་ལ་ཕྱག་འཚལ་པའི་ཕྱིར། མིག་གི་
དགའ་སྟོན་ནི་སྐུ་ཉིད་ལ་བཤད་ཀྱང་མི་འགལ་ལོ། ། བཞི་བ་དོན་གྲུབ་ལ་ཕྱག་འཚལ་བའི་ཚུལ་ཡོད་དེ། སྦྱང་
གཞི་འདུ་བྱེད་ཀྱི་ཕུང་པོ་རྣམ་པར་དག་ཅིང་། བྱ་གྲུབ་ཡེ་ཤེས་ཀྱི་དངོས་པོར་གྱུར་པའི་སྐུ་ནི། དཔེར་ན། མར་
གངས་ཀྱི་རིའི་ཕུང་པོ་ཉི་མའི་འདོད་འགྲོགས་པ་ནི་མཛེས་པའི་རྣམ་འགྱུར་གྱིས་ཐུབ་པ་འཇིག་རྟེན་པའི་དྲང་སྲོང་
ཆེན་པོ་ཀུན་ཀྱང་ཡིད་ནི་ཆགས་པར་བྱེད་ནུས་པ་བཞིན་དུ་རབ་ཏུ་གསལ་ལྗང་གི་སྐུ་ཅན་དོན་ཡོད་རྡོ་རྗེ་ལ་ཕྱག་
འཚལ་བ་ཡིན་པའི་ཕྱིར། བཞི་བོ་ཡང་། སྐུའི་རྣམ་དག་ནི། གཟུགས་ཕུང་སོགས་རྣམ་པ་དག་པ་ཡིན་ལ།
ཐུགས་ཀྱི་རྣམ་དག་ནི་མེ་ལོང་ལྟ་བུའི་ཡེ་ཤེས་སོགས་ཡིན་ནོ། ། གཙོ་བོ་ནི་ཆོས་དབྱིངས་ཡེ་ཤེས་ཀྱི་ངོ་བོ་ཡིན་ཀྱང་
174

༄༅། ། དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་རགས་ཙམ་བརྗོད་པ་བློ་ལྡན་དགའ་བསྐྱེད། །
འདིར་དེའི་སྒོ་ནས་བསྟོད་པ་ཚིག་ཟིན་ལ་མི་གསལ་ཞིང་། ཆོས་ཀྱི་དབྱིངས་ལ་རྩེ་གཅིག་མཉམས་པར་གཞག་
པའི་མཐར་ཐུག་གི་ཡེ་ཤེས་ནི་ཆོས་དབྱིངས་ཡེ་ཤེས་དང་། མེ་ལོང་གཡའ་དག་པ་ལ་གཟུགས་བརྙན་སྣ་ཚོགས་
འཆར་བ་ལྟར། སྔར་གྱི་ཡེ་ཤེས་དེ་ཉིད་ཡེ་ཤེས་གཞན་འཆར་བའི་གཞི་བྱེད་པས་ན། མེ་ལོང་ལྟ་བུ་དང་།
བདག་གཞན་རང་བཞིན་གྱིས་ཐ་དད་དུ་མེད་པར་རྟོགས་པའི་ཆ་ནས་མཉམས་ཉིད་དང་། ཤེས་བྱའི་གནས་
ཚུལ་ཐམས་ཅད་མ་འདྲེས་པར་སོ་སོར་རྟོགས་པའི་ཆ་ནས་སོར་རྟོགས་ཡེ་ཤེས་དང་། འགྲོ་བ་ཐམས་ཅད་ཀྱི་དོན་
བྱེད་པའི་ཆ་ནས་བྱ་གྲུབ་ཡེ་ཤེས་སུ་བཞག་སྟེ། དེ་ཡང་ལྡོག་པས་ཕྱེ་བ་ཙམ་ཡིན་གྱི། མི་འགལ་ལོ། །
གསུམ་པ་གཤེགས་མ་བཞི་ལ་ཕྱག་འཚལ་བའི་ཚུལ་ཡོད་དེ། ས་ཆུ་མེ་རླུང་གི་ཁམས་བཞི་རིམ་པ་བཞིན་དུ་
རྣམ་པར་དག་པ་དང་། བྱམས་པ་སྙིང་རྗེ་དགའ་བ་བཏང་སྙོམས་ཏེ་ཚད་མེད་བཞིའི་དངོས་པོ་ཏེ་བདག་ཉིད་དུ་
གྱུར་པ། སྤྱན་སོགས་བཞི་ནི། ཨུཏྤལ་ཀྱི་འདབ་མ་ལྟ་བུའི་མི་གཏན་དང་ཤིང་ཏོག་བིམ་པ་ལྟར་དམར་པའི་མཆུ་
སྒྲོས་ཅན་ཏེ་ཟུར་གྱིས་ལྟ་ཞིང་ལྷན་སྐྱེས་ཀྱི་བདེ་བ་སྟེར་ནུས་པའི་བཅོམ་ལྡན་འདས་མ་འཕྱོར་སྒེག་གམ་འཇོ་སྒེག་
དང་ལྡན་པའི་ལྷ་མོ་བཞི་པོ་ལ་ཕྱག་འཚལ་བ་ཡིན་པའི་ཕྱིར། །
བཞི་བ་སེམས་མ་བཞི་ལ་བསྟོད་པའི་ཚུལ་ཡོད་དེ། རྒྱལ་བའི་སྲས་པོ་ས་སྙིང་སོགས་ཀྱི་དགའ་མ་སྟེ་བཙུན་
མོ་བཞི་ནི་རིམ་བཞིན་སྦྱང་གཞི་གཟུགས་སོགས་རྣམ་པར་དག་ཅིང་། མིག་ལ་སོགས་པའི་དབང་པོའི་ཆ་ལ་བདེ་
བ་སྟེར་བར་བྱེད་པ་དང་། ཆགས་པའི་ཉམས་དང་ལྡན་པའི་སེམས་མ་འདོད་པའི་སྒྱུ་རྩལ་གྱི་རོལ་རྩེད་བྱེད་པའི་
གར་གྱིས་རང་ཉིད་གང་གི་ཡུམ་དུ་སོང་བ་རོལ་པའི་ཡབ་རྡོ་རྗེ་ནི་དགའ་བ་བསྐྱེད་པར་བྱེད་པའི་ལྷ་མོ་གཟུགས་རྡོ་
རྗེ་མ་སོགས་བཞི་ལ་ཕྱག་འཚལ་བ་ཡིན་པའི་ཕྱིར། འདིར་སེམས་མ་དེ་དག་ས་སྙིང་སོགས་ཀྱི་ཡུམ་དུ་འགྱུར་ཚུལ་
ནི། གཟུགས་རྡོ་རྗེ་མས་སྙིང་གི་ཡུམ་དང་། དེ་བཞིན་དུ་སྦྱར་ཏེ་ལུས་དཀྱིལ་གྱི་སྐབས་ལྟར་རོ། ། འོན་ཀྱང་
སྒྲིབ་སེལ་གྱི་ཡུམ་ནི་རེག་རྡོ་རྗེ་མ་དང་། འཇམ་དབྱངས་སོགས་གསུམ་ལ་ནི་ཡུམ་མེད་དོ། ། ལྔ་བ་སེམས་དཔའ་
བརྒྱད་ལ་བསྟོད་པའི་ཚུལ་ཡོད་དེ། སྦྱང་གཞི་མིག་གི་སྐྱེ་མཆེད་སོགས་དང་ཚིགས་དང་རྩ་རྒྱུས་རྣམ་པར་དག་
ཅིང་། ཤར་ཕྱོགས་སོགས་རང་རང་གང་དུ་ཡོད་པའི་ཕྱོགས་ཀྱི་བདེ་བར་གཤེགས་པ་རྣམ་སྣང་སོགས་ཀྱི་འོད་
ཀྱིས་འཁྱུད་པའི་སྐུས་མདོག་དཀར་པོ་སོགས། སྐུ་དེ་དག་ནི་ལྷའི་གོས་དང་རིན་ཆེན་གྱི་རྒྱན་མང་དུ་འཆང་བའི་
བློ་གྲོས་ཆེན་པོ་དང་ལྡན་པ་རྒྱལ་བའི་སྲས་པོ་བྱམས་པ་སོགས་བརྒྱད་ལ་ཕྱག་འཚལ་བ་ཡིན་པའི་ཕྱིར། ། དྲུག་པ་
ཁྲོ་བོ་རྣམས་ལ་བསྟོད་པའི་ཚུལ་ཡོད་དེ། ཧ་ཧའི་གད་མོ་སྒྲོགས་པས་བཞད་པའི་བཤད་རྒྱངས་སྒྲོག་ཅིང་། རྣོ་ཞིང་
འབར་བའི་མཆེ་བ་ཅན་དང་། ལྟོས་འགྲོ་ཀླུའི་ངོ་བོ་སྦྲུལ་གྱི་དོ་ཤེལ་འཕྱང་བ་དང་། སྤྱན་རྩ་དམར་པོ་གློག་ལྟར་
175

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ། ་་
འཁྱུག་ཅིང་། སྦྱང་གཞི་ཡན་ལག་རྣམ་པར་དག་པ་དང་། སྐུའི་ཆ་ལས་དུས་ཀྱི་མཐའི་མེ་དཔུང་གི་འོད་ལྟ་བུ་
འཕྲོ་བའི་སྟོབས་ཆེན་ཁྲོ་བོ་བཅུ་ལ་ཕྱག་འཚལ་བ་ཡིན་པའི་ཕྱིར། ༈ གཉིས་པ་བསྡུས་ཏེ་བསྟོད་པའི་ཚུལ་ཡོད་དེ།
རྒྱལ་བ་རྡོ་རྗེ་འཆང་གི་ཐུགས་ལྷན་སྐྱེས་ཀྱི་དགའ་བའི་རྣམ་པར་རོལ་པ་ལས་ཕར་དུ་མར་སྤྲོ་ཞིང་། ཚུར་གཅིག་
ཅར་དུ་སྡུད་པ་དང་། དེ་ཡང་འཁོར་ཐམས་ཅད་ནི་གཙོ་བོའི་ཡེ་ཤེས་ཀྱི་ཆ་ལས་གྲུབ་པས་རྒྱུད་ཐ་དད་མེད་པས་
ན་གཉིས་མེད་དེ་ལྷ་ཐམས་ཅད་ངོ་བོ་གཅིག་པ་དང་། མ་དག་པའི་སྣོད་བཅུད་ལྟར་རྟེན་བརྟེན་པ་གཉིས་ལ་དོན་
གཞན་དུ་མེད་ཅིང་། ཡེ་ཤེས་ཀྱི་ཆ་ལས་གྲུབ་པས་ན་གཉིས་བྲལ་ཏེ། མདོར་ན་བདེ་སྟོང་དབྱེར་མེད་ཀྱི་ཡེ་ཤེས་
གཅིག་ཉིད་ལྷ་ཡི་སྐུ་རྟེན་དང་། བརྟེན་པའི་འཁོར་ལོར་ཤར་བ་ལ་ཕྱག་འཚལ་བ་ཡིན་པའི་ཕྱིར། བྱང་ཆུབ་
སེམས་འདྲ་རྒྱ་ཆེན་དེ་ལ་ཕྱག་འཚལ་ལོ། ། ཞེས་པའི་དོན་ལྟར་ན། གཙོ་བོའི་ཡེ་ཤེས་ཀྱི་ཆ་ལས་གྲུབ་པས་ན།
རྟེན་བརྟེན་པ་གཉིས་ཀའང་གཙོ་བོ་དང་རྒྱུད་ཐ་དད་པ་མེད་པས་གཉིས་མེད་དང་། གོ་འཕང་མཐོ་དམན་དུ་
མེད་པས་གཉིས་བྲལ་ཞེས་བརྗོད་ཀྱང་མི་འགལ་ལོ། ། གཉིས་པ་དགེ་བ་བསྔོ་བའི་ཚུལ་ཡོད་དེ། གོང་དུ་བརྗོད་
པ་དེ་ལྟར་བསྟོད་པའི་འབྲས་བུ་རབ་དཀར་དགེ་བའི་ཚོགས་ཇི་སྙེད་ཐོབ་པ་དེས་འགྲོ་བ་སེམས་ཅན་མ་ལུས་པའི་
སྙིང་གི་སྟེ་ཡིད་ཀྱི་བུམ་པ་ལྷན་སྐྱེས་ཀྱི་བདེ་བ་ཆེན་པོའི་བདུད་རྩིའི་ཆུས། ཐབས་ཉེན་སླ་བའི་ཚུལ་གྱིས་བདེ་བླག་
ཉིད་དུ་གང་བ་སྟེ་སྐྱེ་བ་ཐོབ་པར་གྱུར་ཅིག ཅེས་སོགས། དེ་ནི་ཡིད་བུམ་པ་དང་། ལྷན་སྐྱེས་ཀྱི་ཡེ་ཤེས་བདུད་
རྩི་དང་སྦྱར་བའོ། ། གཞན་ཡང་། བཛྲ་དྷུ་ཀ་ནི་རྡོ་རྗེ་འཆང་དང༌། སྤནྣཱ་བཛྲ་ནི་རེག་བྱ་རྡོ་རྗེ་མ། མི་སྐྱོད་
པའི་མཚན་སྔགས་ནི་འདིར་ཚིག་ཟིན་ལ་མི་གསལ་ཡང་། ཨཀྵ་བྷུ སྟེ་མི་འཁྲུགས་པའང་ཡིན་ནོ། ། ཛི་ན་ཛིཀ་
ནི་རྒྱལ་བས་རྒྱལ་ཏེ་དོན་འགྱུར་ལ་རྣམ་སྣང་ངོ་། ། རཏྣ་དྷིཀ་ནི་རིན་ཆེན་འཆང་བ་སྟེ་རིན་འབྱུང་སོགས་གཞན་
རྣམས་ཀྱང་ཤེས་པར་བྱའོ། ། འཕྲིན་ལས་བཅོལ་བའི་སྔགས་ནི། སརྦ་དུཥི་ནི་གནོད་བྱེད་ཐམས་ཅད། ས་མ་
ཡ་མུ་དྲ་ནི་དམ་ཚིག་གི་ཕྱག་རྒྱ། པྲ་བྷ་ལྔ་ནི་རབ་ཏུ་འཇོམས་པ། མཱ་མ་ནི་བདག ཤནྟི་ནི་ཞི་བ། རཀྵ་ཙ་ནི་
སྲུངས་པ། ཀུ་རུ་ནི་མཛོད། སཱ་ཧཱ་ནི་གཞི་ཚུགས་པའོ། ། ཕྱོགས་སྐྱོང་གསང་མཚན་ནས་སྨྲོས་པ་ནི། རྡོ་རྗེ་
མཚོན་ཆ་བརྒྱ་བྱིན་སྒྱུ་མ་རྡོ་རྗེ་ཉེ་དབང་ཁྱབ་འཇུག རྡོ་རྗེ་མེ་མེ་ལྷ་དུས་གཤིན་རྗེ། གཏུན་ཤིང་སྲིན་པོ། ། ཀླུ་
ཆུ་བདག རླུང་རླུང་ལྷ། འཇིགས་བྱེད་གནོད་སྦྱིན་དབང་པོ། སྣ་རིང་ཚོགས་བདག ཁྲོ་བོ་དབང་ཕྱུག
འཁྱིལ་བ་ཉི་མ། མི་སྨྲ་ཚངས་པ། ཐག་བཟང་རིས་དང༌། ས་ལྷ་ནི་སྒྲས་ཟིན་ལྟར་རོ། ། ཨོཾ་ད་ཤ་དིཀ་བྷུ་བ་སྦེ་
ཏེ་བྷྱ ཞེས་སོགས་ནི། ༀ་ཕྱོགས་བཅུ་རྣམ་པར་གནས་རྣམས་དང་། ཞེས་སོགས་གྱི་ཚིགས་བཅད་དེ་དག་ཡིན་
ནོ། ། སྨྲས་པ། དཔལ་ལྡན་འདུས་པའི་དཀྱིལ་འཁོར་ཆོ་ག་ཡི། ། ཚིག་དོན་ལྷན་ཐབས་ཟུང་དུ་འགྲེལ་བའི་
176

༄༅། ། དཔལ་གསང་བ་འདུས་པའི་མདུན་བསྐྱེད་ཀྱི་ཆོ་གའི་ཚིག་དོན་རགས་ཙམ་བརྗོད་པ་བློ་ལྡན་དགའ་བསྐྱེད་ །
གནད། ། ཐོར་བུར་རགས་ཙམ་བསྡུས་ནས་བཤད་པའི་དགེས། ། འགྲོ་ཀུན་རྡོ་རྗེ་འཆང་ཆེན་ཐོབ་གྱུར་ཅིག།
ཅེས་པ་འདི་ནི་མདོ་སྔགས་ཀྱི་གཞུང་དུ་མ་ལ་རྣམ་དཔྱོད་གསལ་བ་དབུ་མཛད་དཀའ་ཆེན་བློ་བཟང་ཚུལ་ཁྲིམས་
ཀྱིས་བསྐུལ་བ་ལྟར་ཤཱཀྱའི་དགེ་སློང་རབ་འབྱམས་སྨྲ་བ་བཤད་སྒྲུབ་མིང་ཅན་གྱིས་མྱུར་པར་བགྱིས་པའོ། ། པར་
འདི་རྗེ་བཙུན་བཤད་སྒྲུབ་སྐུ་ཆོས་དབྱིངས་སུ་གཤེགས་ཚུལ་བསྟན་ནས་ལོ་བརྒྱ་དང་སུམ་བཅུ་ སོ་ བརྒྱད་སོང་
སྐབས་ལ་མར་ནང་ཐོ་ལོ་མར་གུ་དགེ་སློང་ངག་དབང་འོད་ཟེར་གྱིས་མཐུན་རྐྱེན་སྦྱར་ནས་པར་འདི་འགྲུབ་སྐབས་
སུ་གཞན་དད་ལྡན་འགས་མཐུན་རྐྱེན་ཅུང་ཟད་རེ་ཕུལ་ནས་པར་དུ་བསྒྲུབས། ། པར་གྱི་ཡི་གེ་བ་དང་པར་རྐོ་བ་བོ་
ཉིད་སྐུ་འབུམ་དགེ་སློང་བློ་བཟང་ཡེ་ཤེས་སོ། ། འདི་བསྐྲུན་དགེ་བས་རྒྱལ་བསྟན་གནས་པ་དང༌། ། དེ་འཛིན་
དམ་པའི་ཞབས་བརྟན་མཛད་འཕྲིན་རྒྱས། ། བདག་སོགས་འགྲོ་ཀུན་མར་གྱུར་མ་ལུས་པ། ། ཀུན་མཁྱེན་ཡེ་
ཤེས་ཐོབ་པའི་རྒྱུར་བསྔོའོ། ། ། ། སརྦ་མངྒ་ལཾ། །
177

༄༅། ། བདེ་མཆོག་གི་བདག་མདུན་དབྱེ་བསྡུ་བྱེད་ཚུལ་ཞལ་བྱུང་
དང་བཅས་པ་བཞུགས་སོ། །
བླ་མ་འཁོར་ལོ་སྡོམ་པ་ཡབ་ཡུམ་དང་། ། དཔའ་བོ་རྣལ་འབྱོར་མ་རྣམས་ཐམས་ཅད་ལ། ། གུས་པས་
བཏུད་ནས་དགོས་པའི་དབང་གིས་ནི། ། བདེ་མཆོག་མངོན་མཆོད་བསྡུས་ཏེ་འདོན་ཚུལ་བྲི༔ ། འདིར་དད་
ལྡན་ཁ་ཅིག་བདེ་མཆོག་ཞལ་འདོན་ཏུ་མཛད་འདོད་ཀྱང་རྒྱས་དྲག་ནས་འཇུག་མི་ནུས་པ་དང་ ༣ ཁ་ཅིག་བྲེལ་བ་
དང་སྟོར་རྩའི་སྐོར་ལྟ་བུ་ལ་མཆོད་འཕྲེང་རྒྱས་པའི་དབང་གིས་མདུན་བསྐྱེད་ཉིད་ཀྱང་གཏན་ནས་འཇོག་པ་དང་།
ཁ་ཅིག་དེའི་དེ་ལྔ་གཏོར་འབུལ་ཙམ་བྱས་ཏེ་འཇོག་པ་སོགས་མཐོང་ངོ༌། ། འདི་ལ་སྤྱིར་རྒྱུས་བསྡུས་བྱེད་ཚུལ་ཤེས་
དགོས་ཤིང༌། ། དེ་ཤེས་ན་རྒྱུས་བསྡུས་སྐབས་དང་བསྟུན་ནས་རྒྱས་ཆོག་ལ། ། བསྙེན་པ་ལྟ་བུའི་སྐབས་ཡིན་
ན། ། བདག་བསྐྱེད་ཙམ་གྱིས་ཀྱང་རུང་མོད། ། གཞན་སྟོང་རྩ་ལྟ་བུ་དང་སྒྲུབ་མཆོད་ཀྱི་སྐབས་ཡིན་ན། ། མདུན་
བསྐྱེད་དགོས་ལ། ། མདུན་བསྐྱེད་བསྒྲུབས་ཤིང་མཆོད་ན་བསོད་ནམས་འཕེལ་བ་དང༌། དགྱེས་ནས་དངོས་གྲུབ་
སྩོལ་བ་སོགས་ཀྱི་རྟེན་འབྲེལ་ཡོད་པས་གལ་ཆེའོ། ། ཁ་ཅིག་རྒྱས་པ་བྱེད་རྒྱུ་ཡིན་ཟེར་ནས་དོན་ཡིད་ལ་བསམ་ལོང་
ཡོད་པ་ལྟ་ཞོག ཚིག་ཁ་ནས་ཀྱང་མི་ཟིན་པར་ཧ་ཅང་མྱུར་བར་འདོན་པ་ནི་ཧ་ཅང་སྐྱོན་ཆེ་བས། ། དེ་ལྟ་བུ་བྱེད་
པ་ལས་ཅུང་དལ་བར་བྱས་ནས་བསྡུས་ཏེ་བྱས་ཆོག་པ་རྣམས་དེ་ལྟར་མཛད་པའི་ཚུལ་གྱིས་ཏོན་ནས་ལེགས་པར་
ཡིན་གྱི། ། ཚིག་དོན་གཉིས་ཀ་མེད་པའི་རྒྱུས་ཁུལ་བྱེད་པ་ནི་མི་ལེགས་སོ། ། དེའི་རྒྱུ་མཚན་ཡང་གྲུབ་ཆེན་རྣམས་
ཀྱིས་ཚིག་རྒྱས་པ་མི་མཛད་ཀྱང་དོན་བསྒོམས་ནས་གྲུབ་པ་བརྙེས་པ་ཡིན་ཞིང་། ། རྗེའི་མ་ཆོད་འཕྲེང་རྒྱས་པ་མ་
བརྩམས་པའི་སྔོན་དུའང་མདུན་བསྐྱེད་ཀྱི་ཚེ་སྔགས་མཆོད་སོགས་བྱས་པས་ཀྱང་མདུན་བསྐྱེད་མཆོད་པའི་ཚུལ་
ཡོད་པ་ནི་རིགས་པས་གྲུབ་པ་ཡིན་ནོ། ། དེ་ཡང་སྤྱིར་རྗེ་ཡབ་སྲས་ཀྱིས་བཤད་པ་ལྟར་ཚིག་དོན་གཉིས་ཀ་རྒྱས་པར་
མཛད་པ་ནི་ཤིན་ཏུ་ལེགས་པ་ཡིན་ནོ། ། རྒྱས་བསྡུས་བྱེད་ཚུལ་ཤེས་དགོས་པ་ཡིན་པས་འདིར་ནི་རྗེའི་བཞེད་པ་
དང་མི་འགལ་བར་འཆད་པ་ལ་གཉིས་བདག་བསྐྱེད་སྡུད་ཚུལ་དང་། མདུན་བསྐྱེད་ཀྱི་མཆོད་འཕྲེང་སྡུད་ཚུལ་
ལོ། ། དང་པོ་ནི། ། སྔགས་རིམ་སོགས་ནས་བཤད་པའི་སྡུད་ཚུལ་གཞན་ཡོད་ཀྱང་། ། འདིར་འདོན་བདེ་བའི་
དབང་དུ་བྱས་ཏེ་མངོན་རྟོགས་དང་མཐུན་པར་བརྗོད་པ་ལ། ། ཐོག་མར་སྲུང་འཁོར་སྡུད་ཚུལ་ནི། ། ཨོཾ་བཛྲ་ཛཱ་
178

༄༅། ། བདེ་མཆོག་གི་བདག་མདུན་དབྱེ་བསྡུ་བྱེད་ཚུལ་ཞར་བྱུང་། །
ལ་ཨཱ་ན་ལཱར་ཀཱ་ཧཱུཾ་ཧཱུཾ་ཧཱུཾ། ། ཨོཾ་སུམ་བྷ་ནི་སུམ་བྷ་ནི་ཧཱུཾ་ཧཱུཾ་ཕཊ། ཨོཾ་ཎི་གྲོ་རྔུ་ཧཱུྃ་ཧཱུྃ་ཕཊ། ༀ་གྲི་རྣ་པཱ་ཡ་སོགས་
སྔགས་རྐྱང་འཇོད་པའི་མཐར། འགྲོ་བ་ཐམས་ཅད་ཀྱང་རྣམ་པ་ཐམས་ཅད་དུ་བགེགས་དང་བྲལ་བར་གྱུར།
ཅེས་བྱ། གཞན་འདྲ་བ་ལ།དཀོན་མཆོག་གསུམ་ལ་བདག་སྐྱབས་མཆི། ། ཞེས་སོགས་ཚིགས་བཅད་གཅིག་གི་
འཇུག་ཏུ། བགྲོད་དཀའ་སྲིད་པའི་རྒྱ་མཚོ་ལས། ། ཞེས་བྱ། དུར་ཁྲོད་ནི། གཡོན་སྐོར་དུ་འཁྱིལ་ཞིང་འབར་
བ། དེའི་ཕྱི་རོལ་ཏུ་གཏུམ་དྲག་ལ་སོགས་དུར་ཁྲོད་བརྒྱད།ན་ག་གེ་སར་གྱི་ཤིང་ལ་སོགས་པའི་ཤིང་བརྒྱད།ཅེས་
སོགས་འཇིགས་བྱེད་ལྟར་བྱས་ནས། ། སྤྲིན་བརྒྱད། མཆོད་རྟེན་འརྒྱད། གཞན་ཡང་ཡེ་ཤེས་ཀྱི་མོ་བརྒྱད་དང་།
ཁཱ་དང་། འུག་པ་དང་། ཞེས་སོགས་སྒྲུབ་ཐབས་ལྟར་བྱ།དག་པའི་ཚེ། བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་ཀྱི་
ངོ་བོར་གྱུར་བའི་ལྷ་སོ་བདུན་དུ་ཤར་བ་ནམ་མཁའི་འཇའ་ཚོན་ལྟར་དྭངས་གསལ་འོད་ཀྱི་རང་བཞིན་ཅན་ཏུ་
གྱུརཤིན་ཏུ་བསྡུས་པ་ནི་དེ་ཡིན་ལ། ཅུང་ཟད་ཕྱེ་ན། ཤེར་བ་ནི། ལུས་དྲན་པ་ཉེར་བཞགས་སོགས་བཞི་ནི་
མཁའ་འགྲོ་མ་སོགས་བཞི། འདུན་པའི་རྫུ་འཕྲུལ་གྱི་རྐང་པ་བཞི་ནི་རབ་གཏུམ་མོ་སོགས་བཞི། ཞེས་སོགས་
སྦྱོང་ཚུལ་ཡོད་པ་བཞག གོ་ཆ་བསྡུས་པ་བྱེད་ཚེ་སྒྲུབ་ཐབས་སུ་གསལ་བ་ལྟར་བྱ། ནང་མཆོད་ཀྱི་ཚེ། གྲུབ་ཆེན་
ལྷུ་ཧི་བའི་མཐར། ཆོས་ཀྱི་རྒྱལ་པོ་བཙོ་ཁ་བ་ཡབ་སྲས་ཀྱི་གཞན་ཡང་དབང་བསྐུར་སོགས་གཞུང་ལྟར་བྱ་ཞིང་།
དཀྱིལ་འཁོར་བའི་ལྷའི་ནང་མཆོད་ཀྱང་བསྡུ་བར་འདོད་ན་ཅང་གྱ་ཞབས་སོགས་ཀྱིས་དྲིལ་བུ་བའི་རེ་གཉིས་
བསྡུས་པའི་ལུགས་བཤད་པ་ལྟར། གཙོ་བོ་ཡབ་ཡུམ་གཉིས་ཀྱི་མཇུག་ཏུ། ཨོ་རེ་རེ་ལི་ལཱི། ། ཀཾ་ལཾ་གཾ་གཱི་པཾ། ཙཾ་
ཚཛ་ཛྷཱ་ཧུཾ། ཊ་ཋོ་ཌི་གྷི་ཎཾ། ཏཾ་ཐཾ་དཾ་དྷཾ་ནི་པཾ་ཡཾ་བི་བྷཾ། མོ་རཾ་ལཾ་ཝཾ་ ཤཾ་ཁཾ་སཾ་ཧཾ་ཧཱུྃ་ཧཱུྃ་ཕཊ་ཨོཾ་ཨཱཿ ཧཱུྃ། ཞེས་
བྱའོ། ། ལྷག་མ་གཞན་གྱི་སྡུད་ཚུལ་ཤེས་ཀྱང་བྱེད་མ་ནུས་སོ། །
གཉིས་པ་མདུན་བསྐྱེད་དངོས་གཞི་སྡུད་ཚུལ་ཡོད་ཀྱང་བཞག་ནས་མཆོད་འཕྲེང་སྡུད་ཚུལ་ལ་གཉིས།
ཚིགས་བཅད་བསྡུད་པ་དང་། སྔགས་མཆོད་ཙམ་བྱེད་ཚུལ་ལོ ། དང་པོ་ནི། རྐང་པ་དང་པོ་གསུམ་གྱི་རྗེས་སུ།
ཨུཏྤལ་སྔོན་པོའི་མིག་ཅན་མཆུ་སྒྲོས་དམར། ། སྤེལ་ལེགས་མེ་ཏོག་འཕྲེང་བ་འཛིན་མཛད་མ། ། དྲི་ཞིམ་འདུག་
པའི་སྤོས་སྣོད་འཛིན་མཛད་མ། ། རིན་ཆེན་འོད་འབར་སྣང་གསལ་འཛིན་མཛད་མ། ། སྟོང་གསུམ་ངད་ལྡང་
དྲི་མཆོད་འཛིན་མཛད་མ། རོ་བརྒྱ་ལྡན་པའི་ཞལ་ཟས་འཛིན་མཛད་མ། ། ཡིད་འོང་རོལ་མོའི་ཆ་བྱད་འཛིན་
མཛད་མ། ། འདོད་པའི་བདེ་ལ་ཆགས་པ་མང་སྤྲུལ་ཏེ། ཞེས་སོགས་ཀྱི་མཐར། ཨོཾ་བཛྲ་བུལླ་བྲཏཱི་ཙྪ་ཨཱཿཧཱུྃ་
སྭཱཧཱ། ནས། ཤབ་ཏ་བྲ་ཏི་ཙྪ་ཨཱ ཧཱུྃ་སྭཱཧཱ། ཞེས་པའི་བར་དང་། ཕུལ་བྱུང་ནས་ཀུན་ཀྱི་དགའ་བསྐྱེད་མཆོད་
པའི་ལྷ་མོ་ནི། པི་ཝང་གླིང་བུ་རྔ་ཟླུམ་རྫ་རྔ་མས། ། སྐད་སྙན་སྒྲ་ཡིས་རྣ་བའི་དགའ་སྟོན་འགྱེད། ། བཞིན་
179

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཛེས་འཛུམ་དང་ལྡེམ་པའི་འགྱིང་བག་ཅན། ། སྙན་པའི་གླུ་ལེན་མཛེས་པའི་གར་བསྒྱུར་མ། ། མེ་ཏོག་ཀོན་
བུ་དྲི་ཞིམ་འདུག་སྤོས་དང་། མར་མེའི་སྡོང་བུ་དྲི་ཡི་དུང་ཆོསའཛིན ། དྲི་མེད་མེ་ལོང་སྦྲང་ཆར་སྣོད་དང་ནི།
སྣ་ཚོགས་གོས་དང་ཆོས་ཀྱི་འབྱུང་གནས་འཛིན། ། རབ་འབྱམས་མཆོད་པའི་སྤྲིན་གྱིས་བདག་མཆོད་ན། །
ཞེས་སོགས་ཀྱི་མཐར། ཨོཾ་བཛྲ་ཝཱི་ནི་ཧཱུཾ་ཧཱུཾ་ཕཊ། ནས། ཨོཾ་དྷརྨ དྷཱཀ་བཛྲ་ཧཱུྃ་ཧཱུྃ་ཕཊ། ཞེས་བའི་བར་དག་རབ་
འབྱམས་ཞིང་ན་ཇི་སྙེད། ནས། སྐུ་ཡི་མཛེས་པ་སྟོན། ། ཞེས་དང་། དེ་བཞིན་དུ་རབ་འབྱམས་སོགས་སྦྱར་ཏེ།
སྙན་པའི་པི་ཝིང་བརྡུང་ཞིང་གླུ་ལེན་མ། ། དེ་བཞིན་ཏུ། ། བཟང་བའི་དྲི་ཡི་ཕྱོགས་ཀུན་ཡོངས་འགེངས་མ། །
བདུད་རྩིས་གང་བའི་རིན་ཆེན་སྣོད་འཛིན་མ། ། འཇམ་མཉེན་རེག་བྱ་མཆོག་གིས་ཡིད་འཕྲོག་མ། ། གཟུགས་
སོགས་རྡོ་རྗེ་མ་ཡི་མཆོད་པ་ཡིས། ། གང་ཤར་གཟུགས་སོགས་སྣང་བ་ཐམས་ཅད་ནི། ། གཟུགས་སོགས་རྡོ་རྗེ་
མར་ནི་ཤར་བའི་མཐུས། ། ཞེས་སོགས་ཀྱི་མཐར། ཨོཾ་བྷུ་བཛྲ་ཧཱུྃ་ཧཱུྃ་ཕཊ། ནས། ། སྤར་ཤ་བཛྲ་ཧཱུཾ་ཧཱུཾ་ཕཊ། །
ཀྱི་བར་བྱ། ། འདོད་ཡོན་གྱི་རྐང་པ་དང་པོ་གཉིས་བསྡུ་ན། ། རབ་འབྱམས་ཞིང་གི་གཟུགས་སྒྲ་དྲི་རོ་རེག །
ཡོངས་སུ་གྱུར་པ་ལས་བྱུང་ལྷ་མོ་ནི། ། ཞེས་ཐུན་མོང་དུ་སྦྱར་ཀྱང་རུང་གདུགས་རྒྱལ་མཚན་བ་དན་བླ་རེ་གསུམ་
སྒྲུབ་ཐབས་ལྟར་བྱ། བསྡུ་འདོད་ན། ། དྲི་མེད་གསེར་གྱི་རྩིབས་སྟོང་འབར་བའི་གདུགས། ། མི་མཐུན་ཕྱོགས་
ལས་རྒྱལ་བའི་རྒྱལ་མཚན་དང་། ། རབ་མཛེས་དར་རྩེ་བསྐྱོད་པའི་བ་དན་དང༌། །རབ་འབྱམས་བླ་རེའི་སྦྱིན་
གྱིས་མཆོད་པར་བྱ། ཨོཾ་བཛྲ་ཙྪ་ཧཱུྃ་ག ནས། པི་ཏཱ་ནཾ་པྲ་ཏཱི་ཙྪ་ཧཱུྃ་སྭཱ་ཧཱའི་བར་ཀྱིས་མཆོད། རྒྱལ་སྲིད་བདུན་
ནི། །ཞིང་འདི་རྒྱལ་སྲིད་སྣ་བདུན་གྱིས། ། ཞེས་སོགས་སམ་རེ་རེ་ནས་འབུལ་རུང་ཞིང་། ། འཛམ་བུའི་གླིང་
དང་གླིང་གཞན་དུ། ། ཞེས་སོགས་ལྟ་བུས་ཀྱང་རུང་ལ། ། མཐར་སྔགས་ཐུན་མོང་དུའམ། ། སོ་སོ་སྦྱར་ནས་
འབུལ་ལོ། ། ལྷག་མ་རྣམས་ཀྱང་སྐབས་དང་སྦྱར་ནས་བྱའོ། །གཉིས་པ་སྔགས་མཆོད་ནི་སླའོ། ། ཤིས་བརྗོད་
བསྡུ་བར་འདོད་ན། གཞན་རྣམས་ཤིས་བརྗོད་ལྟར་ལ། ། ཕུངས་ཁམ་སྐྱེད་མཆེད་རྣམ་པར་སྦྱོང་བྱེད་པའི། །
རྣམ་སྣང་ལ་སོགས་དག་བྱེད་ལྷ་རྣམས་དང་། ། ཕྱོགས་ཀྱི་འདབ་མར་སྐྲ་གྲོལ་གཟུགས་མཛེས་པའི། ། མཁའ་
འགྲོ་བཞི་དང་མཚམས་ཀྱི་ཐོད་པ་བཞི། ། གནས་གསུམ་དག་ན་བཞུགས་པའི་དཔའ་བོ་དང་། དཔའ་མོའི་
དབང་ཕྱུག་མཐུ་ལྡན་སུམ་ཅུ་གཉིས། ། དཀྱིལ་འཁོར་ཆེན་པོའི་སྒོ་དང་ཕྱོགས་མཚམས་ན། ། རབ་ཏུ་བཞུགས་
པའི་མ་མོ་རྣམས་བརྒྱད་དང་། ། རྡོར་སེམས་ལ་སོགས་གོ་ཆའི་ལྷ་རྣམས་ལ། ། དགེ་མཚན་ཇི་སྙེད་མཆིས་པའི་
བཀྲ་ཤིས་དེས། ། ཁྱེད་ཀྱི་ཕུང་ཁམས་སྐྱེ་མཆེད་སྦྱོང་བ་དང་། ། རྟག་ཏུ་མི་འབྲལ་བུ་བཞིན་སྐྱོང་བ་དང་། །
ལྷན་སྐྱེས་བདེ་བའི་དགའ་སྟོན་འབར་བ་དང་། ། ཕྱོགས་མཚམས་བགེགས་ཀྱི་བར་ཆད་སེལ་བ་དང་། ། མི་
180

༄༅། ། བདེ་མཆོག་གི་བདག་མདུན་དབྱེ་བསྡུ་བྱེད་ཚུལ་ཞར་བྱུང་། །
བྱེད་སྲུངས་པའི་གོ་ཆར་འགྱུར་བ་ལ། ། མི་མཐུན་རྒུད་པའི་ཕྱོགས་ཀུན་ཞི་བ་དང་། ། ཕུན་ཚོགས་དཔལ་ལ་
རོལ་པའི་བཀྲ་ཤིས་ཤོག ། ནམ་མཁའི་ཁྱོན་ལྟར། སོགས་བྱའོ། ། འདི་ཡང་ཤིས་བརྗོད་ཚིགས་བཅད་བྱས་
ཀྱང་ཅུང་ཟད་རྒྱས་པར་སྣང་བས། ། དེ་དག་ཅུང་ཟད་བསྡུས་པ་སྟེ་འགལ་བར་མི་བསམ་མོ། ། གསང་འདུས་ཀྱི་
བདག་མདུན་ལ་བསྡུ་ཚུལ་ཡོད་ཀྱང་འདིར་མི་འཆད་ལ། ། མཆོད་འཕྲེང་བསྡུ་ཚུལ་ཕལ་ཆེར་གྱིས་བྱེད་པ་ལྟར་
ཡིན་ཡང་། ། མཆོད་པའི་ཚེ་རྒྱལ་སྲིད་ལའང་། ཨོཾ་སརྦ་ཏ་ཐཱ་ག་ཏ། ཞེས་སོགས་བྱས་ནས། གཞན་ལ་གཙོ་བོ་
ཡབ་ཡུམ་གྱི་སྔགས་ཅན་གྱིས་འབུལ་བའི་ཕྱག་ལན་དར་ཡང་། དེ་ལྟར་མི་རུང་བ་མིན་ཀྱང་འདི་ངེད་ལྟར་བྱེད་པ་
ནི་རྒྱུས་པའི་ལུགས་གཅིག་ལ་གཙོ་བོ་ཡབ་ཡུམ་ལྷན་གཅིག་ཏུ་འབུལ་མཛད་པའི་ཤན་ཤོར་བ་འདྲ། དེ་ན་འདིར་
བསྡུས་པ་བྱེད་ཕྱིན། ས་ཐིག་ཆོ་ག་དང་སྐབས་འདིའི་རྒྱལ་སྲིད་དང་། བཏང་རག་གི་སྐབས་སུ་འབྱུང་བ་ལྟར་ༀ་
སརྦ་ཏ་ཐཱ་ག་ཏ།ཞེས་སོགས་སྦྱང་ན་ལེགས་རྒྱུ་ཡིན་པ་འདྲ་སྟེ་བརྟག ཤིན་ཏུ་བསྡུས་པའི་སྐབས་ སུ་ཡང་ནང་གི་
ཉེར་སྤྱོད་རོལ་མོ་འདོད་ཡོན་རྣམས་སྔགས་ཙམ་གྱིས་མི་རུང་བས།འདིར་ཉམས་དགའ་དགའ་ཙམ་དུ་བསྡུས་ན།
གསད་པའི་འཁོར་ལོ་བསྐྱོད་པའི་མེ་ཏོག་དམར། ། སྤྲུལ་བའི་འཁོར་ལོའི་གཏུམ་མོ་འབར་བའི་སྤོས། ། ཆོས་ཀྱི་
འཁོར་ལོའི་ཧཱུཾ་ཡིག་ཉི་མའི་མེ། ། བདེ་ཆེན་འཁོར་ལོའི་ཀུནྡ་འབབས་པའི་དྲི། ། དབང་པོ་ཡུལ་ལ་བདེ་སྟོང་
རོལ་པའི་ཟས། ། སྙོམས་འཇུག་དགའ་བའི་མི་ཤིག་རོལ་མོའི་སྒྲ། ། མི་བསྐྱོད་རྡོ་རྗེ་ལྷ་ཚོགས་མཉེས་ཕྱིར་
འབུལ། ། ཞེས་པའི་མཐར་སྔགས་རྣམས་ལྷན་ཅིག་ཏུ་བརྗོད་ཅིང་འབུལ་བ་དང་། ཡང་། ཡིད་འོང་གཟུགས་
མཛེས་དྲུག་ལྡན་གླུ་དབྱངས་ལེན། ། ལུས་ཀྱི་དྲི་ཞིམ་མ་མཆུའི་སྦྲང་རྩི་མངར། ། གསང་བའི་རེག་བྱས་གཏུམ་
མོ་བསྐུལ་བྱེད་པའི། ། པདྨ་ཅན་སོགས་ཕྱག་རྒྱའི་འདོད་ཡོན་ལྔ། ། མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་
འབུལ། ། ཞེས་པའི་མཐར་སྔགས་རྣམས་ལྷན་ཅིག་བརྗོད་དེ་འབུལ་ལོ། ། དེ་ལྟར་རུང་བར་སེམས་ཏེ་གཟུ་བོར་
གནས་པའི་རྣམ་དཔྱོད་ཅན་གྱི་བརྟག་པར་བྱའོ།༧།འཇིགས་བྱེད་ཀྱི་མངོན་རྟོགས་བསྡུས་པ་བྱེད་ཚུལ་ནི་བདག་
གིས་གཞན་དུ་བཤད་ཟིན་དོ། ། བདེ་མཆོག་གི་སྐོར་ལ་བསྡུས་པ་སྔར་བཤད་པ་ལྟར་བྱས་ཆོག་པའི་ཁུངས་གང་
ཡིན་ཞེ་ན་རྣམ་དཔྱོད་ཅན་ལ་ལུང་དང་རིགས་པ་གང་རུང་ཞིག་གིས་སྒྲུབ་དགོས་ཀྱི། རང་བཟོ་བྱས་པས་མི་མགུ་
བས་བཤད་པར་བའོ། ། དེ་འསྲུང་འཁོར་བསྡུས་པ་ནི།དྲིལ་བུ་བའི་གཞུང་དུ་འབྱུང་བ་ལྟར༔ ལུ་ཧི་བ་ལའང་བྱས་
ཆོག་པ་རྗེས་འདོད་འཇོ་ལས་བཤད། དུར་ཁྲོད་བསྡུས་པའི་སྐབས་འདིར་འདོད་འཇོད་རྒྱུད་རྒྱ་འགྲེལ་འགའ་ལས་
དུར་ཁྲོད་པས་བསྡུས་གཉིས་གསུང་བའི་ཁུངས་བཀོད་པ་ཙམ་མ་གཏོགས། བསྡུས་བཀྱེད་ཚུལ་མི་གསལ་བར།
རྗེ་དྲིལ་བུ་བའི་ཕྱི་དཀྱིལ་ལུས་དཀྱིལ་ཀྱི་སྐབས་སུ་བསྡུས་པ་སྔར་ལྟར་བྱ་བར་བཤད་ཅིང༌། གཤིན་རྗེ་གཤེད་ཀྱི་
དུར་ཁྲོད་ཀྱང་བསྡུས་པའི་ལུགས་ཏེ། ། འདིར་འདོན་བདེ་བའི་ཆེད་ཕྱི་མ་དང་བསྟུན་པ་ཡིན་ལ། འདི་གཉིས་
181

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལའང་དུར་ཁྲོད་རྐྱང་པ་བྱས་ཀྱང་ཕུན་སུམ་ཚོགས་པ་ཡིན་ནོ། ། དེ་དག་འདྲེན་ཚུལ་དང་གོ་ཆ་བསྡུས་པ་ནི་འདོད་
འཇོ་ལས་བཤད། ནང་མཆོད་བསྡུས་པ་ནི། འདོད་བརྗོད་བླ་མ་བརྒྱུད་རིམ་ཀྱི་ནང་མཆོད་ཀྱི་སྐབས་སུ་བོད་ཀྱི་བླ་
མའི་ཕྱག་བཞེས་ལས་འབྱུང་བ་ལྟར། ཞེས་གསུངས་པ་ལྟར་ན་རྒྱ་གར་བའི་ནང་མཆོད་ལ་བླ་མའི་བརྒྱུད་རིམ་གྱི་
ནང་མཆོད་མི་བྱེད་པ་ལྟར་སྣང་བ་དང་། ། འདིའི་གཞུང་གཞན་དང་རིགས་པ་གཞན་ཀྱིས་ཤེས་སོ། ། འདིའི་
མཆོད་འཕྲེང་སྡུད་ཚུལ་ནི། ཆོ་ག་གཞན་གྱི་རིགས་པ་དང་། ། འདི་སྐོར་ཀྱི་གཞུང་གཞན་གྱིས་ཀྱང་ཤེས་ལ། འོན་
ཀྱང་རྗེས་མཛད་པའི་ཚིགས་བཅད་ཕྱོགས་གཅིག་ཏུ་བསྒྲིགས་ཚུལ་དེ་ཁོ་བོ་ཅག་གིས། འདུག་པ་སོགས་གཞན་གྱི་
རིགས་པ་སྦྱར་ནས་རྗེའི་བཞད་པ་དང་མི་འགལ་བསམ་ཏེ་བྱས་པ་ཡིན་ལ། ཤིས་བརྗོད་ཀྱང་དེ་ལྟར་རོ། ། འདུས་
པའི་མཆོད་པའི་སྐབས་ནང་གི་ཉེར་སྤྱོད་རོལ་མོ་འདོད་ཡོན་རྣམས་དེ་ལྟར་བསྡུ་བའི་ཁུངས་ནི་བླ་མ་མཆོད་པ་
སོགས་ཀྱི་རིགས་པ་སྦྱར་ན་རུང་བར་བསམ་ཏེ་ཡིན་ནོ། ། སྨྲས་པ། ། དད་ལྡན་རྣམ་དཔྱོད་ཅན་འགའ་ལ། །
བསྡུ་ཚུལ་ཤེས་ཤིང་བྲེལ་བའི་ཚེ། ། སྡུད་པར་འདོད་པའི་ཆ་དེར་དམིགས་ནས། ། ཕན་པའི་སེམས་ཀྱིས་འབྲི་བར་
ཐལ། ། འདི་ལ་གནོང་པའི་ཆེ་མཆིས་ན། ། མཁས་པའི་ཚོགས་རྣམས་བཟོད་བཞེས་ནས། ། གཟུ་བོར་གནས་
པའི་རྣམ་དཔྱོད་ཀྱིས། །དཔྱོད་ནས་བླང་དོར་ལག་ལེན་མཛོད། ། ཅེས་པ་འདི་ནི་སླ་ཆོས་ཀྱི་ཆེད་དུ་མ་ཡིན་པར་།
གཞན་ལ་ཕན་འདོད་པའི་འདུན་ལས་སླངས་ནས་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ཅོ་ནེ་དགོན་ཏུ་སྦྱར་
བ་སྟེ། ། འདིས་ཀྱང་བདེ་གསང་ཞལ་འདོན་མཛད་པར་འདོད་པའི་དད་ལྡན་རྣམ་དཔྱོད་ཅན་ལ་ཕན་ཐོགས་པར་
གྱུར་ཅིག དཔར་གྱི་རྒྱུ་སྦྱོར་འཇམ་དབྱངས་དོན་འགྲུབ་ཕ་མ་ཉེ་འབྲེལ་སོགས། ། མ་གྱུར་འགྲོ་རྣམས་དམ་ཆོས་
ཚུལ་བཞིན་དུ། ། སྐྱེ་ཀུན་འཛིན་ཅིང་སངས་རྒྱས་མྱུར་ཐོབས་ཤོག ། ། །
182

༄༅། ། ཡེ་ཤེས་པའི་མདུན་བསྐྱེད་ཚོགས་ཞིང་དུ་
བྱེད་པ་བཞུགས་སོ། །
ན་མོ་བཛྲ་པཱ་ཎི་ཡེ། གཉིས་པ་དངོས་གཞི་ལ་གཉིས། ཡེ་ཤེས་པ་མཆོད་པ་དང༌། འཇིག་རྟེན་པའི་མགྲོན་
མཆོད་པའི་ཚུལ་ལོ། ། དང་པོ་ནི། ཚོགས་བསོག་པའི་ཆེད་དུ་ཡེ་ཤེས་པ་མཆོད་པ་སོགས་བྱས་ན་འགལ་རྐྱེན་ཡང་
ཞི་བར་འགྱུར་བའི་ཁྱད་ཡོད་པས། དེའི་ཚུལ་ནི། རང་གི་མདུན་གྱི་ནམ་མཁའི་དབྱིངས་སུ་པཾ་ལས་སྣ་ཚོགས་
པདྨ་འདབ་མ་སྟོང་ལྡན་གྱི་ལྟེ་བར་ཧཱུཾ་སེར་པོ། དེ་ཡོངས་སུ་གྱུར་པ་ལས། རིན་པོ་ཆེའི་རང་བཞིན་གྱི་གཞལ་
ཡས་ཁང་གྲུ་བཞི་སྒོ་བཞི་རྒྱུན་རྟ་བབས་དང་བཅས་པའི་དབུས་སུ་ཨོཾ་སེར་པོ་ལས། འཁོར་ལོ་སེར་པོ་རྩིབས་
བརྒྱད་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ། ཨ་ཡིག་སེར་པོ་དེ་ལས་འོད་ཟེར་འཕྲོས། འདུས་ཡོངས་སུ་
གྱུར་པ་ལས་འཕགས་པ་འཇམ་དཔལ་སེར་པོ་ཞལ་གཅིག་ཕྱག་གཉིས་པ། ཕྱག་གཡས་ཤེས་རབ་ཀྱི་རལ་གྲི་དང་།
གཡོན་ཨུཏྤལའི་སྟེང་ན་ཤེར་ཕྱིན་གྱི་གླེགས་བམ་བསྣམས་པ། དར་དང་རིན་པོ་ཆེ་སྣ་ཚོགས་པས་བརྒྱན་ཅིང་།
འོད་ཀྱི་ཕུང་པོའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པ། ཤར་གྱི་རྩིབས་ལ་ཡཾ་ལས་ཤིང་གི་ལྷ་མོ་སྔོན་མོ་
གཡས་བ་དན་དང་། གཡོན་གཡུའི་འཕྲེང་བ། ལྷོར་ཨཾ་ལས་མེའི་ལྷ་མོ་དམར་མོ་གཡས་མར་མེ་དང་། གཡོན་
ཟངས་ཀྱི་འཕྲེང་བ། ནུབ་ཏུ་ཀོ་ལས་ལྕགས་ཀྱི་ལྷ་མོ་སྔོན་མོ་གཡས་རལ་གྲི་དང་། གཡོན་ཤེལ་གྱི་འཕྲེང་བ།
བྱང་དུ་པཾ་ལས་ཆུའི་ལྷ་མོ་མཐིང་ཀ་གཡས་ཆུའི་བུམ་པ་དང་། གཡོན་དངུལ་གྱི་འཕྲེང་བ་འཛིན་པ། མཚམས་
བཞིར་ཡོ་ཡོངས་སུ་གྱུར་པ་ལས། ཤར་ལྷོར་སྐྱེད་བྱེད་མ; ལྷོ་ནུབ་ཏུ་བསྟེན་བྱེད་མ། ནུབ་བྱང་དུ་འཛིན་བྱེད་
མ། བྱང་ཤར་དུ་བརྟན་བྱེད་མ་སྟེ་བཞི་ཀའང་སྐུ་མདོག་སེར་མོ་གཡས་རི་རབ་དང་། གཡོན་གསེར་གྱི་ཕྲེང་བ་
འཛིན་པ། བརྒྱད་ཀའང་དར་དང་རིན་པོ་ཆེའི་རྒྱན་གྱིས་སྤྲས་ཤིང་ཞབས་སེམས་དཔའི་སྐྱིལ་ཀྲུང་གིས་བཞུགས་
པའོ། །འཕགས་པའི་སྤྱི་བོའི་ཐད་ཀྱི་ནམ་མཁར་སྣ་ཚོགས་པདྨ་འདབ་མ་སྟོང་ལྡན་གྱི་ལྟེ་བར་ཟླ་གདན་གྱི་སྟེང་
དུ་ཚུ་སེར་པོ་ཡོངས་སུ་གྱུར་པ་ལས་བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་པ་སྐུ་གསེར་བཙོ་མ་ལྟར་གསལ་བ།
ཕྱག་གཡས་ས་གནོན་དང་། གཡོན་མཉམ་གཞག་གི་སྟེང་ན་ལྷུང་བཟེད་འཛིན་པ་མཚན་དཔེས་སྤྲས་ཤིང་འོད་
183

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀྱི་ཕུང་པོའི་དབུས་ཞབས་རྡོ་རྗེ་སྐྱིལ་ཀྲུང་གི་བཞུགས་པ། དེའི་ གཡས་སུ་སྤྱན་རས་གཟིགས་དབང་ཕྱུག
གཡོན་དུ་གསང་བའི་བདག་པོ། རྒྱབ་ཏུ་རྟ་མགྲིན། མདུན་དུ་ཐོགས་པ་མེད་པ། དེ་རྣམས་ཀྱི་མཐའ་སྐོར་དུ་
སངས་རྒྱས་བྱང་སེམས་ཉན་རང་འཕགས་པའི་ཚོགས་དཔག་ཏུ་མེད་པས་བསྐོར་བ། དེ་རྣམས་ཀྱི་སྤྱི་བོར་ཨོཾ་
དཀར་པོ། མགྲིན་པར་ཨཱ༔ དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུྃ་ལས་འོད་ཟེར་འཕྲོས་པས།
འཕགས་པ་འཇམ་དཔལ་དང་ཐུབ་དབང་འཁོར་དང་བཅས་པ་ལ་སངས་རྒྱས་དང་བྱང་སེམས་ཉན་རང་གི་
ཚོགས་དཔག་ཏུ་མེད་པས་བསྐོར་བ་མདུན་གྱི་ནམ་མཁར་སྤྱན་དྲངས། མ་ལུས་སེམས་ཅན་ཀུན་གྱི་ཞེས་སོགས་
ཚིགས་བཅད་གཅིག་དང་། རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། ། འབྱུང་བའི་ལྷ་མོ་འཁོར་དང་
བཅས་པ་རྣམས། ། འགྲོ་བའི་དོན་ཕྱིར་ཐུགས་རྗེས་བརྩེར་དགོངས་ནས། ། ཐོགས་མེད་འཕྲུལ་གྱིས་གནས་
འདིར་གཤེགས་སུ་གསོལ། ། མ་ཧཱ་ཀ་རུ་ཎི་ཀ་ཨེ་ཏེ་ཧི་ཛ་ཛ་ཛ༔ ཧཱུྃ་བཾ་ཧོ༔ རང་རང་གི་དམ་ཚིགས་དང་གཉིས་སུ་
མེད་པར་གྱུར པདྨ་ཀ་མ་ལ་ཡེ་ཧཱུཾ། བཅོམ་ལྡན་འཁོར་བཅས་བྱོན་པ་ལེགས། ། ཉིད་ཀྱི་རྫུ་འཕྲུལ་མཐུ་ཡིས་ནི།
ཇི་སྲིད་མཆོད་པ་བགྱིད་ཀྱི་བར། ། དེ་སྲིད་འཁོར་བཅས་བཞུགས་སུ་གསོལ། ། དེ་ནས་ཕྱག་འཚལ་བ་ནི།
མགོན་པོ་ཐུགས་རྗེ་ཆེ་ལྡན་པ། ། ཐམས་ཅད་མཁྱེན་པ་ སྟོན་པ་བོ། ། བསོད་ནམས་ཡོན་ཏན་རྒྱ་མཚོའི་
ཞིང་། ། དེ་བཞིན་གཤེགས་ལ་ཕྱག་འཚལ་ལོ། ། གཞོན་ནུའི་ཆ་ལུགས་ཞེས་སོགས་དང༌། ཕྱག་བྱར་འོས་པ་
ཞེས་སོགས་བྱའོ། ། མཆོད་པ་ནི། མེ་ཏོག་དམ་པ་སོགས་སམ། མཁའ་ཁྱབ་ཕྱོགས་བཅུའི་འཇིག་རྟེན་ན། །
མཆོད་ཡོན་ཞབས་བསིལ་མེ་ཏོག་སྤོས། ། མར་མེ་དྲི་ཆབ་ཞལ་ཟས་དང་། ། འདོད་ཡོན་ལྔ་དང་རིན་ཆེན་
བདུན། ། བཀྲ་ཤིས་རྟགས་བརྒྱུད་རིན་ཆེན་གོས། ། བདག་ལུས་ལོངས་སྤྱོད་དགེ་ཚོགས་དང་། ། བསྟོད་
དབྱངས་རོལ་མོའི་སྒྲ་སྙན་བཅས། ། ཇི་སྙེད་མཆིས་པ་ཀུན་གྱིས་མཆོད། ། ཐོག་མ་མེད་ནས་ད་ལྟའི་བར། །
སྒོ་གསུམ་མི་དགེའི་ལས་བགྱིས་པ། ། ཐམས་ཅད་བསམ་པ་ཐག་པ་ནས། ། གནོད་ཞི་འགྱོད་པའི་ཡིད་ཀྱིས་
འཆགས། ། རང་གཞན་སྐྱེ་འཕགས་ཐམས་ཅད་ཀྱིས། ། བགྱིས་དང་བགྱིད་འགྱུར་རྣམ་དཀར་ལ། ། དགའ་
ཞིང་མགུ་བའི་སེམས་ཀྱིས་ནི། ། ངེས་པར་རྗེས་སུ་ཡི་རང་ངོ༌། ། རྒྱལ་བ་སྲས་བཅས་ཐམས་ཅད་ཀྱང་། ། ཆོས་
ཀྱི་འཁོར་ལོ་ལེགས་བསྐོར་ཞིང༌། ། བསྐལ་བརྒྱར་མྱ་ངན་མི་འདའ་བར། ། འགྲོ་བའི་དོན་དུ་བཞུགས་སུ་
གསོལ། ། འདིས་མཚོན་དགེ་བ་ཅི་བསགས་པ། ། དེ་ཀུན་རང་གཞན་ཐམས་ཅད་ནི། ། བླ་མེད་རྫོགས་པའི་
བྱང་ཆུབ་ཀྱི། ། གོ་འཕང་དམ་པ་ཐོབ་ཕྱིར་བསྔོ། ། ཞེས་ཡན་ལག་ལྷག་མ་དང་བཅས་པ་བྱའོ། ། དེ་ནས་སྙིགས་
མའི་མགོན་པོ་ཐུབ་དབང་འཁོར་བཅས་དང་། ། མཁྱེན་རབ་དབང་ཕྱུག་འཇམ་པའི་དབྱངས་ལ་སོགས། །
184

༄༅། ། ཡེ་ཤེས་པའི་མདུན་བསྐྱེད་ཚོགས་ཞིང་དུ་བྱེད་པ། །
སྐྱབས་མགོན་རྣམས་ལ་དེང་ནས་བྱང་ཆུབ་བར། ། རེ་བལྟོས་གུས་པའི་ཡིད་ཀྱིས་སྐྱབས་སུ་མཆི། ། ཁྱེད་ལ་
མཆོད་ཅིང་གུས་པས་སྐྱབས་སོང་བ། ། བདགུ་དང་རྒྱུ་སྦྱོར་སྦྱིན་བདག་འཁོར་བཅས་ཀྱི། ། འགལ་རྐྱེན་ཀུན་ཞི་
མཐུན་རྐྱེན་འགྲུབ་པ་དང་། ། འབྲལ་མེད་རྗེས་འཛིན་བྱིན་གྱིས་བརླབ་ཏུ་གསོལ། ། ཞེས་གསོལ་བ་གདབ་ཅིང་།
དེ་ནས་མཇུག་གི་བར་འཇོག་གོ ། ཡང་ན་འདིར་རྟེན་ཡོད་ན་བཟོད་གསོལ་དང་བརྟན་བཞུགས་བྱས་ཀྱང་མི་
འགལ་ཞིང་། མེད་ན་ཡེ་ཤེས་པ་གཤེགས་ཤིང་དམ་ཚིག་པ་རང་ལ་བསྡུས་ན་བདེ་བས་སྐབས་དང་བསྟུན་ནས་
བྱའོ། ། ཚུལ་འདི་ལྟར་བྱ་བ་ནི་ཕུན་སུམ་ཚོགས་པའི་ཡན་ལག་ཡིན་པས་བྱས་ན་ལེགས་ཅིང་། གལ་ཏེ་བྲེལ་བ་
ཡོད་པའི་སྐབས་ཡིན་ན་བསྡུས་ཏེ་བྱ་བའམ། མ་བྱས་ཀྱང་འགལ་བ་ཆེར་མེད་ལ། འབུལ་གཏོར་ཡོད་ན་བྱིན་
གྱིས་བརླབས་ཏེ། ཨ་ཀཱ་རོའི་སྔགས་ཀྱིས་ཕུལ་ནས་མཆོད་བསྟོད་གསོལ་འདེབས་བྱས་ན་ལེགས་སོ། །
185

༄༅། ། འཕྲིན་ལས་བཅོལ་བའི་ཚུལ་བཞུགས་སོ། །
ན་མོ་མཀླུ་ཤྲཱི་ཡེ། གཉིས་པ་འཕྲིན་ལས་བཅོལ་ཚུལ་ལ་ཡང་གཉིས། སྤྱི་དང་བྱེ་བྲག་གི་འཕྲིན་ལས་བཅོལ་
བའི་ཚུལ་ལོ། ། དང་པོ་ནི། འཕྲིན་ལས་བཅོལ་བ་བསྡུས་པ་རེ་སྔོན་དུ་ཡང་སོང་ཞིང་། བྲེལ་ན་དེས་ཆོག་ཙམ་
ཡིན་ལ། འདིར་ཅུང་ཟད་རྒྱས་པ་ལ་མཐུན་རྐྱེན་སྒྲུབ་པ་དང་འགལ་རྐྱེན་སེལ་བའི་ཕྱོགས་གཉིས་ལྷན་ཅིག་ཏུ།
ཀྱི༑ སྐྱབས་གནས་བསླུ་མེད་དཀོན་མཆོག་གསུམ་པོ་དང་། ། སངས་རྒྱས་བྱང་སེམས་ཉན་རང་འཕགས་
མཆོག་དང་། ། རྒྱལ་བ་ཞི་ཁྲོའི་ལྷ་ཚོགས་ཐམས་ ཅད་ལ། ། གུས་པས་འདུད་དོ་མཆོག་ཐུན་དངོས་གྲུབ་
སྩོལ། ། མ་ལུས་ས་རྣམས་ཐམས་ཅད་ལ། ། རྫུ་འཕྲུལ་སྟོབས་ཀྱིས་དབང་བསྒྱུར་བ། ། ས་བདག་རྒྱལ་པོ་
གསེར་མདོག་ཅན། ། འཁོར་དང་བཅས་པ་ཐམས་ཅད་ལ། ། དེ་རིང་རྒྱུ་སྦྱོར་ཡོན་བདག་གིས། ། མཆོད་
བསྟོད་གསོལ་བ་བཏབ་པའི་མཐུས། ། དགྱེས་ནས་ས་བདག་ལས་བྱུང་བའི། ། གནོད་པ་ཐམས་ཅད་ཞི་བར་
KẾ | | 4g N 431 x 1 KnEx 1 x SẮT 55 54 4 / 18555x 15
རིང་x! ། མཆོད་བསྟོད ། ། དགྱེས་ནས ། ། གནོད་པx། ། མ་ལུས་སx། ། རྫུ་འཕྲུལx། ། ས་བདག་
ཤིང་ཁམས་རྒྱལ་པོ་སོགས། ། ཕྱོགས་ཀྱི་ས་བདག་ཡབ་ཡུམ་རྣམས། ། འཁོར་དང་x། ། དེ་རིང་x། ། མཆོད
x། ། དགྱེསx། ། གནོདx། ། མ་ལུས་སx། ། རྫུ་འཕྲུལx། ། ཐེ་སེ་ཙད་ཀུན་ཧང་ཕན་སོགས། ། འཁོར
x ། དེ་རིངx། ། མཆོདx། ། དགྱེསx། །གནོདx། ། མ་ལུས་སx། ། རྫུ་འཕྲུལx། ། སྟག་སྐྱ་འབྲུག་སྔོན་
ལ་སོགས་དང་། ། འབྱུང་བའི་ལྷ་མོ་ཐམས་ཅད་དང་། ༑ ལོ་ཟླ་ཞག་དང་དུས་ཚོད་ལྷ། ། འཁོར་x། ། དེ་
35x | Biá x 158 x 1 ml x 133 134 TIN BIEAUTO LEAF x 1
ཚངས་པ་ལ་སོགས་ལྷ་ཆེན་བརྒྱད། ། འཁོར་དང་x། ། དེ་རིང་x། ། མཆོདx། ། དགྱེས་ནས་ལྷ་གདོན་ལ་
སx། ། གནོད་པx། ། རྒྱ་མཚོ་ཆེན་པོའི་གཏིང་མཐའ་ལ། ། རྫུ་འཕྲུལx། ། ནོར་རྒྱས་ལ་སོགས་ཀླུ་ཆེན་
1851 18555Sx 1536 x 1 585 x 1 505Nzxl 1 nă5 x 148 14:55
སྣང་ཐམས་ཅད་ལ། ། རྫུ་འཕྲུལx། ། ཉི་ཟླ་ལ་སོགས་གཟའ་ཆེན་བརྒྱད། ། འཁོརx] ། དེ་རིང་x! །
186

༄༅། །འཕྲིན་ལས་བཅོལ་བའི་ཚུལ། །
མཆོདx། ། དགྱེས་ནས་གཟའ་གདོནx། ། གནོདx། ། དྲི་ཟ་ལ་སོགས་གདོན་བཞི་ལ། ། རྫུ་འཕྲུལx། །
ཡུལ་འཁོར་སྲུང་སོགས་རྒྱལ་ཆེན་བཞི། ། འཁོརx[ ། དེ་རིང་x། ། མཆོདx། ། དགྱེས་ནས་གདོན་བཞི་
ལས ། ། གནོདx། ། སྟེང་འོག་ཕྱོགས་བཅུ་ཐམས་ཅད་ལ། ། རྫུ་འཕྲུལx། ། ཚངས་པ་ལ་སོགས་ཕྱོགས་སྐྱོང་
བཅུ།། འཁོརx། ། དེ་རིང་x] ། མཆོདx། ། དགྱེས་ནས་གདོན་བཅུx] ། གནོདx། ། ཡོ་བྱད་ནམ་མཁའི་
BIẾF5FT LEGEFIX LEATErarfs Evắng I551 150 x 153Fx 1 8K x 1
དགྱེས་ནས་གནོད་སྦྱིན་ལས་བྱུང་པའི། ། གནོད་པx། ། གནམ་ས་བྲོག་རི་ཐམས་ཅད་ལ། ། རྫུ་འཕྲུལx། །
གནས་གཉན་ལ་སོགས་གཉན་ཆེན་བརྒྱད། ། འཁོརxi ། དེ་རིང་x། ། མཆོདx། ། དགྱེས་ནས་ཀླུ་གཉན་
ལས་བྱུང་བའི། ། གནོདx། ། རུས་སྦལ་ཆེན་པོའི་ཕྱོགས་མཚམས་སུ། ། རྫུ་འཕྲུལx། ། ལི་ཁོན་ལ་སོགས་
སྤར་ཁ་བརྒྱད། ། འཁོརx] ། དེ་རིང་x། ། མཆོདx། ། དགྱེས་ནས་སྤར་ཁ་ལསxi ། གནོད་པx། ། རུས་
སྦལ་དབུས་དང་ཕྱོགས་མཚམས་སུ། ། རྫུ་འཕྲུལx། ། གཅིག་དཀར་ལ་སོགས་སྨེ་བ་དགུ། ། འཁོརx། ། དེ་
རིང་x/ ། མཆོདx། ། དགྱེས་ནས་སྨེ་བx། ། གནོདx། ༑ རུས་སྦལ་ཕྱོགས་མཚམས་ཐམས་ཅད་དུ། ། རྫུ་
འཕྲུལx། ། སྟག་ཡོས་ལ་སོགས་ལོ་ཟླའི་ལྷ། ། འཁོརx། ། དེ་རིང་x] ། མཆོདx། ། དགྱེས་ནས་ལོ་ཟླ་ལས་
བྱུང་བའི། ། གནོད ། ། ནམ་མཁའ་བར་སྣང་ཐམས་ཅད་ལ། ། རྫུ་འཕྲུལx། ། སྨིན་དྲུག་ལ་སོགས་རྒྱུ་སྐར་
ཚོགས། ། འཁོརx] ། དེ་རིང་x། ། མཆོདx། ། དགྱེས་ནས་རྒྱུ་སྟངx། ། གནོདx། ། ཡུལ་འདིའི་སྟེང་
ATT sv3l53 154 x 1 845TSài TT -TH 1 Tx 153 x 1
585 x 150vay 5 TUẤx 1 5 x 1 558 55T , 6 1 45
SIM SET 5F853 N 5TR T4 T540 IN 1 - 5x 1536 x 1
མཆོད། ། དགྱེས་ནས་ཕོག་ཐུག་ལས་བྱུང་བའི། ། གནོད་པx] ། ཀྱི་ས་བདག་ཆེན་པོ་འཁོར་བཅས་ཀྱིས། །
དཀོན་མཆོག་གསུམ་གྱི་བཀའ་ཉོན་ལ། ། བདག་དང་ཡོན་བདག་འཁོར་བཅས་ཀྱི། ། མི་ལ་ན་ཚ་མ་གཏོང་
ཅིག ། ཕྱུགས་ལ་གོད་ཁ་མ་གཏོང་ཅིག ། ཞིང་ལ་སེར་བ་མx] ། རིམས་ནད་འཁྲུགས་པ་མx། ། རྨི་ངན་
ལྟས་ངནx། ༈ ཆགས་ཆེ་ཉམ་ངx། ། ཆོ་འཕྲུལ་ལན་པx། ། ཕོག་ཐུག་བྱས་པ་ཐམས་ཅད་ལ། ཁོན་དུ་
འཛིན་པ་མ་མཛད་པར། ། བཟུང་བ་དོར་ལ་བཅིངས་པ་འཁྲོལ། ། མནན་པ་འཁྱོགས་ལ་བསྡོམ་པ་ལྷོད། །
གནོད་འཆའི་བསམ་སྦྱོར་གཏན་པོར་ལ། ། ཞི་དང་ཕན་པའི་སེམས་སུ་མཛོད། ། ཡོན་གྱི་བདག་པོ་འཁོར་
བཅས་ཀྱི། ། ལོ་སྐེག་ཟླ་སྐེག་ཞག་སྐེག་ཟློག ། ནད་རིགས་བཞི་བརྒྱ་རྩ་བའི་ཟློག ། བགེགས་རིགས་སྟོང་ཕྲག་
187

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བརྒྱད་ཅུ་ཟློག ། གདོན་རིགས་སུམ་བརྒྱ་དྲུག་ཅུ་ཟློག ། མི་ནད་ཕྱུགས་ནད་ཐམས་ཅད་ཟློག ། རྨི་ལྟས་
མཚན་མ་ངན་པ་ཟློག ། བརྒྱུད་ལ་བར་ཆད་གཏོང་བ་ཟློག ། ཁྱད་པར་ས་བདག་ཀླུ་གཉན་ལས། ། གྱུར་པའི་
གནོད་པ་ཐམས་ཅད་ཟློག། མདོར་ན་མི་མཐུན་མི་ཤེས་པའི། ། རྐྱེན་ངན་ཐམས་ཅད་ཟློག་པར་མཛོད། །
བསྡུ་ན་དེས་ཆོག་ལ། རྒྱས་པར་འདོད་ན། ལྷ་ཆེན་བརྒྱད་པོ་འཁོར་བཅས་ཀྱིས། ། དཀོན་མཆོག་གསུམ་གྱི་
བཀའ་ཉོན་ལ། ། ཞེས་ པ་ ནས་ འདིའི་བར་སྦྱར་ཆོག་ཅིང་། དེ་བཞིན་དུ།ཀླུ་ཆེན་བརྒྱད་པོ་འཁོར་བཅས་
ཀྱིས། ། ཞེས་དང་། གཟའ་ཆེན་བརྒྱད་པོx། ། ཕྱོགས་སྐྱོང་བཅུ་པོx། ། རྒྱལ་ཆེན་བཞི་པོx? ། ནོར་ལྷ་
བརྒྱད་པོx། ༑ གཉན་ཆེན་བརྒྱད་པོx། ། སྤར་ཁ་བརྒྱད་པོxi ། སྨེ་བ་དགུ་པོxf ། ལོ་འགྲོས་བཅུ་གཉིས
t། ། ལོ་རྒན་དྲུག་ཅུ ། ། རྒྱུ་སྐར་ཉེར་བརྒྱདx། ། ཡུལ་འདིའི་ལྷ་ཀླུ་འཁོར་བཅས་ཀྱིས། ། ཞེས་སོགས་རིགས་
འགྲོས་སྦྱར་ཀྱང་རུང་ངོ༌། ། དེ་ནས་ཀྱི་འཇིག་རྟེན་སྐྱོང་བ་ཐམས་ཅད་ཀྱིས། ། བདག་དང་སྦྱིན་བདག་འཁོར་
བཅས་ལ། ། ཚེ་སྲོག་བརྟན་པའི་དངོས་གྲུབ་སྩོལ། ། ཟས་ནོར་གཡངས་ཀྱི་དངོས་གྲུབ་སྩོལ། ། བསོད་ནམས་
རྒྱས་པའིx། ། ལོངས་སྤྱོད་འཕེལ་བའི ། ། དབང་ཐང་དར་བའིx། ། རིགས་བརྒྱུད་འཕེལ་བའིw] ། སྙན་
གྲགས་རྒྱས་པའིx། ། ཀླུངས་རྟ་དར་བའིx། ། བཙན་ཕྱུག་མཐུ་ཡིx། ། ལང་ཚོ་དཔལ་གྱིx། དཔའ་རྩལ་
སྟོབས་ཀྱི ། ། གཏམ་ངག་མཛེས་པའིx། ། རིན་ཆེན་འབྲུ་ཡིན། ། སྣ་ཚོགས་དར་གྱིx། ། མཁོ་རྒུའི་ཡོ་
བྱx། ། དངོས་གྲུབ་ཐམས་ཅད་སྩལ་དུ་གསོལ། ། ཅི་བསམ་འགྲུབ་པར་མཛད་དུ་གསོལ། ། མི་ལ་ཚེ་དཔལ་
བཀྲ་ཤིས་སྩོལ། ། ཕྱུགས་ལ་གཡངས་ཀྱི་བཀྲ་ཤིས ། ། གནས་ལ་བརྟན་པའིx{ ། ཟས་ལ་བཅུད་ཀྱིx། ། གོས་
ལ་སྲ་བརྟནx། ། རྒྱན་ལ་མཛེས་པའིx། ། རྟ་བར་མགྱོགས་པའིx། ། བཞོན་ལ་འོ་བཅུདx། ། མདོར་ན་རྒྱུ་
སྦྱོར་སྦྱིན་བདག་གི ། མི་ནོར་འཁོར་དང་བཅས་པ་ལ། ། འཇིག་རྟེན་ཁམས་ན་བཀྲ་ཤིས་པའི། ། ཕུན་སུམ་
ཚོགས་པ་ཅི་ཡོད་གང་། ། ཐམས་ཅད་དེ་རིང་སྩལ་དུ་གསོལ། ། ཅི་དགོས་འབྱུང་ཞིང་ཅི་བསམ་པའི། ། རེ་བ་
ཐམས་ཅད་འགྲུབ་གྱུར་ནས། ། བཀྲ་ཤིས་ཐམས་ཅད་ཐོབ་གྱུར་ཅིག ། ཅེས་བྱའོ། །
གཉིས་པ་བྱེ་བྲག་གི་འཕྲིན་ལས་བཅོལ་བ་ལ་བཞི། གནས་རྙིང་བ་ཤིག་པ་དང་གསར་འདེབས་བྱེད་པའི་
སྐབས་དང་། དུར་འདེབས་པའི་སྐབས་དང་བག་མ་གཏོད་ལེན་གྱི་སྐབས་དང་། ས་བདག་གི་གནོད་པ་ཡོད་པའི་
ནད་པ་ལྟ་བུ་ལ་དམིགས་བསལ་གྱི་འདོན་ཚུལ་ཁ་བསྒྱུར་དགོས་པ་རེ་གཉིས་བསྒྱུར་ཏེ་ཏོན་ནའང་ལེགས་པས་དེའི་
ཚུལ་ལ་དང་པོ་ནི། གནས་ཁང་རྙིང་བ་བཤིག་པའི་སྐབས་སུ་འདི་ལྟར། ཀྱི ༑ བླ་མ་ཡི་དམ་དཀོན་མཆོག་
གསུམ། ། རྒྱལ་བ་སྲས་བཅས་ཐམས་ཅད་དང་། ། ཉན་རང་མཁའ་འགྲོ་ཆོས་སྐྱོང་ལ། ། ཕྱག་འཚལ་སྐྱབས་
188

༄༅། ། འཕྲིན་ལས་བཅོལ་བའི་ཚུལ། །
མཆི་གསོལ་བ་འདེབས། ། དེ་རིང་རྒྱུ་སྦྱོར་ཡོན་བདག་གིས། ། གནས་ཁང་རྙིང་བ་བཤིག་པ་འདིར། ། མི་
ཤིས་རྟགས་མཚན་ཞི་བ་དང་། ། བཀྲ་ཤིས་བྱིན་བརླབས་མཛད་དུ་གསོལ། ། ས་བདག་རྒྱལ་པོ་གསེར་མདོག་
ཅན། ། ས་ཡི་ལྷ་མོ་བརྟན་མ་དང་། ། ཤར་ཕྱོགས་ཤིང་ལ་ལྷོ་ཕྱོགས་མེ། ། ནུབ་ཕྱོགས་ལྕགས་ལ་བྱང་ཕྱོགས་
ཆུ། ། མཚམས་བཞི་ས་ཡི་ལྷ་མོ་དང་། ། དབུས་ལྷ་ལོ་ཟླ་ཞག་དུས་ལྷ། ། ཤར་སྟག་སྐྱ་བོ་ལྷོ་འབྲུག་སྔོན། །
ནུབ་ཀྱི་བྱ་དམར་བྱང་གི་ལྷ། ། རུས་སྦལ་ནག་པོ་ཆེན་པོ་དང་། ། དབུས་ལྷ་སྤྲེའུ་སེར་པོ་དང་། ། ཚངས་པ་ལ་
སོགས་ལྷ་ཆེན་བརྒྱད། ། འཇོག་པོ་ལ་སོགས་ཀླུ་ཆེན་བརྒྱད། ༑ ཉི་མ་ལ་སོགས་གཟའ་ཆེན་བརྒྱད། ། ཕྱོགས་
སྐྱོང་བཅུ་དང་རྒྱལ་ཆེན་བཞི། ། སྤར་ཁ་སྨེ་བའི་ས་བདག་དང་། ། ལོ་སྐོར་ཟླ་བ་བཅུ་གཉིས་ལྷ། ། རྒྱུ་སྐར་ཉེར་
བརྒྱད་འཁོར་བཅས་དང་། ། དར་ཅིག་ཡུད་ཙམ་རྒྱུ་བའི་ལྷ། ། ཡུལ་འདིའི་ས་བདག་ཀླུ་གཉན་དང་། ། ཁྱད་
པར་གནས་ཁང་འདི་སྐོར་ལ། ། གནས་པའི་ས་བདག་ལྷ་ཀླུ་རྣམས། ། སྙན་གསོན་གསེར་སྐྱེམས་ལ་སོགས་
པའི། ། མཆོད་པའི་ཡོ་བྱད་འདི་བཞེས་ནས། ། གནས་ཁང་རྙིང་བ་བཤིག་པ་ལ། ། རུང་ང་ཕྲག་དོག་མ་
མཛད་པར། ། བཀྲ་ཤིས་འབྱུང་བར་བྱིན་གྱིས་རློབས། ། ཀོ་ལོང་མ་སྡོམ་དགའ་བར་གྱིས། ། གནོད་འགལ་མ་
བྱེད་བརྩེ་བར་གྱིས། ། ཕོག་ཐུག་བྱུང་བ་བཟོད་པར་གྱིས། ། མི་མཐུན་གནོད་པ་ཞི་བ་དང་། ། བཀྲ་ཤིས་བདེ་
ལེགས་མཛད་དུ་གསོལ། ། ཞེས་བརྗོད་པར་བྱའོ། ། གནས་ཁང་གསར་འདེབས་ཀྱི་སྐབས་ཡིན་ན། མཆོད་པའི་
ཡོ་བྱད་འདི་བཞེས་ནས། ། ཞེས་པ་ཡང་སྔར་ལྟར་བྱ་ཞིང་། གནས་ཁང་གསར་འདེབས་བྱེད་པ་འདིར། །
ཞེས་དང༌། མཁར་ལས་བྱེད་པའི་སྐབས་འདི་ལ། ། ཞེས་སྔ་མ་དང་འདི་ལའང་ཁ་བསྒྱུར་ཏེ། རུང་ང་ཕྲག་དོག་
a.NE555 | Tax. I was a folx| 1 TẤ54Tx 1 4T5 x
བདག་པོ་ཡི། ། ཁང་ས་བཟང་པོར་བྱིན་གྱིས་རློབས། ། མི་མཐུན་གནོད་པ་ཞི་བ་དང་། ། བཀྲ་ཤིས་བདེ་
ལེགས་མཛད་དུ་གསོལ། ། ཁྱད་པར་ཕྱོགས་མཚམས་གང་དག་ན། ། གནོད་པའི་ས་དགྲ་ཅི་མཆིས་པའི། ། མི་
མཐུན་སྦྱོར་བ་ཟློག་པ་དང་། ། སྲིད་པ་ལས་ཀྱི་རྒྱན་ཁ་བསྒྱུར། ། ཤར་ན་བཞུགས་པ་ཐམས་ཅད་ཀྱིས། ། ཤར་
གྱི་ས་དགྲ་སྲུང་དུ་གསོལ། ། ལྷོ་ན་བཞུགས། ། ལྷོ་ཡི་སx། ། ནུབ་ན་བཞུགས ། ། ནུབ་ཀྱི་སx། ། བྱང་ན་
བཞུགས ། ། བྱང་གི་སx། ། མདོར་ན་ཕྱོགས་མཚམས་ཐམས་ཅད་ནས། ། སྲུང་དང་སྐྱོབ་པའི་འཕྲིན་ལས་
མཛད། ། ཨ་ལ་ལ་ཧོ མངྒ་ལཾ་བུཏྟ་ཀུ་རུ་ཡེ་སྭཱ་ཧཱ། ཞེས་བྱའོ། །གཉིས་པ་དུར་འདེབས་པའི་སྐབས་ཡིན་ན།
གནས་ཁང་ཞེས་པའི་ཚབ་ཏུ། དུར་འདེབས་བྱེད་པའི་སྐབས་འདི་ལ། ། ཞེས་བསྒྱུར་བ་ཙམ་མམ། ཡང་ན།
ཕ་མེས་དུར་ས་བཅོས་པ་ལ། ། ཞེས་དང་། དུར་ས་འཚོལ་བ་ཡིན་ན། གཤིན་པོའི་དུར་ས་འཚོལ་བ་ལ། ། ཞེས་
189

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སོགས་ཅི་རིགས་སུ་བསྒྱུར་བར་བྱ་ཞིང༌། ། ཕལ་ཆེར་སྔར་ལྟར་ལ། ཁང་ས་འདི་ལ་བྱིན་གྱིས་རློབས། ། ཞེས་པ་ནི།
དུར་ས་འདི་ལ་བྱིན་གྱིས་རློབས། ། ཞེས་དང་། ཡང་ན། མཆོད་པའི་ཡོ་བྱད་འདི་བཞེས་ནས། ། གཤིན་པོའི་
དུར་ས་འཚོལ་བ་ལ། ། ཞེས་པ་དང་། དུར་ས་བཅོས་པ་ལ། ། ཞེས་དང་། དུར་འདེབས་བྱེད་པ་ལ། ། རུང་
STIẾT 4 X5555 1 65555" 3 sao sau 1 5 'a K3x| 1 Tă53T
85x 14TEx 1 384 Msx 1 5T SF A515 | 1 85534
འཕུང་ནག་པོ་སོགས། ། གདུག་རྩུབ་ཆེ་བའི་ས་བདག་རྣམས། ། ཀོ་ལོང་མ་སྡོམ་བཟོད་པར་གྱིས། ། བྱམས་
དང་བརྩེ་བའི་སེམས་སུ་མཛོད། ། རང་གི་ལུས་ལ་དཔེ་ལང་ལ། ། གཞན་ལ་གནོད་པ་མ་བྱེད་ཅིག ། ཕན་
པའི་འབྲས་བུ་བདེ་བ་འབྱུང་། གནོད་པའི་འབྲས་བུ་སྡུག་བསྔལ་འབྱུང་། ། བདག་མེད་བདག་ཏུ་མ་འཛིན་
ཅིག ། ཡོན་ཅིང་ཁོན་དུ་མ་བྱེད་ཅིག ། ཡོན་བདག་འཁོར་དང་བཅས་པ་ལ། ། སྲུང་དང་སྐྱོབ་པའི་འཕྲིན་
ལས་མཛོད། ། ཞེས་པ་ལྟ་བུ་བྱའོ། ། གསུམ་པ་བག་མ་གཏོང་ལེན་གྱི་ཚེ། རྒྱུ་སྦྱོར་ཡོན་གྱི་བདག་པོ་ཡིས། །
བག་མ་གཏོང་ལེན་བྱེད་པ་ལ། ། ཞེས་བསྒྱུར་བ་མ་གཏོགས་ཕལ་ཆེར་མཁར་ལས་ཀྱི་སྐབས་དང་དུར་སའི་སྐབས་
ཀྱི་ཐུན་མོང་མ་ཡིན་པ་འགའ་ཞིག་མ་གཏོགས་པ་འདྲ་ལ། དེ་ཡང་བག་མ་རྫོང་ན། བག་རྫོང་བྱེད་པའི་སྐབས་
འདི་ལ། ། ཞེས་དང་། ལེན་པའི་ཚེ། བག་མ་ལེན་པའི་སྐབས་འདི་ལ། ། ཞེས་སོ་སོར་བྱས་ཀྱང་ཆོག་གོ །
ཁྱད་པར་ཅུང་ཟད་བྱེད་ན། ལྷ་སྲིན་སྡེ་བརྒྱད་ཐམས་ཅད་དང་། ། ས་བདག་ཀླུ་གཉན་ཐམས་ཅད་དང་། །
ཁྱད་པར་དེ་རིང་དུས་འདི་ལ། ། ཕྱོགས་དང་མཚམས་ན་རྒྱུ་བ་དང་། ། གནས་པའི་ས་བདག་ཀླུ་གཉན་
དང་། ། ཟིན་འཕུང་བི་ལིང་གནམ་ཁྱི་སོགས། ། གདུག་རྩུབ་ཆེ་བའི་ས་བདག་ཚོགས། ། དེ་རིང་རྒྱུ་སྦྱོར་ཡོན་
བདག་གིས། ། བག་མ་གཏོང་ལེན་བྱེད་པ་ལ། ། ཀོ་ལོང་མ་བྱེད་བཟོད་པར་གྱིས། ། གནོད་འཚེ་མ་བྱེད་ཕན་
སེམས་ཀྱིས། ། ཕན་པ་ལས་ནི་བདེ་བ་འབྱུང་། ། གནོད་པས་འབྲས་བུ་སྡུག་བསྔལ་སྟེར། ། རང་ལ་དཔེ་ལོང་
གཞན་དག་ལ། ། གནོད་འཚེའི་བསམ་སྦྱོར་མ་མཛད་ཅིག ། ཁོན་མེད་པ་ལ་ཁོན་མ་བྱེད། ། བྱམས་དང་བརྩེ་
བར་ལྡན་པར་མཛོད། ། དེ་རིང་སྦྱིན་བདག་འཁོར་བཅས་ལ། ། སྲུང་དང་སྐྱོབ་པའི་འཕྲིན་ལས་མཛོད། ། ཀྱི་
དཀོན་མཆོག་གསུམ་དང་ཡི་དམ་ལྷ། ། རྒྱལ་བ་སྲས་བཅས་ཉན་རང་འཕགས། ། མཁའ་འགྲོ་ཆོས་སྐྱོང་ཐམས་
ཅད་དང་། ། དྲང་སྲོང་བདེན་ཚིག་འགྲུབ་པ་སོགས། ། སྐྱབས་སུ་བསྟེན་འོས་ཐམས་ཅད་ལ། ། གུས་པས་
ཕྱག་འཚལ་སྐྱོབས་སུ་མཆི། ། དེ་རིང་རྒྱུ་སྦྱོར་ཡོན་བདག་གིས། ། བག་མ་གཏོང་ལེན་བྱེད་སྐབས་འདིར། །
ལྷ་ཡི་གདོན་དང་གནོད་པ་བསྒྱུར་རམ་ཟློག ། ཀླུ་ཡི་གདོན་དང་གནོད ། གཟའ་ཡི་གདོནx། ། ས་བདག་
190

༄༅། ། འཕྲིན་ལས་བཅོལ་བའི་ཚུལ། །
གདོནx། ། འབྱུང་པོའི་གདོནx། ། རྒྱུ་སྐར་གདོནx། ། ལོ་ཡི་སྐད་གདང་གནོད་པx། ། ཟླ་བའི་སྐེག་
55x 1 GIT 5 x 155a 155x1 | Visia Tx LSATA] 1 655
སྦྱོར་མི་མཐུན་གནོད་པx། ། ལུས་སྲོག་མི་མཐུནx། ། དབང་ཐང་མི་མཐུན ། ། ཀླུང་རྟ་མི་མཐུནx། ། ལོག་
མེན་མི་མཐུནx། ། དར་རྒུད་མི་མཐུནx། ། སྤར་སྨེ་མི་མཐུནx| ། ལོ་ཟླ་མི་མཐུནx། ། ཞག་དུས ། ། མི་
མཐུན་ཕྱོགས་རྣམས་ཐམས་ཅད་x། ། སྤར་སྨེ་ལོ་ཟླ་ཞག་དུས་དང་། ། སྲོག་ལུས་དབང་ཐང་ཀླུང་རྟ་སོགས། །
ཐམས་ཅད་མཐུན་པར་གྱུར་ནས་ནི། ། བཟང་དགུ་འཛོམས་པའི་རྟེན་འབྲེལ་གྱིས། ། བག་མ་ཁྱོ་ཤུག་ཚེ་རིང་
ཞིང༌། ། ནད་མེད་དབང་ཐང་ལོངས་སྤྱོད་འཕེལ། ། བདེ་སྐྱིད་ཕུན་ཚོགས་ཐོབ་གྱུར་ཏེ། ། བཀྲ་ཤིས་དཔལ་
ལ་སྤྱོད་པར་ཤོག ། ཅེས་པ་ལྟ་བུ་བུའོ། ། བཞི་བ་ས་བདག་གི་གནོད་པ་ལྟ་བུ་བྱུང་བའི་ནད་པ་དངོས་སུ་ཡོད་ན་
གོང་གི་དངོས་གཞིའི་སྐབས་པས་འདིར་མཆོད་པའི་ཡོ་བྱད་འདི་བཞེས་ལ། ། རྒྱུ་སྦྱོར་ཡོན་གྱི་བདག་པོ་ལ། ། ཀླུ་
གཉན་ས་བདག་ལས་བྱུང་བའི། ། གནོད་པའི་ནད་རྣམས་ཞི་བར་མཛོད། ། བཟུང་བ་ཐོངས་ལ་བཅིངས་པ་
ཁྲོལ། ། མནན་པ་ཁྱོགས་ལ་བསྡམས་པ་ལྷོད། ། རང་གི་ལུས་ལ་དཔེ་ལོང་ལ། ། གཞན་ལ་གནོད་པ་མ་བྱེད་
ཅིག། ། གནོད་པའི་བསམ་སྦྱོར་སྤོང་བ་དང་། ། ཕན་དང་བྱམས་པའི་སེམས་སུ་མཛོད། ། ཕོག་ཐུག་བྱས་པ་
བཟོད་པར་བཞེས། ། ཕན་སེམས་བདེ་བ་ཀུན་གྱི་གནས། ། གནོད་སེམས་ངན་འགྲོར་ལྟུང་བའི་རྒྱུ། ། དེ་བས་
ཕན་པའི་སེམས་ལྡན་པས། ། སྦྱིན་བདག་ལ་ནི་གནོད་མ་བྱེད། ། རྒྱལ་བའི་བཀའ་དང་མཐུན་པ་ཡི། །
བདེན་པའི་གཏམ་ལ་ མཉན་པར་གྱིས། ། རྒྱུ་སྦྱོར་ཡོན་གྱི་བདག་པོ་ཡིས། ། ཕུལ་བའི་མཆོད་པ་ཆུད་མ་
གསན། ། བསྟོད་གསོལ་ཐམས་ཅད་དོན་ཡོད་པར། ། མཛོད་ཅིག་ངེས་པར་ད་ལྟ་མཛོད། ། དེ་བའི་འབྲས་བུ་
མཆིས་པར་མཛོད། ། ཅེས་པ་ལྟ་བུ་བྱའོ། ། འདི་དག་ནི་བསྡུས་པའི་ལུགས་ཡིན་ལ། རྒྱས་པར་འདོད་ན། གོང་
གི་རིགས་འགྲོས་སྦྱར་ཏེ། ས་བདག ལྷ། ཀླུ། གཟའ་ནས་ཡུལ་འདིའི་ལྷ་ཀླུའི་བར་ཐམས་ཅད་ལ་སོ་སོར་བྱས་
ནའང་ཆོག་གོ ། གཞན་ཡང་། རང་གི་ཐུགས་ཀའི་ཧཱུྃ་གི་འོད་ཟེར་གྱིས་སྦྱིན་བདག་ལ་གནོད་པའི་ཀླུ་གཉན་ས་
བདག་མདུན་དུ་བཀུག་པར་བསམས་ཏེ། ཀླུ་སྨན་ལས་བྱས་པའི་རིལ་བུ་སྣོད་དུ་བཞག་ནས། ཨོཾ་དེ་བྱ་ཨ་མྲྀ་ཏ་
ནཱན་ཧཱ་ར་བྷི་ཤ་མ་ཏི་པྲ་ཏཱི་ཙྪ་པ་ས་ནིན་ན་མ་སྭཱ་ཧཱ། ཞེས་པ་ལན་གསུམ་མམ་བདུན་གྱིས་བདུད་རྩིར་བསྒྱུར། དེ་
ནས་སྔར་བཤད་པ་ལྟར་བྱིན་བརླབས་བྱས་ནས་ཕུལ་ཏེ་འཕྲིན་ལས་བཅོལ་བ་དང་། དེ་ཡང་ཚར་མང་པོ་བྱས་ན་
ལེགས་པས་དབྱེ་བ་ཤེས་པར་བྱའོ། ། བཀྲ་ཤིས། །
191

༄༅། ། ཐམས་ཅད་མཁྱེན་པའི་སྤྲུལ་སྐུའི་བརྟན་བཞུགས་གསར་བའི་འགྲེལ་བ་
དོན་གསལ་ཞེས་བྱ་བ་བཞུགས་སོ། །
དཔག་ལས་བསྐལ་བའི་སྔོན་ནས་སངས་རྒྱས་ཀྱང་། ། སྣང་བ་མཐའ་ཡས་ལ་སོགས་སངས་རྒྱས་ཀྱི། །
དྲུང་དུ་ས་བཅུའི་དབང་ཕྱུག་ཟོལ་བསྟེན་པ། ། རྣམ་འདྲེན་ཕུན་ན་པདྨོས་བདག་སྐྱོངས་ཤིག། འདིར་ཐམས་
ཅད་མཁྱེན་པ་བློ་བཟང་རིན་ཆེན་ཚངས་དབྱངས་རྒྱ་མཚོའི་སྤྲུལ་སྐུའི་གསོལ་འདེབས་བརྟན་བཞུགས་གསར་
བའི་དོན་ཅུང་ཟད་འགྲེལ་བ་ལ་གཉིས། དངོས་གྱི་དོན་དང་། དེ་ལ་མཐའ་དཔྱད་པའོ། ། དང་པོ་ལ་གསུམ།
གསོལ་བ་འདེབས་པ། བརྟན་པར་བཞུགས་པ། སྨོན་ལམ་འདེབས་པའོ། ། དང་པོ་ནི། དུས་གསུམ་རྒྱལ་
བའི་ཞེས་སོགས་ཀྱི་ཚིགས་སུ་བཅད་པ་གཅིག་གསུང་། ཚིག་དོན་ནི། འདས་མ་འོངས་ད་ལྟར་གྱི་དུས་གསུམ་དུ་
བྱོན་པར་འགྱུར་བ་དང་བྱོན་པའི་རྒྱལ་བ་སྟེ་ཉོན་མོངས་པའི་དགྲ་ལས་རྒྱལ་བའི་སངས་རྒྱས་རྣམས་ཀྱི་ཆོས་ཐམས་
ཅད་མངོན་སུམ་དུ་གཟིགས་པའི་མཁྱེན་པ་དང་། སེམས་ཅན་ཐམས་ཅད་ལ་བུ་བཞིན་དུ་གཟིགས་པའི་བརྩེ་བ་
རྣམས་ཕྱོགས་གཅིག་ཏུ་བསྡུས་པ་འཕགས་མཆོག་སྤྱན་རས་གཟིགས་དབང་ཕྱུག་ནི། དེང་སང་གི་དུས་སྙིགས་མ་
འདིར་སྙིགས་མའི་སེམས་ཅན་དམུ་རྒོད་འདུལ་དཀའ་བའི་མ་རུང་བ་རྣམས་འཁོར་བ་དང་ངན་སོང་གི་གནས་
ནས་འདྲེན་པའི་ཕྱིར་དུ་མི་ཡི་སྲིད་པའི་རྣམ་པར་རོལ་བ་ཅན་ཏེ་མིའི་ཚུལ་བསྟན་པ་དང་། དེ་ཉིད་གདུལ་བྱའི་
སེམས་ཅན་བསྐལ་བཟང་རྒྱ་མཚོ་སྟེ་སྐལ་ལྡན་གྱི་འགྲོ་བ་མང་པོའི་མགོན་སྐྱབས་དང་དཔུང་གཉེན་དུ་གྱུར་བ་
དང་། རྒྱུ་མཚན་དེའི་ཕྱིར་ཁྱོད་ལ་གསོལ་བ་འདེབས་པའོ། ། དེ་ཡང་རང་ཉིད་དམན་ས་བཟུང་ནས་ཡིད་གུས་
པས་ཞུ་བའི་དོན་ནོ། །
གཉིས་པ་བརྟན་བཞུགས་ནི། སྔོན་ཚེ་ཞེས་སོགས་ཚིགས་སུ་བཅད་པ་གཅིག་གསུང་། དོན་ནི། སྔོན་
བྱུང་གི་དུས་རྣམས་ཀྱི་ཚེ་གོ་འཕང་མཐོན་པོར་ལེགས་ པར་རམ་ཡང་དག་པར་གཤེགས་ པའམ་མཛེས་པར་
གཤེགས་པས་ན་བདེ་བར་གཤེགས་པ་སྟེ་སངས་རྒྱས་རྣམས་ཀྱི་སྤྱན་སྔར་ཏེ་དྲུང་དུ་སེམས་ཅན་རྣམས་འཁོར་བ་
དང་ངན་སོང་ལས་སྐྱོབ་པར་བྱེད་པའི་མགོན་པོ་ཁྱོད་ཀྱི་བདག་གིས་དུས་སྙིགས་མའི་འགྲོ་བ་ཐམས་ཅད་འདྲེན་
192

༄༅། །ཐམས་ཅད་མཁྱེན་པའི་སྤྲུལ་སྐུའི་བརྟན་བཞུགས་གསར་བའི་འགྲེལ་བ་དོན་གསལ། །
པར་མཛད་དོ་ཞེས་དམ་ཇི་ལྟར་བཅས་པ་བཞིན་དུ། མ་ཉམས་པའི་ཐུགས་བསྐྱེད་བརྟན་པོས་བདག་སོགས་འགྲོ་
བའི་དོན་སྒྲུབ་པའི་ཆེད་དུ་སྐུ་ཚེ་བསྐལ་བ་བརྒྱའི་བར་དུ་མི་མཐུན་པའི་རྐྱེན་གང་གིས་ཀྱང་མི་གཡོ་བར་ཞབས་
པད་དུས་རྟག་ཏུ་བརྟན་པར་བཞུགས་པར་ཤོག་ཅིག་ཅེས་སྨོས་པའི་ཚུལ་གྱིས་གསོལ་བའོ། ། གསུམ་པ་སྨོན་ལམ་
ནི། བསྐལ་བཟང་གདུགས་དཀར་ཞེས་སོགས་ཀྱི་ཚིགས་སུ་བཅད་པ་གཅིག་གསུང་། འདིའི་དོན་ནི་ཤིན་ཏུ་
འཆད་བདེ་བ་ཞིག་མི་སྣང་ཡང་། རེ་ཞིག་དཔེ་དང་དཔེ་ཅན་སོ་སོར་ཕྱེ་ན་གོ་བདེ་བས་འདི་ལྟར་བྱ་སྟེ། སྐལ་བ་
བཟང་པོ་དང་ལྡན་པའི་སྐུར་འཁྲུངས་ཤིང་འགྲོ་བའི་ཕན་བདེའི་གྲིབ་བསིལ་འབྱུང་བའི་སྐྱེས་བུ་དམ་པ་གདུགས་
དཀར་པོ་དང་འདྲ་བ་མངོན་པར་མཐོ་བ་ནས་བྱོན་པ་ཁྱོད་རྒྱལ་བ་གཉིས་པ་བློ་བཟང་གྲགས་པའི་དཔལ་གྱི་ལུང་
རྟོགས་ཀྱི་བསྟན་པ་འཛིན་པའི་མཆོག་ཏུ་གྱུར་བས་ན་ཏོག་གི་རྣམ་པར་རོལ་པ་ཅན་ཏེ་གདུགས་ཀྱི་ཏོག་དང་འདྲ་
བའོ། ། དེ་ལྟ་བུའི་བསྟན་འཛིན་གྱི་གཙོ་བོ་ཉིད་ཀྱིས་རྒྱལ་བའི་བསྟན་པ་སྤྱི་དང་། ཁྱད་པར་རྗེ་བཙུན་ཙོང་ཁ་
བའི་བསྟན་པའི་རྒྱལ་མཚན་ནམ། གདུགས་འདི་ནི་རྒྱ་མཚོའི་ཕ་མཐར་ཏེ་ས་ཆེན་པོ་འདིའི་ཕྱི་རོལ་གྱི་རྒྱ་མཚོའི་
མཐའི་བར་དུ་མངོན་པར་བསྒྲེང་བ་སྟེ་དར་བར་མཛད་པ་དང་། བདག་སོགས་སེམས་ཅན་ཐམས་ཅད་ཀྱང་
རྣམ་པ་ཀུན་དུ་འབྲལ་བ་མེད་པར་ཐུགས་ཀྱིས་རྗེས་སུ་འཛིན་པར་ཤོག་ཅིག་ཅེས་པའོ། ། འཆད་ཚུལ་འདི་ཡང་
ཞིབ་ཏུ་བརྟགས་ན་སྐྱོན་ཡོད་ཚུལ་འཆད་པར་འགྱུར་རོ། །
གཉིས་པ་དེ་ལ་མཐའ་དཔྱད་པ་ནི། དུས་གསུམ་རྒྱལ་བ་ཞེས་པ་སྤྱིར་འདས་མ་འོངས་ད་ལྟར་གྱི་སངས་
རྒྱས་རྣམས་དང་། དུས་གསུམ་སངས་རྒྱས་བྱེ་བྲག་ཏུ་ཕྱེ་ན་གྲངས་མེད་ཀྱང་། དེང་སང་དུས་གསུམ་སངས་རྒྱས་
ཞེས་པའི་ཐ་སྙད་བྱེད་པའི་ཚེ། སངས་རྒྱས་མར་མེ་མཛད་འདས་པའི་སངས་རྒྱས་དང་། བདག་ཅག་གི་སྟོན་པ་
ད་ལྟ་བ་དང་། སངས་རྒྱས་བྱམས་པ་མ་འོངས་པའི་སངས་རྒྱས་ལ་བྱེད་ཀྱང་། བདག་ཅག་གི་སྟོན་པ་ལ་ད་ལྟ་
བའི་སངས་རྒྱས་ཞེས་ཐ་སྙད་བྱེད་པ་ལྟར་ན། བྱམས་པ་བདག་ཅག་གི་སྟོན་པའི་རྗེས་མ་སངས་རྒྱས་ལྔ་བ་ཡིན་
པས་མ་བྱོན་པའི་སངས་རྒྱས་དང་། འོད་སྲུང་ནི་བདག་ཅག་གི་སྟོན་པའི་སྔོན་མའི་སངས་རྒྱས་གསུམ་པ་ཡིན་
པས་དེ་ཉིད་ལ་འདས་པའི་སངས་རྒྱས་ཞེས་ཟེར་དགོས་པ་འདྲ་ཞིང་། མར་མེ་མཛད་ནི་བསྐལ་བ་འདིའི་གོང་དུ་
བྱོན་ནས་བསྐལ་བ་མང་པོ་སོང་བར་སྒྲོན་གསལ་གྱི་མཆན་བུ་ལས་གསུངས་ཤིང་། རྩིས་དཀར་ནག་གི་དྲིས་ལན་
དུ་ཡང་བཤད་དོ། ། དེས་ན་དུས་གསུམ་བྱེད་པ་ནི་འོད་སྲུང་ཤཱཀྱ་ཐུབ་པ་བྱམས་པ་གསུམ་ལ་བྱེད་པ་སྐབས་སུ་
བབ་པོ། ། མཁྱེན་བརྩེ་གཅིག་ཏུ་བསྡུས་པའི་དོན་ཡང་དུས་གསུམ་གྱི་སངས་རྒྱས་སེམས་ཅན་གྱི་མཁྱེན་བརྩེའི་
ཡོན་ཏན་རྣམས་སྤྱན་རས་གཟིགས་ལ་ཚང་བའི་དོན་ཡིན་གྱི། དེ་གཅིག་ཏུ་བསྡུས་པ་དངོས་ནི་མིན་ནོ། །
193

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྙིགས་མ་ལ་ལྔ་ཡོད་དེ། དུས་སྙིགས་མ། སེམས་ཅན་སྙིགས་མ། ཚེ་སྙིགས་མ། ཉོན་མོངས་སྙིགས་མེ། ལྟ་བ་
སྙིགས་མ་དང་ལྔའོ། ། དུས་སྙིགས་མ་དུས་ལྔ་བརྒྱའི་ཐ་མ་རྩོད་དུས། སེམས་ཅན་སྙིགས་མ་དམུ་རྒོད་འདུལ་
དཀའ་བ། ཚེ་སྙིགས་མ་ཚེ་ལོ་བརྒྱ་བ་མན། ཉོན་མོངས་སྙིགས་མ་དུག་གསུམ་ཆེ་བ། ལྟ་བ་སྙིགས་མ་རང་
འདོད་ཆེ་ཞིང་ངན་པའོ། ། རྒྱ་མཚོ་ཞེས་པ་ནི་མང་ཚིག་གོ། སྔོན་ཚེ་བདེ་གཤེགས་ཀུན་སྔར་དམ་བཅས་པ་ནི།
བདེ་གཤེགས་སྤྱི་དང་ཁྱད་པར་སྔོན་འོད་དཔག་མེད་ཀྱི་དྲུང་དུ་དམ་བཅས་པར་བཤད་དོ། ། མ་ཉམས་ཐུགས་
བསྐྱེད་ཞེས་པ་ནི་སྡེབ་སྦྱོར་ལ་ཐུགས་བསྐྱེད་མ་ཉམས་ཞེས་བྱས་ན་ལེགས་སོ། ། འོ་ན་ཚིགས་བཅད་གསུམ་པའི་
དོན་སྔར་བཤད་པ་དེ་ཁྱོད་ཀྱི་རང་ལུགས་མིན་ན་ཇི་ལྟར་འཆད་དགོས་པ་ཡིན་ཞེ་ན། སྤྱིར་ཚིག་གསུམ་པ་འདི་
གང་བྱས་ཀྱང་འཆད་མི་བདེ་བ་ཞིག་ཏུ་སྣང་སྟེ། དེ་ཡང་རང་ཉིད་བློའི་སྐྱོན་ཡིན་ནམ་ཡིག་སྐྱོན་ཤོར་བ་གང་རུང་
ཞིག་ཡིན་པ་འདྲ་སྟེ། འདི་དེ་མོ་སྤྲུལ་སྐུས་མཛད་པར་གྲགས་ཀྱང་། དེས་ནི་སྡེབ་སྦྱོར་མི་འགྲིག་པ་ཞིག་མི་རྩོམ་
སྙམ་མོ། ། དོན་ཡོད་ལུགས་ལ་བརྟགས་ན། ། སངས་རྒྱས་ཀྱི་བསྟན་པ་དང་གདུགས་དཀར་པོ་སྦྱར། བསྟན་
པའི་ཏོག་དང་རྗེ་བླ་མའི་བསྟན་པ་སྦྱར། བསྟན་པའི་གདུགས་བསྒྲེང་བ་བོ་རྒྱལ་བའི་སྤྲུལ་སྐུ་དང་། གདུགས་
བསྒྲེང་བ་དང་། བསྟན་པ་དར་བར་མཛད་པ་དང་སྦྱར་དགོས་པ་ལྟ་བུར་སྣང་ཡང་། དེ་ལྟར་བཤད་ན་ཡང་མི་
འགྲིག་སྟེ། བསྟན་པ་ལ་བསྐལ་བཟང་ཞེས་སྦྱར་བ་དང་། ཏོག་གི་རྣམ་རོལ་ཅན་ཞེས་པ་སྤྲུལ་སྐུ་ལ་བཤད་པ་ལྟ་
བུ་དང་། ནས་ཞེས་སྦྱར་བའི་སྐྱོན་དང་། གདུགས་བསྒྲེང་བ་བོ་ཡང་སྤྲུལ་སྐུར་སྦྱར་བ་རྣམས་ལ་སྐྱོན་ཆགས་
སོ། ། ཡང་བསྐལ་བཟང་ཞེས་པ་བས་ཕུལ་ཅན་དུ་བྱེད་ན། བསྐལ་བཟང་གི་སངས་རྒྱས་འདི་ཉིད་ཀྱི་བསྟན་པ་
ལ་སྦྱར་ན་སྐྱོན་ཆགས་ཏེ། གདུགས་དཀར་དང་མཐོ་བ་སོ་སོར་མ་བཤད་པར་གཅིག་ཏུ་སྦྱར་ན་བསྟན་པའི་ཏོག་
ཅེས་པ་དེ་གདུགས་དཀར་ཞེས་པའི་གདུགས་དེའི་ཏོག་ལ་འཆད་དགོས་ཡང་། ནས་ཞེས་སྨོས་པས་སྐྱོན་ཆགས་
པ་དང་། རྣམ་རོལ་ཅན་ཞེས་པའི་ཏོག་དང་བསྒྲེང་ཞེས་པའི་བསྒྲེང་བ་བོ་སྤྲུལ་སྐུ་རང་ལ་བྱེད་ན་བསྒྲེང་བ་དང་
ཏོག་གཉིས་ཀར་འདོད་པ་མི་འགྲིག་ལ། དེ་ལྟར་མི་བྱེད་ན་རྣམ་རོལ་ཅན་ཞེས་པ་དེ། རྗེ་བླ་མའི་བསྟན་པ་ལ་
བྱེད་དགོས་ཤིང་། དེ་ལ་བྱེད་ན་ནས་སྦྱར་བ་མི་ལེགས་པས། གདུགས་དཀར་མངོན་པར་མཐོ་བ་ནི། ཞེས་
སྦྱར་ན་ཅུང་ཟད་ལེགས་ལ། དེ་ལྟར་སྦྱར་ན་སྐྱོན་ཅུང་ཟད་སྣང་སྟེ། སྔར་བཤད་པ་ལྟར་བསྟན་པ་ལ་བསྐལ་
བཟང་ཞེས་སྦྱར་བའི་མངོན་བརྗོད་མི་ལེགས་ཤིང་། བསྐལ་བཟང་དང་གདུགས་དཀར་གཉིས་གཅིག་ཏུ་བྱེད་པ་
དང་། བསྐལ་བཟང་ཞེས་པའི་བསྐལ་བཟང་གི་དོན་སྐལ་ལྡན་གྱི་གདུལ་བྱ་ལ་བྱེད་ན། བསྐལ་བཟང་གི་བསྟན་
པ་འདི་ལ་སྦྱོར་ཞེས་པས་ཕུལ་ཅན་དུ་མི་རིགས་པའི་ཕྱིར་དང་། ཚིག་རྐང་དང་པོ་དེ་གཉིས་ཀྱིས་སྤྲུལ་སྐུའི་ཁྱད་
194

༄༅། ། ཐམས་ཅད་མཁྱེན་པའི་སྤྲུལ་སྐུའི་བརྟན་བཞུགས་གསར་བའི་འགྲེལ་བ་དོན་གསལ། །
ཆོས་བསྟན་དགོས་རྒྱུར་སྣང་ཡང་། བསྟན་པའི་ཁྱད་ཆོས་གཙོ་བོར་བཤད་པས་ཀྱང་སྦྱོར་ལུགས་ཅུང་ཟད་མི་
ལེགས་པའི་ཕྱིར། དེས་ན་གལ་ཏེ་མཐོ་བ་ནི་ཞེས་འཆོས་ན། ཕྱི་མ་འདི་ཉིད་སྦྱར་རུང་ཙམ་སྣང་ལ། འོན་ཀྱང་
སྙན་ངག་ཡིན་འདུག་རུང་སྡེབ་སྦྱོར་མི་ལེགས་པ་ལྟ་བུར། ཁོ་བོ་བློ་གྲོས་གྱི་མིག་ཆུང་ངུ་ཞིག་གིས་མཐོང་ཡང་།
རང་ཉིད་འཁྲུལ་བ་ནི་མིན་ལས་ཆེ་ཞེས་ཞུའོ། ། མཛད་བྱང་ནི། གཞན་གོ་སླ་ཡང་། བན་བུན་ལ་སྨྲས་པའོ་
ཞེས་པ་ཡང་འགའ་ཞིག་ཏུ་འབྱུང་བས་དེ་ལྟར་ན། དེ་མོ་བ་རང་ཉིད་ཆང་འཐུང་ནས་གཟི་སྟེ་ཁྲལ་ཁྲུལ་དུ་སོང་
བའི་སྐབས་སུ་སྨྲས་ཞེས་པར་སྣང་ལ། བན་བུན་གྱིས་སྨྲས་ཞེས་པ་ལྟར་ན། ར་གཟི་སྟེ་སྣང་བ་བན་བུན་དུ་སོང་
བ་བདག་གིས་སྨྲས་ཞེས་པའོ། ། དེ་ལྟར་ལུང་འདྲེན་སོགས་མེད་པར་མདོར་བསྡུས་མཐའ་དཔྱོད་དང་བཅས་པ་
ཞིག་མྱུར་དུ་བྲིས་ཏེ་ཕུལ་བ་ལགས་སོ། ། ། ། །
སྨྲས་པ། རྒྱལ་ཀུན་ཐུགས་རྗེའི་བདག་ཉིད་སྤྱན་རས་གཟིགས། ། རྒྱལ་སྲས་ཚུལ་གྱིས་སྙིགས་དུས་ས་
སྟེང་འདིར། ། རྒྱལ་བའི་བསྟན་པ་སྤེལ་བའི་ཕྱིར་བྱོན་ཞེས། ། རྒྱལ་པོ་མངའ་འབངས་ཚོགས་ཀྱིས་མགྲིན་
གཅིག་གླེང་། ། འོན་ཏེ་མངོན་པར་ཤེས་པའི་མིག་བྲལ་ཡང་། ། རང་རང་ཕྱོགས་སུ་ལྷུང་བའི་འདོད་ཞེན་
གྱིས། ། འདི་ཡིན་འདི་མིན་ཞེས་པའི་ཅ་ཅོའི་སྒྲ། ། ཡངས་པའི་ས་ཆེན་འདི་ལ་ཁྱབ་པར་གྱུར། ། དེ་ལྟ་མོད་ཀྱི་
འཇིག་རྟེན་དབང་ཕྱུག་གི། རྣམ་པར་འཕྲུལ་བའི་མཐའ་ནི་ཡོད་མིན་པས། ། མཆོག་དམན་བར་མའི་སྣང་ཚུལ་
ཇི་སྙེད་པ། ། ནམ་མཁའི་མཐའ་ལྟར་སུ་ཞིག་གཞལ་བར་ནུས། ། དེ་ཕྱིར་གཅིག་ ཏུ་འཛིན་པ་གང་ཡིན་
དེས། ། རྒྱལ་བའི་རྣམ་འཕྲུལ་ཚད་འཛིན་འདོད་གྱུར་པ། ། དེ་ནི་མཁས་མིན་བླུན་པོའང་མ་ཡིན་ཏེ། །
སངས་རྒྱས་སྤྲུལ་པའི་མཐའ་དེ་རྙེད་འདོད་ཅིང་། ། འཆི་འཕོ་ཀུན་བྲལ་འཕགས་མཆོག་སྤྱན་རས་གཟིགས། །
སྐྱེ་འཆི་བྱེད་པར་འཛིན་ཕྱིར་སྐྱེས་བུ་དེ། ། ཤེས་དང་མི་ཤེས་གཉིས་ཀའི་གཞི་མཐུན་དུ། །གྱུར་པ་གང་དེ་ཨེ་
མའོ་ངོ་མཚར་རྨད། ། འོན་ཀྱང་སྙིགས་མའི་ལུས་ཅན་མཐའ་དག་དང་། ། ཁྱད་པར་གངས་ཅན་འགྲོ་བའི་ལྷ་
སྐལ་ཆེ། ། ཕྱག་ན་པདྨོ་ལས་གཞན་ཆོས་སྲིད་ཟུང་། ། ཡོངས་སུ་རྫོགས་པར་འཛིན་པ་ཡོད་མ་ཡིན། ། གང་
དེའི་རྣམ་པར་འཕྲུལ་བ་མཐའ་ཡས་ཀྱང་། ། བོད་ཀྱི་ཆོས་རྒྱལ་བཅུ་དང་པཎ་གྲུབ་བདུན། ། ངུར་སྨྲིག་འཆང་
བ་ལྔར་བཅས་བྱོན་པ་སྟེ། ཁ་ཅིག་དྲུག་པ་མི་འདྲར་གཉིས་སུ་འདོད། ། དེ་ཕྱིར་བདུན་པ་འདི་ལའང་མི་མཐུན་
པའི། ། འཛིན་ཚུལ་ཐ་དད་སྣང་ཡང་དྲུག་པ་ཉིད། ། བློ་བཟང་རིན་ཆེན་ཚངས་དབྱངས་རྒྱ་མཚོ་རུ། ། བོད་
རྗེ་གནས་ལྔ་རིགས་པའི་པཎ་ཆེན་ནི། ། ཆོས་ཀྱི་རྒྱལ་པོ་སངས་རྒྱས་རྒྱ་མཚོ་ཡིས། ། བརྟགས་དཔྱད་དུ་མར་
ལྡན་པའི་ལུང་བསྟན་བཅས། ། བསྒྲུབས་པའི་བློ་གྲོས་མིག་དང་རབ་ལྡན་ཞིང་། ། གཟུར་གནས་མཁས་པ་
195

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྣམས་ཀྱིས་བཞེད་པར་དེས། ། མ་རུང་སྙིགས་མའི་སེམས་ཅན་དམུ་རྒོད་རྣམས། ། ཉོན་མོངས་གདོན་ཀྱིས་
ཟིན་པའི་རླུང་ཤུགས་ཀྱིས། ། རྒྱལ་སྲས་ཉི་མ་དྲུག་པ་ཤར་མ་ཐག། ཆུ་ལྷའི་ཕྱོགས་ནས་རང་དབང་མེད་པར་
བསྐྲད། ། དེ་ཉིད་སླར་ཡང་དབང་ཕྱོགས་ས་འཛིན་རྩེར། ། འཐོན་ཡང་མ་རིག་མུན་པས་བསྒྲིབ་གྱུར་བའི། །
དམུས་ལོང་འགའ་ཡིས་ད་དུང་མ་ཤར་བའི། ། གནས་ས་འཛིན་པ་འདི་ན་མངོན་སུམ་མཐོང་། ། ཁོ་བོ་བྱིས་པ་
ལྟ་བུས་ཅི་ཤེས་ཀྱང་། ། ཆོས་ཀྱི་རྒྱལ་པོ་སངས་རྒྱས་རྒྱ་མཚོ་ལ། ། འཕྲུལ་པ་ནམ་ཡང་སྲིད་པ་མ་ཡིན་ཞེས། །
འདི་ཡི་བཞེད་པ་ཇི་ལྟར་དེ་ནི་འདོད། ། ཅེས་བྱ་བ་རྣམས་ཀིརྟིའི་མིང་ཅན་གྱིས་ཆལ་ཆོལ་དུ་སྨྲས་པའོ། ། སརྦ་
མངྒ་ལཾ། །
196

༄༅། ། མཇུག་གི་རིམ་པ་ཇི་ལྟར་བྱ་བའི་ཚུལ་བཞུགས་སོ། །
དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། ། གསུམ་པ་མཇུག་གི་རིམ་པ་ཇི་ལྟར་བྱ་བའི་ཚུལ་ལ་གཉིས།
བཟོད་གསོལ་བྱ་བ་དང་། གཤེགས་སུ་གསོལ་བའོ། ། དང་པོ་ནི། དེ་ལྟར་མཆོད་བསྟོད་གསོལ་འདེབས་
འཕྲིན་ལས་བཅོལ་བ་སོགས་རྒྱས་བསྡུས་ཅི་རིགས་སྔོན་དུ་བཏང་ནས་ཡིག་བརྒྱ་ཅི་རིགས་བརྗོད་དེ། མཆོད་པ་
ཁ་གསོས་ནས་བྱིན་བརླབས་བྱས་ཏེ། གཏང་རག་གི་ཚུལ་དུ་འབུལ་ན་ལེགས་པས། དེའི་ཚུལ་ནི། གོང་དུ་
བརྗོད་པ་ལྟར་ཚིགས་བཅད་སྔགས་དང་བཅས་ཆུ་གཉིས་ཉེར་སྤྱོད་རོལ་མོ་འདོད་ཡོན་རྣམས་འབུལ་བའམ།
བསྡུ་ན། ཀྱི་ས་བདག་རྒྱལ་པོ་ལ་སོགས་པའི། ། འཇིག་རྟེན་སྐྱོང་བ་ཐམས་ཅད་ལ། ། ལྷ་མིའི་མཆོད་ཡོན་
ཞབས་བསིལ་མཆོད། ། མེ་ཏོག་བདུག་སྤོས་མར་མེས་མཆོད། ། དྲི་ཆབ་ཞལ་ཟས་རོལ་མོས་མཆོད། །
གཟུགས་སྒྲ་དྲི་རོ་རེག་བྱས་མཆོད། ། མཆོད་པར་འོས་པ་ཀུན་གྱིས་མཆོད། ། བསྟོད་པར་འོས་པ་ཀུན་གྱིས་
བསྟོད། ། དེ་རིང་བདག་དང་ཡོན་བདག་གིས། ། མགྲོན་དུ་འོས་པ་ཁྱེད་རྣམས་ཀུན། ། སྤྱན་དྲངས་མཆོད་
བསྟོད་གསོལ་བཏབ་ཅིང་། ། མཐུན་པར་བཅོས་པའི་གནས་སྐབས་འདིར། ། ཁྱེད་ཀྱིས་འཕྲིན་ལས་མཛད་པ་
ལ། ། བདག་ཅག་མ་རིག་མ་འབྱོར་པས། ། ཁྱེད་རྣམས་མཉེས་པར་མ་གྱུར་ཅིང་། ། ཐུགས་དང་འགལ་བ་ཅི་
བགྱིས་པའི། ། ནོངས་པར་གྱུར་རྣམས་བཟོད་པར་གསོལ། ། ས་བདག་རྣམས་ལ་བཟོད་པར་གསོལ། ། ལྷ་ཀླུ་
རྣམས་ལx། ། ཕྱོགས་སྐྱོང་བཅུ་ལx། ། རྒྱལ་ཆེན་རྣམས་ལx] ། ནོར་ལྷ་རྣམསx། ། གཟའ་སྐར་རྣམས། །
མདོར་ན་ལྷ་ཀླུ་ས་བདག་སོགས ། ། མགྲོན་དུ་སྤྱན་དྲངས་ཐམས་ཅད་ལ། ། ཡོ་བྱད་མ་འབྱོར་མ་ རིག་
དབང་། ། ནོངས་པར་གྱུར་བའི་ཉེས་པ་ཀུན། ། བཟོད་པར་གསོལ་ལོ་བརྩེ་བས་དགོངས། ། ཕན་པའི་འཕྲིན་
ལས་མཛད་པ་ལེགས། །
གཉིས་པ་གཤེགས་གསོལ་ནི། ཀྱི་ཤར་ཕྱོགས་པ་རྣམས་ཤར་ལ་གཤེགས། ། ལྷོ་ཕྱོགས་པ་རྣམས་ལྷོx། །
ནུབ་ཕྱོགས་པ་རྣམས་ལx། ། བྱང་ཕྱོགས་པ་རྣམས་བྱང་x། ། མཚམས་ན་གནས་པ་མཚམས ། ། སྟེང་ནས་
བྱོན་པ་སྟེངx། ། འོག་ནས ། ། དབུས་ནས་བྱོན ། ། རང་རང་སོ་སོའི་གནས་སུ་གཤེགས། ། ཕྱིན་ཆད་འདི་
197

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་ །
རུ་གནོད་མ་བྱེད༑ ། བཛྲ་མུ འཇིག་རྟེན་པ་རྣམས་རང་གནས་སུ་གཤེགས་པར་གྱུར། །
ཅེས་བརྗོད་ཅིང་མེ་ཏོག་གཏོར་བར་བྱའོ། ། དེ་ནས་སྦྱིན་བདག་རྣམས་ལ་རྣམ་འཇོམས་ཀྱི་སྔགས་བཟླས་
པའི་ཆུས་ཁྲུས་བྱས་ཏེ། སྲུང་བ་དང་། བཀྲ་ཤིས་ཀྱིས་བརྒྱན་པར་བྱའོ། ། མཇུག་གི་ཆོ་ག་རྣམས་བྱས་ཟིན་ནས་
གཟུགས་བརྙན་དང་རྫས་རྣམས་ཐོག་ཁང་ལྟ་བུ་གཙང་སར་བསྐྱལ་ཏེ་ལྷ་སོགས་ལ་ཟར་མི་འཇུག་ཅིང་། ཡོ་བྱད་
ཕྱིར་ལེན་རུང་བ་རྣམས་བླངས་ཀྱང་ཆོག གོང་གི་ཡེ་ཤེས་པ་མ་གཤེགས་ན་འདིར་མཆོད་བསྟོད་བྱས་ཏེ་གཤེགས་
པའམ། རྟེན་ཡོད་ན་བརྟན་བཞུགས་བྱའོ། ། དེ་ལྟར་སྣང་བརྒྱུད་དུ་གྲགས་པའི་ཆོ་ག་ཕན་བདེའི་འབྱུང་གནས་
ཞེས་བྱ་བ་འདི་ནི། སྔ་མ་འཆད་མི་ང་ཙམ་མ་ཡིན་པར་གཞུང་བཞིན་བྱེད་པའི་རྣམ་དཔྱོད་ཅན་དགེ་བསྙེན་བཀྲ་
ཤིས་དང་། ཚེ་དབང་རབ་བརྟན་གཉིས་ཀྱིས་སྔ་མོ་ནས་བསྐུལ་ཞིང༌། སྔགས་འཆང་འཕགས་པ་སྐྱབས་སོགས་
མང་བོས་ཀྱང་བསྐུལ་བ་དང༌། ཁྱད་པར་དུ་རང་རིགས་ཀྱི་སྔགས་འཆང་ཕྱོགས་གཏོགས་རྡོ་རྗེ་རྒྱལ་མཚན་གྱིས་
ནན་ཆེར་བསྐུལ་བ་ལ་བརྟེན་ནས། ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས། སྣང་བརྒྱུད་ཀྱི་ཆོ་ག་རྙིང་བ་འདྲ་
མི་འདྲའི་དཔེ་མང་བོ་མཐོང་ཞིང༌། དེ་ལས་ལ་ལ་ནི་བོན་གྱི་ཆོ་ག་དང་བསྲེས་པ་དང་། འགའ་ཞིག་ནི་སྤྱན་འདྲེན་
དང་མཆོད་པའི་རྣམ་དབྱེ་མེད་པར་གཅིག་ཏུ་འདྲེས་པ་དང་། ཁ་ཅིག་ནི་ཉག་ཉོག་སྣ་ཚོགས་བསྲེས་པ་ལ་སོགས་
པའི་མི་མཐུན་པ་དང༌། ཕལ་ཆེར་ནི་མཇུག་ཏུ་ཅི་བྱེད་འདི་བྱེད་ཀྱི་རྣམ་དབྱེ་མི་ཤེས་པ་སོགས་མང་དུ་སྣང་བ་
རྣམས་ལ་བརྟགས་ནས། ལེགས་ཕྱོགས་རྣམས་གཅིག་ཏུ་གོ་བདེར་བྱས་ཁུལ་ཡིན་ལ། དེ་ཡང་སྡེ་བརྒྱད་ཀྱི་གཙོ་བོ་
ཕལ་ཆེར་སངས་རྒྱས་བྱང་སེམས་ཀྱི་རྣམ་འཕྲུལ་ཏུ་བཤད་པས། མཆོད་པས་ཕན་ཡོན་འབྱུང་བ་དང༌། གཞན་
ལའང་ཕན་ཐོགས་སྲིད་སྙམ་དུ་བསམས་ཏེ་ཡིན། རིམ་པ་ཡང་། བཅའ་ཐབས། བདག་བསྐྱེད་དང་། མདུན་
བསྐྱེད་ལ་འཇིག་རྟེན་ལས་འདས་པ་དང་། འཇིག་རྟེན་པ་གཉིས་སུ་བྱས་པའི་ཕྱི་མ་ལ་མངོན་རྟོགས། ཕྱག་འཚལ་
བ། མཆོད་པའི་རིམ་པ། བསྟོད་གསོལ། འཕྲིན་ལས་བཅོལ་ཚུལ་སྤྱི་དང༌། བྱེ་བྲག་གཉིས། མཇུག་ཏུ་ཇི་ལྟར་
བྱ་བའི་རིམ་པ་རྣམས་གོ་རིམ་བཞིན་འབྱུང་བ་ཡིན་པས། དཔེ་འདི་གཞིར་བཞག་པའི་ནང་དུ་དཔེ་གཞན་བཅུག་
སྟེ་མ་འདྲི་ཞིག འོན་ཀྱང་ཉི་མ་འཕུལ་ཐབས་དང་། སྤྲོས་པ་ལ་དགའ་ན་སྐབས་སུ་བབས་པའི་ཐད་ཀར་འདོན་
ན་ཏོན་ཆོག་ཙམ་སྟེ། བར་དུ་གཞན་འཇུག་དགོས་པ་ནི་མིན་ནོ། ། དཔེ་ཧྲལ་ཧྲུལ་གཞན་མང་པོ་འདོན་པ་ལས་
སྐབས་སུ་བབས་པ་སྣང་བརྒྱད་ཀྱི་མདོ། ། བཀྲ་ཤིས་བརྩེགས་པ། མདོ་ཐིག ཉེས་པ་ཀུན་སེལ་སོགས་ཏོན་ནས་
བདག་ཀླུ་གཉན་སྡེ་བརྒྱད་ཀྱི་གནོད་པ་སོགས་ལ་ཕན་པས་འདོན་པར་འཚལ་ལོ། ། སྣང་བརྒྱུད་ཀྱི་བཅོས་ནི་
སངས་རྒྱས་དང་འཇམ་དབྱངས་ཀྱི་གསུངས་དང་མཐུན་ཞིང་། ཆོ་གུ་ཡང་གནས་གཙང་མར་བྱེད་རྒྱུ་བྱུང་ན་
ལེགས་ལ། དེ་མིན་གང་དུ་བྱེད་ཀྱང་ར་རོ་བ་སོགས་ཀྱིས་གང་བྱུང་དུ་བྱ་མི་རུང་བས་བག་ཡོད་པར་བྱོས་ཤིག།
198

༄༅། ། མཇུག་གི་རིམ་པ་ཇི་ལྟར་བྱ་བའི་ཚུལ། །
ཚུལ་འདི་བྲིས་པ་མཁས་པ་རྣམ་དཔྱོད་ཅན་གཟུ་བོར་གནས་པ་རྣམས་ཀྱིས་གཟིགས་ན་ཐུགས་ཀྱིས་མི་ཁྲེལ་བར་
ཞུའོ། ། འདིའང་རྗེ་ཉིད་ཀྱི་ཡང་ཚ་རབ་འབྱམས་པ་བསོད་ནམས་རྒྱལ་མཚན་དང་། དགེ་ཚུལ་གྲགས་པ་རྒྱ་མཚོ་
མཆེད་གཉིས་ཀྱིས་ཕྱིས་སུ་པར་དུ་བསྒྲུབས་པའོ། ། ། ། མངྒ་ལཾ། ། ། །
199

༄༅། ། ལོ་དང་སྤར་སྨེའི་རེའུ་མིག་གི་སྐོར་དང་། རྩིས་ཀྱི་ལྡེ་མིག་གི་
སྐོར་དོན་བསྡུས་གསལ་བ་བཞུགས་སོ། །
ན་མོ་ཨཱརྱ་མསྨྱུ་གྷོ་ཥཱ་ཡེ། རྒྱལ་ཀུན་མཁྱེན་རབ་དབང་ཕྱུག་མཆོག། འཇམ་པའི་དབྱངས་ཞེས་གྲགས་པ་
དེས། ། རྣམ་མང་འགྲོ་བའི་དོན་ཆེད་དུ། ། རྩིས་འགོ་སུམ་བརྒྱ་དྲུག་ཅུ་གསུངས། ། གཙུག་ལག་འདི་ཡི་རྩ་བ་
ནི། ། མ་ཧཱ་གསེར་གྱི་རུས་སྦལ་ལ། ། གཏུགས་ཤིང་དེ་ཉིད་གནས་པའི་ཚུལ། ། རྒྱ་མཚོ་ཆེན་པོའི་ཀློང་ཡངས་
སུ། ། མགོ་བོ་ལྷོར་བསྟན་མཇུག་མ་བྱང་། ། གཞོགས་གཡས་ ཤར་ལ་གཞོགས་གཡོན་ནུབ། ། ཡན་ལག་
མཚམས་བཞིར་རྒྱངས་ཏེ་གནས། དེ་ལས་ལོ་འགྲོས་སྤར་སྨེ་གསུམ། ། ཇི་ལྟར་ཆད་པའི་རིམ་པ་ནི། ། ལུས་
ཀྱི་ཤར་ཤིང་ལྷོ་ཕྱོགས་མེ། ། ནུབ་ལྕགས་བྱང་ཆུ་མཚམས་བཞི་ས། ། ཤིང་ལས་སྟག་ཡོས་རྣམ་གཉིས་ཆད། །
མེ་ལས་རྟ་སྦྲུལ་ལྕགས་བྱ་སྤྲེལ། ། ཆུ་ལས་བྱི་ཕག་རྣམ་གཉིས་དང་། ། ས་ལས་ཁྱི་འབྲུག་གླང་ལུག་བཞི། ། གང་
ལས་ཚད་པ་སྲོག་ཡིན་ནོ། ། ཤར་སྟོད་སྟག་ལ་ཤར་སྨད་ཡོས། ། ཤར་ལྷོ་འབྲུག་ལ་ལྷོ་སྟོད་སྦྲུལ། ། ལྷོ་སྨད་རྟ་ལ་
ལྷོ་ནུབ་ལུག། ནུབ་སྟོད་སྤྲེལ་ལ་ནུབ་སྨད་བྱ། ། ནུབ་བྱང་ཁྱི་ལ་བྱང་སྟོད་ཕག། བྱང་སྨད་བྱི་བ་བྱང་ཤར་
གླང་། ། ཕྱི་སྟག་འབྲུག་ན་སྤྲེལ་ཁྱི་ཕོ། ། གླང་ཡོས་སྦྲུལ་ལུག་བྱ་ཕག་མོ། ། སྤར་ཁ་ལི་མེ་ཁོན་ས་དང་། ། དྭ་
ལྕགས་ཁེན་གནམ་ཁ་མཆུ་དང་། ། གིན་རི་ཟིན་ཤིང་ཟོན་རླུང་ངོ༌། ། འོན་ཀྱང་ཕྱོགས་ཀྱི་སྤར་ཁ་ནི། ། ཕྱོགས་
བསྟུན་མཚམས་བཞི་ས་ཡིན་ནོ། ། སྨེ་བའི་ཆད་ལུགས་བསྟན་པ་ནི། །གཅིག་དཀར་དྲུག་དཀར་བརྒྱད་དཀར་
ལྕགས། གཉིས་ན་གསུམ་ཐོན་ཆུ་ཡིན་ལ། ། བཞི་ལྗང་ཤིང་སྟེ་ལྔ་སེར་ས། ། བདུན་དམར་དགུ་དམར་མེ་
ཡིན་ནོ། ། ལི་ལ་གསལ་བའི་མེ་ལོང་དགུ། ། ཁོན་ལ་གཉིས་དེ་སྲ་བར་ནག། ལྕགས་ལ་རིན་ཆེན་འབར་བ་
བདུན། ། ནམ་མཁའི་རྒྱལ་པོ་དྲུག་ལྡན་དཀར། ། ནས། གཉིས་ཟད་ཐ་མ་གཅིག་ལ་འདྲོངས། ། འཁོར་
ཞིང་འཁོར་བ་མ་གཏོགས་པ། ། ལྷག་ཅིང་ཆད་པ་ཡོངས་མི་སྲིད། ། ཤིང་ཕོ་བྱི་བའི་བཞི་ལྗང་ནས། ། ཆུ་མོ་
ཕག་གི་བརྒྱད་དཀར་བར། ། དགྲ་ཟུན་གཉིས་གཉིས་སྨེ་བ་གཅིག། ས་ཕོ་བྱི་ནས་ས་ཕག་བར། ༈ ལོ་འགྲོས་
དབུས་མ་མ་གཏོགས་པ། ། ཤིང་བྱི་མེ་སྟག་ལ་སོགས་པའི། ། དབང་ཐང་མ་བུ་རིམ་གྱིས་འཁོར། ། དེ་ལྟར་ལོ་
200

༄༅། ། ལོ་དང་སྤར་སྨིའི་རེའུ་མིག་གི་སྐོར་དང་རྩིས་ཀྱི་ལྡེ་མིག་གི་སྐོར་དོན་བསྡུས་གསལ་བ། །
འགྲོས་རེ་རེ་ལ། ། སྲོག་ལུས་དབང་ཐང་ཀླུང་རྟ་བཞི། ། སྲོག་ནི་གོང་ལྟར་ཆད་ཚུལ་ཡིན། ། ལུས་ཀྱི་ལྡེ་མིག་
བསྟན་པ་ནི། ། ཤིང་བྱི་ཆུ་སྤྲེལ་ལྕགས་འབྲུག་ལྕགས། ། ཤིང་རྟ་ཆུ་སྟག་ལྕགས་ཁྱི་ལྕགས། ། རང་རང་ལྕགས་
ནས་འབྱེད་པ་སྟེ། ། དེ་རྣམས་སོ་སོའི་མ་ཤིང་མཐུན། ། བུ་ནི་ཆུ་ལེན་དགྲ་ས་བརྐོས། ། གྲོགས་ནི་མེ་ཡི་ཕུང་པོ་
འབུད། ། ཡང་ན་ཤིང་གི་བྱི་གླང་དང་། ། ཤིང་གི་རྟ་ལུག་ཆུའི་སྟག་ཡོས། ། ཆུ་ཡི་བྱ་སྤྲེལ་ལྕགས་འབྲུག་
སྦྲུལ། ། ལྕགས་ཀྱི་ཁྱི་ཕག་རྣམས་ཀྱི་ལུས། ། ལྕགས་ཡིན་འདི་ནི་མ་ནོར་བར། ། མ་ལུས་ཤིང་ལ་བུ་ལུས་ཆུ། །
དགྲ་ལུས་ས་ལ་གྲོགས་ལུས་མེ། ། སྔ་མ་ཉིད་དང་དོན་གཅིག་འགྱུར། ། ཁ་སྲོག་སུམ་ཅུའི་ལུས་སུ་ཤེས། ། ཤིང་
བྱི་མེ་བྱི་ལ་སོགས་པ། ། འབྱུང་བའི་རང་མིང་དབང་ཐང་ཡིན། ། གནམ་ལོ་ཕོ་ལོ་ཤར་བའི་ཚེ། ། གཅིག་བཅུ་
རང་ལ་གཉིས་གསུམ་མ། ། བཞི་ལྔ་དགྲ་ལ་དྲུག་བདུན་གྲོགས། ། བརྒྱད་དགུ་བུ་རུ་ཤེས་པར་བྱ། ། གནམ་ལོ་
མོ་ལོ་ཤར་བའི་ཚེ། ། གཅིག་གཉིས་རང་ལ་གསུམ་བཞི་མ། ། ལྔ་དྲུག་དགྲ་ལ་བདུན་བརྒྱད་གྲོགས། ། དགུ་
བཅུ་བུ་རུ་ཤེས་བྱ་སྟེ། ། ཕོ་མོ་ལུས་དང་དབང་ཐང་མཐུན། ། དེ་ནས་ཀླུང་རྟའི་ངོས་འཛིན་ནི། ། སྟག་རྟ་ཁྱི་
གསུམ་ཀླུང་སྤྲེལ་ལྕགས། ། ཕག་ལུག་ཡོས་གསུམ་ཀླུང་སྦྲུལ་མེ། ། བྱི་འབྲུག་སྤྲེལ་གསུམ་ཀླུང་སྟག་ཤིང་། ། བྱ་
གླང་སྦྲུལ་གསུམ་ཀླུང་ཕག་ཆུ། ། འཕྱུག་པ་ས་ཡི་ཀླུང་རྟ་མེད། ། རྩ་བའི་ལོ་འགྲོས་བཅུ་གཉིས་ལ། ། གསུམ་
ཚན་བཞི་རུ་ཕྱེ་བ་ལས། ། ར་བ་འབྲིང་བོ་ཐ་ཆུང་གསུམ། ། ར་བ་བཞི་ནས་བརྩི་བ་ཡིན། ། ཀླུང་རྟ་མཐུན་པར་
སྡེབས་པ་ལོ། ། མཐུན་གསུམ་ཞེས་ནི་བཤད་པ་ཡིན། ། བཞི་ཚན་གསུམ་དུ་ཕྱེ་བ་ལས། ། སྟག་དང་སྤྲེའུ་ཕག་
དང་སྦྲུལ། ། ར་བ་བཞི་ཞེས་བྱ་བ་ཡིན། ། གཉིས་ནག་ལྔ་སེར་བརྒྱུད་དཀར་གསུམ། ། ར་བ་བཞི་ཡི་སྐྱེས་སྨེ་
ཡིན། ། བྱ་དང་བྱི་བ་ཡོས་བུ་རྟ། ། འབྲིང་པོ་བཞི་ཞེས་བྱ་བ་སྟེ། ། གཅིག་དཀར་བཞི་ལྗང་བདུན་དམར་
གསུམ། ། འབྲིང་བོ་བཞི་ཡི་སྐྱེས་སྨེ་ཡིན། ། གླང་ལུག་ཁྱི་དང་འབྲུག་བཞི་ནི། ། ཐ་ཆུང་བཞི་ཞེས་བྱ་བ་སྟེ། །
གསུམ་ཐོན་དྲུག་དཀར་དགུ་དམར་གསུམ། ། ཐ་ཆུང་བཞི་མི་སྐྱེས་སྨེ་ཡིན། ། གང་ལས་སྐྱེས་པའི་ཁ་དམར་
གདགས། ། གཅིག་པ་རང་ཀེག་གཉིས་ནད་འགྲེལ། ། གསུམ་པ་བྱེ་བྲལ་བཞི་བཞི་གཤེད། ། ལྔ་བ་ལྔམཐུན་
དྲུག་དྲུག་འགྲོས། ། བདུན་པ་བདུན་ཟུར་དག་ཏུ་ཤེས། ། ཁ་ཡན་ལ་སོགས་བཤད་པ་ནི། ། སྲོག་དང་དབང་
ཐང་གཅིག་པ་ལ། ། ཁ་ཡན་ལོ་ཞེས་བཤད་པ་སྟེ། ། དཔེར་མཚོན་ཤིང་གི་སྟག་ཡོས་བཞིན། ། དབང་ཐང་
སྲོག་གི་བུ་རུ་སོང་། ། སེ་ཞིག་ཅེས་ནི་བཤད་པ་སྟེ། དཔེར་ན་མེ་ཡི་སྟག་ཡོས་བཞིན། ། དབང་ཐང་སྲོག་གི་
མ་རུ་སོང་། ། ཁོང་ནོར་ལོ་ཞེས་བྱ་བ་སྟེ། ། དཔེར་ན་ཆུ་ཡི་སྟག་ཡོས་བཞིན། ། དབང་ཐང་སྲོག་གི་གྲོགས་སུ་
སོང་། ། ཁ་རལ་ལོ་ཞེས་བྱ་བ་སྟེ། ། དཔེར་ན་ས་ཡི་སྟག་ཡོས་བཞིན། ། དབང་ཐང་སྲོག་གི་དགྲ་རུ་སོང་། །
201

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བདུན་ཁུར་ཞེས་ནི་བཤད་པ་སྟེ། ། དཔེར་ན་ལྕགས་ཀྱི་སྟག་ཡོས་བཞིན། ། ལོ་སྐོར་དྲུག་ཅུ་ཐམ་པ་ལ། ། ཁ་
ཡན་ལོ་ནི་བཅུ་གཉིས་ཏེ། ། དེ་བཞིན་སེ་ཞིག་ཁོང་ནོར་དང་། ཁ་རལ་བདུན་ཁུར་རྣམས་ལ་ཡང་། ། ལོ་ནི་
བཅུ་གཉིས་བཅུ་གཉིས་ཡོད། ། སྤྱིར་ནི་གནམ་ལོ་ཕོ་མོ་གཉིས། ། ཕོ་ལོ་དྲུག་ཤར་མོ་ལོ་ཟུར། ། མོ་ལོ་དྲུག་ཤར་
ཕོ་ལོ་ཟུར། ། དཔེར་ན་སྟག་དང་ཡོས་བཞིན་ནོ། ། ཁམས་ལྔའི་བརྩི་ལུགས་བསྟན་པ་ནི། ། ཀེག་ཤིང་ཇི་མེ་
ཀུང་ས་དང༌། ། བཤར་ལྕགས་འུ་ཆུ་ལྔ་རུ་འདུས། ། རུས་ཁམས་གང་དང་མཐུན་པར་སྦྱར། ། འུ་དང་སྦྱར་
བའི་ཆུ་ཁམས་ལ། ། བྱི་ཕག་བྱུང་ན་དབང་ལོ་ཡིན། ། འབྲུག་བྱུང་ཆད་ཆེན་གཙོ་བོ་ལོ། ། ཁྱི་ནི་ཆད་ཆུང་སྣ་
མའི་ལོ། ། བྱ་སྤྲེལ་གཉིས་ནི་མ་ལོ་ཡིན། ། སྟག་ཡོས་གཉིས་ནི་བུ་ལོ་ཡིན། ། རྡོ་སྦྲུལ་གཉིས་ནི་གྲོགས་ལོ་
ཡིན། ། གླང་ལུགས་གཉིས་ནི་དགྲ་ལོ་ཡིན། ། རུས་ཆེན་ལྷག་མ་བཞི་བོ་ཡང་། ། དེ་ཡི་རིགས་འགྲེས་ཤེས་པར་
བྱ། ། མེ་དུར་ཁྱི་ལ་ལྕགས་དུར་གླང་། ། ཤིང་དུར་ལུག་ལ་ས་དུར་འབྲུག། ཐོ་ཆུང་བཞི་ལ་དུར་ཞེས་བྱ། །
དུར་ཞུགས་གང་ཡིན་ཆད་ཆེན་དང་། ། དེ་ཡི་བདུན་ཟུར་ཆད་ཆུང་ཡིན། ། སྲོག་ལུས་དབང་སོགས་བཞི་བོ་
ཡང་། ། ལྕགས་དཔྱིད་མེ་དགུན་ཤིང་སྟོན་དང༌། ། ས་ཆུ་གཉིས་པོ་དབྱར་ནས་བརྩི། ། ར་བ་བཞི་ནས་བརྩི་བ་
ཡིན། ། ར་བ་འབྲིང་བོ་ཐ་ཆུང་གསུམ། ། དཔྱིད་དང་དབྱར་དང་སྟོན་དང་མཐུན། ། ཀུན་ལ་གསུམ་གསུམ་
སྦྱར་བ་སྟེ། ། བཅུ་གཉིས་དག་ཏུ་ཤེས་པར་བྱ། ། དབུགས་ལེན་མངལ་གནས་ལུས་རྫོགས་དང་། ། བཙས་
དང་ཁྲུས་བྱེད་གོས་གྱོན་དང༌། ། ལས་བྱེད་དར་བ་གུད་པ་དང་། ། ན་བ་ཤི་བ་དུར་ཞུགས་ཏེ། ། དར་གུད་
རྣམ་པ་བཅུ་གཉིས་སོ། ། དབུགས་ལེན་ནས་བཟུང་བརྩིས་པ་ན། ། གནམ་ལོའི་སྟེང་སླེབ་ལོ་ཡིན་ལ། ། ཟླ་
བའི་སྟེང་སླེབ་ཟླ་བ་དང་། ། ཞག་དང་ཟ་མའང་དེ་བཞིན་ནོ། ། མ་བུ་དགྲ་གྲོགས་བརྩི་ཚུལ་ནི། ། ཤིང་ལ་ཆུ་
ལ་ཤིང་བུ་མེ། ། ཤིང་དགྲ་ལྕགས་ལ་ཤིང་གྲོགས་ས། ། མེ་མ་ཤིང་མ་མེ་བུ་མ། ། མེ་དགྲ་ཆུ་ལ་མེ་གྲོགས་
ལྕགས། ། ས་མ་མེ་ལ་ས་བུ་ལྕགས། ། ས་དགྲ་ཤིང་ལ་ས་གྲོགས་ཆུ། ། ལྕགས་མ་ས་ལ་ལྕགས་བུ་ཆུ། ། ལྕགས་
དགྲ་མེ་ལ་ལྕགས་གྲོགས་ཤིང་། ། ཆུ་མ་ལྕགས་ལ་ཆུ་བུ་ཤིང་། ། ཆུ་དགྲ་ས་ལ་ཆུ་གྲོགས་མེ། ། གཡས་སུ་སྐོར་
བས་མ་རུ་འགྱུར། ། མ་ཡི་མ་དེ་དགྲ་རུ་འབྱུང་། ། གཡོན་དུ་སྐོར་བས་བུ་རུ་འགྱུར། ། བུ་ཡི་བུ་དེ་གྲོགས་སུ་
འབྱུང་། ། གཞན་ཡང་བརྩི་ཚུལ་གཅིག་ལ་ནི། ། ཤིང་མ་ཆུ་ལ་ཆུ་མ་ལྕགས། ། ལྕགས་མ་ས་ལ་ས་མ་མེ། ། མེ་
ཡི་མ་ནི་ཤིང་ཡིན་ནོ། ། ཤིང་བུ་མེ་ལ་མེ་བུ་ས། ། ས་བུ་ལྕགས་ལ་ལྕགས་བུ་ཆུ། ། ཆུ་ཡི་བུ་ནི་ཤིང་ཡིན་ནོ། །
ཤིང་དགྲ་ལྕགས་ལ་ལྕགས་དགྲ་མེ། ། མེ་དགྲ་ཆུ་ལ་ཆུ་དགྲ་ས། ། ས་ཡི་དགྲ་ནི་ཤིང་ཡིན་ནོ། ། ཤིང་གྲོགས་ས་
ལ་ས་གྲོགས་ཆུ། ། ཆུ་གྲོགས་མེ་ལ་མེ་གྲོགས་ལྕགས། ། ལྕགས་ཀྱི་གྲོགས་ནི་ཤིང་ཡིན་ཏེ། ། སྔ་མ་དེ་དང་དོན་
202

༄༅། ༣ ལོ་དང་སྤར་སྨེའི་རེའུ་མིག་གི་སྐོར་དང་།རྩིས་ཀྱི་ལྡེ་མིག་གི་སྐོར་དོན་བསྡུས་གསལ་བ། །
གཅིག་འགྱུར། ། དེ་ལྟར་མ་བུ་དགྲ་གྲོགས་འཐབ། ། མ་དང་ཕྲད་ན་དཀར་པོ་གསུམ། ། གྲོགས་དང་ཕྲད་ན་
དཀར་པོ་གཉིས། ། བུ་དང་ཕྲད་ན་དཀར་ནག་ཟུང་། ། དགྲ་ཕྲད་ནག་པོ་རྣམ་པ་གཉིས། ། ས་ཆུ་ནང་ཕྲད་
དཀར་པོ་རེ། ། ཤིང་ལྕགས་མེ་གསུམ་ནག་པོ་སྟེ། ། བཟང་ངན་འབྲས་བཤད་ལོགས་སུ་བལྟ། ། དེ་ནས་སྤར་
ཁའི་སྐོར་འགོ་ནི། ། སྐྱེས་པ་ལི་ནས་ཁོན་ཕྱོགས་དང་། ། བུད་མེད་ཁམ་ནས་ཁོན་ཕྱོགས་སྐོར། ། ལོ་གྲངས་རེ་
ལ་སྦར་ཁ་རེ། ། སྤར་ཁའི་ཟུར་བཞི་བཅུ་ཚན་རེ། ། བཅུ་ཁ་མ་ལོངས་རེ་རེ་བརྩི། ། སྤར་ཁ་བཟང་བཞི་ངན་
བཞི་སྟེ། ། བརྒྱད་སྐོར་དང་པོ་བཟང་བཞི་ནི། ། མེ་ཡིས་ཆུ་སྐོར་སྨན་དུ་ཆེ། ། གནམ་ནས་ས་ལྟས་སྨན་དུ་
ཆེ། ། ལྕགས་ཀྱིས་རི་སྐོས་སྨན་དུ་ཆེ། ། རླུང་གིས་ཤིང་བསྐྱོད་སྨན་དུ་ཆེ། ། གནམ་སྨན་འགོ་བ་རབ་ཀྱི་
རབ། ༑ ཤིང་གིས་མེ་སྦར་རླུང་ཆུ་རྟེན། ། གནམ་ནས་ལྕགས་རྙེད་ས་རི་བཙུགས། ། སྲོག་འཚོ་ཡིན་ཏེ་རབ་ཀྱི་
འབྲིང་། ། རླུང་གིས་མ་བུས་ས་ལ་ལྕགས། ༑ རི་ཡིས་གནམ་སྙེགས་ཆུས་ཤིང་སྐྱེད། ། དཔལ་བསྐྱེད་པ་ནི་རབ་
ཀྱི་ཐ། ། ཕྱྭ་ལོན་རང་གི་ཕྱོགས་ནས་ལོན། ། འབྲིང་གི་རབ་སྟེ་བཟང་བཞི་འོ། ། ཕྱི་མཉམ་རང་ཕྱོགས་འབྲིང་
གི་འབྲིང་། ། མེ་རི་རླུང་གནམ་ལྕགས་ཆུ་དང༌། ། ཤིང་ས་གནོད་པ་འབྲིང་གི་ཐ། ། ལྕགས་ལ་མེ་འབར་ས་རླུང་
འཚུབ། ། གནམ་ལ་ཤིང་སྐྱེས་རིང་ཆུ་འབབ། ། འདྲེ་ལྔ་ཐ་མའི་རབ་ཡིན་ནོ། ། ལི་དང་ཁེན་འགྲས་རྡོ་དང་
ཟིན། ། ཁོན་པར་ཁམ་འགྲས་གིན་དང་ཟོན། ། བདུད་གཅོད་ཐ་མའི་འབྲིང་དུ་བརྗོད། ། སྨྱོན་མས་འཇོར་
ཐོགས་ཕས་ཆུ་བཅུས། ། མ་ཡིས་མེ་བུས་སྒོམ་ཆེན་ཤིང་། ། འཐུ་བ་ལུས་ཆད་ཐ་མའི་ཐ། ། སོ་སོའི་ཁ་དམར་
འགྲེལ་བར་ལྟོས། ། སྤར་ཁའི་ཐོག་ཏུ་ལོ་དུ་ལོན། ། བརྩི་ན་ཕོ་མོའི་ཁྱད་པར་གྱིས། ། ལི་དང་ཁམ་ནས་སྟེང་
འོག་ཏུ། ། མཆོངས་ཏེ་གཅིག་བཅུ་བཅུ་གསུམ་དང་། ། ཉེར་ལྔ་སོ་བདུན་ཞེ་དགུ་དང་། ། རེ་གཅིག་དོན་
གསུམ་གྱི་ལྔ་རུ། ། བགྲང་སྡེ་བརྩི་ཚུལ་ཤེས་པར་བྱ། ། རུས་སྦལ་ཡན་ལག་རྣམ་བརྒྱད་ལས། ། ཉི་ཟླ་ལ་སོགས་
གཟའ་བརྒྱད་ཆར། ། ཉི་མ་མིག་དམར་མེ་ཡི་ཁམས། ། ཟླ་བ་ལྷག་པ་ཆུ་ཡི་ཁམས། ། ཕུར་བུ་ཤིང་བ་སྤུ་སངས་
ལྕགས། ། སྤེན་པ་ས་ཡི་ཁམས་ཉིད་དེ། ། ར་ཧུ་སྤྱི་ཁྱབ་འབྱུང་ལྔ་ཚད། ། རུས་སྦལ་ཚིགས་ཆེན་ཉེར་བརྒྱད་
ལས། ། རྒྱུ་སྐར་ཉེར་བརྒྱུད་ཆད་དེ་ཡང་། ། སྨིན་དྲུག་སོགས་བདུན་ཤར་སྐར་ཤིང་། ། སྐག་སོགས་བདུན་ནི་
ལྷོ་སྐར་མེ། ། ས་ག་སོགས་བདུན་ནུབ་སྐར་ལྕགས། ། མོན་གྲེ་སོགས་བདུན་བྱང་སྐར་ཆུ། ། ཡང་ན་སྐག་དང་
ས་ཁག་དང་། ། བྱི་བཞི་ན་བྲ་ཉེས་སྐར་རོ།༧།དེ་ནས་སྐྱེ་བའི་སྐོར་འགོ་ནི། ། རང་རང་སྐྱེས་སྨེ་དབུས་བཟུང་
ནས། ། མོ་ལོ་གཡོན་ལ་ཕོ་ལོ་གཡས། ། སྐྱེས་སྨེ་གང་ཡིན་དབུས་བཞག་པའི། ། བརྒྱད་ཀྱིས་བསྐོར་བའི་
བརྒྱད་ཅུ་གཅིག། སྐོར་འགོ་ཕྱི་ནང་གསང་གསུམ་ལས། ། འདིར་ནི་ལྕེ་སྐོར་གཙོ་བོར་བྱ། ། དབུས་ནས་
203

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གནམ་ལྕགས་རི་བོ་དང༌། ། མེ་ཆུ་ས་ཤིང་རླུང་ལ་གནས། ། རླུང་ནས་སླར་ཡང་དབུས་སུ་འཇུག། སྨེ་བ་རེ་ལ་
བཅུ་ཚན་རེ། ། བཅུ་ཁ་མ་ལོང་རེ་རེ་བརྩི། ། གཅིག་བཅུ་བཅུ་དགུ་ཉེར་བརྒྱད་དང་། ། སོ་བདུན་ཞེ་དྲུག་ང་ལྔ་
དང་། ། རེ་བཞི་དོན་གསུམ་གྱ་གཉིས་དང་། ། གོ་གཅིག་རྣམས་ལ་དབུས་སུ་ཚོགས། ། ཁ་དམར་འབྲས་
བཤད་དག་ཏུ་བལྟ། །སྤར་ཁ་མི་ཡི་ཕོ་མོ་དང་། ། སྨེ་བ་ལོ་ཡི་ཕོ་མོ་འོ། ། ཕོ་ལོ་དབུས་ནས་ཤར་ཐོན་ཏེ། ། བྱང་
ཤར་མཚམས་ཕྱིན་ཤར་ལྷོ་ནས། ། དབུས་སུ་འགྲོ་འོ་མོ་ལོ་ནི། ། དབུས་ནས་ཤར་ཐོན་ཤར་ལྷོར་འགྲོ། ། བྱང་
ཤར་ནང་དུ་འཇུག་བྱ་སྟེ། ། སྔོན་མ་དེ་དང་ཁྱད་པར་ཡོད། ། གང་དུ་སླེབ་པ་བབས་སྨེ་ཡིན།༧།བཻ་དཀར་ལྟར་ན་
འདི་ལྟ་སྟེ། ། ད་ལྟའི་རབ་བྱུང་བཅུ་གསུམ་པ། ། སྐྱེ་འཕྲེང་བར་བའི་བཞི་བ་སྟེ། ། ཡར་གཞི་བདུན་དམར་
སྲོག་སྨེ་ལ། ། མར་བཞི་བཞི་ལྗང་དབང་ཐང་སྨེ། ། སྐྱེས་སྨེ་གཅིག་དཀར་ཀླུང་རྟའི་སྨེ། ། གཉིས་ནག་ཡིན་ཏེ་
དེ་ཡི་ཁུངས། ། ཡར་བཞི་སྲོག་ལ་མར་བཞི་དབང་། ། གང་སྐྱེས་ལུས་སྨེ་མཐུན་གསུམ་ཀླུང་། ། སྲོག་ནི་ཕྲག་པ་
གཡས་ལ་གཟར། ༑ དབང་ཐང་རྐང་པ་གཡོན་པས་འདུད། ། ལུས་དེ་ལྟོ་བར་བཀབ་ནས་འགྲོ། ཞེས་པའི་
དགོངས་པ་ཡིན་པར་བཤད། ། དུས་བཞིའི་ངོས་འཛིན་ཟླ་བ་ལ། ། མི་འདྲ་ཡོད་ཀྱང་ལུགས་འདིར་ནི། །
དགུན་ཉི་ལྡོག་པའི་ཟླ་བ་དེ། །དཔྱིད་ཟླ་ར་བ་སྟག་ཏུ་འདོད། ། མགོ་ཡིས་ཉ་ན་ཟླ་བཤོལ་མེད། ། གཟའ་ནི་
སྤེན་པ་དང་བས་ཚེས། ། དབྱར་ཉི་ལྡོག་པའི་ཟླ་བ་དེ། ། སྟོན་ཟླ་ར་བ་སྤྲེའུར་འདོད། ། ལྗོན་གྱིས་ཉ་ན་ཟླ་
བཤོལ་མེད། ། གཟའ་ནི་མིག་དམར་དར་བས་ཚེས། ། སྟག་རྟ་ཁྱི་གསུམ་སྤེན་པོར་ཚེས། ། ཁྱི་འབྲུག་སྤྲེལ་
གསུམ་མིག་དམར་ཚེས། ། ཕག་ལུག་ཡོས་གསུམ་ཟླ་བས་ཚེས། ། བྱ་གླང་སྦྲུལ་གསུམ་ཕུར་བུས་ཚེས། ། གང་
ཚེ་དེ་དར་བུ་ཡང་དར། ། མ་ཞུད་དགྲ་རྒུད་གྲོགས་ནི་གྱོང་། ། ཚེས་གཅིག་བརྒྱད་ཉ་ཉི་ ཤུ་གཉིས། ། ཉི་ཤུ་
བདུན་ནས་བདུན་སྐོར་བྱེད། ། འོན་ཀྱང་ལྷག་ཆད་དབང་གིས་ནི། ། མི་འདྲར་འགྱུར་བ་ཡོང་སྲིད་དོ། ། ད་
ལྟའི་རྒྱ་རྩིས་མཆུ་ཟླ་ལ། ། ལོ་འགོ་འཛིན་འདི་ཧོར་ལུགས་དང་། ། བསྟུན་པས་དེ་ཡང་ཤེས་པར་གྱིས། ། ལོ་
འགྲོས་ཆུང་བའི་བརྩི་ལུགས་ནི། ། ཕོ་ནི་མེ་སྟག་ཐུར་ལ་སྦུབས། ། མོ་ནི་ཆུ་སྤྲེལ་གྱེན་དུ་བཀན། ། གང་ལ་
བབས་པའི་འགྲེལ་བར་བལྟ། ། སྟག་ཡོས་འབྱོར་བ་ཡིན་པས་བཟང་། ། ཁྱི་འབྲུག་གཉིས་ནི་གནམ་སྒོ་ལ། །
ཕག་སྦྲུལ་གཉིས་ནི་ས་སྒོ་ཡིན། གླང་ལུག་གཉིས་ནི་ཕུང་གྱོད་དེ། ། བྱ་སྤྲེལ་གཉིས་ནི་བྱེ་བྲག་ལ། ། བྱི་རྟ་
གཉིས་ནི་སོ་ཐུབ་ཡིན། ། ཁ་དམར་གང་ཡིན་གཞན་དུ་ཤེས། ། ཡང་ན་བརྩི་བྱའི་ལོ་ཁམས་དེའི། ། སྐྱེས་པ་བུ་
འདེད་སྟག་ཐོག་ནས། ། དུ་ལོན་ལོ་གྲངས་ཐུར་དུ་འདྲའོ། ། བུད་མེད་མ་ཡི་སྤྲེལ་ཐོག་ནས། ། དུ་ལོན་ལོ་
གྲངས་གྱེན་དུ་བཀན། ། གང་བབས་ལོག་མེན་ཉིད་དུ་བཞེད། ། དེ་ཡི་ཡར་ལྔ་འཇུག་ཐག་ལྔ། ། འདི་དང་
204

༄༅། ། ལོ་དང་སྤར་སྨེའི་རེའུ་མིག་གི་སྐོར་དང་།རྩིས་ཀྱི་ལྡེ་མིག་གི་སྐོར་དོན་བསྡུས་གསལ་བ། །
བརྩི་བྱའི་སྲོག་འཐབ་བྱ། ། མར་ལྔ་བགྲངས་པས་རྟེན་ཕུར་ལྔ། ། བརྩི་བྱའི་ལུས་དང་འཐབ་པའི་གཞི། །
ཡར་གྱི་བརྒྱུད་ནི་གནམ་གྱོང་ཡིན། ། འདི་ནི་ དབང་ཐང་འཐབ་པའི་གཞི། ། མར་གྱི་བརྒྱུད་ནི་ས་རྒྱུང་
ཡིན། ། བརྩི་བྱའི་ཀླུང་དང་འཐབ་པའི་གཞི། ། བཟང་ངན་འབྲས་བཤད་ཉིད་དུ་ལྟོས། ། ལོག་ཅིག་སྐེག་རྩིས་
སྐོར་འགོ་ནི། ། བཻ་དཀར་ལས་ནི་འབྱུང་བའི་ཚུལ། ། རྒྱུས་བཤད་མང་སྟེ་མཚོན་ཙམ་ཞིག། གནམ་ལོ་ལོག་
མེན་སྤར་ཁ་དང་། ། སྨེ་བ་དར་གུད་བརྩི་དུས་རྡེལ། ། རྩ་བའི་རྡེལ་དྲུག་རིམ་པ་ལྟར། ། བརྩི་བྱའི་སྲོག་ལུས་
དབང་རླུང་བཞིས། ། འཐབ་པའི་གཅོད་དྲལ་ཉེར་བཞི་དང་། ། ཁ་དམར་རྡེལ་བཞི་རྩུབ་རྡེལ་བདུན། ། སྨེ་
ཀེག་བཞི་དང་དགུ་དུར་གཉིས། ། ཡོངས་བསྡུས་ཞེ་བདུན་སོགས་བཤད་ཀྱང་། ། མདོར་ན་བརྩི་བྱའི་སྲོག་ལུས་
དང་། ། དབང་རླུང་སྤར་སྨྲ་ལ་སོགས་པས། ། གནམ་ལོའི་སྲོག་སོགས་དང་འཐབ་སྟེ། ། ཁ་དམར་འབྲས་
བཤད་དག་ཏུ་བལྟ། ། གཞན་ཡང་ཤིན་ཏུ་གནད་ཆེ་བ། །ནད་པ་སྲིའུའི་ཚེད་གསུངས་པའི། ། རྡེའུ་བཅུ་
དགུ་དེ་དག་ནི། ། བརྩི་བྱའི་སྲོག་གིས་གནམ་ལོ་ཡི། ། སྲོག་དང་འཐབ་པའི་རྡེའུ་གཅིག། དར་གུད་སྦྱར་བའི་
རྡེའུ་གཉིས། ། ཟླ་བ་བློན་པོའི་སྲོག་འཐོབ་གསུམ། ། དར་གུད་སྦྱར་བའི་རྡེའུ་བཞི། ། ཞག་པོ་དམག་མིའི་
སྲོག་འཐབ་ལྔ། ། དར་གུད་ཞག་སྟེང་ཁྱེར་བ་དྲུག། དུས་ཚོད་མཚོན་ཆའི་སྲོག་འཐབ་བདུན། ། དར་གུད་
ཁྱེར་བའི་རྡེའུ་བརྒྱད། ། དེ་བཞིན་ལོ་ཟླ་ཞག་དུས་བཞིའི། ། ལུས་དང་འཐབ་པའི་རྡེའུ་བཞི། ། དར་གུད་
སྔར་བཞིན་ཁྱེར་བ་བཞི། ། བརྒྱུད་དེ་ཁྱོན་བསྡོམས་བཅུ་དྲུག་སྟེང་། ། གཟའ་ཚེས་སྐར་མའི་རྡེལ་གསུམ་
བཅས། ། བཅུ་དགུས་གཏན་ཕབ་བཟང་འཇམ་དཀར། ། རྩུབ་ན་ནག་པོར་འབོར་བཤད་དེ། ། ཁ་དམར་
རྒྱས་པར་གཞན་དུ་ཤེས། ། དར་གུད་སྦྱོར་ལུགས་གོང་བརྗོད་ལྟར། ། དབུགས་ལེན་ཡང་ལ་གནས་ལུས་རྫོགས་
སོགས། ། བཅུ་གཉིས་དང་སྦྱར་དེ་ཡང་ནི། སྲོག་ལུས་དབང་ཐང་ཀླུང་རྟ་རྣམས། ། ས་ཆུ་ཡིན་ན་དབྱར་ར་
སྦྲུལ། ། མེ་ཡིན་དགུན་ཟླ་ར་བ་ཕག། ལྕགས་ཡིན་དཔྱིད་ར་སྟག་ནས་བཟུང་། ། ཤིང་རྣམས་སྟོན་ར་སྤྲེའུ་
ནས། ། དབུགས་མེད་བྱའོ་གནམ་ལོའི་སྟེང་། ། སླེབ་ཚེ་ལོ་ཡིན་ཟླ་ནི་གསུམ། གང་གི་སྟེང་སླེབ་དེ་ཉིད་
ཡིན། ། ལས་བྱེད་གོས་གྱོན་ཁྲུས་བྱེད་དང་། ། དར་བ་བཙས་པ་ལུས་རྫོགས་དྲུག། བཟང་ཞིང་གཞན་དྲུག་
ངན་པར་བཤད། ། འབྲས་བཤད་རྒྱས་པར་གཞན་དུ་བལྟ། ། གཞན་ཡང་བརྩི་བྱའི་ལོ་ཁམས་ཉིད། ། ཤེས་
པར་འདོད་ན་ གནམ་ ལོ་ ནས། ། འོ་ གྲངས་དུ་ལོན་ གྱེན་ བགྲངས་པས། ། གང་བབས་བརྩི་བྱའི་ལོ་ཡི་
ཁམས། ། བརྩི་བྱའི་ལོ་ནས་དུ་ལོན་ཐུར། ། བགྲང་བས་གར་བབས་གནམ་ལོར་ཤེས། ། དེ་ཡང་རང་སོར་
རྣམ་པ་ལྔ། ། ཤིང་མེ་ས་ལྕགས་ཆུར་བཞག་སྟེ། ། སྟེང་འོག་ཕོ་མོ་གཉིས་བྱས་པའི། ། གནམ་ལོའི་ཁམས་སྦྱར་
205

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དུ་ལོན་ཡང་། ། བརྩིས་པས་བརྩི་བྱའི་ཁམས་ལོ་ཤེས། ། བཅུ་ཁ་མ་ལོངས་རེ་རེ་བརྩི། ། ལོངས་ན་ལྔ་ཚན་
གཉིས་བསྡོམས་པའི། ། བཅུ་ཚན་མཆོངས་ཚུལ་ཤེས་པ་གནད། ། དེ་ཡང་མཐོང་བརྒྱུད་མན་ངག་ལས། །
རྟོགས་པར་འགྱུར་གྱི་གཞན་དུ་མིན། ། དེ་ལྟར་འཕགས་པ་འཇམ་དཔལ་གྱི། ། མན་ངག་གཅིག་བསྡུས་ནག་
རྩིས་ཀྱི། ། ལྡེ་མིག་ལྟ་བུ་མཚོན་ཙམ་ཞིག། གཞན་ཕན་ཆེད་དང་བརྗེད་ཐོར་བཀོད། ། ཅེས་པ་འདི་ཡང་། ཅོ་
ནེའི་ཁྲི་ཟུར་བཤད་སྒྲུབ་མིང་ཅན་གྱིས་གཞན་རེ་གཉིས་ལ་ཕན་སྲིད་སྙམ་པའི་འདུན་ལས་མཁས་པ་བྱུར་དང་བི་
དཀར་གཉིས་ཀ་ནས་བཤད་པ་དང་བསྟུན་ཏེ་ཅོ་ནེའི་དགོན་ཉིད་དུ་སྦྱར་བའི་ཡི་གེ་བ་ནི་ཏཱ་ཡི་ལ་ལུང་བློ་བཟང་
དོན་གྲུབ་པོ། ། མངྒ་ལཾ། །
206

༄༅། ། བཀའ་བསྒོའི་རྣམ་གཞག་བཞུགས་སོ། །
རྒྱལ་ཀུན་ཡབ་གཅིག་འཇམ་པའི་དབྱངས། ། མ་རུངས་འདུལ་ཕྱིར་དྲག་པོའི་སྐུར། ། མངོན་བསྟན་
གཤིན་རྗེའི་གཤེད་ཉིད་ལ། ། བཏུད་ནས་བཀའ་བསྒོའི་རྣམ་གཞག་བཤད། ། འདི་ལ་གཉིས། བཀའ་བསྒོའི་
དོན་སྤྱིར་བསྟན་པ་དང་། བྱ་ཚུལ་བཤད་པ་གཉིས། དང་པོ་ནི། བཀའ་བསྒོ་ཞེས་པའི་དོན་ཇི་ལྟར་ཡིན་ཞེ་ན།
དེ་ནི་དཔེར་ན་བླ་དཔོན་སོགས་ཆེ་བས་གཡོག་ལྟ་བུ་ཆུང་བ་ལ་བྱ་བ་འདི་དང་འདི་གྱིས། འདི་དང་འདི་མ་བྱེད་
ཅེས་བསྒོས་ནས་དམ་བཅའ་ཁས་ལེན་དུ་འཇུག་པ་ལྟ་བུ་སྟེ། དེས་བླ་མས་སློབ་མ་ལ་དམ་ཚིག་ཁས་ལེན་དུ་འཇུག་
པའི་སྒོ་ནས་བཀའ་བསྒོས་དང་། གསང་འདུས་ཀྱི་སྲུང་འཁོར་སྐབས་ཞེ་སྡང་རྡོ་རྗེས་གནོད་མཛེས་ལ་འགེགས་
རྣམས་བཟུང་ལ་ཁུ་གཅིག་ཅེས་བཀའ་བསྒོ་བ་དང༌། བདེ་མཆོག་གི་སྲུང་འཁོར་རྒྱས་པའི་སྐབས་གནོད་མཛེས་
ཀྱིས་ཁྲོ་བཅུ་ལ་བཀའ་བསྒོས་ཏེ་བགེགས་ལ་ཕུར་བུ་གདབ་པ་དང་འཇིགས་བྱེད་ཀྱི་ཕྱོགས་སྐྱོང་དགུག་བསྐྱེད་ཀྱིས་
སྐབས་གཙོ་བོ་རང་ཉིད་ཀྱིས་སྤྲོས་པའི་གཤིན་རྗེ་གཤེད་ལ་འགེགས་སྲུང་ནས་དགུག་པ་དང་ཕུར་བུ་ཐོབ་ཅིག་ཅེས་
པདང་། ལས་ཚོགས་དང་བསྐང་གསོ་དང་ཟོར་འཕེན་པ་ལྟ་བུའི་ལས་འགའ་ཞིག་ཏུ་གཙོ་བོ་ལ་ལས་གཤིན་
སོགས་ཀྱི་ཆོས་སྐྱོང་ལ་བཀའ་བསྒོ་བ་དང་། གསང་འཇིགས་སོགས་ཀྱི་ས་ཆོག་གི་སྐབས་སུ་གཙོ་བོའི་ང་རྒྱལ་གྱིས།
ལུས་ངག་སེམས་ལ་གནས་པ་ཡི། ། ཞེས་སོགས་ཀྱིས་བགེགས་ལ་བཀའ་བསྒོ་བ་དང་། རབ་གནས་དང་ཀུན་
རིག་གི་སྲུང་འཁོར་ལྷོ་སྒོ་སོགས་ཀྱི་སྔོན་དུ་ཧཱུྃ་མཛད་ཀྱི་ང་རྒྱལ་གྱིས་དཀྱིལ་འཁོར་ཆེན་པོའི་ས་གཞི་ལ་གནས་
པའི། ། ཞེས་སོགས་ཀྱིས་བགེགས་ལ་བཀའ་བསྒོ་བ་དང་། བརྒྱུད་སྡེ་འོག་མ་གསུམ་གྱི་ས་ཆོག་གི་སྐབས་སུ་ཡང་
ཧཱུྃ་མཛད་ཀྱི་ང་རྒྱལ་གྱིས་བགེགས་ལ་བཀའ་བསྒོ་བ་ལྟ་བུ་སོགས་མང་བོ་འང་ད་ལྟ་ནད་པར་བཀའ་བསྒོ་བྱེད་ཅེས་
པ་ནི། ནད་པ་ཉིད་ལ་བཀའ་བསྒོ་བ་མིན་གྱི་ནད་པའི་ཆེད་དུ་ཆོས་སྐྱོང་སོགས་ལ་ནད་པ་འདིའི་གནོད་པ་ཟློག་པ་
དང་ནད་ཞི་བ་དང་སྲུང་བར་གྱིས་ཤིག་ཅེས་བསྒོ་བ་ཡིན་ནོ། ། འོན་ཀྱང་ནད་པ་ལ་བཀའ་བསྒོ་བྱེད་པའི་ཚེ་བླ་མ་
ཡི་དམ་སོགས་སྤྱན་དྲངས་ནས་དེ་ལ་གསོལ་བ་བཏབ་སྟེ་ནད་གདོན་ཞི་བའི་ཆེད་དུ་བྱིན་རླབས་ཞུ་བ་ནི། བཀའ་
བསྒོར་བཏགས་པ་ཙམ་དང་བཀའ་བསྒོའི་ཡན་ལག་ཡིན་གྱི། བཀའ་བསྒོ་དངོས་མིན་ཏེ། བཀའ་བསྒོ་ཞེས་
207

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པའི་སྒྲ་དོན་སྔར་བཤད་པ་ལྟར། དངོས་པོའི་གནས་ཚོད་ལ་ཆེ་ཆུང་ཡོད་མེད་གང་ཡིན་ཀྱང་འཇིག་རྟེན་གྲོགས་
པ་དང་མཐུན་པར་ཆེ་བས་ཆུང་བ་ཞིག་ལ་འདི་ལྟར་གྱིས་ཤིག་ཅེས་བཀའ་བསྒོ་བ་ཡིན་གྱི། ཆུང་བས་ཆེ་བ་ལ་
བཀའ་བསྒོ་ཞེས་པ་ནི་གྲགས་པ་དོན་མཐུན་ལ་མི་འཐད་དོ། ། འོན་ཀྱང་ཚུལ་དེ་ལྟར་བྱར་རུང་བ་ནི་འཆད་པར་
འགྱུར་རོ། ། སྤྱིར་གསང་བདེ་འཇིགས་གསུམ་སོགས་དང་རིགས་གསུམ་མགོན་པོ་ལྟ་བུའི་ལྷ་ཁྱད་པར་ཅན་གྱི་ང་
རྒྱལ་བཟུང་ནས་ཆོས་སྐྱོང་གང་འདོད་པ་དེ་སྤྱན་དྲངས་ཏེ། མདུན་གྱི་ནམ་མཁའ་འམ་ནད་པ་སོགས་ཀྱི་སྤྱི་བོར་
བཞུགས་པར་མོས་ནས་བཀའ་བསྒོ་བྱེད་པ་འཐད་ཅིང་། གསང་བདེ་འཇིགས་གསུམ་སོགས་དཀྱིལ་འཁོར་བའི་
ལྷའི་གཙོ་བོ་ཕན་ཚུན་དང་། འཇིགས་བྱེད་ཀྱི་ང་རྒྱལ་ལ་གནས་ནས་རྟ་མགྲིན་དང་འཇིགས་བྱེད་ལྟ་བུ་ལ་གསོལ་
གདབ་དང་བྱིན་འབེབ་བྱ་བར་རུང་ཡང་། དེ་དག་ལ་བཀའ་བསྒོ་བྱེད་ན་ནི་ཅུང་མི་འབྲེལ་ཞིང་། ནད་པ་ཉིད་
ལ་བཀའ་བསྒོ་བ་མིན་པ་ནི་བཤད་པ་ལྟར་རོ། ། འཇིགས་བྱེད་རྟ་མགྲིན་ཕྱག་རྡོར་གྱི་ང་རྒྱལ་བཟུང་ནས་མགོན་
ཆོས་ལྷ་མོས་རྣམ་སྲས་བེག་ཙེ་སོགས་ཀྱི་ཆོས་སྐྱོང་སྤྱན་དྲངས་ནས་ནད་གདོན་ཞི་བའི་བཀའ་བསྒོ་བ་ནི་ཤིན་ཏུ་
རུང་ཞིང་། ཁྱད་པར་དུ་འཇིགས་བྱེད་ཀྱིས་ལས་གཤིན་སོགས་དང་། རྟ་མགྲིན་གྱིས་མགོན་པོ། ལྷ་མོ། བེག་
ཙེ། ཐ་འོག་པ་དང་། ཕྱག་རྡོར་གྱི་ང་རྒྱལ་གྱིས་རྣམ་སྲས་དང་། ཕྱོགས་སྐྱོང་བཅུ་ལྟ་བུ་ལ་བཀའ་བསྒོ་བྱས་ན་
སྐབས་དང་འབྲེལ་ལོ། ། ཡང་དཀྱིལ་འཁོར་གཙོ་བོའི་ང་རྒྱལ་གྱིས་རང་གི་ལས་བྱེད་པའི་ལྷ་ལ་ནད་གདོན་སོགས་
ཞིབའི་ཆེད་དུ་བཀའ་བསྒོ་བའང་རུང་སྟེ། མཚོན་ན་ཞེ་སྡང་རྡོ་རྗེའི་ང་རྒྱལ་གྱིས་བགེགས་མཐར་བྱེད་དང་།
འཇིགས་བྱེད་ཀྱི་ང་རྒྱལ་གྱིས་རལ་གྲི་གཤིན་རྗེ་གཤེད་ལ་བཀའ་བསྒོ་ན་ནི་འབྲེལ་ཞིང་རུང་བར་སྣང་བའི་ཕྱིར་
རོ། །
གཉིས་པ་བྱ་ཚུལ་བཤད་པ་ལ་སྤྱི་དང་བྱེ་བྲག་གཉིས་ལས། དང་པོ་ནི། རང་ཉིད་ལྷག་པའི་ལྷ་གང་ཡིན་
པ་དེར་སྐད་ཅིག་གིས་བསྐྱེད་ནས་ཐུགས་ཀའི་ཧཱུཾ་གི་འོད་ཟེར་གྱིས་བླ་མ་ཡི་དམ་སངས་རྒྱས་བྱང་སེམས་སོགས་
སྤྱན་དྲངས་ཏེ། མདུན་གྱི་ནམ་མཁར་བཞུགས་པར་མོས་ནས་བསྲུང་བྱའི་ནད་གདོན་ཞི་བའི་གསོལ་གདབ་ལན་
གསུམ་བྱས་པའི་མཐར་ནད་པ་སོགས་ལ་བསྟིམས་ནས་བྱིན་གྱིས་རློབ་པ་དང་། དེ་ནས་བསྲུང་བྱའི་སྤྱི་བོར་ཆོས་
སྐྱོང་བསྐྱེད་ནས་དགུག་གཞུག་བྱས་ཀྱང་རུང་ཡང་། འཇུག་པ་བདེ་ཆེད་རང་གི་ཐུགས་ཀའི་ཧཱུྃ་གི་འོད་ཟེར་གྱིས་
ཆོས་སྐྱོང་གང་འདོད་ པ་དེ་སྤྱན་དྲངས་ནས་བསྲུང་བྱའི་སྟེང་ཕྱོགས་ སམ་ མགོར་བཞུགས་པར་བསམས་ཏེ།
མངོན་རྟོགས་མདོར་བསྡུས་ཀྱིས་གསལ་གདབ་པའམ་བསྡུ་མ་བྱས་ཀྱང་རུང་། དེ་ནས་ཆོས་སྐྱོང་དེའི་སྔགས་ལན་
བདུན་ལ་སོགས་པ་ཅི་འགྲུབ་བརྗོད་དེ། བཀའ་བསྒོ་བ་དང་ཕྲེང་བ་བསྲུང་བྱའི་མགོ་དང་རྒྱབ་སོགས་ལ་བྱིན་
208

༄༅། ། བཀའ་བསྒོའི་རྣམ་གཞག །
རླབས་ཀྱི་ཚུལ་དུ་རྡེག་ཅིང་། དེ་ལྟ་བུའི་ཚུལ་དུ་ལན་གསུམ་བྱས་ནས་ཆོས་སྐྱོང་དེའི་སྔགས་བརྗོད་པ་དང་དེའི་སྐུ་
ལས་རང་འདྲ་དུ་མ་བྱུང་ནས་བསྲུང་བྱའི་ལུས་ལ་ཞུགས་པས་ནད་གདོན་ཐམས་ཅད་བསྐྲད་པ་དང་ཞི་བར་གྱུར་
བར་བསམས་ཤིང་། བྱིན་གྱིས་བརླབ་པའི་ཕྱིར་སྔགས་བརྗོད་ཅིང་ཆོས་སྐྱོང་གི་ཐུགས་རྒྱུད་བསྐུལ་བས་སྐུ་ལས་
འོད་ཟེར་འཕྲོས་བསྲུང་བྱའི་ལུས་ཀྱི་ཆ་ཐམས་ཅད་ནས་ཞུགས་པས་ལུས་གྱི་ཕྱི་ནང་བར་གསུམ་ཐམས་ཅད་གང་།
ནད་གདོན་སྡིག་སྒྲིབ་ཐམས་ཅད་ཞི་ནས་ལུས་ཀྱི་ཆ་ཐམས་ཅད་རྡོ་རྗེའི་རང་བཞིན་དུ་གྱུར། དེ་ནས་ཕུ་བཏབ་
པས་འོད་དུ་ཞུ་ནས་བསྲུང་བྱ་ལ་ཐིམ་པས་བསྲུང་བྱའི་སྒོ་གསུམ་དང་ཆོས་སྐྱོང་གི་སྐུ་གསུང་ཐུགས་དབྱེར་མི་ཕྱེད་
པའི་སྲུང་བར་གྱུར། ཅེས་བརྗོད་ཅིང་བསམ། ཡང་ན། དང་པོར་ཆོས་སྐྱོང་སྤྱན་དྲངས་ནས་བསྲུང་བྱའི་སྤྱི་
བོར་བཞུགས་པར་མོས་ནས་གནས་གསུམ་བྱིན་གྱིས་བརླབས་ཏེ། དེ་ནས་བླ་མ་ཡི་དམ་སོགས་ནམ་མཁར་སྤྱན་
དྲངས་ནས་གསོལ་གདབ་སོགས་བྱས་རྗེས་ཆོས་སྐྱོང་བསྐྱེད་ནས་སྙིང་པོ་བཟླ་བ་སོགས་སྔར་བཞིན་བྱས་པའི་
མཐར་བསྟིམ། དེ་ནས་སླར་འོད་ཟེར་གྱིས་ནམ་མཁར་བཞུགས་པའི་སྐྱབས་གནས་ཐམས་ཅད་སྤྱན་དྲངས་ནས་
འོད་ཀྱི་རྣམ་པར་བསྟིམ་ཡང་རུང་ངོ་། ། དེ་ནི་ཅུང་ཟད་རྒྱས་པ་ཡིན་ལ། བསྡུས་པ་ལ་ནི་ཆོས་སྐྱོང་སྤྱན་དྲངས་
ནས་བཀའ་བསྒོ་ལན་གསུམ་བྱས་ནས་བསྟིམ་པས་ཀྱང་འཐུས་ཤིང་། དེར་མ་ཟད་རང་འཇིགས་བྱེད་དུ་བསྐྱེད་
ནས་གཞན་སྤྱན་འདྲེན་གཞན་མེད་པར་བླ་མ་ཡི་དམ་སོགས་ལ་བྱིན་རླབས་ཞུ་ཞིང་གཏད་པ་ཙམ་ལ་བཀའ་བསྒོའི་
ཐ་སྙད་བྱས་པའང་འདུག་སྟེ་མི་འཐད་པ་མི་སྣང་ངོ་། ། མཐར་བགེགས་བསྐྲད་པར་འདོད་ན་ལས་སྔགས་གང་
ཡིན་པ་དང་ཨ་མྲྀ་ཏའམ་ཁྲོ་བཅུའི་སྔགས་ཀྱི་མཇུག་ཏུ་སུ་སྒྱུའི་སྔགས་ལན་གསུམ་མམ་གཅིག་བརྗོད་དེ། རྒྱལ་བ་
སྲས་བཅས་བདེན་པའི་བྱིན་རླབས་དང་། ། འཇམ་དཔལ་གཤིན་རྗེ་གཤེད་ཀྱི་མཐུན་བྱིན་གྱིས། ། ཞེས་སོགས་
སམ། རྟ་མགྲིན་ཡིན་ན། རྟ་མགྲིན་དབང་གི་རྒྱལ་བའི་མཐུ་བྱིན་གྱིས། ། ཞེས་པ་ལྟ་བུ་ཡི་དམ་གང་ཡིན་པ་དེ་
དང་དེར་བསྒྱུར་ནས། ། གནོད་པ་མ་བྱེད་ཅིག། རཀརཀྵ་ཡེ་སྭཱ་ཧཱ་ཞེས་བརྗོད་ཅིང་བསྲུང་བར་བྱའོ། །
གཉིས་པ་ལ། འཇིགས་བྱེད་དང་ལས་ གཤིན་ལ་ བརྟེན་པའི་བཀའ་བསྒོ་རྒྱས་པའི་ཕྱོགས་གཅིག་ནི།
རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ། ནས། སྐུར་བཞེངས་པར་གྱུར།
རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ལྷོ་ཕྱོགས་རིམ་པ་བདུན་གྱི་ས་འོག་ནས་ལས་ཀྱི་གཤིན་རྗེ་ཡབ་ཡུམ་
སྤྱན་དྲངས། གླིང་གི་མཆོག་གྱུར་འཛམ་གླིང་ལྷོ་ཡི་ཕྱོགས། ། ནས། གཤེགས་སུ་གསོལ། ། ཡ་མ་རཱ་ཛ་ཨ་ག་སྒྱུ་
ཡཛ་ཛ་ཛབསྲུང་བྱའི་སྤྱི་བོར་བྱོན་ནས་བཞུགས་པར་གྱུར། གསལ་འདེབས་ན། བསྲུང་བྱའི་སྤྱི་བོར་སྣ་
ཚོགསཔདྨ་དང་ཉི་མ་དང་མ་ཧེའི་གདན་ལ་ལས་ཀྱི་གཤིན་རྗེ་ནག་པོ་མ་ཧེ་རབ་ཏུ་ཁྲོས་པའི་གདོང་བ་ཅན།
209

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཡས་ཐོད་དབྱུགས་འཕྱར་ཞིང་། གཡོན་ཞགས་པ་དང་བཅས་ཏེ་བསྡིགས་མཛུབ་མཛད་པ། དབུ་སྐྲ་ཁམ་
སེར་གྱེན་དུ་བརྫེས་ཤིང་། ལིང་ག་དམར་པོ་གྱེན་དུ་བསྒྲེང་བ། དེའི་གཡོན་དུ་ཙ་མུཎྜི་ནག་མོ་གཡས་རྩེ་གསུམ་
དང་། གཡོན་ཐོད་ཁྲག་འཛིན་པ་ཟུང་གཅིག་ཏུ་གྱུར། དེའི་སྤྱི་བོར་ཨོཾ། ། མགྲིན་པར་ཨཱཿ ཐུགས་ཀར་ཧཱུཾ།
སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་ཆེན་པོའི་
ལྷ་ཚོགས་ལ་བླ་མ་ཡི་དམ་སངས་རྒྱས་བྱང་སེམས་ཉན་རང་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་
བསྐོར་བ་མདུན་གྱི་ནམ་མཁར་སྤྱན་དྲངས། ན་མོ་ཡམཱནྟ་ཀ་སརྦ་གུ་རུ་བུདྡྷ་བོ་དྷི་ས་ཏྭ་ས་པཱ་རི་ཝཱ་ར་བྷྱཿ མཆོད་
དོ། ། སྐྱབས་སུ་མཆིའོ། ། ན་མོ། ། རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱིས་
བྱིན་གྱིས་རློབས་ཤིག སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིསx། ཉན་རང་འཕགས་པའི་
ཚོགས་ཐམས་ཅད་ཀྱིས ། ཡི་དམ་རྒྱལ་བའི་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་ཐམས་ཅད་ཀྱིས །
དཔའ་བོ་དང་རྣལ་འབྱོར་མ་ཐམས་ཅད་ཀྱིསx། ཆོས་སྐྱོང་སྲུང་མའི་ཚོགས་ཐམས་ཅད་ཀྱིསx། ཁྱད་པར་དུ་
ཡང་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་ལྷ་ཚོགས་འཁོར་དང་བཅས་པ་ཐམས་ཅད་ཀྱིསx། ཆོས་ཀྱི་
རྒྱལ་པོ་ཡབ་ཡུམ་འཁོར་དང་བཅས་པ་རྣམས་ཀྱིསx། ཁྱེད་རྣམས་ཀྱིས་བསྲུང་བྱ་འདི་རྣམས་སམ། འདིའི་ནད་
གདོན་པར་ཆད་ཐམས་ཅད་ཉེ་བར་ཞི་བར་བྱིན་གྱིས་རླབས་ཤིག། ཅེས་ལན་གསུམ་མས། སྤྲོ་ན་སྟེང་གདོན་
གཟའ་དང་རྒྱུ་སྐུར འོག་གདོན་ཀླུ་དང་ས་བདག བར་གདོན་བཙན་རྒྱལ་པོའི་གནོད་པ་དང་། འཁྱམས་
གདོན་འཁྱམས་རྒྱལ་འགོང་ལ་སོགས་པའི་མི་མ་ཡིན་གྱི་གནོད་པ་དང་ཀླུ་འཁྲུགས་པའི་ནད་ཐམས་ཅད་ཞི་བར་
མཛད་དུ་གསོལ། གཞན་ཡང་བགེགས་རིགས་སྟོང་ཕྲག་བརྒྱ་བཅུ། གདོན་རིགས་སུམ་བརྒྱ་དྲུག་བཅུ། ནད་
རིགས་བཞི་བརྒྱ་རྩ་བཞི། བྱིས་པའི་གདོན་ཆེན་བཅོ་ལྔ་བ་ལ་སོགས་པའི་གནོད་པ་དང༌། ལོ་སྐེག་ཟླ་སྐེག
ཞག་སྐེག དུས་སྐེག ན་སྐེག འཆི་སྐེག་ལ་སོགས་པའི་ཉེ་བར་འཚེ་བ་ཐམས་ཅད་ཞི་བར་མཛད་དུ་གསོལ།
དེ་དག་ལས་སྲུང་དུ་གསོལ། བསྐྱབ་ཏུ་གསོལ། ཚེ་དང་བསོད་ནམས་དཔལ་འབྱོར་སོགས་རྒྱས་པར་མཛོད་
ཅིག། རྩ་སྔགས་བརྗོད་དེ། རྒྱས་བསྡུས་གང་རུང་ལན་གསུམ་བྱ། དེ་ནས་ཆོས་རྒྱལ་ཡབ་ཡུམ་གཉིས་ཀྱི་སྔགས་
ལན་བདུན་རྣམ་གསུམ་རེ་བརྗོད་དེ། ཆོས་ཀྱི་རྒྱལ་པོ་ཡབ་ཡུམ་ཁྱེད་ཀྱིས་བསྲུང་བྱ་འདི་དག་ལ་གནོད་ཅིང་འཚེ་
བར་བྱེད་པའི་ནད་གདོན་བགེགས་པར་དུ་གཅོད་པ་ཐམས་ཅད་ཉེ་བར་ཞི་བར་བྱིན་ཀྱི་རློབས་ཤིག དེ་དག་
ལས་སྲུང་དུ་གསོལ། བསྐྱབ་ཏུ་གསོལ། རག་རག་ཡེ་སྭཱཧཱ། ཞེས་པ་ལན་གསུམ་མམ། རྒྱས་པར་ན་སྔར་ལྟར་
བྱའོ། ། ཡང་སྔགས་གཉིས་བརྗོད་དེ། ཆོས་ཀྱི་རྒྱལ་པོ་ཡབ་ཡུམ་གྱི་ཐུགས་ནས་ཆོས་རྒྱལ་ཡབ་ཡུམ་དུ་མ་བྱུང་སྟེ་
210

༄༅། ། བཀའ་བསྒོའི་རྣམ་གཞག །
བསྲུང་བྱའི་ལུས་ཀྱི་ཆ་ཐམས་ཅད་ནས་ཞུགས། ནད་གདོན་ཐམས་ཅད་བསྐྲད་ཅིང་ཞི་བར་བྱས། སྔགས་
བརྗོད་པར་ཆོས་རྒྱལ་ཡབ་ཡུམ་གྱི་ཐུགས་ཀ་ནས་འོད་ཟེར་འཕྲོས། བསྲུང་བྱའི་ལུས་ཀྱི་ཕྱི་ནང་ཐམས་ཅད་འོད་
ཟེར་གྱིས་གང་། སྡིག་སྒྲིབ་ནད་གདོན་ཐམས་ཅད་སྦྱངས། ལུས་ཐམས་ཅད་རྡོ་རྗེའི་རང་བཞིན་དུ་གྱུར། ཕུ་
བཏབ་པས་ཆོས་སྐྱོང་འོད་དུ་ཞུ་ནས་བསྲུང་བྱའི་སྤྱི་བོ་ནས་ལུས་ལ་ཐིམ་པས་བསྲུང་བྱའི་ལུས་ངག་ཡིད་གསུམ་
དང་ཆོས་རྒྱལ་ཡབ་ཡུམ་གྱི་སྐུ་གསུང་ཐུགས་དབྱེར་མེད་དུ་གྱུར་བའི་སྒོ་ནས་སྲུང་ཞིང་བྱིན་གྱིས་བརླབས་པར་གྱུར་
ཅེས་བརྗོད་ཅིང་བསམ། དེ་ནས། ཐུགས་ཀའི་ཧཱུྃ་ལས་འོད་ཟེར་འཕྲོས། ནམ་མཁར་བཞུགས་པའི་རྒྱལ་བ་
སྲས་བཅས་སྤྱན་དྲངས། འོད་ཀྱི་རྣམ་པར་གྱུར་ནས་བསྲུང་བྱའི་ལུས་ལ་ཐིམ་པས་བྱིན་གྱིས་བརླབས། ལུས་
ཐམས་ཅད་རྡོ་རྗེའི་རང་བཞིན་ལས་གྲུབ་པའི་བསྲུང་བ་ཆེན་པོར་གྱུར་ཅེས་བརྗོད་ཅིང་། རྒྱལ་བ་སྲས་བཅས་
བདེན་པའི་ཞེས་སོགས་སྔར་ལྟར་བྱ། བགེགས་བསྐྲད་པར་འདོད་ན་ཐོག་མར་ཡང་རུང་ཞིང་། འདིར་བྱེད་ན་
ལས་སྔགས་སམ། བཏྠ་པཱིག་དང་། བཛྲ་ཨ་མྲྀ་ཏའི་མཇུག་ཏུ་སུམྦྷ་ནི་ལན་གསུམ་མམ་གཅིག་བརྗོད་ཅིང་།
ཡུངས་དཀར་གྱིས་བྲབ་ཅིང་གུ་གུལ་གྱིས་བདུག་ཀྱང་ལེགས་ཤིང་། དེ་ནས་རྒྱལ་བ་སྲས་བཅས་སོགས་བརྗོད་དེ་
བདེན་བྱིན་གྱིས་བསྲུང་བར་བྱའོ། ། མགོན་པོའི་བཀའ་བསྒོ་བྱེད་ན། ཐུགས་ཀའི་ཧཱུྃ་གི་འོད་ཟེར་གྱིས་ཤར་ལྷོ་
བསིལ་བའི་ཚལ་ནས་ཡེ་ཤེས་ཀྱི་མགོན་པོ་སྤྱན་དྲངས་ནས་བསྲུང་བྱའི་སྤྱི་བོའི་ནམ་མཁར་རམ་སྤྱི་བོར་བཞུགས་
པར་བསམས་ནས་གསལ་འདེབས་པའམ་མིན་ཡང་རུང་ཞིང་། ཆོས་རྒྱལ་གྱི་དོད་ལ་ཡེ་ཤེས་ཀྱི་མགོན་པོ་འཁོར་
དང་བཅས་པ་ཞེས་བསྒྱུར་བ་དང༌། རྒྱས་པར་ན་མགོན་པོའི་བླ་བརྒྱུད་ཀྱི་མཚན་དང་། མགོན་པོའི་སྔགས་
བརྗོད་ཅིང་ན་མོ་བུདྡྷ་ཡ། ན་མོ་གུ་རུ་ཧེ། ཞེས་པ་ནས། འདུག་ས་འདི་ཉིད་དུ་བྱིན་གྱིས་རློབས་ཤིག་ཅེས་པའི་
བར་ལན་གསུམ་བརྗོད་ཅིང་གཞན་སྔར་ལྟར་ལ། འོན་ཀྱང་རྒྱས་པ་ལ་སྐྱབས་ཡུལ་དུ་བླ་མ་སངས་རྒྱས་བྱང་
སེམས་སོགས་སྤྱན་འདྲེན་ཅིང་། བསྡུས་པ་ལ་དགོས་པའི་ངེས་པ་མེད་དོ། ། དེ་བཞིན་དུ་ལྷ་མོ། རྣམ་སྲས།
བེག་ཙེ་སོགས་ཆོས་སྐྱོང་གང་འདོད་ལ་དེ་སྤྱན་དྲངས་ནས། རང་རང་གི་སྔགས་དང་མཚན་བརྗོད་ཅིང་བྱིན་
བརླབ་བྱེད་པ་སོགས་རིགས་འགྲོས་ཀྱིས་བསྒྱུར་རུང་ངོ༌། །
གཞན་ཡང་དམ་པ་ཁ་ཅིག་གི་གསུང་དུ་མ་ལས་འཇིགས་བྱེད། ཆོས་རྒྱལ། རྟ་མགྲིན་གསུམ་གྱི་སྒོ་ནས།
བཀའ་བསྒོ་བྱ་ཚུལ་ཞིག་བཤད་པ་འདིར་བཀོད་ན། དང་པོར་འཇིག་བྱེད་ཀྱི་བཀའ་བསྒོ་ནི། རང་ཉིད་སྐད་
ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་
གྱུར། ནས། ཧྲིཎྜིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་སློབ་མ་རྣམས་སམ་སློབ་མའི་སྤྱི་
211

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བོར་སྣ་ཚོགས་པདྨ་དང་ཟླ་བ་དང་ཉི་མའི་གདན་ལ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ཡོངས་སུ་གྱུར་བ་ལས་དཔལ་རྡོ་
རྗེ་འཇིགས་བྱེད་ཆེན་པོ་སྐུ་མདོག་མཐིང་ནག ཞལ་དགུ། ཕྱག་སོ་བཞི། ཞབས་བཅུ་དྲུག་པ་ཕྱག་མཚན་རྒྱུན་
ལ་སོགས་པ་ཡོངས་སུ་རྫོགས་པར་གྱུར། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། བསྒོམ་པ་དང་འདྲ་བའི་
གཤིན་རྗེ་གཤེད་ཀྱི་ཡེ་ཤེས་པ་སངས་རྒྱས་བྱང་སེམས་ཉན་རང་ཆོས་སྐྱོང་སྲུང་མའི་ཚོགས་གྱིས་བསྐོར་བ་སྤྱན་
དྲངས། ཛ ཧཱུཾ་བཾ་ཧོ༔ དམ་ཚིག་པ་དང་གཉིས་སུ་མེད་པར་གྱུར། ཨོཾ་ཡ་མཱནྟ་ཀ་ཨགྷཾ་ནས། ཤབྷ་པྲཏཱི་ཙྪ་སྭཱཧཱ།
གཟུགས་མཆོག་མཆོག་ཏུ་སོགས་ཀྱིས་བསྟོད་ཅིང་། རྒྱལ་བ་རྡོ་རྗེ་འཆང་ཆེན་པོས་བྱིན་གྱིས་རློབས་ཤིག ཡེ་
ཤེས་ཀྱི་མཁའ་འགྲོ་མས་བྱིན་གྱིས་རློབས་ཤིག ཅེས་པ་ནས། དྲིན་ཅན་རྩ་བའི་བླ་མས་བྱིན་གྱིས་རློབས་ཤིག
ཕྱོགས་བཅུ་དུས་གསུམ་གྱི་དཔལ་ལྡན་བླ་མ་དམ་པ་རྣམས་ཀྱིས། ། ཡི་དམ་དཀྱིལ་འཁོར་གྱི་ལྷ་ཚོགས་རྣམས་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དཔའ་བོ་དང་དཔའ་མོ་རྣལ་འབྱོར་མ་རྣམས་ཆོས་སྐྱོང་སྲུང་
མ་རྣམས་ཀྱིས་བྱིན་གྱིས་རློབས་ཤིག རྡོ་རྗེ་སློབ་མ་འདི་རྣམས་སམ་བསྲུབ་བྱ་འདི་དཔལ་རྡོ་རྗེ་འཇིགས་བྱེད་
ཆེན་པོའི་ལྷ་ཚོགས་ལ་གཉེར་དུ་གཏད་པ་ཡིན་པས། སློབ་མ་འདི་རྣམས་སམ་འདི་ལ་ཉིན་མཚན་དུས་དྲུག་ཏུ་
གཡེལ་བ་མེད་པར་གཟིགས་ནས་སྟེང་གདོན་གཟའ་དང་རྒྱུ་སྐར། བར་གདོན་བཙན་དང་རྒྱལ་འགོང་འོག་
གདོན་ཀླུ་དང་ས་བདག་ལ་སོགས་པ་གདོན་བགེགས་འབྱུང་པོ་མི་མ་ཡིན་ཀྱི་གནོད་པ། ས་ཆུ་མེ་རླུང་འཁྲུགས་པ་
སོགས་འབྱུང་བའི་གནོད་པ། རླུང་མཁྲིས་པད་ཀན་འདུས་པ་སོགས་ནང་གི་འབྱུང་བའི་གནོད་པ་ཐམས་ཅད་
ལས་སྲུང་བར་མཛོད། སྐྱབས་པར་མཛོད། སྤ་བར་མཛོད། ཚེ་བསོད་རྒྱས་ཤིང་ལུས་སེམས་བདེ་བར་མཛོད།
ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཧིཥི་དང་། རྩ་སྔགས་བརྗོད། རྡོ་རྗེ་འཇིགས་བྱེད་འོད་དུ་ཞུ་ནས་སློབ་མའི་སྤྱི་བོ་
ནས་ཐིམ་པས་ཡི་དམ་གྱི་སྐུ་གསུང་ཐུགས་དང་བསྲུང་བྱའི་སྒོ་གསུམ་དབྱེར་མེད་དུ་གྱུར་བའི་སྤྱི་བོར་ཨོཾ། ནས།
ཧཱུྃ་གིས་མཚན་པར་གྱུར་བའི་ཧཱུྃ་ལས་འོད་ཟེར་འཕྲོས། བསྲུང་བྱའི་ཤ་སྐྱི་ལྤགས་མཚམས་ཐམས་ཅད་འོད་ཟེར་
ལས་གྲུབ་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གཏམས། ཕྱི་ནང་གི་གནོད་པ་གང་གིས་མི་ཚུགས་པའི་སྲུང་
བ་ཆེན་པོར་བྱིན་གྱིས་བརླབས་པར་གྱུར། བླ་མ་དཀོན་མཆོག་གསུམ་གྱི་བྱིན་རླབས་དང་། འཇམ་དཔལ་
གཤིན་རྗེ་གཤེད་ཀྱི་མཐུ་སྟོབས་ཀྱིས། ། ནས། གནོད་པ་མ་བྱེད་ཅིག རཀྵ་རཀྵ་སྭཱཧཱ། ཞེས་བརྗོད་པར་
བཤད། སྤྱིར་འཇིགས་བྱེད་རང་གིས་རང་ལ་བཀའ་བསྒོ་བ་ཅུང་མི་འབྲེལ་བ་ནི་སྔར་བཤད་ཟིན་པ་ལྟར་ཡིན་
ཡང་། འདིར་ནི་འཇིགས་བྱེད་ཀྱི་ང་རྒྱལ་གྱིས་བླ་མ་ཡི་དམ་སོགས་ལ་བྱིན་རློབས་ཞུ་བ་དང་། འཇིགས་བྱེད་
ཉིད་ལ་བསྲུང་བྱ་གཏན་ནས་སྲུང་སྐྱོབ་བྱེད་པར་བསྐུལ་བ་ལ་བཀའ་བསྒོ་བའི་ཐ་སྙད་མཛད་པ་ཙམ་ཡིན་པས་མི་
212

༄༅། ། བཀའ་བསྒོའི་རྣམ་གཞག །
འགལ་བར་སེམས་སོ། །
གཉིས་པ་ཆོས་རྒྱལ་གྱི་བཀའ་བསྒོ་ནི། རང་འཇིགས་བྱེད་དུ་བསྐྱེད་ནས། རང་གི་ཐུགས་ཀའི་ཧཱུྃ་ལས་
འོད་ཟེར་འཕྲོས། ལྷོ་ཕྱོགས་རིམ་པ་བདུན་གྱི་ས་འོག་ནས་དམ་ཅན་གཤིན་རྗེའི་རྒྱལ་པོ་འཁོར་དང་བཅས་ལ་
སྐད་ཅིག་གིས་མདུན་གྱི་ནམ་མཁར་སྤྱན་དྲངས། ཨོཾ་ཀཱ་ལ་རཱུ་བ་ས་པཱ་རི་ཝ་ར་ཨརྒྱུ་སོགས་ཀྱིས་མཆོད། འཇམ་
དཔལ་བཀའ་རྣམས་བསྟོད་ལ། དམ་ཅན་ཆོས་ཀྱི་རྒྱལ་པོ་འཁོར་དང་བཅས་པ་དགོངས་སུ་གསོལ། ། ཁྱེད་
རྣམས་ཀྱིས་རྒྱལ་བ་རྡོ་རྗེ་འཆང་། རྗེ་བཙུན་འཇམ་པའི་དབྱངས། གྲུབ་ཆེན་དཔའ་བོ་རྡོ་རྗེ། ཆོས་ཀྱི་རྒྱལ་པོ་
བཙོང་ཁ་བ་ཆེན་པོ་ཡབ་སྲས་ལ་སོགས་པའི་རྩ་བརྒྱུད་ཀྱི་བླ་མ་དམ་པ་རྣམས་ཀྱིས་བཀའ་བསྒོས། དམ་ཚིག་
གཉེར་དུ་གཏད། རང་གིས་ཁས་བླངས་པ་རྣམས་ཐུགས་ཀྱིས་དགོངས་པར་མཛོད་ལ། བདག་གི་རྡོ་རྗེ་སློབ་མ་
འདི་ཁྱེད་རྣམས་ལ་གཉེར་དུ་གཏད་པ་ཡིན་པས། དེ་ནས་བྱང་ཆུབ་མ་ཐོབ་ཀྱི་བར་དུ་ལུས་དང་གྲིབ་མ་བཞིན་མི་
འབྲལ་བར་ཉིན་གསུམ་གྱི་བྱ་ར། མཚན་གསུམ་གྱི་མེལ་ཚེ་མཛད་ནས་ཕྱི་ནང་གི་བར་ཆད་མི་མཐུན་པའི་ཕྱོགས་
ཐམས་ཅད་དང་། ཁྱད་པར་དུ་སྟེང་གདོན་གཟའ་དང་རྒྱུ་སྐར། འོག་གདོན་ཀླུ་དང་ས་བདག་བར་གདོན་
བཙན་དང་རྒྱལ་འགོང་སོགས་མི་མ་ཡིན་གྱི་གནོད་པ་དང་། འབྱུང་བ་འཁྲུགས་པའི་ནད་དང་གནོད་པ་ཐམས་
ཅད་ལས་སྲུང་བར་མཛོད། སྐྱོབ་པར་མཛོད། སྤ་བར་མཛོད། ཚེ་དང་བསོད་ནམས་དཔལ་འབྱོར་སོགས་
ལེགས་ཚོགས་ཐམས་ ཅད་ རྒྱས་པར་མཛོད་ཅིག། ཨོཾ་ཀཱ་ལ་རཱུ་བ་ཧཱུྃ་ཕཊ། ལན་གསུམ་སོགས་བརྗོད་པས།
ཐུགས་རྒྱུད་བསྐུལ་བས་ཆོས་ཀྱི་རྒྱལ་བོའི་ཐུགས་ཀ་ནས་འོད་ཟེར་འཕྲོས། བསྲུང་བྱའི་སྤྱི་བོ་ནས་ཐིམ་པས་ལུས་
ཀྱི་ནང་ཐམས་ཅད་ཁྱབ། སྡིག་སྒྲིབ་ནད་གདོན་བར་ཆད་ཐམས་ཅད་སྦྱངས། ཆོས་སྐྱོང་འོད་དུ་ཞུ་ནས་བསྲུང་
བྱའི་སྤྱི་བོ་ནས་ཐིམ་པར་གྱུར། འོན་ཀྱང་འཇིག་རྟེན་པའི་ལྷ་འགའ་ཞིག་ལུས་ལ་བསྟིམ་མི་རུང་བས་དཔྱད། བླ་
མ་དཀོན་མཆོག་གསུམ་གྱི་བྱིན་རླབས་དང་། ། དམ་ཅན་ཆོས་ཀྱི་རྒྱལ་པོའི་མཐུ་སྟོབས་ཀྱིས། ། ཞེས་སོགས་
བྱའོ། ། འདི་ལ་བཀའ་བསྒོའི་དོན་ཚང་ངོ༌། །
གསུམ་པ་རྟ་མགྲིན་ཀྱི་བཀའ་བསྒོ་ནི། རང་ཉིད་རྟ་མགྲིན་གསང་སྒྲུབ་སོགས་རྟ་མགྲིན་གང་མས་སུ་
བསྒོམས་ནས། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་རང་བཞིན་གྱི་གནས་ནས་དཔལ་རྟ་མགྲིན་གྱི་ལྷ་
ཚོགས་མདུན་གྱི་ནམ་མཁར་སྤྱན་དྲངས། ཕྱག་འཚལ་ཕྱི་ནང་མཆོད་ཚོགས་འབུལ། ། སྡིག་བཤགས་དགེ་ལ་
རྗེས་ཡི་རངས། ། ཆོས་འཁོར་བསྐོར་ཞིང་རྟག་བཞུགས་གསོལ། ། དགེ་ཀུན་སངས་རྒྱས་ཐོབ་ཕྱིར་བསྔོ། །
ཕྱོགས་བཅུ་ན་བཞུགས་པའི་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱིས་བྱིན་གྱིས་
213

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རློབས་ཤིག། ཡི་དམ་དཀྱིལ་འཁོར་གྱི་ ལྷ་ ཚོགས་རྣམས་ཀྱིསx། སངས་རྒྱས་དང་བྱང་ཆུབ་ སེམས་དཔའ་
རྣམས། ། དཔའ་བོ་དང་རྣལ་འབྱོར་མ་རྣམསx། ཆོས་སྐྱོང་སྲུང་མ་ཐམས་ཅདx} ཁྱད་པར་དུ་ཡང་དཔལ་རྟ་
མགྲིན་གྱི་ལྷ་ཚོགས་རྣམས་ཀྱིས་བྱིན་གྱིས་རློབས་ཤིག། ཁྱེད་རྣམས་ལ་མཁྱེན་བརྩེ་ནུས་གསུམ་བསམ་གྱིས་མི་ཁྱབ་
པ་མངའ་བས། སློབ་མའམ་བསྲུང་བྱ་འདི་རྗེས་སུ་བཟུང་ནས་ཕྱི་ནང་གི་འགལ་རྐྱེན་པར་ཆད་མི་མཐུན་པའི་
ཕྱོགས་ཐམས་ཅད་ལས་སྲུང་བར་མཛོད། སྐྱོབ་པར་མཛོད། སྤྲ་བར་མཛོད། ཚེ་བསོད་དཔལ་འབྱོར་སྙན་
གྲགས་ལ་སོགས་པའི་ལེགས་ཚོགས་ཐམས་ཅད་འཕེལ་ཞིང་རྒྱས་པར་མཛད་དུ་གསོལ། རྟ་མགྲིན་གྱི་སྔགས་ལན་
གསུམ་མམ་བདུན་བརྗོད། དཔལ་རྟ་མགྲིན་གྱི་ཐུགས་ཀ་ནས་འོད་ཟེར་གྱི་ཚོགས་འཕྲོས་ནས་བསྲུང་བྱ་ལ་ཕོག་
པས་ལུས་ཀྱི་ཕྱི་ནང་ཐམས་ཅད་ཁྱབ། སྡིག་སྒྲིབ་ནད་གདོན་ཐམས་ཅད་སྦྱངས། ཤ་སྤྱི་ལྤགས་མཚམས་ཐམས་
ཅད་འོད་ཟེར་ལས་གྲུབ་པའི་རྡོ་རྗེའི་རྡུལ་ཕྲརབ་ཀྱི་རང་བཞིན་དུ་གྱུར་ནས། གདོན་བགེགས་སོགས་གནོད་
བྱེད་གང་གིས་ཀྱང་མི་ཚུགས་པའི་སྲུང་བ་ཆེན་པོས་བྱིན་གྱིས་བརླབས། དཔལ་རྟ་མགྲིན་གྱི་ལྷ་ཚོགས་འོད་དུ་ཞུ་
ནས་བསྲུང་བྱའི་ལུས་ལ་ཐིམ་པར་གྱུར། བླ་མ་དཀོན་མཆོག་སོགས་དང་། པདྨ་དབང་གི་རྒྱལ་པོའི་མཐུ་སྟོབས་
ཀྱིས། ། ཞེས་པ་ནས། མ་བྱེད་ཅིག། རཀྵ་རཀྵ་ཡེ་སྭཱཧཱ། ཞེས་བརྗོད་པར་བྱའོ། ། འདི་ཡང་རྟ་མགྲིན་ལ་
བྱིན་རླབས་ཞུ་ཞིང་གསོལ་གདབ་བྱེད་པ་ལ་བཀའ་བསྒོའི་ཐ་སྙད་བྱས་པ་སྟེ། གཞན་དུ་ན་རྟ་མགྲིན་རང་གིས་
རང་ལ་བཀའ་བསྒོ་བ་མི་ལེགས་པ་ནི་སྔར་ལྟར་རོ། ། དེ་ལྟ་བུ་ལ་སོགས་པ་བཀའ་བསྒོ་ལ་དངོས་བཏགས་ཡོད་
པའི་ཚུལ་ཤེས་པར་བྱ་ཞིང་། གཞན་ལ་ཕན་ན་ནི་དངོས་བཏགས་ལ་ཁྱད་པར་ཆེན་པོ་མི་སྣང་ངོ༌། ། ཆོས་སྐྱོད་
ལ་བཀའ་བསྒོ་བ་ནི་རང་ཉིད་འཇིགས་བྱེད་ལྟ་བུའི་ཡི་དམ་ཁྱད་པར་ཅན་གྱི་བསྙེན་གྲངས་མཐར་ཕྱིན་པའམ།
མིན་ཡང་བསྙེན་པ་དགའ་རབ་སོང་བ་དང་། ལྷའི་ང་རྒྱལ་བརྟན་པོ་མ་བྱུང་ཡང་ཅུང་ཟད་འཛིན་ཤེས་ན་ལེགས་
ཀྱི། སྔོན་དུ་བསྙེན་པ་གང་ཡང་མ་བྱས་ཤིང་ལྷའི་ང་རྒྱལ་འཛིན་མི་ཤེས་ན་ནི་ཆོས་སྐྱོང་ལ་བཀའ་བསྒོས་ནས་
བསྐུལ་དཀའ་བས། དེ་ལས་ནི་གསོལ་གདབ་བྱིན་རླབས་ཞུ་བའི་བཀའ་བསྒོ་བཏགས་པ་བ་བྱས་ན་ལེགས་པར་
སེམས་སོ། ། གྲུབ་པ་ཐོབ་པའི་གང་ཟག་གི་བཀའ་བསྒོས་ནད་གདོན་ཆེན་པོ་ཡང་ཞི་ནུས་མོད། དེ་ལྟ་བུ་མིན་
པས་ནད་གདོན་ཕྲ་མོ་འགའ་ཞིག་མ་གཏོགས། ཆེན་པོ་ཞི་བར་བྱེད་ནུས་པ་དཀའ་ཡང་དགོས་པ་ཡོད། བཀའ་
བསྒོ་ཁྱད་པར་ཅན་ལ་ནི་མཁས་པའི་ཡོན་ཏན་ཡོད་ཙམ་གྱིས་མི་ཆོག་གི། ཆོས་སྐྱོང་སོགས་མཐུ་བོ་ཆེ་རྣམས་ལ་
བཀའ་བསྒོ་ན་ནི་སྒོམ་བཟླས་ཀྱི་ནུས་པ་ཅུང་ཟད་ཐོན་དགོས་ལ། གསོལ་འདེབས་དང་བྱིན་རླབས་ཞུ་བའི་
བཀའ་བསྒོ་བཏགས་པ་བ་ལ་ནི་དད་མོས་ཆེན་པོ་ཡོད་པས་ཀྱང་འགྲུབ་པོ། ། དེ་ལྟར་ན་བཀའ་བསྒོ་ལ་བྱེད་ཚུལ་
214

༄༅། ། བཀའ་བསྒོའི་རྣམ་བཞག །
དང་རྒྱུས་བསྡུས་མི་འདྲ་བ་མང་དུ་འབྱུང་བར་ཤེས་པར་བྱའོ། ། དཀའ་རམ་གསར་བུ་འགའ་ཞིག་དང་། །
ནད་པ་སོགས་ལའང་ཕན་གདགས་ཕྱིན། ། བཀའ་བསྒོ་སྤྱི་དང་བྱེ་བྲག་གི། རྒྱས་བསྡུས་རྣམ་གཞག་ཅུང་ཟད་
བཤད། ། ཅེས་པ་འདི་བར། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ལག་དལ་ལས་དོན་གཉེར་ཅན་འགའ་
རེར་ཕན་འདོད་ཀྱི་བསམ་པས་ཅོ་ནེའི་དགོན་ཉིད་དུ་སྦྱར་བ་སྟེ། པར་གྱི་ཡི་གེ་བ་ནི་རིག་གནས་དུ་མ་ལ་བློ་རྒྱས་
པའི་དཀའ་ཆེན་བློ་བཟང་དབང་ཕྱུག་གོ། ། ། མངྒ་ལོ། ། ། །
215

༄༅། ། པཎ་ཆེན་སྤྲུལ་སྐུའི་བརྟན་བཞུགས་ཊིཀྐ་བཞུགས་སོ། །
གངས་ཅན་མགོན་པོ་བསྐལ་བཟང་རྒྱ་མཚོ་དང་། ། མཆོག་སྤྲུལ་བློ་བཟང་ཡེ་ཤེས་ཞབས་བཏུད་
ནས། ། པཎ་ཆེན་སྤྲུལ་སྐུའི་བརྟན་བཞུགས་གསར་བརྩམས་ཀྱི། དགོངས་དོན་དཀའ་གནད་ཕྱེ་སྟེ་བཤད་པར་
བྱ། ། འདི་ལ་ལྔ། མཆོད་བརྗོད། གསོལ་འདེབས། བརྟན་བཞུགས། སྨོན་ལམ། མཛད་བྱང་ངོ། །
དང་པོ་ནི། ཕུན་ཚོགས་དཀྱིལ་འཁོར་སོགས་ཚིགས་བཅད་གཅིག་སྟེ། ཡོན་ཏན་གྱི་དཔལ་ཕུན་སུམ་ཚོགས་པ་
དང་ལྡན་པའི་ལྷའི་དཀྱིལ་འཁོར་གྱི་འཁོར་ལོའི་དབང་ཕྱུག་སྡེ་གཙོ་བོ་འཇམ་མགོན་ལྷ་འཇམ་དབྱངས་ཀྱི་ཞལ་
ལུང་གསུང་གི་བདུད་རྩི་རྒྱ་ཆེན་པོ་མྱངས་པ་ཐམས་ཅད་ལྟ་ཅི། གསུང་གི་བདུད་རྩི་ཟེགས་མ་ཆ་ཕྲ་མོ་ཉུང་ངུ་ཞིག་
གིས་ཀྱང་གདུལ་བྱའི་ཉེས་བརྒྱ་སྟེ་ཡང་བེའི་མིང་ཡིན་ལ། འཆི་བདག་ནི་ཉེས་པ་དེ་རྣམས་ཀྱིས་མངོན་མཐོ་ངེས་
ལེགས་འགྲུབ་པ་ལ་བར་ཆད་བྱེད་པས་འཆི་བདག་གཤིན་རྗེ་དང་འདྲའོ། ། དེ་ལྟ་བུའི་ཉེས་པའི་སྐྱོན་འཇོམས་
པར་མཛད་པའི་རྗེ་བཙུན་བཙོང་ཁ་བ་ཆེན་པོ་ཁྱོད་ཀྱི་ཞབས་པད་། ས་འོག་ས་སྟེང་ས་བླ་སྟེང་གསུམ་གྱི་ལུས་ཅན་
འགྲོ་བའི་གཙུག་ན་བཞུགས་པའི་སྒོ་ནས་རྒྱལ་བར་གྱུར་ཅིག་ཅེས་པ་ནི་མཆོད་བརྗོད་སྨོན་པ་དང་འབྲེལ་བའོ། །
སྦྱོར་ཚུལ་དཔེའི་ཟེགས་མ་ནི་ཆུ་ཐིག་དང་། ཆུ་འཐོར་དང་ཆུ་འཕྲུལ་གྱི་མིང་ཡིན་ཀྱང་འདིར་གསུང་གི་ཆ་ཤས་
དང་སྦྱར་ལ། ཉེས་པ་དང་འཆི་བདག་དངོས་སུ་སྦྱར་ནས། དེ་འཇོམས་ཚུལ་ཆོས་བསྟན་པའི་སྒོ་ནས་འཇོམས་
པར་དོན་གྱིས་སྦྱར་རོ། ། གཉིས་པ་གསོལ་འདེབས་ནི་བློ་གྲོས་གཟིགས་པ་སྒྲིབ་མེད་སོགས་ཚིགས་བཅད་གཅིག་
སྟེ། ཆོས་ཀུན་མཁྱེན་པའི་བློ་གྲོས་ཤེས་བྱ་ཐམས་ཅད་གཟིགས་པ་ལ་རྨོངས་པའི་སྒྲིབ་ཐོགས་མེད་ཅིང་། ཀི་ལ་ཤ་
སྟེ་གངས་རི་ལྟ་བུའི་མཁྱེན་པའི་ས་འཛིན་སྟེ་རི་ལས་འོངས་པའི་ལེགས་བཤད་ཀྱི་ཆོས་བཟང་བོ་གངྒཱའི་ཆུ་ལྟ་བུས།
ཡིད་ཅན་སེམས་ཅན་གྱི་ཉེས་པའི་སྐྱོན་གྱི་དྲི་མ་ངན་པ་འཁྲུད་པར་མཛད་པ་ནི། སྔོན་བྱུང་ལ་རྒྱལ་པོ་སྐལ་ལྡན་
ཤིང་རྟ་ཞེས་པས་ཆུ་བོ་གངྒཱ་བླངས་ནས་ཆུ་དེས་གཞན་གྱི་དྲི་མ་འཁྲུད་པ་དང་འདྲའོ། ། རྒྱུ་མཚན་དེའི་ཕྱིར་ཁྱེད་
ནི་རྒྱལ་ པོ་ སྐལ་ལྡན་ཤིང་རྟའི་ གྲོགས་མཆེད་དང་མཚུངས་སོ། ། འདིར་ཆེད་ཅེས་མའི་འཕུལ་མེད་པ་མི་
བདེའོ། ། དེ་ལྟ་བུའི་ཁྱད་ཆོས་དང་ལྡན་པའི་དཔལ་ལྡན་ཡེ་ཤེས་དབང་པོར་གསོལ་བ་འདེབས་སོ་ཞེས་
216

༄༅། ། པཎ་ཆེན་སྤྲུལ་སྐུའི་བརྟན་བཞུགས་ཊིཀྐ། །
པའོ། ། གཞུང་འདིའི་བློ་གྲོས་དང་ཆོས་བཟང་དང་ཡེ་ཤེས་ཞེས་པ་རྣམས་ཀྱི་སྐུ་གོང་མའི་མཚན་རྫོགས་པར་
བསྟན། སྦྱོར་ཚུལ་ནི། གངས་རིའམ་ཀེ་ལ་ཤའི་ས་འཛིན་དང་མཁྱེན་པའི་བློ་གྲོས་སྦྱར། གངས་རི་ལས་ཆུ་རྒྱུན་
འབབ་པ་དང་། ཐུགས་བློ་གྲོས་ལས་ལེགས་བཤད་ཀྱི་རྒྱུན་འབྱུང་བ་སྦྱར། གངྒཱའི་ཆུས་གཞན་གྱི་དྲི་མ་འཁྱུད་པ་
དང་ལེགས་བཤད་ཀྱིས་གདུལ་བྱའི་ཉེས་སྐྱོན་སྦྱོང་བ་སྦྱར་ཞིང་། ཚུལ་དེ་ལ་སྐལ་ལྡན་ཤིང་རྟ་དང་ཆོས་མཚུངས་
པའི་སྒོ་ནས་གསོལ་འདེབས་མཛད་དོ། ། གསུམ་པ་བརྟན་བཞུགས་ལ་ཚིགས་བཅད་བཞི་ཡོད་པའི་དང་པོ་ནི།
བློ་གྲོས་མེས་ཞལ་སོགས་རྐང་པ་བཞི་སྟེ། རིན་པོ་ཆེ་ལ་སོགས་པའི་འབྱུང་གནས་ལ་དེའི་གཏེར་ཞེས་བརྗོད་པ་
ལྟར། ཤེས་བྱ་མང་དུ་མཁྱེན་པའི་བློ་གྲོས་དུ་མའི་འབྱུང་གནས་དང་མཁྱེན་པ་རྒྱ་ཆེན་པོ་དང་ལྡན་པས་ན་བློ་གྲོས་
ཀྱིགཏེར་ཞེས་བྱ་ལ། མེ་ཞལ་ཞེས་པ་ས་པཎ་གྱིས་མཛད་བའི་ཚིག་གཏེར་ལས་ལྷ་སྤྱིའི་མིང་དུ་བཤད་ཅིང་།
དེའི་འགྲེལ་བ་དཔང་ལོ་བློ་གྲོས་བརྟན་པས་མཛད་པ་ལས། མེ་ཞལ་ནི། མེ་ལ་སྦྱིན་བསྲེག་བྱས་པ་ལྷའི་ཞལ་དུ་
འགྲོ་བའོ་ཞེས་བཤད་ལ། འདིར་ལྷ་སྤྱི་ཙམ་ལ་སྦྱོར་བ་ཅུང་མི་བདེ་བས་འོད་བཟངས་རབ་འབར་ཞེས་འབྱུང་བ་
དང་བསྒྱུར་ན་ལྷའི་ནང་ཚན་གྱི་ཉི་མ་དང་སྦྱར་ན་དོན་དང་འབྲེལ་བར་སེམས་པས། དེ་ལྟར་ན་བློ་གྲོས་ཉི་མའི་
འོད་བཟང་བོ་རབ་ཏུ་འབར་བས་ཤེས་བྱ་ཐམས་ཅད་སོ་སོར་མ་འདྲེས་པར་འབྱེད་པའི་བློ་གྲོས་ཀྱི་དཔལ་ཕུན་
སུམ་ཚོགས་པའི་ཡོན་ཏན་དང་ལྡན་པ་དང་། ལྐོག་གྱུར་ཐུན་གསུམ་མིང་གི་མཐར་བསྐྲད་པ་སྟེ་བཅོམ་པའི་ཡེ་
ཤེས་སྒྱུ་འཕྲུལ་ཆེན་པོ་སྟེ་སྤྲུལ་སྐུའི་གར་གྱིས་རྣམ་པར་རོལ་བ་དུས་རྒྱུན་དུའམ་རིང་བོར་ཞབས་བརྟན་ཤོག་ཅེས་
སོ། ། འདིས་ཀྱང་སྐུ་གོང་མའི་མཚན་རྫོགས་པར་བསྟན་སྣང་ལ། སྦྱོར་ཚུལ་ནི། ལྐོག་གྱུར་གྱི་ཆོས་དང་ཐུན་
གསུམ་སྦྱར་ཞིང་། སྤྱིར་ཉིན་མཚན་གྱི་ཐུན་དྲུག་ཡོད་ཀྱང་ས་པཎ་གྱི་ཚིག་གཏེར་རྩ་འགྲེལ་ལས། ཐུན་གསུམ་
ཞེས་པ་མཚན་མོའི་ཐུན་གསུམ་དང་སྦྱར་ལ། དེ་ཡང་ནམ་སྟོད། ནམ་གུང་། ནམ་སྨད་གསུམ་སྟེ། དེའི་ཚེ་
མཚན་མོ་མུན་པ་དང་བཅས་ང་འི་དུས་ཡིན་པས། དེ་ལྟར་ན་ཉི་མ་ཤར་བའི་ཚེ་མཚན་མོའི་ཐུན་གསུམ་གྱི་མུན་པ་
བཅོམ་ནས་དངོས་པོ་གཟུགས་ཅན་གསལ་བ་བཞིན་དུ། ཡེ་ཤེས་ཀྱི་ཉི་མའི་འོད་ཀྱིས་དུས་གསུམ་གྱི་ཆོས་ལ་ལྐོག་
ཏུ་གྱུར་བའི་བློ་མུན་བསལ་ནས་ཆོས་རྣམས་མངོན་སུམ་དུ་གཟིགས་པའོ། ། མིང་གི་མཐར་བསྐྲད་ཅེས་པ་ལ་
གཉིས་ཏེ། རྨོངས་པ་སོགས་ཀྱི་མིང་དོན་འདུན་ལྷག་མ་མ་ལུས་པར་དོན་བཅས་བཅོམ་པ་དང་། མིང་ཙམ་ལུས་
ཀྱང་དོན་བཅོམ་པའི་ཚུལ་གཉིས་ལས་གང་བྱས་ཀྱང་མི་འགལ་ལོ། ། གཉིས་པ་ནི། དངོས་འཛིན་སྨིག་རྒྱུར་
སོགས་སྦྱང་བ་བཞི་སྟེ། བླང་དོར་གྱི་ཆོས་ལ་བདེན་པར་ཞེན་པའི་དངོས་འཛིན་གྱིས་བདེན་གྲུབ་སྨིག་རྒྱུའི་ཆུར་
སྙོག་པའི་སྐོམ་སྲེད་ཀྱིས་སྲིད་པ་འཁོར་བའི་སྡུག་བསྔལ་གྱི་གདུང་བ་ཆེས་ཆེར་འཕེལ་བར་གྱུར་བའི་མཐའ་ཀླས་པ་
217

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྟེ་མཐའ་ཡས་པའི་འགྲོ་བ་སྡུག་བསྔལ་གྱི་ནད་ཀྱིས་གཟིར་བ་རྣམས་ནི། ངེས་དོན་དམ་པའི་ཆོས་ཀྱི་བདུད་རྩིས་
གསོ་བར་མཛད་པའི་འགྲན་ཟླ་མེད་པའི་སྟོན་པ་ཆེན་པོ་ཞབས་བརྟན་ཤོག་ཅེས་པའོ། ། སྦྱོར་ཚུལ་ནི། བདེན་
འཛིན་དང་སྨིག་རྒྱུ་ལ་ཆུར་ཞེན་པ་སྦྱར། བདེན་སྣང་དང་སྨིག་རྒྱུ་ཆུར་སྣང་སྦྱར། བདེན་ཞེན་གྱིས་གདུང་བ་
དང་སྨིག་རྒྱུར་ཆུར་འཛིན་གྱིས་འཕོངས་པ་སྦྱར་ཞིང་། དེ་ཡང་སྨིག་རྒྱུར་ཆུར་ཞེན་ཀྱང་སྐོམ་སྲེད་མི་སེལ་ཞིང་
དེས་གདུང་བ་ལྟར། བདེན་པར་ཞེན་པས་མི་གྲོལ་ཞིང་འཁོར་བའི་སྡུག་བསྔལ་མྱོང་བ་དང་། དམ་པའི་ཆོས་
བསྟན་ནས་བདེན་འཛིན་སྤངས་ཏེ་འཁོར་བའི་སྡུག་བསྔལ་ལས་གྲོལ་བ་རྣམས་སྦྱར་རོ། ། གསུམ་པ་ནི་བླང་དོར་
བློ་ལ་སོགས་རྐང་པ་བཞི་སྟེ། བླང་དོར་གྱི་གནས་རྣམས་དཔྱོད་པའི་བློ་ཡི་མཐུ་སྟོབས་ཆེས་ཕྲ་བ་སྟེ་དམན་པའི་ད་
ལྟའི་བྱིས་པ་སོ་སོ་སྐྱེ་བོ་རྣམས་ནི། ཐུགས་རྗེ་བརྩེ་བ་ཆེན་པོའི་མས་དུས་ནམ་དུ་ཡང་མི་འདོར་བར་དོན་མཛད་
པར་བཞེད་པའི་དམ་བཅའི་རི་མོ་བཀྲ་བ་སྟེ་བརྟན་པོ་ཡི་རྣམ་འདྲེན་ཁྱོད་ཀྱི་ཞབས་ཟུང་གཉིས་རྡོ་རྗེ་ལྟ་བུར་ཡུན་
རིང་པོར་བསྟན་པར་ཤོག་ཅེས་སོ། ། འདིར་དཔེའི་མ་མ་ལ་འཇིག་རྟེན་ན་བུ་བསྐྱེད་པའི་མ་མ། གསོ་བའི་མ་མ།
སྐྱོང་བའི་མ་མ་སོགས་ཡོད་པ་ལྟར་བརྩེ་བ་སྙིང་རྗེ་ཆེན་པོའི་སྒོ་ནས་གཞན་དོན་མཛད་དགོས་པས། སྙིང་རྗེ་ཆེན་
པོ་ལ་མ་མ་ཞེས་མང་གིས་བཏགས་ཤིང་། དམ་བཅའ་བརྟན་པོ་དང་རྡོ་སོགས་ལ་རི་མོ་པ།སལ་བོ་བརྐོས་སམ་བྲིས་
པ་དང་སྦྱར་རོ། ། བཞི་བ་ནི། མི་བསྲུན་སྙིགས་མའི་སོགས་རྐང་པ་བཞི་སྟེ། ཡིད་མ་དུལ་ཞིང་མི་བསྲུན་པ་
སྙིགས་མའི་དུས་ཀྱི་མཚོན་ཆ་ཆེས་རྣོ་བ་སྟེ་སེམས་ཅན་རྣམས་ཀྱི་སྤྱོད་ཚུལ་ཤིན་ཏུ་ངན་ཡང་། སྤྱོད་ངན་དེས་
འབིགས་པར་ནུས་པ་མིན་པ་སྟེ་མི་ཚུགས་པའི་སྙིང་སྟོབས་ཀྱི་དམ་བཅའ་བརྟན་པའི་གོ་ཆ་བཙན་པོ་བཞེས་པའི་
ཚུལ་དེར། བློ་བཟང་རྒྱལ་བ་གཞན་གྱིས་འགྲན་པའི་ཟླ་དང་བྲལ་བའི་དཔལ་ལྡན་ཡེ་ཤེས་ཀྱི་དབང་ཕྱུག་ཞབས་
བརྟན་ཤོག་ཅེས་སོ། ། འདི་རྣམས་ནི་སྨོན་པ་དང་འབྲེལ་བའི་བརྟན་བཞུགས་སོ། ། འདིས་ཀྱང་སྐུ་གོང་མའི་
མཚན་སྒྲ་རྫོགས་པར་བསྟན་ཏོ། ། སྙིགས་དུས་ཀྱི་སྤྱོད་ངན་དང་མཚོན་ཆ་རྣོན་པོ་སྦྱར། ཁོང་གི་ཐུགས་བསྐྱེད་
བརྟན་པོ་དང་གོ་ཆ་བཙན་པོ་སྦྱར། མཚོན་རྣོན་གྱིས་ཁྲབ་སོགས་གོ་ཆ་བཙན་པོ་འབིགས་མི་ནུས་པ་དང་སྤྱོད་པ་
ངན་ཡང་དེས་ཁོང་གི་ཐུགས་བསྐྱེད་བརྟན་པོ་ལ་མི་གནོད་པ་སྦྱར་རོ། ། བཞི་བ་སྨོན་ལམ་ལ་ཚིགས་བཅད་
གཉིས་ལས་དང་པོ་ནི། གང་གི་འཕྲིན་ལས་སོགས་རྐང་པོ་བཞི་སྟེ། སྤྲུལ་སྐུ་གང་གི་སེམས་ཅན་གྱི་དོན་མཛད་
པའི་འཕྲིན་ལས་རབ་ཏུ་མངར་བ་སྟེ་རབ་ཏུ་བཟང་པ་མང་དུ་ཡོད་པ་ལས་ཆ་ཤས་ཟེགས་མའི་ཐིག་པ་ཙམ་ཞིག་
འཐུངས་པས། རང་གཞན་གྱི་དོན་གཉིས་ཀྱི་འབྲས་བུ་ལྡན་པ་མེ་ཏོག་བ་ཀུ་ལ་ལྟ་བུའི་དགེ་ལེགས་ས་གསུམ་
མའམ་འདོད་གཟུགས་དང་གཟུགས་མེད་ཀྱི་ཁམས་གསུམ་གྱི་འགྲོ་བ་རྣམས་ཀྱི་ཡིད་དེ་རྒྱུད་ཀྱི་དགའ་བའི་ཚལ་དུ་
218

༄༅། །པཎ་ཆེན་སྤྲུལ་སྐུའི་བརྟན་བཞུགས་ཊིཀྐ། །
ཆོས་ཆེར་བཞད་པ་སྟེ་ལེགས་པར་འཁྲུངས་པའི་དགའ་སྟོན་མྱོང་བར་ཤོག་ཅེས་སོ། ། འདིར་ཟེགས་མ་དང་བ་ཀུ་
ལ་དང་བཞད་པ་རྣམས་ལ་སྦྱོར་ཚུལ་མི་གསལ་བར་སྣང་ཡང་། གཞུང་གཞན་དུ་མེ་ཏོག་བ་ཀུ་ལ་ཞེས་པ་པདྨའི་
རིགས་ཡིན་ཀྱང་ཉི་མས་ཁ་འབྱེད་མི་ནུས་པས། བུད་མེད་ཀྱི་ཁ་ཆུ་བཏབ་ནས་མེ་ཏོག་དེ་ཁ་འབྱེད་པར་བཤད་པ་
དང་བསྟུན་ན། དཔེའི་རབ་མངའ་ཟེགས་མའི་ཐིག་ཅེས་པ་བུད་མེད་ཀྱི་འགྲམ་ཆུའང་ཁ་ཆུའི་ཟེགས་མ་སྟེ།
དོན་ལ་འཕྲིན་ལས་ཀྱི་ཆ་ཤས་དང་སྦྱར། འཐུངས་པས་ཞེས་པ་ལ་ཁ་ཆུ་དེ་མེ་ཏོག་བ་ཀུ་ལ་དེར་བཏབ་པས་ཁ་
འབྱེད་པ་ལྟར། ཁོང་གི་གསུང་གི་འཕྲིན་ལས་ཞུགས་ནས་དོན་གཉིས་ཀྱི་འབྲས་བུ་འབྱུང་བ་བ་ཀུ་ལ་དེ་ཀུན་
དགའ་ར་བ་ལྟ་བུའི་སྐྱེད་ཚལ་དུ་འཁྲུངས་པ་ལྟར། ཁོང་གིས་ཆོས་བསྟན་པའམ་འཕྲིན་ལས་མཛད་པའི་དགེ་
ལེགས་གདུལ་བྱའི་རྒྱུད་ལ་འབྱུང་བ་རྣམས་སྦྱར་རོ། ། གཉིས་པ་ནི། འོད་མཚན་སྟོང་འབར་སོགས་རྐང་པ་
བཞི་སྟེ། འོད་མཚན་སྟོང་འབར་ཞེས་པ་ནི་ཞབས་སེན་འོད་ཆགས་ཞེས་པ་དང་འདྲ་སྟེ་ཞབས་ཀྱི་སེན་མོ་འོད་
འབར་བའི་མཚན་དང་ལྡན་པའི་དོན་ཏེ། བསྔགས་བརྗོད་ཀྱིས་སྟོང་ཞེས་པ་འོད་མང་པོ་འགྲོ་བའོ། ། ཞབས་
སེན་དེ་རིན་པོ་ཆེ་དབང་གི་རྒྱལ་པོ་ཡིད་བཞི་གྱི་ནོར་བུ་དང་སྦྱར་ནས་དེ་གྲངས་སམ་རྒྱུན་རིང་པའི་སྐྱེ་བ་ཀུན་ཏུ་
གདུལ་བྱའི་གཙུག་ཏོར་རྩེ་མོར་ནམ་ཡང་འབྲལ་བ་མེད་པར་བཀོད་ནས་བསྟེན་ཏེ་མཚོན་ཅིང་གསོལ་བ་བཏབ་
པས། གདུལ་བྱ་རྣམས་ལ་མངོན་མཐོ་མཐོ་རིས་དང་། ངེས་ལེགས་ཐར་བའི་དངོས་གྲུབ་མ་ལུས་བ་ཆར་ཆེན་པོ་
བཞིན་དུ་སྙིལ་བ་སྟེ་འབབ་པར་ཤོག་ཅིག་ཅེས་སོ། ། ཕྱེ་ན་ཞབས་སེན་དང་ནོར་བུ། ཞབས་སེན་གདུལ་བྱའི་སྤྱི་
བོར་བསྟེན་པ་དང་ནོར་བུ་སྤྱི་གཙུག་ཏུ་ཐོགས་པ། ཞབས་སེན་སྤྱི་བོར་བཟུང་སྟེ་མཆོད་ན་མངོན་མཐོ་ངེས་
ལེགས་འགྲུབ་པ་དང་ནོར་བུ་སྤྱི་བོར་བཅིངས་ནས་མཆོད་ན་དངོས་གྲུབ་ཆར་ལྟར་འབབ་པ་རྣམས་སྦྱར་བ་སྟེ།
འདི་གཉིས་ཀ་འཕྲིན་ལས་རྒྱས་པའི་སྨོན་ལམ་མོ། ། རྒྱན་འདི་རྣམས་ནི་བསྡུས་པའི་རྒྱན་དང་སྦྱར་བའི་གཟུགས་
ཅན་གྱི་རྒྱན་དུ་མཛད་འདུག་པས་གོ་མི་བདེ་བར་སྣང་བས་འགའ་ཞིག་དཔེ་རྒྱན་དང་སྦྱར་ནས་བཤད་དོ། ། ལྔ་
བ་མཛད་བྱང་ནི། ཞེས་བསྟན་པའི་བདག་པོ་པཎ་ཆེན་ཐམས་ཅད་མཁྱེན་གཟིགས་མཆོག་གི་སྤྲུལ་བའི་སྐུ་རྗེ་
བཙུན་བློ་བཟང་དཔལ་ལྡན་ཡེ་ཤེས་ཀྱི་ཞབས་བརྟན་འདི་ནི། གྲྭ་ས་ཆེན་པོ་གསུམ་དང་རྒྱུད་སྟོད་སྨད་ཀྱི་དཔོན་
སློབ་རྣམ་པས་མགྲིན་གཅིག་ཏུ་བསྐུལ་བ་ལ་བརྟེན་ནས། ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་
མཚོས་སྦྱར་བའོ་ཞེས་པ་ནི་གོ་སླའོ། ། ཞེས་པཎ་ཆེན་ཐམས་ཅད་མཁྱེན་པ་ཆེན་པོའི་སྤྲུལ་སྐུའི་བརྟན་བཞུགས་
གསར་བརྩམ་གྱི་ཊིཀྐ་འདི་ནི། བཤད་སྒྲུབ་མིང་ཅན་གྱིས་ལག་དལ་གྱིས་དད་པས་སྦྱར་ན། ཤོ་ཚང་དཀའ་བཅུས་
པར་དུ་བསྒྲུབས་སོ། ། མངྒ་ལཾ། །
219

༄༅། ། བགེགས་གཏོར་དང་། དཀར་གཏོར་
གཏོང་ཚུལ་བཞུགས་སོ། །
ན་མོ་བཛྲ་པཱ་ཎི་ཡེ། ནད་པ་དང་ལམ་གེགས་སེལ་བའི་ཆེད་དུ་བགེགས་གཏོར་གཏོང་བ་ལ། གཏོར་མ་བྱ་
ཚུལ་ནི། སྤྱིར་གཏོར་མ་གསུམ་དང་། ཏིང་ལོ་ཆང་བུ་དང་བཅས་པ་བྱེད་པ་གཅིག་དང་། རིལ་བུ་ཙམ་བྱེད་པ་
གཅིག་དང་། གཏོར་མ་གཅིག་ཙམ་བྱེད་པ་དང་། གཏོར་མ་གཅིག ཏིང་ལོ་གཅིག ཆང་བུ་དང་བཅས་བྱེད་པ་
དང་། དེའི་སྟེང་དུ་ཤ་ཆང་ལ་ཕུག་འབྲས་བུ་སྣ་ཚོགས་དང་བཅས་བྱེད་པ་དང༌། ཡང་ངར་མི་ཆང་བུ་མཐེབ་ཀྱུ་
དང་བཅོམ་བྱེད་པ་སོགས་ལུགས་མང་ཡང་འདིར་གཏོར་མ་གཅིག་དང་ཏིང་ལོ་གཅིག་ཆང་བུ་མཐེབ་ཀྱུ་དང་
བཅས་པ་དང་། འདོད་ན་ངར་མི་ཆང་བུ་མཐེབ་ཀྱུ་དང་བཅས་པའང་སྟ་གོན་བྱས་ནས། རང་ཉིད་ལྷའི་རྣལ་
འབྱོར་ལ་གནས་པ་ཡིན་ན་དེའམ། མིན་ན་རྟ་མགྲིན་ནམ། ཕྱག་རྡོར་རམ། ཧཱུྃ་མཛད་ལྟ་བུར་སྐད་ཅིག་གིས་
བསྐྱེད་དེ། གཏོར་མ་བསྔོ་ཚུལ་ལ་རྒྱུས་བསྡུས་གཉིས་ལས། དང་པོ་ནི། རང་གི་ཐུགས་ཀའི་ཧཱུཾ་ལས་འོད་ཟེར་
འཕྲོས། ཁྲོ་བོའི་ཚོགས་དཔག་ཏུ་མེད་པ་མདུན་གྱི་ནམ་མཁར་སྤྱན་དྲངས། ཨོཾ་བཛྲ་མ་ཧཱ་ཀྲོདྷ་རཱ་ཛཱ་ས་པཱ་རི་
ཝར་བཛྲ་སམཱ་ཛ༔ དེ་ནས་སྤྱི་འགྲོ་ལྟར་བྱེད་ན། ཡེ་ཤེས་བསྐལ་བའི་མེ་ལྟར་འབར་བའི་འོད། ། ནས་བགེགས་
ཀྱི་དགྲ་ལ་ཕྱག་འཚལ་བསྟོད། ། ཅེས་པའི་བར་བྱ།ཡང་ ༀ་བཛྲ་མ་ཧཱ་ཀྲོདྷ་རཱ་ཛཱ་ས་པཱ་རི་ཝར་ཨགྷཾ་བྲ་ཏཱི་ཙྪ་ཧཱུཾ་
སཱཧཱནས་ཤཔྟའི་བར་གྱིས་མཆོད་ལ། ཧཱུྃ་འཇིགས་པའི་ཧཱུཾ་སྒྲ་ངེས་སྒྲོགས་ཤིང༌། ། ནས་བགེགས་ཀྱི་དགྲ་ལ་ཕྱག་
འཚལ་བསྟོད། ། ཅེས་བསྟོད་ནས།རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། སྦྱིན་པའི་བདག་པོ་མི་ནོར་
འཁོར་དང་བཅས་པ་ཐམས་ཅད་ལ་གནོད་ཅིང་འཚེ་བར་བྱེད་པའི་གདོན་བགེགས་ཀྱི་རིགས་རྣམས་མདུན་དུ་
བཀུག་པར་གྱུར་བར་བསམས་ལ། གཏོར་མ་ཨ་མྲྀ་ཏ་བསངས། སྭ་བྷ་ཝས་སྟེང་བར་སྦྱངས། སྟོང་བའི་ངང་
ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱུ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་
པའི་བདུད་རྩིའི་རྒྱ་མཚོ་ཆེན་པོར་གྱུར་བར་བསམས་ཏེ།ཨོཾ་ཨཱ༔ ཧཱུྃ།ལན་གསུམ་མམ་བདུན་བརྗོད་དེ་བྱིན་གྱིས་
བརླབས་ནས། ཨོཾ་ཨ་ཀཱ་རོ་མུ་ཁཾ་སརྦདྷམཱ ཎི་ཨཱ་དྱ་ནུ་ཏཱནྣ་ཏོད་ཏ་ཨོཾ་ཨཱཿ ཧཱུྃ་ཕཊ་སྭཱཧཱ། ལན་བདུན་ནམ་གསུམ་
གྱིས་འབུལ།དེ་ནས་ཧཱུཾ་དཀྱིལ་འཁོར་ཆེན་པོའམ། ལ་ལ་ལྟར་ཁྲོ་བོ་ཆེན་པོས་གཞི་ཞེས་སོགས་སྤྱི་ལྟར་ངར་མི་ཡོད་
220

༄༅། ། བགེགས་གཏོར་དང༌། དཀར་གཏོར་གཏོང་ཚུལ། །
ཅིང་བསྐྱེད་པར་འདོད་ན། ཨོཾ་སྭཱ་བྷ་ཝས་སྟོང་བར་སྦྱངས། སྟོང་པའི་ངང་ལས་ངར་མི་ཕུང་ཁམས་སྐྱེ་མཆེད་
ཐམས་ཅད་ཡོངས་སུ་རྫོགས་ཤིང་། གཟུགས་དང་ལང་ཚོ་ཡོ་བྱད་ཕུན་སུམ་ཚོགས་པ་དང་ལྡན་པར་གྱུར། ཨོཾ་
ཡཿ ཧཱུཾ། ལན་གསུམ་གྱིས་བྱིན་གྱིས་བརླབས་ཏེ།ངར་མི་ཆང་བུ་དང་བཅས་པ་འདི་ནི་གདོན་བགེགས་ལ་སོགས་
པའི་གནོད་བྱེད་ཀྱི་རིགས་ཐམས་ཅད་རང་ལ་འབུལ་ལོ། ། བཞེས་ནས་ཀྱང་གནོད་འཚེའི་བསམ་སྦྱོར་ངན་པ་
ཐམས་ཅད་ཞི་ནས་བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པར་གྱུར་ཅིག ཅེས་བརྗོད་ནས། དེ་ནས་ཧཱུཾ་ང་
ནི་ཁྲོ་བོའི་རྒྱལ་པོ་སྟེ། ། འཇིག་རྟེན་ལྷ་འདྲེའི་ཚོགས་རྣམས་ལས། ། ང་ཡི་བཀའ་ལ་མི་ཉན་མེད། ། དེ་ཕྱིར་
གདོན་བགེགས་འཁོར་བཅས་ཁྱོད། ། ང་ཡི་བཀའ་ལས་ཉན་པར་རིགས། ། ཕུན་ཚོགས་འདོད་ཡོན་ལྔ་ལྡན་
པའི། ། བདུད་རྩི་རྒྱ་མཚོའི་གཏོར་མ་དང་། ། ཕུང་ཁམས་སྐྱེ་མཆེད་དབང་བོ་སོགས། ། རྫོགས་པའི་ངར་མི་
རྒྱན་ལྡན་བཅས། ། མཆོད་སྦྱིན་ཆེན་པོ་འདི་ཡོངས་ལ། ། གཞན་ལ་གནོད་འཚེ་མ་བྱེད་པར། ། རང་རང་སོ་
སོའི་གནས་སུ་སོང་། ། གལ་ཏེ་མི་འགྲོ་འདུག་བྱེད་ཅིང་། ། གནོད་པའི་བསམ་སྦྱོར་མི་གཏོང་ན། ། གསང་
བདག་ཕྱག་ན་རྡོ་རྗེ་དང་། ། རྟ་མགྲིན་དབང་གི་རྒྱལ་པོ་སོགས། ། ཁྲོ་རྒྱལ་ལྷ་ཚོགས་ཐུགས་ཁྲོས་ནས། ། སྐུ་
ལས་འཕྲོས་པའི་མེ་དཔུང་དང་། ། རྡོ་རྗེའི་མཚོན་ཆ་འབར་བ་ཡིས། ། བརླག་པར་འགྱུར་བ་གདོན་མི་ཟ། །
ན་མོ་སངས་རྒྱུས་ཀྱི་བདེན་པ་དང་། ཆོས་ཀྱིxདགེ་འདུན་གྱིxཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་བཀའ་
xཆོས་སྐྱོང་སྲུང་མ་རྣམས་ཀྱིx། འཇིགས་མཛད་ཁྲོ་རྒྱལ་ལྷ་ཚོགས་འཁོར་དང་བཅས་པ་རྣམས་ཀྱི་བདེན་པ་དང་
མཐུ་སྟོབས་ནུས་པའི་སྟོབས་ཀྱིས། གནོད་བྱེད་གདོན་བགེགས་ཀྱི་རིགགས་རྣམས་མཆོད་སྦྱིན་གྱི་གཏོར་མ་འདི་
བཞེས་ནས་རང་རང་སོ་སོའི་གནས་སུ་སོང་ཞིག གལ་ཏེ་མི་འགྲོ་ན་ཁྲོ་བོ་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་
སྲེག་ཅིང་རྣམ་པར་འཇོམས་པ་གདོན་མི་ཟའོ། ། ཨོཾ་སུམ་བྷ་ནི་སོགས་བརྗོད་ཅིང་། ཡུངས་ཀར་གྱིས་བྲབ། གུ་
གུལ་དང་སྤོས་དཀར་སོགས་ཀྱིས་བདུག་ཅིང་། རོལ་མོའི་སྒྲ་བྱ་བའམ་ཐལ་མོ་རྡེབ་བོ། ༼བསྡུས་པ་བྱ་ན༑ ལྷའི་
ང་རྒྱལ་ གྱིས་ གཏོར་མ་སྔར་ལྟར་བྱིན་གྱིས་བརླབས་ཏེ་ཕུལ་ནས། མཐར་བདེན་བརྗོད་བྱས་པས་ཀྱང་འགྲུབ་
བོ། ། ཡང་དཀར་གཏོར་བྱ་ཚུལ་ནི། གཏོར་མ་ཟླུམ་པོ་སྐེད་དཀྲིས་སམ། པད་འདབ་ཅན་བྱ་བའམ་ཡིན་ཀྱང་
རུང་སྟེ། གཏོར་ཟླུམ་དང་རིལ་བུས་ཀྱང་འགྲུབ་པའི་སྐབས་ཡོད་པའོ། ། བསྔོ་ཚུལ་ཡང་སྤྱིར་ལྷ་ཀླུ་གཞི་བདག་
སོགས་ལ་བསྔོ་བ་དང་། སྒེར་དུ་དམིགས་ནས་འབུལ་བའི་ཚུལ་གཉིས་ལས། འདིར་བག་མ་གཏོང་ལེན་ལྟ་བུའི་ཚེ་
འབུལ་བའི་དབང་དུ་བྱས་ཏེ་མདོར་བསྡུས་བརྗོད་ན། གཏོར་མའི་མཐར་མཐེབ་ཀྱུ་དང༌། འདོད་ན་ཟུར་དུ་ངར་
མི་ཏིང་ལོ་ཆང་བུ་དང་བཅས་པ་འཇོག་པའི་ལུགས་ཀྱང་བྱེད་པ་དེ་ལྟར་བྱས་ལ་གཏོར་མ། ཨ་མྲྀ་ཏས་བསངས་སུ་
221

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བྷཱ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་
བྱུང་བའི་གཏོར་མ་ཁ་དོག་དྲི་རོ་རེག་བྱ་ནུས་པ་ཕུན་སུམ་ཚོགས་པ་དང་ལྡན་པའི་བདུད་རྩི་རྒྱ་མཚོ་ཆེན་པོར་གྱུར་
པར་བསམས་ལ། ཨོཾ་ཨཱཿ ཧཱུཾ། ལན་གསུམ་བརྗོད། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ།
ལན་གསུམ་ནས་བརྒྱའི་བར་ཅི་རིགས་ཀྱི་འཕུལ་ནས།དེ་བཞིན་གཤེགས་པ་རྒྱལ་བ་རིན་ཆེན་མང་ལ་ཕྱག་འཚལ་
ལོ། ། དེ་བཞིན་གཤེགས་པ་གཟུགས་མཛེས་དམ་པ་ལ + དེ་བཞིན་གཤེགས་པ་སྐུ་འབྱམས་ཀླས་ལ + ། དེ་
བཞིན་གཤེགས་པ་ཐུགས་འཇིགས་པ་ཐམས་ཅད་དང་བྲལ་བ་ལx། མཆོད་སྦྱིན་གྱི་གཏོར་མ་འདོད་པའི་ཡོན་
ཏན་ལྔ་དང་ལྡན་པ་འདི་ནི། ས་བདག་ལྷ་ཀླུ་གཞི་བདག་རྣམས་དང་། ལོ་ཟླ་ཞག་དུས་ཀྱི་ལྷ་རྣམས་དང་། ཁྱད་
པར་ཏུ་དེ་རིང་གི་དུས་འདིར་སྦྱིན་པའི་བདག་པོས། བག་མ་གཏོང་ལེན་བྱེད་པ་ལ་ཀོ་ལོང་སྡོམ་པའི་ས་བདག་ལྷ་
ཀླུ་གཞི་བདག་རྣམས་དང་། ཞག་དང་དུས་ཚོད་ལ་དབང་བྱེད་པའི་གཟའ་སྐར་དང་ས་བདག་གི་རིགས་རྣམས་
ལ་འབུལ་ལོ། ། མཆོད་དོ། ། བསྔོའོ་བཞེས་སུ་གསོལ། བཞེས་ནས་ཀྱང་བདག་དང་སྦྱིན་པའི་བདག་པོ་འཁོར་
དང་བཅས་པ་རྣམས་ཀྱིས་ལས་དང་བྱ་བ་ཅི་བྱས་པ་དང་། ཁྱད་པར་དུ་ཕར་མགྲོན་འགྲོ་ཉེས་པ་དང་། ཚུར་
མགྲོན་འོངས་ཉེས་པ་ལ་སོགས་ལ་ཀོ་ལོང་དང་ཕྲག་དོག་མ་མཛད་པར་བསམ་དོན་རྣམས་ཡིད་བཞིན་དུ་འགྲུབ་
པར་འགྱུར་བའི་གདོང་གྲོགས་བཟང་པོ་མཛད་དུ་གསོལ། བདག་གི་བསམ་པའི་སྟོབས་དང་ནི། ། ཞེས་སོགས་
བརྗོད་དོ། ། ངར་མི་ཡོད་ན་སྔར་ལྟར་བསྐྱེད་ནས། ། ཕུང་ཁམས་སྐྱེ་མཆེད་ཡོངས་སུ་རྫོགས་པའི་ངར་མི་འདི་ནི་
ས་བདག་ལྷ་ཀླུ་རྣམས་དང༌། གདོན་བགེགས་ལན་ཆགས་སུ་གྱུར་བ་རྣམས་ལ་གླུད་དུ་འབུལ་ལོ། ། བསྔོའོ། །
མཛེས་ལྡན་གྱི་གླུད་འདི་ལོངས་ལ། གནོད་འཚེའི་བསམ་སྦྱོར་ངན་པ་ཐམས་ཅད་སྤངས་ཏེ། ཕན་པ་དང་
བྱམས་པའི་སེམས་དང་ལྡན་པར་མཛད་དུ་གསོལ། ། ཡང་ན། གོང་གི་དེ་བཞིན་གཤེགས་པའི་མཚན་བརྗོད་
པའི་བར་དེར་འཇུག་པ་གཅིག་ཏུ་བྱ་ཞིང་། སྐབས་སུ་འབྲེལ་མ་འབྲེལ་ལྟོས་ལ་གལ་ཏེ། སྤྲོ་ན། མཛེས་པའི་རྒྱན་
ལྡན་ངར་མི་དང་། ། ཏིང་ལོ་ཆང་བུ་བཅས་པ་འདི། ། ཤར་ཕྱོགས་དྲི་ཟའི་གདོན་ལ་བསྔོ། ། བཞེས་ནས་
གནོད་པ་ཞི་བར་མཛོད། ། མཛེས་པའི ། ། ཏིང་ལོx། ། ལྷོ་ཕྱོགས་གཤིན་རྗེའི་གདོནx། ། བཞེས་ནས
x] ། མཛེས་པའིx། ། ཏིང་ལོ ། ། ནུབ་ཕྱོགས་ཀླུ་ཡིx། ། བཞེས་ནསx། ། མཛེས་པའིx། ། ཏིང་ལོx། །
Samsvl | x | = ax + BIỂN x 185fx| 1 số ang fax !
savax| | IỂNÂx 185fx 155 NA VA TIẾax | masax | MIẾNG
x། ། ཏིང་ལོ ། ། ནུབ་བྱང་རླུང་ལྷའིx། ། བཞེས་ནས ། ། མཛེས་པའིx། ། ཏིང་ལོ ། ། བྱང་ཤར་འབྱུང་
222

༄༅། ། བགེགས་གཏོར་དང་། དཀར་གཏོར་གཏོང་ཚུལ། །
བོའི་གདོནx། ། བཞེས་ནསx། ། མཛེས་པའིx] ༑ ཏིང་ལོ ། ། སྟེང་གི་ལྷ་ཡི་གདོན་ལx] ། བཞེས་ནས
x། ། མཛེས་པའི། ། ཏིང་ལོ། ། འོག་གི་ཀླུ་ཡི་གདོན ། ། བཞེས་ནས། ། མཛེས་པའི། ། ཏིང་ལོ། །
བགེགས་རིགས་སྟོང་ཕྲག་བརྒྱད་ཅུར་བསྔོ། ། བཞེས་ནས ། ། མཛེས་པའིx། ། ཏིང་ལོ ། ། གདོན་རིགས་
སུམ་བརྒྱ་དྲུག་ཅུར་བསྔོ། ། བཞེས་ནས ། ། མཛེས་པའི ། ། ཏིང་ལོ ། ། བྱིས་པའི་གདོན་ཆེན་བཅོ་ལྔར་
TẾT 1 số x 1 BIẾN TẦx 185 x 1 152 151 TETA TIỄ 1 Toán
ནསx། ། བདག་གི་བསམ་པའི་ཞེས་སོགས་བརྗོད་པར་བྱའོ། ། ཞེས་པ་འདི་དེ་བཞིན་གྱིས་བསྐུལ་བའི་ངོར་
བཤད་སྒྲུབ་མིང་ཅན་གྱིས་གཡར་ཁྲལ་དུ་བྲིས བཀྲ་ཤིས་པར་གྱུར་ཅིག།
223

༄༅། ། སྣང་བརྒྱུད་བཅའ་ཐབས་ཀྱི་རིམ་པ་བཞུགས་སོ། །
ན་མོ་མལླཱབཱི་ཡེ། འདིར་སྣང་བརྒྱད་ཀྱི་ཆོ་གའི་བཅའ་ཐབས་ཀྱི་རིམ་པ་བཤད་པ་ནི། འདིའི་བཅའ་
ཐབས་ལ་གཞི་ནས་མི་འདྲ་བ་འགའ་རེ་དང་། འདྲ་བ་ལའང་རྒྱས་བསྡུས་མི་འདྲ་བ་དང༌། རི་རབ་དང་མུ་ཁྱུད་
དང་པད་འདབ་དང་རེའུ་མིག་དང་འཁོར་ལོ་དང་རུས་སྦལ་ཡོད་མེད་དང་། དབུས་ཀྱིས་བདག་གང་ཡིན་མི་
འདྲ་བ་དང་། མགྲོན་གྱི་གྲངས་དང་གོ་རིམ་མི་འདྲ་བ་དང་། ལག་ལེན་བྱེད་ཚུལ་མི་ཐོད་པ་ལའང་རང་གི་དཔེ་
ཆ་ཉིད་དང་མཐུན་མི་མཐུན་སྣ་ཚོགས་སྣང་བ་ཐམས་ཅད་སུ་ཞིག་གིས་ཅིག་ཅར་དུ་བྱེད་པར་ནུས། འདིར་
བཅའ་ཐབས་ཇི་ལྟར་བྱ་བའི་ཚུལ་བཤད་པ་ལ། ཤིང་སྟེགས་སམ། ས་སྟེགས་གྲུ་བཞི་པ་མཐོ་དམན་ཇི་ལྟར་
མཚམས་པར་བྱས་པའི་སྟེང་དུ་རྡུལ་ཚོན་གྱིས་ཀྱང་རུང་མོད། འཇུག་པ་བདེ་བར་བྱེད་ན། རས་ཤོག་སོགས་ཀྱི་
སྟེང་དུ་ཆུ་ཤིང་སོགས་ཀྱིས་མཛེས་པར་བྱས་པའི་ནང་དུ་རྩིག་པ་གྲུ་བཞི་སྒོ་བཞི་བ། དེའི་ནང་དུ་རྒྱས་པར་ན་མུ་
ཁྱུད་བཅོ་བརྒྱད། འབྲིང་དགུ། བསྡུ་ན་དྲུག་པད་འདབ་དང་བཅས་པ། དེ་ཡང་དང་པོ་ལྟར་ན་མུ་ཁྱུད་རེ་རེ་
ལ་མགྲོན་གྱི་སྡེ་ཚན་གཞུང་ལྟར་ཡིན་ལ། གཉིས་པ་ལྟར་ན་སྡེ་ཚན་གཉིས་རེ་དང་། གསུམ་པ་ལྟར་ན་སྡེ་ཚན་
གསུམ་གསུམ་གྱི་ནང་དུ་རིམ་པར་བསྐྱེད། དེར་མ་ཟད། མུ་ཁྱུད་རིམ་པ་གཉིས་བྱས་པའི་ལྟེ་བར་བདག་གི་རྒྱལ་
པོ་འཁོར་བཅས་དང་། ཕྱི་མ་ལ་པད་འདབ་ཆེན་པོ་བརྒྱུད་བྱས་པའི་སྟེང་དུ་མགྲོན་རྣམས་ཕྱི་ནང་དུ་བྱས་ཏེ་རིམ་
པར་བསྐྱེད་དམ་བཀོད་ཀྱང་རུང་ལ། ས་བདག་སོགས་མགྲོན་གྱི་གཙོ་བོ་རྣམས་ཀྱི་གཟུགས་བརྙན་ཡོད་ན་ལེགས་
མོད། མེད་ན་བསྐྱེད་ཅིང་སྤྱན་དྲངས་ནས་བསྟིམ་པ་དེས་ཆོག་ཅིང་། གཟུགས་བརྙན་ཡོད་པར་བྱེད་ན་ནི། ཙ་
ཀལི་བྱས་ཏེ་བཙུགས་པས་ཀྱང་འཐུས་ལ། བར་དུ་འདེབས་པ་སོགས་ཀྱིས་ཀྱང་རུང་ངོ༌། ། གཟུགས་བརྙན་
གཞན་མ་གྲུབ་ནའང་། དབུས་ཀྱི་ས་བདག་ཡབ་ཡུམ་གཉིས་དང་། ཀླུ་སྤར་སྨེ་དང་ལོ་སྐོར་བཅུ་གཉིས་ཀྱི་ས་
བདག་རྣམས་ཡོད་ན་ལེགས་སོ། ། འབུལ་རྒྱུའི་རྫས་ནི་རྒྱས་པར་ན་ཆུ་གཉིས་ཉེར་སྤྱོད་ལ་ལེགས་པའི་འབུལ་རྫས་
ཐམས་ཅད། མགྲོན་གྱི་སྔ་ཚན་དང་མཉམ་པའི་གྲངས་དགོས་ནའང་། དེ་དཀའ་བས་དེ་རྣམས་ལས་སྣ་རེ་ཡན་
གང་འབྱོར་དང་། ཁྱད་པར་དུ་འབྲང་རྒྱས། འབྲུ་སྣ། དཀར་གསུམ མངར་གསུམ། ངར་གླུད་ཆང་བུ་
224

༄༅། ། སྣང་བརྒྱད་བཅའ་ཐབས་ཀྱི་རིམ་པ། །
མཐེབ་ཀྱུ། གསེར་སྐྱེམས་རྣམས་དང་ཉེར་སྤྱོད་རོལ་མོ་དགོས་སོ། ། བློ་གམ་གྲུ་གསུམ་ཟླུམ་པོ་གྲུ་བཞིའི་
དབྱིབས་ཅན་གྱི་འབྱུང་བཞིའི་གཏོར་མ་རྣམས་སྣོད་སོ་སོའམ་སྣོད་གཅིག་ཏུ་བཤམས་པས་ཀྱང་ཆོག་གོ ། སིལ་
སྙན་ནི། ད་ལྟ་ཕལ་ཆེར་བོན་སིལ་སྙན་དུ་གྲགས་པ་ཙམ་ལས་གཞན་བྱེད་པ་ཆེར་མ་དར་ཡང་། ཡུལ་དུས་ཀྱིས་
མི་ཁྲེལ་ན་སྒྲ་སྙན་གཞན་གྱིས་ཀྱང་རུང་ངོ་། ། གང་དུ་བཤམས་པ་ནི། རས་གཞི་སོགས་ཀྱི་སྟེང་དུ་མི་མཛེས་
ཤིང་དེ་ལ་གནོད་པས། དེ་ལ་མ་རེག་པའི་མཐར་བཀོད་ན་ལེགས་ཏེ། དཔེར་ན། དཀྱིལ་འཁོར་བཞིན་གྱི་
མཆོད་པ་རྣམས་དཀྱིལ་འཁོར་གྱི་མཐར་རམ་མདུན་དུ་དཀྱིལ་འཁོར་ལ་མ་རེག་པར་འགོད་པ་བཞིན་ནོ། །
མགྲོན་རྣམས་ཀྱི་མཐར་འབུལ་རྫས་བཤམས་འོས་པ་གང་ཤོངས་ཀྱི་མཐར་ད་ལྟ་བརྒྱ་བཞིའི་ཆོ་གའི་སྐབས་སུ་ཁ་
ཅིག་གིས་བྱེད་པ་ལྟར་ཤོག་དང་རས་སོགས་ཀྱི་ཡོལ་བ་གྲུ་བཞིར་བྱས་པའི་མཐའ་སྐོར་དུ་ཤིང་སྣ་དང་སྨུགས་མའི་
སྟེང་དུ་འདོད་ཡོན་ལྔ་དང་རྒྱལ་སྲིད་བདུན་དང་བཀྲ་ཤིས་རྟགས་བརྒྱད་དང་དར་འཕན་ཚོན་སྣ་ལྔའི་སྐུད་པ་
སོགས་བཏགས་ཏེ་བརྒྱན་པར་བྱས་ན་དེས་ཆོག་མོད། འདོད་ན་ཀ་བ་བཙུགས་ནས་གྲུ་བཞིར་བྱས་ཏེ་རྒྱན་དེ་
རྣམས་ཀྱིས་བརྒྱན་པར་བྱས་ཀྱང་ལེགས། དེ་མིན་བློ་དམན་ཁ་ཅིག་སྣང་བརྒྱད་མེན་ནམ་དོགས་པའོང་ངོ་། །
འདི་ལའང་སྟེང་དུ་ཐོག་དགོས་པའི་ངེས་པ་མེད་ཀྱང་། བྱེད་ན་སྟེང་དུ་ཐོག་ཁང་བརྩེགས་ཀྱི་རྣམ་པར་ན་ད་ལྟ་
སྒྲོམ་བྱ་བ་ན་ནི་མཛེས་པར་འགྱུར་རོ། ། ཆུ་གཉིས་ཉེར་སྤྱོད་སོགས་འགའ་ཞིག་ནི་དེའི་ནང་དུ་མི་རུང་དེའི་ཕྱི་
རོལ་ཏུ་བཤགས་པར་བྱ་དགོས་སོ། ། དེ་ཡང་སྦྱིན་བདག་གི་འབྱོར་བ་དང་། དལ་བྲེལ་གྱི་སྐབས་དང་བསྟུན་
ནས་བྱས་ཆོག་པས་ཕྱོགས་ལྷུང་དང་ཨུ་ཚུགས་ཀྱིས་གཅིག་བཟུང་བྱ་མི་དགོས་སོ། ། ས་བདག་སོགས་གདུག་པ་
ཅན་འགའ་ཞིག་རོ་བསྐྱལ་བ་དང་། དུར་འདེབས་པ་དང་། བག་མ་ལེན་པ་དང་། མཁར་ལས་བྱེད་པ་དང་།
གཏོར་མ་འཕེན་པའི་སྐབས་སུ་གདོང་ཐུག་བྱུང་ན་གནོད་པས། དེའི་ཚེ་ཏོག་གཟུངས། སྣང་བརྒྱད། ཀླུའི་
སྤང་སྐོར། མདོ་ཐིག་བཏོན་ན། ཀླུ་ས་བདག་གི་གནོད་པས་མི་ཚུགས་པར་བཤད་ལ། ཡང་རུས་སྤལ་ཁོག་པ།
རྟེན་གསུམ་བྱིན་ཅན། ། རྨ་བྱའི་མདོངས། ། མེ་ལོང་། སྟག་རས། གཟུགས་མོ; ། དར་ཚོན་སྣ་ལྔའི་མདའ་
དང་། གཡག་མགོ། མགྲོན་བུ། ལུག་གི་གཡང་གཞི། མཚོན་དུ། བྱང་མིག་དགུ་པ། སྦ་ལྕག་སོགས་གང་
ཐུབ་ས་བདག་ངན་པའི་ཕྱོགས་སུ་འཇོག་པའམ། བསྲུང་བྱ་དེའི་ལུས་ལ་བཅངས་ནས་དེ་དག་གིས་གནོད་མི་
ཐུབ་པར་བཤད་དོ། ། སརྦ་མངྒ་ལཾ། །
225

༄༅། ། བདག་བསྐྱེད་ཀྱི་རིམ་པ་བཞུགས་སོ། །
ན་མོ་གུ་རུ་མཀླུ་གྷོ་ཥཱ་ཡ། རྒྱལ་ཀུན་མཁྱེན་པའི་རང་གཟུགས་འཇམ་པའི་དབྱངས། ། ཐུགས་རྗེའི་
གཏེར་གྱུར་འཕགས་མཆོག་སྤྱན་རས་གཟིགས། ། མཐུ་སྟོབས་དབང་ཕྱུག་ལག་ན་རྡོ་རྗེའི་ཞབས། ། གུས་པས་
བསྟེན་ནོ་མཆོག་ཐུན་དངོས་གྲུབ་སྩོལ། ། དེ་ལ་འདིར་གཞན་དག་ལ་ཕན་པར་འདོད་པའི་བསམ་པས། ། སྣང་
བརྒྱད་དུ་གྲགས་པའི་ཆོ་ག་ཇི་ལྟར་འཚམ་པ་ཞིག་བརྗོད་པར་བྱ་སྟེ། འདི་ལའང་སྤྱི་བཅོས་དང་སྒོས་བཅོས་ཀྱི་
རིམ་པ་གཉིས་ཡོད་པ་ལས་རྩོམ་པ་པོ་ཐ་དད་པའི་དབང་གིས་དཔེ་འདྲ་མི་འདྲ་མང་དུ་སྣང་ཞིང་། དེ་ལ་ཕལ་
ཆེར་ནི་ཚིག་དོན་ཆེར་མ་འབྲེལ་བ་དང་། ལ་ལ་དགོས་ ཆེར་མེད་པའི་ལོ་རྒྱུས་མང་པོ་ཞིག་བརྗོད་པ་དང་།
འགའ་ཞིག་བཅའ་ཐབས་དང་ལག་ལེན་མི་མཐུན་པ་དང་། ཁ་ཅིག་དཔེ་སྣ་ཚོགས་བསྲེས་པའི་ཚིག་ཚོགས་མང་
ཞིང་ཟློས་པ་ཆེ་བ་དང་། གཞན་དག་ནི་ས་བདག་བྱེ་བྲག་པ་རེ་རེ་བཅོས་ནས་སྣང་བརྒྱད་བྱེད་པར་འདོད་པ་
སོགས་མི་འདྲ་བ་མང་པོ་སྣང་བ་ལས། འདི་ནི་སྤྱི་བཅོས་ཀྱི་དབང་དུ་བྱ་ཞིང་། དེ་ལ་སྒོས་བཅོས་ཀྱི་ཁ་བསྒྱུར་
དགོས་པའི་ཚུལ་འགའ་ཞིག་དང་བཅས་ཏེ་བཤད་པར་བྱའོ། ། འདི་ལ་གསུམ། སྔོན་འགྲོ། དངོས་གཞི།
མཇུག་གི་རིམ་པའོ། ། དང་པོ་བཅའ་ཐབས་ནི་ལོགས་སུ་ཤེས་པར་བྱ་ཞིང་། མདུན་བསྐྱེད་ཀྱི་སྔོན་དུ་བདག་
བསྐྱེད་བྱ་དགོས་པ་ཡིན་ཏེ། དེ་ཡང་སྤྱིར་འཇམ་དབྱངས། སྤྱན་རས་གཟིགས། ཕྱག་རྡོར། བདུད་རྩི་འཁྱིལ་
བ་རྣམས་གང་བྱས་ཀྱང་རུང་བས། ཤེས་ན་སྐབས་བསྟུན་གྱིས་བྱ་ལ། འདིར་ཕྱག་རྡོར་ལ་བརྟེན་པའི་དབང་དུ་
བྱས་ན། སྐད་ཅིག་དཀྲོང་བསྐྱེད་ཀྱང་རུང་མོད། ཁྱད་ཡོད་པར་སྔོན་དུ་སྐྱབས་འགྲོ་སེམས་བསྐྱེད་ཚད་མེད་
བཞི་སོགས་སྤྱི་འགྲོ་ལྟར་བྱས་ཏེ། ཨོཾ་སྭ་བྷཱ་ཝས་སྟོང་བར་སྦྱངས། སྟོང་བའི་ངང་ལས་པཾ་ལས་སྣ་ཚོགས་པདྨ་དང་
རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱུཾ་ཡིག་སྔོན་པོ། ། དེ་ལས་འོད་ཟེར་འཕྲོས།
འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་བ་ལས། རང་ཉིད་དཔལ་ཕྱག་ན་རྡོ་རྗེ་
ཕྱག་གཡས་རྡོ་རྗེ་རྩེ་ལྔ་བ་ནམ་མཁའ་ལ་འཕྱར་ཞིང་། གཡོན་ཐུགས་ཀར་བསྡིགས་མཛུབ་མཛད་པ། ཞལ་
གདངས་ནས་མཆེ་བ་བཞི་གཙིགས་ཤིང་སྤྱན་གསུམ་དང་ལྡན་པའི་ཁྲོ་གཉེར་དབྲལ་བར་བསྡུས་པ། སྨིན་མ་དང་
226

g! ། བདག་བསྐྱེད་ཀྱི་རིམ་པ། །
སྨ་ར་དམར་སེར་འབར་ཞིང་། དབུ་སྐྲ་ཁམ་སེར་གྱེན་དུ་བརྗེས་ལ། སྦྲུལ་དང་རིན་པོ་ཆེས་བརྒྱན་ཅིང་དང་སྔོན་
པོས་སྟོད་གཡོགས་དང་། སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམས་ཞིང་གཡོན་བརྐྱངས་
པའི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། དེའི་སྤྱི་བོར་ཨོཾ་དཀར་པོ། ། མགྲིན་
པར་ཨཱུ དམར་པོ། ། ཐུགས་ཀར་ཧཱུཾ་སྔོན་པོ། ། ཐུགས་ཀའི་ཧཱུཾ་ལས་འོད་ཟེར་འཕྲོས། ། ལྕང་ལོ་ཅན་ནས་
གསང་བའི་བདག་པོའི་ཡེ་ཤེས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས།
ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་
སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་
རྣམས་ཀྱི་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་ཨ་བྷེ་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ།
ཞེས་གསུངས་ཤིང་། སྤྱི་བོ་ནས་དབང་བསྐུར། ལུས་གང་། དྲི་མ་དག ཆུའི་ལྷག་མ་སྤྱི་གཙུག་ཏུ་གནས་པ་
ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར་པར་བསམས། མཆོད་པ་སྒེར་དུ་ཡོད་ན། ཨོཾ་བཛྲ་ཨ་
ཀྲྀ་ཏ་ནས་ཧཱུྃ་ཕཊ་ཀྱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་
ཆེ་བ་རྣམས་ཀྱི་ནང་དུ་ཨོཾ་འོད་དུ་ཞ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས།
མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར།
ཨོ་ཨཧཱུྃ་ཨཱ༔ ཧཱུྃ། དེ་བཞིན་དུ་སྦྱར་ཏེ། པཱ་ཏྱཾ། བུཊྚེ། དྷུ་པེ། ཨ་ལོ་ཀེ། གནྡྷེ། ནི་ཝི་ཏེ། ཤཔྟ་ཨཱཿ ཧཱུྃགིས་
བྱིན་གྱིས་བརླབས་ཏེ།ཨོཾ་བཛྲ་པཱ་ཎི་ཨནྡྷཾ་པྲ་ཏཱ་ཙྪ་ཧཱུཾ་སྭཱཧཱ། ནས་ཤཔྟ་པྲ་ཏཱི་ཙྪ་ཧཱུཾ་སྭཱཧཱའི་བར་ཀྱིས་མཆོད་ལ། ལྕང་
ལོ་ཅན་གྱི་གནས་མཆོག་ཞེས་སོགས་ཀྱིས་བསྟོད། དེ་ནས་རང་གི་ཐུགས་ཀའི་ཉི་མ་ལ་གནས་པའི་ཧཱུཾ་ཡིག་གི་
མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཐམས་ཅད་ཀྱི་མཐུ་སྟོབས་
བྱིན་བརླབས་ཐམས་ཅད་བསྡུས་ནས་སྔགས་འཕྲེང་ལ་ཐིམ་པར་གྱུར་བར་བསམས་ལ། ཨོཾ་བཛྲ་པཱ་ཎི་ཧཱུྃ་དམ་ཕཊ་
དང་བཅས་པ་ཅི་འགྲུབ་བཟླ། མཐར་ཡིག་བརྒྱ་དང་། མཆོད་བསྟོད་བྱས་ན་ལེགས་སོ། ། སརྦ་མངྒ་ལཾ། །
227

༄༅། ། འཇིག་རྟེན་པའི་མདུན་བསྐྱེད་ཇི་ལྟར་
བྱ་བའི་ཚུལ་བཞུགས་སོ། །
འཕགས་པ་འཇམ་དཔལ་ལ་ཕྱག་འཚལ་ལོ། ། གཉིས་པ་འཇིག་རྟེན་པའི་མདུན་བསྐྱེད་ཇི་ལྟར་བྱ་བའི་
ཚུལ་ལ་ལྔ། དང་པོ་བསྐྱེད་པ། སྤྱན་དྲངས་ནས་བཞུགས་སུ་གསོལ་བ། ། ཕྱག་འཚལ་བ། མཆོད་པའི་རིམ་པ་
ཇི་ལྟར་བྱ་བ། བསྟོད་ཅིང་གསོལ་བ་གདབ་པ་དང་འཕྲིན་ལས་བཅོལ་བའོ། ། དང་པོ་ནི། སྤྱིར་ལུགས་མི་འདྲ་
བ་འགའ་རེ་སྣང་ཡང་། འདིར་ཇི་ལྟར་བྱ་བའི་ཚུལ་ནི། བདག་བསྐྱེད་ཀྱི་ལྷའི་རྣལ་འབྱོར་རྒྱུས་བསྡུས་ཅི་རིགས་
སྔོན་དུ་བཏང་བ་དེའི་ང་རྒྱལ་དང་ལྡན་པས་མདུན་གྱི་སྒྲུབ་གཞི་ལ་དམིགས་ཏེ། ཨོཾ་བཛྲ་ཨ་མྲྀ་ཏ་སོགས་ཀྱིས་
བསངས།སྭ་བྷཱ་ཝས་སྟོང་བར་སྦྱངས།སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ། ། དེའི་སྟེང་དུ་རཾ་
ལས་མེའི་དཀྱིལ་འཁོར་དམར་པོ། ། དེའི་སྟེང་དུ་པཾ་ལས་ཆུའི་དཀྱིལ་འཁོར་དཀར་པོ། ། དེའི་སྟེང་དུ་ལོ་ལས་
སའི་དཀྱིལ་འཁོར་སེར་པོ། ། དེའི་སྟེང་དུ་ཧཱུྃ་ལས་རི་རབ་གྲུ་བཞི་བ། དེའི་སྟེང་དུ་ཧཱུཾ་ལས་རིན་པོ་ཆེའི་གཞལ་
ཡས་ཁང་གྲུ་བཞི་སྒོ་བཞི་བར་རྒྱན་སྣ་ཚོགས་པས་སྤྲས་པ། མཐའ་བསྐོར་དུ་དཔག་བསམ་གྱི་ཤིང་། སྨན་ལྗོངས།
རྫིང་བུ། ལྷ་མིའི་ཡོ་བྱད་ཀྱི་བཀོད་པས་མཛེས་པར་བྱས་པ། དེའི་སྟེང་དུ་གུར། བླ་ཕྱེ། འཕན་གདུགས་རྒྱལ་
མཚན་ལ་སོགས་པས་བརྒྱན་པ། དེའི་ནམ་མཁའ་ལ་སྤྲིན་གྱི་ཕུང་པོ་ལས་རིན་པོ་ཆེ་དང་བདུད་རྩིའི་ཆར་
འབེབས་པ། གཞལ་ཡས་ཁང་གི་ནང་དུ་མུ་ཁྱུད་པད་གདན་དང་བཅས་པ་དུ་མས་བསྐོར་བའི་དབུས་ཀྱི་ལྟེ་བར་
འཁོར་ལོ་སེར་པོ་རྩིབས་བརྒྱད་པ། དེའི་ལྟེ་བར་ཀཾ་ལས་གསེར་གྱི་རུས་སྦལ་གན་རྐྱལ་དུ་གནས་པའི་མགོ་རི་རབ་
ཀྱི་ལྷོར་བསྟེན་པ། དེའི་ལྟེ་བར་བོ་ལས་པདྨ། དེའི་ལྟེ་བར་ཧྥེ་སེར་པོ་ལས་ས་བདག་གི་རྒྱལ་པོ་ཆེན་པོ་གསེར་
མདོག་ཅན། ཞལ་གསུམ་ཕྱག་བཞི་བའི་དང་པོ་གཉིས་འཁོར་ལོ་དང་། འོག་མ་གཉིས་རི་རབ་འཛིན་པ།
ཞབས་སྐྱིལ་ཀྲུང་གིས་བཞུགས་པ། དེའི་མདུན་དུ་སའི་ལྷ་མོ་སེར་མོ་ཕྱག་གཉིས་བུམ་པ་འཛིན་པ། ཤར་དུ་ཤིང་
ཁམས་ཀྱི་རྒྱལ་པོ་སྟག་མགོ་ཅན་སྔོན་པོ་གཡས་ལྗོན་ཤིང་། མདུན་དུ་ཡུམ་སྔོ་སྐྱ་ཡོས་མགོ་ཅན། ལྷོར་མེ་ཁམས་
ཀྱི་རྒྱལ་པོ་རྟ་མགོ་ཅན་དམར་པོ་མེ་རི། ཡུམ་དམར་སྐྱ་སྦྲུལ་མགོ་ཅན། ནུབ་ཏུ་ལྕགས་ཁམས་ཀྱི་རྒྱལ་པོ་སྤྲེལ་
228

༄༅། ། འཇིག་རྟེན་པའི་མདུན་བསྐྱེད་ཇི་ལྟར་བྱ་བའི་ཚུལ། །
མགོ་ཅན་སྔོན་པོ་རལ་གྲི། ཡུམ་མཐིང་སྐྱ་བྱའི་མགོ་ཅན། བྱང་དུ་ཆུ་ཁམས་ཀྱི་རྒྱལ་པོ་བྱི་མགོ་ཅན་བུམ་པ།
ཡུམ་སྔོ་སྐྱ་ཕག་མགོ་ཅན་ཏེ་ཡུམ་བཞི་ཀའང་རུ་དར་འཛིན་ཅིང་། ཡབ་རྣམས་ཀྱི་གཡོན་པས་རུ་དར་འཛིན་
པའོ། ། ཤར་ལྷོར་འབྲུག་མགོ་ཅན། ལྷོ་ནུབ་ཏུ་ལུག་མགོ་ཅན། ནུབ་བྱང་དུ་ཁྱི་མགོ་ཅན། བྱང་ཤར་དུ་གླང་
མགོ་ཅན་ཏེ་བཞི་ཀའང་སེར་པོ་རི་རབ་འཛིན་པ། དེའི་ཕྱི་རོལ་གྱི་ཤར་དུ་ས་བདག་གི་རྒྱལ་པོ་ཐེ་སེ། ལྷོར་ཙང་
ཀུན་ཆེན་པོ། ། ནུབ་ཏུ་ཧང་ཕན། བྱང་དུ་བིའུ་འབྱིན། ཤར་ལྷོར་གིའུ་ཐེན་པོ། ། ལྷོ་ནུབ་ཏུ་ས་འཛིན་ལག་
པ་ཆེན་པོ། ། ནུབ་བྱང་དུ་ལྟོ་འཕྱེ་ཆེན་པོ། ། བྱང་ཤར་དུ་ས་བདག་གླང་མགོ་ཅན། དེ་དག་གི་འཁོར་གནམ་
ཁྱི་ཟིན་ཕུང་པི་ལིང་ལ་སོགས་པ་འཁོར་དང་བཅས་པའོ། ། དེའི་ཕྱི་རོལ་གྱི་ཤར་དུ་སྟག་སྐྱ་བོ། ། ལྷོར་འབྲུག་
སྔོན། ནུབ་ཏུ་བྱ་དམར། བྱང་དུ་རུས་སྦལ་ནག་པོ། ། ཡང་ཤར་དུ་ཤིང་གི་ལྷ་མོ། ། ལྷོར་མེའི་ལྷ་མོ། ། ནུབ་
ཏུ་ལྕགས་ཀྱི་ལྷ་མོ། ། བྱང་དུ་ཆུའི་ལྷ་མོ། ། མཚམས་བཞིར་སའི་ལྷ་མོ་བཞི་རྣམས་སོ། ། དེའི་ཕྱི་རོལ་གྱི་ཤར་དུ་
ལོའི་ས་བདག། ལྷོར་ཟླ་བའི་ས་བདག ནུབ་ཏུ་ཞག་གི་ས་བདག བྱང་དུ་དུས་ཚོད་ཀྱི་ས་བདག དེའི་ཕྱི་
རོལ་ཏུ་ཆ་ངེས་པ་ལ་སོགས་པའི་ལྷ་ཆེན་བརྒྱད་འཁོར་དང་བཅས་པ་དང་། དེའི་ཕྱི་རོལ་དུ་མཐའ་ཡས་ལ་སོགས་
པའི་ཀླུ་ཆེན་བརྒྱད་འཁོར་དང་བཅས་པ་དང་། དེའི་ཕྱི་རོལ་ཏུ་ཉི་མ་ལ་སོགས་པའི་གཟའ་ཆེན་བརྒྱུད་འཁོར་
དང་བཅས་པ་དང་། དེའི་ཕྱི་རོལ་ཏུ་བརྒྱ་བྱིན་ལ་སོགས་པའི་ཕྱོགས་སྐྱོང་བཅུ་འཁོར་བཅས། དེའི་ཕྱི་རོལ་ཏུ་
ཡུལ་འཁོར་སྲུང་ལ་སོགས་པའི་རྒྱལ་ཆེན་བཞི་འཁོར་བཅས། དེའི་ཕྱི་རོལ་ཏུ་ཛམྦྷ་ལ་ལ་སོགས་པའི་ནོར་ལྷ་
བརྒྱད་འཁོར་བཅས། དེའི་ཕྱི་རོལ་ཏུ་གཡུ་འབྲུག་སྔོན་པོ་ལ་ སོགས་པའི་གཉན་ཆེན་བརྒྱད་འཁོར་བཅས།
དེའི་ཕྱི་རོལ་ཏུ་ལི་ཁོན་ལ་སོགས་པའི་སྤར་ཁ་བརྒྱད་འཁོར་བཅས། དེའི་ཕྱི་རོལ་ཏུ་གཅིག་དཀར་ལ་སོགས་པའི་
སྨེ་བ་དགུ་འཁོར་བཅས། དེའི་ཕྱི་རོལ་ཏུ་སྟག་ཡོས་ལ་སོགས་པའི་ལོ་སྐོར་བཅུ་གཉིས་འཁོར་བཅས། དེའི་ཕྱི་
རོལ་ཏུ་གཞུ་ལ་སོགས་པའི་ཁྱིམ་ལྷ་བཅུ་གཉིས་འཁོར་བཅས། དེའི་ཕྱི་རོལ་ཏུ་ཤིང་བྱི་ལ་སོགས་པའི་ལོ་རྒན་དྲུག་
ཅུའི་ས་བདག་འཁོར་བཅས། དེའི་ཕྱི་རོལ་ཏུ་སྨིན་དྲུག་ལ་སོགས་པའི་རྒྱུ་སྐར་ཉེར་བརྒྱད་དང་། གཟའ་སྐར་གྱི་
རིགས་འཁོར་བཅས། དེའི་ཕྱི་རོལ་ཏུ་ཡུལ་འདིར་གནས་པའི་ས་བདག་ལྷ་ཀླུ་གཞི་བདག་རྣམས་དང༌། ཁྱད་
པར་དུ་སྦྱིན་བདག་མི་ནོར་འཁོར་དང་བཅས་པ་ལ་ཕན་གནོད་བྱེད་པའི་ས་བདག་ཀླུ་གཉན་གྱི་ཚོགས་དང་བཅས་
པས་བསྐོར་བར་གྱུར་བར་བསམ་མོ། ། བསྡུ་ན་གཞན་སྔར་ལྟར་ལ།ལོ་ཟླ་ཞག་དུས་ཀྱི་ལྷ། ལྷ་ཆེན་བརྒྱད། ཀླུ་
ཆེན་བརྒྱད། གཟའ་ཆེན་བརྒྱད། ཕྱོགས་སྐྱོང་བཅུ། རྒྱལ་ཆེན་བཞི། ནོར་ལྷ་བརྒྱད། གཉན་ཆེན་བརྒྱད།
སྤར་ཁ་སྨེ་བ་ལོ་སྐོར་གྱི་ལྷ། རྒྱུ་སྐར་ཉེར་བརྒྱད་དང་། ཡུལ་ཕྱོགས་འདིར་གནས་པའི་ས་བདག་ཀླུ་གཉན་འཁོར་
229

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་བཅས་པའོ། ། ཞེས་བྱས་ཀྱང་རུང་སྟེ། ཞལ་ནང་དུ་ཕྱོགས་པའོ། ། ས་བདག་གི་མངོན་རྟོགས་པ་མི་འདྲ་བ་
སྣང་ཡང་འདིར་གཅིག་གི་དབང་དུ་བྱས་པ་སྟེ། དེ་རྣམས་ཕལ་ཆེར་ངོ་བོ་གཅིག་ལ་ལྡོག་པ་ཐ་དད་ཙམ་མོ། །
གཉིས་པ་ལ། སྤྱན་འདྲེན་ཅུང་ཟད་རྒྱས་པ་ནི། དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་
གི་ཐུགས་གའི་ཧཱུྃ་ལས་འོད་ཟེར་འཕྲོས། ཕྱོགས་བཅུའི་འཇིག་རྟེན་གྱི་ཁམས་ན་གནས་པའི་ས་བདག་གི་རྒྱལ་བོ་
རྣམས་དང་ལྷ་ཀླུ་སྡེ་བརྒྱད་ལ་སོགས་པའི་འཇིག་རྟེན་སྐྱོང་བ་ཐམས་ཅད་གནས་འདིར་སྤྱན་དྲངས། དྲི་ཞིམ་
པོའི་སྤོས་ཐོགས་པའམ་བསྲེགས་འདུག་བྱ་ཞིང་དྲིལ་བུའམ་སིལ་སྙན་གྱི་སྒྲ་དང་བཅས་ཏེ་འདི་སྐད་དོ། ། ཧཱུྃ།
དད་པ་དང་ནི་དམ་ཚིག་གིས། ། ཚུར་གཤེགས་ཚུར་གཤེགས་མགྲོན་གྱི་ཚོགས། ། བྱམས་དང་སྙིང་རྗེ་ཐུགས་
བསྐྱེད་དེ། ། མཆོད་པའི་གནས་འདིར་གཤེགས་སུ་གསོལ། ། ཞེ་སྡང་གདུག་པའི་སེམས་ཀྱིས་མ་འབྱོན་ཞིག།
ཁྲོ་གཏུམ་ང་རོའི་ཚུལ་གྱིས་མ་འབྱོནxགཞན་ལ་འཚེ་བའི་ཐུགས་ཀྱིས་མ་ཕན་ཚུན་མི་མཐུན་ཡིད་ཀྱིས་མxདགའ་
དང་མགུ་བའི་ཐུགས་ཀྱིས་འདིར་བྱོན་ཞིག། ཞི་དང་དུལ་བའི་ཚུལ་ གྱིསxགཞན་ལ་ཕན་འདོད་ཡིད་ཀྱིས
xབཅོལ་བའི་འཕྲིན་ལས་བསྒྲུབ་ཕྱིརxཐུབ་བསྟན་སྲུང་བའི་ཆེད་དུxསྦྱིན་བདག་གནོད་པ་ཟློག་ཕྱིརxའདོད་
རྒྱའི་ཡོ་བྱད་བཞེས་ཕྱིར༔དངོས་གྲུབ་མ་ལུས་སྩོལ་ཕྱིར་འདིར་བྱོན་ཞིག།ཀྱི་དབུས་ཀྱི་ས་བདག་རྒྱལ་པོ་གསེར་
མདོག་ཅན། ། ས་རྣམས་ཀུན་ལ་དབང་བསྒྱུར་རྒྱལ་པོ་ཆེ། ། བཙུན་མོ་ས་བདག་ལྷ་མོ་བརྟན་མར་བཅས། །
སྤྱན་འདྲེན་མཆོད་པའི་གནས་འདིར་གཤེགས་སུ་གསོལ། ། ཕྱོགས་བཞིའི་ས་བདག་སྟག་སྤྲུལ་སྤེལ་བྱའི་མགོ།
ཡོས་རྟ་བྱི་བའི་མགོ་ཅན་ཡུམ་བཞི་དང༌། ། འབྲུག་ལུག་ཁྱི་དང་གླང་གི་མགོ་ཅན་རྣམས། ། སྤྱན་འདྲེན་མཆོད་
པའི་ས་བདག་ཀུན་གྱི་རྒྱལ་པོ་ཐེ་སི་དང་། ། འཁོར་གཙོ་ཙང་ཀུན་ཏང་ཕན་བེའུ་འབྱིན། ། གིའུ་ཐེན་ས་
འཛིན་ལྟོ་འཕྱེ་གླང་མགོ་ཅན། ། སྤྱན་འདྲེནxས་བདག་ཆེན་པོ་ཟིན་ཕུང་གནམ་ཁྱི་སོགས། ། གདུག་རྩུབ་ཆེ་
བའི་ས་བདག་ཐམས་ཅད་ཀྱང་། གདུག་པའི་སེམས་ཞི་བྱང་སེམས་ལྡན་གྱུར་ནས། ། སྤྱན་འདྲེནxསྟག་སྐྱ་
འབྲུག་སྔོན་བྱ་དམར་རུས་སྦལ་ནག། ཕྱོགས་ཀྱི་ས་བདག་ཆེན་པོ་བཞི་རྣམས་དང་། ། ཤིང་མེ་ལྕགས་ཆུ་
མཚམས་ཀྱི་ལྷ་མོ་རྣམས། ། སྤྱན་འདྲེནxལོ་ཟླ་ཞག་དང་དུས་ཚོད་ཐམས་ཅད་ལ། ། དབང་བྱེད་ས་བདག་རྒྱལ་
བོ་འཁོར་བཅས་དང་། ། ཚངས་པ་ལ་སོགས་ལྷ་ཆེན་བརྒྱུད་རྣམས་བྱང་། ། སྤྱན་འདྲེནxམཐའ་ཡས་ལ་སོགས་
ཀླུ་ཆེན་བརྒྱད་རྣམས་དང་། ། ཉི་མ་ལ་སོགས་གཟའ་ཆེན་བརྒྱད་པོ་དང་། ། བརྒྱ་བྱིན་ལ་སོགས་ཕྱོགས་སྐྱོང་
འཁོར་བཅས་རྣམས། ། སྤྱན་འདྲེནxཡུལ་འཁོར་སྲུང་སོགས་རྒྱལ་ཆེན་སྡེ་བཞི་དང་། ། ཛམ་བྷ་ལ་སོགས་
གནོད་སྦྱིན་ནོར་ལྷའི་ཚོགས། ། འབྲུག་སྔོན་ལ་སོགས་གཉན་ཆེན་བརྒྱད་དང་བཅས། ། སྤྱན་འདྲེན– ལོ་ཁོ་ན་
230

༄༅། ། འཇིག་རྟེན་པའི་མདུན་བསྐྱེད་ཇི་ལྟར་བྱ་བའི་ཚུལ། །
ལ་སོགས་སྤར་ཁའི་ས་བདག་བརྒྱད། ། གཅིག་དཀར་ལ་སོགས་སྨེ་བའི་ས་བདག་དགུ། ལོ་སྐོར་བཅུ་གཉིས་ས་
བདག་འཁོར་དང་བཅས། ། སྤྱན་འདྲེནxཁྱིམ་དང་ཚེས་ཀྱི་ས་བདག་ཐམས་ཅད་དང་། ། ཤིང་བྱི་ལ་སོགས་ལོ་
འགྲོས་དྲུག་ཅུའི་སྐོར། ། སྨིན་དྲུག་ལ་སོགས་རྒྱུ་སྐར་ཉེར་བརྒྱད་བཅས། ། སྤྱན་འདྲེནxཁྱད་པར་ཡུལ་འདིར་
གནས་པའི་ལྷ་ཀླུ་དང་། ། ས་བདག་གཞི་བདག་མ་ལུས་འཁོར་བཅས་དང༌། ། བདག་དང་སྦྱིན་བདག་མི་ནོར་
འཁོར་བཅས་ལ། ། ཕན་གནོད་བྱེད་པའི་ས་བདག་ཀླུ་གཉན་དང་། ། གཞན་ཡང་མགྲོན་དུ་འོས་པ་ཐམས་
ཅད་ཀྱང༌། ། མཆོད་སྦྱིན་ཆེན་པོའི་གནས་འདིར་མྱུར་བྱོན་ནས། ། ཕན་ཚུན་མི་མཐུན་མེད་པའི་སེམས་ཀྱིས་
ནི། ། རང་རང་དགྱེས་པའི་སྟན་ལ་བཞུགས་སུ་གསོལ། ། དྲིལ་བུའམ་སིལ་སྙན་སོགས་དཀྲོལ་ཏེ། ཨེ་ཧེ་ཧི་ཛ་
ཛཛ ཧཱུྃ་བཾ་ཧོ༔ རང་རང་གི་སྟན་ལ་དམ་ཚིག་པ་སོ་སོ་དང་གཉིས་སུ་མེད་པར་དགྱེས་བཞིན་དུ་བཞུགས་པར་
གྱུར། ཀ་མ་ལ་ཡེ་སྟེ། སྤྱན་འདྲེན་བསྡུ་ན། དབུས་ཀྱི་ས་བདག་གསེར་མདོག་ཅན། ། འཁོར་བཅས་གནས་
འདིར་གཤེགས་སུ་གསོལ། ། ཐེ་སེ་རྒྱལ་པོ་འཁོར་བཅས་རྣམས། ། མཆོད་པའི་གནས་འདིར་གཤེགས་སུ་
གསོལ། ། ཕྱོགས་མཚམས་ས་བདག་འཁོར་བཅས་རྣམས། ། མཆོད་པའིx། ། ལོ་ཟླ་ཞག་དུས་ས་བདག་
རྣམས། ། མཆོད་པའི། ། ལྷ་ཆེན་ཀླུ་ཆེན་གཟའ་ཆེན་བརྒྱད། ། མཆོད་པའིx། ། ཕྱོགས་སྐྱོང་རྒྱལ་ཆེན་ནོར་
ལྷ་རྣམས། ། མཆོད་པའིx། ། གཉན་ཆེན་སྤར་ཁ་སྨེ་བའི་ལྷ། ། མཆོད་པའི༼ལོ་སྐོར་བཅུ་གཉིས་རྒྱུ་སྐར་
བཅས། ། མཆོད་པའིx། ། ཡུལ་འདིར་གནས་པའི་ས་བདག་རྣམས། ། མཆོད་པའིxཞེས་བྱས་ཀྱང་རུང་
ངོ༌། ། དེ་ནས་སྔོན་དུ་མཆོད་ཡོན་ཙམ་ཕུལ་ན་ལེགས་པས། ཨོཾ་བྷུ་མི་པ་ཏི་ས་པཱ་རི་ཝ་ར་ཨགྷཾ་པྲ་ཏི་ཙྪ་ཧཱུཾ་སྭཱཧཱ།ཞེས་
བརྗོད་ཅིང་ཐུན་མོང་དུ་ཕུལ: གསུམ་པ་ཕྱག་འཚལ་བ་གཉིས་ཀྱི་དང་པོ་ལ་མཆོད་པ་བྱིན་བརླབ་མདོར་བསྡུས་
བྱས་ཏེ། རྒྱས་པ་ལ་ཕྱག་འཚལ་བ་དང་ལྷན་ཅིག་མཆོད་འབུལ་གྱི་སྙན་གསན་ནམ། མཆོད་འབུལ་ཡང་བྱེད་པ་
དང་། འཇུག་པ་བདེ་བའི་ཆེད་དུ་བསྡུས་ཏེ་ཕྱག་འཚལ་བའོ། ། དང་པོ་ནི། ཧཱུྃ། དཀོན་མཆོག་གསུམ་དང་ཡི་
དམ་ལྷ། ། རྒྱལ་བ་སྲས་བཅས་ཐམས་ཅད་དང༌། ། ཉན་རང་འཕགས་པའི་ཚོགས་རྣམས་ལ། ། ཕྱག་འཚལ་
མཆོད་ཅིང་སྐྱབས་སུ་མཆི། ། དབུས་ཀྱི་ས་བདག་རྒྱལ་པོ་ནི། ། སྐུ་མདོག་སེར་པོ་ཞལ་གསུམ་པ། ། ཕྱག་ན་
འཁོར་ལོ་རི་རབ་འཛིན། ། ཁྱེད་ལ་ཕྱག་འཚལ་མཆོད་པ་འབུལ།. ། ཡུམ་མཆོག་ས་ཡི་ལྷ་མོ་ནི། ། སྐུ་མདོག་
སེར་པོ་ཞི་འཛུམ་ཅན། ། ཕྱག་ན་བདུད་རྩིའི་བུམ་པ་བསྣམས། ། ཁྱེད་ལx། ། ཤར་ཕྱོགས་ས་བདག་རྒྱལ་པོ་
སྔོ། ། ཕྱག་ན་རིན་ཆེན་ལྗོན་ཤིང་བསྣམས། ། བཙུན་མོ་སྔོ་སྐྱ་ཡོས་མགོ་ཅན། ། ཁྱེད་ལx། ། ལྷོ་ཕྱོགས་ས་
བདག་སྐུ་མདོག་དམར། ། ཕྱག་ན་མེ་རི་འབར་བ་བསྣམས། ། བཙུན་མོ་དམར་སྐྱ་སྦྲུལ་མགོ་ཅན། ། ཁྱེད་ལ་
231

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
x/ ། ནུབ་ཕྱོགས་ས་བདག་རྒྱལ་པོ་ནག། ཕྱག་ན་གསེར་གྱི་རལ་གྲི་བསྣམས། ། བཙུན་མོ་མཐིང་སྐྱ་བྱ་མགོ་
ཅན། ། ཁྱེད་ལ ། ། བྱང་ཕྱོགས་ས་བདག་རྒྱལ་པོ་སྔོ། ། ཕྱག་ན་ཆུ་ཡི་བུམ་པ་བསྣམས། ། བཙུན་མོ་སྔོ་སྐུ་
ཕག་མགོ་ཅན། ། ཁྱེད་ལx། ། མཚམས་ཀྱི་ས་བདག་བཞི་པོ་ནི། ། སྐུ་མདོག་སེར་པོ་རི་རབ་འཛིན། ། འབྲུག་
ལུག་ཁྱི་གླང་མགོ་བོ་ཅན། ། ཁྱེད་ལx། ཀྱི། ས་བདག་ཐེ་སེ་རྒྱལ་བོ་ནི། ། སྐུ་མདོག་དམར་སེར་སློག་པ་
གསོལ། ། ཕྱག་ན་ཁྱུང་ཆེན་བ་དན་འཛིན། ། ཁྱེད་ལx། ། ས་བདག་གཙང་ཀུན་ཆེན་པོ་ནི། ། ལྕགས་ཀྱི་
འཁོར་ལོ་ཀླད་ལ་བསྐོར། ། གསེར་གྱི་ཤིང་རྟའི་ཁྲི་ལ་བཞུགས། ། ཁྱེད་ལx། ། ས་བདག་ཧང་ཕན་སྦྲུལ་མགོ་
ཅན། ། ཕྱག་ན་ཉི་ཟེར་ཞགས་པ་འཛིན། ། རྒྱ་སྟག་ཁྲ་བོའི་གདན་ལ་བཞུགས། ། ཁྱེད་ལx། ། ས་བདག་ལྟོ་
འཕྱེ་ཆེན་པོ་ནི། ། སྐུ་མདོ་དཀར་པོ་སྤྲུལ་མཇུག་ཅན། ། ཕྱག་ན་རིན་ཆེན་འབར་བ་བསྣམས། ། ཁྱེད་ལx། །
ས་བདག་ནག་པོ་གླང་མགོ་ཅན། ། གནམ་ཁྱི་ཕོ་མོ་ཁྱུང་གཤོག་ཅན། ། པི་ལིང་ཟིན་ཕུང་བྱ་མ་གུང་། ། ཁྱེད་ལ
x། ། ཤར་གྱི་སྟག་སྐྱ་ལྷོ་འབྲུག་སྔོན། ། ནུབ་ཀྱི་བྱ་དམར་བྱང་ཕྱོགས་ཀྱི། ། ས་བདག་རུས་སྦལ་ནག་པོ་ཆེ། །
ཁྱེད་ལx། ། ཕྱོགས་བཞིའི་ཤིང་མེ་ལྕགས་ཆུ་དང་། ། མཚམས་བཞི་ས་ཡི་ལྷ་མོ་སྟེ། ། འབྱུང་བ་ལྔ་ཡི་ལྷ་མོའི་
ཚོགས། ། ཁྱེད་ལx། ། ཐེ་སེ་ལ་སོགས་ལོ་ཟླ་དང་། ། ཞག་དང་ཟ་མ་དུས་ཚོད་ཀྱི། ། ས་བདག་ཆེན་པོ་འཁོར་
དང་བཅས། ། ཁྱེད་ལx། ། ཚངས་པ་བརྒྱ་བྱིན་ཚོགས་བདག་དང༌། ། གཞོན་ནུ་ཁྱབ་འཇུག་བློ་གི་རི། །
དགའ་རབ་དབང་ཕྱུག་དབང་ཕྱུག་ཆེ། ། ཁྱེད་ལx། ། མཐའ་ཡས་འཇོག་པོ་སྟོབས་རྒྱུ་དང་། ། རིགས་ལྡན་
ནོར་རྒྱས་དུང་སྐྱོང་དང་། ། པདྨ་དང་ནི་པདྨ་ཆེ། ། ཁྱེད་ལx། ། ཉི་མ་ཟླ་བ་མིག་དམར་དང་། ། ལྷག་པ་ཕུར་
བུ་པ་ལ་སངས། ། ཞེན་པ་ཁྱབ་འཇུག་འཁོར་དང་བཅས། ། ཁྱེད་ལx། ། བརྒྱ་བྱིན་གཤིན་རྗེ་ཀླུ་གནོད་
སྦྱིན། ། མེ་ལྷ་སྲིན་པོ་རླུང་ལྷ་དང་། ། དབང་ཕྱུག་ཚངས་པ་ཐག་བཟང་རིས། ། ཁྱེད་ལx། ། ཡུལ་འཁོར་
སྲུང་དང་འཕགས་སྐྱེས་པོ། ། སྤྱན་མིག་བཟོང་དང་རྣམ་ཐོས་སྲས། ། རྒྱལ་པོ་ཆེན་པོ་འཁོར་དང་བཅས། །
ཁྱེད་ལx[ ༑ ཛམྦྷ་ལ་དང་གང་བ་བཟང་། ། ནོར་བཟང་གུ་བེ་ཡང་དག་ཤེས། ། འབྲོག་གནས་ལྔ་རྩེན་འཇམ་
པོ་འཁྱིལ། ། ཁྱོད་ལx། ། གནམ་གཉན་ས་གཉན་གངས་གཉན་དང་། ། ཕྲག་གཉན་ཤིང་གཉན་རྡོ་གཉན་
དང་། ། ཆུ་གཉན་ལམ་གཉན་འཁོར་དང་བཅས། ། ཁྱེད་ལx། ། ལི་ཁོན་དྭ་ཁེན་ཁམ་དང་ནི། ། གིན་ཟིན་
ཟོན་དང་བཅས་པ་ཡི། ། སྤར་ཁ་བརྒྱད་ཀྱི་ས་བདག་ཆེ། ། ཁྱེད་ལx། ། གཅིག་དཀར་གཉིས་ནག་གསུམ་
མཐོན་དང་། ། བཞི་ལྗང་ལྔ་སེར་དྲུག་དཀར་དང་། ། བདུན་དམར་བརྒྱད་དཀར་དགུ་དམར་ལྷ། ། ཁྱེད་ལ་
x] ། སྟག་ཡོས་འབྲུག་སྦྲུལ་ རྟ་ལུག་དང་། ། སྤྲེལ་བྱ་ཁྱི་ཕག་བྱི་བ་གླང་། ། ལོ་སྐོར་བཅུ་གཉིས་ས་བདག་
232

༄༅། །འཇིག་རྟེན་པའི་མདུན་བསྐྱེད་ཇི་ལྟར་བྱ་བའི་ཚུལ། ། ---- -
ཚོགས། ། ཁྱེད་ལx། ། གཞུ་ལ་སོགས་པའི་ཁྱིམ་རྣམས་དང་། ། ཟླ་བ་བཅུ་གཉིས་ས་བདག་དང་། ། ལོ་རྒན་
དྲུག་ཅུའི་ས་བདག་བཅས། ། ཁྱེད་ལx། ། སྨིན་དྲུག་སྣར་མ་མགོ་དང་ལག། ནབས་སོ་རྒྱལ་དང་སྐག་བཅས་
པ། } ཤར་ཕྱོགས་སྐྱོང་བའི་རྒྱུ་སྐར་བདུན། ། ཁྱེད་ལxi ། མཆུ་དང་གྲེ་དབོ་མེ་བཞི་དང་། ། ནོག་པ་ས་རི་ས་
ག་སྟེ། ། ལྷོ་ཕྱོགས་སྐྱོང་བའི་རྒྱུ་སྐར་བདུན། ། ཁྱེད་ལy[ ། ལྷ་མཚམས་དང་ནི་སྣོན་སྣུབས་དང་། ། ཆུ་སྟོད་
ཆུ་སྨད་བྱི་བཞིན་དང་། ། གྲོ་བཞིན་བཅས་པའི་ནུབ་སྐར་བདུན ། ཁྱེད་ལx། ། མོན་དྲེ་མོན་གྲུ་ཁྲུམས་སྟོད་
དང་། ། ཁྲུམས་སྨད་མོད་གྲུ་ཐ་སྐར་དང༌། ། བྲ་ཉེར་བཅས་པའི་བྱང་སྐར་བདུན། ། ཁྱེད་ལx། ། སྟོང་
གསུམ་འཇིག་རྟེན་ཁམས་འདི་རུ། ། གནས་བའི་གཟའ་སྐར་འཆར་བ་དང་། ། མགྲོན་དུ་འོས་པ་ཇི་སྙེད་པ་
ཀུན་ལ་ཕྱག་འཚལ ། ། ཡུལ་འདིར་གནས་པའི་ས་བདག་དང་། ། ལྷ་ཀླུ་གཞི་བདག་ཚོགས་རྣམས་དང་། །
ཁྱད་པར་རྒྱུ་སྦྱོར་སྦྱིན་བདག་གི། ། མི་ནོར་འཁོར་དང་བཅས་པ་ལ། ། ཕན་གནོད་བྱེད་པའི་ས་བདག་
དང་། ། ལྷ་ཀླུ་གཞི་བདག་གནས་བདག་དང་། ། སྲུང་སྐྱོབ་མཛད་པའི་ལྷ་ཀླུ་གཉན། ། གཞི་བདག་འཁོར་
དང་བཅས་པ་རྣམས། ། ཀུན་ལ་ཕྱག་འཚལ་ མཆོད་པ་འཕུལ། ། བསྙེན་བཀུར་བསྟོད་ ཅིང་འཕྲིན་ལས་
བཅོལ། ། ནོངས་པ་བཟོད་གསོལ་གསོལ་བ་འདེབས། ། དེ་རིང་སྦྱིན་བདག་འཁོར་བཅས་ཀྱི། ། འགལ་རྐྱེན་
བར་ཆད་ཐམས་ཅད་ཟློག། ། མཐུན་རྐྱེན་ཐམས་ཅད་འགྲུབ་པར་མཛོད། ། ཅེས་སོ། །གཉིས་པ་འཇུག་བདེ་
བར་བྱེད་ན་འདི་ལྟར།ཀྱེ། བསླུ་མེད་དཀོན་མཆོག་གསུམ་དང་ཡི་དམ་ལྷ། ། རྒྱལ་བ་སྲས་བཅས་ཉན་རང་
འཕགས་པའི་ཚོགས། ། བསྟན་སྲུང་དམ་ཅན་རྒྱ་མཚོ་འཁོར་བཅས་ལ། ། རྩེ་གཅིག་གུས་པས་ཕྱག་འཚལ་
སྐྱབས་སུ་མཆི། ། སྟོང་གསུམ་འདི་ན་གནས་དང་རྒྱུ་བྱེད་པའི། ། མཐུ་དང་རྫུ་འཕྲུལ་སྟོབས་ལྡན་དམ་ཚིག་
ཅན། ། གནམ་ས་ཀུན་ལ་དབང་བྱེད་སྡེ་བརྒྱད་ཚོགས། ། ཀུན་ལ་བདག་ནི་གུས་པས་ཕྱག་འཚལ་ལོ། །
ཡངས་པའི་ས་རྣམས་ཀུན་ལ་དབང་བསྒྱུར་བ། ། ས་བདག་རྒྱལ་པོ་གསེར་མདོག་འཁོར་བཅས་དང༌། ། ཐེ་སེ་
ལ་སོགས་ས་བདག་ཚོགས་རྣམས་ལ། ། གུས་པའི་སེམས་ཀྱིས་ཕྱག་འཚལ་མཆོད་པ་འབུལ། ། འབྱུང་བའི་ལྷ་མོ་
ལོ་ཟླ་ཞག་དུས་ལྷ། ། ལྷ་ཆེན་བརྒྱད་དང་ཀླུ་ཆེན་གཟའ་ཆེན་བརྒྱད། ། ཕྱོགས་སྐྱོང་བཅུ་དང་རྒྱལ་ཆེན་འཁོར་
བཅས་ལ། ། གུས་པའི་སེམས་ཀྱིས ། ། ནོར་ལྷ་བརྒྱད་དང་གཉན་ཆེན་སྤར་ཁ་བརྒྱད། ། སྨེ་བའི་ལྷ་དགུ་ལོ་
སྐོར་བཅུ་གཉིས་ལྷ། ། ལོ་རྒན་དྲུག་ཅུ་རྒྱུ་སྐར་ཉེར་བརྒྱུད་ལ། ། གུས་པའིx། ། ཡུལ་ཕྱོགས་འདིར་གནས་ལྷ་ཀླུ་
གཞི་བདག་དང༌། ། ཁྱད་པར་རྣལ་འབྱོར་སྦྱིན་བདག་འཁོར་བཅས་ཀྱི། ། གྲོགས་བྱེད་ལྷ་དང་གནོད་པའི་
གདོན་རྣམས་ལ། ། གུས་པའི་སེམས་ཀྱིས་ཕྱག་འཚལ་མཆོད་པ་འབུལ། ། བྱམས་དང་བརྩེ་བའི་ཐུགས་ཀྱིས་
233

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དགོངས་མཛོད་ལ། ། དེ་རིང་རྒྱུད་སྦྱོར་ཡོན་བདག་འཁོར་བཅས་ཀྱི། ། རྐྱེན་ངན་མི་མཐུན་ཕྱོགས་ཀུན་ཞི་བ་
དང་། ། མཐུན་རྐྱེན་བསམ་དོན་ཐམས་ཅད་འགྲུབ་པར་མཛོད། ། ཅེས་བྱས་ཀྱང་ཆོག་ཅིང་། འདི་རྒྱས་པའི་
འཕྲོ་ལ་འཐུད་ནས་ཏོན་པས་ཀྱང་ཆོག་གོ། མཆོད་པ་དངོས་གཞི་འོག་ནས་འབྱུང་བ་ལྟར་བྱ་བ་ཡིན་ཡང་། ཐུན་
མོང་དུ་མཆོད་པ་བྱིན་བརླབས་གོང་དུ་བྱས་ན་ཕྱག་འཚལ་བའི་སྐབས་སུའང་འབུལ་བར་ཁྱད་ཆེའོ། ། མགྲོན་
རྣམས་ལ་ཁྲུས་བྱ་བར་འདོད་ན། བུམ་པར་མི་འཁྲུགས་པ་བསྐྱེད་དེ་གཟུངས་བཟླ་བའམ། དེ་མིན་བུམ་པའི་ནང་
དུ་དྲི་ཆུ་བླུག་པ་ལ་དམིགས་ཏེ། བུམ་པའི་ནང་དུ་ཟླ་བའི་གདན་གྱི་སྟེང་དུ་ཧཱུཾ་ཡིག་གི་མཐར་སྔགས་ཀྱིས་བསྐོར་བ་
ལས་འོད་ཟེར་འཕྲོས་རྒྱལ་བ་སྲས་བཅས་ཐམས་ཅད་ཀྱི་བྱིན་བརླབས་རྣམས་འོད་དང་བདུད་རྩི་དཀར་པོའི་རྣམ་
པར་བསྡུས་ནས་ཧཱུཾ་ཡིག་སྔགས་འཕྲེང་དང་བཅས་པ་ལ་ཐིམ། དེ་ལས་བདུད་རྩིའི་རྒྱུན་བབས་པས་བུམ་པ་གང་
བར་གྱུར་པར་བསམས་ལ། མི་འཁྲུགས་པའི་གཟུངས་དང་། ཀླུ་དབང་གི་སྔགས་དང་། ཨོཾ་ཨཱ༔ ཧཱུྃ་རྣམས་དང་།
ཡིག་བརྒྱ་ཅིང་གྲུབ་བཟླས་ཏེ། མེ་ལོང་གི་ངོས་སུ་ཁྲུས་བྱ་བ་དང་མཉམ་དུ་གཟུངས་དེ་རྣམས་བཟླས་པའི་མཐར།
འཇིག་རྟེན་པའི་ལྷ་ཀླུ་ས་བདག་གཟའ་དང་རྒྱུ་སྐར་ཐམས་ཅད་ཀྱི་ཉེས་པའི་སྐྱོན་དང་ཕོག་ཐུག་བྱས་པའི་གནོད་
པའི་བསམ་སྦྱོར་རྒྱུ་དང་བཅས་པ་ཐམས་ཅད་བྱང་ཞིང་དག་པར་གྱུར་ཅིག ཅེས་བྱས་ན་ཕུན་སུམ་ཚོགས་པར་
འགྱུར་ལ། མ་གྲུབ་ཀྱང་མི་འགལ་བས་སྐབས་དང་བསྟུན་ནས་བྱའོ། ། བུམ་རྫས་ལ་གླ་རྩི་བྱས་ན་འདིར་ས་བདག་
ཀླུ་གཉན་འགའ་ཞིག་ལ་ཕོག་པའི་དོགས་པ་འོང་བས། དེ་ལ་མི་ཕོག་པའི་རྫས་བྱུང་ན་ལེགས་པས། དབྱེ་བ་ཤེས་
པར་བྱའོ། ། འོན་ཀྱང་ད་ལྟར་དེ་དང་སྦྱིན་བདག་ཙམ་དུ་མ་ཟད། དུས་ཀྱི་སྟོབས་ཀྱི་ལག་ལེན་གཙང་མ་བྱེད་
དཀའ་བར་སྣང་བས། དཔྱད་ནས་བྱ་དགོས་པར་མངོན་ནོ། ། ཡང་ས་བདག་གི་མངོན་རྟོགས་ཙམ་དུ་འཐད།
ལྷ་ཆེན་བརྒྱད། ཀླུ་ཆེན་བརྒྱད། གཟའ་ཆེན་བརྒྱུད། ཕྱོགས་སྐྱོང་བཅུ། རྒྱལ་ཆེན་བཞི། ནོར་ལྷ་བརྒྱད། ལོ་
ཟླ་ཞག་དུས་ཀྱི་ལྷ་དང་སྤར་སྨིའི་ལྷ། རྒྱུ་སྐར་ཉེར་བརྒྱད་རྣམས་ལ་སྔགས་དང་རྩིས་ཀྱི་གཞུང་ཆེ་བ་དག་ལས་ཀྱང་
སྐུ་མདོག་ཕྱག་མཚན་མི་འདྲ་བ་དུ་མ་འབྱུང་བས། གཅིག་ཁོ་ནར་ཞེན་མི་དགོས་ཡང་། ཀླུ་མ་གཏོགས་ཕལ་ཆེར་
ཕྱག་ཞབས་མི་དང་འདྲ་བར་བཤད་པས། ཁ་ཅིག་ས་བདག་རྣམས་ཀྱི་སྐུ་སྨད་སྤྲུལ་མཇུག་ཏུ་བྱས་པ་ནི་འཐད་སྙམ་
པ་མེད་དོ། ། དེ་རྣམས་ཕལ་ཆེར་འཇིག་རྟེན་པའི་ཚུལ་བཟུང་འཇིག་རྟེན་པ་ཁོ་ན་ཡིན་པའི་ངེས་པ་མེད་དོ། མ་
ཧཱ་གསེར་གྱི་རུས་སྦལ་ལ་བརྟེན་པའི་ས་བདག་གི་གཙོ་བོ་དག་འཇམ་དབྱངས་ཀྱི་སྤྲུལ་བར་བཤད་ཅིང༌། སྤྱན་རས་
གཟིགས་ཀྱི་སྤྲུལ་བ་འཇིག་རྟེན་པའི་ཚུལ་བསྟན་པ་མང་དུ་ཡོད་པར་བཤད་པའི་ཕྱིར་རོ། ། ། ། ཤུ་ཐཾ། །
234

༄༅། ། མདུན་བསྐྱེད་ཀྱི་འཇིག་རྟེན་པར་མཆོད་པའི་རིམ་པ་
ཇི་ལྟར་བྱ་བའི་ཚུལ་བཞུགས་སོ། །
ཀོང་ཙེ་འཕྲུལ་གྱི་རྒྱལ་པོ་ལ་ཕྱག་འཚལ་ལོ། ། གསུམ་པ་མཆོད་པའི་རིམ་པ་ཇི་ལྟར་བྱ་བའི་ཚུལ་ལ་གཉིས།
མཆོད་པ་སྤྱི་ལྟར་འབུལ་བ་དང་། བྱེ་བྲག་བཅོས་ཡོན་འབུལ་བའི་ཚུལ་ལོ། ། དང་པོ་ལ་གཉིས། མཆོད་པ་རྣམས་
ཐུན་མོང་དུ་བྱིན་བརླབ་བྱ་བ་དང༌། ཇི་ལྟར་འབུལ་བའི་ཚུལ་ལོ། ། དང་པོ་ནི། མཆོད་པ་རྣམས་མདུན་དུ་
ལེགས་པར་བཤམས་ནས། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་བའི་ངང་ལས་ཨོཾ་ལས་རིན་པོ་ཆེའི་
སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན་ཞེས་སོགས་སྔར་ལྟར་ཉེར་
སྤྱོད་རོལ་མོ་རྣམས་དང་། ༀ་རཱུ་པ་ཡཿ ཧཱུཾ་ནས་སུནྡྷ་ཨཱ༔ ཧཱུྃ་གིས་བྱིན་གྱིས་བརླབ། ཨོཾ་སྭ་བྷཱ་ཝའི་ཤུདྡྷེ་དྷརྨཱ་ཏེ་བཛྲ་
སིད་དྷི་ཧཱུཾ། ན་མཿ སརྦ་ཏ་ཐཱ་ག་ཏ་བྷོ་པི་ཤྭ་མུ་ཁེ་བྷྱ སརྦ་ཏ་ཏཾ་ཨུངྒ་ཏེ་སྤ་ར་ཎ་ཧི་མི། ག་ག་ན་ཁཾ་སྭཱཧཱ། ཨོཾ་ཨ་
མྲྀ་ཏེ་ཧཱུཾ་ཕཊ། ཨོཾ་ཨ་ཀ་རོ་མུ་ཁཾ་སརྦ་དྷརྨཱ ནཱདྱ་ནུ་ཏནྣ་ཏོད་ཏ། ན་མ༔ སརྦ་ཏ་ཐཱ་ག་ཏ་ཨཱ་ཝ་ལོ་ཀེ་ཏེ། ཨོཾ་སཾ་བྷ་
ར་སཾ་བྷ་ར་ཧཱུཾ། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་ཨརྦ་སཱ་དྷ་ནི་ཡེ་སྭཱཧཱ། ལན་གསུམ་མམ་གཅིག་བརྗོད་
པའི་མཐར། བདག་གི་བསམ་པའི་སྟོབས་དང་ནི། ། ཞེས་པ་ནས་ཐོགས་པ་མེད་པར་འབྱུང་གྱུར་ཅིག། ཅེས་
བདེན་སྟོབས་ བརྗོད་ནས་བྱིན་གྱིས་བརླབས། གཉིས་པ་འབུལ་ བ་ནི། འཇིག་ རྟེན་ ཁམས་ ན་གང་མཆིས་
པའི། ། མཆོད་ཚོགས་ཇི་སྙེད་ཡོད་པ་དང་། ། བདག་གི་མཆོད་ཡོན་དམ་པ་འདི། ། འཇིག་རྟེན་སྐྱོང་བ་
རྣམས་ལ་འབུལ། ། ཐུགས་རྗེས་བརྩེ་བས་དགོངས་མཛོད་ལ། ། དགྱེས་བཞིན་བཞེས་ནས་དངོས་གྲུབ་
སྩོལ། ། ཨོ་ལོ་ཀ་པཱ་ལ་ས་པཱ་རི་ཝཱ་ར་ཨགྷཾ་པྲཏཱིཙྪ་ཧཱུྃ་སྭཱཧཱ། དེ་བཞིན་དུ་སྦྱར་ཏེ། མཆོད་ཡོན་གྱི་གནས་སུ་ཞབས་
བསིལ། ནས་སྒྲ་སྙན་དང༌། སྤྱནྡྲའི་པར་སྦྱར་ཏེ་འབུལ་ལོ། ། སྐབས་འདི་རིལ་བུ་འཐེབ་ཀྱུ་བཅས་འབུལ་བར་
འདོད་ན། སྨན་ལས་གྲུབ་པའི་རིམ་བུ་བྱུང་ན་ལེགས། དེ་མིན་ཡང་རིལ་བུ་ཁོ་ན་འམ་མཐེབ་ཀྱུ་བཅས་སྣོད་
གཙང་མར་བཤམས་ཏེ། ཨ་མྲྀ་ཏས་བསངས། སྭ་བྷཱ་ཝས་བར་སྦྱངས།སྟོང་བའི་ངང་ལས་ཧཱུྃ་ལས་རིན་པོ་ཆེའི་
སྣོད་ཡངས་ཤིང་རྒྱ་ཆེ་བ་སྣོད་མང་པོ་ཡོད་ན་རྣམས་ཀྱི་ནང་དུ་དང་། གཅིག་ཙམ་ལས་མེད་ན། རྒྱ་ཆེ་བའི་ནང་དུ་
235

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཞེས་ཁྱད་པར་སྦྱར་ཏེ། ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་
ཆེན་པོར་གྱུར་བར་བསམས་ལ། ཨོཾ་ཨཱཿ ཧཱུྃ། ལན་གསུམ་མམ་བདུན་བརྗོད་དེ་བྱིན་གྱིས་བརླབས་ནས།ཨོཾ་ཨ་ཀ་རོ་
མུ་ཁཾ་ཞེས་སོགས་ལན་བདུན་ནམ་གསུམ་གྱིས་ཕུལ་ཏེ།དེ་བཞིན་གཤེགས་པ་རྒྱལ་བ་རིན་ཆེན་མང་ལ་ཕྱག་འཚལ་
ལོ། ། དེ་བཞིན་གཤེགས་པ་གཟུགས་མཛེས་དམ་པxདེ་བཞིན་གཤེགས་པ་སྐུ་འབྱམས་ཀླསxདེ་བཞིན་གཤེགས་
པ་ཐུགས་འཇིགས་པ་ཐམས་ཅད་དང་བྲལ་བ་ལxམཆོད་སྦྱིན་གྱི་གཏོར་མ་འདོད་པའི་ཡོན་ཏན་ལྔ་དང་ལྡན་པ་
འདི་ནི་ས་བདག་ལྷ་ཀླུ་ཕྱོགས་སྐྱོང་གཟའ་དང་རྒྱུ་སྐར་གཞི་བདག་ལ་སོགས་པའི་མགྲོན་རྣམས་ལ་འབུལ་ལོ། །
དགྱེས་པར་བཞེས་ཤིག བཞེས་ནས་ཀྱང་བདག་དང་སྦྱིན་བདག་འཁོར་དང་བཅས་པ་ཐམས་ཅད་ཀྱི་འགལ་
རྐྱེན་ཐམས་ཅད་ཞི་བ་དང་། མཐུན་རྐྱེན་བསམ་དོན་ཐམས་ཅད་ཡིད་བཞིན་དུ་འགྲུབ་པའི་འཕྲིན་ལས་རྒྱ་ཆེན་
པོ་མཛད་དུ་གསོལ། ། བདག་གི་བསམ་པའི་སྟོབས་དང་ནི། ། ཞེས་སོགས་ཀྱང་བརྗོད། གཏོར་མ་འདི་མཆོད་
པ་གཞན་ཐམས་ཅད་རྫོགས་པའི་མཇུག་ཏུ་ཡང་ཕུལ་ཆོག་པ་གང་བདེ་བྱས་ལ། གཏོར་རིལ་འབུལ་ཚུལ་རྒྱས་པར་
བྱེད་ན་ས་བདག་རྒྱལ་པོ་རྣམས་དང་། ལྷ་ཆེན་བརྒྱད། ཀླུ་ཆེན་བརྒྱད། གཟའ་ཆེན་བརྒྱུད། ཕྱོགས་སྐྱོང་སོགས་
སྡེ་ཚན་སོ་སོར་བྱས་ནས་ཕུལ་ཀྱང་ཆོག་གོ། ། གཉིས་པ་བཅོས་ཡོན་གྱི་རྫས་འབུལ་བ་ནི་བྱིན་བརླབས་གོང་དུ་བྱས་
ཟིན་པས་དེས་ཆོག་མོད། དེ་ནས་ཅུང་ཟད་མི་འདྲ་བ་ཞིག་བྱེད་ན་རྫས་རྣམས་ ཨ་མྲྀ་ཏས་བསངས། སྭཱ་བྷཱ་ཝ་ས་
སྦྱངས།སྟོང་བའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རང་རང་གི་མིང་ཡིག་
དང་པོ་ཐིག་ལས་བརྒྱན་པ་ཞུ་བ་ལས་བྱུང་བའི་མཁོ་དགུའི་རྫས་ཀྱི་ལོ་བྱད་དམ་པ་འདོད་ཡོན་ལྔའི་རང་བཞིན་
ཅན་ས་དང་བར་སྣང་གི་ཁྱོན་ཐམས་ཅད་གང་པར་གྱུར་བར་བསམས་ལ། ཡི་གེ་གསུམ་ལན་གསུམ་བརྗོད། རྒྱས་
པར་ན་སྔགས་དྲུག་དང་ཕྱག་རྒྱ་དྲུག་གིས་སྔར་ལྟར་བྱིན་བརླབ་པའོ། ། དེ་ནས་ཀྱི། དཀོན་མཆོག་གསུམ་གྱི་བྱིན་
བརླབས་དང་། ། རྟེན་འབྲེལ་མི་བསླུའི་བདེན་སྟོབས་དང་། ། ཆོས་དབྱིངས་རྣམ་པར་དག་པའི་མཐུས། །
དངོས་བཤམས་ཡིད་ཀྱིས་སྤྲུལ་བ་ལས། ། བྱུང་བའི་མཆོད་པའི་ཡོ་བྱད་ཀུན། ། ས་དང་བར་སྣང་ནམ་མཁའི་
ཁྱོན། ། ཡོངས་སུ་བསྐང་སྟེ་མགྲོན་རྣམས་ཀྱི། ། སྤྱན་ལམ་འབྱུང་ཞིང་དགྱེས་གྱུར་ཅིག། དབུས་ཀྱི་ས་བདག་
རྒྱལ་པོ་ལ། ། དེ་རིང་བདག་དང་ཡོན་བདག་གིས། ། ཆུ་གཉིས་ཉེར་སྤྱོད་རོལ་མོ་དང་། ། འདོད་ཡོན་ལྔ་དང་
རིན་ཆེན་བདུན། ། འབྲང་རྒྱུས་དམ་པའི་ཞལ་ཟས་དང་། ། འབྱུང་བ་བཞི་ཡི་གཏོར་མ་དང་། ། འབྲུ་དང་
རིན་ཆེན་སྣ་ཚོགས་དང་། ། དྲི་སྨན་ཤིང་སྣ་ཟས་སྣ་དང་། ། སྲོག་ཆགས་གཟུགས་འགྲོས་སྣ་ཚོགས་དང་། །
ལན་ཆགས་ གླུད་ཀྱི་ངར་མེ་དང༌། ། ཆང་བུ་དཀར་གསུམ་མངར་གསུམ་དང་། ། གསེར་སྐྱེམས་ཤེལ་ཚིག་
236

༄༅། ། མདུན་བསྐྱེད་ཀྱི་འཇིག་རྟེན་པར་མཆོད་པའི་རིམ་པ་ཇི་ལྟར་བྱ་བའི་ཚུལ། །
སས་
དཀར་ནག་དང་། ། ཤོག་ཤོག་དོང་ཙེ་ཚོན་སྐུད་སོགས། ། འབུལ་བར་འོས་པ་ཐམས་ཅད་འབུལ། ། མཆོད་
པར་འོས་པ་ཀུན་གྱིས་མཆོད། ། དགྱེས་པར་བཞེས་ལ་བརྩེ་བས་དགོངས། ། མཐུན་པར་བཅོས་སོ་མཉེས་པར་
མཛོད། ། ཐུགས་དང་འགལ་བྱས་བཟོད་པར་བཞེས། ། མི་མཐུན་གནོད་པ་ཞི་བ་དང་། ། མཐུན་པའི་སྟོང་
གྲོགས་མཛད་དུ་གསོལ། ། དེ་བཞིན་དུ་སྦྱར་ཏེ། ས་ཡི་ལྷ་མོ་ཆེན་པོ་ལ། ། དེ་རིང་x ། ཆུ་གཉིསx། །
འདོད་ཡོནx། ། འབྲང་རྒྱས ། ། འབྱུང་བx། ། འབྲུ་དང་x། ། དྲི་སྨན x ། སྲོག་ཆགསx། ། ལན་
ཆགསx། ། ཆང་བུx། ། གསེར་སྐྱེམསx། ཤོག་ཤོགx། ། འབུལ་ བརx། ། མཆོད་པརx། ། དགྱེས་
པརx། ། མཐུན་པར ། ། ཐུགས་དང་x། ། མི་མཐུནx། ། མཐུན་པའིx ། ཤར་ཕྱོགས་ས་བདག་རྒྱལ་པོ་
ལ། ། དེ་རིང་བདགx? ། ཆུ་གཉིསx། ། འདོད་ཡོནx། ། འབྲང་རྒྱས ། ། འབྱུང་བ ། ། འབྲུ་དང་x། །
དྲི་སྨནx། ། སྲོག་ཆགསx། ། ལན་ཆགསx། ། ཆང་བུx} ། གསེར་སྐྱེམསxf ། ཤོག་ཤོག། ། འབུལ་
བརx། ། མཆོད་པརx། ། དགྱེས་པརx། ། མཐུན་པརx། ། ཐུགས་དང་x། ། མི་མཐུནx} ། མཐུན་
པའིx། ། ལྷོ་ཕྱོགས་ས་བདག་ཆེན་པོ་ལ། ། དེ་རིང་x། ། ཆུ་གཉིསx། ། འདོད་ཡོནx| ། འབྲང་རྒྱསx། །
འབྱུང་བ ། ། འབྲུ་དང་x། ། དྲི་སྨནx། ། སྲོག་ཆགསx། ། ལན་ཆགསx། ། ཆང་བུx] ། གསེར་སྐྱེམས་
x། ། ཤོག་ཤོགx ། འབུལ་བརx། ༈ མཆོད་བརx] ། དགྱེས་ པརx } མཐུན་པར ། ། ཐུགས་
དང་x། ། མི་མཐུནx། ། མཐུན་པའིv། ། ནུབ་ཕྱོགས་ས་བདག་རྒྱལ་པོ་ལ། ། དེ་རིང་x| ། ཆུ་གཉིས། །
འདོད་ཡོནx} ། འབྲང་རྒྱསx། ། འབྱུང་བx[ ། འབྲུ་དང་x ། དྲི་སྨནx། ། སྲོག་ཆགསx། ། ལན་
ཆགསx ། ཆང་བུx། ། གསེར་སྐྱེམསx། ། ཤོག་ཤོག ། ། འབུལ་བརx} ། མཆོད་པx ། དགྱེས་པར
xi ། མཐུན་པརx] ། ཐུགས་དང་x། ། མི་མཐུནx། ། མཐུན་པའི ། ། བྱང་ཕྱོགས་ས་བདག་རྒྱལ་པོ་
ལ། ། དེ་རིང་x། ། ཆུ་གཉིས ། ། འདོད་ཡོནx། ། འབྲང་རྒྱསx། ། འབྱུང་བx། ། འབྲུ་དང་x] ། དྲི་
སྨནx། ། སྲོག་ཆགསx། ། ལན་ ཆགསx] ། ཚང་བུx། ། གསེར་སྐྱེམསx། ། ཤོག་ ཤོགx/ ། འབུལ་
བརx༑ ། མཆོད་པརx། ། དགྱེས་པརx། ། མཐུན་པརx། ། ཐུགས་དང་x། ། མི་མཐུནx། ། མཐུན་པའི་
x། ། མཚམས་ཀྱི་ས་བདག་འཁོར་བཅས་ལ། ། དེ་རིང་x། ། ཆུ་གཉིས ། ། འདོད་ཡོནx ། འབྲང་རྒྱས
x/ ། འབྱུང་བx] ། འབྲུ་དངx། ། དྲི་སྨནx} ། སྲོག་ཆགསx། ། ལན་ཆགསx། ། ཆང་བུx། ། གསེར་
སྐྱེམསv། ། ཤོག་ཤོགx} ། འབུལ་བརx། ། མཆོད་པརx། ། དགྱེས་པརx། ། མཐུན་པར ། ། ཐུགས་
དང་x། ། མི་མཐུནx། ། མཐུན་པའིx། ། ཀྱི༑ ས་བདག་རྒྱལ་པོ་ཐེ་ས་ལ། ། དེ་རིང་x། ། ཆུ་གཉིས
237

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
x། ། འདོད་ཡོནx། ། འབྲང་རྒྱསx། ། འབྱུང་བ ། ། འབྲུ་དང་། ། དྲི་སྨནx། ། སྲོག་ཆགསx། ། ལན་
ཆགསx། ། ཆང་བུx] ། གསེར་སྐྱེམསx། ། ཤོག་ཤོགx། ། འབུལ་བརx། ། མཆོད་པརx། ། དགྱེས་
པརx། ། མཐུན་པརx[ ། ཐུགས་དངx། ། མི་མཐུནx། ། མཐུན་པའིx} ། ས་བདག་ཆེན་པོ་ཙང་ཀུན་
ལ། ། དེ་རིང་x། ། ཆུ་གཉིསx] ། འདོད་ཡོནx] ། འབྲང་རྒྱས ། ། འབྱུང་བ ། ། དྲི་སྨནx། ། སྲོག་
ཆགས ། ། ལན་ཆགསx། ། ཆང་བུx། ། གསེར་སྐྱེམསx། ། ཤོག་ཤོགx། ། འབུལ་བརx| ། མཆོད་པར
x། ། དགྱེས་པརx། ། མཐུན་པར ། ། ཐུགས་དང་། ། མི་མཐུནx། ། མཐུན་པའིx། ། ས་བདག་ཧང་
ཕན་ཆེན་པོ་ལ། ། དེ་རིང་x/ ། ཆུ་གཉིསx} ། འདོད་ཡོནx། ། འབྲང་རྒྱས ། ། འབྱུང་བx། ། འབྲུ་
དངx། ། དྲི་སྨནx། ། སྲོག་ཆགསx] ། ལན་ཚོགསx། ། ཆང་བུx། ། གསེར་སྐྱེམསx། ། ཤོག་ཤོག ། །།
འབུལ་བརx། ། མཆོད་པརx། ། དགྱེས་བརx] ། མཐུན་པརx] ། ཐུགས་དང་x། ། མི་མཐུནx། །
མཐུན་པའིx{ ། ས་བདག་ཆེན་པོ་བེའུ་འབྱིན་ལ། ། དེ་རིངx/ ། ཆུ་གཉིསx། ། འདོད་ཡོནx། ། འབྲང་
རྒྱསx། ། འབྱུང་བx། ། འབྲུ་དངx། ། དྲི་སྨནx། ། སྲོག་ཆགསx། ། ལན་ཆགསx། ། ཆང་བུx] །
གསེར་སྐྱེམས ། ། ཤོག་ཤོགx། ། འབུལ་བརx། ། མཆོད་པར ། ། དགྱེས་པར ། ། མཐུན་པར ། །
SIN55x 1 373185x | as I x 1 5570a4 153 x 1 82 x 1
འདོད་ཡོནx། ། འབྲང་རྒྱསx། ། འབྱུང་བx། ། འབྲུ་དངx། ། དྲི་སྨནx། ། སྲོག་ཆགསx། ། ལན་ཆགས་
x། ། ཆང་བུx། ། གསེར་སྐྱེམསx] ། ཤོག་ཤོག ། ། འབུལ་བརx། ། མཆོད་པརx། ། དགྱེས་པརx] །
མཐུན་པརx། ། ཐུགས་དངx། ། མི་མཐུནx། ། མཐུན་པའི ། ། ས་འཛིན་ལག་པ་ཆེན་པོ་ལ། ། དེ་
རིངx། ། ། ཆུ་གཉིས། ། འདོད་ཡོནx། ། འབྲང་རྒྱས ། ། འབྱུང་བ ། ། འབྲུ་དངx། ། དྲི་སྨན | །
སྲོག་ཆགསx། | ལན་ཆགསx། ། ཆང་བུx། ། གསེར་སྐྱེམས ། ། ཤོག་ཤོགx! ། འབུལ་བར ། ། མཆོད་
EFx 159155x 1 3845 x 1 8T5 x 1 Bra8 x 1 545 x 55TẾ
འཕྱེ་ཆེན་པོ་ལ། ། དེ་རིངཿx། ། ཆུ་གཉིསx། ། འདོད་ཡོནx། ། འབྲང་རྒྱསx། ། འབྱུང་བx། ། འབྲུ་དང
x། ། དྲི་སྨནx། ། སྲོག་ཆགསx། ། ལན་ཆགསx། ། ཆང་བུx། ། གསེར་སྐྱེམསx། ། ཤོག་ཤོགx། །
འབུལ་བརx། ། མཆོད་པརx། ། དགྱེས་པརx། ། མཐུན་པར ། ། ཐུགས་དངx། ། མི་མཐུནx། །
མཐུན་པའིx། ། ཀྱི།ས་བདག་ནག་པོ་གླང་མགོ་ཅན། ། གནམ་ཁྱི་ཟིན་ཕུང་པི་ལང་དང་། ། བྱ་མ་གུང་རྒྱལ་
འཁོར་བཅས་ལ། ། དེ་རིངx། ། ཆུ་གཉིསx། ། འདོད་ཡོནx། ། འབྲང་རྒྱས། ། འབྱུང་བ ། ། འབྲུ་དང
238

༄༅། ། མདུན་བསྐྱེད་ཀྱི་འཇིག་རྟེན་པར་མཆོད་པའི་རིམ་པ་ཇི་ལྟར་བྱ་བའི་ཚུལ། །
x། ། དྲི་སྨནx། ། སྲོག་ཆགས། ། ལན་ཆགས། ། ཆང་བུx། ། གསེར་སྐྱེམས ། ། ཤོག་ཤོག ། །
འབུལ་བརx[ ། མཆོད་པརx། ། དགྱེས་བརx། ། མཐུན་པརx། ། ཐུགས་དངx། ། མི་མཐུནx། །
མཐུན་པའིx། ། ཤར་གྱི་སྟག་སྐྱ་ལ་སོབ་ས་པ་ ། ས་བདག་ཆེན་པོ་བཞི་རྣམས་དང་། ༑ ཕྱོགས་མཚམས་འབྱུང་
བའི་ལྷ་མོ་ལ། ། དེ་རིངx། ། ཆུ་གཉིསx། ། འདོད་ཡོནx། ། འབྲང་རྒྱསx། ། འབྱུང་བx[ ། འབྲུ་
དངཿx། ། དྲི་སྨནx། ། སྲོག་ཆགསx ། ལན་ཆགསx] ། ཆང་བུx། ། གསེར་སྐྱེམསx། ། ཤོག་ཤོགx། །
འབུལ་བརx[ ། མཆོད་པརx། ། དགྱེས་པརx། ། མཐུན་པརx] ། ཐུགས་དངx། ། མི་མཐུནx། །
584 x 1 = TEF 850 | 5GF5555vsr 113 x 18TẬN
x། ། འདོད་ཡོནx། ། འབྲས་རྒྱས ། ། འབྱུང་བ ། ། འབྲུ་དངཿx། ། དྲི་སྨནx ། སྲོག་ཆགསx། ། ལན་
ཆགསv] ། ཆང་བུx[ ། གསེར་སྐྱེམསx། ། ཤོག་ཤོགx[ ། འབུལ་བརx] ། མཆོད་པརx། ། དགྱེས་པར
xf ། མཐུན་པར་བཅོསx] ། ཐུགས་དངx། ། མི་མཐུནx། ། མཐུན་པའིx] ། ཀྱི༑ ཚངས་པ་བརྒྱ་བྱིན་
ལ་སོགས་པའི། ། ལྷ་ཆེན་བརྒྱད་པོ་འཁོར་བཅས་ལ། ། དེ་རིངཿx། ། ཆུ་གཉིསx། ། འདོད་ཡོནx། ། འབྲང་
རྒྱསx། ། འབྱུང་བx[ ། འབྲུ་དངx། ། དྲི་སྨནx། ། སྲོག་ཆགསx། ། ལན་ཆགསx། ། ཆང་བུx། །
གསེར་སྐྱེམསx། ། ཤོག་ཤོགx] ། འབུལ་བརx། ། མཆོད་པར ། ། དགྱེས་པར ། ། མཐུན་པར ། །
ཐུགས་དངཿx། ། མི་མཐུནx] ། མཐུན་པའིx། ། མཐའ་ཡས་འཇོག་པོ་ལ་སོགས་པའི། ། ཀླུ་ཆེན་བརྒྱད་པོ་
འཁོར་བཅས་ལ། ། དེ་རིང xi | ཆུ་གཉིསx། ། འབྲང་རྒྱསx། ། འབྱུང་བx ། འབྲུ་དངx། ། དྲི་
སྨནx} ། སྲོག་ཆགསx། ། ལན་ ཚགསx། ། ཆང་བུx། ། གསེར་སྐྱེམསx། ། ཤོག་ཤོགx། ། འབུལ་
བར ། ། མཆོད་པརx] ། དགྱེས་པརx། ། མཐུན་པརx། ། ཐུགས་དངx ། མི་མཐུནx/ ། མཐུན་
LÀx 194far for LAI 1 TRIỀa ThaẾT 168 4 135 1
x/ ། འདོད་ཡོནx] ། འབྲང་རྒྱས ། ། འབྱུང་བx། ། འབྲུ་དངx། ། དྲི་སྨནx] ། སྲོག་ཆགསx། ། ལན་
ཆགས ། ༑ ཆང་བུ ། ། གསེར་སྐྱེམསx། ། ཤོག་ཤོགxi ། འབུལ་བརx། ། མཆོད་པར ། ། དགྱེས་
པརx། ། མཐུན་པརx། ། ཐུགས་དངx། ། མི་མཐུནx། ། མཐུན་པའིx། ། བརྒྱ་བྱིན་གཤིན་རྗེ་ལ་སོགས་
E | TIN & assẽ ra 1 x 1 + 3 x 1 350 x 355
རྒྱསx། ། འབྱུང་བx } འབྲུ་དངx། ། དྲི་སྨནx། ། སྲོག་ཆགསx། ། ལན་ཆགསx། ། ཆང་བུx{ །
གསེར་སྐྱེམསv] ། ཤོག་ཤོགx། ། འབུལ་བར | ། མཆོད་པརx/ ། དགྱེས་པརx། ། མཐུན་པརx། །
239

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཐུགས་དངx[ ། མི་མཐུནx། ། མཐུན་པའི། ། ཡུལ་འཁོར་སྲུང་ལ་སོགས་པ་ཡི། ། རྒྱལ་ཆེན་བཞི་བོ་འཁོར་
བཅས་ལ། ། དེ་རིངx། ། ཆུ་གཉིསx། ། འདོད་ཡོནx| ། འབྲང་རྒྱསx། ། འབྱུང་བx། ། འབྲུ་དང་x། །
དྲི་སྨནx། ། སྲོག་ཆགསx། ། ལན་ཆགསx། ། ཆང་བུx། ། གསེར་སྐྱེམསx] ། ཤོག་ཤོག། ། འབུལ་བར
x། ། མཆོད་ པར ། ། དགྱེས་པར ། ། ཐུགས་དངx། ། མི་མཐུནx། | ཛམ་ལ་གང་བ་བཟང་པོ་
སོགས། ། ནོར་ལྷ་བརྒྱད་པོ་འཁོར་བཅས་ལ། ། དེ་རིངx། ། ཆུ་གཉིས ། ། འདོད་ཡོནx། ། འབྲང་རྒྱས
x། ། འབྱུང་བx། ། འབྲུ་དངx། ། དྲི་སྨནx། ། སྲོག་ཆགསx། ། ལན་ཆགསx། ། ཆང་བུx| ། གསེར་
སྐྱེམསx། ། ཤོག་ཤོགx། ། འབུལ་བརx། ། མཆོད་པརx། ། དགྱེས་པརx། ། མཐུན་པརx། ། ཐུགས་
དངx། ། མི་མཐུནx ། མཐུན་པའི ། ། གནམ་གཉན་ས་གཉན་ལ་སོགས་པའི། ། གཉན་ཆེན་བརྒྱད་པོ་
38518 | 153 x 1 8 8 x 1855 x 18555 x 185Tx 14555
x} ། དྲི་སྨནx། ༈ སྲོག་ཆགསx། ། ལན་ཆགསx། ། ཆང་བུx། ། གསེར་སྐྱེམསx། ། ཤོག་ཤོག / །
འབུལ་བརx] ། མཆོད་པརx། ། དགྱེས་པརx] ། མཐུན་པརx[ ། ཐུགས་དངx། ། མི་མཐུནx] །
མཐུན་པའིx། ། ཀྱི་ས་བདག་ལི་ཁོན་ལ་སོགས་པའི། ། སྤར་ཁ་བརྒྱད་ཀྱི་ས་བདག་ལ། ། དེ་རིངx། ། ཆུ་
གཉིསx། ། འདོད་ཡོནx། ། འབྲང་རྒྱསx། ། འབྱུང་བx། ། འབྲུ་དང་x། ། དྲི་སྨན ། ༑ སྲོག་ཆགས་
x། ། ལན་ཆགས ། ། ཆང་བུx། ། གསེར་སྐྱེམསx། ། ཤོག་ཤོགx] ། འབུལ་བརx། ། མཆོད་པར ། །
དགྱེས་པར ། ། མཐུན་པར ། ། ཐུགས་དངx། ། མི་མཐུནx། ། མཐུན་པའིx[ ། ས་བདག་གཅིག་དཀར་
TavaSTKTV | LÀNG TRAI 6N | 113 x 18 x 1 455 x 1
འབྲང་རྒྱས ། ། འབྱུང་བx། ། འབྲུ་དངx། ། དྲི་སྨནx། ། སྲོག་ཆགསx། ། ལན་ཆགས ། ། ཆང་བུ
x། ། གསེར་སྐྱེམསx། ། ཤོག་ ཤོགx] འབུལ་ བརx] ། མཆོད་ པརx། ། མཐུན་ པརx] ། ཐུགས་
དངx། ། མི་མཐུནx། ། མཐུན་པའི། ། སྟག་ཡོས་འབྲུག་སྤྲུལ་ལ་སོགས་པའི། ། ལོ་འགྲོས་བཅུ་གཉིས་ས་
བདག་ལ། ། དེ་ རིངx། ། ཆུ་ གཉིསx། ། འབྲས་ རྒྱས། ། འབྲང་ རྒྱསx། ། འབྱུང་ བxi ། འབྲུ་
དང ། ། དྲི་སྨནx། ། སྲོག་ཆགསxi ། ལན་ཆགས ། ། ཆང་བུx། ། གསེར་སྐྱེམསx། ། ཤོག་ཤོགx། །
འབུལ་བརx[ ། མཆོད་པརx། ། དགྱེས་པརx། ། མཐུན་པརx། ༑ ཐུགས་དངཿx། ། མི་མཐུནx]
8852x| 1 gara Kurºsrx3KVAKI 1 K3 K5-T1 N854 153 x 18
གཉིསx། ། འདོད་ཡོནx| ། འབྲང་རྒྱསx། ། འབྱུང་བx། ། འབྲུ་དངx། ། དྲི་སྨནx། ། སྲོག་ཆགས་
240

༄༅། ། མདུན་བསྐྱེད་ཀྱི་འཇིག་རྟེན་པར་མཆོད་པའི་རིམ་པ་ཇི་ལྟར་བྱ་བའི་ཚུལ། །
x༑ ། ལན་ཆགསx། ། ཆང་བུx། ། གསེར་སྐྱེམསx། ། ཤོག་ཤོགx། ། འབུལ་བརx། ། མཆོད་པརx། །
དགྱེས་པར ། ། མཐུན་པརx། ། ཐུགས་དངx། ། མི་མཐུནx| ། མཐུན་པའི ། ། ཤིང་ཕོ་བྱི་བ་ལ་སོགས་
ENAL LATITA5T Garssora x 1 8 3 x 185 x 185 x 1
འབྲུ་དངx། ། དྲི་སྨན ། ། སྲོག་ཆགསx། ། ལན་ཆགསx། ། ཆུང་བུx། ། གསེར་སྐྱེམསx། ། ཤོག་ཤོག
x། ། འབུལ་བརx། ། མཆོད་པརx། ། དགྱེས་པརx། ། མཐུན་པརx། ། ཐུགས་དངx] ། མི་མཐུན
x། ། མཐུན་པའིx། ། སྨིན་དྲུག་སྣར་མ་ལ་སོགས་པའི། ། རྒྱུ་སྐར་ཉེར་བརྒྱད་འཁོར་བཅས་དང་། ། གཟའ་
སྐར་རིགས་རྣམས་ཐམས་ཅད་ལ། ། དེ་རིངx། ། ཆུ་གཉིས ། ། འབྲས་རྒྱས ། ། འདོད་ཡོནx། ། འབྱུང་
བx། ། འབྲུ་དངx། ། དྲི་སྨནx། ། སྲོག་ཆགསx། ། ལན་ཆགསx། ། ཆང་བུx། ། གསེར་སྐྱེམསx། །
ཤོག་ཤོག ། ། འབུལ་བར ། ། མཆོད་པརx] ། དགྱེས་པརx། ། མཐུན་པར ། ། ཐུགས་དངx། ། མི་
མཐུནx། ། མཐུན་པའིx། ། ཁྱད་པར་ཡུལ་ཕྱོགས་འདིར་གནས་པའི། ། ལྷ་ཀླུ་གཞི་བདག་ཐམས་ཅད་
55 1 4559531541551 1 Tia 55TST5155755/ 85 113 x 18
གཉིསx། ། འདོད་ཡོནx། ། འབྲང་རྒྱས ། ། འབྱུང་བx། ། འབྲུ་དངx། ། དྲི་སྨནx[ ། སྲོག་
ཆགསx། ། ལན་ཆགསv] ། ཆང་བུx] ། གསེར་སྐྱེམསx། ། ཤོག་ཤོགx། ། འབུལ་བརx། ། མཆོད་
བརx། ། དགྱེས་པར ། ། མཐུན་པར ། ། ཐུགས་དངx། ། མི་མཐུནx། ༑ མཐུན་པའིx། ། དེ་ལས་རྒྱས་
པར་བྱེད་ན། དེ་རིང་བདག་དང་ཡོན་བདག་གིས། ། ལྷ་མིའི་མཆོད་རྫས་ཕུན་ཚོགས་དང་། ། ཡིད་འོང་མཁོ་
དགུའི་ཡོ་བྱད་རྣམས། ། གུས་པས་མཆོད་ཅིང་འབུལ་བ་ནི། ། ཆུ་གཉིས་ཉེར་སྤྱོད་རོལ་མོ་དང་། ། ཞེས་
ཐམས་ཅད་ལ་སྦྱར་ནས་བྱས་ཀྱང་ཆོག་གོ། ། དེ་ནི་ཅུང་ཟད་རྒྱས་པའི་དབང་དུ་བྱས་པ་ཡིན་ལ། དེ་ལས་ཅུང་
ཟད་བསྡུས་ཏེ་བྱེད་ན། ཤར་ཕྱོགས་ས་བདག་རྒྱལ་བོ་ལ། ། ཞེས་པའི་ཐད་ནས་ཀྱི་ས་བདག་ཤིང་ཁམས་རྒྱལ་པོ་
སོགས། ། ཕྱོགས་མཚམས་བརྒྱད་ཀྱི་ས་བདག་དང་། ། ཐེ་སེ་རྒྱལ་པོ་འཁོར་བཅས་དང༌། ། སྟག་སྐྱ་ལ་སོགས་
NET 5 | 1 SFTargẶT SL 1 XaTK58TI 153 x 1 giờ
x། ། འདོད་ཡོནx། །འབྲང་རྒྱས ། ། འབྱུང་བ ། ། འབྲུ་དངz/ ། དྲི་སྨནxi ། སྲོག་ཆགས ། ། ལན་
ཆགས ། ། ཆང་བུx[ ། གསེར་སྐྱེམསx། ། ཤོག་ཤོགx] ། འབུལ་བརx[ ། མཆོད་པརx། ། དགྱེས་པར
x། ། མཐུན་པརx། ། ཐུགས་དངx། ། མི་མཐུནxi ། མཐུན་པའིw། ། ཚངས་པ་ལ་སོགས་ལྷ་ཆེན་
བརྒྱད། ། མཐའ་ཡས་ལ་སོགས་ཀླུ་ཆེན་བརྒྱད། ། ཉི་མ་ལ་སོགས་གཟའ་ཆེན་བརྒྱད། ། བརྒྱ་བྱིན་ལ་སོགས་
241

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཕྱོགས་སྐྱོང་བཅུ། ། ཡུལ་འཁོར་སྲུང་སོགས་རྒྱལ་ཆེན་བཞི། ། ཛམ་བྷ་ལ་སོགས་གནོད་སྦྱིན་བརྒྱད། ། གཉན་
ཆེན་བརྒྱད་པོ་འཁོར་བཅས་ལ། ། དེ་རིང་བདག་དང་ཡོན་བདག་གི་ཞེས་སོགས་སྔར་བཞིན་སྤར་ཁ་བརྒྱད་ཀྱི་ས་
བདག་དང་། ། སྨེ་བ་དགུ་ཡིས་བདག་དང་། ། ལོ་སྐོར་བཅུ་གཉིས་ས་བདག་དང་། ། ལོ་རྒན་དྲུག་བཅུའི་ས་
བདག་དང༌། ། རྒྱུ་སྐར་ཉེར་བརྒྱད་འཁོར་བཅས་རྣམས། ། ཡུལ་ཕྱོགས་འདིར་གནས་ལྷ་ཀླུ་དང་། ། ས་
བདག་གཞི་བདག་ཐམས་ཅད་དང་། ། ཁྱད་པར་རྒྱུ་སྦྱོར་ཡོན་བདག་གི།མི་ནོར་འཁོར་དང་བཅས་པ་ལ། །
ཕན་གནོད་བྱེད་པའི་ས་བདག་དང་། ། ལྷ་ཀླུ་གཞི་བདག་གདོན་བགེགས་སོགས། ། ཇི་སྙེད་ཡོད་པ་ཐམས་
ཅད་ལ། ། དེ་རིངx། ། ཆུ་གཉིས། ། འདོད་ཡོནx] ། འབྲང་རྒྱས ། ། འབྱུང་བx/ ། འབྲུ་དང་། །
དྲི་སྨནx། ། སྲོག་ཆགསx། ། ལན་ཆགསx། ། ཆང་བུx། ། གསེར་སྐྱེམསx། ། ཤོག་ཤོགx1 ། འབུལ་བར
x} ། མཆོད་པརx། ། དགྱེས་པརx། ། མཐུན་པརx། ། ཐུགས་དངx། ། མི་མཐུནx| ། མཐུན་པའི་
x} ། ཞེས་བྱས་ཀྱང་ཆོག་གོ ། གཏོར་མའི་རིམ་པ་རྣམས་སྐབས་འདིར་བྱས་ཀྱང་ལེགས་ཤིང་། འབྱུང་བ་
བཞིའི་གཏོར་མ་དང་། ས་བདག་ལྷ་ཀླུ་སོགས་དང༌། སྦྱིན་བདག་དང་། ནད་པ་ལྟ་བུ་ལ་དམིགས་ནས་ཡུལ་
ཕྱོགས་ན་ཡོད་པའི་ཀླུ་ས་བདག་ལ་གཏོར་མ་ཟུར་དུ་བྱས་ནས་ཕུལ་ཡང་རུང་ཞིང་། དེར་མ་ཟད་སྔར་གྱི་ཡེ་ཤེས་
པ་ལའང་གཏོར་མ་འབུལ་བར་འདོད་ན་བྱས་ཆོག་གོ། ། གཞན་ཡང་སྐབས་འདིར་གྲུབ་ན་གནམ་ས་སྣང་བརྒྱད་
དང་། མདོ་ཐིག་དང་། ཀླུའི་སྤང་སྐོང་དང་། གཟའ་ཡུམ། སྐར་ཡུམ། ཉེས་པ་ཀུན་སེལ་རྣམས་འདོན།
མ་གྲུབ་ན་སྣང་བརྒྱུད་ཀྱི་སྙིང་པོ་ཨོ་ཨ་ཀ་ནི་སོགས་དང་། ཨོ་ཀི་ལི་མི་ལི་སོགས་ཏོན་ན་ལེགས་ཤིང་། མཁར་ལས་
ལྟ་བུའི་སྐབས་ཡིན་ན་བཀྲ་ཤིས་བརྩེགས་པ་ཏོན་ན་ལེགས་པས། དལ་བྲེལ་ལ་སོགས་པའི་སྐབས་དང་བསྟུན་ནས་
བྱའོ། ། དེ་ལྟར་མཆོད་འབུལ་བཅོས་ཡོན་གྱི་རིམ་པ་རྣམས་ཚར་གཅིག་གམ། ལན་གསུམ་སོགས་བྱས་ནང་ཕུན་
སུམ་ཚོགས་པར་འབྱུང་བར། ཅི་ལྟར་རིགས་པར་བྱ་སྟེ། དཔེར་ན། བསྐང་གསོ་ཚར་མང་དུ་བྱས་ན་ལེགས་པ་
བཞིན་ནོ། ། བཀྲ་ཤིས། །
242

༄༅། ། གཟུངས་འདུས་ཆེན་མོའི་ནང་ན་ཟངས་མཆུ་དམར་བོའི་
གཟུངས་དང་ཆོ་ག་ཡོད་པ་དེ་རེ་ཞིག་བཏང་སྙོམས་
སུ་བྱ་བའི་ལོ་རྒྱུས་བཅས་བཞུགས་སོ། །
ན་མོ་ཤཱཀྱ་མུ་ན་ཡེ། ། འདིར་གཟུངས་འདུས་ཆེན་མོའི་དཀར་ཆག་ཏུ། དེ་དག་ལས་རྒྱ་ནག་དང་གཏེར་
ནས་བྱོན་པ་སོགས་རེ་རེ་ཙམ་ཡང་བར་ཆད་བཟློག་པ་ལ་བསྔགས་ཤིང་མཁོ་བའི་ཕྱིར་གླེགས་བམ་གྱི་མཇུག་གི་ཆ་
ལ་བཞུགས་སོ་ཞེས་འབྱུང་བ་ལྟར། དེར་བཀའ་དངོས་མ་ཡིན་པ་འགའ་ཞིག་ཡོད་འདུག་པ་དེ་དག་གང་ཡིན་ཞེ་
ན། དེ་ཡང་དབུས་དང་ལི་ཐང་བཀའ་འགྱུར་གཉིས་ན་ཇི་ལྟ་བ་བཞིན་མ་བཞུགས་པ་ནི། ལུས་ངག་ཡིད་གསུམ་
བཅིངས་པ་ལས་གྲོལ་བ། རྡོ་རྗེ་སྡེར་མོ། ། ཟངས་མཆུར་མེར་བོ། ། ཁ་མཆུ་ནག་པོ་ཞི་བར་བྱེད་པ། གསེར་
འོད་ནོར་ལྷ། གསེར་འོད་གཡང་སྐྱབས། ཀུ་བེ་རའི་ནོར་སྤེལ་བ། ཚོགས་བདག་གི་འབྲུ་སྤེལ་བ། རེ་མནྟི་རྟ་
གཟུངས་སྐོར། འབུམ་ཆུང་ཀོའུ་ཤི་ཀའི་བཤགས་མདོ། ། སྟག་མོས་ཞུས་པ། དཔང་སྐོང་ཕྱག་རྒྱ་བ། སྡོང་པོ་
བརྒྱད་པ། ཚེའི་དབང་བསྐུར་བ། རིན་པོ་ཆེའི་ཚེ་སྒྲུབས། ཚེ་དཔག་མེད་ཐམས་ཅད་ཀྱི་སྙིང་པོ། གཙུག་
ཏོར་ནག་མོ། ། གཙུག་ཏོར་དཀར་མོའི་ཟློག་བསྒྱུར། ཕྱིར་ཟློག་ངན་སྔགས་ཀྱི་འཁོར་ལོ། ། གསེར་འོད་རྔ་སྒྲ།
དག་པ་གསེར་གྱི་མདོ་ཐིགས། ཀླུའི་དཔང་སྐོང་། རྒྱལ་པོའི་ཆོ་འཕྲུལ་ཕྱིར་ཟློག་པ། ལྗོན་ཤིང་དང་སྲི་ཟློག
སྨེ་བདུན་མདོ། རྒྱ་ནག་སྐག་ཟློག ཉེས་པ་ཀུན་སེལ། སྡིག་སྒྲིབ་ཀུན་འཇོམས། གནམ་ས་སྣང་བརྒྱད། བཀྲ་
ཤིས་བརྩེགས་པ། མཚན་འབུམ། སྡིག་བཤགས་གསེར་གྱི་སྤུ་གྲི། གཞན་ཡང་ཐེ་ཚོམ་ཟ་བ་རེ་གཉིས་ཀྱང་སྣང་
ངོ་། ། དེ་ལས་མདོ་ཐིག སྐག་ཟློག སྨེ་བདུན་མདོ། སྣང་བརྒྱད་རྣམས་རྒྱ་ནག་ཕྱོགས་ནས་བྱོན་པར་སྣང་ལ།
གསེར་འོད་རྔ་སྒྲ། ཚེའི་དབང་བསྐུར་བ། ཚེ་སྒྲུབ་པ། ཚེ་དཔག་མེད་ཐམས་ཅད་ཀྱི་སྙིང་པོ་སོགས་ཀྱི་གཟུངས་
ཕར་ཆེར་ནི་རྒྱུད་ནས་འབྱུང་ཞིང་། ལ་ལ་ནི་གཞན་གྱིས་བསྒྲིགས་པར་སྣང་སྟེ། དེ་དག་ཀྱང་རྙིང་མའི་ཕྱོགས་
ནས་བྱོན་ནོ། ། མཚན་འབུམ་དང་སྡིག་བཤགས་ཀྱི་སྐོར་ཕལ་ཆེར་མདོ་ཕྱོགས་དང་རྙིང་ཕྱོགས་ཅི་རིགས་ནས་
བཏུས་ཏེ་བསྒྲིགས་པར་སྣང་ཞིང་། རང་འདོད་ཀྱིས་བཟོ་བཅོས་བྱས་པའང་ཅི་རིགས་སྣང་མོད། དེ་དཔ་
243

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཐམས་ཅད་ཀྱང་འདི་ཕྱི་གང་རུང་དུ་ཕན་ཐོགས་པའི་ཆོས་སུ་འདུག་པས་སྨད་ཅིང་སྤང་དུ་མི་རུང་ཞིང་། བཀའ་
བཞིན་དུ་མཆོད་པའི་གནས་སུ་བཟུང་བར་འོས་སོ། ། འོན་ཀྱང་ཟངས་མེ་ཆུ་དམར་པོ་འདི་ནང་དུ་དཔལ་ཕྱག་
ན་རྡོ་རྗེ་ཀླུ་འདུལ་བྱོན་པ་ནི། ཀླུས་ཁ་རླངས་བཏང་བས་སྐུ་ལ་རྨ་མང་པོ་བྱུང་ཞིང་སྐྲག་པ་དང་། མཐར་ཀླུ་
འདུལ་མ་ནུས་པར་བྱ་ཁྱུང་གིས་བཏུལ་བར་བཤད་པ་འདི་ནི་ཤིན་ཏུ་མི་ལེགས་ཏེ། སྤྱིར་སངས་རྒྱས་བྱང་སེམས་
ཀྱིས་ཀྱང་དགོས་པའི་དབང་གིས་མ་དགོངས་པའི་ཚུལ་བསྟན་པ་དང་། མཁྱེན་བཞིན་དུ་དྲི་བ་མཛད་པ་སོགས་
ཡོད་ཀྱང་། དེ་ལ་དགོངས་པ་ཁྱད་པར་ཅན་ཡོད་ལ། གསང་བདག་གིས་གླུ་དེ་འདུལ་མ་ནུས་པར་བཤད་པ་འདི་
ལ་དགོས་པ་གང་ཡང་མེད་ཅིང་ཉེས་དམིགས་ཀྱི་གནས་སུ་མཐོང་ངོ༌། ། དགོས་པ་མེད་དེ། ཀླུ་དེ་ནི་འཇིག་རྟེན་
པར་ཁས་ལེན་དགོས་ལ། ཕྱག་ན་རྡོ་རྗེ་ནི་དོན་ལ་སངས་རྒྱས་དངོས་ཡིན་པ་མ་ཟད། ཕྱོགས་བཅུའི་སངས་རྒྱས་
ཐམས་ཅད་ཀྱི་ནུས་མཐུ་ཐམས་ཅད་བསྡུས་པའི་ངོ་བོར་རྒྱལ་བ་ཐམས་ཅད་ཀྱིས་བྱིན་གྱིས་རླབས་ཤིང་། གདུག་
པ་ཅན་མཐའ་དག་འདུལ་བར་དབང་བསྐུར་བ་ཡིན་པས། འདིས་འདུལ་མི་ནུས་པའི་གདུག་པ་ཅན་གྱི་རིགས་
ག་ལ་སྲིད། ཉེས་དམིགས་ཀྱི་གནས་སུ་གྱུར་ཏེ། ཟངས་མཆུ་འདིས་འཕགས་པ་ཕྱག་ན་རྡོ་རྗེ་ཉིད་མངོན་ཤེས་
མེད་པའི་གྲལ་དུ་བཅུག་འདུག་ཅིང་། ཀླུ་ལ་སྐྲག་པ་དང༌དེའི་དུག་གིས་ཚུགས་པར་བཤད་པ་ལ་བརྟེན་ནས་
གཞན་འགའ་ཞིག་ལག་ན་རྡོ་རྗེ་མཐུ་ནུས་ཆུང་པར་སེམས་ཤིང་། དད་པ་འགྲིབ་པའི་རྐྱེན་བྱས་ནས་ངན་སོང་དུ་
འཕན་པས་དེ་ལས་སྡིག་ཆེ་བ་ཅི་ཞིག་ཡོད། གྲུབ་པ་ཆེན་པོ་ཐོབ་པའི་སོ་སྐྱེ་འགས་ཀྱང་དུག་རྐྱལ་བ་གང་ཙམ་ཟོས་
ཡང་དེའི་གནོད་པས་མི་ཚུགས་ཤིང་། རྨ་བྱ་ལའང་དུག་གིས་མི་ཚུགས་ན། ཀྱི་མ་གསང་སྔགས་དང་རིག་སྔགས་
ཐམས་ཅད་ཀྱི་བདག་པོ་རྡོ་རྗེ་འཛིན་པ་རྡོ་རྗེ་འཆང་ཆེན་པོ། སངས་རྒྱས་ཐམས་ཅད་ཀྱི་བདག་པོ་འདི་ལ་དུག་
གིས་ཚུགས་པར་བཤད་པ་འདི་ལས་ཐ་ཆད་པ་ཅི་ཞིག་ཡོད དེས་ན་ཟངས་མཆུའི་གཟུངས་དང་ཆོ་ག་རེ་ཞིག་
བཏང་སྙོམས་སུ་བྱ་ཞིང་། ལོ་རྒྱུས་ཆལ་ཆོལ་དེ་ལ་ཡིད་གཏན་ནམ་ཡང་མི་བྱ་སྟེ་སྡིག་ཏུ་འགྱུར་བའི་ཕྱིར་རོ། །
འདིས་ཁྱུང་ལ་འདོད་ཀྱང་ཁྱུང་གིས་ཀླུ་མ་ཐེག་པར་བཤད་པས་བསྟོད་རར་མ་སོང་སྨད་པར་སོང་ངོ་། ། ། །
ཞེས་པ་འདི་ནི་དཔལ་གསང་བའི་བདག་པོའི་ཡོན་ཏན་ཚད་མེད་པར་མཐོང་ནས། ཟངས་མཆུ་དམར་པོའི་ལོ་
རྒྱུས་ལ་མ་བཟོད་པའི་བསམ་པས་བཤད་སྒྲུབ་མིང་ཅན་གྱིས་དད་པས་བྲིས་སོ། ། འདིའང་རྗེ་ཉིད་ཀྱི་ཡང་ཚ་རབ་
འབྱམས་པ་བསོད་ནམས་རྒྱལ་མཚན་དང་། དགེ་ཚུལ་ གྲགས་ པ་ རྒྱ་མཚོ་ མཆེད་གཉིས་ཀྱིས་ཕྱིས་སུ་ བར་དུ་
བསྒྲུབས་པའི་ཚེ། པར་གྱི་ཡི་གེ་པ་ནི་ཐོ་ལོ་མགུར་ཚེ་དབང་མགོན་པོའོ། ། ། ། མངྒ་ལཾ། །
244

༄༅། ། བཅོམ་ལྡན་འདས་མི་འཁྲུགས་པའི་བུམ་
བསྐྱེད་བཞུགས་སོ། །
མཚན་ཙམ་དྲན་པ་ཡིས་ཀྱང་ངན་འགྲོ་ཡི། ། སྡུག་བསྔལ་རྒྱུ་བཅས་དྲུངས་ནས་རབ་འབྱིན་པ། ། མངོན་
དགའི་ཞིང་གི་དཔལ་གྱུར་བཅོམ་ལྡན་འདས། ། རྒྱལ་བ་མི་འཁྲུག་པ་ལ་ཕྱག་འཚལ་ལོ། ། འདིར་བཅོམ་ལྡན་
འདས་མི་འཁྲུགས་པའི་སྒོ་ནས་བུམ་པའི་ཆོ་ག་བྱ་བར་འདོད་པས། བུམ་རྫས་དང་ལྡན་པའི་བུམ་པ་འགུལ་ཆིང་
ཅན་དང་མཆོད་པ་སྟ་གོན་བྱས་ལ། སྐྱབས་འགྲོ་སོགས་སྔོན་དུ་བཏང་ནས། རང་ཉིད་སྐད་ཅིག་གིས་རྒྱལ་བ་མི་
འཁྲུགས་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་གསལ་བར་གྱུར། བུམ་པ།ཨ་མྲྀ་ཏས་བསངས། སྭ་བྷཱ་ཝ་
སྟོང་པའི་ངང་ལས་བཾ་ལས་བྱུང་བའི་བུམ་པ་ལྟོ་བ་ཆེ་བ་མགྲིན་པ་རིང་པ་མཆུ་འཕྱང་པ་ལ་སོགས་པའི་མཚན་ཉིད་
ཐམས་ཅད་དང་ལྡན་པའི་ནང་དུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་གྱིས་
མཚན་པ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་
གྱུར་པ་ལས་རྡོ་རྗེ་མི་འཁྲུགས་པ་སྐུ་མདོག་སྔོན་པོ། ཞལ་གཅིག་ཕྱག་གཉིས་གཡས་ས་གནོན་དང་། གཡོན་
མཉམ་གཞག་གི་ཕྱག་རྒྱའི་སྟེང་ན་རྡོ་རྗེ་རྩེ་ལྔ་པ་བསྣམས་པ། དར་གྱི་ན་བཟའ་དང་། དབུ་རྒྱན་ལ་སོགས་པ་
རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། འོད་ཀྱི་ཕུང་བོའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ།
དེའི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་
འཕྲོས། རང་བཞིན་གྱི་གནས་ནས་རྒྱལ་བ་མི་འཁྲུགས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་
བསྐོར་བ། ༀ་བཛྲ་ས་མ་ཛཛ ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་
འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་
གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ནས་ཤཱི༔ ཡེ་
ཡཿ ཧཱུཾ། ཞེས་དབང་བསྐུར། ལུས་ཐམས་ཅད་གང༌། དྲི་མ་ཐམས་ཅད་དག ཆུའི་ལྷག་མ་ཡར་ལུད་པ་ལས་
རྡོ་རྗེ་སེམས་དཔས་དབུ་བརྒྱན་པར་གྱུར། མཆོད་པ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་
245

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལས་ཧཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན་ནས་
ནམ་མཁའ་དང་མཉམ་པར་གྱུར། ཨོཾ་ཨརྒྱུ་ཡཿ ཧཱུཾ་ནས་ཤཔྟ་ཨཱཿ ཧཱུྃ་གིས་བྱིན་གྱིས་བརླབས་ལ། ཨོཾ་ཨཀྟ་ཤྩ ས་པཱ་
རི་ཝ་ར་ཨགྷཾ་ནས་ཤཔྟའི་བར་གྱིས་མཆོད།ཆོས་དབྱིངས་རང་བཞིན་ཨིནྡྲ་ནཱི་ལའི་མདོག། ཞལ་གཅིག་ཕྱག་གཉིས་
ས་གནོད་མཉམ་གཞག་ཅན། ། ལྷ་ཡི་གོས་དང་རིན་ཆེན་རྒྱུན་མང་མཛེས། ། བཅོམ་ལྡན་མི་འཁྲུགས་པ་ལ་
ཕྱག་འཚལ་བསྟོད། ། བཅོམ་ལྡན་འདས་ཀྱི་ཐུགས་ཀའི་ཟླ་གདན་གྱི་སྟེང་དུ་ཧཱུྃ་གི་མཐར་སྔགས་འཕྲེང་གིས་
བསྐོར་བ་ལས་འོད་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱོངས། སངས་རྒྱས་བྱང་སེམས་རྣམས་ཀྱི་
བྱིན་བརླབས་ ཐམས་ ཅད་འོད་ དང་བདུད་རྩིའི་རྣམ་པར་བཀུག་ནས་སྔགས་འཕྲེང་ལ་ཐིམ་པར་གྱུར་ པར་
བསམས་ལ།ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི།
པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎི་མེ་སརྦ་སཏཱ་ནཉྩ་སྭཱཧཱ། ཞེས་ཅི་ནུས་བཟླའོ། ། ཡིག་བརྒྱ་བརྗོད་
དེ། མཆོད་བསྟོད་བྱས་ནས། བཛྲ་མུ བུམ་ལྷ་ཡེ་ཤེས་པ་གཤེགས་ཤིང་དམ་ཚིག་པ་བུམ་པའི་ཆུ་དང་རོ་གཅིག་
ཏུ་གྱུར་པར་བསམས། བསྔོ་སྨོན་སོགས་ཅི་ལྟར་རིགས་པར་བྱའོ། ། ཤུ་པཾ། །
246

༄༅། ། མདུན་བསྟོད་གསོལ་འདེབས་བཞུགས་སོ། །
ན་མོ་བཛྲ་པཱ་ཎི་ཡེ། ལྔ་བ་བསྟོད་ཅིང་འཕྲིན་ལས་བཅོལ་བ་ལ་གཉིས། བསྟོད་ཅིང་གསོལ་བ་འདེབས་པ་
དང་། འཕྲིན་ལས་བཅོལ་ཚུལ་ལོ། ། དེ་ལྟར་མཆོད་ཕུལ་བཅོས་ཡོན་གྱི་རིམ་པ་རྒྱས་བསྡུས་ཅི་རིགས་སྔོན་དུ་
བཏང་ནས། བསྟོད་པ་རྒྱས་བསྡུས་གཉིས་ལས། རྒྱས་བ་བྱ་ཚུལ་ལ་ལྷ་ཀླུ་སྡེ་བརྒྱད་དེ་དག་གི་སྐུ་མདོག་ཕྱག་
མཚན་བརྗོད་པའི་སྒོ་ནས་བྱ་བ་སྟེ། དེ་ལ་གཞུང་ཆེ་བ་ནས་བཤད་ཚུལ་མི་འདྲ་ཞིང༌། སྐབས་འདིར་ཡང་སྐུ་
མདོག་ཕྱག་མཚན་མི་མཐུན་པ་འགའ་རེ་འབྱུང་བ་ལས། ལུགས་གཅིག་གི་དབང་དུ་བྱས་ཏེ་བརྗོད་ན་འདི་ལྟར།
ཀྱི་དཀོན་མཆོག་གསུམ་དང་ཡི་དམ་ལྷ་ཚོགས་དང་། ། སངས་རྒྱས་བྱང་སེམས་དཔའ་བོ་མཁའ་འགྲོ་དང་། །
ཉན་རང་ཆོས་སྐྱོང་སྲུང་མ་ཐམས་ཅད་ལ། ། བདག་ནི་སྒོ་གསུམ་གུས་པས་ཕྱག་འཚལ་བསྟོད། ། དབུས་ཀྱི་
གཙོ་ལ་ཞུགས་པ་ཡི། ། ས་བདག་རྒྱལ་པོ་སྐུ་མདོག་སེར། ། ཞལ་གསུམ་ཕྱག་བཞི་འཁོར་ལོ་ཅན། ། ཁྱེད་ལ་
བསྟོད་ཅིང་གསོལ་བ་འདེབས། ། ས་ཡི་ལྷ་མོ་ཆེན་མོ་ནི། ། སྐུ་མདོག་སེར་པོ་ཞི་བའི་ཉམས། ། ཕྱག་ན་རིན་
ཆེན་བུམ་བཟང་བསྣམས། ། ཁྱོད་ལ་བསྟོད་དོ་གསོལ་བx། ། ཤར་ཕྱོགས་ཤིང་ཁམས་རྒྱལ་པོ་ནི། ། སྐུ་མདོག་
སྔོན་པོ་འོད་ཟེར་འཕྲོ། ། ཕྱག་ན་རིན་ཆེན་ལྗོན་ཤིང་བསྣམས། ། ཁྱེད་ལx། ། ལྷོ་ཕྱོགས་མེ་ཁམས་རྒྱལ་པོ་
& 13KT5345a7153518 | 4T5333555 884 185 x 135 TNT
ལྕགས་ཁམས་རྒྱལ་པོ་ནི། ། སྐུ་མདོག་ནག་ལ་བརྗིད་བག་ཅན། ། ཕྱག་ན་གསེར་གྱི་རལ་གྲི་བསྣམས། ། ཁྱེད་
ལx། ། བྱང་ཕྱོགས་ཆུ་ཁམས་རྒྱལ་བོ་ནི། ། སྐུ་མདོག་སྔོ་ལ་གཟི་བརྗིད་ཅན། ། ཕྱག་ན་ཆུ་ཡི་བུམ་པ་
བསྣམས། ། ཁྱེད་ལx། ། ས་བདག་བཞི་ཡི་ཡུམ་ཆེན་ནི། ། ཡོས་སྦྲུལ་བྱ་ཕག་མགོ་བོ་ཅན། ། སྐུ་མདོག་སྔོ་སྐྱ་
རུ་དར་འཛིན། ། ཁྱེད་ལx། ། མཚམས་ཀྱི་ས་བདག་ཆེན་པོ་ནི། ། འབྲུག་ལུག་ཁྱི་གླང་མགོ་བོ་ཅན། ། སྐུ་
མདོག་སེར་པོ་རི་རབ་འཛིན། ། ཁྱེད་ལx། ། ཀྱི་ས་བདག་རྒྱལ་པོ་ཐེ་སེ་ནི། ། སྐུ་མདོག་དམར་སེར་སློག་པ་
གསོལ། ། ཕྱག་ན་ཁྱུང་ཆེན་བ་དན་བསྣམས། ། ཁྱེད་ལx། ། ས་བདག་རྒྱལ་པོ་ཙང་ཀུན་ནི། ། སྐུ་མདོག་སྔོན་
པོ་གཤིན་རྟ་ཞོན། ། ཕྱག་ན་ལྕགས་ཀྱི་འཁོར་ལོ་བསྣམས། ། ཁྱེད་x། ། ས་བདག་ཧང་ཕན་ཆེན་པོ་ནི། ། སྐུ་
247

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མདོག་སྔོན་པོ་སྤྲུལ་མགོ་ཅན། ། ཕྱག་ན་ཉི་ཟེར་ཞགས་པ་བསྣམས། ། ཁྱེད་ལx། ། བེའུ་འཕྲིན་མདོག་སྔོ་ཆུ་
བོའི་གཞུང་། ། རྒྱ་མཚོར་གནས་ཤིང་ཆུ་ཞགས་བསྣམས། ། དུང་གི་ཉ་མིད་ཁྲི་ལ་བཞུགས། ། ཁྱེད་ལx། །
གིའུ་ཐེན་པོ་སྐུ་མདོག་སེར། ། ཕྱག་ན་དཔག་བསམ་ལྗོན་ཤིང་བསྣམས། ། ས་གཞི་ཀུན་ལ་དབང་བསྒྱུར་
བ། ། ཁྱེད་ལx། ། ས་འཛིན་ལག་པ་ཆེན་པོ་ནི། ། ལུས་ནི་འཛམ་གླིང་རིན་ཆེན་བརྟེན། ། ཕྱག་གིས་རི་རབ་
ལྷུན་པོར་འཁྱུད། ། ཁྱེད་ལx། ། ས་བདག་ལྟོ་འཕྱེ་ཆེན་པོ་ནི། ། སྐུ་མདོག་དཀར་པོ་སྦྲུལ་མཇུག་ཅན། ། ཕྱག་
ན་ཡིད་བཞིན་ནོར་བུ་བསྣམས། ། ཁྱེད་ལx} ༑ ཤར་ཕྱོགས་ས་བདག་སྟག་སྐྱ་སྔོ། ། ལྷོ་ཡི་འབྲུག་སྔོན་ནུབ་བྱ་
དམར། ། བྱང་གི་རུས་སྦལ་ནག་པོ་ཆེ། ། ཁྱེད་ལx། ། ཕྱོགས་ཀྱི་ཤིང་མེ་ས་ལྕགས་ཆུ། ༑ མཚམས་ཀྱི་ས་ཡི་ལྷ་
མོ་བཞི། ། རང་རང་ཁ་དོག་རྟགས་མཚན་འཛིན། ། ཁྱེད་ལx། ། ལོ་ཟླ་ཞག་དང་དུས་ཚོད་ཀྱི། ། ས་བདག་
ཆེན་པོ་ཐམས་ཅད་ནི། ། སྐུ་མདོག་ཕྱག་མཚན་སྣ་ཚོགས་ཅན། ། ཁྱེད་ལx། ། ཀྱི། ཚངས་པ་སེར་པོ་འཁོར་
ལོ་འཛིན། ། བརྒྱ་བྱིན་དཀར་པོ་རྡོ་རྗེ་འཛིན། ། གཞོན་ནུ་དམར་པོ་བུམ་པ་འཛིན། ། ཁྱབ་འཇུག་ནག་པོ་
འཁོར་ལོ་འཛིན། ། བྷིང་གི་རི་ཏི་པི་ཝང་འཛིན། ། རབ་དགའ་དམར་པོ་མདའ་གཞུ་འཛིན། ། དབང་ཕྱག་
དཀར་པོ་རྩེ་གསུམ་འཛིན། ། ཚོགས་བདག་དམར་པོ་ལ་ཕུག་འཛིན། ། ལྷ་ཆེན་བརྒྱད་པོ་འཁོར་བཅས་ལ། །
གུས་པས་བསྟོད་དོ་གསོལ་བ་འདེབས། ། མཐའ་ཡས་སྔོན་པོ་རིན་ཆེན་འཛིན། ། འཇོག་པོ་དམར་པོ་ཨུཏྤལ་
འཛིན། ། སྟོབས་རྒྱུ་ལྗང་ཁུ་རིན་ཆེན་འཛིན། ། རིགས་ལྡན་ཁྲ་བོ་ནོར་བུ་འཛིན། ། ནོར་རྒྱས་དམར་པོ་
འཕྲེང་བ་འཛིན། ། དུང་སྐྱོང་སེར་པོ་དུང་ཆེན་འཛིན། ། པདྨ་དཀར་པོ་པདྨ་འཛིན། ། པད་ཆེན་དཀར་པོ་
སྤྲུལ་ཞགས་འཛིན། ། ཀླུ་ཆེན་བརྒྱད་པོ་འཁོར་བཅས་ལ། ། གུས་པསx། ། ཉི་མ་དམར་པོ་པདྨ་བསྣམས། །
ཟླ་བ་དཀར་པོ་ ཀུ་ མུད་བསྣམས། ། མིག་དམར་དམར་ པོ་ སྒྲོན་མེ་བསྣམས། ། ལྷག་པ་ནག་པོ་ཨུཏྤལ་
བསྣམས། ཕུར་བུ་ལྗང་ཁུ་པོ་ཏི་བསྣམས། ། པ་སངས་དཀར་པོ་པདྨ་བསྣམས། ། སྤེན་པ་སེར་པོ་བེ་ཅོན་
བསྣམས། ། སྒྲ་གཅན་ནག་པོ་མདའ་གཞུ་བསྣམས། ། གཟའ་ཆེན་བརྒྱད་པོ་འཁོར ། ། གུས་པསx། ། བརྒྱ་
བྱིན་སེར་པོ་རྡོ་རྗེ་འཛིན། ། མེ་ལྷ་དམར་པོ་བགྲང་འཕྲེང་འཛིན། ། གཤིན་རྗེ་ནག་པོ་དབྱུག་ཐོ་འཛིན། །
སྲིན་པོ་སྔོན་པོ་རལ་གྲི་འཛིན། ། ཆུ་ལྷ་དཀར་པོ་སྤྲུལ་ཞགས་འཛིན། ། རླུང་ལྷ་སྔོན་པོ་བ་དན་འཛིན། །
གནོད་སྦྱིན་སེར་པོ་ནེའུ་ལེ་འཛིན། ། བདེན་བྲལ་དཀར་པོ་རྩེ་གསུམ་འཛིན། ། ཚངས་པ་སེར་པོ་འཁོར་ལོ་
འཛིན། ། ཐག་བཟང་ནག་པོ་རལ་གྲི་འཛིན། ། ཡང་ན། ས་ལྷ་ཆེན་པོ་བུམ་པ་འཛིན། ། ཁྱད་ཆེར་མེད།
ཕྱོགས་སྐྱོང་བཅུ་བོ་འཁོར ། ། གུས་པསx། ། ཀྱི་ཤར་ཕྱོགས་རྒྱལ་པོ་ཡུལ་འཁོར་བསྲུང་། ། སྐུ་མདོག་དཀར་
248

༄༅། ། མདུན་བསྟོད་གསོལ་འདེབས། །
པོ་པི་ཝང་འཛིན། ། ལྷོ་ཕྱོགས་རྒྱལ་པོའི་འཕགས་སྐྱེས་པོ། ། སྐུ་མདོག་སྔོན་པོ་རལ་གྲི་འཛིན། ། ནུབ་ཕྱོགས་
རྒྱལ་པོ་སྤྱན་མིག་བཟང་། ། སྐུ་མདོག་དམར་པོ་སྦྲུལ་ཞགས་འཛིན། ། བྱང་ཕྱོགས་རྒྱལ་པོ་རྣམ་ཐོས་སྲས། །
སྐུ་མདོག་སེར་པོ་ནེའུ་ལེ་འཛིན། ། རྒྱལ་ཆེན་བཞི་བོ་འཁོརx] ། གུས་པསx། ། ཛམ་ལ་སེར་པོ་རིན་ཆེན་
བསྣམས། ། གང་བཟང་སེར་པོ་བུམ་པ་བསྣམས། ། ནོར་བཟང་དཀར་པོ་ནོར་བུ་བསྣམས། ། ཀུ་བེ་ནག་པོ་
རལ་གྲི་བསྣམས། ། ཡང་དག་སེར་པོ་གསེར་གྲི་བསྣམས། ། འབྲོག་གནས་ནག་པོ་མདུང་རྣོན་བསྣམས། ། ལྔ་
རྩེན་སེར་སྐུ་ཁང་བརྩེགས་བསྣམས། ། འཇམ་འཁྱིལ་དཀར་པོ་གྲི་ཕུབ་བསྣམས། ། གནོད་སྦྱིན་ནོར་ལྷ་འཁོར་
x] ། གུས་པསིx། ། གནམ་གཉན་གཡུ་འབྲུག་སྔོན་པོ་དང་། ། ས་གཉན་རུས་སྤལ་སེར་པོ་དང་། ། གངས་
གཉན་སེང་གེ་དཀར་མོ་དང་། ། མཚོ་གཉན་ མཆོང་གི་ལྕོང་མོ་དང་། ། བྲག་གཉན་གསེར་སྤྲེའུ་སེར་པོ་
དང་། ། ཤིང་གཉན་གཟི་བརྗིད་འོད་ཟེར་དང་། ། གསེར་གཉན་ལམ་གཉན་ལ་སོགས་པའི། ། གཉན་ཆེན་
འཁོར་དང་བཅས་པ་ལ། ། གུས་པསx། ། ཤར་ཕྱོགས་ཟིན་ལ་ལྷོ་ཕྱོགས་མེ། ། ནུབ་ཕྱོགས་ཛཱ་ལ་བྱང་ཕྱོགས་
ཁམ། ། ཤར་ལྷོ་ཟོན་ལ་ལྷོ་ནུབ་ཁོན། ། ནུབ་བྱང་ཁེན་ལ་བྱང་ཤར་གིན། ། ཕྱོགས་ཀྱི་སྤར་ཁ་ཕྱོགས་མདོག་
ཅན། ། མཚམས་ཀྱི་སྤར་ཁ་སྐུ་མདོག་སེར། ། ཕྱག་ན་དབྱུག་པ་བུམ་པ་འཛིན། ། སྤར་ཁ་བརྒྱད་པོ་འཁོར་
བཅས་ལ། ། གུས་པས ། ། གཅིག་དཀར་ས་ཡི་ལྷ་མོ་དཀར། ། ཕྱག་ན་རི་རབ་བུམ་པ་འཛིན། ། གཉིས་ནག་
བདུད་ཀྱི་རྒྱལ་པོ་ནག ཕྱག་ན་ཁྲམ་ཤིང་ཞགས་པ་བསྣམས། ། གསུམ་མཐིང་གདུག་བྱེད་ནམ་མཁའི་མདོག
ཕྱག་ན་ཐོད་འཕྲེང་ཐོད་ཁྲག་འཛིན། ། བཞི་ལྗང་ཝ་རུ་ཎ་ལྗང་ཁུ། ། ཕྱག་ན་རིན་ཆེན་བུམ་པ་འཛིན། ། ལྔ་
སེར་འཇིག་རྟེན་བདག་པོ་སེར། ། ཕྱག་ན་བུམ་པ་དུང་དཀར་འཛིན། ། དྲུག་དཀར་སྐྱེ་འགྲོའི་དཔལ་ནི་
དཀར། ཕྱག་ན་དབྱུག་པ་རྒྱལ་མཚན་བསྣམས། ། བདུན་དམར་བཙན་རྒོད་ཆེན་པོ་དམར། ། ཕྱག་ན་
མདུང་དང་ཤོ་རྡེལ་ འཛིན། ། བརྒྱད་དཀར་ ལྷ་ཆེན་དབང་ཕྱུག་ དཀར། ། ཕྱག་ན་ རྩེ་ གསུམ་ ཐོད་ པའི་
འཛིན། དགུ་དམར་མ་མོ་ཙ་མུན་དམར། ། ཕྱག་ན་ནད་རྐྱལ་མཚོན་དྲུ་འཛིན། ། སྨེ་བའི་ལྷ་དགུ་འཁོར་
བཅས་ལ། ། གུས་པསx། ༑ སྟག་ཡོས་ སྔོན་པོ་ ཤིང་ འདབ་ འཛིན། ། འབྲུག་ སེར་ཕྱག་ན་རླུང་འཁོར་
འཛིན། ། རྟ་སྦྲུལ་དམར་པོ་རུ་ཆེན་འཛིན། ། ལུག་སེར་ཕྱག་ན་ས་གཞི་འཛིན། ། བྱ་སྤྲེལ་སྔོ་ནག་ལྕགས་
དབྱུག་འཛིན། ། ཕྱི་སེར་ཕྱག་ན་རལ་གྲི་འཛིན། ། ཁྱི་ཕག་སྔོ་ནག་བུམ་པ་འཛིན། ། གླིང་སེར་ཕྱག་ན་རི་རབ་
འཛིན། ། ལོ་འགྲོས་བཅུ་གཉིས་ས་བདག་ལ། ། གུས་པསx། ། གཞུ་དར་ཆུ་སྲིན་བུམ་པ་ཉ། ། ལུག་གླང་
འཁྲིག་པ་ཀརྐཊ། ། སེང་གེ་བུ་མོ་སྲང་སྡིག་པ། ། བཅུ་གཉིས་ཁྱིམ་གྱི་ས་བདག་རྣམས། ། སྟག་ལ་སོགས་པའི་
249

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མགོ་ཅན་ཏེ། ། གཞུ་སོགས་རྟགས་ཀྱི་མཚོན་མ་འཛིན། ། བཅུ་གཉིས་ཁྱིམ་གྱི་ས་བདག་ལ། ། གུས་པསx། །
སྟག་ཡོས་ལ་སོགས་བཅུ་གཉིས་ལ། ༼ཤིང་མེ་ས་ལྕགས་ཆུ་ལྔ་ལྔར། ། ཕྱེ་བའི་ལོ་རྒན་དྲུག་ཅུ་ནི། ༈ སྟག་ཡོས་ལ་
སོགས་མགོ་བརྙན་ཅན། ། ལོག་འགྲོས་དྲུག་ཅུའི་ས་བདག་ལ། ། གུས་པསx། ། ཀྱི་རྒྱུ་སྐར་རྒྱལ་པོ་སྨིན་དྲུག་
ནི། ། སྐུ་མདོག་དམར་པོ་མདུང་ཐུང་འཛིན། ། སྣར་མ་སྔོན་པོ་ནོར་བུ་འཛིན། ། མགོ་ནི་སེར་པོ་པདྨ་
འཛིན། ། ལག་དམར་དྲིལ་བུ་རྩེ་གསུམ་འཛིན། ། ནབས་སོ་དཀར་པོ་པདྨ་འཛིན། ། རྒྱལ་ནི་ལྗང་ཁུ་བད་
སྡོང་འཛིན། ། སྐག་ནི་དཀར་པོ་ས་བོན་འཛིན། ། ཤར་ཕྱོགས་རྒྱུ་སྐར་བདུན་པོ་ལ། ། གུས་པསx། ། རྒྱུ་སྐར་
ལྷ་མོ་ཆེན་མོ་མཆུ། ། སྐུ་མདོག་སེར་པོ་པདྨ་འཛིན། ། གྲེ་ནི་ལྗང་ནག་པོ་ཏི་འཛིན། ། གྲེ་ནི་ལྗང་ཁུ་ཨུཏྤལ་
འཛིན། ། མེ་བཞི་དཀར་པོ་ཀུནྡ་འཛིན། ། ནག་ལྗང་རྨ་བྱའི་སྒྲོ་མདོངས་འཛིན། ། ས་རི་དམར་པོ་པདྨ་
འཛིན། ། ས་ག་ནག་པོ་གླེགས་བམ་འཛིན། ། ལྷོ་ཕྱོགས་རྒྱུ་སྐར་བདུན་པོ་ལ། ། གུས་པསx། ། རྒྱ་སྐར་རྒྱལ་
མོ་ལྷ་མཆེམས་ནི། ། སྐུ་མདོག་སེར་པོ་བུམ་པ་འཛིན། ། སྔོན་ནི་ལྗང་ཁུ་རིན་ཆེན་འཛིན། ། སྣུབས་སྐར་སེར་
པོ་པདྨ་འཛིན། ། ཆུ་སྟོད་ནག་པོ་བད་སྡོང་འཛིན། ། ཆུ་སྨད་ལྗང་ཁུ་རིན་ཆེན་འཛིན། བྱི་བཞིན་སྔོན་པོ་
མདུང་དར་འཛིན། ། གྲོ་བཞིན་དམར་པོ་པད་སྡོང་འཛིན། ། ནུབ་ཕྱོགས་རྒྱུ་སྐར་བདུན་པོ་ལ། ། གུས་པས
x/ ། རྒྱུ་སྐར་རྒྱལ་མོ་མོན་དྲེ་ནི། ། སྐུ་མདོག་སེར་པོ་རིན་ཆེན་འཛིན། ། མོན་གྲུ་ནག་པོ་རལ་གྲི་འཛིན། །
ཁྲུམས་སྟོད་སེར་པོ་རྩེ་གསུམ་འཛིན། ། ཁྲུམས་སྨད་སེར་པོ་བད་ སྡོང་འཛིན། ། ནམ་གྲུ་དམར་པོ་པདྨ་
འཛིན། ། ཐ་སྐར་དཀར་པོ་དབྱུག་པ་འཛིན། ། བྲ་ཉེ་ལྗང་ཁུ་འཁོར་ལོ་འཛིན། ། བྱང་ཕྱོགས་རྒྱུ་སྐར་བདུན་
པོ་ལ། ། གུས་པསx} ༑ ཀྱི་ཡུལ་ཕྱོགས་འདི་ན་གནས་པ་ཡི། ། ལྷ་ཡི་ཚོགས་རྣམས་ཐམས་ཅད་དང་། ། ཀླུ་ཡི་
KTV3 IVx/ | VFFIẾT x 1 Tài lẽ x 1 95555555af81a 1
ཕན་གནོད་གཏོང་བའི་ལྷ་ཀླུ་དང་། ། ས་བདག་གཞི་བདག་གནས་བདག་སོགས། ། འཇིག་རྟེན་སྐྱོང་བ་ཐམས་
ཅད་ལ། ། གུས་པས་བསྟོད་ཅིང་གསོལ་བ་འདེབས། ། དེ་རིང་ཡོན་གྱི་བདག་པོ་ཡི། ། མི་མཐུན་གནོད་པ་
ཐམས་ཅད་ཟློག ། མཐུན་པའི་བསམ་དོན་ཐམས་ཅད་སྒྲུབས། ། བཅོལ་པའི་ལས་ཀུན་སྒྲུབ་པར་མཛོད། །
ཞེས་པས་བསྟོད་ཅིང་གསོལ་བ་གདབ་བོ། ། བསྡུས་ཏེ་བྱེད་ན།ཀྱི་སླུ་མེད་དཀོན་ཆོག་གསུམ་པོ་ཐམས་ཅད་ལ། །
སྒོ་གསུམ་གུས་པའི་ཡིད་ཀྱིས་ཕྱག་འཚལ་ནས། ། འཇིག་རྟེན་འདི་ན་གནས་དང་རྒྱུ་བ་ཡི། ། ས་བདག་ལྷ་ཀླུ་
རྣམས་ལ་བསྟོད་པར་བགྱི། ། དབུས་ཀྱི་ས་བདག་རྒྱལ་པོ་འཁོར་ལོ་ཅན། ། བཙུན་མོ་ས་ཡི་ལྷ་མོ་བརྟན་མ་
དང་། ། ཕྱོགས་མཚམས་ས་བདག་རྒྱལ་པོ་འཁོར་བཅས་ལ། ། གུས་པའི་ཡིད་ཀྱིས་བསྟོད་ཅིང་གསོལ་བ་
250

༄༅། ། མདུན་བསྟོད་གསོལ་འདེབས། །་
འདེབས། ། ས་བདག་རྒྱལ་པོ་ཐེ་སེ་ཚང་ཀུན་དང་། ། ཧང་ཕན་ལ་སོགས་ལྟོ་འཕྱེ་འཁོར་བཅས་སོགས། ། ས་
བདག་རིགས་སུ་གྱུར་པ་ཐམས་ཅད་ལ། ། གུས་པའིx། ། ཚངས་པ་ལ་སོགས་ལྷ་ཆེན་བརྒྱད་པོ་དང་། ། མཐའ་
ཡས་འཇོག་པོ་ལ་སོགས་ཀླུ་ཆེན་བརྒྱད། ། ཉི་མ་ལ་སོགས་གཟའ་ཆེན་བརྒྱད་པོ་ལ། ། གུས་པའི ། ། དབང་པོ་
གཤིན་རྗེ་ལ་སོགས་ཕྱོགས་སྐྱོང་བཅུ། ༑ ཡུལ་འཁོར་སྲུང་སོགས་རྒྱལ་པོ་ཆེན་པོ་བཞི། ། ཛམ་བྷ་ལ་སོགས་ནོར་
ལྷ་འཁོར་བཅས་ལ། ། གུས་པའི ། ། གནམ་གཉན་ཆེན་པོ་ལ་སོགས་གཉན་ཆེན་བརྒྱད། ། ལི་ཁོན་ལ་སོགས་
སྤར་ཁ་བརྒྱད་ཀྱི་ལྷ། ། གཅིག་དཀར་ལ་སོགས་སྨེ་བའི་ལྷ་རྣམས་ལ། ། གུས་པའིx། ། སྟག་ཡོས་ལ་སོགས་ལོ་
སྐོར་བཅུ་གཉིས་ལྷ། ། ཤིང་བྱི་ལ་སོགས་ལོ་རྒན་དྲུག་ཅུ་དང་། ། སྨིན་དྲུག་ལ་སོགས་རྒྱུ་སྐར་འཁོར་བཅས་
ལ། ། གུས་པའི ། ། ཡུལ་ཕྱོགས་འདིར་གནས་ལྷ་ཀླུ་གཞི་བདག་དང་། ། རྒྱུ་སྦྱོར་ཡོན་བདག་མི་ནོར་འཁོར་
བཅས་ལ། ། ཕན་གནོད་གཏོང་བའི་ཀླུ་གཉན་ས་བདག་ལ། ། གུས་པའི་ཡིད་ཀྱིས་བསྟོད་ཅིང་གསོལ་བ་
འདེབས། ། ས་འོག་ས་སྟེང་ནམ་མཁའ་ཁམས་རྣམས་སུ། ། གནས་དང་རྒྱུ་བའི་ལྷ་ཀླུ་ས་བདག་དང་། །
གཟའ་དང་རྒྱུ་སྐར་རྫུ་འཕྲུལ་ཆེ་རྣམས་ལ། ། བསྟོད་ཅིང་གསོལ་བ་བཏབ་པས་མཉེས་གྱུར་ཏེ། ། བདག་དང་
སྦྱིན་བདག་མི་ནོར་འཁོར་བཅས་ཀྱི། ། འགལ་རྐྱེན་བར་ཆད་ཐམས་ཅད་ཞི་བ་དང་། ། མཐུན་རྐྱེན་ཚེ་དཔལ་
བསོད་ནམས་དབང་ཐང་སོགས། ། ཅི་འདོད་མ་ལུས་འབད་མེད་འགྲུབ་གྱུར་ཅིག ། ཅེས་བྱ་སྟེ། འདི་ནི་རྒྱུས་
པའི་འཕྲོར་ཡང་བྱས་ཆོག་ཅིང་། ། བྲེལ་བའི་ཚེ་སྒེར་དུ་ཡང་བྱས་པས་རུང་ངོ༌། ། འཕྲིན་ལས་བཅོལ་ཚུལ་འདི་
བསྡུས་པ་སྟེ། རྒྱས་པ་ནི་འོག་ཏུ་འབྱུང་བ་ལྟར་བྱའོ། ། སརྦ་མངྒ་ལཾ་ཀུརྦཆུ། ། ། ། ཤུ་བི། །
251

༄༅ ། གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་
གསལ་བར་བསྟན་པ་ཉེར་མཁོ་བློ་ལྡན་དགའ་བྱེད་
ཅེས་བྱ་བ་བཞུགས་སོ། །
མ་ལུས་ཤེས་བྱ་མངོན་གཟིགས་ཤཱཀྱའི་རྒྱལ། ། མཁྱེན་རབ་གཏེར་ཆེན་མི་ཕམ་འཇམ་པའི་དབྱངས། །
རྒྱལ་བ་གཉིས་པ་བློ་བཟང་གྲགས་པ་སོགས། ། སྐྱབས་གནས་དམ་པ་རྣམས་ལ་གུས་བཏུད་ནས། ། ལེགས་
གསུང་ཆོས་ཕུང་བཀའ་དང་དེ་ཡི་དགོངས་འགྲེལ་ལས། ། འབྱུང་བའི་བླང་དང་དོར་བྱའི་ཆོས་སོགས་ཀྱི། །
མིང་གི་རྣམ་གྲངས་འགའ་ཞིག་ཕྱོགས་གཅིག་ཏུ། ། གོ་སླའི་ངག་གིས་གསལ་བར་བརྗོད་པར་བྱ། ། དེ་ཡང་
ཤེས་བྱ་གཞལ་བྱ་གཞི་གྲུབ་པ། ། ཚད་མས་དམིགས་དང་རྟོགས་པར་བྱ་བ་དང་། ། ཆོས་དང་ཡོད་པ་ཡུལ་
སོགས་རྣམ་གྲངས་ཏེ། ། དོན་གཅིག་ལ་ནི་ལྡོག་པ་ཐ་དད་ཙམ། ། མི་རྟག་དངོས་པོ་དོན་བྱེད་ནུས་པ་དང་། །
འདུས་བྱས་བྱས་པ་སྐྱེས་པ་གཞན་དབང་དང་། ། རང་མཚན་འཇིག་པའི་ཆོས་རྣམས་དོན་གཅིག་ལ། ། རྟག་
པ་མི་འཇིག་ཆོས་དང་དངོས་མེད་ཆོས། ། མ་སྐྱེས་མི་འགག་ཆོས་སོགས་དོན་གཅིག་གོ། ། བརྟེན་ནས་གདགས་
པའི་ཕྱིར་ན་རྟེན་འབྲེལ་ཏེ། ། བློ་ཡི་ཡུལ་ཡིན་ཕྱིར་ན་ཤེས་བྱའོ། ། དོན་བྱེད་ནུས་ཕྱིར་དངོས་པོ་ཞེས་བྱ་སྟེ། །
དོན་བྱེད་ནུས་མེད་ཕྱིར་ན་དངོས་མེད་དོ། ། དུ་མར་སྤུངས་པའི་ཕྱིར་ན་ཕུང་པོ་སྟེ། ། སྐྱེ་ཞིང་མཆེད་པར་བྱེད་
པས་སྐྱེ་མཆེད་དོ། ། རང་འབྲས་རྒྱུ་ཡི་རིགས་བྱེད་ཁམས་སུ་གྲགས། ། དེས་མཚོན་ལྷག་མ་གཞན་གྱི་སྒྲ་དོན་
ཀྱང་། ༑ ཤེས་པར་བྱ་སྟེ་འདིར་ནི་མང་དུ་དོགས། ། ཀུན་རྫོབ་དོན་དམ་བདེན་པ་རྣམ་པ་གཉིས། ། ཆོས་དང་
གང་ཟག་ བདག་ མེད་པ་ཡང་གཉིས། ། ཀུན་བཏགས་གཞན་དབང་ཡོངས་གྲུབ་མཚན་ཉིད་གསུམ། །
གཟུགས་དང་ཚོར་བ་འདུ་ཤེས་འདུ་བྱེད་དང་། ། རྣམ་པར་ཤེས་པ་ལྔ་ནི་ཕུང་པོ་ལྔ། ། མིག་རྣ་སྣ་ལྕེ་ལུས་དང་
ཡིད་ཀྱི་དབང་། ། དབང་པོ་དྲུག་གི་གཟུགས་སྒྲ་དྲི་རོ་དང་། ། རེག་བྱ་ཆོས་དེ་ཡུལ་དྲུག་ཅེས་བྱ་བའི། ། དབང་
ཡུལ་དེ་དག་སྐྱེ་མཆེད་བཅུ་གཉིས་སོ། ། མིག་གི་རྣམ་ཤེས་ནས་བཟུང་ཡིད་ཀྱི་བར། ། དྲུག་ལ་རྣམ་པར་ཤེས་པ་
252

༄༅། ། གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
དྲུག་ཅེས་བརྗོད། ། དབང་པོ་ཡུལ་དང་རྣམ་ཤེས་བཅོ་བརྒྱད་རྣམས། ། ཁམས་ནི་བཅོ་བརྒྱད་ཡིན་ཞེས་མདོ་
ལས་བཤད། ། རྣམ་ཤེས་དྲུག་སྟེང་ཀུན་གཞི་ཉོན་ཡིད་གཉིས། ། བསྣན་པས་ཚོགས་བརྒྱུད་དག་དུ་འདོད་
པའང་ཡོད། ས་ཆུ་མེ་རླུང་འབྱུང་བ་རྣམ་པ་བཞི། ། ནམ་མཁའ་དང་བཅས་ཁམས་ནི་ལྔར་ཡང་གྲགས། །
རྣམ་ཤེས་དང་བཅས་ཁམས་དྲུག་ཅེས་ཀྱང་བྱ། ། གཟུགས་ལ་ཁ་དོག་དབྱིབས་གཟུགས་རྣམ་པ་གཉིས། ། སྡེ་
སེར་དཀར་དམར་རྩ་བའི་ཁ་དོག་བཞི། ། སྤྲིན་དང་དུ་བ་རྡུལ་དང་ཁུག་སྣ་དང་། ། སྣང་བ་མུན་པ་ཉི་མ་གྲིབ་
མ་ཡི། ། ཡན་ལག་ཁ་དོག་བརྒྱད་དུ་རྣམ་པར་དབྱེ། ། རིང་པོ་ཐུང་དུ་གྲུ་བཞི་ཟླུམ་པོ་དང་། ། མཐོ་དམན་ཕྱལ་
ལེ་བ་དང་དེ་མིན་པའི། ། དབྱིབས་ཀྱི་གཟུགས་ཅེས་བྱ་བ་རྣམ་པ་བརྒྱུད། ། སྒྲ་ལ་ཟིན་དང་མ་ཟིན་རྣམ་པ་
གཉིས། ། རེ་རེ་ལའང་སྙན་དང་མི་སྙན་དབྱེ། ། དྲི་ལ་ཞིམ་དང་མི་ཞིམ་རྣམ་པ་གཉིས། ། མངར་བ་སྐྱུར་བ་ཁ་
བ་བསྐ་བ་དང་། ། ཚྭ་བ་ལན་ཚྭ་བ་སྟེ་རོ་དྲུག་པོ། ། རེ་རེར་དྲུག་ཏུ་དབྱེ་བས་སོ་དྲུག་འགྱུར། ། འབྱུང་བཞི་
འཇམ་རྩུབ་ལྕི་ཡང་བཀྲེས་སྐོམ་དང་། ། གྲང་བ་བདུན་ནི་རེག་བྱ་བཅུག་ཅིག་པོ། ། སྡུག་བསྔལ་ཀུན་འབྱུང་
འགོག་ལམ་བདེན་པ་བཞི། ། རེ་རེ་ལ་ཡང་རྣམ་བཞི་བཅུ་དྲུག་སྟེ། ། སྡུག་བསྔལ་མི་རྟག་སྟོང་པ་བདག་མེད་
བཞི། ། ཀུན་འབྱུང་རྒྱུ་དང་རབ་སྐྱེ་རྐྱེན་དང་བཞི། ། འགོག་པ་ཞི་བ་གྱ་ནོམ་ངེས་འབྱུང་བཞི། ། ལམ་དང་
སྒྲུབ་པ་རིག་པ་ངེས་འབྱིན་བཞི། ། མི་རྟག་ལ་སོགས་བཅུ་དྲུག་ཅེས་སུ་གྲག། མ་རིག་འདུ་བྱེད་རྣམ་པར་ཤེས་པ་
དང༌། ། མིང་གཟུགས་སྐྱེ་མཆེད་དྲུག་དང་རེག་ཚོར་བ། ། སྲེད་དང་ལེན་པ་སྲིད་ལས་སྐྱེ་བ་དང་། ། རྒ་ཤི་དང་
བཅས་ཡན་ལག་བཅུ་གཉིས་སོ། ། ས་འོག་ས་སྟེང་ས་བླ་འཇིག་རྟེན་པ།སུམ། ། འདི་དག་ལ་ནི་སྲིད་གསུམ་ཅེས་
སུའང་གྲགས། ། འདོད་ཁམས་གཟུགས་དང་གཟུགས་མེད་ཁམས་གསུམ་བརྗོད། ། འཛམ་གླིང་ལུས་འཕགས་
བ་ལང་སྤྱོད་དང་ནི། ། སྒྲ་མི་སྙན་ཏེ་གླིང་བཞི་ཞེས་བྱ་ཞིང་། ། ལུས་དང་ལུས་འཕགས་ལ་སོགས་གླིང་ཕྲན་
བརྒྱད། ། རི་ རབ་ མཐར་ སྐོར་གསེར་ གྱི་རི་བདུན་ཏེ། ། དེ་ཡང་ གཉའ་ ཤིང་འཛིན་དང་ གཤོལ་མདའ་
འཛིན། སེང་ལྡེང་ཅན་དང་ལྟ་ན་སྡུག་རི་དང་། ། རྟ་རྣ་ཅན་དང་རྣམ་འདུན་མུ་ཁྱུད་འཛིན། ། གླིང་བཞི་
ནས་ནི་ཚངས་པའི་འཇིག་རྟེན་པར། ། ཕྱོགས་གཅིག་བསྡོམས་བྱས་སྟོང་དུ་ལོངས་པ་ལ། ། སྟོང་ནི་དང་པོའོ་
དེ་ཉིད་སྟོང་ལོགས་པར། ། སྟོང་གཉིས་པ་སྟེ་འདི་ཡང་སྟོང་ལོགས་ཚེ། ། སྟོང་གསུམ་སྟོང་གི་འཇིག་རྟེན་
ཁམས་སུ་བཞག། ཁོར་ཡུག་ལྕགས་རི་ཆེན་པོ་གཅིག་གིས་བསྐོར། ། དེ་ནང་གླིང་བཞི་བྱེ་བ་ཕྲག་བརྒྱ་ཡོད། །
དཔྱིད་དང་དབྱར་སྟོན་དགུན་ནི་དུས་བཞི་སྟེ། ། ལོ་ལ་བྱི་བའི་ལོ་སོགས་བཅུ་གཉིས་འདོད། ། རེ་རེར་འབྱུང་
བའི་དབྱེ་བས་ལྔ་ལྔ་དང་། ། རབ་བྱུང་ལ་སོགས་ལོ་འགྲོས་དྲུག་ཅུར་གྲག།སྨིན་དྲུག་ལ་སོགས་རྒྱུ་སྐར་ཉེར་བདུན་
253

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཏེ། ། མགོ་རྒྱལ་ལ་སོགས་ཉ་སྐར་བཅུ་གཉིས་དང་། ། གཞུ་ཁྱིམ་ལ་སོགས་ཁྱིམ་ཡང་བཅུ་གཉིས་འདོད། །
རྒྱལ་ཆེན་རིགས་བཞི་སུམ་ཅུ་རྩ་གསུམ་དང་། ། འཐབ་བྲལ་དགའ་ལྡན་འཕྲུལ་དགའ་གཞན་འཕྲུལ་དབང་།
འདོད་ལྷ་རིགས་དྲུག་གནས་ཏེ་འདོད་ཁམས་སོ། ། ཚངས་རིས་ཚངས་པ་འདུན་འདོན་ཚངས་ཆེན་གསུམ། །
བསམ་གཏན་དང་པོའི་འོད་ཆུང་ཚད་མེད་འོད། ། འོད་གསལ་གསུམ་ནི་བསམ་གཏན་གཉིས་པའི་གནས། །
དགེ་ཆུང་ཚད་མེད་དགེ་དང་དགེ་རྒྱས་གསུམ། ། བསམ་གཏན་གསུམ་པའོ་སྤྲིན་མེད་བསོད་ནམས་སྐྱེས། །
འབྲས་བུ་ཚེ་དང་མི་ཆེ་མི་གདུང་བ། ། ཤིན་ཏུ་མཐོང་དང་གྱ་ནོམ་འོག་མིན་བཅས། ། རྣམ་པ་འདི་བརྒྱད་
བསམ་གཏན་བཞི་བའི་གནས། ། ནམ་མཁའ་མཐའ་ཡས་རྣམ་ཤེས་མཐའ་ཡས་དང་། ། ཅུང་ཟད་མེད་དང་
སྲིད་རྩེའི་གནས་རྣམས་ནི། ། གཟུགས་མེད་ཁམས་ཏེ་སྐྱེ་མཆེད་མུ་བཞིའོ། ། ཕྱོགས་བཞི་མཚམས་བཞི་སྟེང་
འོག་ཕྱོགས་བཅུར་གྲབས། ། ལྷ་དང་ལྷ་མིན་མི་དང་དུད་འགྲོ་དང་། ། ཡི་དྭགས་དམྱལ་བ་བ་སྟེ་རིགས་དྲུག་
འགྲོ། ། ལྷ་མིན་ལྷ་དང་དུད་འགྲོར་བསྡུས་པ་ཡིས། ། འགྲོ་བ་རྒྱུད་ལྔ་དག་ཏུ་འང་བཞེད་པ་ཡིན། ། རིགས་
དྲུག་སྟེང་དུ་སྲིད་པ་བར་མ་བསྣན། ། འཇིག་རྟེན་བདུན་ཅེས་མཁས་པ་གཞན་གྱིས་བཤད། ། མངལ་སྐྱེས་སྒོང་
སྐྱེས་དྲོད་གཤེར་ལས་སྐྱེས་དང་། ། རྫུས་ཏེ་སྐྱེས་བཅས་སྐྱེ་གནས་རྣམ་པ་བཞི། ། མཐའ་འཁོབ་དབང་པོ་མ་
ཚང་ལོག་ལྟ་ཅན། ། རྒྱལ་བའི་བཀའ་མེད་པ་དང་ལྷ་ཚེ་རིང་། ། ངན་སོང་གསུམ་བཅས་མི་ཁོམ་བརྒྱུད་པ་
དང་། ། བྲལ་བའི་ཁོམ་པ་དལ་བ་བརྒྱད་དུ་འདོད། ༑ མི་ཡིན་དབུས་སྐྱེས་དབང་པོ་ཚང་བ་དང་། ། ལས་
མཐའ་མ་ལོག་གནས་དད་རང་འབྱོར་ལྔ། ། སངས་རྒྱས་བྱོན་དང་ཆོས་གསུངས་བསྟན་པ་གནས། ། དེ་རྗེས་
འཇུག་དང་གཞན་ཕྱིར་སྙིང་བརྩེ་བ། ། གཞན་འབྱོར་ལྔ་སྟེ་དལ་འབྱོར་ཆོས་བཅོ་བརྒྱད། ། མཐུན་པའི་ཡུལ་
བ།ནས་སྐྱེས་བུ་དམ་པ་བསྟེན། ། ལེགས་སྨོན་འགྲུབ་དང་སྔོན་གྱི་བསྔོ་ནམས་སྨིན། ། འཁོར་ལོ་ཆེན་པོ་བཞི་
ཞེས་རབ་ཏུ་གྲགས། རིགས་གཟུགས་འབྱོར་དང་དབང་ཕྱུགས་ཤེས་རབ་དང་། ། ཚེ་རིང་ནད་མེད་མཐོ་རིས་
ཡོན་ཏན་བདུན། ། དད་དང་ཚུལ་ཁྲིམས་ཐོས་དང་གཏོང་བ་དང་། ། ངོ་ཚ་ཤེས་དང་ཁྲེལ་ཡོད་ཤེས་རབ་
སྟེ། ། འཕགས་པའི་ནོར་བདུན་ཡིན་ཞེས་བརྗོད་པར་བྱ། ། ཡང་སོས་ཐོག་ནས་བསྡུས་འཇོམས་ངུ་འབོད་
དང༌། ། ངུ་འབོད་ཆེན་པོ་ཚ་བ་རབ་ཏུ་ཚ། ། མནར་མེད་ཚ་བའི་དམྱལ་བ་བརྒྱད་དུ་འདོད། ། ཆུ་བུར་ཅན་
དང་ཆུ་བུར་བརྡོལ་བ་དང་། ། སོ་ཐམ་ཐམ་དང་ཀྱེ་ཧུད་ཨ་ཆུ་ཟེར། ། ཨུཏྤལ་ལྟར་གནས་པདྨ་ལྟར་གས་
དང་། ། པད་ཆེན་ལྟར་གས་གྲང་བའི་དམྱལ་བ་བརྒྱད། ། ཉོན་མོངས་སེམས་ཅན་ལྟ་བ་སྙིགས་མ་དང་། ། ཚེ་
དེང་དུས་ཀྱི་སྙིགས་མ་རྣམ་པ་ལྔ། ། འགྱུར་བའི་སྡུག་བསྔལ་སྡུག་བསྔལ་གྱི་སྡུག་བསྔལ། ། ཁྱབ་པ་འདུ་བྱེད་
254

༄༅། ། གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
སྡུག་བསྔལ་གསུམ་དུ་འདོད། ། ངེས་པ་མེད་དང་ངོམས་མི་ཤེས་པ་དང་། ཡང་ཡང་འདོད་དང་ཉིང་མཚམས་
སྦྱོར་བ་དང་། ། མཐོ་དམན་འགྱུར་བ་གྲོགས་མེད་སྡུག་བསྔལ་དྲུག ། སྐྱེ་རྒ་ན་འཆི་མི་སྡུག་ཕྲད་པ་དང་། །
སྡུག་པ་དང་བྲེལ་འདོད་པ་བཙལ་མ་རྙེད། ། ཉེར་ལེན་ཕུང་འདི་སྡུག་བསྔལ་རྣམ་པ་བརྒྱད། ། ངེས་པར་འཆི་
བ་ནམ་འཆི་ཆ་མེད་པ། ། འཆི་ཚེ་ཆོས་གཞན་མ་གཏོགས་མི་ཕན་པ། ། རྩ་བ་གསུམ་སྟེ་རྒྱུ་མཚན་དགུ་པོ་
ཡང་། ། འཆི་བ་ངེས་པར་འོང་ཞིང་མི་བཟློག་དང་། ། ཚེ་ལ་སྣོན་མེད་འབྲིད་བྱེད་པར་མ་ཆད། ། གསོན་
ཚེའང་ཆོས་སྒྲུབ་ལོང་མེད་རྒྱུ་མཚན་གསུམ། ། དེས་ན་ངེས་པར་ཆོས་བྱར་ཐག་བཅད་གཅིག ། འཛམ་གླིང་ཚེ་
ལ་ངེས་པ་མེད་པ་དང་། ། འཆི་རྐྱེན་མང་ཞིང་གསོན་རྐྱེན་ཆེས་ཉུང་བ། ། ལུས་ནི་ཤིན་ཏུ་ཉམ་ཆུང་རྒྱུ་མཚན་
གསུམ། ། ད་ལྟ་ཉིད་ནས་ཆོས་བྱར་ཐག་བཅད་གཉིས། ། འཆི་ཚེ་ཉེ་དུ་སོགས་ཀྱིས་མི་ཕན་དང་། ། ལོངས་
སྤྱོད་ཟས་གོས་སོགས་ཀྱིས་མི་ཕན་པ། ། ལྷན་ཅིག་སྐྱེས་པའི་ལུས་འདིས་མི་ཕན་བཅས། ། རྒྱུ་མཚན་གསུམ་སྟེ་
དེས་ཆོས་ཁོ་ན། ། བྱ་བར་ཐག་བཅད་ཐག་བཅད་རྣམ་པ་གསུམ། ། ཁ་གསག་གཞོགས་སློང་ཐོབ་ཀྱིས་
འཇལ་བ་དང་། ། རྙེད་པས་རྙེད་འཚོལ་ཚུལ་ཆོས་ལོག་འཚོ་ལྔ། ། རྙེད་དང་མ་རྙེད་གྲགས་དང་མ་གྲགས་
དང་། ། བསྟོད་སྨད་བདེ་སྡུག་འཇིག་རྟེན་ཆོས་བརྒྱད་དོ། ། ཕ་དང་མ་དང་དགྲ་བཅོམ་བསོད་པ་དང་། །
དགེ་འདུན་དབྱེན་བྱེད་སངས་རྒྱས་སྐུ་གཟུགས་ལ། ། ངན་སེམས་ཁྲག་འབྱིན་མཚམས་མེད་ཆེན་པོ་ལྔ། ། མར་
གྱུར་དགྲ་བཅོམ་སུན་ཕྱུང་སློབ་པ་དང་། ། བྱང་སེམས་ངེས་གནས་གསོད་དང་དགེ་འདུན་གྱི། ། འདུ་བའི་སྒོ་
འཕྲོག་མཆོད་རྟེན་འཇིག་པ་ལྔ། ། ཉེ་བའི་མཚམས་མེད་ཡིན་པར་རྒྱལ་བས་བཤད། ། སྲོག་གཅོད་མ་བྱིན་ལེན་
དང་ལོག་པར་གཡེམ། ། ལུས་ཀྱི་ལས་གསུམ་བརྫུན་དང་ཕྲ་མ་དང་། ། ཚིག་རྩུབ་ངག་ཀྱལ་བཞི་ནི་ངག་གི་
ལས། ། བརྣབ་སེམས་གནོད་སེམས་ལོག་ལྟ་ཡིད་ལས་གསུམ། ༈ མི་དགེ་བཅུ་འོ་བཟློག་པ་དགེ་བ་བཅུ། །
སངས་རྒྱས་བསྟན་བཤིག་དཀོན་མཆོག་དབུ་འཕང་དམད། ། དགེ་འདུན་འདུ་སྒོ་ཕྲོག་དང་ཐེག་ཆེན་སྨོད། །
བླ་མའི་སྐུ་བསྡོ་རྡོ་རྗེ་སྤུན་དབྱེན་བྱེད། ། སྒྲུབ་པར་བར་ཆད་བྱེད་དང་དམ་ཚིག་བྲལ། ། སྙིང་རྗེ་མེད་དང་ལོག་
པར་ལྟ་བ་ཅན། ། རྣམ་པ་བཅུ་ནི་བསྒྲལ་བའི་ཞིང་བཅུར་བརྗོད། ། དགྲ་བཅོམ་ཕྱིར་མི་འོང་དང་རྒྱུན་ཞུགས་
ཀྱི། ། ལྔ་བརྒྱ་ཕྲག་གསུམ་འབྲས་བུའི་དུས་ཞེས་གྲགས། ། ཤེས་རབ་ཏིང་འཛིན་ཚུལ་ཁྲིམས་བསླབ་པའི་
དུས། ། གསུམ་ལ་སྒྲུབ་པའི་དུས་ཞེས་རབ་ཏུ་བརྗོད། ། མངོན་པ་མདོ་སྡེ་འདུལ་བའི་དུས་གསུམ་པོར། །
ལུང་གི་དུས་གསུམ་ལྔ་བརྒྱ་ཕྲག་དགུ་དང་། ། རྟགས་ཙམ་འཛིན་པའི་དུས་ཀྱི་ལྔ་བརྒྱ་བ། ། ཕྲག་གཅིག་དང་
བཅས་ལྔ་བརྒྱ་ཕྲག་བཅུའོ། ། ལུང་དང་རྟོགས་པའི་སངས་རྒྱས་བསྟན་པ་གཉིས། ། སྐྱེས་བུ་ཆུང་འབྲིང་ཆེ་
255

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གསུམ་སྐྱེས་བུ་གསུམ། ། རྫུ་འཕྲུལ་དང་ནི་ཐུགས་ཀུན་བརྗོད་པ་དང་། ། རྗེས་སུ་བསྟན་པའི་ཆོ་འཕྲུལ་རྣམ་པ་
གསུམ། ། བདེན་བཞི་མཚན་ཉིད་མེད་དང་ལེགས་ཕྱེ་ཡི། ། ཆོས་འཁོར་རིམ་པ་གསུམ་དུ་བཞེད་པ་ཡིན། །
མངོན་སུམ་རྗེས་དཔག་ཚད་མ་རྣམ་པ་གཉིས། ། དབང་པོའི་མངོན་སུམ་ཡིད་ཀྱི་མངོན་སུམ་དང་། ། རྣལ་
འབྱོར་མངོན་སུམ་རང་རིག་མངོན་སུམ་བཞི། ། དཔྱད་ཤེས་ཡིད་དཔྱོད་ཐེ་ཚོམ་ལོག་ཤེས་ལྔ། ། སྣང་ལ་མ་
ངེས་པ་སྟེ་ཚད་མིན་ལྔ། ། སེམས་པའི་ལས་དང་བསམ་པའི་ལས་རྣམ་གཉིས། ། བསོད་ནམས་ལས་དང་བསོད་
ནམས་མིན་པའི་ལས། ། མི་གཡོའི་ལས་ཏེ་ལས་ནི་གསུམ་དུ་འདོད། ། གཞན་ཡང་མཐོང་ཆོས་མྱོང་བའི་ལས་
ཉིད་དང་། ། སྐྱེ་གནས་མྱོང་དང་ལན་གྲངས་གཞན་མྱོང་འགྱུར། ། མྱོང་བར་མ་ངེས་ལས་བཅས་ལས་རྣམ་
བཞི། ། ཚོར་བ་འདུ་ཤེས་སེམས་པ་རིག་བ་དང་། ། ཡིད་ལས་བྱེད་བཅས་ཀུན་འགྲོ་ཞེས་པ་ལྔ། ། འདུན་མོས་
དྲན་ཏིང་ཤེས་རབ་ཡུལ་ངེས་ལྔ། ། དད་དང་ང་ཚ་ཤེས་དང་ཁྲེལ་ཡོད་དང་། ། བག་ཡོད་བཏང་སྙོམས་རྣམ་
པར་མི་འཚེ་བ། ། མ་ཆགས་ཞེ་སྡང་མེད་དང་གཏི་མུག་མེད། ། བརྩོན་འགྲུས་ཤིན་སྦྱངས་དགེ་བ་བཅུ་གཅིག་
གོ ། འདོད་ཆགས་ཁོང་ཁྲོ་ང་རྒྱལ་མ་རིག་པ། ། ལྟ་ངན་ཐེ་ཚོམ་ཉོན་མོངས་ཅན་དང་བཅས། ། རྩ་ཉོན་དྲུག་
གོ་ཕྱེ་ན་ལྟ་བ་ལྔ། ། ལྟ་མིན་ལྔ་སྟེ་བཅུར་འདོད་དེ་ཡང་ནི། ། ལྟ་བ་མ་གཏོགས་གཞན་རྣམས་ལྟ་མིན་ལྔ། ། ལྟ་
བ་ལ་ཡང་འཇིག་ལྟ་ལོག་ལྟ་དང་། ། མཐར་ལྟ་ཚུལ་ཁྲིམས་བརྟུལ་ཞུགས་མཆོག་འཛིན་ལྟ། ། ལྟ་བ་མཆོག་
འཛིན་ལྟར་བཅས་ལྔ་ཡང་ཡོད། ། ཁྲོ་དང་འཁོན་འཛིན་འཆབ་དང་ཚིག་ཕྲག་དོག། སེར་སྣ་གཡོ་སྒྱུ་རྒྱགས་
དང་རྣམ་འཚེ་དང་། ། ཁྲེལ་མེད་ངོ་ཚ་མེད་དང་མ་དད་རྒོད། ། རྨུགས་དང་ལེ་ལོ་བག་མེད་བརྗེད་ངེས་
དང༌། ། རྣམ་གཡེང་ཤེས་བཞིན་མ་ཡིན་ཉི་ཤུ་རྣམས། ། ཉེ་བའི་ཉོན་མོངས་ཞེས་བྱར་མངོན་པར་བཤད། །
འཇིག་ལྟ་ཚུལ་ཞུགས་མཆོག་འཛིན་ཐེ་ཚོམ་གསུམ། ། ཀུན་ཏུ་སྦྱོར་བ་རྣམ་པ་གསུམ་ཞེས་བྱ། ། དེ་སྟེང་འདོད་
ལ་འདུན་དང་གནོད་སེམས་གཉིས། ། བསྣན་པས་ཐ་མའི་ཆ་མཐུན་ཀུན་སྦྱོར་ལྔ། ། གཟུགས་དང་གཟུགས་
མེད་སས་བསྡུས་འདོད་ཆགས་གཉིས། ། རྒོད་དང་ང་རྒྱལ་མ་རིག་རྣམ་ལྔ་ལ། ། གོང་མའི་ཆ་མཐུན་ཀུན་སྦྱོར་
ལྔ་ཞེས་བརྗོད། ། གཉིད་འགྱོད་རྟོག་དཔྱོད་རྣམས་ནི་གཞན་འགྱུར་བཞི། ། འདོད་ལ་འདུན་དང་གནོད་
སེམས་གཉིད་རྨུགས་གཉིས། ། འགྱོད་རྒོད་གཉིས་བསྡོམས་ཐེ་ཚོམ་སྒྲིབ་པ་ལྔ། ༑ ཉོན་སྒྲིབ་ཤེས་སྒྲིབ་སྒྲིབ་པ་
རྣམ་པ་གཉིས། ། སྙོམས་འཇུག་སྒྲིབ་པ་དང་བཅས་སྒྲིབ་པ་གསུམ། ། ལུས་ངག་ཡིད་གསུམ་སོ་སོའི་སྒྲིབ་པ་
དང་ ། ཐུན་མོང་སྒྲིབ་བཅས་བཞི་རུ་འདོད་པའང་ཡོད། ། འདོད་དང་སྲིད་པ་མ་རིག་ཟག་པ་གསུམ། །
གཙང་བདེ་རྟོག་བདག་ལྟ་བ་ཕྱིན་ལོག་བཞི། ། གཞན་ཡང་ཀུན་བཀྲིས་འཆིང་བ་ཟག་བ་སོགས། ། རྣམ་གྲངས་
256

༄༅། །གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
དུ་མ་ཡོད་ཀྱང་འདིར་མ་བྲིས། ། སེམས་ཅན་མར་ཤེས་དྲིན་དྲན་དྲན་གཟོ་བ། ། ཡིད་འོད་བྱམས་པ་སྙིང་རྗེ་
ལྷག་བསམ་དྲུག ། བྱང་ཆུབ་སེམས་བཅས་རྒྱུ་འབྲས་མན་ངག་བདུན། ། ཀུན་རྫོབ་དོན་དམ་བྱང་ཆུབ་སེམས་
མཆོག་གཉིས། ། ཀུན་རྫོབ་ལ་ཡང་སྨོན་སེམས་འཇུག་སེམས་གཉིས། ། བསོད་ནམས་ཡེ་ཤེས་ཚོགས་ནི་རྣམ་པ་
གཉིས། ། རང་དོན་གཞན་དོན་དག་ཀྱང་གཉིས་སུ་ངེས། ། ཆོས་དང་གཟུགས་ཀྱི་སྐུ་ཡང་གཉིས་སུ་འདོད། །
ཀླུ་སྒྲུབ་ཨཱརྱ་དེ་བ་ཐོགས་མེད་དང་། ། དབྱིག་གཉེན་ཕྱོགས་གླང་ཆོས་གྲགས་རྒྱན་དྲུག་སྟེ། ། ཡོན་ཏན་འོད་
དང་ཤཀ་འོད་མཆོག་གཉིས་སོ། ། རྒྱུན་ཞུགས་ཕྱི་འོང་ཕྱིར་མི་འོང་བ་དང་། ། དགྲ་བཅོམ་བཞི་བོར་དེའི་
ཞུགས་པ་དང་། ། འབྲས་གནས་དབྱེ་བས་སྐྱེས་བུ་ཟུང་བཞི་འམ། ། སོ་སོར་བགྲང་བས་གང་ཟག་ཡ་བརྒྱད་
དོ། ། ཐེག་དམན་ཐེག་ཆེན་ཐེག་པ་ཆེ་ཆུང་གཉིས། ། ཉན་ཐོས་རང་རྒྱལ་སངས་རྒྱས་ཐེག་པ་གསུམ། ། བྱེ་
བྲག་སྨྲ་བ་སེམས་ཙམ་མདོ་སྡེ་བ། ། དབུ་མའི་གྲུབ་མཐའ་སྨྲ་བ་རྣམ་པ་བཞི། །གནས་བརྟན་སྡེ་དང་ཡོད་པར་
སྨྲ་བའི་སྡེ། ། མང་བོས་བཀུར་དང་དགེ་འདུན་ཕལ་ཆེན་པ། ། བྱེ་བྲག་སྨྲ་བའི་སྡེ་བ་རྣམ་པ་བཞི། ། འཁོར་ལོ་
ནོར་བུ་ལ་སོགས་རིན་ཆེན་བདུན། ། རལ་གྲི་བགས་པ་ནགས་ཚལ་གོས་དང་ལྷམ། ། ཁང་ཁྱིམ་མལ་ཆ་ཉེ་བའི་
རིན་ཆེན་བདུན། ། ཚུལ་ཁྲིམས་ཏིང་འཛིན་ཤེས་རབ་བསླབ་པ་གསུམ། ། སོ་ཐར་བྱང་སེམས་གསང་སྔགས་
སྡོམ་པ་གསུམ། ། སྦྱིན་དང་སྙན་པར་སྨྲ་དང་དོན་མཐུན་དང་། ། དོན་སྤྱོད་པ་སྟེ་བསྡུ་བའི་དངོས་པོ་བཞི། །
བསགས་སྦྱངས་ལྷ་དང་གདོན་མཆོད་སྦྱོར་བ་བཞི། ། ལྷ་དང་ཉོན་མོངས་འཆི་བདག་ཕུང་བདུན་བཞི། །
མངོན་སངས་རྒྱས་དང་ཆོ་འཕྲུལ་ཆོས་འཁོར་དང་། ། ལྷ་བབས་དུས་ནི་དུས་ཆེན་བཞི་ཞེས་བྱ། ། ཁམས་ཟས་
ཡིད་སེམས་རྣམ་ཤེས་ཟས་བཞིར་གྲགས། ། སྒྲ་དང་གཏན་ཚིགས་བཟོ་དང་གསོ་བ་དང༌། ། ནང་དོན་རིག་པ་
རིག་གནས་ཆེ་བ་ལྔ། ། སྐར་རྩིས་མངོན་བརྗོད་སྡེབ་སྦྱོར་ཟློས་གར་དང་། ། སྙན་ངག་དང་བཅས་རིག་གནས་
ཆུང་བ་ལྔ། ། མཆོད་སྦྱིན་སྲིད་སྲུང་ངེས་བརྗོད་སྙན་ངག་བཅས། ༼ རིགས་བྱེད་བཞིའོ་ཚངས་པའི་ཡི་གེ་
སོགས། ། ཡིག་ རིགས་ དྲུག་ ཅུ་ རྩ་ བཞིར་ གསུངས་ པ་ ཡིན། ། ཕྱག་ འཚལ་ བ་ དང༌ མཆོད་ དང་ སྡིག་ པ་
བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། ། བརྟན་པར་བཞུགས་གསོལ་དགེ་བ་ཡོངས་བསྔོ་
བ། ། ཡན་ལག་བདུན་པའོ་སྡིག་ལ་བཤགས་པ་དང་། ། རྗེས་སུ་ཡི་རང་བསྐུལ་བའི་ཕུང་པོ་གསུམ། ། གཞན་
ལས་ལོག་པར་ངེས་དང་ཡང་དག་ངེས ། གང་དུའང་མ་ངེས་ཕུང་པོ་གསུམ་དུ་བཤད། ། ཚུལ་ཁྲིམས་ཕུང་པོ་
ཏིང་འཛིན་ཤེས་རབ་དང་། ། རྣམ་པར་གྲོལ་དང་རྣམ་པར་གྲོལ་བ་ཡི། ། ཡེ་ཤེས་གཟིགས་བཅས་ཟག་མེད་
ཕུང་པོ་ལྔ། ། རྒྱུ་རྐྱེན་དམིགས་རྐྱེན་བདག་པོའི་རྐྱེན་ཉིད་དང༌། ། དེ་མ་ཐག་རྐྱེན་རྐྱེན་ནི་རྣམ་པ་བཞི། ། ཉེར་
257

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལེན་ལྷན་ཅིག་བྱེད་པའི་རྒྱུ་རྣམ་གཉིས། ། བྱེད་རྒྱུ་ལྷན་ཅིག་འགྱུར་དང་སྐལ་མཉམ་དང་། ། མཚུངས་ལྡན་
ཀུན་འགྲོ་རྣམ་སྨིན་རྒྱུ་བཅས་དྲུག། རྒྱུ་མཐུན་བདག་འབྲས་སྐྱེས་བུ་བྱེད་པའི་འབྲས། ། རྣམ་སྨིན་འབྲས་བུ་
བྲལ་འབྲས་འབྲས་བུ་ལྔ། ། རྟེན་གྱི་སྟོབས་དང་རྣམ་པར་སུན་འབྱིན་སྟོབས། ། ཉེས་ལས་སླར་ལྡོག་གཉེན་པོ་
ཀུན་ཏུ་སྤྱོད། ། སྟོབས་བཞི་ཡིན་ཏེ་འཕེན་པའི་སྟོབས་ལ་སོགས། ། སྟོབས་ལྔ་བློ་སྦྱོང་གཞུང་ལས་བཤད་པ་
མཐོང་། ། ཡི་གེ་འབྲི་མཆོད་སྦྱིན་དང་ཁ་ཏོན་བྱེད། ། ཉན་དང་ཀློག་ལེན་འཆད་དང་དེ་དོན་སེམས། ། སྒོམ་
པར་བྱེད་པ་ཆོས་སྤྱོད་རྣམ་པ་བཅུ། ། འཕོ་བ་ལ་སོགས་མཛད་པ་བཅུ་གཉིས་སོ། ། འདུལ་བ་མངོན་པ་མདོ་སྡེ་
སྡེ་སྣོད་གསུམ། ། མདོ་སྡེ་དབྱངས་བསྙད་ལུང་བསྟན་ཚིགས་བཅད་དང་། ། ཆེད་བརྗོད་གླེང་གཞི་རྟོགས་
བརྗོད་དེ་ལྟ་བྱུང་། ། སྐྱེས་རབས་ཤིན་ཏུ་རྒྱུས་དང་རྨད་དུ་བྱུང་། ། གཏན་ལ་ཕབ་སྔ་ཡན་ལག་བཅུ་གཉིས་
སོ། ། དགེ་སློང་ཕ་མ་དགེ་ཚུལ་ཕ་མ་དང་། ། དགེ་བསྙེན་ཕ་མ་བསྙེན་གནས་དགེ་སློབ་མའི། ། སྡོམ་པ་དང་
བཅས་སོ་ཐར་རིགས་བརྒྱུད་དེ། ། བསྙེན་བ་ནས་མ་གཏོགས་རིགས་བདུན་བཞེད་པའང་ཡོད། ། སྲོག་གཅོད་
མ་བྱིན་ལེན་དང་ལོག་གཡེམ་དང་། ། རྫུན་གླུ་ཆང་འཐུང་ལྔ་སྤངས་དགེ་བསྙེན་སྡོམ། ། རྩ་བ་བཞི་སྟོང་ཚང་
དང་གླུ་སོགས་དང་། ། ཁྲི་སྟན་ཆེ་མཐོ་ཕྱི་དྲོའི་ཁ་ཟས་སྤངས། ། བསྙེན་གནས་ཡན་ལག་བརྒྱད་དུ་འདོད་པ་
ཡིན། ། རྩ་བཞི་ཆང་དང་གར་སོགས་ཕྲེང་སོགས་དང་། ། མལ་སྟན་ཆེ་མཐོ་དུས་མིན་ཟས་ཟ་དང་། ། གསེར་
དངུལ་ལེན་སྤངས་དགེ་ཚུལ་སྡོམ་པ་བཅུ། ། རྩ་བ་བཞི་དང་ལྷག་མ་བཅུ་གསུམ་དང་། ། སྤང་ལྟུང་སུམ་ཅུ་ལྟུང་
བྱེད་འབའ་ཞིག་པ། ། དགུ་བཅུ་སོ་སོར་བཤགས་པར་བྱ་བ་བཞི། ། ཉེས་བྱས་བརྒྱ་དང་བཅུ་གཉིས་སྤངས་པ་
ཡི། ། དགེ་སློང་སྡོམ་པ་ཉིས་བརྒྱ་ལྔ་བཅུ་གསུམ། ། དགེ་སློང་མ་དང་དགེ་སློབ་མ་ལ་ཡང་། ། གཞན་ནས་ཤེས་
པར་བྱ་སྟེ་དེ་དག་ཀྱང༌། ། སྤང་བྱའི་གྲངས་ཀྱི་ལྡོག་པས་ཕྱེ་ནས་བཞག ། ཕྱག་དར་ཁྲོད་པ་ཆོས་གོས་གསུམ་པ་
དང་། ། ཕྱིང་བ་བ་དང་བསོད་སྙོམས་སྟན་གཅིག་པ། ། ཟས་ཕྱིས་མི་ལེན་དགོན་པ་ཤིང་དྲུང་པ། ། བླ་གབ་
མེད་དང་དུར་ཁྲོད་པ་དག་དང་། ༼གཞི་ཇི་བཞིན་དང་ཙོག་བུ་པ་དེ་རྣམས། ། སྦྱངས་པའི་ཡོན་ཏན་བཅུ་
གཉིས་ལྡན་པར་གྲགས། ། གཟུགས་ཕུང་གང་ཟག་བདག་ཏུ་འཛིན་པ་དང་། ། བདག་གི་ཡིན་དང་བདག་ལ་
དེ་ལྡན་ཞེས། ། དེ་ལ་བདག་གནས་ཞེས་བྱར་འཛིན་པ་སྟེ། ། དེ་བཞིན་ཚོར་སོགས་བཞི་ལ་སྦྱར་བྱས་པ། །
འཇིག་ཚོགས་ལྟ་བ་ཉི་ཤུ་ཞེས་སུ་བཤད། ། དགག་བྱའི་བདག་ནི་ཕུང་དང་གཅིག་ཉིད་མིན། ། རང་བཞིན་
གྱིས་ཀྱང་ཐ་དད་ཡོད་མིན་ཞིང་། ། ཕུང་པོ་རྣམས་དང་རང་བཞིན་གྱིས་མི་ལྡན། ། ཕུང་པོར་རང་བཞིན་གྱིས་
ནི་བརྟེན་མ་ཡིན། ། ཕུང་རྣམས་དེ་ལའང་དེ་ལྟར་བརྟེན་པ་མིན། ། ཕུང་པོའི་ཚོགས་པ་བདག་མིན་དབྱིབས་
258

༄༅། །གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
མ་ཡིན། ། རྣམ་བདུན་ རིགས་ པར་དབུ་མའི་གཞུང་ནས་བཤད། ། བདག་ལས་ མི་སྐྱེ་གཞན་ལས་ མི་སྐྱེ་
དང་། ། གཉིས་ལས་མི་སྐྱེ་རྒྱུ་མེད་དག་ལས་ཀྱང་། ། སྐྱེ་བ་མེད་པ་མཐའ་བཞིའི་སྐྱེ་བ་བྲལ། ། རང་བཞིན་ཡོད་
པ་རྟག་པའི་མཐའ་ཉིད་དང་། ། ཐ་སྙད་དུ་ཡང་མེད་པ་ཆད་པའི་མཐའ། ། གཉིས་གར་བདེན་པར་གྲུབ་དང་
གཉིས་མིན་པར། ། བདེན་པར་གྲུབ་པ་བཞི་ནི་མཐའ་བཞི་རུ། ། བཤད་པའང་ཡོད་དེ་ཅུང་ཟད་ཙམ་ཞིག་
གིས། ། འདོད་ཚུལ་ཐ་དད་ཉིད་དུ་བཞག་པའང་མཐོང་། ། བདེན་གྲུབ་ཚུལ་ཤེས་དགག་བྱ་ངེས་ པའི་
གནད། ། བདག་དེ་ཕུང་དང་གཅིག་ཏུ་མེད་པ་དང་། ། ངོ་བོ་ཉིད་ཀྱིས་ཐ་དད་མིན་པ་དང་། ། དེ་ནི་ཡོད་ན་
ཕུང་དང་གཅིག་དུ་མ། ། གང་རུང་ཡིན་དགོས་ངེས་པ་ཁྱབ་པ་སྟེ། ། གནད་བཞིའི་དཔྱད་པ་ཞེས་པའི་ཐ་སྙད་
མཛད། ། ཚོགས་ལམ་སྦྱོར་ལམ་མཐོང་སྒོམ་མི་སློབ་ལམ། ། ཉན་ཐོས་རང་རྒྱལ་ཐེག་ཆེན་གྱིས་ཕྱེ་ཚེ། ། ལྔ་
གསུམ་བཅོ་ལྔ་དག་ཏུ་འགྱུར་བ་ཡིན། ། སྦྱོར་ལམ་དྲོད་རྩེ་བཟོད་པ་ཆོས་མཆོག་བཞི། ། མཐོང་སྒོམ་གཉིས་ལ་
མཉམ་རྗེས་གཉིས་གཉིས་དང་། ། མཉམ་གཞག་ལ་ཡང་བར་ཆད་མེད་ལམ་དང་། ། རྣམ་གྲོལ་ལམ་ཞེས་བྱ་བ་
གཉིས་རེ་ཡོད། ། དང་པོ་རབ་དགའ་གཉིས་པ་དྲི་མ་མེད། ། གསུམ་པ་འོད་བྱེད་བཞི་པ་འོད་འཕྲོ་བ། ། ལྔ་བ་
སྦྱངས་དཀའ་དྲུག་པ་མངོན་དུ་གྱུར། ། བདུན་པ་རིང་སོང་བརྒྱད་པ་མི་གཡོ་བ། ། དགུ་བ་ལེགས་པའི་བློ་གྲོས་
བཅུ་བ་ནི། ། ཆོས་ཀྱི་སྤྲིན་ཏེ་བཅུ་གཅིག་ཀུན་ཏུ་འོད། ། སངས་རྒྱས་སའོ་སྔ་མ་ས་བཅུར་འདོད། ། སྦྱིན་དང་
ཚུལ་ཁྲིམས་བཟོད་དང་བརྩོན་འགྲུས་དང་། ། བསམ་གཏན་ཤེས་རབ་ཕྱིན་དྲུག་ཅེས་བརྗོད་དེ། ། ཐབས་
སྟོབས་སྨོན་ལམ་ཡེ་ཤེས་ཕར་ཕྱིན་བཅུ། ། ཟང་ཟིང་ཆོས་དང་མི་འཇིགས་སྦྱིན་པ་གསུམ། ། བྱམས་པ་དང་
བཅས་བཞི་རུ་བཤད་པའང་ཡོད། ། ཉེས་སྤྱོད་སྡོམ་དང་དགེ་བ་ཆོས་སྡུད་དང་། ། སེམས་ཅན་དོན་བྱེད་ཚུལ་
ཁྲིམས་རྣམ་པ་གསུམ། ། སྡུག་བསྔལ་དང་ལེན་གནོད་པར་ཇི་མི་སྙམ། ། ཆོས་ལ་ངེས་ཐོབ་བཟོད་པ་གསུམ་དུ་
བཞེད། ། གོ་ཆའི་བརྩོན་འགྲུས་དགེ་བ་ཆོས་སྡུད་དང་། ། སེམས་ ཅན་ དོན་བྱེད་བརྩོན་འགྲུས་རྣམ་པ་
གསུམ། ། ཀུན་རྫོབ་དོན་དམ་ལ་དམིགས་བསམ་གཏན་གཉིས། ། དེ་བཞིན་ཤེས་རབ་ལ་ཡང་ཕྱེ་བར་བྱ། །
འདུས་བྱས་གང་ཡིན་ཀུན་རྫོབ་བདེན་པ་སྟེ། ། འདུས་མ་བྱས་ལ་ཀུན་རྫོབ་དོན་དམ་གཉིས། ། ཀུན་བཏགས་
ཆོས་རྣམས་ཀུན་རྫོབ་བདེན་པ་སྟེ། ། ཡོངས་གྲུབ་དོན་དམ་སྟོང་ཉིད་དོན་གཅིག་འདོད། ། ནང་དང་ཕྱི་དང་
ཕྱི་ནང་སྟོང་བ་ཉིད། ། ཆེན་པོ་དོན་དམ་འདུས་བྱས་འདུས་མ་བྱས། ། མཐའ་ལས་འདས་དང་ཐོག་མ་ཐ་མ་
མེད། ། དོར་བ་མེད་དང་རང་བཞིན་ཆོས་ཐམས་ཅད། ། རང་གི་མཚན་ཉིད་མི་དམིགས་དངོས་པོ་མེད། །
ངོ་བོ་ཉིད་དང་དངོས་པོ་མེད་པ་ཡི། ། ངོ་བོ་ཉིད་དེ་རེ་རེའི་མཐར་སྟོང་ཉིད། ། སྦྱར་བ་རྣམས་ནི་སྟོང་ཉིད་བཅོ་
259

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བརྒྱད་དོ། ། ཕྱི་མ་གཉིས་པ་མ་གཏོགས་བཅུ་དྲུག་ཉིད། ། ནང་གི་ཆོས་རྣམས་བདེན་སྟོང་ནང་སྟོང་ཉིད། །
ཕྱི་ཡི་ཆོས་རྣམས་བདེན་སྟོང་ཕྱི་སྟོང་ཉིད། ། དེ་བཞིན་ལྷག་མ་རྣམས་ཀྱང་ཤེས་པར་བྱ། ། ལུས་དང་ཚོར་བ་
སེམས་དང་ཆོས་བཞི་ཡི། ། དྲན་པ་ཉེ་བར་གཞག་པ་རྣམ་པ་བཞི། ། མི་དགེ་སྐྱེ་འགྱུར་མི་བསྐྱེད་ཡང་དག་
སྤོང་། ། མི་དགེ་སྐྱེས་ཟིན་སྤང་དང་དགེ་བ་ཡང་༑ ། མ་སྐྱེས་བསྐྱེད་དང་སྐྱེས་ཟིན་སྤེལ་བྱེད་པའི། ། ཡང་དག་
སྤོང་བ་བཞི་ཞེས་རབ་ཏུ་བཤད། ། འདུན་དང་བརྩོན་འགྲུས་སེམས་པ་དཔྱོད་པ་ཡི། ། རྫུ་འཕྲུལ་རྐང་པ་
བཞིའོ་དད་པ་དང་། ། བརྩོན་འགྲུས་དྲན་པ་ཏིང་འཛིན་ཤེས་རབ་ལྔ། ། དབང་པོ་ལྔ་སྟེ་སྟོབས་ཀྱང་ལྔར་
འབྱེད་དོ། ། དྲན་པ་ཆོས་རབ་རྣམ་འབྱེད་བརྩོན་འགྲུས་དང་། ། དགའ་བ་ཤིན་ཏུ་སྦྱངས་དང་ཏིང་འཛིན་
དང༌། ། བཏང་སྙོམས་བྱང་ཆུབ་ཡན་ལག་བདུན་དུ་འདོད། ། ཡང་དག་ལྟ་བ་རྟོགས་པ་དག་དང་ནི། ། ལས་
ཀྱི་མཐའ་དང་འཚོ་བ་རྩོལ་བ་དང་། ། དྲན་པ་ཏིང་འཛིན་འཕགས་ལམ་ཡན་ལག་བརྒྱད། ། དེ་དག་བྱང་
ཕྱོགས་སོ་བདུན་ཅེས་སུ་གྲགས། ། མེ་ལོང་ཡེ་ཤེས་མཉམ་ཉིད་སོར་རྟོགས་དང་། ། བྱ་གྲུབ་ཆོས་དབྱིངས་ཡེ་
ཤེས་ཡེ་ཤེས་ལྔ། ། ལྷ་ཡི་མིག་དང་སྔོན་གྱི་གནས་ཤེས་དང་། ། ཟག་པ་ཟད་ཤེས་རིག་པ་གསུམ་དུ་འདོད། །
སྟོང་པ་ཉིད་དང་མཚན་མ་མེད་པ་དང་། ། སྨོན་པ་མེད་པ་རྣམ་ཐར་སྒོ་གསུམ་མོ། ། གཟུགས་ཅན་གཟུགས་
དང་གཟུགས་མེད་གཟུགས་ལ་ལྟ། ། གེགས་སེལ་སྡུག་དང་འགོག་པའི་རྣམ་པར་ཐར། ། གཟུགས་མེད་བཞི་ཡི་
རྣམ་པར་ཐར་བཅས་བརྒྱད། ། བསམ་གཏན་བཞི་དང་གཟུགས་མེད་རྣམ་བཞི་དང་། ། འགོག་པའི་སྙོམས་
འཇུག་དང་བཅས་མཐར་གནས་དགུ། ༑ ཤ་ཡི་སྤྱན་དང་ལྷ་དང་ཤེས་རབ་སྤྱན། ། ཆོས་དང་སངས་རྒྱས་སྤྱན་
བཅས་སྤྱན་ལྔའོ། ། ལྷ་ཡི་མིག་གི་མངོན་པར་ཤེས་པ་དང་། ། ལྷ་ཡི་རྣ་བ་གཞན་སེམས་ཤེས་པ་དང་། ། སྔོན་
གནས་རྗེས་དྲན་རྫུ་འཕྲུལ་ཟག་ཟད་ཀྱི། ། མངོན་པར་ཤེས་པ་དང་བཅས་མངོན་ཤེས་དྲུག ། སངས་རྒྱས་ཆོས་
དང་དགེ་འདུན་ཚུལ་ཁྲིམས་དང་། ། གཏོང་བ་ལྷ་དྲན་རྗེས་སུ་དྲན་པ་དྲུག ། གནས་དང་གནས་མིན་མཁྱེན་
དང་རྣམ་སྨིན་དང་། ། མོས་པ་སྣ་ཚོགས་ཁམས་དང་དབང་པོའི་རིམ། ། ཀུན་འགྲོའི་ལམ་དང་ཉོན་མོངས་
རྣམ་བྱང་དང་། ། སྔོན་གནས་རྗེས་དྲན་སྐྱེ་འཕོ་ཟག་པ་ཟད། ། མཁྱེན་པའི་སྟོབས་བཅས་ཐུབ་པའི་སྟོབས་
བཅུའོ། ། སྤངས་པ་ཕུན་ཚོགས་རྟོགས་པ་ཕུན་ཚོགས་དང༌། ། བར་ཆད་ཆོས་དང་ངེས་པར་འབྱུང་བ་ལ། །
དམ་བཅའི་འཇིགས་པ་མེད་པ་མི་འཇིགས་བཞི། ། ཆོས་དང་དོན་དང་ངེས་པའི་ཚིག་ཉིད་དང་། ། སྤོབས་པ་
སོ་སོ་ཡང་དག་རིག་པ་བཞི། ། འཁྲུལ་དང་ཅ་ཅོ་དྲན་པ་ཉམས་མི་མངའ། ། མཉམ་པར་མ་བཞག་ཐ་དད་འདུ་
ཤེས་དང་། ། མ་བརྟགས་བཏང་སྙོམས་མེད་བཅས་སྤྱོད་པ་དྲུག ། འདུན་པ་བརྩོན་འགྲུས་དྲན་དང་ཏིང་
260

༄༅། །གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
འཛིན་དང་། ། ཤེས་རབ་རྣམ་ གྲོལ་ ཉམས་ པ་མི་མངའ་བ། ། རྟོགས་ པ་ མ་འདྲེས་ དྲུག་ དང་ སྐུ་ གསུང་
ཐུགས། ། དབྱེ་བས་འཕྲིན་ལས་མ་འདྲེས་རྣམ་གསུམ་དང༌། ། དུས་གསུམ་མཁྱེན་པའི་ཡེ་ཤེས་མ་འདྲེས་
གསུམ། ། ཕྱེ་བས་མ་འདྲེས་ཆོས་ནི་བཅོ་བརྒྱད་དོ། ། ཚེ་དང་སེམས་དང་ཡོ་བྱད་ལས་ལ་དབང་། ། སྐྱེ་བ་མོས་
པ་སྨོན་ལམ་རྫུ་འཕྲུལ་དང་། ། ཡེ་ཤེས་ཆོས་ལ་དབང་བ་དབང་བཅུའོ། ། གཞན་ཡང་འབྱུང་བཞི་སྔོ་སེར་
དཀར་དམར་དང་། ། ནམ་མཁའི་རྣམ་ཤེས་དབྱེ་བས་ཟད་པར་བཅུ། ། ཟིལ་གནོན་ལ་སོགས་ལྷག་མ་ཤེས་
པར་བྱ། ། ཕྱག་ཞབས་འཁོར་ལོའི་མཚན་སོགས་མཚན་སོ་གཉིས། ། སེན་མོ་ཟངས་མདོག་ལྟར་སོགས་དཔེ་
བྱད་བཟང༌། ། བརྒྱད་ཅུའི་ཁྱད་པར་ཡུམ་གྱི་མདོ་ནས་བཤད། ། གསུང་མཉེན་འཇམ་དང་ཡིད་དུ་འོང་བ་
སོགས། ། ཡན་ལག་དྲུག་ཅུ་རྩ་བཞི་གསུངས་པ་ནི། ། གསང་བ་བསམ་གྱིས་མི་ཁྱབ་མདོ་ལས་གསལ། །
༈ཁྱད་པར་མངོན་པར་རྟོགས་པའི་རྒྱན་ཉིད་ནས། ། ལེགས་པར་བཤད་པའི་ཉེར་མཁོ་འདི་ལྟ་སྟེ། །
གཞི་ཤེས་ལམ་ཤེས་རྣམ་མཁྱེན་མཁྱེན་པ་གསུམ། ། རྣམ་རྫོགས་སྦྱོར་དང་རྩེ་སྦྱོར་མཐར་གྱིས་སྦྱོར། ། སྐད་ཅིག་
སྦྱོར་བཅས་སྦྱོར་བ་རྣམ་པ་བཞི། ། འབྲས་བུ་ཆོས་སྐུ་དང་བཅས་དངོས་པོ་བརྒྱུད། ། འབྲས་བུ་ཆོས་སྐུའི་ཚབ་
ཏུ་སངས་རྒྱས་ཀྱི། ། ཡེ་ཤེས་ཆོས་སྐུ་བསྣན་པས་མངོན་རྟོགས་བརྒྱད། ། སེམས་བསྐྱེད་གདམས་ངག་ཐེག་ཆེན་
སྦྱོར་ལམ་དང་། ། དེ་རྟེན་རང་བཞིན་གནས་རིགས་དམིགས་པ་དང་། ། ཆེད་དུ་བྱ་དང་གོ་སྒྲུབ་འཇུག་པའི་
སྒྲུབ། ། ཚོགས་སྒྲུབ་ངེས་འབྱུང་སྒྲུབ་ཅེས་རྣམ་མཁྱེན་ཉིད། ། མཚོན་བྱེད་ཆོས་ནི་རྣམ་པ་བཅུ་རུ་བཞེད། །
ལམ་ཤེས་ཡན་ལག་ཉན་ཐོས་རང་རྒྱལ་གྱི། ། ལམ་ཉིད་ཤེས་པའི་ལམ་ཤེས་རྣམ་པ་གཉིས། ། ཐེག་ཆེན་མཐོང་
ལམ་སྒོམ་ལམ་བྱེད་པ་དང་། ། མོས་པ་སྒོམ་ལམ་ཕན་ཡོན་བསྟོད་བཀུར་བསྔགས། ། བསྔོ་བ་རྗེས་སུ་ཡི་རང་
སྒྲུབ་པ་དང་། ། རྣམ་དག་སྒོམ་ལམ་དང་ བཅས་ལམ་ཤེས་ཀྱི། ། མཚོན་བྱེད་ཆོས་ནི་བཅུ་གཅིག་རབ་ཏུ་
བཤད། ༈ ཤེས་པས་སྲིད་ལ་མི་གནས་ལམ་ཤེས་དང་། ། སྙིང་རྗེས་ཞི་ལ་མི་གནས་ལམ་ཤེས་གཉིས། ། འབྲས་
ཡུམ་ལ་རིང་ཉེ་བའི་གཞི་ཤེས་དང་། ། མི་མཐུན་ཕྱོགས་དང་གཉེན་པོའི་ཕྱོགས་གཞི་ཤེས། ། གཞི་ཤེས་སྦྱོར་
དང་སྦྱོར་བའི་མཉམ་ཉིད་དང་། ། མཐོང་ལམ་བཅས་ཏེ་གཞི་ཤེས་མཚོན་བྱེད་དགུ། ། སྦྱོར་བའི་རྣམ་པ་སྦྱོར་
བའི་ངོ་བོ་དང་། ། དེ་ཡི་ཡོན་ཏན་སྐྱོན་དང་མཚན་ཉིད་བཅས། ། ཐར་བ་ཆ་མཐུན་ངེས་འབྱེད་ཆ་མཐུན་
དང་། ། ཕྱིར་མི་ལྡོག་དང་སྲིད་ཞི་མཉམ་ཉིད་སྦྱོར། ། ཞིང་དག་སྦྱོར་བ་ཐབས་མཁས་སྦྱོར་བར་བཅས། །
རྣམ་རྫོགས་སྦྱོར་བ་མཚོན་བྱེད་ཆོས་བཅུ་གཅིག། དྲོད་རྩེ་བཟོད་པ་ཆོས་མཆོག་རྩེ་སྦྱོར་བཞི། ། མཐོང་ལམ་
སྒོམ་ལམ་བར་ཆད་མེད་རྩེ་སྦྱོར། ། བསལ་བྱ་ལོག་སྒྲུབ་བརྒྱད་བཅས་རྩེ་སྦྱོར་མཚོན། ཕྱིན་དྲུག་རྗེས་སུ་དྲན་
261

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པ་རྣམ་དྲུག་དང་། ། དངོས་མེད་ངོ་བོ་ཉིད་ཀྱི་མཐར་གྱིས་སྦྱོར། ། བཅུ་གསུམ་མཐར་གྱིས་སྦྱོར་བ་མཚོན་བྱེད་
དོ། ། རྣམ་པར་སྨིན་པ་མ་ཡིན་རྣམ་པར་སྨིན། ། མཚན་ཉིད་མེད་དང་གཉིས་སུ་མེད་པ་ཡི། ། སྐད་ཅིག་སྦྱོར་
བ་མཚོན་བྱེད་རྣམ་པ་བཞི། ། ངོ་བོ་ཉིད་སྐུ་ལོངས་སྐུ་སྤྲུལ་སྐུ་དང་། ། ཡེ་ཤེས་ཆོས་སྐུའི་འཕྲིན་ལས་བསྡོམས་
བྱས་པ། ། རྣམ་པ་བཞི་ནི་ཆོས་སྐུ་མཚོན་བྱེད་དེ། ། མདོར་ན་དོན་ནི་བདུན་ཅུ་ཞེས་བྱར་བརྗོད། ། དངོས་པོ་
བརྒྱད་དུ་ཕྱེ་བ་རྒྱས་པ་སྟེ། ། འབྲིང་དང་བསྡུས་པའི་དབང་དུ་བྱས་པའི་ཚེ། ། མཁྱེན་གསུམ་གཅིག་བགྲང་
སྦྱོར་བཞི་སོ་སོར་ཕྱེ། ། འབྲས་བུ་ཆོས་སྐུ་དང་བཅས་དངོས་པོ་དྲུག ། ཡང་ན་མཁྱེན་གསུམ་གཅིག་བསྡོམས་
སྦྱོར་བཞི་ཡང་། ། གཅིག་ཏུ་བགྲང་ནས་འབྲས་བུ་ཆོས་སྐུར་བཅས། ། དངོས་པོ་གསུམ་དུ་རྣམ་པར་བཞག་པ་
ཡིན། ། མངོན་རྟོགས་རྒྱུན་དང་རྒྱུད་བླ་མདོ་སྡེ་རྒྱན། ། ཆོས་ཉིད་རྣམ་འབྱེད་དབུས་ མཐའ་རྣམ་པར་
འབྱེད། ། བྱམས་ཆོས་སྡེ་ལྔ་ཞེས་ནི་ཀུན་ཏུ་གྲགས། ། རྩ་བ་ཤེས་རབ་རིགས་པ་དྲུག་ཅུ་པ། ། སྟོང་ཉིད་བདུན་
བཅུ་ཞིབ་མོ་རྣམ་པར་འཐག ། རྩོད་ཟློག་རིན་ཆེན་ཕྲེང་བ་རིགས་ཚོགས་དྲུག། ས་ཡི་དངོས་གཞི་རྣམ་གྲངས་
བསྡུ་བ་དང་། ། རྣམ་པར་བཤད་པའི་བསྡུ་བའི་གཞི་བསྡུ་བ། ། གཏན་ལ་ཕབ་པའི་བསྡུ་བ་ས་སྡེ་ལྔ། ། ཚད་མ་
རྣམ་འགྲེལ་རྣམ་ངེས་རིགས་ཐིགས་དང་། ། གཏན་ཚིགས་རིགས་པ་རྩོད་རིགས་འབྲེལ་བ་བརྟག། རྒྱུད་གཞན་
གྲུབ་ཅེས་ཚད་མ་སྡེ་བདུན་ཟེར། ། དེ་དག་ཉེར་མཁོ་ཅི་རིགས་བྲིས་པ་སྟེ། ། ཆོས་ཀྱི་རྣམ་གྲངས་ཕ་མཐའི་ཚད་
བྲལ་ཕྱིར། མཐའ་དག་སུ་ཞིག་གིས་ནི་བརྗོད་པར་ནུས། །
རིགས་བརྒྱའི་ཁྱབ་བདག་རྡོ་རྗེ་འཆང་དབང་དང༌། ། དབྱེར་མེད་བླ་མ་རྣམས་ལ་ཕྱག་བཙལ་ནས། །
གསང་སྔགས་གཞུང་ནས་འབྱུང་བའི་དོན་འགའ་ཞིག། མིང་གི་སྒོ་ནས་རྣམ་པར་བསྟན་པར་བྱ། ། བྱ་རྒྱུད་
སྤྱོད་རྒྱུད་རྣལ་འབྱོར་རྒྱུད་ཉིད་དང་། ། རྣལ་འབྱོར་བླ་མེད་རྒྱུད་སྡེ་རྣམ་པ་བཞི། ། བླ་མེད་ལ་ཡང་ཕ་རྒྱུད་མ་
རྒྱུད་གཉིས། ། དང་པོ་སྦྱོར་བ་དཀྱིལ་འཁོར་རྒྱལ་མཆོག་དང་། ། ལས་ཀྱི་ རྒྱལ་པོ་མཆོག་སྟེ་ཏིང་འཛིན་
གསུམ། ། སྐ་ཅིག་གིས་བསྐྱེད་སྐད་ ཅིག་ དཀྲོངས་བསྐྱེད་དང་། ། ས་བོན་ཕྱག་མཚན་ལས་ ནི་ སྐུ་རྫོགས་
པར། ། བསྐྱེད་པར་བྱེད་པ་ཆོ་ག་གསུམ་བསྐྱེད་དོ༔ ། སྟོང་པ་ཉིད་ལས་གདན་དང་ས་བོན་དང༌། ། ཕྱག་
མཚན་སྐུ་བསྐྱེད་མངོན་བྱང་ལྔ་བསྐྱེད་དེ། ། གཞན་དུ་ཅུང་ཟད་མི་འདྲའི་ཁྱད་པར་ཡོད། ། ཟབ་པ་བདག་
མེད་རྟོགས་པའི་ལྟ་བ་དང་། ། རྒྱ་ཆེ་བ་ནི་ལྷ་ཡི་འཁོར་ལོར་བཞེད། ། གཉིས་ཀ་ཟུང་འབྲེལ་ཟབ་གསལ་གཉིས་
མེད་དོ། ། སྟོང་ཉིད་རྟོགས་པའི་ལྟ་བས་མ་ཟིན་པར། ། ལྷ་ཡི་དཀྱིལ་འཁོར་སྒོམ་པ་མཚན་བཅས་ཏེ། ། སྟོང་
ཉིད་སྒོམ་པ་མཚན་མེད་རྣལ་འབྱོར་རོ། ། ཕྱག་ཆེན་དམ་རྒྱ་ཆོས་རྒྱུ་ལས་རྒྱ་བཞིར། ། ཕྱག་རྒྱ་བཞི་ཤེས་བཤད་
262

༄༅། །གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
ཅིང་དེ་ཡང་ནི། ། སྐུ་ནི་ཕྱག་ཆེན་གསུང་ཆོས་ཐུགས་དམ་ཚིག། འཕྲིན་ལས་ལས་ཀྱི་ཕྱག་རྒྱུ་ཉིད་དུ་བཤད། །
རྣལ་འབྱོར་རྒྱུད་མན་བདག་མདུན་བུམ་བསྐྱེད་ལས། ། བསྐྱེད་རྫོགས་གཉིས་ཀྱི་རྣམ་བར་བཞག་པ་མེད། ། བླ་
མེད་ལ་ནི་བསྐྱེད་རྫོགས་རིམ་པ་གཉིས། ། དབེན་གསུམ་སྒྱུ་ལུས་འོད་གསལ་ཟུང་འཇུག་ལ། ། རིམ་པ་དྲུག་
ཅེས་འཕགས་པ་ལྷ་ཡིས་བཤད། ། ལུས་དབེན་ངག་དབེན་གཅིག་བསྡོམས་སེམས་དབེན་དང་། ། སྒྱུ་ལུས་འོད་
གསལ་ཟུང་འཇུག་རིམ་པ་ལྔར། ། ཀླུ་སྒྲུབ་ཉིད་ཀྱིས་རིམ་ལྔ་ལས་ནི་བཤད། ། སེམས་དབེན་སྒྱུ་ལུས་འོད་
གསལ་ཟུང་འཇུག་ཅེས། ། རིམ་པ་བཞི་རུ་དཔལ་ལྡན་ཟླ་བས་བཤད། ། འོན་ཀྱང་དེ་དག་མི་འགལ་དབྱེ་བསྡུ་
ཙམ། ། སོར་སྡུད་བསམ་གཏན་སྲོག་རྩོལ་འཛིན་པ་དང་། ། རྗེས་དྲན་ཏིང་འཛིན་ཡན་ལག་རྣམ་པ་དྲུག།
སྔགས་དང་དམ་ཚིག་རྣལ་འབྱོར་དབྱིབས་དང་ནི། ། རྣམ་དག་ཡེ་ཤེས་རྣལ་འབྱོར་རྣམ་པ་བཞི། ། སྣང་ཆེད་
ཐོབ་གསུམ་འོད་གསལ་བཅས་པ་བཞི། ། འདི་བཞིར་སྟོང་བ་ཤིན་ཏུ་སྟོང་བ་དང༌། ། སྟོང་ཆེན་ཐམས་ཅད་
སྟོང་བ་ཞེས་བྱར་བཤད། ། རིགས་ལྔ་ཡུམ་བཞི་རྡོ་རྗེ་མ་ལྔ་དང་། ། ཀུན་བཟང་བྱམས་པ་མ་གཏོགས་སེམས་
དཔའ་དྲུག། རེ་རེར་རིགས་ལྔར་ཕྱེ་བས་ཀུན་བསྡོམས་ན། ། དམ་པ་རིགས་བརྒྱ་ཉིད་དུ་འགྱུར་བ་སྟེ། ། རྙིང་
མའི་དམ་པ་རིགས་བརྒྱ་འདི་མ་ཡིན། ། རྣམ་སྣང་ལ་སོགས་རིགས་ནི་རྣམ་ལྔ་ལ། ། སྐུ་གསུང་ཐུགས་ཀྱི་རིགས་
ནི་གསུམ་དུ་འདོད། ། རྡོ་རྗེ་འཆང་དབང་གསང་ཆེན་རིགས་གཅིག་གོ ། གཞན་ཡང་དབང་བཞི་བུམ་དབང་
གསང་དབང་དང་། ། ཤེས་རབ་ཡེ་ཤེས་ཚིག་དབང་རྣམ་བཞིའོ། ： བསམ་གཏན་ལུས་དཀྱིལ་ཕྱི་ཡི་དཀྱིལ་
འཁོར་གསུམ། ། ཕྱི་དཀྱིལ་ལ་ཡང་རྡུལ་ཚོན་རས་བྲིས་གཉིས། ། བླ་མ་སྨོད་སོགས་རྩ་ལྟུང་བཅུ་བཞིའོ། ། ས་
ཆུ་མེ་རླུང་རྩ་ཐིག་ཁམས་དྲུག་ལྡན། ། ཤ་རུས་ལ་སོགས་དྲུག་ཏུ་བཞེད་པའང་ཡོད། ། དབུ་མ་རོ་རྐྱང་རྩ་ནི་རྣམ་
པ་གསུམ། ། སྤྱི་བོ་མགྲིན་པ་སྙིང་ཁ་ལྟེ་བ་ཡི། ། རྩ་འཁོར་བཞིའམ་ཡང་ན་གསང་གནས་དང་། ། ནོར་བུའི་རྩེ་
འཁོར་ཞེས་བྱ་དྲུག་ཏུའང་འདོད། ། སྲོག་འཛིན་ལ་སོགས་རླུང་ནི་རྣམ་པ་བཅུ། ། ཆོས་ལོངས་སྤྲུལ་སྐུའི་བསྲེ་
བ་རྣམ་པ་གསུམ། ། སྤྲོས་བཅས་ལ་ སོགས་སྤྱོད་པ་གསུམ་དུ་བཤད། ། དྲང་དོན་ངེས་དོན་དགོངས་དང་
དགོངས་མིན་དང༌། ། དེ་བཞིན་སྒྲ་དང་ཇི་བཞིན་མིན་སྒྲ་སྟེ། ། མཐའ་དྲུག་ཅེས་གྲགས་སྤྱི་དོན་ཡིག་དོན་
དང་། ། སྤྲས་དོན་མཐར་ཐུག་དོན་བཅས་ཚུལ་བཞིར་བཤད། ། སྐུ་དང་གསུང་དང་ཐུགས་ཀྱི་དབང་ཕྱུག་
གསུམ། ། རྫུ་འཕྲུལ་ཀུན་འགྲོ་གནས་ཀྱི་དབང་ཕྱུག་དང་། ། ཅི་འདོད་བསྐྱེད་དང་ཡོན་ཏན་དཔང་ཕྱུག་
བཅས། ། དབང་ཕྱུག་བརྒྱུད་དེ་ཕྲདང་རགས་པ་དང་། ། ཡང་བ་ལ་སོགས་དབང་ཕྱུག་ཡོན་ཏན་བརྒྱད། །
རིལ་བུ་མིག་སྨན་ས་འོག་རལ་གྲི་དང་། ། ནམ་མཁར་འཕུར་དང་མི་སྣང་འཆི་བ་མེད། ། ནད་ཀུན་འཇོམས་
263

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཅས་གྲུབ་པ་ཆེན་པོ་བརྒྱད། ། ལོངས་སྤྱོད་རྫོགས་དང་ཁ་སྦྱོར་བདེ་ཆེན་དང་། ། རང་བཞིན་མེད་དང་སྙིང་
རྗེས་ཡོངས་གང་བ། ། རྒྱུན་མི་ཆད་དང་འགོག་པ་མེད་པའི་སྐུ། ། ཁ་སྦྱོར་ཡན་ལག་བདུན་ ཅེས་བྱ་བར་
བཤད། ། དེ་ལ་སོགས་པ་མང་དུ་ཡོད་མོད་ཀྱང་། ། སྐབས་འདིར་རགས་པའི་རྣམ་གཞག་དེ་ཙམ་ཞིག།
བརྗོད་པ་ཡིས་ནི་གཞན་དག་དཔག་བྱ་སྟེ། ། མཐའ་དག་སྨྲ་བ་ནུས་མིན་སྐབས་ཀྱང་མིན། ། དེ་དག་ཀུན་གྱི་
དོན་ནི་གང་ཡིན་པར། ། མ་རྟོགས་མིང་ཙམ་བཟུང་བ་ཉིད་ཀྱིས་ཀྱང་། ། ཕན་པར་འགྱུར་སྲིད་འོན་ཏེ་ལ་ལ་
དག ། གྲངས་ཙམ་ཤེས་དེས་མཁས་པར་རློམ་པར་མཚར། ། རྐང་གྲངས་ཙམ་ཞིག་ཤེས་པ་དེ་ཡིས་ནི། །
མཁས་པར་འགྱུར་ན་འདོན་ཆ་བྱུང་བ་ཡི། ། བྱིས་པ་དུ་མ་ཡོད་ཕྱིར་དེ་དག་ཀུན། ། མཁས་པའི་གནས་སུ་
འཇོག་ཏུ་རུང་ངམ་ཅི། ། ཁ་ཅིག་ཐོས་པའི་ཡོན་ཏན་དོན་མི་གཉེར། ། གཞན་དག་ཅུང་ཟད་ཤེས་པས་རྒྱུད་
ཁེངས་ནས། ། ཤེས་བྱའི་མཐའ་ཡང་འདི་ཙམ་སྙམ་བྱེད་པ། ། གང་དེ་བླུན་པོ་མིན་ལས་གཞན་ཅི་ཞིག། དེ་
དག་ལ་ནི་ལྟོ་གོས་ཙམ་ཞིག་ལས། ། ཇི་སྐད་བརྗོད་པའི་རྣམ་པར་བཞག་པ་འདི། ། ཉེ་བར་མཁོ་བ་འགའ་ཡང་
ཡོད་མིན་ཀྱང་། ། གཟུར་གནས་དག་ལ་ཕན་སྲིད་སྙམ་ནས་བྲིས། ། འོན་ཀྱང་མདོར་བསྡུས་མཚོན་ཕྱིར་ཚིགས་
བཅད་དུ། ། བསྒྲིགས་པས་ཞིབ་ཚགས་གསལ་བར་མ་ཐོན་པའི། ། མ་བཤད་ལོག་པར་བཤད་པའི་ཉེས་པ་
གང་། ། དམ་པ་རྣམས་ཀྱི་སྤྱན་སྔར་འགྱོད་ཅིང་འཆགས། ། འདིར་འབད་ལས་བྱུང་དགེ་ཚོགས་ གངྒཱའི་
རྒྱུན། ། ཇི་སྙེད་མཆིས་དེ་འགྲོ་བ་མཐའ་དག་གི། ། རྨོངས་པའི་དྲི་མ་འཁྲུད་དང་ལྷན་ཅིག་ཏུ། ། ཀུན་མཁྱེན་
རྒྱ་མཚོ་ཆེན་པོར་འཇུག་ཕྱིར་བསྔོ། ། ཅེས་པ་འདི་ནི་གནས་བརྟན་ཤེས་རབ་བཀྲ་ཤིས་ཀྱིས་བསྐུལ་བའི་ངོར་སྔར་
བྲིསཔ་ལ། དད་དང་རྣམ་དཔྱོད་ཟུང་དུ་འབྲེལ་བའི་དཀའ་བཅུ་བ་བློ་བཟང་བསམ་འགྲུབ་དང་། གནས་
བརྟན་འཇམ་དབྱངས་སེང་གེ་གཉིས་ཀྱིས་གཞན་ལའང་ཕན་སྲིད་པར་བསམས་ཏེ། རང་གི་ཆོས་སྐལ་གྱི་ཕྱིར་
ཡང་པར་དུ་བརྐོ་བར་བཞེད་པའི་ཚེ། ཤཱཀྱའི་དགེ་སློང་བཤད་སྒྲུབ་མིང་ཅན་ གྱིས་སྦྱར་བའོ། ། ། །
དགེའོ། །
༈ དམ་ཆོས་འཛིན་པའི་སྨོན་ལམ་མཐུ་ལྡན་པས། ། གསུང་རབ་དགོངས་དོན་འགྲེལ་ལ་ཆེས་མཁས་
པ། ། ཤིང་རྟ་ཆེན་པོའི་ཞབས་ལ་ཕྱག་འཚལ་ནས། ། གཞུང་དོན་ཉེར་མཁོ་འཐོར་བུ་འདིར་བཤད་བྱ། །།
འདིར་དགེ་སོགས་གསུམ་དང་། མཚན་ཉིད་གསུམ་དང་། སེམས་སེམས་བྱུང་གི་རྣམ་གཞག་བཤད་པ་གསུམ།
དང་པོ་ལ། དགེ་མི་དགེ་ལུང་མ་བསྟན་གསུམ་ལས། དང་བོ་ལ། རང་འབྲས་རྣམ་སྨིན་གྱི་འབྲས་བུ་ཡིད་འོང་
འབྱིན་རུང་དུ་ལུང་དུ་བསྟན་པའི་རིགས་གནས་ཀྱི་ཆོས། དགེ་བའི་མཚན་ཉིད། སྒྲས་བརྗོད་རིགས་ཀྱི་དབྱེ་ན།
264

་༄༅། ། གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
དོན་དམ་པའི་དགེ་བ། ངོ་བོ་ཉིད་ཀྱི་དགེ་བ། ཀུན་སློང་གི་དགེ་བ། མཚུངས་ལྡན་གྱི་དགེ་བ་དང་བཞི། དང་
པོ་ནི། ཐར་བ་ལྟ་བུ་སྟེ། དགེ་བའི་སྒྲར་བཏགས་པ་ཡིན་གྱི། དེ་དངོས་མིན་ནོ། ། གཉིས་པ་ནི་དད་པ་ལྟ་བུ།
གསུམ་པ་ནི་དད་པས་ཀུན་ནས་བསླངས་པའི་ལས་ལྟ་བུ། བཞི་བ་ནི་ལས་དེ་དང་མཚུངས་ལྡན་གྱི་སེམས་དང་
སེམས་བྱུང་ལྟ་བུའོ། ། སྲོག་གཅོད་སྤོང་བའི་ལས་སོགས་ལའང་དེས་མཚོན་ནས་ཤེས་དགོས། ། གཉིས་པ་ལ།
རང་འབྲས་རྣམ་སྨིན་གྱི་འབྲས་བུ་ཡིད་མི་འོང་འབྱིན་རུང་དུ་ལུང་དུ་བསྟན་པའི་རིགས་གནས་ཀྱི་ཆོས། མི་དགེ་
བའི་མཚན་ཉིད། དེ་ལ་སྒྲས་བརྗོད་རིགས་ཀྱིས་དབྱེ་ན། དོན་དམ་པའི་མི་དགེ་བ། ངོ་བོ་ཉིད་ཀྱི་མི་དགེ་བ།
ཀུན་སློང་གི་མི་དགེ་བ། མཚུངས་ལྡན་གྱི་མི་དགེ་བ་དང་བཞི། དང་པོ་ནི། འཁོར་བ་ལྟ་བུ་སྟེ། མི་དགེ་བ་
དངོས་མིན་ཡང་དེའི་སྒྲར་བཤད་པའོ། ། གཉིས་པ་ནི། དཀོན་ཅོག་ལ་མ་དད་པ་ལྟ་བུ། གསུམ་པ་ནི། དེས་
ཀུན་ནས་བསླངས་པའི་ལས་ལྟ་བུ། བཞི་བ་ནི། དེ་དང་མཚུངས་ལྡན་གྱི་སེམས་སེམས་བྱུང་ལྟ་བུའོ། ། སྲོག་
གཅོད་ཀྱི་ལས་སོགས་ལའང་དེས་མཚོན་པར་བྱའོ། ། གསུམ་པ་ལ། རྣམ་སྨིན་གྱི་འབྲས་བུ་ཡིད་འོང་དང་ཡིད་
མི་འོང་གང་རུང་འབྱིན་མི་ནུས་པའི་ཆོས། ལུང་མ་བསྟན་གྱི་མཚན་ཉིད། དབྱེ་ན། དོན་དམ་པའི་ལུང་མ་
བསྟན་སོགས་བཞི་ལས། དང་པོ་ནི། སྟོང་ཉིད་ལྟ་བུ། གཉིས་བ་ནི། ཕན་གནོད་གང་ཡང་མ་ཡིན་པའི་བྱིས་
པའི་ཚུ་ལས་ལྟ་བུ། གསུམ་པ་ནི། དེ་ཀུན་ནས་སློང་བྱེད་ཀྱི་བསམ་པ་ལྟ་བུ། བཞི་བ་ནི་དེ་དང་མཚུངས་ལྡན་དུ་
གྱུར་པའི་སེམས་སེམས་བྱུང་ལྟ་བུའོ། ། གཞན་ཡང་། དེ་ལ་སྒྲིབ་ལུང་མ་བསྟན་དང་མ་སྒྲིབ་ལུང་མ་བསྟན་
གཉིས་ཡོད་པའི་དང་པོ་ནི། གང་ཟག་གི་བདག་འཛིན་དང་བདེན་འཛིན་ཐམས་ཅད། གཉིས་པ་ནི་ནམ་
མཁའ་སོགས་འདུས་མ་བྱས་རྣམས་སོ། ། དེ་གསུམ་གྱི་དང་བོ་བླང་བྱ། བར་བ་དོར་བྱ། ཕྱི་མ་བཏང་སྙོམས་སུ་
བཞག་བྱ་ཡིན་ནོ། ། གཉིས་པ་དབུ་མ་པའི་ལུགས་ཀྱི་མཚན་ཉིད་གསུམ་གྱི་རྣམ་གཞག་མདོར་བསྡུས་ཞིག་འཆད་
པ་ལ་གསུམ། ཀུན་བཏགས། གཞན་དབང་། ཡོངས་གྲུབ་པོ། ། དང་པོ་ནི། རང་འཛིན་རྟོག་པས་སྒྲོ་
བཏགས་ཙམ། ཀུན་བཏགས་ཀྱི་མཚན་ཉིད། དབྱེ་ན་གཉིས། རྣམ་གྲངས་པའི་ཀུན་བཏགས་དང་། མཚན་
ཉིད་ཡོངས་ཆད་ཀྱི་ཀུན་བཏགས་སོ། ། དང་པོ་ལ་གཉིས། ངོ་བོ་དང་ཁྱད་པར་ལ་ཀུན་བཏགས་པའི་ཀུན་
བཏགས་དང་། དེ་ལས་གཞན་པའི་ཀུན་བཏགས་སོ། ། དང་པོ་ནི། སྔོན་པོ་ལ་གཟུགས་སོ་ཞེས་བཏགས་པའི་
བཏགས་ཆ་དེ་ངོ་བོ་དང་། སྔོན་པོ་འདི་ནི་སྐྱེའོ་འགག་གོ། ། མི་རྟག་གོ་མཛེས་སོ་ཞེས་སོགས་བཏགས་པའི་
བཏགས་ཆ་དེ། ཁྱད་པར་ལ་ཀུན་བཏགས་པའི་ཀུན་བཏགས་ཏེ། དེ་བཞིན་དུ་ལྟོ་ལྡིར་བ་ལ་བུམ་པའོ་ཞེས་
བཏགས་པའི་ཆ་དེ་ངོ་བོ་དང་། ཆེ་འོ་ཆུང་ངོ་ཞེས་སོགས་བཏགས་པའི་ཆ་དེ། ཁྱད་པར་ལ་ཀུན་བཏགས་པའི་
265

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀུན་བཏགས་ཡིན་ལ། ཆོས་ ཐམས་ཅད་ལ་དེས་མཚོན་པར་བྱས་ཡོད་དོ། ། གཉིས་པ་ནི། ནམ་མཁའ།
དངོས་མེད། རྟག་པ་ལ་སོགས་པ་ཡིན་ནོ། ། ཆོས་གང་ཡིན་ཀྱང་དེ་དང་གཅིག དེ་དང་ཐ་དད། དེའི་ལྡོག་
པ་སོགས་ཀྱང་རྣམ་གྲངས་པའི་ཀུན་བཏགས་ཡིན་ནོ། ། གཉིས་པ་མཚན་ཉིད་ཡོངས་ཆད་ཀྱི་ཀུན་བཏགས་ནི།
གང་ཟག་གི་བདག་འཛིན་གྱིས་སྒྲ་བཏགས་པ་ལྟར་གྱི་བདག་དང་། བདེན་འཛིན་གྱིས་སྒྲོ་བཏགས་པ་ལྟར་གྱི་
བདེན་གྲུབ་དང་། སྒྲ་རྟག་པ་སོགས་མེད་པའི་རིགས་རྣམས་སོ། ། གཉིས་པ་ནི། རང་གི་རྒྱུ་རྐྱེན་ལས་སྐྱེས་པ།
གཞན་དབང་གི་མཚན་ཉིད། དབྱེ་ན། དག་མ་དག་གི་གཞན་དབང་གཉིས་སམ། གཟུགས་ཤེས་ལྡན་མིན་
འདུ་བྱེད་གསུམ། གཞན་དབང་དང་། དངོས་པོ། མི་རྟག་པ། འདུས་བྱས། སྐྱེས་བ་རྣམས་དོན་གཅིག་
ཅིང་གོ་སླ་བས་འདིར་མི་བརྗོད། གསུམ་པ་ནི། རྣམ་དག་ལམ་གྱི་དམིགས་པ་མཐར་ཐུག ཡོངས་གྲུབ་ཀྱི་
མཚན་ཉིད། དབྱེ་ན། སྟོང་ཉིད་བཅུ་དྲུག སྟོང་ཉིད། ཡོང་ས་གྲུབ་དོན་གཅིག་པས་ན། གཟུགས་སོགས་
ཀྱིས་གང་ཡིན་ཀྱང་། རང་ཉིད་བདེན་པར་མེད་པ་དང་། དོན་དམ་པར་མེད་པ་སྟོང་ཉིད་ཡིན་པས་ཁྱབ་པ་
ལྟར་ཡོངས་གྲུབ་ཡིན་པས་ཀྱང་ཁྱབ་པོ། ། གཞན་ཡང་། གཟུགས་སོགས་གཞན་དབང་གི་ཆོས་རྣམས་ཀྱི་སྟེང་
དུ་བདེན་པར་འཛིན་པའི་འདེན་འཛིན་གྱིས་ཇི་ལྟར་སྒྲོ་བཏགས་པའི་ཆ་རྣམས་ཀུན་བཏགས་ཡིན་ལ། དེས་
བཏགས་པ་ལྟར་བདེན་པར་མ་གྲུབ་པ་ཡོངས་གྲུབ་ཏུ་འཇོག་པ་ཡིན་ནོ། ། གསུམ་པ་སེམས་དང་སེམས་བྱུང་གི་
ཁྱད་པར་བཤད་པ་ལ་གཉིས་ལས། དང་པོ་ནི། རང་གི་འཁོར་དུ་གྱུར་པའི་སེམས་བྱུང་དང་མཚུངས་ལྡན་དུ་
གྱུར་པའི་གཙོ་བོ་རྣམ་རིག་དེ། གཙོ་སེམས་ཀྱི་མཚན་ཉིད། སེམས་དང་། རྣམ་ཤེས། རྣམ་རིག་རྣམས་དོན་
གཅིག་ ། དབྱེ་ན། མིག་གི་རྣམ་པར་ཤེས་པ་སོགས་རྣམ་ཤེས་ཚོགས་དྲུག་དང་། ཉོན་མོངས་ཅན་དང་། ཉོན་
མོངས་ཅན་མ་ཡིན་པའི་སེམས་གཉིས་ཡོད། གཞན་ཡང་། གཙོ་སེམས་རྣམས་ནི། དོན་གྱི་ངོ་བོ་རིག་པའི་སྒོ་
ནས་བཞག་ལ། སེམས་བྱུང་རྣམས་ནི། དོན་གྱི་ཁྱད་པར་རིག་པའི་སྒོ་ནས་བཞག་པ་ཡང་ཡིན་ཏེ། དབུས་
མཐའ་ལས། དེ་ལ་དོན་དམ་རྣམ་པར་ཤེས། ། དེ་ཡི་ཁྱད་པར་སེམས་ལས་བྱུང་། ། ཞེས་དང་། དེའི་འགྲེལ་
བར། དོན་གྱི་ངོབོ་ཙམ་རིག་པ་ནི་རྣམ་པར་ཤེས་པའོ། ། དོན་གྱི་ཁྱད་པར་རིག་པ་ནི་སེམས་ལས་བྱུང་བ་
རྣམས་ཏེ་ཚོར་བ་ལ་སོགས་པའོ། ། ཞེས་གསུངས་པའི་ཕྱིར་རོ། ། དེ་ཡང་ཡུལ་གྱི་གཙོ་བོའི་དབང་དུ་བྱས་ཤིང་
སོ་སྐྱེའི་གཙོ་སེམས་ཀྱིས་ཡུལ་གྱི་ཁྱད་པར་མི་རྟོགས་པ་ནི་མ་ཡིན་ཏེ། དེའི་མིག་གི་རྣམ་པར་ཤེས་པས་ནི། སྔོན་
པོའི་ངོ་བོ་དང་དེའི་ཁྱད་པར་མཛེས་མི་མཛེས་སོགས་ཀྱང་རྟོགས་ལ། མིག་གི་རྣམ་ཤེས་ཀྱི་འཁོར་དུ་གྱུར་པའི་
སེམས་བྱུང་གིས་ཀྱང་སྔོན་པོ་དང་དེའི་ཁྱད་པར་གཉིས་ ཀ་རྟོགས་པའི་ཕྱིར་ཏེ། དེའི་སྔོ་འཛིན་དབང་པོའི་
266

༄༅། ། གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
མངོན་སུམ་གྱིས་དེ་ལྟར་མཐོང་བའི་ཕྱིར་ཏེ། རྣམ་འགྲེལ་ལས། དེ་ཕྱིར་དངོས་པོ་མཐོང་བ་ཡིས། ། ཡོན་ཏན་
མཐའ་དག་མཐོང་བ་ཉིད། ། ཅེས་གསུངས་པའི་ཕྱིར་རོ། ། གཉིས་པ་སེམས་བྱུང་བཤད་པ་ལ་གཉིས། མཚན་
ཉིད་དང་། དབྱེ་བའོ། ། རང་ཉིད་འཁོར་དུ་བྱེད་པའི་གཙོ་སེམས་ཀྱི་འཁོར་དུ་བྱུང་བའི་རིག་པ་དེ། སེམས་
བྱུང་གི་མཚན་ཉིད། གཉིས་པ་དེ་ལ་སྡེ་ཚན་གྱིས་དབྱེ་ན། ཀུན་འགྲོ་ལྔ། ཡུལ་ངེས་ལྔ། དགེ་བ་བཅུ་གཅིག
རྩ་ཉོན་དྲུག ཉེ་ཉོན་ཉི་ཤུ། གཞན་འགྱུར་བཞི་སྟེ་སྡེ་ཆེན་དྲུག་དང་ཕྱེ་ན་སེམས་བྱུང་ང་གཅིག་ཡོད། དང་པོ་
ཀུན་འགྲོ་ལ། གཙོ་སེམས་ཀུན་གྱི་འཁོར་དུ་འགྲོ་བའི་རིགས་གནས་ཀྱི་སེམས་བྱུང་ཀུན་འགྲོའི་མཚན་ཉིད་དམ་
ངོ་བོ། དབྱེ་ན། ཚོར་བ་འདུ་ཤེས། སེམས་པ། རེག་པ། ཡིད་བྱེད་དང་ལྔའོ། ། དང་པོ་ནི། སིམ་གདུང་
བར་མ་གསུམ་གང་རུང་མྱོང་བའི་སྒོ་ནས་བཞག་པའི་སེམས་བྱུང་དེ། ཚོར་བའི་མཚན་ཉིད་དམ་ངོ་བོ། འོག་མ་
ཕལ་ཆེར་ལའང་ཞིབ་ཆ་ཅུང་ཟད་བྱེད་ན་སྒོ་ནས་བཞག་པའི་ཞེས་སྦྱོར། དབྱེ་ན། ཚོར་བ་བདེ་སྡུག་བཏང་
སྙོམས་གསུམ་མམ་མིག་གི་འདུས་ཏེ་རེག་པ་ལས་བྱུང་བའི་ཚོར་བ་སོགས་དྲུག གཉིས་པ་ལ། ཡུལ་གྱི་སྤུ་རིས་མི་
འདྲ་བ་འཛིན་པའི་སེམས་བྱུང་དེ། འདུ་ཤེས་ཀྱི་ངོ་བོ། ། དབྱེ་ན། རྟོག་བཅས་ཀྱི་འདུ་ཤེས་དང་། རྟོག་མེད་
ཀྱི་འདུ་ཤེས་གཉིས། གསུམ་པ་ནི། སེམས་ཡུལ་ལ་གཡོ་བར་བྱེད་པའི་སེམས་བྱུང་དེ། སེམས་པའི་ངོ་བོ། །
དབྱེ་ན། མིག་གི་རྣམ་པར་ཤེས་པའི་འཁོར་དུ་གྱུར་པའི་སེམས་པ་སོགས་དྲུག བཞི་བ་ནི། ཡུལ་དབང་རྣམ་
ཤེས་གསུམ་འདུས་པ་ལ་བརྟེན་ནས་ཡུལ་གྱི་འགྱུར་བ་ཡོངས་སུ་གཅོད་པའི་སེམས་བྱུང་དེ། རེག་པའི་ངོ་བོ། །
དབྱེ་ན། མིག་གི་འདུས་ཏེ་རེག་པ་སོགས་དྲུག ལྔ་པ་ནི། སེམས་ཀྱི་འཇུག་པ་ངེས་པའི་བདག་ཉིད་དུ་གྱུར་
པའི་སེམས་བྱུང་དེ། ཡིད་བྱེད་ཀྱི་ངོ་བོ། དབྱེ་ན། ཚུལ་བཞིན་དང་། ཚུལ་བཞིན་མ་ཡིན་པའི་ཡིད་བྱེད་
གཉིས་སོ། ། སྡེ་ཚན་གཉིས་པ་ལ། ཡུལ་སོ་སོར་ངེས་པར་བྱེད་པའི་སྒོ་ནས་བཞག་པའི་སེམས་བྱུང་དེ། ཡུལ་
ངེས་ཀྱི་མཚན་ཉིད་དམ་ངོ་བོ། དབྱེ་ན། འདུན་པ། མོས་པ། དྲན་པ། ཏིང་འཛིན། ཤེས་རབ་དང་
ལྔའོ། ། དང་པོ་ནི། ཡུལ་མ་འོངས་པ་འཐོབ་པ་དོན་དུ་གཉེར་བའི་སེམས་བྱུང་དེ་འདུན་པའི་མཚན་ཉིད་དམ་
ངོ་བོ། ། གཉིས་པ་ནི། ཇི་ལྟར་བསམས་པའི་དོན་བཞིན་དུ་བཛིན་པར་འདོད་པའི་སེམས་བྱུང་དེ། མོས་པའི་
ངོ་བོ། ། གསུམ་པ་ནི། དམིགས་རྣམ་མི་བརྗེད་པར་འཛིན་པའི་བདག་ཉིད་དུ་གྱུར་པའི་སེམས་བྱུང་དེ། དྲན་
པའི་ངོ་བོ། བཞི་བ་ནི། དམིགས་པ་ལ་རྩེ་གཅིག་པར་ཕྱོགས་བའི་སེམས་བྱུང་དེ། ཏིང་འཛིན་གྱི་ངོ་བོ། ལྔ་བ་
ནི། དམིགས་པའི་ཆོས་རབ་ཏུ་རྣམ་པར་འབྱེད་པའི་སེམས་བྱུང་དེ། ཤེས་རབ་ཀྱི་ངོ་བོའོ། ། སྡེ་ཚན་གསུམ་པ་
ལ། མ་དད་པ་སོགས་གང་ཡང་རུང་བའི་གཉེན་པོར་གྱུར་པའི་སྒོ་ནས་བཞག་པའི་སེམས་པ་དེ། སེམས་བྱུང་
267

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དགེ་བའི་མཚན་ཉིད་དམ་ངོ་བོ། ། དབྱེ་ན། དད་པ་དང་། ངོ་ཚ་ཤེས་པ། ཁྲེལ་ཡོད་པ། བག་ཡོད།
བཏང་སྙོམས། རྣམ་པར་མི་འཚེ་བ། འདོད་ཆགས་དང་ཞེ་སྡང་དང་གཏི་མུག་མེད་པའི་དགེ་བ་གསུམ་དང༌།
བརྩོན་འགྲུས། ཤིན་སྦྱངས་ཏེ་བཅུ་གཅིག་གོ ། དང་པོ་ནི། ཡོན་ཏན་དང་ཡོན་ཏན་ཅན་སོགས་ཡུལ་ཁྱད་
པར་ཅན་ལ་དགའ་བའི་སེམས་བྱུང་དེ། དད་པའི་མཚན་ཉིད་དམ་ངོ་བོ། ། གཉིས་པ་ནི། རང་རྒྱུ་མཚན་དུ་
བྱས་ནས་ཁ་ན་མ་ཐོ་བ་ལ་འཛེམ་པའི་སེམས་བྱུང་དེ། ངོ་ཚ་ཤེས་པ། གསུམ་པ་ནི། གཞན་རྒྱུ་མཚན་དུ་བྱས་
ནས་དེ་ལ་འཛེམ་པའི་སེམས་བྱུང་དེ། ཁྲེལ་ཡོད། བཞི་བ་ནི། ཁ་ན་མ་ཐོ་བ་ལསེམས་སྲུང་བར་བྱེད་པའི་
སེམས་བྱུང་དེ། བག་ཡོད། ལྔ་བ་ནི། ཕྱོགས་རིས་སུ་མི་གཅོད་པའི་སེམས་བྱུང་དེ། བཏང་སྙོམས། དྲུག་པ་
ནི། གཞན་ལ་ཐོ་འཚམ་པར་མི་བྱེད་པའི་སེམས་བྱུང་དེ། རྣམ་པར་མི་འཚེ་བ། བདུན་པ་ནི། ཟག་བཅས་ཀྱི་
ཡོ་བྱད་སོགས་ལ་མ་ཆགས་པའི་སེམས་བྱུང་དེ། འདོད་ཆགས་མེད་པའི་དགེ་བ། བརྒྱུད་པ་ནི། ཀུན་ནས་
མནར་སེམས་མེད་པའི་སེམས་བྱུང་དེ། ཞེ་སྡང་མེད་པའི་དགེ་བ། དགུ་བ་ནི། ལས་འབྲས་རགས་པ་ལ་རྨོངས་
པ་མེད་པའི་སེམས་བྱུང་དེ། གཏི་མུག་མེད་པའི་དགེ་བ། བཅུ་བ་ནི། དགེ་བའི་བྱ་བ་ལ་མངོན་པར་སྤྲོ་བའི་
སེམས་བྱུང་དེ། བཙོན་འགྲུས། བཅུ་གཅིག་པ་ནི། སེམས་ལས་སུ་རུང་བར་བྱེད་པའི་སེམས་བྱུང་དེ། འདིར་
ཤིན་སྦྱངས་ཀྱི་ངོ་བོ་སྟེ། ལུས་ཤིན་སྦྱངས་ནི་དེ་མིན་ནོ། ། སྡེ་ཚན་བཞི་པ་ལ། སྲིད་པའི་རྩ་བ་བྱེད་པའི་རིགས་
གནས་ཀྱི་ཉོན་མོངས་དེ། རྩ་ཉོན་གྱི་མཚན་ཉིད་དམ་ངོ་བོ། ། དབྱེ་ན། འདོད་ཆགས། ཁོང་ཁྲོ། ། ང་རྒྱལ།
མ་རིག་པ། ཐེ་ཚོམ་ཉོན་མོངས་ཅན། ལྟ་བ་ཉོན་མོངས་ཅན་ཏེ་ལྔའོ། ། དང་པོ་ནི། ཟག་བཅས་ཀྱི་དངོས་པོ་
ལ་ཀུན་ནས་སྲེད་པའི་སེམས་བྱུང་དེ། འདོད་ཆགས་ཀྱི་མཚན་ཉིད་དམ་ངོ་བོ། ། གཉིས་པ་ནི། ཀུན་ནས་
མནར་སེམས་ཀྱི་གཞི་དང་བཅས་པའི་སེམས་བྱུང་དེ། ཁོང་ཁྲོ། གསུམ་པ་ནི། འཇིག་ལྟའི་དབང་གིས་སེམས་
ཁེངས་པའི་རྣམ་པ་ཅན་དུ་གྱུར་པའི་སེམས་བྱུང་དེ། ང་རྒྱལ། བཞི་བ་ནི། རིག་པ་ཡེ་ཤེས་ཀྱི་འགལ་ཟླའི་མི་
མཐུན་ཕྱོགས་སུ་གྱུར་པའི་སེམས་བྱུང་རྨོངས་པ་དེ། མ་རིག་པ། ལྔ་བ་ནི། རང་ཡུལ་ལ་དོན་མི་འགྱུར་དུ་
དོགས་པའི་སེམས་བྱུང་དེ། ཐེ་ཚོམ་ཉོན་མོངས་ཅན། དྲུག་པ་ནི། རང་ཡུལ་ལ་ཀུན་ཏུ་རྟོག་པའི་བདག་ཉིད་
དུ་གྱུར་པའི་ཤེས་རབ་ཉོན་མོངས་ཅན་དེ། ལྟ་བ་ཉོན་མོངས་ཅན། འདི་ལ་དབྱེ་ན། འཇིག་ལྟ། མཐར་ལྟ།
ལོག་ལྟ། ལྟ་བ་མཆོག་འཛིན་གྱི་ལྟ་བ། ཚུལ་ཞུགས་མཆོག་འཛིན་གྱི་ལྟ་བ་སྟེ་ལྔ། ཉེར་ལེན་གྱི་ཕུང་པོ་ལ་
དམིགས་ནས་བདག་གམ་བདག་གིར་འཛིན་པའི་ཤེས་རབ་ཉོན་མོངས་ཅན་དེ། འཇིག་ལྟ། འཇིག་ལྟས་བཟུང་
བ་ལྟར་གྱི་བདག་དེ་རྟག་ཆད་གང་རུང་དུ་འཛིན་པའི་ཤེས་རབ་ཉོན་མོངས་ཅན་དེ། མཐར་ལྟ། ལས་འབྲས་
268

༄༅། ། གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
སོགས་ཡུལ་ཡོད་པའི་དོན་ལ་མེད་པར་ལྟ་བའི་ཤེས་རབ་ཉོན་མོངས་ཅན་དེ། ལོག་ལྟ། ལྟ་བ་དམན་པ་ལ་མཆོག་
ཏུ་རློམ་ཞིང་མངོན་པར་ཞེན་ནས་འཛིན་པའི་ཤེས་རབ་ཉོན་མོངས་ཅན་དེ། ལྟ་བ་མཆོག་འཛིན་ ཚུལ་ཁྲིམས་
དང་བརྟུལ་ཞུགས་དམན་པ་ལ་མཆོག་ཏུ་འཛིན་པའི་ཤེས་རབ་ཉོན་མོངས་ཅན་དེ། བརྟུལ་ཞུགས་མཆོག་འཛིན་
ཏེ། སྔ་མ་ཆགས་སོགས་ལྔ་ལ་ལྟ་མིན་ལྔ་དང་། ཕྱི་མ་འདི་ལྔ་ལ་ལྟ་བ་ལྔ་ཞེས་གྲགས་གོ། ༈ སྡེ་ཚན་ལྔ་བ་ལ། རྩ་
ཉོན་དང་ཉེ་བར་གྱུར་པའི་ཉོན་མོངས་དེ། ཉེ་ཉོན་གྱི་མཚན་ཉིད་དམ་ངོ་བོ། ། དབྱེ་ན། དེར་གྱུར་པའི་ཁྲོ་བ་
དང་། ཁོན་འཛིན། འཆབ་པ། འཚིག་པ། ཕྲག་དོག སེར་སྣ། གཡོ་སྒྱུ། རྒྱགས་པ། རྣམ་འཚེ། ངོ་ཚ་
མེད་པ། ཁྲེལ་མེད་པ། རྨུགས་པ། རྒོད་པ། མ་དད་པ། ལེ་ལོ། ། བག་མེད། བརྗེད་ངས། ཤེས་བཞིན་
མིན་པ། རྣམ་གཡེང་སྟེ་ཉི་ཤུའོ། ། དང་པོ་ནི། གནོད་བྱེད་སོགས་ལ་ཡིད་འཁྲུགས་པའི་སེམས་བྱུང་བཏགས་
ཡོད་དེ། ཁྲོ་བ། གཉིས་པ་ནི། སྔར་གྱི་གནོད་བྱེད་ལ་ཤ་གཉེར་བ་མི་གཏོང་པའི་སེམས་བྱུང་དེ། འཁོན་
འཛིན། གསུམ་པ་ནི། ཁ་ན་མ་ཐོ་བ་ཟུར་གྱིས་སྡེད་བར་བྱེད་པའི་སེམས་བྱུང་དེ། འཆབ་པ། བཞི་བ་ནི།
ཁྲོ་བ་སྔོན་དུ་འགྲོ་བའི་སྒོ་ནས་ཚིག་རྩུབ་འདྲེན་པར་བྱེད་པའི་སེམས་བྱུང་དེ། འཚིག་པ། ལྔ་བ་ནི། གཞན་གྱི་
ཕུན་ཚོགས་ལ་ཡིད་འཁྲུགས་པའི་སེམས་བྱུང་དེ། ཕྲག་དོག དྲུག་པ་ནི། ཟག་བཅས་ཀྱི་ཡོ་བྱད་སོགས་ལ་དམ་
དུ་འཛིན་པའི་སེམས་བྱུང་དེ། སེར་སྣ། བདུན་པ་ནི། ཉེས་པ་འགའ་ཞིག་ཟུར་གྱིས་མི་མངོན་པར་གཞན་དུ་
སྒྱུར་བའི་སེམས་བྱུང་དེ། སྒྱུ བརྒྱད་པ་ནི། ཡོན་ཏན་ཁྱད་པར་གྱི་ཆོས་དང་མི་ལྡན་བཞིན་དུ་ལྡན་པ་ལྟར་
སྟོན་པའི་སེམས་བྱུང་དེ། གཡོ། དགུ་པ་ནི། རང་གི་ཡོ་བྱད་སོགས་ལ་ཆགས་ཤིང་དྲེགས་པའི་སེམས་བྱུང་དེ།
རྒྱགས་པ། བཅུ་བ་ནི། གཞན་ལ་ཐོ་འཚམ་པའི་སེམས་བྱུང་དེ། རྣམ་པར་འཚེ་བ། བཅུ་གཅིག་པ་ནི། རང་
དང་ཆོས་གང་རུང་རྒྱུ་མཚན་དུ་བྱས་ནས་ཁ་ན་མ་ཐོ་བ་ལ་མི་འཛེམ་པའི་སེམས་བྱུང་དེ། ངོ་ཚ་མེད་པ། བཅུ་
གཉིས་པ་ནི། གཞན་རྒྱུ་མཚན་དུ་བྱས་ནས་ཁ་ན་མ་ཐོ་བ་ལ་མི་འཛེམ་པའི་སེམས་བྱུང་དེ། ཁྲེལ་མེད་པ། བཅུ་
གསུམ་པ་ནི། ལུས་སེམས་བློང་བློང་བོར་བྱེད་པའི་སེམས་བྱུང་དེ། རྨུགས་པ། བཅུ་བཞི་བ་ནི། སེམས་མ་ཞི་
བར་བྱེད་པ་ཅན་གྱི་སེམས་བྱུང་དེ། རྒོད་པ། བཅོ་ལྔ་བ་ནི། ཡོན་ཏན་དང་ཡོན་ཏན་ཅན་སོགས་ལ་མི་གུས་
པའི་སེམས་བྱུང་དེ། མ་དད་པ། བཅུ་དྲུག་པ་ནི། དགེ་བ་ལ་མི་སྤྲོ་བའི་སེམས་བྱུང་དེ། ལེ་ལོ། བཅུ་བདུན་
པ་ནི། རང་དགར་སྤྱོད་པ་ཕྱིན་ཅི་ལོག་ཏུ་བྱེད་པའི་སེམས་བྱུང་དེ། བག་མེད༔ བཅོ་བརྒྱད་པ་ནི། དགེ་བའི་
དམིགས་རྣམ་བརྗེད་པར་བྱེད་པའི་སེམས་བྱུང་དེ། བརྗེད་ངས། བཅུ་དགུ་པ་ནི། བྱ་བ་དེ་མི་ཤེས་པའམ་དྲན་
པ་ཡེངས་ནས་འཇུག་པའི་སེམས་བྱུང་དེ། ཤེས་བཞིན་མ་ཡིན་པ། ཉི་ཤུ་བ་ནི། དགེ་བའི་དམིགས་པ་ལས་
269

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཡིད་ཕྱིར་འཕྲོ་བར་བྱེད་པའི་སེམས་བྱུང་དེ། རྣམ་གཡེང་ངོ༌། ། སྡེ་ཚན་དྲུག་པ་ལ། དགེ་མི་དགེ་ལུང་མ་
བསྟན་གསུམ་པོ་གང་དུ་ཡང་གཅིག་ ཏུ་ མ་ངེས་ པར་འགྱུར་བར་སྲིད་པའི་རིགས་གནས་ཀྱི་ སེམས་བྱུང་དེ།
གཞན་འགྱུར་གྱི་མཚན་ཉིད་དམ་ངོ་བོ། ། དབྱེ་ན། གཉིད། འགྱོད་པ། རྟོག་པ། དཔྱོད་པ་སྟེ་བཞིའོ། །
དང་པོ་ནི། ལུས་སེམས་ཀུན་ནས་སྡུད་པར་བྱེད་པའི་སེམས་བྱུང་དེ། གཉིད། གཉིས་པ་ནི། བྱས་ཟིན་པའི་
དོན་ལ་ཡིད་འཕྱོ་བའི་སེམས་བྱུང་དེ། འགྱོད་པ། གསུམ་པ་ནི། ཡུལ་ལ་རྩིང་པའི་རྣམ་པ་ཅན་གྱི་སེམས་བྱུང་
དེ། རྟོག་དཔྱོད་གཉིས་ཀྱི་ནང་ནས་རྟོག་པ། བཞི་བ་ནི། ཡུལ་ལ་ཞིབ་པའི་རྣམ་པས་འཇུག་པའི་སེམས་བྱུང་
དེ། དེ་གཉིས་ཀྱི་ནང་ནས་དཔྱོད་པའོ། ། དེ་དག་ནི་མངོན་པ་གོང་མའི་ལུགས་གཙོ་ཆེ་ལ། མངོན་པ་མཛོད་
ལས། སེམས་ཀྱི་ས་མང་བཅུ། དགེ་བའི་ས་བ་བཅུ། ཉོན་མོངས་ཆེན་པོའི་ས་པ་དྲུག མི་དགེ་བའི་རིས་པ་
གཉིས། ཉོན་མོངས་ཆུང་ངུའི་ས་པ་བཅུ། མ་ངེས་པའི་ས་བ་བརྒྱུད་དེ་སྡེ་དྲུག་བཤད་པའི། དང་པོ་བཅུ་ནི།
ཚོར་བ། འདུ་ཤེས། སེམས་པ། འདུན་པ། རེག་པས། བློ་གྲོས། དྲན་པ། ཡིད་བྱེད། མོས་པ། ཏིང་
འཛིན་ནོ། ། གཉིས་པ་བཅུ་ནི། དད་པ། བག་ཡོད། ཤིན་སྤངས། བཏང་སྙོམས། ངོ་ཚ་ཤེས་པ། ཁྲེལ་
ཡོད། ཆགས་མེད། སྡང་མེད། མི་འཚེ་བ། བརྩོན་འགྲུས་སོ། ། གསུམ་པ་དྲུག་ནི། རྨོངས་པ། བག་མེད།
ལེ་ལོ། མ་དད་པ། རྨུགས་པ། རྒོད་པའོ། ། བཞི་པ་གཉིས་ནི། ངོ་ཚ་མེད་པ་དང་། ཁྲེལ་མེད་པའོ། ། ལྔ་
བ་བཅུ་ནི། ཁྲོ་བ། འཁོན་འཛིན། གཡོ། ཕྲག་དོག འཚིག་པ། འཆབ་པ། སེམས་པ། སྒྱུ། རྒྱགས་པ།
རྣམ་པར་འཚེ་བའོ། ། དྲུག་པ་བརྒྱད་ནི། འདོད་ཆགས། ཁོང་ཁྲོ། ། ང་རྒྱལ། ཐེ་ཚོམ་བཞི་དང་། རྟོག་
དཔྱོད་གཉིད་འགྱོད་དེ་གཞན་འགྱུར་བཞིའོ། ། སོ་སོར་ཕྱེ་ན་ཞེ་དྲུག དེ་རྣམས་ཀྱི་ངོ་བོ་ཇི་ལྟ་བུ་ཡིན་པ་ནི།
སྔར་བཤད་པ་དེས་ཤེས་སོ། ། དེ་རྣམས་མངོན་པ་གོང་འོག་ནས་འབྱུང་བ་བཞིན་ཡིན་ཏེ། ལུང་ཕྲན་ཚེགས་
སོགས་ནས་འབྱུང་བ་གཞན་ཡང་ཡོད་དོ། ། ཞེས་པ་འདི་ཡང་། དཀའ་བཅུ་བློ་བཟང་བསམ་འགྲུབ་དང་།
གནས་བརྟན་འཇམ་དབྱངས་སེང་གེ་རྣམ་པ་གཉིས་ཀྱིས་དད་པས་ཀུན་ནས་བསླངས་ཏེ། དཔེ་སྔ་མ་བར་དུ་
བརྐོ་བར་བཞེད་པའི་ཚེ། བློ་གསར་གཞན་ལ་ཕན་པར་འགྱུར་སྲིད་སྙམ་ནས་ཞུར་བྱུང་དུ་བཤད་སྒྲུབ་མིང་ཅན་
གྱིས་མདོར་བསྡུས་ནས་སྦྱར་བ་སྟེ། ཉོན་མོངས་ཀྱི་མཚན་ཉིད་སྐྱེ་ཚུལ་སོགས་ཞིབ་ཆ་འདོད་ན། མངོན་པ་ཀུན་
བཏུས་རྩ་འགྲེལ་དང་། མཛོད་རྩ་འགྲེལ་ལའང་བལྟ་བར་བྱའོ། ། སྨྲས་པ། རྒྱལ་བས་གསུངས་པའི་ཆོས་ཚུལ་
ཇི་སྙེད་པའི། ། གྲངས་ཀྱི་ཕ་མཐའི་ཚད་ནི་ཇི་ཙམ་པ། ། ཀུན་མཁྱེན་ཡེ་ཤེས་ཀྱིས་ཀྱང་གཞལ་མིན་ཕྱིར། ། དེ་
ཡི་བརྗོད་བྱ་དག་ཀྱང་ཚད་དང་བྲལ། ། དེ་ཕྱིར་གསུང་རབ་རྒྱ་མཚོ་ཆེན་པོ་ལས། ། ཆ་ཙམ་གཞན་ཕན་ཆེད་དུ་
270

༄༅། ། གཞུང་ལུགས་དུ་མའི་བརྗོད་བྱ་སྣ་ཚོགས་པ་མིང་གི་སྒོ་ནས་གསལ་བར་བསྟན་པ། །
བཀོད་པ་ཉིད། ། དད་པས་པར་དུ་བསྐྲུན་པའི་རབ་དཀར་དགེ ། ཇི་སྙེད་མཆིས་གང་དེ་ཡང་འགྲོ་བ་
ཀུན། ། མཐའ་ཡས་གཞུང་ལུགས་ཆུ་གཏེར་ཆེར་ཞུགས་ཏེ། ། མི་ཤེས་རྨོངས་པའི་དྲི་མ་ཀུན་བཀྲུས་ནས། །
གཏན་བདེ་བླ་མེད་བྱང་ཆུབ་ཆེན་པོའི་སར། ། བདེ་བླག་ཉིད་དུ་འཇུག་པའི་ཕྱིར་བསྔོ་འོ། ། ། ། དགེ་འོ། །
271

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་
གི་ཁྲིད་ཡིག་བདུད་རྩིའི་ཉིང་ཁུ་ཞེས་བྱ་བ་བཞུགས་སོ། །
ན་མོ་བུདྡྷ་བོདྷིསཏྭེ་བྷུ རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་
བདུད་རྩིའི་ཉིང་ཁུ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། ། ཡོན་ཏན་དུ་མའི་ནོར་གྱིས་བརྗིད་པ་
ཡི། ། བརྒྱུད་པ་གསུམ་གྱི་བླ་མ་ལ་བཏུད་ནས། མར་མེ་མཛད་དཔལ་བཞེད་གཞུང་སྙིང་པོའི་དོན། ། ཤིང་རྟ་
ཆེན་པོའི་ལམ་མཆོག་འདིར་བཤད་བྱ། ། དེ་ལ་འདིར་དུས་གསུམ་དུ་བྱུང་བའི་སངས་རྒྱས་དང་བྱང་ཆུབ་སེམས་
དཔའ་དང་རང་རྒྱལ་དང་ཉན་ཐོས་སུ་བཅས་པ་ཐེག་པ་གསུམ་གྱི་འཕགས་པ་ཐམས་ཅད་ལམ་འདི་ཉིད་བསྒོམས་
ཏེ། ཐར་བ་དང་ཐམས་ཅད་མཁྱེན་པའི་གོ་འཕང་མཆོག་བརྙེས་པ་ལགས་ཏེ། ཆོས་ཚུལ་འདི་ལ་བསྟན་པ་ལ་
འཇུག་པའི་རིམ་པ་ཞེས་ཀྱང་བྱ། སྐྱེས་བུ་གསུམ་གྱི་ལམ་རིམ་ཞེས་ཀྱང་བྱ། བྱང་ཆུབ་ལམ་གྱི་རིམ་པ་ཞེས་ཀྱང་
བྱ། ཤིང་རྟ་ཆེན་པོའི་འཇུག་ངོགས་ཞེས་ཀྱང་བྱ་སྟེ། ཆོས་འདི་སྟོན་པར་བྱེད་པ་ལ། ལམ་ཐམས་ཅད་ཀྱི་རྩ་བ་
དགེ་བའི་བཤེས་གཉེན་བསྟེན་པ་དང་། ལམ་རིམ་དངོས་སྐྱེས་བུ་གསུམ་གྱི་བསམ་པ་ལ་བསླབ་པ་དང་། དེ་ལས་
འབྲས་བུ་བླ་ན་མེད་པའི་བྱང་ཆུབ་ལ་སྦྱོར་ཚུལ་ཏེ་གསུམ་མོ། ། དང་པོ་ནི། དགེ་བའི་བཤེས་གཉེན་གྱི་མཚན་
ཉིད་དང་དེ་ལ་གུས་པ་བསྟེན་ཚུལ་ཁོང་དུ་ཆུད་པར་བྱས་ནས། མཉམ་གཞག་ཐུན་གྱི་སྐབས་སུ་འདི་ལྟར་བྱ་སྟེ།
རྐང་པ་སྐྱིལ་ཀྲུང་བཅའ་ལུས་དྲང་པོར་བསྲང་བ་སོགས་སྤྱོད་ལམ་རགས་པ་གཙང་སང་ངེ་བ་བྱས་ནས། སངས་
རྒྱས་བྱང་ཆུབ་སེམས་དཔའ་མཁའ་དབྱངས་གང་བ་ལ་དམིགས། ཕྱག་འཚལ་དང་མཆོད་པ་རྒྱས་བསྡུས་ཇི་ལྟར་
རིགས་པ་ཞིག་ཡན་ལག་བདུན་པ་ལས་ལོགས་སུ་བྱེད་དགོས་པས། ཐོག་མར་ཕྱག་མཆོད་སྔོན་དུ་བཏང་། དེ་
རྗེས་བཟང་སྤྱོད་ནས་འབྱུང་བའི་ཡན་ལག་བདུན་པ་དེ་དོན་དྲན་བཞིན་པས་ཚར་གསུམ་བརྗོད། དེ་ནས་མདུན་
གྱི་ནམ་མཁའ་ལ་ཆེས་མཐོ་བའི་སྟེང་གི་ཕྱོགས་སུ་སངས་རྒྱས་བྱང་ཆུབ་སེམས་དཔའ་དཔག་ཏུ་མེད་པ་བཞུགས།
མདུན་དྲུང་ཐད་ཀྱི་ནམ་མཁར་རྩ་བའི་བླ་མ་ལ་བརྒྱུད་པའི་བླ་མའི་ཚོགས་ཐམས་ཅད་ཀྱིས་བསྐོར་བ་ཐིབས་སེ་
བཞུགས་པར་བསམ་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་།
272

༄༅། །རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ། ་
བླ་མ་ཡང་དག་པ་ཡོངས་ཀྱི་དགེ་བའི་བཤེས་གཉེན་ཆེན་པོ་བདག་ལ་དགོངས་སུ་གསོལ། བདག་ལ་བྱིན་གྱིས་
བརླབ་ཏུ་གསོལ། བདག་ལ་ཕྱིན་ཅི་ལོག་གི་དྲི་མ་ཐམས་ཅད་ཉེ་བར་ཞི་བར་མཛད་དུ་གསོལ། ཕྱིན་ཅི་མ་ལོག་
པའི་རྟོགས་པ་ཐམས་ཅད་སྐྱེད་པར་མཛད་དུ་གསོལ་ཐེག་པ་ཆེན་པོའི་ཆོས་བསྒྲུབ་པ་ལ་བར་ཆད་ཐམས་ཅད་སེལ་
བར་མཛད་དུ་གསོལ། ཞེས་གསོལ་བ་དྲག་ཏུ་གདབ་པོ། མཐར་ཡང་ཡིད་ཀྱིས་སྤྲུལ་བའི་མཆོད་པ་ཅིག་ཕུལ་ལ།
རྩ་བརྒྱུད་ཀྱི་བླ་མ་རྣམས་རང་གི་སྤྱི་བོ་ནས་ཞུགས་སྟེ་སྙིང་འོད་ཀྱི་གུར་ཁང་དུ་བཞུགས། སངས་རྒྱས་དང་བྱང་
ཆུབ་སེམས་དཔའ་རྣམས་དེ་ཉིད་དུ་མི་སྣང་བར་མོས། བདག་གི་དགེ་བའི་རྩ་བ་འདིས་སེམས་ཅན་ཐམས་ཅད་
ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་གྱུར་ཅིག ཅེས་པ་དང་། དགེ་བ་འདི་ཡིས་སྐྱེ་བོ་ཀུན། བསོད་
ནམས་ཡེ་ཤེས་ཚོགས་རྫོགས་ཤིང་། བསོད་ནམས་ཡེ་ཤེས་ལས་བྱུང་བའི། ། དམ་པ་གཉིས་པོ་ཐོབ་པར་
ཤོག ། ཅེས་པ་ལྟ་བུས་དགེ་བ་བསྔོ། ཐུན་མཚམས་སུ་ཡང་བླ་མའི་སྐྱོན་ལ་མི་བརྟག ཡོན་ཏན་ཁོ་ན་དྲན་པར་
བྱ། བདག་ལ་སངས་རྒྱས་དངོས་སུ་མཐོང་བའི་སྐལ་བ་ནི་མེད། དུས་གསུམ་དུ་བཞུགས་པའི་སངས་རྒྱས་
རྣམས་ཀྱི་ཐུགས་རྗེའི་རྣམ་འཕྲུལ་དགེ་བའི་བཤེས་གཉེན་གྱི་ཚུལ་དུ་བསྟན་པ་ཡིན་པས། བདག་གི་བླ་མ་འདི་
དོན་ལ་ནི་སངས་རྒྱས་དངོས་ཡིན། བདག་ལ་བཀའ་དྲིན་གྱི་སྒོ་ནས་ནི་སངས་རྒྱས་ཀུན་ལས་ཀྱང་ཆེས་ལྷག
མཐོ་རིས་ཐར་བ་སངས་རྒྱས་གསུམ་གང་འདོད་ཀྱང་ཐབས་གང་དགོས་བདག་ལ་མ་སྦས་པར་གནང་བ་ཡིན།
བདག་གི་རྒྱུད་ལ་ཡོན་ཏན་སྣ་གཅིག་སྐྱེས་པ་དང་། སྐྱོན་སྣ་གཅིག་བྲི་བ་ཡང་བླ་མའི་བཀའ་དྲིན་ཡིན། ཤིན་ཏུ་
རྙེད་པར་དཀའ་བའི་ཆོས་ཟབ་མོ་འདི་ལྟ་བུ་ཐོབ། བཀའ་དྲིན་རེ་ཆེ་སྙམ་དུ་བསམ། གཞན་ཡང་བདག་གི་ལུས་
དང་ལོངས་སྤྱོད་ཐམས་ཅད་ཀྱང་བླ་མའི་ཕྱིར་དུ་གཏོང་དགོས། ལུས་ཀྱི་སྒོ་ནས་བླ་མའི་བཞེད་པ་དང་མཐུན་
པའི་བཀུར་བསྟི་རིམ་གྲོ་ཕྲལ་གཡོག་གི་བྱ་བ་ཐམས་ཅད་ཀྱང་བསྒྲུབ་དགོས། ངག་གི་སྒོ་ནས་བླ་མའི་སྐུ་གསུང་
ཐུགས་ཀྱི་ཡོན་ཏན་བསྔགས་པ་དང་ཞབས་ཏོག་ཏུ་འགྱུར་བའི་གཏམ་ཁོ་ན་སྨྲ་དགོས། སྤྱོད་ལམ་གྱི་སྒོ་ནས་
ཐུགས་གང་ལ་དགྱེས་པ་དང་། གསུང་ཅི་འབྱོན་པ་དེ་བསྒྲུབ་དགོས་སྙམ་དུ་ཡང་ཡང་བསམ་ཞིང་ལག་ལེན་དུ་
ཐེབས་པར་བྱའོ། ། དེ་ལ་སྐབས་འདིར་གསོལ་འདེབས་ཀྱི་དོན་ནི། ཕྱིན་ཅི་ལོག་གི་དྲི་མ་ལྔ་སྟེ། ཚེ་འདི་ལ་
མངོན་པར་ཞེན་པའི་དྲི་མ། ལས་རྒྱུ་འབྲས་ལ་ཡིད་མི་ཆེས་པའི་དྲི་མ། འཁོར་བ་ལ་བདེ་བར་འཛིན་པའི་དྲི་མ།
རང་དོན་ལ་གཅེས་པར་འཛིན་པའི་དྲི་མ། དངོས་པོ་དང་མཚན་མ་ལ་ཡང་དག་ཏུ་འཛིན་པའི་དྲི་མའོ། ཕྱིན་ཅི་
ལ་ལོག་པའི་རྟོགས་པ་ཡང་ལྔ་སྟེ། ཚེ་འདི་ལས་ཕྱི་མ་གལ་ཆེ་བར་རྟོགས་པ། ལས་འབྲས་ལ་ཡིད་ཆེས་པར་
རྟོགས་པ། འཁོར་བ་སྡུག་བསྔལ་དུ་རྟོགས་པ། རང་དོན་བས་གཞན་དོན་གཅེས་པར་རྟོགས་པ། དོན་དམ་
273

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྟོང་ཉིད་དང་ཀུན་རྫོབ་སྒྱུ་མར་རྟོགས་པའོ། ཆོས་སྒྲུབ་པའི་བར་ཆད་ལ། ཕྱི་མི་དང་མི་མ་ཡིན་གྱིས་གནོད་པ།
བར་འབྱུང་བ་ལུས་འཁྲུགས་ཀྱི་ན་ཚ། ནང་ཆོས་འགལ་གྱི་རྣམ་རྟོག་ཉོན་མོངས་རྣམས་ཡིན་པས། དེ་གསུམ་
སེལ་བར་མཛད་དུ་གསོལ་ཞེས་པའོ། དམིགས་སྐོར་གཅིག་གོ། ། གཉིས་པ་ལམ་རིམ་དངོས་སྐྱེས་བུ་གསུམ་གྱི་
བསམ་པ་ལ་བསླབ་པ་ལ། སྐྱེས་བུ་ཆུང་ངུ་དང་ཐུན་མོང་གི་རིམ་པ་ལ་བསླབ་པ། སྐྱེས་བུ་འབྲིང་དང་ཐུན་མོང་
གི་རིམ་པ་ལ་བསླབ་པ། སྐྱེས་བུ་ཆེན་པོའི་ཐུན་མོང་མ་ཡིན་པའི་རིམ་པ་ལ་བསླབ་པ་སྟེ་གསུམ་ལས། དང་པོ་ལ་
སྤྱིར་སྲོལ་ཀ་སོ་སོ་ལ་འཁྲིད་ལུགས་མི་འདྲ་བ་དུ་མ་འདུག རྗེ་བཙུན་མར་མེ་མཛད་དཔལ་གྱི་བཀའ་སྲོལ་
གདམས་ངག་འདི་བ་རང་གི་ལུགས་ཀྱིས་ཀྱང་། འགའ་ཞིག་འཁོར་བའི་སྡུག་བསྔལ་བསམ་པ་ལ་འགོ་འཛིན།
འགའ་ཞིག་ལས་འབྲས་ནས་འགོ་འཛིན། འགའ་ཞིག་དལ་འབྱོར་རྙེད་དཀའ་ནས་འགོ་འཛིན། ཕལ་ཆེར་འཆི་
བ་མི་རྟག་པ་ནས་འགོ་འཛིན་པར་མཛད་པ་སོགས་ སྣ་ ཚོགས་ཡོད་ཀྱང་ཐམས་ཅད་གནད་གཅིག་ལ་འབབ།
དོན་གྱི་སྟེང་ནས་ཁྱད་པར་མེད། འོན་ཀྱང་སྤྱི་ཁྱབ་གྲགས་ཆེ་བར་མཐུན་པར་དལ་འབྱོར་རྙེད་དཀའ་ནས་འགོ་
གཟུང་ན། དེ་ཀ་མི་རྟག་པ་སྒོམ་པའི་གཞི་རྟེན་ཡིན་པས། མི་རྟག་པ་བསྒོམ་པའི་འགོ་འཛིན་པ་དང་། དོན་ལ་
ཁྱད་ནམ་ཡང་མེད་པ་ལས་འཕྲལ་འདི་དངོས་རྣམ་པ་བདེ་བར་སྣང་བས་དེའི་དབང་དུ་བྱས་ཏེ་བཤད་ན། འདི་
ལ་དལ་འབྱོར་རྙེད་དཀའ་བསམ་པ། འཆི་བ་མི་རྟག་པ་བསམ་པ། ངན་སོང་གི་སྡུག་བསྔལ་བསམ་པ། ལས་
རྒྱུ་འབྲས་བསམ་པ་སྟེ་བཞིའོ། དང་པོ་ནི། ཕྱག་མཆོད་ཡན་ལག་བདུན་པ་སྔར་བཞིན་བྱས། གོང་དུ་བཤད་
པའི་གསོལ་འདེབས་དེ་ཡང་ཅུང་ཟད་བྱ་སྟེ། དེ་རྗེས་རང་གི་ལུས་དང་གནས་དང་ལོངས་སྤྱོད་དང་ཡུལ་ཕྱོགས་
སོགས་ཐམས་ཅད་ལ་གཞིག་འགྲེལ་ཞིག་བཏང་སྟེ། བདག་གིས་ད་རེས་ཐོབ་པའི་མི་ལུས་འདི་འདྲ་བ་སླར་ནས་
ཤིན་ཏུ་རྙེད་པར་དཀའ། འདི་དོན་མེད་དུ་མི་གཏོང་། ཆོས་ལ་འཁོལ་བ་ཅིག་བྱེད་དགོས་སྙམ་པ་དམིགས་པའི་
གཞི་འདི་སྤྱི་ལྡོག་ནས་ཐམས་ཅད་ཀྱི་མགོར་སྦྱར་ནས་བསྒོམ་སྟེ། དེ་ལ་སྡོམ་ནི། དམྱལ་བ་ཡི་དྭགས་དུད་འགྲོ་
དང་། ། ཀླ་ཀློ་ཚེ་རིང་ལྷ་དང་ནི། ། ལོག་ལྟ་ཅན་དང་སངས་རྒྱས་སྟོངས། ། ལྐུགས་པ་འདི་དག་མི་ཁོམ་
བརྒྱད། ། ཅེས་པ་ལྟར་ལས། ངན་སོང་གསུམ་དུ་སྐྱེས་ན་ནི་སྡུག་བསྔལ་ངོས་དྲག་པ་དང་། ལུས་དེ་ཆོས་ཀྱི་
རྟེན་དུ་ཤིན་ཏུ་ངན་པས་ཆོས་བྱེད་མི་ཁོམ། འདོད་ཁམས་ཀྱི་ལྷ་རྣམས་ཀྱང་འདོད་ཡོན་ལ་ཆགས་པས་གཡེངས།
གཟུགས་ཁམས་དང་གཟུགས་མེད་ཀྱི་ལྷ་ཕལ་ཆེར་ཏིང་ངེ་འཛིན་གྱིས་མྱོས་པས་ཆོས་ཉན་པའི་སྐལ་བ་མེད། ལྷ་
མ་ཡིན་ཡང་འདོད་ལྷ་དང་འདྲ་བ་ལས་ལྷག་པོར་ངན་སོང་བཞིན་དུ་ལུས་རྟེན་ངན། སངས་རྒྱས་མ་བྱོན་པའི་
འཇིག་རྟེན་ཁམས་སུ་སྐྱེས་པའམ། སངས་རྒྱས་བྱོན་པའི་ཞིང་ཁམས་སུ་ཡང་ཆོས་དར་བའི་ས་ཆ་ནི་རྒྱ་ཆུང་།
214

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ། །
ཆོས་མེད་ས་ཆ་ཡུལ་ཕྱོགས་མཐའ་འཁོབ་ཀླ་ཀློར་སྐྱེས་པའམ། ཆོས་དར་བའི་ཡུལ་ཕྱོགས་སུ་སྐྱེས་ཀྱང་ལོག་ལྟ་
ཅན་ཆོས་ལ་སྡང་བའམ། གླེན་ལྐུགས་སུ་གྱུར་ནས་བླང་དོར་གྱི་གནས་གང་ཡང་མི་གོ་བར་སོང་ན་ཆོས་བྱེད་པའི་
སྐལ་བ་མི་འདུག་པ་ལས། བདག་གིས་ད་རེས་མི་ཁོམ་པ་བརྒྱད་ལས་ལོག་ནས་ཆོས་བྱེད་ནུས་སུ་རུང་བའི་ལུས་
ཞིག་ཐོབ་འདུག་སྙམ་པ་དང་། སྡོམ་ནི། མི་ཉིད་དབུས་སྐྱེས་དབང་པོ་ཚང་། ། ལས་མཐའ་མ་ལོག་གནས་ལ་
དད། ། སངས་རྒྱས་བྱོན་དང་དེས་ཆོས་གསུངས། བསྟན་པ་གནས་དང་དེ་རྗེས་འཇུག ། གཞན་ཕྱིར་སྙིང་ནི་
བརྩེ་བའོ། ། ཞེས་པ་ལྟར་ཏེ། བདག་སྤྱིར་མི་ལུས་ཐོབ། དགོས་སུ་ཡུལ་དབུས་ཆོས་དར་བར་སྐྱེས། ཡང་
དགོས་སུ་དབང་པོ་སྒོ་ལྔ་ཚང་བས་སྤང་བླང་ཤེས་སུ་རུང་། ཞེས་དགོས་སུ་ལྟ་བ་ལོག་པ་དང་མ་ཕྲད་ཙམ།
འཚམས་མེད་ལྟ་བུ་ལོག་པར་ལྟ་བའི་ལས་ཀྱང་མ་བྱས་ཙམ། གནས་དམ་པའི་ཆོས་འདུལ་བ་ལ་དད་པ་སྐྱེར་རུང་
བ་ཙམ་དུ་འདུག་པས་རང་གི་འབྱོར་བ་ལྔ་ཚང་འདུག འཇིག་རྟེན་དུ་སངས་རྒྱས་ཀྱང་བྱོན་ཟིན། དམ་པའི་
ཆོས་ཀྱང་གསུངས་ཟིན། བསྟན་པ་ཡང་མ་ནུབ་པར་གནས། ཆོས་ལ་གསར་དུ་འཇུག་པ་ཡང་མང་བའི་སྐབས་
སུ་ཡོད། ཆོས་བྱེད་རྣམས་ལ་གཞན་གྱིས་སྙིང་བརྩེ་བའི་སྒོ་ནས། ཟས་གོས་ཡོ་བྱད་སོགས་ཀྱང་སྟེར་བ་བོ་མང་པོ་
སྣང་བས་ཆོས་མཐུན་གྱི་འཚོ་བ་འབྱོར་དུ་རུང་བའི་སྐབས་སུ་འདུག་པས་གཞན་འབྱོར་ལྔ་པོ་ཡང་བདག་ལ་ཚང་།
དེ་ལྟར་ན་མི་ཁོམ་པ་བརྒྱད་ལས་ལོག འབྱོར་བ་བཅུ་ཚང་བའི་ལུས་འདི་ལྟ་བུ་ཤིན་ཏུ་རྙེད་དཀའ། སྐབས་
འདིར་ཆོས་ལ་འབད་དགོས་པར་འདུག་སྙམ་པ་རྒྱུ་མཚན་དྲན་པའི་སྒོ་ནས་ཡང་ཡང་བསམ། རྗེས་ཐུན་མཚམས་
ལ་འཇུག་ན་གོང་བཞིན་དགེ་བ་བྱང་ཆུབ་ཏུ་བསྔོ། དམིགས་སྐོར་གཉིས་པའོ། ཡང་སྔོན་འགྲོ་དང་རྗེས་སྔ་མ་
བཞིན་ལས་སེམས་ཅན་རྣམས་ཀྱི་ནང་ན་ངན་སོང་གི་འགྲོ་བ་ནི་ཤིན་ཏུ་མང་། དཔེར་ན། ས་ཆེན་པོའི་རྡུལ་
ཙམ་ཡིན། མཐོ་རིས་ཀྱི་འགྲོ་བ་ནི་ཤིན་ཏུ་ཉུང་། དཔེར་ན་སེན་མོའི་སྟེང་གི་རྡུལ་ཙམ་ཡིན། ཡང་དམྱལ་བ་ནི།
ས་གཞི་ཆེན་པོའི་རྡུལ་ཕྲན་ཙམ། ཡི་དྭགས་ནི་ཁ་བ་བུ་ཡུག་འཚུབས་པ་ཙམ། དུད་འགྲོ་བྱིངས་ནི་རྒྱ་མཚོ་ཆེན་
པོ་ལ་ཆང་གར་མའི་སྦང་མ་ཙམ། དུད་འགྲོ་ཁ་འཐོར་བ་ནི་ས་གཞི་རི་ཀླུང་བར་སྣང་ཐམས་ཅད་ཁེངས་པ་ཙམ།
ལྷ་དང་མིའི་འགྲོ་བ་ནི། དེ་རྣམས་ལ་ལྟོས་ན་སྲིད་མཐའ་ཙམ་ཡིན་པར་འདུག དེ་ལས་ཀྱང་སྤྱིར་མིའི་འགྲོ་བ་
ཉུང་། དགོས་སུ་འཛམ་བུ་གླིང་བའི་མི་ཉུང་། ཡང་དགོས་སུ་ཆོས་བྱེད་པའི་མི་ལུས་ནི་སྲིད་མཐའ་ཙམ་དུ་
འདུག་སྟེ། ད་རེས་ཅིས་ཀྱང་ཆོས་ལ་འབད་དགོས་སྙམ་པ་དང་། དེ་ལྟར་འབྱུང་བའི་རྒྱུ་མཚན་ཡང་སེམས་ཅན་
གྱི་ནང་ན་སྡིག་པའི་ལས་བྱེད་པ་ནི་ཆེས་མང་སྟེ་མཐའ་མེད། དགེ་བའི་ལས་བྱེད་པ་ནི་སྤྱི་ཙམ་ནས་ཀྱང་ཤིན་ཏུ་
ཉུང་། དགེ་བའི་ནང་ནས་ཀྱང་མི་ལུས་འཕེན་ཐུབ་པའི་ཚུལ་ཁྲིམས་སྲུང་བ་ནི་ཆེས་ཤིན་ཏུ་དཀོན་པས། དེའི་
275

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཕྱིར་མི་ལུས་རྙེད་དཀའ་བ་ཡིན། དེའི་སྟེང་དུ་ཡང་འབྱོར་པ་བཅུ་ཚང་ཞིང་ཆོས་དང་མཇལ་བ་ལ་བསོད་ནམས་
མང་པོ་གསོག་དགོས་པས་འདི་འདྲ་ཤིན་ཏུ་རྙེད་དཀའ་བ་ཡིན་ཡང་སྔོན་སྟེས་དབང་གིས་དགེ་བ་ཆེ་རབ་ཅིག་
ལན་གཅིག་བསགས་ཡོད་འདུག་པས་ད་རེས་དལ་འབྱོར་གྱི་ལུས་འདི་ཐོབ་འདུག སྐབས་འདིར་ཆོས་ལ་འབད་
པར་བྱ་སྙམ་དུ་བསྒོམ། དམིགས་སྐོར་གསུམ་པའོ། འདིར་ཁ་ཅིག་དཔེའི་སྒོ་ནས་རྙེད་དཀའ་བ་ཞེས་ཟེར་ཞིང་
དེ་ལྟར་གྲགས་པ་ནི། དཀོན་པའི་དཔེ་བསྟན་པ་ཙམ་ཡིན་པས་དམིགས་སྐོར་ལོགས་པ་མི་དགོས་སོ།. ཡང་སྔོན་
འགྲོ་དང་རྗེས་སྔར་ལྟར་ལས་གོང་དུ་བཤད་པའི་རྒྱུ་མཚན་རྣམས་དྲན་པར་བྱས་ནས། དེ་ལྟར་ཤིན་ཏུ་རྙེད་
དཀའ་བའི་མི་ལུས་འདི་ལན་ཅིག་ཐོབ་པའི་སྐབས་འདིར་དོན་ཆེན་པོ་ཞིག་སྒྲུབ་དགོས་པར་འདུག སྐྱེ་བ་ནས་
སྐྱེ་བར་འཁོར་བའི་བདེ་བ་ཕུན་སུམ་ཚོགས་པ་འདོད་ན་ཡང་མི་ལུས་འདི་ལ་བརྟེན་ནས་འབད་མེད་དུ་སྒྲུབ་ནུས།
འཁོར་བ་ལས་ཐར་བའི་ཉན་རང་གི་བྱང་ཆུབ་སྒྲུབ་ན་ཡང་ད་རེས་དཀའ་ཚགས་ཙམ་མེད། བླ་ན་མེད་པའི་བྱང་
ཆུབ་སྒྲུབ་པར་འདོད་ཀྱང་ད་རེས་ཀྱི་སྐབས་འདིར་བྱེད་སླ་བསྒྲུབ་སླ་བ་ཡིན་ལ། མི་ལུས་འདི་འདྲ་བ་ཞིག་མ་ཐོབ་
ན། ཐར་བ་དང་སངས་རྒྱས་ལྟ་ཅི་སྨོས། འཁོར་བའི་བདེ་སྐྱིད་ཕུན་སུམ་ཚོགས་པ་གཅིག་ཀྱང་སྒྲུབ་མི་ཤེས་པས་
ད་རེས་རང་མི་ལུས་ལ་སྙིང་པོ་ལེན་དགོས་སྙམ་དུ་བསྒོམ། དེ་བཞིན་དུ་གལ་ཏེ་མི་ལུས་ལན་གཅིག་ཐོབ་པ་འདི་
དོན་མེད་དུ་སོང་ན་ཤིན་དུ་གོད་ཀ་ཆེ་སྟེ། ཇི་སྐད་དུ། སྤྱོད་འཇུག་ལས། འདི་འདྲའི་དལ་བ་རྙེད་ནས་ནི
བདག་གིས་དགེ་གོམས་མ་བྱས་ན། ། འདི་ལས་བསླུས་པ་གཞན་མེད་དེ། ། འདི་ལས་རྨོངས་པའང་གཞན་མེད་
དོ། ། ཞེས་གསུངས་པ་ལྟར་རང་གིས་རང་ཉིད་ལ་བསླུས་ཚབས་ཆེ། རིན་པོ་ཆེའི་གླིང་དུ་ཕྱིན་ནས་སྟོང་ལྡོག་
བྱས་པ་དང་འདྲ། འདོད་དོན་ཁྱད་པར་ཅན་གང་བསྒྲུབས་ཀྱང་འགྲུབ་ཏུ་རུང་བའི་རྟེན་ཁྱད་པར་ཅན་ལན་
ཅིག་ཐོབ་པ་ལ་བྱ་བ་གང་ཡང་མ་བྱས་པར་དོན་མེད་དུ་ཐལ་འགྲོ་བ་འདི་རང་སྐྱོན་ཆེ་བར་འདུག སྔར་དེ་ཙམ་
ཞིག་དོན་མེད་དུ་སོང་། ད་ནི་ཉི་མ་དེ་རིང་ནས་བརྩམས་ཏེ་དོན་མེད་དུ་མ་ལུས་པར་ཆོས་ལ་འབད་དགོས་སྙམ་
དུ་ཡང་ཡང་བསམ་པའོ། ། ཡང་ཚེ་འདིའི་བདེ་སྐྱིད་དང་བྱ་བྱེད་རྣམས་བློས་མི་ཐོངས་སྙམ་ན། འཇིག་རྟེན་ན་
ཡང་ཕུགས་སྐྱིད་ཡུན་རིང་བ་ཅིག་ཡོད་ན། འཕྲལ་ཞག་འགའ་ཟླ་ཤས་སོས་དལ་བའི་བདེ་བ་ལ་མི་ལྟ་བར་ཕུགས་
ཀྱི་དེ་སྒྲུབ་པ་ལ་འབད་རྩོལ་བྱེད་དགོས་པ་ལྟར་སྐྱེ་བ་གཏན་གྱི་བདེ་སྐྱིད་སྒྲུབ་པའི་ཕྱིར་ཚེ་འདིའི་བྱ་བ་ལ་མ་ཆགས་
པར་ཆོས་ཀྱི་བྱ་བ་ལ་འབད་དགོས་སྙམ་དུ་བསམ་པའོ། ། དེ་དག་གིས་ནི། དལ་འབྱོར་འདི་ནི་རྙེད་པ་ཤིན་ཏུ་
དཀའ། ། སྐྱེས་བུའི་དོན་གྲུབ་ཐོབ་པར་གྱུར་པ་ལ། ། གལ་ཏེ་འདི་ལ་ཕན་པ་མ་བསྒྲུབས་ན། ། ཕྱིས་འདི་ཡང་
དག་འབྱོར་བར་ག་ལ་འགྱུར། ། ཞེས་པ་ལྟར་མི་ལུས་རྙེད་དཀའ་ཞིང་རྙེད་པ་དོན་དང་ལྡན་པར་བསམ་པ་ཡིན་
276

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
ཏེ། དམིགས་སྐོར་བཞི་བའོ། ། གཉིས་པ་འཆི་བ་མི་རྟག་པ་བསམ་པ་ལ་གསུམ་གྱི་དང་པོ། ངེས་པར་མྱུར་དུ་
འཆི་བ་བསམ་པ་ནི། མདོ་ལས། བྱུང་དང་འབྱུང་བར་གྱུར་པ་ཇི་སྙེད་པ། ། ཀུན་གྱིས་ལུས་འདི་བཏང་ནས་
འགྲོ་བ་དང་། ། དེ་ཀུན་འཇིག་པར་མཁས་པས་རྟོགས་བགྱི་སྟེ། ། ཆོས་ལ་གནས་བགྱི་ངེས་པར་སྤྱད་པ་
སྤྱོད། ། ཅེས་གསུངས་པ་ལྟར། གནས་གང་དུ་གནས་ཀྱང་འཆི་བ་ལས་མ་འདས། གྲོགས་སུ་འགྲོགས་ཀྱང་
འཆི་བ་ལས་མ་འདས། ས་སྟེང་གི་འགྲོ་བ་སྔར་བྱུང་བ་ཐམས་ཅད་ཀྱང་ཤི། ད་གཟོད་འབྱུང་འགྱུར་ཐམས་ཅད་
ཀྱང་འཆི། ད་ལྟ་དངོས་སུ་ཡོད་པ་འདི་ཐམས་ཅད་ཀྱང་འཆི་བ་ལས་གྲོལ་བ་སུ་ཡང་མེད། རང་རེ་བཙས་ནས་
ཉི་མ་དེ་རིང་ཡན་ཆད་དུ་རང་དང་ཉེ་བ་ཡང་ཇི་ཙམ་ཞིག་ཤི་ བར་མ་དང་དགྲ་ཡང་ཇི་ཙམ་ཞིག་ཤི ། དེ་
རྣམས་ཤི་སྟེ་བདག་ལ་སྡོད་པའི་གདེང་ཡོད་པའང་མིན། སྤྱིར་འཆི་བ་ལས་འོས་མི་འདུག དགོས་སུ་ཚེ་ལ་སྣོན་
ཁ་སྦྱིན་མཁན་ནི་མེད། དུས་སྐད་ཅིག་ཀྱང་སྡོད་པ་མེད་པར་ཚེའི་སྟེང་ནས་འབྲིད་པ་ཡིན་པས་སྐད་ཅིག་རེ་རེ་
སོང་ནས་འཆི་བ་ལ་ཇེ་ཉེ། ཞག་རེ་ཞག་རེ་སོང་ནས་དེ་བས་ཉེ་རུ་སོང་། ཟླ་བ་རེ་རེ་སོང་གིན་ལྷག་པར་ཉེ་རུ་
སོང་། ལོ་གཅིག་གཅིག་སོང་གིན་ལྷག་པར་ཉེ་རུ་སོང་། དེ་བས་ན་མྱུར་དུ་འཆི་བ་ཡིན། བདག་ཆོས་ཉམས་སུ་
ལེན་དགོས་ན། ད་རུང་རྒས་པ་ལ་ནི་མ་ཐུག་རིམ་པས་བྱས་པས་ཆོག་སྙམ་ན། ཚེ་ཐུང་འདི་ལ་དེ་འདྲའི་ལོང་
ཡོད་བྱེད་མི་ཉན་པར་འདུག དཔེར་ན་ལོ་དྲུག་ཅུ་ལ་གཞོན་པའི་དུས་སུ་ནི་ཆོས་མ་བྱུང་བར་ཡར་འདས། རྒས་
ནས་ནི་ཆོས་བྱེད་བློ་བྱས་ཀྱང་ལུས་སེམས་ཀྱི་སྟོབས་ཟད་པས་བོགས་སྐྱིད་མི་འབྱུང་། དེའི་ལྷག་མའི་ཕྱེད་ནི་
གཉིད་ཀྱིས་འདས། གཞན་ཡང་ལྟོ་རྒྱབ་ཀྱི་ཕྱིར་དང་། འགྲོ་འདུག་དང་གཡེང་བ་སོགས་དོན་མེད་སྣ་ཚོགས་ཀྱི་
དབང་དུ་འགྲོ་བས་འདུན་པ་དང་བརྩོན་འགྲུས་ཆེ་བ་ཅིག་གི་དབང་དུ་བྱས་ཀྱང་ཆོས་རང་ཉམས་ལེན་བྱས་པའི་
ཚད་ལ་ཡུན་རིང་མི་ཡོང་བ་འདུག དམ་པ་རྣམས་ཀྱི་དུས་ཇི་སྙེད་ཅིག་འབད་པ་བྱས་ཏེ་རྟོགས་པའི་ཆོས་དེ་
བདག་གིས་མྱུར་དུ་རྟོགས་དགོས་ན། ཚེ་ཐུང་འདི་ལ་ཆོས་ལ་ཕྱི་འགྱངས་དང་། ལེ་ལོ་དང་བར་སྐབས་སུ་བཤོལ་
བའི་ཐབས་ཡེ་མི་འདུག་སྙམ་དུ་བསམ་དགོས། དེ་ལྟར་རྒྱུ་མཚན་བསམས་ནས་ཡང་ཡང་སྒོམ་པ་གལ་ཆེ།
དམིགས་སྐོར་ལྔ་བའོ། ། དོན་ཚན་གཉིས་པ་ནམ་འཆི་ཆ་མེད་བསམ་པ་ནི། འོ་སྐོལ་རྣམས་སྤྱི་ཙམ་དུ་ཚེ་ཐུང་
བར་མ་ཟད་ནམ་འཆི་ཆ་མེད་པ་ཡིན། གལ་ཏེ་སྟེས་དབང་ལེགས་ན་སྔོན་གྱི་ལས་ཀྱིས་འཕངས་པའི་ཚེ་ལོ་དྲུག་ཅུ་
བདུན་བཅུ་ཙམ་འཕངས་པ་སྲིད་ཀྱང༌། རང་རེ་ལ་ཕལ་ཆེར་དུ་དེ་ཙམ་མེད་དེ་འོང་། ཡོད་དུ་ཆུག་ཀྱང་ཉི་མ་དེ་
རིང་ནས་རྩི་རྒྱུ་མིན། ཕྱེད་ཙམ་སོང་ཟིན་ནམ་ཕལ་ཆེར་སོང་ཟིན། ཡང་ཅིག་ཏུ་ན་སྔོན་གྱི་ལས་ཀྱིས་ཚེ་ལོ་སུམ་
ཅུའམ་བཞི་བཅུ་ཙམ་ལས་མ་འཕངས་པ་ཡང་སྲིད། འཆི་བདག་སྒོ་དྲུང་ན་སླེབ་ཚར་བའི་ཚོད་དུ་གདའ། ཚེ་
277

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དེའི་དགྲ་གཉེན་ནོར་རྫས་འཁོར་གཡོག་གྲོགས་པོ། བདེ་སྡུག་གཏམ་གསུམ་འདི་ཀུན་དང་ཡུན་རིང་འགྲོགས་
སྐབས་མི་འདུག ཅེས་ཀྱང་ཅི་བྱེད་སྙམ་པ་དང་། ཇི་སྐད་དུ། ས་དང་ལྷུན་པོ་རྒྱ་མཚོ་ཉི་མ་བདུན། ༣ འབར་
བས་བསྲེགས་པའི་ལུས་ཅན་འདི་དག་ཀུན། ། ཐལ་བ་ཡང་ནི་ལུས་པར་མི་འགྱུར་ན། ། ཤིན་ཏུ་ཉམས་ཆུང་མི་
ལྟ་སྨོས་ཅི་འཚལ། ། ཞེས་པ་ལྟར་ལུས་ཤ་ཁྲག་རྣག་གི་ཕུང་པོ་འདི་ནི་ཉམས་རེ་ཆུང་། དབུགས་མི་བརྟན་སྟོན་
ཀའི་ན་བུན་བཞིན་དུ་ནམ་ཡལ་འགྲོ་ཆ་མེད། སེམས་ལ་རང་དབང་མ་ཐོབ་གང་ལ་ཡང་གདེང་མི་འདུག་པས་
ནམ་འཆི་ཆ་མེད། ཇི་སྐད་དུ། དེ་རིང་ཁོ་ན་མི་འཆི་ཞེས། ། བདེ་བར་འདུག་པ་རིགས་མ་ཡིན། ། བདག་ནི་
མེད་པར་འགྱུར་བའི་དུས། ། དེ་ནི་གདོན་མི་ཟ་བར་འབྱུང༌། ། ཞེས་པ་ལྟར་བསྒོམ་པ་དང་། ཀླུ་སྒྲུབ་ཀྱི་ཞལ་
ནས། ། འཆི་བའི་རྐྱེན་ནི་མང་བ་སྟེ། ། གསོན་པ་ཡི་ནི་ཉུང་ཟད་ཅིག ། དེ་དག་ཉིད་ཀྱང་འཆི་བའི་རྐྱེན། །
དེ་བས་རྟག་ཏུ་ཆོས་མཛོད་ཅིག ། ཅེས་གསུངས་པ་ལྟར། ཕྱིའི་རྐྱེན་མི་དང་དུད་འགྲོ་དང་གདོན་ལ་སོགས་པ་
སེམས་ཅན་དུ་གཏོགས་པ་དང་གཡང་ས་དང་མེ་ཆུ་ལ་སོགས་པ་སྣོད་དང་འབྱུང་བར་གཏོགས་པ། ནང་ལུས་ལ་
ནད་རིགས་བཞི་བརྒྱ་རྩ་བཞི་ལ་སོགས་པ་མདོར་ན་འཆི་རྐྱེན་ལ་འདིས་མི་བྱེད་བྱ་བ་མེད། མི་འཆི་བ་འཚོ་བའི་
རྐྱེན་དུ་འདོད་པ་ཟས་གོས་གནས་མལ་སྨན་ལ་སོགས་པ་ཡིན་ན། ཁ་ཟས་མ་འཕྲོད་པ་དང༌། སྨན་ལོག་པ་
སོགས་འཚོ་བའི་རྐྱེན་དེ་ཀུན་ཡང་ནམ་ཞིག་ན་འཆི་རྐྱེན་དུ་འགྱུར་ཏེ། ལུས་སྲོག་ལ་རྒོལ་བའི་རྐྱེན་ངན་བུ་ཡུག་
འཚུབས་པ་ལྟ་བུའི་དབུས་ན་བདག་གནས་པ་ཡིན་ན། ནམ་འཆི་ཆ་མེད་སྙམ་དུ་བསྒོམ། དམིགས་སྐོར་དྲུག་
པའོ། ། དོན་ཚན་གསུམ་པ་འཆི་བ་ལ་ཆོས་མ་ཡིན་པ་ཅིས་ཀྱང་མི་ཕན་པར་བསམ་པ་ནི། ཇི་སྐད་དུ། ཞི་བ་
ལྷས། གཤིན་རྗེའི་སྐྱེས་བུས་ཟིན་པ་ལ། ། གཉེན་གྱིས་ཅི་ཕན་བཤེས་ཅི་ཕན། ། ཞེས་པ་ལྟར་འཆི་བའི་དུས་ན་
ནོར་རྫས་མང་ཡང་ཏིལ་འབྲུ་ཙམ་ཡང་འཁྱེར་དབང་མེད། གཉེན་གྲོགས་གཡོག་འཁོར་རྗེ་དཔོན་སོགས་རྩ་
འཛིང་ཆེ་ཡང་བྲན་གྱི་ཐ་མ་ཁྱེའུ་གཅིག་ཙམ་ཞིག་རང་ལ་འཁྲིད་དབང་ཡང་མེད་ཁོ་ལ་རྗེས་སུ་འབྲང་དབང་ཡང་
མེད། འདི་ཐམས་ཅད་བྱེ་བྲལ་བྱེད་པའི་ཆོས་ཉིད་ཡིན་ཅིས་ཀྱང་ཕན་པ་མེད་སྙམ་སྐྱུག་ལོག་གེ་བ་བསྒོམ། དགྲ་
གཉེན་བདེ་སྡུག་གཏམ་བཟང་ངན་ཐམས་ཅད་ལ་དེ་བཞིན་དུ་སྦྱར། འོ་ན་འདི་དག་རྗེས་སུ་མི་འབྲང་ན་སུ་རྗེས་
སུ་འབྲང་སྙམ་ན། རང་གིས་བསགས་པའི་ལས་དགེ་སྡིག་གཉིས་པོ་རྗེས་སུ་འབྲང་། སྡིག་པ་བྱས་ཟིན་པ་དེ་ཡང་
ཤུལ་དུ་བཞག་ཐབས་མེད་རྟག་ཏུ་གནོད་པ་ཡིན། དགེ་བ་གང་བསགས་པ་དེས་ཀྱང་བདག་ལ་ཕན་པ་ཡིན་ཤུལ་
དུ་ནི་མི་ལས། ཆོས་ལྡན་རབ་འབྱོར་གྱི་ཞལ་ནས་ཀྱང་དགེ་དང་སྡིག་པ་མ་གཏོགས་པ། འགྲོ་བ་ཐམས་ཅད་ཕྱིར་
ལྡོག་ནས། ། འགའ་ཡང་ཁྱོད་རྗེས་མི་འབྲང་བར། ། མཁྱེན་པར་གྱིས་ལ་ལེགས་པར་དཔྱོད། ། ཅེས་གསུངས་
278

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ།།
པ་ལྟར་བསམ་པ་དང་། དེ་ལྟར་ན་ངེས་པར་འཆི། མྱུར་དུ་འཆི། ནམ་འཆི་ཆ་མེད། འཆི་བ་ལ་གཞན་ཅིས་
ཀྱང་མི་ཕན། འཆི་ཁ་ཕན་ཆད་སྐྱེ་བ་མཐའ་མེད་དུ་ཕན་ནུས་པ་ནི་དམ་པའི་ཆོས་ཁོ་ན་ཡིན་ན། ད་ལྟ་ཉིད་དུ་
ཆོས་ལ་འབད་པར་བྱའོ་སྙམ་དུ་བསྒོམ། དམིགས་སྐོར་བདུན་པའོ། ། ད་ནི་འཆི་བ་མི་རྟག་པའི་ཐོན་ཆོས་འདི་
བསྒོམ་སྟེ། འདི་ལ་རྩ་བའི་ཚིག་ལྔ་ཞེས་བྱ། དང་པོ་མི་སྡོད་འགྱུར་བ་བསམ། ། གཞན་དག་ཤི་བ་མང་དུ་
བསམ། ༑ འཆི་རྐྱེན་མང་པོ་ཡང་ཡང་བསམ། ། འཆི་ཁར་ཇི་ལྟར་འགྱུར་སྙམ་བསྒོམ། ། ཤི་ནས་ཇི་ལྟར་
འགྱུར་བར་བསམ། ། བྱ་བ་ཡིན་ཏེ། རང་རེ་སྐྱེས་ནས་མ་ཤིའི་བར་དུ་ཡང་ཕུང་པོའི་རྒྱུན་འདི་རྟག་ཏུ་འགྱུར་
ཞིང་འགྲོ། བདག་དང་པོ་བུ་ཆུང་གི་དུས་ན་དེ་འདྲ། བྱིས་པའི་དུས་ན་དེ་འདྲ། ལང་ཚོ་ཙ་ན་དེ་འདྲ། ད་ནི་
འདི་འདྲ་སྙམ་པ་དང་། འཆི་བ་ལ་ཇེ་ཉེ་ཇེ་ཉེར་འགྲོ་བ་དེར་འདུག ཅེས་ཀྱང་མི་ཕན་སྙམ་དུ་རིག་པ་བཅུན་ལ་
སྐྱོ་ལྷང་ལྷང་བ་ལ་བཞག རང་རེས་དྲན་ནས་ད་ལྟ་ཡན་ཆད་ལ་ཡུལ་འདི་ན་མི་འདི་འདྲ་ཞིག་ཡོད་པ་ཡང་ཤི་
འདུག དེ་ན་དེ་འདྲ་ཞིག་ཡོད་པ་ཡང་ཤི་འདུག་སྙམ་དུ་རེ་རེ་ནས་ཞིབ་ཏུ་བགྲངས། རང་བས་རྒན་པ་ཡང་ཇི་
ཙམ་ཞིག་ཤི་འདུག མཉམ་པ་དང་གཞོན་པ་ཡང་ཇི་ཙམ་ཞིག་ཤི་འདུག་བསམས་ན། ད་ལྟ་ཡོད་པ་བས་ཤི་བ་
མང་། དེ་དག་ཀྱང་ཚེ་ཚད་དུ་ཐུབ་ནས་ཤི་བ་ཙམ་ཆེར་མི་འདུག ཕལ་ཆེར་དུས་མིན་པར་མ་དོར་ཤི། བདག་
ཀྱང་དེ་ལྟ་བུའི་ཆོས་ཉིད་ཡིན། དེ་ལྟ་བུའི་རང་བཞིན་ལས་མ་འདས། སྔར་དེ་དག་གི་སེབ་ཏུ་མ་སོང་བ་ཁར་རྗེ་
ཆེ། མ་ཤི་གོང་དུ་ཆོས་གཤའ་མ་ཞིག་མི་བྱེད་པའི་ཐབས་མེད་སྙམ་དུ་བསམ། གཞན་མི་དང་དུད་འགྲོ་ཤི་བ་
ཐོས་སམ། མཐོང་ངམ་བྱིས་པ་ནས་རྒན་པོའི་བར་དུ་ལང་ཚོ་འགྱུར་བ་མཐོང་ངམ་ མ་ཤི་བ་ཉིད་ལ་ཡང་ཁ་
དྲག་པོ་ཁ་ཞན་པོར་སོང་བ་དང་། ཞན་པོ་དྲག་པོར་སོང་བ་དང་། ཕྱུག་པོ་སྤྲང་བོར་སོང་བ་སོགས་གང་མཐོང་
གང་ཐོས་ཀྱང་མི་རྟག་པ་ལྷང་གིས་དྲན་ཏེ། བདག་གམ་བདག་གི་ཕྱོགས་དང་། བདག་གི་ལོངས་སྤྱོད་སོགས་
ཀྱང་འདི་ལྟ་བུའི་རང་བཞིན་ཡིན། འདི་ལྟ་བུའི་ཆོས་ཉིད་ཡིན་སྙམ་དུ་བསམ། དེ་ནས་གོང་བཞིན་འཆི་བའི་
རྐྱེན་མང་བསམས་ཏེ། རང་གི་གདོང་དུ་བྱུང་བའི་དངོས་པོ་ཐམས་ཅད་ལ་འདི་ཀུན་གྱིས་ཀྱང་བདག་འཆི་བའི་
རྐྱེན་ཇི་ལྟར་བྱེད་མི་ཤེས། ད་ལྟ་རང་ཡང་ཇི་ལྟར་འགྱུར་མི་ཤེས་སྙམ་དུ་བསམ། འཆི་བའི་ཚེ་མི་དགེ་བའི་
སེམས་ཀྱི་འཆི་ན་ནི་གནད་གཅོད་ཀྱི་ལས་ལ་སོགས་པ་སྡུག་བསྔལ་འཇིགས་སུ་རུང་བ་ཡོད། འཆི་བ་དེ་འདོད་
བཞིན་དགའ་བཞིན་དུ་ཡོད་པ་མིན། མི་འདོད་བཞིན་དུ་ཐོག་ཏུ་འབབ་པ་ཡིན། དགའ་བཞིན་སྐྱིད་བཞིན་དུ་
འཆི་བ་མ་ཡིན། སྡུག་བསྔལ་ཤུགས་དྲག་པོ་དང་བཅས་ཏེ་འཆི་བ་ཡིན། འཇིག་རྟེན་ཕ་རོལ་ཆ་རྒྱུས་ཡོད་ནས་མ་
ཡིན་ཆ་མེད་ཀྱི་ཡུལ་དུ་རྒྱུས་མེད་འཁྱམ་པ་ཡིན་སྙམ་པ་དང་། བདག་ཤི་ཟིན་པའི་གནས་སྐབས་ན། ལུས་སེམས་
279

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཉིས་ནི་བྱེ་བྲལ་དུ་སོང་། ལུས་འདི་ནི་ཡང་ན་ས་ལ་སྐུངས་ནས་སྲིན་འབུའི་ཕུང་པོ་གཅིག་གམ། ཡང་ན་ཆུ་ལ་
སྒྱུར་ནས་ཉ་སྲམ་གྱི་ཟས་གཅིག་གམ། མེ་ལ་བསྲེགས་ནས་རུས་པ་སྤར་གང་ངམ། རིའམ་ཐང་ལ་བསྐྱལ་ནས་བྱ་
ཁྱིའི་ཁ་ན་ཕར་ཡེར་རེ་རེ་བ་གཅིག་གམ། མཐར་ཞག་ཤས་ནས་ཤུལ་ཙམ་ཡང་མི་ལུས། ད་ལྟ་གཅེས་གཅེས་མོར་
བྱས་པའི་ལུས་ཀྱི་ཐ་མ་ནི་དེ་འདྲ། སེམས་ནི་ལས་ཀྱི་ཁུར་ཐོགས་ནས་གར་སྐྱེ་ངེས་པ་མེད་པའི་གནས་སུ་འགྲོ་
དགོསན། ད་ལྟ་ཆོས་མི་བྱེད་པའི་ཐབས་རང་འདུག་གམ། བྱས་ནས་ཕྱི་བཤོལ་དུ་འཇོག་པའི་ཐབས་རང་
འདུག་གམ་སྙམ་དུ་བསམ། དེ་རྣམས་ཀྱི་གཞུགས་སྡོམས་ཏེ། ད་ལྟ་རང་ཆོས་གཤའ་མ་ཞིག་བྱེད་སྙམ་པའི་གོ་ཆ་
ཡོད་པ་བཞིན་ཆོས་ཀྱི་མགོ་ཐོན་གཞུག་འཁྱོངས་ནས། རང་ཡང་དགའ་བཞིན་དུ་ཚེའི་དུས་བྱེད། གཞན་ཀུན་
གྱིས་ཀྱང་ཁོ་ལ་ཆོས་གཤའ་མ་ཞིག་བྱུང་ཟེར་ནས་སྨོན་བཞིན་དུ་ཚེའི་དུས་བྱེད་པ་ཅིག་ལ་གཏད་སོ་འཚོལ་དགོས།
དེ་ལ་ཆོས་བསྒོམ་དགོས། བརྟན་པ་ཐོབ་དགོས། གོམས་དགོས་ལྷོངས་སུ་གྱུར་དགོས་པ་འདུག བརྟན་པ་ནི་
མ་ཐོབ། གལ་ཏེ་ན་རྐྱེན་ངན་དང་ཕྲད། རང་གི་བློ་ལས་སུ་མ་རུང་། ཆོས་ཀྱི་གཞུག་མ་འཁྱོངས། ཆོས་དང་
འགལ། རང་ཡང་འགྱོད། གཞན་ཀུན་གྱིས་ཀྱང་སྨད་ར་དིར་རེ་བ་ཞིག་ཡོད་ཉེན་ཡོད་ན། དེ་ལྟར་སོང་བའི་
ཐབས་མི་འདུག་པས་ཆོས་གཤའ་མ་ཅིག་ལ་ད་ལྟ་རང་ཞུགས་ཏེ་མ་ཤི་བར་དུ་འཁྱོངས་པ་ཅིག་གཞན་སྨོན་ལམ་
རང་བདེ་བ་ཞིག་མི་བྱེད་རེ་སྙམ་དུ་ཞེ་མནའ་ཡང་ཡང་བསྐྱལ། དེང་སང་གི་ཆོས་པ་ཀུན་ལ་གཉེན་པོ། འདི་ཁ་
གནད་དུ་ཆེ། དེས་མི་རྟག་པའི་ཁྲིད་ཚར་བ་ལགས། དམིགས་སྐོར་བརྒྱུད་པའོ། ། གསུམ་པ་ངན་སོང་གི་སྡུག་
བསྔལ་བསམ་པ་ལ། དམྱལ་བའི་སྡུག་བསྔལ་བསམ་པ། ཡི་དྭགས་ཀྱི་སྡུག་བསྔལ་བསམ་པ། དུད་འགྲོའི་སྡུག་
བསྔལ་བསམ་པ་གསུམ་ལས། དང་པོ་ནི། སྔོན་འགྲོ་དང་རྗེས་སྔར་ལྟར་ལས། བདག་མི་ཡུལ་དུ་ཡུན་རིང་
བསྡད་དབང་མི་འདུག འཆི་བ་འདིས་འཇིགས་སོ་བསམ། ནན་ཏན་ན་འཆི་བ་ཁོ་ན་ལ་ཏ་ཆེས་འཇིགས་རྒྱུ་
ཡང་མེད་ཏེ། ཤི་བས་མི་ཆོག་དབང་མེད་དུ་སྐྱེ་བ་ལེན་དགོས་པས་འདི་ཁོ་ན་སྐྲག དགེ་བ་ནི་མ་བྱས་སྡིག་པ་ནི་
མང་ན་ངན་སོང་གསུམ་དུ་སྐྱེ་སྟེ་འོང་། ཅི་རང་གྲབག་སྙམ་དུ་བསམ། འདི་ངན་སོང་གི་སྡུག་བསྔལ་བསམ་པའི་
- དམིགས་པ་ཐམས་ཅད་ཀྱི་སྒོ་ཡིན། དེ་ནས་ཚ་དམྱལ་གྱི་སྡུག་བསྔལ་བསམ་པ་ལ། སྡོམ་ནི། ཡང་གསོས་ཐིག་
ནག་བསྡུས་འཇོམས་དང་། ། ངུ་འབོད་ངུ་འབོད་ཆེན་པོ་དང་། ཚ་བ་རབ་ཚ་མནར་མེད་པའོ། ། དེ་ལ་ཚ་
དམྱལ་ཐམས་ཅད་ཀྱི་གནས་ས་གཞི་རི་མེད་ཀླུང་མེད་ལྕགས་སྲེགས་ཡིན་པ། མེ་ལྕེ་ཁྲུ་གང་ཙམ་རྟག་ཏུ་འབར་བ།
རི་རོང་ངམ་གྲོག་སུལ་སུལ་ཁོ་ནས་ཁྱབ་པ། ཟངས་ཞུན་ནམ་ཁྲོ་ཆུའམ་ཞ་ཉེ་བཞུ་བ་དང་། ལན་ཚྭ་རྣོན་པོ་
སོགས་འགྱུར་བྱེད་ཀྱི་ཆུ་ཚན་ཤིན་ཏུ་ཚ་བ་དང༌། དེ་འདྲའི་རིགས་ཀྱི་འབབ་ཆུ་དང་མཚོ་ཡོད་པ། ཤིང་རྣམས་
280

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ། །
ཀྱང་ལྕགས་སྲེགས་སོགས་ལས་གྲུབ་པ། གཟས་པའི་བྱ་དང་གཅན་གཟན་དང་ལས་ཀྱི་སྲིན་པོ་དང་གཤིན་རྗེ་དུ་
མས་གང་བ་ཞིག་ཡོད་དོ། དེར་སྐྱེ་བའི་བར་དོ་རྣམས་ཆར་རླུང་གིས་བདས་པ་སོགས་གྲང་བའི་རྣམ་པ་ཆེར་བྱུང་
ནས་ལུས་རྩི་དབང་གིས་ཚ་དམྱལ་གྱི་གནས་མཐོང་བས། དེ་དྲོ་བར་ཤེས་ནས་སྲིད་པས་རྒྱུགས་པས་གནས་དེར་
ཆུད་ནས་སྐྱེ་བ་ལེན་པར་བཤད། དེ་ཡང་མེ་ཕལ་བ་བས་ཙན་དན་གྱི་མེ་བདུན་འགྱུར་གྱིས་ཚ། དེ་བས་ཀྱང་
ཡང་གསོས་ཀྱི་མེ་བདུན་འགྱུར་གྱིས་ཚ། དེ་བཞིན་དུ་གོང་མ་གོང་མ་ལས་འོག་མ་འོག་མ་བདུན་འགྱུར་གྱིས་ཚ་
བར་གྲགས། དམྱལ་བའི་འགྲོ་བ་ཐམས་ཅད་རིག་པ་ཚོར་ངས་རྐྱེན་ཅིང་སྒྲིན་པ། ལུས་འཇམ་ཞིང་མཉེན་ལ་
གཞོན་ཤ་ཆགས་པ། ལུས་སེམས་གཉིས་ཀའི་ཆ་ནས་བཟོད་སྲན་ཆུང་བ་ཞིག་ཡོད། དེས་ཀྱང་ལྷག་པར་སྡུག་
བསྔལ་ཆེ། གནས་དེ་དག་ཏུ་བཞིན་ལག་དབང་པོ་ཐམས་ཅད་ཚང་བ་སྐད་ཅིག་ལ་གྲོང་གི་སྐྱེ་སྟེ། གཉིད་སད་པ་
འདྲ་བ་ཞིག་ཡོད་པར་གདའ། དམྱལ་བ་ཐམས་ཅད་རྫུས་སྐྱེས་ཡིན། རྫུས་སྐྱེས་ཕལ་ཆེར་གྱི་ལུགས་ལ་དེ་བཞིན་
དུ་འབྱུང་། སྡུག་བསྔལ་མི་འདྲ་བ་སོ་སོའི་ཁྱད་པར་ནི། ཡང་གསོས་ན་ཕན་ཚུན་དགྲ་མི་ཤ་བོ་མཐོང་བ་བཞིན་
ཞེ་སྡང་སྐྱེ་ལ། ལག་ཏུ་བླངས་ཚད་མཚོན་ཆ་རྣོན་པོར་སོང་ནས་གཅིག་ལ་གཅིག་གིས་བསྣུན་པས་དུམ་བུ་མང་
པོར་སོང་བ་ན། རེ་ཞིག་ཤི་བ་བཞིན་དུ་བརྒྱལ་ཞིང་འགྱེལ་འགྲོ། ན་མ་མཁའ་ལས་རླུང་གྲང་མོ་དང་། ཡང་
གསོས་པར་གྱུར་ཅིག་ཅེས་པའི་སྒྲ་བྱུང་བ་ན་གསོས་པར་འགྱུར་ཞིང་། ཡང་སྔོན་བཞིན་འཐབ་པ་སོགས་ཡང་ཤི་
ཡང་གསོས་ལ་ཟད་པ་མེད་པའི་ཚུལ་དུ་ཡོད། ཐིག་ནག་ནི། གཤིན་རྗེ་རྣམས་ཀྱིས་དམྱལ་བའི་སེམས་ཅན་དེའི་
ལུས་ལ་ཐིག་ནག་པོ་མང་པོ་བཏབ་སྟེ་སོག་ལས་གཅོད་པ་དང་། སྟེའུས་གཞིག་པ་དང་། མཚོན་ཆ་རྣོན་པོས་
འདྲ་བ་སོགས་ཡོད་ཏེ། དེ་ཡང་སྟོད་བཏུབས་ཙ་ན་སྨད་འགྲིག སྨད་གཏུབས་ཙ་ན་སྟོད་འགྲིག་ཚུལ་དེ་ཀས་
གྲུབ་ཟིན་མེད་པ་ལ་དུས་འདའ་བའོ། བསྡུས་འཇོམས་ནི། ལུག་ཐུག་སོགས་སྲོག་ཆགས་ཆེན་པོ་མི་བཟད་པ་
འཐབ་པའི་བར་དུ་གཅེར་བ་དང་། ཡང་ན་བྲག་རི་ལུག་གི་གདོང་ངམ་རའི་གདོང་ངམ་མ་ཧེ་དང་སེང་གེ་ལ་
སོགསཔ་འཇིགས་སུ་རུང་བའི་རྣམ་པ་ཅན་གྱིས་བར་དུ་གཅེར་བ་དང་། རི་ཆེན་པོས་སྟེང་ནས་བཙིར་ཞིང་
འཇོམས་པ་དང་། ལྕགས་ཀྱི་གཏན་པ་དཔག་ཚད་མང་པོ་ཅན་གྱི་སྟེང་དུ། དམྱལ་བའི་སེམས་ཅན་མང་པོ་
ཕྱོགས་གཅིག་ཏུ་བསྡུས་ནས་རི་བོ་ཙམ་གྱི་གཏུན་ནས་ཐོ་བས་འཇོམས་ཤིང་འཐག་པར་བྱེད་དོ། རི་ཁ་གྱེས་
པའམཁགཏུན་ཤིང་སོགས་བཏེག་ན། ཡང་སྔར་བཞིན་གསོས་པར་འགྱུར་ལ། ཡང་བསྣུན་ཅིང་བཙིར་བ་ན།
ལུས་ཕྱེ་མར་འཐག་པ་ཡིན་ནོ། ངུ་འབོད་ནི། སྲོག་ཆགས་འཇིགས་སུ་རུང་བ་དུ་མས་བདས་པ་ན། རྒྱང་རིང་
བོ་ནས་ཁང་པ་དཀར་པོ་ཞིག་མཐོང་ནས། དེ་བདེའོ་སྙམ་ནས་དེར་རྒྱུགས་ཏེ་ནང་དུ་ཕྱིན་པ་ན། ལྕགས་ཀྱི་ཁང་
281

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བ་སྒོ་མེད་དུ་གྱུར་ནས་ཕྱི་ནང་ཀུན་ཏུ་མེ་འབར་ཞིང་བསྲེགས་པས་ཐར་བའི་གོ་སྐབས་མེད་ཅིང་དྲག་ཏུ་ངུ་བར་
བྱེད་པའོ། ངུ་འབོད་ཆེན་པོ་ཡང་དེ་དང་འདྲ་བ་ལས་ལྕགས་ཀྱི་ཁང་པ་ཉིས་རིམ་དུ་ཡོད་པའོ། ལྕགས་ཀྱི་བུམ་
པའི་ནང་དུ་འཚོད་པ་དང༌། ཟངས་ཆེན་པོར་འཚེད་པ་སོགས་ཀྱང་དེ་དག་ན་ཡོད་དོ། ཚ་བ་ནི། ལྕགས་ཀྱི་
གསལ་ཤིང་ངམ་མདུང་ཐུང་རྣོན་པོ་མེ་འབར་བས་སྤྱི་བོ་ནས་བཤང་ལམ་མམ། བཤང་ལམ་ནས་སྤྱི་བོར་ཐལ་
ཕྱུང་དུ་ཕུག་པས་ནང་ཁྲོལ་ཐམས་ཅད་ནི་ཚིག བུ་ག་དགུ་ནས་མེ་དང་དུད་པ་བཏུད་མར་འབྱུང་བའོ། རབ་ཏུ་
ཚ་བ་ཡང་དེ་དང་འདྲ་བ་ལས་མདུང་རྩེ་གསུམ་པ་ལ་སོགས་པས་བསྣུན་པའོ། གོང་མ་གོང་མའི་སྡུག་བསྔལ་
ཐམས་ཅད་འོག་མ་འོག་མ་ལ་ཡོད་ཅིང་། འོག་མ་འོག་མའི་སྡུག་བསྔལ་དུ་བཤད་པ་རྣམས་ལྷག་པོའོ། ། མནར་
མེད་ཀྱི་གནས་ན་ནི་སྡུག་བསྔལ་ཚད་བཟུང་དུ་མེད་དེ། བདེ་བའི་གོ་སྐབས་ཅུང་ཟད་ཙམ་ཡང་མེད་དོ། གནས་
དེ་ན་ལྕགས་སྲེགས་ཀྱི་འདབ་མ་ལ་ལུས་ཐམས་ཅད་འགྲིལ་བ་དང་། ལྕགས་ཀྱི་ཞིབ་མ་ཆེན་པོར་བྱེ་ཚན་དང་ལྷན་
ཅིག་འཁྲབ་པ་དང་། ལྕེ་ལ་རྨོས་དོར་ལྔ་བརྒྱས་རྨོད་པ་སོགས་ཀྱང་ཡོད་པར་བཤད་ལ། མར་མེའི་སྡོང་བུ་ལ་མེ་
འབར་བ་ལྟར་ལུས་ཀྱི་ཕྱི་ནང་ཐམས་ཅད་ལ་མེ་འབར་བས་མེ་ལྕེ་དང་སྲོག་ཆགས་དབྱེ་བ་མི་ཕྱེད་དེ། སྨྲེ་སྔགས་
འདོན་པ་ཙམ་ལས་སེམས་ཅན་ཡོད་པར་རྗེས་སུ་དཔོག་གོ ། དེ་ལྟར་སྡུག་བསྔལ་ངོས་དྲུག་ཚུལ་དེ་བཞིན་ཡིན་ལ།
ཡུན་ཚད་རིང་བ་ནི། མངོན་པ་ལས། མི་རྣམས་ཀྱི་ལོ་ལྔ་བཅུ་ལ། ། འདོད་པ་དག་གི་ལྷ་རྣམས་ལས། ། འོག་
མ་དག་གི་ཉིན་ཞག་གཅིག ། དེས་ན་ཚེ་ལོ་ལྔ་བརྒྱའོ། ། གོང་མ་གཉིས་ཀ་ཉིས་འགྱུར་རོ། ། ཞེས་དང་། ཡང་
གསོས་ལ་སོགས་དྲུག་རིམ་བཞིན། ། འདོད་ལྷའི་ཚེ་དང་ཉིན་ཞག་མཉམ། ། ཞེས་གསུངས་ཏེ། མི་ལོ་ལྔ་བཅུ་
ལ་རྒྱལ་ཆེན་བཞིའི་རིགས་ཀྱི་ཞག་གཅིག དེས་རྩིས་པའི་རང་ལོ་ལྔ་བརྒྱ་ཐུབ། དེ་ཡོངས་རྫོགས་ཡང་གསོས་
པའི་ཞག་གཅིག་ཏུ་བྱས། དེའི་ལོ་ལྔ་བརྒྱ་ནི། ཡང་གསོས་པའི་ཚེ་ཚད་ཡིན་ལ། འོག་མ་རྣམས་ལོ་གྲངས་ཡང་
ཉིས་འགྱུར་ཉིས་འགྱུར་དུ་འཕེལ་ཞིང་། ཞག་གྲངས་ཀྱང་ཉིས་འགྱུར་ཉིས་འགྱུར་གྱི་རིང་བས་གོང་མ་གོང་མའི་
བཞི་འགྱུར་འོག་མ་འོག་མ་ལ་ཡོད་པར་ཤེས་པར་བྱའོ། དམིགས་པའི་འཇུག་སྡོམས་ནི། དེ་ལྟར་སྡུག་བསྔལ་
དོས་ནི་དྲུག ཡུན་ནི་རིང་། ད་ལྟ་མེ་ཕྲ་མོ་གཅིག་ལ་སོར་མོའི་རྩེ་མོ་ཙམ་ཡང་ཡུད་ཙམ་རེ་ཡང་འཇོག་ཏུ་མི་
བཏུབ་ན་ནམ་ཞིག་དེ་ལྟ་བུ་རང་གི་ཐོག་ཏུ་བབས་ན། བཟོད་པའི་གོ་སྐབས་ཅུང་ཟད་ཀྱང་མི་འདུག་སྟེ། ལན་
གཅིག་ད་རེ་སྐྱེས་ཟིན་ནས་ཟློག་པའི་ཐབས་མེད། ད་ལྟ་ཟློག་པའི་ཐབས་ཡོད་དེ་དེར་སྐྱེ་བའི་རྒྱུ་ལས་ངན་སྡིག་པ་
དགསྦྱངས་ན་ཟློག་པའི་ཐབས་དེ་ཁོ་ན་ཡིན། དེར་མི་སྐྱེ་བའི་ཕྱིར་ཆོས་ལ་འབད་དགོས་སྙམ་དུ་བསམ་མོ།
དམིགས་སྐོར་དགུ་བའོ། ། ཡང་བློའི་རིམ་པ་དང་བསྟུན་ནས་སོ་སོར་ཕྲལ་ཏེ་དམིགས་སྐོར་འགའ་རེ་བྱས་ཀྱང་མི་
282

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
རུང་བ་མེད་པ་ལགས། ད་ནི་གྲང་དམྱལ་གྱི་སྡུག་བསྔལ་བསམ་པར་བྱ་སྟེ། སྡོམས་ནི། ཆུ་བུར་ཆུ་བུར་བརྡོལ་
བ་ཅན། ཨ་ཆུ་ཀྱེ་ཧུད་སོ་ཐམ་པ། ཨུཏྤལ་པདྨ་པད་ཆེར་གས། ཞེས་སོ། གྲང་དམྱལ་ཐམས་ཅད་མཐུན་པར་
ས་གཞི་རི་ཀླུང་ཐམས་ཅད་གངས་དང་ཆུ་འཁྱགས་ཀྱི་རང་བཞིན་སྐྱབས་སྐྱིབས་སལ་སུལ་ཉུང་བ། རླུང་དང་བུ་
ཡུག་འདྲེས་པ་ཆེས་ཤིན་ཏུ་གྲང་བས་རྟག་ཏུ་ཁྱབ་པ། རླུང་གྲང་མོ་རྣམས་ཤ་ལྤགས་ཕུག་ནས་རུས་པའི་གཏིང་དུ་
ཡང་འགྲོ་བ་ཡོད། བརྒྱད་པོ་ཡང་གོང་མ་གོང་མ་ལས་འོག་མ་འོག་མ་བདུན་འགྱུར་གྱིས་གྲང་བར་བཤད། དེར་
སྐྱེ་བའི་སེམས་ཅན་དེ་ཡང་བར་དོའི་སྐབས་སུ་ཐོག་མར་མེ་ནང་དུ་ཚིག་པ་ལྟ་བུའི་ཉམས་བྱུང་ནས་གྲང་བ་འདོད་
པའི་སྐབས་སུ་གྲང་དམྱལ་གྱི་གནས་མཐོང་། དེ་ཕྱོགས་སུ་རྒྱུགས་པས་དེར་ཚུད་ནས་སྐྱེ་བ་ལེན་པར་བཤད། དེ་
ལ་ཆུ་བུར་ཅན་ནི། ཆེས་གྲང་བས་ལུས་ཀྱི་ཕྱི་ནང་ཐམས་ཅད་ཆུ་བུར་གྱིས་གང་བའོ། ཆུ་བུར་བརྡོལ་བ་ཅན་ནི།
དེ་བས་ཀྱང་གྲང་བས་ཆུ་བུར་བརྡོལ་ཏེ། ཆུ་སེར་གྱི་ལུས་ཡོག་པ་རྣམས་ཀྱང་འཁྱག་པར་འགྲོ་བ་ཡིན་པར་བཤད་
ལ། སློབ་སྤྲིང་ལས་ནི་ཆུ་སེར་ལས་སྐྱེས་པའི་སྲོག་ཆགས་ཀྱིས་ལུས་འབུགས་ཤིང་ཟ་བར་ཡང་བཤད་དོ། ། ཨ་ཆུ་
ཟེར་བ་ནི། སྐད་ཤིབ་ཤིབ་བོར་འབྲུ་ངག་ཅན་ཅུང་ཟད་ཐོན་ཙམ་གྱི་སྨྲེ་སྔགས་འདོན་པ་དང་། ཀྱེ་ཧུད་ཟེར་བ་
ནི་དེ་བས་ཀྱང་གྲང་བས་འབྲུ་ངག་མི་ཐོན་ཏེ། ཉེན་སྐུད་ཕྲ་མོ་ཙམ་འབྱིན་པའོ། སོ་ཐམ་ཐམ་པ་ནི། དེ་བས་
ཀྱང་ཤིན་ཏུ་གྲང་བས་སྐད་མི་ཐོན་པར་ལུས་འདར་བས་སྐོས་ཐག་ཅིང་སོ་འདར་སྡེབ་པའོ། ཨུཏྤལ་ལྟར་གས་པ་
ནི་ལུས་དུམ་བུ་བཞིའམ་བརྒྱུད་ལ་སོགས་པར་གས་པ་ཡིན་ལ། པདྨ་ལྟར་གས་པ་ནི། ལུས་དུམ་བུ་བརྒྱ་ལ་སོགས་
པ་རགས་པ་དང་། པདྨ་ལྟར་ཆེར་གས་པ་ནི། གྲང་བའི་མཐར་ཐུབ་པས་ལུས་ཀྱི་ཆ་ཤས་རེ་རེ་ཡང་དུམ་བུ་བརྒྱ་
ཚལ་སྟོང་ཚལ་དུ་གསལ་པའོ། ཚེ་ཚད་ནི་ཆུ་བུར་ཅན་ལ་ཁལ་བརྒྱད་ཅུ་འགྲོ་བའི་སྣོད་ཆེན་པོ་སྦྱངས་ཞེས་ཟེར་བ་
ཅིག་ཏིལ་གྱིས་ཕྱུར་བུར་བཀང་ལོ་བརྒྱ་རེ་ནས་ཏིལ་འབྲུ་རེ་ཕྱིར་བསྒྱུར་ན་དེ་ནམ་ཟད་པ་ཙམ་ཆུ་བུར་ཅན་གྱི་ཚེ་
ཐུབ་པར་བཤད། འགོ་མ་རྣམས་ལ་ཉི་ཤུ་ཉི་ཤུ་འགྱུར་གྱི་འགྲེས་རྩི་བ་ཡིན། འདི་ལ་ཡང་དམིགས་པའི་གཞི་དང་
འཇུག་སྡོམས་ཚ་དམྱལ་གྱི་སྐབས་དང་འདྲ། དམིགས་སྐོར་བཅུ་བའོ། ། ད་ནི་ཉེ་འཁོར་བའི་སྡུག་བསྔལ་བསམ་
ཏེ། འདི་ནི་མངོན་པ་ལས། བརྒྱད་པོ་ཀུན་ལས་ལྷག་བཅུ་དྲུག ། དེ་དག་གི་ནི་ངོས་བཞི་ན། ། མེ་མ་མུར་
དང་རོ་མྱགས་དང་། ། སྤུ་གྲི་ལམ་སོགས་ཆུ་བོ་ཡིན་ཞེས་འབྱུང་། དེ་ཡང་དམྱལ་བའི་དངོས་གཞི་ཚ་དམྱལ་
བརྒྱད་པོ་རེ་རེ་ལ་ཡང་སོ་སོའི་ཕྱོགས་བཞི་བོ་རྣམས་སུ་ཉེ་འཁོར་བ་བཞི་བོ་འདི་རྣམས་ཆ་ཚང་བ་རེ་རེ་ཡོད་པ་ཡིན།
ཡང་མེ་མ་མུར་གྱི་འོབས་ནི། འོབས་མེ་འདག་གིས་གང་བ་ཁ་ཞིང་ཤིན་ཏུ་ཆེ་བ་ཡོད་ཏེ། དེར་དང་པོ་ནས་སྐྱེས་
པའམ་ཚ་དམྱལ་དངོས་གཞི་ནས་འཁྱམས་པ་ཡིན་ཀྱང་རུང་། དམྱལ་བའི་སེམས་ཅན་རྣམས་ནི་སྡུག་བསྔལ་ཆེ་
283

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དྲགས་པས་གཅིག་ཏུ་བློ་ཆགས་ནས་སྡོད་པའི་གནས་མེད། སྐབས་དེར་ཡང་གར་བབ་བབ་ཏུ་བྲོས་པས་མེ་
འདག་གི་འོབས་དེར་ཚུད། ལས་ཆེ་ཆུང་གི་མཐུ་ལས་པུས་ནུབ་ཙམ་མམ། རྐེད་པ་ནུབ་ཙམ་སོགས་མདེས་པར་
འབྱུང་། འབྲོས་པར་འདོད་ན་ཡང་མགོ་འཁོར་བས་ལྡོག་གིན་ཡོད་པ་དང༌། དམྱལ་སྲུངས་འཇིགས་པ་རྣམས་
ཀྱིས་འགྲམ་ནས་བསྲུངས་ཏེ་འབྲོས་སུ་མི་སྟེར་རོ། ། རོ་མྱག་གི་འདམ་ནི། ཡང་བྲོས་པ་ན་རོ་མྱགས་ཞེས་བྱ་བ་
མི་གཙང་བ་བཙོག་དགུའི་འདམ་ལ་ཐེབས་ཏེ། དྲི་མི་བཟད་པ་ཚོར་བས་མགོ་འགས་པ་ཙམ་དྲན་མེད་དུ་བརྒྱལ་
བ་ཙམ་འབྱུང་། འདམ་གྱི་དབུས་ན་སྲིན་བུ་ལྕགས་མཆུ་ཅན་དང་ཟངས་མཆུ་ཅན་མང་བོ་བྱུང་སྟེ། ཤིང་སྲིན་
གྱིས་ཤིང་ལ་ཟ་བའི་རང་ལུས་འབུགས་ཤིང་ཟ་བར་བྱེད་དོ། སྤུ་གྲི་གཏམས་པའི་ལམ་ལ་སོགས་པ་ནི། རྒྱང་རིང་
པོ་ནས་ནེ་གསིང་ཡིད་དུ་འོང་བ་ལྟར་མཐོང་ནས། དེར་རྒྱུགས་པ་ནི་ས་གཞི་ཐམས་ཅད་སྤུ་གྲི་སོར་བཞི་བས་
གཏམས་པ་ཡིན་ཏེ། རྐང་པ་གཅོད་པ་ལ་སོགས་པས་སྡུག་བསྔལ་བའོ། སོགས་ཁོངས་ནས་བསྡུས་པ་རལ་གྲི་ལོ་
མའི་ནགས་ཚལ་ཞེས་པ་ནི། ཚ་བས་གདུངས་པ་ན་རྒྱང་རིང་པོ་ནས་ནགས་ཚལ་སྔོན་པོ་མཐོང་སྟེ། དགའ་བས་
རྒྱུགས་ནས་དེར་ཕྱིན་པ་ན། ལོ་འདབ་ཐམས་ཅད་རལ་གྲི་ལ་སོགས་པའི་མཚོན་ཆར་ཡོད་པ་དེ་རླུང་གིས་བསྐྱོད་
པས་ཆར་ལྟར་བབས་ཏེ་ལུས་དུམ་བུ་མང་པོར་བྱེད་པའོ། ཤལ་མ་ལིའི་སྡོང་བོ་ནི། སྲོག་ཆགས་གདུག་པ་ཅན་
མང་པོས་བདས་པས་ཤལ་མ་ལིའི་སྡོང་པོ་ཆེན་པོ་མཐོང་ནས་དེ་ལ་འཛེགས་པ་ན། ལྕགས་ཀྱི་ཚེར་མ་སོར་བཅུ་
དྲུག་པ་ཁ་ཐུར་དུ་བལྟས་པ་མང་པོ་ཡོད་པས། ལུས་ཐལ་ཕྱུང་དུ་ཕུག་རིམ་པས་རྩེ་མོར་ཕྱིན་པ་ན། བྱ་གདུག་པ་
ཅན་གྱི་ཚོགས་ཀྱིས་མིག་འབྱིན་པ་དང་ཤ་འཐོག་པ་ལ་སོགས་པ་འཇིགས་པ་དུ་མ་བྱུང་སྟེ། ཡང་འཐུར་དུ་བབས་
པ་ན། ཚེར་མ་ཁ་གྱེན་དུ་བལྟས་ཏེ་ལུས་འབུགས་པ་ལ་སོགས་པའོ། གསུམ་པོ་དེ་མཚོན་ཆའི་གནོད་པ་ཡིན་པས་
གཅིག་ཏུ་སྡོམས་སོ། བཞི་བ་ཐལ་ཚན་གྱི་ཆུ་བོ་རབ་མེད་ནི་ཤིན་ཏུ་ཚ་བས་གདུངས་པ་དེ་རྒྱང་རིང་བོ་ན་ཆུ་ཀླུང་
འབབ་པ་མཐོང་སྟེ། དེར་ཕྱིན་ནས་ཚམ་ཚོམ་མེད་པར་མཆོངས་པ་ན། དེ་ནི་མེ་ཆུ་འདྲེས་མ་ཤིན་ཏུ་ཚ་བ་
གཏིང་ཟབ་ལ་རྒྱ་ཆེ་བ་ཞིག་ཡོད་དེ། དེའི་ལུས་ཆུ་ནང་དུ་ནུབ་པ་ན་ཤིན་ཏུ་ཚོས་པས་ཤ་རུས་བྲལ་ཏེ། ཤ་རྣམས་
བུད༑ སྲོག་ནི་རུས་པ་ལ་གནས་ཏེ། ཀེང་རུས་སུ་ཟང་གིས་སོང་བ་དེ་ཆུའི་སྟེང་དུ་ཐོན་ཡོད། དེ་མ་ཐག་ཤ་སྔར་
བཞིན་སྐྱེས་ནས་ཡང་ནུབ་པ་སོགས་སོ། དེ་དག་ལ་ཚེ་ཚད་ངེས་པ་མེད་ཀྱང་སོ་སོར་ལོ་བརྒྱ་སྟོང་དུ་མ་གནས་
དགོས་པས་དོས་ནི་དྲག་ཡུན་ནི་རིང་ངོ༌། ། དམིགས་པའི་གཞི་དང་། འཇུག་སྡོམས་སྔར་བཞིན་ནོ། །
དམིགས་སྐོར་བཅུ་གཅིག་པའོ། ། ད་ནི་དམྱལ་བ་ཉེ་ཚེ་བའི་སྡུག་བསྔལ་བསམ་པར་བྱ་སྟེ། དེ་ལ་གནས་ནི་ས་
འོག་དང་ས་སྟེང་གི་རི་དང་ཐང་དང་ཆུ་ལ་སོགས་པ་ངེས་མེད་ལ་གནས། ཚེ་ཡང་ངེས་པ་མེད་དེ་འགའ་ཞིག་
284

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
དངོས་གཞི་རྣམས་ལས་ཀྱང་ཚེ་རིང་བ་ཙམ་ཡང་ཡོད། ཁ་ཅིག་ཚེ་ཐུང་བའང་ཡོད། སྡུག་བསྔལ་མྱོང་ཚུལ་ཡང་
མ་ངེས་པ་སྣ་ཚོགས་པ་སྟེ། མདོ་ལས། ཉིན་མོ་ལྷའི་བདེ་བ་མྱོང་མཚན་མོ་དམྱལ་བའི་སྡུག་བསྔལ་མྱོང་བ་སོགས་
དང་། དམྱལ་བ་གདན་འབྲལ་དང་། རྩིག་པ་འདྲ་བ་དང་། གཏུན་བུ་འདྲ་བ་དང་། ཁྲུ་བ་འདྲ་བ་དང་།
ལྗོན་ཤིང་འདྲ་བ་དང་། ཕྱུགས་ཤིང་འདྲི་བ་ལ་སོགས་པ་ལུས་ཀྱི་རྣམ་པ་ཡང་མ་ངེས་པ་སྣ་ཚོགས་པ་ཡོད་དོ། །
དམིགས་པའི་གཞི་དང་འཇུག་སྡོམས་སྔར་དང་འདྲ། དམིགས་སྐོར་བཅུ་གཉིས་པའོ། ། སྐབས་འདི་དག་ཏུ་རྣ་
བ་བྱེ་བ་རི་བ་དང་། འཕགས་པ་དགེ་འདུན་མཚོའི་རྟོགས་བརྗོད་ལ་སོགས་པས་ཀྱང་ངེས་ཤེས་བསྐྱེད་པར་
བྱའོ། ། གཉིས་པ་ཡི་དྭགས་ཀྱི་སྡུག་བསྔལ་བསམ་པ་ནི། སྔོན་འགྲོ་དང་དམིགས་པའི་གཞི་སྔར་ལྟར་བྱས་
ཡང་འདི་ལྟར་བསམ་སྟེ་བདག་དམྱལ་བར་མ་སྐྱེས། ཡི་དྭགས་སུ་སྐྱེས་པའི་ཚེ་བདེ་བ་ཡོད་དམ་སྙམ་ན། དེ་ན་
ཡང་བདེ་བ་མེད་དེ་ཡི་དྭགས་ལ་གནས་ན་གནས་པ་དང་ཁ་འཐོར་བ་རིགས་གཉིས་ཡོད། དང་པོ་ནི་ས་འོག་
དཔག་ཚད་ལྔ་བརྒྱ་འདས་པ་ན། ཡི་དྭགས་ཀྱི་གྲོང་ཁྱེར་སེར་སྐྱ་བྱ་བ་ན། ཡི་དྭགས་ཐམས་ཅད་ཀྱི་གཙོ་བོ་
གཤིན་རྗེ་ཆོས་ཀྱི་རྒྱལ་པོའི་རྒྱལ་ཁབ་ཡོད། དེའི་ཉེ་སྐོར་ན་ཡི་དྭགས་བགྲང་ལས་འདས་པ་ཞིག་གནས། ཁ་
འཐོར་བ་ནི་བར་སྣང་ལ་རྒྱུ་བ་དང་། ས་སྟེང་ན་རྒྱུ་བ་དང་། ས་འོག་ན་རྒྱུ་བ་བགྲང་བ་ལས་འདས་པ་ཞིག་ཡོད་
དེ། གལ་ཏེ་མངོན་ཤེས་དང་ལྡན་པས་བལྟས་ན། ཕྱོགས་གང་ལ་ཕྱིན་ཀྱང་ཡི་དྭགས་ཀྱི་འགྲོ་བས་ཁྱབ། འགྲོ་
སྡོད་ཀྱི་ས་ཙམ་ཡང་མི་རྙེད་པའི་ཚུལ་ཙམ་དུ་ཡོད་པར་གདའ། དེ་དག་ལས་ཡི་དྭགས་རྫུ་འཕྲུལ་ཆེ་བ་རེ་རེ་ཙམ་
ཅུང་ཟད་སྐྱིད། གཞན་ཐམས་ཅད་ཆེས་སྡུག་བསྔལ་བ་ཡིན། མདོ་སྡེ་ཆེན་པོ་དྲན་པ་ཉེར་གཞག་ལས། ཡི་
དྭགས་ལ་རིགས་སུམ་ཅུ་སོ་དྲུག་གསུངས། འདིར་བསྡུ་ན། ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། ཟས་
སྐོམ་གྱི་སྒྲིབ་པ་ཅན་གསུམ་དུ་འདུས། ཕྱིའི་སྒྲིབ་པ་ཅན་ནི། ལོ་མང་པོར་ཟས་སྐོམ་ཡེ་མི་རྙེད། རྒྱང་རིང་པོ་
ནས་ཟས་ཀྱི་ཕུང་པོ་མཐོང་ཡང་དྲུང་དུ་ཕྱིན་ན་ཤུལ་ཙམ་ཡང་མེད་པར་སོང་བ་ལྟར་མཐོང་བ་དང་། ཆུ་ཀླུང་ཆེན་
པོའི་འགྲམ་དུ་ཕྱིན་ན། གསེག་མ་དང་ཕྱེ་མའི་གྲོག་པོར་འགྲོ་བ་དང་། ལྗོན་ཤིང་འབྲས་བུ་རྒྱས་པའི་དྲུང་དུ་
གཏུགས་ནའང་། ཤིང་སྐམ་པོར་འགྱུར་བ་སོགས་ཡོད། འགའ་ཞིག་ལ་སྲིན་པོ་མང་པོས་བསྲུངས་ཏེ་མི་གཏོང་
བ་ཡང་ཡོད། ནང་གི་སྒྲིབ་པ་ཅན་ནི། ཁ་ཁབ་མིག་ཙམ་དུ་གྱུར་ནས་དང་པོར་བཟའ་བཏུང་ཁར་མི་ཆུད།
ཅུང་ཟད་ཆུད་ན་ཡང་ཟས་རྣམས་འགྲམ་ཕུགས་ཡངས་པོ་དེར་སྟོར། སྐོམ་རྣམས་ཁའི་དུག་ཆེན་པོས་སྐམ།
གལ་ཏེ་བཟའ་བཏུང་མེད་ཀྱང་མགྲིན་པ་གཞུ་རྒྱུད་ལྟར་ཕྲ་བ་ནས་མི་འགྲོ་ སོང་ཡང་ལྟོ་བ་རིའི་གཏོས་ཙམ་ཡོད་
པས་ལྟོ་ཁེངས་པའི་དུས་མེད་པ་ཡིན། ཟས་སྐོམ་གྱི་སྒྲིབ་པ་ཅན་ནི། བཟའ་བཏུང་ཟོས་ཚད་ཁོང་ནང་དུ་མེ་
285

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འབར་བར་སོང་ནས་ཚིག་པ་དང་། དང་པོ་ཉིད་ནས་ཀྱང་མེ་མདག་དང་བཤང་གཅི་དང་རྣག་ཁྲག་ལ་སོགས་པ་
ངན་པ་དང་སྡུག་བསྔལ་སྐྱེད་པ་ཁོ་ན་ཟ་དགོས་ཀྱི། བཟང་པོ་ཡེ་མི་རྙེད་པ་ཡིན། ཡི་དྭགས་དེ་ཐམས་ཅད་སྤྱིར་
ན་དུས་རྟག་ཏུ་བཀྲེས་པ་དང་སྐོམ་པའི་སྡུག་བསྔལ་བཟོད་གླགས་མེད་པ་ཡིན། གོས་དང་བྲལ་ཏེ་ཚད་པས་ཚིག་
པ་དང་། གྲང་བས་སྦྲེབས་པའི་སྡུག་བསྔལ་དཔག་ཏུ་མེད། དགུན་གྲང་དུས་ཉི་མའི་འོད་ཀྱིས་ཀྱང་གྲང་རོགས་
བྱེད། གསོས་ཀ་ཚད་དུས་སུ་ཟླ་བའི་འོད་ཀྱིས་ཀྱང་ཚིག་སྟེ་འོང་། ཆར་བབ་ན་མེ་ཆར་བབས་ཏེ་ཚིག་པའི་སྣང་
བ་འབྱུང་། དུས་རྟག་ཏུ་འཚོལ་འགྲོས་ཀྱི་བྲེལ་བས་ངལ་ཞིང་ཐང་ཆད་པའི་སྡུག་བསྔལ་དང་། ཟས་སྐོམ་ཡེ་མ་
བྱུང་བས་ལུས་སྐམས་པ་ལྟ་བུར་གྱུར། རུས་ཚིགས་སུམ་བརྒྱ་དྲུག་ཅུ་འཁྲོག་པས་རྡོ་དར་མ་འཐབས་པ་ལྟར། མེ་
ལྕེ་ཉུག་ཉུག་པ་འབྱུང་། ཕན་ཚུན་དགྲར་གྱུར་པས་བཟུང་བ་དང་འཆིང་བ་དང་། བརྡེག་པ་དང་། ཆད་པས་
གཅོད་པའི་འཇིགས་པ་ཡང་ཡོད། ཞར་བ་རང་འབྲོགས་ཟེར་བའི་ཆུལ་གྱིས་བསྟད་པ་མེད་པར་ཡང་འཇིགས་
སྐྲག་ཆེན་པོས་འབྲོས། དེ་འདྲ་བའི་སྡུག་བསྔལ་དོས་དྲག་པ་དང༌། ཡི་དྭགས་ཕལ་མོ་ཆེའི་ཚེ་ཚད་མི་ལོ་སྟོང་
ཕྲག་བཅོ་ལྔ་ཐུབ་པས་ཡུན་རིང་དམིགས་པའི་འཇུག་སྡོམས་དང་། རྗེས་ཀྱི་བྱ་བ་སྔར་དང་འདྲ། དམིགས་སྐོར་
བཅུ་གསུམ་པའོ། ། དེར་མ་འདུས་པ་མིན་ཀྱང་ད་ལྟའི་ཡི་དྭགས་ཁ་འཐོར་བ་མཁའ་ལ་རྒྱུ་བའི་འདྲེ་བཀྲེན་འདི་
རྣམས་ལ། སྒོས་སུ་བསྒོམ་པའི་དམིགས་སྐོར་གཅིག་མཛད་པའི་སྲོལ་ཡོད། དེ་ལྟ་ན་གཞན་ལ་གནོད་པ་བྱས་
པས་སླར་ཡང་ངན་སོང་དུ་འགྲོ་བ་དང་། ཤུགས་ལ་མ་བསམས་ཀྱང་དུག་ཆེན་པོས་གཞན་ལ་གནོད་པ་འབྱུང་བ་
དང༌༑ མཐུ་བོ་ཆེས་རྡུང་རྡེག་བྱེད་པ་དང་། མ་ཉེས་མ་ལན་པ་ལ་འདྲེས་བྱས་སོ་ཞེས་ཁག་ངན་བྱུང་བའི་ཚེ།
སེམས་ལ་སྡུག་བསྔལ་སྐྱེ་བ་སོགས་ཡོད་གསུངས། འདི་དམིགས་སྐོར་ལོགས་པར་མ་བྱས་ཀྱང་རུང་སྔ་མ་དེའི་
ནང་དུ་བལྟབ་པས་ཆོག་གོ ། གསུམ་པ་དུད་འགྲོའི་སྡུག་བསྔལ་བསམ་པ་ནི། དུད་འགྲོ་ལ་བྱིངས་དང་ཁ་
འཐོར་བ་གཉིས། བྱིངས་ན་གནས་པ་རྒྱ་མཚོ་ཆེན་པོ་ན་ཡོད། སྐྱོབ་པའི་གནས་མེད། རླབས་ཀྱིས་བདས་ཏེ་
འགྲོ་བས་ངེས་མེད་དུ་འཁྱམས། ཕན་ཚུན་གཅིག་ལ་གཅིག་ཟ། རྟག་ཏུ་དགྲ་བྱུང་གི་དགོས་པས་འཇིགས་ཤིང་
སྐྲག གསོན་བཞིན་དུ་ཟ་བ་སོགས་ཀྱིས་སྡུག་བསྔལ་ལ་བཟོད་ཐབས་མེད། ཁ་འཐོར་བ་མི་དང་ལྷའི་ཡུལ་ན་
ཡོད་པ་འདི་རྣམས་ཡིན། མིས་བདག་ཏུ་མ་བཟུང་བ་རྣམས་ནི་དགྲ་བྱུང་གི་དོགས་པས་རྟག་ཏུ་སེམས་ལ་བདེ་བ་
མེད། མིས་བདག་ཏུ་བཟུང་བ་རྣམས་ཀྱང་སྤུ་འབལ་པ་དང་། སྣ་འཕིགས་པ་དང་། བརྡེགས་པ་དང་། ཁུར་
ལྕི་བས་ངལ་བ་སོགས་དང་། ཤ་དང་ཁྲག་དང་ལྤགས་པ་དང་རུས་པའི་ཕྱིར་གསོད་པ་སོགས་གསོད་གཅོད་
བཀོལ་སྤྱད་ཀྱི་སྡུག་བསྔལ་མང་པོ་དང་། གཞན་ཡང་བཀྲེས་སྐོམ་ཚ་གྲང་ངལ་དུབ་ལ་སོགས་པ་དམྱལ་བའམ།
286

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
ཡི་དྭགས་རྣམས་དང་སྡུག་བསྔལ་འདྲ་རུང་དུ་ཡོད། གཙོ་བོར་སྡུག་བསྔལ་གྱི་གཙོ་བོ་ཤིན་ཏུ་རྨོངས་པ་དང་
གཅིག་ལ་གཅིག་ཟ་བ་ཡིན་ཏེ། མི་ ཤ་ཆགས་པའི་དགྲ་ལ་ཟོན་བྱེད་པ་ལྟར་རྟག་ ཏུ་གནས་དགོས་པ་ ཡིན།
དམིགས་པའི་གཞི་དང་འཇུག་སྡོམས་སྔར་དང་འདྲ། སྔོན་འགྲོ་དང་རྗེས་ཀྱང་སྔར་དང་འདྲ། དམིགས་སྐོར་
བཅུ་པཞི་བའོ། ། དེ་རྣམས་ཀྱི་གནད་བསྡུས་པའི་ཐུན་ཆོས་ལ། དེ་ལྟར་ངན་སོང་གསུམ་གྱི་སྡུག་བསྔལ་
བསམས་ཙ་ན་བཟོད་པའི་ཐབས་མི་འདུག དེ་ལས་སྐྱོབ་པའི་སྐྱབས་ཤིག་དགོས་པར་འདུག སྐྱབས་སུས་ཐུབ་
ན། ཚངས་པའམ། བརྒྱ་བྱིན་ནམ་འཁོར་ལོས་བསྒྱུར་བའི་རྒྱལ་བོས་ཀྱང་སྐྱོབ་མི་ཐུབ་ན། གཞན་འདི་བ་ཀུན་
གྱིས་བག་ལ་ཐུབ། འོ་ན་སུས་ཐུབ་ན་དཀོན་མཆོག་གསུམ་གྱིས་ཐུབ། བདག་ལྷ་ཇོ་བོ་དཀོན་མཆོག་རིན་པོ་ཆེ་
གསུམ་ལ་སྐྱབས་སུ་འགྲོ། སངས་རྒྱས་ལ་སྟོན་པ་ཞུ། ཆོས་ལ་ནི་ཉམས་ལེན་ཞུ། དགེ་འདུན་ལ་ནི་དེ་སྒྲུབ་པའི་
གྲོགས་ཞུ་བ་ཡིན་སྙམ་དུ་བསམ། ཡང་སྐྱབས་པ་སངས་རྒྱས་ལ་བསྐྱབས་ཀྱང་། སྐྱོབ་པ་ཆོས་ཀྱིས་སྐྱོབ་བྱ་བ་ཡིན།
སངས་རྒྱས་ཀྱིས་ཀྱང་མི་ཆུས་ཁྱེར་བོ་སྐྲ་ནས་འཛིན་པ་ལྟར་སྐྱོབས་ཏུ་མི་བཏུབ། ཆོས་བཤད་ཆོས་བཞིན་བྱེད་དུ་
བཅུག་ནས་སྐྱོབ་པ་ཡིན།. སངས་རྒྱས་ལ་དད་པ་བསྒོམས་ཏེ། དེས་གསུངས་པའི་ཆོས་ནས་ཇི་སྐད་བཤད་པ་
བཞིན་བྱ། འཕགས་པའི་དགེ་འདུན་རྣམས་ཀྱིས་ཇི་འདྲ་མཛད་འདུག་པ་དེ་བཞིན་དུ་རང་དེ་ཡང་དེའི་ལད་མོ་
བཟློས་ཏེ་བྱེད་སྙམ་པ་རྒྱུན་དུ་བསྒོམ། ཐུན་གྱི་འགོ་ཞབས་ལ། སྐྱབས་འགྲོ་དང་འབྲེལ་བའི་ངག་འདོན་གྱི་དགེ་
སྦྱོང་དེ་ཀུན་ཡང་འགྲུལ་བར་བྱེད་པ་གནད་ཆེ། སྐྱེས་བུ་ཆུང་ངུའི་ལུགས་ཀྱི་སྐྱབས་འགྲོ་རྣམ་དག་དེ་འཚམས་
འདི་ནས་སྐྱེ་བ་ལགས་སོ། ། ཞེས་གདམས་ཏེ་དམིགས་སྐོར་བཅོ་ལྔ་བའོ། ། སྐབས་འདིར་སྐྱབས་འགྲོའི་གོ་བ་
རགས་རིམ་ཞིག་སློབ་མ་ལ་ངེས་བོར་འཆད་པ་གལ་ཆེ། སློབ་མས་ཀྱང་བློ་ལ་བཅགས་པ་གལ་ཆེའོ། ། ལམ་རིམ་
གྱི་ཡིག་རྙིང་འགའ་ཞིག་ཏུ་སྐྱེས་བུ་ཆུང་ངུའི་རིམ་པ་དེ་ཡན་གྱིས་ཚར་བར་མཛད། ལས་འབྲས་སེབ་ཚགས་སུ་
གཏོང་བའི་ལུགས་ཀྱང་འདུག་སྟེ། ལམ་རིམ་གྱི་ཡི་གེ་ཕལ་ཆེར་གྱི་ལུགས་ལྟར་ལས་འབྲས་ལ་ཡང་ཁྲིད་ལོགས་པ་
སྐྱོང་བ་ཉིད་ལེགས་སོ། ། བཞི་བ་ལས་འབྲས་ཀྱི་འཁྲིད་ནི། ལས་འབྲས་སྤྱིར་བསམ་པ་དང་། བྱེ་བྲག་ཏུ་བསམ་
པའོ། ། དང་པོ་ནི། ལས་དཀར་པོ་དགེ་བ་ལས་འབྲས་བུ་བདེ་བ་ཁོ་ན་འབྱུང་། ལས་ནག་པོ་སྡིག་པ་ལས་
འབྲས་བུ་སྡུག་བསྔལ་ཁོ་ན་འབྱུང་སྟེ། དཀར་ནག་ལས་འབྲས་སོ་སོར་ངེས་པས་ཀྱང་སྤང་བླ་བྱེད་དགོས། ལས་
དགེ་སྡིག་གང་ཡིན་ཡང་རུང་། རྒྱུ་ལས་ཀྱི་དུས་ན་ཆུང་ངུ་ལས་མེད་ཀྱང་འབྲས་བུ་རྣམ་སྨིན་གྱི་དུས་ན་འཕེལ་ཆེ་
སྟེ། འགྱུར་ཆུང་ཤོས་རང་ལ་ཡང་བརྒྱ་འགྱུར་སྟོང་འགྱུར་དུ་འཕེལ། འགྱུར་ཆེ་ལ་ཚད་བཟུང་དུ་མེད་པས་སྤང་
བླང་གལ་ཆེ། རང་གིས་བྱས་པའི་ལས་དཀར་ནག་རྣམས་ནི་གཉེན་པོས་མ་བཅོམ་ན། འབྲས་བུ་མ་སྨིན་གྱི་བར་
287

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དུ་ཆུད་འཛའ་བ་མི་སྲིད། རང་གིས་མ་བྱས་ན་ལས་དཀར་ནག་གང་ཡང་རང་རྒྱུད་ལ་འབྱུང་བ་མི་སྲིད་པས།
རང་ཉིད་བླང་དོར་གྱི་གནས་ལ་གཟབ་པ་གལ་ཆེ་སྙམ་དུ་བསྒོམ། དམིགས་སྐོར་བཅུག་པའོ། གཉིས་པ་སོ་སོར་
བསྒོམ་པ་ལ། ནག་པོའི་རྒྱུ་འབྲས་བསམ་པ་དང་། དཀར་པོའི་རྒྱུ་འབྲས་བསམ་པའོ། དང་པོ་ནི། སྔོན་འགྲོ་
དང་རྗེས་སྔར་ལྟར་ལས། ཡན་ལག་བདུན་པའི་འཇུག་ཏུ་སྐྱབས་འགྲོ་རེ་ཡང་ངེས་པར་བྱ། འདི་ལྟར་ངན་སོང་
གསུམ་དང་། མཐོ་རིས་ཀྱི་སྡུག་བསྔལ་ཐམས་ཅད་ཀྱང་རྒྱུ་མེད་རྐྱེན་མེད་པ་ལས་བྱུང་བ་མ་ཡིན། རྒྱུ་མི་དགེ་
བའི་ལས་ལས་བྱུང་ངོ་སྙམ་དུ་དམིགས་པའི་གཞི་བཅས་ནས། མི་དགེ་བ་དེ་ཡང་རྣམ་གྲངས་མང་མོད་ཀྱི་བླང་
དོར་གྱི་གནས་ལ་གལ་ཆེ་བ་རགས་པ་ཆེ་ལོང་ཙམ་དུ་བསྡུས་ན༔ མི་དགེ་བ་བཅུ་སྟེ་དེ་ལ་ལུས་ཀྱི་ལས་རྣམ་པ་
གསུམ་གྱི་སྲོག་གཅོད་པ་ནི། སྲོག་གཅོད་འདོད་ཀྱིས་བསམ་བཞིན་དུ་གསད་བྱ་མ་ནོར་བར་བསད་ལ། གསད་
བྱ་དེ་མ་ཤི་བར་དུ་གསོད་སེམས་རྒྱུན་མ་ལྡོག་པའོ། མ་བྱིན་པར་ལེན་པ་ནི། གཞན་གྱི་ནོར་རང་ལ་མ་བྱིན་པ་
འཕྲོག་པའམ་བརྐུས་པ་སོགས་ཇི་ལྟར་ཡིན་ཡང་རུང་སྟེ། རང་གིས་ཐོབ་པོ་སྙམ་པའི་བློ་སྐྱེས་པའོ། འདོད་པས་
ལོག་པར་གཡེམ་པ་ནི། ཡུལ་བགྲོད་པར་བྱ་བ་ན་ཡིམ་པ་ལ་མི་ཚངས་པར་སྤྱོད་པ་འཁྲིག་པའི་ཆོས་བསྟེན་པ་སྟེ།
གཞན་གྱིས་བདག་ཏུ་བཟུང་བའི་བུད་མེད་དང་། བདུན་རྒྱུད་ཚུན་ཆད་ཀྱི་གཉེན་ཉེ་དུར་གྱུར་པ་དང་། ཕ་མ་
ཉེ་དུ་རྒྱལ་པོ་ཡུལ་དཔོན་སོགས་གཞན་གྱིས་བསྲུངས་པ་དང་། ཚངས་སྤྱོད་ཀྱི་སྡོམ་སྲུངས་པ་སྡོམ་པས་བསྲུངས་
པ་སྟེ། དེ་དག་ལ་སོགས་པ་ཡུལ་གྱི་སྒོ་ནས་བགྲོད་བྱ་མ་ཡིན་པ་དང༌། ནད་བུ་ཅན་དང་མྱ་ངན་ཅན་དང་སྦྲུམ་པ་
ལ་སོགས་པ་དུས་ཀྱི་སྒོ་ནས་བགྲོད་བྱ་མ་ཡིན་པ་དང་། ལྷ་ཁང་དང་ཀུན་དགའ་ར་བ་དང་མཆོད་རྟེན་གྱི་གནས་
དང་བླ་མའི་གནས་སོགས་སུ་བསྟེན་པ་གནས་ཀྱི་སྒོ་ནས་བགྲོད་བྱ་མ་ཡིན་པ་དང༌། ནམ་ཡང་འདོད་པས་ཆོག་མི་
ཤེས་ཤིང་། སྐྱེ་གནས་ལས་གཞན་པའི་སྒོར་བསྟེན་པ། ལམ་གྱི་སྒོ་ནས་བགྲོད་བྱ་མ་ཡིན་པ་སྟེ། དབྱེ་ན་
བཞིའོ། ། དེ་ཙམ་ནི་ཁྱིམ་པའི་དབང་དུ་བྱས་པ་སྟེ། ཚངས་པར་སྤྱོད་པའི་བརྟུལ་ཞུགས་ཁས་བླངས་པས་ནི་
མི་ཚངས་པར་སྤྱོད་པ་ཅི་འདྲ་ཞིག་བསྟེན་ཀྱང་ལོག་གཡེམ་ཁོ་ན་ཡིན་ནོ། ། ངག་གི་ལས་བཞི་ལས་རྫུན་དུ་སྨྲ་བ་ནི་
འདུ་ཤེས་བསྒྱུར་ནས་ཤེས་བཞིན་དུ་མི་བདེན་པར་སྨྲས་ལ། སྨྲ་བའི་ཡུལ་མིའི་འགྲོ་བར་གྱུར་པ་དེས་གོ་བ་
ནའོ། ། ཕྲ་མ་ནི་མི་མཐུན་པ་མེད་པའི་འགྲོ་བ་གཉིས་འཁོན་པར་བྱ་བའི་ཕྱིར་དུ་དཀྲུགས་ཀྱི་ཚིག་སྨྲས་ཤིང་ཕ་
རོལ་གྱིས་གོ་བ་ནའོ། ། ཚིག་རྩུབ་པོ་ནི་དངོས་སུ་ཐོས་པར་དེའི་སྐྱོན་བརྗོད་པ་སོགས་ཞེ་ལ་འཕོག་པའི་ཚིག་སྨྲས་
ཤིང་དེས་གོ་བའོ ། ངག་འཁྱལ་ནི། དེ་གསུམ་མ་ཡིན་པ་གཞན་ཉོན་མོངས་ཅན་གྱི་ཚིག་ཐམས་ཅད་ཏེ་ཁ་
གསག་དང་གཞོགས་སློངས་དང་གླུ་དང་ཟློས་གར་དང་། དམག་གི་གཏམ་དང་སྨད་འཚོང་མའི་གཏམ་དང་ཚོང་
288

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ་ །
གི་གཏམ་ལ་སོགས་པ་དང་། ལྟ་བ་ལོག་པའི་ཆོས་ཀྱི་གཏམ་ལ་སོགས་པའོ། ། ཡིད་ཀྱི་ལས་གསུམ་ལ་བརྣབ་
སེམས་ནི། གཞན་གྱི་ནོར་དང་བུད་མེད་དང་ཁྱིམ་དང་འཁོར་གཡོག་དང་ཡུལ་ལ་སོགས་པ་རང་གིར་བྱེད་
འདོད་པའི་བསམ་པ་གཏིང་ཚུགས་པར་བྱེད་པའོ། ། གནོད་སེམས་ནི། གཞན་ལ་གནོད་པ་བྱེད་འདོད་དང་
སྡུག་བསྔལ་འབྱུང་བར་གྱུར་ཅིག་པའི་བསམ་པ་གཏིང་ཚུགས་པའོ། ། ལོག་ལྟ་ནི་ལས་འབྲས་མི་བདེན་པ་དང་།
ཚེ་སྔ་ཕྱི་དང་། དཀོན་མཆོག་གསུམ་སོགས་མེད་པར་འཛིན་པ་དམ་པོ་འཆང་བ་ཡིན་ཏེ། དེ་ལྟར་བཅུ་བོ་དེ་ནི་
ལས་ལམ་རྫོགས་པའི་དབང་དུ་བྱས་ལ། བསམ་བཞིན་མ་ཡིན་པ་ལ་ནོར་བར་བསད་པ་སོགས་བཅུ་བོའི་ཕྱོགས་
མཐུན་ཐམས་ཅད་ཀྱང་ངེས་པར་སྤོང་དགོས་པའི་ལས་ནི་ཡིན་ནོ། ། དེས་ན་བདག་གིས་ཐོག་མ་ཉིད་དུ་ངེས་
པར་སྤོང་དགོས་པའི་ལས་ནི་འདི་དག་ཡིན་ནོ་སྙམ་དུ་ཡང་ཡང་བསྒོམ་སྟེ་དམིགས་སྐོར་བཅུ་བདུན་ནོ། ། ད་ནི་
མི་དགེ་བ་དེ་དག་གི་འབྲས་བུ་བསམ་པར་བྱ་སྟེ། མི་དགེ་བ་བཅུ་བོ་འདི་རྣམས་རེ་རེ་ཡང་སྟོབས་ཆེན་པོ་བྱས་པ་
དང་། ཡང་ཡང་བྱས་ན་དམྱལ་བར་སྐྱེ། འབྲིང་དུ་བྱས་ན་ཡི་དྭགས་སུ་སྐྱེ། སྟོབས་ཆུང་བ་དང་ཉུང་ངུར་སྤྱད་
པས་དུད་འགྲོར་སྐྱེ། སྡུག་བསྔལ་ཅན་གྱི་འགྲོ་བ་དེ་དག་ཏུ་སྐྱེ་བ་ནི་རྣམ་སྨིན་གྱི་འབྲས་བུའོ། ། སྲོག་བཅད་པས་
ཚེ་ཐུང་བ་དང་། མ་བྱིན་པར་བླངས་པས་ལོངས་སྤྱོད་ཆུང་བ་དང་། ལོག་གཡེམ་གྱིས་དགྲ་མང་བ་དང་། རྫུན་
གྱིས་རང་ལ་སྐུར་བ་མང་བ་དང་། ཕྲ་མས་གྲོགས་དང་འཁོན་པ་དང་། ཚིག་རྩུབ་ཀྱིས་གཏམ་མི་སྙན་པ་ཐོས་པ་
དང་། ངག་འཁྱལ་སྨྲས་པས་རང་གི་ཚིག་ལ་གཞན་གྱིས་མི་ཉན་པ་དང༌། བརྣབ་སེམས་ཀྱིས་རེ་བ་མི་འགྲུབ་པ་
དང་། གནོད་སེམས་ཀྱིས་སེམས་ལ་སྡུག་བསྔལ་དང་འཇིགས་སྐྲག་འབྱུང་བ་དང་། ལོག་ལྟས་ཤིན་ཏུ་གླེན་ཅིང་
གཏི་མུག་པར་འགྱུར་བ་སྟེ། དེ་རྣམས་ནི་མྱོང་བ་རྒྱུ་མཐུན་གྱི་འབྲས་བུ་ཡིན་ལ། བྱེད་པ་རྒྱུ་མཐུན་ནི། སྔར་
ལས་དེ་དང་དེ་བྱས་པས་ཕྱིས་ཀྱང་དེ་དང་དེ་ལ་དགའ་བའོ། བདག་པོའི་འབྲས་བུ་ནི། ཕྱི་རོལ་སྣོད་ཀྱི་འཇིག་
རྟེན་ལ་འབྱུང་སྟེ། སྲོག་གཅོད་ཀྱིས་ནི་འབྲུ་དང་སྨན་ལ་སོགས་པ་མཐུ་ཆུང་བ་དང༌། མ་བྱིན་ལེན་གྱིས་ལོ་ཉེས་
པ་དང་། ལོག་གཡེམ་གྱིས་ས་ཕྱོགས་རྡུལ་ཚུབ་ཆེ་ཞིང་དྲི་ང་བ་དང་། རྫུན་གྱིས་ནི་ས་ཕྱོགས་མཐོ་དམན་ཅན་
བགྲོད་མི་བདེ་བར་འགྱུར་བ་དང་། ཕྲམས་ས་ཕྱོགས་ཚ་སྒོ་ཅན་དུ་འགྱུར་བ་དང་། ཚིག་རྩུབ་ཀྱིས་བྱེ་མ་དང་
གསེག་མ་སོགས་འཕེལ་བ་དང་། ངག་འཁྱལ་གྱིས་དུས་ལོག་ཏུ་འགྱུར་ཏེ། དགུན་ནི་རུལ། དཔྱིད་ནི་རེངས།
དབྱར་ནི་ཐན། སྟོན་ནི་ཞོད་པ་ལ་སོགས་པའོ། བརྣབ་སེམས་ཀྱིས་འབྲུ་ཕྲ་བར་གྱུར་པ་དང་། གནོད་སེམས་
ཀྱིས་རོ་མི་ཞིམ་པར་འགྱུར་བ་དང་། ལོག་ལྟས་ནི་འབྲུ་རྩ་བ་ནས་མི་ཆགས་པར་བྱེད་དེ། དེ་ལྟར་ན་རྒྱུ་མཐུན་
པའི་འབྲས་བུ་འདི་དག་དང་། བདག་པོའི་འབྲས་བུ་འདི་རྣམས་ལས་དེ་དང་དེ་བྱས་པའི་སྐྱེ་བ་དེ་ཉིད་ལ་འབྱུང་
289

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བའང་ཡོད། སྐྱེ་བ་ཕྱི་མའི་གནས་སྐབས་མཐོ་རིས་སུ་སྐྱེས་པའི་སྐབས། དུས་ངེས་ ་ཡིན་པ་ཤུགས་དེ་ཡང་ས་
བོན་གྱི་མཐུ་ལས་ཡིན་ཏེ། དེའི་ཕྱིར་མི་དགེ་བ་བཅུ་སྤོང་བའི་ སེམས་པ་ས་བོན་དང་བཅས་པ་ནི་དགེ་བ་
བཅུའོ༑ ༑ དམིགས་སྐོར་བཅུ་དགུ་བའོ། ། ད་ནི་དགེ་བ་བཅུའི་ཕན་ཡོན་བསམ་པར་བྱ་སྟེ། དེ་ཡང་ལས་དགེ་
བ་བཅུ་ཆེར་སྤྱད་པ་ལས་རྣམ་སྨིན་གྱི་འབྲས་བུ་ལྷའི་སྐྱེ་བ་ལེན། ཆུང་ངུར་སྤྱད་པ་ལས་རྣམ་སྨིན་གྱི་འབྲས་བུ་མི་
ལུས་ཐོབ། དགེ་བ་ཡིན་ཡང་བསམ་པ་མ་དག་པ་སོགས་སྲ་བསྲེ་ཅན་གྱིས་ནི་ལྷ་མིན་དུ་སྐྱེ་བར་མདོ་ལས་བཤད།
རྒྱུ་མཐུན་པ་དང་བདག་པོའི་འབྲས་བུ་ཡང་སྔར་མི་དགེ་བ་བཅུའི་སྐབས་སུ་བཤད་པ་དེ་ཉིད་ཕྱིན་ཅི་ལོག་ཏུ་
འབྱུང་སྟེ། ཚེ་རིང་འབྱོར་བ་དགྲ་སྤངས་དང་། ། བསྟོད་དང་གྲོགས་མང་སྙན་པའི་གཏམ། ། ཚིག་བཙུན་
བསམ་པ་འགྲུབ་པ་དང་། ། ཡིད་བདེ་བ་དང་བློ་གྲོས་འཕེལ། ། འདི་དག་དགེ་བའི་རྒྱུ་མཐུན་བཅུ། ། མཐུ་ཆེ་
ལོ་ལེགས་ཉམས་དགའ་བ། ། མཐོ་དམན་སྙོམས་དང་ཞིང་ས་གཤིན། ། རྩ་ཤི་རྒྱུས་དང་དུས་ཚིགས་རན། །
འབྲུ་སྦོམ་རོ་ཞིམ་འབྲས་བུ་རྒྱས། ། དགེ་བ་བཅུ་ཡི་བདག་འབྲས་ཡིན། ། ཅེས་སོ། ། དེ་ལྟར་དགེ་བཅུ་ལ་
གནས་པ་ནི། ཚེ་འདི་དང་ཕྱི་མར་རྟག་ཏུ་བདེ་བའི་རྒྱུ་ཡིན་པས་བདག་དགེ་བ་བཅུ་ལ་རྟག་ཏུ་གནས་པར་བགྱིའོ་
སྙམ་དུ་ཡང་ཡང་བསྒོམ། དམིགས་སྐོར་ཉི་ཤུ་བའོ། ། འདི་དག་གི་སྐབས་སུ་ལས་འབྲས་ཀྱི་དབྱེ་བ་ཞིབ་མོར་
ཤེས་པ་གལ་ཆེ་བས་ཡང་དང་ཡང་དུ་བླ་མས་བཤད་ཅིང་། སློབ་མས་བློ་ལ་སྐྱོང་བ་དང་། ཁ་ཕྱིར་ལྟས་སུ་མ་སོང་
བར་རང་ཐོག་ཏུ་འགེལ་བ་ཁོ་ན་གནད་དུ་ཆེའོ། ། ད་ནི་ལས་འབྲས་བསམས་པའི་ཆོས་སྐོར་རྣམས་ཀྱི་སྙིང་པོའི་
གྲུབ་དོན་ཐོན་ཆོས་འདི་ཡིན་ཏེ། སྔར་ཇི་སྐད་བསྟན་པའི་དཀར་ནག་གི་ལས་འབྲས་བསམ། སྡིག་པ་མི་དགེ་
བའི་ལས་སྔར་བྱས་ཟིན་ལ། སྟོབས་བཞི་ཚང་བའི་བཤགས་པ་འབུལ་བ་གལ་ཆེ། རྟེན་གྱི་སྟོབས་སྐྱབས་འགྲོ་
དང་སེམས་བསྐྱེད། གཉེན་པོ་ཀུན་ཏུ་སྤྱོད་པའི་སྟོབས་སྡིག་སྦྱོང་གི་དགེ་བ་གང་འགྲུབ། སུན་འབྱིན་པའི་
སྟོབས་སྔར་བྱས་ལ་འགྱོད་སེམས། སླར་ལྡོག་པའི་སྟོབས་ཕྱིན་ཆད་སྡོམ་སེམས་ཏེ། དེ་བཞི་ཚང་བའོ། ། དེས་
ན་ཐུན་གྱི་འགོ་གཞུག་རྣམས་སུ་ཡང་དེ་ལྟ་བུའི་བཤགས་པ་ཚར་རེ་བྱ། ཐུན་མཚམས་སུ་ནི། མཁན་པོ་སློབ་
དཔོན་བླ་མ་རྟེན་གསུམ་དགེ་འདུན་ལ་སོགས་པའི་དྲུང་དུ་མཐོལ་བཤགས་ཡང་ཡང་འབུལ་བ་དང་། དེ་དག་མ་
འཛོམཀྱང་། རྒྱལ་བ་སྲས་བཅས་མཁའ་དབྱིངས་གང་བ་ལ་དམིགས་ཏེ་བཤགས་པ་འབུལ། བཤགས་ཚིག་
ཕུང་པོ་གསུམ་པའི་མདོ་དང༌། གསེར་འོང་དམ་པའི་བཤགས་པ་སོགས་དང་། རང་གིས་སྡིག་པ་བགྱིས་པ་གང་
ཡིན་པ་དེ་འདི་ལྟར་བགྱིས་སོ་ཞེས་མ་སྦོས་མ་གསང་བར་བརྗོད་པ་ཉིད་གནད་ཆེ་བ་ཡིན་ནོ། ། མི་དགེ་བ་བཅུར་
མ་ཟད་སྡིག་པ་མི་དགེ་བའི་ལས་སུ་གཏོགས་པ་ཆེ་ཆུང་ཐམས་ཅད་རང་ཡང་མི་བྱེད། གཞན་ཡང་བྱེད་དུ་མི་
290

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
འཇུག་སྡིག་པ་ལ་ཡི་རང་བའམ་དགའ་བར་མི་བྱ། བསྟོད་ཅིང་བསྔགས་པར་ཡང་མི་བྱ་སྙམ་དུ་བསྒོམ། དཀར་
པོ་དགེ་བའི་ལས་ནི་ལས་ལམ་བཅུ་པོ་དེར་མ་ཟད་གཞན་གྱི་སྲོག་བསྐྱབས་པ་དང་། འཚོ་བ་སྟེར་བ་དང་། ཡོ་
བྱད་སྦྱིན་པ་དང་། ཚུལ་ཁྲིམས་སྲུང་བ་དང་། དཀོན་མཆོག་མཆོད་པ་དང་། དད་པ་ལ་སོགས་པའི་དགེ་བར་
གཏོགས་སོ་ཅོག་རང་གིས་ཀྱང་ཅི་ལྕོགས་སུ་སྒྲུབ་གཞན་ཡང་བྱེད་དུ་འཇུག རང་གཞན་གྱིས་དགེ་བ་བྱས་པ་ལ་
ཡི་རང་ཡང་བསྒོམ། བསྔགས་པ་ཡང་བརྗོད་པར་བྱའོ་སྙམ་དུ་བསམ། ཡང་དགེ་སྡིག་གཉིས་མ་ཡིན་པའི་ལས་
ལུང་མ་བསྟན་ཞེས་བྱ་བ་འགྲོ་འཆག་ཉལ་འདུག་སོགས་ངེས་མེད་སྣ་ཚོགས་པ་ཞིག་འདུག་པ། དེ་དག་ལ་རྣམ་
པར་སྨིན་པའི་འབྲས་བུ་མེད་ཀྱང་དོན་མེད་དུ་དུས་འདའ་བར་འདུག ལེ་ལོ་དང་རྣམ་གཡེང་གི་རྒྱུ་ལས་དེ་དག་
གི་དབང་དུ་འགྲོ་ཡིན་འདུག་པ་ལ། ཕྱིན་ཆད་ལེ་ལོ་རྣམ་གཡེང་གི་དབང་དུ་མི་བཏང༌། ལས་ལུང་མ་བསྟན་
འབྱུང་བའི་དོད་དུ་ཡང་དགེ་བ་འབའ་ཞིག་ལ་བློ་དང་བྱ་སྤྱོད་བསྒྱུར་བར་བྱའོ་སྙམ་དུ་བསྒོམ། ཞར་བྱུང་ཐུན་
མཚམས་སུ་འདི་ལྟར་ཡང་བསམ་དགོས་ཏེ། སྐྱེ་བ་ནས་སྐྱེ་བར་ཚོགས་ཁྱད་པར་ཅན་གསོག་པའི་རྒྱུར་མཐོ་རིས་
ཀྱི་ལུས་ཡོན་ཏན་བརྒྱད་ལྡན་བསྒྲུབ་དགོས་པས། འཚེ་བའི་བསམ་པ་སྤངས་པས་ཚེ་རིང་བ་དང་། མར་མེ་དང་
གོས་ཀྱི་སྦྱིན་པ་སོགས། བྱས་པས་གཟུགས་བཟང་བ་དང་། བླ་མ་དང་གྲོགས་ཚངས་པ་མཚུངས་པར་སྤྱོད་པ་
རྣམས་ལ་ང་རྒྱལ་མེད་ཅིང་གུས་པར་བྱས་པས་རིགས་ཕུན་སུམ་ཚོགས་པ་དང་། ཕན་ཐོགས་ཀྱི་ཞིང་དང་། སྡུག་
བསྔལ་གྱི་ཞིང་དང་། ཡོན་ཏན་གྱི་ཞིང་ལ་སོགས་པ་དང༌། གཞན་ཡང་སློང་བ་བོ་ལ་འདོད་དགུ་སྦྱིན་པས་
དབང་ཕྱུག་སྟེ་ལོངས་སྤྱོད་ཕུན་སུམ་ཚོགས་པ་དང་། ངག་གི་དགེ་བ་ཁོ་ན་བྱས་པས་ཚིག་བཙུན་པ་དང་། བླ་མ་
དང་དཀོན་མཆོག་དང་ཕ་མ་སོགས་མཆོད་ཅིང་། ཡོན་ཏན་སྣ་ཚོགས་སྒྲུབ་པར་སྨོན་ལམ་བཏབ་པས་དབང་
ཐང་ཆེ་བ་དང་། སྐྱེས་པའི་དངོས་པོ་ལ་དགའ་ཞིང་། ཕོ་དབང་གཅོད་པ་ལས་བསྐྱབས་པས་སྐྱེས་པ་ཉིད་དུ་
འགྱུར་བ་དང་། སྐྱེ་བོ་གཞན་གྱི་བྱ་བ་ཆོས་ལྡན་ལ་རེ་བ་མེད་པའི་སྒོ་ནས་ཕན་པའི་གྲོགས་བྱས་པས། སྟོབས་
ཕུན་སུམ་ཚོགས་པ་ཐོབ་སྟེ། དེ་དག་ཀྱང་ཅི་རིགས་པར་སྒྲུབ་པ་ཡིན་ནོ། དམིགས་སྐོར་ཉེར་གཅིག་པའོ། ། དེ་
ཡན་ཆད་ཀྱིས་སྐྱེས་བུ་ཆུང་ངུའི་རིམ་པ་ཚར་རོ། ། ། ། །
གཉིས་པ་སྐྱེས་བུ་འབྲིང་དང་ཐུན་མོང་གི་བསམ་པ་སྦྱང་བ་ལ། འཁོར་བའི་རྒྱུ་འབྲས་བསམ་པ་དང་།
ཐར་བའི་རྒྱུ་འབྲས་བསམ་པའོ། ། དང་པོ་ལ་འབྲས་བུ་འཁོར་བའི་སྡུག་བསྔལ་བསམ་པ་དང་། རྒྱུ་ཀུན་འབྱུང་
གི་རབ་དབྱེ་བསམ་པའོ། ། དང་པོ་ལ་མཐོ་རིས་ཀྱི་སྡུག་བསྔལ་བསམ་པ་དང་། འཁོར་བའི་སྤྱིའི་སྡུག་བསྔལ་
བསམ་པའོ། ། དང་པོ་ནི། ཕྱག་མཆོད་བཤགས་པ་གསུམ་ཅུང་ཟད་རྒྱས་པ་རེ་བྱས་ནས། ཡན་ལག་བདུན་པ་
291

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་སྐྱབས་འགྲོ་རྣམས་སྔོན་དུ་བཏང་། བདག་ལས་ཀྱི་དབང་གིས་འགྲོ་བ་རིགས་དྲུག་ཏུ་སྐྱེ་བ་ལེན་པར་འགྱུར་
བ་ལས་ངན་སོང་གསུམ་དུ་སྐྱེས་ན་སྡུག་བསྔལ་ནི་དེ་འདྲ། མིར་སྐྱེས་ན་སྐྱིད་དོ་སྙམ་ན་ཡང་མི་སྐྱིད་ཏེ་མི་ཕལ་
ཆེར་མངལ་སྐྱེས་ཡིན། མངལ་དུ་ཟླ་བ་དགུའམ་བཅུའི་བར་དུ་གནས་དགོས་ན། མངལ་གནས་དེ་ལ་དོག་པའི་
སྡུག་བསྔལ་དང་། མུན་གནག་པའི་སྡུག་བསྔལ་དང་། དྲི་མི་ཞིམ་པའི་སྡུག་བསྔལ་གསུམ་རྟག་ཏུ་ཡོད། མ་དེ་
བཀྲེས་པའི་ཚེ། གཡང་ཟ་བའི་རྣམ་པ་དང་། འགྲངས་པའི་ཚེ་རིས་ནོན་པ་ལྟ་བུ་དང་། བཟའ་བཏུང་དྲོན་མོ་
ཟོས་འཐུངས་བྱས་ན་ཆུ་ཚན་དུ་བཅོས་པ་ལྟ་བུ་དང་། གྲང་མོ་ཟོས་འཐུངས་བྱས་ན་འཁྱགས་རུམ་དུ་བསྐྱུར་བ་ལྟ་
བུའི་སྡུག་བསྔལ་ཡོད།མངལ་ནས་ཕྱི་རུ་བཅའ་བའི་ཚེ་ཡང་ཏིལ་མར་འཚོར་བའི་ཤིང་གི་བར་དུ་གཅེར་བ་ལྟ་བུ་
དང་། ཚིགས་ཐམས་ཅད་བྱེ་ཞིང་ཞིག་པ་ལྟ་བུའི་སྡུག་བསྔལ་ཡོད། བཙས་མ་ཐག་ཏུ་གང་ལ་རེག་ཀྱང་རྩུབ་སྟེ།
དར་འཇམ་པོས་དཀྲིས་ཀྱང་ཚེར་མའི་དོང་དུ་བསྐྱུར་བ་ལྟ་བུ་དང༌། གཞན་གྱི་ལག་ཏུ་བླངས་པ་ན། བྱིའུ་ཁྲས་
ཁྱེར་བ་ལྟ་བུའི་སྡུག་བསྔལ་ཡོད། ད་ལྟ་རང་རེས་མ་དྲན་པར་ཟད། དྲན་ན་གཞན་མི་དགོས། སྐྱེ་བའི་སྡུག་
བསྔལ་གཅིག་པུ་ལ་བསམས་ཀྱང་མིར་སྐྱེས་པ་ལ་གྲོགས་ཅི་ཡང་མི་འདུག བདག་ལས་ཀྱི་དབང་གིས་འཁོར་བར་
སྐྱེ་བ་མི་ལེན་པའི་ཆོས་ཞིག་བྱ་དགོས། མིའི་འགྲོ་བ་མངལ་སྐྱེས་ཀྱི་སྡུག་བསྔལ་ནི་དེ་ལྟ་བུར་འདུག སྤྱིར་ཁམས་
གསུམ་གང་དུ་སྐྱེས་ཀྱང་སྡུག་བསྔལ། འགྲོ་བ་གང་དུ་སྐྱེས་ཀྱང་སྡུག་བསྔལ། སྐྱེ་གནས་ཇི་ལྟ་བུར་སྐྱེས་ཀྱང་སྡུག་
བསྔལ་ཏེ། སྡུག་བསྔལ་རྣམ་པ་ལྔ་དང་ལྡན་པའོ། དེ་ཡང་སྐྱེ་བ་སྡུག་བསྔལ་དང་ལྡན་པ་ཞེས་བྱ་བ་ཚོར་བ་དྲག་
པོ་དང་བཅས་ཏེ་སྐྱེ་དགོས། སྐྱེ་བ་གནས་ངན་ལེན་དང་ལྡན་པ་བྱ་བ་ཉོན་མོངས་པ་བསྐྱེད་འཕེལ་གྱི་ས་བོན་དང་
ལྡན་པར་སྐྱེ་དགོས། སྐྱེ་བ་སྡུག་བསྔལ་གྱི་གནས་སུ་གྱུར་པ་བྱ་བ། སྐྱེས་པ་ལས་རྒ་ནད་འཆི་བ་སོགས་སྡུག་
བསྔལ་གཞན་འབྱུང་བ་ཡིན། སྐྱེ་བ་ཉོན་མོངས་ཀྱི་གནས་སུ་གྱུར་པ་བྱ་བ་སྐྱེ་བ་བླངས་པས་ཕྱིས་རྐྱེན་དང་ཕྲན་
ནས་ཉོན་མོངས་པ་མང་པོ་སྐྱེས་ཤིང་དེས་ཀུན་ནས་བླངས་པའི་ལས་དུ་མ་གསོག་པའོ། སྐྱེ་བ་ཉིད་དབང་མེད་དུ་
འཇིག་པས་སྡུག་བསྔལ་བ་བྱ་བ་ནི༔ སྐྱེ་བ་ཉིད་སྐད་ཅིག་སྐད་ཅིག་གིས་འཇིག་པའོ། ། དེ་ལྟར་ན་སྐྱེ་བ་སྡུག་
བསྔལ་བའོ་སྙམ་དུ་བསྒོམ་། དམིགས་སྐོར་ཉེར་གཉིས་པའོ། ། གཞན་ཡང་མི་རྣམས་ལ་རྒས་པའི་སྡུག་བསྔལ་
ཡོད་དེ། རྒས་པའི་ཚེ་ཉམས་པའི་སྡུག་བསྔལ་ལྔ་ཡོད། ཁ་དོག་ཉམས་པ་བྱ་བ་ཤ་མདོག་དང་མདངས་ལེགས་པོ་
རྣམས་ནུབ་སྟེ་ཁ་དོག་མི་སྡུག་པ་ནག་སྦམ་པའམ། སྔོ་ཐལ་གྱིས་འགྲོ། མགོ་སྤྲ་བའི་མེ་ཏོག་ལྟར་སྐྱ་བ་དང་།
དབང་པོ་ཀུན་གྱི་བཀྲག་ཤོར་བ་ཡིན། དབྱིབས་ཉམས་པ་བྱ་བ་སོ་ནི་ལྟུང་། ལུས་ནི་གུག་གུག་པོར་སོང་། ཡན་
ལག་རྣམས་ནི་འཁྱོགས། ཤ་ནི་སྐམས། ལྤགས་པ་ནི་ལྷོད། གདོང་བྱད་ནི་གྲས་གདན་རྙིང་བ་ལྟར་གཉེར་མས་
292

༄༅། །རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
ཁེངས་པ་ལ་གང་ལ་ལྟས་ཀྱང་མི་མཛེས་པའོ། ། མཐུ་སྟོབས་ཉམས་པ་བྱ་བ་ནི། ལྡང་བ་ན་སུག་བཞི་འཛུགས།
འགྲོ་བ་ན་འཁྱོར། འདུག་པ་ན་ཚ་ངོ་ཐག་པ་ཆད་པ་བཞིན་སྡོད། སྨྲ་བ་ན་ལྡབ་ལྡིབ་ལས་མེད་པ་ལ་སོགས་
པའོ། ། དབང་པོ་ཉམས་པ་བྱ་བ་ནི། མིག་མི་གསལ་རྣ་བ་འོན་པ་སོགས་གཞན་གྱིས་ལྟས་ན་རྫུས་འདེབས་པ་
འདྲ་བར་འགྱུར། ལོངས་སྤྱོད་ཉམས་པ་བྱ་བ་ནི། ཁ་ཟས་ཉུང་ན་བཀྲེས། མངས་ན་མི་འཇུ་བ་ལ་སོགས་པ་
འདོད་ཡོན་ལ་སྦྱང་དུ་མེད་པའོ་བདག་ཀྱང་རྒས་པའི་སྡུག་བསྔལ་མ་སྤངས་པས། ཚེ་རིང་རྒས་ལོང་བྱུང་ན་ཐ་མ་
རྒས་པར་འགྱུར། གཉེན་བཤེས་དང་དགྲ་གཉེན་འགྲོ་བ་འདི་ཀུན་ཀྱང་དང་འདྲ་སྙམ་དུ་བསྒོམ། དམིགས་
སྐོར་ཉེར་གསུམ་པའོ། ། ན་བའི་སྡུག་བསྔལ་བསམ་པ་ནི། སྡུག་བསྔལ་གཞན་ཡང་ཡོད་དེ། སྔོན་གྱི་ལས་དང་
འཕྲལ་གྱི་རྐྱེན་ལས་ནད་རྣམ་པ་སྣ་ཚོགས་པ་འབྱུང་བ་ཡིན། དེ་ཡང་སྡུག་བསྔལ་ལྔ་སྟེ། སྡུག་བསྔལ་དང་ཡིད་མི་
བདེ་འཕེལ་བ་ཞེས་བྱ་བ་ནི་ཟུག་རྔུ་དངོས་ཀྱི་སྡུག་བསྔལ་ཡིན། ལུས་ཀྱི་རང་བཞིན་འགྱུར་བ་ནི་ཤ་ཞུ་ལྤགས་པ་
བསྐམས་པ་ལ་སོགས་པའོ། ། ཡུལ་ཡིད་དུ་འོང་བ་སྦྱང་དབང་མེད་པ་དང་། ཡིད་དུ་མི་འོང་བ་ངེས་པར་བསྟེན་
དགོས་པ་གཉིས་ནི་ཟས་དང་སྤྱོད་ལམ་འདོད་པ་བྱེད་དུ་མེད་ཅིང་། མི་འདོད་པའི་སྨན་ཁ་བ་དང་མེ་གཏར་
སོགས་བསྟེན་དགོས་པའོ། ། སྲོག་གི་དབང་པོ་དང་འབྲལ་བ་ཞེས་བྱ་བ་ནི། འཆི་བ་འམ་འཆིར་དོགས་པས་
སྡུག་བསྔལ་བ་སྟེ། ན་བ་རང་བས་ཀྱང་འཆི་བའི་སྡུག་བསྔལ་སྔོན་བསུ་བ་ཡིན། བདག་ཀྱང་ན་བ་ལས་མ་ཐར།
ན་བར་འགྱུར་ཏེ་འོང་། བདག་གི་བཤེས་ལ་སོགས་པ་དགྲ་གཉེན་འགྲོ་བ་འདི་ཀུན་ཀྱང་དེ་དང་འདྲའོ་སྙམ་མོ།
དམིགས་སྐོར་ཉེར་བཞི་བའོ། ། ཡང་སྡུག་བསྔལ་གཞན་ཡོད་དེ། འཆི་བའི་སྡུག་བསྔལ་རྣམ་པ་ལྔ་ནི་ལོངས་
སྤྱོད་ཕུན་སུམ་ཚོགས་པ་དང་འབྲལ། རྩ་འཇིང་ཕུན་སུམ་ཚོགས་པ་དང་འབྲལ། འཁོར་གྲོགས་ཕུན་སུམ་
ཚོགས་པ་དང་འབྲལ། ཕངས་ཤིང་སྡུག་པའི་ལུས་དང་ཡང་འབྲལ། འཆི་བ་ཉིད་སྡུག་བསྔལ་དང་ཡིད་མི་བདེ་
དྲག་པོ་དང་བཅས་པའོ། ། རང་རེ་མངོན་པར་ཞེན་ཅིང་ཆགས་པའི་ཡུལ་ཕྱོགས་སམ། ཁང་ཁྱིམ་མམ། ནོར་
རྫས་སམ། ཡར་གྱི་དཔོན། མར་གྱི་གཡོག ཐད་ཀའི་གྲོགས་པོ་ཐམས་ཅད་དང་བྲལ་ཞིང་། གནད་གཅོད་ཀྱི་
སྡུག་བསྔལ་ཆེན་པོ་དང་བཅས་ཏེ་འཆི་དགོས། རྒྱས་པར་གོང་འཆི་བ་མི་རྟག་པ་བཤད་པའི་སྐབས་སུ་བསྟན་པ་
ལྟར་བསྒོམ། དམིགས་སྐོར་ཉེར་ལྔ་བའོ། ། སྡུག་བསྔལ་གཞན་ཡང་ཡོད་དེ། འདོད་པ་བཙལ་ཏེ་མ་རྙེད་པས་
སྡུག་བསྔལ། དེ་ཡང་ལོངས་སྤྱད་དམ། ཁ་དྲག་གམ། མངའ་ཐང་འཕྲན་བུ་བསྒྲུབ་པའི་ཕྱིར་དུ་སྲོག་ལ་མ་ལྟས་
པར་འཁྲུག་པ་ལ་ཡང་འཇུག ལོ་ཟླ་མང་པོར་བགྲོད་དགོས་པའི་བྱེས་སུ་ཡང་འགྲོ། དུས་བཞིར་ཟིན་པ་དང་
འཁོར་བ་མེད་པའི་ལས་ལ་རྟག་ཏུ་འཇུག རྐང་ཁྲག་ནི་རྡོ། ལག་ཁྲག་ནི་ཤིང་། བྱིན་པ་ནི་རྟ། སྣལ་མ་ནི་ལྕག་
293

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཏུ་བྱས་ལྷོ་བསླན་བྱང་བཀུག་ཀྱང་འདོད་དོན་གང་ཡང་མ་བྱུང་། ལྟོགས་སྐོམ་ཐམས་ཅད་ནི་དང་དུ་བླངས། ཚ་
གྲང་ཐམས་ཅད་ནི་ཁྱད་དུ་བསད། ཉིན་མཚན་ཀུན་དུ་ནི་དལ་བ་མེད། ཤ་ཁྲག་ལྦུ་བར་སོང་སོང་ལས་བྱས་ཀྱང་
ལྟོ་རྒྱབ་ཙམ་ཡང་མ་འབྱོར། འབད་པ་བྱས་པ་དོན་མེད་དུ་སོང་བས་སེམས་ལ་ཡི་ཆད་སྐྱེ། གཞན་ཡང་མི་སྡུག་
པ་དང་ཕྲད་པའི་སྡུག་བསྔལ་བྱ་བ་ཡོད། རང་ཉིད་དགྲ་བོའི་དབང་དུ་སོང་བ་འམ། ནད་དང་སྡུག་བསྔལ་དྲག་
པོ་ཐོག་ཏུ་བབ་པའམ། གསོད་པར་བྱེད་པའི་སྲོག་ཆགས་དང་འཕྲད་པའམ། གཡངས་སུ་ལྷུང་བའམ། ཆུས་
ཁྱེར་བའམ། གཏམ་ངན་པ་ཐོས་པའམ། བཙོན་དུ་གཞུག་པ་དང་ཆད་པས་བཅད་པ་མྱོང་བ་ལ་སོགས་པ་ཡིན།
གཞན་ཡང་སྡུག་པ་དང་བྲལ་བའི་སྡུག་བསྔལ་བྱ་བ་ཡོད། ཕ་མ་སྤུན་ཟླ་ཁྱིམ་ཐབ་གྲོགས་ལ་སོགས་པ་མེད་ཐབས་
མེད་པ་དང་བྲལ་ཙ་ན་སེམས་ལ་བཟོད་ཐབས་མེད་པའི་སྡུག་བསྔལ་ལུས་ཚུད་ཆད་ཀྱང་རྒུད་ནས་འགྲོ་བ་ཡོད།
དེ་བཞིན་དུ་ནོར་སྟོར་རླག་བྱུང་བའམ། མངའ་ཐང་ཉམས་པའམ། དབང་ཐང་ཤོར་བའམ། རང་གི་ཡིད་
ཆགས་ཤིང་བློ་སྨོན་པའི་གནས་ཅི་འདྲ་ཞིག་ཉམས་ཀྱང་སེམས་ལ་མྱ་ངན་ཆེན་པོ་སྐྱེ་བ་ཡིན་ཏེ། དེ་ལྟར་ན་བདག་
ཀྱང་སྡུག་བསྔལ་དེ་དག་ལས་མ་འདས། ཞེས་སོགས་གོང་བཞིན་བསྒོམ། དེ་ལྟར་སྡུག་བསྔལ་བདུན་པོ་དེ་ནི་
འགྲོ་བ་གཞན་རྣམས་ལ་ཡང་ཡོད་མོད་ཀྱི། མི་རྣམས་གཙོ་བོར་སྤྱོད་པའི་ཕྱིར་འདིར་སྨོས་པའོ། ། སྡུག་བསྔལ་
བརྒྱད་པ་ སྐབས་འདིར་བསམ་པའི་ལུགས་ཡོད་ཀྱང་འོག་ཏུ་བཤད་ན་བདེའོ། ། དམིགས་སྐོར་ཉེར་དྲུག་
པའོ། ། ཡང་ལྷ་མིན་གྱི་འགྲོ་བ་ཞེས་བྱ་བར་སྐྱེས་ན་སྐྱིད་དམ་སྙམ་ན་མི་སྐྱིད་དེ། རང་བཞིན་གྱིས་ལྷའི་དཔལ་
ཕྲག་དོག་པས་སེམས་ལ་མི་བདེ་བ་ཆེན་པོ་རྟག་ཏུ་ཡོད། དུས་དུས་ན་ལྷ་དང་འཐབ་པ་ལས་ལྷ་མིན་བསོད་ནམས་
ཀྱི་སྟོབས་ཆུང་བས་གསོད་པ་དང་བརྡེག་པ་དང་ཡན་ལག་གཅོད་པ་དང་འབྲལ་བ་ལ་སོགས་པའི་སྡུག་བསྔལ་ཤིན་
ཏུ་མང་། ཕལ་ཆེར་ནག་ཕྱོགས་ཡིན་པས་ཆོས་ལ་མི་དགའ། འགའ་ཞིག་མོས་སུ་ཆུག་ཀྱང་རྣམ་སྨིན་གྱི་སྒྲིབ་པ་
ཅན་ཡིན་པས་ཁྱད་པར་རྟོགས་པའི་སྐལ་བ་མེད་དོ། ། འོ་ན་འདོད་པའི་ཁམས་ཀྱི་ལྷར་སྐྱེས་ན་བདེའོ་སྙམ་ན།
དེར་ཡང་མི་བདེ་སྟེ་འདོད་ཡོན་ལ་བག་མེད་པར་སྤྱད་པས་ཚེ་ཟད་པ་མ་ཚོར་བ་ལ་ཟད། གཞན་ཡང་ལྷ་དབང་
ཆུང་བ་རྣམས་དབང་ཆེ་བས་གནས་ནས་བསྐྲད་པས་སྡུག་བསྔལ། བསོད་ནམས་ཆུང་བ་འགའ་ཞིག་པི་ཝི་རེ་
ཙམ་མ་གཏོགས་ཡོ་བྱད་གང་ཡང་མེད་པས་ཤིན་ཏུ་འཕོངས་པའང་ཡོད། དེ་དག་གིས་ལྷ་གཞན་འབྱོར་བ་ཆེན་
པོ་རྣམས་མཐོང་བ་ན། རང་གི་བསོད་ནམས་ལ་ཡི་ཆད་པའི་སེམས་ཀྱི་སྡུག་བསྔལ་དཔག་ཏུ་མེད་པ་ཡོད། ཁྱད་
པར་རྒྱལ་ཆེན་བཞིའི་རིགས་དང་སུམ་ཅུ་རྩ་གསུམ་པའི་གནས་ན། ལྷ་མ་ཡིན་དང་འཐབ་པའི་སྡུག་བསྔལ་ཤིན་
ཏུ་ཆེ། འདོད་ཁམས་ཀྱི་ལྷ་ཐམས་ཅད་ལ་ཐུན་མོང་དུ་འཆི་འཕོ་བ་དང་ལྟུང་བའི་སྡུག་བསྔལ་ཞེས་བྱ་བ་ཡོད་དེ།
294

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
དེ་ལ་ལྷ་རྣམས་འཆི་བའི་སྔོན་རོལ་ཞག་བདུན་ནས་འཆི་ལྟས་ལྔ་འབྱུང་སྟེ། ལུས་གྱི་ཁ་དོག་མི་སྡུག་པར་འགྱུར་བ་
དང་། ཡིད་སྐྱོ་ཞིང་སྟན་ལ་མི་དགའ་བ་དང་མེ་ཏོག་གི་འཕྲེང་བའི་རྒྱན་རྣམས་རྙིངས་པ་དང་། གོས་ལ་དྲི་མ་
ནག་པོ་ཆགས་པ་དང་། ལུས་ལས་རྡུལ་འབྱུང་བ་རྣམས་སོ། ། དེ་རྣམས་བྱུང་བ་ན་རང་རང་གི་གཡོག་དང་
གྲོགས་ཕོ་མོ་རྣམས་ཀྱིས་ཀྱང་སྤངས་ཏེ། ལྷ་གཞན་གྱི་དྲུང་དུ་འགྲོ་ལ། ལྷའི་འདོད་ཡོན་ལ་ནི་ཆགས་ཀྱང་དབང་
མེད་དུ་འབྲལ་བར་ཤེས། ཟློག་ཐབས་ནི་མེད། རྔ་མོ་རྡེའུ་སྟོང་བ་ལྟ་བུ་དང་། ཀླུ་ནམ་མཁའ་ལྡིང་གིས་ཁྱེར་བ་
ལྟ་བུ་དང་། ཉེ་བྱེ་ཚན་ལ་བསྒྲེས་པ་ལྟ་བུ་དང་། རྒྱུ་མཚོ་ཆེན་པོའི་དབུས་སུ་གྲུ་ཞིག་པ་ལྟ་བུའི་སྡུག་བསྔལ་
འབྱུང་། དུས་རིང་ཐུང་ནི་ལྷའི་ཞག་བདུན་ཡིན་ན་ཐུང་ཤོས་རྒྱལ་ཆེན་བཞི་རིགས་ཀྱི་དབང་དུ་བྱས་ཀྱང་མི་ལོ་
ཕྱེད་དང་བཞི་བརྒྱ་ཡིན། དོས་ནི་དྲག ཡུན་ན་རིང་ལྟུང་བའི་སྡུག་བསྔལ་བྱ་བ་ལྷ་རྣམས་ཤི་བའི་འོག་ཏུ་ལྷར་སྐྱེ་
བ་ནི་སྲིད་མཐའ་ཙམ། མིར་སྐྱེ་བ་ཡང་ཤིན་ཏུ་ཉུང་། ཕལ་ཆེར་ངན་སོང་དུ་སྐྱེ་བ་ཡིན། ཇི་སྐད་དུ། ལྷ་ཡི་
འཇིག་རྟེན་དག་ནས་འཕོས་པ་ལ། ། གལ་ཏེ་དགེ་བའི་ལྷག་མ་འགའ་མེད་ན། ། དེ་ནས་དབང་མེད་དུད་འགྲོ་
ཡི་དྭགས་དང་། ། དམྱལ་བར་གནས་པ་གང་ཡང་རུང་བར་འགྱུར། ། ཅེས་གསུངས། ལྷ་རྣམས་ཀྱི་མངོན་
ཤེས་འོག་ཏུ་འཇུག་པས་འཆི་ཁར་གང་དུ་སྐྱེ་བ་ལེན་པ་ཤེས་ནས་མིར་སྐྱེ་ནའང་འདོད་ཡོན་གྱི་མིག་མི་ཁེང་ཤིང་།
སྡུག་བསྔལ་མང་པོ་ཅན་དུ་མཐོང་། གལ་ཏེ་ངན་སོང་གསུམ་དུ་སྐྱེ་ན། དེའི་སྡུག་བསྔལ་མྱོང་དགོས་པར་ཤེས་
ནས་སེམས་ཀྱི་སྡུག་བསྔལ་ལ་བཟོད་གླགས་མེད་པ་འབྱུང་བ་ཡིན་ཏེ། ངན་སོང་གསུམ་གྱི་ལུས་ཀྱི་སྡུག་བསྔལ་
ངས་དེའི་སེམས་ཀྱི་སྡུག་བསྔལ་ཆེ་བ་ཡོད་སྙམ་དུ་བསམ། དམིགས་སྐོར་ཉེར་བདུན་པའོ། ། འོ་ན་ཁམས་གོང་
མའི་ལྷར་སྐྱེས་ན་བདེ་བ་ཡོད་དམ་སྙམ་ན། དེར་ཡང་བདེ་བ་མེད་དེ། ཁམས་གོང་མ་དེ་དག་ན། སོ་སོ་སྐྱེ་བོས་
ལྟས་ན་སྡུག་བསྔལ་མངོན་འགྱུར་བ་མེད་ཀྱང་འཕགས་པས་གཟིགས་ན་འདུ་བྱེད་ཀྱི་སྡུག་བསྔལ་ཁོ་ནའི་རང་
བཞིན་ལས་མ་འདས་པ་དང་། ཏིང་ངེ་འཛིན་གྱིས་མྱོས་པ་ལྟར་གྱུར་པས་སོ་སོ་སྐྱེ་བོ་རྣམས་ཡོན་ཏན་གོང་ནས་
གོང་དུ་འགྲོ་བ་མེད་ཅིང་། ཏིང་ངེ་འཛིན་གྱི་རོ་མྱངས་པས་རོ་མྱང་ཅན་གྱི་ཏིང་ངེ་འཛིན་དེ་འབྲལ་མི་འཕོངས་
ཤིང་། དེས་རང་རང་གི་ཏིང་ངེ་འཛིན་ཉམས་ནས་འཆི་བར་འགྱུར་བའང་ཡོད། སྒོས་སུ་དེ་ན་གནས་པའི་འགྲོ་
བ་སོ་སོ་སྐྱེ་བོ་ཐམས་ཅད་སྔོན་གྱི་ལས་ཀྱིས་འཕེན་པ་ཟད་པ་ན། སླར་ཡང་འདོད་པའི་ཁམས་སུ་སྐྱེ་བ་ལེན་ཏེ།
སྔོན་མིའི་རྟེན་ལ་འཇིག་རྟེན་པའི་ཏིང་ངེ་འཛིན་བསྒོམས་པའི་སྐབས་དང་། སྐབས་དེར་བསམ་གཏན་གཟུགས་
མེད་ཀྱི་ཏིང་ངེ་འཛིན་ལ་ཉམས་བདེ་བདེ་འདྲ་བ་སོས་དལ་དལ་འདྲ་བར་འདུག་ཀྱང་ཡིད་བརྟན་ཅི་ཡང་མ་བྱུང་
བར་སྐྱེ་བོ་ཕལ་བར་ཉམས་ཏེ། ཉོན་མོངས་དྲག་ལ་སྡུག་བསྔལ་ཆེ་བར་སོང་བ་དེ་འདྲ་བ་ལ་སྙིང་པོ་ཅི་ཞིག་ཡོད་
295

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྙམ་དུ་བསམ། དམིགས་སྐོར་ཉེར་བརྒྱན་པའོ། ། གཉིས་པ་འཁོར་བ་མཐའ་དག་སྡུག་བསྔལ་དུ་བསམ་པ་ནི།
སྔོན་འགྲོ་སོགས་སྔར་བཞིན་ལས་དམྱལ་བའི་གནས་ན་ནི་སྡུག་བསྔལ་དེ་འདྲ་སྙམ་པ་ནས། ཡི་དྭགས་དང་དུད་
འགྲོ་དང་མི་དང་ལྷ་མ་ཡིན་དང་འདོད་ཁམས་ཀྱི་ལྷ་དང་གཟུགས་དང་གཟུགས་མེད་པའི་ལྷའི་བར་དུ་སྡུག་བསྔལ་
དེ་འདྲ་ན། ཁམས་གསུམ་འཁོར་བ་འདི་ཀུན་སྡུག་བསྔལ་གསུམ་མམ་དྲུག་གམ་བརྒྱད་ལ་སོགས་པ་སྡུག་བསྔལ་
གྱི་རང་བཞིན་ཅན་དང་། སྡུག་བསྔལ་གྱི་ཁོང་འཚམས་ཅན་དང་། སྡུག་བསྔལ་གྱིས་ཀུན་དུ་བསྐོར་བ་ཡིན།
སྡུག་བསྔལ་མེ་ལྟར་འབར། ཆུ་ལྟར་འཁྲུག་རླུང་ལྟར་གཡེངས། རི་ལྟར་ནོན་པ་ཡིན། གནས་གང་དུ་གནས་
ཀྱང་སྡུག་བསྔལ་གྱི་གནས། ལུས་ཅི་འདྲ་བླངས་ཀྱང་སྡུག་བསྔལ་གྱི་ལུས། གྲོགས་སུ་དང་འགྲོགས་ཀྱང་སྡུག་
བསྔལ་གྱི་གྲོགས། ལོངས་སྤྱོད་ཅི་ལ་ལོངས་སྤྱད་ཀྱང་སྡུག་བསྔལ་གྱི་ལོངས་སྤྱོད་ཡིན། སྡུག་བསྔལ་དེ་ཡང་རྣམ་
པ་གསུམ་སྟེ། སྡུག་བསྔལ་གྱི་སྡུག་བསྔལ་ཞེས་བྱ་བ། ཚ་གྲང་ནད་ལ་སོགས་པ་ཚོར་བ་སྡུག་བསྔལ་ཐམས་ཅད་
ཡིན། འགྱུར་བའི་སྡུག་བསྔལ་ཞེས་བྱ་བ། ཚེ་དང་ལོངས་སྤྱོད་ལ་སོགས་པ་ཐ་ན་བསམ་གཏན་གྱི་བདེ་བ་ཚུན་
ཆད་ཏེ་ཚོར་བ་བདེ་བ་ཐམས་ཅད་ཡིན། འདུ་བྱེད་ཀྱི་སྡུག་བསྔལ་ཞེས་བྱ་བ་སྡུག་བསྔལ་དེ་གཉིས་ཀའི་གཞི་འདུ་
བྱེད་ཉེ་བར་ལེན་པའི་ཕུང་པོ་ཙམ་འདི་སྡུག་བསྔལ་ཐམས་ཅད་ཀྱི་འབྱུང་གནས་དང་ཞིང་ས་ཡིན། འདི་ཚོར་བ་
བཏང་སྙོམས་ཁོ་ན་དང་ལྡན་པའི་ཚེ་འདུ་བྱེད་ཀྱི་སྡུག་བསྔལ་ཁོ་ནའི་མིང་ཐོགས་པ་ཡིན། འདི་ལས་མ་ཐར་ན་
གཞན་གཉིས་ལས་ཐར་བ་མེད་པས་ཅིས་ཀྱང་སྡུག་བསྔལ་གསུམ་ལས་ཐར་བར་བྱ་སྙམ་དུ་བསྒོམ། དམིགས་སྐོར་
ཉེར་དགུ་བའོ། ། ད་ནི་གོང་དུ་བཤད་པ་ལྟར་སྐྱེ་བ་སྡུག་བསྔལ། རྒས་པ་སྡུག་བསྔལ། ན་བ་སྡུག་བསྔལ།
འཆི་བ་སྡུག་བསྔལ། མི་སྡུག་པ་དང་ཕྲད་པས་སྡུག་བསྔལ། སྡུག་པ་དང་བྲལ་བས་སྡུག་བསྔལ། འདོད་པ་
བཙལ་གྱིས་མ་རྙེད་པས་སྡུག་བསྔལ་བཅས་སྡུག་བསྔལ་བདུན་དང་། བརྒྱད་པ་ནི། མདོར་ན་ཉེ་བར་ལེན་པའི་
ཕུང་པོ་ལྔ་སྡུག་བསྔལ་ཏེ། དེ་ཡང་རྣམ་པ་ལྔས་སྡུག་བསྔལ་བ་སྟེ་མངོན་པར་འགྲུབ་པའི་སྡུག་བསྔལ་གྱི་སྣོད་དུ་
གྱུར་པ་ནི། སྐྱེ་བ་ཕྱི་མ་ཕན་ཆད་ཀྱི་སྡུག་བསྔལ་གསོས་འདེབས་པ་ཡིན། མངོན་པར་གྲུབ་པ་ལ་བརྟེན་པའི་སྡུག་
བསྔལ་གྱི་སྣོད་ནི་ཕུང་པོ་ཉིད་གྲུབ་པ་ལ་བརྟེན་ནས། སྐྱེ་རྒ་ན་འཆི་སོགས་གཞན་ཐམས་ཅད་འབྱུང་དུ་རུང་བ་
ཡིན། སྡུག་བསྔལ་གྱི་སྡུག་བསྔལ་གྱི་སྣོད་དང༌། འགྱུར་བའི་སྡུག་བསྔལ་གྱི་སྣོད་ཅེས་བྱ་བ་གཉིས་ནི། ཕུང་པོ་
ལ་བརྟེན་ནས་དེ་དག་འབྱུང་བ་ཡིན། འདུ་བྱེད་ཀྱི་སྡུག་བསྔལ་གྱི་རང་བཞིན་དུ་གྱུར་བ་ནི། ཕུང་པོ་རང་ཉིད་
འདུ་བྱེད་ཀྱི་སྡུག་བསྔལ་ཡིན་པར་ཤེས་པ་སྟེ། ཁམས་གསུམ་འཁོར་བ་ཐམས་ཅད་སྡུག་བསྔལ་བརྒྱད་ཀྱི་ངོ་བོའོ་
སྙམ་དུ་སྒོམ་པའོ། ། སྡུག་བསྔལ་བརྒྱད་ལ་བསམ་པ་སྟེ་དམིགས་སྐོར་སུམ་ཅུ་བའོ། ། འཁོར་བ་འདི་ལ་སྡུག་
296

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
བསྔལ་གྱི་རྣམ་གྲངས་གཞན་ཡང་ཡོད་དེ། དང་པོ་ངེས་པ་མེད་པས་སྡུག་བསྔལ་པའི་ཉེས་པ་ནི། དགྲ་གཉེན་
དང་ཕ་བུ་དང་གནས་ལུས་ལོངས་སྤྱོད་ཐམས་ཅད་མ་ངེས་པ་ཁོ་ནར་འགྲོ་བ་སྟེ། ཇི་སྐད་དུ། ། ཕ་ནི་བུ་ཉིད་མ་
ནི་ཆུང་མ་ཉིད། ། སྐྱེ་བོ་དགྲར་གྱུར་པ་དག་བཤེས་ཉིད་དང་། ། བཟློག་པ་ཉིད་དུ་མཆི་བས་དེ་སླད་དུ། །
འཁོར་བ་དག་ན་ངེས་པ་འགའ་མ་མཆིས། ། ཞེས་པ་ལྟ་བུའོ། ། གཉིས་པ་ངོམས་མི་ཤེས་པའི་ཉེས་པ་ནི་འདོད་
ཡོན་ཇི་ཙམ་སྤྱད་ཀྱང་ངོམས་པ་མེད། སྡུག་བསྔལ་ཇི་ཙམ་མྱོང་ཡང་སུན་རྒྱུ་མེད་པའོ། ། རེ་རེའི་རྒྱ་མཚོ་བཞི་
བས་ལྷག་པ་ཡི། ། འོ་མ་འཐུངས་ཏེ་ད་དུང་སོ་སོ་ཡི། ། སྐྱེ་བོའི་རྗེས་སུ་འབྲང་བའི་འཁོར་བ་བས། ། དེ་བས་
ཆེས་མང་ཉིད་ཅིག་བཏུང་འཚལ་ལོ། ཞེས་སྦྱར། གསུམ་པ་ལུས་ཡང་ཡང་འདོར་བའི་ཉེས་པ་ནི། ཡང་ཡང་
འཆི་བ་མྱོང་དགོས་པ་སྟེ། ། རེ་རེས་བདག་ཉིད་རུས་པའི་ཕུང་བོ་ནི། ། ལྷུན་པོ་མཉམ་པ་སྙེད་ཅིག་འདས་གྱུར་
ཏེ། ཞེས་སོ། ། བཞི་བ་ཡང་ཡང་ཉིང་མཚམས་སྦྱོར་བའི་ཉེས་པ་ནི། སྐྱེ་བ་མཐའ་མེད་པ་ལེན་དགོས་པ་
སྟེ། ། མ་ཡི་ཐུག་མཐའ་རྒྱ་ཤུག་ཚིག་གུ་ཙམ། ། རི་ལུང་བགྲངས་ཀྱང་ས་ཡིས་ལང་མི་འགྱུར། ཞེས་སོ། ། ལྔ་
བ་ཡང་ཡང་མཐོ་དམན་དུ་འགྱུར་བའི་ཉེས་པ་ནི། བརྒྱ་བྱིན་དུ་གྱུར་ཀྱང་ས་སྟེང་དུ་ལྷུང་། འཁོར་ལོས་བསྒྱུར་
རྒྱལ་དུ་གྱུར་ཀྱང་བྲན་གྱི་ཐ་མར་སྐྱེ། ཚེ་གཅིག་པོ་དེ་ཉིད་ལ་ཡང་བདེ་སྡུག་མཐོ་དམན་འབྱོར་རྒུད་གང་ལ་ཡང་
ཡིད་བརྟན་ཅུང་ཟད་ཀྱང་མེད་པ་སྟེ། ། བརྒྱ་བྱིན་འཇིག་རྟེན་མཆོད་འོས་གྱུར་ནས་ཀྱང་། ། ལས་ཀྱི་དབང་
གིས་ཕྱིར་ཡང་ས་སྟེང་ལྷུང་། ། འཁོར་ལོས་སྒྱུར་བ་ཉིད་དུ་གྱུར་ནས་ཀྱང་། ། འཁོར་བ་དག་ཏུ་ཡང་དྲན་ཉིད་དུ་
འགྱུར། ། ཞེས་པ་ལྟར་རོ། དྲུག་པ་གཅིག་བུ་གྲོགས་མེད་པས་སྡུག་བསྔལ་བའི་ཉེས་པ་ནི། སྐྱེ་ན་ཡང་གཅིག་
པུར་སྐྱེ། ། འཆི་ན་ཡང་གཅིག་པུར་འཚི། རྒྱས་པ་དང་ན་བ་ཡང་གཅིག་པུར་མྱོང་། བར་དོར་འགྲོ་བ་ཡང་
གཅིག་པུར་འགྲོ་དགོས་ན། འགྲོགས་བཤེས་མཛའ་བ་ཐམས་ཅད་སྙིང་པོ་མེད་ཏེ། ། དེ་ལྟ་ནོངས་པར་འགྱུར་
འཚལ་བསོད་ནམས་ནི། ། རྣམ་གསུམ་མར་མེའི་སྣང་བ་རབ་བཞེས་ཤིག གཅིག་པུ་ཟླ་བ་ཉི་མས་མི་རྫི་
བའི། ། མུན་ནག་མཐའ་ཡས་ནང་དུ་འཇུག་འཚལ་ལོ། ། ཞེས་གསུངས་པའང་སྦྱར་རོ། ། དེ་ལྟར་(ཤོག་ངོས་
ཉེར་དྲུག་པ་ལག་ཏུ་མ་སོན།) ཡིན་པའང་མི་ཤེས། དེ་དག་དེས་ཇི་ལྟར་འགྲུབ་ཀྱང་མི་ཤེས། ཐོས་བསམ་གྱི་གོ་
བ་ཙམ་ཞིག་ཡོད་པ་སྲིད་ནའང་རང་བློའི་འཆར་ཚུལ་ལ་བརྟགས་ན། དེ་དག་གང་ལ་ལྟས་ཀྱང་ཆ་རྒྱུས་མེད་པའི་
ལ་ཕར་རྒྱབ་ཀྱི་ཡུལ་ལ་སེམས་གཏད་པ་བཞིན་གང་ཡང་མི་ཤེས་པའི་མུན་སྟོམ་མེ་བའི་རྣམ་རྟོག་གཅིག་འདུག་པ་
འདི་ཀ་ཡིན། འདིས་གནས་ཚུལ་མ་ཤེས་པས་བདེན་པའི་དོན་ལ་ཐེ་ཚོམ་སྐྱེ། ང་ཞེས་བྱ་བ་མེད་པ་ལ་དེར་
བཟུང་བས་ལྟ་བ་ངན་པ་ཐམས་ཅད་བྱུང་སྟེ། ལྟ་བ་ངན་པ་ཐམས་ཅད་གཏི་མུག་གི་རྗེས་འབྲང་ཡིན། ཡང་དེ་
297

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཡོད་པ་དང་། དང་པོར་རང་གི་ལུས་སེམས་ལ་ཆགས། དེ་ལ་བརྟེན་ནས་བུད་མེད་ཉེ་དུ་འཁོར་གཡོག་སོགས་
ནང་སེམས་ཅན་ལ་ཆགས་པ་དང་། ཟས་གོས་ལོངས་སྤྱོད་ཁང་ཞིང་ནོར་རྫས་ཡུལ་ཕྱོགས་སོགས་ཕྱི་ཉེར་སྤྱོད་ལ་
ཆགས་པ་རྣམས་འབྱུང་སྟེ། ད་ལྟ་རང་རེའི་ལུས་ལོངས་སྤྱོད་ལ་དགའ་ལྷང་ངེ་སེམས་གནས་པ་འདི་ཀ་ཉོན་
མོངས་པ་འདོད་ཆགས་ཡིན། འདི་ལ་བརྟེན་ནས་ང་རྒྱལ་དང་སེར་སྣ་དང་ཕྲག་དོག་ཐམས་ཅད་འབྱུང་། ཡང་
རང་ངམ་རང་ཕྱོགས་ལ་གནོད་ན་དེ་ལ་ཞེ་སྡང་འབྱུང་སྟེ། རང་ངམ་རང་གིས་ཡོངས་སུ་བཟུང་བ་ལ་གནོད་པ་
བྱས་སམ་བྱེད་པར་དོགས་པ་ཡོད་པའི་སེམས་ཅན་དེ་རང་གི་བློའི་ཡུལ་དུ་མ་བདེ་ཀར་རེ་འབྱུང་བ་དེ་ཁོ་ན་ཁོང་
ཁྲོའམ། ཞེ་སྡང་ཡིན། དེར་མ་ཟད་སེམས་མེད་ལ་ཡང་ཁོང་ཁྲོ་འདི་སྐྱེ་སྟེ། དགྲ་བོའི་ཡུལ་མཁར་བློའི་ཡུལ་དུ་
མི་བདེ་བ་དང་། རང་གི་ཞིང་ལ་གནོད་པའི་ཆུ་རྒྱུན་ཚུན་ཆད་ལ་ཡང་ཚིག་པ་ཟ་བ་སོགས་འབྱུང་བས་མཚོན་
ནོ། ། ཁོང་ཁྲོ་འདི་སྟོབས་ཆེར་རྒྱས་པ་ལས་ གནོད་སེམས་རགས་པ་དང་། ཁྲོ་བ་དང་། འཚིག་པ་དང་།
འཁོན་ཏུ་འཛིན་པ་ལ་སོགས་པ་ཞེ་སྡང་གི་རྣམ་འགྱུར་སྣ་ཚོགས་པ་འབྱུང་ངོ༌། ། དུག་གསུམ་པོ་འདི་རྣམས་
བདག་དང་སེམས་ཅན་གང་ཅི་ཡང་རུང་བ་ཐམས་ཅད་འཁོར་བར་འཁྱམས་བྱེད་ཀྱི་རྒྱུའི་གཙོ་བོ་ཡིན་པས་ད་རེས་
འདི་ཅིས་ཀྱང་སྤོང་ཐུབ་པ་ཞིག་བྱའོ་སྙམ་རང་གི་རྒྱུད་ཐོག་ཏུ་བཀར་གྱིན་རང་རྒྱུད་ལ་སྐྱེས་པའི་ཉོན་མོངས་དང་།
དེས་ཀུན་ནས་བླངས་པའི་ལས་ངོ་ཤེས་པར་བྱས་ཀྱིན་བསྒོམ་དགོས་སོ། ། དམིགས་སྐོར་སོ་གཉིས་པའོ། ། འདི་
དག་གི་སྐབས་སུལས་དང་ཉོན་མོངས་ཀྱི་རྣམ་གཞག་ཇི་ལྟར་རིགས་པ་ཤེས་ན་བོགས་ཆེ་བར་ཡོང་ངོ༌། ། གཉིས་
པ་ཐར་བའི་རྒྱུ་འབྲས་བསམ་པ་ནི། ཡང་བདག་འཁོར་བ་སྤངས་ནས་ཐར་བ་ཐོབ་དགོས་པར་ནི་འདུག་ན།
ཐར་བ་དེའི་རང་བཞིན་ཇི་ལྟ་བུ་ཞེས་དཔྱོད་ཏེ། ཐར་བ་ཞེས་བྱ་བ་ཡུལ་ཕྱོགས་གཞན་ཞིག་ཏུ་བྲོས་ཏེ་འགྲོ་ས་ཡོད་
པ་མ་ཡིན། རང་གི་རིག་པའི་སྟེང་གི་ཉོན་མོངས་རྣམས་ས་བོན་རྩ་བ་ནས་སྤངས། ཕྱིན་ཆད་གཏན་དུ་མི་སྐྱེ་
ཞིང་དབྱིངས་སུ་དག དེ་དག་པས་ལས་རྣམས་ཀྱང་ཆེད་དུ་སྤང་མ་དགོས་པར་འབྲས་བུ་འབྱུང་བའི་ནུས་པ་
མེད་དེ། དོན་ལ་དབྱིངས་སུ་ཡལ་བ་ཡིན། སྡེ་སྣོད་ཀྱི་ཆོས་སྐད་ལྟར་ན་འགའ་ཞིག་ས་བོན་སྤངས། འགའ་
ཞིག་འབྲས་བུ་འབྱིན་མི་ནུས་པར་བྱས་པ་ཡིན། ལས་དང་ཉོན་མོངས་སྤངས་པས་འཁོར་བོ་གསར་བ་ནི་མི་སྐྱེད།
རྙིང་བའི་འཕྲོས་རྣམས་མྱུར་དུ་དེངས་པར་འགྱུར། ཁམས་གསུམ་འཁོར་བའི་སྡུག་བསྔལ་ཐམས་ཅད་ཟད་པའི་
མཐའ་རིག་པ་དྲི་མ་མེད་པར་གནས་པ་ལ་ཐར་བ་ཞེས་བྱ་སྟེ། སྤངས་པ་སླར་མི་ལྡོག་པ་ཞེས་བྱ་བ་ལེན་གཅིག་
ཐར་པ་ཐོབ་ནས་སླར་གོ་འཕང་ཉམས་པ་མི་སྲིད་པ་ཡིན། ཐར་བ་དེ་ཐོབ་པའི་རྒྱུ་ཟག་མེད་ཀྱི་ཤེས་རབ་ཀྱིས་
བདག་མེད་ལ་སོགས་པའི་གནས་ལུགས་རྟོགས་ཤིང་སྒྲིབ་སྤངས་པས་ཐོབ་པ་ཡིན། དེའི་རྒྱུར་སེམས་རྩེ་གཅིག་
298

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
པའི་ཏིང་ངེ་འཛིན་དགོས། སེམས་རྩེ་གཅིག་ཐོབ་པ་ལ་ཚུལ་ཁྲིམས་རྣམ་པར་དག་པ་དགོས། ཚུལ་ཁྲིམས་དེ་
ཡང་ངེས་འབྱུང་གི་བསམ་པ་རྣམ་པར་དག་པ་དང་། བདག་མེད་ཀྱི་ལྟ་བས་ཟིན་ན་ཐར་བའི་རྒྱུ་གྲུང་པོ་ཡིན།
ད་ནི་འཁོར་བ་ལས་ཐར་བའི་ཕྱིར་ཚུལ་ཁྲིམས་བསྲུང་བར་བྱ། ཏིང་ངེ་འཛིན་བསྒོམ་པར་བྱ། སྒོམ་བྱུང་གི་ཤེས་
རབ་བསྐྱེད་ནས་མི་རྟག་སྡུག་བསྔལ་སྟོང་བ་བདག་མེད་ཀྱི་དོན་རྟོགས་པར་བྱའོ་སྙམ་དུ་ཡང་ཡང་བསམས།
དམིགས་སྐོར་སོ་གསུམ་པའོ། ། སྐབས་འདིར་འབྲས་བུ་ཞི་བ་མྱང་འདས་ཐུན་མོང་བའི་རྣམ་གཞག་དང་།
བསླབ་པ་གསུམ་པོ་སོ་སོའི་རྣམ་གཞག་རགས་པ་ཙམ་བཤད་ན་ལེགས་སོ། ། ཞི་གནས་ཀྱི་འཁྲིད་དང་གང་ཟག་
གི་བདག་མེད་སྒོམ་པའང་སྐབས་འདིའི་ཐོབ་ཐང་ཡིན་མོད་ཀྱང་། ཉམས་ལེན་གྱི་མཐིལ་སྐྱེས་བུ་འབྲིང་གི་ལམ་
ལ་མི་བྱེད་ཅིང་། སྐྱེས་བུ་ཆེན་པོའི་བསམ་པ་ལ་བསྒྲིལ་བ་ཡིན་པས། སྐབས་འདིར་ཐར་བའི་ལམ་ལ་སློབ་འདོད་
ཀྱི་དམིགས་པ་སྦྱོང་བའི་རིམ་པ་ཙམ་ལ་ལག་ལེན་མཛད་དོ། ། དེ་ཡན་ཆད་ཀྱི་སྐྱེས་བུ་འབྲིང་གི་ཉམས་ལེན་ཚར་
བ་ལགས། ། ། ། །
ད་ནི་གསུམ་པ་སྐྱེས་བུ་ཆེན་པོའི་ཐུན་མོང་མ་ཡིན་པའི་བསམ་པ་ལ་བསླབ་པ་ལ། བསམ་པའི་འཇུག་སྒོ་
ལ་བསླབ་པ་དང་། དེ་ཉིད་མཐའ་རྒྱས་སུ་བྱེད་པའི་རྣམ་གྲངས་སོ། ། དང་པོ་ནི་སྔ་མ་དང་སྦྲེལ་ཏེ་འཁོར་བའི་
ཉེས་དམིགས་བསམས་ཙ་ན། འཁོར་བ་སྤངས་པའི་མྱ་ངན་ལས་འདས་པ་ཞིག་ཐོབ་དགོས་པ་འདུག དེ་ཐོབ་
པའི་ཕྱིར་བདག་བསླབ་པ་གསུམ་ལ་སློབ་དགོས་ན། ཐོབ་བྱ་མྱང་འདས་དེ་ལ་བྱང་ཆུབ་གསུམ་དུ་དབྱེ། ཉན་
ཐོས་ཀྱི་བྱང་ཆུབ། རང་རྒྱལ་གྱི་བྱང་ཆུབ། རྫོགས་པའི་བྱང་ཆུབ་གསུམ་ཡིན། དེ་གསུམ་ལས་ཉན་རང་གི་བྱང་
ཆུབ་གཉིས་པོ་དེ་རང་དོན་སྤངས་རྟོགས་མ་རྫོགས། གཞན་དོན་སེམས་ཅན་ལ་ཕན་འདོགས་རྒྱ་ཆེན་པོ་དང་
བྲལ། སྤངས་པ་མ་རྫོགས་ཏེ་ཉོན་མོངས་པའི་སྒྲིབ་པ་ཁོ་ན་སྤངས་ཀྱི་ཤེས་བྱའི་སྒྲིབ་པ་མ་སྤངས། རྟོགས་པ་མ་
རྫོགས་ཏེ་གང་ཟག་གི་བདག་མེད་དང་། གནས་སྐབས་ཀྱི་རྟེན་འབྲེལ་ཉི་ཚེ་ཙམ་རྟོགས་ཀྱི་ཆོས་ཀྱི་བདག་མེད་
དང་རྟེན་འབྲེལ་མཐར་ཐུག་མ་རྟོགས། ཡོན་ཏན་གྱི་ཁྱད་པར་ཡང་ཐོར་བུ་ཐོར་བུ་མ་གཏོགས་མཐའ་མེད་དུ་
འཕེལ་བ་མེད། དྲིན་ཅན་གྱི་འགྲོ་བ་རྣམས་སྡུག་བསྔལ་ལས་མི་འདྲེན་པར་རང་གཅིག་བུ་གྲོལ་བའི་ཐབས་སྒྲུབ་
པ་དེ་ཁྲེལ་མེད་གདོང་ཆུང་ཕྱི་ཐག་མེད་པ་གཞན་དོན་སྤངས་པའི་ཐར་བར་འདུག་པ། འཕགས་པ་དེ་དག་
འཁོར་བར་མི་ལྡོག་ཅིང་སྤྲོས་མེད་ལ་སེམས་ངང་གིས་གནས་པ། ཡོན་ཏན་ཡང་དུ་མ་དང་ལྡན་པ་ཡིན་པས།
རང་ཅག་སོ་སོ་སྐྱེ་བོ་ལ་བལྟོས་ན་ཡོན་ཏན་བློས་མི་འཁྱུད་པའི་རྔམ་ཆེན་ཡིན་མོད་ཀྱི། སངས་རྒྱས་བྱང་སེམས་
རྣམས་ཀྱིས་སྒྲིབ་པ་གཉིས་སྤངས་ཚུལ་དང་། ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་རྒྱས་ཚུལ་དང་། ཡོན་
299

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཏན་མུ་མཐའ་མེད་པ་མངའ་ཚུལ་དང་། ཐུགས་རྗེའི་ཤུགས་དང་ནུས་མཐུའི་རྩལ་རྟོགས་པར་དཀའ་བ་བཞུགས་
ཚུལ་དང་། ཕྱོགས་ཐམས་ཅད་ལ་དུས་ཐམས་ཅད་དུ་སེམས་ཅན་གྱི་དོན་སྤྱོད་པའི་ཕྲིན་ལས་འཇུག་ཚུལ་བསམ་
གྱིས་མི་ཁྱབ་པ་རྣམས་དང་བསྐྲུན་ན། ཉན་རང་གི་རྣམ་གྲོལ་དེ་ཚེས་ཆུང་བར་འདུག་སྟེ། དཔེར་ན་རི་རབ་དང་
ཉུངས་ཀར་གྱི་ཁྱད་ལས་ཀྱང་ཁྱད་པར་ཆེ། དེས་ན་རང་དོན་སྤངས་རྟོགས་ཐམས་ཅད་ཡོངས་སུ་རྫོགས་ནས་
གཞན་དོན་འཕྲིན་ལས་ཟད་པ་མེད་པའི་རང་བཞིན་ཅན་ཐར་བའི་མཆོག་རྫོགས་པའི་བྱང་ཆུབ་ཐོབ་པར་བྱ།
ཇི་ལྟར་བྱས་ན་བདག་སངས་རྒྱས་ཐོབ་པར་འགྱུར་ཞིག་གུ། སྙམ་དུ་ཡང་ཡང་བསམ། དམིགས་སྐོར་སོ་བཞི་
བའོ། །གཉིས་པ་དེ་ཉིད་མཐའ་རྒྱས་སུ་བྱེད་པའི་རྣམ་གྲངས་ལ། རྒྱུ་འབྲས་ཀྱི་འབྲེལ་བ་བསམ་པ་དང་། རྒྱུ་
འབྲསཀྱི་དོན་བསམ་པ་གཉིས་སོ། ། དེ་ཡང་འདི་ལྟར་དམིགས་པ་སྔ་མ་དང་སྦྲེལ་ནས་བསྒོམ་སྟེ། བདག་
སངས་རྒྱས་ཐོབ་དགོས་པ་དེ་སངས་རྒྱས་ཀྱི་རྒྱུར་བྱང་ཆུབ་ཀྱི་སེམས་དགོས་པར་འདུག དེའི་རྒྱུར་སྙིང་རྗེ་དགོས་
པར་འདུག་དེའི་རྒྱུར་བྱམས་པ་དགོས་པ་འདུག དེའི་རྒྱུར་བྱས་པ་ཤེས་ཤིང་དྲིན་དུ་བཟོ་བ་དགོས་པར་འདུག
དེའི་རྒྱུར་སེམས་ཅན་ཐམས་ཅད་ཕ་མར་ཤེས་པ་དགོས་པར་འདུག འདི་རྣམས་བདག་གི་རིམ་ཅན་དུ་བསྒོམ་
དགོས། སེམས་ཅན་ཐམས་ཅད་ཕ་མ་ཡིན་དྲིན་རེ་ཆེ། འདི་རྣམས་སྡུག་བསྔལ་དང་བྲལ་ན་ཅི་མ་རུང་། བདེ་
ཞིང་སྐྱིད་ན་ཅི་མ་རུང་། འདི་རྣམས་བདེ་བ་ལ་འགོད་པའི་ཕྱིར་སངས་རྒྱས་ཐོབ་པར་བྱའོ། ། སངས་རྒྱས་ཐོབ་
ནས་ཀྱང་སེམས་ཅན་ཐམས་ཅད་སངས་རྒྱས་ཀྱི་ས་ལ་བཞག་པར་བྱའོ་སྙམ་དུ་ཡང་ཡང་བསྒོམ། དམིགས་སྐོར་
སོ་ལྔ་བའོ། ། འདིར་བཤེས་གཉེན་ཤ་ར་བ་བའི་སློབ་མ་དགེ་བཤེས་གཏུམ་སྔོན་ཏ་བློ་གྲོས་གྲགས་ནས་བརྒྱུད་
པའི་མན་ངག་ལ། རྒྱུ་འབྲས་རིམ་པ་ལྔར་མཛད་པ་འདི་ཁར་འདུག ཡང་བྱ་ཡུལ་བའི་སློབ་མ་གཙང་བ་རིན་པོ་
ཆེ་ནས་བརྒྱུད་པ་དགེ་བཤེས་མུས་སྨན་པས་བཀོད་པའི་ཐེག་པ་ཆེན་པོ་བློ་སྦྱོང་གི་རིམ་པ་ཟེར་བའི་བསྟན་རིམ་གྱི་
ཡི་གེ་ན། འདི་སྐད་ཅེས་སྣང་སྟེ་ཐུན་མོང་མ་ཡིན་པ་ཐེག་པ་ཆེན་པོ། ཨ་ཏི་ཤའི་རྒྱུ་འབྲས་བདུན་ལ། བློ་སྣ་རིམ་
གྱིས་སྦྱོང་དགོས་གསུང་། དེ་ཡང་རྒྱུ་འབྲས་རྣམ་པ་བདུན་གྱི་དབང་དུ་བྱས་ན། རྒྱུ་མེད་རྐྱེན་མེད་མ་ཡིན་ཏེ་རྒྱུ་
བྱང་ཆུབ་ཀྱི་སེམས་ལས་སྐྱེ། དེ་ལྷག་པའི་བསམ་པ་རྣམ་པར་དག་པ་ལས་སྐྱེ། དེ་སྙིང་རྗེ་ཆེན་པོ་ལས་སྐྱེ། དེ་
བྱམས་པ་ཆེན་པོ་ལས་སྐྱེ། དེ་ཡིད་དུ་འོང་བ་ལས་སྐྱེ། དེ་བྱས་པ་ཤེས་ཤིང་དྲིན་དུ་བཟོ་བ་ལས་སྐྱེ། དེ་མའི་འདུ་
ཤེས་བསྒོམས་པ་ལས་སྐྱེ་སྐད་པ། དེ་རྣམས་རྒྱུའི་འབྲས་བདུན་ཡིན་བྱ་བ་ཡོད་པས། རྒྱུ་འབྲས་བདུན་གྱི་ཐ་སྙད་
ཀྱང་ཕྱིས་ཀྱི་གསར་བྱུང་རང་མིན་པ་གོ་དགོས་སོ། ། གཉིས་པ་རྒྱུ་འབྲས་ཀྱི་དོན་བསམ་པ་ལ། བྱམས་པ་སྒོམ་པ།
སྙིང་རྗེ་སྒོམ་པ། བྱང་ཆུབ་ཀྱི་སེམས་སྒོམ་པ་གསུམ་མོ། དང་པོ་ནི་རྩ་བའི་མ་བྱ་བ། ཚེ་འདི་བསྐྱེད་པའི་མ་ལ་
300

༄༅། །རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
ཟེར་བ་ལགས་ཏེ་འདི་བདག་ལ་དྲིན་ཆེ་བར་འདུག དང་པོར་ཟླ་བ་དགུའམ་བཅུའི་བར་དུ་ཁོང་དུ་བཟུང་།
དེའི་བར་དུའང་རང་གི་སྲོག་ལས་གཅེས་པར་བསྐྱངས། མིའི་ལུས་དང་སྲོག་དང་ཚེ་སྦྱིན་པ་ཡིན། བཙས་པ་
ནས་བརྩམས། ལུས་ཀྱིས་ཕན་བཏགས་ཏེ་སོར་བཅུའི་རྩེ་ལ་བླངས། ཤའི་དྲོད་ལ་བཅར། ནུ་མ་བསྣུན། ཟས་
ལྕེས་སྙོད། མི་གཙང་བ་ལག་པས་ཕྱིས། རང་ཅག་བྱ་བྱེད་གང་ཡང་མི་ནུས་པ་འབུ་འདྲ་བ་ཞིག་ནས་བསྐྱངས་པ་
ཡིན། ངག་གི་སྒོ་ནས་ཀྱང་ཕན་བཏགས་ཏེ། མིང་སྙམ་པ་ནས་བོས། བསྟོད་རྒྱུ་མེད་ཀྱང་བསྟོད་ར་གཏོང་།
ཡོན་ཏན་མེད་ཀྱང་ཡོན་ཏན་བརྗོད། འབྲིང་ཐབས་སྣ་ཚོགས་ཀྱིས་ཀྱང་སེམས་དགའ་བར་བྱས། ཡིད་ཀྱིས་
ཀྱང་ཕན་བཏགས་ཏེ། བདག་གི་བུ་འདི་ཇི་ལྟར་བྱས་ན་ཚེ་རིང་བར་འགྱུར། ཅི་འདྲ་བྱས་ན་ནད་མེད་པ་ཡོང་།
ག་འདྲ་ཞིག་བྱས་ན་མིས་ཕུ་དྲུང་དུ་འཁུར་བ་ཞིག་ཡོད། གཏམ་སྙན་པ་ཞིག་ཨེ་འོང་། མགོ་ཐོན་པ་ཞིག་ཨེ་ཡོད་
ཁོ་ན་བསམ། དང་པོ་ཅོག་ཐུབ་པ་དང་། འགོག་ཤེས་པ་དང་། གཏམ་ཚིག་རེ་ཙམ་སྨྲ་ཤེས་པ་ལ་ཡང་དགའ་བ་
དཔག་ཏུ་མེད་པ་བྱས། ཆེར་སྐྱེས་ནས་རང་ལ་ཡོད་ཚད་བུ་ལ་འབོགས་པ་ལ་ཉམས་ང་ཙམ་ཡང་མེད་ཀྱི་སྟེང་དུ་
དགའ་བ་བསྒོམ། སྟོད་གསུམ་ནོར་དང་གཡོག་གིས་བཀང་བ་བྱིན་ཀྱང་ཆེས་སྙམ་པ་མེད། ངའི་མ་འདི་དེ་ཙམ་
དུ་བདག་ལ་ཕན་འདོགས་པ་ཡིན། བདག་ལ་བྱམས་པ་དྲིན་ཆེ་བ་ཨང་། མ་འདི་དུས་དང་གནས་སྐབས་ཐམས་
ཅད་དུ་བདེ་ན་ཅི་མ་རུང་སྐྱིད་ན་ཅི་མ་རུང་། ངས་མ་འདི་བདེ་སྐྱིད་བླ་ན་མེད་པ་ལ་འགོད་པར་བྱ་སྙམ་དུ་བསྒོམ།
དམིགས་སྐོར་སོ་དྲུག་པའོ། ། རྩ་བའི་མ་ལ་བྱམས་པ་བསྒོམ་པ་འདི་བྱམས་པའི་སྐོར་གྱི་དམིགས་པའི་རྩ་བ་ཡིན།
སྐྱེ་ཡང་བླ་སྟེ་འདི་ལ་མྱོང་བ་ཐོན་པ་གལ་ཆེ་གསུང་ངོ༌། ། དེ་ནས་བདག་གི་མ་འདིས་ཚེ་འདི་ལ་ཕན་བཏགས་
ཚུལ་དེ་ལྟར་ཡིན་ལ། འདིས་སྐྱེ་བ་གཅིག་མིན་གཉིས་མེན་སྐྱེ་བ་ཤིན་ཏུ་མང་པོར་མ་ཁོ་ནར་གྱུར་ནས་ཚེ་འདིའི་
དངོས་ཀྱི་མ་བཞིན་དུ་ཕན་བཏགས་པ་རང་ལའང་གྲངས་མེད། དེ་བཞིན་དུ་ཕར་གྱུར་ནས་ཕན་བཏགས་པ་
རང་ཡང་དཔག་ཏུ་མེད། དེ་བཞིན་དུ་ཉེ་དུ་གཉེན་མདུན་གྲོགས་མཛའ་བཤེས་ལ་སོགས་པར་གྱུར་ནས་ཀྱང་
ཕན་བཏགས་པ་རང་ཡང་མཐའ་མེད། གོས་བསྐོན་པ་དང་རྒྱུན་བཏགས་པ་རང་ཡང་ཕྱོགས་གཅིག་ཏུ་སྤུངས་ན།
རི་བོ་མཆོག་རབ་ཀྱི་སྤངས་ལས་ཀྱང་ཐལ། ནུ་ཞོ་འཐུངས་པ་གཅིག་བུ་བསགས་ཀྱང་རྒྱ་མཚོ་ཆེན་པོ་བཞིས་ཀྱང་
མི་ཚད། མ་འདི་རང་ཅག་གི་ཕ་མ་བུ་ཚ་ཉེ་དུར་གྱུར་ནས་རང་རེ་སྔོན་ལ་ཤི་བ་ལ་གདུང་བའི་སེམས་ཀྱིས་དུས་
པའི་མཆི་མ་ཕྱོགས་གཅིག་ཏུ་བཏགས་ན་ཆུ་ཀླུང་བྱེ་བ་ཕྲག་བརྒྱས་མི་བསྐྲུན། བདག་གི་དོན་དུ་སྡིག་པ་ལ་མ་ལྟས།
སྡུག་བསྔལ་ལ་མ་ལྟས། གཏམ་ངན་ལ་མ་ལྟས་པར་བདག་གི་དོན་ཁོ་ན་བསྒྲུབས་པ་ཡིན། འདི་ཙམ་དུ་ཕན་
འདོགས་པ་ཨང་སྙམ་པ་ལ་སོགས་པ་གོང་བཞིན་བསྒོམ། དམིགས་སྐོར་སོ་བདུན་པའོ། ། དེ་ནས་དེའི་སྟེང་དུ་
301

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཕ་དང་སྤུན་ཟླ་ཉེ་དུ་འདྲེས་པ་ལྔ་དྲུག་བསྣན་ཏེ། འདི་དག་གིས་ཀྱང་ཚེ་འདིར་ནི་ལ་ལས་ཕན་ཆེར་བཏགས།
ལ་ལས་འབྲིང་དུ་བཏགས། ལ་ལས་ཆུང་དུ་བཏགས་པ་ཡིན་མོད། འཁོར་བ་ཐོག་མ་མེད་པ་ནས་བསམས་ན།
རྩ་བའི་མ་བཞིན་དུ་ཕན་བཏགས་པ་ལ་མང་ཉུང་མེད། དྲིན་ལ་ཆེ་ཆུང་མེད་པས་འདི་ཙམ་དུ་ཕན་འདོགས་པ་
འདི་བདེ་ན་ཅི་མ་རུང་། སྐྱིད་ན་ཅི་མ་རུང་། ངས་བདེ་སྐྱིད་མཐར་ཐུག་ལ་འགོད་དགོས་སྙམ་པ་སོགས་གོང་
བཞིན་བསྒོམ། དེ་བཞིན་དུ་རིམ་གྱིས་སྦྱར་ནས་བསྒོམ་དགོས་ཏེ། དེ་ལ་ཡང་བཤེས་གཉེན་བྱ་ཡུལ་བ་དང་སྣར་
ཐང་བའི་ལུགས་ཀྱིས་ཡུལ་ཕྱོགས་སོགས་རེ་རེ་ནས་བསྣན་ཀྱིན་བསྒོམ་པའི་ལུགས་ཡོད་ཏེ། ལས་དང་པོ་བའི་
དམིགས་པ་བསྒོམ་ཚུལ་ལ། ལུགས་འདི་ཁོ་ན་གནད་ཆེ་བར་མཐོང་དེའི་རྗེས་ནས་རང་ཉིད་གང་དུ་གནས་པའི་
ཡུལ་ཕྱོགས་དེའི་མིའི་འགྲོ་བ་དགྲ་གཉེན་བར་མ་གསུམ། དུད་འགྲོ་ས་འོག་ས་སྟེང་བར་སྣང་ལ་སྤྱོད་པ་གསུམ།
ཡི་དྭགས་འདྲེ་བཀྲེན་ཡང་མཆོག་དམན་བར་གསུམ་ཇི་ཙམ་ཅིག་ཡོད། དེ་ཐམས་ཅད་སྐྱེ་བ་དཔག་ཏུ་མེད་པའི་
ཕ་དང་མ་ཡིན་པ་དང༌། ཕན་བཏགས་ཚུལ་དང་། དྲིན་དུ་བཟོ་བ་དང་བྱམས་པ་བསྒོམ་པ་གོང་བཞིན་སྦྱར།
དེ་བཞིན་དུ་རྒྱལ་ཁམས་རྒྱ་ཇེ་ཆེ་ཇེ་ཆེར་བསྣན་ཏེ། མཐར་རང་རེ་བོད་པའི་དབང་དུ་བྱས་ན་བོད་རིལ་པོ་ཙམ་གྱི་
འགྲོ་བ་རིགས་གསུམ་ལ་བསྒོམ། དེ་ནས་དེ་བཞིན་དུ་བོད་ཀྱི་ཤར་ན་རྒྱ་ནག་ལྷོ་ན་རྒྱ་གར་ནུབ་ན་ཁ་ཆེ་བྱུང་ན་
ཧོར་དང་སྟག་གཟིག་སྟེ་རྒྱལ་ཁམས་ཆེན་པོ་དེ་རྣམས་ལ་གནས་པའི་འགྲོ་བ་རིགས་གསུམ་ལ་བསྒོམ། དེ་ནས་
འཛམ་བུ་གླིང་རིལ་པོའི་འགྲོ་བ་རིགས་གསུམ་ལ་བསྒོམ། དེ་ནས་འཛམ་བུ་གླིང་གི་འོག་ན་ཡི་དྭགས་ཀྱི་གནས་
དང་། ཚ་དམྱལ་བརྒྱད་དང་གྲང་དམྱལ་བརྒྱད་ཀྱི་གནས་ཡོད་ཏེ། དེ་རྣམས་ལ་སྔར་བཞིན་བསྒོམ། དེ་བཞིན་
དུ་ཤར་ལུས་འཕགས་པོ་དང་། ནུབ་བ་ལང་སྤྱོད་དང་། བྱང་སྒྲ་མི་སྙན་ཏེ་གླིང་བཞི་ལ་སྟེང་ན་གོང་བཞིན་འགྲོ་
བ་རིགས་གསུམ་གྱིས་གང་བ་དང་། འོག་ན་ངན་སོང་གསུམ་གྱི་འགྲོ་བ་སྣ་ཚོགས་དང་བཅས་པ་ལ་ཡང་གོང་
བཞིན། རི་རབ་ཀྱི་བང་རིམ་བཞི་ལ་རྒྱལ་ཆེན་བཞིའི་རིགས་ཀྱི་ལྷ་ཡོད། རྩེ་མོ་ན་སུམ་རྩྭ་རྩ་གསུམ་པའི་ལྷ་
རྣམས་ཡོད། རི་རབ་ཀྱི་ཁོང་གསེང་ཆུ་མཚམས་མན་ཆད་ན། ལྷ་མ་ཡིན་གྱི་གཙོ་བོ་རྣམས་གནས་པའི་གྲོང་ཡོད།
དེ་དག་ན་གནས་པ་ལ་སྔར་བཞིན་བསྒོམ། དེ་ནས་གསེར་གྱི་རི་བདུན་དང་ཕྱི་ལྕགས་རི་ཁོར་ཡུག་ཚུན་ཆད་ལ་ཆུ་
མཚམས་ཡན་ཆད་ལ་ལྷ་དང་། གནོད་སྦྱིན་དུད་འགྲོའི་འགྲོ་བ་དག་གནས། ཆུ་མཚམས་མན་ཆད་ལྷ་མིན་དང་
ཡི་དྭགས་དང་དུད་འགྲོ་སྣ་ཚོགས་རྣམས་གནས། དེ་དག་གི་བར་བར་གྱི་རོལ་མཚོ་བདུན་དང་ཕྱིའི་རྒྱ་མཚོ་ལ་ཀླུ་
དང་ལྷ་མ་ཡིན་དང་། དུད་འགྲོའི་འགྲོ་བ་ཕལ་བ་གོ་མཚམས་མེད་པ་ཙམ་དུ་གནས། དེ་ཐམས་ཅད་ལ་སྔར་
བཞིན་བསྒོམ། དུད་འགྲོའི་ནང་ན་དུད་འགྲོ་རྫུ་འཕྲུལ་ཅན་གསུམ་ཡོད་དེ། ནམ་མཁའ་ལ་སྤྱོད་པའི་བྱ་ཁྱུང་།
302

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
ས་སྟེང་ན་སྤྱོད་པའི་མི་འམ་ཅི། ས་འོག་གམ་ཆུ་ལ་སྤྱོད་པའི་ཀླུ་རྣམས་སོ། ། དེ་དག་ལ་ཡང་སྒོས་སུ་བསྒོམ།
དམིགས་སྐོར་དེ་ཡན་ཆད་ཀྱི་ས་འོག་དབང་ཆེན་གསེར་གྱི་ས་གཞི་ཡན་ཆད། ཐད་ཀར་ཕྱི་ལྕགས་རི་ཚུན་ཆད།
སྟེང་དུ་སུམ་ ཅུ་རྩ་གསུམ་ མན་ ཆད་ལ་ བསྒོམས་ཚར། དེའི་སྟེང་དུ་མཐབ་བྲལ་དང་། དགའ་ལྡན་དང་།
འཕྲུལ་དགའ་དང་། གཞན་འཕྲུལ་དབང་བྱེད་རྣམས་རིམ་པས་བསྣན་ཏེ་སྔར་བཞིན་བསྒོམ། དེ་ནས་གླིང་
བཞི་བའི་འཇིག་རྟེན་གྱི་ཁམས་ཀྱི་ཚད་དང་མཉམ་པའི་ཚངས་རིས། ཚངས་པ་མདུན་ན་འདོན། ཚངས་ཆེན་
ཏེ་བསམ་གཏན་དང་པོའི་གནས་གསུམ་བསྣན། སྐབས་འདིར་འདི་སྐད་ཅེས་བྱ་སྟེ། འདི་ནས་བཟུང་སྟེ་
གཟུགས་ཁམས་ཀྱི་གནས་འདི་ཀུན་ན་ལྷའི་འགྲོ་བ་གཟུགས་ཁམས་པ་རང་ཁོ་ན་མ་གཏོགས། འགྲོ་བ་གཞན་ལྔ་
བོ་གང་ཡང་མེད་ཏེ། ལྷ་འདོད་ཁམས་པ་ཡང་མེད། གནས་སོ་སོ་རང་རང་གི་ལྷ་ཁོ་ན་གནས་པ་ཡིན། སྤྱིར་ན་
ཚངས་པའི་འཇིག་རྟེན་མན་ཆད་གླིང་བཞི་བའི་འཇིག་རྟེན་གྱི་ཁམས་གཅིག་ན་གནས་པའི་འགྲོ་བ་རིགས་དྲུག་པོ་
ཐམས་ཅད་ལ་གོང་བཞིན་བསྒོམ། ང་ནི་དེ་ཀ་འདྲ་བ་འཕྲེད་ལ་སྟོང་ཕྲག་གཅིག་གཤིབས་པའི་མཐའ་ལྕགས་རི་
གཅིག་གིས་བསྐོར་བ། སྟེངས་ན་འོད་ཆུང་། ཚད་མེད་འོད། འོད་གསལ་ཏེ་བསམ་གཏན་གཉིས་པའི་གནས་
གསུམ་ཡོད་པའི་ནང་ནས། འོད་གསལ་བའི་གནས་ཆེན་པོ་གཅིག་གིས་སྟེངས་ནས་ཁེབས་པ་ནི་སྟོང་སྤྱི་ཕུད་ཀྱི་
འཇིག་རྟེན་གྱི་ཁམས་ཏེ། དེ་ན་གནས་པའི་རིགས་དྲུག་ལ་སྔར་བཞིན་བསྒོམ། ད་དེ་དེ་འདྲ་བ་སྟོང་ཕྲག་གཅིག་
ཐད་ཀར་བསྒྲིགས་པའི་མཐའ་སྐོར་དུ། སླར་ཡང་ཁོང་ཡུག་གཅིག་གིས་བསྐོར་ཏེ། སྟེང་དུ་ནི་དགེ་ཆུང་དང་།
ཚད་མེད་དགེ་དང་། དགེ་རྒྱས་ཏེ་བསམ་གཏན་གསུམ་པའི་གནས་གསུམ་ཡོད་ལ། དེ་ཀུན་གྱི་སྟེང་ནས་དགེ་
རྒྱས་ཀྱི་གནས་གཅིག་གིས་ཁེབས་པ་ཡིན་ཏེ། སྟོང་གཉིས་པ་བར་མའི་འཇིག་རྟེན་གྱི་ཁམས་གཅིག་གི་འགྲོ་བ་
རིགས་དྲུག་ལ་སྔར་བཞིན་བསྒོམ། ཡང་དེ་འདྲ་བ་ཐད་ཀར་སྟོང་ཕྲག་གཅིག་བསྒྲིགས་པའི་ཐ་མ། སླར་ཡང་
ཁོར་ཡུག་ཆེན་པོ་གཅིག་གིས་བསྐོར། འཇིག་རྟེན་གྱི་ཁམས་རེ་རེ་ལ་འོག་གཞི་གསེར་གྱི་ས་གཞི་རེ་རེ་ཡོད། དེ་
རེ་རེའི་འོག་ན་ཆུའི་དཀྱིལ་འཁོར་རེ་རེ་ཡོད། ཆུའི་དཀྱིལ་འཁོར་བྱེ་བ་ཕྲག་བརྒྱ་རླུང་གི་དཀྱིལ་འཁོར་གཅིག་ལ་
བརྟེན། འོག་ཏུ་ནི་རླུང་གི་དཀྱིལ་འཁོར་ཡན་ཆོད། སྟེང་དུ་ནི། སྤྲིན་མེད། བསོད་ནམས་སྐྱེས། འབྲས་བུ་
ཆེ་བ་སྟེ་བསམ་གཏན་བཞི་བའི་གནས་ཕལ་བ་གསུམ། དེ་བཞིན་དུ་མི་ཆེ་བ། མི་གདུང་བ། གྱ་ནོམ་སྣང་ཤིན་
ཏུ་མཐོང་། འོག་མིན་པ་རྣམས་བསྣན། འོག་མིན་པའི་གནས་གཅིག་པོ་དེ་སྟེང་ནས་སྟོང་གསུམ་ཁེབས། དེ་ལ་
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཞེས་ཟེར། གཟུགས་མེད་ཁམས་ཀྱི་སེམས་ཅན་ཡང་དཔག་ཏུ་
མེད་པ་ཞིག་ཡོད་པ་དེ་དག་ཀྱང་བསྣན་ཏེ། ཁམས་གསུམ་འགྲོ་བ་རིགས་དྲུག་གི་སེམས་ཅན་རྣམས་ལ་གོང་
303

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཞིན་བསྒོམ་མོ། ། དེ་ནས་ཡང་སྟོང་གསུམ་འདིའི་ཤར་ཕྱོགས་ན་ཕར་ལ་སྟོང་གསུམ་གྲངས་མེད་གཞལ་དུ་མེད།
དཔེར་ན་སྟོད་གསུམ་གཅིག་ཡུངས་འབྲུས་མེར་ཏེ་བཀང་ནས། ཡུངས་འབྲུ་དེ་ལས་གཅིག་བླངས་ཏེ་འདིའི་ཤར་
ཕྱོགསཀྱི་སྟོང་གསུམ་གཅིག་ལ་བཞག དེ་བཞིན་དུ་སྟོང་གསུམ་རེ་རེ་ལ་ཡུངས་འབྲུ་རེ་རེ་བཞག་ན་མཐར་
ཡུངས་འབྲུ་ནི་ཟད་འགྲོ། ཤར་ཕྱོགས་ཀྱི་སྟོང་གསུམ་མི་ཟད་དོ། ། ཡང་དེ་ཀ་བཞིན་བྱས་ཀྱང་ཡུངས་འབྲུ་
འཛད། སྟོང་གསུམ་མི་ཟད། ཡང་བསྐྱར་ཏེ་བྱས་ཀྱང་དེ་དང་འདྲ། དེ་འདྲ་བ་བསྐལ་བ་མཐའ་མེད་དུ་བྱས་
ཀྱང་འཇིག་རྟེན་གྱི་ཁམས་ལ་ཟད་པ་མེད། དེ་དག་ཐམས་ཅད་འགྲོ་བ་རིགས་དྲུག་གིས་གང་བ་ཡིན་ཏེ། དེ་
ཐམས་ཅད་ལ་མར་ཤེས་པ་ནས་བྱམས་པ་བསྒོམ་པའི་བར་གོང་བཞིན། ད་ནི་ཤར་ཕྱོགས་སུ་མ་ཟད། ཕྱོགས་
བཅུ་རབ་འབྱམས་ཐམས་ ཅད་ཀྱང་དེ་དང་འདྲ་ སྟེ། ཕྱོགས་བཅུའི་ནམ་མཁའ་ལ་མཐའ་གཏན་ནས་མེད།
ནམ་མཁས་གར་ཁྱབ་སྣོད་ཀྱི་འཇིག་རྟེན་གྱིས་ཁྱབ། སེམས་ཅན་ཐམས་ཅད་དྲིན་ཅན་གྱི་ཕ་མ་ཡིན། ཕ་མ་བྱས་
པ་ལན་གྲངས་དཔག་ཏུ་མེད། བྱས་རེས་ནས་ཕན་སྣ་ཚོགས་ནི་བཏགས། གནོད་པ་སྣ་ཚོགས་ནི་བསལ། མ་
རྒན་སེམས་ཅན་འདི་རྣམས་བདེ་བར་གྱུར་ཅིག སྐྱིད་པར་གྱུར་ཅིག བདག་གིས་འདི་རྣམས་བདེ་སྐྱིད་བླ་ན་
མེད་པ་ལ་འགོད་པར་བྱའོ་སྙམ་དུ་བསྒོམ། དེ་རྣམས་ལ་ནང་ཚན་དམིགས་སྐོར་ཤིན་ཏུ་མང་བར་འགྱུར་མོད།
བློ་རིགས་དང་བསྟུན་ནས་ངེས་མེད་དུ་འཁྲིད་དགོས་པས་ཚད་ཀྱི་དབྱེ་བ་ཅུང་ཟད་དཀའ་བ་དང་། བྱམས་པའི་
སེམས་རྒྱ་བསྐྱེད་པར་རིགས་གཅིག་པས་དམིགས་ཆེན་གཅིག་ཏུ་བསྡུས་ཏེ། དམིགས་སྐོར་སོ་བརྒྱད་པའི་ཐ་སྙད་
བྱེད་དོ། ། སྐབས་འདིར་སྣོད་བཅུད་འཇིག་རྟེན་ཁམས་ཀྱི་རྣམ་གཞག་ཅིག་ཤེས་ན་གནད་ཆེའོ། ། དེས་བྱམས་
པའི་ཁྲིད་ཚར་བ་ལགས། གཉིས་པ་སྙིང་རྗེ་བསྒོམ་པ་ནི། སྔོན་འགྲོ་དང་རྗེས་སོགས་སྔར་དང་འདྲ་བ་ལས།
སེམས་ཅན་འདི་རྣམས་བདེ་ཞིང་སྐྱིད་ པ་ལ་འགོད་དགོས་པ་འདུག་པ་ལ་སེམས་ ཅན་གྱི་ཁམས་ལ་ལྟས་ན།
སེམས་ ཅན་འདི་རྣམས་བདེ་བ་དང་བདེ་བའི་རྒྱུ་ལ་མི་གནས། སྡུག་བསྔལ་དང་སྡུག་བསྔལ་གྱི་རྒྱུ་ལ་གནས།
འདོད་པ་ནི་བདེ་བ་འདོད། སྡུག་བསྔལ་མི་འདོད་ཀྱང་ཡོད་པ་ནི་བདེ་བ་མི་འབྱུང་སྡུག་བསྔལ་ཁོ་ན་འབྱུང་
ཕལཆེར་ནི་སྡུག་བསྔལ་དངོས་ལ་གནས། དམྱལ་བ་ན་ཚ་གྲང་། ཡི་དྭགས་ན་བཀྲེས་སྐོམ། དུད་འགྲོ་ན་
གཅིག་ལ་གཅིག་ཟ། མཐོ་རིས་ན་ཡང་ཚེ་ཐུང་བ་དང་། ནད་མང་བ་དང་། དབང་ཆུང་བ་དང་། བཀྲེན་ཅིང་
འཕོངས་པ་དང་། ལས་ལ་འཁོལ་བ་དང་ཆད་པས་བཅད་པ་སོགས་དངོས་སུ་རང་ཡང་སྡུག་བསྔལ་འདི་མི་མྱོང་
བྱ་བ་མེད་པ་དེར་འདུག འགྲོ་བ་ཐམས་ཅད་སྤྱིར་ན་སྡུག་བསྔལ་གྱི་རྒྱུ་དཔག་ཏུ་མེད་པ་ལ་སྤྱོད་པ་དེ་ཡིན།
སྒོས་སུ་འགའ་ཞིག་ད་ལྟ་རང་མི་འདོད་པའི་སྡུག་བསྔལ་དྲག་པོ་ནི་མེད་དུ་ཆུག་ཀྱང་སྡིག་པའི་ལས་རྔམ་པོ་ཆེ་
304

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
བསགས་པས་དབུགས་ཁ་གང་པོ་འགགས་པ་དང་མཉམ་དུ་དམྱལ་བབ་ཁྲོར་ཁྲོད་སྐྱེ་དགོས་པ་འདི་རྣམས་དངོས་
སུད་ལྟ་སྡུག་བསྔལ་མྱོང་བ་རྣམས་ལས་ཀྱང་སྙིང་རྗེ་བར་འདུག སྣང་བ་རེ་འཁྲུལ་ན་ཨ་ཙ་མ་ཅི་རང་དྲག་སྙམ་དུ་
བསམ། དཔེར་ན་རང་གི་རྩ་བའི་མ་དེ་མིག་ནི་ལོང་རྐང་པ་ནི་ཆག་ལོང་ཁྲིད་ནི་མེད། མཁར་བ་ནི་བོར། གད་
ཁ་གཡང་ཁ་ཅིག་ནས་མར་ལྷུང་ལ་ཁད་ཁད་འདུག་ན། བདག་ཇི་ཙུག་བྱེད། གཞན་གང་ལ་ཡང་མ་ལྟས་པར་
ཧབ་རྒྱུགས་སུ་ཕྱིན་ནས་མ་དེ་གཡང་ཁ་ནས་འཛིན་དགོས། དཔེ་དེ་བཞིན་དུ་མ་རྒན་འགྲོ་བ་འདི་རྣམས་ཤེས་
རབ་ཀྱི་མིག་ནི་ལོང་། ཐབས་ཀྱི་རྐང་པ་ནི་ཆག དགེ་བའི་བཤེས་གཉེན་ནམ་གྲོགས་བཟང་པོའི་ལོང་ཁྲིད་ནི་
མེད། བསོད་ནམས་ཀྱི་མཁར་བ་དང་ནི་བྲལ། ཡིད་ལ་དྲན་དུ་ཡང་མི་རུང་བའི་སྡིག་པ་ཐམས་ཅད་ནི་ལག་ལེན་
དུ་ཡང་ཡང་བཏབ། མཐོ་རིས་ཀྱི་ལམ་ནས་བརྡེག་འཆོས་ཏེ། ངན་སོང་གསུམ་གྱི་གཡང་ལ་ལྷུང་ལ་ཁད་ཁད་པ་
སྡུག་བསྔལ་གྱི་རྒྱུ་མི་བཟང་བ་ལ་གནས་པ་འདི་རྣམས་སྙིང་རེ་རྗེ། ད་ནི་འདི་རྣམས་ངས་སྡུག་བསྔལ་ལས་དངོས་
སུ་མ་སྐྱབས་པའི་ཐབས་མེད། དེས་ན་ངན་སོང་གསུམ་ན་ནི་ཚོར་བ་སྡུག་བསྔལ་དངོས་ལ་གཙོ་བོར་སྤྱོད། བདེ་
འགྲོ་གསུམ་ན་ནི་ཚོར་བ་སྡུག་བསྔལ་གྱི་རྒྱུ་ལ་གཙོ་བོར་སྤྱོད། དེ་དག་གི་སྡུག་བསྔལ་སྐྱེས་བུ་ཆུང་འབྲིང་གི་སྐབས་
སུ་བཤད་པ་ལྟར་དྲན་པར་བྱ། སྡུག་བསྔལ་དེ་བདག་གི་ཐོག་ཏུ་བབས་ན་ཆ་ཤས་ཙམ་ཡང་བཟོད་པའི་གླགས་མི་
འདུག བདག་གིས་མི་བཟོད་པ་ཞིག་འདི་རྣམས་ཀྱིས་ཀྱང་ག་ལ་བཟོད། དེ་འདྲ་བའི་སྡུག་བསྔལ་དངོས་སུ་
ཡང་མྱོང་ཞིང་། སྡུག་བསྔལ་གྱི་རྒྱུ་ཟད་མི་ཤེས་པ་ལ་རིམ་གྱིས་རིམ་གྱིས་སྤྱད་པས། སྡུག་བསྔལ་ནས་སྡུག་བསྔལ་
བརྒྱུད་མར་འབྱུང་བ་འདི་རྣམས་སྙིང་རེ་རྗེ། འདི་རྣམས་སྡུག་བསྔལ་ཐམས་ཅད་དང་བྲལ་པར་གྱུར་ཅིག
སྡུག་བསྔལ་གྱི་རྒྱུ་ལས་དང་ཉོན་མོངས་ཐམས་ཅད་དང་བྲལ་བར་གྱུར་ཅིག མ་རྒན་འགྲོ་དྲུག་གི་སེམས་ཅན་
འདི་རྣམས་སྡིག་པ་དང་སྡུག་བསྔལ་ཐམས་ཅད་ལས་བདག་གིས་བསྐྱབ་པར་བྱ། སྡུག་བསྔལ་གྱི་གནས་འཁོར་བ་
ལས་འདྲེན་པར་བྱ་སྙམ་དུ་ཡང་ཡང་བསམ། དམིགས་སྐོར་སོ་དགུ་བའོ། ། ཡང་ན་འདི་ལ་སྡུག་བསྔལ་དངོས་
ལ་སྤྱོད་པ་ལ་དམིགས་སྐོར་གཅིག སྡུག་བསྔལ་གྱི་རྒྱུ་ལ་སྐྱོད་པ་ལ་དམིགས་སྐོར་གཅིག་གཉིས་ཀ་བསྡོམས་པ་ལ་
གཅིག་སྟེ་གསུམ་བྱེད་པའི་ལུགས་ཀྱང་ཡོད། སྔར་བྱམས་པའི་སྐབས་སུ་བཤད་པ་བཞིན་རིམ་གྱིས་ཐམས་ཅད་ལ་
རྒྱ་བསྐྱེད་དེ་བསྒོམས་ན་ཡང་ལེགས་པར་འོང་ངོ༌། ། ཡང་བྱམས་སྙིང་རྗེའི་ཁྲིད་ལན་ཅིག་བསྐྱངས་པ་རྗེས་སུ་
འདི་གཉིས་འབྲེལ་བ་ཅན་ཁོ་ན་འབྱུང་བས། བྱམས་པ་རེ་ལ་སྙིང་རྗེ་རེ་འཐུད་ཀྱིན་བསྒོམས་པས་ཆོག ཚན་པ་
སོ་སོར་མ་བཅད་ཀྱང་རུང་པ་ལགས་སོ། ། གསུམ་པ་བྱང་ཆུབ་ཀྱི་སེམས་བསྒོམ་པ་ལ། སྨོན་པ་བྱང་ཆུབ་ཀྱི་
སེམས་བསྒོམ་པ་དང་། འཇུག་པ་བྱང་ཆུབ་ཀྱི་སེམས་བསྒོམ་པ་གཉིས་སོ། ། འདི་གཉིས་ལ་བསམ་པ་བྱང་ཆུབ་
305

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀྱི་སེམས་དང་། སྦྱོར་བ་ཕ་རོལ་ཏུ་ཕྱིན་པ་ལ་བསླབ་པ་ཞེས་ཟེར་བའང་ཡོད་དོ། དེའི་དང་པོ་ལ་བྱང་ཆུབ་ཀྱི་
སེམས་དངོས་ལ་བསླབ་པ། ཕན་ཡོན་དྲན་པ་ལ་བསླབ་པ། བསླབ་བྱ་ལ་དམ་བཅའ་བ་སྟེ་གསུམ་མོ། ། དང་པོ་
ནི། སྔར་གྱི་བྱམས་སྙིང་རྗེ་གཉིས་དང་འབྲེལ་བར་བསྒོམ་སྟེ། མ་འདི་རྣམས་བདེ་དགོས་པར་འདུག སྐྱིད་
དགོས་པར་འདུག་པ་ལ། མི་བདེ་མི་སྐྱིད་སྡུག་བསྔལ་བར་འདུག་པ་སྙིང་རེ་རྗེ། བདག་གིས་འདི་རྣམས་ཀྱི་སྡུག་
བསྔལ་མི་སེལ་བའི་ཐབས་མེད། འདི་རྣམས་བདེ་བ་ལ་མི་འགོད་པའི་ཐབས་མེད་ཏེ། འོན་ཀྱང་དེའི་ནུས་པ་
བདག་ལ་མི་འདུག དེར་མ་ཟད་ཚངས་པ་བརྒྱ་བྱིན་འཁོར་ལོས་བསྒྱུར་རྒྱལ་རྣམས་ལའང་མེད། འོ་ན་སུ་ལ་
ཡོད་ན་རྫོགས་པའི་སངས་རྒྱས་ཁོ་ན་ལ་ཡོད། དེ་ལྟར་ན་ཡང་སངས་རྒྱས་དེ་བསྒྲུབས་ན་ཐོབ་ཡོང་བ་ཡིན་པས་
བདག་གིས་སངས་རྒྱས་ཐོབ་པར་བྱ། ཐོབ་ནས་སེམས་ཅན་འཁོར་བ་ལས་འདྲེན་པར་བྱ། སེམས་ཅན་ཐམས་
ཅད་ལ་ཕན་པའི་ཕྱིར་སངས་རྒྱས་ཐོབ་དགོས་པ་འདུག་སྙམ་པ་ཡང་ཡང་བྱ། དམིགས་སྐོར་བཞི་བཅུ་བའོ། །
གོང་དུ་དམིགས་སྐོར་སོ་བཞི་བ་བསམ་པའི་འཇུག་སྒོ་ལ་བསླབ་པའི་སྐབས་སུ་ནི། སངས་རྒྱས་ཀྱི་ཡོན་ཏན་ཤེས།
ཐེག་པ་ཆེ་ཆུང་གི་ཁྱད་པར་ཤེས་པའི་སྒོ་ནས་རྫོགས་བྱང་དོན་གཉེར་ཙམ་བསྒོམ་པ་ཡིན་ལ། དེ་ཙམ་གྱིས་བྱང་
ཆུབ་སེམས་ཀྱི་མཚན་ཉིད་རྫོགས་པར་མི་འགྱུར་ཞིང་། འདིར་གཞན་དོན་ཁོ་ནར་རྫོགས་བྱང་དོན་གཉེར་གྱི་
བསམ་པ་བསྒོམས་པས་སྨོན་པ་བྱང་ཆུབ་སེམས་ཀྱི་མཚན་ཉིད་ཚང་བར་འགྱུར་རོ། ། གོང་དུའང་གཞན་དོན་
བསམ་པ་ཙམ་ཡོད་མོད། བྱམས་སྙིང་རྗེ་མཐར་མ་ཕྱིན་པས་གཞན་དོན་དུ་གཙོ་བོར་དམིགས་པ་མི་འབྱུང་
ངོ༌། ། དེ་ནས་གཉིས་པ་ཕན་ཡོན་བསམ་པ་ལ་བསླབ་པ་ནི། རང་གི་དོན་ཐམས་ཅད་སྒྲུབ་པའི་ཕན་ཡོན་ནི།
མདོ་ལས་བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་ཅད་བསྐྱེད་པའི་ཕྱིར་ས་བོན་ལྟ་བུའོ། ། ཞེས་གསུངས།
གཞན་དོན་བསྒྲུབ་པའི་ཕན་ཡོན་ནི། འགྲོ་བ་རྣམས་ཀྱི་ཆོས་དཀར་བོ་འཕེལ་བས་ཞིང་ས་ལྟ་བུའོ། ། ཉེས་པ་
ཐམས་ཅད་སེལ་བའི་ཕན་ཡོན་ནི། ཉེས་པར་སྤྱོད་པ་ཐམས་ཅད་ཟད་པས་སའི་འོག་ལྟ་བུའོ། ། ཞེས་སོ། །
ཡོན་ཏན་ཐོབ་པའི་ཕན་ཡོན་ནི། ཡོན་ཏན་ཐམས་ཅད་འདུ་བས་རྒྱུ་མཚོ་ཆེན་པོ་ལྟ་བུའོ། ། ཞེས་འབྱུང་བ་ལྟར་
ཕན་ཡོན་བཞི་སྟེ། ད་ལྟ་བྱང་ཆུབ་ཀྱི་སེམས་བསྒོམ་པ་ཉིད་ནས་རང་རྒྱུད་ཀྱི་ཐར་བའི་ས་བོན་བ་གསོས་ཐེབས་ཤིང་
དགེ་བའི་བག་ཆགས་ཐམས་ ཅད་སད། བསམ་པ་བཟང་པོ་དེས་དངོས་སུ་སེམས་ཅན་ལ་ཕན་པ་བྱེད་ཅིང་།
ཕན་འདོགས་པའི་ནུས་པ་ཡང་རྙེད་འོང་། འདི་བསྒོམ་ཙམ་ཉིད་ནས་སྡིག་པ་མང་པོ་འདག་ཅིང་། ཆགས་སྡང་
ང་རྒྱལ་ཕྲག་དོག་སོགས་ཉོན་མོངས་ཀྱི་དཔལ་འཇོམས། རྒྱུད་འཇམ་པོར་སོང་བས་ཡོན་ཏན་ཐམས་ཅད་སྐྱེ་
ཞིང་། སངས་རྒྱས་བསྒྲུབ་པར་དམ་བཅས་ཕྱིན་ཡོན་ཏན་གཞན་མང་པོ་བསྒྲུབ་དགོས་པ་ཞིག་ཀྱང་ཤུགས་ལ་
306

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
འོང༌། དེ་ནས་མཐར་ཐུག་གི་བར་དུ་རང་དོན་རྟོགས་པ་དང་། གཞན་དོན་འཕྲིན་ལས་དང་། སྤང་བྱ་སྤོང་བ་
དང་། ཡོན་ཏན་སྒྲུབ་པ་ཐམས་ཅད་འདིས་བྱེད་པ་ཡིན། མདོར་ན་རྣམ་པ་ཐམས་ཅད་མཁྱེན་པ་ཉིད་ལ་ཡོན་
ཏན་ཇི་ཙམ་ཡོད་པ། བྱང་ཆུབ་ཀྱི་སེམས་ལའང་ཡོད་པ་ཡིན། སངས་རྒྱས་ལ་ཇི་ཙམ་རེ་བ་འདི་ལའང་རེ་སྙམ་
དུ་ བྱང་ཆུབ་ཀྱི་སེམས་ལ་སྤྲོ་སེང་ངེ་བ་བསྐྱེད་ལ། སླར་ཡང་བྱང་ཆུབ་ཀྱི་སེམས་སྔར་བཞིན་བསྒོམ། དེ་ཀ་
ཡང་ཡང་བསྐྱར། ཐུན་མཚམས་སུ་སེམས་བསྐྱེད་རང་གིས་ལེན་པའི་ཆོ་གས་ཀྱང་ཡང་ཡང་ལེན་པའི་དམིགས་པ་
སྦྱོང་། ཡང་སྔར་སེམས་བསྐྱེད་མ་ཐོབ་ན། རྒྱུན་བཤགས་ཀྱི་འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །
ཅེས་འབྱུང་བ་དེ་ཁ་སེམས་བསྐྱེད་ཡིན་པས་ཡན་ལག་བདུན་པ་ཡང་ཡང་བྱ། དམིགས་སྐོར་ཞེ་གཅིག་པའོ། །
གསུམ་པ་བསླབ་བྱ་ལ་དམ་འཆའ་བ་ནི། བསླབ་བྱ་དང་པོ་སེམས་ཅན་བློས་མི་སྤོང་བ་ལ་བསླབ་དགོས་ཏེ།
སེམས་ཅན་བློས་སྤོང་བ་ལ་གཉིས་ཡོད། ཁྱུ་རིལ་དུ་བློས་སྤོང་བ་དང་། སྒོ་ཐད་དུ་བློས་སྤོང་བའོ། དང་པོ་ནི་
ཆོས་ལ་འཇུག་པའི་བློ་ལོག་པ་སྟེ། ངས་རང་དོན་གཞན་དོན་གང་ཡང་མི་ཡོང་འཇིག་རྟེན་ཕལ་བ་བྱ་སྙམ་པ་དང་།
ཐེག་ཆེན་ལ་བློ་ལོག་པ་སྟེ། སེམས་ཅན་གྱི་དོན་སྒྲུབ་མི་ནུས་པས་བདག་ཉན་རང་གི་ཐེག་པར་སེམས་བསྐྱེད་
དགོས་སྙམ་པ་ལྟ་བུ་ཡིན། སྒོ་ཐད་དུ་བློས་སྤངས་པ་ནི། རང་དང་འགལ་བ་ཁ་ཅིག་ལ་ཁྱོད་ལ་ཕན་ཐོགས་པའི་
དུས་འབྱུང་ཀྱང་གནས་སྐབས་མཐར་ཐུག་གང་ལ་ལྟོས་ཀྱང་ཕན་མི་འདོགས་སྙམ་དུ་སྙིང་བརྩེ་ལྷན་གྱིས་བྲལ་བ་བ་
དེ་ཡིན། དེ་ལྟར་ཁྱུ་རིལ་གྱི་བློས་སྤངས་སམ། སྒོ་ཐད་ཀྱི་བློས་སྤངས་ཀྱང་རུང་སྟེ། གཉེན་པོས་མ་སླེབ་པར་
ཐུན་ཚོད་གཅིག་འདས་ན་སེམས་བསྐྱེད་གཏོང་བ་ཡིན་པར་འདུག བདག་གིས་སེམས་ཅན་སྤོང་བའི་བློ་ནམ་དུ་
ཡང་མ་སྐྱེས་པ་ཞིག་བྱ། གལ་ཏེ་དབང་མེད་དུ་སྐྱེས་ཀྱང་འཕྲལ་དུ་གཉེན་པོས་སློབ་ནས་དེ་མ་ཐག་བཤགས་པ་བྱ།
ད་ལྟ་དངོས་སུ་ཕན་གདགས་མ་ནུས་པ་ལ་ཡང་ཕུགས་སུ་ཕན་པར་བྱ་སྙམ་དུ་བསྒོམ། དམིགས་སྐོར་ཞེ་གཉིས་
པའོ། ། བསླབ་བྱ་གཉིས་པ་ཚོགས་བསག་པ་ལ་འབད་དགོས། བདག་རིམ་པས་ཡོན་ཏན་གོང་ནས་གོང་དུ་
སོང་ན། ཚོགས་གཉིས་རྒྱ་ཇེ་ཆེ་ཇེ་ཆེ་ལ་བསླབ་དགོས། ཉི་མ་དེ་རིང་རང་ནས་ཚོགས་གཉིས་ལ་བསླབ་དགོས་ཏེ།
བསོད་ནམས་ཀྱི་ཚོགས་ནི། མདོ་བསྟན་བཅོས་རྣམས་ལས་ཕན་ཡོན་ཆེ་བར་བཤད་པའི་དཀོན་མཆོག་གི་མཆོད་
པ། དགེ་འདུན་གྱི་བསྙེན་བཀུར། འབྱུང་བོའི་གཏོར་མ། ཕྱག་མཆོད་བསྐོར་བ་གཟུངས་སྔགས་བཟླས་པ་
དད་པ་བསྒོམ་པ་བྱམས་སྙིང་རྗེ་བསྒོམ་པ། བཟོད་པ་བསྒོམ་པ་ལ་སོགས་པ་ལ་བསླབ་དགོས་སྙམ་པ་དང་། ཡེ་
ཤེས་ཀྱི་ཚོགས་ཆོས་ཉན་པ། ཚིག་འཛིན་པ། དོན་སེམས་པ། འགལ་འབྲེལ་གྱི་སྒོ་ནས་རིག་པས་ཐེ་ཚོམ་གཅོད་
པ། འཁོར་གསུམ་རྣམ་པར་མི་རྟོག་པར་རྒྱས་འདེབས་པ་ཞེས་བྱ་བ། འཁོར་འདས་ཐམས་ཅད་བདེན་མེད་དུ་
307

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཐོས་པའི་སྒོ་ནས་གོ་ཞིང་ཤེས། བསམ་པའི་སྒོ་ནས་ངེས་པ་རྙེད། སྒོམ་པའི་སྒོ་ནས་མངོན་སུམ་དུ་རྟོགས་པ་ཅིག་
དགོས་པས་དོན་འདི་ལ་བསླབ་དགོས་སྙམ་པ་དང་། མཆོད་པ་ལ་སོགས་པ་བདེན་མེད་ཀྱི་ལྟ་བས་ཟིན་པ་དང་།
ལྟ་བ་དེའི་ངང་ནས་དེ་ལྟར་བསླབས་པས་བསོད་ནམས་ཀྱི་ཡེ་ཤེས། ཡེ་ཤེས་ཀྱི་བསོད་ནམས་སུ་སོང་ནས་ཚོགས་
གཉིས་ཟུང་དུ་འཇུག་པ་ཅིག་བྱའོ་སྙམ་དུ་ཡང་ཡང་བསམ། ཐུན་མཚམས་ཀུན་དུ་དེ་དག་ལས་ཇི་ལྟར་འོས་འོས་
ལག་ལེན་དུ་ཐེབས་པར་ཡང་བྱ། དམིགས་སྐོར་ཞེ་གསུམ་པའོ། ། བསླབ་བྱ་གསུམ་པ་ཟུང་བཞི་ཡ་བརྒྱད་ལ་
བསླབ་དགོས་ན། ནག་པོའི་ཆོས་བཞི་སྤྱིར་ཡང་ཉེས་པ་ཆེ། སྒོས་སུ་སྐྱེ་བ་འཕོས་ན་སེམས་བསྐྱེད་བརྗེད་པའི་རྒྱུ་
ཡིན། དཀར་པོའི་ཆོས་བཞི་སྤྱིར་ཡང་ཕན་ཡོན་ཆེ། སྒོས་སུ་སྐྱེ་བ་ཐམས་ཅད་དུ་སེམས་བསྐྱེད་དྲན་པའི་རྒྱུ་ཡིན།
དེས་ན་ནག་པོའི་ཆོས་བཞི་སྤང་། དཀར་པོའི་ཆོས་བཞི་ལ་བསླབ་དགོས། དེ་ལ་ཟུང་དང་པོ་བླ་མ་དང་སྦྱིན་
གནས་དང་། མཆོད་འོས་བསླུ་བ་ནག་པོའི་ཆོས་ཡིན། བསླུ་བ་ཞེས་བྱ་བ་དེ་དག་ལ་རྫུན་གྱིས་མགོ་སྐོར་གཏོང་
བ་ལ་ཟེར། དེའི་གཉེན་པོར་ཤེས་བཞིན་གྱི་རྫུན་སྨྲ་བ་མཐའ་དག་སྤངས་པ་ཡིན། སྐྱེ་བོ་ཐ་མལ་བ་ལ་ཤེས་
བཞིན་གྱི་རྫུན་ཕྲ་མོ་ཡང་མི་སྨྲ་ན། མཆོད་འོས་བསླུ་བ་ལྟ་ག་ལ་ཞིག ཟུང་གཉིས་པ་གཞན་འགྱོད་པའི་གནས་མ་
ཡིན་པ་ལ་འགྱོད་པ་ནག་པོའི་ཆོས་ཟེར། འགྱོད་པའི་གནས་སྡིག་པ་བྱས་པ་ལ་འགྱོད་པ་བསྐྱེད་དགོས་ཀྱང་།
གནས་མ་ཡིན་པ་དགེ་བ་བྱས་པ་ལ་འགྱོད་པ་བསྐྱེད་པའི་ཐབས་བྱས་ན། དེ་འགྱོད་རུང་མ་འགྱོད་རུང་ནག་པོའི་
ཆོས་ཡིན། འགྱོད་པས་སྐྱེད་ཚུལ་ནི། སྦྱིན་པ་འདི་ཆེས་ཏེ་འདི་ཙམ་སྦྱིན་ན་ཅི་ཟ། ཞེས་པ་དང་། ཁྱོད་སྡོམ་པ་
བླངས་ན་བུ་སྨད་འདི་ཀུན་ཁ་ཞན་པོར་འགྲོ་ཞེས་པའམ། དགྲ་ལ་ལན་པོ་མ་བྱས་པ་དེས་ཁྱེད་སྟངས་ཆག་པར་
འགྱུར་ཞེས་པ་ལྟ་བུའོ། ། དེའི་གཉེན་པོར་སེམས་ཅན་རྣམས་ཐེག་པ་གསུམ་གྱི་དགེ་བ་ལ་སྨིན་པར་བྱ་བ།
དཀར་པོའི་ཆོས་ལ་བསླབ་ཏེ་སེམས་ཅན་རྣམས་ཐེག་པ་གསུམ་པོ་གང་མོས་མོས་ལ་སེམས་བསྐྱེད་དུ་གཞུག སྒོས་
སུ་ཐེག་ཆེན་ལ་ཅི་ནུས་ནུས་སུ་དགོད དགེ་བའི་རིགས་ཅི་འགྲུབ་བྱེད་དུ་བཅུག དེ་ཡང་བྱང་ཆུབ་ཏུ་སྨོན་ལམ་
འདེབས་སུ་འཇུག་དགོས་ཏེ། དགེ་བ་མི་བྱེད་པ་ཚོ་ཡང་སླར་ནས་དགེ་བ་ལ་འགོད་གང་ཐུབ་བྱེད་དགོས་ན་
འགྱོད་པ་བསྐྱེད་པ་ག་ལ་འོང་། ད་ནི་ཟུང་གསུམ་པ་ལ་སློབ་སྟེ། སེམས་བསྐྱེད་པའི་གང་ཟག་ལ་ཚིགས་སུ་
བཅད་པ་མ་ཡིན་པ་བརྗོད་པ་ནག་པོའི་ཆོས་ཟེར། ཚིགས་བཅད་མ་ཡིན་པ་ནི་དངོས་སམ་ལྐོག་ཏུ་སྐྱོན་བརྗོད་པ་
ཡིན། སེམས་བསྐྱེད་སྐྱེས་རུང་མ་སྐྱེས་རུང་ཉམས་རུང་མ་ཉམས་རུང་འདྲ། སེམས་བསྐྱེད་བླངས་སོ་ཟེར་བ་
ཚུན་ཆོད་སྨད་དུ་མི་རུང་། དེའི་གཉེན་པོར་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྒོམ་པ་ལ་བསླབ་པ་
དཀར་པོའི་ཆོས་ཡིན། སེམས་ཅན་ཐམས་ཅད་སངས་རྒྱས་ཀྱི་སྙིང་པོ་ཅན་ཡིན་པ་དང་། ཚོགས་གསོག་སྒྲིབ་
308

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
སྦྱོང་གི་ཡུལ་ལ་སངས་རྒྱས་དང་འདྲ། ཇི་སྐད་དུ། སེམས་ཅན་རྣམས་དང་རྒྱལ་བ་ལ། ། སངས་རྒྱས་ཆོས་
འགྲུབ་འདྲ་བ་ལ། ། ཞེས་གསུངས་པ་ལྟར་ཡིན། དེས་ན་སྟོན་པའི་འདུ་ཤེས་བསྐྱེད་ནས། རྟག་ཏུ་བསྔགས་པ་
དང་བསྟོད་ར་བརྗོད་པར་བྱ། སེམས་ཅན་ཕལ་བ་ལ་ཡང་མི་སྨོད་ཅིང་བསྔགས་པ་བརྗོད་ན། སེམས་བསྐྱེད་པ་
ལ་མི་སྨོད་པ་ལྟ་ཅི་སྨོས། ཟུང་བཞི་བ་སེམས་ཅན་ལ་གཡོ་སྒྱུས་ཀུན་ཏུ་སྤྱོད་པ་ནག་པོའི་ཚེས་ཟེར། རང་གི་དོན་
བསྒྲུབ་པའི་ཕྱིར་དུ་གཞན་ལ་ཁྲམ་དང་སྐོར་བྱེད་པ། ཐ་ན་བྲེ་སྲང་ཚུན་ཆད་ལ་གཡོ་སྒྱུ་བྱས་ཀྱང་རུང་སྟེ། ན་ག་
པོའི་ཆོས་ཡིན། དེའི་གཉེན་པོར་སེམས་ཅན་ཐམས་ཅད་ལ་ཕན་པ་དང་བདེ་བ་དང་ལྷག་པའི་བསམ་པས་
གནས་པ་དཀར་པོའི་ཆོས་ཡིན། ཕན་པ་དང་བདེ་བ་ནི་ཚེ་འདི་ཕྱི་གཉིས་ཀྱི་བདེ་བ་ལ་འགོད་པ་དང་། ལྷག་
པའི་བསམ་པ་ནི། གཞན་དོན་གྱི་ཁུར་རང་གིས་ཁྱེར་བ་ལ་ཡང་ཟེར། ཡང་གཡོ་ཐབས་ཀྱི་གྱ་གྱུ་མི་བྱེད་པར་
བསམ་པ་དྲང་པོས་ཚིག་གསོད་པོར་སྨྲ་བ་ཕ་མ་བུ་ཚ་ལྟར་ཕྱི་ནང་མེད་པ་ལའང་ཟེར་བས་དེ་ལྟ་བུ་ལ་བསླབ་དགོས།
སེམས་ཅན་ཐམས་ཅད་ལ་ཕན་བདེ་ལྷག་བསམ་དུ་གནས་དགོས་ན། ཕར་ལ་གཡོ་སྒྱུ་མཆོད་པའི་གོ་སྐབས་ག་ལ་
ཡོད། དཀར་པོའི་ཆོས་འདི་རྣམས་ལ་ཤིན་ཏུ་ནན་ཏན་སྙིང་པོར་བྱ་རྒྱུ་ཡིན་པ་འདུག བདག་དེང་ནས་གཟུང་
སྟེ་ནག་པོའི་ཆོས་བཞི་ནམ་དུ་ཡང་མི་བྱེད། དཀར་པོའི་ཆོས་བཞི་ལ་ཅི་ནུས་ཅི་ལྕོགས་ཀྱིས་བསླབ་པར་བྱའོ་སྙམ་
དུ་བསམ། དམིགས་སྐོར་ཞེ་བཞི་བའོ། ། འདིར་ཟུང་བཞི་རེ་རེ་ལ་དམིགས་སྐོར་རེ་རེ་མཛད་པའི་ལུགས་ཀྱང་
ཡོད། བློ་འཁོབས་ཆུང་བ་ལ་དེ་ལྟར་བྱས་ན་ངེས་ཤེས་སྐྱེ་ཞིང་ལེགས་པར་འོང་ཡང་འོང་ངོ༌། ། ཡང་སེམས་
བསྐྱེད་ཀྱི་ཕན་ཡོན་དྲན་པ་དང་། ཉིན་མཚན་དུས་དྲུག་ཏུ་སེམས་བསྐྱེད་ལེན་པ་ཡང་བསླབ་བྱར་བསྡུས་ཏེ།
སེམས་ཅན་མི་སྤང་བ། ཚོགས་གཉིས་ལ་བསླབ་པ། ཟུང་བཞི་ལ་རེ་རེ་སྟེ་བསླབ་བྱ་བརྒྱད་ཟེར་བའང་ཡོད་པས་
ཇི་ལྟར་འོས་པར་སྦྱར་བར་བྱའོ། ། སྙིང་རྗེའི་ཁྲིད་སོང་བའི་མཚམས་སུ་སེམས་བསྐྱེད་བླངས་ནས། དེ་རྗེས་
སྨོན་སེམས་ཀྱི་ཁྲིད་འདི་ནམ་བསྐྱངས་ན་གོ་རིམ་འགྲིག་མདོག་ཁ་ཞིང་ལེགས་པར་འགྱུར་ལ། ཡང་ཐོག་མར་
དམིགས་པ་འདི་རྣམས་བྱང་བར་བྱས་ཏེ། བར་འདིར་སེམས་བསྐྱེད་བླངས་ན་ཆོ་གས་ལེན་པའི་སྐབས་དེར་ངེས་
ཤེས་སྐྱེ་ཚབས་ཆེ་བས། སྐབས་འདིར་བྱས་ན་ཡང་ལེགས་པར་འགྱུར། ཡང་ཁྲིད་ཡོངས་སུ་རྫོགས་པའི་མཐར་
བྱང་སྡོམ་ལེན་པའི་སྔོན་དུ་སེམས་བསྐྱེད་བླངས་ཀྱང་རུང་སྟེ། ཇི་ལྟར་སྐབས་སུ་བབ་པ་དེ་ལྟར་བྱའོ། ། གཉིས་
པ་འཇུག་པ་བྱང་ཆུབ་ཀྱི་སེམས་ལ་བསླབ་པ་ནི་འདི་ཡིན་ཏེ། སངས་རྒྱས་ཐོབ་པར་འདོད་པས་བྱང་ཆུབ་སྤྱོད་པ་
ལ་བསླབ་དགོས་སངས་རྒྱས་འགྲུབ་པར་འདོད་ཀྱང་སྦྱོང་བ་ལ་མི་སློབ་ན། ལོ་ལེགས་པར་འདོད་སྐད། བསོད་
ནམ་མི་བྱེད་པ་དང་འདྲ། སྤྱིར་བྱང་ཆུབ་ཏུ་སྨོན་པ་ཙམ་ལའང་ཕན་ཡོན་མང་མོད་ཀྱི་བྱང་ཆུབ་སྤྱོད་པ་ཉམས་སུ་
309

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མ་བླངས་ན་ཡོན་ཏན་གོང་འཕེལ་དུ་མི་འགྲོ་བས་སྤྱོད་པ་ལ་བསླབ་དགོས། སྤྱོད་པའི་ངོ་བོ་ཡང་ཕ་རོལ་ཏུ་ཕྱིན་པ་
དྲུག་དང་བསྡུ་དངོས་བཞི་ཡིན། ཕར་ཕྱིན་དང་བསྡུ་དངོས་བྱ་བ་ཡང་ལོགས་ལོགས་སུ་མེད། ཕྱིན་དྲུག་རང་
གིས་ཉམས་སུ་ལེན། གཞན་ལ་ཚིག་གི་སྒོ་ནས་སྟོན། གཞན་རྣམས་བྱེད་དུ་འཇུག་པ་དེ་ཁ་ཕར་ཕྱིན་ཀྱང་ཡིན།
བསྡུ་དངོས་ཀྱང་ཡིན། བདག་གིས་ཕ་རོལ་ཏུ་ཕྱིན་པ་བཅུ་ལ་ནན་ཏན་སྙིང་པོར་བསྒྲུབ་པར་བྱའོ། ། དེ་ཡང་ཕྱི་
དུས་ཕྱི་དུས་ན་མ་ཡིན་པར་ད་ལྟ་ཉིད་དུ་འཇུག་པར་བྱའོ་སྙམ་པ་ཡང་ཡང་སྦྱོང་བ་ཡིན། འདི་སྐབས་དམ་བཅའ་
དང་ལག་ལེན་མ་འཛོལ་བར་ཅི་ནུས་ཅི་ལྕོགས་ཀྱིས་ལག་ལེན་དུ་ཐེབས་པ་ཉི་མ་དེ་རིང་ནས་བྱེད་དགོས་པ་ཡིན་ནོ།
ཞེས་བྱ་སྟེ་འཇུག་སེམས་སྤྱིར་བསྒོམ་པ་ཡིན། དམིགས་སྐོར་ཞེ་ལྔ་བ་འོ། ། བདག་གིས་བྱང་ཆུབ་སེམས་དཔའི་
སྤྱད་པ་སྤྱོད་དགོས་ན། དང་པོར་སྦྱིན་པའི་ཕ་རོལ་ཏུ་ཕྱིན་པ་ལ་བསླབ་དགོས། སྦྱིན་པ་དེ་ལ་དབྱེ་ན་གསུམ།
ཟང་ཟིང་གི་སྦྱིན་པ། མི་འཇིགས་པའི་སྦྱིན་པ། ཆོས་ཀྱི་སྦྱིན་པ་གསུམ་མོ། ། བདག་གིས་སེམས་ཅན་ཐམས་
ཅད་ལ་ཟང་ཟིང་གི་སྦྱིན་པ་བྱིན་ལ་ཚིམས་པར་བྱ། ད་ལྟ་དེ་ཙམ་གྱི་ནུས་པ་མེད་ཏེ། ཕྱིས་འཁོར་ལོས་བསྒྱུར་
བའི་རྒྱལ་སྲིད་ཚན་ཆོད་བཟུང་ལ་སྦྱིན་དགོས་སྙམ་པ་བསམ་པའི་སྒོ་ནས་བསླབ། ད་ལྟ་རང་ཡང་རང་གི་ནུས་པ་
དང་སྦྱར་ལ་ཆོས་ཀྱི་འགལ་རྐྱེན་དུ་མི་འགྲོ་ཙམ་གྱི་སྒོ་ནས། ཟས་གོས་ལ་སོགས་པ་ཅི་ནུས་ཅི་ལྕོགས་སུ་སྦྱིན། མ་
ཐ་རང་ལ་ཡང་སློང་མོ་བ་ཁ་སྟོང་དུ་མི་གཏོང་བ་ཙམ་རེ་མི་བྱེད་པའི་ཐབས་མི་འདུག་བསམ་ཞིང་། འདི་དམིགས་
པ་ཙམ་མ་ཡིན་པ་ལག་ལེན་དུ་ཡང་ཁེལ་ངེས་པ་དགོས་ཏེ། སྦྱོར་བ་ལ་བསླབ་པ་ཡིན། མི་འཇིགས་པའི་སྦྱིན་པ།
བདག་གིས་སེམས་ཅན་ ཐམས་ ཅད་ནད་ཀྱི་འཇིགས་པ་དང་། མཚོན་གྱི་འཇིགས་ པ་དང་། ཆོམ་རྐུན་གྱི་
འཇིགས་པ་དང་། དུག་གི་འཇིགས་པ་དང་། གཅན་གཟན་དང་དུག་སྦྲུལ་ལ་སོགས་པ་སྲོག་ཆགས་གདུག་པ་
ཅན་གྱི་འཇིགས་པ་དང་། གཡང་སའི་འཇིགས་པ་དང་། ལམ་འཕྲང་གི་འཇིགས་པ་དང་། མེའི་འཇིགས་པ་
དང་། ཆུའི་འཇིགས་པ་དང་། ཆད་པ་གཅོད་པའི་འཇིགས་པ་ལ་སོགས་པ་ངན་འགྲོའི་འཇིགས་པའི་བར་
ཐམས་ཅད་ལས་བསྐྱབ་པར་བྱ་སྙམ་དུ་བསམ་པས་སྦྱངས་ན། ད་ལྟ་ཡང་དངོས་སུ་ནད་དང་གདོན་དང་དགྲ་
དང་འབྱུང་བཞིའི་འཇིགས་ པ་ སོགས་ལ་ཅི་ནུས་ཅི་ལྕོགས་ ཀྱིས་སྐྱོབ་ པའི་ ཐབས་བྱའོ་སྙམ་ དུ་ བསྒོམ་ཞིང་།
དམིགས་པར་མ་ཟད་ལན་ལེན་གྱི་སྒོ་ནས་ཀྱང་ཚུལ་ཁྲིམས་དང་། སྒྲུབ་པའི་བར་ཆད་དུ་མི་འགྱུར་བ་རྣམས་ཅི་
འགྲུབ་ཏུ་བྱ་ཞིང་། ཐ་ན་ཁཕན་ཚིག་ཕན་ཚུན་ཆོད་བྱ། སྦྱོར་བའི་སྒོ་ནས་བསླབ་པ་ཡིན། མི་འཇིགས་པའི་
སྦྱིན་པ་བྱས་ཀྱང་སེམས་ཅན་སྡུག་བསྔལ་བ་ལ་ཕན་འདོགས་པའི་མིང་ཡིན། སྐབས་སུ་མ་བབ་པ་དང་སྡིག་རྐྱེན་
དུ་འགྲོ་ན་ཁྱེ་ཡིས་གྱོད་མི་སུབས་པ་འབྱུང་ཉེན་ཆེ་བས། བསམ་པས་སྦྱོང་དགོས་ཀྱང་སྦྱོར་བ་བཏང་སྙོམས་སུ་
310

༄༅། ། རྒྱལ་བའི་བསྟན་པ་ལ་འཇུག་པའི་རིམ་ང་་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །།
འཛེག་པའི་སྐབས་ཡིན་ནོ། ། ཆོས་ཀྱི་སྦྱིན་པ་བདག་གིས་སེམས་ཅན་ཐམས་ཅད་ཆོས་ཀྱི་སྦྱིན་པས་ཚིམས་པར་བྱ།
བདག་གིས་ཆོས་བསྟན་ཏེ། སེམས་ཅན་མ་སྨིན་པ་རྣམས་སྨིན་པར་བྱ། སྨིན་པ་རྣམས་གྲོལ་བར་བྱ། མ་གོ་བ་
རྣམས་གོར་གཞུག མ་རྟོགས་པ་རྣམས་རྟོགས་སུ་གཞུག མ་ཐོབ་པ་རྣམས་ཐོབ་ཏུ་གཞུག་སྙམ་དུ་བསམ་པའི་
སྒོ་ནས་སྦྱངས། ད་ལྟ་ཡང་རང་ལ་ཆོས་བཤད་པའི་ནུས་པ་ཡོད་ན་རྙེད་བཀུར་དང་ཁེངས་དྲེགས་ལ་མི་ལྟ་བར་
གཞན་ལ་ཆོས་བཤད་པས་ཕན་འདོགས་དགོས། དེ་ལྟར་མི་ནུས་པ་ཞིག་ཡིན་ནའང་། མི་དང་མི་མ་ཡིན་ལ་ཆོས་
བཤད་པར་མོས་ཏེ། མདོ་འདོན་པའམ་གསུང་རབ་སྒྲོག་པའི་ཐུན་མ་ཆག་པར་བྱའོ་སྙམ་དུ་བསམ་པས་སྦྱང་
བར་བྱ་ཞིང་། དེ་དམིགས་པར་མ་ཟད་ལག་ལེན་དུ་ཡང་ཁེལ་བར་བྱེད་པ་ནི། སྦྱོར་བའི་སྒོ་ནས་བསླབ་པ་ཡིན་
ཏེ། དེ་ལྟར་ན་སྦྱིན་པ་གསུམ་ལ་བསམ་སྦྱོར་གཉིས་གཉིས་ཀྱི་བསླབ་ཚུལ་ཏེ་དྲུག་ཡོད། ཡོངས་སྡོམས་ནས་སྦྱིན་
པའི་ཕ་རོལ་ཏུ་ཕྱིན་པ་ལ་བསླབ་པ་ཡིན་ཏེ། དམིགས་སྐོར་ཞེ་དྲུག་པའོ། ། བསམ་སྦྱོར་སོ་སོ་ལ་བསླབ་ཚུལ་འདི་
ཕྱི་མ་རྣམས་ལ་ཡང་རིགས་འགྲེ། ང་གཞན་ཡང་ཚུལ་ཁྲིམས་ཀྱི་ཕར་ཕྱིན་ལ་བསླབ་དགོས། ཚུལ་ཁྲིམས་ལ་
གསུམ། ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་བསྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་
ཁྲིམས་གསུམ་མོ། ། ཉེས་སྤྱོད་སྡོམ་པའི་ཚུལ་ཁྲིམས་ནི། སྤྱིར་མི་དགེ་བ་བཅུ་སོགས་རང་བཞིན་གྱི་ཁ་ན་མ་ཐོ་བ་
ཐམས་ཅད་སྤངས་པ་ཞིག་དང་། སྒོས་སུ་དགེ་བསྙེན་ནམ། དགེ་སློང་ངམ། དགེ་ཚུལ་ལམ། བྱང་སྡོམ་གྱི་
བསླབ་བྱའམ། སྔགས་ཀྱི་དམ་ཚིག་སོགས་རང་གིས་གང་བླངས་པའི་སྡོམ་ཁྲིམས་ཀྱི་བསྲུང་བྱ་དང་མ་འགལ་བ་
ཞིག་དགོས། མདོར་ན་མདོ་དང་བསྟན་བཅོས་ལས་མི་རུང་བར་གསུངས་པ་ ཐམས་ ཅད་ལས་ ཟློག་ པ་ སྟེ།
བདག་གིས་འདི་ལ་འཕྲལ་དུ་བསླབ་པར་བྱ་སྙམ་དུ་བསྒོམ༔ དགེ་བ་ཆོས་བསྡུད་ཀྱི་ཚུལ་ཁྲིམས་ནི། དགེ་བ་སྣེ་རེ་
དང་ཕྱོགས་རེར་མ་སོང་བར་ཕར་ཕྱིན་དྲུག་གིས་བསྡུས་པ་ཐམས་ཅད་ལ་རྟག་ཏུ་བསླབ་དགོས་པའི་དོན་ཡིན།
དེ་ལའང་ད་ལྟ་རང་ནས་ཅི་ནུས་ཅི་ལྕོགས་སུ་བསྒྲུབ། སེམས་ཅན་དོན་བྱེད་ཀྱི་ཚུལ་ཁྲིམས། སེམས་ཅན་རྣམས་
བདེ་བ་དང་། དགེ་བ་སྣ་ཚོགས་པ་ལ་འགོད་པའི་སྒོ་ནས་ཕན་པ་སྒྲུབ་པ་ལ་ཟེར། དེ་ཡང་བདག་གིས་ཅི་ནུས་ཅི་
ལྕོགསཀྱིས་ད་ལྟ་རང་ནས་ཀྱང་སེམས་ཅན་རྣམས་ཕན་པ་དང་བདེ་བ་ལ་འགོད་གང་ཐུབ་བྱ་སྙམ་དུ་བསྒོམ།
ཉེས་སྤྱོད་སྡོམ་པ་ལ་ཕྱི་དུས་འདེབས་སུ་མེད། ཐོས་མ་ཐག་ནས་བཅག་སྟེ་ཟློག་དགོས་ཕྱི་མ་གཉིས་ལ་ཕྱི་དུས་ཅིག་
ཀྱང་འདེབས་སུ་ཡོད་ཏེ། རང་གི་བློ་སྟོབས་དང་བསྟུན་ནས་ད་ལྟ་གང་ནུས་གང་ལྕོགས་བྱས། ད་ལྟ་མི་ཐུབ་པ་
རྣམས་ཕྱིས་སྨོན་ལམ་གྱི་ཡུལ་དུ་བཞག་པས་ཆོག་པ་ཡིན། སྤྱིར་བྱང་ཆུབ་སེམས་དཔའ་གཞན་དོན་མ་བྱས་ན་དེ་
ཉིད་ཉེས་པ་ཆེ་ཤོས་ཡིན་ཏེ། སེམས་ཅན་དོན་བྱེད་ཀྱི་ཚུལ་ཁྲིམས་དགོས། གཞན་དོན་བྱེད་པོ་ལ་རང་རྒྱུད་སྨིན་
311

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དགོས་པས། དགེ་བ་ཆོས་བསྡུད་དགོས་པ་ཡིན། རང་ཉེས་ལྟུང་གིས་མ་གོས་པ་གཅིག་པོས་ཀྱང་མི་ཆོག་པ་ཅིག་
ཡིན་པར་འདུག་ནའང་། ཐོག་མའི་གཞི་ལ་ཉེས་སྤྱོད་སྡོམ་པ་རང་གལ་ཆེ་སྟེ། འདི་མེད་ན་གཞན་གཉིས་ཀྱང་ཇི་
བཞིན་མི་ཡོང་བ་ལགས། དམིགས་སྐོར་ཞེ་བདུན་པའོ། ། ད་ནི་བཟོད་པའི་ཕར་ཕྱིན་ལ་གསུམ། གནོད་པ་ལ་
ཇི་མི་སྙམ་པའི་བཟོད་པ། སྡུག་བསྔལ་དང་ལེན་གྱི་བཟོད་པ། ཆོས་ལ་ངེས་པར་སེམས་པའི་བཟོད་པ་སྟེ་གསུམ་
མོ། ། དེའི་དང་པོ་ནི། གཞན་གྱིས་བདག་ལ་བརྡེག་པ་དང༌། ཁ་ཟེར་བ་དང་། ནོར་འཕྲོག་པ་ལ་སོགས་པའི་
གནོད་པ་བྱས་པའི་ཚེ་མི་བཟོད་ཅིང་ཞེ་སྡང་སྐྱེ་བའི་རྣམ་འགྱུར་ཡོད་པས། བདག་སངས་རྒྱས་བསྒྲུབ་རྒྱུ་ཡིན་པ་
ལ་གནོད་པ་འདི་ཙམ་མ་བཟོད་པས་ག་ན་འདོ། ཁམས་གསུམ་སེམས་ཅན་དགྲར་གྱུར་ནས་གནོད་པ་སྒོ་མི་འདྲ་
བ་ཐམས་ཅད་ནས་བྱེད་ཀྱང་བཟོད་སྲན་ཚུགས་པར་བྱ། གནོད་པ་འདི་ཙམ་ཡང་མི་བཟོད་པར་སངས་རྒྱས་
ཐོབ་ཏུ་རེ་བ་དང་། ཆོས་པ་ཡིན་དུ་རེ་བ་དང་རང་འཁྲུལ་སྙམ་དུ་བསྒོམ། སྡུག་བསྔལ་དང་ལེན་གྱི་བཟོད་པ་ནི་
ཆོས་སྒྲུབ་པའི་དུས་ན་ཚ་གྲང་ལྟོགས་སྐོམ་ལ་སོགས་པའི་སྡུག་བསྔལ་འབྱུང་བའམ། ལམ་བགྲོད་དཀའ་བ་དང་།
མཐུན་རྐྱེན་མ་འཛོམས་པ་དང་། ངལ་དུབ་ཐང་ཆད་ཉི་ལྷག་ཆད་གསུམ་སོགས་གང་བྱུང་ཀྱང་ཡོངས་བདག་
ཆོས་ཀྱི་ཕྱིར་དུ་དཀའ་སྤྱད་ཕྲ་མོ་འདི་ཙམ་མ་བཟོད་པས་ག་ལ་ཡོང་། ནོར་དང་བུ་སྨད་ཀྱི་ཕྱིར། འདི་འདྲ་བས་
བརྒྱ་འགྱུར་སྟོང་འགྱུར་གྱི་སྡུག་བསྔལ་ཆེ་བ་ཀུན་ལའང་ཚམ་ཚོམ་མེད་པར་འཇུག་གིན་གདའ་བ། བདག་སངས་
རྒྱས་བསྒྲུབ་དགོས་པ་ལ། སྔོན་གྱི་བྱང་ཆུབ་སེམས་དཔའི་རྣམ་ཐར་ལ་སློབ་དགོས་ན། ཆོས་ཕྱིར་དཀའ་བ་འདི་
ཙམ་ཡང་མི་བཟོད་པར་ཐེག་ཆེན་པར་ཁས་མཆེ་བ་རེ་བླུན་ན་སྙམ་དུ་གཉེན་པོ་བརྟན་ཐང་གིས་བཏང་། ཆོས་ལ་
ངེས་པར་སེམས་པའི་བཟོད་པ་ནི། ཐབས་ཟབ་མོ་དང་། ཐབས་མཁས་ཀྱི་ཁྱད་པར་དང་། མཛད་པ་རླབས་
པོ་ཆེ་དང་། ཡོན་ཏན་མཐའ་ཡས་པ་དང་། གནས་ལུགས་སྤྲོས་བྲལ་སོགས་གང་ལའང་བློར་མི་ཤོང་བ་མེད་པ་
ཅིག་ལ་ཟེར། སྟོང་ཉིད་ལ་སེམས་ཡུན་རིང་དུ་གནས་ཐུབ་པ་ཅིག་ལའང་ཟེར། ད་རེས་འདིར་གནོད་པ་དང་
སྡུག་བསྔལ་ཐམས་ཅད་སྒྱུ་མ་ལྟ་བུ་རྨི་ལམ་ལྟ་བུ་བདེན་པས་སྟོང་པ་མེད་བཞིན་དུ་སྣང་བ་ཡིན་ན་མི་བཟོད་རྒྱུ་ཅི་
ཡོད་སྙམ་དུ་སྒོམ་པ་ལ་བྱའོ། ། དམིགས་སྐོར་ཞེ་བརྒྱད་པའོ། ། ད་ནི་གཞན་ཡང་བརྩོན་འགྲུས་ཀྱི་ཕ་རོལ་ཏུ་
ཕྱིན་པ་ལ་བསླབ་དགོས་ཏེ། དེ་ལ་གསུམ་གོ་ཆའི་བརྩོན་འགྲུས། སྦྱོར་བའི་བརྩོན་འགྲུས། སླར་མི་ལྡོག་པའི་
བརྩོན་འགྲུས་སོ། ། གོ་ཆའི་བརྩོན་འགྲུས་ནི། ཆོས་དགེ་བ་ཐམས་ཅད་ལ་འདི་ལྟ་བུ་བྱེད་མི་དངོས་སྙམ་པའི་
ཁྱད་གསོད་དང་། ཆེན་པོ་རྣམས་ལ་འདི་ཙམ་སྒྲུབ་མི་ནུས་སྙམ་པའི་ཞུམ་པའི་སེམས་གཉིས་ཀར་མི་བྱེད་པར་
བདག་གིས་འདི་དག་ཐམས་ཅད་བསྒྲུབ་ཀྱང་དགོས། བསྒྲུབ་ནུས་པ་ཡང་ཡིན། ད་ལྟ་ཉིད་དུ་བསྒྲུབ་པར་
312

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
བྱའོ། ། རྒྱུན་མི་འཆད་པར་བསྒྲུབ་པར་བྱའོ། ། ཞེས་སེམས་ཀྱི་དམ་བཅའ་དང་འབྲེལ་བའི་དགེ་བ་ལ་སྤྲོ་
སེམས་དཔའ་མ་ཞུམ་པ་དེ་ཡིན། དེ་རང་གི་རྒྱུད་ཐོག་ཏུ་སྦྱར་ནས་ཡང་ཡང་བསྒོམ་པར་བྱ། སྦྱོར་བའི་བརྩོན་
འགྲུས་ནི་དངོས་སུ་ལག་ལེན་ལ་སྦྱོར་བའི་སྐབས། ལེ་ལོ་དང་རྣམ་གཡེང་གི་དབང་དུ་མི་གཏོང་བར་སྤྲོ་བ་དང་
བཅས་པས་འཕྲལ་དུ་དགེ་བ་ལ་འཇུག་ཅིང་དེ་ཉིད་སྤྲོ་བཞིན་དུ་རྒྱུན་བསྲིང་བའོ། ། སླར་མི་ཟློག་པའི་བརྩོན་
འགྲུས་ནི། དྲོད་རྟགས་དང་ཕན་ཡོན་འཕྲལ་དུ་མ་བྱུང་ནའང་། དང་པོར་གང་ལ་ཞུགས་པ་དེའི་འབྲས་བུ་
མངོན་དུ་མ་གྱུར་བར་ཡུན་ཇི་ཙམ་འགོར་ཡང་རུང་། དཀའ་བ་ཇི་ཙམ་སྤྱོད་དགོས་ཀྱང་རུང་སྤྲོ་བ་ཡེ་མི་ཟློག་
པའོ། ། ཡང་བསྟན་རིམ་ གྱི་མན་ངག་འགའ་ཞིག་ལས། ལུས་ཀྱི་བརྩོན་འགྲུས་ཕྱག་དང་བསྐོར་བ་སོགས།
ངག་གི་བརྩོན་འགྲུས་བཟླས་བརྗོད་ཁ་བཏོན་སོགས། ཡིད་ཀྱི་བརྩོན་འགྲུས་སྤྱིར་དགེ་བ་དང་སྒོས་སུ་ཆོས་འདི་
ལ་སྤྲོ་ཞིང་བརྩོན་པ་སྟེ། ཞེས་པའང་ཡོད་པས། གང་ལྟར་ཡང་རུང་བརྩོན་འགྲུས་ནི་དེ་རྣམས་ཡིན་ན། བདག་
ཀྱང་བརྩོན་འགྲུས་དང་ལྡན་པར་བྱ། ལེ་ལོ་ཕྱི་བཤོལ་གྱི་དབང་དུ་མ་བཏང་བར་དགེ་བ་ལ་སྤྲོ་བར་བྱའོ་སྙམ་དུ་
བསྒོམ། དམིགས་སྐོར་ཞེ་དགུ་བའོ། ། ད་ནི་གཞན་ཡང་བསམ་གཏན་གྱི་ཕ་རོལ་ཏུ་ཕྱིན་པ་བྱ་བ་ཡོད་ཏེ། དེའི་
རྒྱུ་ཚོགས་ལ་ད་ལྟ་ནས་གནས་དགོས། ཏིང་ངེ་འཛིན་གྱི་རྒྱུར་སེམས་དབེན་པ་གཅིག་དགོས། དེའི་རྒྱུར་ལུས་
དབེན་པ་དགོས། དེའི་རྒྱུར་དོན་ཉུང་ལ་བྱ་བ་ཉུང་དགོས། དེའི་རྒྱུར་འདོད་པ་ཆུང་ཞིང་ཆོག་ཤེས་པ་དགོས།
དེའི་རྒྱུར་ཟས་གོས་གནས་མལ་ངན་ངོན་ཙམ་གྱིས་ཆོག་ཤེས་པ་དགོས། བདག་ཀྱང་ཅི་སྟེ་འབྱོར་བ་དང་ལྡན་ན་
དེ་ལ་མ་ཆགས་པར་ཏིང་ངེ་འཛིན་བསྒོམ། གལ་ཏེ་མ་འབྱོར་ན་ཡང་མ་འབྱོར་བ་ཉིད་བཟང་སྟེ། ཆོས་ཀྱི་བར་
ཆད་མེད་པ་ཡིན། གང་བྱུང་དེ་ཀས་ཆོག་སྙམ་པ་ཡང་ཡང་བསམ་ཞིང་བསྒོམ། དེས་ཏིང་ངེ་འཛིན་གྱི་རྒྱུ་བསམ་
པ་སོང་། དམིགས་སྐོར་ལྔ་བཅུ་བའོ། ། དངོས་ནི་བསམ་གཏན་ལ་དབྱེ་ན། དབྱེ་སྒོ་མི་འདྲ་བ་དུ་མ་ཡོད་ཀྱང་།
མཐོང་ཆོས་ལ་བདེ་བར་གནས་པའི་བསམ་གཏན་ཞེས་བྱ་བ། ལུས་སེམས་ཤིན་ཏུ་སྦྱངས་པའི་བདེ་བ་སྒྲུབ་པ་
ཡིན། ཡོན་ཏན་མངོན་པར་སྒྲུབ་པའི་བསམ་གཏན་ཞེས་བྱ་བ། སྤྱི་ལྡོག་ནས་མངོན་ཤེས་དང་རྫུ་འཕྲུལ་ལ་
སོགས་པ་སྒྲུབ་པར་བྱེད་པ་རྣམས་ཡིན། སེམས་ཅན་གྱི་དོན་བྱེད་པའི་བསམ་གཏན་ཞེས་བྱ་བ། ཏིང་ངེ་འཛིན་
གྱི་སྟོབས་ལ་བརྟེན་ནས། གཞན་རྒྱུད་བྱིན་གྱིས་རློབ་པར་བྱེད་པའམ། མངོན་ཤེས་ཀྱི་ཁྱད་པར་ལ་བརྟེན་ནས་
སེམས་ཅན་གྱི་དོན་སྤྱོད་པ་ཡིན། དེ་ཐམས་ཅད་ཀྱང་ཞི་གནས་སྐྱོན་དང་བྲལ་ཞིང་མཚན་ཉིད་རྫོགས་པ་ཞིག་ལ་
བརྟེན་དགོས། བདག་གིས་ཐོག་མ་ཞི་གནས་ལ་སེམས་མཉན་པར་བཞག་པར་བྱ། དེ་ནས་ཏིང་ངེ་འཛིན་གྱི་
ཁྱད་པར་གཞན་ཐམས་ཅད་ཀྱང་བསྒྲུབ་པར་བྱའོ་སྙམ་དུ་ཡང་ཡང་བསྒོམ། དམིགས་སྐོར་དག་གཅིག་པའོ། །
313

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྐབས་འདིར་ནི་གནས་ཀྱི་རྣམ་གཞག་ཞིབ་ཙམ་བཤད་ཅིང་ངེས་པོར་བྱུང་ན་ལེགས། ཞི་གནས་ཀྱི་འཁྲིད་ཀྱང་
འདིར་སྟོན་པ་ཐོབ་ཐར་ཡིན་མོད་ཀྱང་ལྟ་བ་ལ་ངེས་པ་དང་ཉམས་མྱོང་རྙེད་པར་འགྱུར་བ་ཙམ་ལ། ཞི་གནས་
བརྟན་པོ་མེད་ཀྱང་ཆོག་པ་དང་། ཞི་གནས་བརྟན་པོ་ལེགས་པོ་བསྒྲུབས་ནས། དེའི་འོག་ཏུ་ལྟ་བ་བསྐྱངས་ཏེ་
ལྷག་མཐོང་སྒྲུབ་པ་གཞུང་ཆེན་ཀུན་གྱི་དགོངས་པ་དང་། གཞུང་ལམ་ཆེན་མོ་ཡིན་མོད་ཀྱང་། དེང་སང་གི་གང་
ཟག་དབང་པོ་རྟུལ་པོས་སེམས་གནས་སྐྱོན་མེད་བརྟན་པོ་ཞིག་སྒྲུབ་པ་ལ་ཡུན་རིང་དུ་འཐོག་པས་ཤེར་ཕྱིན་སྒོམ་
པའི་སྐལ་བ་ཆད་ཀྱི་དོགས་པ་དང་། ལྟ་བའི་མྱོང་བ་རྙེད་པའི་སྟེང་དུ་སེམས་གནས་བསྒྲུབས་ན། ཞི་ལྷག་ལྷན་
ཅིག་ཏུ་འགྲུབ་སྟེ། སློབ་མ་འཁྲིད་བླ་མྱོང་བ་རྙེད་བླ་བའི་གནད་ཡོད་པར་དགོངས་ནས་ཕྱག་ལེན་ལ་སྐབས་
འདིར་མི་མཛད་པ་ཡིན་པར་སྣང་ངོ༌། ། ད་ནི་དེ་ཐམས་ཅད་ཀྱི་ནང་ནས་ཆེས་མཆོག་ཏུ་གྱུར་པ་བསླབ་བྱ་ཀུན་གྱི་
གཙོ་བོ་ཡང་ཡིན། ཉམས་ལེན་ཀུན་གྱི་མཐར་ཐུག་ཀྱང་ཡིན། ཤེས་རབ་ཀྱི་ཕ་རོལ་ཏུ་ཕྱིན་པ་སྟོན་པར་བྱེད།
དེ་ལ་ཤེས་རབ་ནི་གསུམ་ཡོད་དེ། དོན་དམ་ཤེས་པའི་ཤེས་རབ་དང༌། ཀུན་རྫོབ་ཤེས་པའི་ཤེས་རབ་དང་།
གཞན་དོན་ཤེས་པའི་ཤེས་རབ་སྟེ་གསུམ་མོ། ། དང་པོ་ནི་གནས་ལུགས་སྟོང་ཉིད་རྟོགས་པའི་ཤེས་རབ་ཡིན།
གཉིས་པ་ནི། ཤེས་བྱ་ཐམས་ཅད་ཀྱི་ངོ་བོ་དབྱེ་བ་རྒྱུ་འབྲས་རྟེན་འབྲེལ་མ་ནོར་བར་ཤེས་པའི་ཤེས་རབ་ཡིན།
གསུམ་པ་ནི། བསྡུ་བའི་དངོས་པོ་བཞིའི་སྒོ་ནས་འགྲོ་དོན་ཤེས་པའི་ཤེས་རབ་སྟེ། དེ་ལ་ཟང་ཟིང་གི་སྦྱིན་པ་
བཏང་སྟེ། སྐྱེ་བོ་རྣམས་མགུ་ནས་ཆོས་ལ་འགོད་ཐུབ་པ་ཤེས། བསམ་པ་དང་མཐུན་པར་ཆོས་སྟོན་པའི་སྙན་
པར་སྨྲ་བ་ཤེས། དོན་སྤྱོད་པ་གཞན་ཕྱིན་དྲུག་ལ་འགོད་ཐབས་ཤེས། དོན་མཐུན་པ་རང་ཡང་ཕྱིན་དྲུག་ལས་མི་
འདའ་བར་སྤྱོད་ཤེས་པ་སྟེ། དེའི་ནང་གི་གཞན་ཕྱིན་དྲུག་ལ་འགོད་པ་ནི། གདུལ་བྱ་གང་ལ་འདུལ་གྱི་ཐབས་
ཤེས་པའི་སྒོ་ནས་ཡིན་ནོ། ། ཡང་ན་ཐོས་པ་དང་། བསམ་པ་དང་། སྒོམ་པའི་ཤེས་རབ་སྟེ། ཐོས་པས་གོ །
བསམ་པས་སྒྲོ་འདོགས་ཆོད། སྒོམ་པས་མངོན་སུམ་དུ་རྟོགས་པའི་ཤེས་རབ་སྟེ་གསུམ་པོ་འདི་རྣམས་བདག་གིས་
ཅི་ནས་ཀྱང་རྒྱུད་ལ་བསྐྱེད་པར་བྱའོ། ། འདི་ཤེར་ཕྱིན་གྱི་བསམ་པ་ལ་བསླབ་པ་ཡིན། དམིགས་སྐོར་ང་གཉིས་
པའོ། ། ད་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྦྱོར་བ་ལ་བསླབ་དགོས་ཏེ། དེ་ལ་གང་ཟག་གི་བདག་མེད་
བསྒོམ་པ། ཆོས་ཀྱི་བདག་མེད་བསྒོམ་པ། སྟོང་ཉིད་སྙིང་རྗེའི་སྙིང་པོ་ཅན་ལ་བསླབ་པ་སྟེ་གསུམ་མོ། ། དང་པོ་
ནི། སྔོན་འགྲོ་དང་རྗེས་སོགས་སྔར་བཤད་པ་ལྟར་ལས། དངོས་གཞིའི་སྐབས་འདིར་རྐང་པ་སྐྱིལ་ཀྲུང་ལག་པ་
མཉམ་གཞག་རྒལ་ཚིགས་བསྲང་། མགྲིན་པ་དགུག དཔུང་པ་ཕྱིར་བསྐྱེད། སོ་མཆུ་རང་སར་བཞག་ཅིང་ལྕེ་
རྩེ་རྐན་ལ་སྦྱར། མིག་སྣ་རྩེར་ལྟ། དེ་ནས་རླུང་སྣ་ནས་ལན་གསུམ་ཕྱི་ལ་སང་སང་བ་འབུད། དེ་རྗེས་དབུགས་
314

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
རང་སོར་བཞག ངེས་འབྱུང་སྐྱོ་ཤེས་དུང་ཙམ་དང༌། བྱམས་སྙིང་རྗེ་རྒྱུད་འགྱུར་ཙམ་བསྒོམ། དེ་ནས་རང་གི་
ལུས་ངས།་ཡིད་གསུམ་ལ་སེམས་གཏད། གཞིག་འགྲེལ་བཅུག འཁོར་བ་ཐོག་མ་མེད་པ་ནས་ང་བདག་ཏུ་
འཛིན་པ་གོམས་པས་བདག་ཡོད་ཡོད་ལྟར་སྣང་བ་མ་གཏོགས། ང་བདག་ཅེས་པ་གནས་ཚུལ་ལ་གྲུབ་པ་ཡེ་མེད་
པར་འདུག་སྙམ་དུ་བསམ། འདི་དམིགས་པའི་གཞི་ཡིན། དེ་ལ་ངའམ་བདག་ཅེས་བྱ་བ། གནས་ལུགས་ལ་
ཡོད་ན་དེ་གང་ཟག་གི་བདག་ཡིན་མོད། དེ་འདྲ་དངོས་པོ་ལ་ཡེ་མ་གྲུབ་པས་གང་ཟག་གི་བདག་དེ་འདྲ་ངོ་བོའི་
སྒོ་ནས་སྟོན་རྒྱུ་མེད། འོན་ཀྱང་མེད་པ་ལ་ཡོད་པར་འཛིན་པའི་བདག་འཛིན་གྱི་འཛིན་སྟངས་རློམ་ཚུལ་དང་
བསྟུན་ན་རྟག་པ་གཅིག་པུ་རང་དབང་ཅན་དུ་འཛིན་པ་ཡིན། དེ་ཡང་ན་ནིང་ངས་འདི་བྱས། ང་ད་གཟོད་འདི་
བྱེད་སྙམ་པ་། ན་ནིང་གི་ང་དེ་ད་ལྟའི་ང་འདི་ཡིན། འདི་ད་གཟོད་ཡང་འགྲོ་སྙམ་པ་དེ་ལ་རྟག་པར་འཛིན་པ་
ཟེར། ང་སྙམ་པ་ཤར་དུས་ཕྱི་ནང་གི་དངོས་པོ་གཞན་སུ་དང་ཡང་མ་འདྲེས་པའི་ཁོ་རང་གི་ངོ་བོ་ཚུགས་ཐུབ་ཅིག་
ཡོད་པའི་ཁུངས་སུ་སྣང་བ་དེ་གཅིག་པུར་འཛིན་པ་ཡིན། ཇི་ལྟར་རིགས་པའི་ལོངས་སྤྱོད་དམ། རྫས་སམ་
འཁོར་ལ་རང་ཉིད་བདག་པོའི་ཚུལ་དུ་ཡོད་པ་ལྟར་སྣང་བ་དེ་རང་དབང་ཅན་དུ་འཛིན་པ་ཞེས་བྱ་བ་ཡིན།
འཛིན་སྟངས་ཀྱིས་དེ་ལྟར་བཟུང་ཡང་དེ་ལྟ་བུར་མ་གྲུབ་སྟེ། གལ་ཏེ་བདག་དེ་རྟག་ན་ནི་བདག་དེ་ལན་ཅིག་བདེ་
བ་མྱོང་ན་རྟག་ཏུ་བདེ་དགོས་པ་དང་། ལན་ཅིག་སྡུག་བསྔལ་མྱོང་ན་རྟག་ཏུ་སྡུག་དགོས་པ་དང་། དུས་དང་པོ་
འཁོར་བར་བཅིངས་ན་ཕྱིས་གྲོལ་བའི་དུས་མི་སྲིད་པ་དང་། ཕྱིས་གྲོལ་བའི་གནས་སྐབས་སུ་ཡོད་ན། སྔོན་
འཁོར་བ་མ་མྱོང་བར་ཐལ་བ་ལས་བདེ་སྡུག་སྤེལ་མ་དང་། བཅིངས་གྲོལ་གྱི་གནས་སྐབས་སོ་སོར་འབྱུང་བས་
རྟག་པའི་བདག་མེད་པར་ཐག་ཆོད། གཅིག་པུ་ཡང་མི་འཐད་དེ་བདག་ཅེས་བྱ་བ། རང་གི་ལུས་སེམས་ཀྱི་ཕུང་
པོ་ལ་ཡོད་པ་ལྟར་སྣང་ན། མིག་ཀྱང་བདག་མ་ཡིན། རྣ་བ་དང་། སྣ་དང་། ལྕེ་དང་། ཡིད་ཀྱང་བདག་མ་
ཡིན། དེ་དག་རེ་རེ་བཞིན་བདག་ཡིན་ན་དུ་མར་འགྱུར། རེ་རེ་ནས་བདག་མ་ཡིན་ན་བདག་མ་རྙེད། གཞན་
ཡང་བདག་ཕུང་པོ་ཡིན་ན་བདག་མི་རྟག་པར་ཐལ། བདག་ཕུང་པོ་ལས་གཞན་ཡིན་ན་མིག་ཤེས་ཀྱིས་མཐོང་བ་
ལ་བདག་གིས་མཐོང་ལུས་ཀྱི་རེག་པ་ལ་བདག་གིས་རེག་ཅེས་པའི་འདུ་ཤེས་འབྱུང་བ་འགལ། དེའི་ཕྱིར་གཅིག་
པུའི་རང་བཞིན་ཅན་གྱི་ང་བདག་མ་གྲུབ། གཅིག་པུ་མ་གྲུབ་པས་རང་དབང་ཅན་མི་འགྲུབ། ཁྱད་པར་དུ་ཡང་
བྱ་བྱེད་ཐམས་ཅད་རྐྱེན་ལ་རག་ལས་པར་ མངོན་སུམ་དུ་མཐོང་པས། རང་དབང་ཅན་གྱི་བདག་མི་སྲིད།
གཞན་ཡང་ཕུང་པོའི་ཕྱི་རོལ་ན་ཡང་བདག་མ་གྲུབ། ཕུང་པོའི་ནང་ནའང་བདག་མི་གནས། ཕུང་པོ་རེ་རེའང་
བདག་མིན། ཕུང་པོ་བསལ་བའི་ཤུལ་ནའང་བདག་མེད། ཕུང་པོའི་སྤྱི་ལའང་བདག་མེད་ཏེ། རེ་རེ་ལས་
315

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཞོན་པའི་སྤྱི་མ་གྲུབ་པའི་ཕྱིར་རོ། ། དེས་ན་བདག་ཅེས་བྱ་བ་ནི་བློས་བཏགས་པ་ཙམ། འཁྲུལ་ལོ་ཙམ་ཕྱིན་ཅི་
ལོག་ཁོ་ན་ཡིན་གྱི། ངོ་བོས་གྲུབ་པ་ནི་འགའ་ཡང་མེད་དོ་སྙམ་དུ་བསྒོམ། དམིགས་སྐོར་ང་གསུམ་པའོ། ། གང་
ཟག་གི་བདག་མེད་སྒོམ་པ་འདི་ལ་བློའི་འཁོབས་དང་བསྟུན་པའི་དམིགས་སྐོར་དུམ་བུ་འགའ་ཤས་སུ་བཅད་ཀྱང་
རུང་བ་ལགས། ད་ནི་ཆོས་ཀྱི་བདག་མེད་སྟོན་ཏེ་ཆོས་ཞེས་པ་ཕུང་ཁམས་སྐྱེ་མཆེད་ལ་ཟེར། དེ་རྣམས་ལ་བློས་
བཏགས་པ་ཙམ་མ་ཡིན་པར་རང་ཚུགས་ཐུབ་པའི་དངོས་པོ་ཅིག་ཡོད་སྲིད་ན། དེ་ཆོས་ཀྱི་བདག་ཡིན་མོད་ཀྱང་།
དེ་འདྲ་ཡེ་མི་སྲིད་པས་ཆོས་ཐམས་ཅད་ཆོས་ཀྱི་བདག་མེད་པ་ཡིན་ནོ། ། དེ་ལྟར་ཡིན་ཡང་འཁོར་བ་ཐོག་མ་མེད་
པ་ནས་ཕུང་ཁམས་སྐྱེ་མཆེད་རྣམས་རང་ཚུགས་སུ་གྲུབ་པར་འཛིན་པའི་རྣམ་རྟོག་འདི་སྦྱང་བའི་ཕྱིར་ཆོས་ཀྱི་
བདག་མེད་བསྒོམ་དགོས་པ་ཡིན་ནོ། ། དེ་ལ་དང་པོར་རང་རྒྱུད་ཀྱི་ཕུང་པོ་རང་བཞིན་མེད་པར་བསྒོམ་དགོས།
དེའི་ཡང་ཐོག་མ་རང་རྒྱུད་ཀྱིས་བསྡུས་པའི་གཟུགས་ཕུང་ལུས་ཀྱི་ཆོས་ལ་ལྟས་ན། དངོས་པོ་སྣ་ཚོགས་ཚོགས་པ་
ལྟར་སྣང་བ་གཅིག་ལ་ལུས་ཞེས་སྤྱི་མིང་ཅིག་ཏུ་བཏགས་ནས། མིང་དང་མཚུངས་པའི་དངོས་པོ་ཞིག་ཡོད་དོ་
སྙམ། བློ་ཕྱིན་ཅི་ལོག་གིས་བཟུང་བ་མ་གཏོགས། དེ་ལྟར་མ་གྲུབ་སྟེ། དང་པོར་ལུས་འདི་ལ་མིག་དང་། རྣ་བ་
དང༌། སྣ་དང་། ལྕེ་དང་། ལུས་ཀྱི་དབང་པོ་རྣམས་ཀྱང་ཐ་དད། དབང་པོ་རྣམས་དང་མི་གཅིག་པའི་དབང་
རྟེན་ཁོག་པ་ཡང་སོ་སོར་འདུག མགོ་བོ་དང་། མགྲིན་པ་དང༌། བྲང་དང༌། རྒྱབ་དང་། སྐེད་པ་དང་། ཕོ་
བ་དང་། ལྟོ་བ་དང་། ཕྲག་པ་གཉིས་དང་། དཔུང་བ་གཉིས་དང་། བར་ལྷུ་གཉིས་དང་། ལག་ངར་གཉིས་
དང་། ལག་མགོ་གཉིས་དང་། དཔྱི་གཉིས་དང་། བྱིན་པ་གཉིས་དང་། རྐང་མགོ་གཉིས་དང༌། དོན་ལྔ་
སྣོད་དྲུག་སོགས་ནང་ཁྲོལ་རྣམས་དང་། བུ་ག་དགུ་ལ་སོགས་པ་སྣ་ཚོགས་པ་འདུས་པའི་ཕུང་པོ་ཡིན་སྙམ་དུ་
བསམ། དེས་ན་ལུས་ཞེས་བྱ་བ་བློས་བཏགས་པ་མ་གཏོགས་བདེན་པར་མི་འདུག དེ་རྣམས་རེ་རེ་ནས་ལུས་
ཡིན་ན་ལུས་མང་པོ་ཅན་དུ་འགྱུར། རེ་རེ་ནས་མིན་ན་ནི་ལུས་མ་རྙེད། ཚོགས་པ་ཙམ་ཡིན་ནོ་སྙམ་ན། རེ་རེ་
ལས་གཞན་པའི་ཚོགས་པ་མེད་པའི་ཕྱིར། བློས་བཏགས་པ་ཙམ་མ་གཏོགས་མེད་པར་སོང་ངོ༌། ། དམིགས་
སྐོར་ང་བཞི་བའོ། ། ཡང་གཟུགས་ཀྱི་ཕུང་པོས་བསྡུས་པའི་ལུས་འདི་བདེན་པར་མ་གྲུབ་སྟེ། རྐང་ལག་བཞི་
སྟོད་སྨད་མགོ་བྲང་ཞོལ་ནང་ཁྲོལ་ཏེ་གཟུགས་དགུར་འགྲོ། གཟུགས་རེ་རེ་ནས་གྲུབ་བམ་ན་མ་གྲུབ་སྟེ། རེ་རེ་
བཞིན་ལྷུ་གསུམ་གསུམ་ལ་སོགས་པར་འགྲོ། ལྟུ་རེ་རེ་ནས་བདེན་ནམ་སྙམ་ན་མི་བདེན་ཏེ། སོར་ཚིགས་ཙམ་དུ་
མར་འགྲོ། སོར་ཚད་རེ་རེ་ནས་གྲུབ་བམ་སྙམ་ན་མ་གྲུབ་སྟེ། རེ་རེ་ནས་ཙམ་བདུན་བདུན་དུ་འགྲོ། དེ་རེ་རེ་
ནས་ཀྱང་མི་བདེན་ཏེ། ཤིག་གི་ཚད་ཙམ་བདུན་བདུན་མཐར་སྲོ་མ་དང་། ཉི་ཟེར་རྡུལ་དང་། གླང་རྡུལ་དང་།
316

༄༅། ། རྒྱུལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
ལུག་རྡུལ་དང་། རི་བོང་རྡུལ་དང་། ཆུ་རྡུལ་དང་། ལྕགས་རྡུལ་གྱི་བར་དུ་སྔ་མ་སྔ་མའི་དཀྱུས་ཀྱི་ཚད་བདུན་
བདུན་དུ་བཏུབས་པས་ཕྱི་མ་ཕྱི་མའི་ཚད་དུ་འགྱུར། ལྕགས་རྡུལ་རེ་རེ་ནས་བདེན་ནམ་སྙམ་ན་མི་བདེན་ཏེ།
ལྕགས་རྡུལ་གྱི་དཀྱུས་ཀྱི་ཚད་ལ་རྡུལ་ཕྲན་བདུན་ཡོད། དེར་ཡང་མ་གྲུབ་སྟེ་རྡུལ་ཕྲན་རེ་རེ་ལ་རྡུལ་ཕྲ་རབ་བདུན་
ཡོད་དོ། ། བདུན་འགྱུར་འདི་རྣམས་ལ་དཀྱུས་ཞིང་རྒྱུ་དཔངས་ཐམས་ཅད་བསྡོམས་ན། སྔ་མ་སྔ་མ་གསིལ་
བས་ཕྱི་མ་ཕྱི་མ་སུམ་བརྒྱ་བཞི་བཅུ་ཞེ་གསུམ་རེ་ཡོད། དཀྱུས་ལ་བདུན་ཡོད་པ་ཞིང་ལའང་དེ་ཙམ་ཡིན་པས་བཞི་
བཅུ་ཞེ་དགུར་འགྱུར་ལ། དེ་ཙམ་པ་དཔངས་སུ་ཡང་བདུན་ཡོད་པས་སོ། ། དམིགས་སྐོར་ང་ལྔ་བའོ། ། རྡུལ་
ཕྲརབ་རེ་རེ་བཞིན་བདེན་པར་གྲུབ་བམ་སྙམ་ན་མ་གྲུབ་སྟེ། རེ་རེ་བཞིན་ཕྱོགས་རེ་དང་། སྟེང་འོག་ཏུ་ལྟ་བའི་
ཆ་རེ་སྟེ་དྲུག་དུ་སྣང་ལ། དབུས་ཀྱི་ཆ་གཅིག་ཀྱང་ཡོད་དགོས་ཏེ། དེ་མེད་ན་ཤར་ནུབ་སོགས་ལ་ལྟ་བ་རྩོམ་མི་
ཐུབ་པས་སོ། ། དེ་ལྟར་ཆ་བདུན་པོ་རེ་རེ་ལ་ཡང་དེ་བཞིན་དུ་ཕྱེ་བས་དེ་ཡང་མ་གྲུབ། དེ་ལྟར་ཐུག་མེད་དུ་མྱོང་
བ་མཐའ་མེད་དེ། ལུས་ཞེས་བྱ་བ་བློས་བཏགས་པ་ཙམ་མ་གཏོགས། གནས་ཚུལ་ལ་མ་གྲུབ་པ་ཁོ་ནའོ། ། དེས་
ན་སྣང་བ་ཙམ་མ་འགགས་པ་སྒྱུ་མ་ལྟ་བུ་ལ། རང་བཞིན་གདོང་ནས་གང་དུའང་མ་གྲུབ་སྟེ། དངོས་པོ་འདི་
རྣམས་དེ་ལྟར་ན་གཅིག་ཏུ་མ་གྲུབ། དེ་མ་གྲུབ་པས་དུ་མར་ཡང་མི་འགྲུབ་སྟེ། གཅིག་གཅིག་པོར་གྲུབ་པ་མང་
པོར་བསགས་པ་ལས་དུ་མ་སྒྲུབ་དགོས་པའི་ཕྱིར་རོ། ། དམིགས་སྐོར་ང་དྲུག་པའོ། ། འོ་ན་གཟུགས་ཕུང་མི་
བདེན་ཡང་སེམས་སུ་བདེན་པ་ཡིན་སྙམ་ན། སེམས་ལ་དབྱེ་ནའང་། གཟུགས་མཐོང་བ་དང་སྒྲ་ཚོར་བ་ལ་
སོགས་པ་གཙོ་བོ་རྣམ་པར་ཤེས་པ། རྣམ་ཤེས་ཚོགས་བརྒྱད་སོ་སོར་འདུག་སྟེ། རྣམ་ཤེས་ཀྱི་ཕུང་པོ་ཡང་དུ་མར་
ཞིག་སྟེ་ཐལ། བདེ་སྡུག་བཏང་སྙོམས་མྱོང་བ་སོགས་ཚོར་བར་འདུག་སྟེ། ཚོར་བ་ཡང་གཅིག་ཏུ་མ་གྲུབ། མཐོ་
དམན་བཟང་ངན་མིང་དོན་སྣ་ཚོགས་འཛིན་པ་སོགས་འདུ་ཤེས་སུ་འདུག་སྟེ། དེ་ལའང་གཅིག་ཏུ་ངོས་བཟུང་
མ་བྱུང་། ལྷག་མ་འདོད་ཆགས་ཞེ་སྡང་དད་པ་ལ་སོགས་པ་རྣམ་རྟོག་མི་འདྲ་བ་ཅི་སྙེད་ཅིག་ལ་བློས་བསྡོམས་ནས་
འདུ་བྱེད་ཅེས་བཏགས་པར་ཟད་ཀྱི། སེམས་ཞེས་བྱ་བ་ཡང་གཅིག་ཏུ་མ་གྲུབ། གཅིག་མ་གྲུབ་པས་དུ་མར་ཡང་
མ་གྲུབ་པོ་ཞེས་བསྒོམ་སྟེ། དམིགས་སྐོར་ང་བདུན་པའོ། ། ད་ཤེས་པའི་རྣམ་གྲངས་དེ་ཐམས་ཅད་ཀྱང་རིག་
རིག་ཏུར་ཏུར་པོ་འདིའི་རྣམ་འགྱུར་མ་གཏོགས་ཚུགས་ཐུབ་ཏུ་མི་འདུག དཔེར་ན་ཆུ་ལ་རི་བྲག་གི་གཟུགས་
བརྙན་ཤར་བ་དང་འདྲ། རིག་རག་པོ་འདི་ལ་བལྟས་ན། འདས་པའི་སེམས་ནི་འགགས་ནས་མེད། མ་འོངས་
པའི་སེམས་ནི་མ་སྐྱེས་ནས་མེད། ད་ལྟའི་རིག་པ་སྐད་ཅིག་མ་བྱས་ཀྱང་རང་ངོས་ནས་བདེན་པར་གྲུབ་ལ་མེད་ཏེ།
ག་གཅིག་པོ་དེ་ལའང་སྔ་མ་དང་འབྲེལ་བ་སྐྱེ་བའི་ཆ་གཅིག་དང་ཕྱི་མ་དང་འབྲེལ་བ་འགགས་པའི་ཆ་གཅིག་དང་།
317

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དབུས་ན་གནས་པའི་ཆ་གཅིག་སྟེ་སིལ་བུར་འགྲོ། དེའི་དབུས་ཀྱི་ཆ་ལ་བལྟས་ན་ཆགས་གསུམ་སོགས་ཐུག་མེད་
དུ་དཔྱད་ན་མཐའ་མེད་དུ་སོང་ནས་གང་ཡང་གཅིག་པུའི་ངོ་བོ་མ་གྲུབ་པ་དེ་གདའ། གཅིག་མ་གྲུབ་པས་དུ་མ་མི་
འགྲུབ་པ་སོགས་གོང་བཞིན། དམིགས་སྐོར་ང་བརྒྱད་པའོ། ། དེས་རང་རྒྱུད་ཀྱི་ཕུང་པོ་བདེན་མེད་དུ་གཏན་
ལ་ཕབ་ཟིན། ད་ནི་རང་གི་ལུས་སེམས་ཀྱིས་བསྡུས་པའི་ཕུང་པོ་ལྔ་བོ་བདེན་མེད་དུ་གཏན་ལ་ཕབ་ཟིན་པ་དེ་
བཞིན་དུ། སེམས་ཅན་ཐམས་ཅད་ཀྱི་ལུས་སེམས་ཕུང་པོ་ལྔ་ཡང་དེ་དང་འདྲ། ཁྱད་པར་དུ་དགྲ་སྡང་པའམ།
གཉེན་ལ་བྱམས་པ་ལ་བུ་ཉོན་མོངས་དྲག་ཏུ་སྐྱེ་བའི་ཡུལ་གཅིག་ལ་ཆེད་གཏད་དུ་དམིགས་ནས། རང་གི་ལུས་ལ་
དཔྱད་པ་བཞིན་དེའི་ལུས་ལ་ཡང་དཔྱད། རང་གི་སེམས་མིང་བཞིའི་ཕུང་པོ་ལ་དཔྱད་པ་བཞིན་དུ། དེའི་
སེམས་ལ་ཡང་དཔྱད་དེ་དེས་ན་སྐྱེ་བོ་ཆེ་གེ་མོ་དང་། ག་གེ་མོ་ཞེས་བྱ་བ་འདི་ཀུན་ཡང་བློས་བཏགས་ནས་སེམས་
ཅན་དེ་དང་དེའོ་ཞེས་ཕྱིན་ཅི་ལོག་ཏུ་བཏགས་པར་ཟད་ཀྱི་དེས་པར་ན་གང་དུ་ཡང་མ་གྲུབ་པས་སྒྱུ་མ་ལྟ་བུའོ་ཞེས་
སྦྱངས་ནས། དེས་ཐམས་ཅད་ལ་རིགས་བགྲེས་ཏེ་བསྒོམ་དགོས་སོ། ། འདི་བཅུད་ཀྱི་སེམས་ཅན་ཐམས་ཅད་
སྟོན་པར་བསྒོམ་པ་ཞེས་བྱ་སྟེ། དམིགས་སྐོར་ང་དགུ་བའོ། ། ཡང་བཅུད་ཀྱི་སེམས་ཅན་དུ་མ་ཟད། ཕྱི་སྣོད་ཀྱི་
འཇིག་རྟེན་ཡང་མི་བདེན་ཏེ། སྟོང་གསུམ་བཤིག་པས་སྟོང་བར་མ་དང་། དེ་བཞིན་དུ་སྟོང་སྤྱི་ཕུད་དང་།
གླིང་བཞི་བ་དང་། འཛམ་བུ་གླིང་ལྟ་བུ་དང་། རྒྱལ་ཁམས་གཅིག་དང་དཔག་ཚད་ཙམ་དང་རྒྱང་གྲགས་ཙམ་
དང༌། འདོམ་གང་ཙམ་དང་། ཁྲུ་གྲུ་བཞི་བ་དང་། སོར་གཅིག་ཙམ་དང་། ནས་ཙམ་ནས་རྡུལ་ཕྲ་རབ་ཀྱི་
བར་དུ་བཤིག་ན་སྔ་མ་སྔ་མ་མ་གྲུབ་ཅིང་རྡུལ་ཕྲན་ཡང་སྔོན་བཞིན་དུ་བཤིག་པས་མཐར་གང་ཡང་མ་གྲུབ།
གཅིག་ཏུ་མ་གྲུབ་པས་དུ་མ་མི་འགྲུབ་པ་སོགས་གོང་བཞིན་ཏེ། མདོར་ན་འདི་དང་འདི་ལྟ་བུའོ། ། འདི་ནི་ཁང་
ཁྱིམ་མོ། འདི་ནི་ཞིང་ངོ༌། ། འདི་ནི་འབྲུའོ། ། འདི་ནི་ནོར་རྫས་སོ། ། འདི་ནི་ལོ་ཐོག་གོ ། དེ་བཞིན་དུ་
རི་དང་ཐང་དང་ཆུ་དང་རྒྱལ་ཁམས་ལ་སོགས་པར་འཛིན་པ་དག་ཀྱང་བདེན་དངོས་སུ་མ་གྲུབ་པའི་ཚོགས་པར་
སྣང་བ་ཙམ་བློས་མིང་འདོགས་ཐ་དད་བཏགས་ནས་བདེན་དངོས་སུ་འཛིན་པ་ཙམ་དུ་ཟད་ཀྱི། དོན་དུ་ནི་ཅུང་
ཟད་ཙམ་ཡང་གྲུབ་པ་མེད་དོ་སྙམ་དུ་འདུན་པ་སྦྱངས། སྣོད་ཀྱི་འཇིག་རྟེན་སྟོང་པར་བསྒོམ་པ་སྟེ། དམིགས་
སྐོར་དྲུག་ཅུ་བའོ། ། ཡང་རང་གཞན་སྣོད་བཅུད་མཐོང་ཐོས་གཟུགས་ཅན་ཐོགས་བཅས་ཐམས་ཅད་ནི། ས་ཆུ་
མེ་རླུང་ནམ་མཁའ་སྟེ་ཁམས་ལྔས་བསྡུས། རིག་ཙམ་འགྱོ་བ་ཐམས་ཅད་ནི་རྣམ་པར་ཤེས་པས་བསྡུས། དེ་ལ་
འབྱུང་བ་བཞི་པོ་ནི། ཕྲ་མོར་ན་རང་ཚུགས་མ་ཐུབ་སྟེ་འདྲེས་ཤིང་གནས། སའི་རྡུལ་ཕྲན་ཡང་མ་གྲུབ་སྟེ་འབྱུང་
བ་གཞན་དང་འདྲེས་པའི་ཕྱིར་དང་། ཕན་ཚུན་གཅིག་ལ་གཅིག་བརྟེན་ཏེ་གནས་པ་མ་གཏོགས་རང་ཚུགས་
318

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
ཐུབ་པར་སྡོད་པའི་སྐབས་གང་ཡང་མི་སྣང་བའི་ཕྱིར་རོ། ། ནམ་མཁའ་ཞེས་བྱ་བ་ནི་གཟུགས་ཅན་དེ་རྣམས་
མེད་པའི་ཤུལ་ལ་བློས་བཏགས་པ་མ་གཏོགས་བྱ་བྱེད་མེད་ཅིང་། བདེན་དངོས་མེད་ལ། རྣམ་པར་ཤེས་པ་ཡང་
རྐྱེན་གློ་བུར་བའི་སྣང་ཆ་ཙམ་མ་གཏོགས་ངོས་བཟུང་དུ་མེད་པས་རང་གཞན་སྣོད་བཅུད་ཐམས་ཅད་གནས་ཚུལ་
ལ་ཡེ་མ་གྲུབ་ལ། རེ་ཞིག་འཁྲུལ་བ་ཅན་གྱི་བློ་ལ་སྣང་ཆ་མ་འགགས་ཀྱང་རང་བཞིན་མེད་པས་སྒྱུ་མ་ལྟ་བུའོ་སྙམ་
དུ་བསྒོམ། སྣོད་བཅུད་ཐམས་ཅད་སྟོང་བར་བསྒོམ་པ་སྟེ། དམིགས་སྐོར་དྲུག་ཅུ་རེ་གཅིག་པའོ། ། གཞན་
ཡང་དངོས་མེད་ཅེས་བྱ་བ་ནི་དངོས་པོ་ལ་བརྟེན་ནས་བློས་བཞག་པ་ཙམ་ཡིན་གྱི་དོན་དམ་པར་ལྟ་ཅི་སྨོས། ཀུན་
རྫོབ་བླང་དོར་གྱི་ཡུལ་དུ་ཡང་མ་གྲུབ་སྟེ་གང་ཡང་ཡོད་པ་མ་ཡིན་ལ། གོང་དུ་སྣང་གྲགས་ཀྱི་ཆོས་འདི་དག་ཐམས་
ཅད་ཡེ་ནས་མ་གྲུབ་པོ་ཞེས་བསམ་མོད། གདོད་ནས་རྩ་བ་དང་བྲལ་བ་ལ་སྟོང་པའི་ཆོས་ཞེས་བྱ་བ་ཡང་མེད་ཏེ།
མོ་གཤམ་གྱི་བུ་དང་པོ་ནས་བྱུང་བ་མི་སྲིད་པས་མོ་གཤམ་གྱི་བུ་མེད་ཅེས་པའང་མི་སྲིད་ཏེ། དེ་འདྲ་བའི་སྟོང་བ་
ཡང་མི་སྟོང་བ་ལ་ལྟོས་ཏེ་བློས་བཞག་པ་ཡིན་པའི་ཕྱིར་ཡོད་མེད་ཡིན་མིན་སོགས་ཅིར་ཡང་མ་གྲུབ་པ་ལ་བློས་གང་
དུའང་མི་འཛིན་པར་གསལ་ལ་རྟོག་མེད་ཀྱི་ངང་དུ་ལྷན་ནེ་འཇོག ཡང་རྟོག་པ་སྐྱེས་བྱུང་ན། དེའི་ངོ་བོ་ལ་
བལྟས་ཏེ་ངོས་བཟུང་དང་བྲལ་བ་དེ་ཀ་བསྒོམ། དམིགས་པ་སྔ་མ་དང་འདི་གཉིས་སྦྲེལ་ནས་གསལ་ལ་ཡུན་ཐུང་
བ་ཡང་ཡང་བསྒོམ་པ་གནད་དུ་ཆེ། མཐར་ཐུག་སྤྲོས་བྲལ་བསྒོམ་པའི་དམིགས་པ་སྟེ། དམིགས་སྐོར་རེ་གཉིས་
པའོ། ། དེ་ནས་དེ་ཐམས་ཅད་བསྡོམས་ནས་བསྒོམ་སྟེ། སྔར་གྱི་གོ་བ་རྣམས་ཡུད་ཅིག་དྲན་པར་བྱས་ནས།
རང་གཞན་སྣོད་བཅུད་འདི་དག་ཐམས་ཅད་ལ་དང་བདག་ཅེས་བྱ་བ་ཡང་མ་གྲུབ། བྱེད་པ་བོ་གང་ཡང་མེད་ཏེ།
རྟེན་འབྲེལ་ཚོགས་པ་ཙམ་ལས་སྣང་བ་ཡིན། འདི་ཐམས་ཅད་གཅིག་དང་དུ་མ་གང་ཡང་མ་གྲུབ་པས་འཁྲུལ་
ངོར་སྣང་ཙམ་མ་གཏོགས། གནས་ལུགས་ལ་ཅི་ཡང་མ་གྲུབ་ཅིང་། ལེགས་པར་བརྟགས་ན་མ་གྲུབ་པ་དང་མེད་
པ་ཞེས་བྱ་བ་ཡང་བློས་ཡོད་པའི་མཚན་ཉིད་གཅིག་གསར་དུ་བཅོས་ནས་དེ་དང་འགལ་བར་སྣང་བ་ལ་མེད་པ་
དང་མ་གྲུབ་པའི་ཐ་སྙད་བཏགས་པ་ཙམ་དུ་ཟད་དོ། ། དེ་ལྟར་ཕན་ཚུན་བརྟགས་པས་དམིགས་གཏད་ཡལ་བ་
དེ་ལ་ཅིར་ཡང་མི་བསམ་པར་མཉམ་པར་བཞག་ཅིང༌། སྔར་གྱི་དམིགས་གཏད་སངས་པའི་ངོས་བཟུང་ཐམས་
ཅད་དང་བྲལ་བའི་རྣམ་ཆ་དེ་མ་ཡལ་བར་དུ་མི་རྟོག་པ་དེ་ལ་བཞག ཡང་དེ་ཡལ་སོང་ན་སྟོང་ཉིད་ཀྱི་རྣམ་པ་
ནུབ་པའི་མི་རྟོག་པ་ཙམ་ལ་མི་འཇུག་སྟེ། སྔར་གྱི་དེ་བསྐྱར་ཀྱིན་བསྒོམ་དགོས་པས་ཡལ་གྱི་ས་མཚམས་ཤེས་པ་
གལ་ཆེ་གསུངས། ཐོག་མའི་སྐབས་སུ་སྟོང་བའི་རྣམ་པ་ཡུན་རིང་མི་སྡོད་པ་འདྲ་བ་ཞིག་ཡོད་ཀྱང་ཉམས་མྱོང་གི་
སྣེ་ཞིག་རྙེད་པའི་མཚམས་ནས་ཇེ་རིང་ཇེ་རིང་ལ་འགྲོ། འདིར་ཀ་དམིགས་པ་ལ་སེམས་གཏད་པའི་འཇོག་པ་
319

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་། དེའི་རྒྱུན་བསྲིང་བ་ཉེ་བར་འཇོག་པ་ཡིན། རྣམ་རྟོག་བྱུང་ཚད་འཕྲོ་གཅོད་པ་དེ་བསླན་ཏེ་འཇོག་པ་ཡིན།
དེ་ནས་ཡུན་ཇེ་རིང་ཇེ་རིང་ལ་འགྲོ་བ་དེ་ཉེ་བར་འཇོག་པ་ཡིན། དེ་ནས་ཏིང་ངེ་འཛིན་གྱི་ཡོན་ཏན་དྲན་ནས་
དགའ་བ་བསྒོམས་པས་ལྷག་པར་བསྒོམ་པ་ལ་སྤྲོ་བ་འབྱུང་སྟེ། འདུལ་བར་བྱེད་པ་ཡིན། རེས་འགའ་རྣམ་
གཡེང་ལ་སོགས་པའི་ཉེས་དམིགས་དྲན་པས་རྣམ་གཡེང་སོགས་རང་འགགས་ལ་འགྲོ་སྟེ། ཞི་བར་བྱེད་པ་ཡིན།
དེ་གཉིས་སྤྲོ་བ་བསྐྱེད་པ་དང་སྐྱོ་ཤས་བསྐྱེད་པའི་རྣམ་གྲངས་ཡིན། རེ་དོགས་དང་ཆགས་སྡང་གི་རྣམ་རྟོག་གང་
བྱུང་བ་ཐམས་ཅད་གང་སྐྱེས་ཀྱི་ངོ་བོ་ལ་ཆེར་རེ་བལྟས་པས། སྔར་ཤེས་པ་བདེན་མེད་དུ་བསྒོམས་པ་དེས་རྒྱས་
ཐེབས་ནས། རང་བབས་སུ་ཞི་བ་ནི་ཉེ་བར་ཞི་བ་ཡིན། རེ་ཞིག་བར་ལ་རྒྱུད་ལང་ཤོར་ཅན་དེ་ཐབས་དེ་དག་
གིས་ཡང་ཡང་འཚོ་དགོས་ ཤིང་། དེ་ནས་ཇི་ཞིག་ལྟར་ན་ སེམས་ བསྒྲིམས་ན་བྱིང་ རྒོད་ཀྱི་སྐྱོན་ མེད་ ཅིང་།
དམིགས་ཡུལ་ སྟོང་བའི་རྣམ་ པ་ དེ་ལ་སེམས་ཡུན་རིང་དུ་གནས་པར་འབྱུང་། དེ་ སྐབས་ བསྒྲིམ་དགོས་ཏེ།
སེམས་ཀྱི་རྒྱུད་གཅིག་ཏུ་བྱེད་བྱ་བ་དེ་ཡིན། མཐར་སྔར་གྱི་ལྟ་བའི་ཉམས་མྱོང་དྲན་ཙམ་བྱས་ནས་བཞག་པ་ཁོ་
ནས་སྟོང་བའི་རྣམ་པ་ཅན་དེ་ཡུན་རིང་དུ་གནས་པ་འབྱུང་སྟེ། དེའི་ཚེ་རྩོལ་བ་གློད་དེ་རང་བབས་སུ་འཇོག་
དགོས་པས་མཉམ་པར་བཞག་པ་ཞེས་བྱ་བ་གྲུབ་པ་ཡིན་ནོ། ། སྒོམ་སྐྱོང་ཚུལ་འདི། ཆོས་མངོན་པ་ལས། ལྷག་
མཐོང་སྔོན་དུ་སོང་བའི་ཞི་གནས་སྒོམ་ཚུལ་གཅིག་ཀྱང་ཡོད་པ་དེའི་ལུགས་ཡིན། འདི་ཀ་མ་ལ་ཤཱི་ལའི་སྒོམ་རིམ་
ལ་སོགས་པའི་ལུགས་དང་མཚུངས་པར་དཔྱད་པ་སྔོན་སོང་གི་མི་རྟོག་པ་སྒོམ་ཚུལ་ཡིན། བཤེས་གཉེན་པོ་ཏོ་བ་
ཆེན་པོའི་བེའུ་བུམ་ལས། དཔལ་ལྡན་ཨ་ཏི་ཤའི་ལུགས་ལ་དཔྱད་པ་སྔོན་སོང་ཁོ་ན་དགོས་པར་གསུངས། འོན་
ཀྱང་ཨ་ཏི་ཤའི་བློ་སྦྱོང་གི་གདམས་ངག་འགའ་རེ་སོགས་མདོ་ལུགས་དང་། ཕྱག་ཆེན་སོགས་སྔགས་ཀྱི་གདམས་
ངག་མང་པོ་ལ་དཔྱད་པ་སྤངས་པའི་གདམས་ངག་ཀྱང་ཤིན་ཏུ་མང་མོད་རེ་ཞིག་བསྟན་རིམ་གྱི་མན་ངག་སྟོན་
པའི་སྐབས་འདིར། བཤེས་གཉེན་ཆེན་པོ་པོ་ཏོ་བས་གསུངས་པ་ལྟར་བྱེད་དགོས་སོ། ། དམིགས་སྐོར་རེ་གསུམ་
མོ། ། ལྟ་བ་སྐྱོང་ལུགས་འདིའི་རིགས་ལ་སེམས་གནས་པ་ནམ་གྲུབ་པ་ན་ལྷག་མཐོང་ཡང་གྲུབ་སྟེ། ཐོག་མ་ཉིད་
ནས་ཞི་ལྷག་ཟུང་དུ་འཇུག་པ་ཉིད་ཡོང་བར་བཞེད་དོ། ། གསུམ་པ་སྟོང་ཉིད་སྙིང་རྗེའི་སྙིང་པོ་ཅན་ནི། དེ་ལ་
སྟོང་རྐྱང་གི་ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲུབ་པར་མི་འགྲོ་བས་སྟོང་ཉིད་སྙིང་རྗེ་ཟུང་འཇུག་ཅིག་དགོས་པ་
ཡིན། དེ་ལྟར་ན་དོན་དམ་པར་སྣང་ཞིང་སྲིད་པས་བསྡུས་པའི་ཆོས་གང་ཡང་མ་གྲུབ་པར་འདུག དཔེ་ནམ་
མཁའ་དང་འདྲ། དེ་ལྟར་མ་གྲུབ་པ་ལ་མ་གྲུབ་པར་མངོན་སུམ་དུ་རྟོགས་ན། སྡུག་བསྔལ་མྱོང་བ་བོའི་སེམས་
ཅན་ཡང་མེད། མྱོང་རྒྱུའི་སྡུག་བསྔལ་ཡང་མེད། མྱོང་ཚུལ་ལས་ཉོན་སྡུག་བསྔལ་གསུམ་ཕན་ཚུན་གཅིག་ནས་
320

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
གཅིག་ཏུ་འཁོར་འགྲོ་རྒྱུ་ཡང་གདོད་ནས་མ་གྲུབ་པར་འདུག་མོད། དེ་ལྟར་མ་རྟོགས་ཙ་ན། སྡུག་བསྔལ་མྱོང་བ་
བོའི་སེམས་ཅན་གྱི་སྣང་བ་ཡང་ཤར། མྱོང་བྱ་སྡུག་བསྔལ་གྱི་སྣང་བ་ཡང་ཤར། མྱོང་ཚུལ་དང་འཁོར་ཚུལ་ཡང་
ཤར། དེ་ཐམས་ཅད་མེད་བཞིན་དུ་སྣང་བ་ཡིན་ཀྱང་སྒྱུ་མས་བསླུས་པའི་སེམས་ཅན་ལྟར་སྡུག་བསྔལ་སྣ་ཚོགས་
མྱོང་བ་སྙིང་རེ་རྗེ། འདི་རྣམས་འཁྲུལ་བ་སངས་ཏེ། གནས་ལུགས་རྟོགས་པའི་སངས་རྒྱས་ལ་འགོད་པར་བྱ།
དོན་དམ་པར་བདག་ཀྱང་མ་གྲུབ། སེམས་ཅན་དེ་རྣམས་ཀྱང་མ་གྲུབ། འཁྲུལ་བ་ཡང་མ་གྲུབ། འཁྲུལ་བ་སེལ་
བར་བྱེད་པའི་ལམ་ཡང་མ་གྲུབ་མོད་ཀྱི། ཀུན་རྫོབ་འཁྲུལ་བའི་སྣང་བ་ཙམ་དུ་སྡུག་བསྔལ་དང་སྒྲིབ་པ་ཡོད་པར་
སྣང་བ་བཞིན་དུ། ལམ་ཡང་ཡོད་པར་སྣང་། ལམ་བསྒོམས་པས་འཁྲུལ་བ་སངས་ཏེ། གནས་ལུགས་ལ་ངང་
གིས་གནས་པའི་སངས་རྒྱས་སུ་འགྱུར་བའང་ཡིན་པ་ལ། སྒྱུ་མ་ལྟ་བུའི་བདག་གིས་སྒྱུ་མ་ལྟ་བུའི་སེམས་ཅན་
རྣམས་ལ། སྒྱུ་མ་ལྟ་བུའི་ལམ་མམ་ཆོས་བསྟན་པས་སྒྱུ་མ་ལྟ་བུའི་སྡུག་བསྔལ་གྱིས་ཤ་ཐང་ཆད་པ་འདི་དབྱིངས་སུ་
གྲོལ་བར་བྱའོ། ། སྡུག་བསྔལ་མྱོང་བྱ་མྱོང་བྱེད་ཐམས་ཅད་བདེན་པར་མ་གྲུབ་ལ། སྣང་གྲགས་ཀྱི་ཆོས་གང་
ཡང་བདེན་པར་གྲུབ་པ་མི་སྲིད་མོད་ཀྱི། རྟག་པ་མཐར་བཟུང་སྟེ། ཅི་སྟེ་བདེན་གྲུབ་ཀྱི་སྡུག་བསྔལ་ཞིག་སྲིད་དུ་
ཆུག་ཀྱང་། བདེན་མེད་ཀྱི་སྡུག་བསྔལ་མྱོང་བ་འདི་ལས་ལྷག་པོའི་སྡུག་བསྔལ་མྱོང་རྒྱུ་མེད། འདི་མེད་པར་
རྟོགས་ན་རང་གྲོལ་དུ་འདུག་པ་ལ་དེ་ལྟར་མ་རྟོགས་པ་སྙིང་རེ་རྗེ། ཞེས་ཡང་ཡང་བསམ་ཞིང་བསྒོམ། དམིགས་
སྐོར་དྲུག་ཅུ་རེ་བཞི་བའོ། ། ད་ནི་དེའི་བོགས་འདོན་དུ་ཞག་གཅིག་སྟོང་ཉིད་འབའ་ཞིག་བསྒོམ། ཞག་གཅིག་
སྙིང་རྗེ་འབའ་ཞིག་བསྒོམ། ཞག་གཅིག་སྔར་གྱི་སྟོང་ཉིད་སྙིང་རྗེ་ཟུང་འཇུག་དེ་བསྒོམ། དེ་འདྲ་ཡང་ཡང་བྱས་
པས་བོགས་ཅིག་ཐོན་ནས་འོང་། ཡང་རེས་འགའ་ཐུན་གཅིག་སྟོང་ཉིད་རྐྱང་བ་བསྒོམ། ཐུན་གཅིག་སྙིང་རྗེ་
རྐྱང་བ་བསྒོམ། ཐུན་གཅིག་གམ་གཉིས་སྟོང་ཉིད་སྙིང་རྗེ་ཟུང་འཇུག་བསྒོམ། དེ་ལྟར་སྐབས་སྐབས་སུ་ཡང་
ཡང་བྱས་པས་ཀྱང་བོགས་ཅིག་ཐོན་ནས་ཡོང་། ཐུན་གཅིག་གོ། ། ད་འདི་ལ་གེགས་སེལ་གྱི་ཐ་སྙད་གསུང་བར་
གདའ། སྟོང་ཉིད་སྙིང་རྗེ་ཟུང་འབྲེལ་དེ་སྒོམ་གྱི་མཐིལ་ཡིན། དེ་ལ་ཚེ་འདིའི་བདེ་བ་ལ་ཞེན་པའི་གེགས་འབྱུང་
སྟེ། ཚེ་འདིར་ལོངས་སྤྱོད་ཆེ་བ་དང་། གཏམ་སྙན་པ་དང་། ཁ་དྲག་པ་ཅིག་འདོད་དམ། མི་གཞན་རྣམས་
ཀྱིས་ཀྱང་ཆོས་པ་བཟང་པོར་འཛིན་དུ་རེ། གཞན་པས་རང་ལྷག་པ་ཅིག་ཡོད་དུ་རེ། སྙིང་ནས་འདོད་ཞེན་མ་
ལོག་པར་གཞན་སུན་འབྱིན་པའི་ཕྱིར་དང་། རང་ཕྱོགས་འཁྱོངས་པའི་ཕྱིར་དུ་བཏང་བྱེད། ཚིག་རིའམ།
འདག་སྦྱར་རམ། དཀའ་ཐུབ་བམ། ལྡུམ་བུའམ། ལྟོ་འདོད་ཀྱི་བཙུན་པ། གྲགས་ཕྱིར་གྱི་བསྙེན་རྫོགས།
ཁེངས་དྲེགས་ཀྱི་ཚུལ་འཆོས། ཕུགས་མི་ཐམས་ཅད་རང་ལ་དད་པ་སྐྱེས་ཏེ། རང་རྒྱལ་བ་ཞིག་ཡོང་དུ་རེ་བས་
321

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འཕྲལ་ཕམ་ཁ་ལེན་པ་ལྟར་བྱེད་པ་སོགས་ཀྱང་ཆོས་ལ་སྙད་ནས་འཇིག་རྟེན་གྱི་ཆེ་ཐབས་སྒྲུབ་པར་གདའ། སྟོང་
ཉིད་སྙིང་རྗེ་དང་རྒྱབ་འགལ་ཡིན། དེ་དག་དུག་དང་འདྲེས་པའི་ཟས་བྱ་བ་ལགས། ཐོག་མ་ཉིད་ནས་འཇིག་
རྟེན་ཕལ་བ་བཞིན་དུ་བསམ་པ་དང་སྤྱོད་པ་གཉིས་དཀར་ནག་རྐྱང་དུ་སོང་བ་དེ་ཆེས་སྨན་པ་གཞིར་བཞག་མོད་
ཀྱང་། དེ་ལ་དགེ་སྦྱོར་དང་འདྲེས་པ་ལྟར་བཟང་རྫུའི་ཡུལ་དུ་ཡང་མ་བྱུང་། དེ་རྣམས་ཀྱི་གཉེན་པོར་སྐྱེས་བུ་
ཆུང་ངུའི་བསམ་པ་ཡང་ཡང་དྲན་དགོས། ཕྱི་མ་ལྷ་མིའི་བདེ་བ་ལ་ཞེན་པའི་གེགས་བྱ་བ། འཁོར་བའི་བདེ་བ་
ལ་སྲེད་པ་མ་ལོག་པས་སྦྱིན་པ་འདྲ་གཏོང་། ཚུལ་ཁྲིམས་འདྲ་སྲུང་། ཁྲིགས་ཆགས་ཀྱི་དགེ་སྦྱོར་བག་རེ་བྱེད་
ཀྱང་སྐྱེ་བ་ཕྱི་མའི་ཟས་གོས་ལོངས་སྤྱོད་གནས་ཁང་། བུ་སྨད་འཁོར་གཡོག་དབང་ཐང་འཛོམས་པའི་སྐྱིད་པ་
གཅིག་ཀ་སྨོན་ན། སྟོང་ཉིད་སྙིང་རྗེའི་མི་མཐུན་ཕྱོགས་སུ་སོང་། དེའི་གཉེན་པོར་སྐྱེས་བུ་འབྲིང་གི་བསམ་པ་
རྣམས་བསྐྱར་གྱིན་བསྒོམ་དགོས། བློ་ཆོས་སུ་སོང་ཡང་རང་དོན་ཡིད་བྱེད་ཁོ་ན་འདུག་ན་སྟོང་ཉིད་སྙིང་རྗེ་དང་
རྒྱབ་འགལ་ཡིན་པས། དེའི་གཉེན་པོར་བདག་གཞན་མཉམ་པ་དང་བརྗེ་བ་བསྒོམ་དགོས། དེ་ཡང་གོ་ཡུལ་
ཙམ་ལ་མ་ལུས་པའི་རང་གི་ལུས་སེམས་ཀྱི་ཐོག་ཏུ་དམིགས་གཏད་ཁེལ་ངེས་ཤེས་པ་གལ་ཆེ། དེའི་གདམས་ངག་
བློ་སྦྱོང་ན་གསལ། སྤྱོད་འཇུག་དང་བསླབ་བཏུས་ཀུན་ན་ཡང་རྒྱུས་པར་ཡོད། རྒྱལ་ཚབ་བྱམས་པས། བདག་
དང་གཞན་དུ་མཉམ་པའི་སེམས་ཉིད་དམ། ༈ བདག་པས་གཞན་གཅེས་སྡུག་པ་རྙེད་ནས་ནི། ། དེ་ལྟར་བདག་
པས་གཞན་དོན་མཆོག་ཏུ་ཤེས། ། རང་གི་དོན་གང་གཞན་གྱི་དོན་གང་ཡིན། ། ཞེས་གསུངས། སྟོང་ཉིད་
སྒོམ་པའི་གོ་ཡུལ་ཡང་ཡང་བྱས་ཀྱང་། བདེན་པར་མེད་དོ། ། སྒྱུ་མ་ལྟ་བུའི་བྱ་བ་དེ་ཡལ་ཡུལ་དུ་སོང་ནས་
གནད་དུ་མ་འབྱོར། དགྲ་གཉེན་ལོངས་སྤྱོད་གཏམ་སོགས་ཀྱི་རྣམ་རྟོག་རགས་པ་དེ་ཀ་འདུག་ན། སྟོང་ཉིད་
སྙིང་རྗེའི་མི་མཐུན་ཕྱོགས་ཡིན་པས་རང་གི་ལུས་སེམས་རྫས་ཡོ་བྱད་དགྲ་གཉེན་རྣམས་ཀྱི་སྟེང་དུ། སྒྱུ་མ་ལྟ་བུའི་
བློ་དེ་ཁེལ་ངེས་ཤེས་པ་སྙིང་ཐག་པ་ནས་སྦྱོང་བ་གལ་ཆེ། དེ་ཡང་ཐུན་གཅིག་གོ། ། ཡང་དལ་འབྱོར་རྙེད་དཀའ།
འཆི་བ་མི་རྟག་པ། འཁོར་བའི་སྡུག་བསྔལ། ལས་རྒྱུ་འབྲས། ཆོས་ལ་དད་པ། བྱམས་པ་སྙིང་རྗེ་བྱང་ཆུབ་ཀྱི་
སེམས། བདག་མེད་གཉིས་བསྒོམ་པ་རྣམས་ཞག་རེའམ། ཐུན་རེའི་ནང་དུ་རེས་འགའ་བསྟར་ཆགས་སུ་བསྒོམ།
རེས་འགའ་ལུགས་ཟློག་ཏུ་བསྒོམ། རེས་འགའ་རྐང་ཐོན་དུ་བསྒོམ། རེས་འགའ་དཀྲུགས་པ་དང་འཆོལ་བར་
བསྒོམ། རེས་འགའ་སེམས་ལ་གང་གནོད་པའི་སྤང་བྱ་ཤས་ཆེ་བ་དེའི་སྟེང་དུ་བསྒོམ། རེས་འགའ་འདི་བསྒོམ་
བདེ་བར་འདུག་སྙམ་པ་དེ་བསྒོམ། འདི་ཡང་ཐུན་གཅིག་གོ། ། རྒྱུན་གྱི་ཉམས་ལེན་ལ་མི་རྟག་པ་དུར་དུར་དྲན་
པ་དང་། ལས་འབྲས་ཀྱི་དོན་བསམ་པའི་འཛེམ་བག་དང༌། ཁམས་གསུམ་འཁོར་བ་བ་ཐམས་ཅད་ལ་སྙིང་རྗེ་
322

༄༅། །རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
དང་། སྤྲོས་བྲལ་གྱི་གནས་ལུགས་ལ་མཉམ་པར་འཇོག་པ་སྟེ། བཞི་པོ་འདི་གཙོ་བོར་བསྒོམ། གཞན་རྣམས་
འཁོར་གྱི་ཚུལ་དུ་བསྒོམ་མོ། ། ཆོས་འདི་སྦྱོར་བའི་བླ་མ་དམ་པའམ། གྲོགས་བཟང་པོ་དང་འགྲོགས། ཐུན་
མཚམས་སུ་མདོ་སྡེ་རྣམས་ཀློག་པའམ། ཉན་པས་ཀྱང་སྒོམ་གྱི་བོགས་འབྱིན། ཆོས་ལ་ངེས་པ་རྙེད། དད་པ་
གསོས་འདེབས་པ་ཡིན། ཁྱད་པར་བཀའ་གདམས་གོང་མའི་གསུང་བསྟན་རིམ་དང་འབྲེལ་བའི་བེའུ་བུམ་རེ་
ལའང་ལྟ་རྟོག་དང་ནན་ཆགས་དང་དོན་སེམས་ཐོག་ཏུ་འཇོག་པ་ཁོ་ན་གནད་དུ་ཆེ་བ་ལགས། འདི་ལའང་ཐུན་
གཅིག་སྟེ། ཕྱི་མ་བཞི་པོ་འདི་རྒྱུན་གྱི་ཉམས་ལེན་དང་། གེགས་སེལ་བོགས་འདོན་ལ་སློབ་པ་ཡིན། དམིགས་
སྐོར་དུ་བཅད་མི་དགོས། ཡང་དམིགས་སྐོར་དུ་བྱས་ཀྱང་འགལ་བ་ཡང་མེད་དོ། ། རྩ་བའི་ས་བཅད་གསུམ་པ།
དེ་ལས་འབྲས་བུ་བླ་ན་མེད་པའི་བྱང་ཆུབ་འགྲུབ་ཚུལ་ནི། རྒྱས་པར་གཞུང་ལུགས་ཆེན་པོ་རྣམས་ཉན་པས་གོ་
བར་འགྱུར། འདིར་བཤད་ཀྱི་ཡང་མི་ལང་ལགས། སྙིང་པོ་ནི། ཇི་སྐད་དུ། སློབ་དཔོན་འཕགས་པས།
ཚུལ་ཁྲིམས་སྦྱིན་པ་གཞན་གྱི་དོན། ། བརྩོན་འགྲུས་བཟོད་པ་བདག་ཉིད་ཀྱི། ། བསམ་གཏན་ཤེས་རབ་ཕར་
བའི་རྒྱུ། ། སྙིང་རྗེ་བས་ནི་དོན་ཀུན་འགྲུབ། ། ཅེས་དང་། བདུན་པོ་འདི་དག་མ་ལུས་པར། ། གཅིག་ཅར་ཕ་
རོལ་ཕྱིན་པ་ཡིས། ། ཡེ་ཤེས་བསམ་གྱིས་མི་ཁྱབ་ཡུལ། ། འཇིག་རྟེན་མགོན་པོ་ཉིད་ཐོབ་འགྱུར། ། ཞེས་
གསུངས་པ་ལྟར་ཡིན་ཏེ། བསམ་པ་བྱང་ཆུབ་ཀྱི་སེམས་དང་། སྤྱོད་པ་སྦྱིན་སོགས་དྲུག་ལ་སྦྱངས་པས། རང་
ཤུགས་ཀྱི་ཆོས་ལས་གཞན་དུ་བློ་མི་འགྲོ་ཞིང་། དཀོན་མཆོག་ལ་དད་པ་དང་། ལས་འབྲས་ལ་འཛེམ་བག་དང་།
འཁོར་བ་ལ་སྐྱོ་ཤེས་རྣམས་ངང་གིས་སྐྱེ། ཆོས་རྩེ་གཅིག་ཏུ་བསྒོམ་པ་ལ་སུན་པ་མེད་པ་ངང་གིས་འཕེལ་ན།
ཏིང་ངེ་འཛིན་བརྟན་པོ་སྐྱེས་རུང་མ་སྐྱེས་རུང་ལམ་སྣ་ཟིན་པ་དང་། ཚོགས་ལམ་ཆུང་ངུ་རྒྱུད་ལ་སྐྱེས་པ་ཡིན་
ནོ། ། དེ་ནས་ཚོགས་ལམ་དུ་མི་རྟག་སྡུག་བསྔལ། སྟོང་བ་བདག་མེད་ཀྱི་དོན་ལ་གསལ་སྣང་ཅུང་ཟད་རྙེད་པ་ནི།
བྱིས་པ་ཉེར་སྤྱོད་གྱི་བསམ་གཏན་ཞེས་བྱའོ། ། དེ་ནས་བསྒོམ་པའི་སྟོབས་དང་ཚོགས་བསགས་པའི་སྟོབས་
གཉིས་འཇོམས་པ་ལས། གཟུགས་ནི་དབུ་བ་རྡོས་པ་འདྲ། ཞེས་སོགས་ལྟར་ཕུང་པོ་ལྔ་སྒྱུ་མ་ལྟར་རྟོགས་ཤིང་།
ཆོས་ཀྱི་བདག་མེད་ལ་གསལ་སྣང་རིམ་པས་རྙེད་པ་ནི། དོན་རབ་འབྱེད་པའི་བསམ་གཏན་ཞེས་བྱའོ། །
མཐོང་ལམ་ནས་བརྩམས་ཏེ། བྱང་ཆུབ་སེམས་དཔའི་ས་བཅུ་ལ་སྤྲོས་བྲལ་མངོན་སུམ་དུ་རྟོགས་པའི་ཡེ་ཤེས་
སྐྱེས་པ་ནི། དེ་བཞིན་ཉིད་ལ་དམིགས་པའི་བསམ་གཏན་ཞེས་བྱའོ། ། ས་དང་པོ་ནས་བདུན་པའི་བར་དུ་དེ་
བཞིན་གཤེགས་པ་དགེ་བའི་བསམ་གཏན་ཆ་ཕྲ་བ་ཙམ་ཡོད་ལ། ས་བརྒྱད་པ་དགུ་བ་བཅུ་བོ་རྣམས་ལ། ཆུང་ངུ་
དང་འབྲིང་དང་ཆེན་པོ་དག་ཡོད་དོ། ། རྫོགས་པའི་སངས་རྒྱས་ཀྱི་སར་ནི། དེ་བཞིན་གཤེགས་པ་དགེ་བའི་
323

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བསམ་གཏན་མཐར་ཐུག་པ་ཡོད་དེ། བསམ་གཏན་བཞི་བ་འདི་ནི་སྙིང་པོ་མངོན་སུམ་དུ་རྟོགས་པའི་ཡེ་ཤེས་ཏེ་
རྒྱས་པར་གཞན་དུ་རྟོགས་པར་བྱའོ། ། བསམ་གཏན་བཞི་བོ་འདི་གོང་མའི་ཡི་གེ་ན་མ་བྲིས་ཀྱང་མདོ་ནས་
འབྱུང་བ་ལྟར་བཀོད་པ་ཡིན་ནོ། ། དང་པོར་ལམ་སྣ་མ་ཟིན་གྱི་བར་དུ་ཅུང་དཀའ་བ་ཡིན་པས་བྱ་བ་གཞན་
ཐམས་ཅད་བོར་ལ་གཅིག་ཏུ་འབད་པ་གལ་ཆེ། དེ་ནས་ཀྱང་འབད་རྩོལ་གོང་འཕེལ་དུ་གཏོང་དགོས་མོད་ཀྱི་
ཅུང་ཟད་སླ་བར་འོང་། ཚོགས་ཀྱི་སྒོ་དུ་མ་ནས་བསགས། སྨོན་ལམ་ཕྱོགས་སྣ་ཚོགས་ནས་བཏབ་སྟེ་རྒྱུད་སྦྱངས་
པས་སྦྱོར་ལམ་གྱི་ཡེ་ཤེས་སྐྱེས་པ་ན། རང་ཤུགས་ཀྱིས་གོང་འཕེལ་དུ་འགྲོ་ཞིང་འཇུག་པ་བདེ་བ་ཡིན། དེར་ཡང་
བདུད་ཀྱི་ལས་ཕྲ་མོ་སྤོང་བ་དང་། གེགས་སེལ་བ་དང་། བོགས་དབྱུང་བ་མང་དུ་དགོས་པར་ཡོད། དེ་ནས་
རིམ་པས་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་སྐྱེ་བར་འགྱུར་ཏེ། དེ་ནས་བདེ་བ་ནས་བདེ་བར་སྤྱོད་པ་
འབའ་ཞིག་གོ ། འབྲས་བུའི་སངས་རྒྱུས་ནི། ངོ་བོ་ཉིད་སྐུ་རང་བཞིན་འོད་གསལ་སྤྲོས་བྲལ་གྱི་ཡེ་ཤེས་དང་།
ལོངས་སྐུ་འོག་མིན་དུ་དག་པའི་འཁོར་ལ་ཆོས་འཁོར་མཐར་ཐུག་བསྐོར་བ་བོ་དང་། སྤྲུལ་བའི་སྐུ་མ་དག་ཞིང་
རྣམས་སུ་གང་ལ་གང་འདུལ་གྱིས་འགྲོ་བའི་དོན་མཛད་པ་དང་། ཕྲིན་ལས་ནི་མཁྱེན་བརྩེ་ནུས་གསུམ་གྱི་སྒོ་ནས་
སེམས་ཅན་ཐམས་ཅད་སྐལ་བ་དང་འཚམས་པར་ཕན་པ་དང་བདེ་བ་བླ་ན་མེད་པ་ལ་འགོད་པའོ། ། འདི་ལ་
ཐུན་གྱི་ངེས་པ་མེད་ཇི་ལྟར་འཚམས་པར་བཤད་པར་བྱའོ། ། དེས་བསྟན་པ་ལ་འཇུག་པ་ཞེས་བྱ་བའི་ཁྲིད་
ལེགས་པར་ཚར་རོ། ། ད་ནི་གྲུབ་འབྲས་སེམས་བསྐྱེད་དང་། བྱང་སྡོམ་ལེན་པའི་ཆོ་ག་བཤད་པར་བྱ་སྟེ། དེ་
ལ་གཉིས། སེམས་བསྐྱེད་ཀྱི་ཆོ་ག་དང༌། བྱང་སྡོམ་གྱི་ཆོ་གའོ། ། དང་པོ་ནི། རྟེན་དང་མཆོད་པ་བཤམས།
མཎྜལ་ཕུལ་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་
དགོངས་གསོལ། སློབ་དཔོན་བདག་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་རྣམས་དང་། ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་
རྣམས་ཀྱིས་དང་པོར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ་བདག་
མེད་འདི་ཞེས་བགྱི་བ་ཡང་སློབ་དཔོན་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་
གསོལ། ཞེས་ལན་གསུམ་རྗེས་བཟློས་བྱ། དེ་ནས་དགོངས་གསོལ་གོང་བཞིན་ལ། བདག་མིང་འདི་ཞེས་བགྱི་
བ་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། རྐང་གཉིས་རྣམས་ཀྱི་མཆོག་སངས་
རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ། ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་བའི་
ཆོས་ལ་སྐྱབས་སུ་མཆིའོ། ། ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་
324

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
འདུན་རྣམས་ལ་སྐྱབས་སུ་མཆིའོ། ། ཞེས་པའི་རྗེས་བཟློས་ལན་གསུམ་བྱ། སྐྱབས་འགྲོ་རེ་རེ་བཞིན་དགོངས་
གསོལ་རེ་བྱེད་པ་དེ་རྒྱས་པའི་ལུགས་ཡིན། བསྡུ་ན་འདི་ཙམ་གྱིས་ཆོག བར་འདིར་བཟང་སྤྱོད་ནས་འབྱུང་
བའི་ཡན་ལག་བདུན་པ་ཚར་གསུམ་བྱ་སྟེ་ཚོགས་བསགས་པའོ། ། དངོས་གཞིའི་ཆོ་ག་ནི་དགོངས་གསོལ་གོང་
དང་འདྲ། བདག་མིང་འདི་ཞེས་བགྱི་བས་སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ་སྦྱིན་པའི་རང་བཞིན་
དང་། ཚུལ་ཁྲིམས་ཀྱི་རང་བཞིན་དང་། སྒོམ་པའི་རང་བཞིན་གྱི་དགེ་བའི་རྩ་བ་བདག་གིས་བགྱིས་པ་དང་།
བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བའི་དགེ་བའི་རྩ་བ་དེས། ཇི་ལྟར་སྔོན་གྱི་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་། ས་ཆེན་པོ་ལ་རབ་ཏུ་བཞུགས་
པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་ཐུགས་བསྐྱེད་པར་མཛད་པ་དེ་བཞིན་དུ། བདག་མིང་འདི་ཞེས་
བགྱི་བས་ཀྱང་དུས་འདི་ནས་བཟུང་ནས། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཆེན་པོར་སེམས་བསྐྱེད་པར་བགྱི་སྟེ། སེམས་ཅན་མ་བསྒྲལ་བ་རྣམས་བསྒྲལ་བར་
བགྱིའོ། ། མ་གྲོལ་བ་རྣམས་དགྲོལ་བར་བགྱིའོ། ། དབུགས་མ་ཕྱུང་བ་རྣམས་དབུགས་དབྱུང་བར་བགྱིའོ། །
ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། ། ཞེས་ལན་གསུམ་རྗེས་
བཟློས་བྱར་གཞུག སྨོན་སེམས་ཀྱི་བསླབ་བྱ་གོང་དུ་བཤད་པ་རྣམས་ལས་ཅི་རིགས་པའམ་རྒྱས་བསྡུས་ཇི་ལྟར་
རིགས་པ་བཤད། འཕགས་པ་སྤྱན་རས་གཟིགས་ཀྱིས་ཞུས་པ་ཆོས་བདུན་པ་ཞེས་བྱ་བའི་མདོ་དང་། སྡོང་པོ་
བཀོད་པ་ལ་སོགས་པའི་མདོ་ནས་བསླབ་བྱ་དང་ཕན་ཡོན་དུ་མ་འབྱུང་བ་རྣམས་རྒྱས་པར་མདོ་སྡེ་དེ་དག་ལས་
ཤེས་པར་བྱའོ། ། ཞེས་བརྗོད། དེ་ནས་སྨོན་ལམ་ཇི་ལྟར་འོས་པ་གདབ་ཅིང་། བསྡུ་ན། དགེ་བ་འདི་ཡིས་སྐྱེ་
བོ་ཀུན། ། ཞེས་སོགས་བརྗོད། སླར་ཡང་དཀོན་མཆོག་མཆོད། སློབ་དཔོན་ལ་ཡོན་དབུལ། - འདི་ནི་སེམས་
བསྐྱེད་ཀྱི་ཆོ་གར་གྲགས་པ་སྨོན་སེམས་ཀྱི་ཆོ་ག་སྟེ། འདི་ལ་སྣོད་བརྟག་པ་དང་། སོ་ཐར་རིགས་བརྒྱད་སྔོན་དུ་
འགྲོ་བ་སོགས་གང་ཡང་མི་དགོས་པས་དོན་དུ་གཉེར་བ་ཐམས་ཅད་ལ་སྦྱིན་དུ་རུང་ངོ་། ། འདི་ནི་བྱམས་པ་ནས་
བརྒྱུད་པའི་སེམས་བསྐྱེད་ཏེ། སློབ་དཔོན་འཕགས་པ་ཐོག་མེད་ཀྱིས་མཛད་པའི་སེམས་བསྐྱེད་ཀྱི་ཆོ་ག་ལོགས་པ་
ཞིག་འཕགས་ཡུལ་ན་ཡོད་པར་གྲོགས་ལ། དེ་ནི་དཀོན་བརྩེགས་ཀྱི་ནང་གི་འདི་མ་ཡིན་པའི་བྱང་ཆུབ་སེམས་
དཔའི་སྡེ་སྣོད་ཅེས་བྱ་བའི་མདོ་ལོགས་ པ་ཞིག་ལས་བསྡུས་པ་སྟེ། དེའི་དགོངས་དོན་ཕྱོགས་འདིར་ཡོད་པ།
དཔལ་ལྡན་ཨ་ཏི་ཤས་མཛད་པའི་སེམས་བསྐྱེད་ཀྱི་ཆོ་ག་ན་གསལ་བར་བཞུགས་པ་བཞིན་བཀོད་པ་ཡིན་ནོ། །
གཉིས་པ་བྱང་སྡོམ་ལེན་པའི་ཆོ་ག་ནི། རབ་ཏུ་བྱང་ཆུབ་སེམས་དཔའི་བསླབ་གཞི་རྒྱས་པར་སྟོན་པ་ནི་ཐེག་པ་
325

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཆེན་པོའི་མདོ་སྡེ་རྣམས་ཡིན་པས་མདོ་སྡེ་མང་དུ་ཐོས་པར་བྱ། ཡང་ན་བྱང་ཆུབ་སེམས་དཔའི་སའམ། བསླབ་
བ་ཀུན་ལས་བཏུས་པ་ལྟ་བུ་ཉན་ནའང་། ཐེག་ཆེན་ཀུན་གྱི་སྙིང་པོ་འདུས་པ་ཡིན་པས་ཤིན་ཏུ་ལེགས། འཕགས་
པ་དཀོན་མཆོག་སྤྲིན་ནམ་མཁའི་སྙིང་པོའི་མདོ་ལྟ་བུ་ཅིག་གི ། བཀླགས་ལུང་ཙམ་མ་མཐའ་ཡང་ངེས་པར་ཐོབ་
པར་བྱའོ། ། སྔར་བསྟན་རིམ་གྱི་ཁྲིད་ཞིབ་པར་བསྐྱངས་པས་ཀྱང་ཐེག་ཆེན་གྱི་སྙིང་པོ་ཐོས་པ་ཡིན་མོད་ཀྱི།
བརྗོད་བྱེད་ཚིག་གི་སྒོ་ནས་ཐེག་ཆེན་གྱི་མདོ་སྡེ་གཅིག་མ་ཐོས་པའི་ཐབས་མེད། དེ་ནས་བྱང་སྡོམ་བླང་བ་དངོས་
ནི། རྟེན་གསུམ་གྱི་དྲུང་དུ་མཆོད་པ་བཤམས། སློབ་དཔོན་ལ་ལན་གསུམ་དུ་ཕྱག་བྱས་ནས་ཐལ་མོ་སྦྱར་ཏེ།
སློབ་དཔོན་ཁྱོད་ལས་བདག་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པ་ལེན་པར་འཚལ་གྱི། དེ་
ལ་གནོད་པ་མ་མཆིས་ན། བདག་ལ་ཐུགས་བརྩེ་བའི་སླད་དུ་ཅུང་ཟད་ཅིག་གསན་ཅིང་སྩལ་བའི་རིགས་སོ། །
ཞེས་ལན་གསུམ་གསོལ་བ་གདབ་དགོས་ཏེ། ཚིག་དེ་བློ་ལ་ཡོད་ན་སློབ་མ་ཉིད་ཀྱིས་གསོལ་བ་འདེབས། དེ་མིན་
སློབ་དཔོན་ནམ་གྲོགས་ཀྱི་རྗེས་ཟློས་བྱའོ། ། དེ་ནས་སློབ་དཔོན་གྱིས་འདི་སྐད་ཅེས། རིགས་ཀྱི་བུ་ཁྱོད་ཉོན་
ཅིག ཁྱོད་འདི་ལྟར་ སེམས་ ཅན་ མ་ བསྒྲལ་བ་རྣམས་བསྒྲལ་བ་དང་། མ་ གྲོལ་ བ་རྣམས་དགྲོལ་བ་དང་།
དབུགས་མ་ཕྱུང་བ་རྣམས་དབུགས་དབྱུང་བ་དང་། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་
ལས་འདའ་བ་དང་། སངས་རྒྱས་ཀྱི་གདུང་རྒྱུན་མི་ཆད་པར་འདོད་དམ། སློབ་མས་ཀྱང་འདོད་ལགས། ཞེས་
བརྗོད། སློབ་དཔོན་གྱིས་འདི་སྐད་ཅེས་བྱ་སྟེ། དེ་ལ་ཁྱོད་ཀྱིས་སེམས་བསྐྱེད་པ་བརྟན་པ་དང་། ཡི་དམ་
བརྟན་པར་བྱའོ། ། ཞེས་དང་། གཞན་དང་འགྲན་པའི་ཆེད་དུ་མ་ཡིན་ནམ། མ་ལགས། གཞན་གྱི་ནན་གྱིས་
ལེན་དུ་བཅུག་པ་མ་ཡིན་ནམ། མ་ལགས། ཞེས་དྲི་བ་དང་ལན་བྱ། དེ་ནས་མཆོད་ཡོན་ཕལ་ཆེར་ལ་སོགས་
པའི་ཚིགས་བཅད་ཀྱིས་མཆོད་པ་རྣམས་ཕུལ། མགོན་པོ་ཐུགས་རྗེ་ཆེ་ལྡན་པ། ། ཞེས་པ་ལ་སོགས་པ་ཇི་ལྟར་
འོས་པས་བསྟོད་ཅིང་ཕྱག་ཀྱང་འབུལ། དེ་ནས་སློབ་དཔོན་ལ་གུས་པ་དང་བཅས་པས་བསྐུལ་མའི་གསོལ་གདབ་
ནི་འདི་སྐད་ཅེས། སློབ་དཔོན་གྱིས་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླངས་པ་
བོདག་ལ་མྱུར་དུ་སྩལ་དུ་གསོལ། ལན་གསུམ། སློབ་དཔོན་གྱིས་འདི་སྐད་ཅེས། མིང་འདི་ཞེས་བྱ་བའམ།
རིགས་གྱི་བུ་ཁྱོད་བྱང་ཆུབ་སེམས་དཔའ་ཡིན་ནམ། དེས་ཀྱང་ཡིན་ལགས། བྱང་ཆུབ་ཏུ་སྨོན་ལམ་བཏབ་བམ།
བཏབ་ལགས། དེ་ནས་དངོས་གཞི་ནི་སློབ་དཔོན་གྱིས་འདི་སྐད་ཅེས། རིགས་ཀྱི་བུ་ཁྱོད་ཉོན་ཅིག བྱང་ཆུབ་
སེམས་དཔའ་ཐམས་ཅད་ཀྱི་བསླབ་པའི་གཞི་ཐམས་ཅད་དང་། བྱང་ཆུབ་སེམས་དཔའ་ཐམས་ཅད་ཀྱི་ཚུལ་
ཁྲིམས་དེ་དག་ཅི་བདག་ལས་ལེན་པར་འདོད་དམ། དེ་ལྟར་ལེན་པར་འཚལ་ལོ། ། དེ་ནས་ཆོ་ག་དངོས་གཞི་ནི་
326

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
སློབ་དཔོན་གྱིས་འདི་སྐད་ཅེས། ཚེ་དང་ལྡན་པའམ་རིགས་ཀྱི་བུ་མིང་འདི་ཞེས་བྱ་བ་ཁྱོད། བདག་བྱང་ཆུབ་
སེམས་དཔའ་མིང་འདི་ཞེས་བྱ་བ་ལས་འདས་པའི་བྱང་ཆུབ་སེམས་དཔའ་རྣམས་ཀྱི་བསླབ་པའི་གཞིར་གྱུར་པ་
གང་ཡིན་པ་དང་། ཚུལ་ཁྲིམས་སུ་གྱུར་པ་གང་ཡིན་པ་དང་། མ་བྱོན་པའི་བྱང་ཆུབ་སེམས་དཔའ་ཐམས་ཅད་
ཀྱི་བསླབ་པའི་གཞིར་གྱུར་པ་གང་ཡིན་པ་དང་། ཚུལ་ཁྲིམས་སུ་གྱུར་པ་གང་ཡིན་པ་དང་། ད་ལྟར་ཕྱོགས་
བཅུའི་འཇིག་རྟེན་དང་ན་ད་ལྟར་བཞུགས་པའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་གྱུར་པ་
གང་ཡིན་པ་དང་། ཚུལ་ཁྲིམས་སུ་གྱུར་པ་གང་ཡིན་པ་དང་། ད་ལྟར་ཕྱོགས་བཅུའི་འཇིག་རྟེན་ན་ད་ལྟར་
བཞུགས་པའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་གྱུར་པ་གང་ཡིན་པ་དང་། ཚུལ་ཁྲིམས་
སུ་གྱུར་པ་གང་ཡིན་པའི་བསླབ་པའི་གཞི་གང་དག་དང་། ཚུལ་ཁྲིམས་གང་དག་ལ། འདས་པའི་བྱང་ཆུབ་
སེམས་དཔའ་ཐམས་ཅད་ཀྱིས་བསླབས་པར་གྱུར་པ་དང་། མ་བྱོན་པའི་བྱང་ཆུབ་སེམས་དཔའ་ཐམས་ཅད་སློབ་
པར་འགྱུར་བ་དང་། ཕྱོགས་བཅུ་དག་ན་ད་ལྟར་བཞུགས་པའི་བྱང་ཆུབ་སེམས་དཔའ་ཐམས་ཅད་ད་ལྟར་སློབ་
བཞིན་པའི་བྱང་ཆུབ་སེམས་དཔའི་བསླབ་པའི་གཞི་ཐམས་ཅད་དང་། བྱང་ཆུབ་སེམས་དཔའི་ཚུལ་ཁྲིམས་
ཐམས་ཅད་ཏེ། སློབ་པའི་ཚུལ་ཁྲིམས་དང༌། དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་ཀྱི་དོན་བྱེད་
པའི་ཚུལ་ཁྲིམས་ང་ལས་ནོད་དམ། ཞེས་དྲིས་པ་ལ། སློབ་མས་རབ་ཏུ་ལེན་ལགས་སོ། ། དེ་ལྟར་ལན་གསུམ་
བརྗོད་པས་བྱང་ཆུབ་སེམས་དཔའི་སྡོམ་པ་སྐྱེ་བ་ཡིན་ནོ། ། དེ་ནས་སློབ་དཔོན་གྱིས། སང་རྒྱས་དང་བྱང་ཆུབ་
སེམས་དཔའ་རྣམས་ལ་མཁྱེན་པར་གསོལ་བ་ནི། རིགས་ཀྱི་བུ་བྱང་ཆུབ་སེམས་དཔའ་མིང་འདི་ཞེས་བྱ་བས།
བདག་བྱང་ཆུབ་སེམས་དཔའ་མིང་འདི་ཞེས་བྱ་བ་ལས། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་
དག་པར་བླང་བར་བྱ་བ་ལན་གསུམ་གྱི་བར་དུ་ཡང་དག་པར་མནོས་ལགས་ཏེ། བྱང་ཆུབ་སེམས་དཔའ་མིང་
འདི་ཞེས་བྱ་བ་འདིས། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླངས་པ་ལ། བདག་མིང་
འདི་ཞེས་དཔང་བོར་གྱུར་པས། འཕགས་པའི་མཆོག་ལྐོག་ཏུ་གྱུར་ཀྱང་ཕྱོགས་བཅུའི་འཇིག་རྟེན་གྱི་ཁམས་
མཐས་གཏུགས་པའི་ཆོས་ཐམས་ཅད་ལྐོག་ཏུ་མ་གྱུར་པའི་ཐུགས་མངའ་བ་ཐམས་ཅད་ལ་མཁྱེན་པར་གསོལ་
ལོ། ། ཞེས་ལན་གསུམ། ། འདི་སློབ་དཔོན་ལངས་ཏེ་ཕྱོགས་བཅུར་མེ་ཏོག་གཏོར་ནས་ཐལ་མོ་སྦྱར་ཏེ་འདོན་
པར་སྣང་ངོ་། ། དེ་ནས་སློབ་མས་དཀོན་མཆོག་དང་སློབ་དཔོན་ལ་ཕྱག་གསུམ་གསུམ་བྱས་ཏེ་ཡང་འདུག་པ་ལ་
འདི་སྐད་ཅེས་ཁྱོད་ཀྱིས་བྱང་ཆུབ་སེམས་དཔའི་སྡོམ་པ་བླངས་པས། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱིས་བུ་དང་སྤུན་ཟླའི་དགོངས་པ་མཛད་དེ། རྟག་ཏུ་སྲུང་ཞིང་སྐྱོང་བར་འགྱུར་རོ། ། ཁྱོད་ཀྱི་
327

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བསོད་ནམས་དང་ཡེ་ཤེས་ཀྱི་ཚོགས་ཐམས་ཅད་འཕེལ་བར་འགྱུར་རོ། ། ཁྱོད་ཀྱིས་བྱང་ཆུབ་སེམས་དཔའི་སྡོམ་
པ་བླངས་པ་འདི། དད་པ་མེད་པའི་མི་རྣམས་ལ་མི་སྨྲ་ཞིང་གསང་བ་གལ་ཆེ། དེང་ཕྱིན་ཆད་ཕས་ཕམ་པ་
བཞིའམ་བརྒྱད། ཉེས་བྱས་བཞི་བཅུ་ཞེ་དྲུག་ལ་སོགས་རྟག་ཏུ་སྤང་བར་བྱ། བྱང་ཆུབ་སེམས་དཔའི་ཚུལ་
ཁྲིམས་སྲུང་བའི་ཐབས་དང་། ལྟུང་བ་ཡང་ལྕིའི་ཁྱད་པར་དང་། དེ་དག་ཕྱིར་བཅོས་པ་ལ་ཡང་མཁས་པར་
བྱའོ། ། ཞེས་བརྗོད། རྒྱས་པ་ལ་སྤྲོ་ན་བསླབ་བྱ་རགས་རིམ་ཙམ་སྐབས་འདིར་བརྗོད་ནའང་ལེགས་སོ། །
སྤྱིར་བྱང་སྡོམ་ལེན་པའི་ལུགས་འདི་ལ། བསླབ་བྱ་རྣམས་སྔོན་དུ་ངེས་པར་བྱས་ནས་སྡོམ་པ་ཕྱིས་ལེན་པ་ཡིན་
པས་སྐབས་འདིར་མ་བརྗོད་ཀྱང་ཆོ་གའི་ཡན་ལག་ཉམས་པའི་སྐྱོན་དུ་མི་འགྱུར་རོ། ། དེ་རྗེས་ཡོན་ཕུལ། དགེ་
བ་བྱང་ཆུབ་ཏུ་བསྔོའོ། ། དེས་བྱང་ཆུབ་སེམས་དཔའི་སྡོམ་པའི་ཆོ་ག་ལེགས་པར་སོང་། བསྟན་པ་ལ་འཇུག་
པའི་རིམ་པའམ། སྐྱེས་བུ་གསུམ་གྱི་ཁྲིད་བསྐྱངས་པའི་གྲུབ་འབྲས་སེམས་བསྐྱེད་ལག་ལེན་དང་བཅས་པ་ཚར་བ་
ལགས། ཆོས་འདོད་པ་གང་ཞིག་མདོ་ལུགས་ཁོ་ན་ལ་མོས་ན། མདོའི་ཉམས་ལེན་ཐམས་ཅད་འདིར་འདུས་
ཤིང་། དེང་སང་གི་མདོ་ལུགས་པ་གཞན་ལ་མེད་པའི་བྱིན་རླབས་ཀྱི་བཀའ་བབས་དང་ལྡན་པ་ཡིན་པས། ཆོས་
འདི་ཉིད་ཉམས་ལེན་གྱི་གཙོ་བོར་བྱེད་དགོས་ལ། སྔགས་ལ་མོས་པ་རྣམས་ཀྱང་འདི་ལ་མ་ཞུགས་ན། གསང་
སྔགས་ལོག་པར་འགྲོ་ཉེན་ཡོད་པས། རྒྱལ་བ་སྲས་བཅས་ཀུན་གྱི་བཞེད་གཞུང་འདི་ལ་ལེགས་པར་འདོད་པ་
ཐམས་ཅད་ཀྱིས་བསླབ་པར་བྱའོ། ། ཐུགས་རྗེའི་དབང་ཕྱུག་རྒྱལ་བ་བཅོམ་ལྡན་འདས། ། རྒྱལ་ཚབ་དམ་པ་
རྒྱལ་སྲས་མི་ཕམ་མགོན། ། ཆོས་ཀུན་བདག་པོ་འཕགས་པ་ཐོགས་མེད་ཞབས། ། ཀུན་མཁྱེན་གཉིས་པ་རྒྱལ་
སྲས་དབྱིག་གཉེནལ། ། ཕྱག་འཚལ་སྐྱབས་སུ་མཆིའོ་གསོལ་བ་འདེབས། ། མཆོག་སྡེ་ལ་སོགས་གསེར་གླིང་
རྒྱལ་པོའི་བར། རྒྱ་ཆེན་སྤྱོད་བརྒྱུད་བླ་མ་མཆོག་རྣམས་དང་། ། རྒྱལ་སྲས་འཇམ་དཔལ་འཕགས་པ་ཀླུ་སྒྲུབ་
སོགས། ། ཐལ་མོ་ལྟ་བའི་བརྒྱུད་པ་མཆོག་རྣམས་དང་། ། གསང་བདག་རྣལ་འབྱོར་མ་དཔལ་ཏིལླི་སོགས། །
ཉམས་ལེན་བྱིན་རླབས་བརྒྱུད་པ་མཆོག་རྣམས་ལ། ། གུས་པས་གསོལ་བ་འདེབས་སོ་བྱིན་གྱིས་རློབས། ། ཡིད་
བཞིན་ནོར་འདྲའི་ཐུགས་མངའ་ཨ་ཏི་ཤ། ། རྒྱལ་བའི་འབྱུང་གནས་འབྲོམ་སྟོན་རིན་པོ་ཆེ། ། མཁྱེན་པའི་
དཀྱིལ་འཁོར་རབ་རྒྱས་པོ་ཏོ་བ། གཞུང་ལུགས་རྒྱུ་མཚོའི་མཐར་སོན་ཤ་ར་བ། ། ཆོས་བཞིན་སྤྱོད་མཛད་
གཏུམ་སྟོན་བློ་གྲོས་གྲགས། ། བཀའ་གདམས་བསྟན་པའི་སྲོག་ཤིང་རྡོ་སྟོན་པ། ༑ ཡེ་ཤེས་གཟི་འོད་འབར་བའི་
དཔལ་ལྡན་གྲོ། ། བསླབ་གསུམ་རྣམ་དག་སྐྱོ་སྟོན་སེང་གེ་སྐྱབས། ། ཆེ་དགུའི་གཙུག་རྒྱན་འཆིམས་ཆེན་ནམ་
མཁའ་གྲགས། ནུས་མཐུའི་མངའ་བདག་སྨོན་ཤེས་རབ་གྲགས་བདུད་རྩི་གྲགས་ལམ་ཚུལ་ཁྲིམས་ཞབས། །
328

༄༅། ། རྒྱལ་བའི་བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། །
འགྲོ་དོན་དཔག་མེད་ཟེའུ་བརྩོན་འགྲུས་གྲགས། གྲགས་པའི་མཚན། ། ཆོས་མངོན་རྒྱ་མཚོའི་མཐར་སོན་བློ་
བཟང་འཆིམས། ། རྣམ་དག་ཐུགས་མངའ་གྲོ་སྟོན་ཀུན་རྒྱལ་བ། གྲུབ་པ་ཤེས་རབ་སྤང་སྟོན་ཆོས་ཀྱི་རྗེ། ། བློ་
མཆོག་དམ་པ་བསོད་ནམས་མཆོག་གྲུབ་དང་། ། ཟབ་དོན་སྲོལ་འཛིན་དཔལ་ལྡན་དོན་གྲུབ་ཞབས། ། ཐུགས་
ཀྱི་སྲས་གྱུར་གནས་བརྟན་བསོད་ནམས་གྲགས། ། བྱང་ཆུབ་ཐུགས་ལྡན་ཀུན་དགའ་མཆོག་གྲུབ་ཞབས། །
འཇམ་མགོན་གྲུབ་པའི་དཔའ་བོ་གྲོལ་མཆོག་རྗེ། ། སྐྱེ་མེད་དོན་གཟིགས་ལུང་རིག་རྒྱ་མཚོའི་ཞབས། ། བརྒྱུད་
འདེབ་ཁ་སྐོང་ནི། མདོ་རྒྱུད་བསྟན་པའི་མངའ་བདག་སྒྲོལ་བའི་མགོན། ། རྒྱལ་ཚབ་དབང་ཐོབ་རིན་ཆེན་རྒྱུ་
མཚོའི་སྡེ། ། འགྲོ་བའི་མགོན་པོ་བློ་གྲོས་རྣམ་པར་རྒྱལ། ། བསླབ་གསུམ་རྣམ་དག་ངག་དབང་འཕྲིན་ལས་
ཞབས། ། ངེས་ལེགས་ལམ་གྱི་ས་མཁན་ཀུན་བཟང་དབང་། ། མཆོག་གི་རིག་འཛིན་ཚེ་དབང་ནོར་བུའི་
དཔལ། ། སྤྱན་རས་གཟིགས་དབང་ཀུན་མཁྱེན་འབྲུག་པ་རྗེ། ། འགྲོ་ཀུན་དགའ་མཛད་དགེ་ལེགས་དཔལ་
འབར་བ། ། ཀུན་ལ་ཕན་བདེའི་དགའ་སྟེར་ལྷུན་གྲུབ་མཚན། ། ལམ་རིམ་མཐར་ཕྱིན་བཀའ་བརྒྱུད་བསྟན་
འཛིན་ཞབས། ། འབྲེལ་ཚད་དོན་ལྡན་ཀརྨ་ལྷག་མཐོང་རྗེ། ། བྱང་སེམས་མངའ་བདག་གཞན་ཕན་འོད་ཟེར་
མཆོག ། ཐར་བའི་ལམ་སྟོན་བཤེས་གཉེན་དམ་པ་སྟེ།འདིའང་གུ་ཎས་སོ། ། དེ་ལྟར་རྩ་བརྒྱུད་བླ་མ་ཐམས་ཅད་
ལ། ། གསོལ་བ་འདེབས་སོ་བྱིན་གྱིས་བརླབ་ཏུ་གསོལ། ། ཡང་ན་རྒྱལ་བའི་འབྱུང་གནས་ཀྱི་རྗེས་སུ། ། ཚུལ་
ཁྲིམས་ཡེ་ཤེས་འབར་བའི་སྤྱན་མངའ་བ། ། བླ་མ་དམ་པའི་བྱིན་རླབས་བྱ་ཡུལ་བ། ། གནས་ལུགས་མངོན་
གྱུར་གཙང་བ་རིན་པོ་ཆེ། ། གདམས་ངག་རྒྱ་མཚོའི་མཐར་སོན་མུས་སྨན་པ། ། དེ་རྗེས་དཔལ་ལྡན་གྲོ་ནས་
མཁན་ཆེན་བསོད་ནམས་མཆོག་ནམས་མཆོག་གྲུབ་ཀྱི་བར་གོང་བཞིན། དེ་ནས། ། ཡོན་ཏན་མཆོག་རྒྱུར་མ་ཁོན་
ཆེན་ཀུན་རྒྱལ་བ། ། མཁྱེན་རབ་རྣམ་དག་ཡེ་ཤེས་རིན་ཆེན་དང་། ། བརྩོན་པས་རྩེ་གཅིག་སྒྲུབ་མཛད་ལྷ་ཆུང་
བ། ། བྱམས་པའི་མཚན་ཅན་རྩ་བའི་བླ་མ་ལ། ། གསོལ་བ་འདེབས་སོ་བྱིན་གྱིས་བརླབ་ཏུ་གསོལ། ། གཞན་
ཡང་སྣེ་ཟུར་བ་ནས་བརྒྱུད་པ་སོགས་བརྒྱུད་པ་མི་འདྲ་བ་མང་དུ་བཞུགས་པས་ཇི་ལྟར་སྦྱར་ཀྱང་ཆོག་ལ། གཞུང་
གདམས་ངག་གཉིས་ཀྱི་བརྒྱུད་པའི་རྐང་གོང་དུ་བཤད་པ་ཉིད་གཙོ་བོར་བྱའོ། ། དེ་ནས་འདི་སྐད་ཅེས་བྱ་
སྟེ། ། དད་པ་རྣམ་དག་སྐྱེས་བུ་ཆུང་ངུའི་ལམ། ། ངེས་འབྱུང་རྣམ་དག་སྐྱེས་བུ་འབྲིང་གི་ལམ། ལྷག་བསམ་
རྣམ་དག་སྐྱེས་བུ་ཆེན་པོའི་ལམ། ༑ རྣམ་དག་ལམ་གསུམ་ཐོབ་པར་བྱིན་གྱིས་རློབས། ། མི་རྟག་འཆི་བ་རྒྱུད་ལ་
མ་སྐྱེས་ན། ། ཇི་ལྟར་འབད་ཀྱང་ཚེ་འདིའི་ཁ་འཛིན་ཅན། ། རང་བློ་ཚེས་སུ་འགྲོ་སྐབས་མི་འདུག་པས། །
ཆོས་བརྒྱད་འཆིང་བ་གྲོལ་བར་བྱིན་གྱིས་རློབས། ། ལས་འབྲས་བསླུ་མེད་ཡིད་ཆེས་མ་སྐྱེས་ན། ། ཆོས་སྤྱོད་
ཐམས་ཅད་བཟང་རྫུའི་ངང་དུ་འཆོར། ། སྒྲུབ་པ་ལྷུར་ལེན་སྐད་ཀྱང་གཞན་ངོར་ཐལ། ། ཆོས་ལ་ཡིད་ཆེས་སྐྱེ་
329

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བར་བྱིན་གྱིས་རློབས། ། བྱམས་དང་སྙིང་རྗེ་རྒྱུད་ལ་མ་སྐྱེས་ན། ། སྒྲུབ་ལ་བརྩོན་ཡང་ཐེག་པ་དམན་པར་གོལ།
འགྲོ་བ་ཀུན་གྱི་སྡུག་བསྔལ་ཁུར་ཁྱེར་ནས། ། བྱང་ཆུབ་སེམས་མཆོག་འབྱོར་བར་བྱིན་གྱིས་རློབས། ། སྤྲོས་ཀུན་
རང་གྲོལ་སྟོང་ཉིད་མ་རྟོགས་ན། ། ཆོས་ཀུན་སྒྱུ་མ་ལྟ་བུར་མི་ཤེས་ཤིང་། ། མཚན་འཛིན་དབང་སོང་རང་
སེམས་མི་གྲོལ་བས། ། གནས་ལུགས་མཐར་ཐུག་རྟོགས་པར་བྱིན་གྱིས་རློབས། ། ཞེས་ གསོལ་གདབ་པར་
བྱའོ། ། བདག་གིས་ཆོས་སྐོར་འདིར་གཏོགས་པ་ལ། ། ལམ་སྒྲོན་རྩ་འགྲེལ། བདེན་གཉིས་རྩ་འགྲེལ། དབུ་
མའི་མན་ངག་རྩ་འགྲེལ་གྱི་བཤད་པ། མུས་སྨན་པའི་ཁྲིད་ཡིག ལུམ་པ་བའི་ལམ་རིམ་ པོ་ཏོ་བའི་དཔེ་ཆོས་
རྩ་འགྲེལ་རྣམས་མཁས་མཆོག་བྱམས་པ་ལྷུན་གྲུབ་ལས་ཐོས། པོ་ཏོ་བའི་བེའུ་བུམ་རྩ་འགྲེལ་དང་། སྣར་ཐང་
བའི་ལམ་མཆོག་རྩ་འགྲེལ། འཆིམས་ཀྱི་གསུངས་རྒྱུན་ཁྲིད་ཡིག་གི་ལུང་རྣམས་དང་། བསྟན་རིམ་གྱི་ཁྲིད་ཚུལ་
རྒྱས་པ་གསུང་ངག་ནས་ཉམས་ཁྲིད་ཀྱི་ཚུལ་དུ་མཁན་ཆེན་ལུང་རིག་རྒྱ་མཚོ་ལས་ཐོས་སོ། ཐོར་བུ་ཐོར་བུ་དམ་པ་
ཞག་འགའ་ཞིག་ལས་ཀྱང་ཐོས་མོད་ཀྱི། ཆོས་སྐོར་འདི་ལ་བརྒྱུད་པའི་གཙོ་བོ་གོང་དུ་སྨོས་པ་ཉིད་ཡིན་ནོ། །
རྒྱལ་བ་སྲས་བཅས་ཀུན་གྱི་དགོངས་པ་འདི། ། མདོ་ཙམ་བྲིས་ལས་བསོད་ནམས་གང་ཡོད་དེས། ། མ་ལུས་
ལུས་པ་མེད་པའི་སེམས་ཅན་རྣམས། ། ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག ། ། བསྟན་པ་ལ་འཇུག་
པའི་རིམ་པ། སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ་ཞེས་བྱ་བ། རྒྱལ་ཁམས་པས་ངེས་པར་
བརྗོད་པའོ། ། འདི་ནི་སྒོམ་ཚུལ་དམིགས་པའི་ཁྲིད་ཡིག་ཡིན་ལ་གོ་དོན་བློ་ལ་འགོད་པའི་བཤད་པ་ནི། དམ་པ་
སྔ་མ་རྣམས་ཀྱིས་མཛད་པ་ལས་བཙལ་བར་བྱའོ། ། འདིས་ཀྱང་བསྟན་པ་རིན་པོ་ཆེ་རྒྱས་ལ་ཡུན་རིང་དུ་གནས་
པར་གྱུར་ཅིག་བཀྲ་ཤིས། དགེ་ལེགས་འཕེལ། ། བཤེས་སྤྲིང་ལས། འཇིག་རྟེན་མཁྱེན་པ་རྙེད་དང་མ་རྙེད་
དང་། ། བདེ་དང་མི་བདེ་སྙན་དང་མི་སྙན་དང་། ། བསྟོད་སྨད་ཅེས་བགྱི་འཇིག་རྟེན་ཆོས་བརྒྱུད་པོ། །
བདག་གི་ཡིད་ཡུལ་མིན་པར་མགོ་སྙོམས་མཛོད། ཅེས་དང་། བུད་མེད་གཞོན་ནུའི་ལུས་ནི་ལོགས་ཤིག་ཏུ། །
དྲི་ང་བ་དང་སྒོ་དགུ་དོད་པ་དང་། ། མི་གཙང་ཀུན་སྣོད་འགྲོ་བ་དགའ་དཀའ་དང་། ། ལྤགས་པས་གཡོགས་
པར་རྒྱུན་ཡང་ལོགས་ཤིག་གཟིགས། ། ཞེས་སོ། ། སརྦ་མངྒ་ལཾ། ། ཤུ་བྷཾ། །
330

༄༅། ། རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་པོ་
ཞེས་བྱ་བ་བཞུགས་སོ། །
ན་མོ་མཉྫ་ཤྲཱི་ཡེ། གནས་དང་གནས་མིན་མཁྱེན་པའི་སྟོབས་ཉིད་ཀྱིས། ། རྒྱུ་དང་འབྲས་བུའི་རྣམ་དབྱེ་
མངོན་སུམ་དུ། ། ཇི་བཞིན་གཟིགས་གང་འགྲོ་ལ་གསལ་མཛད་པ། ། ཐུབ་དབང་སྐྱབས་ཀྱི་དམ་པར་གུས་ཕྱག་
འཚལ། ། དེ་ལ་འདིར་བླང་དོར་གྱི་གནས་ལ་རིགས་པ་ཡང་དག་གིས་ངེས་པ་རྙེད་པ་ལ་རྒྱུ་དང་འབྲས་བུའི་རྣམ་
གཞག་ཤེས་དགོས་པས་ན། བཅོམ་ལྡན་འདས་ཀྱིས་གསུང་རབ་དུ་མར་དེའི་རྣམ་གཞག་མང་དུ་བསྟན་པའི་
དགོངས་པ་ཤིང་རྟ་ཆེན་པོ་རྣམས་ཀྱིས་ལུང་དང་རིགས་པའི་སྒོ་ནས་གཏན་ལ་ཕབ་ཅིང་། ཁྱད་པར་དུ་ཤིང་རྟ་
ཆེན་པོ་ཐོགས་མེད་སྐུ་མཆེད་གཉིས་ཀྱིས་མངོན་པ་གོང་འོག་གི་གཞུང་གཉིས་སུ་ལེགས་པར་གསལ་བར་མཛད་
དོ། ། དེ་ལྟ་ནའང་དེ་དག་གི་གཞུང་ནི་རྒྱ་ཆེ་ཞིང་དགོངས་པའི་གནས་ཟབ་མོ་གཞན་དག་གིས་རྟོགས་དཀའ་
བས་ན། འདིར་དགོངས་པ་ཕྱོགས་གཅིག་ཏུ་བསྒྲིགས་ནས་འཆད་ཅིང་གཙོ་བོར་མངོན་པ་གོང་མའི་ལུགས་
བཞིན་དུ་བཤད་པར་བྱའོ། ། འདི་ལ་གསུམ། རྒྱུ་དང་། རྐྱེན་དང་། འབྲས་བུའི་རྣམ་གཞག་བཤད་པའོ། །
དང་བོ་ལ་གཉིས། མཚན་ཉིད་དང་། དབྱེ་བའོ། ། དང་བོ་ནི༔ སྐྱེད་བྱེད། རྒྱུའི་མཚན་ཉིད། འདིར་
མཚན་ཉིད་ཅེས་པ་ནི། དོན་ལྡོག་ཡིན་པས་མཚོན་བྱ་དེ་ཉིད་ཀྱི་དོན་ཡང་ཡིན་ནོ། ། ཆོས་དེའི་སྐྱེད་བྱེད༔ ཆོས་
དེའི་རྒྱུ་མཚན་ཉིད་ཡིན་ཏེ། མྱུ་གུའི་སྐྱེད་བྱེད། མྱུ་གུའི་རྒྱུའི་མཚན་ཉིད་ཡིན་པ་བཞིན་ནོ། ། དེ་བཞིན་དུ་ཆོས་
དེའི་དངོས་སུ་སྐྱེད་བྱེད། ཆོས་དེའི་དངོས་རྒྱུའི་མཚན་ཉིད། ཆོས་དེའི་བརྒྱུད་ནས་སྐྱེད་དབྱེད། ཆོས་དེའི་
བརྒྱུད་རྒྱུའི་མཚན་ཉིད་ཡིན་ཏེ། ཚུལ་དེ་མྱུ་གུ་སོགས་ལའང་སྦྱར་བར་བྱའོ། ། འོན་ཀྱང་རྣམ་སྨིན་གྱི་སྐྱེད་བྱེད།
རྣམ་སྨན་གྱི་རྒྱུའི་མཚན་ཉིད་མིན་པ་ལྟ་བུའི་དམིགས་བསལ་ཡོད་དོ། ། གཉིས་པ་དབྱེ་བ་ལ། གཉིས་ཏེ། ངོ་བོ་
དང་། སྒྲས་བརྗོད་རིགས་གྱི་སྒོ་ནས་དབྱེ་བའོ། ། དང་བོ་ལ་ཉེར་ལེན་དང༌། ལྷན་ཅིག་བྱེད་རྐྱེན་གཉིས།
དང་པོ་ལ་མཚན་ཉིད་དང་། མཚན་གཞི་དང་། སྒྲ་དོན་ནོ། ། རང་གི་ཉེར་འབྲས་རང་གི་རྫས་རྒྱུད་དུ་གཙོ་
བོའི་སྐྱེད་བྱེད། རང་ཉིད་ཉེར་ལེན་ཡིན་པའི་མཚན་ཉིད། གཞི་དང་སྦྲེལ་ན། སྨྱུ་གུར་རང་གི་རྫས་རྒྱུན་དུ་
331

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཙོ་བོར་སྐྱེད་བྱེད། རང་ཉིད་མྱུ་གུའི་ཉེར་ལེན་ཡིན་པའི་མཚན་ཉིད། དེ་བཞིན་དུ་ཀ་བུམ་སོགས་ལའང་སྦྱོར།
མཚན་གཞི་ནི། མྱུ་གུའི་ས་བོན་མྱུ་གུའི་ཉེར་ལེན་ཡིན་པ་ལྟ་བུའོ། ། སྒྲ་དོན་ནི། རང་གི་ཉེ་བར་བླང་བྱའི་
འབྲས་བུ་གང་ཡིན་པ་དེར་འགྱུར་རུང་བ་སྟེ། དཔེར་ན། མྱུ་གུའི་ས་བོན་མྱུ་གུ་དང་། འཇིམ་པ་རང་གི་ཉེར་
འབྲས་རྫ་བུམ་ལྟ་བུར་འགྱུར་དགོས་པ་བཞིན་ནོ། ། འོན་ཀྱང་རང་གི་རྫས་རྒྱུན་ཕྱི་མ་དེར་འགྱུར་པ་ཙམ་གྱིས་
རང་ཉིད་འབྲས་བུ་སྤྱི་ཙམ་པ་གང་ཡིན་པ་དེར་འགྱུར་ཞེས་ཁས་ལེན་དགོས་པ་ནི་མིན་ཏེ། སྐུད་པ་ཚོགས་ནས་
སྣམ་བུར་སྐྱེ་ཡང་། སྐུད་པ་རེ་རེ་ནས་སྣམ་བུར་མི་འགྱུར་བ་བཞིན་ནོ། ། གཉིས་པ་ལྷན་ཅིག་བྱེད་རྐྱེན་ལ་
མཚན་ཉིད། མཚན་གཞི། སྒྲ་དོན་ནོ། ། རང་གི་ལྷན་ཅིག་བྱེད་འབྲས་རང་གི་རྫས་རྒྱུན་མ་ཡིན་པར་གཙོ་བོར་
སྐྱེད་བྱེད། རང་ཉིད་ལྷན་ཅིག་བྱེད་རྐྱེན་ཡིན་པའི་མཚན་ཉིད། གཞི་ལ་སྦྱར་ན། མྱུ་གུ་རང་གི་རྫས་རྒྱུན་མ་
ཡིན་པར་གཙོ་བོར་སྐྱེད་བྱེད། རང་ཉིད་མྱུ་གུའི་ལྷན་ཅིག་བྱེད་རྐྱེན་ཡིན་པའི་མཚན་ཉིད། དེ་བཞིན་དུ་ཀ་བུམ་
སོགས་གཞན་ལའང་སྦྱར། མཚན་གཞི་ནི། མྱུ་གུའི་རྒྱུར་གྱུར་པའི་ཆུ་ལུད་དྲོད་གཤེར་དང་ས་བོན་འདེབས་པ་
བོའི་སྐྱེས་བུ་ལྟ་བུའོ། ། གཞི་གཅིག་ལ་ལྟོས་ཏེ་ཉེར་ལེན་དང་དེའི་ལྷན་ཅིག་བྱེད་རྐྱེན་གཉིས་འགལ་ཡང་། སྤྱིར་
དེ་གཉིས་མི་འགལ་ཏེ། རྒྱུན་བཅས་ཀྱི་དངོས་པོ་ཐམས་ཅད་ཉེར་ལེན་ཡིན་ལ། དངོས་པོ་ཡིན་ན་ལྷན་ཅིག་བྱེད་
རྐྱེན་ཡིན་པས་ཁྱབ་པའི་ཕྱིར་ཏེ། རང་གི་འབྲས་བུ་མེད་པའི་དངོས་པོ་མི་སྲིད་པའི་ཕྱིར་རོ། ། སྒྲ་དོན་ནི།
ཉེར་ལེན་མི་བྱེད་ཀྱང་དེ་དང་ལྷན་ཅིག་ཕན་འདོགས་བྱེད་ཀྱི་གྲོགས་བྱེད་པ་སྟེ། དཔེར་ན། མྱུ་གུའི་རྒྱུར་གྱུར་
པའི་ཆུ་ལུད་སོགས་ཀྱིས་མྱུ་གུའི་ཉེར་ལེན་མི་བྱེད་ཀྱང་། དེ་བསྐྱེད་པའི་གྲོགས་བྱེད་པ་བཞིན་ནོ། ། རྣམ་འགྲེལ་
ལས། ཕན་འདོགས་གང་ཡིན་བསྐྱེད་པ་ཡིན། ། ཞེས་གསུངས་པ་ལྟར། འབྲས་བུ་དེའི་རྒྱུ་ཡིན་ན། འབྲས་བུ་
དེ་ལ་ཕན་འདོགས་བྱེད་ཞིག་དགོས་པས། ཤིང་གཅོད་པ་བོའི་སྟ་རེས་ཤིང་བཅད་པ་ན། དེའི་ཚེ་གཅད་བྱའི་
ཤིང་དེ་ལ་གནོད་པས་དེ་དེའི་རྒྱུ་མིན་ཡང་ཤིང་བཅད་པ་དང་བཅད་པའི་ཤིང་དེ་ཉིད་གཅོད་པ་བོ་དང་སྟ་རེས་
བྱས་ཤིང་དེ་ལ་ཕན་བཏགས་པས་ན་གཅོད་པ་བོ་དང་སྟ་རེ་གཉིས་བཅད་པའི་ཤིང་དང་དེ་བཅད་པའི་རྒྱུར་འགྲོ་
བ་ཡིན་ཏེ། དེ་བཞིན་དུ་གཞན་ལ་རིགས་བསྒྲེའོ། ། བསྡུ་ན། རྒྱུ་གང་ཡོད་ན། འབྲས་བུ་གང་འབྱུང་བའི་
འབྱུང་སའི་གཞི་དེ་ལ། དེའི་རྒྱུ་ཞེས་བརྗོད་པ་ཡིན་ཏེ། རྣམ་འགྲེལ་ལས། གང་ཡོད་ན་ནི་གང་སྐྱེ་བའམ། །
གང་འགྱུར་ན་ཡང་རྣམ་འགྱུར་བ། ། དེ་ནི་རྒྱུ་ཞེས་རབ་ཏུ་བརྗོད། ། ཅེས་གསུངས་པ་ལྟར་རོ། ། གཉིས་པ་ལ་
བྱེད་རྒྱུ། ལྷན་ཅིག་འབྱུང་བ། མཚུངས་ལྡན། སྐལ་མཉམ། ཀུན་འགྲོ། རྣམ་སྨིན་གྱི་རྒྱུ་སྟེ་རྒྱུ་དྲུག་བཤད་པ་
ལ། དང་བོ་བྱེད་རྒྱུ་ལ། ངོ་བོ་དང་། དབྱེ་བའོ། ། དངོས་པོ་དེ་དང་ཕན་ཚུན་ཐ་དད་ཀྱང་ཡིན། གཞི་དེ་སྐྱེ་
332

༄༅། ། རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་བོ། །
བ་ལ་གེགས་མི་བྱེད་པ་ཡང་ཡིན་པའི་གཞི་མཐུན་པའི་དངོས་པོ་དེ། གཞི་དེའི་བྱེད་རྒྱུའི་ངོ་བོའམ། མཚན་ཉིད་
དོ། ། ཆོས་དེའི་བྱེད་རྒྱུ་ཡིན་ན་ནི། ཆོས་དེའི་རྒྱུ་ཡིན་མི་དགོས་སོ། ། དབྱེ་ན་ནི། མངོན་པ་ཀུན་བཏུས་
འགྲེལ་པ་དང་བཅས་པ་ལས་དུ་མ་བཤད་དེ། རྐྱེན་གསུམ་ཚོགས་ནས་རྣམ་ཤེས་བསྐྱེད་པ་ལྟ་བུ་འབྱུང་བའི་རྒྱུ་
དང་། ཟས་བཞིས་ལུས་འཚོ་བ་ལྟ་བུ་གནས་པའི་རྒྱུ་དང་། སས་རྟེན་བྱེད་པ་ལྟ་བུ་བརྟེན་པའི་རྒྱུ་དང་། སྒྲོན་
མེས་གཟུགས་གསལ་བར་བྱེད་པ་ལྟ་བུ་གསལ་བྱེད་ཀྱི་རྒྱུ་དང༌། མེས་བུད་ཤིང་འགྱུར་བར་བྱེད་པ་དང༌། ཟོར་
བས་རྩྭ་གཅོད་པར་བྱེད་པ་དང་། མགར་བས་གསེར་བརྡུང་བའི་སྒོ་ནས་བསྒྱུར་བར་བྱེད་པ་ལྟ་བུ་བསྒྱུར་བའི་
བྱེད་རྒྱུའི་རིགས་རྣམས་དང་། དེ་བཞིན་དུ་དུ་བའི་རྟགས་ལས་མེ་རྟོགས་པའི་རྗེས་དཔག་འབྱུང་བ་དང་། སྒྲུབ་
ངག་གི་སྒོ་ནས་གཞན་གྱི་བསམ་དོན་གོ་བ་ལྟ་བུ་ཤེས་བྱེད་ཀྱི་རྒྱུ་དང༌། ལམ་གྱིས་མྱང་འདས་ཐོབ་པར་བྱེད་པ་ལྟ་
བུ་ཐོབ་བྱེད་ཀྱི་རྒྱུ་དང་། དེས་སྐྱོན་འགོག་པ་ལྟ་བུ་འགོག་པའི་རྒྱུ་དང་། བརྡ་ལས་མིང་དང་མིང་ལས་དོན་དང་
དེ་ལས་ཐ་སྙད་བྱེད་པ་འབྱུང་བ་ལྟ་བུ་དང་། བཀྲེས་པས་ཁ་ཟས་དོན་དུ་གཉེར་བའི་བྱེད་རྒྱུ་རྣམས་དང༌། མ་
རིག་པས་ལས་གསོག་པ་ལྟ་བུ་ཉེ་བའི་རྒྱུ་དང་། མ་རིག་པས་རྒ་ཤི་སྐྱེད་པ་ལྟ་བུ་རིང་བའི་བྱེད་རྒྱུ་རྣམས་ཡོད་པའི་
ཕྱིར། གཞན་ཡང་ཞིང་དང་ཆུ་ལུད་སོགས་ལོ་ཏོག་འཛིན་པའི་བྱེད་རྒྱུ་དང་། རྐྱེན་གང་གིས་གཞན་དགའ་བ་
དང་མི་དགའ་བར་བྱེད་པ་དང་། ལས་དཀར་ནག་གིས་གནས་དང་འགྲོ་བ་སོ་སོར་འཕེན་པ་དང༌། རྒྱུ་རྐྱེན་
ཚོགས་པས་འབྲས་བུ་གཞན་དང་གཞན་སྐྱེ་ཞིང་། གཞན་དང་གཞན་འགག་པར་བྱེད་པའི་བྱེད་རྒྱུ་སོགས་མང་
ངོ་། ། མདོར་ན་ཀུན་བཏུས་རྩ་འགྲེལ་རྣམས་སུ་རྒྱུ་ཐམས་ཅད་བྱེད་རྒྱུར་འདུས་པར་བཤད་པས་བྱེད་རྒྱུ་ནི་ཁྱབ་
ཆེའོ། ། དེས་ན་རྒྱུ་གཞན་ལྔ་ཡང་བྱེད་རྒྱུར་འདུ་མོད། དགོས་པ་དང་བྱ་བ་བྱེད་ཚུལ་མི་འདྲ་བའི་སྒོ་ནས་ཕྱེ་
བའོ། ། ཁ་ཅིག བྱེད་རྒྱུ་ཡིན་ན་ཐ་དད་ཡིན་པས་ཁྱབ་གསུང་བ་ལ་ནི། བྱེད་རྒྱུ་དེ་རྒྱུ་ཆུང་བའི་སྐྱོན་ཡོད་པས།
ཁོ་བོའི་ནི་དངོས་པོ་ཡིན་ན་རྒྱུ་འབྲས་གཉིས་ཀ་ཡིན་པས་ཁྱབ་པ་དེ་བཞིན་དུ། རྒྱུ་ཡིན་ན་བྱེད་རྒྱུ་ཡིན་དགོས་པར་
རྒྱ་བོད་ཀྱི་མཁས་པའི་དགོངས་པ་ཡིན་ཞེས་སྨྲའོ། ། དེས་ན་སྤྱིར་བྱེད་རྒྱུའི་མཚན་ཉིད་ལ་ཕན་ཚུན་ཐ་དད་ཅེས་
མི་སྦྱོར་ཞིང་། མཛོད་ལས། རང་ལས་གཞན་པ་བྱེད་རྒྱུའི་རྒྱུ། ། ཞེས་པ་ནི་གཞི་ལ་སྦྱར་བའི་དབང་དུ་མཛད་
པར་མངོན་ནོ། ། གཞི་ལ་སྦྱར་བའི་ཚེ་ནའང་ཆོས་དེའི་ལྷན་ཅིག་བྱེད་རྐྱེན་ཡིན་ན། དེའི་བྱེད་རྒྱུ་ཡིན་དགོས་པ་
ལ་རྩོད་པ་མེད་དོ། ། གཉིས་པ་ལྷན་ཅིག་འབྱུང་བའི་རྒྱུ་ལ། ངོ་བོ་དང་། མཚན་གཞིའོ། ། ཕན་ཚུན་ཚོགས་
པ་དུས་མཉམ་ཐ་དད་ཀྱང་ཡིན། ཕན་ཚུན་སྐྱེ་བ་ལ་གེགས་མི་བྱེད་པ་ཡང་ཡིན་པའི་གཞི་མཐུན་པ་དེ། ལྷན་
ཅིག་འབྱུང་བའི་རྒྱུའི་ངོ་བོའོ། ། འདི་ནི་ཕན་ཚུན་རྒྱུ་འབྲས་སུ་བཏགས་པ་ཙམ་ཡིན་གྱི། རྒྱུ་འབྲས་དངོས་མིན་
333

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ནོ། ། མཚན་གཞི་ནི། ཚོགས་པ་གཅིག་ན་གནས་པའི་འབྱུང་བ་བཞི་འབྱུང་གྱུར་དང་བཅས་པ་དང་། དུས་
མཉམ་ཐ་དད་པའི་སེམས་དང་སེམས་བྱུང་ཕན་ཚུན་མེད་ན་མི་འབྱུང་བ་རྣམས་སོ། ། གསུམ་པ་མཚུངས་ལྡན་གྱི་
རྒྱུ་ལ། ངོ་བོ་དང་། མཚན་གཞིའོ། ། ཕན་ཚན་མཚུངས་ལྡན་རྣམ་པ་ལྔ་མཚུངས་ཀྱང་ཡིན། ཕན་ཚུན་སྐྱེ་བ་
ལ་གེགས་མི་བྱེད་པ་ཡང་ཡིན་པའི་གཞི་འཐུན་པ་དེ། མཚུངས་ལྡན་གྱི་རྒྱུའི་ངོ་བོའོ། ། འདི་དང་སྔ་མ་གཉིས་མི་
འགལ་བར་བཞེད་པ་ལྟར་ཡིན་གྱི། སྔ་མ་ལ་རྫས་ཐ་དད་ཀྱིས་ཁྱབ་པར་འདོད་པའི་ལུགས་ལྟར་མི་བྱའོ། །
མཚུངས་ལྡན་ལྔ་ནི། རྟེན་དང་དམིགས་པ་དང་རྣམ་པ་དང་རྫས་དང་དུས་མཚུངས་པའོ། ། མཚན་གཞི་ནི།
སེམས་དང་དེའི་འཁོར་སེམས་བྱུང་རྣམས་སོ། ། འདི་ཡང་གྲོགས་ཕན་ཚུན་གཅིག་ཡོད་ན་ཅིག་ཤོས་འབྱུང་ཞིང་
མེད་ན་མི་འབྱུང་བའི་དོན་ལ་རྒྱུ་འབྲས་སུ་བཏགས་པ་ཙམ་མོ། ། །ཁ་ཅིག་སེམས་དང་དེའི་འཁོར་སེམས་བྱུང་
གཉིས་རྫས་ཐ་དད་ཡིན་ཞེས་འདོད་ཀྱང་། རྒྱལ་ཚབ་མཁས་གྲུབ་གཉིས་ཀྱིས་རྫས་གཅིག་ཏུ་བཞེད་དོ། ། བཞི་
པ་སྐལ་མཉམ་གྱི་རྒྱུ་ལ། ངོ་བོ་དང་། མཚན་གཞིའོ། ། རང་གི་རིགས་འདྲ་ཕྱི་མ་རང་དང་འདྲ་བར་སྐྱེད་བྱེད།
རང་ཉིད་སྐལ་མཉམ་རྒྱུའི་ངོ་བོའོ། ། མཚན་གཞི་ལ། ཉོན་མོངས་ཅན་དང་། ཉོན་མོངས་ཅན་མིན་པའི་སྐལ་
མཉམ་གཉིས་ཡོད་པའི་དང་བོ་ནི། ཉོན་མོངས་སྔ་མས་རིགས་འདྲ་ཕྱི་མའི་ཉོན་མོངས་སྐྱེད་པ་སྟེ། མ་རིག་པས་
མ་རིག་པ་དང་། འདོད་ཆགས་ཀྱིས་འདོད་ཆགས་ཕྱི་མ་སྐྱེད་པ་ལྟ་བུའོ། ། གཉིས་པ་ནི། སོ་སྐྱེའི་ཡེ་ཤེ་སྔ་མས་
ཕྱི་མ་དང་། འཕགས་པའི་ཡེ་ཤེས་སྔ་མས་རང་གི་རིགས་འདྲ་ཕྱི་མའི་རྒྱུ་བྱེད་པ་ལྟ་བུ་སྟེ། མདོར་ན་ཀ་བུམ་
སོགས་ཆོས་དེའི་ཉེར་ལེན་ཕལ་ཆེར་དེའི་སྐལ་མཉམ་གྱི་རྒྱུའོ། ། ལྔ་བ་ཀུན་འགྲོའི་རྒྱུ་ལ་ངོ་བོ་དང༌། མཚན་
གཞིའོ། ། རང་དང་ས་གཅིག་པའི་ཉོན་མོངས་ཕྱི་མ་སྐྱེད་བྱེད་ཀྱི་ཉོན་མོངས་ཅན་དེ། ཀུན་འགྲོའི་རྒྱུའི་ངོ་
བོའོ། ། མཚན་གཞི་ནི༔ ཁམས་གསུམ་ས་དགུ་རང་རང་གི་ཉོན་མོངས་སྔ་མས་རང་སའི་ཉོན་མོངས་ཕྱི་མ་སྐྱེད་
པ་ལྟ་བུའོ། ། དྲུག་པ་རྣམ་སྨིན་གྱི་རྒྱུ་ལ་མཚན་ཉིད་དང་། དབྱེ་བའོ། ། མངོན་པ་གོང་འོག་ལྟར་ན། མི་དགེ་
བ་དང་དགེ་བ་ཟག་བཅས་གང་རུང་གིས་བསྡུས་པ་དེ། རྣམ་སྨིན་གྱི་རྒྱུའི་མཚན་ཉིད། དབྱེ་ན་ཟག་བཅས་ཀྱི་
དགེ་བ་དང་མི་དགེ་བ་གཉིས་སོ། ། འཕགས་པའི་ཟག་མེད་ཀྱི་ལས་དང་ཡེ་ཤེས་རྣམས་དང་། ལུང་མ་བསྟན་གྱི་
ལས་ནི་རྣམ་སྨིན་རྒྱུ་མིན་ཀྱང་། བྱེད་རྒྱུ་དང་སྐལ་མཉམ་གྱི་རྒྱུ་ཡིན་ནོ། །
༈ གཉིས་པ་རྐྱེན་བཤད་པ་ལ་གསུམ་སྟེ། མཚན་ཉིད་དང་། དབྱེ་བ་དང༌། དོགས་གཅོད་དོ། ། དང་
བོ་ནི། གྲོགས་བྱེད་པ། རྐྱེན་གྱི་མཚན་ཉིད། དབྱེ་ན་བཞི་སྟེ། རྒྱུ་རྐྱེན། དམིགས་རྐྱེན། བདག་རྐྱེན། དེ་
མ་ཐག་རྐྱེན་ནོ། ། དང་བོ་དང་རྐྱེན་གཉིས་དོན་གཅིག་ཅིང་སྤྱིར་རྒྱུ་ཡིན་ན་རྐྱེན་ཡིན་པས་ཁྱབ་པོ། ། འོན་ཀྱང་
334

༄༅། ། རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་བོ། །
ཆོས་དེའི་ཉེར་ལེན་ནི་ཆོས་དེའི་རྒྱུ་ཡིན་ལ། ལྷན་ཅིག་བྱེད་རྐྱེན་ནི་དེའི་རྒྱུ་རྐྱེན་གཉིས་སུ་ཕྱེ་བའི་རྐྱེན་ནོ། །
ཆོས་དེའི་འགལ་རྐྱེན་ནི་ཆོས་དེའི་རྐྱེན་དུ་བཏགས་པ་ཙམ་ཡིན་གྱི་རྐྱེན་དངོས་མིན་ནོ། ། གཉིས་པ་དམིགས་རྐྱེན་
ལ་མཚན་ཉིད་དང་། མཚན་གཞིའོ། ། རང་འཛིན་མངོན་སུམ་རང་གི་རྣམ་ལྡན་དུ་གཙོ་བོར་སྐྱེད་བྱེད། རང་
ཉིད་དམིགས་རྐྱེན་ཡིན་པའི་མཚན་ཉིད་དང་། གཞི་ལ་སྦྱར་ན། སྔོན་འཛིན་དབང་བོའི་མངོན་སུམ་སྔོན་པོའི་
རྣམ་པ་ཅན་དུ་གཙོ་བོར་སྐྱེད་བྱེད། སྔོན་འཛིན་དབང་བོའི་ མངོན་ སུམ་ གྱི་དམིགས་རྐྱེན་གྱི་མཚན་ཉིད།
གཞན་ལ་འགྲེ། མཚན་གཞི་ནི་སྔོན་པོ་ལྟ་བུ་དང་། སྤྱིར་དངོས་པོ་ཡིན་ན་དམིགས་རྐྱེན་ཡིན་དགོས་ཏེ། དེ་
ཡིན་ན་རང་འཛིན་དབང་ཤེས་སམ་ཡིད་ཤེས་གང་རུང་གི་དམིགས་པ་དང་རྐྱེན་གཉིས་ཀ་ཡིན་དགོས་པའི་ཕྱིར་
རོ ། གསུམ་པ་བདག་རྐྱེན་ལ་མཚན་ཉིད་དང་། མཚན་གཞིའོ། ། རང་འཛིན་མངོན་སུམ་རང་དབང་དུ་
གཙོ་བོར་སྐྱེད་བྱེད། རང་ཉིད་བདག་རྐྱེན་ཡིན་པའི་མཚན་ཉིད། གཞི་ལ་སྦྱར་ན། སྔོན་འཛིན་དབང་པོའི་
མངོན་སུམ་རང་དབང་དུ་གཙོ་བོར་སྐྱེད་བྱེད། སྔོན་འཛིན་དབང་པོའི་མངོན་སུམ་གྱི་བདག་རྐྱེན་གྱི་མཚན་ཉིད།
གཞན་ལའང་འགྲེ། མཚན་གཞི་ནི་མིག་གི་དབང་པོ་ལྟ་བུ་དང་དེ་བཞིན་དུ་རྣ་བ་ནས་ཡིད་ཀྱི་དབང་པོའི་བར་
དང་། ལས་དཀར་ནག་སོགས་རང་གི་འབྲས་བུའི་བདག་རྐྱེན་ཡིན་ལ། འདུས་བྱས་ཡིན་ན། ཁྱོད་ཀྱི་དངོས་ཀྱི་
ལྷན་ཅིག་བྱེད་རྐྱེན་ཕལ་ཆེར་ཁྱོད་ཀྱི་བདག་པོའི་རྐྱེན་ཡིན་ནོ། ། མིག་གི་རྣམ་ཤེས་སོགས་ལ་རང་གི་ཐུན་མོང་
དང་ཐུན་མོང་མ་ཡིན་པའི་བདག་རྐྱེན་གཉིས་རེ་ཡོད་དེ། མིག་ཤེས་ལ་ཐུན་མོང་མ་ཡིན་པའི་བདག་རྐྱེན་མིག་
དབང་དང་། ཐུན་མོང་བའི་བདག་རྐྱེན་ཡིད་དབང་ལྟ་བུ་གཉིས་ཡོད་པའི་ཕྱིར་རོ། ། བཞི་པ་དེ་མ་ཐག་རྐྱེན་ལ་
མཚན་ཉིད་དང་། མཚན་གཞིའོ། ། དང་བོ་ནི། རང་འཛིན་ཤེས་པ་མྱོང་བ་གསལ་རིག་ཙམ་དུ་གཙོ་བོར་སྐྱེད་
བྱེད་ཀྱི་རིག་པ། དེ་མ་ཐག་རྐྱེན་གྱི་མཚན་ཉིད། གཞི་དང་སྦྱར་ན། སྔོན་འཛིན་ཤེས་པ་མྱོང་བ་གསལ་རིག་
ཙམ་དུ་གཙོ་བོར་དངོས་སུ་སྐྱེད་བྱེད་ཀྱི་རིག་པ། སྔོན་འཛིན་ཤེས་པའི་དེ་མ་ཐག་རྐྱེན་གྱི་མཚན་ཉིད། གཞན་
ལའང་སྦྱོར། མཚན་གཞི་ནི། སྔོན་འཛིན་མིག་ཤེས་ཀྱི་སྔ་ལོགས་དེ་མ་ཐག་ཏུ་བྱུང་བའི་ཤེས་པ་ལྟ་བུའོ། ། ཤེས་
པ་དོན་འཐུན་ཡིན་ན། ཁྱོད་ཀྱི་རྐྱེན་བཞི་ཀ་ཡོད་པས་ཁྱབ་ཅེས་ཁས་བླངས་ཀྱང་མི་འགལ་ལ། དངོས་པོ་ཡིན་ན།
ཁྱོད་ཀྱི་རྒྱུ་རྐྱེན་དང་བདག་རྐྱེན་གཉིས་ཀ་ཡོད་པས་ཁྱབ་ཀྱང་། གཞན་གཉིས་ཡོད་པས་མ་ཁྱབ་པོ། ། གསུམ་པ་
དོགས་བཅོད་ལ་ཁ་ཅིག་ཆོས་ཐམས་ཅད་དམིགས་རྐྱེན་ཡིན་ཏེ། མཛོད་ལས། དམིགས་པ་ཆོས་རྣམས་ཐམས་
ཅད་དོ། ། ཞེས་གསུངས་སོ། ། ཞེ་ན་སྐྱོན་མེད་དེ། ཆོས་ཐམས་ཅད་བློའི་དམིགས་པ་ཡིན་ཀྱང་། དམིགས་
རྐྱེན་མིན་ནོ། ། ཤེས་པ་དེའི་དམིགས་རྐྱེན་ནི་ཤེས་པ་དེ་དང་དུས་མཉམ་མམ་མི་མཉམ་ཞེ་ན་འདི་ལ་བྱེ་བྲག་སྨྲ་
335

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བས་ནི། སྔོ་འཛིན་མིག་གི་རྣམ་ཤེས་ཀྱི་དམིགས་རྐྱེན་ལྟ་བུ་དེ་དམིགས་བྱེད་ཀྱི་ཤེས་པ་དང་དུས་མཉམ་པར་
འདོད་ལ། མདོ་སྡེ་པས་དམིགས་རྐྱེན་ནི་དམིགས་བྱེད་ཀྱི་ཤེས་པ་དང་དུས་མི་མཉམ་པར་འདོད་ཅེས་བཞེད་པ་
མང་ཞིང་། དུས་མཉམ་པར་བཞེད་པའང་སྣང་ངོ༌། ། མཁས་གྲུབ་རྗེ་སོགས་དུས་མི་མཉམ་པར་བཞེད་པ་དག་
གིས་ནི། སྔོན་འཛིན་མིག་ཤེས་ཀྱིས་སྔོན་པོ་བཟུང་ཟིན་མ་ཐག་པའི་ཚེ་སྔོན་པོའི་རྣམ་པ་ཤར་ཡང་། དེའི་ཚེ་
དམིགས་རྐྱེན་དུ་སོང་བའི་སྔོན་པོ་འགགས་ཀྱང་རྣམ་པ་ཤར་བ་མ་འགགས་ཅིང་། རྣམ་པ་ཤར་བའི་དུས་སུ་ཡོད་
པའི་སྔོན་པོ་དེ། དེའི་དམིགས་རྐྱེན་དུ་མི་འདོད་དེ། དེའི་དམིགས་རྐྱེན་ཡིན་ན། དེའི་རྒྱུ་ཡིན་དགོས་པས་རྒྱུ་
འབྲས་དུས་མཉམ་མི་སྲིད་པའི་ཕྱིར་རོ། ། དམིགས་བྱེད་རང་དུས་སུ་རང་གི་དམིགས་རྐྱེན་འགགས་ཀྱང་
དམིགས་རྐྱེན་མི་འཐད་པའི་སྐྱོན་མེད་དེ། འབྲས་བུ་སྐྱེས་པའི་ཚེ་རྒྱུ་འགགས་ཀྱང་རྒྱུ་འབྲས་འཐད་པ་བཞིན་
ནོ། ། དམིགས་རྐྱེན་རང་གི་དམིགས་བྱེད་ཀྱི་ཤེས་པའི་དུས་སུ་མེད་ཀྱང་དེའི་ཡུལ་མིན་པའི་སྐྱོན་མེད་དེ། རྣམ་
པ་ཤར་བ་དེ་ཉིད་ཡུལ་དུ་བྱས་པའི་དོན་ཡིན་པའི་ཕྱིར་གསུང་། མིག་ཤེས་གཟུགས་ཀྱི་རྣམ་ལྡན་དུ་སྐྱེས་པའི་ཆ་དེ་
དམིགས་རྐྱེན་གྱིས་བསྐྱེད་ཅིང་། དེས་གཟུགས་འཛིན་ལ་སྒྲ་སོགས་མི་འཛིན་པའི་ཁྱད་པར་དེ། རང་གི་ཐུན་
མོང་མ་ཡིན་པའི་བདག་རྐྱེན་གྱིས་གཙོ་བོར་བྱས་པ་སྟེ། དེ་ཡང་མིག་གི་དབང་པོ་ཡིན་གྱི། བདག་རྐྱེན་གཞན་
མིན་ནོ། ། དེ་བཞིན་དུ་རྣ་ཤེས་ཀྱིས་སྒྲ་ཐོས་ཀྱི་གཟུགས་མི་འཛིན་པའི་ཁྱད་པར་དེ། རང་གི་ཐུན་མོང་མ་ཡིན་
པའི་བདག་རྐྱེན་རྣ་བའི་དབང་པོས་བྱས་པ་སོགས་གཞན་ལ་འགྲེ། མིག་ཤེས་ལྟ་བུ་མྱོང་བ་གསལ་རིག་གི་ངོ་བོར་
སྐྱེས་པ་ནི། དེ་མ་ཐག་རྐྱེན་གྱི་ལག་རྗེས་ཡིན་པས་འདི་ཤེས་པ་ཐམས་ཅད་ལའང་སྦྱར་རུང་ངོ༌། ། མཁས་གྲུབ་
རྗེས་ནི་སེམས་ཙམ་པས་དབང་ཤེས་སྔ་མས་དབང་ཤེས་ཕྱི་མ་ཡུལ་གྱི་རྣམ་ལྡན་དུ་སྐྱེད་པའི་ནུས་པ་དེ། དབང་
ཤེས་ཕྱི་མའི་དམིགས་རྐྱེན་དང་། བདག་རྐྱེན་གྱི་དབང་པོ་ཡང་ནུས་པའི་ཁྱད་པར་ཞིག་ལ་འདོད་ཅེས་གསུང་།
བྱེ་བྲག་སྨྲ་བས་ནི། མིག་ཤེས་ཀྱི་གཟུགས་མཐོང་བའི་ཚེ་དེ་ལ་གཟུགས་ཀྱི་རྣམ་པ་མ་ཤར་བར་རྣམ་མེད་རྗེན་རེར་
དུ་འཛིན་ཞེས་འདོད་ཀྱང་། མདོ་སྡེ་བ་ཡན་ཆད་ཀྱིས་རྣམ་པ་ཤར་བའི་སྒོ་ནས་མཐོང་བར་འདོད་དོ། ། ཤར་
བའི་རྣམ་པ་དེ་ཁ་ཅིག་ཤེས་པའི་རྣམ་པ་ཡིན་ཀྱང་ཤེས་པ་མིན་ཞེས་བཞེད་ལ། མཁས་གྲུབ་རྗེས་ནི་དེ་ལ་ཤེས་པའི་
གཟུང་རྣམ་ཟེར་བས་ཤེས་པ་ཡིན་ཞེས་བཞེད་དོ། ། སྤྱིར་རྣམ་པ་འདི་ལ་རྣམ་པ་འཆར་རྒྱུའི་དོན་རྣམ་དང་ཤར་
བའི་ཤེས་རྣམ་གཉིས་བྱ་དགོས་ཏེ། འཆར་བྱ་ཡུལ་གྱི་རྣམ་པ་དང་འཆར་བྱེད་ཤེས་པའི་རྣམ་པ་གཉིས་ཡོད་པའི་
ཕྱིར་ཏེ། དཔེར་ན། བུམ་པའི་དོན་སྤྱི་ནི། འཆར་བྱ་ཡུལ་གྱི་རྣམ་པ་དང་། དེའི་རྣམ་པ་ཤར་བའི་ཤེས་པ་ནི་
འཆར་བྱེད་ཡུལ་ཅན་གྱི་རྣམ་པ་ཡིན་པའི་ཕྱིར་རོ། ། ཚུལ་འདི་དཀའ་བའི་གནས་ཡིན་པས་ཞིབ་མོར་དཔྱད་
336

༄༅། ། རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་བོ། །
དགོས་པ་ཡོད་དོ། ། དེ་མ་ཐག་རྐྱེན་ སྤྱིར་འཇོག་སླ་ཡང་། གཉིད་འཐུག་པོ་ལས་སང་མ་ཐག་པའི་མིག་ཤེས་
དང་། འདུ་ཤེས་མེད་པའི་སྙོམས་འཇུག་ལས་ལངས་མ་ཐག་པའི་དབང་ཤེས་དང་། སྟོང་ཉིད་མངོན་སུམ་དུ་
རྟོགས་པའི་མཉམ་གཞག་ལས་ལངས་མ་ཐག་པའི་དབང་ཤེས་རྣམས་ཀྱི་དེ་མ་ཐག་རྐྱེན་ལ་ནི་རྒྱ་བོད་ཀྱི་མཁས་པ་
དག་བཞེད་པ་མི་འདྲ་བ་མང་དུ་ཡོད་ཀྱང་། བསྡུ་ན་གཉིས་ཏེ། མཚོན་ན། འདུ་ཤེས་མེད་པའི་སྙོམས་འཇུག་
ལས་ལངས་མ་ཐག་པའི་དབང་ཤེས་ཀྱི་དངོས་ཀྱི་དེ་མ་ཐག་རྐྱེན་ནི། རྗེ་བཙུན་རེད་མདའ་བ་སོགས་སྙོམས་པར་
འཇུག་ཁ་མའི་དབང་ཤེས་དེ་ལ་བྱེད་པ་དང་ མཁས་གྲུབ་རྗེ་སོགས་སྙོམས་འཇུག་དེ་ལས་ལྡང་ཁ་མའི་ཡིད་ཀྱི་ཆ་
ཞིག་ལ་བྱེད་པའི་ཚུལ་གཉིས་སྣང་བ་ལས། ཁོ་བོ་ནི་ཡིད་ཤེས་ཀྱི་ཆ་ལས་དགེ་མི་དགེ་ལུང་མ་བསྟན་དང་འདོད་
ཆགས་ཞེ་སྡང་སོགས་ཟག་བཅས་ཟག་མེད་ཀྱི་ཤེས་པ་སྣ་ཚོགས་འབྱུང་བ་མཐོང་བས་ཕྱི་མ་འཐད་པར་མངོན་ལ།
འོན་ཀྱང་ཡིད་ཤེས་ཀྱི་ཆ་དབང་ཤེས་སུ་འགྱུར་བའི་ཚུལ་འདི་ལ་རིགས་པ་སྨྲ་བ་རྣམས་དོགས་གཞི་ནི་ཚེའོ། } ཁ་
ཅིག་རང་འབྲས་ཤེས་པའི་ཉེར་ལེན་ལ་ལྡན་མིན་འདུ་བྱེད་ཡོད་པར་བཞེད་པའི་ལུགས་ལྟར་བྱེད་ན་དེ་མ་ཐག་
རྐྱེན་ལ་ནི་ཤེས་པས་མ་ཁྱབ་པར་འདོད་དགོས་སོ། །
གསུམ་པ་འབྲས་བུ་བཤད་པ་ལ་གསུམ། མཚན་ཉིད་དང་། དབྱེ་བ་དང་། འཕྲོས་དོན་ནོ། ། དང་བོ་
ནི། བསྐྱེད་བྱ། འབྲས་བུའི་མཚན་ཉིད། ཆོས་དེའི་བསྐྱེད་བྱ། ཆོས་དེའི་འབྲས་བུའི་མཚན་ཉིད་དོ། ། བྲལ་
བའི་བསྐྱེད་བྱ་བྲལ་བའི་འབྲས་བུ་མིན་པ་ལྟ་བུ་ནི་ཡོད་ཀྱང་། འདིར་དོན་གཙོ་བོར་བྱས་པའོ། ། མྱུ་གུའི་བསྐྱེད་
བྱ། རྒྱུ་གུའི་འབྲས་བུའི་མཚན་ཉིད། དེ་བཞིན་དུ་ཆོས་དེའི་དངོས་སུ་བསྐྱེད་བྱ། ཆོས་དེའི་དངོས་འབྲས་ཀྱི་
མཚན་ཉིད། ཆོས་དེའི་བརྒྱུད་ནས་བསྐྱེད་བྱ། ཆོས་དེའི་བརྒྱུད་འབྲས་ཀྱི་མཚན་ཉིད་དང་། ཚུལ་དེ་མྱུ་གུ་
སོགས་ལའང་སྦྱར་བར་བྱའོ། ། གཉིས་པ་དབྱེ་བ་ལ་གཉིས། ངོ་བོ་སྒོ་ནས་དང་། སྒྲས་བརྗོད་རིགས་ཀྱི་དབྱེ་
བའོ། ། དང་བོ་ལ། ཉེར་འབྲས་དང་། ལྷན་ཅིག་བྱེད་འབྲས་གཉིས། དང་པོ་ལ་མཚན་ཉིད་དང་། མཚན་
གཞིའོ། ། རང་གི་ཉེར་ལེན་གྱི་རྫས་རྒྱུན་དུ་གཙོ་བོར་བསྐྱེད་བྱ། རང་ཉིད་ཉེར་འབྲས་ཡིན་པའི་མཚན་ཉིད།
མཚན་གཞི་ནི། གྲོ་ནས་ཀྱི་ས་བོན་ལས་བྱུང་བའི་མྱུ་གུ་ལྟ་བུའོ། ། རང་གི་ལྷན་ཅིག་བྱེད་རྐྱེན་གྱི་རྫས་རྒྱུན་མ་
ཡིན་པར་གཙོ་བོར་བསྐྱེད་པ། རང་ཉིད་ལྷན་ཅིག་བྱེད་འབྲས་ཡིན་པའི་མཚན་ཉིད། མཚན་གཞི་ནི། སྨྲ་
མཁན་གྱི་འབྲས་བུར་གྱུར་པའི་རྫ་བུམ་ལྟ་བུའོ། ། གཞི་གཅིག་ལ་བལྟོས་ཏེ་དེ་གཉིས་འགལ་ཡང་སྤྱིར་དེ་གཉིས་
མི་འགལ་ཏེ། དངོས་པོ་ཡིན་ན། ཉེར་འབྲས་དང་ལྷན་ཅིག་བྱེད་འབྲས་པ།ཉིས་ཀ་མིན་དགོས་པའི་ཕྱིར་ཏེ། དེ་
ཡིན་ན། ཁྱོད་ཀྱི་ཉེར་ལེན་དང་ལྷན་ཅིག་བྱེད་རྐྱེན་གཉིས་ཀ་ཡོད་དགོས་པའི་ཕྱིར་ཏེ། འབྲས་བུ་གཅིག་བསྐྱེད་
337

༄༅ ། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པ་ལའང་རྒྱུ་རྐྱེན་གཉིས་ཆར་ཚང་དགོས་ཀྱི། རྒྱུ་གཅིག་ཁོ་ན་ལས་འབྲས་བུ་འབྱུང་བ་མི་སྲིད་ པའི་ཕྱིར་
རོ༑ ༑ མདོར་ན་བལ་དང་སྐུད་པ་ལས་སྣམ་བུ་དང་། འཇིམ་པ་ལས་རྫ་བུམ་སོགས་དང་། གསེར་ལས་གསེར་
བུམ་སོགས་དང་། ས་བོན་ལས་མྱུ་གུ་སྣ་ཚོགས་དང་། མི་ཤི་འཕོས་ནས་ལྷ་སོགས་འགྲོ་བ་གཞན་དང་མཐར་
སངས་རྒྱས་སུ་འགྱུར་བ་ལྟ་བུ་རྣམས་ནི་རང་གི་ཉེར་ལེན་ལས་བྱུང་བའི་ཉེར་འབྲས་ཡིན་ལ། འཐག་མཁན་དང་
རྫ་མཁན་དང་གསེར་མགར་དང་ས་བོན་འདེབས་པ་བོའམ་ཆུ་ལུད་དང་ལས་དཀར་ནག་དང་ཚོགས་གསོག་སྒྲིབ་
སྦྱོང་བྱེད་པ་ལས་རིམ་བཞིན་དེ་རྣམས་བྱུང་བ་ནི། ལྷན་ཅིག་བྱེད་རྐྱེན་ལས་བྱུང་བས་དེའི་ལྷན་ཅིག་བྱེད་འབྲས་
ཡིན་ནོ། ། དེས་ན་སྣམ་བུ་སོགས་རང་རྒྱུ་སྐུད་པ་དང་བལ་སོགས་ལ་བལྟོས་ཏེ་ཉེར་འབྲས་ཡིན་ཀྱང༌། འཐག་
མཁན་སོགས་ལ་བལྟོས་དེ་ལྷན་ཅིག་བྱེད་འབྲས་ཡིན་ནོ། ། གཉིས་པ་འབྲས་བུ་ལ་སྒྲས་བརྗོད་རིགས་ཀྱིས་དབྱེ་ན་
ལྔ་ཡོད་དེ། རྣམ་སྨིན་གྱི་འབྲས་བུ། རྒྱུ་མཐུན་གྱི་དེ། བདག་པོའི་དེ། སྐྱེས་བུ་བྱེད་པའི་དེ། བྲལ་བའི་འབྲས་
བུ་རྣམས་ཡོད་པའི་ཕྱིར། དང་བོ་རྣམ་སྨིན་གྱི་འབྲས་བུ་དུ་མ་ཡོད་དེ། རྣམ་སྨིན་གྱི་རྒྱུད་དགེ་མི་དགེ་གང་རུང་
ལས་སྐྱེས་པའི་ཟག་བཅས་ཉེར་ལེན་གྱི་ཕུང་བོ་ལྔ་ལྟ་བུ་དང་། བྱེ་བྲག་ཏུ་དགེ་བས་འཕངས་པའི་རྣམ་སྨིན་གྱི་
འབྲསབུ་ནི། བདེ་འགྲོའི་ལུས་རྟེན་ཐམས་ཅད་དང་། མི་དགེ་བའི་རྣམ་སྨིན་གྱི་འབྲས་བུ་ནི། ངན་འགྲོའི་ལུས་
རྟེན་ཐམས་ཅད་དོ། ། རྣམ་སྨིན་དང་རྣམ་སྨིན་གྱི་འབྲས་བུ་གཉིས་དོན་གཅིག་ཅིང་། རྣམ་སྨིན་གྱི་འབྲས་བུ་ལ་
ལུང་མ་བསྟན་ཞིག་དགོས་ཀྱི་དགེ་མི་དགེ་མེད་དེ། མཛོད་ལས། རྣམ་སྨིན་ཆོས་ནི་ལུང་མ་བསྟན། ། ཞེས་
གསུངས་པ་ལྟར་རོ། ། ད་ལྟ་ལུས་ལ་ཚོར་བ་བདེ་སྡུག་བྱུང་བ་ནི་རྣམ་སྨིན་གྱི་འགྱུར་བ་ཡིན་པས་རྣམ་སྨིན་དུ་
བཏགས་པ་ཙམ་ཡིན་གྱི། རྣམ་སྨིན་དངོས་མིན་ནོ། ། འོ་ན་ཚོར་བ་བདེ་སྡུག་མྱོང་བའི་འདི་ལ་སྔོན་གྱི་ལས་ཞེས་
བརྗོད་པ་ཅི་ཞེ་ན། དེ་ནི་རྒྱུ་མཚན་སྔར་ལྟར་དང་རྒྱུ་མིང་འབྲས་ལ་བཏགས་པའོ། ། གཉིས་པ་རྒྱུ་མཐུན་ཀྱི་
འབྲས་བུ་ལ་དུ་མ་ཡོད་དེ། གཞུང་ཆེ་བ་ལས་འབྱུང་བ་ལྟར་དགེ་བའི་རྒྱུ་མཐུན་ཚེ་རིང་བ་དང༌། ལོངས་སྤྱོད་ཆེ་
བ་དང་། བསྟོད་བཀུར་དང་། མཛའ་བ་དང་ཡིད་དུ་འོང་བ་མང་བ་དང་དགེ་བའི་ཕྱོགས་ལ་སྤྲོ་བ་སོགས་མང་
ལ། མི་དགེ་བའི་རྒྱུ་མཐུན་ནི། ཚེ་ཐུང་བ་དང་ནད་མང་བ་དང་ལོངས་སྤྱོད་ཆུང་བ་དང་། གཞན་གྱིས་སྣང་བ་
དང་ཡིད་དུ་མི་འོང་བ་མང་བ་དང་། སྨོད་པ་དང་དགེ་བའི་ཕྱོགས་ལ་མི་དགའ་བ་སོགས་མང་ངོ། ། གསུམ་པ་
བདག་པོའི་འབྲས་བུ་ལ། དགེ་བའི་བདག་འབྲས་ནི། རང་སྐྱེས་པའི་ཡུལ་དེ་ཡིད་དུ་འོང་བ་དང་བཟའ་བཏུང་
སོགས་མཐུ་ནུས་ཆེ་བ་དང་འབྲས་བུ་མང་བ་དང་ཐན་པ་ཆུང་བ་དང་ལྗན་ལྗིན་སོགས་མི་མང་བ་དང་འཇིགས་
པའི་རྒྱུ་ཉུང་བ་དང་ནད་འགོ་བ་མི་མང་བ་སོགས་མདོར་ན་ཕྱོགས་དེ་དག་ཏུ་ཡིད་དུ་འོང་ཞིང་འདོད་པ་མང་དུ་
338

༄༅། ། རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་བོ། །
འབྱུང་བ་ཡོད་ལ། མི་དགེ་བ་ལ་ནི་སྔར་བཤད་པ་ལས་བཟློག་སྟེ་འབྱུང་ངོ༌། ། འོན་ཀྱང་བདག་འབྲས་འདི་ལ་
ཐུན་མོང་བ་དང་ཐུན་མོང་མ་ཡིན་པའི་བདག་འབྲས་གཉིས་ཡོད་པའང་ཤེས་དགོས་སོ། ། བཞི་བ་སྐྱེས་བུ་བྱེད་
པའི་འབྲས་བུ་ནི། ཞིང་པས་བསྒྲུབ་པའི་ལོ་ཏོག་ལྟ་བུ་དང་། བཟོ་བས་ཁང་བཟང་དང་། མགར་ལས་གསེར་
སོགས་བརྡུང་བ་དང་། ལྷ་བཟོ་དང་། ཡིག་མཁན་གྱི་ལྷ་སྐུ་སོགས་དང་ཡི་གེ་བྲིས་པ་དང་། ཤོ་དང་ཚོང་ལས་ཁེ་
སྤོགས་ཐོབ་པ་དང་། སྨན་བཏང་བ་དང་རིམ་གྲོ་བྱས་པས་ནད་ཞི་བ་སོགས་མང་ངོ༌། ། ལྔ་བ་བྲལ་འབྲས་ནི།
སོ་སོར་བརྟགས་འགོག་སྟེ། འགོག་བདེན་དང་དོན་གཅིག་ཅིང་འདི་འཕགས་པ་མ་གཏོགས་ སོ་སྐྱེ་ལ་ མེད་
དོ། ། མྱ་འདས་སམ་ཐར་བའང་བྲལ་འབྲས་ཡིན་ལ། དེ་ཡང་ལམ་བསྒོམས་པའི་སྟོབས་ཀྱིས་ཐོབ་ཅིང་སྤང་བྱ་
ཅི་རིགས་དང་བྲལ་བས་འབྲས་བུའི་མིང་གིས་བཏགས་པ་ཙམ་ཡིན་གྱི། འབྲས་བུ་དངོས་མིན་ཏེ། རྒྱུ་དང་
འབྲས་བུ་གང་རུང་ཡིན་ན། འདུས་བྱས་ཡིན་པའི་ཕྱིར་རོ། ། དེས་ན་བྲལ་འབྲས་ནི་འདུས་མ་བྱས་ཡིན་ལ།
གཞན་རྣམས་ནི་འདུས་བྱས་སོ། ། ས་བོན་དང་མྱུ་གུ་ལྟ་བུ་དང་། སྐྱེ་འཆི་ལྟ་བུ་རྣམས་རྒྱུ་འབྲས་ཡིན་པར་ངེས་
སླ་ཡང་། སྐད་ཅིག་སྔ་མ་དང་ཕྱི་མ་རྒྱུ་འབྲས་སུ་འགྲོ་བའི་ཚུལ་ནི་ཅུང་ངེས་དཀའ་སྟེ༑ དཔེར་ན། སྔ་དྲོ་ཕྱི་དྲོ་
རྒྱུ་འབྲས་ཡིན་པ་དང་། ལངས་པ་དང་འགྲོ་བ་དང་ཉལ་བ་དང་འདུག་པ་དང་། བརྐྱང་པ་དང་བསྐུམ་པ་དང་
སྨྲ་བ་དང་མི་སྨྲ་སོགས་ཀྱང་རང་རང་གི་ཕྱི་མ་ཕྱི་མའི་རྒྱུ་དང་སྔ་མ་སྔ་མའི་འབྲས་བུ་ཡིན་པའང་། སྐད་ཅིག་མ་
དང་མི་རྟག་པའི་དོན་དུ་འགྱུར་ཡང་རྟོགས་དཀའ་བ་བཞིན་ནོ། ། དེ་ཡང་གོ་བདེར་མཚོན་ན། ལག་པའི་སོར་
མོ་རྣམས་ཁུ་ཚུར་བྱེད་པ་ན་དེའི་རྒྱུར་འགྲོ་ཞིང་། ཁུ་ཚུར་བཅངས་པ་དེ་ཡང་ཁུ་ཚུར་བཤིགས་པའི་རྒྱུར་འགྲོ་ལ་
བཤིགས་པ་དེ་སླར་བཅང་བ་ན་དེའི་རྒྱུར་འགྲོ་བ་བཞིན་ཏེ། དེ་ལྟ་བུ་ཆེས་མང་ངོ་། །
གསུམ་པ་འཕྲོས་དོན་ལ། སྤྱིར་སྐྱེད་བྱེད་ཀྱི་རྒྱུ་གང་ཡིན་པ་དེ་སྐྱེ་བཞིན་པ་དང་། དེའི་བསྐྱེད་བྱའི་
འབྲས་བུ་གང་ཡིན་པ་དེ་འགག་བཞིན་པ་གཉིས་དུས་མཉམ་ལ། འབྲས་བུ་དེ་སྐྱེས་ཟིན་པ་དང་རྒྱུ་དེ་འགགས་
ཟིན་པ་གཉིས་ཀྱང་དུས་མཉམ་མོ། ། དེ་ཡང་མཚོན་ན་མྱུ་གུའི་ས་བོན་གྱི་དུས་སུ་མྱུ་གུ་སྐྱེ་བ་ལ་མངོན་དུ་ཕྱོགས་
ཀྱང་མྱུ་གུ་མེད་ལ། མྱུ་གུ་སྐྱེས་ཟིན་པའི་ཚེ་ས་བོན་གྱིས་བྱ་བ་བྱས་ཟིན་ནས་འགགས་པའི་ཕྱིར་ས་བོན་དེ་མེད་
དོ། ། མྱུ་གུ་ལྟ་བུ་རང་གི་རྒྱུའི་དུས་སུ་མེད་ཀྱང་། དེ་རང་གི་རྒྱུ་ལས་སྐྱེ་བ་དང་སྐྱེས་ཞེས་ཐ་སྙད་བྱས་ཆོག་པ་དེ་
བཞིན་དུ། འབྲས་བུ་ཐམས་ཅད་ལའང་འདྲའོ། ། གལ་ཏེ། ཉེར་ལེན་གྱི་རིགས་ལ་དེ་འཐད་ཀྱང་ལྷན་ཅིག་
བྱེད་རྐྱེན་རྫ་མཁན་དེ་རང་གིས་བྱས་པའི་རྫ་བུམ་གྱི་དུས་དང་། ཁང་བ་བྱེད་བཞིན་པའི་བཟོ་བོ་དེ་རང་གིས་བྱས་
པའི་ཁང་བའི་དུས་དང་། མ་ཡང་རང་གིས་བསྐྱེད་པའི་བུའི་དུས་སུ་ཡོད་དམ་མེད། མེད་ན་རྫ་བུམ་གྱི་དུས་སུ་
339

༄༅ ། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྫ་མཁན་དང་། ཁང་པའི་དུས་སུ་བཟོ་བོ་དང་། བུའི་དུས་སུ་རང་གི་མ་ཡོད་པ་ནི་ཐམས་ཅད་ཀྱིས་མངོན་སུམ་
མཐོང་བ་དང་འགལ་ལ། ཡོད་ན་ཁྱོད་ཀྱིས་འབྲས་བུ་སྐྱེས་པའི་ཚེ་རྒྱུ་འགགས་པར་བཤད་པ་དེ་ཇི་ལྟར་འཐད་ཅེ་
ན། བདེན་མོད། ཁོ་བོས་ཇི་སྐད་སྨྲས་པ་དེ་འཛམ་གླིང་རྒྱན་དྲུག་སོགས་རྒྱ་བོད་ཀྱི་མཁས་གྲུབ་རྣམས་ཀྱི་བཞེད་
པ་ཡིན་ནའང་། ཁྱོད་དང་བླུན་པོ་རྣམས་ཀྱང་ལྟ་ཞོག ད་ལྟའི་མཁས་པ་རིགས་པ་ཤེས་ཤིང་རྒྱུ་འབྲས་ཀྱི་ཚུལ་
རིག་པར་རློམ་པ་དག་ལའང་། དེ་སྐད་སྨྲས་པ་ན་ཐེ་ཚོམ་ཟ་བ་ཁོ་ན་དང་ཅང་མི་སྨྲ་བའི་བརྟུལ་ཞུགས་ལ་གནས་
པར་མཛད་དོ། ། དེ་ལྟ་ནའང་འདིར་ལན་རྒྱས་པར་བརྗོད་ན་མང་དུ་དོགས་པས། མཚོན་ན། རྒྱུ་འབྲས་ཀྱི་སྐྱེ་
འགག་དུས་མཉམ་མི་མཉམ་དེ་ལྟར་ཡིན་ཀྱང་། སྐྱོན་དུ་མི་འགྱུར་ཏེ། རྫ་མཁན་གྱིས་སྔར་རང་གིས་བྱེད་རྒྱུའི་རྫ་
བུམ་དེ་བྱས་མ་ཟིན་གྱི་བར་ལ་དེའི་རྒྱུར་འཇོག་ཅིང་། དེས་རྫ་བུམ་དེ་བྱས་ཟིན་པ་དེའི་ཚེ་རྒྱུར་བཞག་པའི་རྫ་
མཁན་དེ་འགགས་པའི་ཐ་སྙད་བྱེད་ལ། རྫ་བུམ་དེ་གྲུབ་ཟིན་པའི་རྗེས་སུ་ཡོད་པའི་རྫ་མཁན་དེ། སྔར་བྱས་ཟིན་
པའི་རྫ་བུམ་དེའི་བྱེད་པ་པོ་མིན་ཀྱང་དེའི་རྒྱུན་ཕྱི་མ་ཡིན་ནོ། ། དེ་ལྟར་ཡིན་ཀྱང་རྫ་བུམ་བྱས་ཟིན་གྱི་དུས་སུ་
ཡོད་པའི་རྫ་མཁན་དེས། ངོ་བོས་སྔར་གྱི་རྫ་བུམ་དེ་བྱས་སོ་ཞེས་བརྗོད་པ་དང་མི་འགལ་ཏེ། སྔ་ཕྱིའི་དུས་རེ་རེ་
ཁོ་ནའི་ཁྱད་པར་དུ་མ་བྱས་པར། རྫ་མཁན་གྱི་སྔ་ཕྱིའི་དུས་གཉིས་ཀ་ལ་རྗེས་སུ་འགྲོ་བའི་རྫ་མཁན་གྱི་ང་ཞིག་
ཡོད་ལ། སྔ་ཕྱིའི་རྫ་མཁན་གཉིས་ཀྱང་དེའི་ཆ་ཤས་ཡིན་པས། རྫ་མཁན་ཕྱི་མ་དེས་ངས་སྔར་གྱི་རྫ་བུམ་དེ་བྱས་
སོ་སྙམ་པ་ནི་ཆ་ཅན་གྱི་ང་དང་འབྲེལ་བའི་དབང་གིས་དེ་ལྟར་དྲན་པ་ཡིན་གྱི། ད་ལྟའི་དུས་ཀྱི་རྫ་མཁན་ཕྱི་མ་དེ་
ཉིད་ཀྱིས་སྔར་གྱི་རྫ་བུམ་བྱས་སོ་ཞེས་མི་དྲན་པའི་ཕྱིར་ཏེ། རྫ་མཁན་སྔ་ཕྱི་གཉིས་དུས་ཐ་དད་ཀྱིས་འགལ་པ་ཡིན་
པའི་ཕྱིར་རོ། ། མི་འགལ་ན་དེ་གཉིས་གཅིག་ཏུ་འགྱུར་རོ། ། དཔེར་ན། དེ་རིང་གི་མིས་ངས་སྔར་འདི་དང་
འདི་བྱས། ཕྱིས་འདི་དང་འདི་བྱ་ཞེས་བརྗོད་པའི་ཚེ། དེ་རིང་གི་དུས་ཀྱི་མི་དེ་རང་གི་དུས་སྔ་ཕྱི་ཐམས་ཅད་ལ་
རྗེས་སུ་འགྲོ་བའི་ང་ཞིག་ཡོད་པ་དེའི་ཆ་ཤས་ཡིན་པས། ཆ་ཤས་དེས་བྱ་བ་དེ་དང་དེ་བྱས་པ་དང་བྱེད་པའི་ཚེ།
ཆ་ཅན་དེས་ཀྱང་བྱ་བ་དེ་དང་དེ་བྱས་པ་དང་བྱེད་པར་འགྱུར་བའི་ཐ་སྙད་བྱེད་པ་ཡིན་གྱི། དེ་རིང་གི་མི་དེ་ཁོ་
ནས་བྱ་བ་སྔ་ཕྱི་ཐམས་ཅད་བྱས་པ་དང་བྱེད་པར་འགྱུར་བ་མིན་པ་བཞིན་ནོ། ། གལ་ཏེ་ཡིན་ན། དེ་རིང་གི་
དུས་ཀྱི་མི་དེ་དུས་སྔ་ཕྱི་ཐམས་ཅད་དུ་ཡོད་དགོས་པས་རྒན་གཞོན་གཅིག་ཏུ་འགྱུར་བར་མ་ཟད། མི་དེ་རྟག་པ་
ཉིད་དུ་ཐལ་བར་འགྱུར་བ་དང་། ཚེ་འདིའི་མི་དེ་ཡང་སྐྱེ་བ་སྔ་ཕྱི་ཐམས་ཅད་དུ་ཡོད་དགོས་པར་འགྱུར་ཏེ! ཚེ་
འདིའི་དུས་ཀྱི་མི་དེས་ཀྱང་ང་སྔར་སྐྱེ་བ་འདི་བླངས། ཕྱིས་སྐྱེ་བ་འདི་དང་འདི་ལེན་ཞེས་པའི་ཐ་སྙད་བྱེད་པའི་
ཕྱིར་རོ། ། དེ་སྐྱེ་བ་སྔ་ཕྱི་ཐམས་ཅད་དུ་ཡོད་པར་མི་རུང་སྟེ། དེ་ཡོད་ན་འགྲོ་བ་རིགས་དྲུག་གི་གཞི་འཐུན་ཡོད་
340

༄༅! ་ རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་བོ། །
པར་ཐལ་བའི་ཕྱིར་རོ། ། སྔར་ཁང་བ་བྱེད་བཞིན་པའི་བཟོ་བོ་དེ་རང་གིས་བྱས་པའི་ཁང་བ་དེའི་རྒྱུ་ཡིན་ཀྱང་།
ཁང་བ་བྱས་ཟིན་པའི་དུས་སུ་ཡོད་པའི་བཟོ་བོ་དེ་ཉིད། རང་གིས་སྔར་བྱས་པའི་ཁང་བ་དེའི་རྒྱུ་མིན་ལ། འོན་
ཀྱང་དེ་རང་གིས་བྱེད་པར་འགྱུར་བའི་ཁང་བ་རྣམས་ཀྱི་རྒྱུ་ཡིན་ནོ། ། དེ་བཞིན་དུ་མ་དེ་རང་གིས་བསྐྱེད་ཟིན་
པའི་བུའི་རྒྱུ་ཡིན་ཀྱང་བུ་དེ་དང་དུས་མཉམ་དུ་ཡོད་པའི་མ་དེ། བུ་དེའི་སྐྱེད་བྱེད་ཀྱི་རྒྱུ་མིན་ནོ། ། འོ་ན་དེ་ལ་མ་
ཞེས་པའི་ཐ་སྙད་བྱེད་པ་ཅི་ཞེ་ན། སྐྱོན་མེད་དེ། སྔར་སྐྱེད་བྱེད་དུ་སོང་བའི་རྒྱུན་དེ་གསོ་བའི་མ་ཡིན་པ་ལ་
བསམས་པས་མི་འགལ་བའི་ཕྱིར་ཏེ། དཔེར་ན། ལུག་ཤི་བའི་ཤ་ལ་ལུག་གི་ཤ་དང་མགོ་ཟེར་བ་བཞིན་ནོ། །
དེ་མ་བརྟགས་པའི་ཚེ་འཐད་པ་ལྟར་སྣང་ཡང་། བརྟགས་ཤིང་དཔྱད་པའི་ཚེ་ལུག་གི་ཤ་ དང་མགོ་མིན་ཏེ།
སེམས་ཅན་ཞིག་གི་ཤ་དང་མགོ་མ་ཡིན་པའི་ཕྱིར། ཁྱབ་པ་ཡོད་དེ། ལུག་ཡིན་ན། སེམས་ཅན་ཡིན་དགོས་
པའི་ཕྱིར་རོ། ། དེ་བཞིན་དུ་ཁང་པའི་ཀ་བ་སྔར་བྱས་ཟིན་པ་དང་བྱེད་རྒྱུ་ལའང་དེའི་ཀ་བ་ཞེས་ཟེར་བས་འཇིག་
རྟེན་པའི་ཐ་སྙད་ཁས་ལེན་ཡང་ཐམས་ཅད་ལ་དོན་བདེན་པ་ག་ལ་ཡོད་དེ། དཔལ་ལྡན་ཟླ་བས་འཇུག་པ་ལས།
གལ་ཏེ་འཇིག་རྟེན་ཚད་མ་ཡིན་ན་ནི། ། ཅི་དགོས་འཕགས་པའི་ལམ་གྱིས་ཅི་ཞིག་བྱ། ། བླུན་པོ་ཚད་མར་
རིགས་པའང་མ་ཡིན་ནོ། ། ཞེས་གསུངས་པ་ལྟར་རོ། ། དེ་ལྟར་མ་ཡིན་པར་བུ་ཤི་བའི་ཚེ་ཡང་རང་སྐྱེད་བྱེད་ཀྱི་
མ་དེ་ཡོད་ན། རྒྱུ་འབྲས་གོ་ལྡོག་པར་འགྱུར་བ་སོགས་ཀྱི་སྐྱོན་ཆེས་མང་སྟེ༑ ༑ མཚོན་པ་ཙམ་ཞིག་སྨྲས་སོ། ། ཇི་
སྐད་ལྟར་བཤད་པ་དེ་ཡང་རྗེའི་བཞེད་པར་འགྲོ་ཚུལ་ནི་ཁོ་བོས་ལེགས་པར་རྟོགས་པ་ལྟར་གཞན་དུ་ཤེས་བྱེད་
དང་བཅས་ཏེ་བཤད་ཟིན་པས་འདིར་མི་སྤྲོའོ། ། དེ་ལྟར་རྒྱུ་འབྲས་ཀྱི་ཁྱད་པར་མང་ཡང་། ལས་དཀར་ནག་གི་
རྒྱུ་འབྲས་ཀྱི་ཚུལ་ལེགས་པར་ཤེས་ནས་བླང་དོར་བྱེད་པ་ནི། གནད་ཀྱི་སྙིང་པོ་ཡིན་ནོ། ། ལས་ཀྱིས་འབྲས་བུ་
འབྱིན་ཚུལ་མི་འདྲ་བ་ཡོད་དེ། ལས་དཀར་ནག་ལ་ལས་འབྲས་བུ་དེ་མ་ཐག་འབྱིན་ལ། འགའ་ཞིག་གིས་སྐྱེ་བ་
ཕྱི་མ་དང་དེའི་ཕྱི་མ་སོགས་དང་། འགའ་ཞིག་གིས་རང་གི་རྣམ་སྨིན་གྱི་འབྲས་བུ་བསྐལ་བས་པར་དུ་ཆོད་ཀྱང་
འབྱིན་པ་ཡོད་དོ། ། གཞན་ཡང་ལས་སྣ་ཚོགས་པས་འབྲས་བུ་སྣ་ཚོགས་འབྱུང་བ་དང་། ལུས་སྣ་ཚོགས་དང་།
འགྲོ་བ་སྣ་ཚོགས་དང་། གནས་སྣ་ཚོགས་འགྲུབ་པ་རྣམས་ཡོད་དོ། ། དེ་ཡང་འགྲོ་བའི་ལུས་དང་ཡན་ལག་དང་
ཉིང་ལག་དང་དབང་པོ་དང་ཕྱི་ནང་གི་བཀོད་པ་སྣ་ཚོགས་འགྲུབ་པའི་ལས་སྤྱི་དང་བྱེ་བྲག་རྨ་བྱའི་མདོངས་ལྟ་
བུའི་དབྱིབས་དང་ཁ་དོག་གི་ཁྱད་པར་འགྲུབ་པ་སོགས་ལས་སྣ་ཚོགས་ལས་འབྲས་བུ་སོ་སོར་མ་འཆོལ་བར་འབྱུང་
བ་རྣམས་དང་། སྨོན་ལམ་དང་རྫུ་འཕྲུལ་ཀྱི་མཐུ་ལས་འབྱུང་བ་ལྟ་བུ་ནི་ལས་སམ་རྟེན་འབྲེལ་གྱི་ཆོས་ཉིད་ཀྱི་ཡིན་
པས་དེ་ཡང་བསམ་གྱིས་མི་ཁྱབ་པོ། ། ལས་བྱ་བྱེད་གཉིས་སུ་ཕྱེ་བའི་ལས་སུ་བྱ་བ་ཡིན་ན་ལས་ཡིན་མི་དགོས་ཏེ།
341

བྱ ། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཞིང་ལས་དང་ཚོང་བྱ་བའི་ལས་སོགས་དེ་གཉིས་སུ་ཕྱེ་བའི་ལས་ཡིན་ཀྱང་། སྤྱིར་ལས་མིན་ནོ། ། ལས་ཀྱིས་ཐར་
བ་ལྟ་བུའི་འཐོབ་པའི་རྒྱུ་བྱེད་པ་ཡིན་གྱི། སྐྱེད་བྱེད་ཀྱི་རྒྱུ་མི་བྱེད་ལ། བདེ་འགྲོ་དང་ངན་འགྲོར་སྐྱེ་བའི་རྒྱུ་བྱེད་
པ་ཡིན་ནོ། ། རྒྱུ་རྐྱེན་སྤྱི་དང་ཁྱད་པར་ལས་ཀྱིས་འབྲས་བུ་བསྐྱེད་ཚུལ་ནི་ཟབ་པ་ཡིན་ཏེ། ལས་དཀར་ནག་དང་
དེའི་འབྲེས་བུ་རྣམས་ཆོས་ཅན། རྒྱུས་ཟབ་སྟེ། རྒྱུ་མེད་ལས་མི་འབྱུང་ཡང་། འདི་ལྟར་བྱེད་དོ་སྙམ་པའི་བློའི་
གཡོ་བ་སྔོན་དུ་བཏང་བའི་བྱེད་པ་པོ་དོན་གཞན་མེད་པར་རྒྱུ་རྐྱེན་ཚོགས་ནས་གློ་བུར་དུ་འབྱུང་ཞིང་ལས་འབྲས་
ཀྱང་ཆུད་ཟ་པར་མི་འགྱུར་བའི་ཕྱིར། མཚན་ཉིད་ཀྱིས་ཟབ་སྟེ། གང་ཟག་གི་བདག་མེད་ཀྱང་ཡོད་པ་ལྟར་སྣང་
ཞིང་ཐ་སྙད་དུ་དབང་སྒྱུར་པ་པོའི་བདག་ཙམ་ཞིག་ནི་ཡོད་པའི་ཕྱིར། སྐྱེ་བས་ཟབ་སྟེ། རྒྱུ་རྐྱེན་གྱིས་འདི་དང་
འདི་བཞིན་བྱའོ་སྙམ་ནས་མི་བྱེད་ཀྱང་རྒྱུ་རྐྱེན་ལ་རག་ལས་ཤིང་རང་གི་ངོ་བོ་སོ་སོར་མ་འཆོལ་པར་འབྱུང་བ་ནི་
རྐྱེན་གྱི་ནུས་པ་སོ་སོར་ངེས་པ་ལ་བལྟོས་པའི་ཕྱིར། གནས་པས་ཟབ་སྟེ། སྐྱེས་ཟིན་ནས་སྐད་ཅིག་རེ་རེ་ཞིང་སྐྱེ་
འཇིག་བྱེད་ཀྱང་མི་བྱེད་པའི་གནས་པ་ལྟར་སྣང་ཞིང་མཐོང་བའི་ཕྱིར་རོ། ། འདུས་བྱས་རྣམས་སྐད་ཅིག་རེ་རེ་
ཞིང་སྐྱེ་འཇིག་བྱེད་ཀྱང་འཁྲུལ་བའི་བློ་ངོར་གནས་པ་ལྟར་མངོན་པ་ཡིན་ཏེ། དཔེར་ན་ལོ་ཟླ་ཞག་དུས་ཚིགས་
རྣམས་སྔ་མ་སྔ་མ་འགགས་ནས་ཕྱི་མ་ཕྱི་མ་སྐྱེ་བར་བློངོར་སྔ་ཕྱི་མི་འཇིག་པའི་གནས་པ་ལྟར་སྣང་བའི་ཕྱིར།
ཡང་གཞི་གང་དུ་སྐྱེ་ཞེས་བརྟགས་པ་ན་གང་དུ་སྐྱེ་བར་རྟོགས་པར་དཀའ་ཞིང་སྐྱེ་བ་ཙམ་ཞིག་ཀྱང་མཐོང་བ་ཡིན་
ནོ། ། བདག་ལས་མི་སྐྱེ་སྟེ། ས་བོན་གྱི་དུས་སུ་འབྲས་བུ་དེ་ཉིད་མེད་ཀྱང་སྐྱེ་བའི་ཕྱིར། ངོ་བོས་གྲུབ་པའི་རྒྱུ་
གཞན་ལས་མི་སྐྱེ་སྟེ། རྒྱུ་ལ་ལྟོས་མེད་དུ་མི་སྐྱེ་བའི་ཕྱིར། གཉིས་ཀ་ལས་མི་སྐྱེ་སྟེ། གང་རུང་རེ་རེ་ལས་མི་སྐྱེ་
བའི་ཕྱིར། རྒྱུ་མེད་ལས་མི་སྐྱེ་སྟེ། ཚོགས་པ་ལས་སྐྱེ་བ་མཐོང་བའི་ཕྱིར་རོ། ། མདོར་ན། ཏིང་ངེ་འཛིན་རྒྱལ་
པོ་ལས། ལས་རྣམས་བྱས་པ་མེད་པར་མི་འགྱུར་ཏེ། ། དཀར་ནག་ཇི་བཞིན་འབྲས་བུ་སྨིན་པར་བྱེད། །
རིགས་པའི་ཚུལ་གྱི་སྒོ་འདི་བཟང་པོ་སྟེ། ། ཕྲ་ཞིང་མཐོང་དཀའ་རྒྱལ་བའི་སྤྱོད་ཡུལ་ཡིན། ། ཞེས་གསུངས་པ་
ལྟར། ལས་རྒྱུ་འབྲས་ཀྱི་རྣམ་གཞག་ཕྲ་ཞིང་ཕྲ་བ་ནི་རྒྱལ་བ་ཁོ་ནའི་མངོན་སུམ་གྱི་སྤྱོད་ཡུལ་ལོ། ། རྒྱུ་འབྲས་ཀྱི་
རྣམ་གཞག་ལེགས་པར་ཤེས་དགོས་པ་ཡིན་ཏེ། རྒྱལ་བའི་ཡུམ་རྒྱས་འབྲིང་གཉིས་ལས་ཀྱང་། རྒྱུ་དང་དེ་མ་ཐག་
པ་དང་དམིགས་པ་དང་བདག་པོའི་རྐྱེན་རྣམས་རྟོགས་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་
པར་བྱའོ། ། ཞེས་སོགས་མང་དུ་གསུངས་ཤིང་། གཞན་ལས་ཀྱང་འབྱུང་ངོ་། ། སྨྲས་པ། རང་བཞིན་སྟོང་
པའི་དོན་རྣམ་ཟབ་མོད་ཀྱི། ། ཀུན་རྫོབ་རྟེན་འབྲེལ་མི་བསླུའི་གནས་ཚུལ་ཀུན། ། ཇི་བཞིན་རྟོགས་པར་དཀའ་
ཕྱིར་ཆེས་ཟབ་ཅིང་། ། ལས་དང་འབྲས་བུའི་རབ་དབྱེ་བསམ་མི་ཁྱབ། ། ཚུལ་དེར་བློ་ཁ་ཅུང་ཟད་ཕྱོགས་པ་
342

༄༅། ། རྒྱུ་དང་འབྲས་བུའི་རྣམ་གཞག་ལེགས་བཤད་སྙིང་བོ། །
ན། ། ཆེས་ཆེར་རྨད་དུ་བྱུང་བའི་དགའ་བ་དང་། ། ཞུམ་ཞིང་སྐྲགས་པའི་འཇིགས་ཆེན་ལྷན་ཅིག་ཏུ། ། ཕན་
ཚུན་འགྲན་པའི་ཚུལ་གྱིས་མངོན་པར་སྐྱེས། ། མཁའ་ལ་མཐའ་དབུས་མེད་པར་ལེགས་རྟོགས་ཤིང་། ། སངས་
རྒྱུས་ཞིང་གི་བཀོད་པ་མཐོང་བའི་ཚེ། ། གླིང་བཞི་འདི་ཡང་ཡུལ་ཕྲན་བཞིན་ནམ་སྙམ། ། འཁོར་ལོས་སྒྱུར་
རྒྱལ་སྡེ་དཔོན་བཞིན་ནམ་སྙམ། ། རྣམ་ཐོས་སྲས་ཀྱང་ཁྱིམ་བདག་བཞིན་ནམ་སྙམ། ། རྒྱལ་ཕྲན་གཞན་དག་
དམངས་རིགས་བཞིན་ནམ་སྙམ། ། མཁས་རློམ་ཕལ་ཆེར་རྒྱུ་སྐར་བཞིན་ནམ་སྙམ། ། བློ་དམན་བདག་ལྟས་
སྲིན་བཞིན་ནམ་སྙམ། ། དེ་ལྟ་ན་ཡང་རྣམ་དཔྱོད་སྐལ་ལྡན་པས། ། རྒྱུ་འབྲས་རྣམ་པར་བཞག་པའི་ཚུལ་ཉིད་
ལས། ། ཆ་ཤས་ཙམ་ཞིག་བཤད་པའི་དགེ་དེས་བདག ། རྒྱལ་བའི་གོ་འཕང་མཆོག་དེ་ཐོབ་གྱུར་ཅིག ། ཅེས་
པ་འདི་ཡང་རྒྱུད་དང་། མཚན་ཉིད་ཀྱི་གདོན་ས་ཕན་ཚུན་ཟུང་འབྲེལ་གྱིས་སྐྱོང་བ་ཤཱཀྱའི་དགེ་སློང་རིགས་པ་སྨྲ་
བ་གྲགས་པ་བཤད་སྒྲུབ་ཀྱིས་སྦྱར་བའོ། །༧རྗེས་གྲགས་པ་བཤད་སྒྲུབ་ཀྱི་དབུ་ཕར་ཡིག་ཆ་སོགས། མཁས་གྲུབ་
ཆེན་པོ་བསྟན་པ་དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོད་བཤད་
དང༌། ཁ་སྐོང༌། མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་
སྔ་དུས་བློ་གསལ་བ་རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་
རུང་། གསུང་པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་
ཕན་སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་
བཤེས། སློབ་གཉེན་བ་རྣམས་ནས་ཡིག་ཆ་ཆ་ཚང་གསུང་བ་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་
མཁའ་མཉམ་འགྲོ་ཀུན་ཕན་བདེའི་རྩ་བ་༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་
འཕེལ་ཡུན་རིང་དུ་གནས་ཆེད་སེར་སྨད་གཞུང་བ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་
བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱར་ཏེ། རྒྱུ་འབྲས་རྣམ་གཞག་འདི་ཡང་ཅོ་ནེའི་པར་རྙིང་
ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་
ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། །། } འདིར་འབད་དགེ་བའི་ས་བོན་ལེགས་སྨིན་ཐུབ་
པའི་རིང་ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་
རྒྱས། ། མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་
བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག ། ། ། དགེ་ལེགས་འཕེལ། ། ། །
343

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་
དང་ཐུན་མོང་མ་ཡིན་པའི་ཁྱད་པར་བཤད་པ་དོན་གྱི་
སྙིང་པོ་གསལ་བ་ཞེས་བྱ་བ་བཞུགས་སོ། །
ན་མོ་མཉྫ་གྷོ་ཥཱ་ཡ། ལྷ་མིའི་འདྲེན་མཆོག་ཐུབ་དབང་རྡོ་རྗེ་འཆང་། ། བྱམས་བརྩེའི་བདག་ཉིད་མི་ཕམ་
འཇམ་པའི་དབྱངས། ། ཤིང་རྟ་ཆེ་སོགས་འཛམ་གླིང་རྒྱུན་རྣམས་དང་། ། རྒྱལ་བ་གཉིས་པ་བརྒྱུད་པར་བཅས་
ལ་འདུད། ། གསུང་རབ་ཀུན་གྱི་བརྗོད་བྱའི་སྙིང་པོའི་དོན། ། འཁོར་འདས་གཉིས་ཀྱི་རྣམ་གཞག་ཆེས་མང་
ཡང་། །འདིར་ནི་འཁོར་བའི་འཇུག་རིམ་མདོར་བསྡུས་ཞིག ། བློ་ལྡན་འགའ་ལ་ཕན་ཕྱིར་བཤད་པར་བྱ། །
འདི་ལ་གསུམ། འཁོར་བ་ངོས་བཟུང་བ་དང་། འཁོར་བའི་འཇུག་རིམ་ཉིད་བཤད་པ་དང་། དེ་ལྟར་ཤེས་
པའི་དགོས་པའོ། ། དང་བོ་ནི། ཁ་ཅིག ། རྣམ་འགྲེལ་ལས། སྡུག་བསྔལ་འཁོར་བ་ཅན་ཕུང་པོ། ། ཞེས་
གསུངས་པ་ལ་བརྟེན་ནས་འཁོར་བ་བའི་ཉེར་ལེན་གྱི་ཕུང་པོ་ལྔ་བོ་འཁོར་བར་འདོད་ལ། ཁ་ཅིག མགོན་པོ་ཀླུ་
སྒྲུབ་ཀྱིས་རིན་ཆེན་འཕྲེང་བ་ལས། ལམ་གསུམ་ཐོག་མཐའ་དབུས་མེད་པ ། འཁོར་བའི་དཀྱིལ་འཁོར་འགལ་
མེ་ཡི། ། དཀྱིལ་འཁོར་ལྟ་བུར་ཕན་ཚུན་དུ། ། རྒྱུ་ ཅན་འདི་ནི་འཁོར་བར་འགྱུར། ། ཞེས་གསུངས་པ་ལ་
བརྟེན་ནས། ལས་ཉོན་གྱི་དབང་གིས་སྐྱེ་འཆི་གཅིག་ནས་གཅིག་ཏུ་བརྒྱུད་ཅིང་འཁོར་བ་ནི་འཁོར་བའོ་ཞེས་
བཞེད་ཅིང་། གཞན་དག ལས་ཉོན་གྱི་དབང་གིས་ཡང་སྲིད་དུ་ཉིང་མཚམས་སྦྱར་བ་དང་སྦྱོར་བའི་ཆའམ་
བཅིངས་པའི་ཆ་ཁྱད་པར་བ་ཞིག་འཁོར་བར་བཞེད་དེ། དེ་ཡང་ལམ་རིམ་ཆེན་མོ་ལས། སྐྱེ་གནས་ཀྱི་སྒོ་ནས་
མངལ་ལ་སོགས་པ་བཞིར་ཕུང་པོ་ཉིད་མཚམས་སྦྱར་བ་ནི་བཅིངས་པའི་ངོ་བོ་ཡིན་པས་དེ་ལས་གྲོལ་བ་ནི་ཐར་
བའོ། ། ཞེས་དང་། སྔགས་རིམ་ཆེན་མོ་ལས་ཀྱང་། བདག་ཏུ་འཛིན་པའི་ཀུན་འབྱུང་ལས་སྡུག་བསྔལ་གྱི་ཕུང་
པོ་ཉིང་མཚམས་སྦྱོར་བའི་འཁོར་བ་དང་། ཞེས་འཁོར་འདས་ངོས་བཟུང་བ་ལྟར་འདོད་དེ་རར་ལུགས་ཀྱང་དེ་
ལྟར་རོ། གཉིས་པ་ལ་གསུམ་འཇུག་རིམ་ཐུན་མོང་བ་དང་། ཐུན་མོང་མ་ཡིན་པ་དང་འཕྲོས་དོན་ནོ། ། དང་
344

༄༅། །མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
པོ་ལ་གཉིས། འཁོར་བའི་རྩ་བ་ངོས་བཟུང་ནས་དེའི་དབང་གིས་འཁོར་བར་འཁོར་ཚུལ་དང་། འཇུག་རིམ་བྱེ་
བྲག་ཏུ་བཤད་པའོ། ། དང་པོ་ཡོད་དེ། རང་ཅག་སོ་སྐྱེའི་རྒྱུད་ཀྱི་ངའོ་སྙམ་པ་དང་ང་ཡིའོ་སྙམ་དུ་ཡུལ་རང་
བཞིན་གྱིས་སྟོང་བའི་ཆོས་ཞིག་ལ་རང་ངོས་ནས་གྲུབ་པར་འཛིན་པའི་འཇིག་ལྟའམ་མ་རིག་པ་དེ་ཉིད་འཁོར་བའི་
རྩ་བ་ཡིན་ཞིང་། དེའི་དབང་གིས་ལས་དཀར་ནག་གཉིས་བསགས་ཏེ། ལས་དེའི་དབང་གིས་བདེ་འགྲོ་དང་
ངན་འགྲོའི་འཁོར་བར་འཁོར་བ་ཡིན་པའི་ཕྱིར་ཏེ། བརྒྱད་སྟོང་བ་ལས། རབ་འབྱོར་འདི་ཅི་སྙམ་དུ་སེམས།
སེམས་ཅན་རྣམས་ཡུན་རིང་བོ་ནས་ངར་འཛིན་པ་དང་ང་ཡིར་འཛིན་པ་ལ་སྤྱོད་དམ། རབ་འབྱོར་གྱིས་གསོལ་
བ། བཅོམ་ལྡན་འདས་དེ་དེ་བཞིན་ནོ། ། བདེ་བར་གཤེགས་པ་དེ་དེ་བཞིན་ཏེ། སེམས་ཅན་རྣམས་ཡུན་རིང་
པོ་ནས་ངར་འཛིན་པ་དང་ང་ཡིར་འཛིན་པ་ལ་སྤྱོད་དོ། ། བཀའ་སྩལ་བ། རབ་འབྱོར་འདི་ཅི་སྙམ་དུ་སེམས།
ངར་འཛིན་དང་ང་ཡིར་འཛིན་པ་སྟོང་བ་ཡིན་ནམ། གསོལ་བ། བཅོམ་ལྡན་འདས་སྟོང་པ་ལགས་སོ། ། བདེ་
བར་གཤེགས་པ་སྟོང་པ་ལགས་སོ། ། བཀའ་སྩལ་པ། རབ་འབྱོར་འདི་ཅི་སྙམ་དུ་སེམས། རང་འཛིན་པ་དང་
ང་ཡིར་འཛིན་པས་སེམས་ཅན་རྣམས་འཁོར་བར་འཁོར་རམ། གསོལ་བ། བཅོམ་ལྡན་འདས་དེ་དེ་བཞིན་
ནོ། ། བདེ་བར་གཤེགས་པ་དེ་དེ་བཞིན་ཏེ། རང་འཛིན་པ་དང་ང་ཡིར་འཛིན་པས་སེམས་ཅན་རྣམས་འཁོར་
བར་འཁོར་རོ། ། ཞེས་དང་། མདོ་སྡུད་པ་ལས་ཀྱང་། སེམས་ཅན་ཡོངས་སུ་རྟོག་པ་ཟས་ལ་འདོད་བྱེད་
ཅིང་། ། འཁོར་བར་ཆགས་པའི་ཡིད་དང་ལྡན་རྣམས་རྟག་ཏུ་འཁོར། ། བདག་དང་བདག་གི་ཆོས་གཉིས་ཡང་
དག་མིན་སྟོང་སྟེ། ། བྱིས་པ་བདག་ཉིད་ཀྱིས་ནི་མཁའ་ལ་མདུད་པ་བོར། ། དཔེར་ན་དོགས་པའི་འདུ་ཤེས་
ཀྱིས་ནི་དུག་ལངས་པ། ། དུག་དེ་ཁོང་དུ་སོང་བ་མེད་ཀྱང་བརྒྱལ་བར་འགྱུར། ། དེ་བཞིན་བྱིས་པ་བདག་དང་
བདག་གིས་ཁས་ལེན་པ། ། བདག་དེར་འདུ་ཤེས་ཡང་དག་མིན་རྟོག་སྐྱེ་ཞིང་འཇིག ། ཇི་ལྟར་འཛིན་པ་དེ་དེ་
ལྟར་ཀུན་ནས་ཉོན་མོངས་བསྟན། ། བདག་དང་བདག་གིར་མི་དམིགས་རྣམ་པར་བྱང་བར་གསུངས། ། ཞེས།
བདག་ཏུ་འཛིན་པའི་དབང་གིས་འཁོར་བར་འཁོར་བ་དང་། བདག་མེད་རྟོགས་པས་འཁོར་བ་ལས་གྲོལ་བར་
བསྟན་ཤིང་། དེའི་དོན་འཆད་པ་ན་མགོན་པོ་ཀླུ་སྒྲུབ་ཀྱིས། གལ་ཏེ་འདི་ཀུན་སྟོང་བ་དང་། ། སྐྱེ་མེད་ངོ་བོ་
མེད་ཡིན་ན། ། བདེ་དང་སྡུག་བསྔལ་སོགས་འཇུག་འདིར། ། ཇི་ལྟར་ལམ་ཀྱིས་འཁོར་བར་འགྱུར། ། ཞེས་
ལས་ཉོན་སོགས་རང་བཞིན་གྱིས་མེད་ན། དེའི་དབང་གིས་ཇི་ལྟར་སེམས་ཅན་འཁོར་བར་འཁོར་ཞེས་དོགས་པ་
བཀོད་ནས། དེའི་ལན་དུ། བདག་ཏུ་རློམ་པར་གྱུར་མ་ཐག ། འདོད་ཆགས་ལ་སོགས་དྲི་མ་ཡིས། །
བརྟགས་པས་གཞན་གྱིས་དབང་གྱུར་པས། །འདི་དག་ཐམས་ཅད་སེམས་ཙམ་སྟེ། ། སྒྱུ་མའི་རྣམ་པར་ཡང་
345

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དག་འབྱུང་། ། དེ་ལས་དགེ་དང་མི་དགེའི་ལས། ། དེ་ལས་བདེ་འགྲོ་ངན་འགྲོར་སྐྱེ། ། ཞེས་ལས་ཉོན་སོགས་
རང་བཞིན་གྱིས་མེད་ཀྱང་། བདག་མེད་པ་ལ་བདག་ཏུ་འཛིན་པའི་མ་རིག་པའི་དབང་གིས་སེམས་ཀྱི་སྟེང་དུ་
ལས་དཀར་ནག་གཉིས་སྒྱུ་མ་བཞིན་དུ་བསགས་ནས། ལས་དེའི་དབང་གིས་བདེ་འགྲོ་དང་ངན་འགྲོའི་འཁོར་
བར་ཡང་སྒྱུ་མ་བཞིན་དུ་འཁོར་བར་བཤད་པ་དང་། མགོན་པོ་རིན་ཆེན་འཕྲེང་བར་ཡང་། ཇི་སྲིད་ཕུང་བོར་
འཛིན་ཡོད་པ། ། དེ་སྲིད་དེ་ལ་ངར་འཛིན་ཡོད། ། ངར་འཛིན་ཡོད་ན་ཡང་ལས་སྟེ། ། དེ་ལས་ཀྱང་ནི་སྐྱེ་བ་
ཡིན ། ཞེས་ངར་འཛིན་མ་རིག་པའི་དབང་གིས་ལས་བསགས། དེའི་དབང་གིས་འཁོར་བར་སྐྱེ་བར་བསྟན་པ་
ལྟར་དང་། ཡང་མགོན་པོའི་སྟོང་ཉིད་བདུན་ཅུ་བ་ལས། རྒྱུ་དང་རྐྱེན་ལས་སྐྱེས་དངོས་རྣམས། ། ཡང་དག་
པར་ནི་རྟོག་པ་གང་། ། དེ་ན་སྟོན་པ་མ་རིག་གསུངས། ། དེ་ལས་ཡན་ལག་བཅུ་གཉིས་འབྱུང་། ། ཞེས་དངོས་
པོ་རྣམས་བདེན་པར་འཛིན་པའི་མ་རིག་པ་ལས་རྟེན་འབྲེལ་ཡན་ལག་བཅུ་གཉིས་འབྱུང་བར་གསུངས་པ་དང་།
འཕགས་པ་ལྷས་ཀྱང་། དེ་ལྟར་སེམས་ཅན་དགེ་བའི་བཤེས་གཉེན་དང་བྲལ་བས་རང་གི་སེམས་ཇི་ལྟ་བ་བཞིན་
ཡོངས་སུ་མ་ཤེས་མ་རྟོགས་པར་ངར་འཛིན་པ་དང་ང་ཡིར་འཛིན་པ་དང་གསོ་བ་དང་གསོག་ལ་བརྟེན་ནས་དགེ་
བ་དང་མི་དགེ་བ་ལ་སོགས་བརྟགས་པས་འཁོར་བ་ཐོག་མ་མེད་པ་ནས་སྡུག་བསྔལ་ཉམས་སུ་མྱོང་བ་ཡིན་ནོ། །
ཞེས་དང་། དཔལ་ལྡན་ཟླ་བས་ཀྱང་། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། ། ལྟ་ལས་བྱུང་ཞེས་
དང་། རྗེ་ཉིད་ཀྱིས་ཀྱང་། འཇིག་རྟེན་རྒུད་པ་ཇི་སྙེད་པ། ། དེ་ཡི་རྩ་བ་རིག་སྟེ། ། ཞེས་མ་རིག་པ་འཁོར་བའི་
རྩ་བར་བསྟན་པ་ལྟར་ཡིན་པའི་ཕྱིར། དེ་ལྟར་འཁོར་བའི་རྩ་བ་ཉོན་མོངས་ཡིན་ཀྱང་། གཙོ་བོ་ནི་དེས་བསགས་
པའི་ལས་དགེ་སྡིག་གི་དབང་གིས་འཁོར་བར་འཁོར་བ་ཡིན་ཏེ། དེ་ཡང་འཁོར་བའི་སྣོད་ཀྱི་འཇིག་རྟེན་ཐམས་
ཅད་སེམས་ཅན་གྱི་སེམས་དང་འབྲེལ་བའི་ལས་ཀྱི་ཐུན་མོང་བའི་བདག་པོའི་འབྲས་བུ་ཡིན་ལ། སེམས་ཅན་གྱི་
སྐྱེ་བ་དང་ཕུང་བོ་ལྔ་སྤྱི་ལྡོག་ནས་སེམས་ཅན་རང་རང་གི་ལས་ཀྱི་ཐུན་མོང་མ་ཡིན་པའི་རྣམ་སྨིན་གྱི་འབྲས་བུ་ཡིན་
པའི་ཕྱིར་ཏེ། མཛོད་ལས། འཇིག་རྟེན་སྣ་ཚོགས་ལས་ལས་སྐྱེས། ། ལས་ནི་སེམས་པ་དང་དེས་བྱས། ། ཞེས་
དང་། དཔལ་ལྡན་ཟླ་བས། སེམས་ཉིད་ཀྱིས་ནི་སེམས་ཅན་འཇིག་རྟེན་དང་། ། སྣོད་ཀྱི་འཇིག་རྟེན་ཤིན་དུ་སྣ་
ཚོགས་འགོད། ། འགྲོ་བ་མ་ལུས་ལས་ལས་སྐྱེས་པར་གསུངས། ། ཞེས་དང་། རྗེས་དེའི་ཐད་ཀྱི་འཇུག་པའི་
རྣམ་བཤད་དགོངས་པ་རབ་གསལ་ལས་ཀྱང་། སེམས་ཅན་གྱི་འཇིག་རྟེན་ནི་རང་གི་སེམས་ཀྱིས་བསགས་པའི་
ལས་དང་ཉོན་མོངས་པས་བདག་གི་དངོས་པོ་རྙེད་པ་ཡིན་ལ། སྣོད་ཀྱི་འཇིག་རྟེན་ཤིན་དུ་སྣ་ཚོགས་པ་ནི་སེམས་
ཅན་དེ་དག་ཁོ་ནའི་སེམས་ཉིད་ཀྱིས་བསགས་པའི་ཐུན་མོང་བའི་ལས་ཀྱིས་འགོད་པ་སྟེ་བསྐྱེད་དེ། རླུང་གི་
346

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
དཀྱིལ་འཁོར་ནས་འོག་མིན་གྱི་སྣོད་ཀྱི་མཐར་ཐུག་པའོ། ། དེ་ལ་རྨ་བྱ་ལ་སོགས་པའི་མདོངས་ལ་སོགས་པ་སྣ་
ཚོགས་པ་ནི། སེམས་ཅན་དེ་རྣམས་ཁོ་ནའི་ལས་ཐུན་མོང་མ་ཡིན་པས་བསྐྱེད་པའོ། ། པདྨ་ལ་སོགས་པའི་
འདབ་མ་དང་ཁ་དོག་སྣ་ཚོགས་པ་ནི་སེམས་ཅན་གྱི་ཐུན་མོང་གི་ལས་ཀྱིས་བསྐྱེད་པའོ། ། དེ་བཞིན་དུ་གཞན་
ལའང་ཤེས་པར་བྱའོ། ། ཞེས་གསུངས་པའི་ཕྱིར། གཉིས་པ་ལ་གཉིས། འཁོར་ཚུལ་བཤད་པ་དང་། འཆི་
རིམ་སོགས་བཤད་པའོ། ། དང་པོ་ནི། འཁོར་བའི་སེམས་ཅན་རྣམས་འཁོར་བར་ཇི་ལྟར་འཁོར་བའི་ཚུལ་ཡོད་
དེ། རིན་ཆེན་འཕྲེང་བ་ལས། ལམ་གསུམ་ཐོག་མཐའ་དབུས་མེད་པར། འཁོར་བའི་དཀྱིལ་འཁོར་མགལ་མེ་
ཡི། ། ཞེས་སོགས་དང་དབུ་མ་འཇུག་པ་ལས། དང་པོར་ང་ཞེས་བདག་ལ་ཞེན་གྱུར་ཅིང་། ། བདག་གི་འདི་
ཞེས་དངོས་ལ་ཆགས་བསྐྱེད་པས། ། ཟོ་ཆུན་འཕྱན་ལྟར་རང་དབང་མེད་པ་ཡི། ། ཞེས་སོགས་གསུངས་པ་ལྟར་
འཁོར་བ་ཡིན་པའི་ཕྱིར། དེ་ཡང་དཔེ་དང་ཆོས་མཐུན་སྦྱོར་ཚུལ་ཡོད་དེ། ཟོ་ཆུན་གྱི་འཁྲུལ་འཁོར་དང་ཆོས་
མཐུན་ནམ་པ་དྲུག་ཏུ་སྦྱོར་བའི་ཚུལ་ལྟར་འཁོར་བ་ཡིན་པའི་ཕྱིར་ཏེ། ཟོ་ཆུན་གྱི་འཁྲུལ་འཁོར་དེ་ལ་ཐག་པས་
བསྡམས་པ་ལ་སོགས་པའི་ཁྱད་པར་གྱི་ཆོས་དྲུག་ཡོད་པ་དེ་བཞིན་དུ། འཁོར་བ་བོ་ལས་ཉོན་ཀྱི་ཐག་པས་
བསྡམས་པ་དང་། རྣམ་ཤེས་བསྐྱོད་པས་འཁོར་བ་དང་། སྲིད་རྩེ་ནས་མནར་མེད་ཀྱི་བར་དུ་འཁོར་བ་དང་།
ངན་འགྲོའི་རྒྱུ་གསོག་སླ་ཞིང་བདེ་འགྲོའི་རྒྱུ་གསོག་དཀའ་བ་དང་། སྔ་ཕྱི་བར་འཚམས་མེད་པར་འཁོར་བ་དང་།
སྡུག་བསྔལ་གསུམ་གྱིས་གདུང་བར་བྱེད་པའི་ཚུལ་འཁོར་བའི་ཕྱིར། དེ་ལྟར་ན་འདིར་འགྱུར་ཏེ། གང་འཁོར་
ན་ཕུང་བོ་ལ་བརྟེན་ནས་བཏགས་པའི་ང་ཙམ་འཁོར། གང་གིས་འཁོར་དུ་བཅུག་ན་རང་གི་སེམས་མ་དུལ་བ་
འདིས་སོ། ། གནས་གང་དུ་འཁོར་ན་སྲིད་རྩེ་ནས་མནར་མེད་ཀྱི་བར་དུའོ། ། ཚུལ་ཇི་ལྟར་དུ་འཁོར་ན་སྐྱེ་འཆི་
གཅིག་དང་གཅིག་ཏུ་བརྒྱུད་དེ་མི་འཁོར་བའི་སྐབས་མེད་པའི་ཚུལ་གྱིས་སོ། ། རྐྱེན་གང་གིས་འཁོར་ན་ལས་དང་
ཉོན་མོངས་པའི་དབང་གིས་ཏེ། དེ་ཡང་མི་དགེ་བའི་ལས་ཉོན་མོངས་ཀྱི་དབང་གིས་ངན་འགྲོ་དང་། དགེ་བའི་
ལས་དང་ཉོན་མོངས་ཀྱི་དབང་གིས་བདེ་འགྲོར་འཁོར་བ་ཡིན་པའི་ཕྱིར། དེའི་ཚུལ་ཡང་རྟེན་འབྲེལ་ཡན་ལག་
བཅུ་གཉིས་ཀྱི་སྒོ་ནས་ཡིན་པའི་ཕྱིར་ཏེ། མི་དགེ་བའི་ལས་དང་འབྲེལ་བའི་ཡན་ལག་བཅུ་གཉིས་ཀྱིས་ངན་འགྲོ་
དང༌། དགེ་བའི་ལས་དང་འབྲེལ་བའི་ཡན་ལག་བཅུ་གཉིས་ཀྱིས་བདེ་འགྲོར་འཁོར་བ་ཡིན་པའི་ཕྱིར་ཏེ། མ་
རིག་པས་ཀུན་ནས་བསླངས་ཏེ་ཕུང་བོ་ལ་བརྟེན་ནས་བཏགས་པའི་ང་ཙམ་ཞིག་གི་རྣམ་ཤེས་ཀྱི་སྟེང་དུ་ལས་
དཀར་ནག་གི་བག་ཆགས་བཞག ལས་དེ་ལ་སྲེད་ལེན་གཉིས་ཀྱིས་གསོས་བཏབ། སྲིད་ལས་ནུས་པ་མཐུ་ཅན་
དུ་སོང་སྟེ། མིང་གཟུགས་ནས་རྒ་ཤིའི་བར་འབྱུང་བའི་ཚུལ་གྱིས་འཁོར་བའི་ཕྱིར། རྟེན་འབྲེལ་ཚར་གཅིག་གི་
347

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དབང་དུ་བྱས་ན་མ་རིག་པ་ནས་རྒ་ཤིའི་བར་གོ་རིམ་སྔར་བཤད་པ་ལྟར་ཡིན་ཀྱང་སྤྱིར་གོ་རིམ་དེ་ཁོ་ན་ལྟར་མ་ངེས་
ཏེ། ཉོན་མོངས་གསུམ་ལས་ལས་གཉིས་དང་དེ་ལས་སྡུག་བསྔལ་བདུན་དང་། བདུན་ལས་ཀྱང་ཉོན་མོངས་
གསུམ་དང་དེ་ལས་ལས་གཉིས་འབྱུང་བའི་ཚུལ་གྱིས་འཁོར་བའི་ཕྱིར་ཏེ། མགོན་པོ་ཀླུ་སྒྲུབ་ཀྱིས། གསུམ་པོ་
དག་ལས་གཉིས་འབྱུང་ཞིང་། ༑ གཉིས་ལས་བདུན་འབྱུང་བདུན་ལས་ཀྱང་། ། གསུམ་འབྱུང་སྲིད་པའི་འཁོར་
ལོ་དེ། ། ཉིད་ནི་ཡང་དང་ཡང་དུ་འཁོར། ། ཞེས་གསུངས་པའི་ཕྱིར་རོ། ། གཉིས་པ་ལ་ལྔ། འཆི་རྐྱེན།
འཆི་སེམས། དྲོད་སྡུད་ཚུལ། བར་དོ་འགྲུབ་ལུགས། སྐྱེ་བ་ལེན་ཚུལ་ལོ། ། དང་པོ་ནི། འཆི་བའི་རྐྱེན་དེ་ལ་
མང་དུ་ཡོད་དེ། ཚེ་ཟད་ནས་འཆི་བ། ། ཚེ་མ་ཟད་པར་བསོད་ནམས་ཟད་ནས་འཆི་བ། ཟས་མ་འཕྲོད་པས་
འཆི་བ། ནད་སྣ་ཚོགས་དང་། གདོན་སྣ་ཚོགས་ཀྱིས་འཆི་བ། རྒྱལ་པོའི་ཆད་པ་དང་། གཅན་གཟན་དང༌།
ཕ་རོལ་གྱི་དགྲ་དང་། མཚོན་ལ་སོགས་པས་འཆི་བ་སྟེ་དུས་དང་དུས་མིན་གྱི་འཆི་བའི་རྐྱེན་དུ་མ་བཤད་པ་ལྟར་
ཡོད་པའི་ཕྱིར། དེ་ལ་འདོད་པའི་མི་ལྟ་བུའི་དབང་དུ་བྱས་ཀྱི་གཞན་ལ་མ་ངེས་ཏེ། གཟུགས་ཁམས་དང་
གཟུགས་མེད་ཁམས་པའི་ལྷ་ལ་ནི་ཚེ་དང་བསོད་ནམས་ཟད་ནས་འཆི་བ་ཡོད་ཀྱི། ནད་གདོན་མཚོན་ལ་སོགས་
པའི་རྐྱེན་གྱིས་འཆི་བ་མེད་པའི་ཕྱིར་རོ། ། གཉིས་པ་སྤྱིར་འཆི་སེམས་དེ་ལ་གསུམ་ཡོད་དེ། དད་སོགས་ཀྱི་དགེ་
སེམས་དྲན་བཞིན་པར་འཆི་བ་དང༌། སྡིག་སེམས་ཁོང་ཁྲོ་སོགས་དང་བཅས་བཞིན་དུ་འཆི་བ་དང་། དགེ་མི་
དགེ་བའི་སེམས་མངོན་འགྱུར་བ་མེད་པར་ལུང་མ་བསྟན་གྱིས་འཆི་བ་དང་གསུམ་ཡོད་པའི་ཕྱིར། དགེ་མི་དགེ་
བའི་སེམས་ནི་འདུ་ཤེས་རགས་པ་རྒྱུ་བའི་བར་ཡོད་ཀྱི། འདུ་ཤེས་ཕྲ་མོ་རྒྱུ་བའི་ཚེ་མེད་དེ་དེའི་དུས་སུ་དེ་གཉིས་
ལྡོག་ནས་ལུང་མ་བསྟན་གྱི་སེམས་སུ་འགྱུར་བའི་ཕྱིར། གསུམ་པ་དྲོད་སྡུད་ཚུལ་ཡོད་དེ། མི་དགེ་བ་བྱེད་བྱེད་པ་
ནི་ཐོག་མར་ལུས་ཀྱི་སྟོད་ནས་དྲོད་སྡུད་ལ། དགེ་བ་བྱེད་བྱེད་པ་ནི་ཐོག་མར་ལུས་ཀྱི་སྨད་ནས་དྲོད་སྡུད་ཅིང་།
གཉིས་ཀའང་ཉང་གའི་བར་དུ་སྡུད་བར་འདྲ་ཡང༌། གློ་བུར་དུ་འཆི་བ་དང་། ལ་ལ་དྲོ་གྲང་གིས་ཀྱང་ལེགས་
པར་བརྟགས་དགོས་པར་སྣང་བའི་ཕྱིར་རོ། ། དྲོད་སྙིང་ཀར་བསྡུས་ཏེ་མཐར་རྣམ་ཤེས་སྙིང་གནས་འཐོན་
དགོས་པ་ཡིན་ཏེ། མངལ་དུ་རྣམ་ཤེས་འཇུག་པ་ན་ཐོག་མར་སྙིང་ག་འཆགས་པའི་ཕྱོགས་ནས་འཇུག་པ་ཡིན་
པའི་ཕྱིར། རྣམ་ཤེས་ཐོག་མར་སྙིང་གནས་འཕོ་ཡང་དེ་ནས་སྤྱི་བོ་དང་ལྟེ་བ་དང་འོག་སྒོ་སོགས་གང་རུང་ནས་
འཐོན་འགྲོ་བ་ཡིན་ཏེ། ཇི་སྐད་དུ། བཤང་ལམ་དམྱལ་བ་ཡི་དྭགས་ཁ། ། ཆུ་ལམ་དུད་འགྲོ་མིག་ནས་མི །
ལྟེ་བར་འདོད་ལྷ་རྣར་གནོད་སྦྱིན ། སྨིག་དབུས་གཟུགས་ཁམས་སྤྱི་བོར་གཟུགས་མེད། ། ཞེས་གསུངས་པ་
ལྟར་རམ། ཡང་སྨིན་མཚམས་གཟུགས་མེད་རྣ་བ་འདོད་ཁམས་ཏེ། ། མིག་ནས་གཟུགས་ཁམས་སྣ་བུག་གཡོན་
348

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
པར་མི། ། ། གཡས་པར་ལྷ་མིན་ཁ་ནས་ཤ་ཟ་སྲིན། ། ལྟེ་བར་ཡི་དྭགས་ཆུ་ལམ་དུད་འགྲོ་སྟེ། ། འོག་སྒོར་
དམྱལ་བ་དེ་དག་གནས་སུ་སྐྱེ། ། ཞེས་འབྱུང་བ་ལྟར་སྒོ་དེ་རྣམས་ནས་རྣམ་ཤེས་ཕྱིར་འཐོན་ན་འགྲོ་བ་དེ་རྣམས་
སུ་སྐྱེ་བར་མ་ངེས་ཀྱང་སྐྱེ་སྲིད་པར་བཤད་པ་བཞིན་ཡིན་པའི་ཕྱིར། རྣམ་ཤེས་འཕོ་ཞེས་པ་ནི་རྒྱལ་པོ་འཁོར་
བཅས་འགྲོ་བ་ན་རྒྱལ་པོ་འགྲོ་ཞེས་བརྗོད་པ་ལྟར། གཙོ་བོ་འདི་དབང་དུ་བྱས་ཀྱི། རྣམ་ཤེས་ཁོ་ནས་འཕོ་བ་ནི་
མིན་ཏེ། དེའི་གྲོགས་སུ་ཚོར་བ་བཏང་སྙོམས་དང་འདུ་ཤེས་ཕྲ་མོ་དང་འདུ་བྱེད་དང་རེག་པ་རྣམས་ཀྱང་འོང་
ཞིང་། དེ་དག་ལ་བཏགས་པའི་ང་ཙམ་ཞིག་ཀྱང་ཡོད་པའི་ཕྱིར། སྤྱིར་འཆི་བ་ལ་རིམ་གྱིས་འཆི་བ་དང་ཅིག་
ཅར་འཆི་བ་གཉིས་ཡོད་དེ། འདོད་ཁམས་པའི་མི་རྣམས་ཕལ་ཆེར་འབྱུང་བ་རིམ་གྱིས་བསྡུས་ནས་འཆི་ལ། ལྷ་
དང་དམྱལ་བ་ལ་སོགས་པ་བརྫུས་སྐྱེས་རྣམས་དབང་པོ་རྣམས་ཅིག་ཅར་དུ་འགགས་ནས་འཆི་བའི་ཕྱིར། འདོད་
ཁམས་ཀྱི་མི་ལའང་འབྱུང་བའི་ཐིམ་རིམ་བྱེད་དབང་མེད་པར་འཆི་བ་ཡོད་དེ། གདོན་དང་མཚོན་དང་གཡང་
དུ་ལྷུང་བ་དང་རི་བྲག་བསྙིལ་བ་ལ་སོགས་པས་སྲོག་དབང་འགག་ནས་ཅིག་ཅར་དུ་འཆི་བ་ཡོད་པའི་ཕྱིར། སྲོག་
དབང་འགགས་ན་དེ་ལ་བརྟེན་པའི་དབང་པོ་གཞན་གྱི་ནུས་པ་ཡང་འགགས་པར་འགྱུར་ཏེ། སྡུད་པ་ལས།
དཔེར་ན་སྲོག་གི་དབང་པོ་འགགས་ན་དབང་པོ་གཞན། ། གང་དག་ཇི་སྙེད་ཡོད་པ་ཐམས་ཅད་འགག་པར་
འགྱུར། ། ཞེས་གསུངས་པའི་ཕྱིར། བཞི་བ་བར་དོའི་གྲུབ་ཚུལ་ནི། པཎ་ཆེན་བསོད་ནམས་གྲགས་པ་སོགས་
ཀྱི་ལུགས་ལ། རྣམ་ཤེས་ཕྱིར་མཐོན་མ་ཐག་ཏུ་བར་དོ་འགྲུབ་པ་ཡིན་ལ། མཁས་གྲུབ་ནོར་བཟང་རྒྱ་མཚོ་སོགས་
ཀྱིས་ནི་བར་དོ་ཐོག་མར་སྙིང་ཁར་འགྲུབ་པར་འདོད་ཅིང་། པཎ་ཆེན་རིན་པོ་ཆེ་སོགས་ཀྱིས་ནི་སྒྱུ་ལུས་ལ་ཕྱི་ལྡང་
ནང་ལྡང་གཉིས་ཀ་ཡོད་པར་བཞེད་པ་ལྟར་ན་བར་དོ་ཡང་དེ་དང་འདྲའོ། ། བར་དོའི་ངོ་བོ་ནི། ལུས་ལ་ཤ་
ཁྲག་སོགས་མེད་པའི་རླུང་གི་ལུས་ཅན། དབང་པོ་ཀུན་ཚང་བ། ཟས་སུ་དྲི་ཟ་བ། གང་དུ་སྐྱེ་འགྱུར་གྱི་འགྲོ་བ་
དེའི་ལུས་ཀྱི་དབྱིབས་ཅན། བོང་ཚོད་ལ་འཛམ་བུའི་གླིང་བའི་མིའི་བར་དོ་ནི་བྱིས་པ་ལོ་ལྔའམ་དྲུག་ལོན་པ་ལྟ་བུ་
སྟེ། གླིང་གཞན་གྱི་བར་སྲིད་ནི་དེ་ལས་ཆེ་བར་ཤེས་སོ། ། དམྱལ་བའི་བར་དོ་ནི་སྡོང་དུམ་མེས་ཚིག་པ་ལྟ་བུ།
ཡི་དྭགས་ཀྱི་བར་དོ་ཆུ་ལྟ་བུ། དུད་འགྲོའི་བར་དོ་དུ་བ་ལྟ་བུ། འདོད་པའི་ལྷ་མིའི་བར་དོ་གསེར་ལྟ་བུ།
གཟུགས་ཁམས་བའི་བར་དོ་དཀར་པོར་བཤད་ཅིང་། གཟུགས་མེད་དུ་སྐྱེ་ནི་བར་དོ་མེད་དེ། གང་དུ་ཤི་བ་དེར་
མིང་གཞིའི་ཕུང་བོ་ཙམ་ལས་འགྲུབ་པས་སོ། ། ལྷའི་བར་དོ་དང་། མིའི་བར་དོས་ལྷ་དང་མིའི་བར་དོ་བ་མཐོང་
གི ། རིགས་མི་མཐུན་པའི་གང་དེ་མི་མཐོང་ངོ་། ། འོན་ཀྱང་གོང་མའི་བར་དོས་འོག་མའི་བར་དོ་མཐོང་བར་
འདོད་པའང་ཡོད། བར་དོ་བ་དབང་པོ་ཀུན་ཚང་བར་བཤད་པ་ལ་ཁ་ཅིག་སྐྱེས་ཙམ་ནས་ལོང་བའི་བར་དོ་
349

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སོགས་དབང་པོ་མ་ཚང་ཞེས་ཟེར་ཏེ་བརྟག་ཅིང་། དེར་མ་ཟད། སྲིན་བུའི་བར་དོ་ལྟ་བུ་ཇི་ལྟར་ཡིན་དཔྱད་
དགོས་ལ། དངོས་པོའི་གནས་ཚོད་དང༌། མཐོང་སྣང་གཉིས་ཀྱི་ཁྱད་པར་ཡང་ཕྱེད་དགོས་སོ། ། ཚེ་ཚད་ནི་
ཞག་བདུན་རེ་ཡིན་ལ། སྐྱེ་བའི་རྐྱེན་མ་རྙེད་ན་བར་དོ་དེ་ཉིད་དུ་སྐྱེ་ལ། དེ་ཡང་བདུན་ཕྲག་བདུན་ཚུན་ཆད་
གནས་སྲིད་ཀྱི། དེ་ཕན་ཆད་གནས་མི་སྲིད་པས་སྐྱེ་གནས་བཞི་པོ་གང་རུང་དུ་ཉིང་འཚམས་སྦྱོར་དགོས་སོ། །
སྐྱེ་བའི་རྐྱེན་རྙེད་ན་སྐྱེ་གནས་སུ་འགྲོ་སྟེ། གལ་ཏེ་ཁྱིར་སྐྱེ་བ་ཞིག་ཡིན་ན། རྐྱེན་མ་ཚོགས་ན་དོམ་དུ་སྐྱེ་བ་ཡང་
ཡོད་དོ། ། མཛོད་ལས། མི་ལྡོག་དེ་ནི་དྲི་ཟའོ། ། ཞེས་ལྷའི་བར་དོར་སྐྱེས་ན་མིར་མི་འགྱུར་བར་བཤད་ཀྱང་།
ཀུན་བཏུས་ལས། ཅི་སྟེ་ན་ལྡོག་གོ ། ཞེས་པར་སྲིད་འགྱུར་བར་བཤད་པས་རང་ལུགས་ཕྱི་མ་ལྟར་ཏེ། རིམ་ལྔ་
གསལ་སྒྲོན་ལས་ཀྱང་དེ་ལྟར་བཤད་པའི་ཕྱིར་རོ། ། ལྔ་བ་སྐྱེ་བ་ལེན་ཚུལ་ནི་སྐྱེ་ན་ནི། བར་སྲིད་པ་དེས་རང་
དང་རིས་མཐུན་པའི་སེམས་ཅན་མཐོང་སྟེ་རྩེ་བ་བྱ་འདོད་ནས་སྐྱེ་གནས་སུ་འགྲོ་བར་འགྱུར་ལ། དེ་ཡང་ཕ་མའི་
ཁུ་ཁྲག་ལ་འཁྲུལ་ནས་ཕ་མ་ཉལ་པོ་བྱེད་པ་སྒྱུ་མ་བཞིན་དུ་མཐོང་སྟེ། དེ་ལ་ཆགས་པར་འགྱུར་ལ། མོར་སྐྱེ་ན་
བུད་མེད་དང་འབྲལ་བར་འདོད་ཅིང་སྐྱེས་པ་ལ་ཆགས་ཏེ་ཉལ་བར་འདོད། ཕོར་སྐྱེ་ན་ལྡོག་སྟེ་སྐྱེས་པ་དང་
འབྲལ་འདོད་ཅིང་བུད་མེད་ལ་ཆགས་ཏེ་ཉལ་བར་འདོད་དོ། ། དེའི་ཚེ་དེར་ཇི་ལྟ་ཇི་ལྟར་ཉེའང་ཕྱོགས་པ་དེ་ལྟ་
དེ་ལྟར་སྐྱེས་པ་དང་བུད་མེད་དེ་ཉིད་མ་མཐོང་བར་དེའི་ཕོ་མོའི་དབང་པོ་ཙམ་ཞིག་མཐོང་བར་འགྱུར་རོ། ། དེ་
ནས་དེ་ལ་ཁྲོས་ཏེ་མི་འདོད་པ་སྐྱེས་པའི་རྐྱེན་གྱིས་བར་དེ་ལ་དེ་ཤི་འཕོས་ནས་མངལ་དུ་སྐྱེ་བ་འཛིན་པར་འགྱུར་ཏེ།
མཛོད་ལས། བློ་ནི་ཕྱིན་ཅིག་ལོག་གྱུར་པས། ། རྩེ་དགས་འགྲོ་བའི་ཡུལ་དུ་འགྲོ ། ཞེས་གསུངས། བར་སྲིད་
འགགས་ནས་ཕ་མའི་ཁུ་ཁྲག་འདྲེས་པའི་དབུས་སུ་ཉིང་འཚམས་སྦྱོར་ཞིང་། དེའི་ཚེ་ཐོག་མར་མིང་གཞིའི་ཕུང་
པོ་འགྲུབ་ལ། དེ་ནས་སྐྱེ་མཆེད་སོགས་རིམ་གྱིས་འགྲུབ་པར་འགྱུར་ཏེ། དེའི་ཚུལ་དགའ་བོ་མངལ་འཇུག་ལས་
རྒྱུས་པར་གསུངས་པའི་དོན་བདག་གིས་གཞན་དུ་བྲིས་ཟིན་པས་འདིར་མི་འཆད་ལ། རླུང་སྐྱེ་ཚུལ་ནི་འོག་ཏུ་
འཆད་པར་འགྱུར་རོ། ། མངལ་སྐྱེས་སྐྱེ་རིམ་ལྟར་སྒོང་སྐྱེས་དང་དྲོད་སྐྱེས་ཕྱོགས་ཙམ་འདྲ་ལ། བརྫུས་སྐྱེས་ནི་
དབང་པོ་ལྔ་ཅིག་ཅར་དུ་སྐྱེ་བ་ཡིན་ཏེ། མཛོད་རང་འགྲེལ་ལས། བརྫུས་ཏེ་སྐྱེ་བ་ཐམས་ཅད་ནི་དབང་པོ་རྣམས་
ཚང་བར་སྐྱེ་ཞིང་འཆིའོ། ། ཞེས་གསུངས་པའི་ཕྱིར། ཡང་། འདོད་གཟུགས་ཀྱི་ལྷ་དང་དམྱལ་བ་དང་ཡི་
དྭགས་དང་དུད་འགྲོར་སྐྱེ་ན་ཡང་རང་གི་རིགས་མཐུན་གྱི་སྐྱེ་བའི་གནས་ལ་ཁྲོས་ནས་བར་སྲིད་འགགས་ཏེ། སྐྱེ་
སྲིད་དུ་འགྲོ་ལ་དྲོད་གཤེར་དུ་སྐྱེ་ན་དྲི་དང་། བརྫུས་ཏེ་སྐྱེ་ན་གནས་དང་། ཚ་དམྱལ་དུ་སྐྱེ་ན་དྲོ་བ་དང༌། གྲང་
དམྱལ་དུ་སྐྱེ་ན་བསིལ་བ་འདོད་པའི་རྐྱེན་གྱིས་སྐྱེ་གནས་དེ་དང་དེར་འགྲོ་བར་ཡང་བཤད་དོ། ། བར་སྲིད་
350

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
མངལ་དུ་འཇུག་པའི་ཚེ་སྒོ་གསུམ་གང་རུང་ནས་འཇུག་པ་ཡིན་ཏེ། ཐོག་མར་ཕའི་ཁ་དང་སྤྱི་བོ་དང་མའི་པདྨ་
གང་རུང་ནས་ཞུགས་ཏེ་དེ་ནས་ཁུ་ཁྲག་གི་དབུས་སུ་འཇུག་པ་ཡིན་པའི་ཕྱིར་ཏེ། ཁ་ནས་འཇུག་པ་རྒྱུད་རྡོ་རྗེ་
འཕྲེང་བ་དང་སྡོམ་འབྱུང་ལས་བཤད་ལ། སྤྱི་བོར་ནས་འཇུག་པ་རྣམ་གཞག་རིམ་པ་དང༌། མངལ་སྒོ་ནས་
འཇུག་པ་མཛོད་འབྲེལ་ལས་བཤད་པའི་ཕྱིར་རོ། །
གཉིས་པ་འཇུག་རིམ་ཐུན་མོངས་མ་ཡིན་པའི་ཚུལ་བཤད་པ་ལ་གཉིས། སྤྱིར་བསྟན་པ་དང་། བྱེ་བྲག་ཏུ་
བཤད་པའོ། ། དང་པོ་ནི། རིམ་ལྔ་གསལ་སྒྲོན་ལས། ང་དང་ང་ཡིར་འཛིན་པ་ལས་འབྱུང་བའི་ལས་དང་ཉོན་
མོངས་པས་དར་གྱི་སྲིན་བུ་བཞིན་དུ་བཅིངས་ནས་སྔོན་བསགས་པའི་ལས་གཉིས་ཀྱི་འབྲས་བུ་མྱོང་བའི་མཐར།
དོན་དམ་པའི་འཆི་བའི་འོད་གསལ་དུ་འཇུག་པའི་རིམ་གྱིས་ཕུང་བོ་རྙིང་བ་སྤངས་ཏེ། ཆོས་ཀྱི་དབྱིངས་འཆི་
བའི་འོད་གསལ་གྱི་རྒྱུ་མཐུན་པ་སྟེ་འབྲས་བུ་རླུང་སེམས་ཙམ་གྱི་བར་དོའི་ལུས་བླངས་ནས། ལས་གཉིས་གང་
ཡང་རུང་བས་བསྐུལ་ནས་འགྲོ་བ་ལྔར་ཟོ་ཆུན་གྱི་འཁྲུལ་འཁོར་གྱི་ཚུལ་གྱིས་ཡང་དང་ཡང་དུ་ཉིང་མཚམས་སྦྱོར་
ཞིང་འཁོར་བའི་སྡུག་བསྔལ་མྱོང་བར་འགྱུར་རོ། ། ཞེས་ང་དང་ང་ཡིར་འཛིན་པའི་འཇིག་ལྟའི་དབང་གིས་ལས་
བསགས་ནས་དེའི་དབང་གིས་འཁོར་བར་འཁོར་བ་གསུངས་པ་ལྟར་དང་། བཤད་རྒྱུད་རྡོ་རྗེ་འཕྲེང་བ་ལས་
ཀྱང་། ཇི་ལྟར་མེས་བསྲེགས་དངོས་པོ་མེད། ། རྒྱུ་མེད་པར་ནི་ཐིམ་ནས་འགྲོ ། སླར་ཡང་སྲོག་གི་རླུང་ཤར་
ནས། ། ལས་ཀྱི་རླུང་ནི་སྣ་ཚོགས་པ། ། དེ་ནི་ལྷན་ཅིག་རྣམ་ཤེས་དང་། ། སླར་ཡང་འཇིག་རྟེན་གསུམ་དུ་
གནས། ། དེ་ལས་ལས་དང་དེ་ལས་སྐྱེ། ། དེ་ལས་ཆགས་སོགས་བག་ཆགས་དང་། ། དེ་ལས་སླར་ཡང་འཆི་
དང་སྐྱེ། ། དེ་ལྟར་འཁོར་ལོ་བསྐོར་བ་འདྲ། ཞེས་དཔེར་ན་ཤིང་མེས་བསྲེགས་པ་ན་ཤིང་གི་དངོས་པོ་མེད་པར་
འགྱུར་བ་དེ་བཞིན་དུ། འཆི་བའི་ཚེ་ཡང་རླུང་རིམ་གྱིས་ཐིམ་ནས་འཆི་ཞིང་། ཡང་ཞི་བའི་འོད་གསལ་ལས་ལས་
ཀྱི་རླུང་ཤར་ཏེ་དེ་དང་རྣམ་ཤེས་གཉིས་ལྷན་ཅིག་ཏུ་འཇིག་རྟེན་གསུམ་དུ་གནས་པའི་སྐྱེ་བ་ལེན་པ་དང་། ལས་ཀྱི་
རླུང་དེ་ལས་ཀྱང་ཆགས་སོགས་ཀྱི་ཀུན་རྟོག་རྣམས་སྐྱེ་ཞིང་། དེས་ལས་གཉིས་བསགས་ནས་ཡང་འཆི་ཞིང་སྐྱེ་བ་
སོགས་འཁོར་ལོ་བསྐོར་བ་བཞིན་དུ་འགྱུར་བར་བསྟན་པ་ལྟར་རོ། ། གཉིས་པ་ལ་གཉིས། ཁམས་ཕྲ་བ་རླུང་
དང་རྣམ་ཤེས་འདྲེས་ནས་འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་དང་། རྣལ་འབྱོར་བ་ལ་ཐར་བའི་བྱ་བ་
བྱེད་ཚུལ་བཤད་པའོ། ། དང་པོ་ནི། འཇིག་རྟེན་པ་རྣམས་ཀྱི་སྐྱེ་འཆིའི་རིམ་པ་ཐམས་ཅད་ནི་རླུང་གིས་བྱེད་པ་
ཡིན་ཏེ། དེའི་ཚུལ་ཡང་མངལ་སྐྱེས་ལྟ་བུའི་འཆི་བའི་ཚེ། ས་ཆུ་ལ་ཐིམ། ཆུ་མེ་ལ། མེ་རླུང་ལ། རླུང་སྣང་བ་
ལ། སྣང་བ་མཆེད་པ་ལ། མཆེད་པ་ཉེར་ཐོབ་ལ། ཉེར་ཐོབ་འོད་གསལ་ལ་ཐིམ་ཞིང་སེམས་ཕྲ་རུ་ཕྲ་རུ་འགྲོ་བ་
351

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སམ་
དེ་རླུང་གི་གཡོ་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་ཕྲ་ཇེ་ཕྲར་སོང་བའི་སྒོ་ནས་འབྱུང་བ་ཡིན་པའི་ཕྱིར་ཏེ། བཤད་
རྒྱུད་རྡོ་རྗེ་འཕྲེང་བར་བཤད་པའི་དོན། འཕགས་པ་ལྷས། ས་ཡི་ཁམས་ནི་ཆུ་ལ་ཐིམ། ། ཆུ་ནི་མེ་ལ་ཐིམ་པ་
འོ། ། མེ་ཡང་ཕྲ་བའི་ཁམས་ལ་འོ། ། རླུང་ནི་སེམས་ལ་རྣམ་པར་ཐིམ། ། སེམས་ནི་སེམས་ལས་བྱུང་ལ་
ཐིམ། ། མ་རིག་པ་ལ་སེམས་བྱུང་ངོ་། ། དེ་ཡང་འོད་གསལ་བ་ལ་འགྲོ། ། འདི་ནི་སྲིད་གསུམ་འགོག་པ་འོ། །
ཞེས་དང་། རྗེའི་རིམ་ལྔ་གསལ་སྒྲོན་ལས་ཀྱང་དེ་ཡང་ས་ཆུ་མེ་རླུང་བཞི་སྔ་མ་ཕྱི་མ་ལ་ཐིམ་པ་ན་རླུང་གི་གཡོ་བ་ཇེ་
ཆུང་ཇེ་ཆུང་དུ་སོང་བའི་མཐར་རང་བཞིན་གྱི་རྟོག་པ་གཡོ་བའི་རླུང་རྣམ་ཤེས་སྣང་བ་དང་པོ་ལ་ཐིམ་པ་ན་རང་
བཞིན་གྱི་རྟོག་པ་རྣམས་ལོག་པས་སྟོང་བ་དང་པོ་འཆར་རོ། ། དེ་ནས་སྟོང་བ་གཉིས་པ་དང་གསུམ་པ་དང་བཞི་
བ་འོད་གསལ་འཆར་ཏེ། ཞེས་གསུངས་པའི་ཕྱིར། རྒྱུད་ཀྱི་མཆན་བུ་ལས་ཀྱང་ལུགས་འབྱུང་གི་སྣང་བའི་ཐིམ་
རིམ་གསུངས་ཏེ། དེ་ཉིད་ལས། འགྲོ་ཚུལ་ཇི་ལྟར་ཞེ་ན། རྣམ་ཤེས་དང་པོ་སྣང་བ་གང་དུ་འཇུག་པའམ་འགྲོ་
བ་ནི་གཉིས་པ་སྣང་བ་མཆེད་པའི་མིང་ཅན་དུ་ཐིམ་པར་འགྲོ་སྟེ་སྣང་བ་མཆེད་པ་དེ་ནི་སྣང་བ་གསུམ་པ་སྟོང་བ་
ཆེན་པོར་འཇུག་ལ། ཉེར་ཐོབ་དེ་ཡང་འོད་གསལ་བར་འགྲོ་སྟེ་ཐིམ་པར་འགྱུར་རོ། ། ཞེས་གསུངས་པའི་ཕྱིར།
ས་སོགས་རྣམས་རིམ་གྱིས་ཐིམ་པའི་ཚེ་ཕྱི་ནང་གི་རྟག་གཉིས་གཉིས་འབྱུང་བ་ཡིན་ཏེ། ལུས་ཀྱིས་ཁམས་ཐིམ་པ་
ན་ཕྱི་རྟགས་སུ་ལུས་ཀྱི་ཉམས་སྟོབས་འཆོར་ཞིང་སྐེམ། ནང་རྟགས་སུ་སྨིག་རྒྱུ་ལྟ་བུའི་སྣང་བ་འཆར། དེའི་རྗེས་
སུ་ཆུ་ཁམས་ཐིམ་པ་ན་ཕྱི་རྟགས་ཁ་སྣ་བསྐམས་ཤིང་བརྗེས། ནང་རྟགས་དུ་བ་ལྟ་བུའི་སྣང་བ་འཆར། དེའི་རྗེས་
སུམེ་ཁམས་ཐིམ་པ། ཕྱི་རྟགས་དྲོད་སྡུད། ནང་རྟགས་མེ་ཁྱེར་ལྟ་བུའི་སྣང་བ་འཆར། དེའི་རྗེས་སུ་རླུང་
ཁམས་རགས་པ་རྣམ་ཤེས་ལ་ཐིམ་པར་རྩོམ་པ་ན་ཕྱི་རྟགས་དབུགས་བརྩེགས་མར་འབྱུང་ ནང་རྟགས་སུ་མར་
མེ་འབར་བ་ལྟ་བུའི་སྣང་བ་འཆར། དེ་ནས་རང་བཞིན་བརྒྱད་ཅུའི་བཞོན་པའི་རླུང་རྣམས་དབུ་མའི་ནང་དུ་
ཐིམ་པ་ན་ཕྱི་རྟགས་སུ་ཁ་སྣ་ནས་དབུགས་ཀྱི་རྒྱུ་བ་འགགས་ནས་འགྲོ་བས་ཕྱི་དབུགས་ཆད་པ་ཞེས་ཟེར། དེའི་ཚེ་
མིག་གིས་གཟུགས་མི་མཐོང་། རྣ་བས་སྒྲ་མི་ཐོས། སྣས་དྲི་མི་ཚོར། ལྕེར་རོ་མི་མྱོང་། ལུས་ཀྱིས་རེག་བྱ་མི་
ཚོར་ཞིང་། ཡིད་ངོར་སྟོན་གྱི་ནམ་མཁའ་གཡའ་དག་པ་སྟོངས་ངེ་བ་ལ་ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་གྱི་
སྣང་བ་འཆར་ཏེ་དེ་ལ་སྣང་བ་ཞེས་ཟེར། དེ་ནས་སྣང་བའི་རླུང་ཐིམ་པ་ན་དེ་ལྟ་བུའི་ནམ་མཁའ་སྟོངས་སང་ལ་
ཉི་འོད་ཀྱིས་ཁྱབ་པ་འདྲ་བའི་དམར་ལམ་གྱི་སྣང་བ་འཆར་ཏེ་དེ་ལ་མཆེད་པ་ཞེས་ཟེར། དེ་ནས་མཆེད་པའི་རླུང་
ཐིམ་པ་ན་དེ་ལྟ་བུའི་ནམ་མཁའ་སྟོང་སང་ལ་མུན་པས་ཁྱབ་པ་འདྲ་བའི་ནག་ལམ་གྱི་སྣང་བ་འཆར་ཏེ་དེ་ལ་ཉེར་
ཐོབ་ཞེས་ཟེར་ཏེ། ཉེར་ཐོབ་ཀྱི་སྟོད་ཡིན་ལ། དེ་ནས་དྲན་མེད་དུ་བརྒྱལ་ནས་འགྲོ་བ་ཉེར་ཐོབ་ཀྱི་སྨད་ཡིན།
352

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
དེ་ནས་བརྒྱལ་བ་ལྟ་བུ་དེ་སང་ནས་སྟོན་གྱི་ཐོ་རངས་ཀྱི་ནམ་མཁའ་གཡའ་དག་ལྟ་བུའི་སྟོང་སང་ངེ་བའི་སྣང་བ་
འབའ་ཞིག་འཆར་བ་ནི་འཆི་བ་འོད་གསལ་ཞེས་ཟེར། རྗེའི་མན་ངག་ཡིག་ཆུང་ཉེར་གཅིག་ཏུ་གྲགས་པ་ལས།
དེ་ལ་ཐ་མལ་བའི་མི་རྣམས་ཞག་གསུམ་གྱི་བར་དུ་གནས། དེ་ནས་རྟགས་འོང་། ལུས་ནད་ཀྱིས་ལེགས་པར་
མནར་ནས་ཅུང་ཟད་དྲགས་པ་ཞག་དུ་མ་སོང་ཡང་དྲི་མ་འོང་བ་མ་གཏོགས། ཁམས་དཀར་དམར་ཀྱི་རྟགས་མི་
ཡོང་ཡང་སྲིད་ཅེས་བཤད་དེ། དེ་ཡང་རྣམ་ཤེས་སྙིང་ག་ནས་ཕྱིར་ཐོན་པ་དང་ནང་དབུགས་ཆད་ཅིང་དེ་དང་
མཉམ་དུ་ཁམས་དཀར་པོ་རྟགས་ཀྱི་རྩེ་ནས་ཕྱིར་འབྱུང་ཞིང་། ཁམས་དམར་པོ་སྣ་སྒོ་ནས་ཕྱིར་འབྱུང་བ་ཡིན་
ནོ། ། ས་ཆུ་ལ་ཐིམ་པ་སོགས་ཀྱི་དོན་ནི། ལུས་ཀྱིས་ཁམས་སོགས་རགས་པས་རྣམ་ཤེས་ཀྱི་རྟེན་བྱེད་པའི་ནུས་པ་
ཉམས་པའི་དོན་ཡིན་གྱི། ས་སོགས་ཡེ་མེད་དུ་སོང་བ་ནི་མིན་ཏེ། དེའི་ཚེ་ལུས་ཀྱི་ཤ་ཁྲག་སོགས་ཡོད་པའི་ཕྱིར་
རོ། ། བརྫུས་སྐྱེས་ལྟ་བུས་འཆི་བ་འོད་གསལ་ཡུད་ཙམ་རེ་མྱོང་བར་བཤད་ཅིང་། བར་དོར་སྐྱེ་བའི་ཚེ་འཆི་བ་
འོད་གསལ་ལས་རླུང་ཆེར་གཡོས་པ་ན་ཉེར་ཐོབ་འབྱུང་ཞིང་བར་དོའི་ལུས་གྲུབ། དེ་ནས་མཆེད་པ། གནས་
སྡུད་པ། དེ་ལས་ཀུན་རྟོག་གི་བཞོན་པའི་རླུང་སྐྱེ་ཞིང་། དེ་ཡང་རླུང་གི་གཡོ་བ་སྔ་མ་ལས་ཕྱི་མ་ཇེ་རགས་ཇེ་
རགས་སུ་སོངབའི་ཚུལ་གྱིས་འབྱུང་ཞིང་། ཁྱད་པར་སྐྱེ་སྲིད་དུ་སྐྱེ་བ་འཛིན་པའི་ཚེ་འབྱུང་བཞིའི་སྐྱེ་རིམ་ནི་འདི་
ལྟར་ཡིན་ཏེ། རྡོར་འཕྲེང་ལས། སྲ་བའི་ཁམས་དང་ཆུ་ཉིད་དང་། ། དེ་བཞིན་མིང་དང་དྲུང་དག་ནི། ། རྣམ་
པར་ཤེས་པས་བླངས་ནས་སུ། ། སྲིད་གསུམ་གནས་སུ་སྐྱེ་བར་འགྱུར། ། ཞེས་དང་། ཕྱག་ཆེན་ཐིག་ལེ་ལས་
ཀྱང་། རྣམ་ཤེས་ལས་ནི་རླུང་སྐྱེ་སྟེ། ། དེ་ལས་མེ་ནི་ཡང་དག་འབྱུང་། ། འདི་ལས་ཆུ་རྣམས་ཡང་དག་
འབྱུང་། ། དེ་ལས་ས་ནི་ཡང་དག་འབྱུང་། ། འདི་རྣམས་ལས་ནི་ཕུང་བོ་འབྱུང་། ། དེ་ལས་སྐྱེ་མཆེད་རྣམས་
ཀྱང་ངོ༌། ། ཞེས་དང་། འཕགས་པ་ལྷས་ཀྱང་། འོད་གསལ་བ་ལས་སྟོང་པ་ཆེ། ། སྟོང་བ་ལས་ཀྱང་ཐབས་
འབྱུང་ཞིང་། ། དེ་ལས་ཤེས་རབ་སྐྱེ་བར་བྱེད། ། དེ་ལས་རླུང་ནི་ཡང་དག་འབྱུང་། ། རླུང་ལས་མེ་ནི་ཡང་དག་
འབྱུང་། ། མེ་ལས་ཆུ་ནི་ཡང་དག་འབྱུང་། ། ཆུ་ལས་ཀྱང་ནི་ས་སྐྱེས་སྟེ། ། སེམས་ཅན་རྣམས་ཀྱི་འབྱུང་བ་
འདིའོ། ། ཞེས་གསུངས་པའི་ཕྱིར། འབྱུང་བཞིའི་སྐྱེ་རིམ་འདི་ལྟར་བཤད་པ་ནི་རགས་པའི་སྐྱེ་རིམ་གྱི་དབང་
དུ་བྱས་པ་ཡིན་ཏེ། གཞན་མངལ་དུ་ཉིང་མཚམས་སྦྱར་མ་ཐག་པའི་ཚེ་ཡང་འབྱུང་བ་ཕྲ་མོ་བཞི་ཡོད་པར་བཤད་
པའི་ཕྱིར་རོ། ། རྒྱུད་གྱི་མཆན་བུ་ལས་ཀྱང་ལུགས་ཟློག་གི་སྣང་བའི་སྐྱེ་རིམ་གསུངས་ཏེ། དེ་ཉིད་ལས། ལུགས་
ལས་ལྡོག་པའི་ཚུལ་གྱིས་སྐྱེ་བའི་ཚེ་ན་འོད་གསལ་ལས་མ་རིག་པའོ། ། འོད་གསལ་ལས་མ་རིག་པ་འབྱུང་བ་དེ་
བཞིན་དུ་མ་རིག་པ་ལས་སྣང་བ་མཆེད་པ་འདི་འབྱུང་ཞིང༌། སྣང་བ་མཆེད་པ་དེ་ལས་སྣང་བ་འབྱུང་བའོ། །
353

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཞེས་གསུངས་པའི་ཕྱིར། འབྱུང་བའི་སྐྱེ་རིམ་དེ་ཡང་རླུང་གི་དབང་ཡིན་ཏེ། རིམ་ལྔ་གསལ་སྒྲོན་ལས། དེ་ནས་
འོད་གསལ་གྱི་རླུང་ལས་རླུང་ཆེར་གཡོས་པ་ན་ཉེར་ཐོབ་དང་། དེ་ནས་མཆེད་པ་དང་སྣང་བ་ཡང་སྔ་མ་སྔ་མ་
ལས་རླུང་གཡོ་བ་ཇེ་ཆེར་སོང་བའི་དབང་གིས་འབྱུང་ཞིང་། སྣང་བའི་རླུང་ལས་གཡོ་ཆེ་བས་ཆེར་སོང་བ་ན་རང་
བཞིན་རྣམས་སྐྱེའོ། ། དེ་ལྟར་ན་སྐྱེ་འཆིའི་རིམ་པ་ནི་རླུང་གིས་བྱེད་ལ། ཞེས་གསུངས་པའི་ཕྱིར། བར་དོ་དང་
སྐྱེ་གནས་སུ་ཉིང་མཚམས་སྦྱོར་ཚུལ་ནི་སྔར་བཤད་ཟིན་པ་ལྟར་རོ། ། འོན་ཀྱང་འདིར་ཤིན་ཏུ་ཕྲ་བའི་རླུང་
སེམས་མངལ་དུ་ཉིང་མཚམས་སྦྱར་མ་ཐག་པའི་ལྷན་སྐྱེས་ཀྱི་རླུང་ནི་སྲོག་འཛིན་གྱི་རླུང་ཕྲ་བ་ཡིན་ལ། དེ་ནས་དེ་
ལས་སྲོག་འཛིན་གྱི་རླུང་རགས་པ་སྐྱེ་དེའི་རྩ་བའིགནས་སྙིང་བག་ཡིན། དེ་ནས་མེར་མེར་པོ་ལ་སོགས་པ་རིམ་གྱིས་
འཕེལ་ཏེ། ཟླ་བ་དང་པོ་ལ་སེམས་ཅན་དེའི་ལུས་ཉའི་རྣམ་པ་ལྟ་བུར་འབྱུང་། ཟླ་བ་གཉིས་པ་ལ་སྲོག་འཛིན་གྱི་
རླུང་དེ་ལས་ཐུར་སེལ་གྱི་རླུང་སྐྱེ་སྟེ་དེའི་རྩ་བའི་གནས་གསང་གནས་ཡིན། དེའི་ཚེ་རྐང་ལག་བཞི་མགོ་དང་
བཅས་པ་ལྔའི་རྩ་བ་འབུར་བོ་ལྔ་འདོད་པ་རུས་སྦལ་གྱི་རྣམ་པ་ལྟ་བུ། ཟླ་བ་གསུམ་པ་ལ་ཐུར་སེལ་ལས་མཉམ་
གནས་ཀྱི་རླུང་སྐྱེ་སྟེ་དེའི་རྩ་བའི་གནས་ལྟེ་བ་ཡིན། དེའི་ཚེ་ཡན་ལག་ལྔ་རགས་པ་ཙམ་ཚང་བ་སྟོད་ཅུང་ཟད་རྒུར་
བ་ཕག་རྒོད་ཀྱི་རྣམ་པ་ལྟ་བུ། ཟླ་བ་བཞི་བ་ལ་མཉམ་གནས་ལས་གྱེན་རྒྱུའི་རླུང་སྐྱེ་སྟེ་དེའི་རྩ་བའི་གནས་མགྲིན་
པ་ཡིན། དེའི་ཚེ་སྟོད་ཅུང་ཟད་རྒྱས་པ་སེང་གེའི་རོ་སྟོད་ལྟ་བུ། ཟླ་བ་ལྔ་བ་ལ་གྱེན་རྒྱུ་ལས་ཁྱབ་བྱེད་ཀྱི་རླུང་སྐྱེ་
སྟེ་དེའི་རྩ་བའི་གནས་ཚིགས་རྣམས་ཡིན། དེའི་ཚེ་མིའུ་ཐུང་གི་རྣམ་པ་ལྟ་བུར་ཡོད། ཟླ་བ་དྲུག་པ་ལ་མིག་གི་
སྒོར་རྒྱུ་བའི་རླུང་ཀླུ་དང་འབྱུང་བ་ས་སྐྱེ། ཟླ་བ་བདུན་པ་ལ་རྣ་བའི་སྐོར་རྒྱུ་བའི་རླུང་རུས་སྦལ་དང་འབྱུང་བ་ཆུ་
སྐྱེ། ཟླ་བ་བརྒྱད་པ་ལ་སྣའི་སྐོར་རྒྱུ་བའི་རླུང་རྩ་རས་པ་དང་འབྱུང་བ་མེ་སྐྱེ། ཟླ་བ་དགུ་བ་ལ་ལྕེ་རྒྱུའི་རླུང་ལྷས་
སྦྱིན་དང་། འབྱུང་པ་རླུང་སྐྱེ། ཟླ་བ་བཅུ་བ་ལུས་ལ་རྒྱུ་བའི་རླུང་གཞུ་ལས་རྒྱལ་དང་འབྱུང་བ་བུ་ག་ནམ་མཁའ་
རྣམས་སྐྱེ་བ་ཡིན་ནོ། ། ཡང་བཤད་རྒྱུད་རྡོ་རྗེ་འཕྲེང་བ་ལས། འདི་ནི་རླུང་ཁམས་ཆེན་པོ་སྟེ། ། རྣམ་ཤེས་
གསུམ་གྱི་བཞོན་པ་ཡིན། ། ཞེས་དང་། རིམ་ལྔ་ལས་ཀྱང་། སེམས་ཅན་ཀུན་གྱི་སྲོག་གྱུར་པ། ། རླུང་ཞེས་བྱ་
བས་ལས་ཀུན་བྱེད། ། འདི་ནི་རྣམ་ཤེས་བཞོན་པ་སྟེ། ། ལྔ་ཡི་བདག་ཉིད་བཅུ་ཡང་ཡིན། ། ཞེས་དང་། གང་
ཚེ་སྣང་བ་ལྡན་གྱུར་པ། ། རླུང་གི་བཞོན་པར་གྱུར་པ་ཡིན། ། དེ་ཚེ་རང་བཞིན་དེ་ཐམས་ཅད། ། མ་ལུས་ལུས་
པ་མེད་པར་འབྱུང་། ། རླུང་གི་གང་དང་བར་གནས་པ། ། རང་བཞིན་དེ་དང་དེ་རྗེས་སྤྱོད། ། ཅེས་རྣམ་ཤེས་
སྤྱི་དང་ཁྱད་པར་སྣང་བ་གསུམ་གྱི་རྣམས་ཤེས་དང་ཀུན་རྟོག་ཐམས་ཅད་ཀྱི་བཞོན་པ་རླུང་ཡིན་པར་བཤད་ཅིང་།
རྡོ་རྗེ་འཕྲེང་བ་ལས་ སྙིང་པོར་གྱུར་བ་རང་སྲོག་ལས། ཁམས་གསུམ་ན་ནི་གཞན་མེད་དེ། ། སྒྱུ་མ་རླུང་གིས་
354

༄༅: ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
ཁམས་གསུམ་པ། ། རྨི་ལམ་རྨི་བ་བཞིན་དུ་མཐོང་། ། ཞེས་རླུང་ལས་གཞན་བའི་སེམས་ཅན་ཀྱི་ཕྲ་བའི་ལུས་
མེད་པ་དང་། རླུང་གིས་སེམས་ཅན་གྱི་ལུས་བྱེད་པར་གསུངས་སོ། ། ཡང་རྡོ་རྗེ་འཕྲེང་བ་ལས། སྐྱེ་དང་གནས་
དང་འཇིག་པ་དང་། ། སྲིད་པ་ལར་མར་གནས་པ་སྟེ། ། ཇི་སྲིད་འཇིག་རྟེན་གྱིས་བརྟགས་པ། ། སེམས་ཀྱི་
རླུང་གི་རྣམ་འཁྲུལ་ལོ། ། ཞེས་འགྲོ་བ་རྣམས་ཀྱི་སྐྱེ་འཆི་གནས་གསུམ་དང་བར་དོ་རྣམས་རླུང་སེམས་ཙམ་གྱི་
རྣམ་འཁྲུལ་དུ་གསུངས་པ་དང་། དགོངས་པ་ལུང་སྟོན་ལས་ཀྱང་། ། འདུ་ཤེས་ཅན་དང་འདུ་ཤེས་མེད། །
སེམས་ཅན་དུ་བཏགས་འདི་གནས་པ། ། དེ་རྣམས་རླུང་ལས་བྱུང་བ་སྟེ། ། རླུང་ལས་སླར་ཡང་འགགས་པ་
ཡིན། ཞེས་སེམས་ཅན་རྣམས་ཀྱི་སྐྱེ་འཆི་ཡང་རླུང་གིས་བྱེད་པར་གསུངས་སོ། ། ཡང་། རླུང་གི་གཙོ་བོ་ནི་སྲོག་
འཛིན་གྱི་རླུང་ཡིན་ལ། རླུང་དེས་འཁོར་བར་འཁོར་བའི་རྒྱུ་བྱེད་ཀྱང་འཁོར་བའི་རྩ་བ་ནི་མ་ཡིན་ཏེ། གསལ་
སྒྲོན་ལས། རླུང་འཁོར་བའི་རྩ་བར་སྟོན་པ་མིན་ཏེ། ཞེས་པ་ནས། དེས་ན་རླུང་གིས་འཁོར་བ་བསྐྱེད་པར་
གསུངས་པ་ནི་བདག་འཛིན་ལ་སོགས་པའི་ཉོན་མོངས་པ་རྣམས་ཀྱིས་འཁོར་བ་བསྐྱེད་པའི་ལྷན་ཅིག་བྱེད་རྐྱེན་དུ་
ཤེས་པར་བྱའོ། ། ཞེས་གསུངས་པའི་ཕྱིར་དང་། འཁོར་བའི་རྩ་བ་ནི་མདོ་ཕྱོགས་དང་འདྲ་བར་བདག་འཛིན་
དུ་ངེས་པའི་ཕྱིར་རོ། ། རླུང་སོ་སོའི་བྱེད་ལས་ཡོད་དེ། བཤད་རྒྱུད་རྡོ་རྗེ་འཕྲེང་བ་ལས། དབང་པོའི་སྒོ་ཡི་
རྒྱུན་ལས་ནི། ། སྲོག་དང་རྩོལ་བ་རྒྱུ་བ་དང་། ། དུས་རྣམས་ཀུན་དུ་རྒྱུ་བ་ནི། ། སྲོག་ཅེས་བྱ་བ་ཡིན་པར་
བཤད། ། ཅེས་དང༌། དྲི་ཆུ་རླུང་དང་ཕྱི་ས་དང༌། ། དེ་བཞིན་དུ་ནི་ཁུ་བ་སོགས། ། འོག་ཏུ་འདྲེན་པའི་ཐུར་
སེལ་བར། ། རྟག་ཏུ་རྣལ་འབྱོར་པས་ཤེས་བྱ། ༑ ཞེས་དང་། རྒོད་དང་ཟ་དང་བལྡག་པ་དང་། ། ཀུན་དུ་
འཐུང་དང་འཛིན་པ་དང་། ། ལྟེ་གནས་བཟའ་བཏུང་ལ་སོགས་རྣམས། ། མཉམ་པར་འདྲེན་ཕྱིར་མཉམ་
གནས་སོ། ། ཞེས་དང་། གྱེན་དུ་འགྲོ་ཞིང་སྡུད་པ་དང་། ། བཟའ་དང་མྱང་སོགས་ཟ་བ་ནི། ། ཤེས་ནས་
ལྷན་ཅིག་འབྱོར་བ་དག ། གྱེན་རྒྱུའི་ལས་སུ་ཤེས་པར་བྱ། ། ཁྱབ་དང་འཛིན་པ་ཉིད་དང་ནི། ། འགྲོ་དང་དེ་
བཞིན་ལྡོག་པ་དང་། ། ཚིགས་རྣམས་ཀུན་ལ་ཁྱབས་པས་ན། ། ཁྱབ་བྱེད་ཅེས་ནི་བྱ་བར་བཤད། ། ཞེས་
འབྱུང་བ་ལྟར་བྱེད་པ་ཡིན་པའི་ཕྱིར་ཏེ། སྲོག་འཛིན་གྱིས་ནི་སྲོག་རིང་དུ་འཚོ་ཞིང་། ཡན་ལག་གི་རླུང་རྣམས་
དབང་པོའི་འབྱུང་འཇུག་གི་བྱ་བ་བྱེད། ཐུར་སེལ་གྱིས་བཤང་གཅི་ཁུ་ཁྲག་རྣམས་འོག་ཏུ་འདྲེན་པའི་བྱ་བ་
བྱེད། ། མཉམ་གནས་ཀྱིས་བཟའ་བཏུང་རྣམས་ལྟེ་བ་བར་རོ་མཉམ་དུ་འཇུ་བ་དང་དྭངས་མ་རྣམས་སྙིང་ཀར་
འདྲེན་པར་བྱེད། གྱེན་རྒྱུས་བཟའ་བཏུང་བྱས་བ་རྣམས་ལྕེ་དང་ལྷན་ཅིག་སྡོད་པ་དང་མྱོང་བ་དང་འགྲོ་རླུང་
སྟེང་དང་ཕྱེ་རླུང་ནང་དུ་སྡུད་པ་དང་། ངག་སྨྲ་བརྗོད་ཀྱི་རྒྱུ་བྱེད། ཁྱབ་བྱེད་ཀྱིས་ལུས་འགུལ་བསྐྱོད་དང་འགྲོ་
355

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འོང་གི་བྱ་བ་བྱེད་པའི་ཕྱིར། དེ་ནི་རྩ་བའི་རླུང་གི་བྱེད་ལས་ཡིན་ལ། ཡན་ལག་གི་རླུང་ལྔ་ནི། དབང་པོའི་ཤེས་
པ་འདྲེས་པས་རིམ་པ་བཞིན་དུ་མིག་གིས་གཟུགས་མཐོང་པ་དང་། རྣ་བས་སྒྲ་ཐོས་པ་སོགས་ཀྱི་བྱ་བྱེད་དེ།
རིམ་ལྔ་ལས། རླུང་རྣམས་ཕྲ་བའི་གཟུགས་ཀྱིས་ནི། ། ཤེས་དང་ཡན་ལག་འདྲེས་གྱུར་ནས། ། དབང་པོའི་
ལམ་ནས་བྱུང་ནས་ནི། ། ཡུལ་རྣམས་ལ་ནི་དམིགས་པར་བྱེད། ། ཅེས་གསུངས་པའི་ཕྱིར། རླུང་གི་རྣམ་
གཞག་རྒྱས་པར་ནི་གཞུང་ཆེ་བ་ནས་ཤེས་པར་བྱའོ། ། གཉིས་པ་ནི། སྔར་བཤད་པ་དེ་རྣམས་ནི་ཐུན་མོང་གི་བྱ་
བ་བྱེད་ཚུལ་ཡིན་ལ། རྣལ་འབྱོར་པ་ལ་ཐུན་མོང་མ་ཡིན་པའི་ཐར་བའི་བྱ་བ་བྱེད་ཚུལ་ཡོད་དེ། རྩ་བ་དང་ཡན་
ལག་གི་རླུང་ལ་རྡོར་བཟླས་བྱས་པའི་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་སྟོང་བ་གསུམ་དང་དཔེ་
དོན་གྱི་འོད་གསལ་འདྲེན་ཅིང་དེ་ལ་བརྟེན་ནས་དག་མ་དག་གི་སྒྱུ་མའི་སྐུ་གཉིས་འགྲུབ་པས་མཆོག་གི་དངོས་
གྲུབ་ཀྱང་འཐོབ་པར་འབྱུང་བའི་ཕྱིར་ཏེ། རིམ་ལྔ་ལས། དེ་ཉིད་རླུང་དང་ཡན་ལག་ལྡན། ། རྣམ་ཤེས་གསུམ་
པོ་སླར་ཡང་ནི། ། རྣལ་འབྱོར་བ་ཡི་ལུས་སུ་འབྱུང་། ། སྒྱུ་མའི་ལུས་ཞེས་དེ་ལྟ་བཤད། ། ཅེས་དང་། གསལ་
སྒྲོན་ལས་ཀྱང་། རླུང་ལ་རྡོར་བཟླས་བྱས་པས་སྟོང་བ་བཞི་འདྲེན་པ་དང་། ཕྲ་བའི་རླུང་གིས་སྒྱུ་མའི་སྐུ་བསྐྱེད་
པར་བྱེད་པས་མཆོག་གི་དངོས་གྲུབ་སྒྲུབ་པར་བྱེད་དོ། ། ཞེས་གསུངས་པའི་ཕྱིར། གསུམ་པ་ནི། མདོ་ཕྱོགས་
ནས་ཀྱང་རླུང་གིས་སྣོད་ཀྱི་འཇིག་རྟེན་ཐམས་ཅད་བསྐྱེད་པར་བཤད་ཅིང་། སྔགས་ཕྱོགས་ནས་སྔར་ལྟར་རླུང་
གིས་བཅུད་ཀྱི་སེམས་ཅན་ཡང་བསྐྱེད་པར་བཤད་མོད། རླུང་ཙམ་གྱིས་དེ་ལྟར་བྱེད་པ་མ་ཡིན་ཏེ། དེ་ལ་གྲོགས་
སེམས་ཅན་གྱི་ལས་དང་ཉོན་མོངས་པ་གཉིས་དགོས་པར་སྔར་བཤད་པ་ལྟར་ཡིན་པའི་ཕྱིར་རོ། ། སྤྱིར་སྣོད་ཀྱི་
འཇིག་རྟེན་གང་ཡིན་ལས་ཉོན་གྱིས་འགྲུབ་པ་མ་ཡིན་ཏེ། སངས་རྒྱས་བྱང་སེམས་ཀྱི་ཐུགས་བསྐྱེད་སྨོན་ལམ་གྱི་
དབང་གིས་ཞིང་ཁྱད་པར་ཅན་འགྲུབ་པར་བཤད་པའི་ཕྱིར་རོ། ། རླུང་གི་ཐིམ་རིམ་ལས་སེམས་ཅན་སྐྱེ་འཆི་བྱེད་
པའི་ཚེ་ཡིད་ཀྱི་རྣམ་ཤེས་རླུང་དང་འདྲེས་ཏེ་རླུང་སེམས་ངོ་བོ་གཅིག་ཏུ་གྱུར་པའི་ང་ཙམ་སྐྱེ་འཆི་བྱེད་ཀྱི། རླུང་
དང་སེམས་ཙམ་ལ་ནི་སེམས་ཅན་དང་འཆི་བའི་ཐ་སྙད་མི་འཐོབ་ཏེ། རླུང་དང་སེམས་རེ་རེ་ནས་གང་ཟག་ཏུ་མི་
རུང་བའི་ཕྱིར་ཏེ། གང་ཟག་ནི་ཤིན་ཏུ་ཕྲ་བའི་རླུང་སེམས་གཉིས་གང་ཟག་གི་གདགས་གཞི་ཡིན་གྱི། བཏགས་
དོན་གང་ཟག་མ་ཡིན་པའི་ཕྱིར་ཏེ། གང་ཟག་ནི་རླུང་སེམས་གཉིས་ལ་བཏགས་པའི་ང་ཙམ་ཞིག་ལ་འཇོག་པའི་
ཕྱིར་ཏེ། རིམ་ལྔ་གསལ་སྒྲོན་ལས། རླུང་སེམས་ཙམ་ལས་དོན་གཞན་བའི་འཁོར་བར་འཁོར་མཁན་གྱི་གང་
ཟོག་མེད་པར་གསུངས་པ་ནི། གང་ཟག་ཏུ་ཐ་སྙད་བཏགས་པའི་བཏགས་དོན་རླུང་སེམས་མིན་ཀྱང་། དེ་
འདོགས་པའི་གཞི་སེམས་ཅན་གྱི་གཉུག་མའི་ལུམ་ངོས་བཟུང་བར་བཞེད་ནས་ཡིན་ནོ། ། ཞེས་དང་། གང་
356

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
ཟག་དུ་ཐ་སྙད་འདོགས་པའི་གཞི་གཙོ་བོ་ནི་རླུང་སེམས་གཉིས་ཡིན་མོད་ཀྱང་རགས་པའི་ལུས་ཀྱང་དེའི་རྟེན་དུ་
མི་འགལ་བ་སོགས་ཤེས་པར་བྱའོ། ། ཞེས་གདགས་གཞི་དང་བཏགས་དོན་སོ་སོར་ཕྱེ་ནས་བཤད་པ་ལྟར་ཡིན་
པའི་ཕྱིར། འཆི་བ་འོད་གསལ་གྱི་དུས་དང་བར་དོར་གནས་པའི་ཚེ་རགས་པའི་ལུས་འདི་ལྟ་བུ་དང་བཅས་པའི་
གང་ཟག་མིན་ཀྱང་གང་ཟག་ཙམ་ཞིག་ནི་ཡོད་དེ། འཆི་བ་འོད་གསལ་ཀྱི་ཚེ་ཤིན་ཏུ་ཕྲབའི་རླུང་སེམས་ཙམ་ལ་
བཏགས་པའི་གང་ཟག་ཞིག་དང་། བར་དོའི་ཚེ་རླུང་གི་ལུས་ཅན་བཞིན་ལག་གི་རྣམ་པ་ཅན་གྱི་གང་ཟག་ཞིག་
འབྱུང་བའི་ཕྱིར། འོ་ན། ད་ལྟའི་ལུས་འདི་ལྟ་བུ་དང་ལྡན་པའི་ཚེ་ཤིན་ཏུ་ཕྲ་བའི་རླུང་སེམས་ཙམ་ལ་བཏགས་
པའི་གང་ཟག་ཞིག་ཡོད་དམ། མེད་ཅེ་ན། ཡོད་དེ། ད་ལྟའི་རྟེན་འདི་ལ་ཕུང་བོ་རགས་པ་འདི་དང་བཅས་
པའི་རགས་པའི་གང་ཟག་ཞིག་དང་། ཤིན་ཏུ་ཕྲ་བའི་རླུང་སེམས་ཙམ་ལ་བཏགས་པའི་ཕྲ་བའི་གང་ཟག་གཉིས་
ཡོད་ཅིང་། ད་ལྟའི་ལུས་འདི་ཕྲ་བའི་གང་ཟག་དེའི་གནས་ཁང་དང་འདྲ་བའི་ཕྱིར་ཏེ། རྗེའི་གསལ་སྒྲོན་ལས།
ད་ལྟ་གཟུགས་ལུས་རགས་པའི་སྐབས་སུ་ཡང་གཉུག་མའི་ལུས་ནི་རླུང་སེམས་ཙམ་ཞིག་གི་ལུས་ཡིན་པས། ལུས་
རགས་པ་ནི་དེའི་གནས་ཁང་དང་འདྲའོ། ། ཞེས་གསུངས་པའི་ཕྱིར། འོ་ན། རྟེན་འདི་རྒྱུད་གཉིས་སུ་ཐལ་ཏེ།
འདི་ལ་གང་ཟག་ཕྲ་རགས་གཉིས་ཡོད་པའི་ཕྱིར་ཞེ་ན། དེ་ལྟར་ཡོད་ཀྱང་རྒྱུད་གཉིས་སུ་མི་འགྱུར་ཏེ། གསལ་
སྒྲོན་ལས། ད་ལྟའི་རྣམ་ཤེས་ཀྱི་རྟེན་ལ་འབྱུང་ལུས་ཤིན་ཏུ་རགས་པའི་གཟུགས་ལུས་དང་། ཕྲ་བའི་རླུང་གི་ལུས་
གཉིས་ཡོད་ཀྱང་རྒྱུད་གཉིས་སུ་མི་འགྱུར་བ་དང་། རགས་པའི་ལུས་ཀྱི་གོ་ས་སྤངས་ནས་ཕྲ་བའི་ལུས་གནས་མི་
དགོས་པ་དང་། ཞེས་པ་ནས། རགས་ལུས་ཀྱང་དེའི་རྟེན་དུ་མི་འགལ། ཞེས་དང་། འདི་ལྟར་སེམས་ཅན་གྱི་
ལུས་ནི་གཉིས་ཏེ། གནས་སྐབས་པ་དང་གཉུག་མ་བའི་ལུས་སོ། ། དེའི་དང་པོ་ནི། རླུང་སེམས་ཙམ་གྱི་ལུས་
ལས་གཞན་པའི་རྣམ་སྨིན་གྱི་འབྱུང་ལུས་རགས་པ་ལ་སོགས་པའོ། ། གཉིས་པ་ནི་རླུང་སེམས་ཙམ་ལས་གྲུབ་པའི་
ལུས་སོ། ། ལུས་རགས་པ་ནི་དང་པོར་མངལ་དུ་ཉིང་མཚམས་སྦྱར་བ་ལ་སོགས་པའི་སྐབས་སུ་མ་སྐྱེས་ཀྱང་
སེམས་ཅན་གྱི་ལུས་མེད་པ་མ་ཡིན་ལ། དེ་བཞིན་དུ་ཞི་བའི་ཚེ་འབྱུང་ལུས་རགས་པ་དོར་ཡང་། སེམས་ཅན་གྱི་
ལུས་མི་ལྡོག་པས་གཞུག་ལུས་མིན་ཏེ། ཆུ་ལ་ཚ་བ་བཞིན་ནོ། ། རླུང་སེམས་ཀྱི་ལུས་ནི་གནས་སྐབས་དེ་རྣམས་
ཐམས་ཅད་དུ་ཡང་མི་ལྡོག་པས་གཉུག་མའི་ལུས་ཏེ། ཆུ་ལ་གཤེར་བ་བཞིན་ནོ༔ ། ཞེས་གསུངས་པའི་ཕྱིར།
རླུང་སེམས་ཙམ་གྱི་ལུས་ཞེས་གསུངས་པ་ནི་རླུང་དང་སེམས་ཤིན་ཏུ་ཕྲ་བ་གཉིས་དང་ངོ་བོ་གཅིག་པའི་ལུས་ལ་
དགོངས་ཀྱི། རླུང་སེམས་གཉིས་ཀ་ལུས་མ་ཡིན་ཏེ། ལུས་ཞེས་པ་ནི་གཟུགས་ཅན་ཞིག་ལ་འཇོག་པས། སེམས་
ལུས་དང་གཟུགས་ཅན་དུ་མི་རུང་བའི་ཕྱིར། དེ་ལྟར་ན་གང་ཟག་ཡིན་ན་རྐང་ལག་མགོ་རྣམས་ཡོད་མི་དགོས་ཏེ།
357

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ：
ཤིན་ཏུ་ཕྲ་བའི་རླུང་སེམས་ཙམ་གྱི་གང་ཟག་སོགས་འགའ་ཞིག་ལ་དེ་རྣམས་མེད་པའི་ཕྱིར། ལུས་ཕྲ་རགས་
གཉིས་ཀས་བྱ་བ་བྱེད་དུས་ཀྱི་ཁྱད་པར་ཡོད་དེ། ལུས་རགས་པའི་སྐབས་སུ་དེའི་བྱ་བ་མངོན་གྱུར་དུ་འོང་ཞིང་ཕྲ་
བའི་བྱ་བ་མི་མངོན་ལ། ཕྲ་བའི་སྐབས་སུ་དེའི་བྱ་བ་མངོན་གྱུར་དུ་འོང་ཞིང་རགས་པའི་བྱ་བ་བྱེད་ཚུལ་མི་མངོན་
པར་འགྲོ་བའི་ཕྱིར། འཆི་བ་འོད་གསལ་ལྟ་བུའི་སྐབས་སུ་ཤིན་ཏུ་ཕྲ་བའི་རླུང་སེམས་ལས་གྲུབ་པའི་ལུས་སེམས་
གཉིས་ཡོད་པའི་ལུས་ནི་རླུང་ཕྲ་བ་དང་སེམས་མ་ཡིན་གྱི་ཤེས་པ་ཤིན་ཏུ་ཕྲ་བ་ཞིག་ཡིན་ཏེ། དེའི་ཚེ་རགས་པའི་
རླུང་དང་དབང་པོའི་ཤེས་པ་རྣམས་འགགས་ནས་མེད་པའི་ཕྱིར། དེ་འདྲའི་རླུང་སེམས་ཙམ་ལ་བརྟེན་ནས་
བཏགས་པའི་དེ་ལ་དབྱིབས་ཆེ་ཆུང་གི་ཁྱད་པར་དབྱེ་དཀའ་སྟེ། དེས་སེམས་ཅན་གྱི་ལུས་རགས་པ་ཆེ་བ་རི་རབ་
ལྟ་བུ་དང་ལུས་ཕྲ་མོ་ལ་ཆུང་བ་རྡུལ་ཕྲན་ལྟ་བུ་ཡང་འཛིན་ནུས་བའི་ཕྱིར་ཏེ། དེས་ལུས་ཆེ་བ་སྒྲ་གཅན་ལྟ་བུ་དང་།
ཆུང་བ་སྲིན་བུ་ཕྲ་མོ་ལྟ་བུ་ཡང་འཛིན་པའི་ཕྱིར་རོ། ། ཚུལ་དེ་ནི་བཟང་སྐྱོང་གིས་ཞུས་པའི་མདོ་ལས་ཤིན་དུ་རྒྱས་
པར་བཤད་དེ། ཤེས་དགོས་པ་ཡོད་དོ། ། སྤྱོད་བསྡུས་ལས། རླུང་གིས་རྣམ་པར་ཤེས་པ་བཅིངས་པ་ཡིན་
ནོ། ། ཞེས་དང་། འདིའི་བཞོན་པ་གང་ཞེ་ན། རླུང་ཞེས་བྱ་སྟེ་སེམས་རྡོ་རྗེ་གང་ཡིན་པ་རྟ་ལྟ་བུ་ལ་ཞོན་ན་གང་
དུ་འདོད་པ་དེར་འཕོ་བར་འགྱུར་རོ། ། ཞེས་རྣམ་ཤེས་རླུང་གི་རྟ་ལ་ཞོན་ནས་ཡུལ་བགྲོད་པར་གསུངས་ཀྱང་།
མི་དང་རྟ་གཉིས་བཞིན་ངོ་བོ་ཐ་དད་དུ་ཞོན་ནས་བགྲོད་པ་ནི་མ་ཡིན་ཏེ། རླུང་ཕྲ་བ་དང་རྣམ་ཤེས་གཉིས་ཆུ་ལ་
ཆུ་བཞག་པའམ་མར་ལ་མར་བཅུག་པ་བཞིན་དུ་ངོ་བོ་གཅིག་པའི་སྒོ་ནས་ཡུལ་བགྲོད་པ་ཡིན་པའི་ཕྱིར་ཏེ། རྗེའི་
གསལ་སྒྲོན་ལས། འོ་ན་ཇི་ལྟར་ཡིན་སྙམ་ན། རྣམ་ཤེས་ནི་ལུས་ཅན་མིན་པས་དེ་ལ་རང་དབང་དུ་ཡུལ་བགྲོད་
པའི་འགྲོ་འོང་གི་ནུས་པ་མེད་ལ། རླུང་དང་མཉམ་པར་ཞུགས་ན་ནི་ཡུལ་བགྲོད་པའི་ནུས་པ་ཡོད་དེ། ཞེས་
དང༌། དེས་ན་རླུང་གི་སྒོ་ནས་ཡུལ་བགྲོད་པ་ནི་སེམས་ཀྱིས་རླུང་ལ་ཞོན་ནས་འགྲོ་བའི་དོན་ཏེ། ཞེས་དང་།
སྤྱོད་བསྡུས་ལས། ཁམས་ཕྲ་བ་དང་རྣམ་པར་ཤེས་པ་སྣང་བ་དག་ནི་གཟུགས་མེད་པས་མར་གྱི་ནང་དུ་མར་
བཅུག་པ་བཞིན་དུ་འདྲེས་པར་གྱུར་ནས་འཇིག་རྟེན་དང་འཇིག་རྟེན་ལས་འདས་པའི་བྱ་བ་ཐམས་ཅད་རྫོགས་
པར་བྱེད་དོ། ། ཞེས་མར་ལ་མར་བཅུག་པ་བཞིན་དུ་འདྲེས་པར་གསུངས་པའི་རླུང་སེམས་གཉིས་ནི་ལག་སྨིས་ངོ་
བོ་གཅིག་པར་བཤད་པར་ལེགས་སོ། ། ཞེས་གསུངས་པའི་ཕྱིར། ད་ལྟའི་ལུས་རགས་པ་དང་བཅས་པའི་སྐབས་
འདི་མ་ཞིག་པར་སྐྱེ་བ་ཕྱི་མར་མི་འགྲོ་བ་ནི་མངོན་སུམ་གྱིས་མཐོང་བས་ན། ཕྱི་མར་འགྲོ་བ་བོ་དངོས་ནི་རླུང་
སེམས་ཙམ་ལ་བཏགས་པའི་ང་ཉིད་ཡིན་ཏེ། རིམ་ལྔ་ལས། འགྲོ་ཀུན་རང་དབང་མེད་པར་སྟེ། ། རང་དབང་
དུ་ནི་འབྱུང་མ་ཡིན། ། དེ་ཡི་རྒྱུ་ནི་འོད་གསལ་བ། ། འོད་གསལ་ཐམས་ཅད་སྟོང་བའོ། ། སེམས་གང་གིས་ནི་
358

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། །
བྱིས་པ་རྣམས། ། འཁོར་བའི་འཆིང་བས་བཅིངས་གྱུར་བ། ། སེམས་དེ་ཉིད་ཀྱིས་རྣལ་འབྱོར་བ། ། བདེ་
གཤེགས་གནས་སུ་འགྲོ་བར་འགྱུར། ། འདིར་ནི་གང་ཡང་སྐྱེ་བ་མེད། ། གང་ཡང་འཆི་བ་ཡོད་མ་ཡིན། །
སེམས་ཀྱི་རང་བཞིན་རྣམ་གནས་པ། ། འཁོར་བ་ཉིད་དུ་ཤེས་པར་བྱ། ། ཞེས་པའི་དོན་འཆད་པ་ན། རྗེས་
གསལ་སྒྲོན་ལས། ཚིགས་བཅད་དང་པོས་ནི་སེམས་ཅན་རྣམས་འཆི་བའི་འོད་གསལ་སྔོན་དུ་སོང་བ་ལ་མ་ལྟོས་
པར་རང་དབང་དུ་མི་འབྱུང་བས་འོད་གསལ་སྟོང་བ་ལས་སྐྱེ་བར་བསྟན་ཏོ། ། ཚིགས་བཅད་གཉིས་པས་ནི་འཆི་
བ་འོད་གསལ་གྱི་རླུང་སེམས་གང་གི་དབང་གིས་སེམས་ཅན་སྐྱེ་བ་བླངས་ཏེ་འཁོར་བར་འཁོར་བའི་རླུང་སེམས་དེ་
ཉིད་ཐབས་མཁས་པའི་རྣལ་འབྱོར་བ་ལ་སྒྱུ་མའི་སྐུར་ཤར་ནས་འཚང་རྒྱ་བར་བསྟན་ཏོ། ། ཞེས་དང་ཚིགས་
བཅད་གསུམ་པས་ནི་རླུང་སེམས་ཀྱི་རང་བཞིན་ཙམ་ཞིག་ལས་མ་གཏོགས་པའི་སྐྱེ་འཆི་བྱེད་པ་བོ་མེད་པས། དེ་
ཙམ་ཞིག་འཁོར་བ་འཁོར་བར་བསྟན་ཏོ། ། ཞེས་གསུངས་པའི་ཕྱིར། འོ་ན་གཞུང་ཆེ་བ་ནས་རླུང་སེམས་ཙམ་
ལས་སྒྱུ་ལུས་འགྲུབ་པར་གསུངས་པའི་སྒྱུ་ལུས་དེ། སྒྱུ་ལུས་པ་ཉིད་ལ་བྱེད་དམ། དེའི་ལུས་ལ་བྱེད་ཅེ་ན་འདི་ལ་
གཉིས་ཏེ། སྒྱུ་ལུས་པ་དང་དེའི་ལུས་དང་དེའི་སེམས་གསུམ་སོ་སོར་མ་ཕྱེ་བར་སྒྱུ་ལུས་ཞེས་སྤྱིར་གསུངས་པ་དང་།
སོ་སོར་ཕྱེ་ནས་ཀྱང་གསུངས་པ་ཡོད་མོད། དོན་ལ་ནི་སོ་སོར་འབྱེད་དགོས་པ་ཡིན་ཏེ། གསལ་སྒྲོན་ལས། སྒྱུ་
ལུས་གྲུབ་པའི་ཐུགས་ཀྱི་ཉེར་ལེན་གྱི་རྒྱུ་ནི་སེམས་སྔ་མ་དང་། ལྷན་ཅིག་བྱེད་པའི་རྐྱེན་ནི་རླུང་ཡིན་ལ། དེའི་
སྐུའི་ཉེར་ལེན་ནི་རླུང་དང་སེམས་སྔ་མ་ནི་ལྷན་ཅིག་བྱེད་རྐྱེན་ནོ། ། ཞེས་གསུངས་པའི་ཤུགས་ཀྱིས་རླུང་སེམས་
དེགཉིས་ལ་བརྟེན་ནས་བཏགས་པའི་ང་ཞིག་སྒྱུ་ལུས་པར་བཤད་པར་མ་ཟད། དེའི་ཚུལ་གསལ་བར་གོང་དུ་
ལུང་དྲངས་པ་ལྟར་ཡིན་པའི་ཕྱིར་རོ། ། འོན་ཀྱང་སྒྱུ་ལུས་ཐོབ་པའི་གང་ཟག་དེ་ཉིད་ལ་སྒྱུ་ལུས་པ་ཞེས་བརྗོད་
པའང་ཡོད་པས་ཕྱེད་པར་བྱའོ། ། རིགས་པ་དེས་གཟུགས་མེད་ཁམས་དང་བར་དོའི་སེམས་ཅན་སོགས་ཀྱི་
གདགས་གཞི་ཡང་ཤེས་སོ། ། གལ་ཏེ་གཟུགས་མེད་ཁམས་ན་རླུང་སེམས་ཡོད་དམ་མེད། མེད་ན་དེར་སེམས་
ཅན་ཡང་མེད་པར་འགྱུར་བས་མི་འཐད་ལ། ཡོད་ན་ནི་རླུང་ཡོད་པས་གཟུགས་ཀྱང་ཡོད་པར་འགྱུར་བའི་ཕྱིར་
ཡང་མི་འཐད་དོ་ཞེ་ན། སྐྱོན་མེད་དེ། གསལ་སྒྲོན་ལས། རླུང་ལ་གཟུགས་མེད་ཅེས་གསུངས་པ་ནི་ཁམས་
རགས་པ་ལྟར་གྱི་གཟུགས་མེད་པ་ལ་དགོངས་ཀྱི། ཁམས་ཕྲ་བའི་འོད་ཟེར་ལྔ་མེད་པ་ནི་མིན་ཏེ། ཞེས་གསུངས་
པ་ལྟར། གཟུགས་མེད་ན་རླུང་ཡོད་པས་ཕྲ་བའི་གཟུགས་ཡོད་ཀྱང་། དེ་ན་གཟུགས་མེད་པར་གསུངས་པ་ནི་
རགས་པའི་གཟུགས་མེད་པ་ལ་དགོངས་པར་རྗེའི་བདག་བྱིན་རླབས་ཀྱི་འགྲེལ་བར་གསལ་བར་བཤད་པའི་ཕྱིར་
རོ། ། གསུམ་པ་ནི། འཁོར་བའི་འཇུག་རིམ་དེ་ལྟར་ཤེས་དགོས་པ་ཡིན་ཏེ། འཁོར་བའི་འཇུག་རིམ་ཐུན་མོང་
359

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བ་ཤེས་ན་ངའོ་སྙམ་པའི་ངར་འཛིན་མ་རིག་པས་ཆགས་ལྡང་གི་བློ་སྐྱེ་ཞིང་། དེ་ལ་བརྟེན་ནས་ཟག་བཅས་ཀྱི་ལས་
དགེ་སྡིག་གཉིས་གསོག ལས་ཀྱི་དབང་གིས་བདེ་འགྲོ་དང་ངན་འགྲོའི་འཁོར་བར་འཁོར་ཚུལ་ཤེས་པ་དེ་འབྱུང་
ལ། འཁོར་བའི་འཇུག་རིམ་ཐུན་མོང་མ་ཡིན་པ་ཤེས་ན་ངར་འཛིན་གྱི་མ་རིག་པའི་བཞོན་པར་གྱུར་པའི་ལས་
རླུང་དེ་ཉིད་ཀྱིས་འཁོར་བ་འགྲུབ་པའི་ལྷན་ཅིག་བྱེད་རྐྱེན་བྱེད་པར་ཤེས་པ་དེ་འབྱུང་ཞིང་། དེ་ལ་བརྟེན་ནས་
འཁོར་བ་ལས་ལྡོག་པའི་རིམ་པ་ཡང་ཤེས་པར་འགྱུར་བའི་ཕྱིར་ཏེ། དང་པོ་ཤེས་པ་ལ་བརྟེན་ནས་མ་རིག་པ་
འཁོར་བའི་རྩ་བར་ཤེས་ཏེ་སྤོང་འདོད་དང་ཐར་བ་ཐོབ་འདོད་ཀྱི་བློ་སྐྱེ་ལ། ཕྱི་མ་ཤེས་པ་ལ་བརྟེན་ནས་ལས་རླུང་
འགོག་པའི་ཆེད་དུ་འབད་ཅིང་། བླ་མེད་རིམ་གཉིས་ལ་འཇུག་པ་དེ་འབྱུང་བའི་ཕྱིར་ཏེ། གསལ་སྒྲོན་ལས།
སྔར་བཤད་པ་ལྟར་ཐེག་པ་གཉིས་ཐུན་མོང་གི་འཁོར་བའི་འཇུག་རིམ་ཤེས་ན། དེའི་རྩ་བ་བདག་འཛིན་ལྡོག་
དགོས་པར་ཤེས་ནས་བདག་མེད་པའི་ལྟ་བ་ཕུ་ཐག་ཆོད་པར་འཚོལ་བ་ཞིག་འོང་། ཐུན་མོང་མ་ཡིན་པ་རླུང་གི་
དབང་གིས་འཁོར་བར་འཇུག་རིམ་ཤེས་ན། ཀུན་རྟོག་གཡོ་བའི་ལས་རླུང་དགག་དགོས་པར་མཐོང་ནས་དེ་
འགོག་པའི་ཐབས་སུ་ལུས་ལ་གནད་དུ་བསྣུན་པའི་གདམས་པ་ཕུ་ཐག་གཅོད་པ་ཞིག་འོང་ཞིང་། ཐབས་དེས་
དྲངས་པའི་བདེ་བ་ཆེན་པོ་བདག་མེད་པའི་དོན་ངེས་པར་བྱས་པའི་བདེ་སྟོང་སྦྱོར་བའི་ལམ་སྙིང་པོར་བྱས་ནས་
སྐྱོང་བ་འོང་བས། གདམས་ངག་གི་གནད་མི་འཆུག་གོ ། ཞེས་གསུངས་པ་ལྟར་འབྱུང་བའི་ཕྱིར་རོ། ། སྨྲས་
པ། མདོ་རྒྱུད་གཞུང་ལུགས་རྒྱ་མཚོ་ཆེར། ། རྣམ་དཔྱོད་སོར་རྩེ་རབ་བསྐྱོད་དེ། ། ལེགས་བཤད་ཡིད་བཞིན་
ནོར་བླངས་ནས། ། ཐུབ་བསྟན་རྒྱལ་མཚན་རྩེ་མོར་མཆོད། ། གང་འདི་ལྟོ་དང་གོས་ཙམ་ཞིག ། འཚོལ་ཕྱིར་
བྲེལ་ལ་ཕན་དཀའ་ཡང་། ། ལེགས་བཤད་བདུད་རྩི་མྱོང་འདོད་འགར། ། ཕན་པར་སྲིད་དམ་སྙམ་ནས་
བྲིས། ། ཚུལ་འདིར་འབད་པའི་འོ་མཚོ་ལས། ། འཁྲུངས་པའི་རྣམ་དཀར་བསིལ་ཟེར་བྱེད། ། གང་ཞིག་ཐོབ་
དེ་འགྲོ་བ་ཡི། ། ཡིད་མུན་ཚ་གདུང་སེལ་ཕྱིར་བསྔོའོ། ། ཞེས་པ་འདི་ཡང་ཤཱཀྱའི་དགེ་སློང་གྲགས་པ་བཤད་
སྒྲུབ་ཀྱིས་ཅོ་ནེའི་གཟིམ་ཁང་ཉིད་ནས་དད་པས་སྦྱར་བའོ། ། བཀྲ་ཤིས། །
ན་མོ་བཛྲ་བྷེ་ར་ཝ་ཡ། འདིར་འཇམ་དཔལ་གཤིན་རྗེའི་གཤིགས་ཀྱི་བཀའ་སྡོད་ཆོས་ཀྱི་རྒྱལ་པོ་འཁོར་
བཅས་ལ་གཏོར་འབུལ་མདོར་བསྡུས་འཁྱེར་བདེ་ཞིག་བརྗོད་པར་བྱ་ཏེ། བྱིན་རླབས་བཅུ་གསུམ་མ་ལྟར་རམ་
བསྡུ་ན།༑རང་ཉིད་འཇིགས་མཛད་ཞལ་གཅིག་ཕྱག་གཉིས་པར་ ། གསལ་བའི་ཐུགས་ཀའི་ཧཱུྃ་ལས་འོད་འཕྲོས་
པས། ། མཆོད་གཏོར་ཀུན་གྱི་ཉེས་པའི་སྐྱོན་སྦྱངས་ནས། ། ཟག་མེད་ཡེ་ཤེས་བདུད་རྩིའི་རྒྱ་མཚོར་གྱུར། །
ཨོཾཨཱཿ ཧཱུྃ། ལན་གསུམ་མམ་གཅིག་དེ་ནས། རང་གི་ཐུགས་ཀའི་ཧཱུྃ་གིས་འོད་ཟེར་གྱིས། ། ལྷོ་ཕྱོགས་གཤིན་
360

༄༅། ། མདོ་རྒྱུད་ཟབ་མོའི་གནད་དོན་འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པའི་ཁྱད་པར་བཤད་པ། |
རྗེའི་གྲོང་ཁྱེར་ཆེན་པོ་ནས། ། ལས་ཀྱི་གཤིན་རྗེ་ཡུམ་མཆོག་ཙ་མུཎྜི། འཁོར་བཅས་སྤྱན་དྲངས་བརྟན་པར་
བཞུགས་སུ་གསོལ། ། མཆོད་ཡོན་ཉེར་སྤྱོད་རོལ་མོ་འདོད་ཡོན་སོགས། ། ཕྱི་ནང་མཆོད་སྤྲིན་ནམ་མཁའ་གང་
བ་དང་། ། ཁྱད་པར་ཟག་མེད་ཤ་ཁྲག་གཏོར་མའི་ཚོགས། ཆོས་རྒྱལ་འཁོར་བཅས་དགྱེས་པ་བསྐྱེད་ཕྱིར་
འབུལ། ； པད་ཉིད་དགུ་བགེགས་མ་ཧེའི་གདན་གྱི་སྟེང་། ། ཞལ་གཅིག་ཕྱག་གཉིས་གཏུམ་དྲག་ཁྲོས་པའི་
སྐུ། ། བསྟན་དགྲ་ཚར་གཅོད་བརྐྱང་བསྐུམས་འགྱིངས་སྟབས་ཅན། ། མ་ལུས་དགྲ་བགེགས་དཔུང་འཇོམས་
ཁྱོད་ལ་བསྟོད། ། སྟོབས་ཆེན་ཁྱོད་ལ་མཆོད་ཅིང་བསྟོད་བྱས་པས། ། རྣལ་འབྱོར་བདག་ཅག་དགོན་གནས་
སྦྱིན་བདག་བཅས། ། གཡེལ་མེད་རྟག་སྲུང་འགལ་རྐྱེན་ཞི་བ་དང་། ། མཐུན་རྐྱེན་མཐའ་དག་ཡིད་བཞིན་སྒྲུབ་
པར་མཛོད། ། མདོར་བསྡུས་ལ་བརྟན་བཞུགས་དང་གཤེགས་གསོལ་གང་བྱེད་ཀྱི་རྣམ་དབྱེ་རེ་ཞིག་བཞག་
གོ ། ཞེས་པ་ནི་རྒྱུད་པའི་བྱང་འདྲེན་དགེ་སློང་བརྩོན་འགྲུས་དར་རྒྱས་ཞེས་བགྱི་བས་གཏོར་འབུལ་འདི་ལྟ་བུ་
ཞིག ཁོ་བོས་པར་དུ་བརྐོས་ནས་རྒྱུད་པའི་ཚོགས་འདོན་དུ་འཇུག་ཨེ་ཐུབ་བལྟ་ཞེས་བསྐུལ་བ་ལ་བརྟེན་ནས་
རྒྱུད་པའི་སློབ་དཔོན་པོ་བཤད་སྒྲུབ་མིང་ཅན་གྱིས་འཕྲལ་དུ་སྦྱར་བའོ། ། མངྒ་ལཾ། ， ། ། །
361

《 ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ》 གྱི་རྩོམ་སྒྲིགཨུ་ཡོན་མི་སྣ།
《 R.JE • FLE #kj* * # 》 ཊྛཚོg. #
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
* ; 软则·阿旺锁巴嘉措
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
E # - 4 • IfE
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད། ཕྱག་མཛད་ཚུལ་ཁྲིམས་རྒྱ་མཚོ།
#tt ; g • $E༔ # # • # # # *
དག་ཞུས་པ། ( ཀ་མད་ལྟར་བསྒྲིགས）སྐལ་བཟང་རྒྱ་མཚོ། ཁྲི་ཟུར་འཇིག་མེད་ཤེས་རབ།
%5T; ( g# * # * # ཚོ) 格桑加措 » • É # #*
མགོན་པོ་ཚེ་རིང༌། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད།
贡保才让 阿旺贝登 # # • ng F ཚོ་
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱ་མཚོ།
# g 江洋东知 ཚོ # # E # #
ཕྱག་མཛད་ཚུལ་ཁྲིམས་རྒྱ་མཚོ། བློ་བཟང་རྒྱུ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
# • ཚོ%,5. }ཟླ % # ་ f༣ { :e #
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱུ་མཚོ།
# f # t 8 # # g # # # # 郎特合加措
སངས་རྒྱུས་རྒྱུ ་མཚོ། བསོད་ནམས། བསོད་ནམས་རྒྱ་མཚོ།
ཉྩཚོju ཙྩཱ ཡྻོ # #u

書 號 : TI501~ TIS14
詳細書名: 《藏文 :卓尼· 扎巴謝珠 尊者文集》
第一冊 至 第十四冊
作者: 至尊卓尼·扎巴部珠尊者
( 印度色拉美聞思寶洲佛教大學 大德)
編輯整理 :卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位: SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主 。
內容密續的份量很重 ,須受過灌頂者 ,方適合閱讀
研習 。
提供日期:2009年8月

DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-rind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
「 南無阿彌陀佛
( * : • # 2 # 3 * * + - )
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O .C.
Tel: 886-2-23951198 , Fax: 886-2-23913415
Email: overseas@budaedu.org
Website: http:/ /www .budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1511 - 8745

