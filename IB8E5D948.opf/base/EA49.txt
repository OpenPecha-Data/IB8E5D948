༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG13759
ImageGroup:
ISBN:
11KG15434
n/a
LCCN:
n/a
Title:
གསུང་འབུམ།
གྲགས་པ་བཤད་སྒྲུབ།
གློག་ཀླད་པར་མ། །
gsung 'bum/_grags pa bshad sgrub/ (glog klad par ma/)
Author:
གྲགས་པ་བཤད་སྒྲུབ་
grags pa bshad sgrub
n/a
n/a;n/a
Descriptor:
Original Publication:
Place:
Publisher:
taipei
the corporate body of the buddha educational foundation
2010
Date:
Volume:
8
Total Volumes:
TBRC Pages:
NI
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013



JUUUUUUUIN
༨༽
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
(ཉ)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།



Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O.C.
Tel: 886-2-23951198, Fax: 886-2-23913415
Email: overseas@budaedu.org
Website:http://www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ



སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང་། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། ། །
རྒྱུས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་༡༩བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ཅོ་ནེ་སེར་སྨད་གཞུང་པ་ཆོས་མཛད་ངག་དབང་



བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །



པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675)སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ་། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།



བོད་ལྗོངས། ཀན་སུའུ། སི་ཁྲོན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པརྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ༌། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད། །
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།



ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང་། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀཱང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ཚེས་༨ཉིན།



དཀར་ཆག
རྒྱལ་རབས་དང་འབྲེལ་བའི་རྒྱུ་བོད་ཀྱི་ཆོས་འབྱུང་དགོས་འདོད་ཀུན་འབྱུང་བཞུགས་སོ། ། ..……..（1)
མངོན་རྟོགས་རྒྱན་གྱི་སྐབས་དང་པོའི་སྤྱི་དོན་སྒྲོན་མེ་རབ་གསལ་ཞེས་བྱ་བ་བཞུགས་སོ། ། ........ (38)
སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་པོ་བསྡུས་པ་བཞུགས་སོ། ། .....…………………….... (110)
སྐབས་བཞི་བའི་སྤྱི་དོན་བཞུགས་སོ། ། ..………………….. .…………………………….…......... (134)
ཕར་ཕྱིན་སྐབས་ལྔ་བ་དྲུག་པ་བདུན་པ་བརྒྱད་པ་རྣམས་ཀྱི་སྤྱི་དོན་བཞུགས་སོ། །............... (154）
ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ་བཞིའི་
རྣམ་གཞག་མདོར་བསྡུས་བཞུགས་སོ། ། .......……
........... (177)
ཡུམ་གྱི་མདོ་དང་རྒྱན་སྦྱོར་ཚུལ་ལེགས་པར་བཤད་པའི་སྙིང་པོ་ཞེས་བྱ་བ་བཞུགས་
སོ། ། .......…..…... བ...............
... (228)
མངོན་རྟོགས་རྒྱན་དང་དབུ་མ་འཇུག་པའི་མཆོད་བརྗོད་སོགས་ལས་འཕྲོས་པའི་
ཉམས་ལེན་བློ་ལྡན་འཇུག་པའི་ལམ་བཟང་ཞེས་བྱ་བ་བཞུགས་སོ། ། ..……..……………..... (248)
རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་པར་གནང་བ་ལམ་གྱི་གཙོ་བོ་
རྣམ་གསུམ་ལས་བརྩམས་པའི་དྲི་ལན་གྱི་འགྲེལ་བ་རྟག་ཆད་ཀྱི་མཐའ་མུན་སེལ་
པའི་སྒྲོན་མེ་མཐའ་བྲལ་དབུ་མའི་ལམ་བཟང་གསལ་བྱེད་འཕྲོས་དང་
བཅས་པ་བཞུགས་སོ། ། .........
.……….…...... (260)
རྗེའི་རིན་པོ་ཆེ་གསུམ་གྱི་གཏམ་གྱི་སྦྱོར་བའི་དགོངས་འགྲེལ་བསྡུས་པ་བཞུགས་སོ། ། ..….…….… (294)
རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད་ཀྱི་འགྲེལ་བ་དགོངས་པ་
རབ་ཏུ་གསལ་བར་བྱེད་པའི་སྒྲོན་མེ་བཞུགས་སོ། ། ..…………………. .........…... (303)
སྐབས་གསུམ་མའི་ཊཱིཀྐ་རྗེའི་དགོངས་གསལ་སྒྲོན་མེ་ཞེས་བྱ་བ་བཞུགས་སོ། ། .....…............ (334)
རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན་ཞེས་བྱ་བའི་ཚིག་འགྲེལ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱལ་སྲས་སྤྱོད་པའི་འབྱུང་གནས་བཞུགས་སོ། ། ....…………………….. .................. (346)
བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན་
ཞེས་བྱ་བ་བཞུགས་སོ། ། ..…..
བ... (367)
བཅོམ་ལྡན་འདས་རྣམ་པར་རྒྱལ་མའི་བསྟོད་པ་འཆི་མེད་གྲུབ་པའི་ཚིག་འགྲེལ་
མདོར་བསྡུས་གསལ་བ་ཞེས་བྱ་བ་བཞུགས་སོ། ། ....…...
བླ་མའི་རྣལ་འབྱོར་བྱིན་རླབས་མྱུར་འཇུག་དང་ཐུགས་རྗེ་ཆེན་པོའི་བསྟོད་པ་པོ་
བསྟོད་ཀྱི་འགྲེལ་བ་དོན་བསྡུས་གསལ་བ་བཅས་བཞུགས་སོ། ། ....… .............. (401)
བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། ། .....…. ............ (407)
དཔལ་རྡོ་རྗེ་འཇིགས་བྱེད་བཅུ་གསུམ་མའི་དཀྱིལ་འཁོར་སྒྲུབ་ཚུལ་དོགས་གཅོད་
དང་བཅས་པའི་འཁྲུལ་སེལ་ཞེས་བྱ་བ་བཞུགས་སོ། ། ..……………… ...…........ (422)
གཞུང་ལུགས་ཆེན་པོའི་བརྗོད་དོན་གཞི་ལམ་འབྲས་གསུམ་དང་ལྟ་སྒོམ་སྤྱོད་
གསུམ་གྱི་རྣམ་གཞག་ཅུང་ཟད་བཤད་པ་བཞུགས་སོ། །
………...…. (429)
འཕགས་པ་འདའ་ཀ་ཡེ་ཤེས་དང་འདུ་ཤེས་བཅུ་གཅིག་བསྟན་པའི་མདོ་གཉིས་ཀྱི་
འགྲེལ་བ་བཞུགས་སོ། །
........... (438)



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་
འདོད་ཀུན་འབྱུང་བཞུགས་སོ། །
ན་མོ་ཨཱརྱ་མཉྫ་ཤྲཱི་ཡེ། གསེར་མངལ་ཅན་དང་མགྲིན་སྔོན་པད་དཀར་མིག །མིག་སྟོང་ལྡན་དང་ལུས་མེད་
བདག་པོ་དང་། ། རྒྱུ་སྐར་རྒྱལ་པོ་པདྨོའི་གཉེན་སོགས་ཀྱིས། །ཞབས་པད་གུས་བསྟེན་ཐུབ་དབང་དེ་ལ་
འདུད། ། རྒྱལ་བ་དེ་ཡི་བསྟན་པ་འཕགས་བོད་དུ། ། ཇི་ལྟར་བྱུང་ཚུལ་རྒྱལ་རབས་དང་འབྲེལ་བར། ། སྔ་
ཕྱིར་དམ་པའི་སྐྱེས་བུ་རིམ་བྱོན་གྱི། །ཆོས་འབྱུང་མཚོན་ཙམ་དད་པས་བྲི་བར་བྱ། །
དེ་ལ་གསུམ། སྔོན་ཚེ་འཕགས་ཡུལ་དུ་རྒྱལ་རབས་ཇི་ལྟར་བྱོན་ཚུལ་དང་།དེའི་རྗེས་སུ་ཇི་ལྟར་བྱོན་ཚུལ་
དང་བོད་དུ་བྱུང་ཚུལ་ལོ། ། དང་པོ་ནི། མང་པོས་བཀུར་བའི་རྒྱལ་རབས་ནི་རྒྱ་ཆེར་རོལ་པ། མངོན་འབྱུང་།
འདུལ་བ་ལུང་། འཇིག་རྟེན་བཞག་པ་སོགས་ནས་བཤད་ཅིང་དེ་དག་ལ་མིང་མི་འདྲ་པ་དང་རྒྱས་བསྡུས་ཀྱང་
ཅུང་ཟད་མི་འདྲ་བ་རེ་འབྱུང་ཞིང་། འདིར་འདུལ་བ་ལུང་ལས་འབྱུང་བ་ལྟར་བསྡུས་ཏེ་བརྗོད་ན། བསྐལ་བ་
དང་པོའི་མི་རྣམས་ནི་བརྫུས་སྐྱེས་ཚེ་ལོ་དཔག་ཏུ་མེད་པ་ཐུབ་ཅིང་། དགའ་བ་ཟས་སུ་ཟ་བ། རང་ལུས་འོད་
དང་ལྡན་པ་སོགས་ཁྱད་པར་དུ་མ་ཡོད་པ་ལས། ཕྱིས་ཚེ་དང་ལས་སྟོབས་རིམ་གྱིས་བྲི་སྟེ་ལུས་ཀྱི་དོན་ཉམས་པ་ན།
སེམས་ཅན་སྤྱི་མཐུན་གྱི་ལས་ཀྱིས་ཉི་ཟླ་རྒྱུ་སྐར་རྣམས་བྱུང་། དེ་རྗེས་མ་རྨོས་པའི་ལོ་ཏོག་བྱུང་པའི་ཚེ་རྐུ་འཕྲོག་
བྱས་པ་ལ་བརྟེན་ནས། སེམས་ཅན་དེ་དག་མང་པོ་གྲོས་བྱས་ཏེ་སྐྱེས་བུ་བསོད་ནམས་དང་ལྡན་པ་ཞིག་རྒྱལ་པོར་
བསྐོས་པས། དེ་ལ་མང་པོས་བཀུར་བའི་རྒྱལ་པོ་ཞེས་གྲགས་སོ། ། དེའི་བུ་འོད་མཛེས། དེའི་བུ་དགེ་བ།
དེའི་བུ་དགེ་མཆོག དེའི་བུ་གསོ་སྦྱོང་འཕགས། དེའི་བུ་སྤྱི་བོར་ཕོལ་མིག་ལས་ང་ལས་ནུ་བྱུང་སྟེ། དེ་ནི་གླིང་
བཞིར་དབང་བའི་རྒྱལ་པོ། རྒྱལ་པོ་ང་ལས་ནུའི་བརླ་གཡས་པར་ཕོལ་མིག་ལས་མཛེས་པ། གཡོན་པའི་ཕོལ་
མིག་ལས་ཉེ་མཛེས་སྐྱེས་ཏེ་སྔ་མས་གླིང་གསུམ་དང་། ཕྱི་མས་གླིང་གཉིས་ལ་དབང་བསྒྱུར། ཉེ་མཛེས་ཀྱི་རྐང་
པའི་བོལ་གྱི་ཕོལ་མིག་ལས་མཛེས་ཅན་བྱུང་སྟེ། དེས་གླིང་གཅིག་ལ་དབང་བསྒྱུར། འདི་དུས་མི་རྣམས་ནི་ཚེ་ལོ་
བཞི་ཁྲི་རེ་ཐུབ་ཅིང་། སངས་རྒྱས་འཁོར་བ་འཇིག་བྱོན་པར་བཤད་དོ། ། ཉེ་མཛེས་ཀྱི་རྐང་མཐིལ་ལས་ཕོལ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མིག་ཞིག་བྱུང་བ་ལས་མཛེས་ལྡན་ཏེ། དེ་ཡང་གླིང་གཅིག་ལ་དབང་ངོ་། ། དེ་ནས་གཞན་ཞིག་ལས་མཛེས་ལྡན་
གྱི་བུ་ནི་གཏོང་བའོ། ། དེའི་བུ་ནི་བཏང་བཟུང་ངོ་ཞེས་འབྱུང་ཡང་། འདུལ་བ་ལུང་ལས་མཛེས་ལྡན་གྱི་རྗེས་སུ་
རིམ་པ་བཞིན་དུ། རྒྱས་བྱེད་དང་། སྲེད་པ་དང་། ཉེ་སྲེད་དང་། བཏང་བ་དང་། བཏང་བཟུང་དང༌།
ལུས་ཐུལ་དང་། ཤེས་ལྡན་དང་། ངན་སློང་དང་། ཤིང་རྟ་སྡུ་གུ་ཅན་དང་། དུག་ཅན་དང་། དུག་ཅན་ཆེན་
པོ་དང་། ཀུ་ཤ་ནི་དང་
། ཀུ་ཤ་ནི་ཆེན་པོ་དང་། ཀུ་ཤི་དང་། ཉེ་བའི་ཀུ་ཤི་དང་། ཀུ་ཤི་ཆེན་པོ། རྒྱས་བྱེད་
དང་། རྒྱས་བྱེད་ཆེན་པོ་དང་། ལེགས་མཐོང་དང་། ལེགས་མཐོང་ཆེན་པོ་དང་། གནོད་སེལ་དང་། ཉེ་
བའི་གནོད་སེལ་དང་། རྨ་བྱ་དང་། ངེས་འགྲོ་དང་། བདེ་བྱེད་དང་། རབ་འདུལ་དང་། རབ་ཏུ་སྒྲ་སྒྲགས་
པ་དང་། རབ་ཏུ་དང་ལྡན་དང་། འོད་བྱེད་དང་། ལྷུན་པོ་དང་། རི་རབ་དང་། ལྷུན་པོ་དང་། མེ་ལྕེ་དང་།
མེ་ལྕེ་ཕྲེང་དང་། མེ་ལྕེ་ལྡན་དང་། མེ་ལྡན་གྱི་བུ་དང་ཚ་བོ་དང་ཡང་ཚའི་བུ་རྒྱུད་ཀྱི་རྒྱལ་པོ་འབུམ་གྲོང་ཁྱེར་གྲུ་
འཛིན་དུ་བྱུང་། དེའི་རྗེས་སུ་རྒྱལ་པོ་དགྲ་འདུལ་ཞེས་བྱ་བ་བྱུང་སྟེ། དེའི་བུ་ཚ་བོ་ཡང་ཚའི་བརྒྱུད་ཀྱི་རྒྱལ་པོ་ལྔ་
ཁྲི་བཞི་སྟོང་གྲོང་ཁྱེར་འཐབ་མེད་དུ་བྱུང་། དེའི་འོག་ཏུ་རྒྱལ་པོ་མ་ཕེབས་པ་འབེབས་པ་ཞེས་བྱ་བ་བུ་ཚ་བརྒྱུད་
དྲུག་ཁྲི་སུམ་སྟོང་གྲོང་ཁྱེར་ཝཱ་ར་ཎ་སིར་བྱུང་
། དེའི་རྗེས་སུ་རྒྱལ་པོ་བཟོད་དཀའ་བུ་ཚ་བརྒྱུད་བརྒྱད་ཁྲི་བཞི་སྟོང་
གྲོང་ཁྱེར་མདའ་འཛིན་དུ་བྱུང་། དེའི་འོག་ཏུ་རྒྱལ་པོ་ཚངས་པས་བྱིན་བུ་ཚ་བརྒྱུད་སུམ་ཁྲི་ཉིས་སྟོང་གྲོང་ཁྱེར་
གླང་ཆེན་དུ་བྱུང་། དེའི་རྗེས་སུ་རྒྱལ་པོ་གླང་བོའི་བྱིན་བུ་ཚ་བརྒྱུད་ལྔ་སྟོང་གྲོང་ཁྱེར་རྡོ་འཇོག་ཏུ་བྱུང་། དེའི་
འོག་ཏུ་རྒྱལ་པོ་བལ་བུའི་བུ་ཚ་བརྒྱུད་སུམ་ཁྲི་ཉིས་སྟོང་གྲོང་ཁྱེར་ལུར་ཤར་དུ་བྱུང་
། དེའི་རྗེས་སུ་རྒྱལ་པོ་ཚན་
ཆེན་ཐུབ་ཀྱི་བུ་ཚ་བརྒྱུད་སུམ་ཁྲི་ཉིས་སྟོང་གྲོང་ཁྱེར་མ་ཕེབས་སུ་བྱུང་། དེའི་འོག་ཏུ་རྒྱལ་པོ་ཞེས་བྱ་བ་བུ་ཚ་
བརྒྱུད་ཁྲི་ཉིས་སྟོང་གྲོང་ཁྱེར་ཀན་ནྱ་ཀུབ་ཛར་བྱུང༌། དེའི་འོག་ཏུ་རྒྱལ་པོ་རྒྱལ་བའི་སྡེའི་བུ་ཚ་བརྒྱུད་ཁྲི་བརྒྱུད་
སྟོང་གྲོང་ཁྱེར་ཙམ་པ་ཀར་བྱུང་། དེའི་འོག་ཏུ་རྒྱལ་པོ་ཀླུ་ལྷ་བུ་ཚ་བརྒྱུད་ཉིས་ཁྲི་ལྔ་སྟོང་གྲོང་ཁྱེར་ཏ་མ་ལིབ་ཏར་
བྱུང་། དེའི་འོག་ཏུ་རྒྱལ་པོ་མིའི་ལྷ་བུ་ཚ་བརྒྱུད་ཁྲི་ཉིས་སྟོང་གྲོང་ཁྱེར་སྔ་མ་དེར་བྱུང་། དེའི་འོག་ཏུ་རྒྱལ་པོ་དུག་
ཅན་པའི་ལྷ་བུ་ཚ་བརྒྱུད་ཁྲི་བརྒྱད་སྟོང་གྲོང་ཁྱེར་སོ་ལྡན་དུ་བྱུང་། དེའི་འོག་ཏུ་རྒྱལ་པོ་བློ་བཟང་བུ་ཚ་བརྒྱུད་
ཆིག་ཁྲི་ཉིས་སྟོང་གྲོང་ཁྱེར་རྒྱལ་པོའི་ཁབ་ཏུ་བྱུང་། དེའི་འོག་ཏུ་རྒྱལ་པོ་མུན་སེལ་བུ་ཚ་བརྒྱུད་རྒྱ་ཐམ་པ་གྲོང་
ཁྱེར་ཝཱ་ར་ཎ་སིར་བྱུང་། དེའི་འོག་ཏུ་རྒྱལ་པོ་དབང་ཆེན་སྡེ་བུ་ཚ་བརྒྱུད་བརྒྱད་ཁྲི་བཞི་སྟོང་གྲོང་ཁྱེར་ཀུ་ཤི་ལྡན་
དུ་བྱུང་། དེའི་རྗེས་སུ་རྒྱལ་པོ་རྒྱ་མཚོ་ལྷའི་བུ་ཚ་བརྒྱུད་སྟོང་གྲོང་ཁྱེར་གྲུ་འཛིན་དུ་བྱུང་། དེའི་རྗེས་སུ་རྒྱལ་པོ་
དཀའ་ཐུབ་སྤྱོད་བུ་ཚ་བརྒྱུད་བརྒྱད་ཁྲི་བཞི་སྟོང་གྲོང་ཁྱེར་ཀུ་ཤི་ལྡན་དུ་བྱུང་། དེའི་རྗེས་སུ་རྒྱལ་པོ་ས་གཙོ་བུ་ཚ་



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
བརྒྱུད་སྟོང་གྲོང་ཁྱེར་ཝཱ་ར་ཎ་སིར་བྱུང་། དེའི་རྗེས་སུ་རྒྱལ་པོ་ས་བདག་བུ་ཚ་བརྒྱུད་སྟོང་གྲོང་ཁྱེར་འཐབ་མེད་དུ་
བྱུང་། དེའི་རྗེས་སུ་རྒྱལ་པོ་ས་འཛིན་བུ་ཚ་བརྒྱུད་བརྒྱད་ཁྲི་སྟོང་གྲོང་ཁྱེར་ཡང་འདྲེས་པར་བྱུང་། དེའི་རྗེས་སུ་
རྒྱལ་པོ་ལྷ་ཆེན་པོ་བུ་ཚ་བརྒྱུད་བརྒྱད་ཁྲི་བཞི་སྟོང་གྲོང་ཁྱེར་འདྲེས་པར་བྱུང་ངོ། ། དེ་ནས་རྒྱལ་པོ་དེས་འབན།
དེའི་བུ་མུ་ཁྱུད། དེ་བཞིན་དུ་ཆིག་བརྒྱུད་དུ་མཛད་ནས་མུ་ཁྱུད་བརྟན། ཚན་པོ་ཆེ། ཟ་བ། ཉེ་ཟ། ཟ་བ་
ཅན། ཟ་ལྡན། གྱ་ནོམ་སྣང་བ། མཉམ་ལྟ། ཐོས་པའི་སྡེ། ཆོས་ཀྱི་སྡེ། རྟོགས་པ། རྟོགས་ཆེན། རྟོགས་
སྡེ། མྱ་ངན་མེད། མྱ་ངན་བྲལ། མཚམས་བརྟག རྒན་མཚམས། དུན་དུ་མ་ར། སྐྱ་རེངས། ཕྱོགས་
བདག རྟུལ་བཟང་། བདེ་བྱེད། ཀུན་དགའ། མེ་ལོང་ཞལ། སྐྱེད་པ་པོ། ཁྱུ་མཆོག བཟའ་བཏུང་ལྡན།
བཟའ་བཏུང་མོད། ཐུབ་མེད། གཞན་གྱིས་མི་ཐུབ་པ། བརྟན་པོ། རབ་བརྟན། སྟོབས་པོ་ཆེ། བཞོན་པ་
མང་། བློ་བཟང་། བརྟན་གཞོན། གཞུ་བཅུ་བ། གཞུ་བརྒྱ་པ། གཞུ་དགུ་བཅུ་པ། རྣམ་པར་རྒྱལ་བའི་
གཞུ། གཞུ་བཀྲ། གཞུ་སྲ། གཞུ་བརྟན། ཤིང་རྟ་བཅུ་བ། ཤིང་རྟ་བརྒྱ་བ། ཤིང་རྟ་དགུ་བཅུ་པ། ཤིང་རྟ་
སྣ་ཚོགས། ཤིང་རྟ་རྣམ་པ་སྣ་ཚོགས། ཤིང་རྟ་གླིང་པ། ཤིང་རྟ་བརྟན་ཕྱུང་སྟེ་དེའི་བུ་ཚ་བརྒྱུད་བདུན་ཁྲི་
བདུན་སྟོང་གྲོང་ཁྱེར་ལེགས་སྣང་དུ་བྱུང་། དེའི་རྗེས་སུ་རྒྱལ་པོ་ནམ་མཁའི་བདག་པོ་དང་། དེའི་བུ་ཀླུང་
བསྲུངས་བྱུང་སྟེ། དེའི་བུ་ཚ་བརྒྱུད་བརྒྱ་ཐོ་པས་གྲོང་ཁྱེར་ལྕབ་ཎ་སིར་རྒྱལ་སྲིད་བྱས་སོ། ། དེའི་རྗེས་སུ་ཚེ་ལོ་
ཉིས་ཁྲིས་དུས་སུ་རྒྱལ་པོ་ཀྲི་ཀི་ཞེས་པ་བྱུང་སྟེ། དེའི་ཚེ་སངས་རྒྱས་འོད་སྲུང་འཇིག་རྟེན་དུ་བྱོན་ནོ། ། རྒྱལ་པོ་
ཀྲི་ཀིའི་བུ་ལེགས་སྐྱེས་བུ་ཚ་བརྒྱུད་ཀྱི་རྒྱལ་པོ་བརྒྱ་ཐམ་པས་གྲོང་ཁྱེར་གྲུ་འཛིན་དུ་རྒྱལ་སྲིད་བྱས། དེའི་རྗེས་སུ་
རྒྱལ་པོ་རྣ་བ་ཅན་བྱུང་། དེའི་བུ་ནི་གོའུ་ཏ་མ་དང་བ་ར་དྷྭ་ཛ་གཉིས་ཏེ་གོའུ་ཏ་མའི་བུ་ནི་བུ་རམ་ཤིང་པའོ། །
བུ་རམ་ཤིང་པའི་བུ་ཚ་བརྒྱུད་བརྒྱ་ཐམ་པས་ཀྱད་གྲོང་ཁྱེར་གླུ་འཛིན་དུ་རྒྱལ་སྲིད་བྱས་སོ། ། དེ་དག་གི་རྗེས་སུ་
རྒྱལ་པོ་འཕགས་སྐྱེས་པོ་ཞེས་པ་བྱུང་སྟེ། འདི་ལ་བུ་བཞི་སྟེ་བཞིན་འབར་དང་། ལག་རྣམས་དང་། གླང་ཆེན་
འདུལ་དང༌། རྐང་གདུབ་ཅན་ནོ། ། རྐང་གདུབ་ཅན་གྱི་བུ་ནི་གནས་འཇིགས་དེའི་བུ་བ་ལང་གནས། དེའི་བུ་
སེང་གེའི་འགྲམ་དང་། སེངྒེའི་སྒྲའོ། ། སེངྒེའི་འགྲམ་ལ་བུ་བཞི་སྟེ། ཟས་གཙང་དང་། ཟས་དཀར་དང་།
བྲེ་བོ་ཟས་དང་། བདུད་རྩིའི་ཟས་སོ། ། ཟས་གཙང་ལ་བུ་གཉིས་ཏེ། བཅོམ་ལྡན་འདས་དང་། དགའ་
བའོ། ། ཟས་དཀར་གྱི་བུ་རྒྱལ་བ་དང་བཟང་ལྡན་ནོ། ། བྲེ་བོ་ཟས་ཀྱི་བུ་མིང་ཆེན་དང་མ་འགགས་པའོ། །
བདུད་རྩིའི་ཟས་ཀྱི་བུ་ཀུན་དགའ་བོ་དང་། ལྷས་བྱིན་ནོ། ། བཅོམ་ལྡན་འདས་ཀྱི་སྲས་ནི་སྒྲ་གཅན་འཛིན་
ནོ། ། དེ་ཡན་ཆད་ཀྱིས་བུ་རམ་ཤིང་པའི་རྒྱལ་བརྒྱུད་རྫོགས་ཀྱང་། མང་པོའི་བཀུར་བའི་རྒྱལ་བརྒྱུད་ནི་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕགས་ཡུལ་དང་། བོད་དུ་ཡང་བྱོན་ཏེ་རྒྱལ་པོ་གཉའ་ཁྲི་བཙན་པོ་སོགས་སོ། ། མང་པོས་བཀུར་བ་ནས་
བཟུང་སྟེ་སྟོན་པའི་རྒྱལ་རབས་ཁྱོན་བསྡམས་ན། དགུ་འབུམ་སུམ་ཁྲི་བདུན་སྟོང་ལྔ་བརྒྱ་དང་སོ་གཅིག་བྱུང་
ངོ། ། །
གཉིས་པ་ལ་གཉིས། སྟོན་པ་བཞུགས་དུས་སུ་བྱོན་པ་དང་། སྟོན་འདས་ནས་རྒྱལ་རབས་སོགས་ཇི་ལྟར་
བྱུང་བའི་ཚུལ་ལོ། ། དང་པོ་ནི། སྟོན་པ་སྐུ་བལྟམས་པ་དང་དུས་མཚུངས་པར་རྒྱལ་པོའི་ཁབ་ཏུ་གཟུགས་ཅན་
སྙིང་པོ་དང་
། ཀཽ་ཤམྦྷིར་ཉི་མ་རབ་ཤར། འཕགས་རྒྱལ་ཏུ་གཏུམ་པོ་རབ་སྣང་། གོ་ས་ལར་རྒྱལ་པོ་གསལ་རྒྱལ་
རྣམས་བྱུང་ངོ། ། དེ་དག་ལས་རྒྱལ་པོ་གཟུགས་ཅན་སྙིང་པོའི་སྲས་ནི་མ་སྐྱེས་དགྲ་སྟེ། དེས་བསྟན་པ་ལ་བྱ་བ་
བྱས་ཚུལ་ནི་འཆད་པར་འགྱུར་རོ། ། ཡང་དེའི་ཚེ་ཨུ་རྒྱན་གྱི་ཡུལ་དུ་ཕྱག་རྡོར་གྱི་སྤྲུལ་པ་རྒྱལ་པོ་ཨིནྡྲ་བོ་དྷི་ཆེན་
པོ་བྱོན་ནས་རྒྱུན་རིང་དུ་དེར་བཞུགས་ཤིང་། སྟོན་པའི་བསྟན་པ་ལ་གསང་སྔགས་ཀྱི་གྲུབ་བརྙེས་ཀུན་གྱི་ཐོག་མ་
ཡིན། གཞན་ཡང་རྒྱ་གར་ཕྱོགས་གཞན་དག་ཏུ་རྒྱལ་པོ་ཚེ་ཆུང་མང་དུ་བྱུང་ཡང་བསྟན་པ་ལ་བྱ་བ་ཆེན་པོ་འདི་
བྱས་མི་སྣང་བས་མ་བྲིས་སོ། །
གཉིས་པ་ལ་གསུམ། རྒྱལ་རབས་དང་བཅས་པའི་བསྟན་འཛིན་བྱོན་ཚུལ་དངོས་དང་། ཐོར་བུ་ཕྱོགས་
གཅིག་ཏུ་དགོད་པ་དང་། འཕྲོས་དོན། དང་པོ་ནི། འདི་དག་གི་བྱུང་ཚུལ་རྒྱས་པར་བཤད་ན་པོ་ཏི་ཆེན་པོར་
འགྱུར་བའི་ཕྱིར་དོན་བསྡུས་ཏེ་བཤད་པར་བྱའོ། ། དེ་ལ་རྒྱལ་པོ་མ་སྐྱེས་དགྲའི་མིང་གཞན་རྒྱལ་པོ་དགེ་མཐོང་
ཞེས་བྱ་སྟེ། སྟོན་པ་མྱ་ངན་ལས་འདའ་བའི་ཚུལ་བསྟན་པའི་ཕྱི་ལོ་རྒྱལ་པོ་འདིས་སྦྱིན་བདག་མཛད་ནས་རྒྱལ་
པོའི་ཁབ་ཏུ་ཀུན་དགའ། འོད་སྲུང་། ཉེ་བར་འཁོར་གསུམ་གྱིས་སྡེ་སྣོད་གསུམ་བསྡུས་ཏེ་བཀའ་བསྡུ་དང་པོ་
མཛད། རྒྱལ་པོ་འདི་བསོད་ནམས་འཕེལ་ཏེ་སྤོང་བྱེད་མ་གཏོགས་པའི་གྲོང་ཁྱེར་ཆེན་པོ་ལྔ་བོ་འཐབ་རྩོད་མེད་
པར་མངའ་འོག་ཏུ་ཆུད་དོ། ། སྟོན་པ་དགུང་ལོ་ངོ་མཐོང་གྱ་གཅིག་བཞུགས་ནས་བསྟན་པ་འོད་སྲུང་ཆེན་པོ་ལ་
གཏད། དེས་བསྟན་པ་བསྐྱངས་ཏེ་ལོ་འགའ་ནས་ཀུན་དགའ་བོ་ལ་བསྟན་པ་གཏད། དེས་ཁྱེའུ་གསེར་མདོག་
དགྲ་བཅོམ་ལ་བཀོད་པ་ན། མ་སྐྱེས་དགྲས་ཀུན་དགའ་བོ་སོགས་དགྲ་བཅོམ་པ་ལྔ་སྟོང་ལ་ལོ་ལྔའི་བར་དུ་ཡོ་བྱད་
ཐམས་ཅད་ཀྱིས་བསྙེན་བཀུར་བྱས་སོ། ཀུན་དགའ་པོས་བ་ར་དྷཱ་ཛ་སོགས་ལ་རྫུ་འཕྲུལ་དང་ཆོས་བསྟན་ཏེ་
བྲམ་ཟེ་ལྔ་བརྒྱ་དང་སྐྱེ་བོ་ཁྲི་ཕྲག་བརྒྱ་བདེན་པ་མཐོང་བ་ལ་བཀོད། ཁྱིམ་བདག་ཤ་ནའི་གོས་ཅན་གྱིས་ཀུན་
དགའ་བོ་དང་དགེ་འདུན་རྣམས་ལ་ལོ་ལྔར་དུས་སྟོན་ཆེན་པོ་བྱས་ཤིང་། ཀུན་དགའ་བོས་བསྐུལ་ཏེ་རབ་ཏུ་བྱུང་
ནས་དགྲ་བཅོམ་ཐོབ་པའི་ཚེ་བསྟན་པ་གཏད། ཀུན་དགའ་བོས་སྔ་ཕྱིར་དགྲ་བཅོམ་ལ་བཀོད་པ་ནི་ཁྲི་སྐོར་བྱུང་



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
ངོ༌། ། དེས་སྟོན་པ་འདས་པ་ནས་ལོ་བཞི་བཅུའི་སྐོར་བསྟན་པ་ལ་བྱ་བ་ཁྱད་པར་ཅན་མང་པོ་མཛད་ནས་མཐར་
གངྒཱའི་ཆུ་དབུས་སུ་ཉི་མའི་གུང་པ་སོགས་རབ་ཏུ་བྱུང་ནས་མྱ་ངན་ལས་འདས་པ་ན། སྐུ་གདུང་ལས་མེ་རང་
འབར་དུ་བྱུང་ནས་བསྲེགས་ཏེ། རིན་པོ་ཆེའི་གར་བུ་ལྟ་བུ་ཆ་གཉིས་སུ་སོང་བ་མ་སྐྱེས་དགྲ་དང་། སྤོང་བྱེད་པ་
རྣམས་ཀྱིས་བླངས་ནས་མཆོད་པར་བྱས་སོ། ། དེའི་ཕྱི་ལོ་རྒྱལ་པོ་མ་སྐྱེས་དགྲ་ཡང་འདས་ནས་དེའི་བུ་ལག་
བཟང་གིས་རྒྱལ་སྲིད་བྱས་ཏེ་སངས་རྒྱས་ཀྱི་བསྟན་པ་སྤེལ། དགྲ་བཅོམ་པ་ཉི་མའི་གུང་པ་འཁོར་དགྲ་བཅོམ་པ་
ཁྲིས་བསྐོར་ནས་བྱང་ཕྱོགས་ཤི་རང་བྱོན་པ་དེར་ཁྱིམ་བདག་ཨ་ཛ་ཞེས་བྱ་བས་དགེ་འདུན་ཐམས་ཅད་ལོ་གཅིག་
གི་བར་མཆོད་པའི་ཚེ་དགྲ་བཅོམ་པ་བཞི་ཁྲི་འདུས་སོ། ། ཤ་ནའི་གོས་ཅན་གྱིས་གཉན་ཡོད་དུ་ཆོས་བསྟན་པས་
དགྲ་བཅོམ་ཐོབ་པ་སྟོང་དུ་ཉེ་བ་བྱུང་ངོ། ། དེ་ནས་ལག་བཟང་གི་བུ་གཞུང་བཟང་གིས་རྒྱལ་སྲིད་བྱེད་པའི་ཚེ།
ཉི་མའི་གུང་པ་ཁ་ཆེར་བྱོན་ཏེ། ཁ་ཚེའི་སྐྱེ་བོ་མང་པོ་རྫུ་འཕྲུལ་གྱིས་རི་བོ་སྤོས་ངད་ལྡན་དུ་ཁྲིད་ནས་ཀླུ་བཏུལ་ཏེ་
གུར་གུམ་མང་པོ་བླངས་ནས་སླར་ཁ་ཆེར་ཕེབས་པ་དང༌། ཁ་ཆེའི་ཡུལ་གུར་གུམ་འབྱུང་གནས་སུ་བྱིན་གྱིས་
བརླབས་སོ། ། ཡུལ་དེའི་སྐྱེ་བོ་རྣམས་ལ་ཆོས་བསྟན་ནས་དོན་མང་དུ་མཛད། ཤ་ནའི་གོས་ཅན་གྱིས་སྔ་ཕྱིར་
ཆོས་བསྟན་ནས་བདེན་པ་མཐོང་བ་ནི་འབུམ་ཙམ་དང་དགྲ་བཅོམ་ཐོབ་པ་ནི་ཁྲི་སྐོར་རོ། ། འདིས་ཉེར་སྦས་ལ་
བསྟན་པ་གཏད་དེ་ཡུལ་ཙམ་པ་ཀོར་མྱ་ངན་ལས་འདས་སོ། ། དེ་ནས་ཉེར་སྦས་བྱང་ཕྱོགས་སུ་གཤེགས་ཏེ།
ཁྱིམ་བདག་པ་སུ་ར་ཞེས་བྱ་བས་གཙུག་ལག་ཁང་བཞེངས་ནས་དགེ་འདུན་ལ་མཆོད་པ་ཞིག་ཡོད་པ་དེར་བཞུགས་
ནས་ཆོས་བསྟན་པས། ཟླ་བ་གསུམ་ལ་དགྲ་བཅོམ་ཐོབ་པ་སྟོང་ཕྲག་གཅིག་བྱུང་། རིའི་རྒྱལ་པོ་མནྡྷ་རར་བྱོན་
ནས་ཆོས་བསྟན་པས་སྐྱེ་བོ་དཔག་ཏུ་མེད་པ་བདེན་པ་མཐོང་བ་ལ་བཀོད། དེ་ནས་ཡུལ་བཅོམ་བརླག་ཏུ་བྱོན་
ནས་བདུད་སྡིག་ཅན་བཏུལ་ཏེ་ཉིན་ཞག་བདུན་དུ་ཆོས་བསྟན་པས་སྐྱེ་བོ་འབུམ་ཕྲག་བཅོ་བརྒྱད་བདེན་པ་མཐོང་
བའི་འཕགས་ལམ་ལ་བཀོད། འདིས་ཕུག་པ་སྲིད་དུ་ཁྲུ་བཅོ་བརྒྱད་དང་རྒྱུར་ཁྲུ་བཅུ་གཉིས་ཡོད་པ་ཞིག་ཏུ།
དགྲ་བཅོམ་ཐོབ་པར་མཛད་པའི་གྲངས་ཀྱི་ཤིང་བུ་སོར་བཞི་བ་རེ་འཕངས་པས། མཐར་ཕུག་པ་དེ་ཤིང་བུ་ངེས་
པར་མཚམས་མེད་པར་གང་ངོ། ། དེས་ན་འདིས་སངས་རྒྱས་དང་ཕྱོགས་མཚུངས་པའི་འཕྲིན་ལས་མཛད་པར་
གྲགས་སོ། ། མཐར་དྷཱི་ཏི་ཀ་ལ་བསྟན་པ་གཏད་ནས་མྱ་ངན་ལས་འདས་པ་ན་ཤིང་བུ་དེ་རྣམས་ཀྱིས་སྐུ་གདུང་
བསྲེགས་པའི་ཚེ་གདུང་རིལ་པོ་རིང་བསྲེལ་གཅིག་ཏུ་གྱུར་པ་ལྷས་ཁྱེར་རོ། ། དེའི་ཚེ་ཤར་ཕྱོགས་སུ་དགྲ་བཅོམ་
པ་བླ་མ་ཞེས་བྱ་བ་བྱུང་སྟེ། དེས་རྒྱལ་པོ་དབང་ཆེན་དད་པར་བྱས་ཆོས་བསྟན་པས་འབྲས་བུ་བཞི་ཐོབ་པ་མང་དུ་
བྱུང་ཞིང་། དེའི་སློབ་མའི་གཙོ་བོ་དགྲ་བཅོམ་པ་གྲགས་པའོ། ། རྒྱལ་པོ་ཙམ་ཤས་རྒྱལ་སྲིད་བྱེད་པའི་དུས་སུ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡུལ་མ་ག་དྷར་བྲམ་ཟེ་མོ་ཛ་ནས་ཞེས་བྱ་བ་བུ་རྒྱལ་བ་དང་། ལེགས་རྒྱལ་དང་། དགེ་བ་ཞེས་བྱ་བ་གསུམ་བྱུང་
སྟེ། གསུམ་ཀས་ཀྱང་སྟོན་པའི་སྐུ་བཞུགས་པའི་ལྷ་ཁང་རེ་བཞེངས་ནས་མཆོད་པར་བྱེད་ཅིང་། ལྷ་བཟོ་རྣམས་
ནི་ལྷའི་བཟོ་བོ་མིར་སྤྲུལ་ནས་བྱས་སོ། ། དགེ་བས་བཞེངས་པའི་ལྷ་ཁང་དང་རྟེན་ནི་རྡོ་རྗེ་གདན་གྱི་བྱང་ཆུབ་
ཆེན་པོ་ལྷ་ཁང་རྟེན་དང་བཅས་པ་སྟེ། ཐུབ་པ་བྱང་ཆུབ་ཆེན་པོ་འདི་རང་བྱོན་དངོས་སུ་གསུང་འབྱོན་མར་ལ་
ཡང་གྲགས་ཤིང་། འཕགས་ཡུལ་གྱི་རྟེན་ཀུན་གྱི་གཙོ་བོར་གྱུར་ཏོ། ། ཉེར་སྦས་ཀྱི་དྷཱི་ཏི་ཀ་ལ་བསྟན་པ་གཏད་
པ་ན། དེས་གྲོང་ཁྱེར་དྲུག་ཏུ་འཁོར་རྣམ་བཞི་ལ་ཆོས་སྟོན་ཅིང་བསྟན་པ་རྒྱས་པར་མཛད། ཁྱད་པར་རྒྱལ་པོ་མ་
ནི་ཞེས་བྱ་བ་འཁོར་བཅས་ལ་ཆོས་བསྟན་པས་སྐྱེ་བོ་དཔག་ཏུ་མེད་པ་སྐྱབས་འགྲོ་དང་བསླབ་པའི་གནས་དང་
བདེན་པ་མཐོང་བ་ལ་བཀོད་ཅིང་། དགྲ་བཅོམ་ཐོབ་པ་ཡང་སྟོང་ཙམ་བྱུང་། ཚུལ་དེ་ལྟར་ཡུལ་གཞན་དག་ཏུ་
བྱོན་ནས་རྫུ་འཕྲུལ་དང་ཆོས་བསྟན་ནས་སྐྱེ་བོ་ཁྲི་ཕྲག་མང་པོ་སྨིན་གྲོལ་གྱི་ལམ་ལ་བཀོད་དེ་བསྟན་པ་དར་བར་
མཛད་དོ། ། མཐར་དྷཱི་ཏི་ཀས་འཕགས་པ་ནག་པོ་ལ་བསྟན་པ་གཏད་ནས་མྱ་ངན་ལས་འདས་སོ། ། དེའི་ཚེ་
བྱང་ཕྱོགས་སུ་རྒྱལ་པོ་མྱ་ངན་མེད་ཅེས་པ་བྱུང་སྟེ། དེས་དམག་བྱས་ཏེ་ཁ་བ་ཅན་དང་ལི་ཡུལ་དང་རི་བོ་འབིགས་
བྱེད་ཀྱི་བར་ཡུལ་ཀུན་ལ་དབང་བྱས་ཏེ་སྡིག་མང་པོ་བསགས། ཕྱིས་དགྲ་བཅོམ་པ་གྲགས་པ་དང་མཇལ་ཏེ་ཆོས་
བསྟན་ནས་ཤིན་ཏུ་དད་དེ་དགེ་འདུན་ཁྲི་ལ་ཉིན་རེ་བཞིན་དུ་མཆོད་ཅིང་ཉིན་མཚན་དུ་དགེ་བ་ལ་འབད་དོ། །
དེ་ནས་དགྲ་བཅོམ་པ་དེས་སངས་རྒྱས་ཀྱིས་ལུང་བསྟན་པའི་ཚུལ་བཤད་པས། དེའི་ཚེ་མ་སྐྱེས་དགྲའི་གདུང་
སྐལ་གྱི་རིང་བསྲེལ་སྔོན་མ་ག་དྷའི་བྲེ་བོ་ཆེ་གོང་རྒྱལ་པོའི་ཁབ་ཀྱི་མཆོད་རྟེན་གྱི་འོག་གཏེར་སུ་སྦས་ཡོད་པ་ཕྱིས་
ཁལ་དྲུག་གི་ཚད་དུ་འཕེལ་བ་ལས་རྒྱལ་པོས་བྲེ་བོ་ཆེ་གཅིག་བླངས་ནས་ཉིན་ཞག་གཅིག་ལ་རིང་བསྲེལ་སྙིང་པོ་
ཅན་གྱི་མཆོད་རྟེན་བརྒྱད་ཁྲི་སྟོང་གྲུབ་པར་བྱས། འགའ་ཞིག་ལས་འབུམ་གྲུབ་པར་ཡང་བཤད་དོ། ། ཡུལ་
ཐམས་ཅད་ལ་བཀའ་བསྒོས་ཏེ་མཆོད་རྟེན་རྣམས་ལ་རིན་པོ་ཆེ་དང་གདུགས་མར་མེ་བདུག་སྤོས་སོགས་མཆོད་
པའི་རྣམ་གྲངས་དུ་མས་མཆོད་པར་བྱས། སྐྱེ་འཕགས་ཀྱི་དགེ་འདུན་སྟོང་ཕྲག་མང་པོ་ལ་ཟླ་བ་དྲུག་གི་བར་དུ་
མཆོད་ཅིང་། མཐར་དགེ་སློང་རེ་རེ་ལ་གོས་རིན་ཐང་ཤིན་ཏུ་ཆེ་བ་རེ་རེ་ཕུལ་ནས་འཚང་རྒྱུ་བའི་སྨོན་ལམ་བཏབ་
པ་འགྲུབ་པའི་རྟགས་བྱུང་། ཕྱིས་དགེ་འདུན་འབུམ་ཕྲག་དུ་མ་ལ་ལོ་ལྔའི་བར་དུས་སྟོན་ཆེན་པོ་བྱས། དུས་
གཞན་ཞིག་ན་ཡང་དགེ་འདུན་དཔག་ཏུ་མེད་པ་རེ་རེ་ལ་གསེར་སྲང་དུ་མ་དང་ཡོ་བྱད་གཞན་མང་དུ་ཕུལ།
མདོར་ན་རྒྱལ་པོ་འདི་ནི་སྟོབས་འབྱོར་དང་དགེ་འདུན་གྱི་ཞབས་ཏོག་བྱས་པ་འདྲ་བ་འཕགས་ཡུལ་གྱི་རྒྱལ་པོ་སུ་
ལའང་མ་བྱུང་སྙམ། རྒྱལ་པོ་འདི་ལ་དང་པོ་གཏུམ་པོ་མྱ་ངན་མེད། བར་དུ་འདོད་ཆེན་མྱ་ངན་མེད། ཕྱིས་



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
ཆོས་རྒྱལ་མྱ་ངན་མེད་དུ་གྲགས་ཏེ་དོན་དང་མཐུན་ནོ། ། དྷཱི་ཏི་ཀའི་སྐུ་ཚེའི་སྨད་དུ་ཀོའུ་ཤསྙེར་དགེ་སློང་རྣམས་
ལ་ཆོས་སྟོན་ཅིང་བཞུགས་པའི་སྐབས་ཞིག་ཡངས་པ་ཅན་གྱི་དགེ་སློང་དག་གིས་མི་རུང་བའི་གཞི་བཅུ་ལ་སྤྱོད་པ་
ན། རྒྱལ་པོ་འདིས་སྦྱིན་བདག་བྱས་ནས་དགྲ་བཅོམ་པ་གྲགས་པ་སོགས་ཀྱིས་བཀའ་བསྡུ་གཉིས་པ་མཛད།
འདི་སྟོན་པ་འདས་ནས་ལོ་བརྒྱ་བཅུ་སྐོར་སོང་བ་ན་བྱུང་བར་མངོན་ནོ། ། དེའི་ཚེ་འཕགས་པ་ནག་པོ་པས་
བསྟན་པ་བསྐྱངས་ཤིང་ཆོས་བསྟན་ནས་འབྲས་བུ་བཞི་ཐོབ་པ་ཤིན་ཏུ་མང་བ་བྱུང་། སིང་ག་ལར་བྱོན་ནས་ཆོས་
བསྟན་ནས་མང་པོ་ཞིག་འབྲས་བུ་བཞི་ལ་བཀོད། གླིང་དེར་བསྟན་པ་དར་བར་མཛད་དོ། ། མཐར་འཕགས་
པ་ལེགས་མཐོང་ལ་བསྟན་པ་གཏད་ནས་མྱ་ངན་ལས་འདས། ལེགས་མཐོང་གིས་སྔར་བཞིན་བསྟན་པའི་རྒྱུན་
བསྐྱངས་ཤིང་ལྷོ་ཕྱོགས་ཀྱི་རྒྱུད་དུ་བྱོན་ནས་ལྷ་ཁང་བཞེངས་པ་དང་། དགེ་འདུན་གྱིས་ཁྱབ་པར་བྱས། གླིང་
ཕྲན་མང་པོར་ཡང་བསྟན་པའི་སྲོལ་བཙུགས་ཏེ་མི་མ་ཡིན་མང་པོ་བཏུལ། སེམས་ཅན་དཔག་ཏུ་མེད་པ་སྨིན་
གྲོལ་ལ་བཀོད་དེ་མྱ་ངན་ལས་འདས་སོ། ། མདོར་ན་འོད་སྲུང་ཆེན་པོ། ཀུན་དགའ་པོ། ཤ་ནའི་གོས་ཅན།
ཉེར་སྦས། དྷཱི་ཏི་ཀ ནག་པོ་པ། ལེགས་མཐོང་ཆེན་པོ་སྟེ་བདུན་ནི་བསྟན་པའི་གཏན་རབས་སོ། ། དེ་བདུན་
གྱིས་ནི་སྟོན་པ་འདས་ནས་བསྟན་པ་ལ་བྱ་བ་ཆེན་པོ་བྱས་ལ། སྟོན་པ་བཞུགས་པའི་དུས་སུ་ནི་སྔ་མ་གཉིས་དང་
ཤཱ་རིའི་བུས་བསྟན་པ་ལ་བྱ་བ་ཆེན་པོ་མཛད་དོ། ། མྱ་ང་ན་མེད་སྐུ་གཤེགས་ནས་དེའི་རྒྱལ་སྲིད་ལ་བུ་མྱ་ངན་བྲལ་
བསྐོས། དེའི་དུས་སུ་དགྲ་བཅོམ་པ་འོད་སྲུང་ཞེས་བྱ་བ་བྱུང་སྟེ་བསྟན་པ་དང་སེམས་ཅན་དུ་མ་ལ་ཕན་བཏགས།
མྱངན་བྲལ་གྱི་བུའི་བཙུན་མོ་ལྷ་མོ་དཔལ་གྲུབ་པ་ཞིག་གིས་ཕྱོགས་བཞིའི་དགེ་སློང་རྣམས་མཆོད་ཅིང་། ལོ་
གསུམ་དུ་སྔར་གྱི་ས་སྟེང་གི་མཆོད་རྟེན་ཐམས་ཅད་ལ་མཆོད་པའི་རྣམ་གྲངས་མང་པོ་བྱས། བཅོམ་བརླག་ཏུ་
བྲམ་ཟེ་གྲགས་ལྡན་ཞེས་བྱ་བས་ལྷ་ཁང་བཞེངས་ནས་དགེ་འདུན་འབུམ་ཕྲག་ལ་དུས་སྟོན་ཆེན་པོ་བཙུགས།
རྒྱལ་པོ་དགའ་པོ་ཞེས་བྱ་བའི་དུས་སུ་བྲམ་ཟེ་མཁས་པ་ཞེས་བྱ་བ་བྱུང་སྟེ། ཕྱོགས་བཞིའི་དགེ་སློང་རྣམས་བསྡུས་
ཏེ་ལོ་བདུན་དུ་མཆོད་པ་བྱས། དེའི་རྗེས་སུ་ཀ་ཤི་ཝ་ཎ་སིར་ཞེས་པའི་རྒྱལ་པོས་ལོ་མང་དུ་དགེ་སློང་རྣམས་ལ་
མཆོད། འདིའི་དུས་སུ་དགེ་སློང་ཀླུ་ཞེས་བྱ་བ་བྱུང་ནས་ཆོས་སྟོན་ཚུལ་གྱི་དབང་གིས་སྡེ་བ་བཞིར་གྱེས་སོ། །
དེའི་ཚེ་བྲམ་ཟེ་པཱ་ནིས་འཕགས་པ་འཇིག་རྟེན་དབང་ཕྱུག་བསྒྲུབས་ཏེ་ཞལ་གཟིགས་ནས་སྒྲ་རིག་པ་སྟོན་པའི་
བསྟན་བཅོས་ཆེན་པོ་པཱ་ནི་བཙུམས། དེ་ནས་རྒྱལ་པོ་མེས་བྱིན་ཞེས་བྱ་བྱས་དགྲ་བཅོམ་པ་ཆོས་ཀྱི་ཚོང་དཔོན་
སོགས་འཕགས་པ་སུམ་སྟོང་ལ་ལོ་སུམ་ཅུ་ལྷག་ཙམ་དུ་མཆོད། གནས་བསྟན་ཀླུའི་རྗེས་འཇུག་དགེ་སློང་ཞིག་
གིས་རྩོད་པ་སྤེལ་པས་སྡེ་བ་བཅོ་བརྒྱད་དུ་གྱེས་པའི་འགོ་བརྩམས། རྒྱལ་པོ་པདྨ་ཆེན་པོའི་གྲོགས་པོ་བྲམ་ཟེ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཟང་པོ་དང་། མཆོག་སྲེད་གཉིས་བྱུང་བའི་གཉིས་ཀས་དགེ་འདུན་ལ་མཆོད་པ་ཆེན་པོ་བྱས། རྒྱལ་པོས་ཀྱང་
གཙུག་ལག་ཁང་ཉི་ཤུ་བཞེངས་ནས་མཆོད། ཡུལ་ཨོ་བི་ཤར་རྒྱལ་པོ་ཟླ་བ་སྲུང་ཞེས་བྱ་བ་བྱུང་སྟེ། དེའི་ཁྱིམ་དུ་
འཕགས་པ་འཇམ་དཔལ་དགེ་སློང་གི་གཟུགས་སུ་བྱོན་ནས་ཐེག་པ་ཆེན་པོ་ཆོས་ཅི་རིགས་བསྟན་ཅིང་། ཁྱིམ་དུ་
ཤེར་ཕྱིན་གྱི་གླེགས་བམ་ཞིག་བཞག་སྟེ། སྟོན་པ་འདས་ནས་མི་ཡུལ་དུ་ཐེག་པ་ཆེན་པོའི་ཆོས་བྱུང་པའི་ཐོག་
མའོ། ། དེའི་རྗེས་སུ་རྒྱལ་རིགས་ལེགས་མཐོང་ཞེས་བྱ་བའི་དགྲ་བཅོམ་པས་ཛ་ལནྡྷ་རིའི་རྒྱལ་པོ་ཞིག་དད་པ་ལ་
བཀོད་ནས་དེས་བྱང་ཕྱོགས་ཀྱི་མཆོད་རྟེན་ཐམས་ཅད་མཆོད་ཅིང་ཕྱོགས་བཞིའི་དགེ་འདུན་ལ་དུས་སྟོན་མང་དུ་
བཙུགས། དགེ་སློང་ཡང་དག་རྒྱལ་བ་ཅན་ཞེས་བྱ་བས་དགེ་འདུན་འབུམ་ཕྲག་གཉིས་ཀྱི་ཞབས་ཏོག་མཛད།
ཁ་ཆེའི་བྲམ་ཟེའི་སུ་རྟ་ཞེས་བྱ་བས་བྱེ་སྨྲའི་བཙུན་པ་ཆོས་སྐྱོབ་སོགས་དགེ་སློང་ལྔ་སྟོང་ལ་མཆོད་དེ། སྡེ་སྣོད་
གསུམ་ལྷག་པར་དར་བར་བྱས། དེའི་ཚེ་ཤར་ཕྱོགས་ནས་འཕགས་པ་རྩིབས་ལོགས་ཞེས་བྱ་བ་དགྲ་བཅོམ་པ་
ཞིག་གིས། རྒྱལ་པོ་ཀྲི་ཀྲིའི་རྨི་ལམ་ལུང་བསྟན་ཏེ་སྡེ་བ་བཅོ་བརྒྱད་པོ་ཐམས་ཅད་བསྟན་པ་རྣམ་དག་ཏུ་བསྒྲུབས་
ནས་བཀའ་བསྡུ་གསུམ་པ་བྱས། འདིའི་དུས་སུ་སྡེ་སྣོད་གསུམ་པོ་ཡི་གེར་བཀོད་ཅིང་། སྔར་རེ་གཉིས་འཁོད་པ་
ལའང་དག་ཐེར་བྱས་སོ། ། དེའི་རྗེས་སུ་བྱང་ཕྱོགས་སུ་ཁྱིམ་བདག་ཛ་ཊི་ཞེས་བྱ་བས་བྱང་ཕྱོགས་ཀྱི་མཆོད་རྟེན་
རྣམས་ལ་མཆོད་ཅིང་། བྱེ་བྲག་སྨྲ་བའི་བཙུན་པ་དབྱིག་བཤེས་དང་། དབྱངས་སྒྲོགས་གཉིས་སྤྱན་དྲངས་ནས།
དགེ་སློང་གསུམ་འབུམ་ལ་ལོ་བཅུ་གཉིས་སུ་མཆོད་དེ་བྱང་ཆུབ་ཏུ་སྨོན་ལམ་བཏབ་པ་འགྲུབ་པའི་ལྟས་བྱུང་།
རྒྱལ་པོ་ཀ་ནི་ཀའི་བུས་དགྲ་བཅོམ་པ་བརྒྱ་དང་དགེ་སློང་གཞན་ཁྲི་ལ་ལོ་ལྔར་དུས་སྟོན་བྱས། བྲམ་ཟེ་བི་དུ༔ ཞེས་
བྱ་བས་ཤོ་ལོ་འབུམ་རེ་ཡོད་པའི་སྡེ་སྣོད་གསུམ་ཚར་བརྒྱ་ཕྲག་མང་པོ་བཞེངས་ཏེ་མཆོད། འཕགས་པ་ཨ་ཤཱ་གུབ་
ཏ་ཞེས་བྱ་བས་ཆོས་བསྟན་པས་དགྲ་བཅོམ་པ་དང་འཕགས་པ་སློབ་པ་མང་དུ་བྱུང་། ལ་ཨ་ཤཱ་ཞེས་བྱ་བའི་རྒྱལ་
པོས་ཀྱང་བསྟན་པ་ལ་བྱ་བ་རྒྱ་ཆེར་བྱས། ལྷོ་ནུབ་ཏུ་བྲམ་ཟེ་རིགས་ལྡན་ཞེས་བྱ་བ་བྱུང་སྟེ། དེས་དགྲ་བཅོམ་པ་
ནནྡྲ་སོགས་ཐེག་ཆེན་སྟོན་པའི་དགེ་བའི་གཉེན་མང་པོ་སྤྱན་དྲངས་ཏེ། དེ་རྣམས་ཀྱང་རིགས་གསུམ་མགོན་པོ་
དང་། བྱམས་པ་སོགས་སོ་སོ་ལ་ཆོས་དངོས་སུ་གསན་ནུས་པའོ། ། མདོར་ན་དེའི་ཚེ་ཐེག་པ་ཆེན་པོའི་ཆོས་སྟོན་
པ་པོ་ལྔ་བརྒྱ་ཙམ་བྱུང་ངོ། ། དེའི་ཚེ་ཤེར་ཕྱིན་འབུམ་པ་མ་གཏོགས་ཐེག་ཆེན་གྱི་མདོ་ཕལ་ཆེར་བྱུང་སྟེ། ལྷ་ཀླུ་
སོགས་ཀྱི་ཡུལ་ནས་ཀྱང་སྤྱན་དྲངས་སོ། ། དེའི་དུས་སུ་རྒྱལ་པོ་ལག་ཨ་ཤཱས་ཆོས་སྨྲ་བ་དེ་དག་ལྔ་བརྒྱའི་གྲངས་ཀྱི་
ལྷ་ཁང་དེ་སྙེད་བཞེངས་ནས་ཆོས་སྨྲ་བ་དེ་རྣམས་སྤྱན་དྲངས་ཏེ་བཞུགས་པར་མཛད་དེ། བློ་རྣོ་བ་ལྔ་བརྒྱ་རབ་ཏུ་
བྱུང་ནས་ཐེག་པ་ཆེན་པོའི་ཆོས་ཉན་དུ་བཅུག རྒྱལ་པོས་སྡེ་སྣོད་འབུམ་ཕྲག་བཞུགས་པ་རྣམས་བྲིས་ནས་དགེ་



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
སློང་རྣམས་ལ་ཕུལ་ཏེ་ཕྱིས་ནཱ་ལནྡར་སྤྱན་དྲངས་ནས་བཞུགས། ཆོས་སྨྲ་བའི་དགེ་སློང་ལྔ་བརྒྱ་པོ་ཐམས་ཅད་
ཀྱང་གཟུངས་དང་བཟོད་པ་ཐོབ་པ། མངོན་པར་ཤེས་པ་དང་རྫུ་འཕྲུལ་དང་ལྡན་པ་ཤ་སྟག་གོ། དེའི་ཚེ་ཉན་
ཐོས་སྡེ་བ་དག་གིས་བློར་མ་ཤོང་ནས་ཐེག་པ་ཆེན་པོས་སངས་རྒྱས་ཀྱི་བཀའ་མ་ཡིན་ནོ་ཞེས་སྐུར་བ་བཏབ། དེའི་
སྐབས་སུ་མ་གངྒར་བྲམ་ཟེ་ཐོ་བཙུན་གྲུབ་རྗེ་དང་། བདེ་བྱེད་བདག་པོ་ཞེས་བྱ་བ་བྱུང་སྟེ། ཐོ་བཙུན་གྱིས་སྟོན་
པ་ལ་ཁྱད་པར་འཕགས་བསྟོད་དང་། བདེ་བྱེད་ཀྱིས་ལྷ་ལས་ཕུལ་བྱུང་གི་བསྟོད་པ་བརྩམས་ཏེ་ཀུན་ལ་སྤེལ་ཞིང་།
སྔ་མས་ཐེག་པ་ཆེ་ཆུང་གི་དགེ་སློང་ལྔ་བརྒྱ་རེ་ལ་འཚོ་བ་སྦྱར། དེ་གཉིས་གས་གཙུག་ལག་ཁང་བརྒྱད་བཞེངས་
ནས་ཐེག་ཆེན་གྱི་གླེགས་བམ་རྣམས་བཞུགས་པར་བྱས། དེའི་འོག་ཏུ་རྒྱལ་པོ་ཙན་དན་སྐྱོང་གི་ལྷ་ཁང་བཞེངས་
ནས་དགེ་འདུན་གྱི་སྡེ་ལ་མཆོད། དེ་ནས་ས་ར་ཧའི་བྲམ་ཟེ་སྒྲ་གཅན་འཛིན་བཟང་པོ་ཡང་ནཱ་ལནྡ་རར་བྱོན་ཏེ།
གསང་སྔགས་ཀྱི་སློབ་དཔོན་འགའ་དང་། གསང་བའི་བདག་པོ་སོགས་ལྷག་པའི་ལྷ་ལ་མདོ་སྔགས་ཐམས་ཅད་
གསན་ཅིང་། རྡོ་རྗེ་རྣལ་འབྱོར་མས་ཀྱང་རྗེས་སུ་བཟུང་སྟེ་གྲུབ་པ་བརྙེས་ཤིང་། དབུ་མའི་ལུགས་དར་བར་
མཛད་དོ། ། འདི་དང་དུས་མཉམ་དུ་ཀ་མ་ལ་གཏྟ་སོགས་དབུ་མའི་ཚུལ་སྟོན་པའི་སློབ་དཔོན་བརྒྱད་བྱུང་།
དེའི་ཚེ་སྒྲིབ་སེལ་གྱིས་རྗེས་སུ་བཟུང་བའི་སློབ་དཔོན་ཞིག་གིས་འདུས་པ་ཆེན་པོའི་ཆོས་ཀྱི་རྣམ་གྲངས་འབུམ་ཡོད་
པ་སྤྱན་དྲངས། སྔར་གྱི་སློབ་དཔོན་ལྔ་བརྒྱའི་སློབ་མ་མང་པོས་རྒྱུད་སྡེ་བཞི་ཅི་རིགས་སྤྱན་དྲངས། གཞན་ཡང་
དགེ་སློང་བརྩོན་འགྲུས་ཆེན་པོ་དང་། སངས་རྒྱས་ལྷ་དང་། དཔལ་ལེན་རྣམས་ཀྱིས་ཉན་ཐོས་ཀྱི་ཐེག་པ་དར་
བར་བྱས་ཤིང་། ཆོས་སྐྱོང་དང་། དབྱངས་སྒྲོགས་དང་། དབྱིག་བཤེས་དང་། སངས་རྒྱས་ལྷ་བཞི་སློབ་མ་
དང་བཅས་པས་ཀྱང་བྲེ་སྨྲ་བའི་ལུགས་དར་བར་མཛད། དུས་འདི་ཙམ་ནས་རྒྱལ་པོ་བི་སུ་ཀ་ཝ་ཞེས་པ་བྱུང་སྟེ་
འདུས་བ་བསྟན། བྲམ་ཟེ་ཆོས་ལྡན་ཞེས་བྱ་བས་ཀྱང་ལྷ་ཁང་བརྒྱ་རྩ་དང་། འདུལ་བ་སྟོན་པའི་ཆོས་བཞི་བརྒྱ་
རྩ་བརྒྱུད་བྱས། དེའི་དུས་སུ་རྒྱལ་པོ་ཧ་ར་ཙནྡྲས་སྔགས་ལམ་ལ་བརྟེན་ནས་རིག་འཛིན་ཐོབ་བོ། ། དེའི་རྗེས་སུ་
འཕགས་པ་ཀླུ་སྒྲུབ་བྱོན་ཏེ། དཔལ་ས་ར་ཧའི་བྲམ་ཟེ་སྒྲ་ཅན་འཛིན་དཔལ་བཟང་པོ་ལ་མདོ་སྔགས་ཀྱི་ཆོས་
གསན་ནས་དབུ་མའི་ཚུལ་དར་བར་མཛད། ཉན་ཐོས་པ་རྣམས་ལའང་ཕལ་ཆེར་བཏགས། ཚུལ་ཁྲིམས་འཆལ་
པ་དགེ་འདུན་གྱི་ནང་ན་དབང་ཆེན་པོར་འདུག་པ་མང་པོ་གནས་ནས་བསྐྲད། ནཱ་ལནྡའི་མཁན་པོ་དང་སྡེ་བ་
ཀུན་གྱི་བདག་པོ་མཛད་ཅིང་། ནཱ་ལནྡ་རར་ཐེག་པ་ཆེན་པོའི་ཆོས་སྨྲ་བ་སོ་ལྔ་བརྒྱ་ལ་ལོ་མང་པོའི་བར་དུ་གསེར་
འགྱུར་གྱི་རྩིའི་སྦྱོར་བ་ལ་བརྟེན་ནས་འཚོ་བ་སྦྱར། ལྷ་མོ་ཙཎྜི་ ཀ་བསྒྲུབས་ནས་དགེ་འདུན་ལ་འཚོ་བ་སྦྱོར་བར་
མཛད་པ་ན། དགེ་ཚུལ་ངན་པ་ཞིག་གིས་ལྷ་མོ་དེ་ལ་འདོད་པའི་དུས་བཏབ་པའི་རྐྱེན་གྱིས་ལྷ་མོ་དེ་མི་སྣང་བར་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོང་བས་ལྷ་ཁང་བརྒྱ་རྩ་བརྒྱད་བཞེངས་ནས་ཆོས་གཞི་གཙུགས། དེར་ནག་པོ་ཆེན་པོའི་སྐུ་རེ་རེ་བཞེངས་ནས་
བསྟན་པ་སྲུང་བའི་གཉེར་གཏད་བྱས། རྡོ་རྗེའི་གདན་གྱི་བྱང་ཆུབ་ཀྱི་ཤིང་ལ་གླང་ཆེན་གྱི་གནོད་པ་སྲུང་བའི་
ཐབས་སུ་ནག་པོ་སྐུ་དང་མཆོད་རྟེན་བརྒྱ་རྩ་བརྒྱད་བཞེངས། དཔལ་ལྡན་འབྲས་སྤུངས་ཀྱི་མཆོད་རྟེན་ལ་ལྕགས་
རིས་བསྐོར་ཞིང་། ནང་དུ་མཆོད་ཁང་མང་པོ་བཞེངས། ཀླུ་ཡུལ་ནས་ཤེར་ཕྱིན་འབུམ་པ་སྤྱན་དྲངས། རིགས་
ཚོགས་དྲུག་ལ་སོགས་པ་དབུ་མ་སྟོན་པའི་བསྟན་བཅོས། གསང་འདུས་ཀྱི་སྐོར་འགའ་ཞིག་མཛད། སྒྲོལ་མ་
དང་འཕགས་པ་འཇམ་དཔལ་གྱི་ངོ་བོ་རྒྱལ་སྲས་བློ་གྲོས་རིན་ཆེན་གྱིས་ཞལ་གཟིགས་ཏེ་རྗེས་སུ་བཟུང་། རྒྱལ་པོ་
བདེ་སྤྱོད་བཏུལ་ནས་དེས་གཙུག་ལག་ཁང་མང་དུ་བཞེངས། བྲག་རི་འགའ་ཞིག་གསེར་དུ་བསྒྱུར་བར་བཞེད་པ་
ན་སྒྲོལ་མས་མ་འོངས་ནས་རྩོད་པའི་གཞིར་འགྱུར་གསུངས་ནས་བཀག བྲམ་ཟེ་མ་དྷུ་དང་། པྲ་མ་དྷུ་གཉིས་
བཏུལ་ནས་དེ་གཉིས་ཀྱིས་ཐེག་ཆེན་གྱི་ཆོས་སྨྲ་བ་པོ་ཉིས་བརྒྱ་ལྔ་བཅུ་རེ་མཆོད་ཅིང་། ཐེག་ཆེན་གྱི་གསུང་རབ་
རྣམས་བྲིས། མུ་སྟེགས་ཀྱི་རྒོལ་བ་བརྒྱ་ཕྲག་མང་པོ་ཡང་རྩོད་པས་ཚར་བཅད་ནས་བསྟན་པ་ལ་བཅུག་སྟེ་བསྟན་
པ་སྒོ་ཐམས་ཅད་ནས་རྒྱས་པར་མཛད། དཔལ་གྱི་རི་ལ་སྒྲུབ་པ་མཛད་པས་སྐུ་ཚེ་དེ་ལ་གྲུབ་པ་མཆོག་བརྙེས་ཏེ།
སྐུ་གསེར་གྱི་མདོག་ཅན་ལ་མཚན་དཔེས་བརྒྱན་པར་གྱུར། སྟོན་པ་འདས་ནས་ལོ་བཞི་བརྒྱའི་དུས་སུ་འབྱོན་པ་
དང་། ལོ་དྲུག་བརྒྱར་བཞུགས་པར་ལུང་བསྟན་ཀྱང་བར་དུ་བདེ་བ་ཅན་དུ་བྱོན། ཁྱད་པར་དུ་ཆོས་ཐམས་ཅད་
རང་བཞིན་གྱིས་མེད་ཅིང་ཐ་སྙད་དུ་ཡོད་པའི་དབུ་མའི་སྲོལ་ལེགས་པར་ཕྱེའོ། ། དེའི་ཚེ་བཙུན་པ་དགའ་བོ་
དང༌། དམ་པའི་སྡེ་དང་། ཡང་དག་བདེན་པ་གསུམ་གྱིས་སེམས་ཙམ་པའི་ལུགས་སྟོན་པའི་བསྟན་བཅོས་ཅི་
རིགས་མཛད། དེ་ཙམ་ནས་རྒྱལ་པོ་མུཉྩ་འཁོར་མང་པོ་དང་བཅས་པས་རིག་འཛིན་གྲུབ་ཅིང་། རྒྱལ་པོ་བྷེ་ཛ་
འཁོར་སྟོང་དང་བཅས་པས་ཀྱང་མི་སྣང་བ་སོགས་ཀྱི་གྲུབ་པ་བརྙེས། དེའི་དུས་སུ་བྲམ་ཟེའི་བིཥྛ་ཞེས་བྱ་བས་
ལནྡར་ལྷ་ཁང་དང་ལྷ་མང་པོ་བཞེངས་ནས། ཐེག་པ་ཆེན་པོའི་ཆོས་གཞི་དེ་སྙེད་བཙུགས། ཀླུ་སྒྲུབ་ཀྱི་གྲོགས་པོ་
སློབ་དཔོན་མཆོག་སྲེད་ཀྱིས་སྤྱན་རས་གཟིགས་ལོ་བཅུ་གཉིས་སུ་བསྒྲུབས་པས་ཞལ་གཟིགས་ཏེ་གྲུབ་པ་ཆེན་པོ་
བརྒྱད་གྲུབ་ཅིང་དེའི་སྒོ་ནས་མང་པོ་ལ་ཕན་བཏགས། སྐབས་འདིར་སྒྲའི་བསྟན་བཅོས་ཀ་ལ་བ་བྱུང་སྟེ། ལོ་
རྒྱུས་ལ་མི་མཐུན་པ་སྣང་ངོ། ། དགྲ་བཅོམ་པ་དགེ་འདུན་འཕེལ་ཡང་དུས་འདིར་བྱུང་། རྒྱལ་པོ་ཧ་རི་བྷ་དྲ་
འཁོར་སྟོང་དང་བཅས་པས་རི་ལུའི་དངོས་གྲུབ་ཅིང་། དུས་དེ་ཙམ་ནས་ཀླ་ཀློའི་ཆོས་དང་པོར་བྱུང་སྟེ། དེ་ཡང་
སྡེ་སྣོད་འཛིན་པ་མང་དུ་ཐོས་པ་ཞིག་བསླབ་པ་འཆལ་བས་དགེ་འདུན་གྱིས་གནས་དབྱུང་བྱས་པ་ན། དེས་
གཞན་དུ་སོང་ནས་འཚེ་བ་ཆོས་སུ་སྨྲ་བའི་བསྟན་བཅོས་བརྩམས་ཤིང་། བདུད་ཀྱིས་བྱིན་གྱིས་བརླབས་པས་
10



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
རིག་སྔགས་ཀྱང་མང་པོ་འགྲུབ། བསྟན་བཅོས་དེ་གཏེར་དུ་སྦས་པ་ན་བདུད་ཀྱིས་སྤྲུལ་པ་ཞིག་བྱུང་སྟེ་བཏོན་
ནས་གཞན་ལ་བསྟན་པས་དར་རོ། ། དེའི་རྗེས་རྒྱལ་པོ་ནེ་མ་ཙནྟའི་དུས་སུ་མུ་སྟེགས་རྣམས་འདུས་ནས་དམག་
བྱས་ཏེ་ནང་བའི་གཙུག་ལག་ཁང་མང་པོ་མེར་བསྲེགས། དགེ་སློང་མང་པོ་ཡང་བསད། འགའ་ཞིག་ཡུལ་
གཞན་དུ་བྲོས་པས་བསྟན་པ་ཅང་ཟད་འགྲིབ་པར་བྱས། དེའི་རྗེས་སུ་རྒྱལ་གོ་ཌི་འཕེལ་ཅེས་བྱ་བས་སྔར་གྱི་
གཙུག་ལག་ཉམས་པ་རྣམས་བསོས་ཏེ་ཆོས་གཞི་རྒྱས་པར་བྱས། གནས་བརྟན་བསམ་རྫོགས་ཞེས་པས་ཀྱང་ཉན་
ཐོས་ཀྱི་སྡེ་སྣོད་རྒྱས་པར་བྱས་ཤིང་། མ་ག་དྷར་ཆོས་གཞི་དྲུག་ཅུ་བཙུགས། དེའི་ཚེ་ཀླ་ཀློའི་རྒྱལ་པོའི་ཐོག་མ་
རྒྱལ་པོ་ཧ་ལུ་ཞེས་པ་བྱུང་། བྲམ་ཟེ་ཤི་ཛ་ཏ་ཞེས་པས་སྔར་གྱི་ཆོས་གཞི་ཀུན་མཆོད་ཅིང་། ཆོས་སྨྲ་བ་དྲུག་ཅུ་རྩ་
བཞི་འཁོར་དང་བཅས་པའི་འཚོ་བ་སྦྱར་ནས་བསྟན་པ་ཉམས་པ་བསོས། དེའི་ཚེ་ནཱ་ལནྡར་སློབ་དཔོན་ཨཱརྱ་དེ་
བ་དང་། སློབ་དཔོན་ཀླུ་བོས་སོགས་ཀྱིས་བསྟན་པ་བསྐྱངས། སློབ་དཔོན་ཨཱརྱ་དེ་བས་གཙོ་བོར་མགོན་པོ་ཀླུ་
སྒྲུབ་བསྟེན་ནས་མདོ་སྔགས་ཐམས་ཅད་ཐུགས་སུ་ཆུད། དེ་ཡང་སློབ་དཔོན་ཀླུ་སྒྲུབ་རྒྱལ་པོ་བདེ་སྤྱོད་ཀྱི་གནས་
ན་བཞུགས་པའི་ཚེ་མཇལ་ནས། ཕྱིས་དཔལ་གྱི་རིར་དཔོན་སློབ་གཉིས་ཀས་སྒྲུབ་པ་མཛད་པའི་སྐབས་ཞིག་ན།
ལྷ་དབང་ཕྱུག་ཆེན་པོས་དངོས་སུ་བྱིན་གྱིས་བརླབས་པའི་མུ་སྟེགས་རྟ་དབྱངས་ཞེས་བྱ་བས་རྒྱ་གར་ཤར་ཕྱོགས་
པའི་སངས་རྒྱས་པ་རྣམས་རྩོད་པས་ཕམ་པར་བྱས་ཏེ། ཡུལ་དབུས་ནཱ་ལནྡྲར་འོངས་ནས་རྩོད་པ་བྱའོ་ཞེས་
བརྗོད་པའི་ཚེ། དེར་བཞུགས་པའི་གནས་བརྟན་རྒན་པ་དག་གིས་འདིས་བསྟན་པ་ཉམས་པར་བྱེད་པར་སངས་
རྒྱས་ཀྱིས་ལུང་བསྟན་པས་རང་རེ་རྣམས་ཀྱིས་མི་ཐུབ་ཀྱི། ཀླུ་སྒྲུབ་ཡབ་སྲས་དཔལ་གྱི་རིར་བཞུགས་པ་སྤྱན་
དྲངས་ནས་རྩོད་པ་བྱེད་དུ་གཞུག་གོ་ཞེས་བརྗོད་པ་ལྟར། ཆོས་སྐྱོང་ལ་བསྐུལ་ནས་སྤྲིངས་ཡིག་བསྐུར་བ་སློབ་
དཔོན་ཡབ་སྲས་ལ་འཕྲོད་པས། འདུལ་བའི་དུས་ཡིན་པར་མཁྱེན་ནས་ཨཱརྱ་དེ་བ་བཏང་བས་བྱོན། དབང་
ཕྱུག་གིས་གནང་བའི་སྲིང་མོ་པཎྜིཏ་དང་། ནེ་ཙོ་དང་། ཐོད་ལེ་ཀོར་རྣམས་དགེ་བསྙེན། བྱི་ལ། མར་ནག་
གསུམ་གྱིས་བཏུལ་ནས་མུ་སྟེགས་དང་བརྩད་པས་སློབ་དཔོན་རྒྱལ་ཏེ་མུ་སྟེགས་རྟ་དབྱངས་ནང་བར་བཅུག
འདིས་ནི་དགོས་པའི་དབང་གིས་མུ་སྟེགས་ཀྱི་ཚུལ་བསྟན་པ་ཙམ་དུ་སེམས་ཏེ། འདི་སངས་རྒྱས་ཀྱིས་ལན་
གཉིས་ལུང་བསྟན་པ་མཐོང་བའི་ཕྱིར་རོ། ། རབ་ཏུ་བྱུང་ནས་སློབ་དཔོན་རྟ་དབྱངས་ཞེས་ཕྱི་ནང་གཉིས་ཀའི་
གྲུབ་མཐའ་ཀུན་ལ་མཁས་བའི་དབང་པོར་འགྱུར།དེའི་རྐྱེན་གྱིས་མུ་སྟེགས་པ་མང་པོ་ཞིག་ཀྱང་ནང་བར་ཞུགས།
ཨཱརྱ་དེ་བས་བཞི་བརྒྱ་བ་སོགས་བརྩམས་ཏེ་ཀླུ་སྒྲུབ་ལུགས་ཀྱི་དབུ་མའི་སྲོལ་བཟུང་། ནཱ་ལནྡྲ་དང་ལྷོ་ཕྱོགས་ཀྱི་
རྒྱུད་དུ་སེམས་ཅན་མང་པོའི་དོན་མཛད་དེ། མཐར་སྒྲ་གཅན་འཛིན་ཞེས་བྱ་བ་ཞིག་ལ་བསྟན་པ་གཏད་ནས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདས། རྟ་དབྱངས་ཀྱིས་སངས་རྒྱས་ཀྱི་བསྟོད་པ་དང་སྐྱེ་རབས་བརྩམས་པ་སོགས་ཀྱི་སྒོ་ནས་བསྟན་པ་ལ་ཕན་
བཏགས་པ་དུས་དེར་སློབ་དཔོན་ཀླུ་བོས་ཞེས་བྱ་བ་ཀླུ་རྣམས་ཀྱིས་སྤྱན་དྲངས་ཏེ། ཀླུ་རྣམས་ལ་ཕན་བཏགས་
ཅིང་། ཐེག་པ་ཆེན་པོའི་མདོ་སྡེ་དུ་མའི་བཤད་པ་མཛད་དོ། ། ཀླུ་སྒྲུབ་འཕགས་པ་ལྷ་རྟ་དབྱངས་ཀླུ་བོས་རྣམས་
ནི་སངས་རྒྱས་ཀྱིས་འཇམ་དཔལ་རྩ་རྒྱུད་དུ་ལུང་བསྟན་པས་གང་ཟག་ཁྱད་པར་ཅན་ཁོ་ནའོ། ། སློབ་དཔོན་ཀླུ་
བྱང་ནི་ཀླུ་སྒྲུབ་ཀྱི་ཕྱག་གཡོག་ཉེར་གནས་ཏེ། བཅུད་ལེན་གྱི་དངོས་གྲུབ་ཐོབ་ཅིང་། གསང་འདུས་ཀྱི་དཀྱིལ་
མཆོག་ཉི་ཤུ་བརྩམས། ཕྱིས་དངོས་གྲུབ་མཆོག་བརྙེས་ནས་དེ་ལྟ་ཡང་དཔལ་གྱི་རིར་བཞུགས་པར་གྲགས། ཀླུ་
སྒྲུབ་ཀྱི་སློབ་མ་གྲུབ་ཐོབ་ཤིང་ཁ་བ་ནི། ཕྱག་ཆེན་གྱི་དངོས་གྲུབ་ཐོབ་པ་ཞིག་སྟེ། ལན་གཅིག་སྣོད་ཆུས་གང་བ་
མང་པོར་རང་གི་དྲི་ཆུ་ཅུང་ཟད་རེ་བླུགས་པ་ཙམ་གྱིས་ཆུ་ཐམས་ཅད་གསེར་འགྱུར་གྱི་རྩིར་བསྒྱུར་རོ། ། སློབ་
དཔོན་གྱིས་དེ་དག་གཏེར་དུ་སྦས་ཏེ་མ་འོངས་པ་ན་ཕན་པའི་སྨོན་ལམ་བཏབ། ཤཱཀྱ་བཤེས་གཉེན་ནི་སློབ་
དཔོན་གྱི་སློབ་མ་གསང་འདུས་གྱི་བརྒྱུད་འཛིན་ཞིག་ཡིན་ལ། ཤཱ་ཝ་རི་དབང་ཕྱུག་ནི་བདེ་མཆོག་དང་མགོན་
པོའི་བླ་བརྒྱུད་ནས་འབྱུང་བ་བཞིན་ཏེ་གྲུབ་པ་བརྙེས་པའོ། ། གྲུབ་ཐོབ་མ་ཏང་ཀི་ནི་གསང་འདུས་ཀྱི་བརྒྱུད་
འཛིན་སྔ་མ་ལས་ཅུང་ཟད་ཕྱིའོ། ། དེ་ནས་རྒྱལ་པོ་སྙིང་པོ་ཐིག་ལེའི་སློབ་དཔོན་བྲམ་ཟེ་ཙ་ན་ཀ་ཞེས་བྱ་བ་བྱུང་
སྟེ། དེས་གཤིན་རྗེ་གཤེད་གྲུབ་ཅིང་རྒྱལ་པོ་དང་བཅས་པས་དྲག་པོའི་ལས་སྦྱོར་གྱིས་རྒྱལ་པོ་གཞན་གྱི་འབངས་
ལས་སྐྱེ་བོ་སྟོང་ཕྲག་མང་པོ་སྨྱོ་བ་དང་
། བསྐྲད་པ་དང་། དབྱེ་བ་དང་། རེངས་པ་དང་
། ལྐུགས་པར་བྱས་
པས་ཤི་ནས་དམྱལ་བར་སྐྱེས་པ་གཤིན་རྗེ་གཤེད་ཀྱིས་དྲངས་པར་བཤད་དེ། དེས་ན་གཞན་ལ་གནོད་ཆེ་བའི་
དྲག་ལས་བྱས་ན་ལྷ་དངོས་སུ་འགྲུབ་ཀྱང་ངན་སོང་དུ་སྐྱེ་བར་འགྱུར་རོ། ། རྟ་དབྱངས་སམ་མ་ཁོལ་གྱིས་སྐུ་ཚེའི་
སྨད་ལ་རྒྱལ་པོ་ཤྲཱི་ཙནྡས་སྤྱན་རས་གཟིགས་ཀྱི་ལྷ་ཁང་ཞིག་བཞེངས་ཏེ། ཐེག་ཆེན་གྱི་ཆོས་སྨྲ་བ་ཉིས་སྟོང་རེའི་
འཚོ་བ་སྦྱར། འཕགས་པའི་ལྷའི་སློབ་མ་སྒྲ་གཅན་འཛིན་གྱིས་ནཱ་ལནྡའི་མཁན་པོ་མཛད་དེ། དྲི་གཙང་ཁང་
བཅུ་བཞི་བཞེངས་ནས་ཆོས་གཞི་མི་འདྲ་བ་བཅུ་བཞི་བཙུགས། རྒྱལ་པོ་ཀ་ནི་ཀས་གཙུག་ལག་ཁང་ཆེན་པོ་བཞི་
བཞེངས་ཏེ། ཆོས་སྨྲ་བ་སུམ་ཁྲི་རེ་ལ་རྒྱུན་དུ་མཆོད། དེ་ནས་རྒྱལ་པོ་དྷཱམཱ་ཙནྡྲ་དང་དེའི་སློབ་དཔོན་པ་སུ་ནེ་
ཏྲས་ཀྱང་བསྟན་པ་དང་སེམས་ཅན་ལ་ཕན་ཆེན་པོ་བཏགས། དེའི་ཚེ་བྲམ་ཟེ་ཏུ་རུ་ཥའི་རྒྱལ་པོ་ཞིག་གིས་དམག་
བྱས་ནས་མ་གདྷའི་གཙུག་ལག་ཁང་མང་བོ་བཤིག ནཱ་ལནྡར་གནོད་པ་ཆེན་པོ་བྱས་པས་དགེ་འདུན་རྣམས་ཐག་
རིང་པོར་བྲོས། དེའི་འོག་ཏུ་རྒྱལ་པོ་སངས་རྒྱས་ཕྱོགས་ཞེས་བྱ་བ་རྒྱལ་ཕྲན་མང་པོ་དང་འདུས་ཏེ། སྟག་གཟིག་
གི་རྒྱལ་པོ་ལ་དམག་བྱས་ཏེ་བསད་ནས་སྔར་བཤིག་པའི་ལྷ་ཁང་ཐམས་ཅད་བསོས། དགེ་འདུན་རྣམས་སྤྱན་
12



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང༌། །
དྲངས་ནས་ནཱ་ལནྡར་ཆོས་གཞི་བརྒྱད་ཅུ་རྩ་བཞི་བྱས་ཏེ་བསྟན་པ་སླར་རྒྱས་པར་བྱས་སོ། ། དེ་ནས་སློབ་དཔོན་
མཱ་ལི་ཀ་བུདྷི་ཞེས་བྱ་བས་ཆོས་གཞི་ཉེར་གཅིག་བཙུགས་ཤིང་། མཆོད་རྟེན་ལྷ་ཅན་སྟོང་བཞེངས་ཏེ་ཤེར་ཕྱིན་གྱི་
ཆོས་དར་བར་བྱས་སོ། ། སློབ་དཔོན་ཀུན་ཏུ་བཟང་པོ་ཞེས་བྱ་བ་མི་སྐྱེ་བའི་ཆོས་ལ་བཟོད་པ་ཐོབ་ཅིང་། དེས་
སྔར་གྱི་མཆོད་རྟེན་བཤིག་པ་རྣམས་བསོས་ཏེ། རེ་རེ་ལ་མཆོད་རྟེན་བཅུ་བཅུས་བསྐོར། གཞན་གྱིས་ཕྲག་དོག་
བྱས་པ་ན་འཕགས་པ་ཀུན་ཏུ་བཟང་པོས་ཁྲིད་དེ་ལི་ཡུལ་དུ་ཕྱིན་ནས་བསྟན་པ་དར་བར་བྱས། དེའི་ཚེ་རྒྱལ་པོའི་
བློན་པོ་ཞིག་གིས་ལྷ་ཁང་བཞེངས་པའི་དགའ་སྟོན་གྱི་དུས་སུ་དགེ་འདུན་ཚོགས་པའི་ཚེ། དགེ་ཚུལ་གཏུམ་པོ་
ཞིག་གིས་མུ་སྟེགས་སློང་མོ་གཉིས་ལ་ཁྲུས་ཁུ་གཏོར། སྒོ་གླེགས་ཀྱི་བར་དུ་བཙིར་ཁྱི་རྦད་པས་དེ་གཉིས་ཤིན་ཏུ་
ཁྲོས་ནས་གཅིག་གིས་ཉི་མ་བསྒྲུབས་པས་འགྲུབ་སྟེ། སྔགས་བཟླས་པའི་ཐལ་བ་གཏོར་བ་ཙམ་གྱིས་མེ་རང་
འབར་དུ་བྱུང་ནས་སངས་རྒྱས་པའི་ཆོས་གཞི་བརྟེན་པའི་ལྷ་ཁང་བརྒྱད་ཅུ་རྩ་བཞི་མེར་བསྲེག གསུང་རབ་
མཐའ་དག་བཞུགས་པའི་ལྷ་ཁང་གསུམ་ཡང་བསྲེག་ནས་ཡུལ་གཞན་དུ་བྲོས་ཀྱང༌། སྡིག་པའི་ལས་ཀྱིས་རང་
ལུས་ལ་མེ་འབར་ནས་ཤི། དེ་ནས་ཕྱོགས་ཕྱོགས་ཀྱི་དགེ་སློང་རྣམས་ཀྱི་བློ་ལ་བཞུགས་པ་དང་། གླེགས་བམ་དུ་
བཞུགས་པ་ཐོར་པ་རྣམས་བསྡུས་ཏེ་ཡི་གེར་སྤེལ། རྒྱལ་པོ་སངས་རྒྱས་ཕྱོགས་ནི་སངས་རྒྱས་ཀྱི་བསྟན་པ་ལ་ཞེན་
ཆེ་བས། དེས་སྔར་ལྷ་ཁང་མེས་ཚིག་པ་རྣམས་སླར་བསོས་སོ། ། དེ་ཡང་སྔོན་མི་ཡུལ་དུ་སྡེ་སྣོད་ཆ་བཅོ་ལྔ་ཙམ་
བྱུང་བའི་ཆ་བཅུ་བཞིའི་ཚད་མེ་དགྲ་སོགས་ཀྱི་རྐྱེན་དབང་གིས་ནུབ་ནས་ད་ལྟ་ཆ་གཅིག་ཙམ་ལུས་གསུང་ངོ། །
དེནས་རྒྱལ་པོ་སངས་རྒྱས་ཕྱོགས་ཀྱིས་གཙུག་ལག་ཁང་ཆེན་པོ་ཞིག་བཞེངས་ནས་བཀའ་དང་བསྟན་བཅོས་
མཐའདག་བསྡུས་ནས་ཚར་གསུམ་བཞེངས། ཆོས་གཞི་ཆེན་པོ་བརྒྱ་དང་དགེ་སློང་ལྔ་བརྒྱ་ཚོགས་པར་བྱས།
ཡང་རྒྱལ་པོ་དེའི་བློན་པོ་རྣམས་ཀྱིས་ལྷ་ཁང་ཞིག་བཞེངས། དེར་བྲམ་ཟེ་ཤརྐུས་གསུང་རབ་རྣམས་བཞེངས་ནས།
བྲམ་ཟེ་ཕུར་བུས་ཀྱང་ལྷ་ཁང་བཞེངས་ཏེ་ཆོས་གཞི་དང་དགེ་འདུན་གྱི་འཚོ་བ་རྣམས་སྦྱར་རོ། ། བྲམ་ཟེ་ཤརྐུ་ནི།
སྒྲོལ་མས་རྗེས་སུ་བཟུང་བས་སྒྲོལ་མའི་ལྷ་ཁང་ཞིག་ཀྱང་བཞེངས་ཏེ། དཀོན་མཆོག་ལ་མཆོད་པ་ཆེན་པོ་བྱས་
སོ། །བྲམ་ཟེ་འདི་གཉིས་ཀས་ཀྱང་ཀླུ་དབང་དུ་སྡུད་ནས་ཤིང་། ཕྱི་མས་ཀུ་རུ་ཀུ་ལེའི་རིག་སྔགས་གྲུབ་བོ། །
དེའི་འོག་ཏུ་རྒྱལ་པོ་སངས་རྒྱས་ཕྱོགས་ཀྱིས་བུ་ཟབ་མོའི་ཕྱོགས་ཞེས་བྱ་བ་བྱུང་སྟེ། དགེ་འདུན་མང་པོ་བསྡུས་
ནས་མཆོད་ཅིང་། སངས་རྒྱས་ཀྱི་ཚེམས་བཞུགས་པའི་མཆོད་རྟེན་ཆེན་པོ་ཞིག་བཞེངས། དགེ་སློང་སོགས་
བརྒྱ་ཕྲག་མང་པོ་མཆོད་རྟེན་མཆོད་པར་བསྐོས། སྐུ་གཟུགས་ཀྱང་ཤིན་ཏུ་མང་པོ་བཞེངས། དེའི་ཚེ་དགེ་སློང་
ཛི་ཝ་ཀ་ར་དང་
། དགེ་བསྙེན་ཆོས་འཕེལ་ཞེས་བྱ་བ་རྫུ་འཕྲུལ་དང་ལྡན་པ་འཁོར་ལྔ་སྟོང་རེས་བསྐོར་བ་ཤེར་ཕྱིན་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་དོན་ཉམས་སུ་ལེན་པ་བྱུང་། དུས་དེར་སློབ་དཔོན་ཨརྟ་ཞེས་བྱ་བ་བུམ་པ་བཟང་པོ་གྲུབ་པ་ཞིག་བྱུང་སྟེ།
དེས་དགེ་འདུན་མང་པོ་ལ་ལོ་བཞི་བཅུར་ཉེ་བར་མཆོད་པ་བྱས། འདི་མཐུ་ཤིན་ཏུ་ཆེ་སྟེ་ཚངས་པ་དབང་ཕྱུག་
བརྒྱ་བྱིན་ཡང་རིག་སྔགས་ཀྱིས་འགུག་ནུས་སོ། ། གྲུབ་ཆེན་ལཱུ་ཧི་པ་ཡང་སྐབས་འདིར་བྱོན་པར་གསལ་ཞིང་ལོ་
རྒྱུས་གཞན་དུ་བལྟའོ། ། འཕགས་པ་ཐོགས་མེད་ཀྱིས་སློབ་དཔོན་ཨརྟ་ལ་བྱམས་པའི་སྒྲུབ་ཐབས་ཞུས་ནས་ལོ་
བཅུ་གཉིས་སུ་བསྒོམས་པས་ཞལ་དངོས་སུ་གཟིགས། དགའ་ལྡན་དུ་འཁྲིད་ནས་ཆོས་བསྟན་ཏེ་བྱམས་ཆོས་ལྔ་
གནང་། སླར་འཛམ་གླིང་དུ་བྱོན་ནས་ཐེག་པ་ཆེན་པོའི་ཆོས་དར་བར་བྱས། ས་སྡེ་ལྔ་སོགས་བསྟན་བཅོས་མང་
དུ་བརྩམས་ཏེ་སེམས་ཙམ་པའི་ཤིང་རྟའི་སྲོལ་ཕྱེ། རྫུ་འཕྲུལ་དང་གཞན་སེམས་ཤེས་པའི་མངོན་ཤེས་ཐོགས་མེད་
མངའ། དགུང་ལོ་མང་དུ་ལོན་ཀྱང་སྔོན་བྱམས་པ་ཞལ་གཟིགས་པའི་དུས་ཀྱི་ན་ཚོད་ལྟར་གནས། ཤིན་ཏུ་ཞི་
ཞིང་དུལ་ཡང་གྲུབ་མཐའ་ངན་པ་དང་སྤྱོད་པ་ངན་པ་ཚར་གཅོད་པ་སོགས་ལ་ལྷག་པར་རྣོ། ཏིང་འཛིན་མཐའ་
ཡས་པ་ཐོབ་ཅིང་། གསུང་རབ་རྒྱ་མཚོའི་ཕ་རོལ་ཏུ་ཕྱིན། གདུལ་བྱ་གྲངས་མེད་པ་ཡང་དག་པའི་ལམ་ལ་བཀོད།
རྒྱལ་པོ་ཟབ་མོའི་ཕྱོགས་ཀྱིས་སློབ་དཔོན་འདི་ལ་མངོན་ཤེས་ཡོད་པ་བདེན་མི་བདེན་བརྟགས་པས་བདེན་པར་
ཤེས་ཏེ་དགའ་ནས་དད་པ་ན། སློབ་དཔོན་གྱིས་བསྐུལ་ཏེ་ཐེག་ཆེན་གྱི་ཆོས་གཞི་ཉེར་ལྔ་བྱེད་དུ་བཅུག སློབ་
དཔོན་ལྷོ་ཕྱོགས་སུ་བྲམ་ཟེ་བ་སུ་ནཱ་ག་ཞེས་བྱ་བས་གདན་དྲངས་པས་འཁོར་བཅས་རྫུ་འཕྲུལ་གྱིས་བྱོན་ཏེ་དེའི་
ཡུལ་གྱི་སྐྱེ་བོ་རྣམས་ལ་ཆོས་མང་དུ་བསྟན། ཨུ་རྒྱན་གྱི་ཡུལ་དུ་དེ་བཞིན་དུ་བྱོན་ནས་རིང་རབ་བཞུགས། ཡུལ་
དེ་གཉིས་ཀར་ཐེག་ཆེན་དར་བར་མཛད་དེ། མཆོད་རྟེན་བརྒྱ་ཕྲག་རེ་དང་། ལྷ་ཁང་ཉི་ཤུ་རྩ་ལྔ་རེ་བཞེངས།
ཐེག་ཆེན་གྱི་ཆོས་གཞི་རེ་ཡང་བཙུགས། མ་ག་དྷར་ཡང་མཆོད་རྟེན་བརྒྱ་དང་ཆོས་གཞི་ཉེར་ལྔ་བཙུགས། སློབ་
དཔོན་འདི་ལ་མངོན་ཤེས་ཐོགས་མེད་མངའ་བའི་སྟོབས་ཀྱིས་ཆོས་བསྟན་པ་ལ་དོན་དུ་མ་གྱུར་པ་གཅིག་ཀྱང་མེད་
དོ། ། སློབ་དཔོན་རང་ཉིད་ཀྱིས་ཆོས་གཞི་བརྒྱ་དང་། རེ་རེར་ཡང་བློ་སྦྱོང་བ་ཉིས་བརྒྱ་ཉུང་མཐའ་བྱུང་།
སྤྱིར་ཆོས་ཉན་པ་དཔག་ཏུ་མེད་པ་ལས་ས་ཐོབ་པ་དང་ལམ་རྒྱུད་ལ་སྐྱེས་པ་སྟོང་ཕྲག་མང་པོ་བྱུང་། གྲུབ་མཐའ་
སྒོ་ཐམས་ཅད་གསུངས་པས་ཉན་ཐོས་རྣམས་ཀྱང་ལྷག་པར་དང་། ཀླུ་སྒྲུབ་ཀྱི་དུས་ལས་ཀྱང་འདི་དུས་ཐེག་ཆེན་
གྱི་དགེ་སློང་མང་སྟེ། ཁྲི་ཕྲག་མང་པོ་བྱུང་ཞེས་གྲགས། སློབ་མ་གྲངས་མེད་ཀྱང་ལྷན་ཅིག་གནས་པ་ཉེར་ལྔ་ཙམ་
སྟེ། ཐམས་ཅད་ཀྱང་ཚུལ་ཁྲིམས་དག་པ། སྡེ་སྣོད་འཛིན་པ། བཟོད་པ་ཐོབ་པ། ལྷག་པའི་ལྷས་རྗེས་སུ་
བཟུང་བ་ཤ་སྟག་གོ། སྐུ་ཚེའི་སྨད་ལ་ནཱ་ལནྡར་བཞུགས་པའི་ཚེ་དགུན་དུས་ཉིན་རེ་བཞིན་མུ་སྟེགས་ཀྱི་རྒོལ་བ་རེ་
ཡོང་པ་ལ། དེའི་གྲུབ་མཐའ་རིགས་པ་སྣ་ཚོགས་ཀྱིས་སུན་ཕྱུང་སྟེ་མུ་སྟེགས་སྟོང་ཙམ་ནང་བར་བཅུག དགེ་
34



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
སློང་ལྟ་བ་དང་ཚུལ་ཁྲིམས་ཉམས་པ་སོགས་ཚར་བཅད་ནས་འཁོར་རྣམས་ཀྱང༌ཤིན་ཏུ་དག་པར་མཛད་དེ།
མཐར་རྒྱལ་པོའི་ཁབ་ཏུ་སྐུ་གཤེགས་སོ། ། གཅུང་དབྱིག་གཉེན་ནི། ཁ་ཅིག་ཐོགས་མེད་ཀྱི་མཚེ་མའི་སྐུ་མཆེད་
དང་། འགའ་ཞིག་ཐོགས་མེད་འཁྲུངས་པའི་ཕྱི་ལོ་འཁྲུངས་ཞེས་ཟེར་ཞིང་གང་ལྟར་ཡང་ཡུམ་གཅིག་གོ། །
རབ་ཏུ་བྱུང་ནས་ཁ་ཆེའི་སློབ་དཔོན་འདུན་བཟང་སོགས་བསྟན་ནས་ཐུན་མོང་དང་ཐུན་མོང་མ་ཡིན་པའི་རིག་
གནས་དང་སྡེ་སྣོད་གསུམ་ལ་མཁས་པར་བྱས། འཕགས་པ་ཐོགས་མེད་ལ་ཐེག་ཆེན་གྱི་སྡེ་སྣོད་མ་ལུས་པར་
གསན་པས་ཐུགས་སུ་ཆུད་ཅིང༌
། དེར་མ་ཟད་རྒྱལ་པའི་བཀའ་མི་ཡུལ་ན་བཞུགས་པ་ཐམས་ཅད་ཀྱི་ཚིག་དོན་
མཁྱེན་པས། སྟོན་པ་འདས་ནས་སློབ་དཔོན་དབྱིན་གཉེན་ལྟ་བུའི་མང་དུ་ཐོས་པ་ནི་འགའ་ཡང་མེད་དོ་
བསྔགས་ཤིང་སངས་རྒྱས་གཉིས་པར་གྲགས། ཐེག་ཆེན་གྱི་མདོ་གཟུངས་མང་པོ་དང་། བརྒྱད་སྟོང་པ་ཉིན་རེ་
བཞིན་ཚར་རེ་གསུངས། ཐོགས་མེད་ཀྱིས་ནཱ་ལནྡའི་མཁན་པོ་མཛད་རྗེས་སུ་སློབ་དཔོན་འདིས་མཛད། རབ་
ཏུ་འབྱུང་བ་དང་ཆོས་སྤྱོད་བཅུ་ཉིན་རེ་བཞིན་མཛད། ཉིན་རེ་བཞིན་ཐེག་ཆེན་གྱི་མདོ་སྡེ་མི་འདྲ་བའི་ཆོས་ཐུན་
མང་དུ་གསུང་། བར་བར་དུ་བསྟན་བཅོས་རྩོམ་པ་དང་། མུ་སྟེགས་ཀྱི་རྒོལ་བ་མང་པོ་བཟློག་པར་མཛད།
མདོ་སྡེ་དུ་མའི་དགོངས་འགྲེལ་གྱི་བསྟན་བཅོས་མཛད་ཅིང་། ས་སྡེ་ལྔ་སོགས་ནི་གྲགས་ཆེའོ། ། གཙུག་ཏོར་
རྣམ་རྒྱལ་གྱི་གཟུངས་འབུམ་བཟླས་པས་དེའི་རིག་སྔགས་འགྲུབ་ཅིང་། གསང་བདག་གི་ཞལ་མངོན་སུམ་དུ་
གཟིགས་ཏེ་ཆོས་གསན། ཏིང་ངེ་འཛིན་དཔག་ཏུ་མེད་པ་ཐོབ། མ་གདྷར་ཆོས་གཞི་རྙིང་པ་གསོ་བ་དང་།
ཐེག་ཆེན་གྱི་ཆོས་གཞི་གསར་པ་བརྒྱ་རྩ་བརྒྱད་བཙུགས། ཤར་ཕྱོགས་གོ་རིའི་ཡུལ་དུ་བྱོན་ནས་ཆོས་བསྟན་པས་
ལྷས་མེ་ཏོག་གི་ཆར་མང་པོ་དངོས་སུ་འབབ་པ་དེ་སྐྱེ་བོ་ཀུན་གྱིས་བླངས། ཆོས་གཞི་ཡང་བརྒྱ་རྩ་བརྒྱད་བཙུགས།
ཨོ་ཌིར་ཤར་བྲམ་ཟེ་ཞིག་གིས་བོས་ནས་བྱོན་ཏེ་མང་པོ་ལ་ཆོས་བསྟན་པས་དེའི་ཁྱིམ་དུ་རིན་པོ་ཆེའི་འབྱུང་ཁུངས་
བརྡོལ། དེར་ཆོས་གཞི་བརྒྱ་རྩ་བརྒྱད་བཙུགས། སློབ་དཔོན་གྱིས་ཕྱོགས་གཞན་དང་གཞན་དུ་རྒྱལ་པོ་སོགས་
ལ་བཀའ་བསྒོས་པས་བཙུགས་པ་ཀུན་བསྡོམས་ན། ཆོས་གཞི་དྲུག་བརྒྱ་ལྔ་བཅུ་བྱུང་ངོ་ཞེས་གྲགས། ཐོགས་
མེད་ཀྱི་དུས་ལས་ཀྱང་འདི་དུས་ཐེག་ཆེན་དར་ཆེ་སྟེ། ཐེག་ཆེན་གྱི་དགེ་སློང་ཀུན་བསྡོམས་ན་དྲུག་ཁྲི་ལོངས་སྐད།
སློབ་དཔོན་ཉིད་དང་ལྷན་ཅིག་གནས་པའི་དགེ་སློང་ཡང་སྟོང་ཙམ་སྟེ། ཐམས་ཅད་ཀྱང་ཚུལ་ཁྲིམས་ལྡན་ཞིང་
མང་དུ་ཐོས་པ་ཤ་སྟག་གོ། སློབ་དཔོན་འདི་གང་དུ་བཞུགས་པ་དེར་རིན་པོ་ཚེའི་འབྱུང་ཁུངས་བརྡོལ་བ་དང་།
མི་མ་ཡིན་གྱིས་ཡོ་བྱད་སྦྱོར་བ་སོགས་མང་ངོ། ། བསམས་ན་ཤེས་པའི་མངོན་ཤེས་མངའ་བས་དྲིས་པ་ཐམས་
ཅད་བདེན་པར་ལུས་སྟོན་ནུས་ཤིང་། བདེན་སྟོབས་བརྗོད་པས་གྲོང་ཁྱེར་མེ་ཤོར་བ་ཞི་བ་དང་རིམས་ནད་ཞི་
15



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བོར་བྱེད་ནུས། སྔ་ཕྱིར་མུ་སྟེགས་ཀྱི་རྒོལ་བ་ལྔ་བརྒྱ་རིགས་པས་སུན་ཕྱུང་ཞིང་། སྤྱིར་བྲམ་ཟེ་དང་མུ་སྟེགས་
སྟོང་ཕྲག་ལྔ་ཙམ་བསྟན་པ་ལ་བཅུག མཐར་སློབ་མ་སྟོང་དང་བཅས་པ་ལ་ཡུལ་དུ་ཕྱིན་ནས་ཆོས་གཞི་བཙུགས་
ཏེ་དགེ་འདུན་གྱི་སྡེ་མང་པོ་སྤེལ། དེར་ཁྱིམ་བཙུན་ཞིག་ཆོས་གོས་གྱོན་བཞིན་དུ་ཞིང་རྨོ་བར་གཟིགས་ནས་
བསྟན་པ་ཉམས་སོ་ཞེས་གསུངས་ཏེ། དགེ་འདུན་རྣམས་ལ་ཆོས་བསྟན་ནས་མྱ་ངན་ལས་འདས་པས་ཆོས་ཀྱི་ཉི་
མ་རེ་ཞིག་ནུབ་ཅེས་གྲགས་སོ། ། སློབ་དཔོན་འདི་དང་བོད་ཀྱི་རྒྱལ་པོ་ཐོ་ཐོ་རི་གཉན་བཙན་བྱུང་བ་དུས་མཉམ་
པར་གྲགས། སློབ་དཔོན་འདི་དགུང་ལོ་བརྒྱར་ཉེ་བ་ཙམ་བཞུགས། ཐོགས་མེད་ལོ་བརྒྱ་དང་ལྔ་བཅུ་བཞུགས་
ཅེས་ལུང་བསྟན་པ་ནི་ཕྱེད་ལོ་ཡིན་ཞེས་གསུངས་ཏེ་ཞིབ་ཆ་དགོས་པར་སྣང་ངོ། ། དབྱིན་གཉེན་གྱི་སྐུ་ཚེའི་སྟོད་
དུ་རྒྱལ་པོ་དཱ་རི་ཀ་པ་དང་སྨད་ལ་སློབ་དཔོན་བློ་བརྟན་དང་། ཡོན་ཏན་འོད་དང་། ཕྱོགས་གླང་དང་། དེའི་
ཅུང་ཟད་རྗེས་སུ་སློབ་དཔོན་འཕགས་པ་གྲོལ་སྡེ་བྱོན། དེ་ལས་ཅུང་ཟད་ཕྱི་ཙམ་ནས་སངས་རྒྱས་བསྐྱངས་དང་
དེའི་འོག་ཏུ་ལེགས་ལྡན་དང་། དེ་ནས་བཙུན་པ་གྲོལ་སྡེ་བྱུང་། འདི་དུས་ཟླ་བ་གྲགས་པ་ཡང་བྱོན། ལེགས་
ལྡན་གྱི་དུས་ཙམ་ནས་རྒྱལ་པོ་ཤྲི་ཧཱ་ངྷ་ཞེས་བྱ་བ་སྟོབས་ཅན་ཞིག་བྱུང་སྟེ། དེས་ཀླ་ཀློའི་བསྟན་པ་བསྣུབས་པར་
འདོད་ནས་དབེན་པ་ཞིག་ཏུ་ཤིང་འབའ་ཞིག་ལས་བྱས་པའི་ཁང་པ་ཆེན་པོ་བརྩིགས་ནས་དེར་ཀླ་ཀློའི་སྟོན་པ་
འཁོར་བཅས་བོས་ཏེ་ཟླ་བ་འགའ་ཞབས་ཏོག་བྱས། དེའི་ལུགས་ཀྱི་ཆོས་རྣམས་བསྡུས་ནས་ལྷན་ཅིག་ཐམས་ཅད་
མེར་བསྲེགས་པས་ཀླ་ཀློའི་ལུགས་འཛིན་པ་སྟོང་ཕྲག་བཅུ་གཉིས་འཚིག དེའི་སྡིག་པ་སྦྱོང་པའི་ཆེད་དུ་ཡུལ་མང་
པོར་གཙུག་ལག་ཁར་རེ་བཞེངས་ནས་དགེ་འདུན་སྟོང་ཕྲག་རེའི་འཚོ་བ་སྦྱར་ཏེ་ཆོས་ཤིན་ཏུ་དར་བར་བྱས་
སོ། ། སློབ་དཔོན་བློ་བརྟན་ནི་སྒྲོལ་མས་བྱིན་བརླབས་པས་བློ་གྲོས་ཐོགས་མེད་དུ་གྱུར་ཏེ། མུ་སྟེགས་ཀྱི་རྒོལ་བ་
མང་པོ་ཚར་བཅད་པས་སྨྲ་བའི་དབང་ཕྱུག་ཏུ་གྲགས། མངོན་པ་ལ་ཤིན་ཏུ་མཁས་ཤིང་སློབ་དཔོན་དབྱིག་
གཉེན་གྱི་གཞུང་ལ་འགྲེལ་བ་འགའ་རེ་མཛད། དཀོན་མཆོག་བརྩེགས་པ་ཞལ་འདོན་མཛད་ཅིང་། བྱ་བ་
ཐམས་ཅད་སྒྲོལ་མས་སྟོན། ཆོས་གཞི་བརྒྱ་རྩ་བཙུགས། སློབ་དཔོན་ཡོན་ཏན་འོད་ནི། སློབ་དཔོན་དབྱིག་
གཉེན་བསྟེན་ནས་གཞུང་ལུགས་སྤྱི་དང་། འདུལ་བ་ལ་མཁས་ཤིང་། འདུལ་བ་འབུམ་སྡེ་ལ་ཞལ་འདོན་མཛད།
ཚུལ་ཁྲིམས་ཤིན་ཏུ་དག་པས་བདེན་ཚིག་བརྗོད་པ་འགྲུབ། གདུལ་བའི་གཞུང་གི་ཚིག་དོན་མཐའ་དག་སྡུད་པའི་
མདོ་རྩ་བ་བརྩམས་པ་སོགས་ཀྱིས་བསྟན་པ་རྒྱས་པར་བྱས་སོ། ། ཕྱོགས་གླང་ནི་ཕྱི་ནང་གི་གྲུབ་མཐའ་ཀུན་ལ་
མཁས་ཤིང་། དབྱིག་གཉེན་བསྟེན་ཏེ་ཚད་མ་པ་ལྷག་པར་མཁས། འཇམ་དབྱངས་ཀྱིས་དངོས་སུ་བྱིན་གྱིས་
བརླབས་པས་ཚད་མ་རིག་པ་སྟོན་པའི་བསྟན་བཅོས་ཐོར་བུ་མང་དུ་མཛད། ཚད་མ་ཀུན་བཏུས་མཛད་པར་
16



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
བཞེད་པའི་ཚེ་མཆོད་བརྗོད་བྲིས་པ་མུ་སྟེགས་ནག་པོ་ཞེས་བྱ་བས་ལྐོག་ཏུ་བསུབས་པས། སློབ་དཔོན་གྱིས་རྩོད་
པར་ནུས་ན་ལུས་སྟོན་ཅིག་ཅེས་བྲིས་པའི་ཚེ་དེས་ལུས་བསྟན་ཏེ་སློབ་དཔོན་དང་བརྩད་པ་ན་སློབ་དཔོན་གྱིས་དེ་
ལན་གསུམ་དུ་ཕམ་པར་མཛད་པ་སོགས་ཀྱི་ལོ་རྒྱུས་ནི་གཞན་དུ་གསལ། དེ་ནས་ཀུན་བཏུས་ཀྱང་བཙམས། མུ་
སྟེགས་ཀྱི་རྒོལ་བ་དུ་མ་དང་ཁྱད་པར་དུ་གཞན་གྱིས་ཐུབ་དཀའ་བ་དག་ཀྱང་རིགས་པས་ཚར་བཅད་དེ་བསྟན་པ་
ལ་བཅུག་པས་རྩོད་པའི་ཁྱུ་མཆོག་ཏུ་གྲགས། ཆོས་གཞི་ཉམས་པ་མང་པོ་བསོས། ཆོས་ཀྱི་སློབ་མས་ཕྱོགས་ཀུན་
ཏུ་ཁྱབ་ཀྱང་ལྷན་ཅིག་གནས་པ་གཅིག་ཀྱང་མ་བཟུང་། འདིས་རྒྱལ་པོའི་སློབ་དཔོན་ཞིག་བསྐུལ་ནས་ལྷ་ཁང་
བཅུ་དྲུག་བཞེངས་སུ་བཅུག་སྟེ་དེ་རེ་རེར་དགེ་འདུན་གྱི་སྡེ་དང་ཆོས་གཞི་མང་དུ་ཡོད་པར་བྱས་སོ། །འཕགས་
པ་གྲོལ་སྡེ་ནི། སློབ་དཔོན་དབྱིག་གཉེན་བསྟེན་ནས་ཤེར་ཕྱིན་ལ་མཁས་པར་སྦྱངས་ཤིང་། སློབ་དཔོན་དགེ་
འདུན་སྲུང་བའི་སློབ་མ་མཛད་ནས་ཤེར་ཕྱིན་གྱི་མན་ངག་མཐའ་དག་ཞུས། དེ་གཉིས་ཀྱི་སྐུ་ཚེའི་སྨད་ཀྱི་སློབ་
མའོ། ། ཡུམ་གསུམ་གྱི་དོན་ཐམས་ཅད་ཐུགས་སུ་ཆུད་ནས་ཡུམ་དོན་དབུ་མར་འགྲེལ་བ་ལ། ཉི་ཁྲིའི་འགྲེལ་བ་
ཉི་སྣང་བརྩམས་པ་ནི་གྲགས་ཆེ། ཤེར་ཕྱིན་གཙོ་བོར་བཤད་པས་ལོ་སུམ་ཅུའི་བར་དུ་དགེ་སློང་ཤེར་ཕྱིན་ཉན་
མཁན་སྟོང་རེ་འདུས། སློབ་དཔོན་དགེ་འདུན་འབངས་ནི་མངོན་པ་ལ་མཁས་ཤིང་
། མངོན་པའི་ཆོས་གཞི་
ཉེར་བཞི་བཙུགས། གཙུག་ལག་ཁང་གཉིས་བཞེངས་ནས་ཐེག་ཆེན་ཡང་དར་པར་བྱས། ཆོས་འབངས་ནི་སྡེ་
སྣོད་གསུམ་ལ་མཁས་ཤིང་། ཕྱོགས་བཞིར་འཇམ་དབྱངས་ཀྱི་ལྷ་ཁང་རེ་རེ་བཞེངས། འདི་གཉིས་ཀ་ཡང་
དབྱིག་གཉེན་གྱི་སློབ་མའོ། ། སློབ་དཔོན་སངས་རྒྱས་བསྐྱངས་ཀྱིས་དགེ་འདུན་སྲུང་ལས་ཀླུ་སྒྲུབ་ཀྱི་གཞུང་
རྣམས་གསན་ནས་མཁས་པར་མཛད་དེ། རྩ་ཤེའི་འགྲེལ་བ་བུདྡྷ་པཱ་ལི་ཏ་བརྩམས་པའི་སྒོ་ནས་ཐལ་འགྱུར་བའི་
ཤིང་རྟའི་སྲོལ་ཕྱེ། འཇམ་དཔལ་གྱི་ཞལ་གཟིགས་ཤིང་རིལ་བུའི་དངོས་གྲུབ་བརྙེས་ཏེ་རིག་འཛིན་གྱི་གནས་སུ་
གཤེགས། ལེགས་ལྡན་འབྱེད་ནི། སྡེ་སྣོད་ཐམས་ཅད་ལ་མཁས་ཤིང་། སློབ་དཔོན་དགེ་འདུན་སྲུང་ལས་ཀླུ་
སྒྲུབ་ཀྱི་གཞུང་རྣམས་གསན། ཕྱག་ན་རྡོ་རྗེའི་ཞལ་གཟིགས་ཤིང་། སངས་རྒྱས་བསྐྱངས་འདས་པ་ན་དེའི་
འགྲེལ་པ་གཟིགས་ཏེ་དགག་པར་མཛད་ནས་རང་རྒྱུད་ཀྱི་ཤིང་རྟའི་སྲོལ་ཕྱེ། རྩ་ཤེའི་འབྲེལ་བ་ཤེས་རབ་སྒྲོན་མེ་
སོགས་བརྩམས། འདིས་ཀྱང་རིལ་བུའི་དངོས་གྲུབ་ཐོབ་སྟེ་སྐུ་ཚེ་ཕྱི་མར་རིག་འཛིན་གྱི་གནས་སུ་གཤེགས།
སློབ་དཔོན་འདི་ལ་སློབ་མ་པཎྜི་ཏ་ཤིན་ཏུ་མང་པས་འདིའི་ལུགས་དར་ཆེ། དེ་གཉིས་མ་བྱོན་གོང་དུ་ཀླུ་སྒྲུབ་
ཐོགས་མེད་གཉིས་ཀྱིས་ཕྱེ་བའི་ལུགས་མི་མཐུན་པའི་སོ་སོར་གཅོད་པ་མི་བྱེད་ཀྱང་། འདི་གཉིས་བྱོན་ནས་དེ་
གཉིས་ཀྱི་ལུགས་ཐ་དད་པའོ་ཞེས་སོ་སོར་ཕྱེའོ། ། སློབ་དཔོན་དཀོན་མཆོག་གསུམ་གྱི་འབངས། སློབ་དཔོན་
17



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱོགས་གླང་གི་གྲོགས་པོ་སྟེ། མཁྱེན་པ་ཡང་གཉིས་ཀ་མཉམ་པར་གྲགས། ཆོས་གཞི་ལྔ་བཅུ་ཙམ་བཙུགས་ཤིང་།
སངས་རྒྱས་ཀྱི་བསྟོད་པ་ཁྱད་པར་ཅན་མཛད་དོ། །དུས་འདིར་དགེ་བསྙེན་ཞི་བའི་གོ་ཆ་ཞེས་བྱ་བ་པོ་ཏ་ལར་
ཕྱིན་ནས་སྤྱན་རས་གཟིགས་ཁ་སར་པ་ཎི་ལྷ་ལྔ་འཛམ་གླིང་དབུས་སུ་སྤྱན་དྲངས་པས་དངོས་སུ་བྱོན། དེ་ནས་
རྒྱལ་པོ་ངང་ཚུལ་ཞེས་བྱ་བ་ཕྱོགས་བཞིའི་དགེ་འདུན་ཐམས་ཅད་བསྡུས་ནས་མཆོད་པར་བྱེད་པ་ཞིག་བྱུང་།
རྒྱལ་པོ་སེངྒེ་ཞེས་བྱ་བའི་དུས་སློབ་དཔོན་ཙཎྜ་གོ་མི་འཁྲུངས་ཤིང་། ལྷོ་ཕྱོགས་སུ་སློབ་དཔོན་ཟླ་བ་གྲགས་པ་བྱུང་།
དེ་ལས་ཟླ་གྲགས་ནི། སངས་རྒྱས་བསྐྱངས་ཀྱི་སློབ་མ་ཞིག་ལ་ཀླུ་སྒྲུབ་ཀྱི་གཞུང་མཐའ་དག་གསན་པས། མདོ་
སྔགས་ཐམས་ཅད་དང་འཕགས་པའི་ལུགས་ལ་མཁས་པའི་ཕུལ་དུ་བྱུང་། ནཱ་ལནྡའི་མཁན་པོ་མཛད། ལེགས་
ལྡན་འདས་པའི་ཚེ་དེས་མཛད་པའི་འགྲེལ་བ་ལ་གཟིགས་པས། དེས་སངས་རྒྱས་བསྐྱངས་ཀྱི་འགྲེལ་བ་ལ་སྐྱོན་
བརྗོད་མཛད་པ་རྣམས་ནི་འཐད་པར་རྟོགས་ནས། རྩ་ཤེའི་འགྲེལ་བའི་ཚིག་གསལ་མཛད་པའི་སྒོ་ནས་སྐྱོན་
སྤངས་ཏེ། འཕགས་པའི་དགོངས་པ་མཐར་ཐུག་སངས་རྒྱས་བསྐྱངས་དང་མཐུན་པར་འགྲེལ། འདུས་པའི་
རྒྱུད་ཀྱི་འགྲེལ་བ་སོགས་དང་། འཇུག་པ་སོགས་མཛད་དེ་འཕགས་པའི་དགོངས་པ་རྫོགས་པར་བཀྲལ་ལོ། །
ཆོས་རྣམས་རང་བཞིན་གྱིས་མེད་ཅིང་ཐ་སྙད་དུ་ཡོད་པ་ཙམ་དུ་བཤད་པས་འགའ་ཞིག་ན་རེ། དེ་ཡིན་ན་འདབ་
དངོས་དང་རི་མོར་བྲིས་པའི་བ་ལ་འོ་མ་བཞོ་རྒྱུ་ཡོད་མེད་ཁྱད་ཡོད་ཅེས་ཟེར་བ་ན། རི་མོར་བྲིས་པའི་བ་དུས་མ་
ལས་འོ་མ་དངོས་སུ་བཞོས་ནས་དགེ་འདུན་ལ་དྲངས། རྩིག་པ་སོགས་ལ་ཐོགས་མེད་དུ་བྱོན་པ་སོགས་ངོ་མཚར་
བའི་མཛད་པ་མང་དུ་བསྟན། མུ་སྟེགས་ཀྱི་རྩོད་པ་མང་པོ་ཟློག ཆོས་གཞི་ཡང་མང་དུ་བཙུགས། ཏུ་རུཥའི་
དམག་བྱུང་བ་ན་རྡོའི་སེངྒེ་བཏང་སྟེ་བཟློག འཇམ་དབྱངས་ཀྱིས་དངོས་སུ་བྱིན་གྱིས་བརླབས་ཤིང་རྗེས་སུ་
བཟུང་བས་མདོ་རྒྱུད་རིག་གནས་གང་ལ་ཡང་ཐོགས་པ་མེད་པ་སོགས་དང༌། རིང་དུ་བཞུགས་ནས་མཐར་སྒྱུ་
ལུས་གྲུབ་བོ། ། ཙནྡྲ་གོ་མི་ནི། ཚེ་སྔོན་མ་སྤྱན་རས་གཟིགས་འགྲུབ་པའི་པཎྜི་ཏ་ཞིག་སྟེ། དེས་མུ་སྟེགས་རྒྱང་
ཕན་པ་ཞིག་དང་སྐྱེ་བ་ཕྱི་མ་ཡོད་མེད་བརྩད་པས་མུ་སྟེགས་ཕམ་ཀྱང་དེས་སྐྱེ་བ་ཕྱི་མ་ཡོད་པ་དངོས་སུ་མི་མཐོང་
ཞེས་ཁས་མ་བླངས་པའི་ཚེ། པཎྜི་ཏ་དེས་རྒྱལ་པོ་སོགས་དབང་དུ་བཞག་ནས་རྟགས་མཚན་བཏབ་སྟེ་རྒྱལ་
རིགས་ཀྱི་པཎྜི་ཏ་ཞིག་གི་བུར་སྐྱེ་བ་བཞེས་པར་ཁས་བླངས་པ་ལྟར་སྐྱེས་པས་རྟགས་མཚན་དེ་དག་ཀྱང་དངོས་སུ་
བྱུང་ནས་རྒྱལ་པོ་སོགས་སྐྱེ་བ་ཕྱི་མ་ཡོད་པར་ཡིད་ཆེས། སྐྱེས་མ་ཐག་ཏུ་མ་ལ་ཕྱག་བྱས་ནས་འོ་བརྒྱལ་བར་མ་
གྱུར་ཏམ་ཞེས་སྨྲས་པ་ན། མས་བཙས་མ་ཐག་གཏམ་སྨྲ་བ་མི་རིགས་ཁ་རོག་སྡོད་ཅེས་བྱས་པ་ན་ལོ་བརྒྱད་ཀྱི་བར་
ལྐུག་པ་ལྟར་བསྡད། དེའི་ཚེ་མུ་སྟེགས་ཀྱི་པཎྜི་ཏ་མཁས་པ་ཞིག་གིས་ཚིགས་བཅད་གཅིག་བྲིས་ཏེ་རྒྱལ་པོ་ལ་བྱིན་



༄༅། །རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
ནས་འདིའི་དོན་ཤེས་མཁན་གྱི་ནང་བ་ཡོད་ན་ཁོ་བོ་དང་རྩོད། མེད་ན་ནང་པ་རྣམས་མུ་སྟེགས་པར་ཆུགས་ཞེས་
བྱས་པ་ན། གཞན་གྱིས་ཇི་ལྟ་བ་བཞིན་མ་ཤེས། སློབ་དཔོན་འདིས་དེའི་དོན་བཀྲོལ་ནས་མུ་སྟེགས་པ་དེ་འཁོར་
བཅོས་ནང་བར་བཅུག་པའི་ལོ་རྒྱུས་རྒྱས་པ་ནི་གཞན་དུ་གསལ། རྒྱལ་པོས་བུ་མོ་བྱིན་ཀྱང་དེ་ལ་མ་བསྡད་པའི་ཚེ་
རྒྱལ་པོས་སྒྲོམ་དུ་བཅུག་ནས་ཆུ་བོ་གངྒཱ་ལ་བསྐུར། སློབ་དཔོན་གྱིས་སྒྲོལ་མ་ལ་གསོལ་བ་བཏབ་པས་མཚོ་འགྲམ་
ནས་འཐོན་ཏེ་ཕྱོགས་ཞིག་ཏུ་བཞུགས་པས་དེར་གྲོང་ཁྱེར་ཆགས། ཐེག་པ་ཆེན་པོའི་ཆོས་གཞི་མང་དུ་བཙུགས།
དེ་ནས་ནཱ་ལནྡར་བྱོན་པས་ཟླ་བ་གྲགས་པ་ར་བའི་ཕྱི་རོལ་ན་ཆོས་འཆད་པ་དང་མཇལ་ཏེ། འཇམ་དབྱངས་ཀྱི་སྐུ་
ཤིང་རྟའི་ནང་དུ་བཞུགས། གཡས་གཡོན་དུ་ཟླ་གྲགས་དང་ཙནྡྲ་གོ་མི་བཞུགས་ཏེ་ནང་དུ་འབྱོན་པའི་ཚེ་སྐུ་དེ་ལ་
ཙནྡྲ་གོ་མིས་བསྟོད་པ་ཕུལ་བས་སྐུ་དེ་དབུ་གཡོན་ཕྱོགས་ལ་གཡོན་ནས་གསན་འཕྲོ་ལུས་པས་འཇམ་དབྱངས་དབུ་
གཡོན་མར་གྲགས། ནང་དུ་བྱོན་ནས་ཙནྡྲ་གོ་མི་སྤྱན་རས་གཟིགས་ཀྱི་ལྷ་ཁང་ཞིག་ཏུ་བཞུགས་ནས་ཐོགས་མེད་
ལྟར་སེམས་ཙམ་པའི་ལུགས་བཟུང་། ཟླ་གྲགས་ཀྱིས་ཀླུ་སྒྲུབ་ཀྱི་ལུགས་བཟུང་ནས་རིང་དུ་བརྩད། ཟླ་གྲགས་
ཀྱིསརྩོད་པ་ལན་དཀའ་བ་དག་བཀོད་ཀྱང་། ཙནྡྲ་གོ་མིས་འཕགས་པ་ལ་དྲིས་ནས་དེའི་ལན་ཐོགས་མེད་དུ་
བཏང་པས། དེ་ལ་ཟླ་གྲགས་ཀྱི་ལན་གདབ་དཀའ་བ་ལྟར་གྱུར་པ་ན། འདི་ལ་རྩོད་པ་སློབ་མཁན་ཞིག་ཡོད་འདྲ་
བསམས་ནས་ཕྱིར་འབྲང་སྟེ་སྒོ་གསེབ་ནས་བལྟས་པས། སྤྱན་རས་གཟིགས་ཀྱི་རྡོ་སྐུ་ཞིག་ཡོད་པ་དང་། སྤྱན་
རས་གཟིགས་སུ་གྱུར་ཏེ་མཛུབ་མོས་ཙནྡྲ་གོ་མི་ལ་སློབ་དཔོན་གྱིས་སློབ་མ་ལ་ སྟོན་པ་ལྟར་སློབ་པ་གཟིགས།
འཕགས་པ་ཉེ་རིང་མི་མངའ་འམ་ཞེས་ཞུས་ཏེ་སྒོ་ཕྱེ་བ་ན། དེ་ཉིད་རྡོ་སྐུར་གྱུར་ནས་མཛུབ་མོ་ཀེ་རེ་ལུས་པས་དེ་
ལ་འཕགས་པ་མཛུབ་ཀེར་མར་གྲགས་ཤིང་དེའི་ཚེ་རྩོད་པ་ཡང་ཞི། ཟླ་གྲགས་ཀྱིས་སྤྱན་རས་གཟིགས་ལ་གསོལ་
བ་བཏབ་པས་མནལ་ལམ་དུ་གཟིགས་ཤིང་། ཕྱིས་བསྒྲུབས་པས་ཞལ་དངོས་སུ་གཟིགས། སྒྲ་མདོ་ཀུན་ཏུ་
བཟང་པོ་ཞེས་པའི་ཚིག་སྦྱོར་ཕུན་སུམ་ཚོགས་པ་ཞིག་མཛད་དེ་འདིར་མ་དར། ཙནྡྲ་གོ་མིས་ཙཎྜ་པ་ཞེས་པའི་སྒྲ་
མདོ་ཞིག་མཛད་པ་འཕགས་བོད་གཉིས་ཀར་དར་ཆེ་ཞིང་། དེར་བཟོ་གནས་དང་། སྒྲ་དང་། རྟོག་གེ སྨན་
དཔྱད། ཟློས་གར། སྡེབ་སྦྱོར། མངོན་བརྗོད༔ སྙན་ངག སྐར་རྩིས་སོགས་ཐ་སྙད་རིག་པའི་བསྟན་བཅོས་
མང་དུ་མཛད་ནས་སློབ་མ་རྣམས་ལ་གཙོ་བོར་བཤད་པའི་ཚེ། སྒྲོལ་མས་བསྐུལ་ཏེ། ས་བཅུ་བ་དང་ཏིང་ངེ་
འཛིན་རྒྱལ་པོ་དང་། སྡོང་པོ་རྒྱུན་དང་། ལངྐར་གཤེགས་པ་དང་། ཤེར་ཕྱིན་གྱི་མདོ་སྔགས་གཙོ་བོར་འཆད་
ཅིང་། སྔ་མ་རྣམས་ཞར་བྱུང་བྱས། སྤྱན་རས་གཟིགས་དང་སྒྲོལ་མའི་སྒྲུབ་ཐབས་བརྒྱ་རྩ་རེ་བརྩམས། དབུལ་
མོ་ཞིག་གི་བུ་མོ་མཛེས་མ་ཞིག་བག་མར་འགྲོ་བའི་ཆས་ཀ་མེད་ནས་སློབ་དཔོན་ལ་སློང་མོ་བྱས་པས། སྙིང་རྗེས་
19



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒྲོལ་མའི་བྲིས་སྐུ་ཞིག་ལ་གསོལ་བ་བཏབ་པས་དེ་སྒྲོལ་མར་གྱུར་ཏེ་རིན་པོ་ཆེའི་རྒྱན་ཕུད་ནས་སློབ་དཔོན་ལ་བྱིན།
སློབ་དཔོན་གྱིས་དེ་ལ་ཕྱིན་པས་ཤིན་ཏུ་དགའ་འོ། །དེ་ལ་སོགས་པ་གཞན་ཡང་མང་ངོ། ། རྒྱལ་པོ་གསལ་བས་
ནི་ཟླ་གྲགས་སོགས་མཆོད་ཅིང་། མུ་ཏིག་གིས་བཀང་བའི་གསིར་བུམ་བརྒྱ་རྩ་བརྒྱད་ཆོས་གཞིའི་ཐེབས་སུ་ཕུལ།
མ་ག་དྷའི་ལྷ་ཁང་དང་མཆོད་རྟེན་རྣམས་ལ་མཆོད་པ་ཆེན་པོ་བྱས། རྒྱལ་པོ་མེ་ཏོག་ཅེས་པས་ཀྱང་ཕྱོགས་བཞིར་
གཙུག་ལག་ཁང་བྱས་ནས་དགེ་འདུན་གྱི་སྡེ་མང་པོ་ལ་མཆོད་པ་ཆེན་པོ་མཛད། ཆོས་གཞི་ཉི་ཤུ་དང་། མཆོད་
རྟེན་ཡང་མང་དུ་བཞེངས། བཙུན་པ་གྲོལ་སྡེས་བྱམས་པ་ལོ་མང་པོར་བསྒྲུབས་པས་འགྲུབ། དེ་སྐབས་སུ་སློབ་
དཔོན་དུལ་བའི་སྡེ་བྱོན་ཏེ་བསྟན་བཅོས་འགའ་རེ་བརྩམས། མི་ཕམ་མགོན་པོ་གཟིགས་ནས་དེའི་སྐུ་བཞེངས།
དེའི་གསུང་ནས་སྒྲོལ་སྐུ་བཞེངས་ཤིག་གསུངས་པ་ལྟར་བཞེངས། སློབ་དཔོན་ཡོན་ཏན་བློ་གྲོས་ནི་རིག་གནས་
ཐམས་ཅད་དང་མངོན་པ་ལ་མཁས། བློ་བརྟན་གྱི་རྗེས་སུ་འབྲང་ནས་ལེགས་ལྡན་འགོག་པའི་འགྲེལ་བ་ཡང་
བྱས། སློབ་དཔོན་ཆོས་སྐྱོང་ནི། མདོ་སྡེ་མང་པོ་ལ་མཁས་ཤིང་། ནམ་མཁའི་སྙིང་པོའི་ཞལ་གཟིགས། བྱང་
སེམས་ཀྱི་ལྟུང་བ་བྱུང་བ་རྣམས་ལ་ནམ་མཁའི་སྙིང་པོའི་དྲུང་དུ་བཤགས་སུ་འཇུག ནམ་མཁའ་མཛོད་ལས་ནོར་
བླངས་ནས་དགེ་འདུན་ལ་ཡོ་བྱད་སྦྱར། མུ་སྟེགས་བྱེད་པ་དབྱིག་སྔོན་གྱི་ཅན་གྱི་སྒོ་ནས་དག་ནོན་མཛད།
བཅུད་ལེན་གྱི་དངོས་གྲུབ་ཐོབ་པོ། ། རྒྱལ་སྲས་ཞི་བ་ལྷ་ནི། རྒྱལ་པོ་ཞིག་གི་སྲས་སུ་འཁྲུངས་ཏེ་རྒྱལ་སྲིད་ལ་
བསྐོ་བར་བརྩམ་པ་ན། མནལ་ལམ་དུ་འཇམ་དཔལ་དང་སྒྲོལ་མས་བཀག་པའི་མཚན་མ་བསྟན་པས། མི་རུང་
བར་ཤེས་ཏེ་བྲོས་རྟག་ཏུ་འཇམ་དཔལ་གྱི་ཞལ་གཟིགས་ཤིང་
། གྲུབ་པའི་རྟགས་རལ་གྲི་ཞིག་གནང་། རྒྱལ་པོ་
སེངྒེའི་ལྔ་པ་བཏུལ་ཏེ་ནང་པའི་ཆོས་གཞི་ཉི་ཤུ་ཚུགས་ཤིག་ཅེས་བསྒོས། རབ་ཏུ་བྱུང་ནས་ཆོས་ཐམས་ཅད་
འཇམ་དཔལ་ལ་གསན་ནས་ཐུགས་སུ་ཆུད་ཀྱང་གཞན་ངོར་མི་མཁས་པའི་ཚུལ་བསྟན་ཏེ་ཉལ་ནས་བསྡད་པ་ལྟར་
མཛད། གཞན་དག་གིས་ཐོས་བསམ་གང་ཡང་མི་བྱེད་པའི་མི་དད་རྫས་ཆུད་ཟ་བའང་བསྐྲད་པར་བྱ། མདོ་
འདོན་རེས་བྱས་ན་འདི་ཡང་བུད་ལ་འགྲོ་ཞེས་ཟེར་ཏེ། དེ་ལྟར་བྱས་པས་རེ་ཞིག་ཁས་མ་བླངས། ནན་ཆེར་
བརྗོད་པས་ཁས་བླངས། དེ་ནས་ཁྲི་བརྩིགས་པར་བཞུགས་ནས་སྤྱོད་འཇུག་བརྩམས། ཤེས་རབ་ལེའུའི་སྐབས་
སུ་སྐུ་མི་སྣང་བར་བྱས་ཏེ་རིམ་གྱིས་ནམ་མཁར་འཕུར་ནས་རྫོགས་པ་ན་གཞན་དུ་གཤེགས་པའི་ཚེ་བསླབ་བཏུས་
ཀྱང་སྔར་བརྩམས་པ་ཤེས། ཡུལ་གཞན་ཞིག་ཏུ་མུ་སྟེགས་ཞིག་གིས་རྒྱལ་པོ་ལ་ཞུས་ཏེ་ནང་པ་དང་ནུས་པ་འགྲན་
པར་བྱས་པ་ན། གཞན་གྱིས་མ་ནུས་པས། སློབ་དཔོན་གྱིས་ནུས་པའི་ཆོ་འཕྲུལ་བསྟན་པ་མུ་སྟེགས་བཏུལ་ཞིང་
རྒྱལ་པོ་འཁོར་བཅས་ཆོས་ལ་བཀོད་དོ། ། མདོར་ན་ངོ་མཚར་ཅན་གྱི་མཛད་པ་བདུན་བསྟན་ཅིང་། འདི་དང་



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
ཙནྡྲ་གོ་མི་བགཉིས་ལ་རྨད་དུ་བྱུང་བའི་སློབ་དཔོན་གཉིས་ཞེས་གྲགས་སོ། ། ཐམས་ཅད་མཁྱེན་པའི་བཤེས་གཉེན་
ནི། སྒྲོལ་མ་ཞལ་དངོས་ལ་གཟིགས་པ་ཞིག་སྟེ་ལོངས་སྤྱོད་ཟད་མི་ཤེས་པ་བྱུང་ནས་ཐམས་ཅད་སྦྱིན་པ་བཏང་།
རྒྱལ་པོ་ཞིག་གིས་ལོག་ལྟས་མི་བརྒྱ་དང་བདུན་སློབ་དཔོན་འདི་དང་བཅས་པ་བརྒྱ་རྩ་ཉོས་ནས་མེ་ལ་མཆོད་སྦྱིན་
བྱེད་པ་ན། སློབ་དཔོན་འདིས་སྒྲོལ་མ་ལ་གསོལ་བ་བཏབ་པས། བྱོན་ནས་ཕྱག་ནས་ཆར་ཆེན་པོ་བབས་ཏེ་མེ་ཞི།
རྒྱལ་པོ་ཡ་མཚན་སྐྱེས་ནས་མི་ཐམས་ཅད་བཏང་སྟེ་སློབ་དཔོན་ལ་མཆོད། ཡང་སྒྲོལ་མ་ལ་གསོལ་བ་བཏབ་པས་
དེས་ཡུལ་གཞན་ཞིག་ཏུ་འཁྲིད་པ་དེར་སྒྲོལ་མའི་ལྷ་ཁང་ཆེན་པོ་ཞིག་བཞེངས་ནས་ཆོས་བསྟན་ཏེ་མང་པོའི་དོན་
བྱས། དུས་འདི་ཙམ་ནས་གྲུབ་ཆེན་ཌི་བི་ཧེ་རུ་ཀ་དང་། གྲུབ་ཆེན་དྲིལ་བུ་ཡང་བྱུང་སྟེ་ལོ་རྒྱུས་ནི་གཞན་དུ་
གསལ་ལོ། ། དེའི་ཚེ་སུ་ཁ་དེ་བ་ཞེས་བྱ་བ་བྱུང་སྟེ། སྤྱན་རས་གཟིགས་བསྒྲུབས་པས་ཞལ་མཐོང་སྟེ་གྲུབ་པ་ཐོབ་
བོ། ། དེ་ནས་རྒྱལ་པོ་སེངྒེ་ལྔ་བའི་དུས་སུ་མུ་སྟེགས་ཀྱི་སྟོན་པ་བྲམ་ཟེ་གཞོན་ནུ་རོལ་པ་དང་། གཟེག་སྒྲ་སྒྲོགས་
ཞེས་པ་གཉིས་བྱུང་སྟེ། དེ་གཉིས་ཀྱིས་ནང་པ་ལ་རྩོད་པ་མང་པོ་བྱས་པ་ན་ནང་པའི་པཎྜི་ཏ་དེ་རྣམས་ཀྱིས་མ་
ཐུབ་པས། ནང་པའི་ལོངས་སྤྱོད་མང་པོ་མུ་སྟེགས་བྱེད་ལ་ཤོར། འོན་ཀྱང་དེའི་རྗེས་སུ་སློབ་དཔོན་དེ་ཝ་ཤུ་མ་
ཞེས་པས་མུ་སྟེགས་འགའ་ཞིག་ཕམ་པར་བྱས་ཏེ་བསྟན་པ་ལ་བཅུག་སྟེ་ལྷ་ཁང་དང་། མཆོད་རྟེན་མང་པོ་
བཞེངས། ཆོས་གཞི་ཡང་བཙུགས་སོ། ། དུས་དེར་སློབ་དཔོན་ཆོས་ཀྱི་གྲགས་པ་བྱོན་ཏེ། ཆུང་ངུ་ནས་བློ་ཤིན་
ཏུ་རྣོ་བས་རིག་གནས་མང་པོ་དང་། མུ་སྟེགས་ཀྱི་གྲུབ་མཐའ་ཐམས་ཅད་ལ་སྦྱངས་པས་ལོ་བཅོ་བརྒྱད་ཚུན་ལ་མུ་
སྟེགས་ཀྱེ་གྲུབ་མཐའ་ ཐམས་ཅད་ལ་མཁས་པར་གྱུར། སྐབས་ཞིག་ སངས་རྒྱས་ཀྱི་གསུང་རབ་འགའ་ཞིག་
གཟིགས་པས་དད་དེ། ནང་པའི་དགེ་བསྙེན་གྱི་ཆ་ལུགས་སུ་བསྒྱུར་བ་ན། གཞན་དག་གིས་དེ་ཅི་ཡིན་དྲིས་པས།
ནང་པའི་བསྔགས་པ་བརྗོད་པས་མུ་སྟེགས་པས་བསྐྲད། འདིར་ཅུང་མི་འདྲ་བ་ཞིག་ཀྱང་འབྱུང་། རབ་ཏུ་བྱུང་
ནས་སྡེ་སྣོད་གསུམ་ལ་མཁས་པར་བྱས། ཕྱོགས་གླང་གི་སློབ་མ་དབང་ཕྱུག་སྡེ་ལ་ཕྱོགས་གླང་གི་གཞུང་ཉན་པས་
དོན་ཐམས་ཅད་མཁྱེན་ཧེ་རུ་བསྒྲུབས་པས་ཞལ་མངོན་སུམ་དུ་གཟིགས་ཏེ། ཕྱོགས་ཐམས་ཅད་ལས་རྣམ་པར་
རྒྱལ་པའི་དངོས་གྲུབ་བྱིན། ལྷོ་ཕྱོགས་སུ་བྱོན་ནས་མུ་སྟེགས་ཀྱི་སྟོན་པ་གཞོན་ནུ་རོལ་བའི་གཡོག་ཏུ་བཞུགས་
ནས་མུ་སྟེགས་ཀྱི་གྲུབ་མཐའི་གསང་ཚིག་མཐའ་དག་རྟོགས་པར་བྱས་ཏེ། མུ་སྟེགས་ལ་ཡོན་བྱིན་ནས་ནུབ་མོ་
བྲོས་ནས་བྱོན། དེ་ནས་རྒྱལ་པོ་ཞིག་གི་སར་སྒོ་ཡིག་བཏབ་སྟེ་རྩོད་པར་འདོད་པ་སུ་ཡོད་ཅེས་བྱས་པས། གཟེག་
ཟན་གྱི་གྲུབ་མཐའ་འཛིན་པ་སོགས་མུ་སྟེགས་ལྔ་བརྒྱ་ཙམ་འདུས་པ་དང་ཟླ་བ་གསུམ་དུ་བཙུད་པས། ཐམས་
ཅད་རིམ་གྱིས་ཕམ་པར་བྱས་ཏེ་བསྟན་པ་བཙུག རྒྱལ་པོས་དབང་བསྒྱུར་ཏེ་ལོངས་སྤྱོད་ཅན་ལྔ་བཅུ་ཙམ་གྱིས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནང་པའི་ཆོས་གཞི་རེ་བཙུགས། གཏམ་དེ་གཞོན་ནུ་རོལ་པས་ཐོས་ནས་འོངས་ཏེ་བརྩད་པས། སློབ་དཔོན་
གྱིས་དེའི་དམ་བཅའ་ཐམས་ཅད་རེ་རེ་ནས་རིགས་པའི་རྣམ་གྲངས་བརྒྱ་བརྒྱས་བཀག་ནས་ཕམ་པར་བྱས་ ཏེ།
གཞོན་ནུ་རོལ་པ་ཡང་བསྟན་པ་ལ་བཙུད། འཁོར་གྱི་བྲམ་ཟེ་ཐམས་ཅད་ཀྱང་བསྟན་པ་ལ་དད་པ་ཐོབ་ནས་རབ་
ཏུ་བྱུང་། གཞན་ཡང་མུ་སྟེགས་ཀྱི་རྩོད་པའི་ཁྱུ་མཆོག་མང་པོ་རིགས་པས་ཕམ་པར་བྱས། དུ་བ་ལིའི་ཡུལ་དུ་
བྱོན་ནས་རྩོད་ནུས་པ་ཡོད་དམ་ཞེས་དྲིལ་བསྒྲགས་པས་ཕལ་ཆེར་གཞན་དུ་བྲོས། འགའ་ཞིག་གིས་རྩོད་མི་ནུས་
པར་ཁས་བླངས་ནས་དེར་ཆོས་གཞི་ཐམས་ཅད་གསོས་ཏེ། ནགས་ཚལ་ཞིག་ཏུ་བསམ་གཏན་མཛད་ཅིང་
བཞུགས་པ་ལས། ནཱ་ལནྡྲར་དབང་ཕྱུག་ཆེན་པོ་འགྲུབ་པའི་སཾ་ག་ཨཱ་ཙརྱས་སད་ཕོད་རྩོད་པ་བྱའོ་ཞེས་དུས་
བཏབ། རྩོད་པའི་དུས་སུ་རྒྱལ་པོ་རབ་གསལ་གྱིས་ཝ་ར་ཎ་སིར་དབང་པོ་ཀུན་བསྡུས་ནས་རྒྱལ་པོ་སོགས་དབང་
པོ་ཚོགས་དང་བཅས་པའི་དབུས་སུ་སློབ་དཔོན་དང་དེ་གཉིས་བརྩད་པས། སློབ་དཔོན་གྱིས་དེ་ལན་མང་དུ་
ཕམ་པར་བྱས་ཏེ་མཐར་ཅང་མི་སྨྲ་བའི་གནས་ལ་བཀོད། བསྟན་པ་ལ་ཞུགས་བྱས་ཀྱང་མ་ཉན་པར་གངྒཱར་
མཆོངས་ནས་ཤི་སྟེ། ཁོ་རང་གི་སློབ་མ་བྷ་དྲ་ཨཱ་ཙརྱའི་བུར་སྐྱེ་བ་བླངས། དེའི་སློབ་མ་མང་པོ་བསྟན་པ་ལ་
བཅུག ལྷག་མ་མང་པོ་ཞིག་ནི་ཐག་རིང་དུ་བྲོས་སོ། ། སཾ་གྷ་ཨཱ་ཙརྱ་འདི་སྐྱེ་བ་ལེན་པ་ལ་དབང་ཐོབ་པ་ཞིག་
ཡིན་འདུག་པས་གང་ཟག་ཁྱད་པར་ཅན་དུ་སེམས། བྷ་དྲ་ཨཱ་ཙརྱ་ཞེས་པ་ནི་ཚངས་པའི་བུ་མོས་རྗེས་སུ་བཟུང་
ནས་སྒྲ་ཚད་ལ་ཤིན་ཏུ་མཁས་པས་ནང་པ་མང་བོ་དང་བརྩད་ནས་དེ་རྣམས་ཕམ་པར་བྱས་ཏེ། ནང་པའི་ཆོས་
གཞི་མང་པོ་འཕྲོག དགེ་བསྙེན་མང་པོ་ཞིག་མུ་སྟེགས་ལ་འཇུག་དགོས་པ་བྱུང་། དེས་ཀྱང་ལོ་བདུན་ལ་ལྷ་
མཉེས་པར་བྱས་ནས་སློབ་དཔོན་དང་བརྩད་པས་སློབ་དཔོན་གྱིས་ཤིན་ཏུ་ཕམ་པར་བྱས་ཏེ། སློབ་དཔོན་གྱིས་
བཟློག་ཀྱང་མ་ཉན་པར་ཆུར་མཆོངས་ནས་ཤི། དེར་མུ་སྟེགས་དྲང་པོའི་བློ་ཅན་ལྔ་བརྒྱ་ནི་བསྟན་པ་ལ་རབ་ཏུ་
བྱུང་། ལྔ་བརྒྱ་ཙམ་ནི་དཀོན་མཆོག་ལ་སྐྱབས་སུ་འགྲོ་བར་བྱས། ཕལ་ཆེར་ནི་ཐག་རིང་དུ་བྲོས་སོ། །གཞན་
ཡང་བྲམ་ཟེ་གང་བ་དང་གང་བ་བཟང་པོ་ཞེས་པ་གཉིས་ཀྱང་རྟོག་གེ་ལ་ཤིན་ཏུ་མཁས་ཤིང་། རང་གི་ལྷས་བྱིན་
གྱིས་བརླབས་སྟེ། དེ་གཉིས་སྔ་ཕྱིར་རྩོད་དུ་འོངས་པ་སློབ་དཔོན་གྱིས་བཏུལ་ནས་བསྟན་ལ་ཞུགས། དེ་གཉིས་
རེ་རེས་ཀྱང་ཆོས་གཞི་ལྔ་བཅུ་རེ་བཙུགས། སློབ་དཔོན་དང་འདི་གཉིས་ཀྱང་འཇམ་དཔལ་རྩ་རྒྱུད་ནས་ལུང་
བསྟན་འདུག་པས་སྐྱེས་ཆེན་དམ་པའོ། ། སཾ་ག་ཨཱ་ཙརྱའི་སྐྱེ་བ་གཉིས་པ་དེ་སྔོན་མ་ལས་ཀྱང་མཁས་ཤིང་།
དབང་ཕྱུག་བུམ་པའི་ཁར་ལུས་རྫོགས་པར་བསྟན་ནས་རིགས་པས་སློབ་པར་བྱེད། དེས་ཀྱང་མང་པོའི་དབུས་སུ་
སློབ་དཔོན་དང་སྔར་བཞིན་བཙད་པས་ཕམ་སྟེ་མ་ཉན་པར་ཆུར་མཆོངས་ནས་ཤི། ཡང་བྷ་དྲ་ཨཱ་ཙརྱའི་བརྒྱུད་



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
དུ་སྐྱེ་བ་བླངས། དེ་ཡང་སྔ་མ་ལས་བློ་རྣོ་ཞིང་། དབང་ཕྱུག་ཆེན་པོ་རང་གི་མདུན་དུ་བོས་ནས་རིགས་པ་སློབ་
པར་མཛད། དེས་ཀྱང་སློབ་དཔོན་དང་སྔར་ལྟར་བརྩད་པས་སློབ་དཔོན་གྱིས་ཕམ་པར་བྱས་ནས་ནང་པར་
བཅུག་སྟེ་དེས་ལྷ་ཁང་བཟང་པོ་ཞིག་བཞེངས། མུ་སྟེགས་མཁས་པ་འགའ་ཞིག་དྲང་པོའི་སེམས་ཀྱིས་སློབ་དཔོན་
གྱི་མདུན་དུ་འོངས་ནས་བརྒལ་བརྟག་བྱས་པའི་ཚེ། སློབ་དཔོན་གྱིས་ཡང་དག་པའི་རིགས་པ་བསྟན་པས་དད་
དེ་སློབ་དཔོན་གྱི་ལུགས་དར་བར་བྱས་དེའི་ཚེ་སློབ་དཔོན་གྱི་སྙན་པ་ས་སྟེང་ཐམས་ཅད་དུ་ཁྱབ་བོ། ། སློབ་
དཔོན་འདིས་མུ་སྟེགས་བསྟན་པ་ལ་བཅུག་པ་འབུམ་ལོངས་པར་གྲགས། དེའི་ཚེ་ཕྱོགས་གཞན་དུ་བྱོན་ནས་
བསྟན་པའི་འགལ་རྐྱེན་རྣམས་རྩོད་པས་ཚར་བཅད་དེ་ཉམས་པ་རྣམས་གསོས། རྒྱལ་པོ་དད་པ་ཅན་དང་བློན་
པོ་སོགས་ཆོས་ཀྱི་སྒོ་ནས་དབང་དུ་བསྡུས་ཏེ་དགེ་འདུན་གྱི་སྡེ་ཐུག་མེད་དུ་དོར་བར་མཛད། རང་ཉིད་ཀྱིས་ལྷ་
ཁང་བརྒྱ་རྩ་བཞེངས་ཤིང་། གཞན་ལ་བསྐུལ་ཏེ་བཞེངས་པ་ནི་གྲངས་མེད་དོ། །ཕྱི་རབས་ཀྱི་གདུལ་བྱའི་དོན་
དུ་ཚད་མ་སྡེ་བདུན་བརྩམས། གྲུབ་པ་ཡང་ཐོབ་ཅིང་ཀུན་ཏུ་བཟང་པོའི་སྤྲུལ་པར་གྲགས་མཐར་སྐུ་འདས་པའི་
ཚེ་གདུང་ཞུགས་ལ་ཕུལ་བས་གདུང་ཐམས་ཅད་མཆིང་བུ་འདྲ་བའི་རྡོའི་གོང་བུ་གཅིག་ཏུ་སོང་སྟེ་རུས་པའི་རྣམ་
པར་ཡེ་མེད་ལ། དེའི་དུས་སྟོན་གྱི་མཆོད་པ་ད་ལྟ་ཡང་བྱེད་ཅེས་གྲགས། སློབ་དཔོན་འདི་དང་བོད་ཀྱི་རྒྱལ་པོ་
སྲོང་བཙན་སྒམ་པོ་དུས་མཉམ་ཞེས་བཤད། འདི་དུས་སུ་གྲུབ་ཆེན་ལཱ་ཝ་བ་དང་། ཨིནྡྲ་བྷུ་ཏ་བར་པ་དང་།
སློབ་དཔོན་ཀུ་ཀུ་རཱ་ཛ་དང་། སློབ་དཔོན་མཚོ་སྐྱེས་དང་ལཱ་ལི་ཏ་སོགས་རིམ་པར་བྱོན་ཞིང་། དེ་ལས་མཚོ་སྐྱེས་
ནི་རྒྱལ་པོ་ཞིག་གིས་མེར་བསྲེགས་པ་ན་དེར་མཚོ་ཆུང་ཞིག་ཏུ་ཧེ་རུ་ཀ་ཡབ་ཡུམ་གྱི་སྐུར་དངོས་སུ་བྱུང་བའི་གྲུབ་
ཆེན་ཞིག་ཡིན་ལ། གཞན་རྣམས་ཀྱང་བདེ་མཆོག དགྱེས་རྡོར། གཤིན་རྗེ་གཤེད་ལ་སོགས་ཅི་རིགས་ཀྱི་སྒོ་
ནས་གྲུབ་པ་ཆེན་པོ་ཐོབ་པ་ སྟེ་ལོ་རྒྱུས་ནི་གཞན་དུ་གསལ། ལཱ་ལི་ཏས་ནི་འཇམ་དཔལ་བསྒྲུབས་པས་ཞལ་
གཟིགས་ཏེ་ལུང་བསྟན་པ་ལྟར་ཨུ་རྒྱན་ནས་གཤིན་རྗེ་གཤེད་པ་ནག་པོ་སྐོར་གྱི་རྒྱུད་རྣམས་སྤྱན་དྲངས། ཡེ་ཤེས་
ཀྱི་མཁའ་འགྲོ་མས་རྗེས་སུ་བཟུང་ཞིང་། ཕྱག་རྒྱ་ཆེན་པོའི་དངོས་གྲུབ་བརྙེས། མངོན་སྤྱོད་ཀྱིས་མི་དང་མི་མ་
ཡིན་གདུག་པ་ཅན་མང་པོ་བཏུལ་ནས་འགྲོ་བའི་དོན་མཛད་དོ། ། གྲུབ་ཆེན་བི་རུ་པ་ནི། རྡོ་རྗེ་ཕག་མོས་རྗེས་
སུ་བཟུང་ཞིང་། གཤིན་རྗེ་གཤེད་དངོས་སུ་གཟིགས་ནས་དེའི་སྒྲུབ་ཐབས་མཛད། གཤིན་རྗེ་གཤེད་དམར་
པོའི་རྒྱུད་སྤྱན་དྲངས། ནུས་པ་ཆེ་བས་ལས་ཚོགས་ཀུན་ལའང་ཐོགས་པ་མེད། ད་ལྟ་གྲུབ་ཐོབ་ཉི་མ་འཛིན་ཞེས་
གྲགས་དེ་འདི་ཡིན་པར་སྣང་ངོ་། ། དེའི་སློབ་མ་ཌ་བྷི་ཧེ་རུ་ཀ་ནི་ཡེ་ཤེས་ཀྱི་མཁའ་འགྲོ་མས་རྗེས་སུ་བཟུང་ཞིང་།
དགྱེས་རྡོར་གྱི་སྒྲུབ་ཐབས་མཛད། རྒྱུད་དོན་མང་པོ་མངོན་ཤེས་ཀྱིས་མཁྱེན། དེའི་ཚེ་ཀ་ལ་གོ་མི་ཞེས་བྱ་བ་སྤྱན་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཟིགས་ཀྱི་གྲུབ་ཐོབ་ཞིག་བྱུང་། ཆོས་ཀྱི་གྲགས་པ་འདས་པ་ན་རྒྱལ་པོ་གོ་བི་ཙནྡྲ་བྱུང་། དེའི་དུས་སུ་གྲུབ་ཆེན་
ཛ་ལནྡྷ་རི་པ་དང༌། ནག་པོ་སྤྱོད་པ་གཉིས་ཀྱིས་བདེ་དགྱེས་ཀྱི་སྒོ་ནས་གྲུབ་པ་ཐོབ་ཅིང་། བདེ་མཆོག་ཡབ་ཡུམ་
གཉིས་ཀྱིས་རྗེས་སུ་བཟུང་པ་སྟེ། ལོ་རྒྱུས་རྒྱས་པ་ནི་གཞན་དུ་ཤེས་པར་བྱ་ལ། ཛ་ལནྡྷ་པ་འདི་གྲུབ་ཆེན་མཐུ་
ནུས་བྱིན་རླབས་ཤིན་ཏུ་ཆེ་བ་ངོ་མཚར་ཅན་ཞིག་གོ། ནག་པོ་སྤྱོད་པས་གདུལ་བྱ་མང་པོ་བདེ་དགྱེས་ཀྱི་གྲུབ་པ་ལ་
བཀོད་ཅིང་། འཁོར་ནི་སྟོང་དང་བཞི་བརྒྱ་ཙམ་རྗེས་སུ་འབྲང་ལ། ཧེ་རུ་ཀའི་གསུང་གིས་བསྐུལ་ཏེ་བདེ་མཆོག་
གི་སྐོར་མང་དུ་མཛད། དེར་གྲུབ་ཆེན་ཛ་ལནྡྷ་རི་བའི་སློབ་མ་གྲུབ་ཐོབ་ཏནྟི་པ་གང་བྱུང་སྟེ། རྗེ་བཙུན་རྣལ་
འབྱོར་མས་དངོས་སུ་བྱིན་གྱིས་བརླབས་ཤིང་རྗེས་སུ་བཟུང་བ་ཞིག་ཡིན་ལ། ཕྱིས་ཕྱག་རྒྱ་ཆེན་པོའི་དངོས་གྲུབ་
ཀྱང་ཐོབ་བོ། ། དུས་འདིར་སློབ་དཔོན་དཔལ་སྐྱེས་དང་དེའི་སློབ་དཔོན་ཡེ་ཤེས་སྙིང་པོ་ཉིད་ཀྱང་བྱོན་ནས་རང་
རྒྱུད་པའི་ལུགས་བཟུང་། ཡེ་ཤེས་སྙིང་པོས་སྤྱན་རས་གཟིགས་ཡིད་བཞིན་འཁོར་ལོའི་ཞལ་གཟིགས། དགེ་
བསྙེན་བཙུན་པ་ངོ་བོ་ཉིད་མེད་པ་ཞེས་བྱ་བས་འཇམ་དཔལ་གྱི་ཞལ་གཟིགས། སྒྲོལ་མའི་རིག་སྔགས་ཀྱང་
འགྲུབ་བོ། ། དེའི་ཚེ་སློབ་དཔོན་ཆོས་བཤེས་བྱོན་ཏེ་འདུལ་བ་རྒྱ་ཆེར་འགྲེལ་བ་བརྩམས། སྐབས་དེར་མུ་
སྟེགས་ཀྱི་རྒོལ་བ་ཤིན་ཏུ་མང་པར་གྱུར་ནས། ནང་པ་རྣམས་ཐུགས་འཚབ་འཚབ་མོར་གནས་དགོས་པ་བྱུང་།
འདིས་ཞྭ་རྩེ་རིང་གྱོན་ནས་མུ་སྟེགས་ཀྱི་རྒོལ་བ་ཞིག་བརྩད་པས་རྒྱལ་བ་ན། དེ་ཕྱིན་ཆད་པཎྜི་ཏ་རྣམས་ཞྭ་རྩེ་རིང་
གྱོན་པ་དར། རྒྱལ་པོ་གོ་སཱ་ལ་ཞེས་བྱ་བས་ལྷ་མོ་ཙུནྡའི་གྲུབ་པ་ཐོབ་སྟེ། གཙུག་ལག་ཁང་བཞེངས་ནས་དགེ་
འདུན་གྱི་སྡེ་མང་དུ་བཙུགས་ཤིང་མཆོད་པ་ཆེན་པོ་བྱས་སོ། །འདིའི་དུས་སུ་སློབ་དཔོན་ཤཱཀྱ་འོད་བྱུང་ནས་ཁ་
ཆེའི་ཡུལ་དུ་འགྲོ་དོན་ཆེར་མཛད། འདུལ་བ་སུམ་བརྒྱ་བ་བརྩམས། དེའི་ཚེ་ཁ་ཆེའི་ཡུལ་དུ་དཱ་ན་ཤཱི་ཆེན་པོ་
སོགས་འདུལ་འཛིན་མཁས་པ་མང་དུ་བྱོན། དེ་ནས་པཱི་རུ་བ་ཆུང་བ་ཞེས་པ་གྲུབ་པ་བརྙེས་པ་ཞིག་བྱུང་། མུ་
སྟེགས་པ་དྲང་པོའི་རང་བཞིན་ཅན་རོ་ལངས་གསེར་དུ་བསྒྱུར་ནུས་ཤིང་། རལ་གྲིའི་དངོས་གྲུབ་ཐོབ་པ་ཞིག་
ཀྱང་བྱུང་སྟེ། དེས་རོ་ལངས་གསེར་དུ་བསྒྱུར་བ་ནང་པའི་དགེ་བསྙེན་ཞིག་ལ་བྱིན་པས། དེས་གཙུག་ལག་ཁང་
ཆེན་པོ་བཞེངས་ཏེ། དགེ་སློང་དང་དགེ་བསྙེན་ལྔ་བརྒྱ་རེའི་འཚོ་བ་སྦྱར། མ་ཤིའི་བར་ཆོས་གཞི་བཙུགས་ཤིང་།
འཆི་བའི་ཚེ་ཆོས་གཞི་རྒྱལ་པོ་ལ་གཏད་དོ། ། དེ་ནས་རྒྱལ་པོ་དེ་བ་པཱ་ལ་ཞེས་བྱ་བ་བྱུང་སྟེ། འདིས་དམག་བྱས་
ཏེ་མུ་སྟེགས་ཀྱི་ལྷ་ཁང་མང་པོ་བཤིག་ནས་ནང་པ་ལ་ཕན་བཏགས། འདིའི་རིང་ལ་ནག་པོ་སྤྱོད་པ་ཆུང་བ་ཞེས་བྱ་
བ་བྱུང་སྟེ། བདེ་དགྱེས་གཤིན་རྗེ་གཤེད་གསུམ་ལ་མཁས། རྐང་མགྱོགས་ཀྱི་དངོས་གྲུབ་ཆེན་པོ་བརྙེས་སོ། །
དེ་ལ་གྲུབ་ཆེན་ནག་པོ་སྤྱོད་པ་དང༌། ནག་པོ་སྤྱོད་པ་ཆུང་བ་དང་། ནག་པོ་དམ་ཚིག་རྡོ་རྗེ་གསུམ་སོ་སོ་ཡིན་ལ།
2A



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང༌། །
དེ་བཞིན་དུ་ཨིནྡྲ་བྷོ་དྷི་གསུམ། སྒྲ་གཅན་འཛིན་གསུམ། མར་མེ་མཛད་གསུམ། པཱ་རི་ཀ་བ་ལ་གཉིས། ཨ་མོ་
གྷ་བཛྲ་གཉིས་བྱུང་པས་རྣམས་མིང་འདྲ་ཡང་གང་ཟག་སོ་སོ་པ་ཡིན་པར་ཤེས་པར་བྱའོ། ། སློབ་དཔོན་ཞི་བ་
འཚོ་ནི་དཔལ་ལྡན་ཆོས་ཀྱི་གྲགས་པའི་གོང་དེར་བྱོན་ཡང་སྐུ་ཚེ་རིང་བས་རྒྱལ་པོ་འདིའི་བར་དུ་བཞུགས་ཞེས་
གྲགས། དབུ་མའི་སྲོལ་བཟུང་ཞིང་རྒྱལ་པོ་ཁྲི་སྲོང་བཙན་གྱི་དུས་སུ་མཁན་པོ་མཛད། དབུ་མ་རྒྱན་མཛད་པ་
སོགས་ཀྱི་སྒོ་ནས་བསྟན་པ་དང་ཁྱད་པར་དུ་བོད་ལ་བཀའ་དྲིན་ཆེ། འདི་དུས་ཁ་ཆེར་མཆེ་བའི་སྡེ་སོགས་བྱོན།
སློབ་དཔོན་སེང་བཟང་ཡང་བྱོན་ཏེ་ཤེར་ཕྱིན་དོར་བ་བྱས་པ་ནི་གྲགས་ཆེ། ཤཱཀྱ་བཤེས་གཉེན་གྱིས་དེ་ཉིད་
བསྡུས་པའི་འགྲེལ་པ་ཀྲོ་ལའི་རྒྱན་མཛད། གང་བློ་མ་མཛད་མཁན་གྱི་སློབ་དཔོན་རྡོ་རྗེ་མཚོན་ཆ་ཞེས་དེ་པ་ཡང་
བྱོན། འཇམ་དཔལ་གྲགས་པ་ཞེས་བྱ་བ་མཚན་བརྗོད་ཀྱི་འགྲེལ་བ་མཛད་པ་པོ་སྟེ། རིགས་ལྡན་འཇམ་དཔལ་
གྲགས་ནི་མིན་ནོ། ། དེའི་ཚེ་བཛྲ་དེ་ཝ་ཞེས་བྱ་བ་སྤྱན་རས་གཟིགས་ཀྱི་ཞལ་མངོན་སུམ་མཐོང་བ་ཞིག་བྱོན་ཏེ་
སྙན་ངག་ལ་མཁས་པར་གྲགས། སློབ་དཔོན་སྒེག་པའི་རྡོ་རྗེས་འཇམ་དཔལ་གྱི་ཞལ་གཟིགས་ཤིང་། སྔགས་ཀྱི་
ཆོས་དུ་མ་དང་། མཚན་བརྗོད་ཀྱི་འགྲེལ་བ་ཡང་མཛད༔ མ་ཏང་གི་ཡང་སྐབས་འདིར་བྱུང་བར་བཤད་དེ་
བརྟག་དགོས་པར་སྣང་། ཀོ་ཀན་སཱ་དང་པཎྜི་ཏ་སྒྲ་གཅན་འཛིན་ཞེས་པ་གཉིས་བྱུང་སྟེ་འཕགས་སྐོར་རྣམས་
དར་བ་ཙམ་བྱུང་། རྒྱལ་པོ་དྷརྨ་པ་ལ་ཞེས་པ་ཞིག་བྱུང་སྟེ། སློབ་དཔོན་སེང་གེ་བཟང་པོ་བསྟེན་ནས་ཤེས་ཕྱིན་
དར་བ་བྱས། ཆོས་གཞི་སྤྱིར་ལྔ་བཅུ་བཙུགས་པ་ལས། ཤེར་ཕྱིན་འཆད་པའི་ཆོས་གཞི་སོ་ལྔ་བྱས། ལྷ་ཁང་ཚེ་
ཆུང་བརྒྱ་རྩ་བརྒྱད་བཞེངས། དགེ་འདུན་པ་རྒྱ་བཞི་བཅུ་ལ་རྒྱུན་ཏུ་འཚོ་བ་སྦྱར་ནས་སྐབས་འགར་ཡོན་འབུལ།
རྒྱལ་པོ་འདི་ཤེར་ཕྱིན་དང་པོར་མཛད་པའི་སྨོན་ལམ་འགྲུབ་པ་ཞིག་ཡིན་ཏེ། ཤེར་ཕྱིན་བྱང་ཕྱོགས་ནས་བྱང་
ཕྱོགས་སུ་དོར་བར་ལུང་བསྟན་པའི་ཐོག་མ་འདི་ཡིན་པར་བཤད་དོ། ། གཞན་ཡང་རྒྱལ་པོ་འདིའི་དུས་སུ་སློབ་
དཔོན་རྒྱ་མཚོ་སྤྲིན་དང་། གང་སྤེལ་དང་། སངས་རྒྱས་གསང་བ་དང་། སངས་རྒྱས་ཡེ་ཤེས་ཞབས་སོགས་
ཀྱང་བྱོན། རྒྱ་མཚོ་སྤྲིན་གྱིས་ནི་བྱམས་པའི་ཞལ་གཟིགས་ཤིང་། ས་སྡེ་ལྔ་ལ་འགྲེལ་བ་མཛད། སློབ་དཔོན་
སངས་རྒྱས་ཡེ་ཤེས་ཀྱིས་སྐུ་ཚེའི་སྟོད་ལ་སེང་བཟང་བསྟེན་ནས་ཤེར་ཕྱིན་ལ་སྦྱངས་ཤིང་། སྨད་ལ་འཇམ་དཔལ་
གྱི་ཞལ་མངོན་སུམ་གཟིགས་ནས་དབང་བསྐུར་ཏེ། གསང་འདུས་ལྷ་བཅུ་དགུ་མ་སོགས་གནང་ཞིང་སློབ་དཔོན་
ཉིད་ཀྱིས་ཀྱང་གྲོལ་བའི་ཐིག་ལེ་སོགས་མཛད། རྒྱུད་སྡེ་མང་པོའི་དོན་བཤད། ཛམྦྷ་ལས་ཉིན་རེ་བཞིན་གསེར་
པ་ཎ་བདུན་བརྒྱ་རེ་དང་། ནོར་རྒྱུན་མས་མུ་ཏིག་གི་དོ་ཤལ་སུམ་བརྒྱ་རེ་འབུལ་ཞིང་། དེ་ཐམས་ཅད་དགེ་བའི་
ཕྱོགས་ལ་བཏང་། ཁྱད་པར་གསང་འདུས་པའི་ལྷ་ཚོགས་ལ་མར་མེ་སོགས་ཀྱི་མཆོད་པ་རྒྱ་ཆེན་པོ་རྒྱུན་མི་ཆད་དུ་
25



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཛད་ཅིང་། ལྷག་མ་སྦྱིན་པ་བྱས་ཏེ་རྒྱས་པར་ནི་གཞན་དུ་གསལ། སློབ་དཔོན་གྱི་སློབ་མ་གྲུབ་ཆེན་མར་མེ་
མཛད་ཀྱང་འདི་དུས་བྱོན་ཏེ་སློབ་དཔོན་འདི་དང་ཡོན་ཏན་མཉམ་པའི་ལོ་རྒྱུས་ནི་གཞན་དུ་ཤེས། སློབ་དཔོན་
འདིའི་སློབ་མ་རབ་ཞི་བཤེས་གཉེན་གྱིས་གཤིན་རྗེ་གཤེད་ཀྱི་ཞལ་གཟིགས། ཛམྦྷ་ལ་འགྲུབ་ནས་སློང་པ་པོ་
རྣམས་ཚིམ་པར་མཛད། གཙུག་ཁང་བཟང་པོ་ཞིག་བཞེངས། མཐར་རིག་འཛིན་གྱི་དངོས་གྲུབ་ཐོབ། རྒྱལ་
རིགས་སྒྲ་གཅན་འཛིན་ཞེས་པས་གསང་བ་འདུས་པའི་སྒྲུབ་པ་བྱས་པས་དེ་བཞིན་གཤེགས་པ་ལྔ་དང་། གསང་
བདག་གི་ཞལ་དངོས་སུ་གཟིགས། གསང་སྔགས་མང་དུ་གསུངས་ཤིང་། འདུས་པའི་ལྷ་ཁང་ཆེན་པོ་ཞིག་
བཞེངས། རིག་འཛིན་གྲུབ་ཅིང་ཀླུ་འདུལ་བའི་ཆེད་དུ་རྒྱུ་མཚོར་བྱོན་ནས་ད་ལྟ་ཡང་བཞུགས་པར་གྲགས།
སངས་རྒྱས་ཞི་བ་ནི་སློབ་དཔོན་འདིའི་སློབ་མ་ཡིན་ལ། གསང་སྔགས་ཀྱི་ཆོས་མང་པོ་དང༌། རྒྱུད་སྡེ་འོག་མ་
གསུམ་མཁས་ཤིང་། རྣལ་འབྱོར་རྒྱུད་ལ་བརྟེན་ནས་གྲུབ་པ་ཐོབ། སྤྱན་རས་གཟིགས་དང་སྒྲོལ་མའི་ཞལ་
གཟིགས། སངས་རྒྱས་གསང་བས་ནི་འཇམ་དཔལ་གྱི་ཞལ་གཟིགས་ཤིང་དངོས་གྲུབ་བརྙེས། རྒྱུད་སྡེ་འོག་མ་
གསུམ་དང་རྣལ་འབྱོར་རྒྱུད་ལ་ཤིན་ཏུ་མཁས་ཤིང་། དེའི་ཆོ་ག་དང་སྒོམ་ཚུལ་བཤད། འདི་གཉིས་ཀ་པོ་ཏ་ལར་
བྱོན་ནས་སྒྲོལ་མ་རྒན་མོ་དང་། སྤྱན་རས་གཟིགས་ནི་རྡོ་སྐུའི་རྣམ་པར་མཐོང་བ་སོགས་ཀྱི་ལོ་རྒྱུས་ཡོད། སྒྲོལ་
མདང་འཇམ་དཔལ་གྱིས་སངས་རྒྱས་གསང་པ་ལ་ཏི་སིར་སྒྲུབ་བ་གྱིས་ཞེས་བསྐུལ་བ་ལྟར་མཛད་པས་རྡོ་རྗེ་
དབྱིངས་ཀྱི་དཀྱིལ་འཁོར་ཆེན་པོ་ཡང་ཡང་ཞལ་གཟིགས། འཇམ་དཔལ་དང་མི་ལབ་པ་བཞིན་དུ་གྱུར། མི་མ་
ཡིན་ཐམས་ཅད་བྲན་དུ་བཀོད་ཅིང་། ལས་ཚོགས་དུ་མ་ལ་ཐོགས་པ་མེད་པ་བྱུང་། བོད་ཀྱི་རྒྱལ་པོ་ཁྲི་སྲོང་ལྡེ་
བཙན་གྱིས་བོད་དུ་གདན་འདྲེན་ལ་བཏང་ཀྱང་འཇམ་དཔལ་གྱིས་འབྱོན་དུ་མ་གནང་། སློབ་དཔོན་ཀ་མ་ཤཱི་ལ་
ཡང་རྒྱལ་པོ་འདིའི་སྐུ་ཚེའི་སྨད་ལ་བོད་དུ་བྱོན་ཏེ་རྒྱ་ནག་ཧཱ་ཤང་གི་ལུགས་བཀག་ཅིང་། དབུ་མའི་སྒོམ་རིམ་
སོགས་མཛད། རྒྱལ་པོ་དྷམཱ་པཱ་ལའི་སྲས་ཞིག་གི་དུས་སུ་སློབ་དཔོན་ཆོས་མཆོག་དྷམཱ་མི་ཏྲ་སོགས་སློབ་དཔོན་
མང་དུ་བྱོན། དེའི་རྗེས་སུ་རྒྱལ་པོ་མ་ཧ་པཱ་ལ་ཞེས་བྱ་བ་ཞིག་བྱུང་སྟེ། འདི་ནི་བོད་ཀྱི་རྒྱལ་པོ་ཁྲི་རལ་བཞུགས་
པའི་དུས་དང་རགས་པར་མཉམ་མོ། ། འདིའི་དུས་སུ་སློབ་དཔོན་ཀུན་དགའ་སྙིང་པོ་སོགས་མང་དུ་བྱོན་ཞིང་
གྲུབ་ཆེན་ཏེ་ལོ་བ་ཡང་དུས་འདིར་བྱོན་པར་མངོན་ནོ། ། སློབ་དཔོན་ཀུན་དགའ་སྙིང་པོ་ནི། རིག་པའི་གནས་
ལྔ་ལ་མཁས་ཤིང་། ཁྱད་པར་དུ་རྣལ་འབྱོར་རྒྱུད་ལ་མཁས། རྡོ་རྗེ་དབྱིངས་ཀྱི་ད་ཀྱིལ་འཁོར་ཆེན་པོའི་ལྷ་རྣམས་
ཀྱི་ཞལ་གཟིགས་ནས་བསྟན་བཅོས་རྩོམ་པར་ལུང་བསྟན་ཐོབ། ལྷག་པའི་ལྷ་དང་མི་ལྟར་གཏམ་མཛད། རིག་
སྔགས་ཀྱི་མཐུ་གྲུབ་པས་ལས་ཚོགས་གང་ལའང་ཐོགས་པ་མེད། ཡི་གེའི་རྒྱུད་ནི་འགྲེལ་བ་མང་པོ་མཛད་ནས་
26



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
སེམས་ཅན་མང་པོའི་དོན་བྱས་སོ། ། དེ་ཙམ་ནས་སློབ་དཔོན་བྷ་གོ་ཞེས་བྱ་བ་རྡོ་རྗེ་བདུད་རྩིའི་དཀྱིལ་འཁོར་
ཆེན་པོའི་ཞལ་གཟིགས་པ་ཞིག་བྱུང་། ཧེ་རུ་ཀ་བསྒྲུབས་པས་ཕྱག་རྒྱ་ཆེན་པོའི་དངོས་གྲུབ་ཐོབ། དེའི་སློབ་མ་
སློབ་དཔོན་བདུད་རྩི་གསང་པས་གཏེར་གྱི་བུམ་པ་བརྒྱད་བསྒྲུབས་ནས་འཕོངས་པ་རྣམས་ཚིམ་པར་མཛད།
ཆོས་གཞི་ཆེན་པོའི་བརྒྱད་བཙུགས། དེའི་སློབ་མ་ཞིག་གིས་ཀྱང་། རོ་ལངས་ཀྱི་དངོས་གྲུབ་ཐོབ། བུམ་པ་
བཟང་པོ་བསྒྲུབས་ནས་ཕྱོགས་བཞིའི་སྐྱེ་བོ་ཚིམ་པར་བྱས། རིགས་ལྔ་དང་རྡོ་རྗེ་བདུད་རྩིའི་ལྷ་ཁང་ཆེན་པོ་ཡང་
བཞེངས་སོ། ། རྒྱལ་པོ་མ་ཧཱ་པཱ་ལའི་སྲས་ཀྱིས་དགེ་སློང་ལྔ་བརྒྱ་དང་། ཆོས་སྟོན་པ་ལྔ་བཅུ་ལ་རྒྱུན་ཏུ་འཚོ་བ་
སྦྱར། ཉན་ཐོས་ཀྱི་དགེ་འདུན་མང་པོ་མཆོད། གཙུག་ལག་ཁང་དང་། ཆོས་གཞི་ཡང་མང་པོ་བྱས། རྒྱལ་པོ་
དེའི་སྐུ་ཚེའི་སྨད་ཙམ་ནས་པི་ཊོ་ཨཱ་ཙརྱས་དུས་འཁོར་སྤྱན་དྲངས་ནས་དར་བར་མཛད།ཤེས་འབྱུང་སྦས་པ་དང་།
ཛེ་ཏ་རི་དང་
། ནག་པོ་དམ་ཚིག་རྡོ་རྗེ་དང་། སློབ་དཔོན་ཐ་ག་ན་སོགས་བྱོན། དུས་འཁོར་ཞབས་ཀྱང་འདི་
དུས་བྱོན་པར་མངོན། དེ་ལ་སློབ་དཔོན་ཛེ་ཏ་རི་རྒྱལ་པོ་པ་ན་པ་ལའི་དུས་སུ་བྱུང་སྟེ། རྒྱལ་པོ་དེ་ལ་བཙུན་མོ་
མཛེས་མ་ཞིག་ཡོད་པ་དེ་དང་གསེར་དང་། གླང་པོ་ཆེ་ལ་སོགས་པ་སློབ་དཔོན་སྙིང་བོའི་ཞབས་ལ་གསུང་འདུས་
ཀྱིདབང་ཞུས་པའི་ཡོན་དུ་ཕུལ་བ་ལས་འཁྲུངས། འཇམ་དབྱངས་བསྒྲུབས་པས་རྗེས་སུ་བཟུང་སྟེ་བྱིན་གྱིས་
བརླབས་པས་ཐ་སྙད་པའི་རིག་གནས་རྣམས་ནི་བསླབ་མ་དགོས་པར་ཤེས། རིག་གནས་འགའ་ཞིག་དང་མདོ་
རྒྱུད་རྣམས་ལ་ལན་ཅིག་བལྟས་པ་ཙམ་གྱིས་མཁྱེན་ཏེ་མཁས་པའི་དབང་པོར་གྱུར། འཇམ་དཔལ་ལ་དངོས་སུ་
ཆོས་མང་དུ་གསན། སྒྲོལ་མས་ཀྱང་མངོན་སུམ་དུ་ཞལ་བསྟན། མུ་སྟེགས་ཀྱི་རྩོད་པ་བཟློག་པས་སློབ་དཔོན་
དགྲ་ལས་རྣམ་རྒྱལ་དུ་གྲགས། མདོ་སྔགས་ཀྱི་གསུང་རབ་མང་པོའི་དགོངས་འགྲེལ་མཛད། ནག་པོ་དམ་ཚིག་
རྡོ་རྗེས་དཀྱིལ་པ་རྡོ་རྗེའི་དཀྱིལ་འཁོར་མངོན་སུམ་དུ་གཟིགས་ཤིང་། ནུས་པ་དཔག་ཏུ་མེད་པ་ཡང་བརྙེས་
སོ། ། རྒྱལ་པོ་མ་ཧཱ་པཱ་ལའི་སྐུ་ཚེའི་སྨད་ཙམ་ནས་མཁས་པ་སྒོ་དྲུག་གི་ཐ་སྙད་ཀྱང་བྱུང་། ནཱ་ལནྡ་དང་། བི་ཀྲ་
མ་ཤི་ལའི་ཤར་སྒོ་སྲུང་བ་སློབ་དཔོན་ཆེན་པོ་ཤནྟི་པ་ནི། མདོ་རྒྱུད་དང་རིག་གནས་མཐའ་དག་ལ་མཁས་ཤིང་།
བྱམས་པ། འཇམ་དབྱངས། སྒྲོལ་མ། རྗེ་བཙུན་རྣལ་འབྱོར་མས་བྱིན་གྱིས་བརླབས། མདོ་སྔགས་གཉིས་ཀྱི་
དགོངས་པ་འགྲེལ་བའི་བསྟན་བཅོས་བརྩམས་པ་ནི་ཤིན་ཏུ་མང་སྟེ། འཕགས་ཡུལ་གྱི་མཁས་གྲུབ་བསྟན་བཅོས་
མཛད་མཁན་རྣམས་ཀྱི་ནང་ནས་སློབ་དཔོན་འདིས་མཛད་པ་ལས་མང་བ་མ་མཐོང་། འཕགས་ཡུལ་ན་མཁས་
པའི་དབང་པོར་གྲགས་ཤིང་། མུ་སྟེགས་ཀྱི་རྩོད་པ་ཤིན་ཏུ་མང་པོ་བཟློག་པས། རྩོད་དུས་ཀྱི་ཐམས་ཅད་མཁྱེན་
པ་ཞེས་རྒྱལ་པོ་སོགས་ཀྱིས་བསྔགས། གྲུབ་པ་བརྙེས་ཤིང་། སྡེབ་སྦྱོར་རིན་ཆེན་འབྱུང་གནས་ཡང་འདིས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཛད་དེ་གྲགས་ཚེའོ། ། ལྷོ་སྒོ་སྲུང་པ་ཤེར་འབྱུང་བློ་གྲོས་ནི། རིག་པའི་གནས་མཐའ་དག་ལ་མཁས་ཤིང་།
འཇམ་དཔལ་གྱི་ཞལ་མངོན་སུམ་གཟིགས་པ་ཞིག་སྟེ། མུ་སྟེགས་དང་རྩོད་པའི་ཚེ་འཇམ་དཔལ་གྱི་བྲིས་སྐུ་ཞིག་
ཡོད་པ་དེ་ལ་གསོལ་བ་བཏབ་པ་ན། མུ་སྟེགས་ཀྱིས་ཇི་ལྟར་ཟེར་བ་དང་། དེའི་ལན་འདེབས་ཚུལ་ཅིག་ཅར་
ཐུགས་ལ་ཤར་ནས། སང་རྩོད་པའི་ཚེ་ངེས་པར་རྒྱལ་བ་ཞིག་འོང་ངོ། ། ནུབ་སྒོ་སྲུང་བ་སློབ་དཔོན་ངག་གི་
དབང་གྲགས་པ་ནི། མདོ་སྔགས་རིག་གནས་མཐའ་དག་ལ་མཁས་ཤིང་། འཁོར་ལོ་སྡོམ་པའི་དཀྱིལ་འཁོར་
བའི་ལྷ་ཚོགས་ཞལ་གཟིགས་ཉི་མ་རེར་ཚིགས་བཅད་སྟོང་རེ་རེའི་ཚད་ཀྱི་གཞུང་གི་ཚིག་བློ་ལ་འཛིན་ནུས་ཤིང་།
དོན་ཀུན་མཁྱེན་པའི་ངག་གི་དབང་ཕྱུག་ཆེན་པོ་གྲུབ་པས་འཆད་རྩོད་རྩོམ་གསུམ་གང་ལ་ཡང་ཐོགས་པ་མེད།
སྒྲོལ་མ་རྟག་པར་ཞལ་གཟིགས་ཤིང་། ཐེ་ཚོམ་གཅོད། ཡུལ་སྣ་ཚོགས་སུ་བྱོན་པ་ནས་མུ་སྟེགས་ཀྱི་རྒོལ་བ་མང་
པོ་ཚར་བཅད་ཅིང་། ནུབ་ཕྱོགས་ཁོ་ན་ནས་འོངས་པའི་རྒོལ་བ་སུམ་བརྒྱ་ཙམ་སུན་ཕྱུང་། ཚོགས་བདག་ལས་
ནོར་བླངས་ནས་དགེ་འདུན་མང་པོ་ལ་འཚོ་བ་ཤེར་ཕྱིན་འཆད་པའི་ཆོས་གཞི་བརྒྱུ། འདུས་པའི་ཆོས་གཞི་བཞི།
བདེ་དགྱེས་གདན་བཞིའི་ཆོས་བཞི་རེ་རེ། དབུ་ཚད་ཀྱི་ཆོས་གཞི་ཐོར་བུ་མང་པོ་བཙུགས། བཅུད་ལེན་གྱི་
དངོས་གྲུབ་འགྲུབ་ནས་གཞན་ལ་གནང་
། རྒན་པོའི་ལུས་གཞོན་ལུས་སུ་བསྒྱུར། རབ་བྱུང་དང་ཁྱིམ་པ་ཆོས་
ལྡན་ལྔ་བརྒྱ་ཙམ་ལ་ཕན་བཏགས། མདོ་སྔགས་ཀྱི་ཆོས་མང་པོ་བཤད། མཐར་སྒྱུ་ལུས་གྲུབ་སྟེ་ད་ལྟ་ཡང་
བཞུགས་སོ། ། བོད་ཀྱི་ལོ་རྒྱུས་འགར་ལྷོ་སྒོ་སྲུང་བར་གྲགས་ནའང་འདིར་ནུབ་སྒོ་སྲུང་བའི་ལུགས་ལྟར་རོ། །
བྱང་སྒོ་སྲུང་བ་ནཱ་རོ་བ་ནི། གྲུབ་ཆེན་ཏེ་ལོ་བས་རྗེས་སུ་བཟུང་ཞིང་བྱིན་གྱི་རླབས་པའི་ལོ་རྒྱུས་ནི་གཞན་དུ་
གསལ་ལ། འདིས་བདེ་མཆོག་གི་སྒོ་ནས་གྲུབ་པ་ཐོབ་ཅིང་
། བདེ་གསང་གཉིས་ཀྱི་རྒྱུད་དོན་མན་ངག་ཏུ་བླངས་
པ་འཕགས་ཡུལ་དང་། བོད་ཀྱི་མར་བ་ལོ་ཙ་སོགས་ལ་བཤད་པའི་སྲོལ་ད་ལྟ་དར་ཆེ་བ་འདི་བཞིན་ཏེ། བོད་ཀྱི་
སྔགས་ཕྱོགས་ཀྱི་ཆོས་རྒྱུད་ལ་ཕན་ཆེན་པོ་བཏགས་པས་བཀའ་དྲིན་ཆེ། རྡོ་རྗེ་རྣལ་འབྱོར་མས་ཀྱང་བྱིན་གྱིས་
བརླབས་ཤིང་མཐར་སྤྱོད་པ་ལ་གཤེགས་ནས་དངོས་གྲུབ་མཆོག་བརྙེས་ཞེས་གྲགས་སོ། ། ནཱ་རོ་པའི་རྗེས་སུ་བྱང་
སྒོ་སྲུང་བ་གནས་བརྟན་བྱང་བཟང་གིས་མཛད་དེ། འདི་ནི་སྤྱན་རས་གཟིགས་ཀྱི་ཞལ་དངོས་སུ་གཟིགས་པ་
ཞིག་གོ། དབུས་ཀྱི་ཀ་ཆེན་དང་པོ་རྡོ་རྗེ་རིན་ཆེན་ནི་འཁོར་ལོ་སྡོམ་པ་དང་རྡོ་རྗེ་ཕག་མོ་སྒྲུབ་པས་ཞལ་གཟིགས།
ཚད་མ་སྡེ་བདུན་དང་། བྱམས་ཆོས་སོགས་ལ་ཤིན་ཏུ་མཁས། མུ་སྟེགས་མང་པོའི་རྩོད་པ་བཟློག་ནས་བསྟན་པ་
ལ་བཅུག་གོ། ཀ་ཆེན་གཉིས་པ་ཛྙཱ་ན་ཤྲཱི་མི་ཏྲ་ནི་སྡེ་སྣོད་གསུམ་ལ་མཁས་ཤིང་། གསང་སྔགས་ཀྱི་ཆོས་མང་པོ་
ཡང་མཁྱེན། སྟོན་པ་དང་བྱམས་པ་དང་སྤྱན་རས་གཟིགས་ཀྱི་ཞལ་གཟིགས། མངོན་ཤེས་ཀྱང་ཐོགས་མེད་
28



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
མངའ། ཇོ་བོ་རྗེའི་བླ་མ་སྐུ་དྲིན་ཆེ་བ་ཞིག་ཡིན། ཆོས་གཞི་མང་པོ་ཞིག་བཙུགས། ཇོ་བོ་རྗེ་ཡང་འདི་དུས་སུ་
བྱོན་ཏེ་ནཱ་ལནྡའི་མཁན་པོ་མཛད་ཅིང་། ཨོ་ཏནྟ་པུ་རི་ཡང་བསྐྱངས། ཕྱིས་བོད་དུ་བྱོན་པའི་ལོ་རྒྱུས་ནི་གྲགས་
ཆེ། མི་ཏྲི་བ་ཡང་འདི་དུས་སུ་བྱོན་ཏེ། སྤྱན་རས་གཟིགས་ཀྱི་ཞལ་གཟིགས་ཤིང་གྲུབ་པ་བརྙེས་པའི་ལོ་རྒྱུས་ནི་
གཞན་དུ་གསལ། དེའི་ཚེ་ཨ་མོ་གྷ་བཛྲ་དང༌། བླ་མ་མངོན་ཤེས་ཅན་དང་། པྲཛྙཱ་རཀྲི་ཏ་སོགས་མང་དུ་བྱོན།
ཌོ་བྷི་བ་ཕྱི་མ་ནི་ནཱ་རོ་པའི་སློབ་མ་ཡིན་ཏེ། ཧེ་རུ་ཀའི་གྲུབ་པ་བརྙེས། ཀ་སོ་རི་པས་ནི་རྡོ་རྗེ་ཕག་མོ་ཞལ་
གཟིགས་ཤིང་ནུས་པ་ཆེ། རི་རི་བ་ནི་ནཱ་རོ་བའི་སློབ་མ་སྟེ། འཁོར་ལོ་སྡོམ་པའི་གྲུབ་པ་ཐོབ་ཅིང་ནགས་ཀྱི་སྲོག་
ཆགས་གདུག་པ་ཅན་སྟག་སོགས་བཀུག་ནས་ཆིབས་ནུས། འདི་གཉིས་ཀའང་འཇའ་ལུས་སུ་གཤེགས། ནཱ་རོ་
བའི་སློབ་མ་པྲཛྙཱ་རཀྵི་ཏ་ནི་རྒྱུད་སྡེ་ཀུན་དང་བདེ་མཆོག་གི་སྐོར་ལ་ལྷག་པར་མཁས། བདེ་མཆོག འཇམ་
དཔལ། དུས་འཁོར་སོགས་ལྷ་མང་པོའི་ཞལ་ག་ཟིགས། ལན་ཅིག་མུ་སྟེགས་ཀྱི་རྒོལ་བ་བརྒྱད་རྩོད་དུ་འོངས་པ་
ལ་ལྟ་སྟངས་མཛད་པས་དྲུག་ངག་ལྐུགས། གཉིས་མིག་ལོང་ཡང་སླར་གྲོལ་བར་མཛད། སློབ་དཔོན་དཔེ་མེད་
འཚོ་ནི། རིག་གནས་ཐམས་ཅད་དང་དུས་འཁོར་ལ་མཁས། སྤྱན་རས་གཟིགས་ཀྱི་ཞལ་མཐོང་། ཕྱག་ཆེན་གྱི་
དངོས་གྲུབ་ཐོབ། འདི་དུས་སུ་ཡ་མ་རི་ཞེས་པ་བྱུང་སྟེ། པཎྜི་ཏ་ཡིན་ཡང་འབྱོར་བ་ཆུང་བས་ནོར་རྒྱུན་མ་
བསྒྲུབས་པས་འགྲུབ་སྟེ་འབྱོར་པ་ཆེན་པོ་བྱུང་། བྲམ་ཟེ་དགའ་བྱེད་ཅེས་བྱ་བ་ཚད་མ་ལ་ཤིན་ཏུ་མཁས་པ་ཞིག་
བྱུང་སྟེ། ཆོས་གྲགས་ཀྱི་ལུགས་འགོག་པའི་ཚད་མ་གསར་པ་ཞིག་བྱའོ་སྙམ་པ་ན། འཇམ་དབྱངས་ཀྱིས་རྨི་ལམ་
དུ་ཆོས་ཀྱི་གྲགས་པ་ནི་འཕགས་པ་ཡིན་པས་ཁྱོད་ཀྱིས་དགག་མི་ནུས། སྐྱོན་དུ་མཐོང་བ་དེ་ཁྱེད་རང་གི་བློ་སྐྱོན་
ཡིན་ཞེས་གསུངས་པས། བཤགས་པ་ཕུལ་ནས་ཆོས་གྲགས་ཀྱི་དགོངས་པ་འགྲེལ་བའི་བསྟན་བཅོས་བརྩམས།
རྒྱལ་པོ་ཨམྦ་པཱ་ལའི་དུས་སུ་སློབ་དཔོན་རཏྟཱ་ཨཱ་ཀ་ར་གུབྷས་རྡོ་རྗེ་གདན་གྱི་མཁན་པོ་མཛད་དེ། སྐྱེས་མཆོག་ངོ་
མཚར་ཅན་ཞིག་ཡིན། འདིའི་རྗེས་སུ་པཎ་གྲུབ་ཆེ་ཕྲ་མང་པོ་བྱོན། གྲགས་ཆེ་བ་སློབ་དཔོན་ཨ་བྷྱ་ཀ་ར་སྟེ།
འདི་མདོ་རྒྱུད་ཐམས་ཅད་ལ་མཁས་ཤིང་། རྨི་ལམ་དུ་རྡོ་རྗེ་རྣམ་འབྱོར་མ་ཞལ་གཟིགས་ནས་སཾ་བྷུ་ཊའི་ཊིཀྐ་
མཛད་པའི་གནང་བ་ཐོབ། རྡོ་རྗེའི་གདན་དང་། བི་ཀྲ་མ་ཤཱི་ལ་དང་། ནཱ་ལནྡའི་མཁན་པོ་མཛད: ཤེར་ཕྱིན་
གྱི་དགོངས་འགྲེལ་དང་། འོད་སྣེ་སོགས་ཕྲེང་བ་གསུམ་གྱི་སྐོར་སོགས་མང་དུ་མཛད་དེ་བསྟན་པ་ལ་བྱ་བ་རྒྱ་ཆེར་
བྱས། འདི་དུས་སུ་བི་ཀྲ་མ་ཤཱི་ལ་པཎྜི་ཏ་དྲུག་ཅུ་ཙམ་དང་། རྒྱུན་དུ་དགེ་སློང་གཞན་སྟོང་རེ་ཙམ་དང་། མཆོད་
པ་བྱེད་པ་སོགས་ཀྱི་དུས་སུ་རབ་བྱུང་ལྔ་སྟོང་ཙམ་རེ་འདུ། རྡོ་རྗེའི་གདན་དུ་རྒྱལ་པོས་འཚོ་བ་སྦྱར་བའི་ཐེག་ཆེན་
པ་བཞི་བཅུ་རེ་དང་། ཉན་ཐོས་ཀྱི་དགེ་འདུན་ཉིས་བརྒྱ་རེ་རྟག་ཏུ་བཞུགས་ཤིང་། སྐབས་འགར་དགེ་སློང་ཁྲི་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྲག་རེ་ཙམ་ཚོགས་པ་འབྱུང་། ཨོ་ཏནྟ་པུ་རིར་རྒྱུན་དུ་དགེ་སློང་སྟོང་ཕྲག་རེ་དང་། སྐབས་འགར་རབ་བྱུང་
སྟོང་ཕྲག་བཅུ་གཉིས་རེ་འབྱུང་བར་གྲགས་སོ། ། སློབ་དཔོན་འདི་ལ་རྒྱལ་པོས་ས་ཆ་བཟང་པོ་ཞིག་ཀྱང་ཕུལ།
འདིའི་རྗེས་སུ་སློབ་དཔོན་ཆེན་པོ་རཀྵ་རཀྵི་ཏ་དང་། ཛྙཱ་ན་ཨཱ་ཀ་ར་གུབ་སོགས་མཁས་པ་དུ་མ་བྱོན་ཞིང་། དེ་
ལས་གལ་ཆེ་བ་ནི་པཎ་ཆེན་ཤཱཀྱ་ཤྲཱི་སྟེ། འདི་ནི་སྒྲོལ་མ་རྗེས་སུ་བཟུང་ཞིང་མདོ་སྔགས་ཀྱི་གསུང་རབ་རྒྱ་མཚོའི་ཕ་
རོལ་ཏུ་ཕྱིན་པའོ། །ཕྱིས་བོད་དུ་བྱོན་ནས་དོན་མཛད་ཅིང་། དེ་ཡང་ས་སྐྱ་པཎྜི་ཏ་བཞུགས་པའི་སྐབས་སུ་ཡིན་
ནོ། ། སློབ་དཔོན་རཏྟ་རགྲི་ཏ་ནི། མཁྱེན་རབ་ཤཱཀྱ་ཤྲི་དང་མཉམ་ཞིང་། བདེ་མཆོག དུས་འཁོར། གཤིན་
རྗེ་བགཤེད་སོགས་ལྷ་མང་པོའི་ཞལ་གཟིགས། དབང་བསྐུར་བའི་ཚེ་ཡེ་ཤེས་པ་དངོས་སུ་འབེབས་ནུས། གཏོར་
མ་མཁའ་འགྲོས་དངོས་སུ་ལེན། ལྟ་སྟངས་ཡང་གྲུབ་པ་སོགས་མང་ངོ༌
། ། ཛྙཱ་ན་ཨཱ་ཀ་ར་གུསྟས་ནི་བྱམས་པའི་
ཞལ་གཟིགས། བུདྡྷ་ཤྲཱི་མི་ཏྲས་ནི་མནལ་ལམ་དུ་རྡོ་རྗེ་རྣལ་འབྱོར་མ་ལ་ཆོས་གསན། ཕྱག་རེས་ཀྱང་གླང་ཆེན་
གནོན་ནུས། དེ་གཉིས་ཀའང་རིགས་གནས་ཀུན་ལ་མཁས་ཤིང་། རིམ་གཉིས་ཀྱི་རྟོགས་པ་ཁྱད་པར་ཅན་
བརྙེས་པའོ། ། འདི་དག་གི་དུས་རྒྱལ་པོ་སེ་ན་བཞི་བྱུང་སྟེ། དེའི་རིང་ལ་ཕྱོགས་ཀུན་ཏུ་མུ་སྟེགས་ཇེ་འཕེལ་དུ་
སོང་ཞིང་། ཀླ་ཀློའི་གྲུབ་མཐའ་འཛིན་པ་ཡང་ཇེ་མང་དུ་གྱུར། དེའི་རྗེས་སུ་ཏུ་རུཥའི་རྒྱལ་པོ་ཞིག་བྱུང་སྟེ།
དེས་ཏུ་རུཥའི་རྒྱལ་ཕྲན་གཞན་དང་ལྷན་ཅིག་ཏུ་མ་གདྷའི་ཡུལ་ཐམས་ཅད་བཅོམ། ཨོ་ཏནྟ་བུ་རིར་རབ་བྱུང་
མང་པོ་བསད་ནས་དེ་དང་བི་ཀྲ་མ་ཤཱི་ལ་གཉིས་ཅིག་ཅར་དུ་བཤིག པཎྜི་ཏ་རྣམས་ཕྱོགས་གཞན་དུ་བྲོས་ཏེ་དེ་
གཉིས་སུ་བསྟན་པ་ནུབ་པོ། ། འདི་ཇོ་བོ་རྗེས་བི་ཀྲ་མ་ཤི་ལའི་མཁན་པོ་མཛད་ནས་བླ་རབས་བཅུ་པ་པཎ་ཆེན་
ཤཱཀྱ་ཐིས་དེའི་མཁན་པོ་མཛད་རྗེས་སུ་བྱུང་བར་བཤད་དོ། ། དེ་དུས་སུ་གྲུབ་ཐོབ་འགའ་རེ་ཡོད་ཀྱང་སེམས་
ཅན་སྤྱི་མཐུན་གྱི་ལས་བཟློག་ཐབས་མ་རྙེད་པར། ཡུལ་གྱི་དབུས་མ་གདྷར་བསྟན་པ་ནུབ་པ་ལྟར་སོང་ངོ། །
དེའི་རྗེས་སུ་རྒྱལ་པོ་ཙ་ག་ལ་རཱ་ཛ་ཞེས་པ་ཞིག་བྱུང་སྟེ། དེས་རྡོ་རྗེའི་གདན་དུ་མཆོད་པ་ཆེན་པོ་བྱས། སྔར་
བཤིག་པའི་ལྷ་ཁང་ཕལ་ཆེར་ལ་ཞིག་གསོས་དང་། ཆོས་གཞི་ཡང་བཙུགས། ནཱ་ལནྡྲར་ལྷ་ཁང་ལ་མཆོད་པ་ཆེན་
པོ་བྱས་ཀྱང་ཆོས་གཞི་མ་ཚུགས། རྒྱལ་པོ་དེ་ཕྱིན་ཆད་མ་གདྷར་མཆོད་པ་བྱེད་པའི་རྒྱལ་པོ་མ་བྱུང་ཞིང་། སྡེ་
སྣོད་འཛིན་པ་ཡང་མ་བྱུང་ངོ། ། ཕྱིས་རྒྱལ་པོ་མུ་གུ་དེ་བས་ཕྱོགས་གཞན་ཞིག་ཏུ་ལྷ་ཁང་བཞེངས་ནས་ཆོས་གཞི་
འགའ་རེ་བཙུགས་སོ། ། དེ་ཕྱིན་ཆད་ཕྱོགས་འགའ་རེ་ན་བསྟན་པ་ལ་བྱ་བ་བྱེད་པའི་རྒྱལ་པོ་དང་། མཁས་གྲུབ་
འགའ་ཡོད་ནའང་ཡུལ་དབུས་སུ་གྲགས་ཆེ་བ་ནི་མེད་དོ། །
གཉིས་པ་ཐོར་བུ་འགའ་ཞིག་བཤད་པར་བྱ་སྟེ། རྒྱལ་པོ་བུ་རཀྵི་ཏའི་དུས་སུ་ལརྒ་རྒྱལ་བཟང་བྱོན་ཏེ།
30



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
སྡེ་སྣོད་ཐམས་ཅད་ལ་མཁས་ཤིང་། འཁོར་ལོ་སྡོམ་པའི་ཞལ་གཟིགས། གྲུབ་པ་ཆེན་པོ་ཐོབ། དེའི་རྗེས་སུ་
གྲུབ་ཆེན་དཔལ་འཛིན་བྱོན་ཏེ། གཤིན་རྗེ་གཤེད་ཀྱི་སྒོ་ནས་གྲུབ་པ་ཐོབ། དབྱངས་ཅན་མ་གཟིགས། དགེ་
སློང་སྡེ་སྣོད་འཛིན་པ་ཞིག་ཏུ་རུཀྐའི་རྒྱལ་པོས་མགོ་གཅོད་པར་རྩོམས་པ་ལས་སློབ་དཔོན་འདིས་རང་གི་དབུ་བྱིན་
ཏེ་བབླུས་ནས། རང་གི་སྐེ་ལ་མ་ཧེའི་མགོ་འབྱར་བའི་རྫུ་འཕྲུལ་བསྟན་ནོ། ། དེའི་རྗེས་སུ་བྷ་ཝ་བྷ་དྲ་བྱོན་ཏེ།སྡེ་
སྣོད་ཐོད་ལ་མཁས་ཤིང་ཁྱད་པར་དུ་རྣམ་རིག་པའི་གྲུབ་མཐའ་དང་། མ་རྒྱུད་ལ་མཁས། འཁོར་ལོ་སྡོམ་པས་
བྱིན་གྱིས་བརླབས་ཤིང་། སྒྲོལ་མའི་ཞལ་གཟིགས། རིལ་བུའི་དངོས་གྲུབ་འགྲུབ་བོ། ། དེ་ནི་རྗེས་སུ་སྐལ་ལྡན་
གྲགས་པ་བྱོན་ཏེ། གསང་སྔགས་ལ་ཤིན་ཏུ་མཁས་ཤིང མངོན་ཤེས་བརྙེས་སོ། ། དེ་རྗེས་ལི་ལ་བཛྲ་བྱུང་སྟེ།
གཤིན་རྗེ་གཤེད་ཀྱི་གྲུབ་པ་བརྙེས། དེ་རྗེས་མི་ཐུབ་ཟླ་བ་བྱོན་ཏེ། གསང་སྔགས་ཀུན་དང་འདུས་པ་ལ་མཁས་
ཤིང་དངོས་གྲུབ་བརྙེས། དེ་ནས་ཏ་ཐཱ་ག་ཏ་རཀྵི་ཏ་བྱོན་ཏེ་། གཤིན་རྗེ་གཤེད་དང་བདེ་མཆོག་ལ་མངའ་བརྙེས།
དུད་འགྲོ་སོགས་ཀྱི་སྐད་དང་མ་སློབ་པའི་བསྟན་བཅོས་མང་པོ་རང་ཤེས་སུ་བྱུང་། དེའི་འོག་ཏུ་བོ་དྷི་བྷ་དྲ་བྱུང་
སྟེ། གསང་སྔགས་ཀུན་ལ་མཁས་ཤིང་། འཇམ་དཔལ་གྱི་ཞལ་གཟིགས། དེ་རྗེས་ཀ་མ་ལ་རཀྴི་ཏ་བྱོན་ཏེ།
མདོ་རྒྱུད་ཀུན་དང་། ཤེར་ཕྱིན་དང་གསང་འདུས་ལ་ལྷག་པོར་མཁས། གཤིན་རྗེ་གཤེད་ཞལ་གཟིགས་ནས་
ཐུགསཀར་ཐིམ། འཇམ་དང་ལ་ལ་ཆོས་དུ་མ་གསན་ཏེ་གྲུབ་པ་བརྙེས། མ་གདྷ་དམག་གིས་བཅོམ་པའི་ཚེ་
དབུས་ཀྱི་མཁས་པ་ཕལ་ཆེར་ཤར་ཕྱོགས་སུ་བྲོས་ནས་རྒྱ་མཚོ་དང་ཉེ་བར་རྒྱལ་པོ་ཞིག་གི་ཡུལ་དུ་གནས་པ་ན།
རྒྱལ་པོ་དེས་ལྷ་ཁང་མང་དུ་བཞེངས་ནས་ཆོས་གཞི་ཡང་མང་པོ་བཙུགས་ཤིང་། བསྟན་པ་དར་པར་བྱས། དེའི་
རྒྱུན་ལ་ཕྱིས་སུ་དགེ་འདུན་ཁྲི་ཕྲག་གཉིས་གསུམ་ལོངས་ཞེས་གྲགས། གཞན་ཡང་ཀོ་ཀིའི་ཡུལ་དང་། གསེར་
གླིང་། ཟངས་གླིང་སོགས་གླིང་ཕྲན་རྣམས་སུ་སྔ་མོ་ནས་བསྟན་པ་དར་ཞིང་། དེའི་རྒྱུན་ད་ལྟའི་བར་ཡང་ཡོད་
ཅེས་གསུངས། སིངྒ་ལར་སྟོན་པའི་ཞབས་རྗེས་ཀྱི་དུས་སྟོན་གྱི་ཚེ་དགེ་སློང་སྟོང་ཕྲག་བཅུ་གཉིས་རེ་འདུས་ཏེ་
ཕལ་ཆེར་ཉན་ཐོས་སོ། ། མ་གདྷ་ཏུ་རུཥས་བཅོམ་པའི་རྗེས་སུ་ལྷོ་ཕྱོགས་ཀྱི་ལིངྒ་དང་། རི་བོ་འབིག་བྱེད་ཕྱོགས་
སུ་བསྟན་པ་དར་ནས་རྒྱུན་ད་ལྟ་ཡང་ཡོད་པར་གྲག་གོ ༑ གཞན་ཡང་སྔོན་རྒྱལ་པོ་ལོངས་སྤྱོད་སྒྲ་བཟང་སོགས་
གསུམ་གྱི་རིང་ལ་གསེར་འགྱུར་གྱི་རྩི་འགྲུབ་སྟེ་སློང་པ་པོ་སུ་བྱུང་ཡང་སྦྱིན་པ་རྒྱ་ཆེན་བྱས། ཡང་རྒྱལ་པོ་གསུམ་
ལས་གཅིག་གིས་ལྷ་ཁང་ཆེ་ཆུང་སྟོང་ཕྲག་ལྷག་བཞེངས། གཅིག་གིས་དགེ་སློང་སྟོང་ཕྲག་རེ་རྒྱུན་ཏུ་མཆོད།
གཅིག་གིས་བྲམ་ཟེ་ཁྲི་ཕྲག་རེ་དང་། སངས་རྒྱས་པ་ཁྲི་ཕྲག་རེ་ལ་རྒྱུན་ཏུ་ཆོས་སྟོན་བྱེད། རྒྱལ་པོ་གཞོན་ནུ་
གདོང་དྲུག་ཅེས་བྱ་བས་ནོར་རྒྱུན་མ་གྲུབ་སྟེ། དབུལ་པོ་ཐམས་ཅད་ལ་གོས་རེ་དང༌། ཟས་ཀྱིས་ལོ་ཉི་ཤུར་ཚིམ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་བྱས། རྒྱལ་པོ་དབང་ཆེན་བུ་ཚ་བོའི་རིང་ལ་བྲམ་ཟེའི་སྐྱེ་བོ་རྣམས་དཀོན་མཆོག་གསུམ་ཁོ་ན་མཆོད་པར་
བཀའ་བསྒོས་ནས་མཆོད། བུ་གཉིས་ཀྱིས་ལྷ་ཁང་ལྔ་བཅུ་རེ་བཞེངས། བྲམ་ཟེ་པཱ་ལ་མི་ཏྲ་ཞིག་གིས་རྒྱ་མཚོའི་
མཐར་ཐུག་པར་མཆོད་རྟེན་གྱིས་གང་བར་བྱས་ཏེ། འདི་ནི་འཇམ་དཔལ་རྩ་རྒྱུད་དུ་ལུང་བསྟན། བྲམ་ཟེ་ནཱ་ག་
ཀེ་རུ་ཞེས་བྱ་བས་སྟོན་པའི་སྐུ་འབུམ་ཕྲག་གཅིག་བཞེངས་ནས་རེ་རེ་ལ་ཡང་ཡོ་བྱད་བཅུ་རེས་མཆོད། བྲམ་ཟེ་
འགྲེལ་བའི་འཕྲེང་བ་ཞེས་བྱ་བས་གླེགས་བམ་སྟོང་ཕྲག་བཅུ་བཞེངས་ནས། རེ་རེ་ལ་ཡང་མཆོད་པའི་ཡོ་བྱད་
བཅོ་ལྔ་རེས་མཆོད། གླེགས་བམ་ལ་ལྟ་བའི་དགེ་སློང་དང་དགེ་བསྙེན་སྟོང་ཕྲག་དག་ལ་རྟག་ཏུ་འཚོ་བ་སྦྱར།
ཐེག་ཆེན་གྱི་སློབ་དཔོན་ནི་གཀྐ་རི་ཞེས་བྱ་བ་གཞན་སེམས་ཤེས་པ་ཞིག་གིས་ཆོས་བསྟན་ནས་སློབ་མ་སྟོང་གི་
བཟོད་པ་ཐོབ། དེ་ལྟ་བུའི་དགེ་བསྙེན་ཞིག་གིས་ཆོས་བསྟན་ནས་དགེ་བསྙེན་སྟོང་ཕྲག་མང་པོས་ཤེར་ཕྱིན་གྱི་
དོན་རྟོགས། ཡང་དགེ་བསྙེན་བློ་གྲོས་གཞོན་ནུ་ཞེས་བྱ་བ་ཞིག་གིས་ཆོས་བསྟན་ནས་གདུལ་བྱ་ཁྲི་ཕྲག་ཙམ་
བསམ་གཏན་པར་གྱུར། དགེ་སློང་བྷ་དྲ་ཞེས་པས་བདེན་ཚིག་ཁོ་ན་བརྗོད་དེ་གྲོང་དང་གྲོང་ཁྱེར་གྱི་ནད་གདོན་
ཞི་བར་བྱས། དགེ་བསྙེན་དཱ་ན་བྷ་དྲ་དང་
། ལངྐ་རེ་བ་ཞེས་བྱ་བ་གཉིས་ཀྱིས་མཆོད་རྟེན་དང་སངས་རྒྱས་ཀྱི་སྐུ་
གཟུགས་རི་མོ་བྲིས་པ་དང༌། རྡོ་ཤིང་སོགས་ལས་སྟོང་ཕྲག་མང་པོ་བཞེངས་ནས་རེ་རེར་ཡང་མཆོད་པའི་རྣམ་
གྲངས་རྒྱལ་མཚན་བཅུ་རེ་ཕུལ། ཡང་དགེ་བསྙེན་ཧུ་ཀླུ་ཛེ་ཞེས་བྱ་བས་འབྲུ་དང་གསེར་དང་ཟས་གོས་སོགས་
སློང་པ་ཀུན་ལ་བྱིན། མཐར་ཐམས་ཅད་བཏང་སྟེ་བསྒོམས་པས་མི་སྐྱེ་བའི་ཆོས་ལ་བཟོད་པ་ཐོབ་ནས་ལུས་དེ་
ཉིད་ཀྱིས་བདེ་བ་ཅན་དུ་སོང་ཞེས་གྲག དགེ་བསྙེན་དབུ་མའི་བློ་གྲོས་ཞེས་བྱ་བ་བྱུང་སྟེ། མུ་སྟེགས་སོ་སོའི་ནང་
དུ་སོང་ནས་དེ་དག་དང་འདྲ་བའི་གཟུགས་སྤྲུལ་ཏེ། དེ་དང་དེའི་བསྟན་བཅོས་བཤད་པའི་ཞོར་ལ་བདག་མེད་
དང་སྙིང་རྗེ་ཆེན་པོ་བསྟན་པས། མཚོར་བཞིན་དུ་གྲུབ་མཐའ་ནང་པར་བསྒྱུར་ཏེ། ཚུལ་དེས་མུ་སྟེགས་ཁྲི་ཕྲག་
སངས་རྒྱས་ཀྱི་བསྟན་པ་ལ་བཅུག་གོ། སློབ་དཔོན་ཕྱི་མ་འདི་དག་ནི་ཀླུ་སྒྲུབ་ཀྱི་སྔོན་ཙམ་དུ་བྱུང་བར་མངོན་ལ།
འགའ་ཞིག་ནི་ཐེག་ཆེན་དར་བ་ནས་ཆོས་གྲགས་ཡན་ཆད་དུ་བྱུང་བར་སེམས་ནའང་། དུས་ཇི་ལྟ་བ་བཞིན་
བསྒྲིགས་དཀའོ། ། དེ་དག་ནི་འཕགས་ཡུལ་གྱི་གཏམ་རྒྱུད་ལས་བྱུང་བ་ལྟར་བཀོད་ཀྱི། གཞན་དུ་ན་མཁས་
གྲུབ་མཐའ་དག་གི་བྱོན་ཚུལ་ཚད་བཟུང་དཀའ་སྟེ། འཕགས་ཡུལ་དུ་མཁས་གྲུབ་གཞན་དཔག་ཏུ་མེད་པ་བྱོན་
པའིཕྱིར་དང་། ཁྱད་པར་དུ་ཀླུ་སྒྲུབ་ཀྱི་དུས་སུ་སྒྲོལ་མའི་སྔགས་རྒྱུད་ཀྱིས་གྲུབ་ཐོབ་སྟོང་ཕྲག་ལྔ་ཙམ་དང་།
རྒྱལ་པོ་དཱ་རི་ཀ་པའི་འཁོར་དུ་སྟོང་ཕྲག་དང༌། ནག་པོ་སྤྱོད་པའི་འཁོར་དུ་གྲུབ་པ་བརྙེས་པ་བརྒྱ་ཕྲག་མང་པོ་
ཞིག་བྱོན་པར་བཤད་པའི་ཕྱིར་རོ། །



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
གསུམ་པ་འཕྲོས་དོན་ལ་སྔོན་དུས་རྒྱུན་ཞུགས་དང་། ཕྱིར་འོང་དང༌། ཕྱིར་མི་འོང་དང་། དགྲ་བཅོམ་
གྱི་འབྲས་བུ་བཞི་ཐོབ་པ་མང་པོ་དང་། གྲུབ་པ་ཐོབ་པ་ཡང་མང་དུ་བྱུང་འདུག་ཅིང་། ད་ལྟ་ནི་དེ་འདྲ་དཀོན་པ་
འདི་ཅི་ཡིན་སྙམ་ན། དཔྱོད་ལྡན་ལ་དེའི་ལན་མདོར་བསྡུས་ཞིག་བཤད་པར་བྱ་སྟེ། དེ་ནི་སྤྱིར་གོང་དུ་བརྗོད་པ་
ལྟར་དུས་ཀྱི་འགྱུར་བའི་ཆོས་ཉིད་ཀྱིས་ཡིན་ཏེ། དེ་ཡང་བསྐལ་བ་དང་པོའི་སེམས་ཅན་ནས་བཟུང་སྟེ་རིམ་གྱིས་
ཚེ་དང་ལས་སྟོབས་བྲི་ནས་ཚེ་ལོ་བརྒྱ་དང་། མཐར་ཚེ་ལོ་བཅུ་པ་ལ་ཐུག་གི་བར་དུ་འགྱུར་བ་འོང་ཞིང་། དེ་ལ་
སྔོན་གྱི་གདུལ་བྱ་རྣམས་ནི་གཙོ་ཆར་རྒྱུན་དབང་བོ་ཚོགས་ཏེ་སྨིན་པ་གསུམ་ཤས་ཆེ་ཞིང་། ལས་ཉོན་མོངས་རྣམ་
སྨིན་གྱི་སྒྲིབ་པ་གསུམ་ཤས་ཆུང་བས། དེ་དག་གི་རྒྱུད་ལས་ལམ་གྱི་རྟོགས་པ་ཁྱད་པར་ཅན་སྐྱེ་སླ་བར་མ་ཟད།
ཆོས་སྟོན་པ་པོ་སངས་རྒྱས་སོགས་འཕགས་པའི་གང་ཟག་ཆེན་པོ་དེ་རྣམས་ཀྱི་བྱིན་རླབས་དང་མཐུ་ནུས་ཀྱང་ས་
ལམ་མྱུར་དུ་སྐྱེ་བར་འོང་ལ། ད་ལྟའི་གདུལ་བྱ་རྣམས་ལས་འགའ་ཞིག་མ་གཏོགས། སྨིན་པ་གསུམ་ཤས་ཆུང་
ཞིང་སྒྲིབ་པ་གསུམ་ཤས་ཆེ་བས་ས་ལམ་གྱི་ཡོན་ཏན་ཁྱད་པར་ཅན་རྣམས་སྐྱེ་ཤིན་ཏུ་དཀའ་བ་ཡིན་པའི་ཕྱིར་
རོ། ། འཕགས་བོད་གཉིས་ཡུལ་གྱི་དབང་དུ་བྱས་ནའང་མི་འདྲ་སྟེ། འཕགས་ཡུལ་ནི་སངས་རྒྱས་བྱང་སེམས་
སོགས་འཕགས་པའི་གང་ཟག་མང་པོ་དངོས་སུ་བྱོན་ནས་བྱིན་གྱིས་བརླབས་པའི་གནས་ཡིན་ཞིང་། དེ་ལས་
ཀྱང་ཨུ་རྒྱན་གྱི་ཡུལ་ནི་དཔའ་པོ་དང་རྣལ་འབྱོར་མ་དཔག་ཏུ་མེད་པ་ཞིག་དངོས་སུ་བཞུགས་པའི་གནས་ཡིན་
པས། དེ་རྣམས་ཀྱི་བྱིན་གྱི་རླབས་དང་རྗེས་སུ་འཛིན་པ་མྱུར་བ་ལས་ཀྱང་ས་ལམ་རྟོགས་པ་སྐྱེ་སླ་བས་སྨིན་ཅིང་
གྲོལ་བ་མྱུར་ལ། བོད་ཡུལ་སོགས་ནི་ཁྱད་ཆོས་དེ་རྣམས་དང་བྲལ་བས་ན་སྨིན་ཅིང་གྲོལ་དཀའ་བའི་ཕྱིར་རོ། །
སངས་རྒྱས་བྱོན་ནས་ཀླུ་སྒྲུབ་ཀྱི་གོང་དེའི་བར་དུ་འབྲས་བུ་བཞི་ཐོབ་པ་མང་ཞིང་། དེའི་རྗེས་ནས་ཆོས་ཀྱི་གྲགས་
པ་ཡན་ཆད་དུ་ནི་འགའ་རེ་བྱུང་ཡང་སྔོན་ལྟར་མང་པོ་མེད་ལ། ཆོས་གྲགས་མན་ཆད་ལ་འབྲས་བུ་བཞི་ཐོབ་པ་ནི་
དེ་གཉིས་ལས་མང་དུ་མ་བྱུང་བར་གྲགས་སོ། ། དགྲ་བཅོམ་པ་ས་གའི་ལྷ་ནི་ཕྱོགས་གླང་བཞུགས་པའི་ཚེ་བྱོན་ལ།
སྔོན་བོད་འདིར་མངའ་རིས་སུ་དགྲ་བཅོམ་པ་ཞིག་བྱུང་པར་བཤད་དོ། ། འབྲས་བུ་བཞི་ཐོབ་པ་ཉུང་ངུ་སོང་བ་
ན་སྔགས་ལ་བརྟེན་པའི་གྲུབ་ཐོབ་རྣམས་བྱོན་ཏེ། དེ་ཡང་ཇོ་བོ་རྗེ་ཡན་ཆད་དུ་མང་པོ་བྱོན་པ་སྔར་བཤད་པ་ལྟར་
ཡིན་ལ། དེ་འདས་པ་ནས་མང་དུ་མ་བྱུང་ངོ། ། དེས་ན་བོད་དུ་གྲུབ་པ་ཐོབ་པ་ནི་སྔོན་འགའ་རེ་བྱུང་ཡང་ཕྱིས་
དཀོན་ཞིང་། རྗེ་ཡབ་སྲས་ལྟ་བུ་གང་ཟག་ཁྱད་པར་ཅན་གདུལ་བྱའི་དོན་དུ་བསམ་བཞིན་དུ་བྱོན་པ་མང་དུ་སྣང་
བ་རྣམས་ཀྱི་ཚོད་བཟུང་དཀའོ། ། ད་ལྟ་འབྲས་བུ་བཞི་གང་རུང་ཐོབ་པ་དང་། གྲུབ་པ་བརྙེས་པ་དཀོན་ཡང་
མདོ་སྔགས་ཀྱི་ཆོས་ཚུལ་བཞིན་ཉམས་སུ་བླངས་ནས་ས་ལམ་སྣ་རེ་རྒྱུད་ལ་སྐྱེས་པ་དང་། ཉམས་སུ་ལེན་པ་ལ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྩོན་པ་རྣམས་ནི་ད་ལྟའི་དུས་ལ་ལྟོས་ནས་སྔོན་གྱི་དམ་པ་དེ་རྣམས་དང་ཆ་མཚུངས་པའི་གང་ཟག་ཁྱད་པར་
ཅན་དུ་བཟུང་དགོས་སོ། ། དེ་ཡང་དུས་ཀྱི་དབང་ཡིན་པས་ཆོས་ལ་ལོག་ལྟ་བྱར་མི་རུང་ཞིང་། དེ་བཞིན་དུ་ད་
ལྟའི་དུས་སུ་སྐྱེས་ཆེན་དམ་པ་མང་དུ་འབྱུང་ཡང་སྔོན་ལྟར་མི་གསལ་པ་ནི་དུས་ཀྱི་དབང་ཡིན་པའི་ཁྱད་པར་ཡང་
ཤེས་དགོས་སོ། ། སྔོན་འཕགས་ཡུལ་དུ་དཀྱིལ་འཁོར་ཆེན་པོ་ལ་བརྟེན་ནས་གྲུབ་པ་བརྙེས་པ་མང་ཞིང་།
འདུས་པ་བདེ་དགྱེས་གཤིན་རྗེ་གཤེད་རྣམས་ཀྱི་རྣལ་འབྱོར་མང་ལ་ལྷ་རེ་རེ་ནས་རྗེས་སུ་བཟུང་བ་ལ། འཇམ་
དབྱངས། སྤྱན་རས་གཟིགས། སྒྲོལ་མ་དང་། དེ་ལས་འཇམ་དབྱངས་དང་སྒྲོལ་མ་གཉིས་དང་། ལྷག་ཏུ་
སྒྲོལ་མས་དངོས་སུ་རྗེས་སུ་བཟུང་བ་མང་པར་མངོན་ནོ། ། མུ་སྟེགས་ཀྱི་ལྷ་ལ་ཚངས་པ་དང་དབང་ཕྱུག་དང་
ཁྱབ་འཇུག་སོགས་མང་ཡང་། དེའི་མཁས་གྲུབ་ཕལ་ཆེར་དབང་ཕྱུག་ཡུམ་དང་ཚངས་པའི་བུ་མོ་དབྱངས་ཅན་
མས་རྗེས་སུ་བཟུང་ངོ། ། ཟ་མ་ཏོག་བཀོད་པའི་མདོ་ལས། དབང་ཕྱུག་ཆེན་པོ་ནི་སྤྱན་རས་གཟིགས་ཀྱི་དཔྲལ་
བ་དང་དབྱངས་ཅན་མ་དེའི་ཚེམས་ལས་སྤྲུལ་བར་བཤད་ཅིང་གཞན་ནས་སྒྲོལ་མའི་སྤྲུལ་བར་བཤད་འདུག་པས།
སངས་རྒྱས་ཀྱིས་སེམས་ཅན་གྱི་དོན་མཛད་ཚུལ་བསམ་གྱིས་མི་ཁྱབ་པའི་ཕྱིར་དེ་ལ་སྨད་དུ་མི་རུང་སྟེ། མདོ་ལས་
ང་དང་ང་འདྲ་བས་གང་ཟག་གི་ཚོད་བཟུང་གི། གང་ཟག་གིས་གང་ཟག་གི་ཚོད་མི་བཟུང་སྟེ་ཞེས་གསུངས་པ་
ལྟར་རོ། ། མུ་སྟེགས་ཀྱི་ཆོས་ལུགས་ནི། བདག་ཅག་གི་སྟོན་པ་འཇིག་རྟེན་དུ་མ་བྱོན་པའི་གོང་ནས་བྱུང་པ་ཡིན་
ཏེ། སྟོན་པའི་དུས་སུ་མུ་སྟེགས་ཀྱི་སྟོན་པ་དྲུག་སོགས་བྱུང་བ་མདོ་ལས་བཤད་པ་ལྟར་ཡིན་པའི་ཕྱིར་རོ། ། མུ་
སྟེགས་ཀྱི་ཆོས་ལུགས་ནི་སྟོན་པ་དང་བསྟན་པ་དང་ལྟ་བ་གསུམ་གྱི་སྒོ་ནས་ཆོས་འདི་ལས་ཕྱི་རོལ་ཏུ་བྱུང་བ་ཡིན་ཏེ།
དཀོན་མཆོག་ལ་སྐྱབས་སུ་མི་འགྲོ་ཞིང་། བསྟན་པ་གཞན་ཡིན་པ་དང་
། བདག་མེད་རྟོགས་པའི་ལྟ་བ་ཁས་མི་
ལེན་པའི་ཕྱིར་རོ། ། མུ་སྟེགས་འཚེ་བ་ཆོས་སུ་སྨྲས་ཡོད་ཀྱང་། ནད་པ་དང་ཐུན་མོང་བའི་ཉམས་ལེན་ཡོད་དེ།
སྦྱིན་གཏོང་བྱེད་པ་སོགས་དང་། སྲོག་གཅོད་སྤོང་པ་དང་། བསམ་གཏན་དང་གཟུགས་མེད་ཀྱི་སྙོམས་འཇུག་
སྒོམ་པ་དང་། སྒྲ་རིག་པ་དང་། བཟོ་དང་། གསོ་བ་དང་། གཏན་ཚིགས་རིག་པ་ལ་ཐོས་བསམ་བྱེད་པ་
སོགས་ཀྱང་ཡོད་པའི་ཕྱིར། གཏན་ཚིགས་རིག་པ་ཐུན་མོང་བ་ཡོད་ཀྱང་། ཕལ་ཆེར་ནི་ཁོ་རང་གི་ལུགས་ཐུན་
མོང་མ་ཡིན་པ་མང་སྟེ་དེ་ནི་ནང་པའི་གཏན་ཚིགས་རིག་པ་དག་དང་མི་འདྲ་བའི་ཕྱིར་ན་གྲུབ་མཐའ་མི་འདྲ་བས་
འགོག་པ་ན་ཚུལ་འདིས་འགོག་པ་ཡིན་ནོ། ། ཀླ་ཀློའི་ཆོས་ལུགས་ནི་ཕྱིས་བྱུང་བ་སྟེ། འཚེ་བ་ཆོས་སུ་སྨྲ་ཞིང་
ལོག་ཆོས་ཡིན་ཡང་། རྒྱལ་པོའི་ལུགས་དང་མཐུན་པ་མང་ལ། ད་ལྟ་ནི་རྒྱ་གར་ན་ལུགས་དེ་གཉིས་ཀ་དར་ནས་
ཡོད་ཅེས་བཤད་དོ། ། བོད་དུ་དེ་གཉིས་ཀྱི་ལུགས་མཚན་ཉིད་པ་མེད་ཀྱང་། སྔོན་བོན་པོ་དཀར་ནག་ཕྲ་གསུམ་
34



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
བྱུང་ཞིང་། རྒྱལ་པོ་ཁྲི་སྲོང་ལྡེ་བཙན་གྱི་དུས་སུ་དཀར་པོའི་ལུགས་མ་གཏོགས་ནག་ཁྲ་གཉིས་བསྣུབས་ཀྱང་།
དེའི་རྒྱུན་ལུས་པ་འགའ་ཞིག་དང་དཀར་པོ་ནི་ཕྱོགས་དེ་དང་འདི་ཕྱོགས་སུའང་བྱུང་ངོ༌། ། བོད་དུ་ནི་གསང་
སྔགས་གསར་རྙིང་གཉིས་ཀ་དར་ཞིང་། གསང་སྔགས་རྙིང་མའི་ལུགས་ནི། གཙོ་ཆེར་ཨུ་རྒྱན་རིན་པོ་ཆེ་ནས་
བརྒྱུད་དེ་བྱོན་ལ། དེ་ནི་གདུལ་བྱ་མང་པོ་ཞིག་གི་དོན་དུ་འགྱུར་བའི་ཆོས་ལུགས་བྱེ་བྲག་པ་ཡིན་པས་སྨད་དུ་མི་
རུང་ཡང་། རྒྱལ་བའི་གསང་སྔགས་ཀྱི་བསྟན་པ་ཡོངས་སུ་རྫོགས་ནི་གསར་མའི་ལུགས་བུ་སྟོན་རིན་པོ་ཆེ་དང་།
རྗེ་ཡབ་སྲས་ཀྱིས་བཀྲལ་བ་ལྟར་ཡིན་པར་རྣམ་དཔྱོད་ཅན་གྱིས་རྟོགས་ཏེ། དེའི་ཕྱིར་རང་ཅག་རྣམས་ཀྱིས་ཚུལ་
དེ་ལས་གྲུབ་པ་ཡིན་ནོ། ། སྔོན་དུས་ཐེག་པ་ཆེ་ཆུང་གཉིས་དང་། གྲུབ་མཐའ་བཞི་སོ་སོ་དང་། སྡེ་བ་བཅོ་
བརྒྱུད་ཀྱི་ལུགས་སོ་སོར་མ་འདྲེས་པར་བྱུང་ཞིང་གནས་ལ། ཕྱིས་ཕལ་ཆེར་ནི་དབྱེ་མེད་པར་ཐེག་ཆེན་གྱི་ལུགས་
གཉིས་ཅི་རིགས་དང་གཅིག་ཏུ་འདྲེས་ནས་ལག་ལེན་དུ་བྱེད་དེ། དཔེར་ན། སྔགས་ལ་ཞུགས་མ་ཞུགས་གཉིས་
ཀས་གསང་སྔགས་ཀྱི་ཆོས་འདོན་པ་དང་། འདུལ་བའི་ལུགས་ལྟར་སོ་ཐར་ཉམས་སུ་ལེན་པ་བཞིན་ནོ། ། དེའི་
དང་པོ་ནི་རྣམ་དབྱེ་མ་བྱུང་བ་ཡིན་ལ། ཕྱི་མ་ནི་ཤེས་ན་འོས་ཤིང་འཐད་པ་ཡིན་ནོ། ། དེ་དག་ནི་སྟོན་པའི་
བསྟན་པ་འཛམ་གླིང་འདིའི་དབུས་དང་། བོད་ཡུལ་དུ་བྱུང་བའི་དབང་དུ་བྱས་ལ། འཛམ་གླིང་གི་བྱང་ཕྱོགས་
ཤམྦྷ་ལར་ཆོས་རྒྱལ་རིགས་ལྡན་རིམ་པར་བྱོན་པ་དང་འབྱོན་པ་རྣམས་ཀྱིས་རྒྱལ་བའི་བསྟན་པ་སྤེལ་བའི་རྒྱུན་ད་
ལྟའང་དར་བཞིན་པའོ། ། འཇིག་རྟེན་གྱི་ཁམས་གཞན་དག་ཏུའང་རྒྱལ་བའི་བསྟན་པ་བརྒྱུད་པར་འབྱུང་བའི་
ཕྱིར་ན། སངས་རྒྱས་ཀྱི་བསྟན་པ་དང་དེའི་འཕྲིན་ལས་རྒྱུན་མི་ཆད་དེ། གསེར་འོད་ལས། སངས་རྒྱས་མྱ་ངན་
ཡོངས་མི་འདས། ། ཆོས་ཀྱང་ནུས་པར་མི་འགྱུར་རོ། ། རྒྱུད་བླར། ཡོངས་སམ་དག་ཞིང་རྣམས་སུ། །སྲིད་
པ་ཇི་སྲིད་གནས་པར་སྟོན། ། ཞེས་དང་། རྒྱུན་ལས་ཀྱང་། དེ་བཞིན་འཁོར་བ་ཇི་སྲིད་འདིའི། ། ལས་ནི་
རྒྱུན་མི་ཆད་པར་འདོད། ། ཞེས་གསུངས་པའི་ཕྱིར་རོ། ། འོ་ན་བྱམས་པའི་བསྟན་པ་དུས་ནམ་གྱི་ཚེ་འབྱུང་ཞེ་
ན། མི་རྣམས་ཀྱི་ཚེ་ལོ་བཅུ་བ་ནས་ཡར་འཕེལ་ཏེ། ཚེ་ལོ་བརྒྱད་ཁྲི་ཐུབ་པ་འོང་། དེ་ནས་རིང་ཞིག་ནས་མར་
འགྲིབ་པའི་དུས་སུ་བྱམས་པ་ཉིད་འཚང་རྒྱ་བའི་ཚུལ་སྟོན་ཏེ། དེ་ཡང་ཤཱཀྱ་ཐུབ་པ་མྱ་ངན་ལས་འདས་ནས་ལོ་བྱེ་
བ་ཕྲག་ལྔ་བཅུ་རྩ་བདུན་ནས་འབྱུང་བར་བཤད་པ་ལྟར་རོ། ། འོན་ཀྱང་བྱམས་པའི་སྤྲུལ་བ་མང་པོས་སེམས་
ཅན་གྱི་དོན་མཛད་པ་ནི། ཚེ་ལོ་ཡར་འཕེལ་བའི་སྐབས་ཞིག་ནས་ཀྱང་འབྱུང་བར་བཤད་པ་ལྟར་ཤེས་དགོས་
སོ། །
གསུམ་པ་བོད་དུ་བྱུང་ཚུལ་མདོར་བསྡུས་ཏེ་བརྗོད་ན། བོད་ཀྱི་རྒྱལ་པོའི་ཐོག་མ་ནི་རྗེ་གཉའ་ཁྲི་བཙན་པོ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟེ། དེ་ནི་རྒྱ་གར་ནས་བོད་དུ་བྱོན་པ་མང་པོས་བཀུར་བའི་རྒྱལ་བརྒྱུད་དོ། ། དེ་ལ་སོགས་པ་གནམ་གྱི་ཁྲི་
བདུན། བར་གྱི་སྟེང་གཉིས་དང་ལེགས་དྲུག སའི་ལྡེ་བརྒྱད། འོག་གི་བཙན་བཞི་སྟེ་གདུང་རབས་ཉེར་
བདུན་རིམ་པར་བྱོན་པའི་དུས་སུ་བོད་རྣམས་སྒྲུང་ལྡེའུ་བོན་པོ་རྣམས་ཀྱིས་བསྐྱངས་པའི་རྗེས་སུ། ལྷ་ཐོ་ཐོ་རི་
གཉན་བཙན་གྱི་དུས་སུ་ཟ་མ་ཏོག་སོགས་ནམ་མཁའ་ནས་བབས་ཏེ་དམ་པའི་ཆོས་ཀྱི་དབུ་བརྙེས། དེ་ནས་རྒྱལ་
རབས་ལྔ་འདས་པ་སྲོང་བཙན་སྒམ་པོའི་དུས་སུ། ཡི་གེའི་སྲོལ་གཏོད་ཅིང་དགེ་བཅུའི་ཁྲིམས་བཅས། མདོ་
རྒྱུད་ཁ་ཤས་བསྒྱུར། ལྷ་ས་ཁྲ་འབྲུག་སོགས་སུ་ལྷ་ཁང་བརྒྱ་རྩ་བརྒྱད་བཞེངས། ཇོ་བོ་རྣམ་གཉིས་སྤྱན་དྲངས་
ནས་བསྟན་པའི་སྲོལ་ཕྱེ། རྒྱལ་པོ་ཁྲི་སྲོང་ལྡེ་བཙན་གྱིས་མཁན་སློབ་གཉིས་སོགས་རྒྱ་གར་གྱི་པཎྜི་ཏ་མང་པོ་སྤྱན་
དྲངས་ནས་མདོ་སྔགས་ཀྱི་ཆོས་མང་པོ་བསྒྱུར། བསམ་ཡས་ཀྱི་ལྷ་ཁང་རྟེན་དང་བཅས་པ་བཞེངས་ནས་བསྟན་
པ་དར་རྒྱས་སུ་འཛིན། དེའི་སྲས་མུ་ནེ་བཙན་པོས་ལྷ་ཁང་འགའ་རེ་བཞེངས་ཁྲིར་ལ་བཙན་གྱིས་ཀ་ཅོག་ཞང་
གསུམ་ལ་བརྟེན་ནས་གསུང་རབ་རྣམས་སྐད་གསར་བཅད་ཀྱིས་གཏན་ལ་ཕབ། མཆོད་གནས་རབ་བྱུང་རེ་རེ་ལ་
མི་ཁྱིམ་བདུན་ཕུལ། དགེ་འཕེལ་ལྷ་ཁང་ཆེན་པོ་བཞེངས། བྱང་ཆུབ་འོད་ཀྱི་དུས་སུ་ཇོ་བོ་རྗེ་དང་འབྲོམ་སྟོན་
སོགས་བྱོན་ནས་བཀའ་གདམས་ཀྱི་བསྟན་པ་དར་པར་མཛད། དེ་རྗེས་ལོ་ཙཱ་བ་བློ་ལྡན་ཤེས་རབ་དང༌། སྐྱེས་
མཆོག་རིན་ཆེན་བཟང་པོ་སོགས་བྱོན་ནས་ཆོས་མང་དུ་བསྒྱུར། དེ་ནས་ས་སྐྱ་གོང་མ་རྣམས་བྱོན་ནས་མདོ་
སྔགས་ཀྱི་བསྟན་པ་རྒྱས་པར་མཛད། དེ་རྗེས་བུ་སྟོན་ཐམས་ཅད་མཁྱེན་པ་བྱོན་ཏེ་འཆད་རྩོད་རྩོམ་གསུམ་གྱི་སྒོ་
ནས་རྒྱལ་བའི་མདོ་སྔགས་ཀྱི་བསྟན་པ་ཟུང་འབྲེལ་ལྷག་པར་དར་བར་བྱས། དེའི་རྗེས་སུ་རྗེ་བདག་ཉིད་ཆེན་པོ་
ཡབ་སྲས་སོགས་བྱོན་ནས་རྒྱལ་བའི་མདོ་སྔགས་ཀྱི་བསྟན་པ་རྣམ་པར་དག་པ་རྒྱ་མཚོའི་མཐའ་ལ་ཐུག་གི་བར་ཉི་
མ་ལྟར་གསལ་བར་མཛད། རྗེའི་སྲས་པཎ་ཆེན་དགེ་འདུན་གྲུབ་ཀྱིས་བཀྲ་ཤིས་ལྷུན་པོ་བཏབ་ནས་གཙང་ཕྱོགས་
སུ་རྗེའི་བསྟན་པ་དར་ཞིང་དེ་ནས་པཎ་ཆེན་སྐུ་སྔ་ཕྱི་དང་། རྒྱལ་དབང་སྔ་ཕྱི་རྣམས་རིམ་པར་བྱོན་ཏེ་རྗེའི་བསྟན་
པ་ལྷག་པར་དར་པར་བྱས། ཕྱིས་སུ་སྡེ་སྲིད་རིན་པོ་ཆེ་སངས་རྒྱས་རྒྱ་མཚོ་བྱོན་ནས་པོ་ཏ་ལའི་ལྷ་ཁང་རྟེན་བརྟེན་
པ་མང་པོ་དང་། གསེར་གདུང་ཆེན་མོ་བཞེངས་ཤིང་། བི་དཀར་བརྩམས་པ་སོགས་ཀྱི་སྒོ་ནས་བསྟན་པ་ལ་བྱ་
བ་རྒྱ་ཆེར་མཛད། རྗེའི་བསྟན་པ་རྒྱ་བོད་ཧོར་གསུམ་གྱི་གནས་ཀུན་ཏུ་དར་ཞིང་། ཁྱད་པར་ཏུ་ཅོ་ནེའི་དགོན་
འདིར་ཡང་དཔོན་གོང་མའི་དུས་ནས་ད་ལྟའི་བར་དུ་དར་བ་ལས། ཕྱིས་ཀོའུ་ཤི་ནང་སོ་ཡེས་ཀྱིས་མདོ་སྔགས་ཀྱི་
འཆད་ཉན་བཙུགས་པའི་ཚེ། སྨོན་ལམ་གྱི་འབྲེལ་བས་ཁོ་བོས་མདོ་སྔགས་གཉིས་ཀྱི་སློབ་དཔོན་བྱས་ཏེ་ཐོས་
བསམ་སྒོམ་གསུམ་སྤྱི་དང་། བྱེ་བྲག་ཏུ་མདོ་སྔགས་ཀྱི་བཤད་པ་དང་། རྩོམ་པ་ཅི་ནུས་བྱས་པའི་སྒོ་ནས་བསྟན་



༄༅། ། རྒྱལ་རབས་དང་འབྲེལ་བའི་རྒྱ་བོད་ཀྱི་ཆོས་འབྱུང་དགོས་འདོད་ཀུན་འབྱུང་། །
པ་ལ་བྱ་བ་ཅུང་ཟད་བགྱིས་ཁུལ་ཡིན་ནོ། ། སྨྲས་པ། དེ་ལྟ་ན་སྔོན་གྱི་རྒྱལ་པོའི་རབས་ཉིད་དང་། ། བསྟན་
འཛིན་དམ་པ་རིམ་བརྒྱུད་ཉི་འོད་ཀྱིས། ། འཛིན་མའི་ཁྱོན་ཀུན་གསལ་དང་ལྷན་ཅིག་ཏུ། ། ཕན་བདེའི་པདྨོའི་
ཚལ་རབ་འཛུམ་པར་བྱས། ། ཚུལ་དེ་མཐོང་ནས་རྒྱལ་བའི་བསྟན་པ་ལ། །བྱ་བ་བྱས་པའི་ཆོས་རྒྱལ་པཎ་གྲུབ་
སོགས། ། རིམ་པར་བྱོན་པའི་བཀའ་དྲིན་དྲན་གསོའི་ཆེད། ། རྣམ་ཐར་ཆོས་འབྱུང་འདི་ཀོ་བདག་གིས་
བྲིས། །དེ་ཡང་རང་བཟོ་ཙམ་མ་ཡིན་པར། ། དམ་པ་གོང་མའི་གཏམ་རྒྱུད་ལས། ། འབྱུང་བ་དུ་མ་ཕྱོགས་
གཅིག་ཏུ། ། བསྒྲིགས་ནས་ཉུང་ངུའི་ངག་གིས་སྨྲས། ། དེ་ལས་ཐོབ་པའི་རྣམ་དཀར་དགེས། ། སྐྱེ་ཀུན་དམ་
པའི་མགོན་ཉིད་ཀྱིས། ། འབྲལ་མེད་རྗེས་བཟུང་དམ་པའི་ཆོས། ། འཛིན་ཅིང་སངས་རྒྱས་མྱུར་ཐོབ་ཤོག།
ཅེས་པའི་འདི་ཡང་ ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་ཅོ་ནེའི་དགོན་ཉིད་དུ་དད་པས་སྦྱར་
བའོ། ། མངྒ་ལམ། །
37



༄༅། །མངོན་རྟོགས་རྒྱན་གྱི་སྐབས་དང་པོའི་སྤྱི་དོན་
སྒྲོན་མེ་རབ་གསལ་ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། དང་པོར་སྙིང་རྗེའི་སྟོབས་ཀྱིས་བྱང་ཆུབ་མཆོག་ཏུ་ཐུགས་བསྐྱེད་ནས། །བར་
དུ་བརྩོན་པ་ཆེན་པོས་གྲངས་མེད་གསུམ་དུ་ཚོགས་བསགས་ཏེ། །ཐ་མར་ཉེས་པའི་སྐྱོན་བྲལ་མངོན་སངས་རྒྱས་
ནས་གདུལ་བྱ་ལ། ། རྣམ་གསུམ་འཁོར་ལོ་སྐོར་མཛད་སྟོན་པ་དེ་ལ་གུས་ཕྱག་འཚལ། ། མགོན་དེས་རང་གི་
རིན་ཆེན་ཅོད་པན་མཆོག། གང་གི་སྤྱི་བོར་བཅིངས་ནས་རྒྱལ་ཚབ་ཏུ། ། དབང་བསྐུར་རང་ཆོས་སྡེ་ལྔ་མཛད་
པ་ཡིས། །རྒྱལ་བའི་དགོངས་འགྲེལ་མི་ཕམ་མགོན་ལ་འདུད། ། དེ་སྲས་ས་གསུམ་བརྙེས་པ་ཐོགས་མེད་
དང་། ། དབྱིག་གཉེན་གྲོལ་སྡེ་རྒྱལ་སྲས་སེངྒེ་བཟང་། ། རྒྱལ་བ་གཉིས་པ་ཡབ་སྲས་བརྒྱུད་པར་བཅས། །
བཤེས་གཉེན་རྣམས་ཀྱིས་རྗེས་བཟུང་བྱིན་རློབས་ཤིག། རྒྱལ་ཡུམ་དགོངས་འགྲེལ་མངོན་རྟོགས་རྒྱན་ཉིད་
ཀྱི། ། ཚིག་འགྲེལ་སྤྱི་དོན་མཐའ་དཔྱོད་བཅས་པ་ཞིག། སྔར་བརྗོད་ཟིན་མོད་འདིར་ཡང་རང་གཞན་ལ། །
ཕན་ཕྱིར་སྤྱི་དོན་མདོར་བསྡུས་སྒྲོན་མེ་བྲི། ། དེ་ལ་འདིར་བསྟན་བཅོས་མངོན་པར་རྟོགས་པའི་རྒྱན་འགྲེལ་བ་
དང་བཅས་པའི་སྤྱིའི་དོན་འཆད་པ་ལ་འཇུག་པར་བྱ་སྟེ། དེ་ལྟར་ཞུགས་པ་ལས་ཕན་ཡོན་རྒྱ་ཆེན་པོ་འབྱུང་བའི་
ཕྱིར་ཏེ། རྒྱུད་བླ་མ་ལས། གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་ནི། ། སྦྱིན་པ་
ལས་བྱུང་དགེ་བ་དེ་ལས་དེ་ནི་ཁྱད་པར་ཆེས་རབ་འཕགས། །ཞེས་པ་དང་། དབུས་མཐའ་ལས། ཡི་གེ་འབྲི་
མཆོད་སྦྱིན་པ་དང་། ། ཞེས་པ་ནས། བསོད་ནམས་ཕུང་པོ་དཔག་ཏུ་མེད། ། ཅེས་འབྱུང་བའི་ཕྱིར། དེ་ལྟར་
ན་འདི་ལ་གསུམ། བཤད་བྱ་རྩ་བའི་མདོ་ངོས་བཟུང་བ་དང་། རྩ་བས་མདོ་འཆད་ཚུལ་དང་། འགྲེལ་པས་རྩ་
བ་འཆད་ཚུལ་ལོ། །དང་པོ་ལ། སྔ་མ་ཁ་ཅིག་རྒྱུན་གྱི་བཤད་བྱ་རྩ་བའི་མདོ་ལ་ཡུམ་སྲས་བཅུ་བདུན་དུ་གྲངས་
ངེས་པ་ཡིན་ཏེ། འདི་ལྟར་འབུམ། ཉི་ཁྲི། ཁྲི་བརྒྱད་སྟོང་པ། ཤེས་རབ་ཁྲི་པ། བརྒྱད་སྟོང་པ། མདོ་སྡུད་
པ་སྟེ་ཡུམ་དྲུག་དང་། ཤེས་ཕྱིན་བདུན་བརྒྱ་པ། ལྔ་བརྒྱ་པ། སུམ་བརྒྱ་པ། ཚུལ་བརྒྱ་ལྔ་བཅུ་པ། ལྔ་བཅུ་པ།
སྒོ་ཉེར་ལྔ་པ། རབ་རྩལ་རྣམ་གནོན་གྱིས་ཞུས་པ། ཀོའུ་ཤི་ཀས་ཞུས་པ། ཤེར་ཕྱིན་ཡི་གེ་ཉུང་ངུ་མ། ཡི་གེ་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
གཅིག་མ། ཤེས་རབ་སྙིང་པོ་སྟེ། སྲས་བཅུ་གཅིག་ཏུ་ངེས་པའི་ཕྱིར་ཏེ། དང་པོ་དྲུག་གིས་མངོན་རྟོགས་བརྒྱད་
ཚང་བར་སྟོན་པས་ཡུམ་ཞེས་བྱ་ལ། ཕྱི་མ་རྣམས་ཀྱིས་དེ་ལྟར་མི་སྟོན་ཅིང་ཕྱོགས་རེ་ཙམ་སྟོན་པས་སྲས་ཞེས་
བརྗོད་པའི་ཕྱིར་ཟེར། དེ་ནི་མི་འཐད་དེ། ཡུམ་སྲས་ཀྱི་དོན་དང་གྲངས་ངེས་གཉིས་ཀ་ལ་སྐྱོན་ཆགས་པའི་ཕྱིར།
དེར་ཐལ། སྟོན་ཚུལ་དེ་ཙམ་ལ་ཡུམ་སྲས་ཀྱི་དོན་དང་ཐ་སྙད་དོན་མཐུན་མེད་ཅིང་། སྡུད་པ་ཁྲི་བརྒྱད་སྟོང་
པའི་ལེའུ་གྱ་བཞི་པ་ཡིན་པས་དེ་ལས་ལོགས་སུ་འདྲེན་མི་རིགས་ཤིང་། སྲས་སུ་བཞག་པའི་བཅུ་གཅིག་པོ་དེ་ཙམ་
དུ་མ་ཟད། ཤེར་ཕྱིན་ཉི་མའི་སྙིང་པོ། ཟླ་བའི་སྙིང་པོ། ཀུན་ཏུ་བཟང་པོ། ལག་ན་རྡོ་རྗེ། རྡོ་རྗེ་རྒྱལ་མཚན་
གྱིས་ཞུས་པའི་མདོ་སོགས་ཤེར་ཕྱོགས་ཀྱི་མདོ་གཞན་དུ་མ་ཡོད་པའི་ཕྱིར། རང་ལུགས་རྒྱུན་གྱི་བཤད་བྱ་རྩ་བའི་
མདོ་ལ་བཞི་འམ་ལྔར་གསལ་ཏེ། རྒྱས་འབྲིང་བསྡུས་གསུམ་སྡུད་པ་རང་བཅས་པ་བཞི་དང་། ཁྲི་བརྒྱད་སྟོང་པ་
ལོགས་སུ་འདྲེན་ན་ལྔར་ངེས་པའི་ཕྱིར། དེར་ཐལ། དེ་རྣམས་དང་རྒྱན་སྦྱར་བའི་ཚད་ལྡན་གྱི་འགྲེལ་བ་ཡོད་
ཅིང་། གཞན་ལ་དེ་ལྟ་བུ་མེད་པའི་ཕྱིར་རོ། ། གཉིས་པ་རྩ་བས་མདོ་འཆད་ཚུལ་ཡོད་དེ། རྣམ་བཤད་རིག་པ་
ལས། མདོ་དོན་སྨྲ་བ་རྣམས་ལ་ནི། ངས་ནི་མན་ངག་སྦྱིན་པར་བྱ། ། དགོས་པ་བསྡུས་པའི་དོན་བཅས་པ། །
ཚིག་དོན་བཅས་དང་མཚམས་སྦྱོར་བཅས། ། བརྒལ་ལན་བཅས་ཏེ་བསྙད་པར་བྱ། ། ཞེས་འབྱུང་བ་ལྟར།
རྒྱུན་གྱིས་མདོ་བཤད་ཐབས་ཡན་ལག་ལྔའི་སྒོ་ནས་འཆད་པ་ཡིན་པའི་ཕྱིར་ཏེ། རྣམ་པ་ཐམས་ཅད་མཁྱེན་ཉིད་
ལམ། ། ཞེས་སོགས་ཀྱིས་དགོས་དོན་གྱི་སྒོ་ནས་འཆད། ཤེས་རབ་ཕ་རོལ་ཕྱིན་པ་ནི། ། དངོས་པོ་བརྒྱད་ཀྱིས་
ཡང་དག་བཤད། ། ཅེས་སོགས་ཀྱིས་བསྡུས་དོན་དང་། སེམས་བསྐྱེད་པ་ནི་གཞན་དོན་ཕྱིར། ། ཞེས་སོགས་
ཀྱིས་ཚིག་དོན་དང་། དེ་ནས་ཐམས་ཅད་ཤེས་པ་ཉིད། །ཅེས་དང་། དེ་ནས་སེངྒེ་རྣམ་བསྒྱིངས་པའི། ། ཞེས་
སོགས་ཀྱིས་མཚམས་སྦྱར་དང་། ཆོས་ཀྱི་དབྱིབས་ལ་དབྱེར་མེད་ཕྱིར། ། ཞེས་སོགས་དང་། དེ་ལ་ཀླན་ཀ་
སྤངས་པ་ཡིས། ། ཞེས་དང་། གྲངས་མེད་ལ་སོགས་བསྟན་པ་རྣམས། ། ཞེས་སོགས་ཀྱིས་བརྒལ་ལན་གྱི་སྒོ་
ནས་གཏན་ལ་ཕབ་པའི་ཕྱིར། དེ་ལྟར་བཤད་པ་ལ་དགོས་པ་ཡོད་དེ། དགོས་དོན་གྱིས་བཤད་པས་ཉན་པ་པོ་
རྣམས་ཀྱིས་དགོས་པ་གཉིས་མཐོང་ནས་དོན་གཉེར་སྐྱེས་ཏེ་ཐོས་བསམ་གྱིས་འཐུག བསྡུས་དོན་གྱིས་དོན་
རགས་རིམ་ཞིག་ཤེས་ནུས། ཚིག་དོན་གྱིས་དོན་མཐའ་ཆོད་པར་ཤེས་ནུས་ཤིང་བརྒལ་ལན་གྱིས་སྔ་ཕྱི་དང་
དངོས་ཤུགས་འགལ་ལམ་མི་འགལ་སྙམ་པའི་དོགས་པ་སེལ། མཚམས་སྦྱར་གྱིས་གཞུང་སྔ་ཕྱིའི་གོ་རིམ་འབྲེལ་
ཆགས་སུ་གོ་ནུས་པའི་ཕྱིར། དེ་སྐད་དུ་ཡང་རྣམ་བཤད་རིག་པ་ལས། མདོ་དོན་ཆེ་བ་ཉིད་མཐོང་ནས། ། ཉན་
པ་དང་ནི་འཛིན་པ་ལ། །ཉན་པ་པོ་རྣམས་གུས་བྱེད་པས། །ཐོག་མར་དགོས་པ་བརྗོད་པར་བྱ། ། དེ་གྲུབ་དེ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི་བསྡུས་དོན་ལ། ། བསྡུས་པའི་དོན་ནི་ཚིག་དོན་ལ། ། གོ་རིམ་རིམ་པ་སྔ་ཕྱི་དག། མི་འགལ་བ་ནི་གཉིས་
ལས་སོ། ། ཞེས་གསུངས་པའི་ཕྱིར། གསུམ་པ་འགྲེལ་པས་རྩ་བ་འཆད་ཚུལ་ལ་གསུམ། ཤིང་རྟའི་སྲོལ་འབྱེད་
ངོས་བཟུང་བ་དང་། རྒྱུན་གྱི་འགྲེལ་བའི་རིམ་པ་བྱོན་ཚུལ་དང༌། འགྲེལ་བ་འདིས་རྒྱུན་གྱི་དོན་ཇི་ལྟར་འཆད་
པའི་ཚུལ་ལོ། ། དང་པོ་ལ་སྔ་མ་ཁ་ཅིག ཤིང་རྟའི་སྲོལ་འབྱེད་ལ་བཞིར་གྲངས་ངེས་ཏེ་རྗེ་བཙུན་བྱམས་པ་དང་
མགོན་པོ་ཀླུ་སྒྲུབ་གཉིས་དང་། ཕྱོགས་གླང་དང་མཆེ་བའི་སྡེ་གཉིས་དང་བཅས་བཞིར་ངེས་པའི་ཕྱིར། ཕྱི་མ་
གཉིས་དེ་ལྟར་ཡིན་ཏེ། སློབ་དཔོན་ཕྱོགས་གླང་གིས་བརྒྱུད་སྟོང་པ་དོན་ཚན་སོ་གཉིས་ཀྱི་སྒོ་ནས་འགྲེལ་པ་ལ་
བརྒྱད་སྟོང་དོན་བསྡུས་མཛད། མཆེ་བའི་སྡེས་རྒྱས་འབྲིང་བསྡུས་གསུམ་གྱི་དོན་རྣམས་སྒོ་གསུམ་དང་རྣམ་
གྲངས་བཅུ་གཅིག་གི་སྒོ་ནས་སྟོན་པ་ལ་ཡུམ་གསུམ་གནོད་འཇོམས་མཛད་པའི་ཕྱིར། ཕྱོགས་གླང་གིས་བརྒྱད་
སྟོང་པའི་དོན་རྣམས་དོན་ཚན་སོ་གཉིས་སུ་བསྡུས་ནས་བཤད་ཚུལ་ཡོད་དེ། དོན་བསྡུས་ལས། རྟེན་དང་
དབང་དུ་བྱ་བ་དང་། ། ལས་ནི་བསྒོམ་པ་དང་བཅས་པ། ། རབ་དབྱེ་རྟགས་དང་ལྟུང་བ་དང་། ། ཕན་ཡོན་
བཅས་པ་ཡང་དག་བརྗོད། ། ཅེས་འབྱུང་བ་ལྟར། རྟེན་མདོ་གསུང་པ་པོ། དབང་དུ་བྱ་བ་འཁོར་བྱང་སེམས་
དང་ཉན་རང་། ལས་ཡུམ་ལ་ཇི་ལྟར་སྤྱོད་ཚུལ། བསྒོམ་པ་རྣམ་གཡེང་གི་རྟོག་པ་བཅུའི་གཉེན་པོ། རབ་དབྱེ་
སྟོང་ཉིད་བཅུ་དྲུག བདུད་ལས་དང་ཕྱིར་མི་ལྡོག་པའི་རྟགས། ཤེར་ཕྱིན་ལོག་པར་བཟུང་ན་ངན་འགྲོར་ལྟུང་
བ། ཤེར་ཕྱིན་ལ་སྤྱོད་པའི་ཕན་ཡོན་བསྟན་པ་རྣམས་སུ་ཡོད་པའི་ཕྱིར། མཆེ་བའི་སྡེས་ཡུམ་དོན་སྒོ་གསུམ་དང་
རྣམ་གྲངས་བཅུ་གཅིག་གི་སྒོ་ནས་བསྟན་ཚུལ་ཡོད་དེ། གདུལ་བྱ་དབང་རྣོན་ཚིག་གི་འགོ་སྨོས་པས་གོ་བ་རྣམས་
ལ་བསྡུས་ཏེ་བསྟན་པའི་སྒོ། དབང་འབྲིང་ལ་རྣམ་མཁྱེན་གྱི་ལེའུའི་བར་འབྲིང་དུ་བསྟན་པའི་སྒོ། དབང་རྟུལ་
ལ་ཡོངས་གཏད་ཀྱི་བར་རྒྱས་པར་བསྟན་པའི་སྒོ་གསུམ་དུ་བསྡུས་ནས་བཤད་པའི་ཕྱིར། རྣམ་གྲངས་བཅུ་གཅིག་
ཡོད་དེ། དང་པོ་ཤཱ་རིའི་བུ་ལ་བཀའ་སྩལ་བའི་རྣམ་གྲངས་གཅིག དེ་ནས་རབ་འབྱོར་ལ་བཀའ་སྩལ་བ། བརྒྱ་
བྱིན་གྱིས་ཞུས་པ། སླར་རབ་འབྱོར་གྱིས་ཞུས་པ། བྱམས་པས་ཞུས་པ། རབ་འབྱོར་གྱིས་ཞུས་པ། བརྒྱ་བྱིན་
གྱིས་ཞུས་པ། རབ་འབྱོར་གྱིས་ཞུས་པ། བྱམས་པས་ཞུས་པ། རབ་འབྱོར་གྱིས་ཞུས་པ། དེ་ནས་ཀུན་དགའ་
བོ་ལ་གཏད་པའི་རྣམ་གྲངས་རྣམས་སུ་ཡོད་པའི་ཕྱིར། དེ་ལ་ཕྱོགས་གླང་དང་མཆེ་བའི་སྡེ་གཉིས་ཤིང་རྟའི་སྲོལ་
འབྱེད་དུ་མི་རིགས་ཏེ། ཤིང་རྟའི་སྲོལ་འབྱེད་ནི་འཛམ་གླིང་འདིར་མདོ་དོན་རོང་དབང་དུ་འགྲེལ་བ་ཞིག་ལ་
འཇོག་པས། སློབ་དཔོན་དེ་གཉིས་ཀྱིས་མདོ་དོན་རང་དབང་དུ་མི་འགྲེལ་བའི་ཕྱིར། དེར་ཐལ། ཕྱོགས་གླང་
གི་བརྒྱུད་སྟོང་དོན་བསྡུས་ནི་ཐོགས་མེད་ཀྱི་རྗེས་སུ་འབྲང་། མཆེ་བའི་སྡེའི་གནོད་འཇོམས་ནི་མགོན་པོ་ཀླུ་སྒྲུབ་
40



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ཀྱི་རྗེས་སུ་འབྲངས་ནས་འཆད་པའི་ཕྱིར། གལ་ཏེ་བྱམས་མགོན་གྱིས་མདོ་དོན་རང་དབང་དུ་འགྲེལ་བས་ཤིང་
རྟའི་སྲོལ་འབྱེད་དུ་རིགས་སོ་སྙམ་ན། དེ་ཡང་མི་འཐད་དེ། ཤིང་རྟའི་སྲོལ་འབྱེད་ནི་འཛམ་གླིང་འདིར་མིའི་
རྣམ་པར་བསྟན་ནས་མདོ་དོན་འགྲེལ་བ་པོ་ཞིག་ལ་འཇོག་དགོས་པའི་ཕྱིར། དེས་ན་རང་ལུགས་ལ་ཤིང་རྟའི་
སྲོལ་འབྱེད་ལ་གཉིས་སུ་གྲངས་ངེས་པ་ཡིན་ཏེ། དབུ་མ་བའི་ཤིང་རྟའི་སྲོལ་འབྱེད་ལ་མགོན་པོ་ཀླུ་སྒྲུབ་དང༌།
སེམས་ཙམ་པའི་ཤིང་རྟའི་སྲོལ་འབྱེད་ལ་འཕགས་པ་ཐོགས་མེད་གཉིས་སུ་གྲངས་ངེས་པའི་ཕྱིར་ཏེ། ལེགས་
བཤད་སྙིང་པོ་ལས། བདེ་གཤེགས་གསུང་རབ་ཚུལ་གཉིས་ཤིང་རྟའི་སྲོལ། ། ལེགས་པར་ཕྱེ་བས་རྒྱལ་བའི་
བསྟན་པ་མཆོག། ས་གསུམ་འགྲོ་ན་ཉི་ ལྟར་ གསལ་ མཛད་པ། ། ཀླུ་སྒྲུབ་ ཐོགས་མེད་ཞབས་ལ་སྤྱི་བོས་
འདུད། ། ཅེས་འབྱུང་བ་ལྟར་ཡིན་པའི་ཕྱིར། ཤིང་རྟའི་སྲོལ་འབྱེད་ཅེས་པའི་སྐུ་དོན་ཡོད་དེ། དཔེར་ན་
འཇིག་རྟེན་ན་ལམ་དོག་པ་དང་མི་བདེ་བ་ལ་ཤིང་རྟ་འགྲོ་མི་ནུས་ཤིང་། བགྲོད་ལམ་ཡངས་པའི་ཤིང་རྟ་འགྲོ་ནུས་
པ་ལྟར། སློབ་དཔོན་འདི་གཉིས་མ་བྱོན་གོང་དུ་རྒྱལ་བའི་གསུང་རབ་ཀྱི་ཚིག་དོན་ཕྱོགས་རེ་ཙམ་རང་སྟོབས་
ཀྱིས་འགྲེལ་བའི་སྲོལ་བྱུང་ཡང་། སློབ་དཔོན་འདི་གཉིས་ཀྱིས་རྒྱལ་པའི་གསུང་རབ་ཀྱི་དགོངས་དོན་རྒྱལ་བས་
གསུངས་པ་ལྟར་ཚུལ་གཉིས་རང་སྟོབས་ཀྱིས་ལེགས་པར་ཕྱེ་བའི་སྲོལ་ཆེན་པོ་བཏོད་ཅིང་ཕྱེ་བས་ན་དེ་སྐད་དུ་
བརྗོད་པའི་ཕྱིར། སློབ་དཔོན་འདི་གཉིས་ཤིང་རྟའི་སྲོལ་འབྱེད་དུ་རྒྱལ་བས་ལུང་བསྟན་པ་ཡིན་ཏེ། ལང་
གཤེགས་ལས། ལྷོ་ཕྱོགས་བྷ་ཏའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ། ། དེ་མིང་ཀླུ་ཞེས་བོད་པ་
དེས། ། ཞེས་སོགས་ཀྱིས་ཀླུ་སྒྲུབ་དང་
། ། འཇམ་དཔལ་རྩ་རྒྱུད་ལས། ཐོགས་མེད་ཅེས་བྱ་བའི་དགེ་སློང་
ནི། ། བསྟན་བཅོས་དེ་ཉིད་དོན་ལ་མཁས། ། ཞེས་སོགས་ཀྱིས་ཐོགས་མེད་ལུང་བསྟན་པའི་ཕྱིར། གཉིས་པ་
རྒྱན་གྱི་འགྲེལ་པ་ཇི་ལྟར་བྱོན་པའི་ཚུལ་ལ། སྤྱིར་མངོན་རྟོགས་རྒྱན་ལ་འགྲེལ་བ་རྒྱ་གར་མར་གྲགས་པ་ཉེར་
གཅིག་ཡོད་དེ། མདོ་དང་རྒྱན་སྦྱར་བའི་འགྲེལ་བ་བཅུ་གཉིས། མ་སྦྱར་བའི་འགྲེལ་བ་དགུ་ཡོད་པའི་ཕྱིར།
དང་པོ་ཡོད་དེ། ཉི་ཁྲི་དང་སྦྱར་བ་བཞི། བརྒྱད་སྟོང་པ་དང་སྦྱར་བ་གསུམ། སྡུད་པ་དང་སྦྱར་བ་གསུམ།
རྒྱུས་འབྲིང་བསྡུས་པ་གསུམ་ཀ་དང་སྦྱར་བ་གཅིག འབུམ་རྐྱང་དང་སྦྱར་བ་གཅིག་ཡོད་པའི་ཕྱིར། དང་པོ་ཉི་
ཁྲི་དང་སྦྱར་བ་བཞི་ཡོད་དེ། འཕགས་པ་གྲོལ་སྡེས་མཛད་པའི་ཉི་ཁྲི་སྣང་བ། བཙུན་པས་མཛད་པའི་ཉི་ཁྲི་རྣལ་
འགྲེལ། ཤཱནྟི་བས་མཛད་པའི་ཉི་ཁྲི་དང་ལྡན། སློབ་དཔོན་གྱིས་མཛད་པའི་ཉི་ཁྲི་ལེའུ་བརྒྱད་མ་རྣམས་ཡིན་
པའི་ཕྱིར། བརྒྱད་སྟོང་དང་སྦྱར་བ་གསུམ་ཡོད་དེ། སློབ་དཔོན་གྱི་རྒྱུན་སྣང་། ཤཱནྟི་པའི་སྙིང་པོ་མཆོག་ཨབྷུ་
ཀ་བའི་གནད་ཀྱི་ཟླ་འོད་རྣམས་ཡིན་པའི་ཕྱིར་སྡུད་པ་དང་སྦྱར་བས་གསུམ་ཡོད་དེ། སློབ་དཔོན་གྱི་སྡུད་འགྲེལ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟོགས་སླ། སངས་རྒྱས་ཡེ་ཤེས་ཀྱི་སྡུད་པའི་དཀའ་འགྲེལ། དྷརྨཱ་ཤྲཱིས་མཛད་པར་གྲགས་པའི་ཤེར་ཕྱིན་མཛོད་
ཀྱི་ལྡེ་མིག་རྣམས་ཡིན་པའི་ཕྱིར། ཡུམ་གསུམ་ག་དང་སྦྱར་བ་ལ་གཅིག་གམ་གཉིས་ཀྱང་ཡོད་དེ། ཁ་ཆེ་མཆེ་བའི་
སྡེས་མཛད་པའི་ཡུམ་གསུམ་གནོད་འཇོམས་དང༌། སྤྲོ་ཏས་མཛད་པར་གྲགས་པའི་ཡུམ་གསུམ་དོན་བརྒྱད་
མཐུན་པར་བསྟན་པ་གཉིས་སུ་ཡོད་པའི་ཕྱིར། འབུམ་དང་སྦྱར་བ་གཅིག་ཡོད་དེ། དྷམཱ་ཤིས་མཛད་པའི་སྟོང་
ཕྲག་བརྒྱད་པའི་བཤད་པ་ཞེས་བྱ་བ་གཅིག་ཡོད་པའི་ཕྱིར། མདོ་རྒྱུན་མ་སྦྱར་བའི་འགྲེལ་བ་དགུ་ཡོད་དེ། སློབ་
དཔོན་གྱིས་མཛད་པའི་འགྲེལ་བ་དོན་གསལ། གསེར་གླིང་པའི་འགྲེལ་བཤད་རྟོགས་དཀའི་སྣང་བ། ཆོས་ཀྱི་
བཤེས་གཉེན་གྱི་ཚིག་གསལ། ཇོ་བོ་དང་གཞོན་ནུ་དཔལ་དང་ཤེས་འབྱུང་བློ་གྲོས་གསུམ་གྱི་བསྡུས་དོན། རིན་
ཆེན་གྲགས་པའི་འགྲེལ་བ་གྲགས་ཆེ། བུདྷ་ཤྲཱིས་ཤེས་རབ་སྒྲོན་མེའི་འཕྲེང་བ། ཨབྷུ་ཀ་རའི་ཐུབ་པ་དགོངས་
རྒྱན་རྣམས་སུ་ཡོད་པའི་ཕྱིར། འོ་ན་འགྲེལ་བ་དེ་རྣམས་ཀྱི་ནང་ནས་གང་གི་རྗེས་སུ་འབྲངས་ནས་འཆད་ཅེ་ན།
སློབ་དཔོན་གྱིས་མཛད་པའི་འགྲེལ་བ་དོན་གསལ་གྱི་རྗེས་སུ་འབྲངས་ནས་འཆད་པ་ཡིན་ཏེ། འགྲེལ་བ་འདི་
ཚིག་ཉུང་ཞིང་དོན་རྒྱ་ཆེ་བ་དང་འཆད་ཉན་བྱེད་བདེ་ཞིང་དགོངས་པ་དབུ་མར་བཀྲལ་བའི་ཁྱད་ཆོས་དུ་མ་དང་
བཅས་པའི་ཕྱིར། གསུམ་པ་འགྲེལ་བས་རྩ་བའི་དོན་འཆད་ཚུལ་ལ་གསུམ་བཤད་པ་ལ་འཇུག་པ། བཤད་པ་
ཉིད་ཉེ་བར་འགོད་པ། བཤད་པ་མཐར་ཕྱིན་པའི་ཚུལ་ལོ། དང་པོ་ལ་གསུམ། མཆོད་པར་བརྗོད་ཅིང་བཤད་
པར་དམ་བཅའ་བ། འགྲེལ་བ་རྩོམ་རིགས་པར་སྒྲུབ་པ། ཁེངས་སྐྱུང་ཞིང་སྤྲོ་བ་བསྐྱེད་པའོ། དང་པོ་ཡོད་དེ།
ཤེས་རབ་ཕ་རོལ་ཕྱིན་པ་ལ་ཞེས་པའི་རྐང་པ་དང་པོ་དང་བཞི་བའི་གུས་ཕྱག་འཚལ་ཞེས་པ་གཉིས་སྦྲེལ་ཏེ་བསྟོད་
ཡུལ་ངོས་བཟུང་ནས་ཕྱག་མཛད། ཀུན་གྱི་རྒྱན་དུ་འགྱུར་བར་ནི། ཞེས་པས་རྒྱུན་འདི་ཡུམ་གསུམ་ཀའི་རྒྱན་དུ་
འགྱུར་བའི་དགོས་པ། རྣམ་པར་དབྱེ་ཕྱིར་ཞེས་པས་རྩོམ་པར་དམ་བཅའ་དངོས་སུ་བསྟན་ནས་ཉིང་དགོས་དང་
བརྗོད་བྱ་ཤུགས་ལ་འཕངས་པའི་ཕྱིར། གཉིས་པ་ལ་དེ་ནས་དོན་ཆེན་གསུམ་གྱིས་རྩོམ་རིགས་པའི་རྒྱུ་གསུམ་
བསྟན་ཏེ། དམ་པ་གོང་མའི་མན་ངག་དང་ལྡན་ཚུལ་དང་། དོན་རྟོགས་པའི་ཤེས་རབ་དང་ལྡན་པ་གཉིས་
དངོས་སུ་བསྟན་ཅིང་། ལྷག་པའི་ལྷའི་གནང་བ་ཐོབ་པ་ཤུགས་ལ་འཕངས་ནས་དགེ་ལ་རྩོམ་རིགས་པར་བསྟན་
པའི་ཕྱིར། གསུམ་པ་ཁེངས་སྐྱུང་ཞིང་སྤྲོ་བ་བསྐྱེད་པ་ལ་དགོས་པ་ཡོད་དེ། འགྲེལ་བ་རྩོམ་པ་ནི་མཁས་པའི་ང་
རྒྱལ་གྱིས་ཀུན་ནས་བསླངས་པ་མ་ཡིན་པར་གཞན་ཕན་གྱི་བསམ་པ་ལྡན་པའི་སྒོ་ནས་དང་། རང་ཉིད་སྐྱེས་པུ་
དམ་པའི་སྤྱོད་པ་དང་མཐུན་པར་འགྱུར་བའི་ཆེད་ཡིན་པའི་ཕྱིར། གཉིས་པ་བཤད་པ་ཉེ་བར་འགོད་པ་ལ་
གཉིས། མཆོད་བརྗོད་ཀྱི་དོན་འཆད་ཚུལ་ཕྱེ་སྟེ་རྒྱས་པར་བཤད་པ། བསྡུས་དོན་གཞན་བསྟན་པའོ། ། དང་
42



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
པོ་ནི། རྗེ་བཙུན་གྱིས་མདོ་བཤད་ཐབས་ཡན་ལག་ལྔས་བཤད་པ་དེ་བཞིན་དུ། སློབ་དཔོན་གྱིས་རྒྱན་བཤད་
ཐབས་ཡན་ལག་ལྔའི་སྒོ་ནས་འཆད་པ་ཡིན་ཏེ། ཐོག་མར་རྒྱན་གྱི་མཆོད་བརྗོད་བཤད་ཐབས་ཡན་ལག་ལྔའི་སྒོ་
ནས་འཆད་པར་མཛད་པའི་ཕྱིར། དེ་ཡང་ཡིན་ཏེ། འཕགས་པ་བྱམས་པ་རང་ཉིད་དམ་པའི་སྤྱོད་པ་དང་
མཐུན་པ་ཞེས་སོགས་ཀྱིས་མཚམས་སྦྱར་གྱི་སྒོ་ནས་འཆད། ཚིགས་སུ་བཅད་པ་འདིས་ནི་ཞེས་སོགས་ཀྱིས་བསྡུས་
དོན་གྱི་སྒོ་ནས་འཆད། རེ་ཞིག་དད་པའི་རྗེས་སུ་འབྲང་བ་རྣམས་ཀྱིས་ཞེས་སོགས་ཀྱིས་དགོས་དོན་གྱི་སྒོ་ནས་
འཆད། ཉན་ཐོས་དང་དེའི་ཕྱོགས་སུ། ཞེས་སོགས་ཀྱིས་ཚིག་དོན་གྱི་སྒོ་ནས་འཆད། དེ་ལ་ཐམས་ཅད་མཁྱེན་
པ་ཉིད་གསུམ་གྱིས་དོན་བརྒྱུད་བསྡུས་ལ་ཞེས་སོགས་ཀྱིས་བརྒལ་ལན་གྱི་སྒོ་ནས་འཆད་པའི་ཕྱིར། འཕགས་པ་
བྱམས་པ་རང་ཉིད་དམ་པའི་སྤྱོད་པ་དང་ཞེས་སོགས་ཀྱི་གཞུང་འདིས་མཆོད་བརྗོད་རང་དོན་གྱི་དགོས་པ་སྦྱར་བ་
ལ་རྩོད་ལན་གཉིས། དང་པོ་ལ། ཁ་ཅིག དེ་ནི་མི་འཐད་དེ་རྗེ་བཙུན་གྱི་རྒྱུད་ལ་རང་དོན་གཉེར་གྱི་བློ་མེད་
པའི་ཕྱིར། དེར་ཐལ། དེ་རང་དོན་ཡོངས་སུ་རྫོགས་པའི་གང་ཟག་ཡིན་པའི་ཕྱིར། དེར་ཐལ། སངས་རྒྱས་
འཕགས་པ་ཡིན་པའི་ཕྱིར། ཞེས་རྩོད། གཉིས་པ་ལན་འདེབས་ཚུལ་བསྡུ་ན། རྩོད་ཚུལ་དེ་མི་འཐད་པར་ཐལ།
རྗེ་བཙུན་སངས་རྒྱས་པའི་དབང་དུ་བྱས་ན་ཡང་མི་འཐད། བྱང་ཆུབ་སེམས་དཔའི་དབང་དུ་བྱས་ན་ཡང་མི་
འཐད་པའི་ཕྱིར། དང་པོ་གྲུབ་སྟེ། རྗེ་བཙུན་སངས་རྒྱས་ཡིན་པའི་དབང་དུ་བྱེད་ན་ཐུན་མོང་ཐུན་མོང་མ་ཡིན་
པའི་སྐབས་སུ་མ་ཕྱེད་པའི་སྐྱོན་ཡོད་པའི་ཕྱིར། དེར་ཐལ། ཐུན་མོང་བ་ཕར་ཕྱིན་ཐེག་པའི་ལུགས་གཞིར་
འཇོག་པའི་ཚེ་རྗེ་བཙུན་བྱང་ཆུབ་སེམས་དཔར་ཁས་ལེན་རིགས་པའི་ཕྱིར། དེར་ཐལ། ཡུམ་གྱི་མདོ་ལས་སྐྱེ་བ་
གཅིག་གིས་ཐོགས་བུའི་བྱང་ཆུབ་སེམས་དཔའ་བྱམས་པ་མངོན་དུ་གྱུར་པ་འདི་ལ་དྲིས་ཤིག་དང་། དེས་འདིའི་
ལན་ལྡོམ་པར་འགྱུར་རོ། ། ཞེས་དང་
། རྒྱུད་བླ་མས་ཀྱང་
། དེ་ལྟར་ཡིད་ཆེས་ལུང་དང་རིགས་པ་ལ། །
བརྟེན་ནས་བདག་ཉིད་འབའ་ཞིག་དག་ཕྱིར་དང་། ། ཞེས་སོགས་དང་། མདོ་གཞན་དུ་མ་ལས་ཀྱང་རྗེ་བཙུན་
བྱང་ཆུབ་སེམས་དཔའ་བཤད་པའི་ཕྱིར། རྗེ་བཙུན་བྱང་ཆུབ་སེམས་དཔའི་དབང་དུ་བྱས་ན་ཡང་རྩོད་པ་དེ་མི་
འཐད་པར་ཐལ། དེ་ལྟར་ན་དེའི་རྒྱུད་ལ་རང་དོན་གཉེར་གྱི་བློ་ཡོད་པའི་ཕྱིར། དེར་ཐལ། དེའི་རྒྱུད་ལ་རང་
དོན་ཆོས་སྐུ་དོན་གཉེར་གྱི་བློ་ཡོད་པའི་ཕྱིར། དེར་ཐལ། དེ་རང་དོན་ཆོས་སྐུ་དོན་གཉེར་གྱི་གང་ཟག་ཡིན་པའི་
ཕྱིར། དེར་ཐལ། དེ་བྱང་སེམས་ཡིན་པའི་ཕྱིར། ཁྱབ་སྟེ། བྱང་སེམས་ཀྱིས་རང་དོན་དུ་ཆོས་སྐུ་དགོས་པར་
མ་མཐོང་ན། ཞི་བ་རྐྱང་པས་ཆོག་པར་འཛིན་པའི་བློ་མི་ལྡོག་ལ། དེ་མ་ལྡོག་ན་ནི་ཐེག་དམན་ལམ་དུ་ལྟུང་བའི་
སྐྱོན་ཡོད་པའི་ཕྱིར། འོན་ཀྱང་ཕར་ཕྱིན་ཐེག་པའི་གྲུབ་མཐའ་དང་མ་སྦྱར་ན་ནི་སྤྱིར་རང་ལུགས་ལ་རྗེ་བཙུན་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སངས་རྒྱས་སུ་ཁས་ལེན་དགོས་ཏེ། ལུང་རིགས་དུ་མས་འགྲུབ་ཕྱིར། ཁྱད་པར་དུ་རྗེས་ཚངས་ཆོད་མར་རྗེ་
བཙུན་སངས་རྒྱས་ཁོ་ནའི་དབང་དུ་མཛད་དེ། བསྟོད་པ་ལྟར་ཁས་ལེན་རིགས་པའི་ཕྱིར་རོ། ། མཆོད་བརྗོད་
ནི་ཉན་ཐོས་ཞི་བ་འཚོལ་རྣམས་ཞེས་སོགས་ཀྱི་ཚིགས་བཅད་གཅིག་སྟེ། འདི་ལ་བཞི། དགོས་པ་དང་གོ་རིམ།
གྲངས་ངེས། བསྟོད་ཡུལ་མཁྱེན་གསལ་ངོས་བཟུང་བ། ཡུམ་སྲས་ཀྱི་དོན་དངོས་སོ། དང་པོ་ནི། མཆོད་
བརྗོད་ཀྱི་སྐབས་འདིར་བསྟན་བཅོས་ལུས་ཀྱི་གོ་རིམ་དང་མི་མཐུན་པར་གཞི་ཤེས་དང་པོར་བྱས་ནས་བསྟོད་པའི་
དགོས་པ་དང་རྒྱུ་མཚན་གང་ཞེ་ན། ཁ་ཅིག་མདོའི་གླེང་གཞིའི་གོ་རིམ་དང་མཐུན་པར་བསྟོད་པ་ཡིན་ཏེ།
མདོའི་གླེང་གཞི་ལས། དགེ་སློང་ལྔ་སྟོང་དང་ཐབས་གཅིག་ཏུ་བཞུགས་སོ། ། འདི་ལྟ་སྟེ། ཚེ་དང་ལྡན་པ་འོད་
སྲུང་ཆེན་པོ་དང་། ཞེས་སོགས་ཀྱིས་རྟེན་གྱི་གང་ཟག་བསྟན། ཐམས་ཅད་ཀྱང་དགྲ་བཅོམ་པ་ཟག་པ་ཟད་པ་
ཞེས་པས་འབྲས་བུ་ཉེར་ཞི་དེ་བསྟན་ནས་ཐབས་གཞི་ཤེས་དོན་གྱིས་འཕངས། དེ་ནས་བྱང་ཆུབ་སེམས་དཔའི་
འཁོར་མང་པོ་དག་དང་ཐབས་གཅིག་ཏུ་བཞུགས་སོ། ། འདི་ལྟ་སྟེ། ཚེ་དང་ལྡན་པ་བཟང་སྐྱོང་དང་ཞེས་
སོགས་ཀྱིས་རྟེན་བྱང་སེམས་དང་། ཐམས་ཅད་ཀྱང་གཟུངས་ཐོབ་པ་ཞེས་པས་འབྲས་བུ་གཞན་དོན་སྒྲུབ་ཚུལ་
དེ་བསྟན་ནས་ཐབས་ལམ་ཤེས་དོན་གྱིས་འཕངས། དེ་ནས་བཅོམ་ལྡན་འདས་ཀྱིས་གདན་སེངྒེའི་ཁྲི་བཤམས་པ་
ལ་སྐུ་དྲང་པོར་བསྲངས་ཏེ་ཞེས་སོགས་ཀྱིས་རྟེན་སངས་རྒྱས་འཕགས་པ་དང་། བཅོམ་ལྡན་འདས་ཀྱི་ཞལ་གྱི་སྒོ་
ནས་ལྗགས་ཀྱི་དབང་པོ་བཀྲམ་ནས་ལྗགས་ཀྱི་དབང་པོ་ལས་འོད་ཟེར་བྱེ་བ་བརྒྱ་སྟོང་དྲུག་ཅུ་བྱུང་ངོ། ། ཞེས་
སོགས་ཀྱིས་འབྲས་བུ་ཆོས་འཁོར་བསྐོར་བའི་ཚུལ་དེ་བསྟན་ནས་ཐབས་རྣམ་མཁྱེན་དོན་གྱི་འཕངས་པ་རྣམས་ཀྱི་
དོན་རྗེ་བཙུན་གྱིས་མཆོད་བརྗོད་འདིར་གསལ་བར་མཛད་པའི་ཕྱིར་ཟེར་ན། དེ་ནི་མི་འཐད་དེ། བསྟན་
བཅོས་རིན་ཆེན་སྒྲོན་མེ་ལས་དེ་ལྟར་སྦྱར་ཡང་སློབ་དཔོན་འཕགས་སེང་གང་གིས་ཀྱང་གླེང་གཞི་དང་མཆོད་
བརྗོད་མ་སྦྱར་བས་ལུགས་དེ་ཁས་བླང་དུ་མི་རུང་བའི་ཕྱིར། ཁ་ཅིག་དེ་ལྟར་བསྟོད་པ་དེ་གདུལ་བྱ་ཐེག་པ་གསུམ་
གྱི་ལམ་ལ་རིམ་གྱིས་འཇུག་པའི་གོ་རིམ་དང་མཐུན་པར་བསྟོད་པ་ཡིན་ཟེར་ན། དེ་ཡང་མི་འཐད་དེ། རྒྱན་
འདིའི་ཆེད་དུ་བྱ་བའི་གདུལ་བྱ་ཐེག་དམན་ལམ་དུ་འཇུག་པ་མེད་ཅིང་། སྤྱིར་དེ་ལྟ་བུའི་གདུལ་བྱ་ཞིག་སྲིད་ཀྱང་
མངོན་རྟོགས་རྒྱན་རྩོམ་པའི་ཐོག་མ་ཉིད་ནས་དེ་ལྟ་བུའི་ལམ་གྱི་འཇུག་རིམ་སྟོན་པ་སྐབས་སུ་མ་བབས་པའི་ཕྱིར།
རང་ལུགས་འདིར་དང་པོར་གཞི་ཤེས། དེ་ནས་རྣམ་མཁྱེན་ལ་བསྟོད་པའི་རྒྱུ་མཚན་དང་དགོས་པ་ཡོད་དོ། །
རྒྱུན་གྱི་ཆེད་དུ་བྱ་བའི་གདུལ་བྱས་དང་པོར་མི་རྟག་ལ་སོགས་བཅུ་དྲུག་རྟོགས་པའི་གཞི་ཤེས་ཀྱི་རྣམ་པ་ཉམས་སུ་
བླངས་ཏེ་སྙིང་རྗེ་ཆེན་པོས་ཀུན་ནས་བསླངས་པའི་སྒོ་ནས་བྱང་ཆུབ་ཏུ་སེམས་བསྐྱེད། ལམ་ཤེས་ཀྱི་རྣམ་པ་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
རྣམས་ཉམས་སུ་བླངས་ཏེ་མཐར་འབྲས་བུ་རྣམ་མཁྱེན་ཐོབ་པར་འགྱུར་པའི་རིམ་པ་དང་མཐུན་པར་བསྟོད་པ་
ཡིན་པའི་ཕྱིར་ཏེ། དེ་ཡང་ལམ་རིམ་ལྟར་ངན་སོང་དང་འཁོར་བའི་ཉེས་དམིགས་བསམས་ཏེ་ངེས་འབྱུང་སྒོམ་
པ་ནི་གཞི་ཤེས་ཀྱི་རྣམ་པ་སྒོམ་པ་ཡིན་ལ། བྱང་ཆུབ་ཏུ་སེམས་བསྐྱེད་ནས་ཕྱིན་དྲུག་བསྡུ་བཞི་དང་ཁྱད་པར་ཕར་
ཕྱིན་ཐ་མ་གཉིས་ལ་སློབ་པ་ནི་ལམ་ཤེས་ཀྱི་རྣམ་པ་སྒོམ་པར་བྱེད་པ་ཡིན་ཞིང་། དེ་དག་ཀྱང་མཐར་འབྲས་བུ་
རྣམ་མཁྱེན་ཐོབ་པར་འགྱུར་བའི་ཆེད་ཡིན་པའི་ཕྱིར། གཉིས་པ་གྲངས་ངེས་ལ། སྐབས་འདིའི་དངོས་བསྟན་
གྱི་གཙོ་བོ་ལ་མཁྱེན་པ་གསུམ་དུ་གྲངས་ངེས་པ་ཡིན་ཏེ། འདིར་འཕགས་བཞིའི་བཞེད་དོན་སྒྲུབ་པའི་ཡུལ་ལ་
གཙོ་བོར་བསྟོད་པ་གང་ཞིག རིགས་ཅན་གསུམ་གྱི་དོན་དང་འཕགས་བཞིའི་བཞེད་དོན་སྒྲུབ་པར་བྱེད་པའི་
ཐབས་ཀྱི་གཙོ་བོ་ལ། མཁྱེན་པ་གསུམ་ལས་མང་མི་དགོས་ཤིང་། ཉུང་ན་མི་འདུ་བའི་ཕྱིར་དང་། མཁྱེན་
གསུམ་ལ་དངོས་སུ་བསྟོད་པ་ལ་བསྟོད་གྲངས་མང་ཉུང་གི་སྐྱོན་མེད་པ་ཉིད་ཀྱང་འདིའི་གྲངས་ངེས་ཀྱི་དོན་ཡིན་
པའི་ཕྱིར་རོ། །
གསུམ་པ་ནི་སྐབས་འདིའི་དངོས་བསྟན་གྱི་མཁྱེན་པ་གསུམ་གྱི་འཇོག་ཚུལ་ཡོད་དེ། ཉན་རང་སློབ་པ་
རྣམས་ཀྱིས་རང་གི་བྱང་ཆུབ་ཐོབ་པར་བྱེད་པ་ལ་བསྒོམ་བྱའི་གཙོ་བོར་བྱས་ནས་བསྒོམ་དགོས་ཤིང་ གནས་
སྐབས་བྱང་ཆུབ་སེམས་དཔས་ཀྱང་རང་རྒྱུད་ཀྱི་ཉོན་མོངས་གཞོམ་པ་དང་། གདུལ་བྱ་ཉན་རང་གི་རིགས་ཅན་
རྗེས་སུ་འཛིན་པའི་ཆེད་དུ་བསྒོམ་དགོས་པའི་གཞི་ཤེས་དེ། ཚིག་རྐང་དང་པོའི་དངོས་བསྟན་ཀྱི་གཞི་ཤེས་ཀྱི་
གཙོ་བོ་དང་། རིགས་ཅན་གསུམ་གྱི་དོན་སྒྲུབ་པའི་ལམ་ཤེས་དེ་ཚིག་རྐང་གཉིས་པའི་དངོས་བསྟན་གྱི་ལམ་ཤེས་
དང་། གདུལ་བྱ་རིགས་ཅན་གསུམ་ལ་ཆོས་འཁོར་བསྐོར་བའི་བདག་རྐྱེན་བྱེད་པའི་རྣམ་མཁྱེན་དེ། ཚིག་རྐང་
གསུམ་པའི་དངོས་བསྟན་གྱི་རྣམ་མཁྱེན་དུ་འཇོག་པའི་ཕྱིར་དང་། རྣམ་གྲངས་བྱས་ན་སྤྱིར་གཞི་ཤེས། ལམ་
ཤེས་རྣམ་མཁྱེན་གསུམ་དང་། གང་ཟག་གི་བདག་མེད་དང་། མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་གཞི་ཤེས་ལྟ་བུ་དང་། ལམ་གསུམ་བདེན་མེད་དུ་རྟོགས་པའི་ལམ་ཤེས་ལྟ་བུ་དང་། འདུས་བྱས་པ་ཀྱི་ཆོས་
རྣམས་བདེན་པའི་སྐྱོན་མེད་རྟོགས་པའི་རྣམ་མཁྱེན་དང་། རྣམ་མཁྱེན་སྐད་ཅིག་གཉིས་པ་ལྟ་བུ་རྣམས་ཀྱང་དེ་
ལྟར་ཡིན་པའི་ཕྱིར། འདིའི་དངོས་བསྟན་གྱི་གཞི་ཤེས་དང་ལམ་ཤེས་ལ་རྣམ་གཞག་གི་རྟེན་གྱི་དབང་དུ་བྱས་པ་
གཙོ་ཆེ་ཡང་དེར་མ་ངེས་ཏེ། དེ་ལ་སྐྱེ་བའི་རྟེན་གྱི་དབང་དུ་བྱས་པའི་གཞི་ཤེས་དང་ལམ་ཤེས་ཀྱང་བཞག་ཆོག་
པའི་ཕྱིར། དེར་ཐལ། སྐབས་གསུམ་པར་བསྟན་པའི་གཞི་ཤེས་དང་། སྐབས་གཉིས་པར་བསྟན་པའི་ལམ་
ཤེས་ལ་དེ་ལྟར་འཇོག་དགོས་པའི་ཕྱིར། དེས་ན་མཆོད་བརྗོད་ཀྱི་གཞུང་འདིའི་རྐང་པ་དང་པོ་དང་གཉིས་པའི་
45



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དངོས་བསྟན་གྱི་གཞི་ཤེས་དང་ལམ་ཤེས་ལ་མི་མཐུན་ཕྱོགས་ཀྱི་གཞི་ཤེས་དང་རྒྱུ་ལམ་ཤེས་གཉིས་ཡོད་པར་ཁས་
ལེན་དགོས་ཏེ། གཞན་དུ་ན་མ་འབྲེལ་ཞིང་ལུང་རིགས་དང་འགའ་བར་འགྱུར་པའི་ཕྱིར། ཇི་ལྟར་ན་རིགས་པ་
སྔ་མ་དང་གཞན་ཡང་ཚིག་རྐང་དང་པོའི་དངོས་བསྟན་གྱི་ཐེག་དམན་གཞི་ཤེས་ཡོད་པར་ཐལ། དེའི་དངོས་
བསྟན་གྱི་ཉན་ཐོས་ཀྱི་འཕགས་ལམ་ཡོད་པའི་ཕྱིར། དེར་ཐལ། དེའི་དངོས་བསྟན་གྱི་ཉན་ཐོས་འཕགས་པ་
ཡོད་པའི་ཕྱིར། དེར་ཐལ། ཉན་ཐོས་ཞི་བ་འཚོལ་རྣམས་ཞེས་པའི་མང་ཚིག་གིས་ཉན་ཐོས་སློབ་པ་འཕགས་པ་
རྣམས་དངོས་སུ་བསྟན་པའི་ཕྱིར། དེར་ཐལ། དེས་དེ་རྣམས་དངོས་སུ་བསྟན་ནས་རང་རྒྱལ་འཕགས་པ་
ཤུགས་ལ་བསྟན་པའི་ཕྱིར། དེར་ཐལ། འདིའི་དོན་འཆད་པ་ན་འགྲེལ་བ་ལས། ཉན་ཐོས་དང་དེའི་ཕྱོགས་སུ་
བསླན་པ་ཞེས་སོགས་གསུངས་པའི་ཕྱིར། དཔྱད་པར་བྱ་བ་མང་ཡང་དེ་ཙམ་སྨྲས་སོ། ། བཞི་བ་ཡུམ་སྲས་ཀྱི་
དོན་ལ། ཁ་ཅིག་འཇིག་རྟེན་ན་སྐྱེད་པའི་མ་དང་། གསོ་བའི་མ་དང་། དོན་སྒྲུབ་པའི་མ་གསུམ་ཡོད་པ་དེ་
བཞིན་དུ། འདིའི་ཡུམ་ལ་རང་སྲས་འཕགས་པ་བསྐྱེད་པའི་ཡུམ་དང་གསོ་བའི་ཡུམ་དང་། བཞེད་དོན་སྒྲུབ་
པའི་ཡུམ་གསུམ་ཡོད་ཅེས་དང་། ཁ་ཅིག་འདིར་ཡུམ་སྲས་ཀྱི་དོན་ནི་རྣམ་པར་བཞག་འཇོག་གི་དོན་ཡིན་
གསུངས་ན། དེ་ནི་མི་འཐད་དེ། འདིའི་ཡུམ་སྲས་ཀྱི་དོན་ནི་བསྐྱེད་བྱ་སྐྱེད་བྱེད་ཀྱི་སྒོ་ནས་འཇོག་པའི་ཕྱིར།
དེར་ཐལ། མཁྱེན་པ་སྔ་མ་སྔ་མས་རང་སྲས་འཕགས་པ་ཕྱི་མ་ཕྱི་མ་བསྐྱེད་པ་དེ་སྐབས་འདིའི་ཡུམ་སྲས་ཀྱི་དོན་དུ་
གསུངས་པའི་ཕྱིར་ཏེ། ཇི་ལྟར་བསྐྱེད་ན།ལམ་སྔ་མ་སྔ་མ་ཉམས་སུ་བླངས་པ་ལས་འཕགས་པ་ཕྱི་མ་ཕྱི་མའི་གོ་
འཕང་ཐོབ་པར་འགྱུར་པའི་ཚུལ་གྱིས་བསྐྱེད་པའི་ཕྱིར། ཆོས་ཀྱི་རྗེས་སུ་འབྲང་བ་རྣམས་ཀྱང་གཅིག་དང་དུ་
མའི་ངོ་བོ་ཉིད་དང་བྲལ་བའི་ཕྱིར་ཞེས་སོགས་ཀྱིས་སྐབས་སུ་སྦྱོར་བ་འགོད་པ་དང་། གཞི་ལམ་རྣམ་གསུམ་
བདེན་མེད་དུ་བསྟན་པ་གཉིས། དང་པོ་ནི་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཆོས་ཅན། ཡུམ་
མཁྱེན་གསུམ་ལ་དད་པ་སྐྱེ་ཚུལ་ཡོད་དེ། ཡུམ་མཁྱེན་གསུམ་གྱི་ངོ་བོ་དང་ནུས་པའི་ཁྱད་པར་ལ་གནོད་པ་ཡོད་
མེད་མ་མཐོང་ཡང་མཆོད་བརྗོད་ཐོས་པ་ཙམ་གྱིས་མཁྱེན་གསུམ་ལ་ངོ་བོ་དང་ནུས་པའི་ཡོན་ཏན་དེ་ལྟ་བུ་ཡོད་
ངེས་སྙམ་དུ་ཐེ་ཚོམ་མེད་པར་དད་པ་སྐྱེ་བའི་ཕྱིར། གཉིས་པ་ལ་གསུམ། དོན་དམ་ལ་དཔྱོད་པའི་རྟགས་ཡང་
དག་གི་དགག་བྱ་ངོས་བཟུང་བ་དང་
། དེ་འགོག་བྱེད་ཀྱི་གཏན་ཚིགས་བཤད་པ་དང་། རྟོགས་པ་སྐྱེ་བའི་རིམ་
པ་བཤད་པའོ། ། དང་པོ་ལ་གཉིས། དགག་བྱ་ངོས་འཛིན་དགོས་པའི་རྒྱུ་མཚན་དང་། ངོས་འཛིན་ཚུལ་
ལོ། ། དང་པོ་ནི། སྟོང་ཉིད་རྟོགས་པའི་ལྟ་བ་རྣམ་དག་རྒྱུད་ལ་སྐྱེ་བ་ལ། ཐོག་མར་དགག་བྱ་ངོས་ཟིན་དགོས་
ཏེ། དཔེར་ན། བུམ་པ་མེད་པར་ཚད་མས་ངེས་པ་ལ། སྔོན་དུ་བུམ་པའི་དོན་སྤྱི་བློ་ཡུལ་དུ་འཆར་བ་སྔོན་དུ་



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
འགྲོ་དགོས་པ་བཞིན་ཡིན་པའི་ཕྱིར། དེ་ཡང་ཡིན་ཏེ། བུམ་པ་ཇི་འདྲ་ཞིག་ཡིན་མི་ཤེས་ན་གཞི་གང་དུའང་བུམ་
པ་མེད་པར་ངོས་མི་ནུས་པའི་ཕྱིར། དེ་བཞིན་དུ་དགག་བྱ་བདེན་གྲུབ་དེ་ཇི་འདྲ་ཞིག་ལ་འཇོག་མི་ཤེས་པར་
དགག་བྱ་དེ་བཀག་པའི་བདེན་མེད་རྟོགས་མི་ནུས་ཏེ། སྤྱོད་འཇུག་ལས། བརྟག་པའི་དངོས་ལ་མ་རེག་པར།
དེ་ཡི་དངོས་མེད་འཛིན་མ་ཡིན། ཞེས་གསུངས་པའི་ཕྱི་མ་གཉིས་པ་ལ། རང་རྒྱུད་པའི་ལུགས་ཀྱི་དགག་བྱ་ངོས་
འཛིན་དབུ་མ་སྣང་བ་ལས་བཤད་པ་ལྟར་བདག་གིས་རྒྱས་པར་གཞན་དུ་བརྗོད་ཟིན་པས། འདིར་བསྡུ་ན།
གཟུགས་སོགས་ཀྱི་ཆོས་རྣམས་ནི་བློ་གནོད་མེད་ལ་སྣང་བའི་དབང་གིས་བཞག་པ་ཡིན་ཏེ། འཕྲལ་གྱི་འཁྲུལ་
རྒྱུས་མ་བསླད་པའི་བློ་མ་འཁྲུལ་བ་ལ་སྣང་བའི་དབང་གིས་བཞག་པ་ཙམ་ཡིན་པའི་ཕྱིར་ཏེ། ཐ་སྙད་པའི་བློ་དོན་
མཐུན་ལ་སྣང་བའི་དབང་གིས་བཞག་པ་ཙམ་ཡིན་པའི་ཕྱིར། དེ་ལྟར་ཡིན་གྱི། བློ་དོན་མི་མཐུན་གངས་རི་སྔོན་
སྣང་གི་དབང་ཤེས་ལྟ་བུ་དང་། བདེན་འཛིན་ལྟ་བུ་ལ་སྣང་ཙམ་གྱིས་ཡོད་པར་འཇོག་མི་ནུས་ཏེ། གངས་རི་ཁ་
དོག་སྔོན་པོ་མིན་ཞིང་བདེན་གྲུབ་ཡོད་པར་བཞག་ཏུ་མི་རུང་བའི་ཕྱིར་རོ། ། དེས་ན་བློ་གནོད་མེད་ལ་སྣང་བའི་
དབང་གིས་བཞག་པ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་དེ། དོན་
དམ་ལ་དཔྱོད་པའི་རྟགས་ཡང་དག་གི་དགག་བྱ་མཐར་ཐུག་ཡིན་ཏེ། བློ་གནོད་མེད་ལ་སྣང་པའི་དབང་གིས་
བཞག་ཙམ་དུ་གྲུབ་པ་དེ། གཟུགས་སོགས་ཀྱི་ཆོས་རྣམས་ཀྱི་ཀུན་རྫོབ་པའི་ཡོད་ཚུལ་ཡིན་པའི་ཕྱིར། ཆོས་བློ་
གནོད་མེད་ལ་སྣང་བའི་དབང་གིས་འཇོག་ནུས་ཀྱི། དེ་ལ་སྣང་བའི་དབང་གིས་མི་འཇོག་པར་རང་གི་ཐུན་མོང་
མིན་པའི་སྤྱོད་ལུགས་ཀྱི་དབང་གིས་མིན་ཏེ། ཡིན་ན་བུམ་པ་ལྟ་བུ་བུམ་འཛིན་ཚད་མ་ལ་སྣང་བ་དེ་ཙམ་གྱིས་མ་
ཆོག་པར། དེའི་སྡོད་ལུགས་རང་དབང་གིས་ཡོད་དགོས་ཤིང་དེ་ཡོད་ན་འཕགས་པའི་མཉམ་གཞག་གི་གཟིགས་
དོན་ཡང་ཡོད་དགོས་པས་བདེན་གྲུབ་ཏུ་འགྱུར་བའི་ཕྱིར། སྤྱིར་བུམ་པ་ལྟ་བུར་རང་གི་སྡོད་ལུགས་ཀྱི་ངོས་ནས་
གྲུབ་སྟེ། བུམ་པ་རང་ངོས་ནས་བུམ་པར་གྲུབ་པའི་ཕྱིར། དེ་ནི་བློ་ལ་སྣང་བའི་དབང་གིས་ཕར་བཞག་པ་ཡིན་
གྱི་བློས་ཕར་བཞག་པ་ལ་མ་བལྟོས་པར་ཚུར་རང་གི་སྡོད་ལུགས་ཀྱི་དབང་གིས་མ་གྲུབ་སྟེ། གྲུབ་ན་བུམ་པའི་བརྡ་
མི་ཤེས་པའི་བྱིས་པ་ལའང་འདི་ནི་བུམ་པའོ་སྙམ་པའི་བློ་སྐྱེ་བར་ཐལ་བའི་ཕྱིར། དེས་གཞན་ལའང་མཚོན་པར་
བྱའོ། ། འདི་པའི་ལུགས་ལ་རང་བཞིན་གྱིས་གྲུབ་པ། རང་ངོས་ནས་གྲུབ་པ། རང་གི་མཚན་ཉིད་ཀྱིས་གྲུབ་པ།
རྫས་སུ་གྲུབ་པ་ཐ་སྙད་དུ་ཡོད་པར་བཞེད་ཀྱང༌
། བདེན་པར་གྲུབ་པ། དོན་དམ་པར་གྲུབ་པ། ཡང་དག་པར་
གྲུབ་པ། དེ་ཁོ་ན་ཉིད་དུ་གྲུབ་པ་རྣམས་རྟགས་ཡང་དག་གི་དགག་བྱ་མཐར་ཐུག་ཏུ་བཞེད་དེ། དེ་རྣམས་ནི་
བདེན་གྲུབ་ཀྱི་རྣམ་གྲངས་ཙམ་ཡིན་པའི་ཕྱིར། དེ་ཡང་བརྟག་པ་མཐའ་བཟུང་ཙམ་ཡིན་གྱི། བདེན་གྲུབ་ཡིན་
47



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་སོགས་མེད་དེ། གཞི་གྲུབ་ན་བདེན་མེད་ཡིན་དགོས་པའི་ཕྱིར་རོ། །
གཉིས་པ་དགག་བྱ་དེ་འགོག་བྱེད་ཀྱི་གཏན་ཚིགས་བཤད་པ་ལ། དབུ་མ་ལ་གྲགས་པའི་དངོས་པོ་བདེན་
མེད་དུ་སྒྲུབ་བྱེད་ཀྱི་གཏན་ཚིགས་ཆེན་པོ་ལྔ་ཡོད་དེ། རྒྱུ་ལ་དཔྱོད་པ་རྡོ་རྗེ་གཟེགས་མའི་གཏན་ཚིགས། འབྲས་
བུ་ལ་དཔྱོད་པ་ཡོད་མེད་སྐྱེ་འགོག་གི་གཏན་ཚིགས། རྒྱུ་འབྲས་གཉིས་ལ་དཔྱོད་པར་མུ་བཞི་སྐྱེ་འགོག་གི་གཏན་
ཚིགས། རིགས་པའི་རྒྱལ་པོ་རྟེན་འབྲེལ་གྱི་གཏན་ཚིགས་དང༌། སྐབས་འདིར་འཆད་བྱའི་གཙོ་བོ་གཅིག་དུ་
བྲལ་གྱི་གཏན་ཚིགས་དང་ལྔ་ཡོད་པའི་ཕྱིར། དང་པོ་ནི། ཕྱི་ནང་གི་དངོས་པོ་རྣམས་ཆོས་ཅན། དོན་དམ་
པར་མི་སྐྱེ་སྟེ། བདག་ལས་མི་སྐྱེ། དོན་དམ་པར་གཞན་ལས་མི་སྐྱེ། བདག་གཞན་གཉིས་ཀ་ལས་མི་སྐྱེ། རྒྱུ་
མེད་ལས་ཀྱང་མི་སྐྱེ་བའི་ཕྱིར་ཞེས་པ་ལྟ་བུ་ཡིན་ཏེ། རྩ་ཤེས་ལས། བདག་ལས་མ་ཡིན་གཞན་ལས་མིན། །
གཉིས་ལས་མ་ཡིན་རྒྱུ་མེད་མིན། ། དངོས་པོ་གང་དག་གང་ན་ཡང་། ། སྐྱེ་བ་ནམ་ཡང་ཡོད་མ་ཡིན། ། ཞེས་
གསུངས་པའི་ཕྱིར། གཉིས་པ་ནི། དེ་རྣམས་ཆོས་ཅན། དོན་དམ་པའི་མི་སྐྱེ་སྟེ། རང་གི་རྒྱུ་དུས་སུ་ཡོད་པར་
ཡང་མི་སྐྱེ། མེད་པར་ཡང་དོན་དམ་པར་མི་སྐྱེ། གཉིས་ཀར་ཡང་དོན་དམ་པར་མི་སྐྱེ། གཉིས་ཀ་མ་ཡིན་པར་
ཡང་དོན་དམ་པར་མི་སྐྱེ་བའི་ཕྱིར་ཞེས་པ་ལྟ་བུ་ཡིན་ཏེ། དབུ་མ་རྒྱུན་ལས། ཡོད་པ་ཡོད་ཕྱིར་སྐྱེ་མ་ཡིན། །
མེད་པ་ནམ་མཁའི་པད་མོ་བཞིན། ། ཆོས་མི་མཐུན་ཕྱིར་གཉིས་ཆོས་མིན། ། གཉིས་ཀའི་བདག་ཉིད་མིན་
པའང་མིན། །ཞེས་གསུངས་པའི་ཕྱིར། གསུམ་པ་ནི། ཤེས་བྱ་ཆོས་ཅན། འབྲས་བུ་རྣམས་དོན་དམ་པར་མི་
སྐྱེ་སྟེ། རྒྱུ་དུ་མས་འབྲས་བུ་གཅིག་དོན་དམ་པར་མི་སྐྱེད། རྒྱུ་དུ་མས་འབྲས་བུ་དུ་མ་ཡང་དོན་དམ་པར་མི་སྐྱེད།
རྒྱུ་གཅིག་གིས་འབྲས་བུ་དུ་མ་ཡང་དོན་དམ་པར་མི་སྐྱེད། རྒྱུ་གཅིག་གིས་འབྲས་བུ་གཅིག་ཀྱང་དོན་དམ་པར་མི་
སྐྱེད་པའི་ཕྱིར་ཞེས་པ་ལྟ་བུ་ཡིན་ཏེ། དབུ་མ་བདེན་གཉིས་ལས། དུ་མས་དངོས་པོ་གཅིག་མི་བྱེད། ། དུ་མས་
དུ་མ་བྱེད་མ་ཡིན། ། གཅིག་གིས་དུ་མའི་དངོས་མི་བྱེད། ། གཅིག་གིས་གཅིག་བྱེད་པ་ཡང་ཡིན། ། ཞེས་
གསུངས་པའི་ཕྱིར། བཞི་པ་ནི། ཕྱི་ནང་ནི་དངོས་པོ་རྣམས་ཆོས་ཅན། དོན་དམ་པར་མེད་དེ། རྟེན་འབྲེལ་
ཡིན་པའི་ཕྱིར་ཞེས་བཀོད་པའི་ཚེ་རྟགས་དེ་ལྟ་བུ་ཡིན་ཏེ། མ་དྲོས་པར་ཞུས་པའི་མདོ་ལས། གང་ཞིག་རྐྱེན་ལས་
སྐྱེས་པ་དེ་མ་སྐྱེས། ། དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །
གང་ཞིག་སྟོང་ཉིད་ཤེས་དེ་བག་ཡོད་ཡིན། ། ཞེས་དང་རྩ་ཤེས་ལས་བརྟེན་ནས་འབྱུང་པ་གང་ཡིན་པ། ། དེ་
དག་ངོ་བོ་ཉིད་ཀྱིས་ཞི་ཞེས་གསུངས་པའི་ཕྱིར། རྟེན་འབྲེལ་གྱི་གཏན་ཚིགས་ལ་རིགས་པའི་རྒྱལ་པོ་ཞེས་བརྗོད་
པའི་རྒྱུ་མཚན་ཡོད་དེ། རིགས་པ་གཞན་རྣམས་ཀྱང་མཐར་གཏུགས་ན་རྟེན་འབྲེལ་གྱི་རིགས་པ་ལ་བལྟོས་དགོས་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
པ་དང་། རྟེན་འབྲེལ་གྱི་རྟགས་ཀྱིས་རྟག་ཆད་ཀྱི་མཐའ་གཉིས་ཅིག་ཅར་དུ་འགོག་ནུས་པས་ན་དེ་ལྟར་དུ་བརྗོད་
པའི་ཕྱིར། ཕྱི་མ་གྲུབ་སྟེ། རྟེན་འབྲེལ་ཡིན་པར་གོ་ན་ཐ་སྙད་དུ་ཡོད་པར་གོ་བས་ཆད་མཐའ་སེལ་ཞིང་དོན་
དམ་པར་མེད་པར་གོ་བས་རྟག་མཐའ་སེལ་བའི་ཕྱིར་ཏེ། དབུ་མ་འཇུག་པ་ལས། དེ་ཕྱིར་རྟེན་འབྱུང་རིགས་པ་
འདི་ཡིས་ནི། ། ལྟ་ངན་དྲ་བ་མཐའ་དག་གཅོད་པར་བྱེད། ། ཅེས་གསུངས་པའི་ཕྱིར། ལྔ་པ་ལ་གཉིས།
རྟགས་ཆོས་དོན་གསུམ་ངོས་བཟུང་བ་དང་། འགོག་ཚུལ་བཤད་པའོ། ། དང་པོ་ཡོད་དེ། འདིར་གཞི་ལམ་
རྣམ་གསུམ་རྩོད་གཞིར་བཟུང་ནས་རྟེན་འབྲེལ་གྱི་རྟགས་ཀྱིས་བདེན་མེད་སྒྲུབ་པ་ན། བདེན་གྲུབ་ཀྱི་གཅིག་དང་
བདེན་གྲུབ་ཀྱི་དུ་མ་གང་རུང་དུ་མ་གྲུབ་པ་རྟགས། གཞི་ལམ་རྣམ་གསུམ་ཤེས་འདོད་ཆོས་ཅན་སྐྱོན་མེད།
བདེན་མེད་བསྒྲུབ་བྱའི་ཆོས། གཞི་ལམ་རྣམ་གསུམ་བདེན་པར་མེད་པ་བསྒྲུབ་བྱ་ཡང་དག དེ་བཞིན་དུ་
བདེན་གྲུབ་དགག་བྱའི་ཆོས། གཞི་ལམ་རྣམ་གསུམ་བདེན་པར་གྲུབ་པ་དགག་བྱར་འཇོག་པ་ཡིན་པའི་ཕྱིར།
གཉིས་པ་ལ་གཉིས། རྟགས་འགོད་པ་དང་། ཚུལ་སྒྲུབ་པའོ། ། དང་པོ་ནི། གཞི་ལམ་རྣམ་གསུམ་ཆོས་ཅན།
བདེན་པར་མེད་དེ། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་གྲུབ་པའི་ཕྱིར་ཞེས་འགོད།
གཉིས་པ་ལ་གཉིས། ཕྱོགས་ཆོས་སྒྲུབ་པ་དང་། ཁྱབ་པ་སྒྲུབ་པའི་ཚུལ་ལོ། ། དང་པོ་ལ་གཉིས། བདེན་པའི་
གཅིག་བྲལ་དུ་སྒྲུབ་པ་དང་། བདེན་པའི་དུ་བྲལ་དུ་སྒྲུབ་པའོ། ། དང་པོ་ནི། དེ་གསུམ་ཆོས་ཅན། བདེན་
གྲུབ་ཀྱི་གཅིག་ཏུ་མེད་དེ། ཆ་བཅས་ཡིན་པའི་ཕྱིར། དཔེར་ན་བུམ་པ་བཞིན་རྟགས་གྲུབ་སྟེ། ཡོད་པ་གང་
ཞིག་ཆ་མེད་ཤེས་བྱ་ལ་མི་སྲིད་པའི་ཕྱིར། ཕྱི་མ་དེར་ཐལ། འདུས་བྱས་ལ་ཡང་མེད། འདུས་མ་བྱས་ལ་ཡང་
མེད་པའི་ཕྱིར། དང་པོ་དེར་ཐལ། གང་ཟག་ལྟ་བུར་རང་རང་གི་སྟོད་སྨད་ཡན་ལག་གི་ཆ་དང་བཅས། བུམ་
པ་ལྟ་བུ་མཆུ་ཞབས་སོགས་ཀྱི་ཆ་དང་བཅས་དུས་དང་ཤེས་པ་ལྟ་བུ་སྐད་ཅིག་སྔ་ཕྱིའི་ཆ་དང་བཅས་པའི་ཕྱིར།
གཉིས་པ་དེར་ཐལ། སྟོང་ཉིད་ལྟ་བུ་སྟོང་གཞི་ཆོས་ཅན་དང་གཞན་གྱིས་རྟོགས་མ་རྟོགས་ཀྱི་ཆ་དང་བཅས།
ནམ་མཁའ་ལྟ་བུ་ཐོགས་བཅས་ཤེས་པ་དང་འབྲེལ་མ་འབྲེལ་དང་བུ་ག་ཆེ་ཆུང་ལ་ཁྱབ་མ་ཁྱབ་དང་ཕྱོགས་གང་ན་
ཡོད་མེད་ཀྱི་ཆ་དང་བཅས། འགོག་བདེན་ལྟ་བུ་རང་གཞན་གྱིས་ཐོབ་མ་ཐོབ་དང་། དགག་བྱ་ཕྲ་རགས་དང་
བྲལ་མ་བྲལ་གྱི་ཆ་དང་བཅས་པའི་ཕྱིར། གཉིས་པ་ལ། དེ་གསུམ་ཆོས་ཅན། བདེན་གྲུབ་ཀྱི་དུ་མར་མ་གྲུབ་སྟེ།
བདེན་གྲུབ་ཀྱི་གཅིག་མེད་པའི་ཕྱིར། ཁྱབ་སྟེ་གཅིག་མེད་ན་དུ་མ་མི་འགྲུབ་པའི་ཕྱིར། དེར་ཐལ། དུ་མ་
གཅིག་བསགས་པ་ལ་བརྟེན་ནས་འཇོག་དགོས་པའི་ཕྱིར། གཉིས་པ་རྩ་བའི་ཁྱབ་པ་སྒྲུབ་པ་ལ། བདེན་གྲུབ་ཀྱི་
གཅིག་དང་དེའི་དུ་མ་གང་རུང་དུ་མེད་ན། བདེན་པར་མ་གྲུབ་པས་ཁྱབ་སྟེ། བདེན་པར་གྲུབ་ན་དེ་གང་རུང་
44



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་གྲུབ་དགོས་པའི་ཕྱིར། དེར་ཐལ། ཡོད་ན་གཅིག་དང་དུ་མ་གང་རུང་དུ་ཡོད་དགོས་པའི་ཕྱིར། དེར་ཐལ།
དེ་གཉིས་ཕན་ཚུན་སྤངས་འགལ་གྱི་དངོས་འགལ་ཡིན་པའི་ཕྱིར། དེར་ཐལ། ཡོད་པ་ལ་གཅིག་ཡིན་པ་རྣམ་
པར་བཅད་ན་དུ་མར་ཡོངས་སུ་གཅོད་དགོས་པའི་ཕྱིར་རོ། ། འོན་ཀྱང་ཡོད་ན་གཅིག་དང་དུ་མ་གང་རུང་དུ་
ཡོད་པའི་ཁྱབ་པ་ངེས་པའི་ཚད་མས་བདེན་པར་གྲུབ་ན་བདེན་གྲུབ་ཀྱི་གཅིག་དང་དུ་མ་གང་རུང་དུ་མ་གྲུབ་པས་
མ་ཁྱབ་པའི་སྒྲོ་འདོགས་བཅད་པ་ནི་མ་ཡིན་ཏེ། བྱས་ན་མི་རྟག་པས་ཁྱབ་པ་ངེས་པའི་ཚད་མས། སྒྲ་བྱས་ན་སྒྲ་
མི་རྟག་པས་མ་ཁྱབ་སྙམ་པའི་སྒྲོ་འདོགས་མ་ཆོད་པའི་ཕྱིར། དེར་ཐལ། དེ་འདྲ་བའི་ཕྱི་རྒོལ་དེ་ལ་ད་དུང་སྒྲའི་
སྟེང་དུ་རྟག་འཛིན་གྱི་སྒྲོ་འདོགས་གཅོད་རྒྱུ་ཡོད་པའི་ཕྱིར། དེར་ཐལ། དེ་ལ་སྒྲ་མི་རྟག་པར་རྟོགས་པའི་རྗེས་
དཔག་ཚད་མ་སྐྱེ་དགོས་པའི་ཕྱིར། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་སུ་བབ་པའི་
ཕྱིར་རྒོལ་ཡང་དག་དེས། མཐུན་དཔེ་གཟུགས་བརྙན་ལ་བརྟེན་ནས་རྟེན་འབྲེལ་ལ་བདེན་མེད་ཀྱིས་ཁྱབ་པ་ཚད་
མས་ངེས་ཀྱང་། བསྒྲུབ་བྱའི་ཆོས་བདེན་མེད་ཚད་མས་མ་ངེས་ཏེ། རྒོལ་བ་དེས་ཕྱོགས་ཆོས་རྟེན་འབྲེལ་ཚད་
མས་ངེས་ཤིང་། ཁྱབ་འབྲེལ་ཚད་མས་ངེས་ནས། བསྒྲུབ་བྱའི་ཆོས་ངེས་པའི་རྗེས་དཔག་སྐྱེ་ཁ་མ་ཡིན་པའི་ཕྱིར།
དེར་ཐལ། དེས་བསྒྲུབ་བྱའི་ཆོས་ཚད་མས་ངེས་ཟིན་ན་ཕྱིར་རྒོལ་ཡང་དག་ཏུ་མི་རུང་བའི་ཕྱིར། དཔེར་ན།
མདོ་སེམས་ལྟ་བུ་ཞིག་མྱུ་གུ་བདེན་མེད་དུ་བསྒྲུབ་པའི་ཕྱིར་རྒོལ་བྱས་ནས་ནམ་དེས་མྱུ་གུ་བདིན་མེད་དུ་ངེས་པ་ན་
མདོ་སྡེ་པ་དང་སེམས་ཙམ་པར་བཞག་ཏུ་མི་རུང་བ་བཞིན་ནོ། ། ཚུལ་དེ་ནི་གཅིག་དུ་བྲལ་སོགས་གཞན་ལ་ཡང་
སྦྱོར། མཐུན་དཔེ་གཟུགས་བརྙན་ལྟ་བུ་བདེན་མེད་དུ་ཚད་མས་ངེས་པ་ལ། བསྒྲུབ་བྱའི་ཆོས་ཚད་མས་ངེས་
པས་མ་ཁྱབ་ཀྱང་། ཆོས་གཅིག་བདེན་མེད་དུ་ཚད་མས་ངེས་ན་དེའི་བྱེད་པ་ལ་བརྟེན་ནས་ཆོས་གཞན་བདེན་
མེད་དུ་ངེས་ནུས་པ་ཡིན་ཏེ། འཕགས་པ་ལྷས། གཅིག་གི་ལྟ་བོ་གང་ཡིན་པ། ། དེ་ནི་ཀུན་གྱི་ལྟ་བོ་ཡིན། །
གཅིག་གི་སྟོང་ཉིད་གང་ཡིན་པ། ། དེ་ནི་ཀུན་གྱི་སྟོང་ཉིད་ཡིན། ། ཞེས་དང་། གང་གིས་དངོས་གཅིག་དེ་
བཞིན་ཉིད་མཐོང་བ། ། དེ་ཡིས་དངོས་ཀུན་དེ་བཞིན་ཉིད་དུ་མཐོང་། ། ཞེས་གསུངས་པའི་ཕྱིར། གོང་གི་
རྩོད་གཞིར་བཟུང་བའི་གཞི་ལམ་རྣམ་གསུམ་ཞེས་པ་དེ་གང་ལ་བྱེད་ཅེ་ན། ཁ་ཅིག་དེ་མཁྱེན་གསུམ་ཙམ་ལ་བྱེད་
པ་ནི་དོན་མ་ཡིན་ཏེ། གཞི་ཞེས་པ་ནི་ཕུང་ཁམས་སྐྱེ་མཆེད་རྣམས་དང་། ལམ་ནི་གཉེན་པོའི་ལམ་སྤྱི་དང་རྣམ་
པ་ནི་མི་རྟག་ལ་སོགས་བཅུ་དྲུག་ལྟ་བུ་ལ་བཤད་པའི་ཕྱིར། གསུམ་པ་ལྟ་བ་སྐྱེ་ཚུལ་གྱི་རིམ་པ་ཡོད་དེ། དང་པོར་
སྟོང་ཉིད་སྟོན་པའི་གཞུང་ལ་ཐོས་པས་ཞུགས་ནས་ཐོས་པའི་ཤེས་རབ་བསྐྱེད། དེ་ནས་གཅིག་དུ་བྲལ་སོགས་ཀྱི་
རྟགས་གསལ་བརྟེན་ནས་བསམ་པའི་ཤེས་རབ་བསྐྱེད། དེ་ནས་དེ་ལ་བརྟེན་ནས་ཞི་ལྷག་དང་འབྲེལ་བའི་བསྒོམ་
5



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
བྱུང་གི་ཤེས་རབ་བསྐྱེད་པར་བྱ་བ་ཡིན་པའི་ཕྱིར། དབང་རྟུལ་ལ་ངེས་པ་མེད་ཀྱང་། ཐར་པ་དོན་གཉེར་གྱི་
གདུལ་བྱ་དབང་རྣོན་གྱིས་སེམས་བསྐྱེད་པ་དང་ཐར་བ་དོན་དུ་གཉེར་བའི་བསམ་པ་དམ་བཅའ་ཡང་དག་འཇོག་
པ་ལ་སྔོན་དུ་སྟོང་ཉིད་ལྟ་བ་བསྐྱེད་པ་ཡིན་ཏེ། དབུ་མ་རྒྱན་ལས། ཡང་དག་ཤེས་རྩོལ་སྔོན་བཏང་སྟེ། ། དོན་
དམ་རྣམ་པར་ངེས་གྱུར་པས། ཞེས་སོགས་གསུངས་པའི་ཕྱིར། རྣམ་བཤད་ལས་ཚོགས་ལམ་ནས་བདེན་མེད་
དང་པོར་ངེས་པར་གསུངས་པའི་དོན་ཡོད་དེ། ལམ་ཞུགས་ཀྱི་ཐོག་མར་ལྟ་བ་གསལ་འདེབས་པའི་དབང་དུ་
མཛད་པའི་ཕྱིར་རོ། །
དེ་ལ་ཐམས་ཅད་མཁྱེན་པ་ཉིད་གསུམ་གྱིས་དོན་བརྒྱད་བསྡུས་ལ་ཞེས་སོགས་ཀྱི་སྐབས་སུ་རྩོད་པ་དང་
ལན་གཉིས། དང་པོ་ལ། ཁ་ཅིག རྒྱུན་གྱི་མཆོད་བརྗོད་ཀྱི་གཞུང་འདིས་མཁྱེན་གསུམ་ལ་བསྟོད་ཕྱག་མཛད་
པ་འདི། ཡུམ་མཐའ་དག་ལ་བསྟོད་དམ། ཕྱོགས་གཅིག་ལ་བསྟོད། དང་པོ་ལྟར་ན་མི་རིགས་ཏེ། བསྟོད་
ཡུལ་ཉུང་བའི་སྐྱོན་ཡོད་པའི་ཕྱིར། ཕྱི་མ་ཡང་མི་རིགས་ཏེ། དེ་ལྟར་ན་རྣམ་མཁྱེན་ལྟ་བུ་གཅིག་ལ་བསྟོད་ཆོག་
པ་ལས། མཁྱེན་པ་གསུམ་ག་ལ་བསྟོད་པས་བསྟོད་ཡུལ་མང་པའི་སྐྱོན་སྣང་བའི་ཕྱིར་ཞེ་ན། གཉིས་པ་ལ། དེ་
ལྟ་བུའི་སྐྱོན་མེད་དེ། དེ་ལྟར་བསྟོད་པ་ལ་རྒྱུ་མཚན་དང་དགོས་པ་ཁྱད་པར་ཅན་གཉིས་ཡོད་པའི་ཕྱིར། རྒྱུ་
མཚན་ཡོད་དེ། མཁྱེན་གསུམ་གྱིས་འཕགས་བཞིའི་མངོན་རྟོགས་མཐའ་དག་བསྡུས་ཤིང་། དེ་ལྟར་བསྡུས་པ་
ལ་དགོངས་ནས་མཁྱེན་གསུམ་ལ་དངོས་སུ་བསྟོད་པའི་ཕྱིར། དགོས་པ་ཡོད་དེ། མཁྱེན་གསུམ་གྱིས་བསྡུས་
པའི་དོན་མངོན་པར་རྟོགས་པ་བརྒྱད་པོ་ཡུམ་མཚན་ཉིད་པ་ཡིན་ཞིང་། བརྒྱད་པོ་དེས་ཀྱང་འཕགས་བཞིའི་
བཞེད་དོན་ཕུན་སུམ་ཚོགས་པ་སྒྲུབ་ནུས་སོ་ཞེས་ཤེས་པའི་ཆེད་ཡིན་པའི་ཕྱིར། མཁྱེན་གསུམ་གྱིས་དོན་མངོན་
པར་རྟོགས་པ་བརྒྱད་བསྡུས་པ་ཡིན་ཏེ། མཁྱེན་གསུམ་གང་རུང་ཉམས་སུ་ལེན་པའི་སློབ་པ་དང་དེ་གང་རུང་གི་
ཉམས་ལེན་ཡིན་ན། དོན་མངོན་པར་རྟོགས་པ་བརྒྱད་པོ་གང་རུང་ཉམས་སུ་ལེན་པའི་སློབ་པ་ཡིན་པ་དང་དེ་
གང་རུང་གི་ཉམས་ལེན་གྱིས་བསྡུས་པ་ཞིག་ཡིན་དགོས་པའི་ཕྱིར་རོ། ། །
ཉན་ཐོས་དང་དེའི་ཕྱོགས་སུ་བསླན་པ་ཞེས་སོགས་ཀྱི་སྐབས་སུ། མྱང་འདས་ཀྱི་དབྱེ་བ་སྤྱིར་བསྟན་པ་
དང་། རྣམ་གཞག་བཤད་པ་གཉིས། དང་པོ་ནི། མྱང་འདས་ལ་སྒྲས་བརྗོད་རུང་གིས་དབྱེ་ན་མང་སྟེ། རང་
བཞིན་གྱིས་མྱང་འདས། ཐེག་པ་ཆེ་ཆུང་གི་མྱང་འདས། ལྷག་བཅས་ལྷག་མེད་ཀྱི་མྱང་འདས་སོགས་དུ་མ་ཡོད་
པའི་ཕྱིར། རང་བཞིན་གྱི་འཁོར་འདས་ཞེས་པ་ནི་སྟོང་ཉིད་ཀྱི་མིང་གི་རྣམ་གྲངས་ཡིན་ཏེ། གདོད་མ་ནས་ཀུན་
ནས་ཉོན་མོངས་ཀྱི་ཕྱོགས་ཀྱི་ཆོས་སུ་སྐྱེ་མ་མྱོང་བའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། འཁོར་འདས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་སུ་ཕྱེ་བའི་མྱང་འདས་ནི་སྤྱིར་འཁོར་བ་ལས་གྲོལ་བ་ཞིག་ཡིན་ཡང་།ཁ་ཅིག་སྡུག་བདེན་ཡིན་ན་འཁོར་བ་
ཡིན་པས་ཁྱབ་ཅེས་བཞེད་པའི་ལུགས་ལ་དེ་མི་རིགས་ཏེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་
བཅོམ་པའི་རྒྱུད་ལ་སྡུག་བདེན་ཡོད་པའི་ཕྱིར། སྡུག་བདེན་ཀུན་འཁོར་བ་ཡིན་པར་འདོད་མི་རིགས་ཏེ། མ་
དག་པའི་སྣོད་ཀྱི་འཇིག་རྟེན་སྡུག་བདེན་ཡིན་ཀྱང་འཁོར་བ་མ་ཡིན་ཞིང་། འཁོར་བར་ལས་ཉོན་གྱིས་ཉིང་
མཚམས་སྦྱར་བའི་སོ་སྐྱེ་རྣམས་འཁོར་བར་འཁོར་བ་པོ་ཡིན་གྱི་འཁོར་བ་མ་ཡིན་པའི་ཕྱིར། དེ་ལྟར་མ་ཡིན་ན།
མི་འཐད་དེ། འཁོར་བ་ལ་བལྟོས་པའི་ལས་བྱ་བྱེད་ཐམས་ཅད་གཅིག་ཏུ་འགྱུར་བའི་ཕྱིར་ཏེ། གང་འཁོར་བ་
དང་། གང་གིས་འཁོར་བ་དང་། གང་དུ་འཁོར་བ་དང་། ཇི་ལྟར་འཁོར་ཐམས་ཅད་ཀྱང་དབྱེ་བ་མེད་པ་
འཁོར་བ་ཡིན་པའི་ཕྱིར་རོ། ། རང་ལུགས་ལ་ཇི་ལྟར་འཁོར་བ་ཞིག་འཁོར་བའི་ངོ་བོར་འཇོག་པ་ཡིན་ཏེ། ལས་
དང་ཉོན་མོངས་པའི་དབང་གིས་ཡང་སྲིད་དུ་ཉིང་མཚམས་སྦྱར་བའི་ཆའམ་ཁྱད་པར་དེ་ཉིད་ལ་འཁོར་བར་
འཇོག་རིགས་པའི་ཕྱིར། མྱང་འདས་ལ་བཞེད་ཚུལ་མི་འདྲ་བ་ཡོད་ཀྱང་། བསྡུ་ན་འདི་ལྟར་ཡིན་ཏེ། ཉོན་
སྒྲིབ་སྤངས་པའི་སོ་སོར་བརྟགས་འགོག་ནི། མྱང་འདས་ཀྱི་ངོ་བོ་ཡིན་ལ། དེ་ལ་གཉིས་ལས། ཉོན་སྒྲིབ་མ་
ལུས་པར་སྤངས་ཤིང་སྔ་མའི་ལས་ཉོན་གྱི་འབྲས་བུ་འགྱུར་བའི་སྡུག་བསྔལ་གྱི་ཕུང་པོ་དང་བཅས་པའི་སོ་སོར་
བརྟགས་འགོག་ནི། ལྷག་བཅས་མྱང་འདས་དང་། དེ་ལྟ་བུའི་སྡུག་བསྔལ་གྱི་ཕུང་པོ་དང་བྲལ་བའི་སོ་སོར་
བརྟགས་འགོག་ནི། ལྷག་མེད་མྱང་འདས་སུ་འཇོག་པའི་ཕྱིར། དེས་ན་སྐབས་འདིར་ལྷག་མེད་ཀྱི་དོན་ནི།
ཉོན་སྒྲིབ་སྤངས་པ་གཞིར་བྱས་ནས་སྡུག་བསྔལ་ གྱི་ཕུང་པོའི་ལྷག་མ་དང་བཅས་མ་བཅས་ལ་བྱེད་པའི་ཕྱིར།
ལུགས་གཞན་གྱིས་ལྷག་བཅས་ལྷག་མེད་ཀྱི་འདོད་ཚུལ་ཡོད་དེ། ཐལ་འགྱུར་བས་བདེན་སྣང་གི་ལྷག་མ་དང་
བཅས་མ་བཅས་ལ་མཛད་ཅིང་། ལུང་གི་རྗེས་འབྲང་གི་སེམས་ཙམ་པ་དང་། མདོ་སྡེ་པ་ཁ་ཅིག་ཐེག་དམན་གྱི་
ལྷག་མེད་མྱང་འདས་ཀྱི་ཚེ་ན་འདུས་བྱས་ཀྱི་རྒྱུ་བ་གཏན་ལོག་ཏུ་འདོད། བྱེ་བྲག་སྨྲ་བས་ལྷག་མེད་མྱང་འདས་ཀྱི་
ཚེ་བེམ་རིག་རྒྱུན་ཆད་པར་འདོད་པས་དེ་ལྟར་ན་ལྷག་བཅས་ལྷག་མེད་ཀྱི་དོན་ཡང་མི་འདྲ་བའི་ཕྱིར། མྱང་
འདས་ཡིན་ན། ཉོན་སྒྲིབ་སྤངས་པས་ཁྱབ་པའི་ཕྱིར་ན། ཉོན་མོངས་པའི་ཀུན་འབྱུང་སྤངས་པས་ཁྱབ་ཀྱང་།
ལུས་ཀྱི་ཀུན་འབྱུང་སྤངས་པས་ནི་མ་ཁྱབ་སྟེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་
རྒྱུད་ལ་ལས་ཀྱི་ཀུན་འབྱུང་ཡོད་པའི་ཕྱིར་ན། ཉོན་མོངས་པའི་ཀུན་འབྱུང་སྤངས་པས་ཁྱབ་ཀྱང་། ལས་ཀྱི་ཀུན་
འབྱུང་སྤངས་པས་ནི་མ་ཁྱབ་སྟེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་ལས་
ཀྱི་ཀུན་འབྱུང་ཡོད་པའི་ཕྱིར་ཏེ། རྣམ་འགྲེལ་ལས། སྲིད་པའི་སྲེད་ལས་རྣམ་བརྒལ་བ། ། ལས་གཞན་འཕེན་



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ནུས་མ་ཡིན་ཏེ། ལྷན་ཅིག་བྱེད་པ་ཟད་ཕྱིར་རོ། ། ཞེས་དེའི་རྒྱུད་ལ་ལས་ཀྱི་ཀུན་འབྱུང་ཡོད་ཀྱང་ཉོན་མོངས་
མེད་པས་ལས་ཀྱི་དབང་གིས་འཁོར་བར་མི་སྐྱེ་བར་བཤད་པའི་ཕྱིར་རོ། །
རྣམ་པ་ཐམས་ཅད་སྐྱེ་བ་མེད་པ་ཐུགས་སུ་ཆུད་པ་གང་དང་ལྡན་ན་ཞེས་སོགས་ཀྱི་སྐབས་སུ། ཆོས་འཁོར་
སྤྱིའི་རྣམ་གཞག་བཤད་པ་དང་། བཀའ་དང་བསྟན་བཅོས་ཀྱི་རྣམ་གཞག་བཤད་པ་དང་འཁོར་ལོ་གསུམ་གྱི་
དྲང་ངེས་འགྲེལ་ཚུལ་གྱི་བྱེ་བྲག་ཏུ་བཤད་པ་དང་གསུམ། དང་པོ་ལ། ངོ་བོ། དབྱེ་བ། ཕྱེ་བ་སོ་སོའི་དོན
སྒྲ་དོན། ཆོས་ཕུང་གི་ཚད་བཤད་པ་དང་ལྔ། དང་པོ་ལ། འགོག་བདེན་ཆོས་འཁོར་དུ་མི་བཞེད་པ་མང་ཡང་
འདིར་ཆོས་འཁོར་དུ་འདོད་པའི་དབང་དུ་བྱས་ན་ཆོས་འཁོར་གྱི་ངོ་བོ་ཡོད་དེ། སངས་རྒྱས་ཀྱི་བསྟན་པས་
བསྡུས་པའི་དམ་ཆོས། ཆོས་འཁོར་གྱི་མཚན་ཉིད་དམ་ངོ་བོར་འཇོག་པའི་ཕྱིར། གཉིས་པ་དེ་ལ་དབྱེ་ན་གཉིས་
ཡོད་དེ། ལུང་གི་ཆོས་འཁོར་དང་། རྟོགས་པའི་ཆོས་འཁོར་གཉིས་ཡོད་ པའི་ཕྱིར། གསུམ་པ་ཡོད་དེ
སངས་རྒྱས་ཀྱི་ལུང་རྟོགས་ཀྱི་བསྟན་པ་སོ་སོས་བསྡུས་པའི་སྒོ་ནས་ལུང་རྟོགས་ཀྱི་ཆོས་འཁོར་དུ་འཇོག་པའི་ཕྱིར
ལུང་གི་ཆོས་འཁོར་ལ་དབྱེ་ན་དུ་མ་ཡོད་དེ། ངོ་བོའི་སྒོ་ནས་བཀའ་དང་། དེར་གྱུར་པའི་བསྟན་བཅོས་གཉིས།
བཀའ་ལ་རྗོད་བྱེད་ཀྱི་སྒོ་ནས་གསུང་རབ་ཡན་ལག་བཅུ་གཉིས། བརྗོད་བྱའི་སྒོ་ནས་སྡེ་སྣོད་རིན་པོ་ཆེ་རྣམ་པ་
གསུམ། གདུལ་བྱའི་སྒོ་ནས་ཐེག་པ་ཆེ་ཆུང་གི་སྡེ་སྣོད་གཉིས། གདུལ་བྱ་བརྗོད་བྱ་དུས་གསུམ་གྱི་སྒོ་ནས་འཁོར་
ལོ་རིམ་པ་གསུམ་ཡོད་པའི་ཕྱིར། རྟོགས་པའི་ཆོས་འཁོར་ལ་དབྱེ་ན་དུ་མ་ཡོད་དེ། ལམ་ཞུགས་ཀྱི་དབང་དུ་བྱས་
ན་ལམ་ལྔ་གསུམ་བཅོ་ལྔ་འགོག་བདེན་དང་བཅས་པ་རྣམས་དང་། ལམ་མ་ཞུགས་ཀྱི་དཀོན་མཆོག་གསུམ་ལ་
སྐྱབས་སུ་འགྲོ་བའི་སྐྱབས་འགྲོ་དང་། དེས་ཟིན་པའི་ངེས་འབྱུང་བྱམས་སྙིང་རྗེ་བདག་མེད་རྟོགས་པའི་ལྟ་བ་
ཕྱིན་དྲུག་བསླབ་གསུམ་དང་བཅས་པའང་ཆོས་འཁོར་དུ་རིགས་པའི་ཕྱིར། དེ་ཡང་ཡིན་ཏེ། དཀོན་མཆོག་
གསུམ་ལ་སྐྱབས་སུ་འགྲོ་བའི་སྐྱབས་འགྲོ་སངས་རྒྱས་ཀྱི་བསྟན་པའི་འཇུག་སྒོ་ཡིན་པ་ལ་རྒྱུ་མཚན་ཡང་དག་ཡོད་
པའི་ཕྱིར། ཆོས་འཁོར་ལ་བཀའ་དང་མངོན་རྟོགས་གང་རུང་གིས་ཁྱབ་ཅེས་འདོད་པའང་ཡོད་མོད་འདིར་རྗེ་
བཙུན་བསྟན་དར་བའི་བཞེད་པ་བཞིན་བྱ་སྟེ། དེ་ལྟར་འཐད་སྙམ་དུ་ཁོ་བོ་ཡང་སེམས་པའི་ཕྱིར། བཞི་པ་སྒྲ་
དོན་ཡོད་དེ་འཁོར་ལོས་བསྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དང་ཆོས་མཚུངས་པ་དང༌། གདུལ་བྱའི་རྒྱུད་
ལགཅིག་ནས་གཅིག་ཏུ་བརྒྱུད་པའི་ཚུལ་གྱིས་འཇུག་པས་ན་དེ་ལྟར་དུ་བརྗོད་པའི་ཕྱིར་ཏེ། བསྡུ་བ་ལས། དེ་
བས་ན་གཅིག་ནས་གཅིག་ཏུ་བརྒྱུད་དེ་མཐུན་པར་བསྐོར་བའི་དོན་གྱིས་འཁོར་ལོ་ཞེས་བྱའོ། །ཡང་དག་པའི་ལྟ་
བ་ལ་སོགས་པའི་ཆོས་ཀྱི་རང་བཞིན་ཡིན་པས་ན་ཆོས་ཀྱི་འཁོར་ལོའོ། ། ཞེས་དང་། འགྲེལ་ཆེན་ལས་ཀྱང་།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཁོར་ལོ་དང་འདྲ་བས་ན་ཆོས་ཀྱི་འཁོར་ལོ་སྟེ། ཞེས་སོགས་གསུངས་པའི་ཕྱིར། ལྔ་པ་ཆོས་ཕུང་གི་ཚད་ཡོད་དེ།
མཛོད་ལས། ཁ་ཅིག་བསྟན་བཅོས་ཚད་ཅེས་ཟེར། ། ཕུང་པོ་ལ་སོགས་གཏམ་རེ་ཡིན། ། སྤྱོད་པ་རྣམས་ཀྱི་
གཉེན་པོར་ནི། ། ཆོས་ཀྱི་ཕུང་པོ་མཐུན་པར་གསུངས། ། ཞེས་འབྱུང་བ་ལྟར་བཞེད་པ་མི་མཐུན་པ་ཡོད་ཀྱང་།
སློབ་དཔོན་དབྱིག་གཉེན་རང་ལུགས་ནི་ཕྱི་མ་ལྟར་ཡིན་ལ། ཐེག་ཆེན་ཐུན་མོང་མ་ཡིན་པའི་ལུགས་ཀྱི་ཆོས་ཕུང་
གི་ཚད་ནི། གླང་པོ་ཆེ་ས་ལ་རབ་བརྟན་གྱིས་ཅི་ཙམ་འཁུར་ནུས་པའི་སྣག་ཚས་འབྲི་ནུས་པའི་གསུང་རབ་དེ་ལ་
ཆོས་ཕུང་རེའི་ཚད་དུ་འཇོག་པའི་ཕྱིར་རོ། ། ཆོས་ཕུང་གི་གྲངས་ནི་སྤྱིར་སྤྱིའི་ལུགས་ལ་བརྒྱད་ཁྲི་བཞི་སྟོང་ཡིན་
ཡང་། བྱེ་བྲག་སྨྲ་བ་ལྟར་ན་བརྒྱད་ཁྲི་ཡིན་ཏེ། མཛོད་ལས། ཆོས་ཀྱི་ཕུང་པོ་བརྒྱད་ཁྲི་དག ། ཅེས་གསུངས་
པའི་ཕྱིར།།
གཉིས་པ་བཀའ་བསྟན་བཅོས་ཀྱི་རྣམ་གཞག་བཤད་པ་ལ། བཀའ་བཤད་པ་དང་། བསྟན་བཅོས་
བཤད་པ་གཉིས། དང་པོ་ལ། ངོ་བོ། དབྱེ་བ། ཕྱེ་བ་སོ་སོའི་དོན་བཤད་པ་དང་གསུམ། དང་པོ་ཡོད་དེ།
རང་གསུང་པ་པོ་སངས་རྒྱས་འཕགས་པས་གདུལ་བྱའི་མི་མཐུན་ཕྱོགས་ སྤོང་ཕྱིར་དུ་གསུངས་པའི་ངག་དེ།
སངས་རྒྱས་ཀྱི་བཀའི་མཚན་ཉིད་དམ་ངོ་བོར་འཇོག་པའི་ཕྱིར། བཀའ་ཞེས་བརྗོད་པའི་རྒྱུ་མཚན་ཡོད་དེ།
ལེགས་པར་བཤད་པས་ན་དེ་སྐད་ཅེས་བརྗོད་པའི་ཕྱིར། སངས་རྒྱས་ཀྱི་བཀའ་དེ་ཁྱད་ཆོས་བཞི་དང་ལྡན་དེ།
བརྗོད་བྱའི་དོན་དང་ལྡན། རྗོད་བྱེད་ཀྱི་ཚིག་དང་འབྲེལ། གདུལ་བྱའི་མི་མཐུན་ཕྱོགས་སྤོང་ཕྱིར་དུ་གསུངས།
ཞི་བ་མྱང་འདས་ཀྱི་ཕན་ཡོན་སྟོན་པ་བཞི་དང་ལྡན་པའི་ཕྱིར་ཏེ། རྒྱུད་བླ་མ་ལས། གང་ཞིག་དོན་ལྡན་ཆོས་
དང་ཉེར་འབྲེལ་ཞིང་། ། ཁམས་གསུམ་ཀུན་ནས་ཉོན་མོང་སྤོང་ཕྱིར་གསུངས། ། ཞི་བའི་ཕན་ཡོན་སྟོན་པར་
མཛད་པ་གང་། ། དེ་ནི་དྲང་སྲོང་གསུང་ཡིན་ལོག་པ་གཞན། ། ཞེས་གསུངས་པའི་ཕྱིར། སངས་རྒྱས་ཀྱི་
བཀའ་ཆ་འགའ་ཞིག་ལ་དེ་ལྟ་བུའི་ཁྱད་ཆོས་བཞི་དངོས་སུ་མ་ཚང་ཡང་མི་འགལ་ཏེ། དེའི་རིགས་གནས་སུ་
འཇོག་པའི་ཕྱིར། གཉིས་པ་དབྱེ་ན་དུ་མ་ཡོད་དེ། དུས་དང་བརྗོད་བྱ་དང་རྗོད་བྱེད་དང་གདུལ་བྱ་དང་གཉེན་
པོ་དང་བདག་རྐྱེན་གྱི་སྒོ་ནས་དབྱེ་བ་དང་དྲུག་ཡོད་པའི་ཕྱིར། བདག་རྐྱེན་གྱི་སྒོ་ནས་དབྱེ་བ་ལ་གསུམ་ཡོད་དེ
ཞལ་ནས་གསུངས་པ་དང༌
། རྗེས་སུ་གནང་བ་དང་། བྱིན་གྱིས་བརླབས་པའི་བཀའ་གསུམ་ཡོད་པའི་ཕྱིར་ཏེ
མདོ་སྡུད་པ་ལྟ་བུ་ཞལ་ནས་གསུངས་པའི་བཀའ། གླེང་གཞི་དང་མཚམས་སྦྱར་དང་མཐུན་འགྱུར་དང་རྗེས་སུ
ཡི་རང་བའི་མདོ་རྣམས་ནི་རྗེས་སུ་གནང་བའི་བཀའ་ཡིན་པའི་ཕྱིར། བྱིན་གྱིས་བརླབས་པའི་བཀའ་ལ་གསུམ་
ཡོད་དེ། སྐུ་གསུང་ཐུགས་ཀྱི་སྒོ་ནས་བྱིན་གྱིས་བརླབས་པའི་བཀའ་གསུམ་ཡོད་པའི་ཕྱིར་ཏེ། སྐུའི་སྒོ་ནས་བྱིན



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
གྱིས་བརླབས་པའི་བཀའ་ནི་ས་བཅུ་བའི་མདོ་ལྟ་བུ། གསུང་གིས་བྱིན་གྱིས་བརླབས་པའི་བཀའ་ནི་མ་སྐྱེས་
དགྲའི་འགྱོད་པ་བསལ་བའི་མདོ་ལྟ་བུ་ཡིན་པའི་ཕྱིར། ཐུགས་ཀྱིས་བྱིན་གྱིས་བརླབས་པའི་བཀའ་ལ་གསུམ་ཡོད་
དེ། ཐུགས་ཏིང་ངེ་འཛིན་གྱིས་བྱིན་གྱིས་བརླབས་པ་ནི་ཤེར་སྙིང་ལྟ་བུ། ཐུགས་བདེན་པས་བྱིན་གྱིས་བརླབས་
པ་ནི། བདེན་སྟོབས་བརྗོད་པས་ལྗོན་ཤིང་སོགས་ལས་ཆོས་སྟོན་པ་ལྟ་བུ། ཐུགས་འཕྲིན་ལས་ཀྱིས་བྱིན་གྱིས་
བརླབས་པ་ནི། སངས་རྒྱས་ཀྱི་འཕྲིན་ལས་ཀྱི་དབང་གིས་གནོད་སྦྱིན་སོགས་ཀྱིས་ཐོལ་བྱུང་དུ་སྨྲས་པའི་རིག་
སྔགས་ཁྱད་པར་ཅན་ལྟ་བུ་ཡིན་པའི་ཕྱིར། འདིར་ཁ་ཅིག་གླེང་གཞི་དང་མཚམས་སྦྱོར་སོགས་ནི་སངས་རྒྱས་
འཕགས་པ་རང་ཉིད་ཀྱིས་བརྩམས་པ་མ་ཡིན་ཏེ། དེ་དག་ཕྱིས་སྡུད་པ་པོས་བརྩམས་ཀྱང་སངས་རྒྱས་ཀྱིས་རྗེས་
སུ་གནང་ཞིང་བྱིན་གྱིས་བརླབས་པས་སངས་རྒྱས་ཀྱི་བཀར་བཞག་པ་ཙམ་ཡིན་པའི་ཕྱིར། དཔེར་ན། རྒྱལ་
པོའི་བཀའ་བཞིན་དུ་གཞན་གྱིས་སྨྲས་པ་ལ་རྒྱལ་པོའི་བཀའ་ཞེས་བརྗོད་པ་བཞིན་ནོ། །གཞན་དུ་ན་སངས་རྒྱས་
མྱ་ངན་ལས་འདའ་པའི་ཚུལ་བསྟན་པའི་རྗེས་སུ་དེ་དག་སངས་རྒྱས་ཀྱིས་ཇི་ལྟར་བརྩམས་ཞེས་ཟེར་ཏེ་དཔྱད་པར་
བྱའོ། ། གཉིས་པ་བསྟན་བཅོས་ལ། ངོ་བོ། དབྱེ་བ། ཕྱེ་བ་སོ་སོའི་དོན་དང་གསུམ། དང་པོ་ཡོད་དེ། རང་
རྩོམ་པ་པོ་སེམས་ཅན་གྱིས་རང་གི་གྲུབ་མཐའ་སྟོན་པའི་ཕྱིར་དུ་བརྩམས་པའི་རིགས་གནས་ཀྱི་ངག་དེ། བསྟན་
བཅོས་ཀྱི་ངོ་བོའམ་མཚན་ཉིད་དུ་རིགས་པའི་ཕྱིར། ཕྱི་རོལ་པའི་བསྟན་བཅོས་རྣམས་ནི་བསྟན་བཅོས་སུ་མི་
བཞེད་པ་མང་ཡང་། འདིར་རྗེ་བཙུན་བསྟན་དར་བའི་བཞེད་པ་ལྟར་བསྟན་བཅོས་སུ་འདོད་ལ། ནང་པའི་
བཀའི་དགོངས་འགྲེལ་དུ་བརྩམས་པའི་བསྟན་བཅོས་རྣམས་ནི། བསྟན་བཅོས་རྣམ་དག་ཡིན་ཞིང་། དེ་ལ་
བསྟན་བཅོས་ཞེས་བརྗོད་པའི་རྒྱུ་མཚན་ཡོད་དེ། ཤེས་རྒྱུད་བསླབ་གསུམ་གྱི་ངོ་བོར་འཆོས་ཤིང་མི་མཐུན་ཕྱོགས་
ལས་སྐྱོབ་པས་ན་དེ་སྐད་ཅེས་བརྗོད་པའི་ཕྱིར་ཏེ། རྣམ་བཤད་རིགས་པ་ལས། འཆོས་སྐྱོབ་ཡོན་ཏན་ཕྱིར་ན་
བསྟན་བཅོས་ཉིད། ། ཅེས་གསུངས་པའི་ཕྱིར། སེམས་རྙེད་བཀུར་སོགས་ཉོན་མོངས་ཅན་གྱིས་ཀུན་ནས་
བསླངས་པ་མིན་པར་རྒྱལ་པའི་བསྟན་པ་དང་སེམས་ཅན་ལ་ཕན་པའི་ཆེད་དུ་དམིགས་ནས་བརྩམས་པའི་བསྟན་
བཅོས་རྣམ་དག་ནི་སངས་རྒྱས་ཀྱི་བཀའ་བཞིན་དུ་སྤྱི་བོར་བླངས་ནས་གུས་པས་མཆོད་པར་རིགས་ཏེ། རྒྱུད་བླ་
མ་ལས། གང་ཞིག་རྒྱལ་བའི་བསྟན་པ་འབའ་ཞིག་གི་ དབང་བྱས་རྣམ་གཡེང་མེད་ཡིད་ཅན་གྱིས་བཤད། །
ཐར་པ་ཐོབ་པའི་ལམ་དང་རྗེས་མཐུན་པ། ། དེ་ཡང་དྲང་སྲོང་བཀའ་བཞིན་སྤྱི་བོར་བླངས། ། ཞེས་གསུངས་
པའི་ཕྱིར། གཉིས་པ་དབྱེ་ན། བརྗོད་བྱའི་སྒོ་ནས་དུ་མ་ཡོད་ཀྱང་ངོ་བོའི་སྒོ་ནས་གཉིས་ཡོད་དེ། ཕྱི་ནང་གི་
བསྟན་བཅོས་གཉིས་ཡོད་པའི་ཕྱིར། གསུམ་པ་ཕྱེ་བ་སོ་སོའི་དོན་ནི། རྣམ་བཤད་རིགས་པ་ལས། དོན་མེད་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོན་ལོག་དོན་དང་ལྡན། ། ཐོས་རྩོད་སྒྲུབ་པ་ལྷུར་ལེན་པ། ། ངན་གཡོ་བརྩེ་བྲལ་སྡུག་བསྔལ་སྤོང་། ། བསྟན་
བཅོས་དྲུག་བྲལ་གསུམ་དུ་འདོད། །ཅེས་འབྱུང་བ་ལྟར། དོན་མེད་ཀྱི་བསྟན་བཅོས། དོན་ལོག་པ་དང་།
ཐོས་པ་ཙམ་ལྷུར་ལེན་པ་དང་། རྩོད་པ་ཙམ་ལྷུར་ལེན་པ་དང་། ངན་གཡོ་སྟོན་པ་དང་། བརྩེ་བ་དང་བྲལ་བའི་
བསྟན་བཅོས་དྲུག་ནི་རྣམ་དག་མིན་པའི་བསྟན་བཅོས་ལྟར་སྣང་ཡིན་ཏེ། མཚན་གཞི་ནི་རིམ་པ་བཞིན་དུ། སྒྲ་
རྟག་པར་སྟོན་པའི་བསྟན་བཅོས་ལྟ་བུ་དང་པོ། སྐྱེ་བ་སྔ་ཕྱི་མེད་པར་སྟོན་པ་ལྟ་བུ་གཉིས་པ། ཕྱི་རོལ་པའི་རིག་
བྱེད་སྟོན་པ་ལྟ་བུ་གསུམ་པ། ཕྱི་རོལ་བའི་རྟོག་གེའི་རིགས་པ་སྟོན་པ་ལྟ་བུ་བཞི་པ། ཕྱི་རོལ་པའི་སྒྱོགས་དང་
འཁྲུལ་འཁོར་འགའ་ཞིག་སྟོན་པ་ལྟ་བུ་ལྔ་པ། ཕྱུགས་ཀྱི་མཆོད་སྦྱིན་བྱེད་པར་སྟོན་པའི་ཕྱི་རོལ་པའི་བསྟན་
བཅོས་ལྟ་བུ་དྲུག་པ་ཡིན་པའི་ཕྱིར། ཡང་། དོན་དང་ལྡན་པའི་བསྟན་བཅོས། སྒྲུབ་པ་ལྷུར་ལེན་གྱི་བསྟན་
བཅོས། སྡུག་བསྔལ་སྤོང་པའི་ཐབས་སྟོན་པའི་བསྟན་བཅོས་གསུམ་ནི་བསྟན་བཅོས་རྣམ་དག་ཡིན་ཞིང་།
མཚན་གཞི་ཡོད་དེ། མངོན་རྟོགས་རྒྱན་དང་མདོ་སྡེ་རྒྱན་གཉིས་དེ་གསུམ་ཀའི་མཚན་གཞི་ཡིན་པའི་ཕྱིར།
གནས་ཀྱི་སྒོ་ནས་ལྔ་ཡོད་དེ། བཟོ་རིག་པ་སྟོན་པའི་བསྟན་བཅོས། གསོ་བ་རིག་པ། སྒྲ་རིག་པ། གཏན་
ཚིགས་རིག་པ། ནང་དོན་རིག་པ་སྟོན་པའི་བསྟན་བཅོས་རྣམས་སུ་ཡོད་པའི་ཕྱིར། མཚན་གཞི་ཡོད་དེ། རིམ་
པ་བཞིན་དུ་འཕགས་པ་ཤཱ་རིའི་བུས་མཛད་པའི་སྐུ་གཟུགས་ཀྱི་ཆ་ཚད་སྟོན་པ་ལྟ་བུ་དང་པོ། དཔའ་བོས་མཛད་
པའི་སྨན་དཔྱད་ཡན་ལག་བརྒྱད་པ་ལྟ་བུ་གཉིས་པ། ཙནྡྲ་གོ་མིས་མཛད་པའི་སྒྲ་མདོ་ལྟ་བུ་གསུམ་པ། ཕྱོགས་
གླང་དང་ཆོས་གྲགས་ཀྱིས་མཛད་པའི་ཚད་མའི་བསྟན་བཅོས་ལྟ་བུ་བཞི་པ། བྱམས་ཆོས་སྡེ་ལྔ་དང་རིགས་
ཚོགས་དྲུག་ལྟ་བུ་ལྔ་པ་ཡིན་པའི་ཕྱིར། གཞན་ཡང་། འཁོར་ལོ་གསུམ་སོ་སོའི་དགོངས་འགྲེལ་དང་ཐུན་མོང་
བའི་དགོངས་འགྲེལ་རྣམས་ལས་ལྟ་བའི་ཆ་གཙོ་བོར་འགྲེལ་བ་དང་སྤྱོད་པའི་ཆ་གཙོ་བོར་འགྲེལ་བ་དང་ལྟ་སྤྱོད་
ཆ་མཉམ་དུ་འགྲེལ་པ་རྣམས་སུ་ཡོད་པའི་ཕྱིར། དང་པོ་ནི། རྩ་བ་ཤེས་རབ་དང་ཚད་མ་སྡེ་བདུན་མདོ་དང་
བཅས་ལྟ་བུ་དང་། གཉིས་པ་ནི། མངོན་རྟོགས་རྒྱན་དང་ས་སྡེ་ལྔ་ལྟ་བུ་དང་། གསུམ་པ་ནི། བསླབ་སྤྱོད་
གཉིས་ལྟ་བུ་སོགས་ཡིན་པའི་ཕྱིར། གཞན་བསྟན་བཅོས་ཀྱི་རིགས་ལ་དབྱེ་བ་མང་དུ་ཡོད་ཅིང་། སངས་རྒྱས་ཀྱི་
བཀའ་ལ་ཡང་བསྟན་བཅོས་ཀྱི་སྒྲ་བཤད་དུ་ཡོད་པ་ལ་དགོངས་ནས་བསྟན་བཅོས་ཞེས་ཚད་ལྡན་གྱི་གཞུང་དུ་མ་
ལས་འབྱུང་བ་ལ་བརྟེན་ནས་མཁས་པ་མང་པོས་བཀའ་དང་བསྟན་བཅོས་གཉིས་མི་འགལ་བར་མ་ཟད། བཀའ་
ལ་བསྟན་བཅོས་ཀྱིས་ཁྱབ་པར་འདོད་ཀྱང༌། འདིར་བཀའ་དང་བསྟན་བཅོས་འགལ་བར་འདོད་པ་ཡིན་ཏེ།
དེ་གཉིས་སངས་རྒྱས་དང་སེམས་ཅན་གྱི་ངག་ཡིན་མིན་གྱི་སྒོ་ནས་འཇོག་པའི་ཕྱིར་རོ། །



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
གསུམ་པ་ འཁོར་ ལོ་ གསུམ་ གྱི་ དྲང་ ངེས་ འགྲེལ་ ཚུལ་ ལ། དགོངས་ འགྲེལ་ ལས་ བཤད་ ཚུལ་ དང་།
གཟུངས་རྒྱལ་གྱི་མདོ་ནས་བཤད་ཚུལ་གཉིས། དང་པོ་ལ། སེམས་ཙམ་པ་དང་། དབུ་མ་པའི་ལུགས་གཉིས།
དང་པོ་ལ། མདོ་སྡེ་ལ་འགལ་སྤོང་གི་དྲི་ལན་དང༌། གྲུབ་དོན་ཇི་ལྟར་ཞུས་པའི་ཚུལ་གཉིས། དང་པོ་ཡོད་དེ།
དགོངས་འགྲེལ་ལས། བཅོམ་ལྡན་འདས་ཀྱིས་རྣམ་གྲངས་དུ་མར་ཕུང་པོ་རྣམས་ཀྱི་རང་གི་མཚན་ཉིད་ཀྱང་
བཀའ་སྩལ། ཞེས་པ་ནས། བདག་ཡོངས་སུ་ཞུ་ལགས་སོ་ཞེས་པའི་བར་གྱི་དྲི་བ་དང་། དོན་དམ་ཡང་དག་
འཕགས། ངས་ཆོས་རྣམས་ཀྱི་ངོ་བོ་ཉིད་མེད་པ་རྣམ་པ་གསུམ་པོ་འདི་ལྟ་སྟེ། ཞེས་པ་ནས། དོན་དམ་པ་ངོ་བོ་
ཉིད་མེད་ཅེས་བྱ་བའོ་ཞེས་པའི་བར་གྱིས་དྲི་བའི་ལན་བསྟན་པའི་ཕྱིར། གཉིས་པ་ནི། བཤད་བྱ་གྲུབ་དོན་གྱི་
མདོ་འགོད་པ་དང་། དེའི་དོན་བཤད་པ་གཉིས། དང་པོ་ཡོད་དེ། དགོངས་འགྲེལ་ལས། བཅོམ་ལྡན་འདས་
ཀྱིས་དང་པོ་ཡུལ་ཝཱ་ར་ཎ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ།
ཞེས་པ་ནས། ངེས་པའི་དོན་ལགས་ཏེ། རྩོད་པའི་གཞིའི་གནས་སུ་གྱུར་པ་མ་ལགས་སོ། ། ཞེས་པའི་བར་
གསུངས་པའི་ཕྱིར། གཉིས་པ་ལ། དོན་བསྡུས་ཏེ་བཤད་པ་དང༌། དྲང་ངེས་འགྲེལ་ཚུལ་བཤད་པ་གཉིས།
དང་པོ་ལ། ཞུ་བའི་རྒྱུ་མཚན་དང་། དོན་བཤད་པ་གཉིས། དང་པོ་ཞུ་བའི་རྒྱུ་མཚན་ཡོད་དེ། སྔར་དོན་དམ་
ཡང་དག་འཕགས་ཀྱིས་འགལ་སྤོང་ཞུས་པའི་ལན་སྟོན་པས་གསུངས་པ་ན། སླར་ཡང་དག་འཕགས་ཀྱིས་སྟོན་པ་
ལ་བདག་གིས་གྲུབ་དོན་འདི་ལྟར་གོའོ་ཞེས་ཞུས་པ་ཡིན་པའི་ཕྱིར། གཉིས་པ་འདིའི་མདོ་ཚན་གསུམ་གྱིས་
བརྗོད་བྱ་ཇི་ལྟར་བསྟན་པའི་ཚུལ་ཡོད་དེ། དང་པོ་ལ་བདེན་པ་བཞིའི་རྣམ་པ་བསྟན་པ་ཞེས་པ་ཡན་གྱིས་འཁོར་
ལོ་དང་པོ་གསུང་པ་པོ་དང་གསུང་བའི་དུས་དང་ཡུལ་དང་གདུལ་བྱ་དང་བརྗོད་བྱ་རྣམས་རིམ་པར་བསྟུན།
ཆེས་ངོ་མཚར་བ་རྣམས་རབ་ཏུ་བསྐོར་ཏེ་ཞེས་པ་ཡན་གྱིས་དབྱེ་བའི་ཡོན་ཏན་དེ་བསྟན། བཅོམ་ལྡན་འདས་ཀྱི་
ཆོས་ཀྱི་འཁོར་ལོ་ཞེས་པ་མན་ཆད་ཀྱིས་འདིའི་གོང་ན་ངེས་དོན་གྱི་མདོ་གཞན་ཡོད་པས་བླ་ན་མ་མཆིས་པ། རྒོལ་
བ་གཞན་གྱིས་ཀླན་ཀའི་སྐབས་མཆིས་པ། སྒྲ་ཇི་བཞིན་བཟུང་དུ་མི་རུང་བས་དྲང་བའི་དོན། དོན་གསལ་བར་
མ་ཕྱེ་བས་དགོངས་པ་གང་ཡིན་མི་མཐུན་པའི་རྩོད་པའི་གནས་སུ་གྱུར་པར་བསྟན། གཉིས་པ་ལ། ཆོས་ཀྱི་
འཁོར་ལོ་གཉིས་པ་བསྐོར་ཏེ་ཞེས་པ་ཡན་གྱིས་འཁོར་ལོ་གཉིས་པ་གསུང་པ་པོ་སོགས་སྔར་དང་འདྲ་བར་བསྟན།
གསུམ་པ་ལ། གསུམ་པ་བསྐོར་ཏེ་ཞེས་པའི་བར་གྱིས་འཁོར་ལོ་གསུམ་པ་གསུང་པ་པོ་སོགས་སྔར་ལྟར་བསྟན་
ནས། འདི་ནི་བླ་ན་མ་མཆིས་པ་ཞེས་པ་མན་ཆད་ཀྱིས་འདིའི་གོང་ན་ངེས་དོན་གྱི་མདོ་གཞན་མེད་པ་དང་།
ཀླན་ཀ་མ་མཆིས་པ་དང་སྒྲ་ཇི་བཞིན་པར་ཁས་བླང་དུ་རུང་པའི་ངེས་པའི་དོན་དང་། དོན་གསལ་བར་ཕྱེ་བས་
57



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྩོད་པའི་གནས་མ་ཡིན་པར་བསྟན་པའི་ཕྱིར། གཉིས་པ་དྲང་ངེས་འགྲེལ་ཚུལ་མདོར་བསྡུ་ན་བཞི་སྟེ། འཁོར་
ལོ་དང་པོ་དྲང་དོན་དུ་འགྲེལ་ཚུལ་དང་། བར་པ་དྲང་དོན་དུ་འགྲེལ་ཚུལ་དང་། ཐ་མ་ངེས་དོན་དུ་གྲུབ་པ་དང་།
དེའི་སྒོ་ནས་ལུགས་འདིའི་མཚན་ཉིད་གསུམ་གྱི་འཇོག་ཚུལ་ལོ། ། དང་པོ་ལ། འདིར་འཁོར་ལོ་དང་པོ་དྲང་
དོན་གྱི་མདོ་ཡིན་ཏེ། དེས་ཕྱི་དོན་བསྟན་པ་དེ་དགོངས་གཞི། དགོས་པ། དངོས་ལ་གནོད་བྱེད་གསུམ་གྱི་སྒོ་
ནས་དྲང་དོན་དུ་འཇོག་པའི་ཕྱིར། དགོངས་གཞི་ཡོད་དེ། ཀུན་གཞིའི་རྣམ་ཤེས་ཀྱི་སྟེང་དུ་ཕྱི་རོལ་དོན་སྣང་གི་
བག་ཆགས་གཞན་པ་སྨིན་པ་ལ་བརྟེན་ནས་ཕྱི་རོལ་དོན་སྣང་གི་རྣམ་ཤེས་སྐྱེ་བ་ལ་དགོངས་པའི་ཕྱིར་ཏེ། དེ་སྐད་
དུ་ཡང་ཉི་ཤུ་པ་ལས། རང་གི་ས་བོན་གང་ལས་སུ། །རྣམ་རིག་སྣང་བ་གང་བྱུང་བ། ། དེ་དང་དེ་ཡི་སྐྱེ་མཆེད་
ནི། ། རྣམ་པ་གཉིས་སུ་ཐུབ་པས་གསུངས། ། ཞེས་གསུངས་པའི་ཕྱིར། དགོས་པ་ཡོད་དེ། ཐབས་དེས་
གདུལ་བྱ་དོན་སྨྲ་སྡེ་གཉིས་རྗེས་སུ་འཛིན་པའི་ཚད་ཡིན་པའི་ཕྱིར་ཏེ། དེ་ཉིད་ལས། གཟུགས་སོགས་སྐྱེ་མཆེད་
ཡོད་པ་ནི། ། དེས་འདུལ་སྐྱེ་བོའི་དོན་དུའོ། ། ཞེས་གསུངས་པའི་ཕྱིར། དངོས་ལ་གནོད་བྱེད་ཡོད་དེ། ཕྱི་
དོན་འགོག་པའི་ལུང་རིགས་རྣམས་ཀྱིས་གནོད་པའི་ཕྱིར། གཉིས་པ་ལ་འཁོར་ལོ་བར་པ་དྲང་དོན་གྱི་མདོ་ཡིན་
ཏེ། དེས་ཆོས་རྣམས་ཕྱོགས་གཅིག་ཏུ་རང་གི་མཚན་ཉིད་ཀྱིས་མ་གྲུབ་པར་བསྟན་པ་དེ། དགོངས་གཞི་དགོས་
པ་དངོས་ལ་གནོད་བྱེད་གསུམ་དང་བཅས་པའི་ཕྱིར། དགོངས་གཞི་ཡོད་དེ། ཀུན་བཏགས་རང་གི་མཚན་
ཉིད་ཀྱིས་གྲུབ་པའི་ངོ་བོ་ཉིད་མེད་པ་དང་། གཞན་དབང་བདག་ལས་སྐྱེ་བའི་ངོ་བོ་ཉིད་མེད་པ་དང་། ཡོངས་
གྲུབ་ཆོས་བདག་གི་ངོ་བོ་ཉིད་མེད་པ་ལ་དགོངས་ནས་དེར་ཆོས་ཐམས་ཅད་ངོ་བོ་ཉིད་མེད་ཅེས་གསུངས་པའི་
ཕྱིར་ཏེ། སུམ་ཅུ་པ་ལས། ངོ་བོ་ཉིད་ནི་རྣམ་གསུམ་གྱི། ། ངོ་བོ་ཉིད་མེད་རྣམ་གསུམ་ལ། ། དགོངས་ནས་
ཆོས་རྣམས་ཐམས་ཅད་ནི། ། ངོ་བོ་ཉིད་མེད་བསྟན་པ་ཡིན། ། ཞེས་གསུངས་པའི་ཕྱིར། དགོས་པ་ཡོད་དེ།
ངོ་བོ་ཉིད་མེད་པར་སྨྲ་བའི་རིགས་ཅན་རྗེས་སུ་འཛིན་པའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ།
གཞན་དབང་དང་ཡོངས་གྲུབ་གཉིས་སོ་སོར་བདེན་གྲུབ་ཏུ་སྟོན་པའི་ལུང་རིགས་རྣམས་ཀྱིས་གནོད་པའི་ཕྱིར་
རོ། ། གསུམ་པ་ལ། འཁོར་ལོ་ཐ་མ་ངེས་དོན་དུ་གྲུབ་པ་ཡིན་ཏེ། འཁོར་ལོ་དང་བོ་གཉིས་ཀྱི་དགོངས་པ་
འཁོར་ལོ་ཐ་མས་ལེགས་པར་བཀྲལ་བ་ལ་བརྟེན་ནས་དང་བར་གཉིས་དྲང་དོན་དང་ཕྱི་མ་ངེས་དོན་དུ་གྲུབ་པའི་
ཕྱིར། དེ་ལྟར་བསྟན་པ་ལ་དགོས་པ་ཡོད་དེ། དང་པོ་དྲང་དོན་དུ་བཀྲལ་བས་རྟག་མཐའ་སྤོང་། བར་པ་དྲང་
དོན་དུ་བཀྲལ་བས་ཆད་མཐའ་སྤོང་པར་བྱེད་པའི་ཕྱིར། དེར་ཐལ། ཀུན་བརྟགས་རང་གི་མཚན་ཉིད་ཀྱིས་
གྲུབ་པར་འཛིན་པ་རྟག་པའི་མཐར་འཛིན་དང་གཞན་དབང་ཡོངས་གྲུབ་བདེན་མེད་དུ་འཛིན་པ་དེ་ཆད་པའི་
58



༄༅། །མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
མཐར་འཛིན་ཡིན་པའི་ཕྱིར། འཁོར་ལོ་ཐ་མ་ལ་བརྟེན་ནས་དེ་གཉིས་སྤོང་ནུས་པ་ཡིན་ཏེ། དེར་འཁོར་ལོ་བར་
པ་དྲང་དོན་དུ་བཤད་པ་ལ་བརྟེན་ནས་འཁོར་ལོ་དང་པར་དྲང་དོན་དུ་འགྲེལ་བའི་ཚུལ་གྱིས་དེ་གཉིས་སྤོང་པར་
བྱེད་པའི་ཕྱིར། དེར་ཐལ། གཟུགས་སོགས་གཞན་དབང་གི་ཆོས་རྣམས་ཀྱི་སྟེང་དུ་ངོ་བོ་དང་ཁྱད་པར་ལ་ཀུན་
བཏགས་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་དང་དེ་ལྟར་མ་གྲུབ་བ་དེ་ཡོངས་གྲུབ་ཏུ་བསྒྲུབས་
ཤིང་དེ་དང་གཞན་དབང་གཉིས་བདེན་གྲུབ་ཏུ་བསྟན་པ་ལ་བརྟེན་ནས་ལུགས་འདིའི་མཚན་ཉིད་གསུམ་དང་
བདེན་པ་གཉིས་ཀྱི་རྣམ་གཞག་ཀྱང་འཐད་པར་གྲུབ་པའི་ཕྱིར། བཞི་པ་ཡང་དེ་ལྟར་བྱས་ན་ངོ་བོ་དང་ཁྱད་པར་
ལ་ཀུན་བཏགས་པའི་ཀུན་བཏགས་འཇོག་ཚུལ་ཡོད་དེ། འདི་ནི་གཟུགས་སོ་ཞེས་ཐ་སྙད་བཏགས་པའི་ཆ་དེ་ངོ་
བོ་ལ་ཀུན་བཏགས་པའི་ཀུན་བཏགས་དང་། འདི་ནི་གཟུགས་ཀྱི་སྐྱེ་བའོ། ། འགག་པའོ་ཞེས་སོགས་ཐ་སྙད་
བཏགས་པའི་ཆ་དེ་ཁྱད་པར་ལ་ཀུན་བཏགས་པའི་ཀུན་བཏགས་ཡིན་པའི་ཕྱིར། ཡོངས་གྲུབ་འཇོག་ཚུལ་ཡོད་དེ།
དེ་ལྟར་བཏགས་པ་ལྟར་རང་གི་མཚན་ཉིད་ཀྱིས་མ་གྲུབ་པ་ཡོངས་གྲུབ་ཏུ་འཇོག་པའི་ཕྱིར། འདུས་བྱས་ཀྱི་ཆོས་
ཐམས་ཅད་ནི་གཞན་དབང་ཡིན་ལ། གཟུགས་སོགས་གཞན་དབང་རྣམས་རང་འཛིན་རྟོག་པའི་ཞེན་གཞིར་
རང་གི་མཚན་ཉིད་ཀྱིས་གྲུབ་པ་ནི་མཚན་ཉིད་ཡོངས་ཆད་ཀྱི་ཀུན་བཏགས་ཞེས་བྱ་ཞིང་། དེ་འགོག་བྱེད་ཀྱི་
རིགས་པ་ཡོད་དེ། ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། ། མང་པོའི་ཕྱིར་དང་མ་འདྲེས་ཕྱིར། ། དེ་
ཡི་བདག་ཉིད་བདག་མང་དང་། ། བདག་འདྲེས་འགལ་བས་འགྲུབ་པར་འགྱུར། ། ཞེས་འབྱུང་བ་འདི་ལྟ་བུ་
ཡིན་པའི་ཕྱིར། འདི་ལ་རིགས་པ་གསུམ་གསུངས་པའི་དང་པོ་ནི། ལྟོ་ལྡིར་བ་ལ་བུམ་པའོ་སྙམ་པའི་བློ་སྐྱེ་བ་དེ་
བརྡ་ལ་མི་ལྟོས་པར་ཐལ། ལྟོ་ལྡིར་བ་དེ་བུམ་པ་ཞེས་པའི་ཐ་སྙད་འཇུག་པའི་གཞི་དེར་རང་གི་དངོས་པོའི་གནས་
ལུགས་ཀྱི་དབང་གིས་གྲུབ་པའི་ཕྱིར། འདོད་ན། བརྡ་མི་ཤེས་པའི་བྱིས་པས་ཀྱང་ལྟོ་ལྡིར་བ་མཐོང་ཙམ་ཉིད་
ནས་འདི་ནི་བུམ་པའོ་སྙམ་པའི་བློ་སྐྱེ་བར་ཐལ། འདོད་པ་དེའི་ཕྱིར། འདོད་མི་ནུས་ཏེ། དེ་ལྟར་སྐྱེ་བ་མ་
མཐོང་བའི་ཕྱིར། རིགས་པ་གཉིས་པ་ནི། བརྒྱ་བྱིན་གཅིག་ལ། དབང་པོ་དང་གྲོང་འཇོམས། མིག་སྟོང་པ་
སོགས་མིང་དུ་མ་བཏགས་པའི་ཚེ་མིང་དེ་དག་བརྒྱ་བྱིན་གཅིག་ལ་དངོས་དབང་གིས་འཇུག་པར་ཐལ། བརྒྱ་
བྱིན་གཅིག་པོ་དེ་མིང་དུ་མ་དེ་དག་འཇུག་པའི་འཇུག་གཞིར་དངོས་དབང་གིས་གྲུབ་པའི་ཕྱིར། འདོད་ན།
མིང་དུ་མ་བཞིན་དུ་བརྒྱ་བྱིན་གཅིག་པོ་དེ་ཡང་རྒྱུད་དུ་མར་ཐལ་ལོ། ། རིགས་པ་གསུམ་པ་ནི། སྐྱེས་བུ་གཉིས་
ལ་བཀྲ་ཤིས་ཞེས་མིང་གཅིག་བཏགས་པའི་ཚེ་མིང་གཅིག་པོ་དེ་སྐྱེས་སུ་དེ་གཉིས་ལ་དངོས་དབང་གིས་འཇུག་པར་
ཐལ། སྐྱེས་བུ་གཉིས་པོ་དེ་མིང་གཅིག་པོ་དེ་འཇུག་པའི་འཇུག་གཞིར་དངོས་པོའི་གནས་ལུགས་ཀྱི་དབང་གིས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲུབ་པའི་ཕྱིར། འདོད་ན། མིང་གཅིག་ཡིན་པ་དེ་བཞིན་དུ་སྐྱེས་བུ་གཉིས་པོ་དེ་ཡང་རྒྱུད་གཅིག་ཏུ་འདྲེས་པར་
ཐལ། འདོད་པ་དེའི་ཕྱིར། དེས་གཞན་ཡང་མཚོན་ནུས་ཤིང༌། ལྷག་མ་རྣམས་ནི་གཞན་དུ་བཤད་ཟིན་པས་
འདིར་བཞག་གོ །
༈ གཉིས་པ་དབུ་མ་པའི་ལུགས་ལ། རང་རྒྱུད་པ་དང་། ཐལ་འགྱུར་བའི་ལུགས་བཤད་པ་གཉིས། དང་
པོ་ནི། ཐལ་རང་གཉིས་ཀས་བློ་གྲོས་མི་ཟད་པའི་མདོ་ལ་བརྟེན་ནས་དྲང་ངེས་འབྱེད་པ་ཡིན་ཀྱང་། དྲང་ངེས་
འདོད་ཚུལ་མི་འདྲ་སྟེ། དབུ་མ་རང་རྒྱུད་པ་རྣམས་ཀྱིས་གྲུབ་དོན་ནས་དངོས་སུ་བཤད་པའི་འཁོར་ལོ་དང་པོ་ལ་
དྲང་དོན་གྱིས་མདོས་ཁྱབ་ཅིང་། འཁོར་ལོ་བར་མཐའ་གཉིས་ལ་དྲང་ངེས་ཀྱི་མདོ་གཉིས་རེ་ཡོད་པར་བཞེད་
པའི་ཕྱིར། བར་མཐའ་གཉིས་ལ་དེ་ལྟར་བཞེད་པ་ཡིན་ཏེ། ཡུམ་གྱི་མདོ་དང་། དོན་དམ་ཡང་དག་འཕགས་
ཞུས་ཀྱི་ལེའུ་ལྟ་བུ་ངེས་དོན་གྱི་མདོ་དང་།ཤེས་རབ་སྙིང་པོ་དང་། བྱམས་ཞུས་ཀྱི་ལེའུ་ལྟ་བུ་དྲང་དོན་གྱི་མདོར་
བཞེད་པའི་ཕྱིར། ཤེས་རབ་སྙིང་པོ་དྲང་དོན་དུ་འགྲེལ་བའི་རྒྱུ་མཚན་ཡོད་དེ། དེ་ཡི་འགོ་མཇུག་གང་རུང་དུ་
དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བ་ལྟར་ཁས་ལེན་དུ་མི་རུང་བའི་རྒྱུ་མཚན་གྱིས་ཡིན་པའི་ཕྱིར།
ཡུམ་གྱི་མདོའི་བར་བར་དུ་དགག་བྱ་ལ་དོན་དམ་ཀྱི་ཁྱད་པར་དངོས་སུ་མ་སྦྱར་པ་ཡོད་ཀྱང་དྲང་དོན་དུ་མི་འགྲེལ་
ཏེ། དེའི་འགོ་མཇུག་གང་རུང་དུ་སྦྱར་བ་དེ་དངོས་སུ་མ་སྦྱར་བ་དག་ལ་ཡང་འཁྱེར་དགོས་པས་སྐྱོན་དུ་མི་འགྱུར་
བའི་ཕྱིར། ཤེས་རབ་སྙིང་པོ་ལས་ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པ་རྣམ་པར་ཡང་དག་པར་རྗེས་
སུ་བལྟའོ། །ཞེས་པ་འདིས་དགག་བྱ་ལ་དོན་དམ་གྱི་ཁྱད་པར་སྦྱར་ཡང་དངོས་སུ་སྦྱར་བ་མི་འདོད་དེ། ལུགས་
འདིར་རང་བཞིན་གྱིས་གྲུབ་པ་ཐ་སྙད་དུ་བཞེད་པའི་དབང་གིས་ཡིན་པའི་ཕྱིར། གཉིས་པ་ཐལ་འགྱུར་བའི་
ལུགས་ཀྱི་དྲང་ངེས་འགྲེལ་ཚུལ་ཡོད་དེ། དགོངས་འགྲེལ་ལས་དངོས་སུ་གསུངས་པའི་འཁོར་ལོ་དང་བོར་གཉིས་
ལ་ངེས་དོན་གྱི་མདོས་ཁྱབ། དེ་ནས་དངོས་སུ་བཤད་པའི་འཁོར་ལོ་ཐ་མ་ལ་དྲང་དོན་གྱི་མདོས་ཁྱབ་པར་བཞེད་
པའི་ཕྱིར། ཤེས་རབ་སྙིང་པོ་ངེས་དོན་གྱི་མདོར་བཞེད་པ་ཡིན་ཏེ། དེར་ཕུང་པོ་ལྔ་རང་བཞིན་གྱིས་སྟོང་པར་
གསུངས་པ་ནི་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་སྒྲ་ཇི་བཞིན་པ་ཡིན་པར་བཞེད་པའི་ཕྱིར།
གཉིས་པ་ལ། གཟུངས་རྒྱལ་ནས་འཁོར་ལོ་གསུམ་གྱི་ཐ་སྙད་དངོས་སུ་མ་གསུངས་ཀྱང་གདུལ་བྱ་བཀྲི་བའི་རིམ་
པའི་དབང་དུ་བྱས་པའི་འཁོར་ལོ་གསུམ་གསུངས་པ་ཡིན་ཏེ། དེའི་རིམ་པ་དང་པོས་གདུལ་བྱ་འཁོར་བ་ལ་ཡིད་
འབྱུང་བའི་ཚུལ་བསྟན། བར་པས་ཟབ་མོའི་ལམ་ལ་འཁྲིད་པའི་ཚུལ་བསྟན། གསུམ་པས་ཐར་པ་དང་རྒྱ་ཆེ་
བའི་སྤྱོད་པ་གཉིས་ཀས་ཟུང་འབྲེལ་གྱིས་སངས་རྒྱས་སྒྲུབ་པའི་ཚུལ་བསྟན་ཅིང་། དེ་ཡང་གདུལ་བྱ་རྒྱུད་གཅིག་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མ་རབ་གསལ། །
ལ་ལམ་ལ་རིམ་གྱིས་འཁྲིད་པའི་དབང་དུ་མཛད་པ་ཡིན་པའི་ཕྱིར་རོ། ། དེ་ལྟར་ཕྱག་འཚལ་བ་དང་བསྟོད་པ་
སྔོན་དུ་འགྲོ་བའི་བསྟན་བཅོས་ཞེས་སོགས་ཀྱི་སྐབས་སུ་གཉིས། རྩོད་པ་དང་། དེའི་ལན་བཤད་པའོ། ། དང་
པོནི། འདིར་རྩོད་མཁན་དངོས་སུ་མེད་ཀྱང་སློབ་དཔོན་གྱིས་དོགས་པ་བསུ་བའི་དབང་དུ་མཛད་དེ། རྗེ་
བཙུན་གྱིས་མཆོད་བརྗོད་ཀྱི་སྐབས་སུ་གཞུང་གཞན་ནས་མཆོད་བརྗོད་ཀྱི་ཡུལ་དུ་སྨོས་པའི་སང་རྒྱས་བྱང་སེམས་
སོགས་ལ་བསྟོད་ཕྱག་དངོས་སུ་མཛད་པར་ཡུམ་མཁྱེན་པ་གསུམ་ལ་བསྟོད་ཕྱག་མཛད་པས། མཁྱེན་གསུམ་
བརྗོད་བྱར་བྱེད་པའི་བསྟན་བཅོས་ཞིག་རྩོམ་མམ། དེ་རྩོམ་ན་ཡུལ་གཞི་གཉེན་རྣམ་གསུམ་གཏན་ལ་མ་ཕབ་
པར་ཡུམ་མཁྱེན་པ་གསུམ་གཏན་ལ་འབེབས་མི་ནུས་པས། གཞི་གཉེན་རྣམ་པ་གསུམ་གྱི་ནང་ནས་གཞི་ཁོ་ན་
བརྗོད་པར་བྱེད་དམ། གཉེན་པོ་ཁོ་ན་བརྗོད་བྱར་བྱེད་དམ། རྣམ་པ་ཁོ་ན་བརྗོད་བྱར་བྱེད་བརྟག་གྲང་།
དང་པོ་ལྟར་ན་མི་འཐད་དེ། ཆོས་མངོན་པ་དང་ཟློས་པའི་སྐྱོན་ཡོད་པའི་ཕྱིར། དེར་ཐལ། ཆོས་མངོན་པ་
ནས་པ།ཞི་ཕུང་ཁམས་སོགས་གཏན་ལ་ཕབ་པ་ལས་ལྷག་འདིར་མི་འབྱུང་བའི་ཕྱིར། གཉིས་པ་ལྟར་ན་ཡང་མི་
རིགས་ཏེ། གཉེན་པོ་ཁོ་ན་བརྗོད་དེ་ཀུན་ནས་ཉོན་མོངས་ཕྱོགས་མ་བསྟན་ན་གཉེན་པོ་རྣམས་སྤང་བྱ་གང་གི་
གཉེན་པོ་ཡིན་པ་ཁོང་དུ་ཆུད་པར་མི་འགྱུར་བའི་ཕྱིར། གསུམ་པ་ལྟར་ན་རྣམ་པ་གཞི་བཅས་སུ་སྟོན་ནམ། གཞི་
མེད་དུ་སྟོན། དང་པོ་ལྟར་ན་མི་འཐད་དེ། མངོན་པ་དང་ཟློས་པའི་སྐྱོན་དེ་ཉིད་དུ་འགྱུར་བའི་ཕྱིར། གཉིས་
པ་ལྟར་ནའང་མི་འཐད་དེ། མི་རྟག་པ་དང་བདག་མེད་པ་སོགས་རྣམ་པ་རྣམས་གཞི་གང་དང་འབྲེལ་བ་ཁོང་དུ་
ཆུད་མི་ནུས་པས་བསྟན་བཅོས་བརྩམས་པ་དོན་མེད་དུ་ཐལ་པའི་ཕྱིར་རོ། ། ཞེ་ན། གཉིས་པ་ལན་ལ། , ལན་
དངོས་དང་། ཤེས་བྱེད་ཀྱི་ལུང་འགོད་པ་དང་། ལུང་གི་དོན་བཤད་པ་དང་། དོན་བསྡུ་བ་བཞིའོ། ། དང་པོ་
ནི། དེ་ནི་མ་ཡིན་ཏེ་གང་གི་ཕྱིར་ཞེས་སོགས་ཀྱིས་བསྟན་ཏེ། མངོན་རྟོགས་རྒྱན་ཆོས་ཅན། ཁྱོད་ཀྱིས་གཞི་
གཉེན་རྣམ་པ་རེ་རེ་ཁོ་ན་བརྗོད་བྱར་བསྡུས་པའི་སྒོ་ནས་སྐྱོན་མེད་དེ། ཁྱོད་ཀྱིས་གཞི་གཉེན་རྣམ་གསུམ་བརྗོད་
བྱར་བྱེད་ཅིང་། དེ་ཡང་གཞི་གཉེན་རྣམ་པ་གསུམ་ཀས་མཁྱེན་གསུམ་མཚོན་པའི་ཚུལ་གྱིས་མཁྱེན་གསུམ་གཏན་
ལ་འབེབས་པའི་ཕྱིར། མཁྱེན་གསུམ་བརྗོད་བྱར་གཏན་ལ་འབེབས་པའི་རྒྱུ་མཚན་ཡོད་དེ། འཕགས་བཞིའི་
མངོན་རྟོགས་མཐའ་དག་གཏན་ལ་འབེབས་པར་བཞེད་པའི་ཕྱིར། ཁྱབ་སྟེ། མཁྱེན་གསུམ་གྱིས་འཕགས་
བཞིའི་མངོན་རྟོགས་མཐའ་དག་བསྡུས་པའི་ཕྱིར། གཉིས་པ་ཤེས་བྱེད་ཀྱི་ལུང་འགོད་པ་ལ། ཡུམ་བར་མ་དང་
བསྡུས་པའི་ཤེས་བྱེད་དང་རྒྱས་པའི་ཤེས་བྱེད་ཁ་འཕངས་པ་གསུམ། དང་པོ་ལ་མདོར་བསྟན་པ་དང་། རྒྱས་
པར་བཤད་པ་གཉིས། དང་པོ་ནི། མཁྱེན་གསུམ་གྱིས་འཕགས་བཞིའི་མངོན་རྟོགས་མཐའ་དག་བསྡུས་ཏེ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱལ་བའི་ཡུམ་བར་མ་ལས། རབ་འབྱོར་ཐམས་ཅད་ཤེས་པ་ཉིད་ནི་ཉན་ཐོས་དང་། ཞེས་པ་ནས། སངས་
རྒྱས་རྣམས་ཀྱི་ཡིན་ནོ། ། ཞེས་པའི་བར་གསུངས་པའི་ཕྱིར། གཉིས་པ་རྒྱས་པར་བཤད་པ་ལ་གསུམ་ཡོད་དེ།
གཞི་ཤེས་ཀྱིས་ཉན་རང་གི་མངོན་རྟོགས་བསྡུས་ཚུལ་དང་། ལམ་ཤེས་ཀྱིས་བྱང་སེམས་དང་། རྣམ་མཁྱེན་གྱིས་
སངས་རྒྱས་ཀྱི་མངོན་རྟོགས་བསྡུས་ཚུལ་གསུམ་ཡོད་པའི་ཕྱིར་ཏེ། དང་པོ་ནི། བཅོམ་ལྡན་འདས་ཅིའི་སླད་དུ་
ཐམས་ཅད་ཤེས་པ་ཉིད་ཉན་ཐོས་དང་རང་སངས་རྒྱས་རྣམས་ཀྱི་ལགས། ཞེས་སོགས་དང་། གཉིས་པ་ནི།
བཅོམ་ལྡན་འདས་ ཅིའི་སླད་དུ་ལམ་གྱི་རྣམ་པ་ཤེས་པ་ཉིད་བྱང་ཆུབ་སེམས་དཔའ་རྣམས་ཀྱི་ལགས། ཞེས་
སོགས་དང༌། གསུམ་པ་ནི། བཅོམ་ལྡན་འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ལགས། ཞེས་སོགས་ཀྱིས་འཆད་པའི་
ཕྱིར། གཉིས་པ་བསྡུས་པའི་ཤེས་བྱེད་ཀྱང་ཡོད་དེ། དེ་ཉིད་ལས། ཉན་ཐོས་ཀྱི་ས་ལ་སློབ་པར་འདོད་པས་
ཀྱང་ཤེར་ཕྱིན་ལ་བསླབ་པར་བྱའོ་ཞེས་གསུངས་པའི་ཕྱིར། གསུམ་པ་རྒྱས་པ་ལ་ཁ་འཕངས་ཚུལ་ཡོད་དེ། རྒྱས་
པ་ལས་ཀྱང་རྒྱ་ཆེར་ཞེས་སོགས་གསུངས་པའི་ཕྱིར། གསུམ་པ་དང་བཞི་པ་དོན་བཤད་པ་དང་དོན་བསྡུས་པའི་
ཚུལ་ཡོད་དེ། དང་པོ་ནི། དེ་ལ་ཐམས་ཅད་ཤེས་པ་ཉིད་ཅེས་སོགས་དང་། གཉིས་པ་ནི། དེ་ལྟ་བས་ན་ཞེས་
སོགས་ཀྱིས་འཆད་པའི་ཕྱིར་རོ། ། རབ་འབྱོར་ཉན་ཐོས་ཀྱི་ལམ་གང་ཡིན་པ་དང་ཞེས་སོགས་ཀྱི་སྐབས་སུ།
འདིར་བསྟན་ཤེས་བྱའི་ལམ་གསུམ་སོགས་ངོས་བཟུང་བ། དེ་གསུམ་ལམ་གང་ནས་ཤེས་སྐྱེད་རྫོགས་གསུམ་བྱེད་
པ། རྫོགས་སྨིན་སྦྱངས་གསུམ་གྱི་ཚད། ཡང་དག་མཐའ་ངོས་བཟུང་ནས་དེ་མངོན་དུ་བྱས་ཚད། སྤྱིར་བཏང་
དམིགས་བསལ་གྱི་དོན་བཤད་པ་དང་ལྔ། དང་པོ་ལ་བཞེད་པ་མི་འདྲ་བ་མང་ཡང་རང་ལུགས་ཡོད་དེ། གང་
ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དེ་འདིར་བསྟན་ཤེས་བྱའི་ཉན་ཐོས་ཀྱི་ལམ་དང་། རྣམ་
གཞག་གི་དབང་དུ་བྱས་པའི་ཉན་ཐོས་ཀྱི་ལམ་ཡང་ཡིན། དེ་བཞིན་དུ་གཟུགས་འཛིན་གཉིས་སྟོང་མངོན་སུམ་
དུ་རྟོགས་པའི་ཡེ་ཤེས་དེ་རང་རྒྱལ་གྱི་ལམ་དང་། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ་སངས་རྒྱས་ཀྱི་
ལམ་དུ་འཇོག་པའི་ཕྱིར། དང་པོ་གཉིས་ཉན་རང་གི་རྟོགས་རིགས་སུ་གནས་པ་དང་བསྒོམ་བྱའི་གཙོ་བོ་ཡིན་
པས་དེའི་ལམ་ཞེས་བྱའོ། ། དེ་གཉིས་ཉན་རང་གི་ལམ་དངོས་མིན་ཏེ། ཐེག་ཆེན་འཕགས་པའི་རྒྱུད་ལ་ཡང་
ཡོད་པའི་ཕྱིར། གཉིས་པ་ལམ་གསུམ་པོ་དེ་ལམ་གང་ནས་ཤེས་སྐྱེད་རྫོགས་གསུམ་བྱེད་ པའི་ཚུལ་ཡོད་དེ།
དམན་ལམ་སྔོན་དུ་མ་སོང་བའི་ཐེག་ཆེན་རིགས་ངེས་རྣམས་ཀྱིས་ས་དང་པོ་ནས་ཉན་རང་གི་རྟོགས་རིགས་རགས་
པ་དང་ས་བརྒྱུད་པ་ནས་སྤངས་རིགས་རགས་པ་ཞིག་རྫོགས་པ་ཡོད་ཀྱང་། དེ་རྣམས་ཀྱིས་ཉན་རང་གི་སྤངས་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
རྟོགས་ཀྱི་རིགས་མ་ལུས་པར་རྫོགས་པ་དང་སངས་རྒྱས་པ་དུས་མཉམ་པའི་ཕྱིར་ཏེ། དེ་རྣམས་ཀྱིས་སྒྲིབ་པ།ཉིས་
ཅིག་ཅར་དུ་སྤོང་པའི་ཕྱིར། དེར་ཐལ། ཀུན་ལས་བཏུས་ལས། ཅིག་ཅར་ཉོན་མོངས་པ་དང་ཤེས་བྱའི་སྒྲིབ་པ་
སྤོང་། ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་རོ་ཞེས་གསུངས་པའི་ཕྱིར། ས་དང་པོ་ནས་
རྟོགས་རིགས་རོགས་པ་ཞིག་རྫོགས་ཏེ། ས་དེར་བདག་མེད་གཉིས་མངོན་སུམ་དུ་རྟོགས་པ་འབྱུང་བའི་ཕྱིར།
ས་བརྒྱད་པ་ནས་སྤངས་རིགས་རགས་པ་ཞིག་རྫོགས་ཏེ། བདེན་འཛིན་མངོན་འགྱུར་པ་སྤངས་པའི་ཕྱིར། ས་
དང་པོ་ནས་ཉན་རང་ལྟར་ཉོན་མོངས་སྤངས་བྱའི་གཙོ་བོར་བྱས་ཏེ་སྤོང་པ་ལ་འབད་ན་དེ་སྤོང་ནུས་པ་ཡིན་ཏེ།
ས་དང་པོ་བ་དེ་ཉན་རང་ལས་ལམ་གྱི་རྟོགས་པ་དང་བསོད་ནམས་དང་དབང་པོ་སོགས་ཁྱད་ཞུགས་པའི་ལམ་གྱི་
ནུས་པ་དང་ལྡན་པའི་ཕྱིར་ཏེ། ཐེག་ཆེན་མཐོང་ལམ་སྡུག་བསྔལ་ཆོས་བཟོད་ཀྱི་བྱེད་པར་ཉན་རང་གི་སྤངས་
རྟོགས་ཀྱི་བྱེད་པ་འདུས་པའི་དོན་ཡོད་པའི་ཕྱིར། གསུམ་པ་རྫོགས་སྨིན་སྦྱངས་གསུམ་སོ་སོའི་ཚད་ཡོད་དེ།
ཆོས་ཉིད་ལ་རྩེ་གཅིག་ཏུ་མཉམ་པར་བཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་
པའི་རྒྱུའི་དགེ་བའི་རྩ་བའི་ནུས་པ་ཡོངས་སུ་རྫོགས་པ་དེ། འདིར་བསྟན་སྨོན་ལམ་ཡོངས་སུ་རྫོགས་ཚད་དང་།
ཞིང་བྱེ་བ་ཕྲག་བརྒྱ་ལ་སོགས་པར་སྐུའི་བཀོད་པ། ཇི་སྙེད་བསྟན་པའི་འཁོར་སེམས་ཅན་གྲངས་མེད་པ་ལ་ཆོས་
ཚིགས་བཅད་རེ་བསྟན་པས་ཀྱང་འཕགས་ལམ་ལ་འགོད་ནུས་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ།
འདིར་བསྟན་སེམས་ཅན་སྨིན་པའི་ཚད་དང་། རང་ཉིད་གང་དུ་འཚང་རྒྱ་འགྱུར་གྱི་སངས་རྒྱས་ཀྱི་ཞིང་ཁྱད་
པར་ཅན་འགྲུབ་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། འདིར་བསྟན་སངས་རྒྱས་ཀྱི་ཞིང་སྦྱངས་
པའི་ཚད་ཡིན་པའི་ཕྱིར། ཕྱི་མ་དེ་ལ་ལོངས་སྤྲུལ་གྱི་ཞིང་སྦྱངས་བའི་ཚད་གཉིས་ཡོད་དེ། དང་པོ་ནི། ལོངས་
སྐུར་སངས་རྒྱས་པའི་ཞིང་དེར་འཁོར་བྱང་འཕགས་ཤ་སྟག་འབྱུང་བ་དང་། གཉིས་པ་ནི། སྤྲུལ་སྐུར་འཚང་རྒྱ་
བའི་ཞིང་ཁྱད་པར་ཅན་དེར་འཁོར་མངོན་ཤེས་ལྔ་ལྡན་ཤ་སྟག་འབྱུང་བའི་དགེ་རྩའི་ནུས་པ་ཡོངས་སུ་རྫོགས་པའི་
སྒོ་ནས། དེ་གཉིས་ཀྱི་ཞིང་སྦྱངས་པའི་ཚད་དུ་ཡང་འགྱུར་བའི་ཕྱིར། སྤྲུལ་སྐུར་འཚང་རྒྱ་བའི་ཚུལ་བསྟན་པའི་
ཞིང་ཡིན་ན་དག་པའི་ཞིང་ཡིན་པས་མ་ཁྱབ་སྟེ།བདག་ཅག་གི་སྟོན་པ་ནི། ཞིང་འདིར་སྤྲུལ་སྐུར་འཚང་རྒྱ་བའི་
ཚུལ་བསྟན་ཀྱང་འདི་དག་པའི་ཞིང་མ་ཡིན་པའི་ཕྱིར། སྤྲུལ་སྐུའི་ཞིང་དག་པ་རྣམས་ཀྱང་འདྲ་བ་མིན་ཏེ༔ ཞིང་
ཁ་ཅིག་གི་རྒྱ་ཁྱོན་ནི་སྟོང་གསུམ་དང་མཉམ་ཞིང་འཕགས་པ་ཁོ་ནས་སྤྱོད་པ་དང་། འགའ་ཞིག་ནི་རྒྱུ་ཆུང་ཞིང་སོ་
སྐྱེ་ཡང་སྐྱེ་ནུས་ལ། ལ་ལར་སྐྱེས་པ་ནི་སླར་ངན་སོང་དུ་ལྡོག་མི་སྲིད་ཅིང་། འགའ་ཞིག་ཏུ་སྐྱེས་ཀྱང་དེར་ལྡོག་
སྲིད་པ་དང་། བདེ་བ་ཅན་ལྟ་བུ་ནི་རྫུས་སྐྱེས་དང༌། མི་འཁྲུགས་པའི་ཞིང་ན་མངལ་སྐྱེས་ཡིན་པ་སོགས་མི་འདྲ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ཡོད་པར་ཕྱིར་རོ། །
བཞི་པ་ཡང་དག་མཐའ་ངོས་བཟུང་ནས་མངོན་དུ་བྱས་ཚད་བཤད་པ་ལ། སྤྱིར་བསྟན་པ་དང་། འདིར་
བསྟན་ཡང་དག་མཐའ་ངོས་བཟུང་པ་གཉིས། དང་པོ་ལ། ཡང་དག་མཐའ་ནི་སྟོང་ཉིད་དང་དོན་གཅིག་སྟེ།
དབུས་མཐའ་ལས། སྟོང་པ་ཉིད་དེ་མདོར་བསྡུ་ན། ། དེ་བཞིན་ཉིད་དང་ཡང་དག་མཐའ། ། མཚན་མ་མེད་
དང་དོན་དམ་དང༌། ། ཆོས་ཀྱི་དབྱིངས་ཀྱི་རྣམ་གྲངས་སོ། ། ཞེས་གསུངས་པའི་ཕྱིར། སྤྱིར་ཡང་དགུ་མཐའ་
མངོན་དུ་བྱས་པའི་སེམས་ཅན་མེད་དེ། དེ་བཞིན་ཉིད་མངོན་དུ་བྱས་པའི་སེམས་ཅན་མེད་པའི་ཕྱིར། དེར་
ཐལ། དེ་བཞིན་ཉིད་མངོན་དུ་བྱས་པའི་གང་ཟག་ལ་སངས་རྒྱས་འཕགས་པས་ཁྱབ་པའི་ཕྱིར། དེར་ཐལ། དེ་
བཞིན་ཉིད་ལས་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཡིན་ན། སངས་རྒྱས་འཕགས་
པ་ཡིན་པས་ཁྱབ་པའི་ཕྱིར། དེར་ཐལ། ཡབ་སྲས་མཇལ་བའི་མདོ་ལས། དེ་བཞིན་གཤེགས་པས་སྟོང་པ་ཉིད་
རབ་ཏུ་གཟིགས། རབ་ཏུ་མཁྱེན། ལེགས་པར་མངོན་དུ་བྱས་པ་དེའི་ཚེ་ཐམས་ཅད་མཁྱེན་པ་ཞེས་བརྗོད་
དོ། །ཞེས་གསུངས་པའི་ཕྱིར། འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་ནི། སྡུག་
བསྔལ་གསུམ་གྱི་ནང་ནས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་བཞེད་ཅིང་། དེ་
ནི་ཁྱད་ཆོས་གསུམ་དང་ལྡན་ཏེ། དམན་ལམ་སྔོན་དུ་མ་སོང་བའི་བྱང་སེམས་ཀྱིས་རྫོགས་སྨིན་སྦྱངས་གསུམ་མ་
བྱས་པའི་སྔ་རོལ་ཏུ་མངོན་དུ་བྱེད་ནུས་ཀྱང་མི་བྱེད། བྱས་རྗེས་སུ་མངོན་དུ་བྱེད། མ་བྱས་པའི་སྔ་རོལ་མངོན་
དུ་བྱས་ན་ཞི་མཐར་ལྟུང་བའི་དགག་བྱ་ཡོད་པའི་ཁྱད་ཆོས་དང་ལྡན་པའི་ཕྱིར། དང་པོ་གྲུབ་སྟེ། བྱེད་མི་ནུས་
ན་བ།དམས་པ་སྨོས་པ་ལ་དགོས་པ་མི་འབྱུང་བའི་ཕྱིར། གཉིས་པ་གྲུབ་སྟེ། བྱས་རྗེས་སུ་ཆོས་སྐུ་དེ་བཞིན་ཉིད་
མངོན་དུ་བྱེད་དགོས་པའི་ཕྱིར། གསུམ་པ་གྲུབ་སྟེ། དམིགས་བསལ་གསུམ་མ་རྫོགས་གོང་དུ་གལ་ཏེ་ཁྱབ་པ་
འདུ་བྱེད་ཀྱི་སྡུག་བསྔལ་ཉེ་བར་ཞི་བའི་མྱང་འདས་མངོན་དུ་བྱས་ན་ཞི་བའི་བདེ་བ་ཙམ་གྱིས་ཐུགས་འཕྲོག་ནས་
གཞན་དོན་བྱེད་པ་ལ་གཡེལ་བ་ཉན་རང་དགྲ་བཅོམ་པ་ལྟར་འགྱུར་པའི་སྐྱོན་ཡོད་པའི་ཕྱིར། མཆོག་གི་སྤྲུལ་
སྐུས་ཆོས་གསུམ་མ་རྫོགས་གོང་དུ་འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་ཁྱབ་པ་འདུ་
བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་མངོན་དུ་མ་བྱེད་ཅེས་གདམས་པའི་ཚུལ་ཡོད་དེ། དེས་
ཐེག་ཆེན་རིགས་ངེས་ཀྱི་བྱང་སེམས་ལ་ཆོས་གསུམ་མ་རྫོགས་གོང་དུ་དེ་ལྟ་བུའི་ལྷག་མེད་མྱང་འདས་མངོན་དུ་མ་
བྱེད་ཅིག གལ་ཏེ་མངོན་དུ་བྱས་ན། དེའི་ཚེ་ཞི་བའི་བདེ་བས་ཡིད་འཕྲོག་ནས་གཞན་དོན་རྒྱ་ཆེན་པོ་བྱེད་པ་
ལས་ཉམས་ཏེ་དམན་པའི་ཞི་མཐར་ལྟུང་བའི་དགག་བྱ་ཆེ་བའི་ཕྱིར་ཞེས་གདམས་པ་ཡིན་པའི་ཕྱིར། འོ་ན།



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ལྷག་མེད་མྱང་འདས་ཞེས་བརྗོད་པས་ཆོག་གི། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་
དབྱིངས་ཞེས་བརྗོད་ཅི་དགོས་སྙམ་ན། དགོས་པ་ཡོད་དེ། ལྷག་མེད་མྱང་འདས་དེ་ནི་སྔ་མའི་ལས་ཉོན་གྱི་
འབྲས་བུར་གྱུར་པའི་སྡུག་བསྔལ་གྱི་ཕུང་པོ་སྤངས་པའི་ཞི་བ་དང་དབྱིངས་དངོས་བཏགས་ཅི་རིགས་ཡིན་པའི་གོ་
དོན་དང་བཅས་ཏེ་དེ་ལྟར་དུ་བརྗོད་པའི་ཕྱིར། དེ་ཡང་ཡིན་ཏེ། སྡུག་བསྔལ་གསུམ་གྱི་ནང་ནས་འདུ་བྱེད་ཀྱི་
སྡུག་བསྔལ་ནི་ལས་ཉོན་གྱི་དབང་གིས་བླངས་པའི་ཉེར་ལེན་གྱི་ཕུང་པོ་ལྔ་ལྟ་བུ་ལ་ཟེར་ལ། ལྷག་མེད་མྱང་འདས་
ཡིན་ན། དེ་ཉེ་བར་ཞི་བའམ་སྤངས་པ་ཡིན་དགོས་ཤིང་། ཐལ་འགྱུར་བས་མྱང་འདས་ལ་དབྱིངས་ཡིན་པས་
ཁྱབ་ཅེས་བཞེད་པ་ལྟར་འདིར་མི་འདོད་ཀྱང་དབྱིངས་ཡིན་པའམ་དེའི་ཕྱོགས་གཏོགས་བདག་མེད་རགས་པ་
ཞིག་ལའང་དབྱིངས་ཞེས་བརྗོད་པ་ཡིན་པའི་ཕྱིར། དེར་ཐལ། དེ་ལྟར་འདོད་པ་ཡང་མྱང་འདས་ལ་བདག་
མེད་རགས་པ་ཞིག་བཞེད་པའི་དབང་གིས་ཡིན་པའི་ཕྱིར། དེར་ཐལ། ལུགས་འདིར་ཐེག་དམན་གྱི་ལྷག་མེད་
མྱང་འདས་ཐོག་མ་མངོན་དུ་བྱས་པའི་ཚེ་སྟོང་ཉིད་མངོན་སུམ་དུ་རྟོགས་པར་མི་བཞེད་པས། དེའི་ཚེ་ཉན་ཐོས་
ལྷག་མེད་པས་གང་ཟག་གི་བདག་མེད་རྟོགས་པའི་སྒོ་ནས་མྱང་འདས་དེ་མངོན་དུ་བྱས་ཤིང་། རང་རྒྱལ་ལྷག་
མེདཔས་གཉིས་སྟོང་གི་དེ་ཁོ་ན་ཉིད་རྟོགས་པའི་སྒོ་ནས་དེ་མངོན་དུ་བྱས་པར་བཞེད་པས་ན་འདིར་བསྟན་
གདམས་དོན་གྱི་གཙོ་བོའི་ཡང་དག་མཐའ་ལ་དེ་ལྟ་བུའི་བདག་མེད་རགས་པ་ཞིག་ཀྱང་ཡོད་པའི་ཕྱིར། འདིར་
བསྟན་གདམས་དོན་གྱི་གཙོ་བོའི་ཡང་དག་མཐོའ་མངོན་དུ་བྱས་པའི་ཚད་ཡོད་དེ། ཐེག་ཆེན་གྱི་དབང་དུ་བྱས་
ན། ཐེག་དམན་རྫོགས་སྨིན་སྦྱངས་གསུམ་བྱས་རྗེས་སུ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་
དབྱངས་ལ་སླར་མི་ལྡང་པའི་ཚུལ་གྱིས་མཉམ་པར་བཞག་པའི་ཚེ། འདིར་བསྟན་ཡང་དག་མཐའ་མངོན་དུ་བྱས་
པ་ཡིན་ལ། ཐེག་དམན་གྱི་དབང་དུ་བྱས་ན་ཆོས་གསུམ་མ་རྫོགས་གོང་དུ་དེ་ལྟ་བུའི་དབྱིངས་ལ་ཞི་བའི་བདེ་བས་
ཐུགས་འཕྲོག་པའི་སྒོ་ནས་གནས་ཚོད་མ་ཡིན་པར་རང་གི་བསམ་ངོ་ཙམ་ལ་བལྟོས་ནས་སླར་མི་ལྡང་པའི་ཚུལ་
གྱིས་མཉམ་པར་བཞག་པའི་ཚེ། འདིར་བསྟན་ཡང་དག་མཐའ་མངོན་དུ་བྱས་པར་འཇོག་པའི་ཕྱིར། འོ་ན་དེ་
ལྟ་བུའི་ཐེག་དམན་དགྲ་བཅོམ་དེ་མཆོག་གི་སྤྲུལ་སྐུའི་གདམས་པ་དང་འགལ་ནས་སམ། མ་འགལ་བར་དེ་
མངོན་དུ་བྱས་ཞེ་ན། འདི་ལ་གཉིས་ཡོད་པར་མངོན་ཏེ། དང་པོ་ཉིད་ནས་ཐེག་དམན་དུ་རིགས་ངེས་པ་ནི་
གདམས་པ་དེ་དང་འགལ་བར་འཇོག་མི་ནུས་ཀྱང་། ཐེག་དམན་དུ་ལྟུང་ནས་དེ་མངོན་དུ་བྱས་པ་ནི་གདམས་པ་
དེ་དང་འགལ་ནས་མངོན་དུ་བྱས་པར་འདོད་རིགས་པའི་ཕྱིར། དེ་ཡང་ཞར་བྱུང་གི་གདམས་པ་དང་འགལ་བ་
ཡིན་གྱི། གཙོ་བོར་གདམས་པ་དང་འགལ་བ་མིན་ཏེ། གཙོ་བོར་ནི་ཐེག་ཆེན་རིགས་ངེས་ཀྱི་བྱང་སེམས་རྣམས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་ས་བརྒྱད་པ་བ་ལྟ་བུ་ལ་གདམས་པ་ཡིན་པའི་ཕྱིར། ཕྱི་མ་ཡིན་ཏེ། དམན་ལམ་སྔོན་དུ་མ་སོང་བའི་ས་
བརྒྱུད་པ་བ་དེས་བདེན་འཛིན་མངོན་འགྱུར་བ་སྤངས་ཤིང་
། མི་རྟོག་ཡེ་ཤེས་ལ་གོམས་པ་དབང་བསྒྱུར་ཐོབ་
པས།དེ་ལྟར་ན་དེས་ཆོས་གསུམ་མ་རྫོགས་གོང་དུ་འདིར་བསྟན་ཡང་དག་མཐའ་མངོན་དུ་བྱེད་དམ་སྙམ་པའི་
དོགས་པ་ཆེ་བས་དེ་ལྟར་དུ་གདམས་པ་ཡིན་པའི་ཕྱིར། དེར་ཐལ། ཇི་སྐད་དུ། རྒྱལ་བ་རྣམས་ཀྱིས་འགོག་
ལས་སློང་བར་མཛད། ཅེས་པ་ཡང་ཚུལ་འདི་ལྟ་བུ་ལ་དགོངས་པའི་ཕྱིར། དེ་ཡང་བརྟག་པ་མཐའ་བཟུང་ཙམ་
ཡིན་ཏེ། ས་བརྒྱད་པ་ནས་དེ་ལྟ་བུ་འབྱུང་བ་མི་སྲིད་ཅིང་
། མཆོག་གི་སྤྲུལ་སྐུ་ལའང་དེ་ལྟར་དུ་དོགས་པ་མེད་
པའི་ཕྱིར་རོ། ། མདོར་ན། བྱང་སེམས་ཀྱིས་ཆོས་གསུམ་མ་རྫོགས་གོང་དུ་ཞི་བའི་དབྱིངས་ལ་དུས་རིང་བར་
འཇོག་ཏུ་མི་རུང་སྟེ། ཤེར་ཕྱིན་སོགས་མདོ་སྡེ་དུ་མ་ལས་ཉན་རང་ཞི་བའི་དབྱིངས་སུ་ཞུགས་ནས་གཞན་དོན་
རྒྱུན་གཅོད་ཀྱང༌། བྱང་འཕགས་ཞི་བ་ཐོབ་པ་རྣམས་ནི་ཞི་བའི་དབྱིངས་ལ་ཡུན་རིང་དུ་འཇུག་པ་དོར་ནས་སྙིང་
རྗེ་ཆེན་པོའི་དབང་གིས་འཁོར་བའི་གནས་སུ་ཡང་དང་ཡང་དུ་སྐྱེ་བ་འཛིན་པར་བཤད་པའི་ཕྱིར་རོ། ། ལྔ་པ་
སྤྱིར་བཏང་དམིགས་བསལ་གྱི་དོན་ཡོད་དེ། འདིར་བྱང་སེམས་རྣམས་ཀྱིས་ལམ་གསུམ་གྱི་བྱ་བ་བྱེད་པ་སྤྱིར་
བཏང་ནས་ཆོས་གསུམ་མ་རྫོགས་བར་དུ་འདིར་བསྟན་ཡང་དག་མཐའ་མངོན་དུ་མ་བྱེད་ཅེས་དམིགས་ཀྱིས་
བསལ་པ་ཡིན་པའི་ཕྱིར་རོ། རྣམ་པ་ཐམས་ཅད་མཁྱེན་ཉིད་ལམ། ཞེས་སོགས་ཀྱི་སྐབས་སུ། བསྟན་བཅོས་
ལུས་ཀྱི་དགོས་སོགས་ཆོས་བཞི་བཤད་པ་དང་། དགོས་འབྲེལ་ངག་གི་དགོས་སོགས་ཆོས་བཞི་བཤད་པ་གཉིས།
དང་པོ་ཡོད་དེ། རྣམ་པ་ཐམས་ཅད་མཁྱེན་ཉིད་ལམ། ། སྟོན་པས་འདི་ལས་བཤད་པ་གང་། །ཞེས་པས་
བརྗོད་བྱ་བསྟན་པ་ལྟར་རྒྱས་འབྲིང་བསྡུས་གསུམ་གྱི་དོན་རྣམས་རྒྱུན་འདིའི་བརྗོད་བྱ། རྒྱུན་འདི་ལ་བརྟེན་ནས་
ཡུམ་གྱི་དོན་བདེ་བླག་ཏུ་རྟོགས་པ་དེ་དགོས་པ། དེ་ལ་བརྟེན་ནས་ས་བཅུ་དང་རྣམ་མཁྱེན་ཐོབ་པར་འགྱུར་བ་དེ་
ཉིང་དགོས། ཆོས་གསུམ་ཕྱི་མ་སྔ་མ་ལ་འབྲེལ་བ་དེ་འབྲེལ་བ་ཡིན་པའི་ཕྱིར། གཉིས་པ་ཡོད་དེ། རྒྱན་འདིའི་
དགོས་སོགས་ཆོས་བཞི་པོ་དེ་དགོས་འབྲེལ་ངག་གི་བརྗོད་བྱ། ངག་དེ་ལ་བརྟེན་ནས་རྒྱུན་འདི་ལ་དགོས་སོགས་
ཆོས་བཞི་ཡོད་པར་རྟོགས་པ་དེ་དེའི་དགོས་པ། རྟོགས་པ་ལ་བརྟེན་ནས་རྒྱན་ལ་དོན་གཉེར་གྱིས་འཇུག་པ་དེ་
དེའི་ཉིང་དགོས། ཆོས་གསུམ་ཕྱི་མ་སྔ་མ་ལ་འབྲེལ་བ་དེ་དེའི་འབྲེལ་བ་ཡིན་པའི་ཕྱིར། ཆོས་སྤྱོད་བཅུ་ཡི་བདག་
ཉིད་ཀྱི། ། ཞེས་པའི་ཆོས་སྤྱོད་བཅུ་པོ་དེ་གང་ལ་བྱེད་ཅེ་ན། ཡོད་དེ། རྗེ་བཙུན་ཤཱནྟི་པས་དབུས་མཐའ་ལས།
ཡི་གེ་འབྲི་མཆོད་སྦྱིན་པ་དང་། ། ཉན་དང་ཀློག་དང་ལེན་པ་དང་། ། འཆད་དང་ཁ་ཏོན་བྱེད་པ་དང་། ། དེ་
སེམས་པ་དང་བསྒོམ་པ་དང་། ། སྤྱོད་པ་འདི་བཅུའི་བདག་ཉིད་དེ། ། བསོད་ནམས་ཕུང་པོ་དཔག་ཏུ་
66



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
མེད། ། ཅེས་འབྱུང་བ་ལྟར་བཞེད། གསེར་འཕྲེང་སོགས་ལས་ཕར་ཕྱིན་བཅུ་ལ་བཞེད། རྣམ་བཤད་ལས་
རྣམ་མཁྱེན་མཚོན་བྱེད་ཀྱི་ཆོས་བཅུ་ལ་བཤད་པའི་ཕྱི་མ་ལྟར་ཡིན་པའི་ཕྱིར། ཤེས་རབ་ཕ་རོལ་ཕྱིན་པ་ནི། ཞེས་
སོགས་ཀྱི་སྐབས་སུ་ཤེར་ཕྱིན་ལ། ངོ་བོ། དབྱེ་བ། ཕྱེ་བ་སོ་སོའི་དོན། དངོས་བཏགས་ཀྱི་ཁྱད་པར་དང་བཞི།
དང་པོ་ཡོད་དེ། ཐེག་ཆེན་སེམས་བསྐྱེད་ཀྱིས་ཟིན་པའི་སྒོ་ནས་སྟོང་ཉིད་རྟོགས་པའི་ཐེག་ཆེན་གྱི་མཁྱེན་པ།
ཤེར་ཕྱིན་གྱི་ངོ་བོའམ་མཚན་ཉིད་ཡིན་པའི་ཕྱིར། གཉིས་པ་དབྱེ་བ་ལ་སྒྲས་བརྗོད་རིགས་ཀྱིས་དབྱེ་ན་དུ་མ་ཡོད་
དེ། རང་བཞིན་གྱི་ཤེར་ཕྱིན། གཞུང་ཤེར་ཕྱིན། ལམ་ཤེར་ཕྱིན། འབྲས་བུ་ཤེར་ཕྱིན་དང་བཞི་ཡོད་པའི་
ཕྱིར། གསུམ་པ་ཕྱེ་བ་སོ་སོའི་དོན་ལ། རང་བཞིན་གྱི་ཤེར་ཕྱིན་དང་། རང་བཞིན་གྱི་ཡུམ། རང་བཞིན་གྱི་
མྱང་འདས་དོན་གཅིག་ཡིན་ཏེ། དེ་རྣམས་དོན་དམ་བདེན་པའི་རྣམ་གྲངས་ཙམ་ཡིན་པའི་ཕྱིར། གཞུང་ཤེར་
ཕྱིན་གྱི་གཙོ་བོ་ནི་ཡུམ་རྒྱས་འབྲིང་བསྡུས་པ་ལྟ་བུ་སོགས་སྟོང་ཉིད་སྟོན་པའི་ཤེར་ཕྱོགས་ཀྱི་མདོ་རྣམས་ཡིན་ལ།
དེ་ལ་བཀས་མ་ཁྱབ་སྟེ། མངོན་རྟོགས་རྒྱན་དང་
། དབུ་མ་རྩ་བ་ཤེས་རབ་ལྟ་བུ་ཡང་གཞུང་ཤེར་ཕྱིན་དུ་རིགས་
པའི་ཕྱིར། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སེམས་དཔའི་ཡེ་ཤེས་རྣམས་ལམ་ཤེར་ཕྱིན་ཡིན་ཀྱང་
ཐབས་ཤེས་ཀྱིས་ཟིན་པའི་སེམས་དཔའི་ཡེ་ཤེས་ལ་ལམ་ཤེར་ཕྱིན་གྱིས་མ་ཁྱབ་སྟེ། སྟོང་ཉིད་རྟོགས་མ་མྱོང་ཞིང་
བདག་མེད་རགས་པ་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་རྣམས་ནི་ལམ་ཤེར་ཕྱིན་དུ་མི་
རིགས་པའི་ཕྱིར། འབྲས་བུ་ཤེར་ཕྱིན་ཡིན་ན། རྣམ་མཁྱེན་ཡིན་པས་ཁྱབ་སྟེ། དེ་དང་རྣམ་མཁྱེན་དོན་གཅིག་
པའི་ཕྱིར། བཞི་པ་དངོས་བཏགས་ཀྱི་ཁྱད་པར་ཡོད་དེ། རང་བཞིན་གྱི་ཤེར་ཕྱིན་རྣམས་ཤེར་ཕྱིན་བཏགས་པ་
བ་དང་། གཞུང་ཤེར་ཕྱིན་རྣམས་ཀྱང་ཤེར་ཕྱིན་བཏགས་པ་བ་ཡིན་ལ། ལམ་ཤེར་ཕྱིན་ལ་དངོས་བཏགས་
གཉིས་ཡོད་ཅིང་། འབྲས་བུ་ཤེར་ཕྱིན་ཡིན་ན་ཤེར་ཕྱིན་ཡིན་དགོས་པའི་ཕྱིར། དང་པོ་གྲུབ་སྟེ། དེ་རྣམས་
ཤེར་ཕྱིན་གྱི་གཙོ་བོ་ཡིན་པས་ཡུལ་ལ་ཡུལ་ཅན་གྱི་མིང་གིས་བཏགས་པའི་ཕྱིར། གཉིས་པ་གྲུབ་སྟེ། ལམ་འབྲས་
ཀྱི་ཤེར་ཕྱིན་རྣམས་བརྗོད་བྱར་སྟོན་པས་བརྗོད་བྱའི་མིང་རྗོད་བྱེད་ལ་བཏགས་པའི་ཕྱིར། གསུམ་པ་གྲུབ་སྟེ།
བྱང་འཕགས་རྒྱུད་ཀྱི་བདག་མེད་རགས་པ་རྟོགས་པའི་ཡེ་ཤེས་ལྟ་བུ་ཤེར་ཕྱིན་མིན་ལ། དེའི་རྒྱུད་ཀྱི་སྟོང་ཉིད་
རྟོགས་པའི་ཡེ་ཤེས་རྣམས་ཤེར་ཕྱིན་ཡིན་པའི་ཕྱིར། བཞི་པ་གྲུབ་སྟེ། འབྲས་བུ་ཤེར་ཕྱིན་ཡིན་ན། ཕྱིན་ཟིན་
པའི་ཤེར་ཕྱིན་ཡིན་དགོས་པའི་ཕྱིར། འབྲས་བུ་ཤེར་ཕྱིན་དེ་ཁྱད་ཆོས་གསུམ་མམ་བཞི་དང་ལྡན་ཏེ། རྟེན་
སངས་རྒྱས་འཕགས་པ་ཁོ་ན་ལ་ཡོད་པ། ངོ་བོ་ཟག་མེད་ཀྱི་ཡེ་ཤེས་ཡིན་པ། གཞལ་བྱ་བདེན་པས་སྟོང་པ་
གསུམ་དང་། ཁྱད་པར་བདེན་སྟོང་སྒྱུ་མ་ལྟ་བུ་བཞི་དང་ལྡན་པའི་ཕྱིར། ཁ་ཅིག་རྣམ་བཤད་ཀྱི་སྒྲས་ཟིན་ལ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྟེན་ནས་ཤེར་ཕྱིན་ལ་འབྲས་བུ་ཤེར་ཕྱིན་གྱིས་ཁྱབ་པར་འདོད་ཅིང་། གསེར་འཕྲེང་ལས་ཤེར་ཕྱིན་ལ་སྟོང་
ཉིད་མངོན་སུམ་དུ་རྟོགས་པའི་ཐེག་ཆེན་འཕགས་པའི་མཁྱེན་པས་ཁྱབ་པར་བཤད་ཀྱང་། རང་ལུགས་ནི་རྗེ་
བཙུན་བསྟན་དར་བའི་བཞེད་པ་ལྟར་ཡིན་ཏེ། ཤེར་ཕྱིན་ལ་ཕྱིན་བྱེད་ཀྱི་ཤེར་ཕྱིན་དང་ཕྱིན་ཟིན་པའི་ཤེར་ཕྱིན་
གཉིས་ཀྱི་དབྱེ་བ་འཐད་པའི་ཕྱིར། དེར་ཐལ། ཕྱིན་བྱེད་དང་སྦྱར་ན་སློབ་ལམ་ན་ཤེར་ཕྱིན་ཡོད་པའི་ཕྱིར།
དེར་ཐལ། རྣམ་བཤད་དགོངས་པ་རབ་གསལ་ལས། འདིས་ཕ་རོལ་ཏུ་ཕྱིན་པ་ཞེས་བྱེད་པ་ལ་སྦྱར་ན་སློབ་ལམ་
ན་ཡང་ཤེར་ཕྱིན་ཡོད་དོ། ། ཞེས་གསུངས་པའི་ཕྱིར། འོན་ཀྱང་ཤེས་རབ་ཀྱི་ཕར་ཕྱིན་ལ། ཤེར་ཕྱིན་གྱིས་ཁྱབ་
པ་མིན་ཏེ། ཤེར་ཕྱིན་ཡིན་ན་སྟོང་ཉིད་རྟོགས་པའི་ཡེ་ཤེས་ཡིན་དགོས་ཀྱང་། ཤེས་རབ་ཀྱི་ཕར་ཕྱིན་ལ་ནི་སྟོང་
ཉིད་མ་རྟོགས་ཀྱང་རྫོགས་བྱང་དུ་བསྔོས་པའི་བསྔོ་བ་རྣམ་དག་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པས་
ཀྱང་འགྲུབ་པའི་ཕྱིར། འཇུག་པའི་རྣམ་བཤད་ལྟར་ན་དཔྱད་རྒྱུ་ཡོད་ཀྱང་། རེ་ཞིག་ཕར་ཕྱིན་དྲུག་པོ་གང་རུང་
ལ། སྟོང་ཉིད་རྟོགས་པའི་ཤེས་རབ་ཀྱིས་ཟིན་དགོས་པ་གཙོ་ཆེ་སྟེ། དེས་མ་ཟིན་པའི་བྱང་སེམས་ཀྱི་སྦྱིན་སོགས་
དང་པོ་ལྔ་ལ་ཕར་ཕྱིན་གྱི་མིང་ཁྱད་པར་ཅན་མི་ཐོབ་པའི་ཕྱིར་ཏེ། དེ་སྐད་དུ་ཡང་། མདོ་སྡུད་པ་ལས། དམུས་
ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། ། ལམ་ཡང་མི་ཤེས་གྲོང་ཁྱེར་འཇུག་པར་ག་ལ་འགྱུར། །ཤེས་
རབ་མེད་ན་མིག་མེད་ཕ་རོལ་ཕྱིན་ལྔ་འདི། ། དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། ། གང་ཚེ་
ཤེས་རབ་ཀྱིས་ནི་རབ་ཏུ་ཟིན་གྱུར་ན། ། དེ་ཚེ་མིག་རྙེད་གྱུར་ཅིང་འདི་ཡི་མིང་འཐོབ་པོ། ། ཞེས་དང་། དབུ་
མ་འཇུག་པ་ལས། ཇི་ལྟར་ལོང་བའི་ཚོགས་ཀུན་བདེ་བླག་ཏུ། །མིག་ལྡན་སྐྱེས་བུ་གཅིག་གི་འདོད་པ་ཡིས། །
ཡུལ་དུ་འཁྲིད་པ་དེ་བཞིན་འདིར་ཡང་བློས། །མིག་ཉམས་ཡོན་ཏན་བླངས་ཏེ་རྒྱལ་ཉིད་འགྲོ། ། ཞེས་གསུངས་
པའི་ཕྱིར། ཤེས་རབ་ཕ་རོལ་ཕྱིན་པ་ནི། ། ཞེས་པའི་དངོས་བསྟན་གྱི་ཤེར་ཕྱིན་དེ་གཞུང་ཤེར་ཕྱིན་ལ་བྱེད་པ་
ཡིན་ཏེ། དེ་ནི་ཡུམ་རྒྱས་འབྲིང་བསྡུས་གསུམ་ལ་བྱེད་རིགས་པའི་ཕྱིར། འདིའི་རྐང་པ་གཉིས་ཀྱིས་རྒྱན་གྱི་ལུས་
མདོར་བསྟན་པ་ཡིན་ཏེ། རྒྱན་གྱི་བརྗོད་བྱ་ལ་དངོས་པོ་བརྒྱད་དུ་ཕྱེ་ནས་མདོར་བསྟན་པའི་ཕྱིར། རྣམ་ཀུན་
མཁྱེན་ཉིད་ལམ་ཤེས་ཉིད། ། ཅེས་པ་ནས། རྣམ་པ་བཞིར་ནི་ཡང་དག་བརྗོད། ། ཅེས་པའི་བར་གྱིས་རྒྱུན་གྱི་
ལུས་རྒྱས་པར་བཤད་པ་ཡིན་ཏེ། དེས་དོན་བདུན་ཅུའི་སྒོ་ནས་རྒྱས་པར་འཆད་པའི་ཕྱིར། དངོས་པོ་བརྒྱད་
ཡོད་དེ། མཁྱེན་པ་གསུམ་དང་། སྦྱོར་བ་བཞི་དང༌། འབྲས་བུ་ཆོས་སྐུ་དང་བརྒྱད་ཡིན་ལ། དོན་མངོན་པར་
རྟོགས་པ་བརྒྱད་ཀྱི་ཐ་སྙད་བྱེད་པའི་ཚེ། ཕྱི་མའི་དོན་ལ་ཡེ་ཤེས་ཆོས་སྐུ་ཞེས་འདྲེན་པའི་ཕྱིར། དོན་བདུན་ཅུ་
འཇོག་ཚུལ་ཡོད་དེ། རྣམ་མཁྱེན་མཚོན་བྱེད་ཀྱི་ཆོས་བཅུ། ལམ་ཤེས་མཚོན་བྱེད་ཀྱི་ཆོས་བཅུ་གཅིག གཞི་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ཤེས་མཚོན་བྱེད་ཀྱི་ཆོས་དགུ། རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག རྩེ་སྦྱོར་མཚོན་བྱེད་ཀྱི་ཆོས་
བརྒྱད། མཐར་གྱིས་སྦྱོར་བ་མཚོན་བྱེད་ཀྱི་ཆོས་བཅུ་གསུམ། སྐད་ ཅིག་ སྦྱོར་བ་མཚོན་བྱེད་ཀྱི་ཆོས་བཞི།
འབྲས་བུ་ཆོས་སྐུ་མཚོན་བྱེད་ཀྱི་ཆོས་བཞི་ཡོད་པའི་ཕྱིར། མཚོན་ཚུལ་ཡོད་དེ། རྣམ་མཁྱེན་མཚོན་བྱེད་བཅུས་
རྣམ་མཁྱེན་ཡུལ་ཅན་གྱི་སྒོ་ནས་མཚོན་ལ། གཞན་རྣམས་ངོ་བོ་དང་ཡུལ་དང་བྱེད་ལས་ཅི་རིགས་ཀྱིས་མཚོན་
པའི་ཕྱིར། དང་པོ་གྲུབ་སྟེ། སེམས་བསྐྱེད་སོགས་ཆོས་བཅུ་ཉམས་སུ་བླངས་ནས་མཐར་ཕྱིན་པའི་སྒོ་ནས་དེ་
མངོན་སུམ་དུ་རྟོགས་པའི་ཡེ་ཤེས་ནི་རྣམ་མཁྱེན་ཉིད་ཡིན་ནོ་ཞེས་མཚོན་པར་བྱེད་པའི་ཕྱིར། སེམས་བསྐྱེད་པ་
ནི་གཞན་དོན་ཕྱིར། ཞེས་སོགས་ཀྱི་སྐབས་སུ། རྩོད་ལན་དང་། སེམས་བསྐྱེད་ཀྱི་རྣམ་གཞག་བཤད་པ་གཉིས།
དང་པོ་ནི། རྩ་བར། བྱང་ཆུབ་འདོད། ། ཅེས་སེམས་བསྐྱེད་ལ་འདོད་པའི་མིང་གིས་བསྟན་པ་ལ། ཁོ་ན་རེ།
དེ་ལྟ་བུའི་འདོད་པ་དེ་ཆོས་ཅན། སེམས་བསྐྱེད་མ་ཡིན་པར་ཐལ། སེམས་བྱུང་ཡིན་པའི་ཕྱིར། ཞེ་ན། སྐྱོན་
མེད་དེ། ཐེག་ཆེན་སེམས་བསྐྱེད་ལ་འདོད་པའི་མིང་གིས་བཏགས་ཤིང་དེ་ལ་དགོས་པ་གཉིས་ཡོད་པའི་ཕྱིར།
ཕྱི་མ་ཡིན་ཏེ། སེམས་བསྐྱེད་ལ་གཞན་དོན་འདོད་པ་རྒྱུར་དགོས་ཤིང་། རང་དོན་འདོད་པ་གྲོགས་སུ་དགོས་
པའི་རྒྱུ་མཚན་གྱིས་ཡིན་པའི་ཕྱིར། དེ་ཡང་ཡིན་ཏེ། ཐེག་ཆེན་སེམས་བསྐྱེད་སྐྱེ་བ་ལ་སེམས་ཅན་ཐམས་ཅད་
སྡུག་བསྔལ་དང་བྲལ་ན་སྙམ་པ་སོགས་གཞན་དོན་དོན་གཉེར་གྱི་བློ་སྔོན་དུ་འགྲོ་དགོས་ཤིང་། དེ་རང་གི་རྫོགས་
པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་ཡིན་པར་ཤེས་པའི་ཆེད་ཡིན་པའི་ཕྱིར། གཉིས་པ་ལ།
སེམས་བསྐྱེད་ཀྱི་རྟེན་དང་། བརྟེན་པ་སེམས་བསྐྱེད་བཤད་པ་གཉིས། དང་པོ་ལ། ལུས་རྟེན་དང་སེམས་རྟེན་
བཤད་པ་གཉིས། དང་པོ་ལ། ཐེག་ཆེན་སེམས་བསྐྱེད་གསར་སུ་སྐྱེ་བའི་ལུས་རྟེན་གྱི་ཁྱད་པར་ཡོད་དེ། གླིང་
གསུམ་གྱི་མི་དང་། འདོད་གཟུགས་ཀྱི་ལྷའི་རྟེན་ལ་གསར་སུ་སྐྱེ་བ་ཡོད་ཅིང་། ངན་སོང་གསུམ་དང་ལྷ་མིན་
དང་ཀླུ་དང་གནོད་སྦྱིན་དང་དྲི་ཟ་སོགས་ཀྱི་རྟེན་ལ་ཡང་གསར་སུ་སྐྱེ་བ་སྲིད་པའི་ཕྱིར། གཟུགས་མེད་ཁམས་པ་
དང་མཚམས་མེད་སྟོབས་ཆེན་བྱས་པ་སོགས་དང་། ཟ་མ་མ་ནིང་སྒྲ་མི་སྙན་པའི་རྟེན་ལ་གསར་དུ་སྐྱེ་བ་མེད་དེ།
གཟུགས་མེད་ན་ཚོར་བ་སྡུག་བསྔལ་མེད་ཅིང་། གཞན་རྣམས་ལས་དང་རྣམ་སྨིན་གྱི་སྒྲིབ་པ་ཤས་ཆེན་པོ་ཅི་
རིགས་ཀྱིས་བསྒྲིབས་པའི་ཕྱིར། གཟུགས་མེད་ཁམས་ན་ནི་བྱང་སེམས་ཡོད་དེ། ལས་ཉོན་གྱིས་དེར་སྐྱེ་བ་
བླངས་པའི་བྱང་སེམས་ཡོད་པའི་ཕྱིར། དེར་ཐལ། ལས་ཉོན་གྱིས་དུད་འགྲོར་སྐྱེས་པའི་བྱང་སེམས་ཡོད་པའི་
ཕྱིར། དེར་ཐལ། སྐྱེས་རབས་ལས། ལས་ཀྱི་རྣམ་པར་སྨིན་པ་བསམ་མི་ཁྱབ། ། བརྩེ་བའི་བདག་ཉིད་ཆེ་ཡང་
དུད་འགྲོར་སྐྱེས། ། ཞེས་གསུངས་པ་གང་ཞིག མཚུངས་པའི་ཕྱིར། གཉིས་པ་སེམས་རྟེན་ཡོད་དེ། སྤྱིར་



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐེག་ཆེན་སེམས་བསྐྱེད་སྐྱེ་བའི་རྒྱུར་སྙིང་རྗེ་ཆེན་པོ་ངེས་པར་དགོས་ཤིང་། རྒྱུ་རྐྱེན་མཐའ་ཆོད་པའི་དབང་དུ་
བྱས་ན་རྒྱུ་བཞི། རྐྱེན་བཞི། སྟོབས་བཞི་ལ་བརྟེན་ནས་སྐྱེ་བ་ཡོད་པའི་ཕྱིར་ཏེ། རྒྱུ་ཐེག་ཆེན་གྱི་རིགས་སད་པ།
ཐེག་ཆེན་དགེ་བའི་བཤེས་གཉེན་གྱིས་ཟིན་པ། སེམས་ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ། རྒྱལ་སྲས་
ཀྱི་དཀའ་སྤྱད་ལ་བཟོད་པ་སྟེ་རྒྱུ་བཞི་དང་། སངས་རྒྱས་བྱང་སེམས་ཀྱི་ནུས་མཐུ་དཔག་ཏུ་མེད་པ་མཐོང་བ།
ཐེག་ཆེན་གྱི་སྡེ་སྣོད་མང་དུ་ཐོས་པ། ཐེག་ཆེན་གྱི་བསྟན་པ་ནུབ་པ་མི་བཟོད་པ། སྙིགས་དུས་སེམས་བསྐྱེད་པ་
རྙེད་དཀའ་བ་མཐོང་བ་སྟེ་རྐྱེན་བཞི་དང་། གྲོགས་གཞན་གྱིས་བསྐུལ་ སྟོབས་དང་། སྔོན་དགེ་རྩ་མང་དུ་
བསགས་པ། རང་སྟོབས་ཀྱིས་འབད་པ། ཚེ་འདིར་རྒྱུ་འབྲས་མན་ངག་བདུན་གྱིས་སྦྱངས་པ་ལྟ་བུ་སྦྱངས་
སྟོབས་ཀྱིས་སྐྱེས་པ་དང་བཞི་ཡོད་པའི་ཕྱིར། དེའི་ནང་ནས་གཞན་གྱིས་བསྐུལ་བ་དང་རིགས་སད་པ་དང་དགེ་
རྩ་གོམས་པ་དང་སྡེ་སྣོད་ཐོས་པ་དང་རྒྱུ་འབྲས་མན་ངག་བདུན་གྱིས་སྦྱངས་པ་ལྟ་བུ་ལྔ་ལས་སྔ་མ་སྔ་མ་མི་བརྟན་
ཅིང་ཕྱེ་མ་བརྟན་པ་ཡིན་ཏེ། མདོ་སྡེ་རྒྱན་ལས། གྲོགས་སྟོབས་རྒྱུ་སྟོབས་རྩ་བའི་སྟོབས། ། ཐོས་སྟོབས་དགེ་བ་
གོམས་པ་ལས། ། མི་བརྟན་པ་དང་བརྟན་འབྱུང་བ། ། གཞན་གྱི་བརྟན་པའི་སེམས་བསྐྱེད་བཤད། ། ཅེས་
གསུངས་པའི་ཕྱིར། གཙོ་བོའི་དབང་དུ་བྱས་ན། རྒྱལ་སྲས་ཀྱི་ཡོན་ཏན་ལ་དམིགས་པའི་དད་པ་དང་། སྙིང་
རྗེ་ཆེན་པོ་དང་། རྒྱལ་སྲས་ཀྱི་དཀའ་སྤྱད་ལ་བཟོད་པའི་བཟོད་པ་ལ་བརྟེན་ནས་སྐྱེ་བ་ཡིན་ཏེ། དཀོན་མཆོག་
སྒྲོན་མེ་ལས། རྒྱལ་དང་རྒྱལ་བའི་སྲས་ལ་དད་གྱུར་ཅིང་། ། རྒྱལ་སྲས་རྣམས་ཀྱི་སྤྱོད་པ་དད་བྱེད་པ། ། བྱང༌
ཆུབ་བླ་ན་མེད་ལ་དད་གྱུར་ན། ། སྐྱེས་བུ་ཆེན་པོ་རྣམས་ཀྱི་སེམས་སྐྱེའོ། ། ཞེས་གསུངས་པའི་ཕྱིར། གཉིས་པ་
བརྟེན་པ་སེམས་བསྐྱེད་ལ། ངོ་བོ། དབྱེ་བ། བྱ་བ་སོ་སོའི་དོན། སྦྱོང་ཚུལ། ཆོ་གའི་ཁྱད་པར་དང་ལྔ།
དང་པོ་ཡོད་དེ། གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་ཤིང་། རང་གི་གྲོགས་རྫོགས་
བྱང་དོན་གཉེར་གྱི་འདུན་པ་དང་མཚུངས་ལྡན་དུ་གྱུར་པའི་ཐེག་ཆེན་གཙོ་བོའི་ཡིད་ཀྱི་རྣམ་རིག་ཁྱད་པར་ཅན་
གང་ཞིག སྤྱོད་པའི་རྟེན་བྱེད་པའི་རིགས་སུ་གནས་པ་དེ། ཐེག་ཆེན་སེམས་བསྐྱེད་ཀྱི་ངོ་བོའང་མཚན་ཉིད་
ཡིན་པའི་ཕྱིར། གཉིས་པ་ལ། སྒྲས་བརྗོད་རིགས་ཀྱི་སྒོ་ནས་དབྱེ་ན་གཉིས་ཡོད་དེ། ཀུན་རྫོབ་སེམས་བསྐྱེད་
དང་། དོན་དམ་སེམས་བསྐྱེད་གཉིས་ཡོད་པའི་ཕྱིར། ངོ་བོའི་སྒོ་ནས་གཉིས་ཡོད་དེ། སྨོན་འཇུག་གི་སེམས་
གཉིས་ཡོད་པའི་ཕྱིར། ས་མཚམས་ཀྱི་སྒོ་ནས་བཞི་ཡོད་དེ། མོས་པས་སྤྱོད་པའི་སེམས་བསྐྱེད་སོགས་བཞི་ཡོད་
པའི་ཕྱིར་རོ། དཔེ་གྲོགས་ཆོས་མཐུན་གྱི་སྒོ་ནས་ཉེར་གཉིས་ཡོད་དེ། ས་ལྟ་བུའི་སེམས་བསྐྱེད་སོགས་ཉེར་
གཉིས་ཡོད་པའི་ཕྱིར། གསུམ་པ་ཕྱེ་བ་སོ་སོའི་དོན་ལ། ཀུན་རྫོབ་སེམས་བསྐྱེད་སྔར་བཞིན་ཡིན་ལ། དོན་དམ་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ ། །
སེམས་བསྐྱེད་ཀྱི་ཁྱད་པར་ཡོད་དེ། ཐེག་ཆེན་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡིད་ཀྱི་
རྣམ་ཤེས་རྣམས་དེ་ཡིན་པའི་ཕྱིར། སྨོན་སེམས་ཀྱི་ཁྱད་པར་ཡོད་དེ། འཇུག་སྡོམ་མ་ཐོབ་པའི་སེམས་བསྐྱེད་
རྣམས་དེ་ཡིན་པའི་ཕྱིར། འཇུག་སེམས་ཀྱི་ཁྱད་པར་ཡོད་དེ། འཇུག་སྡོམ་ཐོབ་ཅིང་སྤྱོད་པ་ཉམས་ལེན་གྱི་བྱ་
བས་དངོས་སུ་ཟིན་པ་ལ་ལྟོས་དགོས་པའི་སེམས་བསྐྱེད་རྣམས་དེ་ཡིན་པའི་ཕྱིར། འཇུག་སྡོམ་ཐོབ་པའི་སེམས་
བསྐྱེད་ཡིན་ན་འཇུག་སེམས་ཡིན་པས་མ་ཁྱབ་སྟེ། བྱང་སེམས་འཕགས་པའི་རྒྱུད་ལ་སྨོན་སེམས་ཡོད་པའི་ཕྱིར།
དེར་ཐལ། དེའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་དངོས་སུ་མ་ཟིན་པའི་སེམས་བསྐྱེད་
དང་སྤྱོད་པ་ཡོད་པའི་ཕྱིར། འཇུག་སྡོམ་དང་འཇུག་སེམས་གཉིས་འགལ་ཡང་། འཇུག་སེམས་སུ་འགྱུར་བ་ནི་
འཇུག་སྡོམ་བཟུང་བ་ལ་རག་ལས་པ་ཡིན་ཏེ། བྱང་སེམས་ཀྱི་སྡོམ་པ་བཟུང་བ་ལ་རག་ལས་པའི་ཕྱིར། ཁྱབ་སྟེ།
འཇུག་སྡོམ་དང་བྱུང་སྡོམ་གཉིས་དོན་གཅིག་ཅིང་། དེ་གཉིས་ཀའང་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་
སློབ་པར་ཁས་བླངས་པའི་ལྡོག་ཆ་ཐོབ་པར་འཇོག་པའི་ཕྱིར། འཇུག་སེམས་སྐྱེད་པ་ལ་སྨོན་སེམས་སྔོན་དུ་འགྲོ་
མི་དགོས་ཏེ། འཇུག་སྡོམ་བཟུང་བ་དང་སེམས་བསྐྱེད་པ་དུས་མཉམ་པ་ཞིག་ཡོད་པའི་ཕྱིར། དེ་ལྟར་ཡིན་ཀྱང་
སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། ། བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་
འདི་གཉིས་ཀྱི། ། བྱེ་བྲག་རིམ་བཞིན་ཤེས་པར་བྱ། ། ཞེས་སྨོན་འཇུག་གི་སེམས་ཀྱི་གོ་རིམ་གསུངས་པ་དང་མི་
འགལ་ཏེ། དེ་ནི་གཙོ་ཆེ་བ་ལ་དགོངས་པའི་ཕྱིར། འཇུག་སྡོམ་བླངས་པ་ཙམ་གྱིས་འཇུག་པ་སེམས་བསྐྱེད་ཐོབ་
མི་དགོས་ཏེ། ལམ་མ་ཞུགས་ན་འཇུག་སྡོམ་ཐོབ་པ་ཡོད་པའི་ཕྱིར། དེར་ཐལ། དེ་ན་སྤྱོད་པ་ལ་ཁས་བླངས་པ་
ཡོད་པའི་ཕྱིར། བཞི་པ་སྦྱོང་ཚུལ་ལ་གཉིས་ཡོད་དེ། རྒྱུ་འབྲས་མན་ངག་བདུན་གྱི་སྒོ་ནས་སྦྱོང་བ་དང་།
བདག་གཞན་མཉམ་བརྗེའི་སྒོ་ནས་སྦྱོང་ཚུལ་གཉིས་ཡོད་པའི་ཕྱིར། དང་པོ་ཡོད་དེ། སེམས་ཅན་རྣམས་མར་
ཤེས་པ། དྲིན་དྲན་པ། དྲིན་གཟོ་བ། ཡིད་འོང་གི་བྱམས་པ། སྙིང་རྗེ་ཆེན་པོ། ལྷག་བསམ་རྣམ་དག་རྣམས་
ནི་སྔ་མ་སྔ་མ་ལས་བྱུང་བའི་རྒྱུ་འབྲས་ཏེ་རྒྱུ་དྲུག་དང་། འབྲས་བུ་བྱང་ཆུབ་ཏུ་སེམས་བསྐྱེད་པ་དང་བདུན་ཡོད་
པའི་ཕྱིར། གཉིས་པ་བདག་གཞན་མཉམ་བརྗེའི་སྒོ་ནས་སྦྱོང་ཚུལ་ཡོད་དེ། བདག་གི་བདེ་དགེ་ཐམས་ཅད་
གཞན་ལ་གཏོང་པའི་བསམ་པ་དང་གཞན་གྱི་སྡུག་བསྔལ་ཐམས་ཅད་རང་གི་སྟེང་དུ་ལེན་པའི་སྙིང་རྗེ་གཉིས་ཀྱི་
སྒོ་ནས་སྦྱོང་བའི་ཕྱིར། ཕྱི་མའི་བྱམས་སྙིང་རྗེ་གཉིས་དང་། སྔ་མའི་རྒྱུ་དྲུག་ནི་གཞན་དོན་དོན་གཉེར་གྱི་བློ་
སྦྱོང་བའི་ནང་དུ་འདུས་ཤིང་། བྱང་ཆུབ་དོན་གཉེར་གྱི་བློ་བཅོས་མ་མ་ཡིན་པ་སྐྱེས་པ་དང་སེམས་བསྐྱེད་པ་
གཉིས་དུས་མཉམ་སྟེ། རྒྱུ་དྲུག་པོ་ལ་རིམ་གྱིས་མྱོང་བ་ཐོན་ནས། སངས་རྒྱས་ཀྱི་ཡོན་ཏན་མཐོང་བའི་རྐྱེན་གྱིས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་ལ་ཤུགས་དྲག་གིས་ཐོབ་འདོད་དང་དོན་གཉེར་བཅོས་མ་མ་ཡིན་པའི་མྱོང་བ་ནམ་ཐོན་པ་ན་འབྲས་བུ་ཐེག་
ཆེན་སེམས་བསྐྱེད་སྐྱེས་པར་འཇོག་པའི་ཕྱིར་ཏེ། གཞུང་འདིའི་རྩ་འགྲེལ་རྣམས་ལས་གཞན་དོན་དོན་གཉེར་
སེམས་བསྐྱེད་ཀྱི་རྒྱུ་དང་བྱང་ཆུབ་དོན་གཉེར་སེམས་བསྐྱེད་ཀྱི་གྲོགས་སུ་བཤད་པའི་དོན་ཡོད་པའི་ཕྱིར། ལྔ་པ་
ཆོ་གའི་ཁྱད་པར་ལ་གཉིས་ཡོད་དེ། སྨོན་སེམས་བསྐྱེད་པའི་ཆོ་ག་དང་། འཇུག་སེམས་བསྐྱེད་པའི་ཆོ་ག་གཉིས་
ཡོད་པའི་ཕྱིར། དང་པོ་ཡོད་དེ། རྒྱས་པ་ནི་ལམ་རིམ་ཆེན་མོ་སོགས་ནས་འབྱུང་བ་ལྟར་ཡིན་པའི་ཕྱིར། ལེན་
པའི་ཆོ་ག་བསྡུས་པ་ཡོད་དེ། སངས་རྒྱས་ཆོས་ཚོགས་མ་ལྟ་བུ་ཡིན་པའི་ཕྱིར། གཉིས་པ་ཡོད་དེ། རྒྱས་པ་ནི་
བྱང་ས་རྩ་འགྲེལ་ནས་བཤད་པ་ལྟར་ཡིན་པའི་ཕྱིར། བསྡུས་པ་ལེན་ཚུལ་ཡོད་དེ། དཀོན་མཆོག་གསུམ་ལ་
བདག་སྐྱབས་མཆི། ། ཞེས་སོགས་དང་། ཇི་ལྟར་སྔོན་གྱི་བདེ་གཤེགས་ཀྱིས། ། ཞེས་སོགས་ལྟ་བུའི་སྒོ་ནས་
ཀྱང་ལེན་དུ་རུང་བའི་ཕྱིར། ཆོ་ག་ཙམ་དུ་མ་ཟད་གཞན་ཡང་ཤེས་དགོས་ཏེ། དེ་ཡུལ་གང་ལས་ལེན་པ། གང་
ཟག་གང་གིས་ལེན་པ། ཀུན་སློང་ཇི་ལྟ་བུས་ལེན་པ། དམིགས་བསལ་དང་བསླབ་བྱ་ཇི་ལྟ་བུ་ཡིན་པ་སོགས་ཀྱང་
ཤེས་དགོས་པའི་ཕྱིར་རོ། ། ༧དབྱེ་བ་ཞར་ལ་བརྗོད་ནས་ཞེས་སོགས་ཀྱི་སྐབས་སུ། གདམས་ངག་ལ། ཉན་
པའི་རྟེན་གྱི་གང་ཟག ཉན་པའི་ཡུལ། ཉན་པའི་རྒྱུ། མཉན་བྱའི་གདམས་ངག་གི་ཁྱད་པར་དང་བཞི། དང་
པོ་ཡོད་དེ། བློ་གཟུ་བོར་གནས་ཤིང་། བློ་གྲོས་དང་ལྡན་པ་དང་། ལེགས་བཤད་དོན་དུ་གཉེར་བ་ཞིག་གིས་
ཉན་པའི་ཕྱིར་ཏེ། བཞི་བརྒྱ་བ་ལས། གཟུར་གནས་བློ་ལྡན་དོན་གཉེར་བ། །ཉན་པོ་སྣོད་ཅེས་བྱ་བར་
བཤད། ། ཅེས་གསུངས་པའི་ཕྱིར། དེ་ལ་གཉིས་ཡོད་དེ། ཐ་སྙད་ཀྱི་བསྟན་བཅོས་དང་། ནང་དོན་གྱི་
གདམས་ངག་ཉན་པའི་གང་ཟག་གཉིས་ཡོད་པའི་ཕྱིར། གཉིས་པ་ཡུལ་གང་ལ་ཉན་པ་ཡོད་དེ། མཆོག་གི་སྤྲུལ་
སྐུ་དང་བྱང་སེམས་ཉན་རང་སོགས་ལ་ཉན་པ་ཡིན་པའི་ཕྱིར། གསུམ་པ་ཉན་པའི་རྒྱུ་ཡོད་དེ། དོན་གཉེར་གྱིས་
ཟིན་པའི་དྲན་པ་དང་། ཏིང་ངེ་འཛིན་དང་། ཤེས་རབ་སོགས་མང་ཡང་། ཕྱོགས་བཅུའི་སངས་རྒྱས་གྲངས་
མེད་པ་ལ་གདམས་ངག་ཁྱད་པར་ཅན་རྒྱུ་ཆེན་པོ་ཉན་པ་ལ་ཆོས་རྒྱུན་གྱི་ཏིང་ངེ་འཛིན་ཐོབ་དགོས་པའི་ཕྱིར་ཏེ།
མདོ་སྡེ་རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། སངས་རྒྱས་རྣམས་ལས་ཞི་གནས་དང་། ། ཡེ་ཤེས་ཡངས་པ་
ཐོབ་བྱའི་ཕྱིར། ། གདམས་ངག་རྒྱ་ཆེན་རྙེད་པར་འགྱུར། ། ཞེས་གསུངས་པའི་ཕྱིར། བཞི་བ་ལ། ངོ་བོ།
དབྱེ་བ། ཕྱེ་བ་སོ་སོའི་དོན་བཤད་པ་དང་གསུམ། དང་པོ་ལ། གདམས་ངག་གི་ངོ་བོ་ཡོད་དེ། མངོན་མཐོ་
ངེས་ལེགས་སོགས་བླང་དོར་གྱི་གནས་ཅི་རིགས་ཕྱིན་ཅི་ལོག་པར་སྟོན་པའི་རྗོད་བྱེད་དེ་ལྟར་ཡིན་པའི་ཕྱིར།
གཉིས་པ་དབྱེ་ན་དུ་མ་ཡོད་དེ། ཐེག་པ་ཆེ་ཆུང་གི་གདམས་ངག་གཉིས་དང་། རྗེས་བསྟན་གྱི་གདམས་ངག་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
དང་། འདོམས་པའི་གདམས་ངག་གཉིས་ཡོད་པའི་ཕྱིར། ཕྱི་མ་དེ་གཉིས་ཀྱི་ཁྱད་པར་ཡོད་དེ། ཡོན་ཏན་མ་
ཐོབ་པ་ཐོབ་པར་བྱ་བའི་ཕྱིར་གདམས་པ་ནི་དང་པོ་དང༌། ཐོབ་ཟིན་མི་ཉམས་པའི་ཕྱིར་གདམས་པ་ནི་གཉིས་པ་
ཡིན་པའི་ཕྱིར། གདམས་ངག་ལ་བཀའ་དང་བསྟན་བཅོས་གཉིས་ཡོད་ཀྱང་། སྐབས་འདིའི་དངོས་བསྟན་གྱི་
གདམས་ངག་ལ་སངས་རྒྱས་ཀྱི་བཀས་ཁྱབ་སྟེ། དེ་ཡིན་ན། མཆོག་གི་སྤྲུལ་སྐུའི་ངག་ཡིན་པས་ཁྱབ་པའི་ཕྱིར།
དེ་ལ་དབྱེ་ན་བཅུ་ཡོད་དེ། དོན་བསྡུས་སྒྲོན་མེ་ལས། གདམས་ངག་རྣམ་པ་བཅུ་ཡིན་ཏེ། ། ངོ་བོ་ངག་གི་
འཁོར་ལོ་ཡིན། ། དབྱེ་བ་ཡུལ་གྱི་སྒོ་ནས་བརྗོད། ། ཅེས་གསུངས་པའི་ཕྱིར། སྤྱིར་གདམས་ངག་སྟོན་པ་པོ་
དང་། ཉན་པ་པོ་དང༌། གདམས་ངག་གསུམ་གྱི་ས་མཚམས་ཡོད་དེ༑ ལམ་མ་ཞུགས་ནས་སངས་རྒྱས་ཀྱི་སའི་
བར་དུ་ཡོད་པའི་ཕྱིར། སངས་རྒྱས་ཀྱིས་ཀྱང་ཆོས་ཉན་པ་ཡོད་དེ། དེས་རང་དོན་དུ་གཞན་ལ་གདམས་ངག་
ཉན་མི་དགོས་ཀྱང་། གཞན་དོན་ལ་དགོངས་ནས་སངས་རྒྱས་ནང་ཕན་ཚུན་ཆོས་ཉན་པ་ཡོད་པའི་ཕྱིར་དང་།
བཅོམ་ལྡན་འདས་ཀྱིས་ཀྱང་སྐུ་རྒྱབ་སྲུང་བའི་ཚུལ་བསྟན་པའི་ཚེ། ཤཱ་རིའི་བུ་ཁོ་བོ་ལ་འཕགས་པའི་ཆོས་སྟོན་
ཅིག་ཅེས་བཀའ་སྩལ་ནས་ཉན་པར་བཤད་པའི་ཕྱིར། དེ་ཡང་མི་འགལ་ཏེ། དཔེར་ན། བྱམས་འཇམ་
དབྱངས་སོགས་ཀྱིས་གཞན་དོན་ལ་དགོངས་ནས་སྟོན་པ་ཆོས་ཉན་པ་བཞིན་ནོ། ། ༈ བྱང་ཆུབ་ཀྱི་སེམས་ཀྱི་རབ་
ཏུ་དབྱེ་བ་ཇི་སྐད་བཤད་པ་སྒྲུབ་པ་ལ་ཞེས་སོགས་ཀྱི་སྐབས་སུ་བདེན་གཉིས་ཀྱི་རྣམ་གཞག་འཆད་པ་ལ། ཉོན་
ཐོས་སྡེ་པའི་ལུགས། སེམས་ཙམ་པའི་ལུགས། དབུ་མ་པའི་ལུགས་དང་གསུམ། དང་པོ་ལ། བྱེ་བྲག་ཏུ་སྨྲ་
བས་འདི་ལྟར་དུ་འདོད་པ་ཡིན་ཏེ། བློས་ཆ་ཤས་གཞན་བསལ་བ་ན་དེར་འཛིན་གྱི་བློ་འདོར་དུ་རུང་བའི་ཆོས་དེ།
ཀུན་རྫོབ་བདེན་པའི་འཇོག་བྱེད་དང་། དེ་ལྟར་འདོར་དུ་མི་རུང་བའི་ཆོས་དེ། དོན་དམ་བདེན་པའི་འཇོག་
བྱེད་དུ་འདོད་པའི་ཕྱིར། དེ་གཉིས་སོ་སོའི་མཚན་གཞི་ཡོད་དེ། བུམ་པ་དང་ནང་གི་ཆུ་ལྟ་བུ་དང་པོ་དང་།
རྡུལ་ཕྲན་སོགས་ཀྱི་ཆ་མེད་དང་ཤེས་པ་སྐད་ཅིག་ཆ་མེད་ལྟ་བུ་གཉིས་པ་ཡིན་པའི་ཕྱིར། མདོ་སྡེ་པའི་ལུགས་ཀྱི་
བདེན་གཉིས་འཇོག་ཚུལ་ཡོད་དེ། རྟོག་པས་བཏགས་ཙམ་དུ་ཡོད་པའི་ཆོས་དེ་ཀུན་རྫོབ་བདེན་པའི་ངོ་བོ་དང་།
རྟོག་པས་བཏགས་ཙམ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་དེ། དོན་
དམ་བདེན་པའི་ངོ་བོར་འདོད་པའི་ཕྱིར། སོ་སོའི་མཚན་གཞི་ཡོད་དེ། ཀ་བུམ་གཉིས་ཐ་དད་ལྟ་བུ་དང་པོ་
དང་། ཀ་བུམ་གཉིས་ལྟ་བུ་གཉིས་པ་ཡིན་པའི་ཕྱིར། གཉིས་པ་སེམས་ཙམ་པའི་ལུགས་ལ་བདེན་གཉིས་ཀྱི་
འཇོག་ཚུལ་ཡོད་དེ། ཕལ་ཆེར་དབུ་མའི་ལུགས་དང་འདྲ་ཡང་མཚན་གཞི་ལ་ངོས་འཛིན་མི་འདྲ་སྟེ། འདི་པས་
གཟུགས་ནས་རེག་བྱའི་བར་ཕྱི་རོལ་དོན་གྱིས་སྟོང་པ་དང་། གཟུགས་ནས་རྣམ་མཁྱེན་གྱི་བར་རང་ཉིད་རང་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གིས་མཚན་ཉིད་ཀྱིས་མ་གྲུབ་པ་དོན་དམ་བདེན་པའི་མཚན་
གཞིར་འདོད་པ་ལྟ་བུའི་ཁྱད་པར་ཡོད་པའི་ཕྱིར་རོ། ། གསུམ་པ་དབུ་མ་པའི་ལུགས་ལ། དབྱེ་གཞི། དབྱེ་བ་
དང་གྲངས་ངེས། ཕྱེ་བ་སོ་སོའི་རྣམ་གཞག ངེས་ཚིག བདེན་གཉིས་གཅིག་དང་ཐ་དད་གང་ཡིན། གཏན་
ལ་ཕབ་པའི་དགོས་པ་དང་དྲུག་གོ། དང་པོ་ལ། ཤེས་བྱ་བདེན་པ་གཉིས་ཀྱི་དབྱེ་གཞི་ཡིན་ཏེ། ཡབ་སྲས་
མཇལ་བའི་མདོ་ལས། ཤེས་པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་འདིར་ཟད་དེ། ཞེས་
གསུངས་པའི་ཕྱིར། གཉིས་པར་ཤེས་བྱ་ལ་བདེན་པ་གཉིས་སུ་ཡོད་ཅིང་། དེར་གྲངས་ངེས་པ་ཡིན་ཏེ། ཤེས་
བྱ་གང་ཞིག དེ་གཉིས་ལས་གཅིག་ཡིན་པར་ཡོངས་གཅོད་ལ་གྲུབ་ན། ཅིག་ཤོས་ཡིན་པ་རྣམ་བཅད་ལ་ཁེགས།
ཅིག་ཤོས་ཡིན་པ་རྣམ་བཅད་ལ་ཁེགས་ན། གཞན་ཡིན་པ་ཡོངས་གཅོད་ལ་གྲུབ་པས་ཕུང་གསུམ་སེལ་བའི་ཕྱིར།
དཔེར་ན། ལུས་ཅན་ཡིན་པར་ངེས་ན། དེ་མིན་པ་ཁེགས། དེ་མ་ཡིན་པར་ངེས་ན། དེ་ཡིན་པ་ཁེགས་པ་
བཞིན་ཡིན་པའི་ཕྱིར་ཏེ། དབུ་མ་སྣང་བ་ལས། གང་ཞིག་ཡོངས་སུ་གཅོད་པ་གང་རྣམ་པར་བཅད་པ་མེད་ན་
མེད་པ་དེ་ནི་ཕན་ཚུན་གནས་པའི་མཚན་ཉིད་ཡིན་ནོ། ། ཞེས་པ་ནས། དེ་དག་ནི་ཕུང་པོ་གཞན་སེལ་བར་བྱེད་
པ་ཡིན་ཏེ། དཔེར་ན། ལུས་ཅན་དང་ལུས་ཅན་མ་ཡིན་པ་ལ་སོགས་པའི་བྱེ་བྲག་ལྟ་བུའོ། ། ཞེས་གསུངས་པའི་
ཕྱིར། གསུམ་པ་ཕྱེ་བ་སོ་སོའི་རྣམ་གཞག་ལ། སོ་སོའི་ངོ་བོ། དབྱེ་བའི་ཁྱད་པར་དང་གཉིས། དང་པོ་ཡོད་དེ།
ཁྱོད་གང་གིས་རྙེད་པའི་ཚད་མ་ཁྱོད་ལ་བལྟོས་ནས་མཐར་ཐུག་དཔྱོད་པའི་རིགས་ཤེས་སུ་སོང་བ། ཁྱོད་དོན་
དམ་བདེན་པའི་མཚན་ཉིད་དམ་ངོ་བོ་དང་། ཁྱོད་གང་གིས་རྙེད་པའི་ཚད་མ་ཁྱོད་ལ་བལྟོས་ནས་ཐ་སྙད་དཔྱོད་
པའི་ཚད་མར་སོང་བ་དེ། ཁྱོད་ཀུན་རྫོབ་བདེན་པའི་མཚན་ཉིད་དམ་ངོ་བོ་ཡིན་པའི་ཕྱིར། ལུགས་འདིར་ཆོས་
དེ་ལ་མཐར་ཐུག་པའི་དཔྱོད་བྱེད་ཀྱི་ཚད་མ་ཡིན་པ་ཙམ་གྱིས། དེ་ལ་མཐར་ཐུག་གི་དོན་རྟོགས་པའི་རིགས་ཤེས་
ཚད་མར་སོང་བས་མ་ཁྱབ་སྟེ། མྱུ་གུ་དོན་དམ་པར་གཞན་ལས་མི་སྐྱེ་བར་རྟོགས་པའི་རིགས་ཤེས་རྗེས་དཔག་
དེས། མྱུ་གུའི་མཐར་ཐུག་གི་དོན་མ་རྟོགས་པའི་ཕྱིར། དེར་ཐལ། མྱུ་གུ་དོན་དམ་པར་གཞན་ལས་མི་སྐྱེ་བ་དེ་
དེའི་རྙེད་དོན་གང་ཞིག དེ་མཐར་ཐུག་གི་དོན་མ་ཡིན་པའི་ཕྱིར། ཕྱི་མ་དེར་ཐལ། དེ་སྟོང་ཉིད་མ་ཡིན་པའི་
ཕྱིར། གཉིས་པ་དོན་དམ་པ་ལ། སྒྲས་བརྗོད་རིགས་ཀྱི་སྒོ་ནས་དབྱེ་ན་དུ་མ་ཡོད་དེ། ཡུལ་དོན་དམ་བདེན་པ་
དང་། ཡུལ་ཅན་དོན་དམ་བདེན་པ་གཉིས་ཡོད་པའི་ཕྱིར། དང་པོ་ལ་དངོས་དང་རྗེས་མཐུན་གཉིས་ཡོད་དེ།
མྱུ་གུ་བདེན་སྟོང་ལྟ་བུ་དང་པོ་དང་། བདེན་སྟོང་སྒྱུ་མ་ལྟ་བུ་གཉིས་པ་ཡིན་པའི་ཕྱིར། གཉིས་པ་ལ་ཡང་དངོས་
དང་རྗེས་མཐུན་གཉིས་ཡོད་དེ། མྱུ་གུ་བདེན་སྟོང་མངོན་སུམ་དུ་རྟོགས་པའི་ཡེ་ཤེས་ལྟ་བུ་དང་པོ་དང་། མྱུ་གུ་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
བདེན་སྟོང་རྟོགས་པའི་རྗེས་དཔག་ལྟ་བུ་གཉིས་པ་ཡིན་པའི་ཕྱིར། གཞན་ཡང་། དེ་ལ་དོན་དོན་དམ་པ།
ཐོབ་པ་དོན་དམ་པ། སྒྲུབ་པ་དོན་དམ་པ་གསུམ་དང་། རྣམ་གྲངས་པའི་དོན་དམ་པ། རྣམ་གྲངས་མ་ཡིན་
པའི་དོན་དམ་པ་ཞེས་པའི་ཐ་སྙད་མཛད་པ་ཡོད་ཀྱང་དངོས་བཏགས་ཅི་རིགས་ཀྱི་དབང་དུ་བྱས་པ་ཡིན་ཏེ།
དོན་དམ་བདེན་པ་དངོས་ནི་སྟོང་ཉིད་དང་དོན་གཅིག་པའི་ཕྱིར་རོ། ། ཀུན་རྫོབ་བདེན་པ་ལ་ཡང་ཡང་ལོག་
གཉིས་ཡོད་ཅིང་དེ་གཉིས་ཀྱི་ངོ་བོ་ཡོད་དེ། རང་ཉིད་གཙོ་བོར་སྣང་ཡུལ་དུ་བྱེད་པའི་བློ་ལ་སྣང་བ་སྣང་བ་ལྟར་
དུ་གྲུབ་པའི་ཀུན་རྫོབ་དེ། ཡང་དག་ཀུན་རྫོབ་དང་། དེ་ལྟ་བུའི་བློ་ལ་སྣང་བ་ལྟར་མ་གྲུབ་པ་དེ། ལོག་པའི་ཀུན་
རྫོབ་ཀྱི་དོན་ནམ་ངོ་བོར་འཇོག་པའི་ཕྱིར། སོ་སོའི་མཚན་གཞི་ཡོད་དེ། བྱད་བཞིན་དང་ཀ་བུམ་དང་ཆུ་དང་
ཤེས་པ་དང་ཁ་དོག་ཐམས་ཅད་དང་པོ་དང་། བྱད་བཞིན་གྱི་གཟུགས་བརྙན་དང་། སྨིག་རྒྱུའི་ཆུ་དང་ཆུའི་ཟླ་
བ་དང་། མེ་ལོང་ནང་གི་གཟུགས་བརྙན་ལྟ་བུ་གཉིས་པ་ཡིན་པའི་ཕྱིར། དེ་ཡང་འཇིག་རྟེན་གྱི་གྲགས་པ་ལྟར་
ཡིན་ཏེ། འཇིག་རྟེན་ན་བྱད་བཞིན་དང་ཀ་བུམ་དང་ཆུ་ལ་སོགས་པས་འཇིག་རྟེན་པའི་ཐ་སྙད་པའི་དོན་མཐུན་
ལྟར་དོན་བྱེད་ནུས་པས་ཡང་དག་ཀུན་རྫོབ་དང་། བྱད་བཞིན་གྱི་གཟུགས་བརྙན་དང་སྨིག་རྒྱུའི་ཆུ་སོགས་ཀྱིས་
ནི་དེ་ལྟར་དོན་བྱེད་མི་ནུས་པས་ལོག་པའི་ཀུན་རྫོབ་ཏུ་བཞག་པའི་ཕྱིར་ཏེ། བདེན་གཉིས་ལས། སྣང་དུ་འདྲ་
ཡང་དོན་བྱེད་དག། ནུས་པའི་ཕྱིར་དང་མི་ནུས་པའི་ཕྱིར། ། ཡང་དག་ཡང་དག་མ་ཡིན་པའི། ། ཀུན་རྫོབ་ཀྱི་
ནི་དབྱེ་བ་བྱས། ། ཞེས་དང་། དེའི་རང་འགྲེལ་ལས་ཀྱང་། ཆུ་ལ་སོགས་པ་དང་སྨིག་རྒྱུ་ལ་སོགས་པ་ཡང་དག་
པ་མ་ཡིན་པར་རྟོགས་སོ། ། ཞེས་གསུངས་པའི་ཕྱིར། ཐལ་འགྱུར་བས་ནི་འཇིག་རྟེན་ཤེས་ངོ་ལ་ལྟོས་ནས་ཡང་
ལོག་གཉིས་ཀྱི་དབྱེ་བ་འདོད་ཀྱང་། ཀུན་རྫོབ་ལ་ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་ཀྱི་དབྱེ་བ་མི་
འདོད་དེ། ཡང་དག་ཀུན་རྫོབ་མི་བཞེད་པའི་ཕྱིར། དེར་ཐལ། སྣང་བ་སྣང་བ་ལྟར་གྲུབ་པའི་ཀུན་རྫོབ་མི་
བཞེད་པའི་ཕྱིར། དེར་ཐལ། སྣང་བ་སྣང་བ་ལྟར་གྲུབ་ན་དོན་དམ་བདེན་པ་ཡིན་དགོས་པར་བཞེད་པའི་ཕྱིར་
རོ། ། བཞི་པ་ངེས་ཚིག་ལ། དོན་དམ་བདེན་པ་ཆོས་ཅན། ཁྱོད་ལ་དེར་བརྗོད་པའི་རྒྱུ་མཚན་ཡོད་དེ། བློ་
དོན་དམ་པ་འཕགས་པའི་མཉམ་གཞག་གི་གཟིགས་ངོར་སྣང་ཚུལ་དང་གནས་ཚུལ་མཐུན་ཞིང་། དོན་ཡང་ཡིན་
པ་དམ་པ་ཡང་ཡིན་པས་ན་དེ་ལྟར་དུ་བརྗོད་པའི་ཕྱིར། ཀུན་རྫོབ་བདེན་པ་ཆོས་ཅན། ཁྱོད་ལ་དེར་བརྗོད་པའི་
རྒྱུ་མཚན་ཡོད་དེ། བློ་ཀུན་རྫོབ་པ་རང་ཉིད་བདེན་པར་འཛིན་པའི་བདེན་འཛིན་གྱི་ངོ་བོར་བདེན་ཡང་དོན་ལ་
བདེན་པར་མེད་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། ལྔ་པ་ནི། བདེན་གཉིས་ངོ་བོ་གཅིག་ལ་ལྡོག་པ་
ཐ་དད་བྱས་པ་དང་མི་རྟག་པ་བཞིན་ཡིན་ཏེ། བྱང་ཆུབ་སེམས་འགྲེལ་ལས། ཀུན་རྫོབ་ལས་ནི་ཐ་དད་པར། །



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་ཉིད་དམིགས་པ་མ་ཡིན་ཏེ། ། ཀུན་རྫོབ་སྟོང་པ་ཉིད་དུ་བཤད། ། སྟོང་དེ་ཁོ་ན་ཀུན་རྫོབ་ཡིན། ། མེད་ན་མི་
འབྱུང་ངེས་པའི་ཕྱིར། ། བྱས་དང་མི་རྟག་ཇི་བཞིན་ནོ། ། ཞེས་དང་། མདོ་ལས། གཟུགས་སྟོང་པའོ། །
སྟོང་པ་ཉིད་གཟུགས་སོ། ། གཟུགས་ལས་ཀྱང་སྟོང་པ་ཉིད་གཞན་མ་ཡིན། སྟོང་པ་ཉིད་ལས་གཟུགས་གཞན་
མ་ཡིན་ནོ། ། ཞེས་གསུངས་པའི་ཕྱིར། བདེན་གཉིས་ཐོ་དད་གཏན་མེད་ཀྱི་གཅིག་མིན་ཏེ། ཀུན་རྫོབ་དང་
དོན་དམ་གྱི་གཞི་མཐུན་མི་སྲིད་པའི་ཕྱིར། དེ་གཉིས་ངོ་བོ་ཐ་དད་མིན་ཏེ། མྱུ་གུ་དང་དེ་བདེན་སྟོང་གཉིས་ངོ་
བོ་གཅིག་ཏུ་འདོད་དགོས་པའི་ཕྱིར་ཏེ། མྱུ་གུ་ཉིད་བདེན་པས་སྟོང་པ་ཡིན་པའི་ཕྱིར་རོ། ། དྲུག་པ་དགོས་པ་
ཡོད་དེ། གཞི་དུས་སུ་བདེན་གཉིས་ཀྱི་རྣམ་གཞག་ཤེས་པ་ལ་བརྟེན་ནས། ལམ་དུས་སུ་ཚོགས་གཉིས་ཟུང་
འབྲེལ་དུ་ཉམས་སུ་ལེན་པ་དེ་འབྱུང་། དེ་ལ་བརྟེན་ནས་འབྲས་དུས་སུ་ཆོས་གཟུགས་ཀྱི་སྐུ་གཉིས་ཟུང་འཇུག་ཏུ་
ཐོབ་པ་འབྱུང་བའི་ཕྱིར་ཏེ། བདེན་གཉིས་ལས། བདེན་གཉིས་རྣམ་དབྱེ་ཤེས་པ་དག ཐུབ་པའི་བཀའ་ལ་མི་
རྨོངས་ཏེ། ། དེ་ཉིད་མ་ལུས་ཚོགས་བསགས་ཏེ། ། ཕུན་ཚོགས་ཕ་རོལ་འགྲོ་བར་འགྱུར། ། ཞེས་གསུངས་པའི་
ཕྱིར། སྡུག་བསྔལ་ལ་གཟུགས་ལ་སོགས་པ་འབྲས་བུར་གྱུར་པ་ཞེས་སོགས་ཀྱི་སྐབས་སུ་བདེན་བཞིའི་རྣམ་གཞག་
ལ་དབྱེ་བ། སྒྲ་དོན། གྲངས་ངེས། གོ་རིམ། སོ་སོའི་ངོ་བོ། སྒོམ་ཚུལ། བསྒོམས་པའི་དགོས་པ་དང་བདུན།
དང་པོ་ནི། འདིར་བསྒོམ་བྱའི་བདེན་པའི་རྣམ་པ་ལ་བཞི་ཡོད་དེ། སྡུག་བསྔལ་བདེན་པ་སོགས་བཞི་ཡོད་པའི་
ཕྱིར། གཉིས་པ་ནི། དེ་བཞི་ཆོས་ཅན། ཁྱོད་ལ་འདིར་བདེན་པའི་མིང་གིས་བརྗོད་པའི་རྒྱུ་མཚན་ཡོད་དེ།
འཕགས་པས་གཟིགས་པ་ལྟར་བདེན་ཅིང་བྱིས་པས་བཟུང་བ་ལྟར་མི་བདེན་པའི་རྒྱུ་མཚན་གྱིས་དེ་ལྟར་དུ་བརྗོད་
པའི་ཕྱིར། གསུམ་པ་ནི། གྲོལ་པ་དོན་གཉེར་གྱི་བླང་དོར་གྱི་གནས་ཀྱི་གཙོ་བོའི་གནས་ལ་བདེན་པ་བཞིར་
གྲངས་ངེས་ཏེ། དེའི་དོར་བྱའི་གཙོ་བོའི་གནས་ལ་སྡུག་ཀུན་གཉིས་དང་། བླང་བྱའི་གནས་ལ་འགོག་ལམ་གྱི་
ཕྱོགས་གཉིས་སུ་གྲངས་ངེས་པའི་ཕྱིར་ཏེ། སྤང་བྱའི་རྒྱུ་འབྲས་ལ་སྡུག་ཀུན་གཉིས་སུ་གྲངས་ངེས། བླང་བྱའི་རྒྱུ་
འབྲས་ལ་འགོག་ལམ་གཉིས་སུ་གྲངས་ངེས་པའི་ཕྱིར། བཞི་པ་གོ་རིམ་ལ་གཉིས་ཡོད་དེ། རྒྱུ་འབྲས་དོན་གྱི་གོ་
རིམ་དང་། མངོན་རྟོགས་སྐྱེ་བའི་གོ་རིམ་གཉིས་ཡོད་པའི་ཕྱིར། དང་པོ་ཡོད་དེ། རྒྱུ་དང་ལམ་དང་སྡུག་
བསྔལ་དང་། །འགོག་པ་ལ་ནི་གོ་རིམ་བཞིན། །ཞེས་འབྱུང་བ་ལྟར་ཡིན་པའི་ཕྱིར། འདིར་ནི་ཕྱི་མའི་དབང་
དུ་བྱས་པ་ཡིན་ཏེ། སྡུག་བསྔལ་བདེན་པ་དང་ཀུན་འབྱུང་བདེན་པ་དང་འགོག་བདེན་དང་ལམ་བདེན་བཞི་
རིམ་པར་བསྟན་པའི་ཕྱིར། དེ་ལྟར་བསྟན་པ་ལ་དགོས་པ་ཡོད་དེ། དང་པོར་མི་རྟག་སྡུག་བསྔལ་སོགས་སྡུག་
བདེན་གྱི་ཉེས་དམིགས་ཤེས་དགོས། དེ་ཤེས་ན་དེའི་རྒྱུ་ཡོད་མེད་བརྟགས་པ་ན་ལས་ཉོན་གཉིས་དེའི་རྒྱུར་ཤེས་
16



༄༅། །མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
པ་དེ་འབྱུང་ཞིང་དེ་གཉིས་སྤོང་འདོད་སྐྱེ། དེ་ནས་སྡུག་ཀུན་གཉིས་འགགས་པའི་འགོག་པ་ཡོད་པར་ཤེས་ནས་
དེ་ལ་ཐོབ་འདོད་སྐྱེ། དེ་ནས་འགོག་པ་དེ་ཐོབ་བྱེད་ཀྱི་ལམ་བདེན་བསྒོམ་དགོས་པར་མཐོང་ནས་ལམ་བདེན་
བསྟེན་བྱར་ཁོང་དུ་ཆུད་པར་འགྱུར་བ་ཡིན་པའི་ཕྱིར་ཏེ། དཔེར་ན། ཐོག་མར་ནས་ངོ་ཤེས་དགོས། དེ་ནས་
དེའི་རྒྱུ་ཤེས་དགོས། དེ་ནས་དེ་ལ་གྲོལ་འདོད་སྐྱེ་དགོས། དེ་ནས་སྨན་བསྟེན་དགོས་པ་བཞིན་ཡིན་པའི་ཕྱིར་ཏེ།
རྒྱུད་བླ་མ་ལས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། ། བདེར་གནས་ཐོབ་བྱ་སྨན་ནི་བསྟེན་པར་བྱ་བ་
ལྟར། ། སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། ། ཤེས་བྱ་སྤང་བྱ་རེག་པར་བྱ་ཞིང་བསྟེན་པར་
བྱ། ། ཞེས་གསུངས་པའི་ཕྱིར། ལྔ་པ་སོ་སོའི་ངོ་བོ་བཤད་པ་ལ་བཞིའི་དང་པོ་སྡུག་བདེན་ལ་ངོ་བོ། དབྱེ་བ་སོ་
སོའི་དོན། རྣམ་པ་གཏན་ལ་འབེབས་ཚུལ་དང་བཞི། དང་པོ་ཡོད་དེ། རང་རྒྱུ་ཀུན་འབྱུང་བདེན་པས་ལག་
རྗེས་བཞག་པའི་ཉེར་ལེན་གྱི་ཕུང་པོ་དེ། སྡུག་བདེན་གྱི་མཚན་ཉིད་དམ་ངོ་བོ་ཡིན་པའི་ཕྱིར། གཉིས་པ་དབྱེ་ན་
དུ་མ་ཡོད་དེ། ངོ་བོའི་སྒོ་ནས་ཁྱབ་པ་འདུ་བྱེད་ཀྱི་སྡུག་བསྔལ། འགྱུར་བའི་སྡུག་བསྔལ། སྡུག་བསྔལ་གྱི་སྡུག་
བསྔལ་དང་གསུམ་དང་། མྱོང་ཚུལ་གྱི་སྒོ་ནས་དེར་གྱུར་པའི་བདེ་སྡུག་བཏང་སྙོམས་གསུམ་དང་། སྣོད་བཅུད་
ཀྱི་སྒོ་ནས་གཉིས་ཡོད་པའི་ཕྱིར། གསུམ་པ་ལ། སྤྱིར་ལས་ཉོན་གྱི་དབང་གིས་ཉིང་མཚམས་སྦྱར་བའི་ཉེར་ལེན་
གྱི་ཕུང་པོ་ལྔ་ནི་འདུ་བྱེད་ཀྱི་སྡུག་བསྔལ་རགས་པ་ཡིན་ལ། དེ་ལྟ་བུའི་ཕུང་པོ་དང་བཅས་པའི་སྐྱེ་རྒ་ན་འཆི་
བཞིའི་མི་རྟག་པ་སྤྱི་ཙམ་ཡང་། འདུ་བྱེད་ཀྱི་སྡུག་བསྔལ་རགས་པ་དང་
། ཉེར་ལེན་གྱི་ཕུང་པོ་དེ་རང་གྲུབ་དུས་
ཀྱི་སྐད་ཅིག་གཉིས་པར་མི་སྡོད་པ་ནི་འདུ་བྱེད་ཀྱི་སྡུག་བསྔལ་ཕྲ་མོ་ཡིན་པའི་ཕྱིར། འདུ་བྱེད་ཀྱི་སྡུག་བསྔལ་ཕྲ་མོ་
མཐོང་ན་ཕྲ་བའི་མི་རྟག་པ་མཐོང་བ་ཡིན་ཏེ། ཕྲ་བའི་མི་རྟག་པ་དེ་རྟོགས་དཀའ་ཞིང་དེ་ལྟར་མངོན་སུམ་དུ་
མཐོང་ན་འཕགས་པའི་ཡེ་ཤེས་ཀྱང་སྐྱེ་བ་ཡིན་པའི་ཕྱིར། འདུ་བྱེད་ཀྱི་སྡུག་བསྔལ་ལ་ཁྱབ་པ་འདུ་བྱེད་ཀྱི་སྡུག་
བསྔལ་ཞེས་བརྗོད་པའི་རྒྱུ་མཚན་ཡོད་དེ། ལས་ཉོན་གྱིས་འདུ་བྱས་པ་དང་ཁམས་གསུམ་ལ་ཁྱབ་ཅིང་སྡུག་
བསྔལ་གཞན་གཉིས་ལ་ཡང་ཁྱད་པའི་རྒྱུ་མཚན་གྱིས་དེ་སྐད་ཅེས་བརྗོད་པའི་ཕྱིར། འདུ་བྱེད་ཀྱི་སྡུག་བསྔལ་
ཡིན་ན། ཁམས་གསུམ་ལ་ཁྱབ་མི་དགོས་ཏེ། རང་རེའི་ཉེར་ལེན་གྱི་ཕུང་པོ་འདི་ཁམས་གསུམ་ལ་མ་ཁྱབ་པའི་
ཕྱིར་རོ། ། སྐྱེ་རྒ་ན་འཆི་བཞིའི་ནང་ནས་སྐྱེ་རྒ་གཉིས་ནི་འདུ་བྱེད་ཀྱི་སྡུག་བསྔལ་བར་གཙོ་ཆེ་ཡང་
། ན་འཆི་ནི་
དེ་དང་མི་འདྲ་སྟེ། དེ་གཉིས་ཕལ་ཆེར་འགྱུར་བ་དང་སྡུག་བསྔལ་གྱི་སྡུག་བསྔལ་གང་རུང་དུ་གཙོ་ཆེ་བའི་ཕྱིར།
འགྱུར་པའི་སྡུག་བསྔལ་ཡོད་དེ། འགྲོ་བའི་དུས་སུ་རེ་ཞིག་བསྡད་པའི་བདེ་བ་དང་ཁ་ཟས་ཀྱི་རོ་མྱོང་བའི་ཚོར་བ་
བདེ་བ་ལྟ་བུ་ནི་འགྱུར་བའི་སྡུག་བསྔལ་དུ་འཇོག་པའི་ཕྱིར། མཁལ་མའི་ཟུག་གཟེར་ཉམས་སུ་མྱོང་བ་དང་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚོན་གྱིས་རྨོས་པའི་ཚོར་བའི་སྡུག་བསྔལ་དྲག་པོ་ལྟ་བུ་ནི་སྡུག་བསྔལ་གྱི་སྡུག་བསྔལ་ཡིན་ཏེ། དེ་དག་ནི་འཇིག་
རྟེན་ནའང་སྡུག་བསྔལ་ཆེ་བར་གྲགས་པའི་ཕྱིར། བཞི་པ་སྡུག་བདེན་གྱི་རྣམ་པ་ལ་བཞི་ཡོད་པ་ལས། ཟག་
བཅས་ཉེར་ལེན་གྱི་ཕུང་པོ་ཆོས་ཅན། མི་རྟག་པ་ཡིན་ཏེ། རྐྱེན་གྱིས་བསྐྱེད་པའི་ཕྱིར། སྡུག་བསྔལ་བ་ཡིན་ཏེ།
ལས་ཉོན་གྱི་གཞན་དབང་ཅན་ཡིན་པའི་ཕྱིར། དོན་གཞན་གྱིས་སྟོང་པ་ཡིན་ཏེ། བདག་དོན་གཞན་གྱིས་མ་
བསྐྱེད་པའི་ཕྱིར། བདག་མེད་པའི་རྣམ་པ་ཅན་ཡིན་ཏེ། རང་གི་ངོ་བོ་བདག་ཏུ་མ་གྲུབ་པའི་ཕྱིར། གཉིས་པ་
ཀུན་འབྱུང་བདེན་པ་ལ། ངོ་བོ། དབྱེ་བ། ཕྱེ་བ་སོ་སོའི་དོན། རྣམ་པ་གཏན་ལ་འབེབས་ཚུལ་དང་བཞི།
དང་པོ་ཡོད་དེ། རང་འབྲས་སྡུག་བསྔལ་བདེན་པ་སྐྱེད་བྱེད་རྒྱུའི་ཕྱོགས་ཀུན་ནས་ཉོན་མོངས་པའི་བདེན་པ་དེ།
ཀུན་འབྱུང་བདེན་པའི་ངོ་བོའམ་མཚན་ཉིད་ཡིན་པའི་ཕྱིར། གཉིས་པ་དེ་ལ་དབྱེ་ན་གཉིས་ཡོད་དེ། ཉོན་
མོངས་པའི་ཀུན་འབྱུང་དང་ལས་ཀྱི་ཀུན་འབྱུང་གཉིས་ཡོད་པའི་ཕྱིར། གསུམ་པ་ལ། ལས་ཉོན་གཉིས་ལས།
ཉོན་མོངས་པའི་ཀུན་འབྱུང་ལ་གཉིས་ཡོད་དེ། དེར་གྱུར་བའི་རྩ་ཉོན་དང་། ཉེ་ཉོན་གཉིས་ཡོད་པའི་ཕྱིར།
རྩ་ཉོན་ལ་དྲུག་ཡོད་དེ། དེར་གྱུར་པའི་འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་ཉོན་མོངས་
ཅན། ལྟ་བ་ཉོན་མོངས་ཅན་དང་དྲུག་ཡོད་པའི་ཕྱིར། ཉེ་ཉོན་ལ་ཉི་ཤུ་ཡོད་དེ། ཁྲོ་བ་དང་འཁོན་འཛིན་དང་
འཆབ་པ་དང་འཚིག་པ་དང་ཕྲག་དོག་དང་སེར་སྣ་དང་གཡོ་དང་སྒྱུ་དང་རྒྱགས་པ་དང་རྣམ་པར་འཚེ་དང་ངོ་ཚ་
མེད་པ་རྨུགས་པ་དང་རྒོད་པ་དང་མ་དད་པ་དང་ལེ་ལོ་དང་བག་མེད་དང་བརྗེད་ངེས་དང་ཤེས་བཞིན་མ་ཡིན་པ་
དང་རྣམ་པར་གཡེང་བ་དང་ཉི་ཤུ་ཡོད་པའི་ཕྱིར། འོན་ཀྱང་སྲེད་པ་ཉོན་མོངས་པའི་ཀུན་འབྱུང་གི་གཙོ་བོ་ཡིན་
ཏེ། ཐམས་ཅད་དུ་འགྲོ་བ་རྣམ་པ་དྲུག་གི་སྒོ་ནས་གཙོ་བོར་འགྱུར་བའི་ཕྱིར་ཏེ། ཀུན་ལས་བཏུས་ལས། འདི་
ལྟར་སྲེད་པ་ནི་དངོས་པོ་ཐམས་ཅད་དུ་འགྲོ་བ་དང་། གནས་སྐབས་ཐམས་ཅད་དུ་འགྲོ་བ་དང་། དུས་ཐམས་
ཅད་དུ་འགྲོ་བ་དང་། ཁམས་ཐམས་ཅད་དུ་འགྲོ་བ་དང་། ཚོལ་བ་ཐམས་ཅད་དུ་འགྲོ་བ་དང་། རྣམ་པ་ཐམས་
ཅད་དུ་འགྲོ་བའོ། ། ཞེས་གསུངས་པའི་ཕྱིར། སྲེད་པ་དེ་ལ་གསུམ་ཡོད་དེ། འདོད་སྲེད། འཇིགས་སྲིད།
སྲིད་སྲེད་གསུམ་ཡོད་པའི་ཕྱིར། དེ་གསུམ་གྱི་ངོ་བོ་ཡོད་དེ། ཟག་བཅས་ཀྱི་ཡུལ་གཟུགས་སྒྲ་སོགས་ཡིད་དུ་འོང་
བ་ལ་མི་འབྲལ་བར་འདོད་པའི་སྲེད་པ་དང་པོ། ཡུལ་ཡིད་དུ་མི་འོང་བ་ལ་འབྲལ་བར་འདོད་པའི་སྲེད་པ་གཉིས་
པ། འཆི་བའི་དུས་སུ་ཕུང་པོ་ལ་སྲེད་པའི་སྲེད་པ་དེ་གསུམ་པ་ཡིན་པའི་ཕྱིར། ལས་ཀྱི་ཀུན་འབྱུང་ལ་དབྱེ་ན་དུ་
མ་ཡོད་དེ། དེར་གྱུར་པའི་དགེ་མི་དགེ་ལུང་མ་བསྟན་གསུམ་དང་
། སྒོ་གསུམ་གྱི་ལས་གསུམ་དང༌། གཞན་
རྣམ་གྲངས་ཀྱིས་དབྱེ་ན་བསོད་ནམས་དང་བསོད་ནམས་མ་ཡིན་པ་དང་མི་གཡོ་བའི་ལས་གསུམ་དང་། སྐྱེས་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ནས་མྱོང་འགྱུར་གྱི་ལས་སོགས་གསུམ་དང་། འཕེན་འགྲུབ་རྫོགས་བྱེད་ཀྱི་ལས་གསུམ་དང་། དཀར་ལ་རྣམ་
སྨིན་དཀར་བའི་ལས་སོགས་གསུམ་དང་། སྡོམ་སྡོམ་མིན་བར་མའི་ལས་གསུམ་རྣམས་སུ་ཡོད་པའི་ཕྱིར། ཟག་
མེད་ཀྱི་ལས་ནི་ལས་ཀྱི་ཀུན་འབྱུང་དུ་མི་འདོད་དེ། དེ་ཟག་བཅས་མ་ཡིན་པའི་ཕྱིར། སོ་སྐྱེའི་རྒྱུད་ཀྱི་དགེ་མི་
དགེའི་ལས་གཉིས་ཕལ་ཆེར་ལས་ཀྱི་ཀུན་འབྱུང་ཡིན་པས་འཁོར་བའི་རྒྱུ་བྱེད་ཀྱང་། ངེས་འབྱུང་བྱང་ཆུབ་ཀྱི་
སེམས་ལྟ་བ་རྣམ་དག་རྣམས་དང་དེས་དངོས་སུ་ཟིན་པའི་དགེ་རྩ་རྣམས་ཀྱིས་ནི་འཁོར་བའི་རྒྱུ་མི་བྱེད་དེ། དེ་
རྣམས་ནི་འཁོར་བ་སྤོང་བ་ལ་ཕྱོགས་ཤིང་དེ་འཇོམས་བྱེད་ཀྱི་གཉེན་པོ་དམ་པར་གསུངས་པའི་ཕྱིར། བཞི་པ་
རྣམ་པ་སྒྲུབ་ཚུལ་ནི། སོ་སྐྱེའི་རྒྱུད་ཀྱི་ཟག་བཅས་ཀྱི་ལས་སྲེད་གཉིས་ཆོས་ཅན། རྒྱུའི་རྣམ་པ་ཡིན་ཏེ། རང་
འབྲས་སྡུག་བསྔལ་གྱི་རྒྱུའི་གཙོ་བོ་བྱེད་པའི་ཕྱིར། ཀུན་འབྱུང་གི་རྣམ་པ་ཡིན་ཏེ། སྡུག་བསྔལ་ཡང་ཡང་ཀུན་ཏུ་
སྐྱེད་པའི་ཕྱིར། རབ་སྐྱེའི་རྣམ་པ་ཡིན་ཏེ། སྡུག་བསྔལ་དྲག་ཏུ་སྐྱེད་པའི་ཕྱིར། རྐྱེན་གྱིས་རྣམ་པ་ཡིན་ཏེ།
ཡང་སྲིད་དུ་འཕེན་པའི་ལྷན་ཅིག་བྱེད་རྐྱེན་ཡིན་པའི་ཕྱིར་རོ། ། གསུམ་པ་འགོག་བདེན་ལ། ངོ་བོ། དབྱེ་བ།
སོ་སོའི་དོན། རྣམ་པ་གཏན་ལ་འབེབས་པ་དང་བཞི། དང་པོ་ཡོད་དེ། ལམ་བདེན་གྱི་སྟོབས་ཀྱིས་ཐོབ་པའི་
བྲལ་འབྲས་དེ། འགོག་བདེན་གྱི་ངོ་བོའམ་མཚན་ཉིད་ཡིན་པའི་ཕྱིར། གཉིས་པ་དེ་ལ་སྒྲས་བརྗོད་རིགས་ཀྱིས་
དབྱེ་ན་གཉིས་ཡོད་དེ། སོ་སོར་བརྟགས་འགོག་དང་བརྟགས་མིན་གྱི་འགོག་པ་གཉིས་ཡོད་ཅིང་། གཞན་ཡང་
རྫོགས་མ་རྫོགས་ཀྱི་འགོག་བདེན་གཉིས། རྒྱན་བཅས་རྒྱུན་མེད་གཉིས། ལྷག་བཅས་ལྷག་མེད་གཉིས་སོགས་
ཡོད་པའི་ཕྱིར། འགོག་བདེན་ལ་འཕགས་རྒྱུད་ཀྱི་ཡོན་ཏན་ཡིན་པས་ཁྱབ་སྟེ། དེ་ལ་མཐོང་སྤང་ཉོན་སྒྲིབ་
སྤངས་པ་ཞིག་ངེས་པར་དགོས་པའི་ཕྱིར། དེ་ལ་དོན་དམ་བདེན་པ་ཡིན་མིན་གཉིས་ཡོད་དེ། བར་ཆད་མེད་
ལམ་གྱི་སྟོབས་ཀྱིས་མཐོང་སྤང་ཉོན་མོངས་སྤངས་པའི་ཆ་དེ་འགོག་བདེན་དུ་གྱུར་པའི་ཀུན་རྫོབ་བདེན་པ་ཡིན་ལ།
དེ་སྤངས་པའི་དེ་བཞིན་ཉིད་དེ་འགོག་བདེན་དུ་གྱུར་པའི་དོན་དམ་བདེན་པ་ཡིན་པའི་ཕྱིར། བཞི་པ་རྣམ་པ་
གཏན་ལ་འབེབས་ཚུལ་ནི། ཐེག་ཆེན་མཐོང་ལམ་རྣམ་ གྲོལ་ལམ་པ་བའི་རྒྱུད་ཀྱི་འགོག་བདེན་ཆོས་ ཅན།
འགོག་པའི་རྣམ་པ་ཡིན་ཏེ། ཉོན་མོངས་ཀུན་བཏགས་སྤངས་པའི་བྲལ་བ་ཡིན་པའི་ཕྱིར། ཞི་བའི་རྣམ་པ་ཡིན་
ཏེ། ཉོན་མོངས་དེས་བསྐྱེད་པའི་སྡུག་བསྔལ་སྤངས་པའི་བྲལ་བ་ཡིན་པའི་ཕྱིར། གྱ་ནོམ་པའི་རྣམ་པ་ཡིན་ཏེ།
ཕན་བདེའི་ངོ་བོར་གྱུར་པའི་བྲལ་བ་ཡིན་པའི་ཕྱིར། ངེས་འབྱུང་གི་རྣམ་པ་ཡིན་ཏེ། ཉོན་མོངས་ཀུན་བཏགས་
རྩ་བ་ནས་སྤངས་པའི་བྲལ་བ་ཡིན་པའི་ཕྱིར། བཞི་པ་ལམ་བདེན་ལ། ངོ་བོ། དབྱེ་བ། སོ་སོའི་དོན། རྣམ་
པ་གཏན་ལ་འབེབས་ཚུལ་དང་བཞི། དང་པོ་ཡོད་དེ། རང་གི་ཐོབ་བྱའི་འགོག་བདེན་ཐོབ་བྱེད་ཀྱི་བྲལ་རྒྱུས་



༄༅ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྡུས་པའི་རྣམ་བྱང་བདེན་པ་དེ། ལམ་བདེན་གྱི་ངོ་བོའམ་མཚན་ཉིད་ཡིན་པའི་ཕྱིར། གཉིས་པ་ལ་དབྱེ་ན་
མང་སྟེ། ཐེག་པ་གསུམ་གྱི་འཕགས་ལམ་ཐམས་ཅད་དེ་ལྟར་ཡིན་པའི་ཕྱིར། གསུམ་པ་ལ། ལམ་བདེན་གྱི་གཙོ་
བོ་ནི་བར་ཆད་མེད་ལམ་རྣམས་ཡིན་ཏེ། དེ་རྣམས་ཀྱིས་རང་གི་བྲལ་འབྲས་འགོག་བདེན་གྱི་བྲལ་རྒྱུ་དངོས་སུ་
བྱེད་པའི་ཕྱིར། འཕགས་པའི་རྣམ་གྲོལ་ལམ་དང་རྗེས་ཐོབ་ཡེ་ཤེས་རྣམས་ལམ་བདེན་ཡིན་ཀྱང་བྲལ་རྒྱུའི་ཕྱོགས་
ཀྱིས་བསྡུས་པ་ཡིན་གྱི། བྲལ་རྒྱུ་དངོས་གནས་པ་མིན་ཏེ། དེ་རྣམས་ཀྱི་བྲལ་རྒྱུ་དངོས་སུ་མི་བྱེད་པའི་ཕྱིར།
ཚོགས་ལམ་ལ་ལམ་བདེན་ཡོད་ཀྱང་ལམ་བདེན་གྱིས་མ་ཁྱབ་སྟེ། ཉན་རང་གི་ཚོགས་ལམ་ཡིན་ན་ལམ་བདེན་
མིན་པས་ཁྱབ་པའི་ཕྱིར། འོན་ཀྱང་ལམ་བདེན་གྱིས་བསྡུས་ཏེ། གཙོ་འཁོར་གྱི་ཚུལ་གྱིས་བསྡུས་པའི་ཕྱིར།
བཞི་པ་རྣམ་པ་གཏན་ལ་འབེབས་ཚུལ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ལམ་གྱི་རྣམ་
པ་ཡིན་ཏེ། ཐར་པར་བགྲོད་བྱེད་ཀྱི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རིག་པའི་རྣམ་པ་ཡིན་ཏེ།
ཉོན་མོངས་པའི་གཉེན་པོ་ཡིན་པའི་ཕྱིར། སྒྲུབ་པའི་རྣམ་པ་ཡིན་ཏེ། སེམས་ཀྱི་གནས་ལུགས་རྟོགས་པའི་
འཕགས་ལམ་ཡིན་པའི་ཕྱིར། ངེས་འབྱིན་གྱི་རྣམ་པ་ཡིན་ཏེ། སྡུག་བསྔལ་སྤོང་བྱེད་ཀྱི་འཕགས་ལམ་ཡིན་པའི་
ཕྱིར། དྲུག་པ་ལ་རྣམ་པ་བསྒོམ་ཚུལ་ཡོད་དེ། ཐོག་མར་རང་གི་ཉེར་ལེན་གྱི་ཕུང་པོ་ལྔ་པོ་འདི་མི་རྟག་པར་
བསམ། དེ་ནས་འཁོར་བ་སྤྱི་དང་བྱེ་བྲག་གི་སྡུག་བསྔལ་རྣམས་བསམ། དེ་རྗེས་སྡུག་བསྔལ་དེ་དག་བྱེད་པ་པོ་
དོན་གཞན་གྱི་བདག་གིས་སྟོང་པར་བསམ། དེ་ནས་མྱོང་པ་པོ་ཉིད་རང་དབང་པའི་བདག་ཏུ་མ་གྲུབ་པའི་ཚུལ་
བསམ་པའི་སྒོ་ནས་སྡུག་བདེན་ཤེས་པར་བྱེད། དེ་ནས་སྡུག་བསྔལ་དེ་རྒྱུ་གང་ལས་བྱུང་ན་ལས་ཉོན་གཉིས་ལས་
བྱུང་བར་ཤེས་ཏེ་དེ་གཉིས་རྒྱུ་ཀུན་འབྱུང་རབ་སྐྱེ་རྐྱེན་གྱི་རྣམ་པའི་ངོ་བོར་བསྒོམ་པ་ནས་ཀུན་འབྱུང་བར་སྤོང་པ་
ལ་འཇུག དེ་ནས་སྡུག་ཀུན་གཉིས་འགགས་པའི་འགོག་པ་ངོས་བཟུང་ནས་དེ་འགོག་པ་ཞི་བ་གྱ་ནོམ་ངེས་
འབྱུང་གི་རྣམ་པར་བསམས་ཏེ་འགོག་པ་མངོན་དུ་བྱེད། དེ་ནས་འགོག་བདེན་དེ་ཉིད་ཐོབ་བྱེད་ཀྱི་ཐབས་དམ་
པ་ལམ་བདེན་སྤྱི་དང་བདག་མེད་རྟོགས་པའི་ཡེ་ཤེས་དེ་ལམ་རིག་པ་སྒྲུབ་པ་ངེས་འབྱིན་གྱི་རྣམ་པར་བསམས་
པའི་སྒོ་ནས་རྒྱུད་ལ་བསྟེན་པར་བྱེད་པ་ཡིན་པའི་ཕྱིར། བདུན་པ་ལ་རྣམ་པ་དེ་ལྟར་སུ་བསྒོམ་པ་ལ་དགོས་པ་ཡོད་
དེ། ཐོག་མར་འཁོར་བའི་ཉེས་དམིགས་བསམ་ཏེ་སྡུག་ཀུན་ཞི་བའི་ཐར་པ་ཐོབ་འདོད་སྐྱེད་ཅིང་དེ་ནས་ལམ་
བསླབ་གསུམ་སོགས་ཉམས་སུ་བླངས་སྟོབས་ཀྱིས་འཁོར་བ་ལས་གྲོལ་བའི་ཐར་པ་ཐོབ་པར་འགྱུར་པའི་ཆེད་ཡིན་
པའི་ཕྱིར་རོ། ། ༈ སངས་རྒྱས་ལ་སོགས་དཀོན་མཆོག་གསུམ། ། ཞེས་སོགས་ཀྱི་སྐབས་སུ། དཀོན་མཆོག་
གསུམ་གྱི་རྣམ་གཞག་ལ་བྱེ་བྲག་སྨྲ་བའི་ལུགས་དང་།ཐེག་ཆེན་པའི་ལུགས་གཉིས། དང་པོ་ཡོད་དེ། བྲེ་བྲག་སྨྲ་
80



༄༅། ། མངོན་རྟོགས་རྒྱན་གྱི་སྐབས་དང་པོའི་སྤྱི་དོན་སྒྲོན་མེ་རབ་གསལ། །
བས་སངས་རྒྱས་འཕགས་པའི་རྒྱུད་ཀྱི་ཟད་མི་སྐྱེ་ཤེས་པའི་ཡེ་ཤེས། སངས་རྒྱས་དཀོན་མཆོག་ཏུ་བྱེད་པའི་བྱེད་
ཆོས་ཡིན་པས་སངས་རྒྱས་དཀོན་མཆོག་ཡིན་ལ། སློབ་པ་འཕགས་པ་དང་མི་སློབ་པ་གཞན་གྱི་རྒྱུད་ཀྱི་ཟད་མི་སྐྱེ་
ཤེས་ཏེ། དེ་རྣམས་དགེ་འདུན་དུ་བྱེད་པའི་བྱེད་ཆོས་ཡིན་པས་དགེ་འདུན་དཀོན་མཆོག་དང་། དེ་དག་གི་རྒྱུད་
ཀྱི་འགོག་བདེན་རྣམས་ཆོས་དཀོན་མཆོག་ཏུ་འདོད་པའི་ཕྱིར་ཏེ། དེ་སྐད་དུ་ཡང་། སངས་རྒྱས་དགེ་འདུན་
བྱེད་པའི་ཆོས། ། མི་སློབ་པ་དང་གཉིས་ཀ་དང་། ། མྱ་ངན་འདས་ལ་སྐྱབས་སུ་འགྲོ། །ཞེས་གསུངས་པའི་
ཕྱིར། གཟུགས་སྐུ་གཉིས་སངས་རྒྱས་དཀོན་མཆོག་མིན་ཀྱང་སངས་རྒྱས་ཡིན་ཏེ། དེ་གཉིས་སངས་རྒྱས་སུ་
བྱེད་པའི་བྱེད་ཆོས་སུ་ཁས་ལེན་པའི་ཕྱིར་རོ། །
གཉིས་པ་ལ། སྐྱབས་གསུམ་སྤྱིའི་རྣམ་གཞག ཐེག་ཆེན་ཐུན་མོང་མ་ཡིན་པའི་སྐྱབས་གསུམ་ངོས་
བཟུང་། ཀུན་རྫོབ་དང་དོན་དམ་པའི་ཁྱད་པར། སྐྱབས་འགྲོ་བཤད་པ་དང་བཞི། དང་པོ་ཡོད་དེ། རྒྱུའི་
སྐྱབས་འགྲོའི་དབང་དུ་བྱས་ན་རིགས་ཅན་གསུམ་གོས་དཀོན་མཆོག་གསུམ་ག་ལ་སྐྱབས་སུ་འགྲོ་ཡང་། འབྲས་
བུའི་སྐྱབས་འགྲོའི་དབང་དུ་བྱས་ན་ཐེག་ཆེན་གྱི་རིགས་ཅན་གྱིས་སངས་རྒྱས་དཀོན་མཆོག་མཆོད་པ་དང་དོན་དུ་
གཉེར་བ་ཅི་རིགས་ཀྱི་སྒོ་ནས་སངས་རྒྱས་དཀོན་མཆོག་དེའི་སྐྱབས་སུ་བཞག རང་རྒྱལ་གྱི་རིགས་ཅན་གྱིས་ཆོས་
དཀོན་མཆོག་མཆོད་པ་དང་དོན་དུ་གཉེར་བ་ཅི་རིགས་ཀྱི་སྒོ་ནས་ཆོས་དཀོན་མཆོག་དེའི་སྐྱབས་སུ་བཞག ཉན་
ཐོས་ཀྱི་རིགས་ཅན་གྱིས་དགེ་འདུན་དཀོན་མཆོག་མཆོད་པ་དང་ཐོབ་བྱར་དོན་དུ་གཉེར་བ་ཅི་རིགས་ཀྱི་སྒོ་ནས་
དེ་དེའི་སྐྱབས་སུ་བཞག་པའི་ཕྱིར། རྒྱུའི་སྐྱབས་འགྲོའི་དབང་དུ་བྱས་ན་རིགས་ཅན་གསུམ་གས་དཀོན་མཆོག་
གསུམ་ག་ལ་ཡང་སྐྱབས་སུ་འགྲོ་བ་ཡིན་ཏེ། དེ་གསུམ་གས་སངས་རྒྱས་བཅོམ་ལྡན་འདས་ལ་སྐྱབས་སྟོན་པའི་
སྟོན་པ། ཆོས་དཀོན་མཆོག་ལ་སྐྱབས་དངོས། དགེ་འདུན་དཀོན་མཆོག་ལ་སྐྱབས་སྒྲུབ་པའི་ཟླ་གྲོགས་སུ་བྱེད་
པ་འདྲ་པའི་ཕྱིར། གཉིས་པ་ལ། སངས་རྒྱས་དང་ཆོས་དང་དགེ་འདུན་དཀོན་མཆོག་གི་ཁྱད་པར་དང་གསུམ།
དང་པོ་ལ། ངོ་བོ་དང་། དབྱེ་བ་དང་། ཡོན་ཏན་གྱི་ཁྱད་པར་གསུམ། དང་པོ་ཡོད་དེ། དོན་གཉིས་མཐར་
ཕྱིན་པའི་སྐྱབས་གནས་མཐར་ཐུག་དེ། སངས་རྒྱས་དཀོན་མཆོག་གི་ངོ་བོའམ་མཚན་ཉིད་ཡིན་ པའི་ཕྱིར།
གཉིས་པ་དབྱེ་ན་གཉིས་ཡོད་དེ། ཆོས་གཟུགས་ཀྱི་སྐུ་གཉིས་ཡོད་པའི་ཕྱིར། གསུམ་པ་ནི། སངས་རྒྱས་དཀོན་
མཆོག་དེ་ཡོན་ཏན་བརྒྱད་དང་ལྡན་ཏེ། སྐྱེ་འཇིག་གནས་གསུམ་གྱིས་འདུས་མ་བྱས་པའི་ཡོན་ཏན། འབད་
རྩོལ་དང་རྣམ་རྟོག་སྤངས་པའི་ལྷུན་གྱིས་གྲུབ་པའི་ཡོན་ཏན། སྒྲ་རྟོག་སོགས་ཀྱི་རྐྱེན་ཙམ་གྱིས་རྟོགས་པར་མི་
ནུས་པའི་ཡོན་ཏན། མཁྱེན་བརྩེ་ནུས་གསུམ་གྱི་ཡོན་ཏན་དང་ལྡན་ཞིང་། དང་པོ་གསུམ་རང་དོན་གྱིས་བསྡུས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཡོན་ཏན་དང་། ཕྱི་མ་གསུམ་གཞན་དོན་གྱི་ཡོན་ཏན་ཡིན་པའི་ཕྱིར་ཏེ། རྒྱུད་བླ་མ་ལས། འདུས་མ་བྱས་
ཤིང་ལྷུན་གྱིས་གྲུབ། ། གཞན་གྱི་རྐྱེན་གྱིས་རྟོགས་མིན་པ་། ། མཁྱེན་དང་བརྩེ་དང་ནུས་པར་ལྡན། ། དོན་
གཉིས་ལྡན་པའི་སངས་རྒྱས་ཉིད། །ཅེས་གསུངས་པའི་ཕྱིར། གཉིས་པ་ཆོས་དཀོན་མཆོག་ལ། ངོ་བོ་དབྱེ་བ་
ཡོན་ཏན་དང་གསུམ། དང་པོ་ཡོད་དེ། འགོག་ལམ་གང་རུང་གིས་བསྡུས་པའི་རྣམ་བྱང་བདེན་པ་དེ། དེའི་ངོ་
བོའམ་མཚན་ཉིད་ཡིན་པའི་ཕྱིར། གཉིས་པ་དབྱེ་ན་གཉིས་ཡོད་དེ། ངོ་བོའི་སྒོ་ནས་འགོག་བདེན་དང་ལམ་
བདེན་གཉིས་ཡོད་པའི་ཕྱིར། གསུམ་པ་ལ་ཆོས་དཀོན་མཆོག་དེ་ཡོན་ཏན་བརྒྱད་དང་ལྡན་ཏེ། རྟོག་གེའི་བློས་
མུ་བཞིར་བསམ་དུ་མེད་པ་དང་། ལས་ཉོན་ཅི་རིགས་སྤངས་པ་དང་། ཚུལ་མིན་ཡིད་བྱེད་ཀྱི་རྣམ་རྟོགས་ཅི་
རིགས་མེད་པ་དང་། ཉོན་མོངས་ཅི་རིགས་དག་པ་དང་། དེ་ཁོ་ན་ཉིད་གསལ་བ་དང་། མི་མཐུན་ཕྱོགས་ཀྱི་
གཉེན་པོ་བྱེད་པའི་ཡོན་ཏན་རྣམས་དང་ལྡན་ཅིང་། དང་པོ་གསུམ་གང་ཞིག་ཆགས་པ་དང་བྲལ་པ་འགོག་
བདེན་གྱི་ཡོན་ཏན་དང་། ཕྱི་མ་གསུམ་གང་གིས་ཆགས་པ་དང་བྲལ་བ་ལམ་བདེན་གྱི་ཡོན་ཏན་ཡིན་པའི་ཕྱིར་ཏེ།
རྒྱུད་བླ་མ་ལས། བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་ཉིད་ཀྱིས། ། གང་
ཞིག་གང་གིས་ཆགས་བྲལ་བ། ། བདེན་གཉིས་མཚན་ཉིད་ཅན་ཏེ་ཆོས། ། ཞེས་གསུངས་པའི་ཕྱིར། གསུམ་པ་
དགེ་འདུན་དཀོན་མཆོག་ལ།ངོ་བོར་དབྱེ་བ་ཡོན་ཏན་གསུམ། ། དང་པོ་ཡོད་དེ། རིག་གྲོལ་གྱི་ཡོན་ཏན་བརྒྱད་
པོ་གང་རུང་དང་ལྡན་པའི་འཕགས་པ་དེའི་ངོ་བོའམ་མཚན་ཉིད་ཡིན་པའི་ཕྱིར། གཉིས་པ་དབྱེ་ན་གཉིས་ཡོད་
དེ། ཐེག་པ་ཆེ་ཆུང་གི་འཕགས་པའི་དགེ་འདུན་གཉིས་ཡོད་པའི་ཕྱིར། གསུམ་པ་ལ། ཐེག་ཆེན་གྱི་དགེ་འདུན་
དཀོན་མཆོག་དེ་ཡོན་ཏན་བརྒྱད་དང་ལྡན་ཏེ། ཇི་ལྟ་ཇི་སྙེད་ནང་ཡེ་ཤེས་གཟིགས་པའི་ཡོན་ཏན་གསུམ་དང་།
ཆགས་སྒྲིབ་ཐོགས་སྒྲིབ་དམན་སྒྲིབ་ཅི་རིགས་ལས་གྲོལ་བའི་ཡོན་ཏན་གསུམ་དང་ལྡན་ཅིང་། དང་པོ་གསུམ་
རིག་པའི་ཡོན་ཏན་དང་། ཕྱི་མ་གསུམ་གྲོལ་བའི་ཡོན་ཏན་ཡིན་པའི་ཕྱིར་ཏེ། རྒྱུད་བླ་མ་ལས། ཇི་ལྟ་ཇི་སྙེད་
ནང་གི་ནི། ། ཡེ་ཤེས་གཟིགས་པ་དག་པའི་ཕྱིར། ། བློ་ལྡན་ཕྱི་མི་ལྡོག་པའི་ཚོགས། ། བླ་མེད་ཡོན་ཏན་དང་
ལྡན་ཉིད། ། ཅེས་གསུངས་པའི་ཕྱིར། གསུམ་པ་ལ། དོན་དམ་པའི་སྐྱབས་ཡིན་མིན་གྱི་ཁྱད་པར་ཡོད་དེ།
ལམ་གྱི་བགྲོད་པ་མཐར་ཕྱིན་པའི་སྐྱབས་དེ། དོན་དམ་པའི་སྐྱབས་ཡིན་ཞིང་། དེ་ལས་ལྡོག་པ་ནི་དོན་དམ་པའི་
སྐྱབས་སུ་མི་འོས་པའི་ཕྱིར། དོན་དམ་པའི་སྐྱབས་དང་སངས་རྒྱས་དཀོན་མཆོག་གཉིས་དོན་གཅིག་ཀྱང་།
ཆོས་དཀོན་མཆོག་དང་དགེ་འདུན་དཀོན་མཆོག་ལ་ཡང་དོན་དམ་པའི་སྐྱབས་ནི་ཡོད་དེ། སངས་རྒྱས་འཕགས་
པའི་རྒྱུད་ཀྱི་ཆོས་དཀོན་མཆོག་རྣམས་སངས་རྒྱས་ཡིན་པས་དོན་དམ་པའི་སྐྱབས་ཡིན་ལ། སངས་རྒྱས་བཅོམ་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ལྡན་འདས་ཉིད་ཀྱང་དགེ་འདུན་དཀོན་མཆོག་ཡིན་པའི་ཕྱིར། ཕྱི་མ་གྲུབ་སྟེ། དེ་མཐར་ཐུག་གི་དགེ་འདུན་
དཀོན་མཆོག་ཡིན་པའི་ཕྱིར། གཟུགས་སྐུ་གཉིས་ཀུན་རྫོབ་པའི་སྐུ་ཡིན་ཀྱང་། ཀུན་རྫོབ་པའི་སྐྱབས་མིན་ཏེ།
དེ་གཉིས་སངས་རྒྱས་ཡིན་པའི་ཕྱིར། སློབ་པ་འཕགས་པའི་རྒྱུད་ཀྱི་འགོག་ལམ་གཉིས་དོན་དམ་པའི་ཆོས་དཀོན་
མཆོག་ཡིན་ཀྱང་
། དོན་དམ་པའི་སྐྱབས་མིན་ཏེ། སངས་རྒྱས་མ་ཡིན་པའི་ཕྱིར། ཀུན་རྫོབ་པའི་ཆོས་དཀོན་
མཆོག་ཡིན་ན། ཀུན་རྫོབ་པའི་སྐྱབས་ཡིན་མི་དགོས་ཏེ། སངས་རྒྱས་འཕགས་པའི་རྒྱུད་ཀྱི་ལུང་གི་ཆོས་དཀོན་
མཆོག་རྣམས་ཀུན་རྫོབ་པའི་ཆོས་དཀོན་མཆོག་ཡིན་ཡང་ཀུན་རྫོབ་པའི་སྐྱབས་མ་ཡིན་པའི་ཕྱིར། དེར་ཐལ།
དོན་དམ་པའི་སྐྱབས་ཡིན་པའི་ཕྱིར། དེར་ཐལ། སངས་རྒྱས་ཡིན་པའི་ཕྱིར། ཀུན་རྫོབ་པའི་ཆོས་དཀོན་
མཆོག་ཡིན་ན། ཆོས་དཀོན་མཆོག་མ་ཡིན་པས་ཁྱབ་སྟེ། ཆོས་དཀོན་མཆོག་ཡིན་ན། དོན་དམ་པའི་ཆོས་
དཀོན་མཆོག་ཡིན་དགོས་པའི་ཕྱིར། དོན་དམ་པའི་དགེ་འདུན་དཀོན་མཆོག་ཡིན་ན། དགེ་འདུན་དཀོན་
མཆོག་ཡིན་མི་དགོས་ཏེ། ལམ་བདེན་རྣམས་དོན་དམ་པའི་ཆོས་དཀོན་མཆོག་དང་དོན་དམ་པའི་དགེ་འདུན་
དཀོན་མཆོག་གཉིས་ཀ་ཡིན་པའི་ཕྱིར། དགེ་འདུན་དཀོན་མཆོག་ཡིན་ན། ཀུན་རྫོབ་པའི་དགེ་འདུན་དཀོན་
མཆོག་ཡིན་དགོས་ལ། དགེ་འདུན་ལ་དགེ་འདུན་དཀོན་མཆོག་གིས་མ་ཁྱབ་སྟེ། སོ་སྐྱེའི་དགེ་འདུན་རྣམས་
དགེ་འདུན་དཀོན་མཆོག་མ་ཡིན་པའི་ཕྱིར། འདུལ་བ་ལས། དགེ་སློང་བཞི་ཡན་ལ་དགེ་འདུན་དང་གསུམ་
མན་ལ་གང་ཟག་ཅེས་བཤད་ཀྱང་མི་འགལ་ཏེ། རྣམ་གཞག་སོ་སོ་བ་ཡིན་པའི་ཕྱིར་རོ། ། །
བཞི་བ་སྐྱབས་འགྲོའི་རྣམ་གཞག་ལ། རྒྱུ་གང་གིས་སྐྱབས་སུ་འགྲོ་བ། ཡུལ་གང་ལ་དང་། སྐྱབས་
འགྲོའི་ངོ་བོ། ཅི་ཙམ་གྱིས་སྐྱབས་སུ་སོང་བ། དབྱེ་བ་དང་བསླབ་བྱ། དགོས་པ་དང་ཕན་ཡོན་བཤད་པ་དང་
དྲུག དང་པོ་ཡོད་དེ། འཁོར་བ་སྤྱི་དང་བྱེ་བྲག་ངན་སོང་གི་སྡུག་བསྔལ་ཤེས་ནས་དེ་ལས་སྐྱོབ་པའི་ནུས་པ་ཡོད་
པར་ཡིད་ཆེས་པའི་དད་པ་དེ། དེའི་རྒྱུ་ཡིན་པའི་ཕྱིར་ཏེ། དེ་མེད་ན་དཀོན་མཆོག་ལ་སྐྱབས་སུ་འགྲོ་འདོད་མི་
འབྱུང་ཞིང་། ཡོད་ན་འབྱུང་བའི་ཕྱིར། གཉིས་པ་ཡོད་དེ; ཐར་འདོད་ཀྱི་སྐྱབས་འགྲོའི་ཡུལ་གྱི་གཙོ་བོ་ལ་
དཀོན་མཆོག་གསུམ་དུ་གྲངས་ངེས་པའི་ཕྱིར་ཏེ། སྐྱབས་འགྲོ་བདུན་ཅུ་བ་ལས། སངས་རྒྱས་ཆོས་དང་དགེ་
འདུན་ནི། ། ཐར་པ་འདོད་པ་རྣམས་ཀྱི་སྐྱབས། ། ཞེས་གསུངས་པའི་ཕྱིར། སྐྱབས་འགྲོའི་ཡུལ་ཙམ་ལ་ངེས་
པ་མེད་དེ། སློབ་པ་སོ་སྐྱེ་དང་ལྷ་ཀླུ་མཐུ་ཅན་སོགས་ལའང་སྐྱབས་སུ་འགྲོ་བ་ཡོད་པའི་ཕྱིར། གསུམ་པ་ལ།
སྤྱིར་སྐྱབས་འགྲོའི་ངོ་བོ་ཡོད་དེ། ཡུལ་གཞན་ལ་རང་སྟོབས་ཀྱིས་དཔུང་གཉེན་དུ་རེ་ལྟོས་འཆའ་བའི་སེམས་པ་
དེ། དེའི་ངོ་བོ་ཡིན་པའི་ཕྱིར། བཞི་བ་ཇི་ཙམ་གྱིས་སྐྱབས་སུ་སོང་བའི་ཚད་ཡོད་དེ། སྙིང་ཐག་པ་ནས་རེ་ལྟོས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཆའ་ནུས་པ་དེ་དེ་ཡིན་པའི་ཕྱིར། ལྔ་པ་དེ་ལ་དབྱེ་ན་གཉིས་ཡོད་དེ། སྐྱབས་འགྲོ་ཕལ་བ་དང་། ཁྱད་པར་
ཅན་ཡོད་པའི་ཕྱིར། གཞན་ཡང་གསུམ་ཡོད་དེ། སྐྱེས་བུ་ཆུང་འབྲིང་ཆེན་པོའི་སྐྱབས་འགྲོ་གསུམ་ཡོད་པའི་
ཕྱིར། དེ་གསུམ་གྱི་ཁྱད་པར་ཡོད་དེ། རང་ཉིད་ངན་སོང་གི་སྡུག་བསྔལ་ལས་ཐར་པར་འདོད་ནས་སྐྱབས་སུ་
འགྲོ་བ་དང་། འཁོར་བའི་སྡུག་བསྔལ་ལས་ཐར་བར་འདོད་ནས་སྐྱབས་སུ་འགྲོ་བ་དང་། སེམས་ཅན་ཐམས་
ཅད་འཁོར་བའི་སྡུག་བསྔལ་ལས་བསྒྲལ་ནས་སངས་རྒྱས་ལ་འགོད་པའི་ཆེད་དུ་སྐྱབས་སུ་འགྲོ་བའི་སྐྱབས་འགྲོ་
གསུམ་ནི། རིམ་པ་བཞིན་དུ་དེ་གསུམ་གྱི་ངོ་བོར་འཇོག་པའི་ཕྱིར། གཞན་ཡང་གཉིས་ཡོད་དེ། རྒྱུ་དང་འབྲས་
བུའི་སྐྱབས་འགྲོ་གཉིས་ཡོད་པའི་ཕྱིར་ཏེ། གཞན་རྒྱུད་ལ་གྲུབ་ཟིན་པའི་དཀོན་མཆོག་ལ་སྐྱབས་སུ་འགྲོ་བ་དང་།
རང་རྒྱུད་ལ་འབྱུང་པའི་དཀོན་མཆོག་ལ་སྐྱབས་སུ་འགྲོ་བའི་སྐྱབས་འགྲོ་གཉིས་ཡོད་པའི་ཕྱིར། བསླབ་བྱ་ལ་
གཉིས་ཡོད་དེ། སོ་སོ་བ་དང་ཐུན་མོང་པའི་བསླབ་བྱ་གཉིས་ཡོད་པའི་ཕྱིར། དང་པོ་ཡོད་དེ། སངས་རྒྱས་ལ་
སྐྱབས་སུ་སོང་ནས་འཇིག་རྟེན་པའི་ལྷ་ཀླུ་སོགས་གཞན་ལ་སྐྱབས་སུ་མི་འགྲོ། ཆོས་ལ་སྐྱབས་སུ་སོང་ནས་སེམས་
ཅན་ལ་གནོད་འཚེ་སྤོང་། དགེ་འདུན་ལ་སྐྱབས་སུ་སོང་ནས་མུ་སྟེགས་ཅན་དང་མི་འགྲོགས་པའི་ཕྱིར། གཉིས་
པ་ཡོད་དེ། དཀོན་མཆོག་གསུམ་ལ་ཕྱག་བྱ་བ་དང་མཆོད་ཅིང་བསྔགས་པ་བརྗོད་པ་སོགས་ཡིན་པའི་ཕྱིར།
དྲུག་པ་དགོས་པ་དང་ཕན་ཡོན་གྱི་ཁྱད་པར་ཡོད་དེ། ནང་པ་སངས་རྒྱས་པར་ཆུད་པ། སྡོམ་པའི་རྟེན་བྱེད་པ།
ངན་འགྲོའི་སྒོ་གཅོད་པ། སྲུང་བའི་མཆོག་ཏུ་འགྱུར་བའི་དགོས་པ་དང༌། ལྷ་མི་གཞན་གྱིས་ཕྱག་བྱ་བར་འོས་པ།
ཚོགས་ཆེན་པོ་གསོག་པ། སྒྲིབ་པ་སྦྱོང་བ། དཀོན་མཆོག་གི་གོ་འཕང་ཐོབ་པར་འགྱུར་བ་སོགས་ཀྱི་ཕན་ཡོན་
ཡོད་པའི་ཕྱིར། ཤའི་དང་རྣམ་པར་སྨིན་པ་ལས་བྱུང་པའི་ལྷའི་དང་ཞེས་སོགས་ཀྱི་སྐབས་སུ་སྤྱན་ལྔ་བཤད་པ་ལ།
རྟེན་དང་ངོ་བོ་དང་བྱེད་ལས་དང་ས་མཚམས་དང་དགོས་པ་བཤད་པ་ལྔ། དང་པོ་ལ། ལུས་རྟེན་དང་སེམས་
རྟེན་གཉིས། སྤྱན་དང་པོ་གཉིས་སོ་སྐྱེའི་རྟེན་ལ་ཡོད་ཅིང་ཕྱི་མ་གསུམ་གྱི་རྟེན་འཕགས་པ་ཁོ་ནར་ངེས་པའི་ཕྱིར།
གཉིས་པ་སེམས་རྟེན་ཡོད་དེ། དང་པོར་བསམ་གཏན་གྱི་དངོས་གཞི་ལ་བརྟེན་ནས་སྐྱེ་བའི་ཕྱིར། གཉིས་པ་
སྤྱན་ལྔ་པོ་སོ་སོའི་ངོ་བོ་འཇོག་ཚུལ་ཡོད་དེ། རང་གི་གཞལ་བྱར་གྱུར་པའི་དཔག་ཚད་བརྒྱའི་གཟུགས་ཕྲ་རགས་
དུ་མ་མངོན་སུམ་དུ་མཐོང་བའི་སྒོ་ནས་སྤྱན་དུ་བཞག་པས་རབ་ཏུ་ཕྱེ་བ་དེ་ཤའི་སྤྱན་དང་། རང་གི་གཞལ་བྱར་
གྱུར་པའི་སེམས་ཅན་འཆི་འཕོ་བྱེད་པའི་སེམས་ཅན་གྱི་གཟུགས་ཕྲ་རགས་དུ་མ་མངོན་སུམ་དུ་མཐོང་བའི་སྒོ་ནས་
སྤྱན་དུ་བཞག་པས་རབ་ཏུ་ཕྱེ་བ་དེ་ལྷའི་སྤྱན་དང་། རང་གི་གཞལ་བྱར་གྱུར་པའི་བདག་མེད་ཕྲ་རགས་གསུམ་པོ་
གང་རང་མངོན་སུམ་དུ་རྟོགས་པའི་སྒོ་ནས་སྤྱན་དུ་བཞག་པས་རབ་ཏུ་ཕྱེ་བ་དེ་ཤེས་རབ་ཀྱི་སྤྱན་དང་། རང་གི་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
གཞལ་བྱར་གྱུར་པའི་འཕགས་པའི་གང་ཟག་གི་དབང་པོ་རྣོ་རྟུལ་གྱི་རིམ་པ་མངོན་སུམ་དུ་རྟོགས་པའི་སྒོ་ནས་
སྤྱན་དུ་བཞག་པས་རབ་ཏུ་ཕྱེ་བ་དེ་ཆོས་ཀྱི་སྤྱན་དང་། བདེན་གཉིས་ཀྱིས་བསྡུས་པའི་ཆོས་ཐམས་ཅད་མངོན་
སུམ་དུ་རྟོགས་པའི་སྒོ་ནས་སྤྱན་དུ་བཞག་པ་དེ་སངས་རྒྱས་ཀྱི་སྤྱན་གྱི་ངོ་བོའམ་འཇོག་བྱེད་ཡིན་པའི་ཕྱིར།
གསུམ་པ་བྱེད་ལས་ཡོད་དེ། ཤའི་སྤྱན་གྱིས་གདུལ་བྱ་སོགས་གང་ན་ཡོད་པ་ཇི་ལྟ་བ་བཞིན་དུ་ཤེས། ལྷའི་སྤྱན་
གྱིས་གདུལ་བྱ་ཡུལ་གང་ནས་གང་དུ་སྐྱེས་པ་དེ་ཤེས། ཤེས་རབ་ཀྱི་སྤྱན་གྱིས་དེ་གྲོལ་བྱེད་ཀྱི་ལམ་ཤེས། ཆོས་ཀྱི་
སྤྱན་གྱིས་གདུལ་བྱའི་དབང་པོའི་རིམ་པ་ཤེས། སངས་རྒྱས་ཀྱི་སྤྱན་གྱིས་གདུལ་བྱའི་ཁམས་དང་བསམ་པ་དོན་
བྱེད་ཚུལ་རྣམས་མངོན་སུམ་དུ་ཤེས་པར་བྱེད་པའི་ཕྱིར། བཞི་བས་མཚམས་ཡོད་དེ། ཤའི་སྤྱན་ཚོགས་ལམ་
ནས་དང༌། ལྷའི་སྤྱན་སྦྱོར་ལམ་དང་
། ཤེས་རབ་ཀྱི་སྤྱན་མཐོང་ལམ་མཉམ་གཞག་དང་། ཆོས་ཀྱི་སྤྱན་མཐོང་
ལམ་རྗེས་ཐོབ་དང་། སངས་རྒྱས་ཀྱི་སྤྱན་རྗེས་མཐུན་པས་ས་བརྒྱད་པ་དང་དངོས་གནས་པ་སངས་རྒྱས་པ་ན་
ཐོབ་པའི་ཕྱིར། ལྔ་པ་སྤྱན་ལྔ་རྒྱུད་ལ་བསྐྱེད་པ་ལ་དགོས་པ་ཡོད་དེ། སྒྲུབ་པ་ལ་རང་དབང་དུ་འཇུག་ནུས་པའི་
དགོས་པ་ཡོད་པའི་ཕྱིར། རྫུ་འཕྲུལ་དང་ལྷའི་རྣ་བ་དང་ཞེས་སོགས་ཀྱི་སྐབས་སུ་མངོན་ཤེས་དྲུག་གི་རྣམ་གཞག་
ལ། རྟེན་དང་ངོ་བོ་དང་ཁྱད་པར་དང་ས་མཚམས་དང་དགོས་པ་ལྔ། ། དང་པོ་ལ་གཉིས་ཡོད་དེ། ལུས་རྟེན་
དང་སེམས་རྟེན་གཉིས་ཡོད་པའི་ཕྱིར། ལུས་རྟེན་ཡོད་དེ། ཕྱི་རོལ་པ་ནས་སངས་རྒྱས་འཕགས་པའི་རྟེན་གྱི་
བར་ཡོད་པའི་ཕྱིར། སེམས་རྟེན་ཡོད་དེ། བསམ་གཏན་གྱི་དངོས་གཞི་ལ་བརྟེན་ནས་སྐྱེ་བའི་ཕྱིར། གཉིས་པ་
མངོན་ཤེས་ལ་དབྱེ་ན་དྲུག་ཡོད་ཅིང་དྲུག་པོ་སོ་སོའི་ངོ་བོ་ཡོད་དེ། སྤྲུལ་སྒྱུར་སྣ་ཚོགས་མངོན་སུམ་དུ་རྟོགས་པའི་
སྒོ་ནས་མངོན་ཤེས་སུ་བཞག་པས་རབ་ཏུ་ཕྱེ་བ་དང་། གཟུགས་ཕྲ་རགས་མཐོང་བ་དང་། སྒྲ་ཕྲ་རགས་ཐོས་པ་
དང༌། གཞན་གྱི་སེམས་ཤེས་པ་དང་། སྔོན་གྱི་གནས་རྗེས་སུ་དྲན་པ་དང་། ཟག་པ་ཟད་པའི་ཁྱད་པར་མངོན་
སུམ་དུ་རྟོགས་པའི་སྒོ་ནས་མངོན་ཤེས་སུ་བཞག་པས་རབ་ཏུ་ཕྱེ་བ་རྣམས་ནི། རིམ་པ་བཞིན་དུ་རྫུ་འཕྲུལ་གྱི་
མངོན་ཤེས་དང་། ལྷའི་མིག་གི་མངོན་ཤེས་དང་། ལྷའི་རྣ་བའི་མངོན་ཤེས་དང༌། གཞན་སེམས་ཤེས་པའི་
མངོན་ཤེས་དང་། སྔོན་གནས་རྗེས་དྲན་གྱི་མངོན་ཤེས་དང༌། ཟག་པ་ཟད་པའི་མངོན་ཤེས་སུ་འཇོག་པའི་ཕྱིར།
གསུམ་པ་ཁྱད་པར་ལ་ལྷའི་སྤྱན་དང་ལྷའི་མིག་གི་མངོན་ཤེས་གཉིས་ལ་ཁྱད་པར་ཡོད་དེ། ཤའི་སྤྱན་དང་ལྷའི་
སྤུན་ལ་དབང་ཤེས་ཀྱིས་ཁྱབ་ཅིང་། སྤྱན་གཞན་གསུམ་དང་མངོན་ཤེས་དྲུག་ཀ་ལ་ཡིད་ཤེས་ཀྱིས་ཁྱབ་པས་
དབང་ཤེས་ཡིན་པ་མེད་པའི་ཕྱིར།རྫུ་འཕྲུལ་དང་རྫུ་འཕྲུལ་གྱི་མངོན་ཤེས་ལ་ཁྱད་པར་ཡོད་དེ། སྤྲུལ་བསྒྱུར་སྣ་
ཚོགས་སྟོན་པ་ནི་རྫུ་འཕྲུལ་ཡིན་ལ། དེ་དག་མངོན་སུམ་དུ་རྟོགས་པའི་ཡིད་ཀྱི་མངོན་ཤེས་རྫུ་འཕྲུལ་གྱི་མངོན་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤེས་ཡིན་པའི་ཕྱིར། སྤྱིར་རྫུ་འཕྲུལ་དེ་ལ་སྐྱེས་སྟོབས་ཀྱིས་ཐོབ་པ་སོགས་བཞི་ཡོད་དེ། མཛོད་ལས། རྫུ་འཕྲུལ་
གསང་སྔགས་སྨན་དག་དང་། ལས་ལས་སྐྱེས་དང་རྣམ་པ་བཞི། ཞེས་གསུངས་པའི་ཕྱིར། བཞི་པ་ས་མཚམས་
ཀྱི་ཁྱད་པར་ཡོད་དེ། མངོན་ཤེས་དང་པོ་ལྔ་ཕྱི་རོལ་པ་ནས་སངས་རྒྱས་ཀྱིས་སའི་བར་དུ་ཡོད་ཅིང་། ཟག་ཟད་
ཀྱི་མངོན་ཤེས་ནི་དགྲ་བཅོམ་ཁོ་ནའི་རྟེན་ལ་ཡོད་ཅིང་གཞན་ལ་མེད་པའི་ཕྱིར། ལྔ་པ་མངོན་ཤེས་རྒྱུད་ལ་བསྐྱེད་
པ་ལ་དགོས་པ་ཡོད་དེ། གདུལ་བྱའི་དོན་བྱེད་པའི་ཡུལ་དང་ཐབས་ལ་རྨོངས་པ་ཟློག་ཅིང་ཐབས་འབྲས་བུ་དང་
བཅས་པ་ཤེས་པའི་དགོས་པ་ཡོད་པའི་ཕྱིར་ཏེ། ལྷའི་མིག་གི་མངོན་ཤེས་ཀྱིས་གདུལ་བྱ་སོགས་གང་ན་གནས་པ་
ཤེས། གཞན་སེམས་ཤེས་པས་རང་གཞན་གྱི་སེམས་དགེ་མི་དགེ་ལུང་མ་བསྟན་གང་ཡིན་ཤེས། སྔོན་གནས་
རྗེས་དྲན་གྱིས་རང་གཞན་གྱི་ཚེ་རབས་སྔ་མ་མང་པོ་ཤེས། ཟག་ཟད་ཀྱི་མངོན་ཤེས་ཀྱིས་གདུལ་བྱ་གྲོལ་བའི་
ཐབས་འབྲས་བུ་དང་བཅས་པ་ཤེས་པར་བྱེད་པའི་ཕྱིར་རོ། ། སྤྱན་དང་མངོན་ཤེས་ཀྱི་སྒྲ་དོན་ཡོད་དེ། མིག་
དང་ཆ་འདྲ་བ་དང་མངོན་སུམ་དུ་ཤེས་པའི་ཆ་ནས་དེ་ལྟར་དུ་བརྗོད་པའི་ཕྱིར། ༈ དབང་པོ་རྟུལ་དང་རྣོན་པོ་
དག ། ཅེས་སོགས་ཀྱི་སྐབས་སུ་དགེ་འདུན་ཉི་ཤུའི་རྣམ་གཞག་ལ། མཚོན་བྱེད་དཔེའི་དགེ་འདུན་དང་།
མཚོན་བྱ་དོན་གྱི་དགེ་འདུན་བཤད་པ་གཉིས། དང་པོ་ལ། དུ་མ་ཡོད་ཀྱང་མཚོན་ཙམ་བཤད་ན། དགེ་སྦྱོང་
གི་ཚུལ་ཡོད་དེ། ཉན་ཐོས་ཀྱི་ཟག་མེད་བར་ཆད་མེད་ལམ་རྣམས་ནི་དགེ་སྦྱོང་ཚུལ་ཡིན་པའི་ཕྱིར། དགེ་སྦྱོང་
ཚུལ་གྱི་འབྲས་བུ་འཇོག་ཚུལ་ཡོད་དེ། དགེ་སྦྱོང་གི་ཚུལ་དེས་ཐོབ་པའི་ཉན་ཐོས་ཀྱི་རྣམ་བྱང་བདེན་པ་རྣམས་དེ་
ཡིན་པའི་ཕྱིར། དགེ་སྦྱོང་ཚུལ་གྱི་འབྲས་བུ་དེའི་དབྱེ་བ་བསྡུ་ན་བཞི་ཡོད་དེ། རྒྱུན་ཞུགས་ཀྱི་འབྲས་བུ་སོགས་
བཞི་ཡོད་པའི་ཕྱིར། རྒྱས་པར་དབྱེ་ན་རྣམ་གྲོལ་ལམ་གྱི་དགུ་དང་། འགོག་བདེན་གྱི་དགུ་ཡོད་དེ། མཛོད་
ལས། དེ་དག་བརྒྱད་ཅུ་རྩ་དགུའོ། ། ཞེས་གསུངས་པའི་ཕྱིར། འབྲས་བུ་དེ་དག་ས་གང་ལ་བརྟེན་ནས་ཐོབ་པ་
ཡོད་དེ། བསམ་གཏན་གྱི་ཉེར་བསྡོགས་དང་དངོས་ གཞི་ ཅི་ རིགས་ ལ་ བརྟེན་ནས་ ཐོབ་ དགོས་ པའི་ཕྱིར།
ཞུགས་པ་ལ་བཞི་ཡོད་དེ། རྒྱུན་ཞུགས་ཞུགས་པ་སོགས་བཞི་ཡོད་པའི་ཕྱིར། འབྲས་གནས་ལ་ཡང་བཞི་ཡོད་དེ།
རྒྱུན་ཞུགས་འབྲས་གནས་སོགས་བཞི་ཡོད་པའི་ཕྱིར། དང་པོའི་ཞུགས་འབྲས་ཀྱི་འཇོག་ཚུལ་ཡོད་དེ། མཐོང་
སྤང་ཀུན་སྦྱོར་གསུམ་སྤོང་ཕྱིར་དུ་ཞུགས་པ་དང་དེ་སྤངས་པའི་དགེ་སྦྱོང་ཚུལ་གྱི་འབྲས་བུ་ཐོབ་པའི་ཁྱད་པར་
གྱིས་འཇོག་པའི་ཕྱིར། རྒྱུན་ཞུགས་ཞུགས་པ་ལ་དབྱེ་ན་དུ་མ་ཡོད་དེ། དབང་པོའི་སྒོ་ནས་དེར་གྱུར་པའི་དབང་
པོ་རྣོ་རྟུལ་གཉིས། སྤང་བྱ་སྤོང་ཚུལ་གྱི་སྒོ་ནས་ཅིག་ཅར་བ་དང་རིམ་གྱིས་པའི་ཞུགས་པ་གཉིས་ཡོད་པའི་ཕྱིར།
རྒྱུན་ཞུགས་འབྲས་གནས་ལ་དབྱེ་ན་དུ་མ་ཡོད་དེ། དབང་པོའི་སྒོ་ནས་དེར་གྱུར་བའི་དད་མོས་དང་མཐོང་ཐོབ་
86



༄༅། །མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
པ་གཉིས། སྦྱོར་བའི་སྒོ་ནས་ཙམ་ཁྱད་གཉིས། སྤར་བྱའི་སྒོ་ནས་ཅིག་ཅར་པ་དང་རིམ་གྱིས་པ་གཉིས་ཡོད་པའི་
ཕྱིར། ཕྱིར་འོང་ཞུགས་འབྲས་ཀྱི་འཇོག་ཚུལ་ཡོད་དེ། འདོད་ཉོན་དྲུག་པ་སྤོང་ཕྱིར་དུ་ཞུགས་པ་དང་སྤུངས་
པའི་སྒོ་ནས་འཇོག་པའི་ཕྱིར། དབྱེ་ན་དུ་མ་ཡོད་དེ། དབང་པོའི་སྒོ་ནས་རྣོ་རྟུལ་གཉིས། སྤང་བྱ་སྤོང་ཚུལ་གྱི་
སྒོ་ནས་ཆགས་བྲལ་སྔོན་སོང་དང་འབྲས་སུ་རིམ་གྱིས་པ་གཉིས་ཡོད་པའི་ཕྱིར། ཕྱིར་མི་འོང་ཞུགས་འབྲས་ཀྱི་
འཇོག་ཚུལ་ཡོད་དེ། འདོད་ཉོན་དགུ་པ་སྤོང་ཕྱིར་དུ་ཞུགས་པ་དང་སྤངས་པའི་སྒོ་ནས་འཇོག་པའི་ཕྱིར། ཕྱིར་
མི་འོང་ཞུགས་པ་ལ་གཉིས་ཡོད་དེ། ཆགས་བྲལ་སྔོན་སོང་དང་འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་
གཉིས་ཡོད་པའི་ཕྱིར། ཕྱིར་མི་འོང་འབྲས་གནས་ལ་དབྱེ་ན་མང་དུ་ཡོད་དེ། འདོད་པར་ཚེ་ཡོངས་སུ་གྱུར་མ་
གྱུར་གཉིས། མ་གྱུར་པ་ལ་གཟུགས་མེད་ཉེར་འགྲོ། ཕྱིར་མིའོ་ང་མཐོང་ཆོས་ཞི། ལུས་མངོན་བྱེད་དང་བཞི།
གཟུགས་ཉེར་འགྲོ་ལ། དེར་གྱུར་པའི་བར་འདའ་བ། སྐྱེ་འདའ་བ། གོང་འཕོ་བ་དང་གསུམ། བར་འདའ་
བ་ལ་མྱུར་བར་འདའ་བ། མྱུར་བར་མི་འདའ་བ། ཡུན་རིང་མོ་ཞིག་ནས་འདའ་བ་དང་གསུམ། སྐྱེ་འདའ་བ་
ལ་སྐྱེས་ཙམ་ནས་འདའ་བ། འདུ་བྱེད་མེད་པར་འདའ་བ། འདུ་བྱེད་དང་བཅས་ཏེ་འདའ་བ་གསུམ། གོང་
འཕོ་བ་ལ་འོག་མིན་འགྲོ་དང་། སྲིད་རྩེར་འགྲོ་བ་གཉིས། འོག་མིན་འགྲོ་ལ་འཕར་བ། ཕྱེད་འཕར་བ།
གནས་ཐམས་ཅད་དུ་འཆི་འཕོ་བ་དང་གསུམ། གཟུགས་མེད་ཉེར་འགྲོ་ལ་སྐྱེ་འདའ་བ་དང་། གོང་འཕོ་བ་
གཉིས་ཡོད་པའི་ཕྱིར། དགྲ་བཅོམ་ཞུགས་འབྲས་ཀྱི་འཇོག་ཚུལ་ཡོད་དེ། སྲིད་ཉོན་དགུ་པ་སྤོང་ཕྱིར་དུ་ཞུགས་
པ་དང་སྤངས་པའི་སྒོ་ནས་འཇོག་པའི་ཕྱིར། དགྲ་བཅོམ་ཞུགས་པ་ལ་དབྱེ་ན་དུ་མ་ཡོད་དེ། དབང་པོའི་སྒོ་ནས་
རྣོ་རྟུལ་གཉིས། སྤང་བྱ་སྤོང་ཚུལ་གྱི་སྒོ་ནས་ཅིག་ཅར་བ་དང་རིམ་གྱིས་པའི་དགྲ་བཅོམ་ཞུགས་པ་གཉིས་ཡོད་
པའི་ཕྱིར། དགྲ་བཅོམ་འབྲས་གནས་ལ་དབྱེ་ན་དུ་མ་ཡོད་དེ། སྤང་བྱའི་སྒོ་ནས་ཅིག་ཅར་བ་དང་རིམ་གྱིས་པའི་
དགྲ་བཅོམ་འབྲས་གནས་གཉིས། མངོན་ཤེས་ཐོབ་མ་ཐོབ་ཀྱི་སྒོ་ནས་རྒྱན་བཅས་རྒྱན་མེད་གཉིས། འགོག་
སྙོམས་ཐོབ་མ་ཐོབ་ཀྱི་སྒོ་ནས་གཉིས་ཀའི་ཆ་ལས་གྲོལ་བ་དང་། ཤེས་རབ་རྐྱང་པས་རྣམ་པ་གྲོལ་པའི་དགྲ་བཅོམ་
འབྲས་གནས་གཉིས། དབང་པོའི་སྒོ་ནས་དབང་རྟུལ་དུས་སྦྱོར་དང་། དབང་རྣོན་དུས་མི་སྦྱོར་གཉིས་ཀྱི་དང་
པོ་ལ་དགྲ་བཅོམ་ཉམས་པའི་ཆོས་ཅན་སོགས་ལྔ་ཡོད་ཅིང་། ལུགས་འདིར་དགྲ་བཅོམ་པ་མཐོང་ཆོས་ལ་བདེར་
གནས་ཀྱི་རྟོགས་པ་ལས་ཉམས་པ་ཡོད་ཀྱང་། དགྲ་བཅོམ་གྱི་རྟོགས་པ་ལས་ཉམས་པ་མེད་དེ། རྣམ་འགྲེལ་ལས།
བདག་ལྟའི་ས་བོན་སྤངས་པའི་ཕྱིར། ། སླར་མི་གཤེགས་པ་ཉིད་ཡིན་ནོ། ། ཞེས་གསུངས་པའི་ཕྱིར། གཉིས་
པ་མཚོན་བྱ་དོན་གྱི་དགེ་འདུན་པ་བཤད་པ་ལ། གྲངས་འདོད་ཚུལ་དང་། དེ་ལ་རྒྱུན་ཞུགས་སོགས་ཀྱི་མིང་གིས་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདོགས་པའི་དགོས་པ་གཉིས། དང་པོ་ཡོད་དེ། ཤཱནྟི་པ་དང་བུདྡྷ་ཤྲཱིས་རྩ་བའི་སྒྲས་ཟིན་ལྟར་ཉི་ཤུར་བཞེད་
ཀྱང་། སློབ་དཔོན་གྱིས་ནི་རྩ་བའི་སྒྲས་ཟིན་བཅུ་བདུན་དང་། གསུམ་ཁ་བསྐང་ནས་ཉི་ཤུར་བྱེད་པའི་ཕྱིར་ཏེ།
རྒྱུན་ཞུགས་ཀྱི་སྐོར་ལ་དབང་པོ་རྣོ་རྟུལ་གཉིས། བར་པ་གཉིས་ཀྱི་ཞུགས་པ་གཉིས། རྒྱུན་ཞུགས་འབྲས་གནས་
ཙམ་པོ་བ་ཁ་བསྐང་། རྒྱུན་ཞུགས་རིགས་ནས་རིགས་སྐྱེ་གཉིས། ཕྱིར་འོང་ཚེ་གཅིག་བར་ཆད་གཅིག་པ།
ཤུགས་བསྟན་འབྲས་གནས་ཙམ་པོ་བ། བར་འདའ་བ། སྐྱེ་འདའ་བ་སོགས་གསུམ། འོག་མིན་འགྲོ་དབྱེ་
གཞིར་བྱས་ནས་འཕར་བ་གསུམ། སྲིད་རྩེའི་མཐར་ཐུག་འགྲོ་གཟུགས་ཀྱི་ཆགས་བཅོམ་ཞེས་པ་དབྱེ་གཞིར་བྱས་
ནས་མཐོང་ཆོས་ཞི་དང་ལུས་མངོན་བྱེད་གཉིས། དགྲ་བཅོམ་འབྲས་གནས་ཁ་བསྐང་། བསེ་རུ་དང་སངས་
རྒྱས་ཀྱི་མིང་ཅན་དང་ཉི་ཤུར་བཞེད། འཕགས་པས་རྩ་བའི་སྒྲས་ཟིན་ལྟར་བཅུ་དྲུག་དང་རྒྱུན་ཞུགས་བར་པ་
གཉིས་ཀྱི་འབྲས་གནས་དང་དགྲ་བཅོམ་འབྲས་གནས་བཞི་ཁ་བསྐང་ནས་ཉི་ཤུར་བཞེད་པའི་ཕྱིར། གཉིས་པ་དེ་
དག་ལ་རྒྱུན་ཞུགས་སོགས་ཀྱི་མིང་གིས་འདོགས་པའི་རྒྱུ་མཚན་ཡོད་དེ། སྤངས་རྟོགས་ཆོས་མཐུན་ཅི་རིགས་བརྩི་
ཚུལ་ཡོད་པའི་རྒྱུ་མཚན་གྱིས་ཡིན་པའི་ཕྱིར། དགོས་པ་ཡོད་དེ། སྒྲུབ་ཕྱོགས་ནས་ཉན་ཐོས་ཁ་ཅིག་ཐེག་ཆེན་
ལམ་དུ་འཁྲིད་པ་དང་། དགག་ཕྱོགས་ནས་ཁ་ཅིག་སྐྱེས་བུ་ཟུང་བཞི་དང་གང་ཟག་བརྒྱད་ཀྱི་རྣམ་གཞག་མ་
བཤད་པའི་ཕྱིར་དགེ་འདུན་དཀོན་མཆོག་མ་བསྟན་པས་སངས་རྒྱས་ཀྱི་བཀའ་མིན་སྙམ་པའི་ལོག་རྟོག་འགོག་
པའི་ཆེད་ཡིན་པའི་ཕྱིར་རོ། ། དམིགས་པ་དང་ནི་རྣམ་པ་དང་། ། ཞེས་སོགས་ཀྱི་སྐབས་སུ་སྦྱོར་ལམ་བཤད་པ་
ལ། སྦྱོར་ལམ་གྱི་རྟེན། བརྟེན་པ་སྦྱོར་ལམ། བློ་རིག་གང་ཡིན་དཔྱད་པ་དང་གསུམ། དང་པོ་ལ། ལུས་རྟེན་
དང་སེམས་རྟེན་གཉིས། དང་པོ་ལུས་རྟེན་ཡོད་དེ། ངན་སོང་གསུམ་དང༌། ཚེ་དེ་ལ་མཚམས་མེད་དེ་ཆོས་
སྤོང་གི་ལས་ཆེན་པོ་བསགས་ལ་མ་སྦྱངས་པ་དང་། ཟ་མ་དང་མ་ནིང་དང་། སྒྲ་མི་སྙན་པ་མ་གཏོགས་པའི་གླིང་
གསུམ་གྱི་མི་དང་འདོད་ལྷ་དང་གཟུགས་ཁམས་པའི་རྟེན་གསར་སུ་སྐྱེ་བ་ཡོད་པའི་ཕྱིར། གཉིས་པ་ཡོད་དེ།
ཉན་ཐོས་ཀྱི་སྦྱོར་ལམ་ཉེར་བསྡོགས་མི་ལྕོགས་མེད་དང་བསམ་གཏན་གྱི་དངོས་གཞི་ཅི་རིགས་ལ་བརྟེན་ནས་སྐྱེ།
རང་རྒྱལ་གྱི་སྦྱོར་ལམ་བསམ་གཏན་གྱི་དངོས་གཞི་ལ་བརྟེན་ནས་སྐྱེ། ཐེག་ཆེན་གྱི་སྦྱོར་ལམ་དེ་རབ་མཐའི་
བསམ་གཏན་བཞི་པའི་དངོས་གཞི་ལ་བརྟེན་ནས་གསར་དུ་སྐྱེ་བའི་ཕྱིར། །
གཉིས་པ་བརྟེན་པ་ཐེག་ཆེན་སྦྱོར་ལམ་བཤད་པ་ལ། ངོ་བོ། དབྱེ་བ། སྐྱེ་ཚུལ། ཕྱེ་བ་སོ་སོའི་དོན་དང་
བཞི། དང་པོ་ཡོད་དེ། ཐེག་ཆེན་ཐར་པ་ཆ་མཐུན་རྫོགས་རྗེས་སུ་བྱུང་བའི་ཐེག་ཆེན་གྱི་དོན་མངོན་རྟོགས་དེ་
ཐེག་ཆེན་གྱི་སྦྱོར་ལམ་གྱི་ངོ་བོའམ་མཚན་ཉིད་ཡིན་པའི་ཕྱིར། གཉིས་པ་དབྱེ་ན་བཞི་ཡོད་དེ། ཐེག་ཆེན་གྱི་སྦྱོར་



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ལམ་དྲོད་སོགས་བཞི་ཡོད་པའི་ཕྱིར། གནས་སྐབས་ཀྱིས་དབྱེ་ན་བཅུ་གཉིས་ཡོད་དེ། བཞི་པོ་རེ་རེ་ལའང་ཆུང་
འབྲིང་ཆེན་པོ་གསུམ་གསུམ་ཡོད་པའི་ཕྱིར། སྐབས་འདིའི་དངོས་བསྟན་གྱི་སྦྱོར་ལམ་ལ་བསྒོམས་བྱུང་དེས་ཁྱབ་
ཅིང་། སྤྱིར་ཐེག་ཆེན་གྱི་སྦྱོར་ལམ་ལ་བསྒོམས་བྱུང་གཙོ་ཆེ་ཡང་། དེས་མ་ཁྱབ་སྟེ། དེ་ལ་ཐོས་བྱུང་དང་བསམ་
བྱུང་གཉིས་ཀྱང་ཡོད་པའི་ཕྱིར་ཏེ། ཐེག་ཆེན་སྦྱོར་ལམ་པས་ཐོས་བསམ་བྱེད་དགོས་པའི་ཕྱིར། གསུམ་པ་སྐྱེ་
ཚུལ་ཡོད་དེ། དང་པོ་ཉིད་ནས་ཐེག་ཆེན་རིགས་ངེས་པའི་བྱང་སེམས་ཚོགས་ལམ་པ་དེས་ཚོགས་ལམ་སྐད་ཅིག་
ཐ་མའི་དུས་སུ་སྟོང་ཉིད་ལ་དམིགས་པའི་ཞི་གནས་ལ་མཉམ་པར་བཞག་བཞིན་པའི་ངང་ནས་དཔྱད་སྟོབས་ཀྱིས་
ལུས་སེམས་ཤིན་སྦྱངས་ཀྱི་བདེ་བ་ནམ་འདྲེན་ནུས་པ་དེའི་ཚེ། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་
ཐོབ་པ་ན་ཐེག་ཆེན་སྦྱོར་ལམ་དུ་འཕོས་པ་ཡིན་པའི་ཕྱིར། སྟོང་ཉིད་རྟོགས་པའི་ཐོས་བསམ་སྒོ་གསུམ་གྱི་ཤེས་
རབ་གསུམ་འཇོག་ཚུལ་ཡོད་དེ། སྟོང་ཉིད་སྟོན་པའི་གསུང་རབ་ཐོས་སྟོབས་ཀྱིས་ཡིད་དཔྱོད་ཀྱི་ཚུལ་དུ་སྟོང་
ཉིད་ཀྱི་དོན་ཐོག་མར་རྟོགས་པའི་ཤེས་རབ་དེ། སྟོང་ཉིད་རྟོགས་པའི་ཐོས་བྱུང་གི་ཤེས་རབ་དང་། གོ་བ་ལྟར་
དོན་དེ་ཉིད་རྟགས་ཡང་དག་ལ་བརྟེན་ནས་རྟོགས་པའི་ཤེས་རབ་དེ། དེ་རྟོགས་པའི་བསམ་བྱུང་གི་ཤེས་རབ་
དང་། དེའི་རྒྱན་གོམས་པས་ཞི་གནས་གྲུབ་པའི་དུས་ཀྱི་ཤེས་རབདེ་སྟོང་ཉིད་རྟོགས་པའི་བསྒོམས་བྱུང་གི་ཤེས་
རབ་ཏུ་འཇོག་པའི་ཕྱིར། བཞི་པ་སོ་སོའི་དོན་ལ། ཐེག་ཆེན་སྦྱོར་ལམ་བཞི་པོ་འཇོག་ཚུལ་ཡོད་དེ། ཐེག་ཆེན་
གྱི་སྦྱོར་ལམ་དྲོད་དེ་ཤེས་སྒྲིབ་ཉོན་མོངས་གཟུང་རྟོག་ཀུན་བཏགས་མངོན་འགྱུར་བ་འཇོམས་པའི་ནུས་པ་ཁྱད་
པར་ཅན་ཐོབ་པའི་སྒོ་ནས་དང༌། སྦྱོར་ལམ་རྩེ་མོར་དང་ཤེས་སྒྲིབ་རྣམ་པར་གཟུང་རྟོག་དང་ཀུན་བཏགས་
མངོན་འགྱུར་པ་འཇོམས་པའི་ནུས་པ་ཁྱད་པར་ཅན་ཐོབ་པའི་སྒོ་ནས་དང་། སྦྱོར་ལམ་བཟོད་པ་དེ་ཤེས་སྒྲིབ་
རྫས་འཛིན་རྟོག་པ་ཀུན་བཏགས་མངོན་འགྱུར་བ་འཇོམས་པའི་ནུས་པ་ཁྱད་པར་ཅན་ཐོབ་པའི་སྒོ་ནས་དང་ཐེག་
ཆེན་གྱི་སྦྱོར་ལམ་ཆོས་མཆོག་དེ་ཤེས་སྒྲིབ་བཏགས་འཛིན་རྟོག་པ་ཀུན་བཏགས་མངོན་འགྱུར་པ་འཇོམས་པའི་
ནུས་པ་ཁྱད་པར་ཅན་ཐོབ་པའི་སྒོ་ནས་འཇོག་པའི་ཕྱིར། དེར་ཐལ། དྲོད་ནས་གཟུང་བའི་ཆོས་ཉིད་ལ་གསལ་
སྣང་ཐོབ་རྩེ་མོ་ནས་འཕེལ། བཟོད་པ་ནས་འཛིན་པའི་ཆོས་ཉིད་ལ་གསལ་སྣང་ཐོབ། ཆོས་མཆོག་ནས་འཕེལ་
བའི་སྒོ་ནས་དེ་ལྟར་འཇོམས་པར་བྱེད་པའི་ཕྱིར། དེར་ཐལ། མདོ་སྡེ་རྒྱན་ལས། ཚེ་དེ་ཡི་བཟུང་བ་ཡི། །
རྣམ་པར་གཡེང་བ་དེ་སྤོང་འགྱུར། ། འདི་ལྟར་དེ་ཡི་མཇུག་ཐོགས་སུ། ། འཛིན་པའི་རྣམ་པར་གཡེང་བ་
སྤོང་། ། ཞེས་གསུངས་པའི་ཕྱིར། ཁྱད་པར་དེ་ལྟར་འབྱུང་བའི་རྒྱུ་མཚན་ཡོད་དེ། གཟུང་འཛིན་གྱི་ཆོས་བཞི་
པོ་དེ་ལ་ངེས་དཀའ་སླའི་ཁྱད་པར་ཡོད་པའི་ཕྱིར། དྲོད་སོགས་ཀྱི་མིང་གིས་འདོགས་པའི་རྒྱུ་མཚན་ཡོད་དེ།



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོང་ཉིད་རྟོགས་པའི་ཞི་ལྷག་ཟུང་འབྲེལ་གྱི་བསྒོམས་བྱུང་གི་ཡེ་ཤེས་ཀྱི་མེ་དང་པོར་སྐྱེས་པས་དྲོད། དེ་རབ་ཏུ་
འཕེལ་བས་རྩེ་མོ་དང་། སྟོང་ཉིད་ལ་མི་སྐྲག་པས་བཟོད་པ་དང་། འཇིག་རྟེན་པའི་ལམ་གྱི་མཆོག་ཡིན་པས་
ཆོས་མཆོག་ཅེས་བརྗོད་པའི་ཕྱིར། གསུམ་པ་བློ་རིག་གང་ཡིན་ལ། དམན་ལམ་སྔོན་དུ་མ་སོང་བའི་སྟོང་ཉིད་
རྟོགས་པའི་ཐེག་ཆེན་གྱི་སྦྱོར་ལམ་བཞི་པོ་དེ་ཚད་མ་མིན་ཏེ། དེ་མངོན་སུམ་ཚད་མ་མིན་ཞིང་། རྗེས་དཔག་
ཀྱང་མ་ཡིན་པའི་ཕྱིར། དང་པོ་མ་ཡིན་ཏེ། དེས་སྟོང་ཉིད་མངོན་སུམ་དུ་མ་རྟོགས་པའི་ཕྱིར།རྗེས་དཔག་ཀྱང་མ་
ཡིན་ཏེ། བསྒོམས་བྱུང་གི་མཁྱེན་པ་ཡིན་པའི་ཕྱིར། དེས་ན་ཚད་མིན་གྱི་བློ་ཡིན་ལ། དེ་ཡང་སྟོང་ཉིད་ལ་
དཔྱད་ཤེས་ཡིན་ཏེ། བློ་རིག་བདུན་པོ་གང་རུང་ཡིན། གཞན་དྲུག་པོ་གང་ཡང་མིན་པའི་ཕྱིར། དེར་ཐལ།
ཚད་མ་མིན་ཞིང་། གཞན་ལྔ་པོ་གང་རུང་ཡང་མ་ཡིན་པའི་ཕྱིར། ཕྱི་མ་དེར་ཐལ། ཐེ་ཚོམ་དང་ལོག་ཤེས་མིན་
པ་ནི་ངེས་སླ་ལ། ཡིད་དཔྱོད་ཀྱང་མིན་ཏེ། སྟོང་ཉིད་ལ་མི་སླུ་བའི་རིག་པ་ཡིན་པའི་ཕྱིར། སྣང་ལ་མ་ངེས་པའི་
བློ་མིན་ཏེ། མངོན་སུམ་མ་ཡིན་པའི་ཕྱིར། ཐེག་ཆེན་གྱི་སྦྱོར་ལམ་དེ། དམན་པའི་སྦྱོར་ལམ་ལས་ཁྱད་ཆོས་
དྲུག་གི་ཁྱད་པར་དུ་འཕགས་ཏེ། དམིགས་པ་མི་རྟག་ལ་སོགས་བཅུ་དྲུག་གཙོ་བོར་བདེན་པར་གྲུབ་མ་གྲུབ་
དཔྱོད་པའི་དམིགས་པར་ལྡན། རྣམ་པ་བདེན་མེད་དུ་གཙོ་བོར་སྒོམ། ཐེག་ཆེན་མཐོང་ལམ་གྱི་ཉེ་རྒྱུ་བྱེད།
ཐབས་ཤེས་རྫོགས་པར་སྟོན་པའི་ཐེག་ཆེན་དགེ་བའི་བཤེས་གཉེན་དང་ལྡན། རྣམ་རྟོག་བཞི་སྤང་བྱའི་གཙོ་བོར་
བྱེད། སྔ་མ་སྔ་མ་ལས་ཕྱི་མ་ཕྱི་མ་རྟོགས་པ་ཁྱད་པར་ཅན་གོང་ནས་གོང་འཕེལ་དུ་འགྱུར་བའི་ཆུང་འབྲིང་ཆེན་
པོའི་ཁྱད་ཆོས་དང་ལྡན་པའི་ཕྱིར། ཁྱད་པར་གཞན་སྤོང་བ་དང་མི་སྤོང་པ་ཞེས་སོགས་ཀྱི་སྐབས་སུ་རྩོད་ལན་ལ།
རྩོད་པ་དང་། ལན་བཤད་པ་གཉིས། དང་པོ་ལ་ཁོ་ན་རེ། དམིགས་རྣམ་ལྷག་མ་རྣམས་སྟོན་པའི་གཞུང་གིས་
དམིགས་རྣམ་ལྷག་མ་རྣམས་ཆོས་ཅན་བདེན་བཞི་ལ་བརྟེན་པར་སྒྲས་ཟིན་ལ་མི་སྟོན་པ་མི་རིགས་པར་ཐལ།
དམིགས་རྣམ་ལྷག་མ་རྣམས་ཆོས་ཅན་བདེན་བཞི་ལ་བརྟེན་པ་སྒྲས་ཟིན་ལ་མ་བསྟན་ན་དེ་ལྟར་བརྟེན་པ་གོ་མི་
ནུས་པའི་ཕྱིར། ཞེས་རྩོད། གཉིས་པ་ལན་ནི། དེ་ལྟར་སྒྲས་ཟིན་ལ་མ་བསྟན་ཀྱང་དམིགས་རྣམ་ལྷག་མ་རྣམས་
བདེན་བཞི་ལ་བརྟེན་ལ་མི་གོ་བའི་སྐྱོན་མེད་དེ། དྲོད་ཆུང་ངུའི་དམིགས་རྣམ་ཀྱི་སྐབས་སུ།བདེན་པའི་རྟེན་ཅན་
དེ་ཡིན། ཞེས་ཆོས་ཅན་བདེན་བཞི་ལ་བརྟེན་པ་སྒྲས་ཟིན་ལ་བརྗོད་པའི་རིགས་འགྲོས་ཀྱིས་གོ་ནུས་པའི་ཕྱིར།
དེར་ཐལ། གཞུང་ལྷག་མ་དེ་དག་གིས་བདེན་བཞིའི་ཁྱད་ཆོས་མི་རྟག་སོགས་སྒྲས་ཟིན་ལ་བརྗོད་པ་གང་ཞིག་
གཞི་གཅིག་ལ་ལྟོས་པའི་ཆོས་ཆོས་ཅན་བརྗོད་པའི་སྒྲ་གཉིས་པོ་དེ་གཞི་དེ་ལ་ལྟོས་ཏེ་ཁྱད་པར་གཞན་སྤོང་མི་སྤོང་
མ་གཏོགས་གཞི་གཅིག་པོ་དེ་བརྗོད་པའི་ཁྱད་པར་མེད་པའི་ཕྱིར། ཕྱི་མ་གྲུབ་སྟེ།རྣམ་འགྲེལ་ལས། གཉིས་ཀས་



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
གཅིག་གཅིག་བརྗོད་མོད་ཀྱི། ཞེས་གསུངས་པའི་ཕྱིར། གཞི་གཅིག་ལ་ལྟོས་ཏེ་ཆོས་དང་ཆོས་ཅན་བརྗོད་པའི་
སྒྲའི་ཁྱད་པར་ཡོད་དེ། སྒྲའི་མི་རྟག་ཅེས་བརྗོད་པའི་ངག་དེ། སྒྲ་ལ་ལྟོས་ཏེ་ཆོས་བརྗོད་ཀྱི་སྒྲ་དང་ཁྱད་པར་
གཞན་སྤོང་གི་སྒྲ་ཡིན་ལ། སྒྲ་མི་རྟག་ཅེས་པའི་ངག་དེ་སྒྲ་ལ་ལྟོས་ཏེ་ཆོས་ཅན་བརྗོད་པའི་སྒྲ་དང་ཁྱད་པར་གཞན་
མི་སྤོང་པའི་སྒྲ་ཡིན་པའི་ཕྱིར། དེ་ཡང་ཡིན་ཏེ། སྔ་མ་དེས་སྒྲ་ཁྱད་གཞི་ཁྱད་ཆོས་གཉིས་ཀྱི་ནང་ནས་ཁྱད་ཆོས་
ལྟ་བུར་གོ་བར་བྱེད་པས་དེ་ལ་ལྟོས་པའི་ཆོས་བརྗོད་ཀྱི་སྒྲ་དང་། མི་རྟག་པ་དེ་སྒྲ་ལས་གཞན་གྱི་ཁྱད་ཆོས་ཡིན་པ་
བློ་ངོར་སྤངས་ཏེ་གོ་བར་བྱེད་པས་དེ་ལ་ལྟོས་པའི་ཁྱད་པར་གཞན་སྤོང་གི་སྒྲ་ཡིན་ལ། སྒྲ་མི་རྟག་ཅེས་པའི་ངག་
དེས་སྒྲ་ཁྱད་གཞི་ཁྱད་ཆོས་གཉིས་ཀྱི་ནང་ནས་ཁྱོད་གཞི་ལྟ་བུར་གོ་བར་བྱེད་པས་དེ་ལ་ལྟོས་པའི་ཆོས་ཅན་བརྗོད་
པ་ད་ང་། མི་རྟག་པ་དེ་སྒྲ་ལས་གཞན་གྱི་ཁྱད་ཆོས་ཡིན་པ་བློ་ངོར་སྤངས་པའི་ཚུལ་གྱིས་གོ་བར་བྱེད་པས་ན་དེ་ལ་
ལྟོས་པའི་ཁྱད་པར་གཞན་མི་སྤོང་བའི་སྒྲ་ཡིན་པའི་ཕྱིར་ཏེ། དོན་དེ་ལ་ལྟོས་པའི་ཆོས་བརྗོད་པའི་སྒྲ་དང་ཁྱད་
པར་གཞན་སྤོང་གི་སྒྲ་དོན་གཅིག དོན་དེ་ལ་ལྟོས་པའི་ཆོས་ཅན་བརྗོད་པའི་སྒྲ་དང་ཁྱད་པར་གཞན་མི་སྤོང་
བའི་སྒྲ་གཉིས་དོན་གཅིག་ཡིན་པའི་ཕྱིར། གཞི་དང་དེ་ཡི་གཉེན་པོ་ཡི། ། ཞེས་སོགས་གཟུང་འཛིན་གྱི་རྟོག་
པའི་རྣམ་གཞག་ལ། སྤྱིར་བསྟན་པ་དང་། བྱེ་བྲག་ཏུ་བཤད་པའོ། ། དང་པོ་ནི། སྤྱིར་སྒྲ་དོན་འདྲེས་རུང་དུ་
འཛིན་པའི་ཞེན་རིག་ནི་རྟོག་པའི་འཇོག་བྱེད་ཡིན་ལ། དེ་ལ་གཉིས་ཡོད་དེ། རྟོག་པ་དོན་མཐུན་དང་དོན་མི་
མཐུན་གཉིས་ཡོད་པའི་ཕྱིར། གཉིས་པ་ལ། ངོ་བོ། དབྱེ་བ་དང་སོ་སོའི་དོན། གྲངས་ངེས། གོ་རིམ། རྣམ་
པའི་ཁྱད་པར། དགོས་པ་དང་དྲུག དང་པོ་ཡོད་དེ། རང་གི་དམིགས་ཡུལ་གྱི་ཆོས་ལ་དམིགས་ནས་བདེན་
པར་འཛིན་པའི་བདེན་འཛིན་དེ། སྐབས་འདིའི་དངོས་བསྟན་གྱི་སྤང་བྱ་རྟོག་པའི་ངོ་བོའམ་མཚན་ཉིད་ཡིན་
པའི་ཕྱིར། གཉིས་པ་དེ་ལ་དབྱེ་ན་གཉིས་ཡོད་དེ། དེར་གྱུར་པའི་ཤེས་སྒྲིབ་གཟུང་རྟོག་དང་འཛིན་རྟོག་གཉིས་
ཡོད་པའི་ཕྱིར། གཟུང་རྟོག་ལ་ཡང་གཉིས་ཡོད་དེ། ཉོན་མོངས་གཟུང་རྟོག་དང་རྣམ་བྱུང་གཟུང་རྟོག་གཉིས་
ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། རིམ་པ་བཞིན་དུ་རང་གི་དམིགས་ཡུལ་དུ་གྱུར་པའི་ཉོན་མོངས་
ཕྱོགས་དང་རྣམ་བྱང་ཕྱོགས་ཀྱི་ཆོས་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་སྒོ་ནས་འཇོག་པའི་
ཕྱིར། ཉོན་མོངས་ཕྱོགས་དང་རྣམ་བྱང་ཕྱོགས་ཀྱི་ཆོས་གཉིས་ཁྱད་པར་ཡོད་དེ། སྡུག་ཀུན་གཉིས་ལྟ་བུ་དང་པོ་
དང་། འགོག་ལམ་གཉིས་ལྟ་བུ་ཕྱི་མ་ཡིན་པའི་ཕྱིར། འཛིན་རྟོག་ལ་ཡང་གཉིས་ཡོད་དེ། དེར་གྱུར་པའི་རྫས་
འཛིན་རྟོག་པ་དང་བཏགས་འཛིན་རྟོག་པ་གཉིས་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། རིམ་པ་ལྟར་
རང་གི་དམིགས་ཡུལ་དུ་གྱུར་པའི་རྫས་འཛིན་དང་བཏགས་འཛིན་ལ་དམིགས་ནས་ལོངས་སྤྱོད་བྱེད་དང་སྤྱོད་པ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོར་བདེན་པར་འཛིན་པའི་ཚུལ་གྱི་སྒོ་ནས་འཇོག་པའི་ཕྱིར། འདིའི་གཟུང་རྟོག་དང་འཛིན་རྟོག་གཉིས་རང་གི་
དམིགས་ཡུལ་གཟུང་འཛིན་ལ་དམིགས་པ་ནི་ཡུལ་དང་ཡུལ་ཅན་ལ་དམིགས་ཚུལ་གྱི་དབང་དུ་བྱས་པ་ཡིན་ཏེ།
གཟུང་པ་ནི་ཡུལ་གཟུགས་སོགས་དང་འཛིན་པ་ནི་ཡུལ་ཅན་གང་ཟག་དང་ཤེས་པ་ལྟ་བུ་ཅི་རིགས་ལ་བྱེད་པའི་
ཕྱིར། ལོངས་སྤྱད་བྱ་དང་སྤྱོད་པ་པོར་བདེན་པར་འཛིན་ཞེས་པའི་དོན་ཡོད་དེ། ཤེས་བྱ་དང་བསྒོམ་བྱ་དང་
སྤང་བྱ་དང་ཐོབ་བྱ་སོགས་བྱ་བའི་སྒོ་ནས་བདེན་པར་འཛིན་པ་ནི་ལོངས་སྤྱད་བྱར་བདེན་པར་འཛིན་པའི་དོན་
ཡིན་ལ། ཤེས་བྱེད་དང་ཤེས་པ་པོ་དང་སྒོམ་བྱེད་དང་སྒོམ་པ་པོ་དང་སྤོང་བྱེད་དང་སྤོང་པ་པོ་དང་ཐོབ་བྱེད་དང་
ཐོབ་པ་སོགས་བྱེད་ལས་དང་བྱེད་པ་པོ་ཅི་རིགས་ཀྱི་སྒོ་ནས་བདེན་པར་འཛིན་པ་ནི་ལོངས་སྤྱོད་པ་པོར་བདེན་
པར་འཛིན་པའི་དོན་ཡིན་པའི་ཕྱིར། རྫས་འཛིན་དང་བཏགས་འཛིན་ཞེས་པའི་ཁྱད་པར་ཡོད་དེ། རྫས་
བཏགས་ལ་དམིགས་པའི་སྒོ་ནས་བཞག་པའི་ཕྱིར། རྫས་ཡོད་ལ་རྣམ་གྲངས་ཀྱི་སྒོ་ནས་མང་སྟེ། རིགས་པས་
གྲུབ་པའི་རྫས་ཡོད། བརྟན་པའི་རྫས་ཡོད། དོན་བྱེད་ནུས་པའི་རྫས་ཡོད། རང་རྐྱ་ཐུབ་པའི་རྫས་ཡོད་དང་
བཞི་ཡོད་པའི་ཕྱིར། དེ་རྣམས་ཀྱི་ཁྱད་པར་ཡོད་དེ། ཤེས་བྱ་ཐམས་ཅད་དང་པོ། རྟག་པ་རྣམས་གཉིས་པ།
དངོས་པོ་རྣམས་གསུམ་པ་ཡིན་ལ། ཤེས་པ་དང་ཁ་དོག་ལྟ་བུ་བཞི་པ་ཡིན་པའི་ཕྱིར། ཕྱི་མ་འདི་རྫས་ཡོད་
དངོས་ཡིན་ཞིང་སྔ་མ་གསུམ་དངོས་གནས་པ་མིན་ཏེ། གཞན་ལ་རྫས་ཡོད་མིན་པ་ཡོད་ཅིང་རྟག་པ་ཡིན་ན་རྗེས་
ཡོད་མིན་པས་ཁྱབ་པའི་ཕྱིར། བཏགས་ཡོད་ཀྱི་ཁྱད་པར་ཡོད་དེ། སྐྱེས་བུ་དང་ཤིང་རྟ་དང་ཀ་བུམ་ལྟ་བུ་སོགས་
ཡིན་པའི་ཕྱིར། གསུམ་པ་གྲངས་ངེས་ཡོད་དེ; གཟུང་འཛིན་གྱི་ཆོས་ལ་རྣམ་པ་བཞིར་གྲངས་ངེས་པའི་ཕྱིར།
བཞི་པ་ལ། རྣམ་པ་རྟོག་པ་བཞི་ལ་གོ་རིམ་དེ་ལྟར་འཇོག་པའི་རྒྱུ་མཚན་ཡོད་དེ། རྣམ་རྟོག་བཞི་མགོ་གནོན་
དཀའ་སླའི་དབང་གིས་དེ་ལྟར་དུ་བཤད་པའི་ཕྱིར། དེར་ཐལ། གཟུང་འཛིན་གྱི་ཆོས་ལ་ངེས་དཀའ་སླའི་ཁྱད་
པར་ཡོད་པའི་ཕྱིར། ལྔ་པ་དགག་སྒྲུབ་གང་གི་རྣམ་པ་ཅན་ཡིན་པ་ཡོད་དེ། དམིགས་ཡུལ་ཀུན་རྫོབ་ཀྱི་ཆོས་ལ་
དམིགས་པ་ལ་ཕལ་ཆེར་སྒྲུབ་རྟོག་དང་། སྟོང་ཉིད་ལ་དམིགས་པ་རྣམས་དགག་རྟོག་ཡིན་པའི་ཕྱིར། དྲུག་པ་
འདིར་གཟུང་འཛིན་གྱི་ཆོས་ལ་དམིགས་པའི་བདེན་འཛིན་གྱི་རྣམ་ རྟོག་བཞི་བཤད་པ་ལ་དགོས་པ་ཡོད་དེ།
འཇུག་ལྡོག་གི་ཡུལ་ཡུལ་ཅན་གྱི་གཙོ་ཕལ་ཡང་བདེན་པར་འཛིན་མི་རུང་བར་བསྟན་པའི་ཆེད་ཡིན་པའི་ཕྱིར་
རོ། ། སེམས་མི་འགོང་པ་ཉིད་ལ་སོགས། ། ཞེས་སོགས་ཀྱི་སྐབས་སུ་སྤྱིར་བསྟན་པ་དང་ བྱེ་ག་ཏུ་བཤད་པ་
གཉིས། དང་པོ་ནི། སྤྱིར་ཡོངས་འཛིན་གྱི་ཁྱད་པར་ཡོད་དེ། རང་ལ་བླང་དོར་གྱི་གནས་ལེགས་པར་སྟོན་པའི་
སྐྱེས་བུ་ཞིག་ལ་འཇོག་པའི་ཕྱིར། དེ་ལ་གཉིས་ཡོད་དེ། ཁྱད་པར་ཅན་དང་ཕལ་པ་གཉིས་ཡོད་པའི་ཕྱིར།



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
དེར་ཐལ། ངེས་ལེགས་དང་མངོན་མཐོ་ཙམ་སྟོན་པའི་སྒོ་ནས་དེ་ལྟར་དུ་ཡོད་པའི་ཕྱིར། གཉིས་པ་ལ། བྱང་
སེམས་སྦྱོར་ལམ་པའི་ཡོངས་འཛིན་གྱི་ཁྱད་པར་ཡོད་དེ། དེ་ལ་ཐབས་ཤེས་རྫོགས་པར་སྟོན་པའི་ཕྱིའི་ཡོངས་
འཛིན་དང་། དེ་སྲིད་ཞི་གང་རུང་གི་མཐར་མི་ལྟུང་བར་མི་འཛིན་པའི་ནང་གི་ཡོངས་འཛིན་གཉིས་ཡོད་པའི་
ཕྱིར། དེ་གཉིས་ཀྱི་ཁྱད་པར་ཡོད་དེ། དེ་ལ་ཆོས་སྟོན་པའི་མཆོག་གི་སྤྲུལ་སྐུ་ལྟ་བུ་དང་པོ་དང་། དེའི་རྒྱུད་ཀྱི་
ཐབས་ཤེས་ཁྱད་པར་ཅན་རྣམས་གཉིས་པ་ཡིན་པའི་ཕྱིར། རྟོགས་པ་ཡི་ནི་ཆོས་དྲུག་དང་། ཞེས་སོགས་ཀྱི་
སྐབས་སུ་རིགས་ཀྱི་རྣམ་གཞག་ལ། ཉན་ཐོས་སྡེ་བ་དང་། ཐེག་ཆེན་པའི་ལུགས་གཉིས། དང་པོ་ཡོད་དེ། བྱེ་
བྲག་སྨྲ་བས་བདག་དང་བདག་གི་བ་ལ་མ་ཆགས་པའི་སེམས་པ་ཞིག་རིགས་སུ་འདོད་ཅིང་། དེ་ཡང་ཆོས་གོས་
ངན་ངོན་ཙམ་གྱིས་ཆོག་ཤེས་པ་དང་། དེ་བཞིན་དུ་བསོད་སྙོམས་ངན་ངོན་ཙམ་དང་། གནས་མལ་ངན་ངོན་
ཙམ་གྱིས་ཆོས་ཤེས་པའི་སེམས་པ་གསུམ་དང་། སྤོང་པ་དང་སྒོམ་པ་ལ་དགའ་བ་དང་བཞི་འཕགས་པའི་རིགས་
སུ་འདོད་ཅིང་། དང་པོ་གསུམ་ལམ་སྒྲུབ་པའི་རྐྱེན་དང་། བཞི་པ་དེ་ལམ་སྒྲུབ་ཚུལ་དངོས་ཡིན་པའི་ཕྱིར།
གཉིས་པ་ལ། སེམས་ཙམ་པའི་ལུགས་དང་། དབུ་མ་པའི་ལུགས་གཉིས། དང་པོ་ལ། ངོ་བོ། དབྱེ་བ།
ཁྱད་པར། རིགས་འདུས་བྱས་སུ་སྒྲུབ་ཚུལ་དང་བཞི། དང་པོ་ཡོད་དེ། རང་འབྲས་ཟག་མེད་ཀྱི་རྟོག་པ་སྐྱེ་
རུང་ཞིག་དེ་ཡིན་པའི་ཕྱིར་ཏེ། ཀུན་གཞི་ཁས་ལེན་པ་དག་གིས་ཀུན་གཞིའི་སྟེང་དང་། ཁས་མི་ལེན་པས་ནང་
སྐྱེ་མཆེད་དྲུག་གི་སྟེང་ན་ཡོད་པའི་ཟག་མེད་སེམས་ཀྱི་ས་བོན་ལ་བཞེད་པའི་ཕྱིར། གཉིས་པ་དབྱེ་ན་གཉིས་ཡོད་
དེ། རང་བཞིན་གནས་རིགས་དང་། རྒྱུས་འགྱུར་གྱི་རིགས་གཉིས་ཡོད་པའི་ཕྱིར། གསུམ་པ་དེ་གཉིས་ཀྱི་ཁྱད་
པར་ཡོད་དེ། ཐོས་སོགས་རྐྱེན་གྱིས་གསོས་མ་བཏབ་པ་དེ་དང་པོ་དང་། གསོས་བཏབ་པའི་ཟག་མེད་སེམས་ཀྱི་
ས་བོན་དེ་གཉིས་པ་ཡིན་པའི་ཕྱིར། ལུང་གི་རྗེས་འབྲང་གི་སེམས་ཙམ་པས་རིགས་ཆད་ཀྱི་སེམས་ཅན་འདོད་པ་
ཡིན་ཏེ། མདོ་སྡེ་རྒྱན་ལས། ལ་ལ་གཅིག་ཏུ་ཉེས་པ་སྤྱོད་ངེས་ཡོད། ། ལ་ལ་དཀར་པོའི་ཕྱོགས་རྣམས་ཀུན་ཏུ་
བཅོམ། ། ལ་ལ་ཐར་པ་ཆ་མཐུན་དགེ་བ་མེད། ། དཀར་པོ་དམན་པ་ཡོད་པ་རྒྱུ་དང་བྲལ། ། ཞེས་གསུངས་
པའི་ཕྱིར། རིགས་ཆད་ཀྱི་སེམས་ཅན་ཡིན་ན།རིགས་རྒྱུད་ལ་འདོད་པས་མ་ཁྱབ་སྟེ། རིགས་དམན་པ་ཙམ་དུ་
རྒྱུད་ལ་ལྡན་ཡང་རིགས་ཆད་དུ་འདོད་པའི་ཕྱིར་ཏེ། དཀར་པོ་དམན་པ་ཡོད་པ་རྒྱུ་དང་བྲལ། ། ཞེས་གསུངས་
པའི་ཕྱིར། བཞི་པ་རིགས་གཉིས་པོ་དེ་འདུས་བྱས་ཡིན་ཏེ། སེམས་ཅན་གྱི་རྒྱུད་ལ་ཟག་མེད་སེམས་ཀྱི་ཁྱད་པར་
ཁམས་མི་འདྲ་བ་བདེན་གྲུབ་གསུམ་དང་། དེ་བཞིན་དུ་མོས་པ་དང་སྒྲུབ་པ་དང་། བྱང་ཆུབ་མི་འདྲ་བ་བདེན་
གྲུབ་གསུམ་གསུམ་འབྱུང་བའི་ཕྱིར། དེར་ཐལ། རྒྱུན་ལས། ཁམས་རྣམས་དང་ནི་མོས་པ་དང་། ། སྒྲུབ་པ་ཐ་
q3



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དདདབྱེ་བ་དང་། ། འབྲས་བུ་ཐ་དད་དམིགས་པའི་ཕྱིར། ། རིགས་ཡོད་དུ་ནི་ངེས་པར་བརྗོད། །ཅེས་
གསུངས་པའི་ཕྱིར། རིགས་གཉིས་ལ་ མཆོག་དམན་ཡོད་དེ། རང་བཞིན་གནས་རིགས་དམན་ལ། རྒྱས་
འགྱུར་གྱི་རིགས་མཆོག་ཏུ་འདོད་པའི་ཕྱིར་ཏེ། དང་པོ་རྒྱུ་དུས་ཁོ་ནར་ཡོད་ཅིང་ཕྱི་མ་འབྲས་དུས་སུ་ཡོད་པའི་
ཕྱིར། སེམས་ཙམ་པའི་ལུགས་ལ་རིགས་འདུས་བྱས་ཡིན་ཏེ། རིགས་གཉིས་འདུས་བྱས་སུ་ཁས་བླངས་པ་ལ།
སློབ་དཔོན་འཕགས་པ་སོགས་ཀྱིས་དེ་ལྟར་ན་སེམས་ཅན་གྱི་རྒྱུད་ཀྱི་ཆོས་ཉིད་དེ་འདུས་བྱས་སུ་ཐལ་པའི་སྐྱོན་
འཕེན་པའི་ཕྱིར། གཉིས་པ་དབུ་མ་པའི་ལུགས་ལ། རིགས་ཀྱི་ངོ་བོ། དབྱེ་བ། རིགས་སད་པའི་ཕན་ཡོན།
མ་སད་པའི་ཉེས་དམིགས། སྒྲ་དོན། རིགས་ཆད་མི་འདོད་ཚུལ། རིགས་ནས་འཁྲིད་ཚུལ་དང་བདུན། དང་
པོ་ཡོད་དེ། སངས་རྒྱས་སུ་འགྱུར་རུང་དེ། རིགས་ཀྱི་ངོ་བོའམ་མཚན་ཉིད་ཡིན་པའི་ཕྱིར། གཉིས་པ་དབྱེ་ན་
གསུམ་ཡོད་དེ། རང་བཞིན་གནས་རིགས། རྒྱུས་འགྱུར་གྱི་རིགས། དེ་གཉིས་ལས་གཞན་པ་དང་གསུམ་ཡོད་
པའི་ཕྱིར། དང་པོ་ཡོད་དེ། སེམས་ཅན་གྱི་སེམས་ཀྱི་ཆོས་ཉིད་དང་སེམས་བདེན་སྟོང་དེ་རང་བཞིན་གནས་
རིགས་ཡིན་པའི་ཕྱིར། དེ་ལ་ཡང་གཉིས་ཡོད་དེ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་རང་བཞིན་གནས་
རིགས་དང་ལམ་ཞུགས་གང་ཟག་གི་རྒྱུད་ཀྱི་དེ་གཉིས་ཡོད་པའི་ཕྱིར། ཕྱི་མ་ཡོད་དེ། རྟོག་པའི་ཆོས་བཅུ་གསུམ་
གྱི་ཆོས་ཉིད་ལྟ་བུ་དེ་ཡིན་པའི་ཕྱིར། གཉིས་པ་རྒྱས་འགྱུར་གྱི་རིགས་ལ་གསུམ་ཡོད་དེ། གང་ཟག་དང་། ཤེས་
པ་དང་། ལྡན་མིན་འདུ་བྱེད་གསུམ་ཡོད་པའི་ཕྱིར། དང་པོ་གྲུབ་སྟེ། སེམས་ཅན་ཐམས་ཅད་དེ་ཡིན་པའི་
ཕྱིར། དེར་ཐལ། སེམས་ཅན་ཐམས་ཅད་འཚང་རྒྱ་བའི་ཕྱིར། གཉིས་པ་གྲུབ་སྟེ། སེམས་ཅན་ཀྱི་རྒྱུད་ཀྱི་
དགེ་བར་གྱུར་པའི་ཤེས་པ་ཐམས་ཅད་དེ་ཡིན་པའི་ཕྱིར། གསུམ་པ་གྲུབ་སྟེ། སེམས་ཅན་གྱི་རྒྱུད་ཀྱི་ཟག་མེད་
སེམས་ཀྱི་ས་བོན་ལྟ་བོ་དེ་ཡིན་པའི་ཕྱིར། རྒྱུས་འགྱུར་གྱི་རིགས་ལ་རྒྱུས་གྱུར་གྱི་རིགས་ཀྱིས་མ་ཁྱབ་སྟེ། ཐོས་
སོགས་ཀྱིས་གསོས་མ་བཏབ་པའི་སེམས་ཀྱིས་ས་བོན་རྣམས་རྒྱས་འགྱུར་ཡིན་ཡང་རྒྱས་གྱུར་མ་ཡིན་པའི་ཕྱིར།
གསུམ་པ་དེ་གཉིས་ལས་གཞན་པའི་རིགས་ཡོད་དེ། བྱང་སེམས་ཚོགས་ལམ་བརྟག་པས་སྟོང་པ་དང་དེའི་ལྡོག་
པ་ལྟ་བུ་དེ་ཡིན་པའི་ཕྱིར། གསུམ་པ་རིགས་སད་པའི་ཕན་ཡོན་ཡོད་དེ། རིགས་སད་ན་ངན་འགྲོར་སྐྱེ་དཀའ་
ཞིང་སྐྱེས་ཀྱང་མྱུར་དུ་ཐར་པ་དང་དེར་སྡུག་བསྔལ་ཆུང་ངུ་ཙམ་མྱོང་བ་དང་། འཁོར་བ་ལ་མི་སྐྱོ་ཞིང་སེམས་ཅན་
སྨིན་པར་བྱེད་ནུས་པའི་ཕྱིར་ཏེ། མདོ་སྡེ་རྒྱན་ལས། རིང་མོ་ཞིག་ནས་ངན་སོང་དུ། །འགྲོ་ཞིང་མྱུར་དུ་ཐར་
བ་དང་། །དེ་ཡང་སྡུག་བསྔལ་ཆུང་ངུ་མྱོང་། ། སྐྱོ་བཅས་སེམས་ཅན་སྨིན་པར་བྱེད། ། ཅེས་གསུངས་པའི་
ཕྱིར། བཞི་པར་རིགས་མ་སད་པའི་ཉེས་དམིགས་ཡོད་དེ། དེའི་དབང་གིས་ཉོན་མོངས་ཤས་ཆེ་བ་དང་།
14



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
གྲོགས་ངན་གྱི་དབང་དུ་འགྲོ་བ་དང་། འཚོ་བའི་ཡོ་བྱད་ཀྱིས་ཕོངས་པ་དང་། གཞན་གྱི་དབང་དུ་འགྲོ་བ་
སོགས་ཡིན་པའི་ཕྱིར་ཏེ། དེ་ཉིད་ལས། ཉོན་མོངས་གོམས་དང་གྲོགས་ངན་དང་། ། ཕོངས་དང་གཞན་གྱི་
དབང་ཉིད་དང༌། ། མདོར་ན་རིགས་ཀྱི་ཉེས་དམིགས་ནི། ། རྣམ་པ་བཞིར་ནི་ཤེས་པར་བྱ། ། ཞེས་གསུངས་
པའི་ཕྱིར། རིགས་སད་པའི་རྟགས་སམ་མཚན་མ་བཞི་ཡོད་དེ། བྱང་ཆུབ་ཀྱི་སེམས་མ་སྐྱེས་ཀྱང་དེ་ཡི་སྔོན་དུ་
སྙིང་རྗེ་དང་མོས་པ་དང་བཟོད་པ་རྒྱ་ཆེན་པོ་སྒོམ་པ་ལ་དགའ་བ་དང་། སྦྱིན་པ་རྒྱ་ཆེན་པོ་གཏོང་པ་སོགས་དགེ་
བསྒྲུབ་པ་ལའང་དགའ་བའི་ཕྱིར་ཏེ། དེ་ཉིད་ལས། སྦྱོར་བའི་སྔོན་དུ་སྙིང་རྗེ་དང་། ། མོས་པ་དང་ནི་བཟོད་
པདང་། ། དགེ་ལ་ཡང་དག་སྤྱོད་པ་ནི། ། རིགས་ཀྱི་རྟགས་སུ་ཤེས་པར་བྱ། ། ཞེས་གསུངས་པའི་ཕྱིར།
དཔེར་ན། དུ་བ་ཡོད་པ་མཐོང་བའི་ཚེ་མེ་དང་། ཆུ་སྐྱུར་ཡོད་པ་མཐོང་བ་ན་ཆུ་ཡོད་པར་དཔོག་པ་ལྟ་བུ་ཡིན་ཏེ།
ཆོས་བཅུ་པའི་མདོ་ལས། དུ་བ་ལས་ནི་མེར་ཤེས་དང་། ། ཆུ་སྐྱར་ལས་ནི་ཆུར་ཤེས་ལྟར། ། བྱང་ཆུབ་སེམས་
དཔའ་བློ་ལྡན་གྱི། ། རིགས་ནི་མཚན་མ་དག་ལས་ཤེས། ། ཞེས་གསུངས་པའི་ཕྱིར། སྐབས་འདིར་བསྟན་གྱི་
རིགས་ཡོད་དེ། ཐེག་ཆེན་སྒྲུབ་པ་བདེན་སྟོང་དེ་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་སུ་བྱས་ནས།
ཐེག་ཆེན་སྒྲུབ་པས་རང་ཉིད་ལ་དམིགས་ནས་དེ་ཉིད་གོང་འཕེལ་དུ་འགྱུར་བའི་སྒོ་ནས་འཇོག་པ་ཡིན་པའི་ཕྱིར།
ལྔ་པ་སྒྲ་དོན་ཡོད་དེ། རིགས་ཞེས་པ་ནི་རྒྱུའི་དོན་ཡིན་པས། སངས་རྒྱས་སུ་འགྱུར་པའི་རྒྱུ་དངོས་བཏགས་ཅི་
རིགས་བྱེད་པས་ན་དེ་ལྟར་དུ་བརྗོད་པའི་ཕྱིར། དྲུག་པ་ལ། འདིར་རིགས་ཚད་ཀྱི་སེམས་ཅན་མི་འདོད་དེ།
སེམས་ཅན་ཐམས་ཅད་ཀྱི་རྒྱུད་ལ་རྟེན་རང་བཞིན་གནས་རིགས་ཀྱིས་ཁྱབ་པར་སེམས་ཅན་ཐམས་ཅད་འཚང་རྒྱ་
རུང་ཡིན་པའི་ཕྱིར། དེར་ཐལ། སེམས་ཅན་གྱི་སེམས་རྒྱུད་ཀྱི་དྲི་མ་རྣམས་བྲལ་རུང་ཡིན་པའི་ཕྱིར། དེར་ཐལ།
དྲི་མ་རྣམས་ནི་གློ་བུར་བའི་སྤྲིན་བཞིན་བྱུང་བ་ཡིན་གྱི་སེམས་ཀྱི་རང་བཞིན་མ་ཡིན་པའི་ཕྱིར། རིགས་ཆད་ཡོད་
པར་གསུངས་པའི་མདོ་རྣམས་དྲང་དོན་ཡིན་ཏེ། དགོངས་གཞི་དགོས་པ་དངོས་ལ་གནོད་བྱེད་གསུམ་གྱི་སྒོ་ནས་
དྲང་དོན་དུ་འགྲེལ་བའི་ཕྱིར། དགོངས་གཞི་ཡོད་དེ། ཆོས་ལ་སྡང་བའི་ལོག་སྲེད་ཅན་ཡུན་རིང་པོར་ཐར་པ་མི་
འཐོབ་པ་ལ་དགོངས་པའི་ཕྱིར། དགོས་པ་ཡོད་དེ། དེ་དག་ཆོས་ལ་སྡང་བ་འགོག་པའི་ཆེད་ཡིན་པའི་ཕྱིར།
གནོད་བྱེད་ཡོད་དེ། སེམས་ཅན་རྣམས་ཀྱི་རྒྱུད་ཀྱི་སྒྲིབ་པ་གཉེན་པོས་སྤང་དུ་རུང་བ་དང་། སེམས་ཅན་ཐམས་
ཅད་ཀྱི་རྒྱུད་ལ་སངས་རྒྱས་ཀྱི་འཕྲིན་ལས་འཇུག་ཅིང་རང་བཞིན་གནས་རིགས་ཀྱིས་ཁྱབ་པ་སོགས་ཡིན་པའི་ཕྱིར།
སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་རང་བཞིན་གནས་རིགས་ཀྱིས་ཁྱབ་སྟེ། རྒྱུད་བླ་མ་ལས།
དེ་བཞིན་ཉིད་ནི་ཐམས་ཅད་ལ། ། ཁྱད་མེད་གྱུར་ཀྱང་རྣམ་དག་པ། ། དེ་བཞིན་གཤེགས་ཉིད་དེ་ཡི་ཕྱིར། །



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྲོ་ཀུན་དེ་ཡི་སྙིང་པོ་ཅན། ། ཞེས་གསུངས་ཤིང་། དེ་ཡང་དཔེ་དགུ་དོན་དགུའི་སྒོ་ནས་འཆད་པར་མཛད་
པའི་ཕྱིར། བདུན་པ་རིགས་གནས་འཁྲིད་ཚུལ་ཡོད་དེ། ཐོག་མར་ཉན་ས་ནས་བཤད་པ་ལྟར་མོས་པ་ཤེས་པར་
བྱས་ཏེ་ཐེག་པ་ཆེ་ཆུང་གི་སྡེ་སྣོད་ཐོས་པར་བྱས་ནས་དེའི་དོན་ལ་འཁྲིད། དེ་ནས་སྐྱེས་བུ་གསུམ་གྱི་ལམ་གྱི་རིམ་
པ་ལྟར་འཁྲིད་པ་ན་ངེས་འབྱུང་བྱམས་སྙིང་རྗེ་བྱང་ཆུབ་ཀྱི་སེམས་དང་སྤྱོད་པ་ཕྱིན་དྲུག་ལ་སློབ་ཚུལ་སོགས་ལ་
རིམ་གྱིས་འཁྲིད་པ་ཡིན་པའི་ཕྱིར། འོན་ཀྱང་རྒྱུན་འདིར་རིགས་སྔོན་དུ་མི་འཆད་པར་སེམས་བསྐྱེད་སྔོན་དུ་
བཤད་པ་དང་མི་འགལ་ཏེ། སྐྱེ་རིམ་གྱི་དབང་དུ་བྱས་ན་རིགས་སྔོན་དུ་འཆད་རིགས་ཀྱང་། འདིར་ཐེག་ཆེན་
ལམ་གྱི་འཇུག་སྒོ་ནས་བཤད་རིམ་གྱི་དབང་དུ་བྱས་ཏེ་སེམས་བསྐྱེད་སྔོན་དུ་བཤད་པ་ཙམ་ཡིན་པའི་ཕྱིར། རྐུན་
པོ་ཕྱུང་པ་དང་སྒོ་ཕར་བཅད་པ་ལྟར་དུས་མཉམ་པ་ཞེས་སོགས་ཀྱི་སྐབས་སུ་སྤང་གཉེན་གྱི་རྣམ་གཞག་ལ། སྤྱི་
དང་བྱེ་བྲག་གཉིས་ལས། དང་པོ་ནི། གཉེན་པོས་སྤང་བྱ་སྤོང་ཚུལ་ལ་དོན་མི་འདྲ་བ་ཡོད་དེ། སྡོམ་པ་ལྟ་བུས་
རང་གི་སྤང་བྱ་སྤོང་བ་ནི་རེ་ཞིག་ སྤོང་པ་དང་། བསམ་གཏན་དང་པོའི་དངོས་གཞི་སྐྱེས་པའི་ཚེ་འདོད་ཉོན་
སྤངས་ཞེས་པ་ནི་མཉམ་གཞག་དེའི་དུས་སུ་འདོད་ཉོན་མངོན་འགྱུར་བ་མི་འཇུག་པའི་དོན་དང་། སྦྱོར་ལམ་
བཟོད་པ་ཐོབ་ནས་ངན་འགྲོར་མི་སྐྱེ་བ་ནི་རྐྱེན་མ་ཚང་བ་དང་། བྱང་འཕགས་ཀྱིས་སྡུག་ཀུན་ལ་སྐྱེ་རྒ་ན་འཆི་
སྤང་པ་ལྟ་བུའི་སྔ་མ་ནི་དེ་མི་འབྱུང་བ་དང་ཕྱི་མ་ལས་ཉོན་གྱིས་དེ་མི་བྱེད་པའི་དོན་དང་། ལོངས་སྐུ་ལྟ་བུས་མ་
དག་པའི་ཞིང་སྤངས་པ་དེར་མི་བཞུགས་པའི་དོན་དང་། སྐྱེས་བུ་དམ་པས་སྡིག་གྲོགས་སྤངས་པ་ལྟ་བུ་ནི་དེ་དང་
མི་འགྲོགས་པའི་དོན་དང་། རབ་བྱུང་གིས་ཕྱི་དྲོའི་ཁ་ཟས་སྤངས་པ་ལྟ་བུ་ནི་དུས་དེ་མི་ཟ་བའི་དོན་ཡིན་ལ།
མཐོང་སྡོམ་གྱི་བར་ཆད་མེད་ལམ་གྱིས་སྤང་བྱ་སྤོང་ཚུལ་ནི་གཉེན་པོས་ལག་རྗེས་བཞག་པའི་སྒོ་ནས་གཏན་དུ་
སྤོང་པ་ཡིན་པའི་ཕྱིར། སྤོང་ཚུལ་ཡོད་དེ། ཐེག་ཆེན་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་
དང་བདེན་འཛིན་ཀུན་བཏགས་འགག་པ་ལ་མངོན་དུ་ཕྱོགས་པ་དུས་མཉམ། དེ་སྐྱེས་ཟིན་པ་དང་བདེན་འཛིན་
ཀུན་བཏགས་འགགས་ཟིན་པའི་ཚུལ་གྱིས་སྤོང་པ་གཉིས་དུས་མཉམ་ཞིང་། དེ་བཞིན་དུ་རྒྱུན་མཐའི་བར་ཆད་
མེད་ལམ་སྐྱེ་བ་ལ་མངོན་དུ་ཕྱོགས་པ་དང་བདེན་འཛིན་ལྷན་སྐྱེས་འགག་པ་ལ་མངོན་དུ་ཕྱོགས་པ་དུས་མཉམ།
དེ་སྐྱེས་ཟིན་པ་དང་བདེན་འཛིན་ལྷན་སྐྱེས་འགགས་ཟིན་པའི་ཚུལ་གྱིས་སྤོང་བ་གཉིས་དུས་མཉམ་ཞིང་། དེ་
བཞིན་དུ་ཉན་ཐོས་ཀྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་སྐྱེས་ཟིན་པ་དང་གང་ཟག་
གི་བདག་འཛིན་ཀུན་བཏགས་འགག་པ་ལ་མངོན་དུ་ཕྱོགས་པ་དང་འགགས་ཟིན་པའི་ཚུལ་གྱིས་སྤོང་བ་དང་།
དེའི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་སྐྱེ་བ་དང་སྐྱེས་པ་ན་བདག་འཛིན་ལྷན་སྐྱེས་སྤོང་ཚུལ་སྔར་བཞིན་དང་།
96



༄༅། ། མངོན་རྟོགས་རྒྱུན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
རང་རྒྱལ་གྱི་མཐོང་སྒོམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་སྐྱེས་ཟིན་པ་ན་ཕྱི་རོལ་དོན་འཛིན་གྱི་
རྟོག་པ་ཀུན་ལྷན་འགག་པ་ལ་མངོན་དུ་ཕྱོགས་པ་དང་། འགགས་ཟིན་པ་རྣམས་སྔར་ལྟར་ཡིན་པའི་ཕྱིར། འོན་
ཀྱང་བར་ཆད་མེད་ལམ་རྣམས་སྐྱེས་ཟིན་པའི་ཚེ་རང་གི་ངོས་སྐལ་གྱི་སྤང་བྱ་དེ་དག་འགགས་ཟིན་ཀྱང་སྤངས་པ་
ནི་མིན་ཏེ། དེ་དག་གིས་དྲངས་པའི་རྣམ་གྲོལ་ལམ་སྐྱེས་ཟིན་པ་དང་དུས་མཉམ་དུ་སྤང་བྱ་དེ་དག་སྤངས་པར་
འཇོག་པའི་ཕྱིར་ཏེ། འགྲེལ་པ་ལས། རྐུན་པོ་ཕྱུང་བ་དང་ཞེས་སོགས་ཀྱི་དོན་དེ་ལྟར་ཡིན་པའི་ཕྱིར། དེའི་
འོག་ཏུ་བསམ་པ་ཇི་ལྟ་བ་བཞིན་དུ་ཞེས་སོགས་ཀྱི་སྐབས་སུ། མདོ་སྡེ་ལ་དྲང་ངེས་ཀྱི་འཇོག་ཚུལ་ཡོད་དེ། དོན་
དམ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་སྒྲ་ཇི་བཞིན་པའི་མདོ་དེ། ངེས་དོན་གྱི་
མདོའི་འཇོག་བྱེད་ཡིན་ཞིང༌། མཚན་གཞི་ནི་རྒྱས་འབྲིང་བསྡུས་གསུམ་ལྟ་བུ། དོན་དམ་བདེན་པ་དངོས་
བསྟན་བསྟན་བྱའི་གཙོ་བོར་བྱས་ནས་མི་སྟོན་པའི་མདོ། དྲང་དོན་གྱི་མདོའི་འཇོག་བྱེད་ཡིན་པའི་ཕྱིར། ཕྱི་མ་
ལ་སྒྲ་ཇི་བཞིན་པ་ཡིན་མིན་གཉིས་ཏེ། ཀྱེ་མ་འདུས་བྱས་རྣམས་མི་རྟག ། ཅེས་སོགས་ཀྱི་མདོ་ལྟ་བུ་སྒྲ་ཇི་བཞིན་
པ་ཡིན་ལ། སྒྲ་ཇི་བཞིན་པ་མ་ཡིན་པའི་མདོ་ལ་དགོངས་པ་ཅན་དང་། ལྡེམ་པོར་དགོངས་པའི་མདོ་གཉིས་ཡོད་
པའི་ཕྱིར། དེ་གཉིས་ཀྱི་འཇོག་ཚུལ་ཡོད་དེ། དགོངས་གཞི་གཙོ་བོར་བྱས་ནས་སྟོན་པའི་སྒྲ་ཇི་བཞིན་པ་མིན་
པའི་མདོ་དེ། དགོངས་པ་ཅན་གྱི་མདོ་དང་། དགོས་པ་གཙོ་བོར་བྱས་ནས་སྟོན་པའི་སྒྲ་ཇི་བཞིན་པ་མིན་པའི་
མདོ་དེ། ལྡེམ་པོར་དགོངས་པའི་མདོར་འཇོག་པའི་ཕྱིར། དང་པོ་ལ་དབྱེ་ན་དུ་མ་ཡོད་དེ། མཉམ་པ་ཉིད་
གསུམ་ལ་དགོངས་པ་སོགས་བཞི་ཡོད་པའི་ཕྱིར་ཏེ། ང་དེའི་ཚེ་སངས་རྒྱས་རྣམ་གཟིགས་སུ་གྱུར་ཏོ་ཞེས་པའི་
མདོ་ལྟ་བུ་མཉམ་པ་ཉིད་གསུམ་ལ་དགོངས་པ། ཕ་དང་མ་ནི་གསད་བྱ་ཞིང་། ། ཞེས་སོགས་ཀྱི་མདོ་ལྟ་བུ་དོན་
གཞན་ལ་དགོངས་པ། བདེ་བ་ཅན་དུ་སྐྱེ་བའི་སྨོན་ལམ་བཏབ་པ་ཙམ་གྱིས་དེར་སྐྱེ་བར་སྟོན་པའི་མདོ་ལྟ་བུ་དུས་
གཞན་ལ་དགོངས་པ། གང་ཟག་རང་རྐྱ་ཐུབ་པའི་རྫས་ཡོད་འདོད་པའི་གདུལ་བྱའི་ངོར་དགེ་སློང་དག་ཁུར་
ཡོདདོ། ། ཁུར་འཁུར་པ་པོ་ཡོད་དོ་ཞེས་སོགས་ཀྱིས་དེ་ཡོད་པར་བསྟན་པ་ལྟ་བུ་གང་ཟག་གི་བསམ་ངོ་ལ་
དགོངས་པ་ཡིན་པའི་ཕྱིར་ཏེ། དང་པོ་ནི། སངས་རྒྱས་བཅོམ་ལྡན་འདས་རྣམས་ནི་ཚོགས་རྫོགས་པ་དང་ཆོས་
སྐུ་བརྙེས་པ་དང་གཞན་དོན་བྱེད་པའི་སྒོ་གསུམ་མཉམ་པ་ལ་དགོངས་ནས་གསུངས། གཉིས་པ་ནི་ཕ་མ་ལྟ་བུའི་
སྲེད་ལེན་དང་རྒྱལ་པོ་འཇིག་ལྟ་འཁོར་བཅས་སྤོང་པ་ལ་དགོངས་ནས་གསུངས། གསུམ་པ་ནི། ཕྱིས་དུས་
གཞན་ཞིག་ཏུ་དེར་སྐྱེ་བ་ལ་དགོངས་ནས་གསུངས། བཞི་པ་ནི། ལས་འབྲས་ལ་སྤྱོད་པ་པོ་འཐད་ལྡན་དུ་འཛིན་
པའི་ཆེད་དུ་དགོངས་ནས་གསུངས་པའི་ཕྱིར། ལྡེམ་པོར་དགོངས་པའི་མདོ་ལ་དུ་མ་ཡོད་དེ། ཞུགས་པ་ལ་ལྡེམ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོར་དགོངས་པ་སོགས་བཞི་ཡོད་པའི་ཕྱིར་ཏེ། ཉན་ཐོས་སྡེ་པ་ཁ་ཅིག་ཐེག་ཆེན་དུ་ཁ་དྲངས་པའི་ཆེད་དུ་མདོ་ལྟ་
བུ་ཞུགས་པ་ལ་ལྡེམ་པོར་དགོངས་པ། མཚན་ཉིད་གསུམ་ལ་བདེན་པར་ཡོད་མེད་ཕྱེ་ནས་སྟོན་པའི་མདོ་ལྟ་བུ་
མཚན་ཉིད་ལ་ལྡེམ་པོར་དགོངས་པ། སངས་རྒྱས་དང་ཆོས་ལ་བརྙེས་པ་སོགས་ཀྱི་གཉེན་པོ་གསུངས་པ་འགའ་
ཞིག་ལྟ་བུ་གཉེན་པོ་ལ་ལྡེམ་པོར་དགོངས་པ། རབ་ཏུ་གྲགས་པའི་ཚིག་ངན་པ་ཞིག་གསུངས་ཀྱང་དོན་རབ་ཏུ་
བཟང་པོ་གཞན་དུ་བསྒྱུར་ནས་སྟོན་པའི་ཕ་དང་མ་ནི་ཞེས་སོགས་ཀྱི་མདོ་ལྟ་བུ་བསྒྱུར་བ་ལ་ལྡེམ་པོར་དགོངས་པ་
ཡིན་པའི་ཕྱིར།
ཆོས་ཀྱི་དབྱིངས་ལ་དབྱེར་མེད་ཕྱིར། ཞེས་སོགས་ཀྱི་སྐབས་སུ་རྩོད་སྤོང་ལ། དངོས་དང་། འཕྲོས་དོན་
གཉིས། དང་པོ་ལ། རྩོད་པ་དང་། ལན་གཉིས། དང་པོ་ལ་ཁ་ཅིག་ན་རེ། སེམས་ཅན་ཐམས་ཅད་ཐེག་ཆེན་
ལམ་གྱི་གནས་སྐབས་ཀྱི་རིགས་ལ་གནས་པར་ཐལ། རྟོགས་པ་ཡི་ནི་ཆོས་དྲུག་དང་། ། ཞེས་སོགས་ཀྱིས་སྒྲུབ་པ་
བཅུ་གསུམ་བདེན་པས་སྟོང་པ་དེ་རིགས་སུ་བསྟན་པ་གང་ཞིག སེམས་བདེན་པས་སྟོང་པ་ནི་སེམས་ཅན་ཐམས་
ཅད་ལ་སྤྱིར་གནས་པའི་ཕྱིར། གཞན་ཡང་། གནས་སྐབས་རིགས་གསུམ་དང་རིགས་ཅན་གསུམ་གྱི་དབྱེ་བ་མི་
འཐད་པར་ཐལ། སེམས་ཅན་རྣམས་ཀྱི་སེམས་བདེན་སྟོང་དེའི་ངོ་བོ་ལ་རིགས་མི་འདྲ་བའི་ཁྱད་པར་མེད་པའི་
ཕྱིར། ཞེ་ན། གཉིས་པ་ལན་ལ། དེ་ལྟ་བུའི་ཁྱད་པར་མེད་ཀྱང་རིགས་གསུམ་དང་རིགས་ཅན་གསུམ་གྱི་དབྱེ་
བ་མི་འཐད་པའི་སྐྱོན་མེད་དེ། ཐེག་པ་གསུམ་གྱི་སློབ་པའི་སྒྲུབ་བ་གསུམ་པོ་དེས་སེམས་བདེན་སྟོང་ལ་དམིགས་
ནས་རྟོགས་པ་གོང་ནས་གོང་འཕེལ་དུ་འགྱུར་བའི་སྒོ་ནས་ཁྱད་པར་དེ་ལྟ་བུ་འཐད་པའི་ཕྱིར་དང་། བརྟེན་པ་
སྒྲུབ་པ་མི་འདྲ་བ་གསུམ་གྱི་དབྱེ་པས་ཀྱང་དེ་ལྟར་དུ་འཇོག་པའི་ཕྱིར། དཔེར་ན། བུམ་པ་གཅིག་ཁོ་ནའི་ནང་
དུ་རིམ་པ་བཞིན་དུ་ཀ་ར་དང་སྦྲང་རྩི་དང་འོ་མ་སོགས་བླུག་པ་ན་བཅུད་མ་འདྲ་བའི་དབང་གིས་དེ་དང་དེའི་བུམ་
པའི་ཐ་སྙད་བྱེད་པ་བཞིན་ནོ། ། གཉིས་པ་ལ་ཁ་ཅིག རྒྱན་རྩ་བའི་དགོངས་པ་མཐར་ཐུག་ཐལ་འགྱུར་དུ་
གནས་པར་ཐལ། ཆོས་ཀྱི་དབྱིངས་ལ་དབྱེར་མེད་ཕྱིར། ཞེས་སོགས་རྩ་འགྲེལ་གྱིས་འཕགས་པ་ལ་སྟོང་ཉིད་
རྟོགས་མྱོང་གིས་ཁྱབ་པར་བསྟན་པའི་ཕྱིར། དེར་ཐལ། དེས་འཕགས་པ་ཡིན་ན། རང་གི་སེམས་བདེན་སྟོང་
རྟོགས་མྱོང་གིས་ཁྱབ་པར་བསྟན་པའི་ཕྱིར། དེར་ཐལ། འདི་དག་གིས་ཐེག་ཆེན་སྒྲུབ་པ་བཅུ་གསུམ་པོ་དེས།
རང་ཉིད་བདེན་སྟོང་ལ་དམིགས་ནས་རྟོགས་པ་གོང་ནས་གོང་འཕེལ་དུ་འགྱུར་བར་བསྟན་པ་ལ་དགོས་པ་ཡོད་
པའི་ཕྱིར་ཞེ་ན། སྐྱོན་མེད་དེ། གཞུང་འདི་དག་གིས་ཐེག་དམན་འཕགས་པ་ལ་སྟོང་ཉིད་མངོན་སུམ་དུ་རྟོགས་
པར་ཡོད་པའི་ཚུལ་བསྟན་གྱི། དེ་ལ་སྟོང་ཉིད་མངོན་སུམ་དུ་རྟོགས་པས་ཁྱབ་པར་བསྟན་པ་མ་ཡིན་པའི་ཕྱིར།
98



༄༅། ། མངོན་རྟོགས་རྒྱུན་གྱི་སྐབས་དང་པོའི་སྤྱི་དོན་སྒྲོན་མེ་རབ་གསལ། །
དེ་ལྟར་ཡིན་ཀྱང་སྐབས་གསུམ་པའི་དེ་ནི་མཚན་མར་དམིགས་སྒོ་ནས། ཞེས་སོགས་གསུངས་པ་དང་མི་འགལ་
ཏེ། དེ་ནི་དང་པོ་ཉིད་ནས་ཐེག་དམན་དུ་རིགས་ངེས་པ་ཁ་ཅིག་ལ་དགོངས་པའི་དྲང་དོན་ཡིན་པའི་ཕྱིར།
དམིགས་པ་ཆོས་རྣམས་ཐམས་ཅད་དེ། ཞེས་སོགས་ཀྱི་སྐབས་སུ་སྒྲུབ་པའི་དམིགས་པ་བཤད་པ་ལ། ངོ་བོ།
དབྱེ་བ། སོ་སོའི་དོན་བཤད་པ་དང་གསུམ། དང་པོ་ཡོད་དེ། ཐེག་ཆེན་སྒྲུབ་པའི་སྒྲོ་འདོགས་གཅད་གཞི་དེ།
དེའི་ངོ་བོའམ་འཇོག་བྱེད་ཡིན་པའི་ཕྱིར། གཞི་གྲུབ་ན་དེའི་དམིགས་པ་ཡིན་པས་ཁྱབ་སྟེ། གཞི་གྲུབ་ན། དེས་
རྟོགས་པས་ཁྱབ་པའི་ཕྱིར། གཉིས་པ་དབྱེ་ན་དུ་མ་ཡོད་དེ། འདིར་དགེ་སོགས་བཅུ་གཅིག་ཡོད་པའི་ཕྱིར།
གསུམ་པ་ལ། རང་འབྲས་རྣམ་སྨིན་གྱི་འབྲས་བུ་ཡིད་འོང་འབྱིན་རུང་དུ་ལུང་དུ་བསྟན་པའི་བླང་བྱ་དེ་དགེ་བའི་
ངོ་བོ་ཡིན་ཞིང་། དེ་ལ་སྒྲས་བརྗོད་རིགས་ཀྱི་སྒོ་ནས་བཞི་ཡོད་དེ། དོན་དམ་པའི་དགེ་བ་སོགས་བཞི་ཡོད་པའི་
ཕྱིར་ཏེ། ཐར་པ་ལྟ་བུ་དོན་དམ་པའི་དགེ་བ། ངོ་ཚ་ཁྲེལ་ཡོད་ཀྱི་བསམ་པ་ལྟ་བུ་ངོ་བོ་ཉིད་ཀྱི་དགེ་བ། དེ་དང་
མཚུངས་ལྡན་གྱི་སེམས་སེམས་བྱུང་ལྟ་བུ་མཚུངས་ལྡན་གྱི་དགེ་བ། བསམ་པ་དེ་ཀུན་ནས་སློང་བྱེད་ཀྱི་སེམས་
སེམས་བྱུང་ལྟ་བུ་ཀུན་སློང་གི་དགེ་བ་ཡིན་པའི་ཕྱིར། རང་འབྲས་རྣམ་སྨིན་ཡིད་མི་འོང་འབྱིན་རུང་དུ་ལུང་དུ་
བསྟན་པའི་དོར་བྱ་དེ་མི་དགེ་བའི་ངོ་བོ་དང༌། དེ་ལ་ཡང་སྔར་བཞིན་དབྱེ་བར་བྱ་སྟེ། འཁོར་བ་ལྟ་བུ་དོན་དམ་
པའི་མི་དགེ་བ། ངོ་ཚ་ཁྲེལ་མེད་ཀྱི་བསམ་པ་ལྟ་བུ་ངོ་བོ་ཉིད་ཀྱི་མི་དགེ་བ། དེ་དང་མཚུངས་ལྡན་རྣམས་
མཚུངས་ལྡན་གྱི་མི་དགེ་བ། དེ་ཀུན་ནས་སློང་བྱེད་རྣམས་ཀུན་སློང་གི་མི་དགེ་བ་ཡིན་པའི་ཕྱིར། རང་འབྲས་
རྣམ་སྨིན་འབྱིན་དུ་མི་རུང་བའི་ཆོས། ལུང་མ་བསྟན་གྱི་ངོ་བོ་ཡིན་ལ། དེ་ལ་ཡང་བཞི་ཡོད་དེ། ནམ་མཁའ་ལྟ་
བུདོན་དམ་པའི་ལུང་མ་བསྟན། བཟོ་དང་སྤྱོད་ལམ་གྱི་ལས་ལྟ་བུ་ངོ་བོ་ཉིད་ཀྱི་ལུང་མ་བསྟན། དེ་དང་
མཚུངས་ལྡན་དང་དེ་ཀུན་ནས་སློང་བྱེད་རྣམས་ནི་མཚུངས་ལྡན་དང་ཀུན་སློང་གི་ལུང་མ་བསྟན་ཡིན་པའི་ཕྱིར།
སེམས་ཅན་ཀུན་མཆོག་ཉིད་སེམས་དང་། ཞེས་སོགས་ཀྱི་སྐབས་སུ་ཐེག་ཆེན་སྒྲུབ་པའི་ཆེད་དུ་བྱ་བ་ལ།
ངོ་བོ་དང་། དབྱེ་བ་བཤད་པ་གཉིས། དང་པོ་ཡོད་དེ། གང་གི་ཆེད་དུ་བྱང་སེམས་སྒྲུབ་པ་ལ་འཇུག་པའི་ཐོབ་
བྱ་དེ། ཐེག་ཆེན་སྒྲུབ་པའི་ཆེད་དུ་བྱ་བ་དང་། དེ་འདྲ་བའི་ཐོབ་བྱ་མཐར་ཐུག་དེ། ཐེག་ཆེན་སྒྲུབ་པའི་ཆེད་དུ་
བྱ་བ་མཐར་ཐུག་གི་ངོ་བོ་དང་འཇོག་བྱེད་ཡིན་པའི་ཕྱིར། དང་པོ་ལ་དབྱེ་ན་དུ་མ་ཡོད་དེ། གནས་སྐབས་དང་
མཐར་ཐུག་གི་ཆེད་དུ་བྱ་བ་གཉིས་ཡོད་པའི་ཕྱིར། མཐར་ཐུག་ལ་འདིར་གསུམ་ཡོད་དེ། སེམས་ཆེན་པོ། སྤོང་
པ་ཆེན་པོ། རྟོགས་པ་ཆེན་པོ་གསུམ་ཡོད་པའི་ཕྱིར། མཚན་པ།ཞི་ཡོད་དེ། སངས་རྒྱས་འཕགས་པའི་རྒྱུད་ཀྱི་
སྙིང་རྗེ་ཆེན་པོ་དང་། སྒྲིབ་གཉིས་སྤངས་པའི་སྤངས་པ་དང་། ཇི་ལྟ་ཇི་སྙེད་ཀྱི་ཆོས་ཐམས་ཅད་མངོན་སུམ་དུ་



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྟོགས་པའི་ཡེ་ཤེས་གསུམ་རིམ་པ་བཞིན་དུ་འཇོག་པའི་ཕྱིར། ཐམས་ཅད་མཁྱེན་པ་ཉིད་གསུམ་གྱི་ཡུལ་ལ་ཞེས་
སོགསཀྱི་སྐབས་སུ་ཐེག་ཆེན་སྒྲུབ་པའི་རྣམ་གཞག་ལ། སྤྱིའི་རྣམ་གཞག་དང་། སོ་སོའི་རང་བཞིན་གཉིས།
དང་པོ་ལ། ངོ་བོ། དབྱེ་བ། ས་མཚམས། སྒྲ་དོན་བཤད་པ་དང་བཞི། དང་པོ་ཡོད་དེ། ཐེག་ཆེན་སེམས་
བསྐྱེད་ལ་བརྟེན་ནས་བྱང་ཆུབ་ཆེན་པོ་སྒྲུབ་པའི་སེམས་དཔའི་ཡེ་ཤེས། ཐེག་ཆེན་སྒྲུབ་པའི་ངོ་བོ་དང་འཇོག་
བྱེད་ཡིན་པའི་ཕྱིར། གཉིས་པ་ལ། སྟོན་ཚུལ་གྱི་སྒོ་ནས་དབྱེ་བ། མཚན་གཞིའི་སྒོ་ནས་དབྱེ་བ་དང་གཉིས།
དང་པོ་ལ་གཉིས་ཡོད་དེ། མཁྱེན་པ་ཡུལ་དང་། སྦྱོར་བ་བྱེ་བྲག་གི་སྒྲུབ་པ་གཉིས་ཡོད་པའི་ཕྱིར། དེ་གཉིས་
དོན་གཅིག་ཀྱང་སྟོན་ཚུལ་གྱི་སྒོ་ནས་ཐ་དད་དུ་བཞག་པ་ཡིན་ཏེ། སྐབས་དང་པོ་གསུམ་དུ་མཁྱེན་གསུམ་ཉམས་
སུལེན་ཚུལ་གྱིས་སྒོ་ནས་བཤད་པས་མཁྱེན་པ་ཡུལ་གྱི་སྒྲུབ་པ་དང་། སྦྱོར་བཞིའི་སྐབས་སུ་ཕྱིན་དྲུག་ཉམས་ལེན་
གྱི་ངོས་ནས་གཙོ་བོར་བཤད་པས་སྦྱོར་བ་བྱེ་བྲག་གི་སྒྲུབ་པར་བཞག་པའི་ཕྱིར། །
གཉིས་པ་མཚན་གཞིའི་སྒོ་ནས་དབྱེ་ན་བཞི་ཡོད་དེ། གོ་སྒྲུབ། འཇུག་སྒྲུབ། ཚོགས་སྒྲུབ། ངེས་
འབྱུང་སྒྲུབ་པ་དང་བཞི་ཡོད་པའི་ཕྱིར། དེ་བཞི་སྐབས་དང་པོ་འདིར་འཆད་ཚུལ་ཡོད་དེ། དེ་དག་སོ་སོར་སྦྱིན་
ལ་སོགས། ། ཞེས་སོགས་ཀྱིས་གོ་སྒྲུབ། བསམ་གཏན་གཟུགས་མེད་སྦྱིན་སོགས་དང་། ། ཞེས་སོགས་ཀྱི་སྐབས་
སུ་འཇུག་སྒྲུབ། བརྩེ་དང་སྦྱིན་ལ་སོགས་པ་དྲུག། ཅེས་སོགས་ཀྱིས་ཚོགས་སྒྲུབ། ཆེད་དུ་བྱ་དང་མཉམ་ཉིད་
དང་། ། ཞེས་སོགས་ཀྱིས་ངེས་འབྱུང་སྒྲུབ་པ་འཆད་ཅིང་། ཡོངས་སུ་སྦྱོང་བ་རྣམ་བཅུ་ཡིས། ། ཞེས་སོགས་
ཀྱིས་ཚོགས་སྒྲུབ་བྱེ་བྲག་ཏུ་ཕྱེ་ནས་འཆད་པའི་ཕྱིར།
གསུམ་པ་ས་མཚམས་ཀྱི་ཁྱད་པར་ཡོད་དེ། ཐེག་ཆེན་སྒྲུབ་པ་དང་སེམས་དཔའི་ཡེ་ཤེས་དོན་གཅིག་ཅིང་།
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ཡོད་པའི་ཕྱིར། སྒྲུབ་པ་བཞི་སོ་སོའི་ས་མཚམས་ཡོད་དེ། གོ་སྒྲུབ་
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དང་། འཇུག་སྒྲུབ་ཐེག་ཆེན་གྱི་སྦྱོར་ལམ་ནས་དེའི་བར་དང་།
ཚོགས་སྒྲུབ་ཐེག་ཆེན་གྱི་སྦྱོར་ལམ་ཆོས་མཆོག་ནས་དེའི་བར་དང་། ངེས་འབྱུང་སྒྲུབ་པ་ནི་དག་པ་ས་གསུམ་ན་
ཡོད་པའི་ཕྱིར། བཞི་པ་སྒྲ་དོན་ཡོད་དེ། བསམ་པ་རྒྱ་ཆེ་བས་གོ་སྒྲུབ། སྦྱོར་བ་ལག་ལེན་རྒྱུ་ཆེ་བས་འཇུག་སྒྲུབ།
ཚོགས་རྒྱ་ཆེ་བས་ཚོགས་སྒྲུབ། རྣམ་མཁྱེན་དུ་གདོན་མི་ཟ་བར་འབྱིན་པར་བྱེད་པས་ངེས་འབྱུང་སྒྲུབ་པ་ཞེས་བྱ་
བའི་ཕྱིར། གཉིས་པ་སོ་སོའི་རང་བཞིན་ལ། གོ་སྒྲུབ་སོགས་བཞི་ལས་དང་པོ་ནི། དེ་དག་སོ་སོར་སྦྱིན་ལ་
སོགས། ཞེས་སོགས་ཀྱི་སྐབས་སུ།
གོ་སྒྲུབ་བཤད་པ་དང་། ཕྱིན་དྲུག་གི་རྣམ་གཞག་བཤད་པ་གཉིས། དང་པོ་ལ། ངོ་བོ། དབྱེ་བ།
100



༄༅། །མངོན་རྟོགས་རྒྱན་གྱི་སྐབས་དང་པོའི་སྤྱི་དོན་སྒྲོན་མེ་རབ་གསལ། །
བསྡུ་ཚུལ་དང་གསུམ། དང་པོ་ཡོད་དེ། ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་
པའི་རིགས་གནས་ཀྱི་སེམས་དཔའི་ཡེ་ཤེས་དེ་གོ་སྒྲུབ་ཀྱི་ངོ་བོ་དང་འཇོག་བྱེད་ཡིན་པའི་ཕྱིར། གཉིས་པ་དབྱེ་ན་
དུ་མ་ཡོད་དེ། དྲུག་དྲུག་སོ་དྲུག་ཡོད་པའི་ཕྱིར། གསུམ་པ་བསྡུ་ཚུལ་ཡོད་དེ། སྦྱིན་པའི་གོ་ཆར་གྱུར་པའི་སྦྱིན་
སོགས་དྲུག་པོ་དེ་སྦྱིན་པའི་གོ་ཆར་ཆོས་མཐུན་པ་ནས། ཤེས་རབ་ཀྱི་གོ་ཆར་གྱུར་པའི་སྦྱིན་སོགས་དྲུག་ཤེས་རབ་
ཀྱི་གོ་ཆར་ཆོས་མཐུན་པའི་ཕྱིར། སྦྱིན་པ་ལྟ་བུ་གཅིག་ཉམས་སུ་ལེན་པའི་ཚེ་དྲུག་ལྡན་དུ་ཉམས་སུ་ལེན་ཚུལ་ཡོད་
དེ། དེའི་ཚེ་སྦྱིན་པ་གཏོང་པའི་སེམས་པ་དེ་སྦྱིན་པ། དེ་ལྟར་ཞི་བདེ་ཙམ་དོན་གཉེར་གྱི་བློ་སྤོང་པ་དེ་ཚུལ་
ཁྲིམས། གཞན་གྱིས་མི་སྙན་པར་སྨྲ་བ་ལ་བཟོད་པ་དེ་བཟོད་པ། ཐེག་པ་ཆེན་པོའི་ཆོས་བསྒྲུབ་པའི་ཕྱིར་འབད་
པ་དེ་བརྩོན་འགྲུས། ཐེག་ཆེན་དུ་སེམས་རྩེ་གཅིག་ཏུ་བྱེད་པ་དེ་བསམ་གཏན། སྦྱིན་པའི་འཁོར་གསུམ་བདེན་
མེད་དུ་རྟོགས་པའི་ཤེས་རབ་དང་དེ་ཉིད་ཀྱིས་ཟིན་པའི་སྒོ་ནས་ཉམས་སུ་ལེན་ཅིང་། དེ་བཞིན་དུ་ཚུལ་ཁྲིམས་
སོགས་ལའང་སྦྱོར་རིགས་པའི་ཕྱིར། གཉིས་པ་ཕྱིན་དྲུག་གི་རྣམ་བཞག་ལ། ངོ་བོ། དབྱེ་བ། གྲངས་ངེས།
གོ་རིམ། སྒྲུབ་ཚུལ། བསྒྲུབས་པའི་འབྲས་བུ། སྒྲ་དོན་དང་བདུན། དང་པོ་ཡོད་དེ། ཁྱད་ཆོས་བཞི་དང་
ལྡན་པའི་ཐེག་ཆེན་གྱི་ཡེ་ཤེས་དེ་ཕར་ཕྱིན་གྱི་ངོ་བོ་ཡིན་པའི་ཕྱིར། ཁྱད་ཆོས་བཞི་ཡོད་དེ། རང་གིམི་མཐུན་
ཕྱོགས་ཉམས་པ།གྲོགས་མི་རྟག་པའི་ཡེ་ཤེས་དང་ལྡན་པ། ། སེམས་ ཅན་གྱི་འདོད་ པ་ རྫོགས་ པར་བྱེད་པ།
སེམས་ཅན་སྨིན་པར་བྱེད་པའི་ཁྱད་ཆོས་དང་ལྡན་པའི་ཕྱིར་ཏེ། མདོ་སྡེ་རྒྱན་ལས། སྦྱིན་པས་མི་མཐུན་ཕྱོགས་
ཉམས་བྱེད། ། རྣམ་པར་མི་རྟོག་ཡེ་ཤེས་ལྡན། ། སེམས་ཅན་རྣམས་ནི་ཡོངས་སྨིན་བྱེད། ། ཅེས་དང་། དེ་
བཞིན་དུ་ཚུལ་ཁྲིམས་སོགས་གཞན་ལྔ་ལའང་སྦྱར་ནས་གསུངས་པའི་ཕྱིར། སྦྱོར་ཚུལ་ཡོད་དེ། སྦྱིན་པས་མི་
མཐུན་ཕྱོགས་སེར་སྣ་ཉམས་པར་བྱེད་པ་དེ་བཞིན་དུ་ཚུལ་ཁྲིམས་ཀྱིས་ཚུལ་འཆལ། བཟོད་པས་ཁྲོ་བ། བརྩོན་
འགྲུས་ཀྱིས་ལེ་ལོ། བསམ་གཏན་གྱིས་རྣམ་གཡེང་། ཤེས་རབ་ཀྱིས་ཤེས་འཆལ་ཉམས་པར་བྱེད་པ་སོགས་ཡིན་
པའི་ཕྱིར། གཉིས་པ་དབྱེ་ན་དྲུག་ཡོད་དེ། སྦྱིན་སོགས་ཕར་ཕྱིན་དྲུག་ཡོད་པའི་ཕྱིར། དེ་དྲུག་སོ་སོའི་ངོ་བོ་
མཚན་གཞི་ཡོད་དེ། རིམ་པ་བཞིན་དུ་དེར་གྱུར་པའི་ཆོས་ནོར་གཏོང་བའི་སེམས་པ། ཉན་རང་ཡིད་བྱེད་སྤོང་
པའི་ཚུལ་ཁྲིམས། ཁྲོ་མེད་ཀྱི་བཟོད་པ། ལེ་ལོ་མེད་པའི་བརྩོན་འགྲུས། མི་གཡེང་བའི་བསམ་གཏན། དེ་
དག་བདེན་མེད་དུ་རྟོགས་པའི་མཁྱེན་པ་རྣམས་ཡིན་པའི་ཕྱིར། སྦྱིན་པ་ལ་དབྱེ་ན་དུ་མ་ཡོད་དེ། ཟང་ཟིང་གི་
སྦྱིན་པ་དང་། ཆོས་ཀྱི་སྦྱིན་པ་དང་། མི་འཇིགས་པ་སྐྱབས་ཀྱི་སྦྱིན་པ་གསུམ་ཡོད་པའི་ཕྱིར། ཚུལ་ཁྲིམས་ལ་
གསུམ་ཡོད་དེ། ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་
101



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
ཚུལ་ཁྲིམས་གསུམ་ཡོད་པའི་ཕྱིར། བཟོད་པ་ལ་གསུམ་ཡོད་དེ། སྡུག་བསྔལ་དང་ལེན་གྱི་བཟོད་པ། གནོད་པ་
ལ་ཇི་མི་སྙམ་པའི་བཟོད་པ། ཆོས་ལ་ངེས་སེམས་ཀྱི་བཟོད་པ་གསུམ་ཡོད་པའི་ཕྱིར། བརྩོན་འགྲུབས་ལ་གསུམ་
ཡོད་དེ། རྟག་སྦྱོར་གྱི་བརྩོན་འགྲུས། གུས་སྦྱོར་གྱི་བརྩོན་འགྲུས་སེམས་ཅན་དོན་བྱེད་ཀྱི་བརྩོན་འགྲུས་གསུམ་
ཡོད་པའི་ཕྱིར། བསམ་གཏན་ལ་གསུམ་ཡོད་དེ། མཐོང་ཆོས་ལ་བདེར་གནས་ཀྱི་བསམ་གཏན། ཡོན་ཏན་
མངོན་པར་སྒྲུབ་པའི་བསམ་གཏན། སེམས་ཅན་དོན་བྱེད་ཀྱི་བསམ་གཏན་གསུམ་ཡོད་པའི་ཕྱིར། ཤེས་རབ་
ལ་གསུམ་ཡོད་དེ། ཀུན་རྫོབ་ཤེས་རབ། དོན་དམ་ཤེས་པའི་ཤེས་རབ། སེམས་ཅན་གྱི་དོན་བྱེད་པའི་ཤེས་རབ་
གསུམ་ཡོད་པའི་ཕྱིར། གསུམ་པ་གྲངས་ངེས་ལ་དུ་མ་ཡོད། བསླབ་གསུམ་གྱི་དབང་དུ་བྱས་པ། མངོན་མཐོ་
ངེས་ལེགས་སྒྲུབ་པའི་དབང་དུ་བྱས་པ། དོན་གཉིས་སྒྲུབ་པའི་དབང་དུ་བྱས་པ་རྣམས་སུ་ཡོད་པའི་ཕྱིར།དང་པོ་
གྲུབ་སྟེ། ཕར་ཕྱིན་དང་པོ་གསུམ་ཚུལ་ཁྲིམས་ཀྱི་བསླབ་པའི་ཉམས་ལེན། ཐ་མ་གཉིས་ཏིང་ངེ་འཛིན་དང་ཤེས་
རབ་ཀྱི་བསླབ་པའི་ཉམས་ལེན་དང་། བརྩོན་འགྲུས་ནི་བསླབ་པ་གསུམ་ཅན་གྱི་ཉམས་ལེན་དུ་འདུ་བའི་ཕྱིར་ཏེ།
མདོ་སྡེ་རྒྱན་ལས། བསླབ་གསུམ་དབང་དུ་མཛད་ནས་ནི། ། རྒྱལ་བས་ཕ་རོལ་ཕྱིན་པ་དྲུག། ཡང་དག་བཤད་
དེ་དང་པོ་གསུམ། ། ཐ་མ་གཉིས་ནི་རྣམ་པ་གཉིས། ། གཅིག་ནི་གསུམ་ཆར་ལ་ཡང་གཏོགས། ། ཞེས་
གསུངས་པའི་ཕྱིར། གཉིས་པ་གྲུབ་སྟེ། དང་པོ་གསུམ་མངོན་མཐོ་དང༌། ཕྱི་མ་གཉིས་ངེས་ལེགས། བརྩོན་
འགྲུས་ནི་གཉིས་ཀའི་ཉམས་ལེན་དུ་འདུ་བའི་ཕྱིར། གསུམ་པ་གྲུབ་སྟེ། དང་པོ་གསུམ་གཞན་དོན་དང་། ཕྱི་
མ་གཉིས་རང་དོན་སྒྲུབ་པ་དང༌། བརྩོན་འགྲུས་ནི་གཉིས་ཀའི་ཉམས་ལེན་དུ་འདུ་བའི་ཕྱིར། བཞི་པ་གོ་རིམ་
ཡོད་དེ། སྔ་མ་སྔ་མ་ལ་བརྟེན་ནས་ཕྱི་མ་ཕྱི་མ་སྐྱེ་བའི་རྒྱུ་འབྲས་ཀྱི་རིམ་པ་དང་
། སྔ་མ་སྔ་མ་ལས་ཕྱི་མ་ཕྱི་མ་
མཆོག་ཡིན་པའི་གོ་རིམ་དང་ཕྲ་རགས་ཀྱི་གོ་རིམ་ཡང་ཡིན་པའི་ཕྱིར་ཏེ། མདོ་སྡེ་རྒྱན་ལས། སྔ་མ་ལ་བརྟེན་ཕྱི་
མ་སྐྱེ། །དམན་དང་མཆོག་ཏུ་གནས་ཕྱིར་དང་། ། རགས་པ་དང་ནི་ཕྲབའི་ཕྱིར། ། དེ་དག་རིམ་པར་བསྟན་
པ་ཡིན། ། ཞེས་གསུངས་པའི་ཕྱིར། ལྔ་པ་སྒྲུབ་ཚུལ་ཡོད་དེ། དང་པོར་སྦྱིན་པའི་ཉམས་ལེན་དང་། ། དེ་ནས་
ཚུལ་ཁྲིམས་སོགས་རིམ་པར་ཉམས་སུ་ལེན་དགོས་པའི་ཕྱིར། དྲུག་པ་འབྲས་བུ་ཡོད་དེ། རིན་ཆེན་འཕྲེང་བ་
ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ། ། བཟོད་པས་མདངས་ལྡན་བརྩོན་པས་བརྗིད། ། བསམ་
གཏན་གྱིས་ཞི་བློ་ཡིས་གྲོལ། ། ཞེས་གསུངས་པའི་ཕྱིར། བདུན་པ་སྒྲ་དོན་ཡོད་དེ། མདོ་སྡེ་རྒྱན་ལས། དབུལ་
བ་འདོན་པ་བྱེད་པ་དང་། ། བསིལ་བ་ཐོབ་དང་ཁྲོ་བཟོད་དང་། ། མཆོག་སྦྱོར་བ་དང་ཡིད་འཛིན་དང་། །
དོན་དམ་ཤེས་པའི་ཕྱིར་བཤད་དོ། ། ཞེས་འབྱུང་བ་ལྟར་ཡིན་པའི་ཕྱིར། ། གཉིས་པ། བསམ་གཏན་གཟུགས་
102



༄༅། །མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
མེད་སྦྱིན་ལ་སོགས། ། ཞེས་སོགས་ཀྱི་སྐབས་སུ་འཇུག་སྒྲུབ་ལ། སྤྱིའི་རྣམ་གཞག་དང་། བྱེ་བྲག་ཏུ་བཤད་པ་
གཉིས། དང་པོ་ལ་ངོ་བོ་དང་། དབྱེ་བ་གཉིས། དང་པོ་ཡོད་དེ། ཐེག་ཆེན་སྦྱོར་ལམ་ཐོབ་པའི་གང་ཟག་གི་
རྒྱུད་ཀྱི་སྟོང་ཉིད་རྟོགས་པའི་བསྒོམས་བྱུང་གི་ཤེས་རབ་ཀྱིས་ཟིན་པའི་སྒོ་ནས་ཐེག་ཆེན་གྱི་ཆོས་སྦྱོར་ལ་ལག་ལེན་
གཙོ་བོར་བྱས་ནས་ཉམས་སུ་ལེན་པའི་སེམས་དཔའི་ཡེ་ཤེས་དེ། འཇུག་སྒྲུབ་ཀྱི་ངོ་བོ་དང་འཇོག་བྱེད་ཡིན་པའི་
ཕྱིར། གཉིས་པར་དབྱེ་ན་དགུ་ཡོད་དེ། རྒྱུ་ཐེག་ཆེན་ལ་འཇུག་པ་བརྒྱད་དང་། འབྲས་བུ་རྣམ་མཁྱེན་ལ་
འཇུག་པ་གཅིག་ཡོད་པའི་ཕྱིར། གཉིས་པ་ལ། སྙོམས་འཇུག་གི་རྟེན་དང་། བརྟེན་པ་སྙོམས་འཇུག་བཤད་པ་
གཉིས། དང་པོ་ལ། ལུས་རྟེན་དང་། སེམས་རྟེན་གཉིས། དང་པོ་ཡོད་དེ ། སྔར་སྦྱོར་ལམ་གྱི་རྟེན་བཤད་
པ་བཞིན་ཡིན་པའི་ཕྱིར། ཅུང་ཟད་མི་འདྲ་བ་ཡོད་དེ། གཟུགས་མེད་ཀྱི་རྟེན་ལ་སྙོམས་འཇུག་འགའ་ཞིག་
གསར་དུ་སྐྱེ་བ་ཡོད་པའི་ཕྱིར། གཉིས་པ་ཡོད་དེ། བསམ་གཏན་གྱི་ཉེར་བསྡོགས་ནི་འདོད་སེམས་ལ་བརྟེན་
ནས་སྐྱེ། དེའི་དངོས་གཞི་ནི་ཉེར་བསྡོགས་ལ་བརྟེན་ནས་སྐྱེ། གཟུགས་མེད་ཀྱི་སྙོམས་འཇུག་ནི་བསམ་གཏན་
ལ་བརྟེན་ནས་སྐྱེ་བ་ཡོད་པའི་ཕྱིར། གཉིས་པ་བརྟེན་པ་སྙོམས་འཇུག་ལ་བསམ་གཏན་གྱི་སྙོམས་འཇུག་དང་།
གཟུགས་མེད་ཀྱི་སྙོམས་འཇུག་བཤད་པ་གཉིས། དང་པོ་ལ་རྒྱས་པར་ནི་མང་དུ་ཡོད་ཀྱང་འདིར་བསྡུ་ན་བསམ་
གཏན་གྱི་སྙོམས་འཇུག་གི་ངོ་བོ་ཡོད་དེ། དམིགས་པ་དང་ཡན་ལག་གཉིས་ཀྱི་ནང་ནས་ཡན་ལག་གི་སྒོ་ནས་
བཞག་པས་རབ་ཏུ་ཕྱེ་བའི་གོང་མའི་སྙོམས་འཇུག་དེ། དེའི་ངོ་བོ་ཡིན་པའི་ཕྱིར། དེ་ལ་དབྱེ་ན་དུ་མ་ཡོད་དེ།
བསམ་གཏན་དང་པོའི་སྙོམས་འཇུག་སོགས་བཞི་ཡོད་པའི་ཕྱིར། དེ་བཞི་སོ་སོའི་འཇོག་ཚུལ་ཡོད་དེ། རང་གི་
འོག་ས་འདོད་པ་ལ་འདོད་ཆགས་བྲལ་བྱེད་དང་བྲལ་ཟིན་གང་ཡང་རུང་བས་རབ་ཏུ་ཕྱེ་བས་རིགས་གནས་ཀྱི་
བསམགཏན་གྱི་སྙོམས་འཇུག་དང་། དེ་བཞིན་དུ་རང་གི་འོག་མ་བསམ་གཏན་དང་པོ་དང་བསམ་གཏན་
གཉིས་པ་དང་བསམ་གཏན་གསུམ་པ་ལ་ཆགས་པ་དང་བྲལ་བྱེད་དང་བྲལ་ཟིན་གང་ཡང་རུང་བས་རབ་ཏུ་ཕྱེ་
བའི་སྙོམས་འཇུག་རྣམས་ནི་རིམ་པ་བཞིན་དུ་བསམ་གཏན་དང་པོ་དང་གཉིས་པ་དང་གསུམ་པ་དང་བཞི་པའི་
སྙོམས་འཇུག་གི་ངོ་བོ་དང་འཇོག་བྱེད་ཡིན་པའི་ཕྱིར། ནང་གསེས་ཀྱིས་དབྱེ་ན་དུ་མ་ཡོད་དེ། དེ་རེ་རེ་ལ་ཡང་
ཉེ་བསྡོགས་དང་དངོས་གཞི་གཉིས་རེ་དང་ཞི་ལྷག་གཉིས་རེ་ཡོད་པའི་ཕྱིར། ཡན་ལག་དུ་དང་ལྡན་ཚུལ་ཡོད་དེ།
བསམ་གཏན་དང་པོའི་དངོས་གཞི་དེ་ཡན་ལག་ལྔ་དང་ལྡན། གཉིས་པའི་དངོས་གཞི་དེ་ཡན་ལག་བཞི་དང་
ལྡན། གསུམ་པའི་དངོས་གཞི་དེ་ཡན་ལག་ལྔ་དང་ལྡན། བཞི་པའི་དངོས་གཞི་དེས་ཡན་ལག་བཞི་དང་ལྡན་
པའི་ཕྱིར། གཉིས་པ་གཟུགས་མེད་ཀྱི་སྙོམས་འཇུག་གི་ངོ་བོ་ཡོད་དེ། དམིགས་པ་དང་ཡན་ལག་གཉིས་ཀྱི་ནང་
103



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་དམིགས་པའི་སྒོ་ནས་བཞག་པས་རབ་ཏུ་ཕྱེ་བའི་གོང་སའི་སྙོམས་འཇུག་དེ་གཟུགས་མེད་ཀྱི་སྙོམས་འཇུག་གི་
ངོ་བོ་ཡིན་པའི་ཕྱིར། དེ་ལ་དབྱེ་ན་དུ་མ་ཡོད་དེ། གཟུགས་མེད་ནམ་མཁའི་སྙོམས་འཇུག་སོགས་བཞི་ཡོད་པའི་
ཕྱིར། དེ་བཞི་སོ་སོའི་འཇོག་ཚུལ་ཡོད་དེ། རང་གི་འོག་ས་བསམ་གཏན་བཞི་པ་དང་གཟུགས་མེད་དང་པོ་
སོགས་བཞི་ལ་ཆགས་བྲལ་བྱེད་དང་བྲལ་ཟིན་གང་རུང་གི་གོང་མའི་སྙོམས་འཇུག་ཡིན་པའི་སྒོ་ནས་འཇོག་པའི་
ཕྱིར། ནང་ཚན་གྱིས་དབྱེ་ན་དུ་མ་ཡོད་དེ། དེ་རེ་རེ་ལའང་དེར་གྱུར་པའི་ཉེར་བསྡོགས་དང་དངོས་གཞི་གཉིས་
རེ་དང་ཞི་ལྷག་གཉིས་རེ་ཡོད་པའི་ཕྱིར། འབྲས་བུ་སྐྱེ་བའི་བསམ་གཟུགས་ཀྱི་ཁྱད་པར་ཡོད་དེ། རྒྱུ་སྙོམས་
འཇུག་གི་བསམ་གཟུགས་བསྒོམས་སྟོབས་ཀྱིས་ཐོབ་པའི་གོང་མ་གཉིས་ཀྱི་ཟག་བཅས་རྣམ་སྨིན་གྱི་ཕུང་པོ་ལྟ་བུ་
ཡིན་པའི་ཕྱིར། ལྷག་མ་ནི་གཞན་དུ་ཤེས་པར་བྱའོ། ། གསུམ་པ། བརྩེ་དང་སྦྱིན་ལ་སོགས་པ་དྲུག ། ཅེས་
སོགས་ཀྱི་སྐབས་སུ་ཚོགས་སྒྲུབ་ལ། ངོ་བོ། དབྱེ་བ། ཚོགས་གསུམ་གྱི་ཁྱད་པར་དང་གསུམ། དང་པོ་ཡོད་དེ།
ཐེག་ཆེན་སྦྱོར་ལམ་ཆོས་མཆོག་ཆེན་པོ་ཐོབ་པའི་གང་ཟག་གི་རྒྱུད་ཀྱི་ཚོགས་རྒྱ་ཆེན་པོས་ཟིན་པའི་སྒོ་ནས་བྱང་
ཆེན་འབྱིན་བྱེད་ཀྱི་སེམས་དཔའི་ཡེ་ཤེས་དེ། དེའི་ངོ་བོ་དང་འཇོག་བྱེད་ཡིན་པའི་ཕྱིར། གཉིས་པ་དབྱེ་ན་དུ་མ་
ཡོད་དེ། དེར་གྱུར་པའི་སྙིང་རྗེ་ཆེན་པོ་དང་ཕྱིན་དྲུག་གི་ཚོགས་སྒྲུབ་སོགས་བཅུ་བདུན་ཡོད་པའི་ཕྱིར། དང་པོ་
སྙིང་རྗེ་ལ། ངོ་བོ་དང་། དབྱེ་བ་གཉིས། ངོ་བོ་ཡོད་དེ། སྡུག་བསྔལ་ཅན་གྱི་སེམས་ཅན་ལ་བུ་གཅིག་པ་ལྟར་
སྡུག་བསྔལ་དང་བྲལ་འདོད་ཀྱི་སྙིང་རྗེ་དེ། སྙིང་རྗེ་ཆེན་པོའི་ངོ་བོ་ཡིན་པའི་ཕྱིར། གཉིས་པ་དབྱེ་ན་གསུམ་ཡོད་
དེ། དེར་གྱུར་པའི་སེམས་ཅན་ཙམ་ལ་དམིགས་པའི་སྙིང་རྗེ། ཆོས་ལ་དམིགས་པའི་སྙིང་རྗེ། དམིགས་མེད་ཀྱི་
སྙིང་རྗེ་ཆེན་པོ་དང་གསུམ་ཡོད་པའི་ཕྱིར། དེ་གསུམ་གྱི་ཁྱད་པར་ཡོད་དེ། རང་གི་དམིགས་ཡུལ་དུ་གྱུར་པའི་
སེམས་ཅན་མི་རྟག་པ་ལ་སོགས་པའི་རྣམ་པ་མ་ཤར་བར་སྡུག་བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་དེ་དང་པོ་
དང་། དེ་ལྟ་བུའི་སེམས་ཅན་མི་རྟག་པ་དང་རགས་པའི་བདག་མེད་ཀྱི་རྣམ་པ་ཤར་བའི་སྒོ་ནས་སྡུག་བསྔལ་དང་
བྲལ་འདོད་ཀྱི་སྙིང་རྗེ་ཆེན་པོ་དེ་གཉིས་པ་དང་། དེ་བདེན་མེད་ཀྱི་རྣམ་པ་ཤར་པའི་སྒོ་ནས་སྡུག་བསྔལ་དང་བྲལ་
འདོད་ཀྱི་སྙིང་རྗེ་ཆེན་པོ་དེ་གསུམ་པ་ཡིན་པའི་ཕྱིར། གཟུངས་ཀྱི་ཚོགས་ཙམ་ལ་དབྱེ་ན་མང་ཡང་འདིར་
གཟུངས་ཁྱད་པར་ཅན་ལ་དབྱེ་ན་བཞི་ཡོད་དེ། ཚིག་གི་གཟུངས་དང་དོན་གྱི་གཟུངས་དང་། བཟོད་པའི་
གཟུངས་དང་། གསང་སྔགས་ཀྱི་གཟུངས་རྣམས་སུ་ཡོད་པའི་ཕྱིར། དེ་བཞིའི་ཁྱད་པར་ཡོད་དེ། ཐོས་པའི་
གསུང་རབ་ཀྱི་ཚིག་བསྐལ་པའི་བར་དུ་མི་བརྗེད་པར་འཛིན་ནུས་པའི་གཟུངས་དེ་དང་པོ་དང་། དོན་བསྐལ་
པའི་བར་དུ་མི་བརྗེད་པར་དྲན་ནུས་པའི་གཟུངས་དེ་གཉིས་པ་དང་། སྟོང་ཉིད་ཀྱི་དོན་ལ་མི་སྐྲག་པས་རབ་ཏུ་ཕྱེ་
114



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
བའི་གཟུངས་དེ་གསུམ་པ་དང༌། སྡིག་པ་ཞི་བར་བྱེད་པ་སོགས་ཀྱི་གསང་སྔགས་ཁྱད་པར་ཅན་རྩོམ་ནུས་པའི་
གཟུངས་དེ་བཞི་པ་ཡིན་པའི་ཕྱིར།
གསུམ་པ་ཚོགས་གསུམ་བཤད་པ་ལ། ཡེ་ཤེས་ཀྱི་ཚོགས། སའི་ཚོགས། གཉེན་པོའི་ཚོགས་སྒྲུབ་དང་
གསུམ། དང་པོ་ལ་ཡུལ་དང་ཡུལ་ཅན་དུ་མ་ཡོད་དེ། ཡུལ་དེ་ལ་སྟོང་ཉིད་ཉི་ཤུ་དང་། ཡུལ་ཅན་ལ་ཡང་དེ་
རྟོགས་པའི་ཡེ་ཤེས་ཉི་ཤུ་ཡོད་པའི་ཕྱིར། དང་པོ་ཡོད་དེ། ནང་སྟོང་པ་ཉིད་ལ་སོགས་པ་བཅུ་དྲུག་དང་།
དངོས་པོ་སྟོང་པ་ཉིད་དང་། དངོས་པོ་མེད་པ་སྟོང་པ་ཉིད་དང་། རང་གི་ངོ་བོ་སྟོང་པ་ཉིད་དང་། གཞན་གྱི་
ངོ་བོ་སྟོང་པ་ཉིད་དང་བཞི་སྟེ་ཉི་ཤུ་ཡོད་པའི་ཕྱིར། མདོ་ལས་ཡུལ་སྟོང་ཉིད་ཉི་ཤུ་བཤད་པའི་ཚིག་གིས་ཡུལ་ཅན་
ཉི་ཤུ་ཡང་འཕངས་པའི་ཕྱིར། ནང་སྟོང་པ་ཉིད་སོགས་ཉི་ཤུ་རྟོགས་པའི་ས་བཅུའི་འཕགས་པའི་ཡེ་ཤེས་བཅུ་
བདུན་དང་སངས་རྒྱས་ཀྱི་ཡེ་ཤེས་ཀྱི་ལྡོག་པ་གསུམ་ཡང་འཕངས་ནས་སྟོན་པའི་ཕྱིར་རོ། ། །
གཉིས་པ་སའི་ཚོགས་ནི། ཡོངས་སུ་སྦྱོང་བ་རྣམ་བཅུ་ཡིས། ། ཞེས་སོགས་ཀྱིས་འཆད་ཅིང་། འདི་ལ་
བཞི། སའི་ངོ་བོ། སའི་ཡོན་ཏན། སའི་ངེས་ཚིག སའི་ཡོངས་སྦྱོང་བཤད་པ་དང་བཞི། དང་པོ་ཡོད་དེ།
སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཡོན་ཏན་གྱི་རྟེན་བྱེད་
པའི་ཐེག་ཆེན་འཕགས་པའི་མཁྱེན་པ་དེ། སའི་ངོ་བོ་ཡིན་པའི་ཕྱིར། གཉིས་པ་ཡོན་ཏན་ལ། ཕར་ཕྱིན་ལྷག་
ཚུལ། སྐྱེ་བ་འཛིན་ཚུལ། ཡོན་ཏན་ཐོབ་ཚུལ། རྟོགས་པ་དང་རྨི་ལམ་གྱི་ཁྱད་པར། སྤང་བྱའི་ཁྱད་པར་དང་
ལྔ། དང་པོ་ཡོད་དེ། ས་དང་པོར་སྦྱིན་པའི་ཕར་ཕྱིན་གྱི་ཉམས་ལེན་ལྷག་པ་ཐོབ་པ་ནས། ས་བཅུ་པར་ཡེ་ཤེས་
ཀྱི་ཕར་ཕྱིན་གྱི་ཉམས་ལེན་ལྷག་པ་ཐོབ་པའི་ཕྱིར། གཉིས་པ་ཡོད་དེ། ས་དང་པོར་འཛམ་བུའི་གླིང་ལ་དབང་
བའི་འཁོར་ལོས་བསྒྱུར་བའི་རྒྱལ་པོར་སྐྱེ་བ་འཛིན་པ་དང་། དེ་བཞིན་དུ་གཉིས་པ་ནས་བཅུ་བའི་བར་གླིང་བཞི་
དང་། སུམ་ཅུ་རྩ་གསུམ། འཐབ་བྲལ། དགའ་ལྡན། འཕྲུལ་དགའ། གཞན་འཕྲུལ་དབང་བྱེད། སྟོང་
དང་པོ། སྟོང་གསུམ། གནས་གཙང་ལྷའི་རྒྱལ་པོར་སྐྱེ་བ་འཛིན་ནུས་པའི་ཕྱིར། གསུམ་པ་ཡོད་དེ། ས་དང་
པོར་ཡོན་ཏན་བརྒྱ་ཕྲག་བཅུ་གཉིས་ཐོབ། སྐད་ཅིག་ལ་སངས་རྒྱས་བརྒྱའི་ཞལ་མཐོང་། དེ་རྣམས་ཀྱིས་བྱིན་
གྱིས་རློབ། བསྐལ་བརྒྱར་གནས་ནུས། སྔོན་དང་ཕྱི་མཐའི་བསྐལ་བ་བརྒྱ་བརྒྱ་ལ་ཡེ་ཤེས་ཀྱི་གཟིགས་པ་འཇུག
ཏིང་ངེ་འཛིན་བརྒྱ་ལ་འཇུག་ལྡང་བྱེད། འཇིག་རྟེན་གྱི་ཁམས་བརྒྱ་གཡོ་བར་བྱེད། དེ་བརྒྱར་འགྲོ། དེ་བརྒྱ་
སྣང་བར་བྱེད། ཆོས་ཀྱི་སྒོ་མི་འདྲ་བ་བརྒྱ་འགྱེད། རང་གི་ལུས་བརྒྱུར་ཅིག་ཅར་དུ་སྤྲུལ་ནུས། དེ་རེ་རེའི་
འཁོར་དུ་བྱང་སེམས་བརྒྱ་ཕྲག་རེ་རེས་བསྐོར་བར་བྱེད་ནུས་པའི་ཡོན་ཏན་དང་ལྡན་ཅིང་། ཡོན་ཏན་དེ་རྣམས་
105



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ས་གཉིས་པར་སྟོང་ཕྲག་བཅུ་གཉིས། གསུམ་པར་འབུམ་ཕྲག་བཅུ་གཉིས། བཞི་པར་བྱེ་བ་ཕྲག་བཅུ་གཉིས།
ལྔ་བར་བྱེ་བ་སྟོང་ཕྲག་བཅུ་གཉིས། དྲུག་པར་ཁྲག་ཁྲིག་བཅུ་གཉིས། བདུན་པར་ཁྲག་ཁྲིག་འབུམ་ཕྲག་བཅུ་
གཉིས། བརྒྱད་པར་སྟོང་གསུམ་གྱི་རྡུལ་དང་མཉམ་པའི་ཡོན་ཏན། དགུ་པར་སྟོང་གསུམ་འཇིག་རྟེན་གྱི་
ཁམས་གྲངས་མེད་འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་དང་མཉམ་པ། བཅུ་པར་སངས་རྒྱས་ཀྱི་ཞིང་བརྗོད་
དུ་མེད་པའི་ཡང་བརྗོད་དུ་མེད་པའི་གྲངས་དང་མཉམ་པའི་ཡོན་ཏན་རྣམས་གོང་འཕེལ་དུ་བྱས་ནས་ཐོབ་པར་
འགྱུར་པའི་ཕྱིར། བཞི་པ་ཡོད་དེ། ས་དང་པོར་ཆོས་དབྱིངས་ཀུན་ཏུ་འགྲོ་བའི་དོན་རྟོགས་པ་ནས། ས་བཅུ་
པར་ཡིད་ཀྱི་བྱེད་ལས་གནས་གྱུར་པའི་སྒོ་ནས་ཆོས་ཉིད་རྟོགས་པ་ལ་དབང་བའི་རྟོགས་པ་ཐོབ་ཅིང་རྨི་ལམ་དུ་ས་
དང་པོར་སྟོང་གསུམ་འདི་གཏེར་བྱེ་བ་ཁྲག་ཁྲིག་བརྒྱ་སྟོང་གི་གང་བ་ནས་བཅུ་པར་དེ་བཞིན་གཤེགས་པའི་སྐུ་ལ་
ཚངས་པ་བྱེ་བ་ཁྲག་ཁྲིག་བརྒྱ་སྟོང་དུ་མས་བསྐོར་ནས་ཆོས་སྟོན་པ་རྨི་བ་འབྱུང་བའི་ཕྱིར། ལྔ་པ་ཡོད་དེ། ས་
བཅུ་སོ་སོས་ཕར་ཕྱིན་བཅུ་སོ་སོའི་ཉམས་ལེན་ལྷག་པ་ཐོབ་པ་ལ་བགེགས་བྱེད་ཀྱི་སྒྲིབ་པ་བཅུ་སྤོང་ཞིང་། དམན་
ལམ་སྔོན་དུ་མ་སོང་བས་ནི་ས་དང་པོའི་ངོ་བོར་གྱུར་པའི་མཐོང་ལམ་བར་ཆད་མེད་ལམ་གྱིས་མཐོང་སྤང་ཉོན་
མོངས་བརྒྱ་དང་བཅུ་གཉིས་ཀྱི་ས་བོན་སྤོང་བ་ནས། དེའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་ནས།
རྒྱུན་མཐའི་བར་ཆད་མེད་ལམ་གྱི་བར་རང་རང་གི་ངོ་སྐལ་གྱི་སྒོམ་སྤང་ཉོན་མོངས་བཅུ་དྲུག་གི་ས་བོན་སྤོང་པའི་
བར་ཡིན་པའི་ཕྱིར། མཐོང་སྤང་ཉོན་མོངས་ལ་བརྒྱ་དང་བཅུ་གཉིས་ཡོད་དེ། འདོད་པའི་སས་བསྡུས་ཀྱི་ལྟ་བ་
ལྔ།ལྟ་མིན་ལྔ། དེ་དག་བདེན་བཞི་ལ་དམིགས་པའི་སྒོ་ནས་བཞི་བཅུ། དེ་བཞིན་དུ་ཁམས་གོང་མ་གཉིས་ལ་ཁོང་
ཁྲོ་བོར་བའི་སོ་དྲུག་སོ་དྲུག་དང་བཅས་པའི་བརྒྱ་དང་བཅུ་གཉིས་ཡོད་པའི་ཕྱིར། སྒོམ་སྤང་ཉོན་མོངས་པ་བཅུ་
དྲུག་ཏུ་འབྱེད་ཚུལ་ཡོད་དེ། ངོ་བོའི་སྒོ་ནས་འདོད་ཆགས་སོགས་རྩ་ཉོན་དྲུག་ལ་ཁམས་ཀྱི་སྒོ་ནས་འདོད་པ་ན་
དྲུག་དང༌
། གོང་མ་གཉིས་སུ་ཁོང་ཁྲོ་དོར་བས་ལྔ་ལྔ་དང་བཅས་པའི་བཅུ་དྲུག་ཡོད་པའི་ཕྱིར། ཤེས་སྒྲིབ་སྤོང་
ཚུལ་ཡང་ཡོད་དེ། བདེན་འཛིན་ཀུན་བཏགས་དང་ལྷན་སྐྱེས་གཉིས་པོ་རེ་རེ་ལ་ཡང་བརྒྱ་རྩ་བརྒྱད་རེ་མཐོང་
སྤང་མཐོང་ལམ་དང་། སྒོམ་སྤང་རྣམས་སྒོམ་ལམ་བར་ཆད་མེད་ལམ་དགུས་སྤོང་པའི་ཕྱིར། བརྒྱ་རྩ་བརྒྱད་དུ་
འབྱེད་ཚུལ་ཡོད་དེ། ཁམས་གསུམ་པོ་རེ་རེའི་སས་བསྡུས་ཀྱི་བདེན་བཞི་ལ་དམིགས་པའི་ཤེས་སྒྲིབ་གཟུང་འཛིན་
གྱི་རྣམ་པར་རྟོག་པ་དགུ་བཞི་སོ་དྲུག་པ་གསུམ་ཚན་གཅིག་ཡོད་པའི་ཕྱིར། ཀུན་ཏུ་རྨོངས་པ་སྤོང་ཚུལ་ཡོད་དེ།
ས་བཅུ་པོ་རེ་རེས་ཀུན་ཏུ་རྨོངས་པ་གཉིས་རེ་སྤོང་བའི་ཕྱིར།
གཉིས་པ་ངེས་ཚིག་ལ། ས་སྤྱི་དང་། སོ་སོའི་ངེས་ཚིག་གཉིས། དང་པོ་ཡོད་དེ། འཇིག་རྟེན་གྱི་སས་
106



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
སེམས་ཅན་དཔག་མེད་གནས་པའི་རྟེན་བྱེད་ཅིང་། ལོ་ཏོག་སྐྱེད་པ་དང་གནས་པའི་རྟེན་བྱེད་པ་བཞིན་དུ།
བྱང་སེམས་ཀྱི་སས་ཀྱང་བྱང་སེམས་དཔག་མེད་འཇིགས་པ་མེད་པར་གནས་པར་བྱེད། ཡོན་ཏན་མ་ཐོབ་པ་
ཐོབ་པར་བྱེད། ཐོབ་པ་རྣམས་གོང་འཕེལ་དུ་བྱེད་པའི་ཕྱིར་རོ། ། གཉིས་པ་སོ་སོའི་ངེས་ཚིག་ཡོད་དེ། མདོ་སྡེ་
རྒྱན་ལས། བྱང་ཆུབ་ལ་ནི་ཉེ་བ་དང་། ། སེམས་ཅན་དོན་འགྲུབ་མཐོང་བའི་ཕྱིར། ། དེ་ཕྱིར་རབ་དགའ་ཞེས་
བརྗོད་དོ། ཞེས་པ་ནས། སྤྲིན་བཞིན་གཉིས་ཀྱིས་ནམ་མཁའི་ཁྱོན། ཁྱབ་པའི་ཕྱིར་ན་ཆོས་ཀྱི་སྤྲིན། ཞེས་
པའི་བར་འབྱུང་བ་ལྟར་ཡིན་པའི་ཕྱིར། བཞི་བ་ཡོངས་སྦྱོང་ལ། ཡོངས་སྦྱོང་གི་གྲངས་དང་། སར་འཕོ་
མཚམས་བཤད་པ་གཉིས། དང་པོ་ཡོད་དེ། ས་དང་པོ་ལ་ཡོངས་སྦྱོང་བཅུ། གཉིས་པ་ལ་བརྒྱད། གསུམ་པ་
ལ་ལྔ། བཞི་བ་ལ་བཅུ། ལྔ་བ་ལ་བཅུ། དྲུག་པ་ལ་བཅུ་གཉིས། བདུན་ཉི་ཤུ་ཟུང༌། བརྒྱད་པ་ལ་བརྒྱད།
དགུ་བ་ལ་ཡོངས་སྦྱོངས་བཅུ་གཉིས་ཡོད་པའི་ཕྱིར། སྦྱོང་ཚུལ་ཡོད་དེ། བདེན་མེད་རྟོགས་པའི་ཤེས་རབ་ཀྱིས་
ཟིན་པའི་སྒོ་ནས་སའི་སྐྱོན་སེལ་ཞིང་ཡོན་ཏན་རྫོགས་པར་བྱེད་པའི་སྒོ་ནས་སྦྱོང་བར་བྱེད་པའི་ཕྱིར། འོ་ན། ས་
དགུ་པ་མན་ཆད་ཡོངས་སྦྱོང་གི་སྒོ་ནས་བཤད་ནས་ས་བཅུ་པ་ལ་དེ་ལྟར་མི་འཆད་པ་ཅི་ཞེ་ན། དེའི་རྒྱུ་མཚན་
ཡོད་དེ། ས་བཅུ་པའི་མཚན་ཉིད་ཀྱི་སྒོ་ནས་བཤད་པས་དགུ་པ་མན་ཆད་ཀྱི་མཚན་ཉིད་ཀྱང་ཤེས་པར་འགྱུར་བ་
དང་། གཞན་དགུ་ཡོངས་སྦྱོང་གི་སྒོ་ནས་བཤད་པ་ས་བཅུ་པའི་ཡོངས་སྦྱོང་ཀྱང་ཤེས་པར་འགྱུར་པའི་ཆེད་ཡིན་
པའི་ཕྱིར། བཅུ་པ་མཚན་ཉིད་ཀྱི་སྒོ་ནས་བཤད་ཚུལ་ཡོད་དེ། འདའ་བྱ་ས་དགུ་འདས་ཤིང་། སངས་རྒྱས་ཀྱི་
ས་མ་ཐོབ་གོང་ན་སངས་རྒྱས་ཀྱི་ས་ཞེས་བརྗོད་པའི་བྱང་སེམས་ཀྱི་ས་དེ་ཉིད་དེའི་མཚན་ཉིད་དུ་བསྟན་པའི་ཕྱིར།
ས་བཅུ་པའི་འདའ་བྱའི་ས་ལ་དགུ་ཡོད་དེ། དམན་པའི་ས་བརྒྱད་དང་བྱང་སེམས་ཀྱི་ས་འོག་མ་རྣམས་སུ་ཡོད་
པའི་ཕྱིར། དེ་དགུ་ལ་འདའ་བྱའི་ས་ཞེས་བརྗོད་པའི་རྒྱུ་མཚན་ཡོད་དེ། དམན་པའི་ས་བརྒྱད་པོ་དེ་ཤེས་མཐོང་
གིས་བལྟས་ནས་འདའ་བའི་ལམ་དང་། བྱང་སེམས་ཀྱི་ས་དེ་རྣམས་ནི་བསྐྱེད་ཅིང་གནས་ནས་འདའ་བའི་ལམ་
ཡིན་པའི་ཕྱིར། དམན་པ་ས་བརྒྱུད་ཡོད་དེ། རིགས་ཀྱི་ས། བརྒྱད་པའི་ས། མཐོང་བའི་ས། སྲབ་པའི་ས་
འདོད་ཆགས་དང་བྲལ་བའི་ས། བྱས་པ་རྟོགས་པའི་ས། ཉན་ཐོས་ཀྱི་ས། རང་སངས་རྒྱས་ཀྱི་ས་རྣམས་ཡིན་
པའི་ཕྱིར། ངོ་བོ་ཡོད་དེ། ཉན་ཐོས་ཀྱི་སྦྱོར་ལམ་དེ་དང་པོ། རྒྱུན་ཞུགས་ཞུགས་པའི་རྟོགས་པ་དེ་གཉིས་པ།
རྒྱུན་ཞུགས་མཐོང་ལམ་པའི་རྟོགས་པ་གསུམ་པ། ཕྱིར་འོང་གི་རྟོགས་པ་བཞི་པ། ཕྱིར་མི་འོང་གི་རྟོགས་པ་ལྔ་པ།
ཉན་ཐོས་དགྲ་བཅོམ་གྱི་རྟོགས་པ་དྲུག་པ། རྒྱུན་ཞུགས་འབྲས་གནས་གཞན་རྣམས་ཀྱི་རྟོགས་པ་ཉན་ཐོས་ཀྱི་ས།
རང་རྒྱལ་གྱི་རྟོགས་པ་རྣམས་རང་རྒྱལ་གྱི་སར་འཇོག་པའི་ཕྱིར། ས་བཅུ་པའི་ཡེ་ཤེས་དེ་ལ་སངས་རྒྱས་ཀྱི་ས་ཞེས་
107



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྗོད་པའི་རྒྱུ་མཚན་ཡོད་དེ། ས་བཅུ་པའི་རྗེས་ཐོབ་ནས་གཞན་དོན་བྱེད་པའི་སྒོ་སངས་རྒྱས་དང་མཉམ་པ་
ཞིག་ཐོབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། རྒྱུད་བླ་མ་ལས། བྱང་ཆུབ་སེམས་དཔའི་ཚུལ་འདི་
ནི། ། རྗེས་ཐོབ་དེ་བཞིན་གཤེགས་རྣམས་དང༌། ། སེམས་ཅན་ཡང་དང་སྒྲོལ་བ་ལ། ། འཇིག་རྟེན་ན་ནི་
མཉམ་པ་ཉིད། ། ཅེས་གསུངས་པའི་ཕྱིར། གཉིས་པ་འཕོ་མཚམས་ཡོད་དེ། ས་རང་རང་གི་ངོ་སྐལ་གྱི་ཡོངས་
སྦྱོང་ནམ་རྫོགས་པ་ནས་གཞན་དུ་འཕོས་པར་འཇོག་པའི་ཕྱིར། གསུམ་པ། མཐོང་དང་སྒོམ་པའི་ལམ་དག་
ལ། ། ཞེས་སོགས་ཀྱི་སྐབས་སུ་གཉེན་པོའི་ཚོགས་སྒྲུབ་ལ། ངོ་བོ་དང་དབྱེ་བ་གཉིས། དང་པོ་ཡོད་དེ།
མཐོང་སྒོམ་གྱི་སྤང་བྱ་རྟོག་པའི་གཉེན་པོར་གྱུར་པའི་ཐེག་ཆེན་འཕགས་པའི་མཁྱེན་པ་དེ། དེའི་ངོ་བོ་ཡིན་པའི་
ཕྱིར། གཉིས་པ་དབྱེ་ན་གཉིས་ཡོད་དེ། མཐོང་སྤང་གཉེན་པོ་དང་སྒོམ་སྤང་གཉེན་པོའི་ཚོགས་སྒྲུབ་གཉིས་
ཡོད་པའི་ཕྱིར། དེ་གཉིས་སོ་སོའི་ངོ་བོ་ཡོད་དེ། མཐོང་སྤང་དངོས་སུ་འཇོམས་བྱེད་ཀྱི་ཐེག་ཆེན་མཐོང་ལམ་
བར་ཆད་མེད་ལམ་དེ། དང་པོའི་ངོ་བོ་དང་། རང་གི་ངོ་སྐལ་གྱི་སྒོམ་སྤང་དངོས་སུ་འཇོམས་བྱེད་ཀྱི་ཐེག་ཆེན་
གྱི་སྒོམ་ལམ་བར་ཆད་མེད་ལམ་དེ། གཉིས་པའི་ངོ་བོ་ཡིན་པའི་ཕྱིར། དེ་གཉིས་སོ་སོའི་སྤང་བྱ་ལ་བཞི་བཞི་
ཡོད་དེ། མཐོང་སྒོམ་གྱི་སྤང་བྱའི་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་བཞི་ཡོད་པའི་ཕྱིར། ༈
བཞི་པ། ཆེད་དུ་བྱ་དང་མཉམ་ཉིད་དང་། ཞེས་སོགས་ཀྱི་སྐབས་སུ་ངེས་འབྱུང་སྒྲུབ་པ་ལ། ངོ་བོ་དང་། དབྱེ་
བ་གཉིས། དང་པོ་ཡོད་དེ། རང་འདྲས་རྣམ་མཁྱེན་དུ་གདོན་མི་ཟ་བར་ངེས་པར་འབྱིན་པར་བྱེད་པའི་དག་
སའི་ཡེ་ཤེས་དེ། ངེས་འབྱུང་སྒྲུབ་པའི་ངོ་བོ་དང་འཇོག་བྱེད་ཡིན་པའི་ཕྱིར། གཉིས་པ་དབྱེ་ན་བརྒྱད་ཡོད་དེ།
ངེས་པར་འབྱུང་བ་བརྒྱད་ཀྱི་སྒོ་ནས་ཕྱེ་པ་བརྒྱད་ཡོད་པའི་ཕྱིར། དེ་ཡང་ཡིན་ཏེ། ཆེན་པོ་གསུམ་གཅིག་ཏུ་བྱས་
པ་དང་། སེམས་ཆེན་པོའི་ཁྱད་པར་གསུམ། སྤོང་པ་ཆེན་པོའི་ཁྱད་པར་གཉིས། རྟོགས་པ་ཆེན་པོ་སྒྲུབ་བྱེད་
ཀྱི་ཁྱད་པར་གཉིས་དང་བཅས་པའི་བརྒྱད་ཡོད་པའི་ཕྱིར། ཡུམ་གསུམ་བརྗོད་བྱའི་སྐྱེད་ཚལ་དུ། ། མཁྱེན་
གསུམ་དཔག་བསམ་ལྗོན་པ་ལ། ། སྦྱོར་བཞིའི་ཡལ་འདབ་རྒྱས་པའི་རྩེར། ། སྐུ་བཞིའི་འབྲས་བུའི་ཁུར་གྱིས་
བརྗིད། །རྒྱལ་ཡུམ་རྒྱན་གྱི་ལུས་བཟང་པོར། ། མཛེས་བྱེད་ཆོས་བཅུས་སྤྲས་པ་ནི། ། གསལ་བྱེད་དང་པོའི་
སྤྱི་དོན་འདིར། ། སྣང་བས་བློ་གསལ་དགའ་བ་སྐྱེད། ། ཅེས་བྱའོ། ། སྐབས་དང་པོའི་སྤྱི་དོན་འདི་ཡང་
ཤཱཀྱའི་བཙུན་པ་བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་དུ་དད་པས་སྦྱར་བའོ། ། །
ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
108



༄༅། ། མངོན་རྟོགས་རྒྱན་གྱི་སྐབས་དང་བོའི་སྤྱི་དོན་སྒྲོན་མེ་རབ་གསལ། །
ཐུན་མོང་མིན་པའི་ཁས་ལེན་མི་གསལ་བ་རྣམས་གཞུང་འདིར་གསལ་བར་བརྟེན་སྔ་དུས་བློ་གསལ་རྣམས་ནས་
ཡིག་ཆ་དང་ཟུང་སྦྲེལ་གསན་སྐྱོང་མཛད་མུས་དང་། མཁོ་གལ་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་
ཆེན་དུ་བཞུགས་པོ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་
ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང༌། དགེ་བཤེས། སློབ་གཉེར་བ་
རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་
ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་
གནས་ཆེད་སེར་སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་
ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་
རང་ལ་མ་ཕྱི་བྱས་ཏེ་རང་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་
ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་
ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེད་ཀུན་དགའི་མེ་ཏོག་ཕྱོགས་མཐར་རྒྱས། །
མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་
པོར་འགྲོ་བ་མ་ལུས་དབུགས་འབྱིན་ཤོག། སརྦ་མངྒ་ལཾ། །། །།
109



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་
པོ་བསྡུས་པ་བཞུགས་སོ། །
གཉིས་པ་ལམ་ཤེས་བཤད་པ་ལ་གཉིས། རྒྱུ་མཚན་དང་། སྤྱི་དོན་གྱི་སྒོ་ནས་བཤད་པའོ། ། དང་པོ་ནི།
རྣམ་མཁྱེན་མཚོན་བྱེད་དང་བཅས་པ་བཤད་ཟིན་པའི་རྗེས་སུ་ལམ་ཤེས་འཆད་པའི་རྒྱུ་མཚན་ཡོད་དེ། རྣམ་
མཁྱེན་ཐོབ་པ་ལ་ལམ་ཤེས་རྫོགས་པར་ཉམས་སུ་ལེན་དགོས་པའི་རྒྱུ་མཚན་གྱིས་ཡིན་པའི་ཕྱིར་ཏེ། འགྲེལ་པ་
ལས། རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་
ཤེས་པ་ཉིད། ཅེས་གསུངས་པའི་ཕྱིར། གཉིས་པ་ནི། སྐབས་འདིར་ལམ་ཤེས་འཆད་ན་དེ་མཚོན་བྱེད་ཀྱི་ཆོས་
དུ་ཞིག་གི་སྒོ་ནས་འཆད་པ་ཡིན་ཞེ་ན། ཡོད་དེ། ལུས་རྣམ་གཞག་ཏུ། མོག་མོག་པོར་བྱེད་ལ་སོགས་དང་། །
ཞེས་སོགས་ཀྱིས་བཤད་པ་ལྟར་ཆོས་བཅུ་གཅིག་གི་སྒོ་ནས་གཏན་ལ་འབེབས་པའི་ཕྱིར། བཅུ་གཅིག་པོ་དེ་
རྣམས་བསྡུ་ན་གཉིས་སུ་འདུ་བ་ཡིན་ཏེ། ལམ་ཤེས་སྒོམ་པ་པོའི་རྟེན་གྱི་གང་ཟག་དང་
། དེས་ལམ་ཤེས་སྒོམ་
པའི་ཚུལ་གཉིས་སུ་འདུ་བའི་ཕྱིར། སྐབས་འདིར་བསྟན་པའི་ཁྱད་ཆོས་ལྔ་ཡོད་དེ། གེགས་མངོན་པའི་ང་རྒྱལ་
མངོན་འགྱུར་བ་དང་བྲལ་བ། མཐུ་ཆེན་བྱང་ཆུབ་མཆོག་ཏུ་སེམས་བསྐྱེད་པ། རང་བཞིན་གནས་རིགས་ཀྱིས་
ཁྱབ་པ། ཉོན་མོངས་སྤངས་བྱའི་གཙོ་བོར་མི་བྱེད་པའི་རང་བཞིན་ཡིན་པ། གཞན་དོན་སྒྲུབ་པ་ལ་འབད་ཅིང་
ཡང་དག་པའི་མཐའ་མངོན་དུ་བྱེད་པའི་དུས་དང་དུས་མ་ཡིན་པ་ལ་མཁས་པའི་བྱེད་ལས་དང་ལྔ་ཡོད་པའི་ཕྱིར་
རོ། ། ཁྱབ་པ་དང་། ཞེས་པས་སེམས་ཅན་ཐམས་ཅད་ཀྱི་རྒྱུད་ལ་རང་བཞིན་གནས་རིགས་ཁྱབ་པ་བསྟན་པའི་
ཚུལ་གྱིས་སེམས་ཅན་ཐམས་ཅད་འཚང་རྒྱ་བར་བསྟན་པ་ལ། འོན་ཀྱང་མཐར་ཐུག་ཐེག་པ་གསུམ་དུ་གྲུབ་པར་
སྟོན་པའི་མདོ་དང་འགལ་ལོ་ཞེ་ན། མི་འགལ་ཞེས་འཆད་པ་ལ་འགྲེལ་པ་ལས། ཐེག་པ་གསུམ་པ་རྣམ་པར་
བཞག་པ་ནི་དགོངས་པ་ཅན། ཞེས་སོགས་གསུངས། འདིའི་སྐབས་སུ། མཐར་ཐུག་ཐེག་པ་གསུམ་དུ་འདོད་
པའི་ལུགས་དགོད་པ། མཐར་ཐུག་ཐེག་པ་གཅིག་ཏུ་སྒྲུབ་པ། འཁོར་བ་ལ་མཐའ་ཡོད་མེད་དཔྱད་པ། ཉན་
རང་དགྲ་བཅོམ་པ་ཐེག་ཆེན་ལམ་དུ་འཇུག་པའི་ཚེ་ལམ་གང་ནས་འཇུག་དཔྱད་པ་དང་བཞི། དང་པོ་ཡོད་དེ།
110



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
ཉན་ཐོས་སྡེ་གཉིས་དང་ལུང་གི་རྗེས་འབྲང་གི་སེམས་ཙམ་པ་རྣམས་ཀྱིས་ནི་མཐར་ཐུག་ཐེག་པ་གསུམ་དུ་གྲུབ་
པར་འདོད་པའི་ཕྱིར། དེར་ཐལ། བྱེ་བྲག་སྨྲ་བས། ཉན་ཐོས་ཀྱི་སྦྱོར་ལམ་དྲོད་རྩེ་ནས་སངས་རྒྱས་ཀྱི་ཐེག་པ་
ལ་འཇུག་པ་ཡོད། དྲོད་རྩེ་བཟོད་པ་གསུམ་ལ་གནས་པ་རང་རྒྱལ་ལམ་དུ་འཇུག་པ་ཡོད་ཀྱང་། ཉན་རང་
འཕགས་པ་སངས་རྒྱས་ཀྱི་ལམ་དུ་འཇུག་པ་མི་འདོད། ཉན་ཐོས་སེ་འདའ་བ་ཁ་ཅིག་རྒྱས་འབྲིང་བསྡུས་གསུམ་
སངས་རྒྱས་ཀྱི་བཀའ་མི་འདོད་ཅིང་། ཉན་ཐོས་ཀྱི་ལྷག་མེད་མྱང་འདས་ཀྱི་ཚེ་དེ་རིག་རྒྱུན་ཆད་པར་འདོད།
ལུང་གི་རྗེས་འབྲང་གི་སེམས་ཙམ་པ་རྣམས་ཀྱིས་མཐར་ཐུག་ཐེག་པ་གསུམ་དུ་གྲུབ་པར་ལུང་རིགས་གཉིས་ཀྱིས་
སྒྲུབ་པའི་ཕྱིར། ཕྱི་མ་གྲུབ་སྟེ། ཡུམ་གྱི་མདོ་ལས། གང་ཡང་དག་པར་སྐྱོན་མེད་པ་ལ་ཞུགས་པར་གྱུར་པ་དེ་
དག་ལ་ནི་བླ་ན་མེད་པའི་བྱང་ཆུབ་ཏུ་སེམས་བསྐྱེད་པའི་མཐུ་མེད་དོ། ། ཞེས་པ་ལྟ་བུའི་ལུང་དུ་མ་དང་།
སེམས་ཅན་རྣམས་ཀྱི་རྒྱུད་ལ་ཁམས་མི་འདྲ་བ་བདེན་གྲུབ་གསུམ་དང་། མོས་པ་མི་འདྲ་པ་བདེན་གྲུབ་གསུམ་
དང་། འབྲས་བུ་བྱང་ཆུབ་མི་འདྲ་བ་བདེན་གྲུབ་གསུམ་འབྱུང་བའི་རིགས་པ་སོགས་ཀྱིས་སྒྲུབ་པར་བྱེད་པའི་
ཕྱིར། འོ་ན། མཐར་ཐུག་ཐེག་པ་གཅིག་ཏུ་སྟོན་པའི་མདོ་དང་འགལ་ལོ་ཞེ་ན། མི་འགལ་ཏེ། དགོངས་གཞི་
དགོས་པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་བའི་ཕྱིར། དགོངས་གཞི་ཡོད་དེ། ཐེག་
གསུམ་གང་ཟག་གི་རྒྱུད་ཀྱི་ཆོས་དབྱིངས་ཀྱི་ངོ་བོ་ལ་རིགས་མི་འདྲ་བའི་ཁྱད་པར་མེད་པ་སོགས་རྣམ་པ་བདུན་ལ་
དགོངས་པའི་ཕྱིར། དགོས་པ་ཡོད་དེ། ཐེག་དམན་དུ་རིགས་མ་ངེས་ཁ་ཅིག་ཐེག་ཆེན་དུ་ཁ་དྲངས་པ་དང་།
ཐེག་ཆེན་དུ་རིགས་མ་ངེས་པ་ཁ་ཅིག་ཐེག་དམན་ལམ་དུ་མི་ལྟུང་བའི་ཆེད་ཡིན་པའི་ཕྱིར། དངོས་ལ་གནོད་བྱེད་
ཡོད་དེ། མཐར་ཐུག་ཐེག་པ་གསུམ་དུ་སྟོན་པའི་ལུང་རིགས་རྣམས་དང་། གཞན་དབང་བདེན་གྲུབ་ཏུ་སྟོན་
པའི་ལུང་རིགས་རྣམས་ཀྱིས་ཀྱང་གནོད་པའི་ཕྱིར།
གཉིས་པ་མཐར་ཐུག་ཐེག་པ་གཅིག་ཏུ་སྒྲུབ་པ་ལ་ལུང་དང་རིགས་པ་གཉིས་ལས། དང་པོ་ནི། མཐར་
ཐུག་ཐེག་པ་གཅིག་ཏུ་ལུང་གིས་འགྲུབ་སྟེ། ཡུམ་གྱི་མདོ་ལས། འོན་ཀྱང་དེ་དག་གིས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་སེམས་བསྐྱེད་ན་དེ་དག་ལ་ཡང་རྗེས་སུ་ཡི་རང་བར་བྱའོ། ། ཞེས་སོགས་དང་།
ལང་གཤེགས་དང་། དཔལ་ཕྲེང་གིས་ཞུས་པ་དང་། དམ་ཆོས་པད་དཀར་སོགས་ཀྱི་ལུང་དུ་མས་འགྲུབ་པའི་
ཕྱིར། གཉིས་པ་རིགས་པའི་སྒྲུབ་བྱེད་ཡོད་དེ། སེམས་ཅན་གྱི་སེམས་བདེན་པས་སྟོང་པས་དེ་ཐམས་ཅད་ཀྱི་
རྒྱུད་ལ་རང་བཞིན་གནས་རིགས་ཀྱིས་ཁྱབ་པ་དང་། ཆགས་སོགས་ཉོན་མོངས་པའི་གཞི་རྩ་བདེན་འཛིན་གྱི་རྩ་
བ་མི་བརྟན་པས་དྲི་མ་རྣམས་གཉེན་པོས་སློང་རུང་ཡིན་པ་སོགས་ཀྱི་རིགས་པས་འགྲུབ་པའི་ཕྱིར། མཐར་ཐུག་
111



g! ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐེག་པ་གསུམ་དུ་གྲུབ་པར་སྟོན་པའི་མདོ་དང་མི་འགལ་ཏེ། དགོངས་གཞི་དགོས་པ་དངོས་ལ་གནོད་བྱེད་
གསུམ་གྱི་སྒོ་ནས་དྲང་དོན་དུ་འགྲེལ་བའི་ཕྱིར་ཏེ། དགོངས་གཞི་ནི་གནས་སྐབས་ཐེག་པ་གསུམ་ལ་དགོངས།
དགོས་པ་དེས་གདུལ་པའི་ཆེད་དང་། གནོད་བྱེད་ནི་སྔར་གྱི་ལུང་རིགས་རྣམས་ཀྱིས་གནོད་པའི་ཕྱིར་རོ། །
གསུམ་པ་འཁོར་བ་ལ་མཐའ་ཡོད་མེད་དཔྱད་པ་ལ། དོགས་པ་དགོད་པ་དང་། དེའི་ལན་ནོ། ། དང་པོ་ལ།
ཁ་ཅིག་ན་རེ། འཁོར་བ་ལ་མཐའ་མེད་དེ། འཁོར་བ་ལ་ཐོག་མའི་མཐའ་མེད་ཅིང་། ཕྱི་མའི་མཐའ་ཡང་མེད་
པའི་ཕྱིར། ཐོག་མའི་མཐའ་མེད་དེ། ཡོད་ན་སྔོན་གཏན་ནས་མ་བྱུང་བའི་སེམས་ཅན་ཡོད་པ་དང་། སེམས་
ཅན་རྒྱུ་མེད་པར་འབྱུང་བར་ཐལ་པའི་ཕྱིར། ཕྱི་མའི་མཐའ་མེད་དེ། དུས་འདི་ཙ་ན་སེམས་ཅན་གཅིག་ཀྱང་
གཏན་ནས་མེད་ཅེས་མཚམས་འཛིན་མི་ནུས་པའི་ཕྱིར་དང་། གལ་ཏེ་ནུས་སྲིད་ནའང་སངས་རྒྱས་ཕྱི་མ་དེ་དག་
གི་དོན་བྱ་ཡུལ་གྱི་སེམས་ཅན་ཉུང་བའམ་གཏན་མེད་དུ་འགྱུར་བའི་ཕྱིར། སེམས་ཅན་གྱི་ཟད་མཐའ་ཡང་མེད་
དེ། ནམ་མཁའི་ཁྱོན་ཅི་ཙམ་ཡོད་པ་དེ་ཙམ་དུ་སེམས་ཅན་གྱིས་ཁྱབ་པའི་ཕྱིར་ཏེ། ནམ་མཁའི་མཐར་ཐུག་གྱུར་
པ་ཇི་ཙམ་པ། ། སེམས་ཅན་མ་ལུས་མཐའ་ཡང་དེ་བཞིན་ཏེ། ། ཞེས་གསུངས་པའི་ཕྱིར་ཞེ་ན། གཉིས་པ་ལན་
ནི། སེམས་ཅན་ཐམས་ཅད་འཚང་རྒྱ་བར་ལུང་རིགས་ཀྱིས་འགྲུབ་པས་འཁོར་བ་ལ་མཐའ་ཡོད་པར་གྲུབ་སྟེ།
སེམས་ཅན་ཐམས་ཅད་ནམ་སངས་རྒྱས་པ་ན་འཁོར་བ་གཏན་ནས་སྤངས་པས་འཁོར་བ་ལ་ཕྱི་མཐའ་ཡོད་པར་
འགྲུབ་པའི་ཕྱིར་དང་། བདག་མེད་རྟོགས་པའི་ཤེས་རབ་ཀྱིས་འཁོར་བའི་རྩ་བར་གྱུར་པའི་བདག་འཛིན་གྱི་
ཞེན་ཡུལ་སུན་ཕྱུང་བའི་ཚུལ་གྱིས་འཁོར་བ་ཡང་སྤོང་པར་བྱེད་པར་ཕྱིར། འཁོར་བ་ལ་ཐོག་མའི་མཐའ་མེད་
ཀྱང་ཕྱི་མཐའ་ཡོད་པ་མི་འགལ་ཏེ། དཔེར་ན། ས་བོན་སོགས་ཀྱི་ཐོག་མཐའ་མེད་ཀྱང་། མེས་བསྲེགས་པ་
སོགས་ཀྱིས་ཕྱི་མཐའ་ཡོད་པར་མཐོང་བའི་ཕྱིར་ཏེ། ས་པཎ་གྱིས། ས་བོན་ཐོག་མཐའ་ཡོད་མིན་ཡང་། ། མེས་
བསྲེགས་པ་ན་ཕྱི་མཐའ་མཐོང་། ། དེ་བཞིན་འཁོར་བ་ཐོག་མེད་ཀྱང་། ། བདག་མེད་མཐོང་ན་ཕྱི་མཐའ་
མཐོང་། ། ཞེས་གསུངས་པའི་ཕྱིར། འོན་ཀྱང་འཁོར་བ་ལ་ཕྱི་མཐའ་ཡོད་པས་འཁོར་བ་ལ་མཐའ་ཡོད་པའི་གོ་
མི་ཆོད་ཅེས་བཞེད་པའང་ཡོད་དོ། ། བཞི་པ་ཉན་རང་དགྲ་བཅོམ་པ་ཐེག་ཆེན་ལམ་དུ་འཇུག་པའི་ཚེ་ལམ་གང་
ནས་འཇུག་པའི་ཚུལ་ཡོད་དེ། ཐེག་ཆེན་གྱི་ཚོགས་ལམ་ཉིད་ནས་འཇུག་དགོས་པའི་ཕྱིར་ཏེ། དེའི་ཚེ་བྱང་ཆུབ་
ཏུ་སེམས་བསྐྱེད་དགོས་ཤིང་། ཚོགས་སྦྱོར་གྱི་སྐབས་སུ་གྲངས་མེད་དང་པོའི་ངོ་སྐལ་གྱི་ཚོགས་གསོག་དགོས་པ་
དང་། མཐོང་ལམ་གྱི་སྐབས་སུ་ཤེས་སྒྲིབ་ཀུན་བཏགས་སྤོང་དགོས་པ་སོགས་ཡིན་པའི་ཕྱིར། ཉན་རང་དགྲ་
བཅོམ་ཐེག་ཆེན་གྱི་ཚོགས་ལམ་དུ་ཞུགས་པའི་ཚོགས་ལམ་པ་དེ་ཚོགས་ལམ་པ་ཡིན་ནམ་མིན་ཞེ་ན། ཁ་ཅིག་དེ་
112



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
ཐེག་ཆེན་ཚོགས་ལམ་པ་ཡིན་ཀྱང་། ཚོགས་ལམ་པ་མིན། ཐེག་ཆེན་སོ་སྐྱེ་ཡིན་ཀྱང་སོ་སྐྱེ་མིན་ཞེས་གསུངས།
དེ་སོ་སྐྱེ་མིན་ཡང་ཐེག་ཆེན་སོ་སྐྱེ་དང་ཚོགས་ལམ་པར་ཁས་བླངས་པར་བྱ་སྟེ། དེ་ལྟར་མིན་ན་དེ་ཐེག་ཆེན་མཐོང་
ལམ་དུ་ཞུགས་པའི་ཚེ་མཐོང་ལམ་པ་མིན་པ་དང་། ཐེག་ཆེན་སྒོམ་ལམ་དུ་ཞུགས་པའི་ཚེ་སྒོམ་ལམ་པ་མིན་ཞེས་
འདོད་པའི་སྐྱོན་དུ་འགྱུར་པའི་ཕྱིར། དེ་འདྲའི་ཚོགས་ལམ་པ་དེ་ཐེག་ཆེན་འཕགས་པ་དང་ཐེག་དམན་འཕགས་
པ་གང་རུང་མིན་ཡང་འཕགས་པ་ཡིན་ཏེ། འཕགས་པ་ཕུང་སུམ་པ་ཡིན་པའི་ཕྱིར། དེ་ཐེག་ཆེན་དང་ཐེག་
དམན་དགྲ་བཅོམ་གང་རུང་མིན་ཡང་དགྲ་བཅོམ་ཡིན་ཏེ། ཉོན་མོངས་སྤངས་པའི་གང་ཟག་ཡིན་པའི་ཕྱིར།
ཐེག་ཆེན་དགྲ་བཅོམ་མིན་ཏེ། སངས་རྒྱས་འཕགས་པ་མིན་པའི་ཕྱིར།ཐེག་དམན་དགྲ་བཅོམ་མིན་ཏེ། ཐེག་
ཆེན་པ་ཡིན་པའི་ཕྱིར། བྱང་ཆུབ་ཏུ་སེམས་བསྐྱེད་པ་ནི་འཁོར་བ་ཇི་སྲིད་པར་འགྲོ་བའི་དོན་བྱེད་པར་ཞུགས་པ་
ཉིད་ཀྱིས་ཉོན་མོངས་པ་ཞེས་སོགས་ཀྱི་སྐབས་སུ། ཁ་ཅིག་ན་རེ། འདིར་བཤད་པའི་ཉོན་མོངས་དེ། ཉོན་
མོངས་བཏགས་པ་བ་ཡིན་ཏེ། བསོད་ནམས་ཀྱི་ཚོགས་ཡོངས་སུ་འཚོལ་བས་མི་ངོམས་པ་སོགས་བརྒྱད་པོ་དེ་ལ་
ཉོན་མོངས་པའི་མིང་གིས་བཏགས་པ་ཙམ་ཡིན་པའི་ཕྱིར་ཞེས་ཟེར་ཡང་། དེ་ནི་མི་འཐད་དེ། སྐབས་འདིར་
བསྟན་པའི་ཉོན་མོངས་དེ་ཉོན་མོངས་མཚན་ཉིད་པ་ཡིན་པའི་ཕྱིར། དེར་ཐལ། དེ་བྱང་ཆུབ་སེམས་དཔས་
གཞན་དོན་སྒྲུབ་པ་ལ་ཉེ་བར་མཁོ་བའི་ཉོན་མོངས་ཞིག་ལ་བྱེད་པའི་ཕྱིར། དེར་ཐལ། བྱང་འཕགས་འདོད་
ཁམས་སུ་འཁོར་ལོས་སྒྱུར་རྒྱལ་ལྟ་བུར་སྐྱེ་བ་བཞེས་ནས་སྲས་སྟོང་སོགས་སྐྱེད་པ་ལ་ནི་འདོད་པའི་འདོད་ཆགས་
གཞན་དོན་སྒྲུབ་པའི་ཡན་ལག་ཏུ་སྒྱུར། གཟུགས་ཁམས་སྐྱེ་བ་བླངས་ནས་གཟུགས་ཀྱི་འདོད་ཆགས་ཀྱིས་བ་གཞན་
དགའ་བར་བྱས་པ་སོགས་ཀྱི་སྒོ་ནས་གཞན་དོན་སྒྲུབ་པའི་ཡན་ལག་ཏུ་སྒྱུར་བར་མཛད་པའི་ཕྱིར། དེས་ན་
འདོད་པ་གཟུགས་ཀྱི་འདོད་ཆགས་ལྟ་བུ་ནི་འདིར་བསྟན་པའི་ཉོན་མོངས་ཡིན་ཏེ། དེ་གཉིས་བྱང་ཆུབ་སེམས་
དཔས་གཞན་དོན་སྒྲུབ་པའི་ཡན་ལག་ཏུ་བསྒྱུར་བར་བྱར་ཡོད་ཅིང་། ཉོན་མོངས་གཞན་མ་རིག་ཞེ་སྡང་ང་རྒྱལ་
ཐེ་ཚོམ་འཇིག་ལྟ་ལོག་ལྟ་སོགས་ནི་བྱང་ཆུབ་སེམས་དཔས་དོན་གཉིས་སྒྲུབ་པ་ལ་ཉེར་མཁོ་མེད་པའི་ཕྱིར། དེ་
ལྟར་ཡིན་ཀྱང་འདོད་གཟུགས་ཀྱི་འདོད་ཆགས་གཞན་དོན་སྒྲུབ་པའི་ཡན་ལག་ཏུ་བསྒྱུར་བ་དེ་བྱང་ཆུབ་སེམས་
དཔའི་བླང་བྱར་མཛད་ཀྱི། འདོད་གཟུགས་ཀྱི་འདོད་ཆགས་ཉིད་བླང་བྱར་མི་མཛད་དེ། དེ་བྱང་ཆུབ་སེམས་
དཔའི་སྤང་བྱ་ཡིན་པའི་ཕྱིར། དེར་ཐལ། དེ་བྱང་སེམས་ཀྱི་སྤང་བྱ་ཡིན་པས་སྤོང་པར་མཛད་ཀྱང་སྤང་བྱའི་
གཙོ་བོར་བྱས་ཤིང་ཆེད་དུ་གཉེར་ནས་མི་སྤོང་སྟེ། འགྲེལ་ཆེན་ལས། མ་རིག་པ་དང་ལྟ་བས་བསྡུས་པའི་བག་ལ་
ཉལ་ནི་སྤོང་གི། འདོད་པ་དང་སྲིད་པའི་ཟག་པ་ནི་མིན་ཏེ། བསམ་བཞིན་དུ་སྲིད་པར་སྐྱེ་བ་ལེན་པའི་ཕྱིར་
113



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རོ། ། ཞེས་གསུངས་པའི་ཕྱིར། དེ་ལྟར་གསུངས་པ་ནི་བྱང་སེམས་ཉོན་མོངས་མ་སྤངས་པ་དག་གི་དབང་དུ་
མཛད་པ་ཡིན་གྱི། བྱང་འཕགས་ཉོན་མོངས་སྤངས་པ་དག་སྙིང་རྗེ་དང་སྨོན་ལམ་གྱི་དབང་གིས་འདོད་ཁམས་
སུ་སྐྱེ་བ་བླངས་ནས་སྲས་བསྐྱེད་པའི་སྒོ་ནས་གཞན་དོན་སྒྲུབ་པ་ལ་ནི་ཉོན་མོངས་གྲོགས་སུ་མི་དགོས་ཏེ། དེ་དག་
འདོད་ཁམས་སུ་སྐྱེ་བ་བླངས་ནས་བཙུན་མོ་དང་སྲས་བསྐྱེད་པའི་འབྲེལ་བ་ནི་འཕྲུལ་དང་བྱིན་རླབས་དང་སྨོན་
ལམ་སོགས་ཀྱིས་ཀྱང་འབྱུང་བའི་ཕྱིར། དཔེར་ན། རྒྱལ་པོ་དོན་འགྲུབ་དང་། སྲོང་བཙན་སྒམ་པོ་སོགས་
བཞིན་ནོ། ། ལམ་ཤེས་ཉིད་ཀྱི་ཚུལ་ལ་ནི། ། ཞེས་སོགས་ཀྱི་སྐབས་སུ། འདིར་བསྟན་ཤེས་བྱའི་ལམ་ངོས་
བཟུང་ནས་དེ་ཇི་ལྟར་ཤེས་པར་བྱེད་ཚུལ་དང༌། ཤེས་པའི་དགོས་པ་གང་ཡིན་དང་། ལམ་ཤེས་ཀྱི་ཁྱད་པར་
བཤད་པ་དང་གསུམ། དང་པོ་ཡོད་དེ། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་ནི་
འདིར་བསྟན་ཤེས་བྱའི་ཉན་ཐོས་ཀྱི་ལམ་ཡིན་པའི་ཕྱིར་ཏེ། དེ་བྱང་སེམས་ཀྱིས་སེམས་བསྐྱེད་བསྔོ་བ་ཤེས་རབ་
གསུམ་གྱིས་ཟིན་པའི་སྒོ་ནས་རང་རྒྱུད་ལ་བསྐྱེད་ནས་ཤེས་པར་བྱ་དགོས་པའི་ཕྱིར། དེར་ཐལ།སྦྱོར་བའི་དུས་སུ་
སེམས་བསྐྱེད། དངོས་གཞིའི་དུས་སུ་བདེན་པར་མི་དམིགས་པར་རྟོགས་པའི་ཤེས་རབ། རྗེས་ཀྱི་སྐབས་སུ་
རྫོགས་བྱང་དུ་བསྔོ་བས་ཟིན་པའི་སྒོ་ནས་རང་གི་བློ་ངོར་བསྐྱེད་ནས་ཤེས་པར་བྱ་དགོས་པའི་ཕྱིར་ཏེ། རྩ་བར།
འཕགས་པའི་བདེན་པ་བཞི་དག་གི། ། རྣམ་པ་མི་དམིགས་སྒོ་ནས་ནི། ། ཞེས་པས་མི་རྟག་སོགས་བཅུ་དྲུག་
མངོན་སུམ་རྟོགས་པའི་ཡེ་ཤེས་དང་། བདེན་མེད་རྟོགས་པའི་ཟིན་བྱེད་བཅས་དངོས་སུ་བསྟན་ནས། ཟིན་
བྱེད་གཞན་གཉིས་ཤུགས་ལ་བསྟན་པའི་ཕྱིར། གཉིས་པ་དེ་ལྟར་ཤེས་པ་ལ་དགོས་པ་ཡོད་དེ། ཉན་ཐོས་ཀྱི་
རིགས་ཅན་རྗེས་སུ་འཛིན་པ་དང་། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་བ་སོགས་ཀྱི་
དགོས་པ་ཡོད་པའི་ཕྱིར། གསུམ་པ་སྐབས་འདིར་དངོས་སུ་བསྟན་པའི་ཉན་ཐོས་ཀྱི་ལམ་ཤེས་པ་ནི་ཐེག་ཆེན་ཀྱི་
མཐོང་ལམ་ལ་བྱེད་ཀྱང་། སྤྱིར་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་འཇོག་ཚུལ་ཡོད་དེ། ཉན་ཐོས་ཀྱི་རྟོགས་
རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ་དེའི་ངོ་བོར་འཇོག་པའི་ཕྱིར། འཕགས་པ་ཉན་ཐོས་
ལམ་ལ་ནི། ། ཞེས་སོགས་ཀྱིས། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཟིན་བྱེད་དང་
བཅས་པ་བསྟན་པ་ཡིན་ཏེ། དེས་མི་རྟག་སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་
བཞི་དེའི་རྒྱུ་ངེས་འབྱེད་ཆ་མཐུན་དུ་བསྟན་ནས། དེ་བཞི་སྟོང་ཉིད་རྟོགས་པའི་སྦྱོར་བཞིས་ཟིན་དགོས་པར་
བཤད་པའི་ཕྱིར་རོ། །རང་བྱུང་བདག་ཉིད་རྟོགས་པའི་ཕྱིར། ། ཞེས་སོགས་ཀྱི་སྐབས་སུ། རང་རྒྱལ་གྱི་རྣམ་
གཞག་ལ། སྤྱིར་རང་རྒྱལ་ཞེས་པ་ནི་སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མ་བརྟེན་པར་རང་
114



༄༅༑ ༑ སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
གི་བྱང་ཆུབ་མངོན་དུ་བྱེད་པ་དང་བྱས་པའི་ཐེག་པ་འབྲིང་བོའི་གང་ཟག་ཞིག་ལ་བརྗོད་ཅིང་། དེ་ལ་དབྱེ་ན་
གསུམ་ཡོད་དེ། བསེ་རུ་ལྟ་བུའི་རང་རྒྱལ། ཚོགས་སྤྱོད་ཆེ་ཆུང་གི་རང་རྒྱལ་གཉིས་དང་གསུམ་ཡོད་པའི་ཕྱིར།
དེ་དག་ཁྱད་ཆོས་བདུན་གྱི་སྒོ་ནས་ཤེས་པར་བྱ་བ་ཡིན་ཏེ། རིགས་དང་དབང་པོའི་ཁྱད་པར། དེ་བཞིན་དུ་ལམ་
བགྲོད་ཚུལ། ཚོགས་གསོག་ཚུལ། འབྲས་བུ་ཐོབ་ཚུལ། གནས་པ་དང་རྒྱུ་ཚུལ། ཆོས་སྟོན་ཚུལ། སྒྲ་དོན་
དང་བདུན་གྱིས་ཤེས་པར་བྱ་བའི་ཕྱིར། དེ་རྣམས་བསྡུས་ཏེ་བརྗོད་ན། བདུན་གྱི་དང་པོ་ཡོད་དེ། དེ་དག་
འདུ་འཛི་ལ་མི་དགའ་ཞིང་གཅིག་པུར་གནས་པ་ལ་དགྱེས། གཞན་དོན་རྒྱ་ཆེན་པོ་ལ་མི་དགའ་བར་ནང་དུ་ཡང་
དག་འཇོག་ལ་དགའ། ཕྱི་རོལ་དོན་འཛིན་གྱི་རྟོག་པ་སྤོང་ཕྱིར་དུ་བརྩོན་པ་དང་ལྡན་པའི་ཕྱིར། གཉིས་པ་ཡོད་
དེ། བསེ་རུ་ལྟ་བུའི་རང་རྒྱལ་དེས་སྐྱེ་བ་གཅིག་ཐོགས་མན་ལ་བསྐལ་བརྒྱར་སངས་རྒྱས་ཡོངས་འཛིན་དུ་ལེགས་
པར་བསྟེན། མཁས་པར་བྱ་བའི་དངོས་པོ་དྲུག་ལ་མཁས་པར་བྱས་ནས་སྨོན་ལམ་ཆེན་པོ་གསུམ་བཏབ། སྐྱེ་བ་
ཕྱི་མ་སྲིད་པ་ཐ་མའི་ཚེ་སྦྱོར་ལམ་དྲོད་ཡན་ཆད་རྟེན་ཐོག་གཅིག་ལ་སྒྲོད་པར་བྱེད། ཚོགས་སྤྱིའི་ཆེན་པོ་པ་དེས་སྐྱེ་
བ་གཅིག་ཐོགས་མན་ཆད་དུ་སྦྱོར་ལམ་བཟོད་འབྲིང་མན་ལ་གནས་ནས་སྔར་བཞིན་བྱས་ཏེ། སྐྱེ་བ་ཕྱི་མ་སྲིད་པ་
ཐུ་མའི་ཚེ་སྦྱོར་ལམ་བཟོད་ཆེན་ཡན་ཆད་སྔར་ལྟར་རྟེན་ཐོག་གཅིག་ལ་སྒྲོད་པར་བྱེད། ཚོགས་སྤྱོད་ཆུང་ངུ་བ་
དེས་སྐྱེ་བ་གཅིག་ཐོགས་ཀྱི་མཐོང་ལམ་མན་ཆད་ལ་གནས་ནས་སྔར་བཞིན་བྱས་ཏེ། སྐྱེ་བ་ཕྱི་མའི་ཚེ་སྒོམ་ལམ་
ཡན་ཆད་རྟེན་ཐོག་གཅིག་ཏུ་སྒྲོད་པར་བྱེད་པའི་ཕྱིར། མཁས་བྱའི་དངོས་པོ་དྲུག་ཡོད་དེ། ཕུང་པོ་ཁམས་སྐྱེ་
མཆེད་རྟེན་འབྲེལ་བདེན་པ་གནས་དང་གནས་མིན་ལ་མཁས་པ་རྣམས་ཡིན་པའི་ཕྱིར། སྨོན་ལམ་ཆེན་པོ་གསུམ་
ཡོད་དེ། སངས་རྒྱས་དང་ཉན་ཐོས་མེད་པའི་ཞིང་དུ་སྐྱེ་བ་དང་། སྲིད་པ་ཐ་མའི་ཚེ་གཞན་གྱི་གདམས་ངག་ལ་
མ་བལྟོས་བར་བྱང་ཆུབ་མངོན་དུ་བྱེད་ནུས་པ་དང་། སྒྲས་མ་བརྗོད་པར་གཞན་ལ་ཆོས་སྟོན་ནུས་པར་གྱུར་ཅིག་
ཅེས་པའི་སྨོན་ལམ་གསུམ་པོ་དེ་ཡིན་པའི་ཕྱིར། གསུམ་པ་ཡོད་དེ། བསེ་རུ་ལྟ་བུ་ཕལ་ཆེར་གྱིས་བསྐལ་བ་བརྒྱ་
དང་། གཞན་གཉིས་ཀྱིས་བསྐལ་པ་བརྒྱའམ་དེ་ལས་མང་པའི་བསྐལ་པ་དག་ཏུ་ཚོགས་གསོག་པར་བྱེད་པའི་
ཕྱིར། བཞི་པ་ཡོད་དེ། གསུམ་གས་ཀྱང་སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མ་བལྟོས་པར་
རང་གི་བྱང་ཆུབ་མངོན་དུ་བྱེད་པར་མཚུངས་པའི་ཕྱིར། ལྔ་པ་ཡོད་དེ༔ གསུམ་གས་ཐུགས་ཀྱི་གནས་པ་རྟེན་
འབྲེལ་ཡན་ལག་བཅུ་གཉིས་ལུགས་འབྱུང་ལུགས་ལྡོག་དང་། རྣམ་ཐར་སྒོ་གསུམ་ལ་གནས། སྐུའི་གནས་པ་
བསེ་རུ་ལྟ་བུ་གཅིག་པུར་གནས་པ་དང་། གཞན་གཉིས་ཚོགས་ནང་དུ་གནས་པ་གཙོ་ཆེ་བའི་ཕྱིར། གང་དུ་འགྲོ་
ཞིང་རྒྱུ་བའི་ཁྱད་པར་ཡོད་དེ། བསོད་སྙོམས་སོགས་ལ་རྒྱུ་བའི་ཚེ་དབང་པོའི་སྒོ་བསྡོམས་པ་དང་། རྫུ་འཕྲུལ་སྣ་
115



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚོགས་སྟོན་པ་སོགས་ཀྱི་སྒོ་ནས་རྒྱུ་བའི་ཕྱིར། དྲུག་པ་ཡོད་དེ། ངག་གི་ཆོས་སྟོན་པ་སྲིད་ཀྱང་གཙོ་ཆེར་སྒྲ་མེད་
སྤྲུལ་བསྒྱུར་ཡ་མ་ཟུང་བསྟན་པའི་སྒོ་ནས་གཞན་རྒྱུད་ལ་ལམ་གྱི་རྟོགས་པ་སྐྱེད་པར་བྱེད་པའི་ཕྱིར། བདུན་པ་
ཡོད་དེ། དང་པོ་རི་དྭགས་བསེ་རུ་ལྟར་གཅིག་པུར་གནས་པ་ལ་དགའ་བ་དང༌། གཞན་གཉིས་གྲོགས་མང་པོ་
དང་ལྷན་ཅིག་ཏུ་ཚོགས་ཤིང་སྤྱོད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཟུང་དོན་རྟོག་པ་སྤོང་ཕྱིར་
དང༌། ཞེས་སོགས་ཀྱི་སྐབས་སུ། འདིར་བསྟན་ཤེས་བྱའི་ལམ་ངོས་བཟུང་ནས་ཤེས་པར་བྱེད་ཚུལ། ཤེས་པའི་
དགོས་པ། དེའི་ལམ་ཤེས་ཀྱི་ཁྱད་པར་དང་གསུམ། དང་པོ་ཡོད་དེ། གཟུང་འཛིན་རྫས་གཞན་གྱིས་སྟོང་པའི་
སྟོང་ཉིད་མངོན་དུ་རྟོགས་པའི་ཡེ་ཤེས་དེ་ཉིད། འདིར་བསྟན་ཤེས་བྱའི་རང་རྒྱལ་གྱི་ལམ་ཡིན་པའི་ཕྱིར་ཏེ། དེ་
བྱང་ཆུབ་སེམས་དཔས་སེམས་བསྐྱེད་བསྔོ་བ་ཤེས་རབ་གསུམ་ཀྱིས་ཟིན་པའི་སྒོ་ནས་རང་རྒྱུད་ཀྱིས་བློ་ངོར་བསྐྱེད་
ནས་ཤེས་པར་བྱ་བའི་ལམ་ཡིན་པའི་ཕྱིར། གཉིས་པ་དེ་ལྟར་ཤེས་པ་ལ་དགོས་པ་ཡོད་དེ། རང་རྒྱལ་གྱི་རིགས་
ཅན་རྗེས་སུ་འཛིན་པ་དང་། རང་རྒྱུད་ཀྱི་ཕྱི་རོལ་དོན་འཛིན་གྱི་རྟོག་པ་སྤོང་བ་སོགས་ཀྱི་དགོས་པ་ཡོད་པའི་ཕྱིར།
གསུམ་པ་སྐབས་འདིའི་དངོས་བསྟན་ཀྱི་རང་རྒྱལ་གྱི་ལམ་ཤེས་པའི་ལམ་ཤེས་ནི་ཐེག་ཆེན་གྱི་མཐོང་ལམ་ཡིན་
ཡང་། སྤྱིར་རང་རྒྱལ་གྱི་ལམ་ཤེས་པའི་ལམ་ཤེས་འཇོག་ཚུལ་ཡོད་དེ། རང་རྒྱལ་གྱི་རྟོགས་རིགས་སུ་གནས་པའི་
ཐེག་ཆེན་འཕགས་ པའི་མཁྱེན་ པ་ དེ། དེའི་ངོ་བོར་འཇོག་པའི་ཕྱིར། བཏགས་པའི་ཆོས་ ཉིད་མི་འགལ་
བར། ། ཞེས་སོགས་ཀྱིས་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་ཟིན་བྱེད་དང་
བཅས་པ་བསྟན་པ་ཡིན་ཏེ། དེས་གཟུགས་སོགས་ཀྱི་ཕྱི་རོལ་དོན་གྱིས་སྟོང་པ་དོན་སྤྱིའི་ཚུལ་གྱིས་རྟོགས་པའི་
ཐེག་ཆེན་གྱི་སྦྱོར་ལམ་བཞི་པོ་དེ། དེའི་རྒྱུ་ངེས་འབྱེད་ཆ་མཐུན་དུ་བསྟན་ནས་དེ་སྟོང་ཉིད་རྟོགས་པའི་སྦྱོར་ལམ་
བཞིས་ཟིན་དགོས་པར་བཤད་པའི་ཕྱིར་རོ། མདོར་ན་བྱང་སེམས་ཀྱིས་ཉན་རང་གི་ལམ་ཤེས་རྒྱུ་དང་བཅས་པ་
སྒོམ་ཚུལ་ཡོད་དེ། དེས་ཉན་རང་གི་བྱང་ཆུབ་ཏུ་བགྲོད་པའི་ལམ་གྱི་གཙོ་བོ་ཇི་ལྟ་བུ་ཡིན་པ་དེ་བཞིན་དུ་ཤེས་
པར་བྱས་ནས་དེ་དང་མཐུན་པའི་ལམ་སྒོམ་པ་ཡིན་པའི་ཕྱིར་རོ། ། བདེན་དང་བདེན་ལ་བཟོད་པ་དང་། །
ཞེས་སོགས་ཀྱི་སྐབས་སུ། མཐོང་ལམ་གྱི་རྟེན་དང་། བརྟེན་པ་མཐོང་ལམ་བཤད་པ་གཉིས། དང་པོ་ལ་གཉིས་
ཡོད་དེ། ལུས་རྟེན་དང་སེམས་རྟེན་གཉིས་ཡོད་པའི་ཕྱིར། དང་པོ་ལུས་རྟེན་ཡོད་དེ། ངན་སོང་གསུམ་དང་།
མཚམས་མེད་སྟོབས་ཆེན་བསགས་པ་དང་། ཟ་མ་དང་མ་ནིང་དང་སྒྲ་མི་སྙན་པ་དང་གཟུགས་དང་གཟུགས་
མེད་ཁམས་པ་མ་གཏོགས། གླིང་གསུམ་གྱི་མི་དང་འདོད་ལྷའི་རྟེན་ལ་གསར་དུ་སྐྱེ་བ་ཡོད་པའི་ཕྱིར། མཐོང་
ལམ་སྐྱེ་བོའི་རྟེན་ལ་སྐྱོ་ཤས་ཆེ་བ་ཞིག་དགོས་ཏེ། ཁམས་གོང་མའི་རྟེན་ལ་ཚོར་བ་སྡུག་བསྔལ་མངོན་འགྱུར་པ་
116



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
མེད་པས་སྐྱོ་ཤས་ཆུང་བའི་དོན་གྱིས་མཐོང་ལམ་གསར་དུ་མི་སྐྱེ་བའི་ཕྱིར་ཏེ། མཛོད་ལས། གོང་ན་མཐོང་ལམ་
མེད། མི་སྐྱོ་ཞེས་གསུངས་པའི་ཕྱིར། གོང་མའི་རྟེན་ལ་གསར་དུ་སྐྱེས་པའི་མཐོང་ལམ་ནི་ཡོད་དེ། ཁམས་གོང་
དུ་སྐྱེས་པའི་མཐོང་ལམ་པ་ཡོད་པའི་ཕྱིར། གཉིས་པ་སེམས་རྟེན་ཡོད་དེ། སྤྱིར་མཐོང་ལམ་ནི་བསམ་གཏན་ས་
དྲུག་ལ་བརྟེན་ནས་སྐྱེ་བ་ཡོད་ཀྱང༌། ཐེག་ཆེན་གྱི་མཐོང་ལམ་ནི་རབ་མཐའི་བསམ་གཏན་བཞི་པའི་དངོས་གཞི་
ཁོ་ན་ལ་བརྟེན་ནས་སྐྱེ་བའི་ཕྱིར། །
གཉིས་པ་མཐོང་ལམ་བཤད་པ་ལ། བྱེ་བྲག་ཏུ་སྨྲ་བའི་ལུགས་དང་། དབུ་མ་པའི་ལུགས་བཤད་པ་གཉིས།
དང་པོ་ནི། མཛོད་ལས་བཤད་པ་ལྟར་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་རིམ་ཅན་ཁོ་ནར་སྐྱེ་སྟེ།
དང་པོར་འདོད་པའི་སས་བསྡུས་ཀྱི་མཐོང་སྤང་ཉོན་མོངས་ཀྱི་དངོས་གཉེན་སྡུག་བསྔལ་ཆོས་བཟོད་དང་། དེ་
ནས་དེས་དྲངས་པའི་ཆོས་ཤེས། དེ་རྗེས་ཁམས་གོང་མའི་སས་བསྡུས་ཀྱི་མཐོང་སྤང་ཉོན་མོངས་ཀྱི་དངོས་གཉེན་
སྡུག་བསྔལ་ཆོས་བཟོད་དང་། དེ་ནས་དེས་དྲངས་པའི་རྗེས་ཤེས་སྐྱེ་བ་དེ་བཞིན་དུ་ལྷག་མ་གསུམ་ལ་ཡང་སྦྱོར་བ་
ཡིན་པའི་ཕྱིར། སྐད་ཅིག་བཅོ་ལྔ་པོ་རྣམས་མཐོང་ལམ་ཡིན་ཀྱང་བཅུ་དྲུག་པ་ལམ་རྗེས་ཤེས་ནི་མཐོང་ལམ་མིན་
ཏེ། དེ་སྒོམ་ལམ་དུ་འཇོག་དགོས་པའི་ཕྱིར། གཉིས་པ་དབུ་མ་པའི་ལུགས་བཤད་པ་ལ། མཐོང་ལམ་གྱི་ངོ་བོ།
དབྱེ་བ། འདའ་བྱ་འདའ་བྱེད་ཀྱི་མཐོང་ལམ་གཉིས་ཀྱི་སྐྱེ་རིམ། སྒོམ་ལམ་དུ་འཕོ་མཚམས་དང་བཞི། དང་པོ་
ཡོད་དེ། ཐེག་ཆེན་གྱི་བདེན་པ་མངོན་རྟོགས། ཐེག་ཆེན་གྱི་མཐོང་ལམ་གྱི་འཇོག་བྱེད་དང་། སྐབས་འདིའི་
དངོས་བསྟན་གྱི་མཐོང་ལམ་ལ་ནི། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཞིག་དགོས་
པའི་ཕྱིར། གཉིས་པ་དབྱེ་ན་གཉིས་ཡོད་དེ། དེར་གྱུར་པའི་མཉམ་རྗེས་ཡོད་པའི་ཕྱིར། མཉམ་གཞག་ཡེ་ཤེས་
དེ་ལ་གཉིས་ཡོད་དེ། ཇི་ལྟ་བ་དང་ཇི་སྙེད་པ་རྟོགས་པའི་མཐོང་ལམ་མཉམ་གཞག་ཡེ་ཤེས་གཉིས་ཡོད་པའི་ཕྱིར།
ཇི་ལྟ་བ་རྟོགས་པའི་ཡེ་ཤེས་དེ་ལ་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཡོད་ཅིང་། དེ་ཡང་
བཟོད་པ་བརྒྱད་ངོ་བོ་གཅིག་དང་། ཤེས་པ་བརྒྱད་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་ཏེ། ཤེས་པ་བརྒྱད་
མཐོང་ལམ་བར་ཆད་མེད་ལམ་ལས་ཕྱེ་ཞིང་། ཤེས་པ་བརྒྱད་མཐོང་ལམ་རྣམ་གྲོལ་ལམ་ལས་ལྡོག་པས་ཕྱེ་བ་ཙམ་
ཡིན་པའི་ཕྱིར། བཟོད་པ་བརྒྱད་དུ་འབྱེད་ཚུལ་ཡོད་དེ། ཡུལ་བདེན་བཞིའི་ཆོས་ཉིད་མངོན་སུམ་དུ་རྟོགས་
པའི་ཆ་ནས་ཆོས་བཟོད་བཞི་དང་། ཡུལ་ཅན་ཆོས་བཟོད་བཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས་
རྗེས་བཟོད་བཞིར་བཞག་པའི་ཕྱིར། དེ་དག་ལ་ཆོས་བཟོད་དང་རྗེས་བཟོད་ཅེས་བརྗོད་པའི་རྒྱུ་མཚན་ཡོད་དེ།
རིམ་པ་བཞིན་རང་གི་ཡུལ་དང་ཡུལ་ཅན་དེ་དག་གི་ཆོས་ཉིད་མངོན་སུམ་དུ་གསར་དུ་རྟོགས་པ་ན་སྐྲག་རིགས་པ་
117



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལས་མི་སྐྲག་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། ཆོས་ཤེས་དང་རྗེས་ཤེས་ཞེས་བརྗོད་པའི་རྒྱུ་མཚན་
ཡོད་དེ།རིམ་པ་བཞིན་དུ་བདེན་བཞི་ལ་བདེན་པར་འཛིན་པའི་བདེན་འཛིན་ཀུན་བཏགས་སྤངས་པའི་སྒོ་ནས་
ཆོས་ཉིད་མངོན་སུམ་དུ་རྟོགས་པ་དང་། དེ་སྤངས་པའི་ཆོས་ཤེས་བཞིའི་ཆོས་ཉིད་མངོན་སུམ་དུ་རྟོགས་པའི་རྒྱུ་
མཚན་གྱིས་དེ་ལྟར་དུ་བརྗོད་པའི་ཕྱིར། ཆོས་བཟོད་དང་ཆོས་ཤེས་ཞེས་པའི་ཆོས་ནི་ཡུལ་སྟོང་པ་ཉིད་དེ་ཡིན་ལ་
སྟོང་ཉིད་དེ་ལ་ཆོས་ཞེས་བརྗོད་པའི་རྒྱུ་མཚན་ཡོད་དེ། ཆོས་ཀྱི་མཆོག་གམ་དམ་དང་རྟོགས་བྱའི་མཆོག་ཡིན་
པས་དེ་ལྟར་དུ་བརྗོད་པའི་ཕྱིར། རྗེས་བཟོད་དང་རྗེས་ཤེས་ཡང་ཆོས་དེ་རྟོགས་པ་ལྟོས་པའི་གོ་རིམ་བསྟན་པ་
ཡིན་ཏེ། ཡུལ་དང་ཡུལ་ཅན་གྱི་ཆོས་ཉིད་མངོན་སུམ་དུ་རྟོགས་པའི་རྟོགས་པའི་གོ་རིམ་གྱི་ཐ་སྙད་ཡིན་པའི་ཕྱིར།
ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་བཅུ་དྲུག་ནི་བྱ་རྫོགས་ཀྱི་མཉམ་གཞག་ཐུན་གཅིག་ཡིན་ཀྱང་བྱ་བ་
བྱེད་ཚུལ་ལ་མི་འདྲ་སྟེ། ཐེག་ཆེན་མཐོང་ལམ་བར་ཆད་མེད་ལམ་གྱིས་བདེན་འཛིན་ཀུན་བཏགས་དངོས་སུ་
སྤོང་པའི་བྱ་བ་བྱེད། རྣམ་གྲོལ་ལམ་གྱིས་ནི་སྤངས་པ་ལ་དབང་བའི་བྱ་བ་བྱེད་པའི་ཕྱིར། བཅུ་དྲུག་པོ་བྱ་
རྫོགས་ཀྱི་སྐད་ཅིག་མ་གཉིས་སུ་ངེས་ཀྱང་
། བཅུ་དྲུག་ཏུ་གསུངས་པ་དང་མི་འགལ་ཏེ། མཉམ་གཞག་ལས་
ལངས་པའི་རྗེས་ཐོབ་ཏུ་བདེན་པའི་རྣམ་པ་བཅུ་དྲུག་ལ་ངེས་ཤེས་མི་འདྲ་བ་བཅུ་དྲུག་འདྲེན་པའི་རྒྱུ་མཚན་གྱིས་
ཡིན་པའི་ཕྱིར། སྐབས་འདིར་རྣམ་བཤད་ཀྱི་སྒྲས་ཟིན་ལྟར་ན་ཐེག་ཆེན་མཐོང་ལམ་བར་ཆད་མེད་ལམ་པ་དང་
རྣམ་གྲོལ་ལམ་པ་བ་གཉིས་ཀྱི་རྒྱུད་ལ་ཐེག་ཆེན་སེམས་བསྐྱེད་མངོན་གྱུར་དུ་མེད་ཀྱང་ཡོད་ཅེས་འདོད་དགོས་པ་
ལྟར་སྣང་ཡང་། རྣམ་བཤད་དགོངས་པ་རབ་གསལ་དང་སྟོང་ཐུན་ཆེན་མོ་ལས་སྟོང་ཉིད་མངོན་སུམ་དུ་རྟོགས་
པའི་སློབ་པའི་རྒྱུད་ལ་ཟག་བཅས་ཀྱི་ཤེས་པ་མེད་པར་གསུངས་པ་ལ་བརྟེན་ནས་རྗེ་བཙུན་བསྟན་དར་བས་སྟོང་
ཉིད་མངོན་སུམ་དུ་རྟོགས་པའི་སློབ་པའི་རྒྱུད་ལ་ཐེག་ཆེན་སེམས་བསྐྱེད་མེད་པར་བཤད་པ་ལྟར་འདོད་པར་བྱ་
དགོས་ལ། འོན་ཀྱང་ཁ་ཅིག་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་སློབ་པའི་རྒྱུད་ལ་ཐེག་ཆེན་སེམས་བསྐྱེད་
མེད་ཅེས་འདོད་པ་འདི་ནི་བརྟག་པར་བྱ་བའི་གནས་ཡིན་ཏེ། དེ་ལས་སྟོང་ཉིད་བསྒོམས་བྱུང་གི་རྟོགས་པའི་
མཉམ་གཞག་གི་དུས་སུ་དེ་ལྟར་དུ་རིགས་པ་ཙམ་སྣང་ཡང་ཐོས་བསམ་ལས་བྱུང་བའི་ཤེས་རབ་ཀྱིས་དེ་རྟོགས་
པའི་ཚེ་དེ་ལྟར་འདོད་པ་མི་རིགས་པའི་ཕྱིར། དེར་ཐལ། ཐོས་བསམ་གྱི་ཤེས་རབ་ཀྱིས་རྟོགས་པའི་ཚེ་གཉིས་
སྣང་ཤིན་ཏུ་རགས་པ་དང་བཅས་པའི་ཕྱིར། གཞན་དུ་ན་གཉིད་འཐུག་པོ་ལོག་པ་དང་ང་རྒྱལ་བ་ལ་སོགས་པའི་
སྐབས་སུ་ཡང་ཐེག་ཆེན་སེམས་བསྐྱེད་མེད་ཅེས་འདོད་དགོས་ན་ཧ་ཅང་ཐལ་ཏེ། སྤྲོས་པས་ཆོག་མོད་བཞག་གོ
། གསུམ་པ་འདའ་བྱ་འདའ་བྱེད་ཀྱི་མཐོང་ལམ་གཉིས་རིམ་ཅན་དུ་སྐྱེ་བ་ཡིན་ཏེ། དང་པོར་སྟོང་ཉིད་མངོན་
118



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། ། ་
སུམ་དུ་རྟོགས་པའི་འདའ་བྱེད་ཀྱི་མཐོང་ལམ་སྐྱེས་ནས། དེའི་རྗེས་སུ་མི་རྟག་སོགས་བཅུ་དྲུག་མངོན་སུམ་དུ་
རྟོགས་པའི་འདའ་བྱ་མཐོང་ལམ་སྐྱེ་བ་ཡིན་པའི་ཕྱིར། དེར་ཐལ། ཐེག་ཆེན་མཐོང་ལམ་ཐོག་མར་ཐོབ་པའི་ཚེ་
སྟོང་ཉིད་མངོན་སུམ་དུ་རྟོགས་དགོས་པའི་ཕྱིར། བཞི་པ་མཐོང་ལམ་ནས་ཐེག་ཆེན་སྒོམ་ལམ་དུ་འཕོ་མཚམས་
ཡོད་དེ། བདེན་འཛིན་ལྷན་སྐྱེས་གཙོ་བོར་སྤོང་ཕྱིར་དུ་སྟོང་ཉིད་ལ་རྩེ་གཅིག་ཏུ་མཉམ་པར་མི་འཇོག་ཚུན་ཆད་
མཐོང་ལམ་དང་། དེ་ལྟར་མཉམ་པར་བཞག་པ་ན་སྒོམ་ལམ་དུ་འཕོས་པར་འཇོག་པའི་ཕྱིར། འོན་ཀྱང་ཐེག་
ཆེན་མཐོང་ལམ་རྣམ་གྲོལ་ལམ་ལས་རྗེས་སུ་སྒོམ་ལམ་མ་ཐོབ་ཀྱི་བར་དང་སྒོམ་ལམ་ཐོབ་ནས་ས་གཉིས་པ་མ་ཐོབ་
ཀྱི་བར་དུ་ཡང་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་གོམས་པ་བརྟན་པ་དང་། མཐོང་ཆོས་ལ་བདེར་
གནས་ཀྱི་ཆེད་དུ་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་རིགས་པར་གསལ་ཏེ། དེ་ལྟར་མཛད་པ་ལ་ཉེས་པ་
མེད་ཅིང་དགོས་པ་ཡོད་པ་དང་། ས་དང་པོ་དེ་བསྐལ་བ་ལ་སོགས་པ་ཡུན་རིང་པོ་ནས་རྫོགས་པར་བྱེད་དགོས་
པའི་ཕྱིར། སྒྲིབ་པ་སྤོང་ཕྱིར་མིན་ཡང་སྟོང་ཉིད་ལ་མཉམ་པར་འཇོག་པ་མི་འགལ་ཏེ། སངས་རྒྱས་བཅོམ་ལྡན་
འདས་ནི་རྟག་ཏུ་སྟོང་ཉིད་ལ་མཉམ་པར་བཞག་པ་ལྟ་བུ་ཡིན་པའི་ཕྱིར། ཐེག་ཆེན་གྱི་སྒོམ་ལམ་བཤད་པ་ལ་
གཉིས། སྒོམ་ལམ་གྱི་བྱེད་པ་དང་
། བྱེད་པ་ཅན་གྱི་སྒོམ་ལམ་མོ། ། དང་པོ་ལ། ངོ་བོ་དང་། དབྱེ་བ་གཉིས།
དང་པོ་ཡོད་དེ། ཐེག་ཆེན་གྱི་སྒོམ་ལམ་བསྒོམས་སྟོབས་ཀྱི་ཐོབ་པའི་ཕན་ཡོན་དེ། ཐེག་ཆེན་གྱི་སྒོམ་ལམ་གྱི་བྱེད་
པའི་ངོ་བོ་ཡིན་པའི་ཕྱིར། གཉིས་པ་དེ་ལ་དབྱེ་ན་དྲུག་ཡོད་དེ། དེར་གྱུར་པའི་སྐྱེས་བུ་བྱེད་པའི་འབྲས་བུ་བཞི།
རྒྱུ་མཐུན་པའི་འབྲས་བུ་གཅིག བདག་པོའི་འབྲས་བུ་གཅིག་ཡོད་པའི་ཕྱིར། དེར་ཐལ། བྱང་སེམས་སྒོམ་
ལམ་རང་རྒྱུད་ཀྱི་རྟོགས་པ་གོང་འཕེལ་དུ་བྱེད་པའི་མཐུན་རྐྱེན་གྱི་རྒྱུ་ལས་གྲུབ་པ་གཉིས་དང༌། འགལ་རྐྱེན་སེལ་
བའི་རྒྱུ་ལས་བྱུང་པ་གཉིས་ཏེ་བཞི་དང་། རང་རྒྱུད་ཀྱི་རྟོགས་པའི་ཉེར་ལེན་ལས་གྲུབ་པ་གཅིག་དང་། བདག་
པོའི་འབྲས་བུ་ས་ཕྱོགས་མཆོད་གནས་སུ་གྱུར་པ་གཅིག་དང་དྲུག་ཡོད་པའི་ཕྱིར། གཉིས་པ་ལ། སྒོམ་ལམ་གྱི་
རྟེན་དང་། བརྟེན་པ་སྒོམ་ལམ་བཤད་པ་གཉིས། དང་པོ་ལ་གཉིས་ཡོད་དེ། ལུས་རྟེན་དང་སེམས་རྟེན་གཉིས་
ཡོད་པའི་ཕྱིར། དང་པོ་ལུས་རྟེན་ནི་མཐོང་ལམ་དང་ཕལ་ཆེར་འདྲ་ཡང་མི་འདྲ་བ་ཡོད་དེ། ཉན་ཐོས་ཀྱི་སྒོམ་
ལམ་ཁམས་གསུམ་གའི་རྟེན་ལ་སྐྱེ་བ་ཡོད། རང་རྒྱལ་གྱི་སྒོམ་ལམ་འདོད་པའི་རྟེན་ཁོ་ན་ལ་བརྟེན་ནས་སྐྱེ། བྱང་
སེམས་ཀྱི་སྒོམ་ལམ་ནི་འདོད་གཟུགས་ཀྱི་ལྷའི་རྟེན་ལ་གསར་དུ་སྐྱེ་བ་ཡོད་པའི་ཕྱིར། དེ་གཟུགས་མེད་ཀྱི་རྟེན་ལ་
གསར་དུ་སྐྱེ་བ་མེད་དེ། དེ་ན་གཞན་དོན་རྒྱ་ཆེན་པོ་མི་འབྱུང་བའི་ཕྱིར། གཉིས་པ་སེམས་རྟེན་ཡོད་དེ། ཉོན་
རང་གི་སྒོམ་ལམ་ནི་བསམ་གཏན་དང་པོའི་ཉེར་བསྡོགས་མི་ལྕོག་མེད་དང་། བསམ་གཏན་གྱི་དངོས་གཞི་ཅི་
119



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིགས་ལ་བརྟེན་ནས་སྐྱེ། བྱང་སེམས་ཀྱི་སྒོམ་ལམ་ནི་བསམ་གཏན་བཞི་པའི་དངོས་གཞི་ལ་བརྟེན་ནས་གསར་
དུ་སྐྱེ་བའི་ཕྱིར། འགྲེལ་ཆེན་དང་རྣམ་བཤད་སོགས་ལས་བྱང་སེམས་ཐབས་ལ་མཁས་པས་འདོད་སེམས་ལ་
བརྟེན་ནས་སྐྱེ་བར་ཡོད་པ་ལྟ་བུ་ཞིག་བཤད་ཀྱང་དེ་ནི་མཛོད་ཀྱི་ལུགས་དང་བསྟུན་པ་འདྲ་སྟེ། ཐེག་ཆེན་སྒོམ་
ལམ་གསར་དུ་སྐྱེ་བའི་ཚེ་ཐེག་ཆེན་གྱི་མཐོང་ལམ་གྱི་མཐར་སྟོང་ཉིད་མངོན་སུམ་དུ་རྟོགས་པའི་བར་ཆད་མེད་
ལམ་ལ་བརྟེན་ནས་སྐྱེ་བ་འདིར་ཁས་ལེན་དགོས་པ་གང་ཞིག བར་ཆད་མེད་ལམ་དང་འདོད་སེམས་ཀྱི་གཞི་
མཐུན་མེད་པའི་ཕྱིར་དཔྱད་དོ། ། གཉིས་པ་བརྟེན་པ་སྒོམ་ལམ་བཤད་པ་ལ། ངོ་བོ། དབྱེ་བ། ཕྱེ་བ་སོ་སོའི་
དོན་བཤད་པ་དང་གསུམ། དང་པོ་ཡོད་དེ། ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་སྒོམ་ལམ་གྱི་ངོ་
བོར་འཇོག་པའི་ཕྱིར། གཉིས་པ་དེ་ལ་དབྱེ་ན་གཉིས་ཡོད་དེ། དེར་གྱུར་པའི་ཟག་བཅས་ཟག་མེད་ཀྱི་སྒོམ་ལམ་
ཡོད་པའི་ཕྱིར། གསུམ་པ་ཕྱེ་བ་སོ་སོའི་དོན་ལ། འདིར་སྒོམ་ལམ་ལ་ཟག་བཅས་ཟག་མེད་སྒོམ་ལམ་གཉིས་སུ་
འབྱེད་པའི་རྒྱུ་མཚན་ཅི་ཞེ་ན། ཡོད་དེ། གཟུགས་སྐུ་དང་ཆོས་སྐུའི་ལག་རྗེས་འཇོག་བྱེད་ཀྱི་དབང་དུ་བྱས་ནས་
རིམ་པ་བཞིན་དུ་ཟག་བཅས་ཟག་མེད་ཀྱི་སྒོམ་ལམ་གཉིས་བཞག་པའི་ཕྱིར། ཟག་བཅས་ཟག་མེད་ཀྱི་དོན་ལ་
སྤྱིར་མི་འདྲ་བ་དུ་མ་ཡོད་ཀྱང་འདིར་འཇོག་ཚུལ་ཡོད་དེ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་
མ་བཅས་ཀྱི་སྒོ་ནས་དེ་ལྟར་འཇོག་པའི་ཕྱིར་རོ། ། ཟག་བཅས་སྒོམ་ལམ་དེ་ལ་གསུམ་ཡོད་དེ། མོས་པ་སྒོམ་ལམ།
བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་གསུམ་ཡོད་པའི་ཕྱིར། དང་པོ་མོས་པ་སྒོམ་ལམ་ནི། མོས་པ་རང་
གི་དོན་དང་ནི། ཞེས་སོགས་ཀྱིས་འཆད་ཅིང་། འདི་ལ་གཉིས། དངོས་དང་། ཕན་ཡོན་བཤད་པའོ། །
དང་པོ་ལ། མོས་ཡུལ། ངོ་བོ། དབྱེ་བ། ས་མཚམས་དང་བཞི། དང་པོ་ནི། སྤྱིར་ནི་ལུང་རིགས་རྣམ་དག་
གིས་གཏན་ལ་ཕབ་པའི་དོན་ནི་མོས་པའི་ཡུལ་ཡིན་ལ། འདིར་ནི་གཙོ་བོ་གཞུང་ལམ་འབྲས་བུའི་ཤེར་ཕྱིན་
གསུམ་ལ་བྱེད་པ་ཡིན་ཏེ། ཤེས་རབ་ཕ་རོལ་ཕྱིན་པ་ལ། ། མོས་པའི་གནས་སྐབས་རྣམས་ལ་ནི། ། ཞེས་
གསུངས་པའི་ཕྱིར། གཉིས་པ་ལ། མོས་པ་སྒོམ་ལམ་གྱི་ངོ་བོ་ཡོད་དེ། ཡུམ་རང་འབྲས་དོན་གསུམ་པོ་གང་
རུང་གི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་ཟག་བཅས་སྒོམ་ལམ་དེ། དེའི་ངོ་བོར་འཇོག་པའི་ཕྱིར།
གསུམ་པ་དེ་ལ་དབྱེ་ན་གསུམ་ཡོད་དེ། རང་དོན་མོས་པ་སྒོམ་ལམ། གཞན་དོན་མོས་པ་སྒོམ་ལམ། གཉིས་
དོན་མོས་པ་སྒོམ་ལམ་དང་གསུམ་ཡོད་པའི་ཕྱིར། དེ་གསུམ་སོ་སོའི་ངོ་བོ་ཡོད་དེ། དེ་ལྟར་ཡིད་ཆེས་པའི་སྒོ་
ནས་རང་དོན་གྱི་བྱ་བ་ལ་འཇུག་པ་དང་། དེ་བཞིན་དུ་གཞན་དོན་གྱི་བྱ་བ་ལ་འཇུག་པ་དང་། རང་གཞན་
གཉིས་པའི་དོན་གྱི་བྱ་བ་ལ་འཇུག་པའི་བྱེད་ལས་ཅན་གྱི་མོས་པ་སྒོམ་ལམ་གསུམ་རིམ་པར་འཇོག་པའི་ཕྱིར། དེ་
120



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
གསུམ་བྱེད་ལས་ཐ་དད་པའི་སྒོ་ནས་གཞག་པ་ཙམ་ཡིན་གྱི་མི་འགལ་ཏེ། དེ་གསུམ་ཀ་ལ་གཙོ་ཆེ་ཆུང་ཡོད་ཀྱང་
སྤྱིར་ཡིན་ཁྱབ་མཉམ་དུ་རིགས་པའི་ཕྱིར། ཁ་ཅིག་རང་དོན་གཙོ་བོར་བྱེད་པ་ལ་འཇུག་པ་སོགས་ཀྱི་སྒོ་ནས་
འཇོག་པར་མཛད་ཀྱང་མི་འཐད་དེ། བྱང་འཕགས་ཀྱིས་རང་དོན་གཙོ་བོར་མི་བྱེད་པའི་ཕྱིར། བཞི་པ་ལ། ཁ་
ཅིག་མོས་པ་སྒོམ་ལམ་སོགས་གསུམ་ས་དང་པོ་ན་མེད་ཅེས་འདོད་པ་ནི་མི་འཐད་དེ། རྣམ་བཤད་ལས་དེ་གསུམ་
མ་དག་ས་བདུན་ན་ཡོད་པར་བཤད་པ་ལྟར་རིགས་པས་ཀྱང་འགྲུབ་པའི་ཕྱིར། དེར་ཐལ། ས་དང་པོ་དེ་བསྐལ་
པ་ལ་སོགས་པའི་ཡུན་གྱིས་རྫོགས་དགོས་པའི་ཕྱིར། གཉིས་པ་ཕན་ཡོན་ཡོད་དེ། མོས་པ་སྒོམ་ལམ་བསྒོམ་པའི་
བྱང་སེམས་ལ་སངས་རྒྱས་སོགས་ཀྱིས་ཐུགས་དགྱེས་པའི་ཆ་དང་དོན་གནས་ཀྱི་ཡོན་ཏན་བརྗོད་པའི་ཆ་གང་རུང་
དུ་དམིགས་པ་དེ། དེའི་ཕན་ཡོན་ཡིན་པའི་ཕྱིར། འདིར་དགུ་གསུམ་ཉི་ཤུ་རྩ་བདུན་ཡོད་དེ། བསྟོད་པ་དགུ།
བཀུར་བ་དགུ། བསྔགས་པ་དགུ་ཡོད་པའི་ཕྱིར། གཉིས་པ་བསྔོ་བ་སྒོམ་ལམ་ནི། ཡོངས་སུ་བསྔོ་བ་ཁྱད་པར་
ཅན། ཞེས་སོགས་ཀྱིས་འཆད་དེ། འདི་ལ་གཉིས། དངོས་དང་། བསྔོ་བ་སྤྱིའི་ཁྱད་པར་རོ། ། དང་པོ་ལ་
གཉིས། ངོ་བོ་དང་། དབྱེ་བའོ། །དང་པོ་ཡོད་དེ། རང་གཞན་གང་རུང་གི་དགེ་རྩ་རྫོགས་བྱང་དུ་རབ་ཏུ་
སྒྱུར་བར་བྱེད་པའི་ཐེག་ཆེན་གྱི་ཟག་བཅས་སྒོམ་ལམ་དེ། དེའི་ངོ་བོ་ཡིན་པའི་ཕྱིར། གཉིས་པ་དེ་ལ་དབྱེ་ན་
བཅུ་གཉིས་ཡོད་དེ། ཇི་སྐད་བཤད་པའི་བྱེད་པ་ཁྱད་པར་ཅན་དང་ལྡན་པའི་བསྔོ་བ་སྒོམ་ལམ་ནས། བསོད་
ནམས་ཆེན་པོ་འབྱུང་བའི་བསྔོ་བ་སྒོམ་ལམ་གྱི་བར་བཅུ་གཉིས་ཡོད་པའི་ཕྱིར། བཅུ་གཉིས་པོ་ཐམས་ཅད་ཀྱང་
སེམས་བསྐྱེད་བསྔོ་བ་ཤེས་རབ་གསུམ་གྱིས་ཟིན་པ་ཡིན་ཏེ། སྤྱིར་བྱང་སེམས་ཀྱི་སྒོམ་ལམ་ལ་དེ་གསུམ་གྱིས་མ་
ཟིན་པ་མེད་པའི་ཕྱིར་དང་། དེ་གསུམ་གྱིས་དངོས་སུ་མ་ཟིན་པ་ཡོད་ཀྱང་འདིར་དངོས་སུ་བསྟན་པ་ལ་དེ་གསུམ་
པོ་གང་རུང་གིས་དངོས་སུ་ཟིན་པ་ཞིག་དགོས་པའི་ཕྱིར། དགེ་རྩ་གསོག་པ་པོ་རང་ཉིད་ཀྱིས་རྫོགས་བྱང་མ་
བསྔོས་བར་གཞན་གྱིས་བསྔོས་པ་ཙམ་གྱིས་མི་ཆོག་སྟེ། བྱང་སེམས་ཀྱིས་གཞན་གྱི་དགེ་རྩ་རྫོགས་བྱང་དུ་བསྔོ་བ་
ཡོད་ཀྱང་དེ་ཙམ་གྱིས་དེ་ཉིད་རྫོགས་བྱང་དུ་བསྔོས་པའི་དགེ་རྩར་འགྱུར་དཀའ་བའི་ཕྱིར། གཉིས་པ་བསྔོ་བའི་
སྤྱིའི་ཁྱད་པར་བཤད་པ་ལ། བསྔོ་བའི་རྫས་དང་ས་དང་ཆེད་དུ་བྱ་བ་དང་གྲོགས་དང་ངོ་བོ་དང་དགོས་པ་དང་
བསྔོ་སྨོན་གྱི་ཁྱད་པར་བཤད་པ་དང་བདུན། དང་པོ་ཡོད་དེ། རང་གཞན་གྱི་དགེ་བ་ཐམས་ཅད་དེ་ཡིན་པའི་
ཕྱིར། གཉིས་པ་ཡོད་དེ། སྤྱིར་མང་དུ་ཡོད་ཀྱང་འདིར་དེ་རྫོགས་པའི་བྱང་ཆུབ་ཏུ་བསྔོ་བ་ཡིན་པའི་ཕྱིར།
གསུམ་པ་ཡོད་དེ། སྤྱིར་གནས་སྐབས་ཀྱི་རྐྱེན་སེལ་བ་དང་རང་ཉིད་ངན་སོང་དང་འཁོར་བ་ལས་ཐར་བའི་ཆེད་
ཙམ་དུ་བསྔོ་བ་ཡོད་ཀྱང་སྐབས་འདིར་ནི་སེམས་ཅན་ཐམས་ཅད་དང་ཐུན་མོང་དུ་རྫོགས་བྱང་ཐོབ་ཕྱིར་དུ་བསྔོ་
121



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ཡིན་པའི་ཕྱིར། བཞི་པ་ཡོད་དེ། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བསྔོ་བའི་ཕྱིར། ལྔ་
པ་ཡོད་དེ། དགེ་རྩ་དེ་ཡུལ་ཁྱད་པར་ཅན་གྱི་རྒྱུར་སྒྱུར་བའི་བྱེད་པའི་སེམས་པ་ཁྱད་པར་ཅན་ཞིག་ལ་འཇོག་པའི་
ཕྱིར། དྲུག་པ་ཡོད་དེ། འབྲས་བུ་ཕྱུང་བ་མི་འཛད་པ་དང་རྒྱུ་ཆེན་པོར་འགྱུར་བའི་ཆེད་ཡིན་པའི་ཕྱིར།
བདུན་པ་བསྔོ་སྨོན་གཉིས་ཀྱི་ཁྱད་པར་ཡོད་དེ། བསྔོ་རྒྱུའི་རྫས་ཡོད་མེད་ལ་ལྟོས་པ་མེད་པར་སྨོན་ཡུལ་དེ་འགྲུབ་
པའི་ཆེད་དུ་རེ་བའི་སེམས་པ་ནི་སྨོན་ལམ་ཡིན་ལ། བསྔོ་རྒྱུའི་རྫས་དང་ལྡན་པའི་དགེ་རྩ་དེ་ཡུལ་ཁྱད་པར་ཅན་གྱི་
རྒྱུར་སྒྱུར་བར་བྱེད་པའི་སེམས་པ་ནི་བ་སྔོ་བ་ཡིན་པའི་ཕྱིར། དེ་གཉིས་མི་འགལ་ཏེ། བསྔོ་རྒྱུའི་རྫས་དང་ལྡན་
པའི་སྒོ་ནས་སྨོན་པའི་སེམས་པ་ནི་བསྔོ་སྨོན་གཉིས་ཀ་ཡིན་པའི་ཕྱིར། བསྔོ་སྨོན་གྱི་ཚིག་བརྗོད་པ་ཙམ་བསྔོ་སྨོན་
མིན་ཏེ། སྐྱབས་འགྲོའི་ཚིག་བརྗོད་པ་ཙམ་ནི་སྐྱབས་འགྲོ་མ་ཡིན་པའི་ཕྱིར་རོ། གསུམ་པ། ཐབས་དང་མི་
དམིགས་པ་དག་གིས། ཞེས་སོགས་ཀྱི་སྐབས་སུ་བསྔོ་བ་སྒོམ་ལམ་ལ། ངོ་བོ། དབྱེ་བ། དགོས་པ་དང་གསུམ།
དང་པོ་ཡོད་དེ། རང་གཞན་གང་རུང་གི་དགེ་རྩ་ལ་དགའ་བ་བསྒོམ་པའི་ཐེག་ཆེན་གྱི་ཟག་བཅས་སྒོམ་ལམ་དེ་
དེའི་ངོ་བོ་ཡིན་པའི་ཕྱིར། གཉིས་པ་དབྱེ་ན་གཉིས་ཡོད་དེ། གྲོགས་ཐབས་ཤེས་ཁྱད་པར་ཅན་སོ་སོས་ཟིན་པའི་
སྒོ་ནས་གཉིས་ཡོད་པའི་ཕྱིར། གསུམ་པ་དགོས་པ་ཡོད་དེ། གཞན་གྱི་དགེ་རྩ་ལ་དགའ་བ་བསྒོམ་པ་བས་བསོད་
ནམས་ཐོབ་མཉམ་དང་། རང་གི་དགེ་རྩ་ལ་དགའ་བ་བསྒོམས་པས་དགེ་བ་གོང་འཕེལ་དུ་འགྱུར་བའི་ཆེད་ཡིན་
པའི་ཕྱིར། གཞན་གྱི་དགེ་རྩ་ལ་དགའ་བ་བསྒོམས་པས་དེ་དང་མཉམ་དུ་རང་གིས་ཀྱང་བསོད་ནམས་ཐོབ་
མཉམ་འོང་ཡང་། ཆེ་ཆུང་མཉམ་ཐོབ་འབྱུང་བར་ནི་མ་ངེས་ཏེ། སངས་རྒྱས་འཕགས་པའི་དགེ་བ་ལ་དགའ་བ་
བསྒོམས་པས་དེའི་དགེ་རྩ་དང་བསོད་ནམས་ཆེ་ཆུང་མཉམ་འཐོབ་མི་འགྱུར་བའི་ཕྱིར། ཆེ་ཆུང་མཉམ་པ་དང་
ཆེ་བའང་ཐོབ་པ་སྲིད་དེ། འགའ་ཞིག་གིས་མི་འདོད་བཞིན་དུ་དང་ཕྲག་དོག་དང་འགྲན་སེམས་ཀྱིས་དགེ་རྩ་
བྱས་པ་ལ་གཞན་གྱི་སྙིང་ཐག་པ་ནས་དགའ་ཞིང་ཡི་རང་བ་ན་དེ་ལྟར་དུ་འོང་སྲིད་པའི་ཕྱིར་རོ། ། གཉིས་པ་ཟག་
མེད་སྒོམ་ལམ་ལ། ངོ་བོ། དབྱེ་བ། ཕྱེ་བ་སོ་སོའི་དོན་དང་གསུམ། དང་པོ་ངོ་བོ་ཡོད་དེ་སྒྲ་དོན་འདྲེས་རུང་
དུ་འཛིན་པའི་ཞེན་རིག་དང་བྲལ་བའི་ཐེག་ཆེན་གྱི་སྒོམ་ལམ་དེ། དེའི་ངོ་བོ་ཡིན་པའི་ཕྱིར། གཉིས་པ་དེ་ལ་
དབྱེ་ན་གཉིས་ཡོད་དེ། སྒྲུབ་པ་སྒོམ་ལམ་དང་། རྣམ་དག་སྒོམ་ལམ་གཉིས་ཡོད་པའི་ཕྱིར་ཏེ། དེ་གཉིས་ཀྱི་
དང་པོ་ནི། དེ་ཡི་ངོ་བོ་ཉིད་མཆོག་ཉིད། ། ཅེས་སོགས་ཀྱིས་འཆད། གཉིས་པ་ནི། སངས་རྒྱས་བསྟེན་དང་
སྦྱིན་སོགས་དང་། ། ཞེས་སོགས་ཀྱིས་འཆད་པར་བྱེད་པའི་ཕྱིར། གསུམ་པ་ལ་དེ་གཉིས་ཀྱི་འཇོག་ཚུལ་ཡོད་དེ།
བྱེད་ལས་གཉིས་ལས། གཙོ་བོར་རྟོགས་པ་མཐར་ཐུག་གི་ལག་རྗེས་འཇོག་པའི་སྒོ་ནས་སྒྲུབ་པ་སྒོམ་ལམ་དང་།
122



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
གཙོ་བོར་སྤངས་པ་མཐར་ཐུག་གི་ལག་རྗེས་འཇོག་པའི་སྒོ་ནས་རྣམ་དག་སྒོམ་ལམ་བཞག་པའི་ཕྱིར། དེར་ཐལ།
སྔ་མས་རྣམ་མཁྱེན་འགྲུབ་པའི་བྱ་བ་བྱེད། ཕྱི་མས་ངོ་བོ་ཉིད་སྐུ་འགྲུབ་པའི་བྱ་བ་བྱེད་པའི་ཕྱིར་རོ། ། དེ་
གཉིས་མི་འགལ་ཏེ། ཡིན་ཁྱབ་མཉམ་དུ་འདོད་རིགས་པའི་ཕྱིར། དང་པོ་ལ་དབྱེ་ན་ལྔ་ཡོད་དེ། སྒྲུབ་པ་སྒོམ་
ལམ་གྱི་ངོ་བོ་ཉིད་ལ་སོགས་པ་ལྔ་ཡོད་པའི་ཕྱིར། རྣམ་དག་སྒོམ་ལམ་ནི་ཁྱད་པར་ལྔས་འཆད་དེ། སངས་རྒྱས་
བསྟེན་དང་ནས། སྡིག་པའི་གྲོགས་པོས་ཡོངས་ཟིན་པའོ། ། ཞེས་པའི་བར་གྱིས་རྒྱུའི་ཁྱད་པར། འབྲས་བུ་
དག་པ་གཟུགས་ལ་སོགས། ནས། བཅད་དུ་མེད་པར་དག་པར་བརྗོད། ཅེས་པའི་བར་གྱིས་ཡུལ་གྱི་ཁྱད་པར།
ཉོན་མོངས་ཤེས་བྱ་ལམ་གསུམ་གྱི། ནས། སངས་རྒྱས་རྣམ་ཀུན་ཤིན་ཏུ། ཞེས་པའི་བར་གྱིས་འབྲས་བུའི་ཁྱད་
པར། ས་དགུ་ལ་ནི་ཆེན་པོ་ཡི། ནས། སོགས་པའི་ལམ་ནི་དག་པ་ཡིན། །ཞེས་པའི་བར་གྱིས་ངོ་བོ་ཁྱད་པར།
དེ་ལ་ཀླན་ཀ་སྤངས་པ་ཡི། ། ཞེས་སོགས་ཀྱིས་རྩོད་སྤོང་དང་བཅས་པའི་གཞལ་བྱའི་ཁྱད་པར་དེ་བསྟན་པའི་
ཕྱིར། ཡུལ་གྱི་སྐབས་སུ་ཁ་ཅིག་ས་གཉིས་པའི་རྣམ་གྲོལ་ལམ་དེ་དགེ་སྦྱོང་ཚུལ་གྱི་འབྲས་བུར་བྱས་ནས། དེ་
བདེན་གྲུབ་ཀྱིས་རྣམ་པར་དག་པ་ནི་དེའི་ཡུལ་གཟུགས་སོགས་ཀྱང་བདེན་གྲུབ་ཀྱིས་རྣམ་པར་དག་པའི་དོན་དུ་
འཆད་པ་ནི་མི་འཐད་དེ། ས་གཉིས་པའི་རྣམ་གྲོལ་ལམ་དེ་དགེ་སྦྱོང་གྱི་འབྲས་བུ་མིན་ལ། དེའི་དངོས་ཡུལ་དུ་
གྱུར་པའི་གཟུགས་སྒྲ་སོགས་ཀྱང་མེད་པའི་ཕྱིར། དེ་བདེན་གྲུབ་ཀྱིས་དག་ཀྱང་འདིའི་དོན་མིན་ཏེ། འདིར་ནི་
དྲི་མས་དག་ཚུལ་དང་སྦྱོར་དགོས་པའི་ཕྱིར། དེས་ན། དགེ་སྦྱོང་ཚུལ་གྱི་འབྲས་བུ་བཏགས་པ་བ་མཚོན་བྱ་དོན་
གྱི་དགེ་སྦྱོང་ཚུལ་གྱི་དབང་དུ་མཛད་པ་ལྟར། ས་གཉིས་པའི་རྣམ་གྲོལ་ལམ་ཆོས་ཅན། ཁྱོད་རང་འདྲེན་བྱེད་ཀྱི་
བར་ཆད་མེད་ལམ་གྱི་ངོ་སྐལ་གྱི་དྲི་མས་རྣམ་པར་དག་པའི་ཚེ། ཁྱོད་ཀྱི་དམིགས་ཡུལ་གཟུགས་སོགས་ཀྱང་ཁྱོད་
འདྲེན་བྱེད་ཀྱི་བར་ཆད་མེད་ལམ་གྱི་ངོ་སྐལ་གྱི་དྲི་མས་རྣམ་པར་དག་པ་ཡིན་ཏེ། དེ་འདྲའི་དག་པ་དེ་གཉིས་ད་ག་
བྱ་གཅིག་གིས་དབེན་པའི་དག་པ་རིགས་གཅིག་ཡིན་པའི་ཕྱིར་ཞེས་བྱའོ། ། མཁས་པའི་གསུང་ལས་ས་གཉིས་
པའི་རྣམ་གྲོལ་ལམ་གྱི་ངོ་སྐལ་གྱི་དྲི་མས་རྣམ་པར་དག་པའི་དོན་དུ་མཛད་ཀྱང་མི་བདེ་སྟེ། དེའི་རྣམ་གྲོལ་གྱི་ངོ་
སྐལ་གྱི་དྲི་མ་འཇོག་དཀའ་བའི་ཕྱིར། འོ་ན་ས་གཉིས་པའི་རྣམ་གྲོལ་ལམ་ལྟ་བུ་རང་འདྲེན་བྱེད་ཀྱི་བར་ཆད་མེད་
ལམ་གྱི་ངོ་སྐལ་གྱི་དྲི་མས་རྣམ་པར་དག་པ་དེའི་ཚེ། དེའི་དམིགས་ཡུལ་གཟུགས་སོགས་ཀྱང་དེ་འདྲེན་བྱེད་ཀྱི་
བར་ཆད་མེད་ལམ་ངོ་སྐལ་གྱི་དྲི་མས་དག་པའི་དོན་གང་ཡིན། དེའི་ཚེ་དེའི་དམིགས་ཡུལ་མ་རིག་པ་དེ་ལ་ཡང་དེ་
འདྲེན་བྱེད་ཀྱི་བར་ཆད་མེད་ཀྱི་ངོ་སྐལ་གྱི་དྲི་མ་དག་གམ་མ་ད་ག དག་ན་མ་རིག་པ་དེ་དྲི་མ་དང་མ་བཅས་པར་
འགྱུར་བས་མི་འཐད་ལ། མདོག་ན་རྩ་བར་གཟུགས་ལ་སོགས། ཞེས་པའི་སོགས་སྒྲས་ཆོས་ཐམས་ཅད་སྡུད་
123



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་བཤད་པ་དང་འགལ་བས་ཇི་ལྟར་བྱ་སྙམ་ན། སྐྱོན་མེད་དེ། སྐབས་འདིར་རྣམ་པར་དག་པའི་དོན་ནི།
སྤྱིར་གཟུགས་སོགས་དྲི་མས་རྣམ་པར་དག་པའི་དོན་མིན་གྱི། ས་གཉིས་པའི་རྣམ་གྲོལ་ལམ་ལྟ་བུ་རང་འདྲེན་
བྱེད་ཀྱི་བར་ཆད་མེད་ལམ་གྱི་ངོ་སྐལ་གྱི་དྲི་མས་རྣམ་པར་དག་པ་དེའི་ཚེ་དེ་སྤངས་པ་ཡིན་པས། དེ་ཕྱིན་ཆད་
རྣམ་གྲོལ་ལམ་དེའི་རིགས་འདྲ་ཕྱི་མས་གཟུགས་སོགས་གང་ལ་དམིགས་ཀྱང་སྔར་རང་གི་སྤངས་ཚོད་ཀྱི་བདེན་
འཛིན་སླར་སྐྱེ་མི་རུང་དུ་སོང་བའི་ཚུལ་གྱིས་རྣམ་པར་དག་པ་ཡིན་པས། དེ་ཕྱིན་ཆད་མ་རིག་པ་ལྟ་བུ་ལ་ཡང་
དམིགས་ནས་དེ་འདྲའི་བདེན་འཛིན་རང་རྒྱུད་ལ་མི་སྐྱེ་བའི་ཆ་དེ་རྣམ་དག་ཏུ་འཇོག་པའི་དོན་ཡིན་ནོ། །
འདིར་དག་པ་ནི། ཉོན་མོངས་ཤེས་བྱ་ལམ་གསུམ་གྱི། ཞེས་སོགས་ཀྱི་སྐབས་སུ་བཤད་པ་ལྟར་འགོག་བདེན་ལ་
བྱེད་ཅིང་། དེ་ལ་བཞི་ཡོད་དེ། ཉན་རང་བྱང་སེམས་སངས་རྒྱས་ཀྱི་རྣམ་དག་བཞི་ཡོད་པའི་ཕྱིར། སངས་
རྒྱས་ཀྱི་འགོག་བདེན་དེ་ནི་རྣམ་དག་ཤིན་ཏུ་བ་ཡིན་ཏེ། སྒྲིབ་པ་ཀུན་རྩ་བ་ནས་ཤིན་ཏུ་རྣམ་པར་དག་པའི་རྣམ་
དག་ཡིན་པའི་ཕྱིར། ས་དགུ་ལ་ནི་ཆེན་པོ་ཡི། ། ཞེས་སོགས་ཀྱིས་སངས་རྒྱས་ཀྱི་རྣམ་དག་དེ་རྣམ་དག་ཤིན་ཏུ་
བར་བཤད་པ་ཡིན་ཏེ། རྣམ་དག་དེ་ཉིད་ཐེག་ཆེན་གྱི་སྒོམ་ལམ་དགུ་རིམ་གྱིས་སྐྱེ་སྟོབས་ཀྱིས་ཁམས་གསུམ་ས་
དགུའི་སས་བསྡུས་པའི་བདེན་འཛིན་ལྷན་སྐྱེས་ཆུང་འབྲིང་ཆེན་པོ་དགུ་རིམ་གྱིས་སྤངས་པའི་རྣམ་དག་མཐར་
ཐུག་ཏུ་བཤད་པའི་ཕྱིར། དགུར་ཕྱེ་ནས་གང་གིས་ཇི་ལྟར་སྤོང་བའི་ཚུལ་ཡོད་དེ། བདེན་འཛིན་ལྷན་སྐྱེས་ལ་
ཆུང་འབྲིང་ཆེན་པོ་གསུམ་དང་། དེ་རེ་རེ་ལ་ཡང་ཆུང་འབྲིང་ཆེན་པོ་གསུམ་གསུམ་དུ་ཕྱེ་ནས། ས་གཉིས་པའི་
ཐ་མའི་བར་ཆད་མེད་ལམ་ནས་བཅུ་པའི་ཐ་མའི་བར་ཆད་མེད་ལམ་དགུ་དང་སྤང་གཉེན་དུ་སྦྱོར་བ་ཡིན་ལ།
འོན་ཀྱང་ས་དང་པོའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་དང་ཡང་སྦྱོར་དགོས་པས་དེའི་ཚེ་བདེན་
འཛིན་ལྷན་སྐྱེས་ཆེན་པོའི་ཆེན་པོ་ལ་ཕྲ་རགས་གཉིས་སུ་ཕྱེ་བའི་རགས་པ་དང་སྦྱོར་བའི་ཕྱིར། ཡང་བཅོ་བརྒྱད་
དང་བཅུ་དགུ་དང་ཉི་ཤུར་ཡང་སྦྱོར་ཚུལ་ཡོད་དེ། སྔར་གྱི་དགུ་པོ་དེ་རེ་རེ་ལའང་ཕྲ་རགས་གཉིས་རེ་ཕྱེ་ནས་ས་
དགུའི་ཐོག་ཐ་གཉིས་རེ་དང་སྦྱར་བའི་བཅོ་བརྒྱད་དང་། བཅོ་བརྒྱད་ཀྱི་དང་པོ་ལ་ཕྲ་རགས་གཉིས་སུ་ཕྱེ་ནས་ས་
དང་པོའི་སྒོམ་ལམ་བར་ཆད་མེད་ལམ་དང་སྤང་གཉེན་སྦྱོར་ཞིང་། བཅུར་ཕྱེ་ནས་རེ་རེ་ལ་ཕྲ་རགས་གཉིས་རེ་
བྱས་ནས་བཅུའི་སྒོམ་ལམ་ཐོག་ཐ་གཉིས་དང་སྤང་གཉེན་སྦྱོར་རིགས་པའི་ཕྱིར། ལྷག་མ་ནི་གཞན་དུ་བཤད་
ཟིན་པ་ལས་ཤེས་པར་བྱ་སྟེ། འདིར་མང་དུ་དོགས་པས་མ་བྲིས་སོ། ། །
གསུམ་པ་གཞི་ཤེས་ཀྱི་ཡན་ལག་རྒྱས་པར་བཤད་པ་ལ། སྤྱིར་བསྟན་པ་དང་། གཞུང་གི་དོན་བཤད་པ་
གཉིས། དང་པོ་ལ། སྐབས་འདིར་གཞི་ཤེས་འཆད་པའི་རྒྱུ་མཚན་དང་། བསྟན་བྱའི་གཞི་ཤེས་ཀྱི་གཙོ་བོ་ངོས་
124



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
བཟུང་བ་གཉིས། དང་པོ་ནི། སྐབས་གཉིས་བར་ལམ་ཤེས་བཤད་ཟིན་པའི་འོག་ཏུ་སྐབས་འདིར་གཞི་ཤེས་
འཆད་པའི་རྒྱུ་མཚན་ཡོད་དེ། ལམ་ཤེས་རང་རྒྱུད་ལ་སྐྱེ་བ་ལ་གཞི་མི་རྟག་སོགས་བཅུ་དྲུག་རྟོགས་པའི་གཞི་ཤེས་
ཀྱི་རྣམ་པ་སྒོམ་པ་སྔོན་དུ་འགྲོ་དགོས་ཤིང་། མེད་ན་མི་འབྱུང་བའི་རྒྱུ་མཚན་གྱིས་ཡིན་པའི་ཕྱིར་ཏེ། འགྲེལ་བ་
ལས། གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་པས་ཐམས་ཅད་ཤེས་
པ་ཉིད། ཅེས་གསུངས་པའི་ཕྱིར། གཉིས་པ་ལ། ཁ་ཅིག་སྐབས་གསུམ་པའི་བསྟན་བྱའི་གཙོ་བོར་གྱུར་པའི་
གཞི་ཤེས་ལ་མི་མཐུན་ཕྱོགས་ཀྱི་གཞི་ཤེས་ཀྱིས་ཁྱབ་སྟེ། སྐབས་གཉིས་པའི་དངོས་བསྟན་གྱི་གཙོ་བོའི་ལམ་ཤེས་
ལ་རྒྱུ་ལམ་ཤེས་ཀྱིས་ཁྱབ་པའི་ཕྱིར་ཟེར། དེ་ནི་མི་འཐད་དེ། གཞི་ཤེས་དེ་སྐབས་གསུམ་པའི་བསྟན་བྱའི་གཙོ་
བོའི་གཞི་ཤེས་ཡིན་པའི་ཕྱིར། དེར་ཐལ། ལམ་ཤེས་དེ་སྐབས་གཉིས་པའི་བསྟན་བྱའི་གཙོ་བོའི་ལམ་ཤེས་ཡིན་
པའི་ཕྱིར། གཞན་ཡང་། དེ་མི་འཐད་པར་ཐལ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་གཞི་ཤེས་
དེ། སྐབས་གསུམ་པའི་བསྟན་བྱའི་གཙོ་བོའི་གཞི་ཤེས་ཡིན་པའི་ཕྱིར། དེར་ཐལ། སྐབས་གཉིས་པ། ལམ་
ཤེས་ཉིད་ཀྱི་ཚུལ་ལ་ནི། འཕགས་པའི་བདེན་པ་བཞི་དག་གི། ཞེས་པའི་བཤད་བྱ་རྩ་བའི་མདོ་ལས། གཟུགས་
མི་རྟག་པ་ཉིད་དུ་ཡིད་ལ་བྱའོ་ཞེས་སོགས་བདེན་བཞིའི་རྣམ་པ་སྟོན་པའི་གཞུང་གིས་དོན་གྱིས་འཕངས་པའི་མི་
རྟག་སོགས་བཅུ་དྲུག་མངོན་སུམ་དུ་རྟོགས་པའི་གཞི་ཤེས་དེ། སྐབས་གསུམ་པའི་བསྟན་བྱའི་གཙོ་བོར་གྱུར་པའི་
གཞི་ཤེས་ཡིན་པའི་ཕྱིར། དེར་ཐལ། འགྲེལ་ཆེན་ལས། དེ་བས་ན་མི་རྟག་པ་ལ་སོགས་པའི་རྣམ་པས་འཕངས་
པ་རྣམས་ཀྱིས་གཞི་མ་ལུས་པ་ཡོངས་སུ་ཤེས་པ་ཡིན་པའི་དོན་དུ་ཐམས་ཅད་ཤེས་པ་ཉིད་ལོགས་ཤིག་ཏུ་བཤད་
པར་བཟུང་ངོ༌། །ཞེས་གསུངས་པའི་ཕྱིར། གཞན་ཡང་དེ་ལྟར་ཡིན་པར་ཐལ། དེ་འདྲའི་གཞི་ཤེས་དེ་མཆོད་
བརྗོད་ཀྱི་ཚིག་རྐང་དང་པོའི་བསྟན་བྱའི་གཙོ་བོའི་གཞི་ཤེས་གང་ཞིག དེ་འདིར་ཡང་གཙོ་བོར་སྟོན་པ་སྐབས་
སུ་བབས་པའི་ཕྱིར། དེར་ཐལ། དེ་བྱང་ཆུབ་སེམས་དཔས་ཉན་རང་གི་རིགས་ཅན་རྗེས་སུ་འཛིན་པ་དང་རང་
རྒྱུད་ཀྱི་ཉོན་མོངས་སྤོང་པའི་ཆེད་དུ་བསྒོམ་དགོས་པའི་གཞི་ཤེས་ཀྱི་གཙོ་བོ་ཡིན་པའི་ཕྱིར། གཉིས་པ་གཞུང་
དོན་བཤད་པ་ལ། ཚུ་རོལ་ཕ་རོལ་མཐའ་ལ་མིན། ། ཞེས་སོགས་ཀྱི་སྐབས་སུ། འདིར་བསྟན་གཞི་ཤེས་པའི་
ཤེར་ཕྱིན་དང་། དེ་གང་ལ་མི་གནས་པའི་སྲིད་ཞིའི་མཐའ་ངོས་བཟུང་བ། དེ་ལ་མི་གནས་པའི་ཚུལ། དེ་དག་
བརྟེན་ནས་ལམ་ཤེས་གཉིས་ཀྱི་ཁྱད་པར་བཤད་པ་དང་བཞི། དང་པོ་ལ་ཁ་ཅིག་འདིའི་དངོས་བསྟན་གྱི་གཞི་
ཤེས་པའི་ཤེར་ཕྱིན་དེ་ཉིད་དུས་གསུམ་བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པའི་ཤེར་ཕྱིན་ལ་འདོད་
པ་ནི་མི་འཐད་དེ། འདིའི་དངོས་བསྟན་གྱི་གཞི་ཤེས་པའི་ཤེར་ཕྱིན་ནི་སྔར་བཤད་པའི་ཉན་ཐོས་ཀྱི་ལམ་ཤེས་
125



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ལམ་ཤེས་དེ་ཉིད་སྲིད་ཞིའི་མཐའ་གཉིས་ལ་མི་གནས་ ཤིང་། དུས་གསུམ་བདེན་སྟོང་མཉམ་པ་ཉིད་དུ་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་གཞི་ཤེས་པའི་ཤེར་ཕྱིན་ཏུ་བཞག་པ་ཡིན་པའི་ཕྱིར།
དུས་རྣམས་མཉམ་པ་ཉིད་ཤེས་ཕྱིར། ཞེས་གསུངས་པ་དང་མི་འགལ་ཏེ། དེ་ནི་ཟིན་བྱེད་ལ་དགོངས་པའི་ཕྱིར།
དེར་ཐལ། གཞུང་དེ་དག་གིས་མཐའ་གཉིས་དང་དབུ་མ་ལ་མི་གནས་པའི་ཤེས་རབ་གསུམ་གྱིས་ཟིན་པའི་ལམ་
ཤེས་ཞིག་གཞི་ཤེས་པའི་ཤེར་ཕྱིན་ཏུ་འགྱུར་བར་བསྟན་པའི་ཕྱིར། གཉིས་པ་ལ། འདིར་བསྟན་སྲིད་མཐའ་
དང་། རྟག་མཐའ་དང་། ཚུ་རོལ་གྱི་མཐའ་གསུམ་དོན་གཅིག་ཅིང་སྲིད་མཐའ་ལ་རྣམ་གྲངས་ཀྱིས་གཉིས་ཡོད་
དེ། གཞི་ཀུན་རྫོབ་ལ་ལྟོས་པའི་སྲིད་མཐའ་དང་། བྱང་སེམས་ལམ་ལ་ལྟོས་པའི་སྲིད་མཐའ་གཉིས་ཡོད་པའི་
ཕྱིར། གཞི་ཀུན་རྫོབ་ལ་ལྟོས་པའི་སྲིད་མཐའ་ནི་སྲིད་མཐའ་དངོས་ཡིན་ཏེ། འཁོར་བ་དང་དོན་གཅིག་པའི་
ཕྱིར། འདིར་བསྟན་བྱང་སེམས་ལམ་ལ་ལྟོས་པའི་སྲིད་ཞི་གཉིས་ཀྱི་མཐའི་ཁྱད་པར་ཡོད་དེ། འཁོར་བར་སྐྱེ་བ་
ལེན་པ་མཐའ་གཅིག་ཏུ་དོར་བྱར་འཛིན་པའི་བློ་དེ། དེ་ལ་ལྟོས་པའི་སྲིད་མཐའ་དང་། འཁོར་བར་སྐྱེ་བ་ལེན་
པ་ཆད་ཙམ་གྱི་མྱང་འདས་ཐོབ་བྱའི་གཙོ་བོར་བྱས་ནས་དོན་དུ་གཉེར་བའི་བློ་དེ། དེ་ལ་ལྟོས་པའི་ཞི་མཐའ་ཡིན་
པའི་ཕྱིར། དེ་གཉིས་སྲིད་ཞིའི་མཐའ་དངོས་གནས་པ་མིན་ཏེ། འཁོར་བ་མྱང་འདས་མ་ཡིན་པའི་ཕྱིར། ལས་
ཉོན་གྱི་དབང་གིས་འཁོར་བར་ཉིང་མཚམས་སྦྱོར་བ་དེ་རྟག་མཐའ་དངོས་མིན་ཡང་། རྟག་མཐའ་ཞེས་བརྗོད་
པའི་རྒྱུ་མཚན་ཡོད་དེ། ལས་ཉོན་གྱི་དབང་གིས་འཁོར་བར་སྐྱེ་བ་ལེན་ན་དེར་ཡུན་རིང་གནས་དགོས་པས་ཐར་
དཀའ་བའི་རྒྱུ་མཚན་གྱིས་ཡིན་པའི་ཕྱིར། དེ་ལ་ཚུ་རོལ་གྱི་མཐའ་ཞེས་བྱ་སྟེ། ཚུ་རོལ་སོ་སྐྱེ་ལ་ལྟོས་པའི་ངོགས་
ན་ཡོད་པའི་ཕྱིར། འདིར་བསྟན་ཞི་མཐའ་དང་ཆད་མཐའ་དང་ཕ་རོལ་གྱི་མཐའ་གསུམ་དོན་གཅིག་ཅིང་། ཞི་
མཐའ་ལ་རྣམ་གྲངས་ཀྱིས་གཉིས་ཡོད་དེ། གཞི་ཀུན་རྫོབ་ལ་ལྟོས་པའི་དེ་དང་། བྱང་སེམས་ལམ་ལ་ལྟོས་པའི་ཞི་
མཐའ་གཉིས་ཡོད་པའི་ཕྱིར། དམན་པའི་མྱང་འདས་དེ་ལ་འདིར་བསྟན་ཀུན་རྫོབ་ལ་ལྟོས་པའི་ཞི་མཐའ་དང་
ཆད་མཐའ་དང་ཕ་རོལ་གྱི་མཐའ་ཞེས་བྱ་སྟེ། ཞི་བ་ཕྱོགས་གཅིག་པ་ཙམ་དང་། ལས་ཉོན་གྱིས་སྐྱེ་བ་ལེན་པ་
ཆད་ཙམ་དང་། འཁོར་བ་སྤངས་པའི་ཕ་རོལ་ན་ཡོད་པའི་ཕྱིར། འཁོར་བར་སྐྱེ་བ་ལེན་པ་མཐའ་གཅིག་ཏུ་དོར་
བྱར་འཛིན་པའི་བློ་དང་། འཁོར་བར་སྐྱེ་བ་ལེན་པར་ཆད་ཙམ་གྱི་མྱང་འདས་ལ་མཐའ་གཅིག་ཏུ་ཐོབ་བྱར་བྱེད་
པའི་བློ་གཉིས་ཀྱི་སྔ་མ་ལ་རྟག་མཐའ་དང་ཕྱེ་མ་ལ་ཆད་མཐའ་ཞེས་བརྗོད་པའི་རྒྱུ་མཚན་ཡོད་དེ། དེ་ལྟར་བས་ན་
རིམ་པ་བཞིན་རྫོགས་བྱང་ཐོབ་པར་བྱེད་པ་ལ་དུས་ཤིན་ཏུ་རིང་བ་དང་། འཁོར་བའི་གནས་སུ་སྐྱེ་བ་བླངས་ནས་
གཞན་དོན་རྒྱ་ཆེན་པོ་བྱེད་པ་རྒྱུན་ཆད་པ་བཞིན་འགྱུར་བས་ན་དེ་ལྟར་དུ་བརྗོད་པའི་ཕྱིར། དོན་དམ་ལ་ལྟོས་
126



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
པའི་སྲིད་ཞི་གཉིས་ཀྱི་མཐའི་ཁྱད་པར་ཡོད་དེ། འཁོར་བ་བདེན་པར་འཛིན་པའི་བདེན་འཛིན་དེ་ལ་ལྟོས་ཏེ་
སྲིད་མཐའ་དང་། མྱང་འདས་བདེན་པར་འཛིན་པའི་བདེན་འཛིན་དེ་ལ་ལྟོས་པའི་ཞི་མཐའ་ཡིན་ལ། རྣམ་པ་
གཅིག་ཏུ་ན་འཁོར་བ་བདེན་གྲུབ་དེ་དང་པོ་དང༌། མྱང་འདས་བདེན་གྲུབ་དེ་གཉིས་པར་འཇོག་པའི་ཕྱིར།
གསུམ་པ་ལ། བྱང་སེམས་ཀྱི་གཞི་ཤེས་མཐའ་གཉིས་དང་བར་གསུམ་ལ་མི་གནས་པའི་ཚུལ་དང་། ཉན་རང་གི་
གཞི་ཤེས་དེ་གསུམ་ལ་གནས་པའི་ཚུལ་གཉིས། དང་པོ་ནི། འདིར་བསྟན་གཞི་ཤེས་པའི་ཤེར་ཕྱིན་དེ་ཉིད་ཆོས་
ཅན། ཁྱོད་སངས་རྒྱས་དང་བྱང་ཆུབ་སེམས་དཔའ་འཕགས་པ་རྣམས་ཀྱི་ཐུགས་རྒྱུད་ལ་ཉེ་བ་ཡིན་ཏེ། དེ་
རྣམས་ཀྱི་རྒྱུད་ལ་སྐྱེས་ཟིན་དང་སྐྱེ་འགྱུར་ཅི་རིགས་ཀྱིས་བསྡུས་ཤིང་། དུས་གསུམ་བདེན་སྟོང་མཉམ་པ་ཉིད་དུ་
མངོན་སུམ་དུ་རྟོགས་པའི་ཤེས་རབ་ཉིད་ཀྱིས་ཟིན་པའི་དེ་ཡིན་པའི་ཕྱིར། སྤྱིར་བྱང་འཕགས་ཀྱི་ལམ་ཀུན་གྱིས་
མཐའ་གཉིས་འགོག་ཀྱང་ལག་རྗེས་སོ་སོར་འཇོག་ཚུལ་ནི། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་
མངོན་དུ་རྟོགས་པའི་ཤེས་རབ་ཆོས་ཅན། ཚུ་རོལ་སྲིད་མཐའ་འགོག་བྱེད་ཡིན་ཏེ། འཁོར་བའི་རྩ་བར་གྱུར་
པའི་བདག་འཛིན་དང་འཛིན་སྟངས་དངོས་སུ་འགལ་བའི་ཤེས་པ་དང་དེའི་སྨིན་བྱེད་ཅི་རིགས་ཀྱིས་བསྡུས་པའི་
བྱང་འཕགས་ཀྱི་མཁྱེན་པ་ཡིན་པའི་ཕྱིར། དེར་ཐལ། རྣམ་པ་བཅུ་དྲུག་ལས། བདག་མེད་རྟོགས་པའི་ཤེས་
རབ་ནི་འཁོར་བ་ལས་གྲོལ་བྱེད་ཀྱི་ལམ་དངོས་དང་
། གཞན་རྣམས་ནི་དེའི་སྨིན་བྱེད་ཀྱི་ལམ་ཡིན་པའི་ཕྱིར།
དེར་ཐལ། རྣམ་འགྲེལ་ལས། སྟོང་ཉིད་ལྟ་བས་གྲོལ་འགྱུར་གྱི། ། བསྒོམ་པ་ལྷག་མ་དེ་དོན་ཡིན། ། ཞེས་
གསུངས་པའི་ཕྱིར། བྱང་འཕགས་ཀྱི་རྒྱུད་ཀྱི་ལྷག་བསམ་རྣམ་དག་ཆོས་ཅན། ཕ་རོལ་ཞི་མཐའ་འགོག་བྱེད་
ཡིན་ཏེ། ཁྱོད་བྱང་འཕགས་འཁོར་བའི་གནས་སུ་ཡང་དང་ཡང་དུ་སྐྱེ་བ་བླངས་ནས་གཞན་དོན་རྒྱ་ཆེན་པོ་སྒྲུབ་
པ་ལ་འཇུག་པར་བྱེད་པའི་ཐབས་ཁྱད་པར་ཅན་ཡིན་པའི་ཕྱིར། བྱང་འཕགས་ཆོས་ཅན། སྲིད་ཞིའི་མཐའ་
དང་དེ་གཉིས་ཀྱི་བར་ན་དོན་དམ་པར་མི་གནས་ཏེ། དུས་གསུམ་བདེན་སྟོང་དུ་ཤེས་པའི་སྟོབས་ཀྱིས་དེ་དག་
འགོག་པ་པོ་ཡིན་པའི་ཕྱིར། བྱང་འཕགས་ཀྱི་རྒྱུད་ཀྱི་གཞི་ཤེས་ཆོས་ཅན། དེ་ལྟར་མི་གནས་པ་ཡིན་ཏེ།
མཐའ་དེ་དག་འགོག་བྱེད་ཀྱི་ལམ་དངོས་ཡིན་པའི་ཕྱིར། བཞི་པ་ལམ་ཤེས་གཉིས་ཀྱི་ཁྱད་པར་ཡོད་དེ། གཞི་
ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ།
ཤེས་པས་སྲིད་ལ་མི་གནས་པའི་ལམ་ཤེས་ཀྱི་ངོ་བོ་ཡིན་ལ། མཚན་གཞི་ནི། བྱུང་འཕགས་ཀྱི་རྒྱུད་ཀྱི་མི་རྟག་ལ་
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ལྟ་བུ། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་ངོ་
127



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བོ་ཡིན་ཞིང་། མཚན་གཞི་ནི་བྱང་འཕགས་ཀྱི་རྒྱུད་ཀྱི་ལྷག་བསམ་རྣམ་དག་ལྟ་བུ་ཡིན་པའི་ཕྱིར། བྱང་འཕགས་
ཀྱི་རྒྱུད་ཀྱི་བདག་མེད་རྟོགས་པའི་ཡེ་ཤེས་དེ་ཤེས་པས་སྲིད་ལ་མི་གནས་པའི་ལམ་ཤེས་ཡིན་ཏེ། དེས་བདག་མེད་
ཤེས་སྟོབས་ཀྱིས་འཁོར་བ་སྤོང་པའི་ཕྱིར། དེའི་རྒྱུད་ཀྱི་ཐེག་ཆེན་སེམས་བསྐྱེད་དེ་ཡང་སྙིང་རྗེས་ཞི་ལ་མི་གནས་
པའི་ལམ་ཤེས་ཡིན་ཏེ། དེ་དང་སྙིང་རྗེའི་དབང་གིས་དམན་པའི་མྱང་འདས་དོན་གཉེར་གྱི་བློ་འགོག་པའི་ཕྱིར།
དེ་ནི་མཚན་མར་དམིགས་སྒོ་ནས། ། ཞེས་སོགས་ཀྱི་སྐབས་སུ་འབྲས་ཡུམ་ལ་ཉེ་རིང་གི་གཞི་ཤེས་བཤད་པ་ལ།
དངོས་དང༌། ཉེ་རིང་དུ་འགྱུར་ཚུལ་གཉིས། དང་པོ་ཡོད་དེ། བདེན་འཛིན་གྱིས་བཅིངས་པའི་ཐེག་དམན་
འཕགས་པའི་མཁྱེན་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་ངོ་བོ་དང་། འབྲས་ཡུམ་སྒྲུབ་པའི་ཐབས་ཤེས་
ཁྱད་པར་ཅན་གཉིས་ཀྱིས་ཟིན་ཅིང་ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་
དེ། འབྲས་ཡུམ་ལ་ཉེ་བའི་གཞི་ཤེས་ཀྱི་ངོ་བོ་ཡིན་པའི་ཕྱིར། དང་པོ་དང་ཐེག་དམན་འཕགས་པའི་མཁྱེན་པ་
གཉིས་དོན་གཅིག་སྟེ། སྐབས་འདིར་ཉན་རང་ལ་སྟོང་ཉིད་རྟོགས་པ་ཡོད་པར་མི་འདོད་པའི་ཕྱིར། ཕྱི་མ་དང་
ཐེག་ཆེན་འཕགས་པའི་རྒྱུད་ཀྱི་གཞི་ཤེས་གཉིས་དོན་གཅིག་སྟེ། ཐེག་ཆེན་འཕགས་རྒྱུད་ཀྱི་གཞི་ཤེས་ཡིན་ན།
ཐེག་དམན་གྱི་རྟོགས་ རིགས་སུ་གནས་པས་ཁྱབ་པའི་ཕྱིར། བདེན་འཛིན་གྱིས་བཅིངས་ པའི་དོན་ཡོད་དེ།
བདེན་འཛིན་རྒྱུད་ལ་ཡོད་པ་ཙམ་མིན་གྱི་གཟུགས་སོགས་ཀྱི་ཆོས་གང་ལ་ཡང་བདེན་པར་གྲུབ་མ་གྲུབ་དཔྱད་པ་
ཞུགས་ཀྱང་རེ་ཞིག་བདེན་འཛིན་དེའི་ཞེན་ཡུལ་སུན་འབྱིན་མི་ནུས་པའི་ཚུལ་གྱིས་མི་འདའ་བའི་དོན་ཡིན་པའི་
ཕྱིར། བྱང་འཕགས་ཀྱི་རྒྱུད་ལ་བདེན་འཛིན་གྱིས་བཅིངས་པའི་གཞི་ཤེས་མེད་དེ། བྱང་འཕགས་ལ་སྟོང་ཉིད་
རྟོགས་མ་མྱོང་བ་མེད་པའི་ཕྱིར། གཉིས་པ་ལ། ཁ་ཅིག ཐེག་དམན་འཕགས་པའི་མཁྱེན་པ་ལ་བདེན་འཛིན་
གྱིས་བཅིངས་པས་མ་ཁྱབ་པར་ཐལ། དེ་ལ་སྟོང་ཉིད་རྟོགས་མྱོང་བ་ཡོད་པའི་ཕྱིར། དེར་ཐལ། ཆོས་ཀྱི་
དབྱིངས་ལ་དབྱེར་མེད་ཕྱིར། ཞེས་སོགས་རིགས་རྩ་འགྲེལ་གྱི་སྐབས་སུ་ཐེག་དམན་འཕགས་པ་ལ་སྟོང་ཉིད་ཕྲ་
མོ་རྟོགས་པར་ཡོད་པར་བཤད་པའི་ཕྱིར་ཞེ་ན། སྐྱོན་མེད་དེ་དེ་ལྟར་བཤད་ཀྱང་སྐབས་འདིར་ཚུལ་དེ་མི་འདོད་
པའི་ཕྱིར། དེར་ཐལ། སྐབས་འདིར་ཐེག་དམན་གྱི་རིགས་ཅན་ལ་སྟོང་ཉིད་ཐུ་མོ་རྟོགས་མི་ནུས་པའི་དབང་དུ་
མཛད་ནས་ཐེག་དམན་པ་ལ་སྟོང་ཉིད་རྟོགས་པ་མེད་པའི་ལན་མཛད་པའི་ཕྱིར་ཏེ། དེའི་ཕྱིར་ཐེག་དམན་
འཕགས་པའི་མཁྱེན་པ་ལ་བདེན་འཛིན་གྱིས་བཅིངས་པས་ཁྱབ་པས་འབྲས་ཡུམ་ལ་རིང་བ་དང་། བྱང་འཕགས་
ཀྱི་གཞི་ཤེས་རྣམས་ཐབས་ཤེས་ཁྱད་པར་ཅན་གཉིས་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་
པས་ཉེ་བའི་གཞི་ཤེས་སུ་བཞག་པའི་ཕྱིར། དེར་ཐལ། དེ་ནི་མཚན་མར་དམིགས་སྒོ་ནས། ། ཐབས་མ་ཡིན་
128



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
པས་རིང་པ་སྟེ། ། ཞེས་པའི་མཚན་མར་དམིགས་པ་ནི་བདེན་འཛིན་གྱིས་བཅིངས་པའི་དོན་ཏེ་དེའི་དབང་གིས་
འབྲས་ཡུམ་ལ་རིང་བ་དང་། དེ་ནི་ཐབས་ལ་མཁས་པ་ཡིས། ། ཡང་དག་ཉེ་བ་ཉིད་དུ་བཤད། ། ཅེས་ཐབས་
སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་འབྲས་ཡུམ་ལ་ཉེ་བར་བཞག་པའི་ཕྱིར། དེར་ཐལ།
འདིའི་དངོས་བསྟན་གྱི་ཐབས་ནི་སྟོང་ཉིད་རྟོགས་ པའི་ ཤེས་ རབ་ལ་བྱེད་པ་གཙོ་བོའི་དོན་ཡིན་ པའི་ཕྱིར།
གཟུགས་སོགས་ཕུང་པོ་སྟོང་ཉིད་དང་། ། ཞེས་སོགས་ཀྱི་སྐབས་སུ། གཞི་ཤེས་ཀྱི་ངོ་བོ་དང་། མི་མཐུན་པ་
དང་གཉེན་པོར་འགྱུར་ཚུལ་གཉིས། དང་པོ་ཡོད་དེ། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སྒོ་ནས་
ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། གཉེན་པོ་ཕྱོགས་ཀྱི་གཞི་ཤེས་
ཀྱི་ངོ་བོ་དང་། དེ་དང་འབྲས་ཡུམ་ལ་ཉེ་བའི་གཞི་ཤེས་གཉིས་དོན་གཅིག་ཅིང་། མཚན་གཞི་ནི་བྱང་འཕགས་
ཀྱི་རྒྱུད་ཀྱི་མི་རྟག་སོགས་བཅུ་དྲུག་རྟོགས་པའི་མཁྱེན་པ་དང་། ཐར་པ་དོན་གཉེར་གྱི་བློ་ལྟ་བུ་ཡིན་ལ། ཐབས་
ཤེས་ཁྱད་པར་ཅན་གཉིས་དང་བྲལ་བའི་ཐེག་དམན་འཕགས་པའི་མཁྱེན་པ་དེ། མི་མཐུན་ཕྱོགས་ཀྱི་གཞི་ཤེས་
ཀྱི་ངོ་བོ་དང་། དེ་དང་འབྲས་ཡུམ་ལ་རིང་བའི་གཞི་ཤེས་གཉིས་དོན་གཅིག་པའི་ཕྱིར། མཚན་གཞི་ནི། ཉན་
རང་འཕགས་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་མཁྱེན་པ་ལྟ་བུ་ཡིན་ལ། ཐེག་དམན་གྱི་གཞི་ཤེས་
ཡིན་ན། ཕྱི་མ་དེ་གཉིས་ཀ་ཡིན་པས་ཁྱབ་སྟེ། དེ་གཉིས་དོན་གཅིག་ལ་ལྡོག་པ་ཐ་དད་དུ་ཕྱེ་བ་ཙམ་ཡིན་པའི་
ཕྱིར། དེར་ཐལ། འབྲས་ཡུམ་ལ་རིང་བ་ནི་བདེན་འཛིན་གྱིས་བཅིངས་པའི་སྒོ་ནས་བཞག མི་མཐུན་ཕྱོགས་
ཀྱི་གཞི་ཤེས་ནི་ཐབས་ཤེས་ཁྱད་པར་ཅན་དང་བྲལ་བའི་སྒོ་ནས་བཞག་པའི་ཕྱིར། གཉིས་པ་ལ་གཟུགས་སོགས་
བདེན་པར་འཛིན་པའི་བདེན་འཛིན་གྱིས་བཅིངས་པའི་ཉན་ཐོས་ཀྱི་གཞི་ཤེས་ཆོས་ཅན། ཁྱོད་བྱང་སེམས་ལ་
བལྟོས་པའི་མི་མཐུན་ཕྱོགས་ཡིན་ཏེ། མྱུར་དུ་འཚང་རྒྱ་བར་འདོད་པའི་བྱང་སེམས་རྣམས་ཀྱིས་རང་རྒྱུད་ལ་
བསྐྱེད་པ་ངེས་པར་འདོར་དགོས་པའི་ཕྱིར། དེར་ཐལ། མྱུར་དུ་འཚང་རྒྱ་བར་འདོད་པ་ཉན་རང་གི་ལམ་དུ་
འཇུག་པ་མི་རུང་ཞིང་། ཞུགས་ན་འཚང་རྒྱ་བ་ལ་རིང་དུ་འགྱུར་བའི་ཕྱིར། དེར་ཐལ། ཉན་རང་གི་ལམ་དེ་
འཚང་རྒྱ་བའི་རིང་ལམ་དངོས་ཡིན་པའི་ཕྱིར། དེར་ཐལ། དམན་པའི་ལམ་དུ་ཞུགས་པའི་རིང་ལམ་འགྱུར་བ་
ལྟ་བུ་ནི་ངན་འགྲོར་སྐྱེས་པས་ཀྱང་མི་བྱེད་པའི་ཕྱིར། བྱང་འཕགས་ཀྱི་གཞི་ཤེས་ཆོས་ཅན། གཉེན་པོའི་ཕྱོགས་
ཀྱི་གཞི་ཤེས་ཡིན་ཏེ། འབྲས་ཡུམ་སྒྲུབ་པའི་གེགས་བྱེད་ཀྱི་གཙོ་བོ་བདེན་འཛིན་གྱིས་མ་བཅིངས་ཤིང་བདེན་
མེད་རྟོགས་པའི་ཤེས་རབ་དང་ལྷག་བསམ་དང་སྙིང་རྗེ་ཆེན་པོ་རྣམས་ཀྱིས་ཟིན་པའི་ཐེག་ཆེན་འཕགས་རྒྱུད་ཀྱི་
གཞི་ཤེས་ཡིན་པའི་ཕྱིར། མི་མཐུན་ཕྱོགས་དང་གཉེན་པོ་ཕྱོགས་ཀྱི་གཞི་ཤེས་གཉིས་ཀ་སྤྱིར་མཐུན་ཕྱོགས་དང་
129



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉེན་པོ་ཙམ་ཡིན་པ་འདྲ་ཡང་ཁྱད་པར་ཡོད་དེ། སྔ་མ་ནི་བྱང་སེམས་ལམ་གྱི་གོལ་ས་ཡིན་པས་མི་མཐུན་ཕྱོགས་
སུ་བཞག་ལ། ཕྱི་མ་ནི་ཐབས་ཁྱད་པར་ཅན་ལྷག་བསམ་དང་ལྡན་པའི་སྒོ་ནས་བདེན་འཛིན་ལ་དངོས་སུ་གནོད་
བྱེད་ཀྱི་གཉེན་པོ་ཡིན་པས་གཉེན་པོ་ཕྱོགས་སུ་བཞག་པའི་ཕྱིར། ཉན་རང་གི་རྒྱུད་ཀྱི་རང་ཉིད་གཅིག་པུ་ཞི་བདེ་
དོན་གཉེར་གྱི་བློ་ཆོས་ཅན། ཁྱོད་བྱང་སེམས་ལམ་གྱི་སྤང་བྱའི་གཙོ་བོ་ཡིན་ཏེ། དེའི་གོལ་ས་མི་མཐུན་ཕྱོགས་
ཀུན་གྱི་གཙོ་བོ་ཡིན་པའི་ཕྱིར། དེར་ཐལ། ཉན་རང་གི་མི་རྟག་སོགས་རྟོགས་པའི་ལམ་གཞན་གྱི་རིགས་མཐུན་
ནི། བྱང་སེམས་ཀྱིས་བསྒོམ་དུ་རུང་ཡང་། ཁྱོད་ཀྱི་རྗེས་མཐུན་ནི་གཏན་ནས་བསྒོམ་པར་བྱར་མི་རུང་བའི་ཕྱིར།
འོན་ཀྱང་སྤང་བྱ་མིན་ཏེ། བླང་བྱ་ཡིན་པའི་ཕྱིར། དེར་ཐལ། ལམ་ཡིན་པའི་ཕྱིར། དེར་ཐལ། ཐར་པ་དོན་
གཉེར་གྱི་ལམ་ཡིན་པའི་ཕྱིར། དེས་ན། དེ་ཆོས་ཅན། བྱང་སེམས་ཀྱི་སྤང་བྱ་ཡིན་པས་དེའི་སྤང་བྱར་ཤེས་
ཀྱང་དེས་སྤང་བྱ་མ་རྟོགས་ཏེ་སྤང་བྱ་མ་ཡིན་པའི་ཕྱིར་དང་། དེ་བཞིན་དུ་བྱང་སེམས་ལམ་གྱིས་སྤང་བྱར་མ་
རྟོགས་ཞེས་ཁྱད་པར་དབྱེ་དགོས་པའི་ཕྱིར། གཟུགས་སོགས་དེ་མི་རྟག་སོགས་དང་། ཞེས་སོགས་ཀྱི་སྐབས་སུ།
སེམས་དཔའི་གཞི་ཤེས་སྦྱོར་བ་དང་།
ཞར་ལ་མཚན་ཉིད་གསུམ་གྱི་རྣམ་གཞག་ཅུང་ཟད་བཤད་པ་གཉིས། དང་པོ་ལ་ངོ་བོ་དང་། དབྱེ་བ་
གཉིས།. དང་པོ་ཡོད་དེ། ཡུལ་བཅུ་ལ་བདེན་ཞེན་བཀག་པའི་ཤེས་རབ་ཀྱིས་ཟིན་པའི་སྒོ་ནས་ཐེག་དམན་གྱི་
རྟོགས་རིགས་སུ་གནས་པའི་སེམས་དཔའི་ཡེ་ཤེས་དེ། སྐབས་འདིར་བསྟན་གྱི་སེམས་དཔའི་གཞི་ཤེས་སྦྱོར་པའི་
ངོ་བོ་ཡིན་པའི་ཕྱིར། གཉིས་པ་དེ་ལ་ཟིན་བྱེད་ཀྱི་སྒོ་ནས་བཅུ་ཡོད་དེ། དེར་གྱུར་པའི་ཡུལ་གྱི་སྒོ་ནས་བཞི། ངོ་
བོའི་སྒོ་ནས་གསུམ། བྱེད་ལས་ཀྱི་སྒོ་ནས་གཉིས། དཔེའི་སྒོ་ནས་གཅིག་རྣམས་སུ་ཡོད་པའི་ཕྱིར། དཔེའི་སྒོ་
ནས་ཤེས་ཚུལ་ལ་བདུན་ཡོད་དེ། རྨི་ལམ་གྱི་དཔེ་སོགས་བདུན་གྱི་སྒོ་ནས་ཤེས་པར་བྱེད་པའི་ཕྱིར། དེ་ཡང་
གཟུགས་སོགས་ཀྱི་དངོས་པོ་ཆོས་ཅན། བདེན་པར་སྣང་ཡང་བདེན་པར་མ་གྲུབ་སྟེ། མངོན་ཞེན་གྱི་བག་
ཆགས་འགྱུར་བའི་རྐྱེན་གྱིས་སྣང་བ་ཙམ་ཡིན་པའི་ཕྱིར། དཔེར་ན་རྨི་ལམ་བཞིན། ཆོས་ཅན་དང་། བསྒྲུབ་
བྱའི་ཆོས་སྔར་བཞིན་ལ། རྐྱེན་ལ་རག་ལས་པའི་སྣང་བ་ཙམ་ཡིན་པའི་ཕྱིར། སྒྲ་བརྙན་བཞིན། རྒྱུ་རྐྱེན་དུ་མ་
ཚོགས་པའི་སྣང་བ་ཙམ་ཡིན་པའི་ཕྱིར། སྒྱུ་མ་བཞིན། བག་ཆགས་འཇོག་བྱེད་ཀྱི་རྣམ་པ་ལས་བྱུང་བའི་སྣང་བ་
ཙམ་ཡིན་པའི་ཕྱིར། གཟུགས་བརྙན་བཞིན། བདེན་པར་ཡོད་པ་དང་འགལ་བའི་སྣང་བ་ཙམ་ཡིན་པའི་ཕྱིར།
སྨིག་རྒྱུ་བཞིན། བདེན་པར་གྲུབ་པའི་རྟེན་མེད་པའི་སྣང་བ་ཙམ་ཡིན་པའི་ཕྱིར། དྲི་ཟའི་གྲོང་ཁྱེར་བཞིན།
བྱེད་པ་པོ་བདེན་པར་མེད་པ་ལས་བྱུང་བའི་སྣང་བ་ཙམ་ཡིན་པའི་ཕྱིར། སྤྲུལ་པ་བཞིན་ནོ། །
130



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
གཉིས་པ་མཚན་ཉིད་གསུམ་གྱི་རྣམ་གཞག་ལ། མྱུ་གུ་བདེན་སྟོང་སྒྱུ་མ་ལྟ་བུ་དང་། མྱུ་གུ་བདེན་སྟོང་
གཉིས་ཆོས་ཅན། ཡོན་ཏན་གྱི་རྟེན་དུ་རྫོགས་ཏེ། ཁྱོད་འཛིན་སྟངས་ཀྱི་ཡུལ་དུ་བྱས་ནས་བསྒོམ་པ་ལ་བརྟེན་
ནས་རྟོགས་པའི་ཡོན་ཏན་གོང་ནས་གོང་འཕེལ་དུ་འགྱུར་བའི་ཕྱིར། མྱུ་གུ་བདེན་འཛིན་དང་བདེན་གྲུབ་ཆོས་
ཅན། ཡོན་ཏན་གྱི་རྟེན་དུ་མ་རྫོགས་ཏེ། རིམ་པ་བཞིན་ཡོན་ཏན་སྐྱེ་བ་ལ་གེགས་བྱེད་པ་དང་རང་གི་མཚན་
ཉིད་ཀྱིས་མ་གྲུབ་པའི་ཕྱིར། མཚན་ཉིད་གསུམ་སོ་སོའི་ངོ་བོ་ཡོད་དེ། རང་གི་རྒྱུ་རྐྱེན་ལས་སྐྱེས་པ་གཞན་དབང་
དང་། རང་འཛིན་རྟོག་པས་སྒྲོ་བཏགས་ཙམ་ཀུན་བཏགས་དང་། རྣམ་དག་ལམ་གྱི་དམིགས་པ་མཐར་ཐུག་དེ་
ཡོངས་གྲུབ་ཀྱི་ངོ་བོ་ཡིན་ལ། མཚན་གཞི་རིམ་པ་བཞིན་དུ། མྱུ་གུ་སོགས་ཀྱི་དངོས་པོ་རྣམས་དང་། ཀ་བུམ་
སོགས་ཀྱི་གཅིག་དང་ཐ་དད་སོགས་དང་། མྱུ་གུ་བདེན་སྟོང་ལྟ་བུ་ཡིན་པའི་ཕྱིར། གཟུགས་སོགས་ཀྱི་སྟེང་གི་
གཞན་དབང་སོགས་འཇོག་ཚུལ་ཡོད་དེ། གཟུགས་གཟུགས་ཀྱི་གཞན་དབང་། གཟུགས་རང་ཉིད་རྣམ་
བཏགས་ཀྱི་གཟུགས། གཟུགས་བདེན་སྟོང་ཆོས་ཉིད་ཀྱི་གཟུགས། གཟུགས་བདེན་གྲུབ་ཀུན་བཏགས་ཀྱི་
གཟུགས་སུ་འཇོག་པ་དེ་བཞིན་དུ་རྣམ་མཁྱེན་གྱི་བར་ལ་སྦྱར་བ་བྱ་བ་ཡིན་པའི་ཕྱིར། གཟུགས་ལ་སོགས་པ་རློམ་
མེད་པ། ། ཞེས་སོགས་ཀྱི་སྐབས་སུ་སེམས་དཔའི་གཞི་ཤེས་སྦྱོར་བའི་མཉམ་ཉིད་ལ་ངོ་བོ་དང་། དབྱེ་བ་གཉིས།
དང་པོ་ཡོད་དེ། སེམས་དཔའི་གཞི་ཤེས་སྦྱོར་བའི་ཡུལ་ཡུལ་ཅན་བདེན་སྟོང་དུ་རྟོགས་པའི་ཤེས་རབ་ཀྱིས་ཟིན་
པའི་སྒོ་ནས་ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས་དེ། དེའི་ངོ་བོ་ཡིན་པའི་ཕྱིར།
གཉིས་པ་དེ་ལ་དབྱེ་ན་བཞི་ཡོད་དེ། གཟུགས་སོགས་ཀྱི་ངོ་བོ་དང་མཚན་མ་དང་དབྱེ་བ་དང་ཡུལ་དང་ཡུལ་ཅན་
ལ་དམིགས་པའི་དེ་བཞི་ཡོད་པའི་ཕྱིར། གཞུང་འདིའི་དངོས་བསྟན་ནི་ཐེག་ཆེན་གྱི་སྦྱོར་ལམ་གྱི་དབང་དུ་བྱས་
ནས་ཟིན་བྱེད་སྟོང་ཉིད་རྟོགས་པའི་སྦྱོར་ལམ་དང་བཅས་པ་དངོས་སུ་བསྟན་པ་ཡིན་ཏེ། འདིའི་དངོས་བསྟན་
གྱི་གཙོ་བོ་ནི་སེམས་དཔའི་གཞི་ཤེས་སྦྱོར་བ་ཡིན་ཡང་རློམ་མེད་པ་ཞེས་པས་ཟིན་བྱེད་སྦྱོང་ལམ་ཡང་དངོས་སུ་
བསྟན་པའི་ཕྱིར། དེ་ནས་འདའ་བྱེད་མཐོང་ལམ་ནི། སྡུག་བསྔལ་ལ་སོགས་བདེན་པ་ལ། ། ཞེས་སོགས་ཀྱིས་
མདོར་བསྟན་ནས། གཟུགས་རྟག་མ་ཡིན་མི་རྟག་མིན། ། ཞེས་སོགས་ཀྱིས་རྣམ་པའི་སྒོ་ནས་རྒྱས་པར་འཆད་
པ་ཡིན་ཏེ། སྡུག་བདེན་གྱིས་བསྡུས་པའི་གཟུགས་སོགས་དོན་དམ་པར་རྟོག་པ་ཡང་མ་ཡིན་མི་རྟག་པ་ཡང་མ་
ཡིན་པ་ནས། ལམ་བདེན་གྱི་ངེས་འབྱིན་དང་ངེས་འབྱིན་མ་ཡིན་པའི་བར་དོན་དམ་པར་མ་གྲུབ་པའི་ཚུལ་རྒྱས་
པར་བསྟན་པའི་ཕྱིར། དེར་ཐལ། གཞུང་དེ་དག་གིས་རྣམ་པ་བཅུ་དྲུག་གི་ཆོས་ཉིད་མངོན་སུམ་དུ་རྟོགས་པའི་
འདའ་བྱེད་ཀྱི་མཐོང་ལམ་དངོས་སུ་བསྟན་ནས། ཤུགས་ལ་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་
131



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདའ་བྱའི་མཐོང་ལམ་ཀྱང་བསྟན་པའི་ཕྱིར། དེར་ཐལ། དེ་གཉིས་ཀྱི་སྔ་མ་གང་གིས་འདའ་བྱེད་དང༌། ཕྱི་
མ་གང་ལས་འདའ་བྱ་ཡིན་པའི་ཚུལ་གྱིས་བསྟན་པའི་ཕྱིར། སྤྱིར་མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཐེག་ཆེན་གྱི་མཐོང་ལམ་དེ་འདའ་བྱེད་ཀྱི་ལམ་ཡང་ཡིན་ཏེ། དེ་དམན་པའི་ལམ་ལས་འདའ་བྱེད་ཀྱི་ལམ་
ཡིན་པའི་ཕྱིར། དེར་ཐལ། བྱང་སེམས་ཀྱི་ལམ་ཡིན་པའི་ཕྱིར། དེས་ན་འདའ་བྱ་འདའ་བྱེད་གཉིས་མི་འགལ་
ཏེ། བྱང་སེམས་ཀྱི་ལམ་རྣམས་གནས་ནས་འདའ་བྱ་ཡིན་ཡང་དེས་ཉན་རང་གི་ལམ་རྣམས་ཤེས་མཐོང་གིས་
བལྟས་ནས་འདའ་བར་བྱེད་པའི་ཕྱིར་རོ། ། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་
བ་ཡིན་གྱི། མངོན་དུ་བྱ་བ་ནི་མ་ཡིན་པས་སྒོམ་པའི་ལམ་མ་བསྟན་ཏོ། ། ཞེས་པའི་སྐབས་སུ་ཁ་ཅིག ཀུན་
ཤེས་ཉིད་ཀྱི་སྐད་ཅིག་མ། ། ཞེས་པས་མཐོང་ལམ་བསྟན་ནས་རྫོགས་པ་དང་། དེ་ལྟར་འདི་དང་ཡང་འདི་
དང་། ། ཞེས་སོགས་ཀྱི་གཞུང་མ་བརྩམས་པའི་བར་དེར་མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་གཙོ་
བོར་སྒོམ་པར་བྱེད་པའི་ཐེག་ཆེན་གྱི་སྒོམ་ལམ་དངོས་སུ་སྟོན་བྱེད་ཀྱི་གཞུང་ཞིག་འབྱུང་རིགས་པ་ལས་མི་འབྱུང་
བ་ཅི་ཞེ་ན། སྐབས་དེར་དེ་འདྲ་བའི་སྒོམ་ལམ་དངོས་སུ་སྟོན་པའི་གཞུང་མི་འབྱུང་བའི་རྒྱུ་མཚན་ཡོད་དེ། དེ་
བྱང་ཆུབ་སེམས་དཔས་ཤེས་མཐོང་གིས་བལྟས་ནས་འདའ་བའི་ལམ་དུ་སྟོན་མི་དགོས་ཤིང་། གནས་ནས་འདའ་
བའི་ལམ་དུ་སྟོན་མི་རིགས་པའི་ཕྱིར། དང་པོ་དེར་ཐལ། གཟུགས་རྟག་མ་ཡིན་མི་རྟག་མིན། ཞེས་སོགས་ཀྱིས་
མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཐོང་ལམ་དེ། དེ་ལྟར་དུ་བསྟན་པ་ལ་བརྟེན་ནས་དེའི་
རིགས་རྒྱུན་དུ་གྱུར་པའི་ཐེག་ཆེན་གྱི་སྒོམ་ལམ་དེ་ཡང་བྱང་ཆུབ་སེམས་དཔས་ཤེས་མཐོང་གིས་བལྟས་ནས་འདའ་
བའི་ལམ་དུ་གོ་ནུས་པའི་ཕྱིར། གོང་གི་ཕྱི་མ་དེར་ཐལ། བྱང་ཆུབ་སེམས་དཔས་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཐེག་ཆེན་གྱི་སྒོམ་ལམ་བསྒོམ་བྱའི་གཙོ་བོར་མི་བྱེད་པས་དེ་འདྲའི་སྒོམ་ལམ་མེད་པའི་ཕྱིར།
སྒོམ་ལམ་ཡིན་ན་སྐབས་དེར་མི་སྟོན་རྒྱུའི་སྒོམ་ལམ་ཡིན་དགོས་ཏེ། གཞུང་དེ་ཉིད་ཀྱི་བར་དུ་སྒོམ་ལམ་སྟོན་བྱེད་
ཀྱི་གཞུང་ཚིག་མེད་པའི་ཕྱིར་རོ། ། དེ་ལྟར་འདི་དང་ཡང་འདི་དང་། ། ཞེས་སོགས་ནི་མཁྱེན་གསུམ་གྱི་མཇུག་
སྡུད་སྟོན་པའི་གཞུང་ཡིན་ཏེ། རྩ་བ་ལྟར་ན། གཞི་ཤེས་ལམ་ཤེས་རྣམ་མཁྱེན་སྟོན་པའི་མཇུག་སྡུད་དང་རིམ་
པར་སྦྱོར་བ་ཡིན་ལ། འགྲེལ་བ་ལྟར་ན་རྣམ་མཁྱེན་ལམ་ཤེས་གཞི་ཤེས་སྟོན་པའི་མཇུག་སྡུད་རིམ་པར་སྦྱོར་བ་
ཡིན་པའི་ཕྱིར། དེ་གཉིས་གང་བྱས་ཀྱང་མི་འགལ་ཏེ། རྩ་བའི་དེ་ཡུམ་བར་མ་དང་། སློབ་དཔོན་གྱིས་བརྒྱད་
སྟོང་པའི་མཁྱེན་གསུམ་གྱི་མཇུག་སྡུད་སྟོན་ཚུལ་དང་མཐུན་པར་མཛད་པ་ཡིན་པའི་ཕྱིར་རོ། །
ཞེས་པའི་གསུང་རབ་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
132



༄༅། ། སྐབས་གཉིས་པ་དང་གསུམ་པའི་སྤྱི་དོན་གྱི་སྙིང་བོ་བསྡུས་པ་བཞུགས་སོ། །
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་
ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་
དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་
དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་རྣམས་
ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་
བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་
ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་
ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་
མ་ཕྱི་བྱས་ཏེ། རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་
ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་
ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་
ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་
འགྲོ་བ་མ་ལུས་དབུགས་འབྱིན་ཤོག། ། ། སརྦ་མངྒ་ལཾ། ། ། །
133



༄༅། ། སྐབས་བཞི་པའི་སྤྱི་དོན་བཞུགས་སོ། །
གཉིས་པ་ཉམས་ལེན་གྱི་སྦྱོར་བཞི་བཤད་པ་ལ། དབང་དུ་བྱེད་པའི་རྒྱུ་འབྲས་བཤད་པ་དང་། བརྟན་པ་
རྒྱུ་འབྲས་གཉིས། དང་པོ་ལ། རྒྱུ་རྣམ་རྫོགས་སྦྱོར་བ་དང་། འབྲས་བུ་རྩེ་མོ་སྦྱོར་བ་བཤད་པ་གཉིས། དང་པོ་
ལ། འདིར་རྣམ་རྫོགས་སྦྱོར་བ་འཆད་པའི་རྒྱུ་མཚན་དང༌། སྤྱི་དོན་གྱི་སྒོ་ནས་བཤད་པ་གཉིས། དང་པོ་ནི།
སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་རྒྱས་པར་བཤད་ནས་འདིར་རྣམ་རྫོགས་སྦྱོར་བ་འཆད་པའི་རྒྱུ་
མཚན་ཡོད་དེ། མཁྱེན་གསུམ་གྱི་རྣམ་པ་མ་ལུས་པ་རྣམ་རྫོགས་སྦྱོར་བས་སྒོམ་ཚུལ་ཤེས་པའི་ཆེད་ཡིན་པའི་ཕྱིར།
སྒོམ་པ་ལ་དགོས་པ་ཡོད་དེ། མཁྱེན་གསུམ་གྱི་རྣམ་པ་ལ་གོམས་པ་དབང་དུ་བྱ་བའི་ཆེད་ཡིན་པའི་ཕྱིར་ཏེ། དེ་
ལྟར་ཡང་འགྲེལ་བ་ལས། ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི། དབང་དུ་བྱ་པའི་ཕྱིར་ཡང་
རྣམ་པ་ཐམས་ཅད་དང་ལམ་དང་གཞི་ཤེས་པ་བསྡུ་བའི་སྒོ་ནས་ཐམས་ཅད་མཁྱེན་པ་ཉིད་གསུམ་སྒོམ་པར་བྱེད་
པས། རྣམ་པ་ཀུན་མངོན་པར་རྫོགས་པ་རྟོགས་པ། ཞེས་གསུངས་པའི་ཕྱིར། སྐབས་དང་པོ་གསུམ་དུ་མཁྱེན་
གསུམ་གྱི་རྣམ་པ་བསྟན་པ་དང་འདིར་དེ་གསུམ་བསྟན་པ་གཉིས་ལ་ཟློས་པའི་སྐྱོན་མེད་དེ། བརྗོད་ཚུལ་དང་
དགོས་པ་མི་འདྲ་བའི་ཁྱད་པར་ཡོད་པའི་ཕྱིར། དེར་ཐལ། སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་
རང་གི་ངོ་བོ་དང་འཛིན་སྟངས་ཀྱི་སྒོ་ནས་བཤད། འདིར་ཞི་ལྷག་ཟུང་འབྲེལ་གྱི་སྦྱོར་བའི་ཡུལ་དུ་བསྡུས་ནས་
སྒོམ་ཚུལ་དང་། མཁྱེན་གསུམ་གྱི་རྣམ་པ་མཐའ་དག་ལ་ཕྱིན་ཅི་ལོག་ཏུ་སྒྲོ་འདོགས་པའི་སྒྲོ་འདོགས་ཀྱི་གཉེན་
པོར་འགྱུར་ཚུལ་གྱི་སྒོ་ནས་འཆད་པའི་ཕྱིར། གཉིས་པ་ལ། མཁྱེན་གསུམ་བསྡུས་སྒོམ་གྱི་དོན་དང་། གཞུང་
དོན་སོ་སོར་བཤད་པ་གཉིས། དང་པོ་ལ་ཁ་ཅིག མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་ཐུན་མོང་མ་
ཡིན་པའི་རྣམ་ཐར་སྒོ་གསུམ་དུ་བསྡུས་ནས་བདེན་མེད་དུ་སྒོམ་པ་དེ། མཁྱེན་གསུམ་བསྡུས་སྒོམ་གྱི་དོན་དུ་
འདོད་པ་མི་འཐད་དེ། གཞི་ཤེས་པ་ཡི་བྱེ་བྲག་རྣམས། ། ཞེས་པའི་སྐབས་སུ་གཞི་མི་རྟག་སོགས་བཅུ་དྲུག་ཀྱང་
རྣམ་རྫོགས་སྦྱོར་བའི་བསྒོམ་བྱར་བསྟན་པ་གང་ཞིག དེ་ལྟར་སྒོམ་པའི་རྣམ་རྫོགས་སྦྱོར་བ་དེ་བདེན་མེད་རྟོགས་
པའི་ཡེ་ཤེས་མ་ཡིན་པའི་ཕྱིར། གཞན་ཡང་། དེ་མི་འཐད་དེ། ཚོགས་ལམ་གྱི་གནས་སྐབས་སུ་རྣམ་རྫོགས་
134



༄༅། ། སྐབས་བཞི་བའི་སྤྱི་དོན། །
སྦྱོར་བས་མཁྱེན་གསུམ་བསྡུས་སྒོམ་གྱི་ཉམས་ལེན་བྱེད་ནུས་པ་གང་ཞིག སྟོང་ཉིད་རྟོགས་པའི་ཞི་ལྷག་ཟུང་
འབྲེལ་གྱི་རྣལ་འབྱོར་གྱི་ཐོག་མ་ནི་སྦྱོར་ལམ་དྲོད་ནས་འབྱུང་བའི་ཕྱིར། །
རང་ལུགས་མཁྱེན་གསུམ་བསྡུས་སྒོམ་གྱི་དོན་ཡོད་དེ། མཁྱེན་གསུམ་གྱི་རྣམ་པ་བརྒྱ་བདུན་ཅུ་དོན་
གསུམ་རྣམ་རྫོགས་སྦྱོར་བའི་འཛིན་སྟངས་ཀྱི་ཡུལ་དུ་བསྡུས་ནས་ཉམས་སུ་ལེན་པ་དེ། འདིར་མཁྱེན་གསུམ་
བསྡུས་སྒོམ་གྱི་དོན་ཡིན་པའི་ཕྱིར། མཁྱེན་གསུམ་གྱི་རྣམ་པ་བརྒྱ་དོན་གསུམ་ཡོད་དེ། གཞི་ཤེས་ཀྱི་རྣམ་པ་ཉེར་
བདུན། ལམ་ཤེས་ཀྱི་རྣམ་པ་སོ་དྲུག རྣམ་མཁྱེན་གྱི་རྣམ་པ་བརྒྱ་དང་བཅུ་ཡོད་པའི་ཕྱིར། གཉིས་པ་ལ།
གཞི་ཤེས་པ་ཡི་བྱེ་བྲག་རྣམས། ། ཞེས་སོགས་ཀྱི་སྐབས་སུ། འདིར་བསྟན་པའི་རྣམ་པ་ངོས་བཟུང་བ། རྣམ་པ་
གཉེན་པོའི་མཚན་ཉིད་དུ་བཤད་པའི་དོན། རྣམ་པ་མདོ་ལས་བསྟན་ཚུལ། བསྟན་བཅོས་ཀྱི་བསྡུ་ཚུལ། རྣམ་
པ་སྒོམ་ཚུལ་དང་ལྔ། དང་པོ་ཡོད་དེ། སྤྱིར་རྣམ་པ་ཞེས་པའི་སྒྲ་ནི་དོན་དུ་མ་ལ་འཇུག་ཀྱང་འདིར་གཞིའི་ཁྱད་
པར་ལ་འཇུག་པའི་དབང་དུ་མཛད་པའི་ཕྱིར་ཏེ། འདིར་སྡུག་ཀུན་གྱི་སྟེང་གི་མི་རྟག་པ་དང་སྟོང་པ་དང་བདག་
མེད་པ་སོགས་ལ་དོན་གྱི་རྣམ་པ་ཞེས་བྱ་ལ། དེ་དག་རྟོགས་པའི་ཡེ་ཤེས་ལ་ཤེས་པའི་རྣམ་པ་ཞེས་བརྗོད་པའི་ཕྱིར།
གཉིས་པ་ཡོད་དེ། སྐབས་འདིར་ཉེར་ལེན་གྱི་ཕུང་པོའི་མི་རྟག་པ་སོགས་ཀྱི་རྣམ་པ་ཤར་བའི་སྒོ་ནས་ཉེར་ལེན་གྱི་
ཕུང་པོ་རྟག་པར་འཛིན་པའི་སྒྲོ་འདོགས་སོགས་ལ་དངོས་སུ་གནོད་བྱེད་ཀྱི་སེམས་དཔའི་ཡེ་ཤེས་ལྟ་བུ། ཉེར་
ལེན་གྱི་ཕུང་པོ་རྟག་འཛིན་སོགས་ཀྱི་གཉེན་པོའི་མཚན་ཉིད་དུ་འགྱུར་བའི་དོན་ཡིན་པའི་ཕྱིར་ཏེ། རྣམ་པ་ཞེས་
བྱ་མཚན་ཉིད་དེ། ། ཞེས་པས་དམིགས་ཡུལ་དོན་གྱི་རྣམ་པ་ལེགས་པར་ཤར་ནས་རྟོགས་པའི་ཡེ་ཤེས་ཞིག
འདིར་བསྟན་གཉེན་པོའི་མཚན་ཉིད་དུ་བཤད་པ་ཡིན་པའི་ཕྱིར། གསུམ་པ་ཡོད་དེ། ཡུམ་འདི་ནི་མ་མཆིས་
པའི་ཕ་རོལ་ཏུ་ཕྱིན་པའོ། ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དམིགས་སུ་མེད་པའི་ཕྱིར།
ཞེས་པ་ནས།ཡུམ་འདི་ནི་མི་གཡོ་བའི་ཕ་རོལ་ཏུ་ཕྱིན་པའོ། ། བཅོམ་ལྡན་འདས་ཀྱིས་བཀའ་སྩལ་པ། ཆོས་ཀྱི་
དབྱིངས་ལ་གནས་པ་ཉིད་ཀྱི་ཕྱིར། ཞེས་པའི་བར་གྱིས་གཞི་ཤེས་ཀྱི་རྣམ་པ་ཉེར་བདུན་འཕངས་ནས་བསྟན་
ཡུམ་འདི་ནི་འདོད་ཆགས་དང་བྲལ་པའི་ཕ་རོལ་ཏུ་ཕྱིན་པའོ། ། ཞེས་པ་ནས། དངོས་པོ་མེད་པ་ངོ་བོ་ཉིད་ཀྱི་
ཕ་རོལ་ཏུ་ཕྱིན་པའོ་ཞེས་པའི་བར་གྱིས་ལམ་ཤེས་ཀྱི་རྣམ་པ་སོ་དྲུག་བསྟན། ཡུམ་འདི་ནི་དྲན་པ་ཉེ་བར་བཞག་
པའི་ཕ་རོལ་ཏུ་ཕྱིན་པའོ། ། ཞེས་པ་ནས། ཆོས་ཐམས་ཅད་རྣམ་པ་ཐམས་ཅད་དུ་སངས་རྒྱས་པའི་ཕྱིར་རོ་ཞེས་
པའི་བར་གྱིས་རྣམ་མཁྱེན་གྱི་རྣམ་པ་བརྒྱ་དང་བཅུ་འཕངས་ཏེ་བསྟན་པའི་ཕྱིར། དེ་དག་གི་དོན་རྣམ་དང་ཤེས་
རྣམ་གཉིས་ཀྱི་ནང་ནས་དོན་རྣམ་དངོས་སུ་བསྟན་ནས་ཤེས་བྱས་ཤུགས་ལ་འཕངས་ཀྱང་གཞུང་ཕྱི་མས་ཤེས་རྣམ་
135



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་དངོས་སུ་བསྟན་ཏེ། ཡུམ་འདི་ནི་དྲན་པ་ཉེར་བཞག་པའི་ཕ་རོལ་ཏུ་ཕྱིན་པའོ་ཞེས་པ་འདིས་ཤེས་རྣམ་
དངོས་སུ་བསྟན་པའི་ཕྱིར། བཞི་པ་མདོ་དེ་དག་གི་དོན་བསྟན་བཅོས་ཀྱིས་བསྡུས་ནས་ཇི་ལྟར་བསྟན་ཚུལ་ཡོད་
དེ། མེད་པའི་རྣམ་པ་ནས་བཟུང་སྟེ། ། ཞེས་པ་ནས། ལམ་ལ་དེ་ནི་བཅོ་ལྔར་བཤད། ། ཅེས་པའི་བར་གྱིས་
མདོ་དང་པོའི་དོན་བསྡུས་ནས་བསྟན། རྒྱུ་དང་ལམ་དང་སྡུག་བསྔལ་དང་། ། ཞེས་པ་ནས། ལྔ་དང་བཅུ་དྲུག་
ཅེས་བསྒྲགས་སོ། ། ཞེས་པའི་བར་གྱིས་མདོ་བར་པའི་དོན་བསྡུས། དྲན་པ་ཉེར་བཞག་ནས་བཟུང་སྟེ། །
ཞེས་པ་ནས། སུམ་ཅུ་རྩ་དགུ་དག་ཏུ་བཞེད། ། ཅེས་པའི་བར་གྱིས་མདོ་ཕྱི་མའི་དོན་བསྡུས་ནས་བསྟན་པའི་
ཕྱིར། ལྔ་པ་ཡོད་དེ། ཐབས་རྒྱ་ཆེན་པོས་ཟིན་པའི་སྒོ་ནས་ཉེར་ལེན་གྱི་ཕུང་པོ་མི་རྟག་པར་སྒོམ་པ་དེ་གཞི་ཤེས་
ཀྱི་རྣམ་པ་སྒོམ་ཚུལ་ཡིན་པ་ནས། དེས་ཟིན་པའི་སྒོ་ནས་སྟོང་ཉིད་ཟབ་མོ་སྒོམ་པ་ནི་སངས་རྒྱས་ཉིད་ཀྱི་རྣམ་
མཁྱེན་གྱི་རྣམ་པ་སྒོམ་ཚུལ་ཡིན་པའི་ཕྱིར། བསྒོམ་བྱ་སྒོམ་བྱེད་གཉིས་ཡ་བྲལ་དུ་བྱས་ནས་སྒོམ་པ་མ་ཡིན་ཏེ།
ཉེར་ལེན་གྱི་ཕུང་པོ་མི་རྟག་པར་རྟོགས་པའི་ཡེ་ཤེས་སྒོམ་པ་ནི་དེ་རྟོགས་ཀྱི་གཞི་ཤེས་སྒོམ་པ་ཡིན་ལ། དེ་སྒོམ་པ་
ཡང་ཉེར་ལེན་གྱི་ཕུང་པོ་མི་རྟག་པ་སྒོམ་པ་ཉིད་ཡིན་པའི་ཕྱིར། སྒོམ་ཚུལ་ལ་དཔྱད་སྒོམ་དང་འཇོག་སྡོམ་གཉིས་
ཡོད་པའི་ཕྱི་མ་ནི་བློ་ངོར་བསྐྱེད་ནས་སྒོམ་པར་བྱེད་པ་ཡིན་ཏེ། བློ་ངོར་རྣམ་པ་མ་ཤར་བར་བསྒོམ་པ་ནི་འཇོག་
སྒོམ་རྣམ་དག་ཏུ་འགྱུར་དཀའ་བའི་ཕྱིར། རང་རྒྱུད་ཀྱི་བློ་ངོར་བསྐྱེད་པ་ཙམ་གྱིས་བློ་ངོར་སྐྱེས་པ་ཡིན་མི་དགོས་
ཏེ། རྣམ་མཁྱེན་ལྟ་བུ་བསྒོམ་པ་ནི་བློའི་ངོ་བོར་དོན་གྱི་རྣམ་པ་ཤར་བ་ཙམ་ཡིན་གྱི་རང་རྒྱུད་ལ་སྐྱེས་པའི་ཚུལ་
གྱིས་སྒོམ་པ་མ་ཡིན་པའི་ཕྱིར། མཁས་པ་ཁ་ཅིག་མཁྱེན་གསུམ་གྱི་དོན་རྣམ་ཐམས་ཅད་མཁྱེན་གསུམ་གྱི་རྣམ་
པར་བཞེད་ཀྱང་རང་ལུགས་ལ་དེ་ནི་མ་ཡིན་ཏེ། མཁྱེན་གསུམ་གང་རུང་གི་རྣམ་པ་ཡིན་ན། དེའི་ཤེས་རྣམ་ཡིན་
དགོས་པར་འདོད་པའི་ཕྱིར། མེད་པའི་རྣམ་པ་ནས་བཟུང་སྟེ། ཞེས་སོགས་ཀྱི་སྐབས་སུ་འདིར་དངོས་སུ་
བསྟན་པའི་གཞི་ཤེས་ཀྱི་རྣམ་པའི་ངོ་བོ་ཡོད་དེ། ཐེག་དམན་གྱི་རྟོགས་རིགས་སུ་གནས་པའི་སློབ་པ་འཕགས་
པའི་མཁྱེན་པ་དེ། དེའི་ངོ་བོར་འཇོག་པའི་ཕྱིར། དེ་ལ་དབྱེ་ན་ཉེར་བདུན་ཡོད་དེ། བདེན་པ་དང་པོ་གསུམ་
ལ་དམིགས་པ་བཞི་བཞི་དང་ལམ་བདེན་ལ་དམིགས་པ་བཅོ་ལྔ་ཡོད་པའི་ཕྱིར། སྡུག་བདེན་ལ་དམིགས་པ་བཞི་
ཡོད་དེ། སྡུག་བསྔལ་རྟག་པར་མེད་པ་དང༌། དོན་དམ་པར་མི་སྐྱེ་བ་དང་། དོན་གཞན་གྱིས་སྟོང་པ་དང་།
རང་གི་ངོ་བོར་གྱུར་པའི་བདག་གིས་མི་བརྫི་བ་བཞི་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་
སེམས་ཀྱི་གཞི་ཤེས་ཀྱི་རྣམ་པ་བཞི་ཡོད་པའི་ཕྱིར། ཀུན་འབྱུང་ལ་དམིགས་པ་བཞི་ཡོད་དེ། རྣམ་པ་བཞི་རིམ་པ་
བཞིན་དོན་དམ་པར་གནས་མེད་པ་དང་། ནམ་མཁའ་དང་འདྲ་བ་དང་། བརྗོད་དུ་མེད་པོ་དང་། མིང་མེད་
136



༄༅། ། སྐབས་བཞི་བའི་སྤྱི་དོན། །
པ་དང་བཞི་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བཞི་ཡོད་པའི་ཕྱིར། འགོག་བདེན་ལ་
དམིགས་པ་བཞི་ཡོད་དེ། རྣམ་པ་བཞི་རིམ་པ་བཞིན་དོན་དམ་པར་འགྲོ་བ་མེད་པ་དང་། མི་འཕྲོག་པ་དང་།
མི་ཟད་པ་དང་། སྐྱེ་བ་མེད་པར་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བཞི་ཡོད་པའི་ཕྱིར།
ལམ་བདེན་ལ་དམིགས་པ་བཅོ་ལྔ་ཡོད་དེ། བྱེད་པ་པོ་གང་ཟག་གི་བདག་མེད་པ་དང་། ཤེས་པ་པོ་དང་། འཕོ་
པ་པོ་དང་། འདུལ་བ་པོའི་གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་བཞི་
དང་། ཕྱི་དོན་ངོ་བོ་ཉིད་མེད་པ་དང་། མ་སྐྱེས་པ་དང༌། མ་འགགས་པ་དང་། གཟོད་མ་ནས་ཞི་བ་དང་།
རང་བཞིན་གྱིས་ཡོངས་སུ་མྱ་ངན་ལས་འདས་པའི་ངོ་བོར་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་ལྔ་
དང༌། ཕྱི་དོན་གྱིས་ཀུན་ནས་ཉོན་མོངས་པ་མེད་པ་དང་། རྣམ་པར་བྱང་བ་མེད་པ་དང་། བག་ཆགས་ཀྱིས་མ་
གོས་པ་དང་། དབྱེ་བའི་སྤྲོས་པ་མེད་པ་དང་། དེར་རློམ་པ་མེད་པ་དང་། གཟུང་བྱ་དོན་གཞན་མེད་པར་
མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་དྲུག་དང་བཅོ་ལྔ་ཡོད་པའི་ཕྱིར། དེ་དག་བསྡུ་ན་ཉེར་
བདུན་ཡིན་ཏེ། བདེན་པ་དང་པོ་གསུམ་ལ་བཅུ་གཉིས་དང་ལམ་བདེན་ལ་དམིགས་པའི་མཐོང་ལམ་ཟག་མེད་
བཞི། སྒོམ་ལམ་ཟག་བཅས་ལྔ། ཟག་མེད་དྲུག་ཡིན་པའི་ཕྱིར། རྒྱུ་དང་ལམ་དང་སྡུག་བསྔལ་དང་། ། ཞེས་
སོགས་ཀྱི་སྐབས་སུ། འདིར་དངོས་སུ་བསྟན་པའི་ལམ་ཤེས་ཀྱི་རྣམ་པའི་ངོ་བོ་ཡོད་དེ། ལམ་ཤེས་གསུམ་གང་
རུང་གི་རྣམ་པ་ཉམས་སུ་ལེན་པའི་བྱང་འཕགས་ཀྱི་མཁྱེན་པ་དེ། དེའི་ངོ་བོ་ཡིན་པའི་ཕྱིར། དེ་ལ་དབྱེ་ན་སོ་
དྲུག་ཡོད་དེ། དེར་གྱུར་པའི་ཀུན་འབྱུང་ལ་དམིགས་པ་བརྒྱད། ལམ་བདེན་ལ་དམིགས་པ་བདུན། སྡུག་
བདེན་ལ་དམིགས་པ་ལྔ། འགོག་བདེན་ལ་དམིགས་པའི་རྣམ་པ་བཅུ་དྲུག་ཡོད་པའི་ཕྱིར། དང་པོ་གྲུབ་སྟེ།
རྒྱུའི་རྣམ་པ་འདུན་སྲེད་དང་། འདོད་སྲེད་དང་། ཡང་སྲིད་ལ་འགའ་བའི་གཉེན་པོ་མཐོང་ལམ་གསུམ། ཀུན་
འབྱུང་གི་འདོད་ཆགས་སོགས་གསུམ་གྱི་གཉེན་པོ་མཐོང་ལམ་གསུམ། རབ་སྐྱེའི་གཙང་བདེ་རྟག་བདག་ཏུ་
འཛིན་པའི་གཉེན་པོ་མཐོང་ལམ་གཅིག རྐྱེན་གྱི་རང་དབང་གི་སེམས་ཅན་དུ་ཞེན་པའི་གཉེན་པོ་ཐེག་ཆེན་གྱི་
མཐོང་ལམ་གཅིག་སྟེ་བརྒྱད་དང་། ལམ་བདེན་གྱི་རྣམ་པ་སེམས་ཅན་ཚད་མེད་པ་ལ་ཐར་བའི་གོ་སྐབས་བྱེད་པ་
དང་། འཁོར་འདས་ཀྱི་མཐའ་གཉིས་དང་མ་འབྲེལ་བར་བྱེད་པའི་མཐོང་ལམ་གཉིས། རིག་པའི་ཆོས་ཐམས་
ཅད་བདེན་སྟོང་དུ་ཐ་མི་དད་པར་རྟོགས་པ་དང་། ཉན་རང་གི་ལམ་མཆོག་ཏུ་མི་འཛིན་པའི་མཐོང་ལམ་གཉིས།
སྒྲུབ་པའི་ཆོས་ཐམས་ཅད་རྣམ་པར་མི་རྟོག་པ་དང་། གཞལ་དུ་མེད་པར་རྟོགས་པའི་མཐོང་ལམ་གཉིས། ངེས་
འབྱིན་གྱི་ཆོས་ཐམས་ཅད་ལ་དོན་དམ་པར་མ་ཆགས་པའི་རྣམ་པ་ཅན་གྱི་མཐོང་ལམ་སྟེ་བདུན་དང་། སྡུག་
137



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེན་གྱི་རྣམ་པ་མི་རྟག་སྡུག་བསྔལ་སྟོང་པ་བདག་མེད་པ་དང་དོན་དམ་པར་མཚན་ཉིད་མེད་པར་རྟོགས་པའི་
ཐེག་ཆེན་གྱི་མཐོང་ལམ་ལྔ་དང་། འགོག་བདེན་གྱི་རྣམ་པ་བཞི་ལ། དེར་གྱུར་པའི་ནང་སྟོང་པ་ཉིད་ལ་སོགས་
པའི་སྟོང་ཉིད་བཅུ་དྲུག་རྟོགས་པའི་དབྱེ་བས་དེ་ལྟར་དུ་ཡོད་པའི་ཕྱིར། དྲན་པ་ཉེར་གཞག་ནས་བཟུང་སྟེ། །
ཞེས་སོགས་ཀྱི་སྐབས་སུ། འདིར་བསྟན་རྣམ་མཁྱེན་གྱི་རྣམ་པའི་ངོ་བོ་ཡོད་དེ། མཁྱེན་གསུམ་གྱི་རྣམ་པ་སྒོམ་
པའི་ཡེ་ཤེས་མཐར་ཐུག་དེ། དེའི་ངོ་བོ་ཡིན་པའི་ཕྱིར། དབྱེ་ན། ཀུན་མཁྱེན་གསུམ་དུ་ཕྱེ་བས་ན། ཞེས་
གསུངས་པ་ལྟར་གསུམ་ཡོད་དེ། ཉན་ཐོས་ཀྱི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་སོ་
བདུན། བྱང་ཆུབ་སེམས་དཔའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་སོ་བཞི། ཐུན་
མོང་མ་ཡིན་པའི་རྣམ་པ་སོ་དགུ་ཡོད་པའི་ཕྱིར་ཏེ། སུམ་ཅུ་བདུན་དང་སུམ་ཅུ་བཞི། ། སུམ་ཅུ་རྩ་དགུ་དག་ཏུ་
བཞེད། ། ཅེས་གསུངས་པའི་ཕྱིར། དེ་ལྟར་གསུངས་པ་ནི་རྟེན་སོ་སོར་ཕྱེ་བའི་དབང་དུ་མཛད་ཀྱི། སྤྱིར་ཉན་
ཐོས་དང་བྱང་ཆུབ་སེམས་དཔའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་གཉིས་མི་འགལ་
ཏེ། དང་པོ་ཡིན་ན་གཉིས་པ་ཡིན་དགོས་པའི་ཕྱིར། དེ་ལྟར་བཤད་པའི་རྒྱུ་མཚན་ཡོད་དེ། སངས་རྒྱས་ཀྱི་ས་
ན་ཡང་མཁྱེན་གསུམ་གྱི་རྣམ་པ་ཡར་ལྡན་ཀྱི་ཚུལ་དུ་རྫོགས་པར་ཡོད་དོ་ཞེས་གོ་བ་སོགས་ཀྱི་ཆེད་ཡིན་པའི་ཕྱིར།
སྡེ་ཚན་དང་པོ་གཉིས་ནི་ཐུན་མོང་བའི་རྣམ་མཁྱེན་གྱི་རྣམ་པ་དང་ཕྱི་མ་ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་ཡིན་ཏེ། དང་པོ་གཉིས་རིམ་པ་བཞིན་ཉན་ཐོས་དང་བྱང་ཆུབ་སེམས་དཔའི་རྒྱུད་ལ་ཡོད་པ་དང་རྗེས་སུ་
མཐུན་པའི་རྣམ་མཁྱེན་དང་། ཕྱི་མ་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་
མཁྱེན་གྱི་རྣམ་པ་ཡིན་པའི་ཕྱིར། ཉན་ཐོས་དང་བྱང་ཆུབ་སེམས་དཔའ་གཉིས་ཀྱི་རྒྱུད་ལ་ཡོད་པ་དང་རྗེས་སུ་
མཐུན་པའི་རྣམ་མཁྱེན་གྱི་རྣམ་པ་ཡོད་ཀྱང་དེ་གཉིས་ཀྱི་རྒྱུད་ལ་ཡོད་པའི་རྣམ་མཁྱེན་གྱི་རྣམ་པ་མེད་དེ། དེ་
གཉིས་ཀྱི་རྒྱུད་ལ་རྣམ་མཁྱེན་མེད་པའི་ཕྱིར། །
སྡེ་ཚན་དང་པོ་དེ་བྱང་ཕྱོགས་སོ་བདུན་གྱི་དབང་དུ་བྱས་ནས་བཞག་པ་སྟེ། འདི་ལ། སྒྲ་དོན། དབྱེ་བ།
ས་མཚམས་དང་གསུམ། དང་པོ་ཡོད་དེ། ཟད་མི་སྐྱེ་ཤེས་པའི་ཡེ་ཤེས་དེ་བྱང་ཆུབ་ཡིན་ཞིང་དེ་ཐོབ་པ་དང་
རྗེས་སུ་མཐུན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གསུམ་པ་དེ་ལ་སྡེ་ཚན་བདུན་ཡོད་དེ། དྲན་པ་ཉེར་
གཞག་བཞི། ཡང་དག་སྤོང་པ་བཞི། རྫུ་འཕྲུལ་གྱི་རྐང་བ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་
ལག་བདུན། འཕགས་ལམ་ཡན་ལག་བརྒྱད་ཡོད་པའི་ཕྱིར། དང་པོ་ལ། རང་གི་དམིགས་ཡུལ་སོ་སོར་དཔྱད་
ནས་དྲན་པས་མི་བརྗེད་པར་འཛིན་པའི་ལྟ་བའི་ཆར་གཏོགས་ཀྱི་མཁྱེན་པ་ཞིག དྲན་པ་ཉེར་གཞག་གི་ངོ་བོ་
138



༄༅། ། སྐབས་བཞི་བའི་སྤྱི་དོན། །
དང་། དེ་ལ་བཞི་ཡོད་དེ། ལུས་དྲན་པ་ཉེར་གཞག ཚོར་བ་དྲན་པ་ཉེར་གཞག སེམས་དྲན་པ་ཉེར་གཞག
ཆོས་དྲན་པ་ཉེར་གཞག་དང་བཞི་ཡོད་པའི་ཕྱིར། སོ་སོའི་དམིགས་ཡུལ་ཡོད་དེ། ལུས་ཚོར་སེམས་ཆོས་བཞི་ལ་
དམིགས་པའི་ཕྱིར། དམིགས་ཚུལ་ཡོད་དེ། རང་གི་ལུས་འདི་ལྟ་བུ་ནི་མི་གཙང་བ་དང་། ཚོར་བ་སྡུག་བསྔལ་
བ་དང་། སེམས་མི་རྟག་པ་དང་། ཆོས་བདག་མེད་པར་དམིགས་པའི་ཕྱིར། དགོས་པ་ཡོད་དེ། བྱིས་པ་
རྣམས་ཀྱིས་ལུས་གཙང་བ་དང་བདག་གི་ངོ་བོར་ཕྱིན་ཅི་ལོག་ཏུ་ཞེན། ཚོར་བ་བདེ་བ་དང་བདག་གི་ལོངས་སྤྱད་
བྱར་ཞེན། སེམས་རྟག་པ་དང་བདག་གི་དངོས་པོར་ཞེན། ཆོས་ཀུན་ནས་ཉོན་མོངས་པ་དང་རྣལ་བྱང་གི་
གཞིར་ཕྱིན་ཅི་ལོག་ཏུ་ཞེན་པས་ཞེན་པ་དེ་དག་བཟློག་པའི་ཆེད་དུ་སྒོམ་དགོས་པའི་ཕྱིར། གཉིས་པ་ལ། བདེན་
བཞིའི་བླང་དོར་གང་རུང་ལ་སྤྲོ་བའི་ལྟ་བའི་ཆར་གཏོགས་ཀྱི་མཁྱེན་པ་ཞིག ཡང་དག་སྤོང་བའི་ངོ་བོ་དང་། དེ་
ལ་བཞི་ཡོད་དེ། མི་དགེ་བའི་ཆོས་སྐྱེ་འགྱུར་མི་སྐྱེ་བ་དང་། སྐྱེས་ཟིན་སྤོང་བ་དང་། དགེ་བ་སྐྱེ་འགྱུར་སྐྱེད་པ་
དང་། སྐྱེས་ཟིན་སྤེལ་པར་བྱེད་པའི་ཡང་དག་སྤོང་བ་བཞི་ཡོད་པའི་ཕྱིར། གསུམ་པ་ལ། སྤྲུལ་སྒྱུར་སྣ་ཚོགས་
ཀྱི་རྟེན་བྱེད་པའི་རིགས་གནས་ཀྱི་མཁྱེན་པ་ཞིག རྫུ་འཕྲུལ་གྱི་རྐང་བའི་ངོ་བོ་དང་། དེ་ལ་བཞི་ཡོད་དེ། དེར་
གྱུར་པའི་འདུན་པ་དང་། བརྩོན་འགྲུས་དང་། སེམས་པ་དང་དཔྱོད་པའི་རྫུ་འཕྲུལ་གྱི་རྐང་པ་དང་བཞི་ཡོད་
པའིཕྱིར། བཞི་པ་ལ། རང་འབྲས་འཕགས་ལམ་སྐྱེད་པ་ལ་དབང་བྱེད་པའི་སྦྱོར་ལམ་ཐོབ་པའི་དད་སོགས་
ཀྱིས་བསྡུས་པའི་མཁྱེན་པ་ཞིག འདིར་བསྟན་གྱི་དབང་པོའི་ངོ་བོ་དང་། དེ་ལ་ལྔ་ཡོད་དེ། དེར་གྱུར་པའི་
དད་པ་དང་། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང་། ཤེས་རབ་ཀྱི་དབང་པོ་དང་ལྔ་ཡོད་
པའི་ཕྱིར། ལྔ་བ་ལ། རང་འབྲས་འཕགས་ལམ་བསྐྱེད་པ་ལ་སྟོབས་དང་ལྡན་ཅིང་སྦྱོར་ལམ་བཟོད་པ་ཐོབ་པའི་
དད་སོགས་ཀྱིས་བསྡུས་པའི་མཁྱེན་པ་ཞིག འདིར་བསྟན་སྟོབས་ཀྱི་ངོ་བོ་དང༌། དེ་ལ་ལྔ་ཡོད་དེ། དེར་གྱུར་
པའི་དད་པའི་སྟོབས་ནས་ཤེས་རབ་སྟོབས་ཀྱི་བར་ལྔ་ཡོད་པའི་ཕྱིར། སྤྱིར་དབང་སྟོབས་གཉིས་ཀྱི་ངོ་བོ་འདྲ་
ཡང་ཁྱད་པར་ཡོད་དེ། དབང་པོ་ལྔ་ནི་མི་མཐུན་ཕྱོགས་མ་དད་པ་སོགས་ཀྱིས་ཚུར་ཟིལ་གྱིས་མི་གནོན་པ་ཡིན་ལ།
སྟོབས་ལྔས་ནི་མ་དད་པ་སོགས་ཕར་ཟིལ་གྱིས་གནོན་པར་བྱེད་པའི་ཕྱིར། དྲུག་པ་ལ། བྱང་ཆུབ་ཀྱི་ཡེ་ཤེས་སམ་
རང་འབྲས་བྱང་ཆུབ་ཀྱི་རྒྱུ་བྱེད་པའི་འཕགས་རྒྱུད་ཀྱི་མཁྱེན་པ་ཞིག བྱང་ཆུབ་ཀྱི་ཡང་ལག་གི་ངོ་བོ་དང་། དེ་
ལ་བདུན་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག་དང་། དེ་བཞིན་དུ་ཆོས་རབ་ཏུ་རྣམ་འབྱེད་དང་།
བརྩོན་འགྲུས་དང་། དགའ་བ་དང་། ཤིན་ཏུ་སྦྱངས་པ་དང་། ཏིང་ངེ་འཛིན་དང་། བཏང་སྙོམས་ཡང་དག་
བྱང་ཆུབ་ཀྱི་ཡན་ལག་དང་བདུན་ཡོད་པའི་ཕྱིར། བདུན་པ་ལ། ཡང་དག་པའི་ལྟ་བ་སོགས་བརྒྱད་པོ་གང་རུང་
139



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གིས་བསྡུས་པའི་འཕགས་རྒྱུད་ཀྱི་མཁྱེན་པ་ཞིག འཕགས་ལམ་ཡན་ལག་གི་ངོ་བོ་དང་། དེ་ལ་བརྒྱད་ཡོད་དེ།
དེར་གྱུར་པའི་ཡང་དག་པའི་ལྟ་བ། ཡང་དག་པའི་རྟོག་པ། ཡང་དག་པའི་ངག ཡང་དག་པའི་ལས་ཀྱི་མཐའ།
ཡང་དག་པའི་འཚོ་བ། ཡང་དག་པའི་རྩོལ་བ། ཡང་དག་པའི་དྲན་པ། ཡང་དག་པའི་ཏིང་འཛིན་དང་བརྒྱུད་
ཡོད་པའི་ཕྱིར། གསུམ་པ་དེ་དག་གི་ས་མཚམས་ཡོད་དེ། ཐོབ་སྐལ་རྩིས་པའི་དབང་དུ་བྱས་ནས་དྲན་ཉེ་ཚོགས་
ལམ་དང་། ཡང་དག་སྤོང་བ་དང་རྫུ་འཕྲུལ་གྱི་རྐང་བ་དབང་སྟོབས་བཞི་རིམ་པ་བཞིན་སྦྱོར་ལམ་དྲོད་སོགས་
བཞི་དང་
། བྱང་ཆུབ་ཀྱི་ཡན་ལག་དང་འཕགས་ལམ་ཡན་ལག་ནི། མཐོང་ལམ་གྱི་གནས་སྐབས་སུ་ཐོབ་པར་
བཞེད་པའི་ཕྱིར་རོ། ། གཉིས་པ་བྱང་སེམས་དང་ཐུན་མོང་བའི་རྣམ་མཁྱེན་གྱི་རྣམ་པ་འཆད་པའི་སྐབས་སུ་དེའི་
ལམ་བཤད་པ་ལ། གཉེན་པོའི་ལམ། སྤྲུལ་པའི་ལམ། མཐོང་ཆོས་ལ་བདེར་གནས་ཀྱི་ལམ། འདས་ལམ།
སྤོང་ལམ། སངས་རྒྱས་ཀྱི་ལམ་དང་དྲུག དང་པོ་ནི། ལམ་ཤེས་པ་ཉིད་ལ་གཉེན་པོའི་ལམ་ལ་ཞེས་སོགས་ཀྱི་
སྐབས་སུ་རྣམ་ཐར་སྒོ་གསུམ་ལ། ཐུན་མོང་བའི་རྣམ་ཐར་སྒོ་གསུམ་དང་། ཐུན་མོང་མ་ཡིན་པའི་རྣམ་ཐར་སྒོ་
གསུམ་གཉིས། དང་པོ་ཡོད་དེ། བདེན་བཞིའི་ནང་མཚན་གྱི་སྟོང་བདག་མེད་ཀྱི་རྣམ་པ་ཅན་གྱི་རྣམ་པར་ཐར་
བའི་སྒོ་དེ། རྣམ་པར་ཐར་པའི་སྒོ་སྟོང་པ་ཉིད་དང་། སྡུག་བདེན་གྱི་མི་རྟག་སྡུག་བསྔལ་གཉིས་དང་ཀུན་འབྱུང་
གི་རྣམ་པ་བཞིའི་རྣམ་པ་ཅན་གྱི་རྣམ་པར་ཐར་པའི་སྒོ་དེ། རྣམ་པར་ཐར་པའི་སྒོ་སྨོན་པ་མེད་པ་དང༌། འགོག་
ལམ་གྱི་རྣམ་པ་བརྒྱད་ཀྱི་རྣམ་པ་ཅན་གྱི་རྣམ་པར་ཐར་པའི་སྒོ་དེ། རྣམ་པར་ཐར་བའི་སྒོ་མཚན་མ་མེད་པ་ཡིན་
པའི་ཕྱིར། ཐུན་མོང་མ་ཡིན་པའི་རྣམ་ཐར་སྒོ་གསུམ་གྱི་ཁྱད་པར་ཡོད་དེ། འདུས་བྱས་ཀྱི་ཆོས་རྣམས་ཀྱི་ངོ་བོ་
དང་། རྒྱུ་དང་། འབྲས་བུ་གསུམ་བདེན་མེད་དུ་མངོན་སུམ་དུ་རྟོགས་པའི་རྣམ་ཐར་སྒོ་གསུམ་ནི་རིམ་པ་བཞིན་
དུ་རྣམ་པར་ཐར་བའི་སྒོ་སྟོང་ཉིད་དང་། སྒོ་མཚན་མེད་དང་། སྒོ་སྨོན་མེད་དུ་འཇོག་པའི་ཕྱིར། གཉིས་པ་ནི།
སྤྲུལ་བའི་ལམ་ལ་གཟུགས་ཀྱི་འདུ་ཤེས་རྣམ་པར་མ་བཤིག་པ་དང་ཞེས་སོགས་ཀྱི་སྐབས་སུ། རྣམ་ཐར་ལ་གསུམ་
ཡོད་དེ། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ཐར། གེགས་
སེལ་སྡུག་པའི་རྣམ་ཐར་དང་གསུམ་ཡོད་པའི་ཕྱིར། དེ་གསུམ་གྱི་ཁྱད་པར་ཡོད་དེ། བསམ་གཏན་གཟུགས་
མེད་ཀྱི་དངོས་གཞི་གང་རུང་ལ་བརྟེན་ནས་རྣལ་འབྱོར་པ་རང་ལུས་ལ་གཟུགས་ཀྱི་འདུ་ཤེས་ཉེ་བར་བཞག་པའི་
སྒོ་ནས་ཕྱིའི་གཟུགས་ཆེ་ཆུང་བཟང་ངན་སོགས་ལ་དམིགས་ནས་སྤྲུལ་སྒྱུར་སྣ་ཚོགས་བྱེད་པའི་གཟུགས་ཅན་གྱི་
རྣམ་ཐར་དེ་དང་པོ་དང་། དེ་གང་རུང་ལ་བརྟེན་ནས་རྣལ་འབྱོར་པ་རང་ལུས་ལ་གཟུགས་མེད་པའི་འདུ་ཤེས་ཉེ་
བར་བཞག་པ་སོགས་སྔར་བཞིན་བྱེད་པའི་གཟུགས་ཅན་གྱི་རྣམ་ཐར་དེ་གཉིས་པ་དང༌། དེ་གང་རུང་ལ་བརྟེན་
140



༄༅། ། སྐབས་བཞི་བའི་སྤྱི་དོན། །
ནས་རྣལ་འབྱོར་པ་རང་ལུས་ལ་གཟུགས་མེད་པའི་འདུ་ཤེས་ཉེ་བར་བཞག་པའི་སྒོ་ནས་ཕྱི་རོལ་གྱི་གཟུགས་སྡུག་
མི་སྡུག་ཕན་ཚུན་ལྟོས་ནས་གྲུབ་པ་དང་རྗེས་སུ་འབྲེལ་བར་མོས་པ་ལ་བརྟེན་ནས་མཐར་གཟུགས་སྣང་ཐམས་ཅད་
སྡུག་པར་ རོ་ གཅིག་ ཏུ་ སྣང་ བའི་ རིགས་ གནས་ཀྱི་ གཟུགས་ ཅན་ གྱི་རྣམ་ ཐར་དེ་ གསུམ་པ་ཡིན་ པའི་ ཕྱིར།
གཟུགས་སྡུག་མི་སྡུག་ནི་ཕན་ཚུན་ལྟོས་པ་ཡིན་པའི་ཕྱིར་ཏེ། དངུལ་བུམ་གྱི་གཟུགས་དེ་ཟངས་བུམ་གྱི་གཟུགས་
ལ་ལྟོས་ནས་སྡུག་ཅིང་ཡིད་དུ་འོང་ལ། གསེར་བུམ་གྱི་གཟུགས་ལ་ལྟོས་ཏེ་མི་སྡུག་ཅིང་ཡིད་དུ་མི་འོང་བ་ལྟ་བུ་
ཡིན་པའི་ཕྱིར། གསུམ་པ་ནི། མཐོང་བའི་ཆོས་ལ་བདེ་བར་གནས་པའི་ལམ་ལ་ཞེས་སོགས་ཀྱི་སྐབས་སུ། ལམ་
དེ་ལ་ལྔ་ཡོད་དེ༔ གཟུགས་མེད་ཀྱི་རྣམ་ཐར་བཞི་དང་།འགོག་པའི་རྣམ་ཐར་ཏེ་ལྔ་ཡོད་པའི་ཕྱིར། བཞི་བ་ནི།
འཇིག་རྟེན་ལས་འདས་པའི་ལམ་ལ་བསམ་གཏན་བཞི་དང་ཞེས་སོགས་ཀྱི་སྐབས་སུ། འདས་ལམ་ལ་དགུ་ཡོད་
དེ། དེར་གྱུར་པའི་བསམ་གཏན་གྱི་སྙོམས་འཇུག་བཞི་དང༌། གཟུགས་མེད་ཀྱི་སྙོམས་འཇུག་བཞི་དང་།
འགོག་པའི་སྙོམས་འཇུག་གཅིག་སྟེ་དགུ་ཡོད་པའི་ཕྱིར། འགོག་སྙོམས་ཀྱི་ངོ་བོ་ཡོད་དེ། སྲིད་རྩེའི་དངོས་གཞི་
ལ་བརྟེན་ནས་དགག་གཞི་ཡིད་ཤེས་ཕྲ་མོའི་སྟེང་དུ་དགག་བྱ་ཚོར་འདུ་རགས་པ་འཁོར་བཅས་བཀག་པས་ཁྱད་
པར་དུ་བྱས་པའི་འཕགས་རྒྱུད་ཀྱི་ལྡན་མིན་འདུ་བྱེད་ཞིག དེའི་ངོ་བོ་ཡིན་པའི་ཕྱིར། ལྔ་པ་ནི། སྤོང་བའི་
ལམ་ལ་ཞེས་སོགས་ཀྱི་སྐབས་སུ། དེ་ལ་བཞི་ཡོད་དེ། བདེན་བཞི་ལ་དམིགས་པའི་བདེན་མེད་དུ་རྟོགས་པའི་
ཆོས་བཟོད་ཀྱིས་བསྡུས་པ་བཞི་ཡོད་པའི་ཕྱིར། དྲུག་པ་ནི། སངས་རྒྱས་ཉིད་ཀྱི་ལམ་ལ་ཞེས་སོགས་ཀྱི་སྐབས་སུ།
དེ་ལ་བཅུ་ཡོད་དེ། དེར་གྱུར་པའི་ཕར་ཕྱིན་བཅུ་ཡོད་པའི་ཕྱིར་རོ། ། འདིར་ནི་མཐུན་ཡུལ་དང་མཐུན་པའི་
རྣམ་མཁྱེན་གྱི་རྣམ་པ་གཉིས་མ་ཕྱེ་བར་བཤད་ཀྱང་སོ་སོར་ཕྱེ་ན་དེ་འདྲའི་རྣམ་མཁྱེན་གྱི་རྣམ་པ་སོ་བཞི་འཇོག་
དགོས་ཏེ། བྱང་སེམས་དང་ཐུན་མོང་པའི་རྣམ་མཁྱེན་གྱི་རྣམ་པ་རྣམས་འཆད་པའི་སྐབས་ཡིན་པའི་ཕྱིར།
གསུམ་པ་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ལ། རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་ནི་ཤིན་ཏུ་
ཕུལ་དུ་བྱུང་བའི་ཕྱིར་ཞེས་སོགས་ཀྱི་སྐབས་སུ། རྣམ་པ་ཐུན་མོང་དུ་བཤད་པ་དང་། དུས་གསུམ་གྱི་རྣམ་གཞག་
ཅུང་ཟད་བཤད་པ་གཉིས། དང་པོ་ལ་སྟོབས་དང་མི་འཇིགས་པ་དང་སོ་སོ་ཡང་དག་པ་རིག་པ་དང་། སངས་
རྒྱས་ཀྱི་ཆོས་མ་འདྲེས་པའི་སྡེ་ཚན་བཞི་ལས། དང་པོ་ཡོད་དེ། གདུལ་བྱའི་མི་མཐུན་ཕྱོགས་འཇོམས་པ་ལ་བརྒྱ་
བྱིན་གྱི་རྡོ་རྗེ་རིན་པོ་ཆེ་དང་ཆོས་མཚུངས་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་དེ། འདིར་བསྟན་
སྟོབས་ཀྱི་ངོ་བོ་ཡིན་པའི་ཕྱིར། དེ་ལ་བཅུ་ཡོད་དེ། གནས་དང་གནས་མིན་མཁྱེན་པའི་སྟོབས་དང་། དེ་
བཞིན་དུ་ལས་ཀྱི་རྣམ་སྨིན། མོས་པ་སྣ་ཚོགས། ཁམས་སྣ་ཚོགས། དབང་པོའི་རིམ་པ། ཀུན་དུ་འགྲོ་བའི་
141



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལམ། ཀུན་ནས་ཉོན་མོངས་པ་དང་རྣམ་བྱང་། སྔོན་གྱི་གནས། འཆི་འཕོ་བ་དང་སྐྱེ་བ་ལེན་པ། ཟག་པ་ཟད་
པ་མཁྱེན་པའི་སྟོབས་རྣམས་སུ་ཡོད་པའི་ཕྱིར། གཉིས་པ་ཡོད་དེ། སྤངས་རྟོགས་ཕུན་སུམ་ཚོགས་པ་མངའ་
བར་དམ་བཅས་པར་ཆོག་མཐུན་གྱི་ཀླན་ཀ་མེད་པས་མི་འཇིགས་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་དེ། འདིར་བསྟན་མི་འཇིགས་པའི་ངོ་བོ་ཡིན་པའི་ཕྱིར། དེ་ལ་བཞི་ཡོད་དེ། ང་ནི་སངས་རྒྱས་སོ་ཞེས་
སོགས་རང་དོན་རྟོགས་པ་ཕུན་ཚོགས་མངའ་བར་དམ་བཅའ་པ་དང་། སྒྲིབ་པ་མཐའ་དག་སྤངས་སོ་ཞེས་རང་
དོན་སྤངས་པ་ཕུན་ཚོགས་མངའ་བར་དམ་བཅས་པ་གཉིས་དང་། ཆགས་སོགས་ཀྱིས་ཐར་བའི་བར་ཆད་བྱེད་
དོ་ཞེས་བར་ཆད་ཀྱི་ཆོས་དམ་བཅས་པ་དང་། དེ་སྤོང་ཕྱིར་དུ་འབད་ན་ངེས་པར་འབྱུང་གི་ཆོས་དམ་བཅས་པ་ལ་
མི་འཇིགས་པའི་རྣམ་མཁྱེན་གྱི་རྣམ་པ་གཉིས་ཏེ་བཞི་ཡོད་པའི་ཕྱིར། གསུམ་པ་ཡོད་དེ། འཆད་བྱ་འཆད་བྱེད་
ཀྱི་དོན་ལ་ཆགས་ཐོགས་མེད་པར་འཇུག་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་དེ། འདིར་བསྟན་སོ་
སོ་ཡང་དག་པའི་རིག་པའི་ངོ་བོ་ཡིན་པའི་ཕྱིར། དེ་ལ་བཞི་ཡོད་དེ། ཆོས་ཐམས་ཅད་ཀྱི་མིང་གི་རྣམ་གྲངས་ཇི་
ལྟ་བ་བཞིན་མཁྱེན་པའི་ཆོས་སོ་སོ་ཡང་དག་རིག་པ། དོན་རྣམས་ཇི་ལྟ་བ་བཞིན་མཁྱེན་པའི་དོན་སོ་སོ་ཡང་དག་
རིག་པ། སྐད་རིགས་རྣམས་ཇི་ལྟ་བ་བཞིན་མཁྱེན་པའི་ངེས་པའི་ཚིག་སོ་སོ་ཡང་དག་རིག་པ། ཆོས་རྣམས་ཀྱི་
རབ་དབྱེ་མ་ལུས་པ་ཇི་ལྟ་བ་བཞིན་མཁྱེན་པའི་སྤོབས་པ་སོ་སོ་ཡང་དག་རིག་པ་རྣམས་སུ་ཡོད་པའི་ཕྱིར། བཞི་པ་
ཡོད་དེ། འཕགས་པ་འོག་མ་པ་དང་རྟོགས་རིགས་མ་འདྲེས་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་དེ།
འདིར་བསྟན་སངས་རྒྱས་ཀྱི་ཆོས་མ་འདྲེས་པའི་ངོ་བོ་ཡིན་པའི་ཕྱིར། དེ་ལ་བཅོ་བརྒྱད་ཡོད་དེ།སྤྱོད་པ་མ་འདྲེས་
པ་དྲུག རྟོགས་པ་མ་འདྲེས་པ་དྲུག འཕྲིན་ལས་མ་འདྲེས་པ་གསུམ། ཡེ་ཤེས་མ་འདྲེས་པ་གསུམ་ཡོད་པའི་
ཕྱིར། དང་པོ་ཡོད་དེ། སྐུ་ལ་འཁྲུལ་པ་མི་མངའ་བ། དེ་བཞིན་དུ་གསུང་ལ་ཅ་ཅོ་དང་། ཐུགས་དྲན་པ་ཉམས་
པ་དང་མཉམ་པར་མ་གཞག་པ་མི་མངའ་བ་དང་། འཁོར་འདས་དོན་དམ་པར་ཐ་དད་པའི་འདུ་ཤེས་མི་མངའ་
བ་དང་། མ་བརྟགས་པའི་བཏང་སྙོམས་མི་མངའ་བའི་ཡེ་ཤེས་མཐར་ཐུག་རྣམས་སུ་ཡོད་པའི་ཕྱིར། གཉིས་པ་
ཡོད་དེ། སེམས་ཅན་གྱི་དོན་བྱེད་པའི་འདུན་པ་དང་། དེ་འདུལ་བའི་བརྩོན་འགྲུས་དང་། ཐབས་མི་བརྗེད་
པའི་དྲན་པ་དང་། སྟོང་ཉིད་ལ་མཉམ་པར་བཞག་པའི་ཏིང་ངེ་འཛིན་དང་། ཆོས་ཐམས་ཅད་རྣམ་པར་འབྱེད་
པའི་ཤེས་རབ་དང་། སྒྲིབ་པ་སྤངས་པའི་རྣམ་གྲོལ་ལས་ཉམས་པ་མི་མངའ་བ་རྣམས་སུ་ཡོད་པའི་ཕྱིར། གསུམ་
པ་ཡོད་དེ། སྐུ་གསུང་ཐུགས་ཀྱི་འཕྲིན་ལས་མ་འཁྲུལ་བར་ལྷུན་གྱིས་གྲུབ་པ་ཡེ་ཤེས་ཀྱི་སྔོན་དུ་འགྲོ་ཞིང་། དེའི་
རྗེས་སུ་འབྲང་བ་གསུམ་ཡོད་པའི་ཕྱིར། བཞི་པ་ཡོད་དེ། འདས་མ་འོངས་ཀྱི་དུས་གསུམ་ཆགས་ཐོགས་མེད་
142



༄༅། ། སྐབས་བཞི་བའི་སྤྱི་དོན། །
པར་མཁྱེན་པའི་ཡེ་ཤེས་མཐར་ཐུག་གསུམ་ཡོད་པའི་ཕྱིར།
གཉིས་པ་སྐབས་འདིར་དུས་གསུམ་གྱི་འཇོག་ཚུལ་ཡོད་དེ། དུས་དེར་ཞིག་ཟིན་པ། དུས་དེར་འདས་པ་
དང༌། དུས་དེར་སྐྱེས་ཟིན་མ་འགགས་པ། དུས་དེར་ལྟ་བ་དང་། དུས་དེར་སྐྱེ་འགྱུར་དུ་དམིགས་པ། དུས་
དེར་མ་འོངས་པའི་ངོ་བོ་ཡིན་པའི་ཕྱིར། ཡང་གཞི་བྱེ་བྲག་པ་ལ་ལྟོས་ནས་དུས་གསུམ་འཇོག་ཚུལ་ཡོད་དེ།
དངོས་པོ་དེར་སྐྱེས་པའི་རྒྱུ་ཡོད་ཅིང་རྐྱེན་མ་ཚང་བས་རེ་ཞིག་དེར་མ་སྐྱེས་པའི་ཆ། དངོས་པོ་དེའི་མ་འོངས་པ་
དང་། དངོས་པོ་དེའི་སྐྱེས་ཟིན་ཞིག་པའི་ཆ། དངོས་པོ་དེའི་འདས་པ་དང་། དངོས་པོ་དེའི་སྐྱེས་ལ་མ་
འགགས་པའི་ཆོས་དེ། དངོས་པོ་དེའི་ད་ལྟ་བ་ཡིན་པའི་ཕྱིར། འདི་གཉིས་འཇོག་ཚུལ་དོན་མི་འདྲ་སྟེ། སྔ་མ་
ལྟར་ན་མྱུ་གུའི་རྒྱུ་དེ་མྱུ་གུའི་དུས་སུ་འདས་པ་ཡིན་པའི་དོན་དུ་འགྲོ་ལ། ཕྱི་མ་ལྟར་ན། མྱུ་གུའི་འབྲས་བུ་དེ་མྱུ་
གུའི་འདས་པ་ཡིན་པའི་དོན་དུ་ཡང་འགྲོ་བའི་ཕྱིར་རོ། ། སངས་རྒྱས་རྣམས་ལ་ལྷག་པར་བྱས། ། ཞེས་སོགས་
དང་། གཟུགས་ལ་སོགས་ལ་མི་གནས་ཕྱིར། ། ཞེས་སོགས་ཀྱི་སྐབས་སུ། སྦྱོར་བ་སྒོམ་པའི་རྟེན་དང་། སྦྱོར་
བ་བཤད་པ་གཉིས། དང་པོ་ལ། མཁྱེན་གསུམ་གྱི་རྣམ་པ་མ་ལུས་པ་སྒོམ་པ་པོ་རྟེན་གྱི་གང་ཟག་ཇི་ལྟ་བ་ཞིག་
གིས་སྒོམ་ཞེ་ན། ཡོད་དེ། སྔོན་སངས་རྒྱས་ལ་བསྙེན་བཀུར་ཞིང་དགེ་བའི་རྩ་བ་བསགས་པ་དང་
། ཐེག་ཆེན་
དགེ་བའི་བཤེས་གཉེན་གྱིས་ཡོངས་སུ་ཟིན་པ་ཞིག་གིས་ཉམས་སུ་ལེན་ནུས་པའི་ཕྱིར། གཉིས་པ་ལ། འདིར་
དངོས་སུ་བསྟན་པའི་སེམས་དཔའི་སྦྱོར་བའི་ངོ་བོ་ཡོད་དེ། བདེན་འཛིན་དང་འཛིན་སྟངས་དངོས་སུ་འགལ་
བའི་སེམས་དཔའི་ཡེ་ཤེས་དེ་དེའི་ངོ་བོ་ཡིན་པའི་ཕྱིར། དེ་ལ་དབྱེ་ན་ཉི་ཤུ་ཡོད་དེ། ངོ་བོའི་སྦྱོར་བ་ལྔ། །ནས་
སྐབས་ཀྱི་སྦྱོར་བ་བཅོ་ལྔ་ཡོད་པའི་ཕྱིར། དང་པོ་ཡོད་དེ། གཟུགས་སོགས་ལ་བདེན་ཞེན་བཀག་པའི་མི་གནས་
པའི་སྦྱོར་བ་ནས། ཚད་མེད་པའི་སྦྱོར་བའི་བར་ལ་ཡོད་པའི་ཕྱིར། གཉིས་པ་ཡོད་དེ། དེ་ལ་སྒོམ་པ་པོའི་སྒོ་
ནས་ཕྱེ་ན་བརྒྱད། སྒོམ་བྱེད་ཐབས་ཀྱི་སྒོ་ནས་ཕྱེ་བ་བཞི། འབྲས་བུ་དང་དུས་ཀྱི་སྒོ་ནས་ཕྱེ་བ་གསུམ་ཡོད་པའི་
ཕྱིར། དེར་ཐལ། དང་པོ་ནི། ཚོགས་ཆེན་ཡུན་རིང་རྟོགས་པའི་སྦྱོར་བ་སོགས་བརྒྱད་དང་
། གཉིས་པ་ནི།
གཞན་དོན་འཕེལ་མེད་འགྲིབ་མེད་ཀྱི་སྦྱོར་བ་སོགས་བཞི་དང་། གསུམ་པ་ནི། འབྲས་བུ་རིན་ཆེན་སྦྱིན་བྱེད་ཀྱི་
སྦྱོར་བ་སོགས་གསུམ་ཡོད་པའི་ཕྱིར། སྦྱོར་བ་འདི་རྣམས་ནི་མཁྱེན་གསུམ་གྱི་རྣམ་པ་སྒོམ་པའི་ཡེ་ཤེས་ཡིན་ཏེ།
མཁྱེན་གསུམ་གྱི་རྣམ་པ་བརྒྱ་དོན་གསུམ་པོ་ཞི་ལྷག་ཟུང་འབྲེལ་གྱི་སྦྱོར་བས་བསྡུས་ནས་ཉམས་སུ་ལེན་པའི་རྣལ་
འབྱོར་གྱི་གཙོ་བོ་ཡིན་པའི་ཕྱིར། བདུད་ཀྱི་མཐུ་བཅོམ་ལ་སོགས་པ། ། ཞེས་སོགས་ཀྱི་སྐབས་སུ། སེམས་
དཔའི་སྦྱོར་བའི་ཡོན་ཏན་གྱི་ངོ་བོ་ཡོད་དེ། སེམས་དཔའི་སྦྱོར་བ་སྒོམ་སྟོབས་ཀྱིས་ཐོབ་པའི་ཕན་ཡོན་དེ། དེའི་
143



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ངོ་བོ་ཡིན་པའི་ཕྱིར། དེ་ལ་བཅུ་བཞི་ཡོད་དེ། དེར་གྱུར་པའི་བདུད་ཀྱི་མཐུ་བཅོམ་པ་ནས། ཡུམ་ངེས་པར་
འཐོབ་པར་འགྱུར་བའི་བར་གྱི་ཡོན་ཏན་བཅུ་བཞི་ཡོད་པའི་ཕྱིར། དེ་དག་ཚེ་འདི་ཕྱི་གང་གི་ཡོན་ཏན་ཡིན་པ་
ཡོད་དེ། སྔ་མ་བཅུ་གསུམ་ཚེ་ཕྱི་མ་དང་ཐ་མ་ཚེ་འདིར་དབང་དུ་བྱས་པ་གཙོ་ཆེ་བའི་ཕྱིར། སྐྱོན་ནི་བཅུ་ཚན་
བཞིར་བཅས་པ། ། ཞེས་སོགས་ཀྱི་སྐབས་སུ། སེམས་དཔའི་སྦྱོར་བའི་སྐྱོན་གྱི་ཁྱད་པར་ཡོད་དེ། སེམས་
དཔའི་སྦྱོར་བ་སྐྱེ་གནས་གང་རུང་ལ་གེགས་བྱེད་པའི་ཆ་ཞིག་དེའི་ངོ་བོ་ཡིན་པའི་ཕྱིར། དེ་ལ་ཞེ་དྲུག་ཡོད་དེ།
དེར་གྱུར་པའི་སྦྱོར་བའི་འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེན་པ་ཉེར་གསུམ།
གཞན་ལ་བརྟེན་པ་གསུམ་དང་བཅས་པ་ཡོད་པའི་ཕྱིར། དང་པོ་ནི། ཡུམ་གྱི་ཚིག་དོན་ཚོགས་ཆེན་པོས་འཐོག
པ་ནས་བདུད་ཀྱི་ལས་ལ་འཇུག་པའི་བར་ཉི་ཤུ་དང་། གཉིས་པ་ནི། ཉན་པ་པོ་འདུན་ཀྱང་འཆད་པ་པོ་མི་
འདུན་པ་སོགས་ཉེར་གསུམ་དང་། གསུམ་པ་ནི། བདུད་ཀྱི་ཆོས་དང་གང་ཟག་སོ་སོར་འབྱེད་པ་སོགས་གསུམ་
ཡོད་པའི་ཕྱིར། གང་གིས་མཚོན་དེ་མཚན་ཉིད་དུ། ། ཞེས་སོགས་ཀྱི་སྐབས་སུ། མཚན་གཞི། མཚོན་བྱ།
མཚན་ཉིད། ཇི་ལྟར་མཚོན་ཚུལ། ས་མཚམས་དང་ལྔ། དང་པོ་ཡོད་དེ། སེམས་དཔའི་ངོ་བོ་ཉིད་ཀྱི་རྣལ་
འབྱོར་བཅུ་དྲུག་དེ་དེའི་ངོ་བོ་ཡིན་པའི་ཕྱིར། གཉིས་པ་ཡོད་དེ། འདིར་ལམ་ཤེར་ཕྱིན་གྱི་རྣལ་འབྱོར་དེ་ཉིད་ལ་
མཚོན་བྱའི་ཐ་སྙད་མཛད་པའི་ཕྱིར། གསུམ་པ་ཡོད་དེ། སྤྱིར་ཤེས་མཚན་སོགས་བཞི་ནི་འདིར་བསྟན་པའི་
མཚན་ཉིད་དམ་མཚོན་བྱེད་ཡིན་ཞིང་། ངོ་བོ་ཉིད་གང་མཚོན་བྱ་ཡང་། ། ཞེས་པས་དེ་བཞི་མཚོན་བྱར་ཡང་
བསྟན་པའི་ཕྱིར། བཞི་པ་ལ་གཉིས་ཡོད་དེ། སྤྱི་དང་བྱེ་བྲག་གི་མཚོན་ཚུལ་གཉིས་ཡོད་པའི་ཕྱིར། དང་པོ་
ཡོད་དེ། འཆད་པར་འགྱུར་པའི་ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་
འབྱོར་བཅུ་དྲུག་པོ་མཚན་གཞི། འདིར་བསྟན་ལམ་ཤེར་ཕྱིན་གྱི་རྣལ་འབྱོར་ཡིན་པར་མཚོན། སྟོང་ཉིད་
རྟོགས་པའི་ཤེས་རབ་དང་སྙིང་རྗེ་ཆེན་པོ་གཉིས་ཀྱིས་ཟིན་པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་
མཚོན་པའི་ཕྱིར། གཉིས་པ་ལ། དེ་བཞིན་གཤེགས་པ་འབྱུང་བ་དང་། ཞེས་སོགས་ཀྱི་སྐབས་སུ། གཞི་ཤེས་
སྦྱོར་བའི་མཚོན་ཚུལ་ཡོད་དེ། སེམས་དཔའི་ངོ་བོ་ཉིད་ཀྱི་རྣལ་འབྱོར་དང་པོ་བཞི་པོ་མཚན་གཞི། འདིར་
བསྟན་སེམས་དཔའི་གཞི་ཤེས་སྦྱོར་བར་མཚོན། དེ་བཞིན་གཤེགས་པ་འབྱུང་བ་སོགས་ཡུལ་བཅུ་དྲུག་པོ་གང་
རུང་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཉན་ཐོས་ཀྱི་རྟོགས་རིགས་སུ་གནས་པའི་ཚུལ་གྱིས་མཚོན་པའི་
ཕྱིར། དབྱེ་ན་བཅུ་དྲུག་ཡོད་དེ། དེར་གྱུར་པའི་དེ་བཞིན་གཤེགས་པ་འབྱུང་བ་རྟོགས་པ་ནས། དེ་བཞིན་ཉིད་
གཞན་ལ་བསྟན་པའི་བར་བཅུ་དྲུག་ཡོད་པའི་ཕྱིར། གཉིས་པ་ནི། སྟོང་ཉིད་མཚན་མ་མེད་བཅས་དང་། ཞེས་
144



༄༅། །སྐབས་བཞི་བའི་སྤྱི་དོན། །
སོགས་ཀྱི་སྐབས་སུ་ལམ་ཤེས་སྦྱོར་བའི་མཚོན་ཚུལ་ཡོད་དེ། གཞན་དོན་བྱ་དཀའ་བ་སྒྲུབ་པ་སོགས་སེམས་
དཔའི་རྣལ་འབྱོར་བར་ལྔ་པོ་མཚན་གཞི། འདིར་བསྟན་སེམས་དཔའི་ལམ་ཤེས་སྦྱོར་བར་མཚོན། སྟོང་ཉིད་
མཚན་མེད་སོགས་བཅུ་དྲུག་པོ་གང་རུང་རྟོགས་པའི་ཤེས་རབ་ཀྱི་ཟིན་པའི་སྒོ་ནས་ཐེག་ཆེན་གྱི་རྟོགས་རིགས་སུ་
གནས་པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་མཚོན་པའི་ཕྱིར། དེ་ལ་བཅུ་དྲུག་ཡོད་དེ། ཆོས་
རྣམས་ཀྱི་ངོ་བོ་བདེན་སྟོང་དུ་རྟོགས་པ་ནས་དོན་དམ་པར་མཚན་ཉིད་མེད་པར་རྟོགས་པའི་བར་བཅུ་དྲུག་ཡོད་
པའི་ཕྱིར། དེ་ནི་ཉིད་ཀྱི་ཆོས་བསྟན་ནས་ཞེས་སོགས་ཀྱི་སྐབས་སུ་རྣམ་མཁྱེན་སྦྱོར་བ་མཚོན་ཚུལ་ཡོད་དེ། གཞི་
ལམ་གྱི་ཁྱད་པར་ལ་དམིགས་པ་ སོགས་ སེམས་དཔའི་ངོ་བོ་ཉིད་ཀྱི་རྣལ་འབྱོར་ཐ་མ་བདུན་པོ་མཚན་གཞི།
འདིར་བསྟན་པའི་སེམས་དཔའི་རྣམ་མཁྱེན་སྦྱོར་བ་ལ་མཚོན། མཐོང་ཆོས་ལ་བདེ་བར་གནས་པ་སོགས་བཅུ་
དྲུག་པོ་གང་རུང་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་མཚོན་པའི་
ཕྱིར། དེ་ལ་བཅུ་དྲུག་ཡོད་དེ། མཐོང་ཆོས་ལ་བདེ་བར་གནས་པ་རྟོགས་པ་ནས་དོན་དམ་པར་བླང་དོར་གྱི་འདུ་
ཤེས་འགོག་པའི་བར་བཅུ་དྲུག་ཡོད་པའི་ཕྱིར། གསུམ་པོ་དེ་དག་ནི་ཤེས་མཚན་གྱི་མཚོན་ཚུལ་ཡིན་ལ། བསམ་
མི་ཁྱབ་སོགས་ཁྱད་པར་གྱིས། ཞེས་སོགས་ཀྱི་སྐབས་སུ་ཁྱད་མཚན་གྱི་མཚོན་ཚུལ་ཡོད་དེ། ཉོན་མོངས་རྟགས་
སོགས་ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་པོ་མཚན་གཞི། འདིར་བསྟན་དམན་
པའི་སྦྱོར་བ་ལས་འཕགས་པའི་སེམས་དཔའི་སྦྱོར་བ་ཡིན་པར་མཚོན། སྡུག་བདེན་གྱི་ཆོས་ཉིད་བསམ་གྱིས་མི་
ཁྱབ་པ་སོགས་བཅུ་དྲུག་པོ་གང་རུང་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་ཡེ་ཤེས་ཡིན་པ་ཞེས་པའི་
ཚུལ་གྱིས་མཚོན་པའི་ཕྱིར། དེ་ལ་བཅུ་དྲུག་ཡོད་དེ། སྡུག་བདེན་གྱི་ཆོས་ཉིད་བསམ་གྱིས་མི་ཁྱབ་པ་རྟོགས་པ་
ནས་ཆོས་ཀུན་ལ་བདེན་ཞེན་གྱི་རོ་མྱང་བ་མེད་པར་རྟོགས་པའི་བར་བཅུ་དྲུག་ཡོད་པའི་ཕྱིར། ཕན་དང་བདེ་
དང་སྐྱོབ་པ་དང་། ཞེས་སོགས་ཀྱི་སྐབས་སུ་བྱེད་མཚན་གྱི་མཚོན་ཚུལ་ཡོད་དེ། སྔར་གྱི་ངོ་བོ་ཉིད་ཀྱི་རྣལ་
འབྱོར་བཅུ་དྲུག་པོ་དེ་མཚན་གཞི། འདིར་བསྟན་པའི་གཞན་དོན་ཁྱད་པར་ཅན་སྒྲུབ་པའི་བྱེད་ལས་ཅན་གྱི་
སེམས་དཔའི་སྦྱོར་བ་ཡིན་པར་མཚོན། ཕན་བདེ་སྐྱོབ་པ་སོགས་བྱེད་ལས་བཅུ་གཅིག་པོ་གང་རུང་དང་ལྡན་
པའི་སེམས་དཔའི་ཡེ་ཤེས་ཡིན་པ་ཞེས་པའི་ཚུལ་གྱིས་མཚོན་པའི་ཕྱིར། དེ་ལ་བཅུ་དྲུག་ཡོད་དེ་ཕན་བདེ་སྐྱོབ་པ་
ནས་དུས་མ་ཡིན་པར་ཐེག་པ་གསུམ་གྱི་འབྲས་བུ་མངོན་དུ་མི་བྱེད་པའི་བར་བཅུ་དྲུག་ཡོད་པའི་ཕྱིར། ཉོན་
མོངས་རྟགས་དང་མཚན་མ་དང་། ཞེས་སོགས་ཀྱི་སྐབས་སུ་ཉོན་མོངས་རྟགས་སོ་ཀྱིས་དབེན་བའི་སེམས་དཔའི་
ངོ་བོ་ཉིད་ཀྱི་རྣལ་འབྱོར་བཅུ་དྲུག་བསྟན་ཅིང་། འདི་ལ་མཚོན་ཚུལ་སྔར་ལྟར་ལོགས་སུ་མ་དགོས་ཏེ། བཅུ་དྲུག་
145



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོ་འདི་རྣམས་ནི་ཞེས་ཁྱད་བྱེད་པ་གསུམ་གྱི་མཚན་གཞི་ཡིན་པའི་ཕྱིར། འདི་ལ་བཅུ་དྲུག་ཡོད་དེ། ཉོན་མོངས་
སྤོང་བ་སོགས་སེམས་དཔའི་གཞི་ཤེས་སྦྱོར་བ་བཞི་དང་། གཞན་དོན་བྱ་དཀའ་བ་སྒྲུབ་པ་སོགས་སེམས་དཔའི་
ལམ་ཤེས་སྦྱོར་བ་ལྔ་དང་། གཞི་ལམ་གྱི་ཁྱད་པར་ལ་དམིགས་པ་སོགས་སེམས་དཔའི་རྣམ་མཁྱེན་སྦྱོར་བ་བདུན་
ཏེ་བཅུ་དྲུག་ཡོད་པའི་ཕྱིར། སེམས་དཔའི་གཞི་ཤེས་སྦྱོར་བའི་སྐབས་སུ་གཡོ་བ་ལ་སོགས་ཞེས་བྱ་དང་། ཞེས་པ་
ལས་འཕྲོས་པའི་ལུང་མ་བསྟན་གྱི་ལྟ་ངན་བཅུ་བཞིའི་དབྱེ་བ་ཅུང་ཟད་ཙམ་བརྗོད་ན་དེ་དག་གི་ཁྱད་པར་ཡོད་དེ།
གང་ཟག་གི་བདག་དང་འཇིག་རྟེན་རྟག་པར་ལྟ་བ། མི་རྟག་པར་ལྟ་བ། རང་བཞིན་རྟག་ལ་གནས་སྐབས་མི་
རྟག་པར་ལྟ་བ། རྟག་མི་རྟག་གཉིས་ཀ་མ་ཡིན་པའི་ཆོས་སུ་ལྟ་བ་བཞི་ནི་སྔོན་གྱི་མཐའ་ལ་བརྟེན་པ་དང་། གང་
ཟག་གི་བདག་དང་འཇིག་རྟེན་མཐའ་ལྡན་སྐྱེ་བ་ཕྱི་མར་འཇུག་པར་ལྟ་བ། མི་འཇུག་པའི་ཆོས་སུ་ལྟ་བ། འཇུག་
མི་འཇུག་གཉིས་ཀ་ར་ལྟ་བ། གཉིས་ཀ་མ་ཡིན་པའི་ཆོས་སུ་ལྟ་བ་བཞི་ནི་ཕྱི་མའི་མཐའ་ལ་བརྟེན་པ་དང་། གང་
ཟག་གི་བདག་གྲོངས་ཕན་ཆད་འབྱུང་བར་ལྟ་བ། མི་འབྱུང་བའི་ཆོས་སུ་ལྟ་བ། འབྱུང་མི་འབྱུང་གཉིས་ཀར་ལྟ་
བ། གཉིས་པ་མ་ཡིན་པའི་ཆོས་སུ་ལྟ་བ་བཞི་ནི་མྱང་འདས་ཀྱི་མཐའ་ལ་བརྟེན་པ་དང་། གང་ཟག་གི་བདག་
ཕུང་རྫས་གཅིག་ཏུ་ལྟ་བ་དང་། རྫས་ཐ་དད་དུ་ལྟ་བ་གཉིས་ལུས་སྲོག་ལ་བརྟེན་པའི་ལུང་མ་བསྟན་གྱི་ལྟ་ངན་
ཡིན་པའི་ཕྱིར། དེ་དག་ནི་གང་ལས་བསྟན་ཚུལ་ཡོད་དེ། ཡུམ་གྱི་མདོ་གསུངས་ས་དོན་གྱིས་བསྟན་ཅིང་།
མདོ་སྡེ་ཚངས་པའི་དྲ་བ་སོགས་ལས་ལྟ་ངན་དྲུག་ཅུ་རྩ་གཉིས་ཀྱང་བཤད་པའི་ཕྱིར་རོ། ། མཚན་མེད་རབ་ཏུ་
སྦྱིན་ལ་སོགས། ། ཞེས་སོགས་ཀྱི་སྐབས་སུ། ཐེག་ཆེན་གྱི་ཚོགས་ལམ་གྱི་རྟེན། ངོ་བོ། དབྱེ་བ། ཐོབ་པའི་
རྟགས་དང་བཞི། དང་པོ་ལ་གཉིས་ཡོད་དེ། ལུས་རྟེན་དང་སེམས་རྟེན་གཉིས་ཡོད་པའི་གཉིས་ཀ་ཡང་ཐེག་
ཆེན་སེམས་བསྐྱེད་དང་མཚུངས་པའི་ཕྱིར། ངོ་བོ་ཡོད་དེ། སེམས་དཔའི་རྒྱུད་ཀྱི་ཐོས་བསམ་སྒོམ་གསུམ་པོ་
གང་རུང་གིས་བསྡུས་པའི་ཆོས་མངོན་རྟོགས་དེ། དེའི་ངོ་བོ་ཡིན་པའི་ཕྱིར། དབྱེ་ན་གསུམ་ཡོད་དེ། དེར་གྱུར་
པའི་ཆུང་འབྲིང་ཆེན་པོ་གསུམ་ཡོད་པའི་ཕྱིར། ཚོགས་ལམ་རང་རྒྱུད་ལ་སྐྱེད་པའི་རྟགས་ཡོད་དེ། དེ་ཐོབ་པའི་
ཚེ་འཁོར་བའི་ཉེས་དམིགས་དང་ཐར་བའི་ཕན་ཡོན་གྱི་ཁྱད་པར་ཐོས་པ་ན་ལུས་ཀྱི་བ་སྤུ་གཡོ་བ་དང་། མིག་ནས་
མཆི་མ་འཁྲུགས་པ་སོགས་ཀྱི་རྟགས་ཁྱད་པར་ཅན་བཅོས་མིན་དུ་འབྱུང་བའི་ཕྱིར། འདིའི་དངོས་བསྟན་གྱི་
ཚོགས་ལམ་གྲངས་མེད་གསུམ་ནས་འཚང་རྒྱུ་བའི་ཐོག་མའི་ཚོགས་ལམ་གྱི་དབང་དུ་མཛད་པ་དེ་ནི་ཁྱད་པར་ཡོད་
དེ། སྦྱིན་སོགས་དོན་དམ་པར་མཚན་མེད་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་སྒྲུབ་པ་ལ་
མཁས་པའི་ཚོགས་ལམ་ཞིག་ལ་འཇོག་པའི་ཕྱིར། དེར་ཐལ།སངས་རྒྱས་སོགས་དམིགས་དད་པ་དང་། ། ཞེས་
146



༄༅། ། སྐབས་བཞི་བའི་སྤྱི་དོན། །
སོགས་ཀྱིས་དེ་ལྟར་སྒྲུབ་པ་ལ་མཁས་པའི་ཚུལ་བསྟན་པའི་ཕྱིར། དེར་ཐལ། དེ་ལ་མཁས་ཚུལ་བསྡུ་ན་དང་
སོགས་ཡུལ་ལྔ་ལ་མཁས་དགོས་སོ་ཞེས་བསྟན་པའི་ཕྱིར། ལྔའི་ཁྱད་པར་ཡོད་དེ། ཐེག་ཆེན་གྱི་ལམ་འབྲས་ལ་
དམིགས་པའི་དད་པ། རྫོགས་བྱང་དོན་གཉེར་གྱི་དྲུག་པ། ཕྱིན་དྲུག་ལ་སློབ་པའི་བརྩོན་འགྲུས། ཞི་གནས་
ཀྱིས་བསྡུས་པའི་ཏིང་ངེ་འཛིན། ཇི་ལྟ་ཇི་སྙེད་ཀྱི་དོན་རྟོགས་པའི་ཤེས་རབ་ཁྱད་པར་ཅན་དང་ལྔ་ཡོད་པའི་ཕྱིར།
༈ རྫོགས་པའི་བྱང་ཆུབ་རྣོན་པོ་ཡིས། ། ཞེས་སོགས་ཀྱི་སྐབས་སུ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་
བྱའི་ཁྱད་པར་ཡོད་དེ། དགོངས་འགྲེལ་གཞན་ལ་མ་བརྟེན་པ་རྒྱན་ལ་བརྟེན་ནས་དེའི་དགོངས་པ་རྫོགས་པར་
རྟོགས་ནུས་པའི་རྒྱན་གྱི་གདུལ་བྱ་དེ། དེའི་ངོ་བོ་ཡིན་པའི་ཕྱིར། དེ་ལ་གཉིས་ཡོད་དེ། དེར་གྱུར་པའི་དབང་
པོ་རྣོ་རྟུལ་གཉིས་ཡོད་པའི་ཕྱིར། དེའི་ཆེད་དུ་བྱ་བའི་གདུལ་བྱ་ཕྱི་མ་དབང་རྟུལ་མ་ཡིན་ཏེ། དབང་རྣོན་ཡིན་
པའི་ཕྱིར། དེའི་བྱང་སེམས་དེ་བྱང་སེམས་དབང་རྟུལ་ཀྱང་མ་ཡིན་ཏེ། བྱང་སེམས་དབང་རྣོན་ཡིན་པའི་ཕྱིར།
མངོན་རྟོགས་རྒྱུན་གྱི་གདུལ་བྱ་ལ་དེའི་ཆེད་དུ་བྱ་བའི་གདུལ་བྱས་མ་ཁྱབ་སྟེ། བྱང་སེམས་ཡིན་ན་མངོན་རྟོགས་
རྒྱན་གྱི་གདུལ་བྱ་ཡིན་དགོས་པའི་ཕྱིར། དྲ་བ་རྣམས་ཀྱི་དམིགས་པ་འདིར། ། ཞེས་སོགས་ཀྱི་སྐབས་སུ།
འདིར་བསྟན་པའི་ཐེག་ཆེན་གྱི་སྦྱོར་ལམ་གྱི་ངོ་བོ་ཡོད་དེ། གཙོ་བོར་ཐབས་ཀྱི་ཆས་ཁྱད་པར་དུ་བྱས་པའི་ཐེག་
ཆེན་གྱི་དོན་མངོན་རྟོགས་ཤིག་དེ་ཡིན་པའི་ཕྱིར། དེ་ལ་བཞི་ཡོད་དེ། སྦྱོར་ལམ་གྱི་སྐབས་སུ་གཙོ་བོར་ཤེས་རབ་
ཀྱི་ཆ་ནས་བསྟན་ལ། འདིར་བཞི་ཀ་ཐབས་ཀྱི་སྒོ་ནས་བསྟན་ཏེ། དྲོད་ཀྱི་སྐབས་སུ་སེམས་ཅན་ཐམས་ཅད་ལ་
སེམས་མཉམ་པ་ཉིད་དུ་བྱེད་པ་སོགས་དང༌། རྩེ་མོའི་སྐབས་སུ་མི་དགེ་བཅུ་སྤོང་བ་སོགས་དང་། བཟོད་པའི་
སྐབས་སུ་བདེན་བཞིའི་འདོར་ལེན་དང་། ཆོས་མཆོག་གི་སྐབས་སུ་སེམས་ཅན་སྨིན་གྲོལ་ལ་འགོད་པ་དང་སྦྱར་
ནས་བསྟན་པའི་ཕྱིར། རྣམ་པ་དང་ལམ་དང་གཞི་ཐམས་ཅད་ཅེས་སོགས་ཀྱི་སྐབས་སུ་ཁ་ཅིག སྐབས་དང་པོ་
གསུམ་དུ་སྦྱོར་མཐོང་སྒོམ་གསུམ་བསྟན་པ་དང་འདིར་ཡང་དེ་ལྟར་བསྟན་པ་གཉིས་ལ་ཟློས་པའི་སྐྱོན་མེད་དེ།
སྐབས་དང་པོ་གསུམ་དུ་བསྟན་པའི་སྦྱོར་མཐོང་སྒོམ་གསུམ་པོ་ནི་དེ་གསུམ་མཚན་ཉིད་པ་ཡིན་ལ། སྦྱོར་བ་དང་
པོ་གསུམ་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་ནི་དེ་གསུམ་བཏགས་པ་བ་ཡིན་པའི་ཕྱིར་ཞེས་ཟེར།
རང་ལུགས་ལ་དེ་ནི་མི་འཐད་དེ། སྦྱོར་མཐོང་སྒོམ་གསུམ་པོ་དེ་སྐབས་གང་དུ་བསྟན་ཀྱང་སྦྱོར་མཐོང་སྒོམ་
གསུམ་མཚན་ཉིད་པ་ཡིན་པའི་ཕྱིར།དེར་ཐལ། དེ་ལྟར་བསྟན་པ་ནི་བརྗོད་ཚུལ་དང་དགོས་པ་མི་འདྲ་བས་ཟློས་
པའི་སྐྱོན་ཡོད་པ་མ་ཡིན་པའི་ཕྱིར། མདོར་ན་ལམ་བཏགས་པ་བའི་ལུགས་དེ་མི་འཐད་དེ། ལམ་གསུམ་པོ་
སྐབས་གང་དུ་བསྟན་ཀྱང་མཚན་ཉིད་པ་ཡིན་པའི་ཕྱིར། དེས་ན་ལམ་རྐྱང་པའི་ལུགས་ཀྱང་མི་འཐད་དེ། ལམ་
147



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁུག་པ་བའི་ལུགས་ལྟར་འདོད་རིགས་པའི་ཕྱིར། དེར་ཐལ། དང་པོར་འདིར་བསྟན་པའི་ཚོགས་ལམ་དུ་
ཞུགས་ནས། འདི་དང་སྐབས་དང་པོ་དང་རྩེ་སྦྱོར་གྱི་སྐབས་ནས་བསྟན་པའི་སྦྱོར་ལམ་དུ་འཇུག་ཅིང་། དེ་ནས་
སྐབས་གཉིས་པ་དང་གསུམ་པ་དང་བཞི་པ་དང་ལྔ་པའི་སྐབས་ནས་བསྟན་པའི་མཐོང་ལམ་ནས་དང་། དེ་རྗེས་
སྐབས་གཉིས་པ་དང་བཞི་པ་ལྔ་པ་ནས་བསྟན་པའི་སྒོམ་ལམ་དུ་འཇུག་པ་ཡིན་པའི་ཕྱིར། ངེས་འབྱེད་ཡན་ལག་
ནས་བཟུང་སྟེ། ། ཞེས་སོགས་ཀྱི་སྐབས་སུ། ཕྱིར་མི་ལྡོག་པའི་རྟགས་ཐོབ་པའི་དགེ་འདུན་གྱི་དབྱེ་བ། ཕྱིར་མི་
ལྡོག་པའི་དོན། དེ་རྟགས་ཀྱིས་དཔོག་ཚུལ་དང་གསུམ། དང་པོ་ལ་གསུམ་ཡོད་དེ། སྦྱོར་མཐོང་སྒོམ་གསུམ་དུ་
ཕྱིར་མི་ལྡོག་པའི་རྟགས་ཐོབ་པ་གསུམ་ཡོད་པའི་ཕྱིར། མཚམས་གང་ནས་ཐོབ་ཚུལ་ཡོད་དེ། བྱང་སེམས་
དབང་རྣོན་གྱིས་སྦྱོར་ལམ་ནས་དང་། དབང་འབྲིང་གིས་མཐོང་ལམ་ནས་དང་། དབང་རྟུལ་གྱིས་སྒོམ་ལམ་
ནས་ཕྱིར་མི་ལྡོག་གི་རྟགས་ཐོབ་པར་འགྱུར་པའི་ཕྱིར། དབང་པོ་ཇི་ལྟར་ཆུལ་ཡང་ས་བརྒྱད་པ་ནས་ཐོབ་པ་ཡིན་
ལ་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་དབང་རྟུལ་ནི་མེད་དེ། དེ་ཐོབ་ན་བྱང་སེམས་དབང་རྣོན་དུ་
འགྱུར་བའི་ཕྱིར། ཕྱིར་མི་ལྡོག་པའི་དོན་ཡོད་དེ། ལམ་གཞན་གྱིས་བར་མ་ཆོད་པར་བླ་མེད་རྫོགས་པའི་བྱང་
ཆུབ་ཏུ་ངེས་པ་དེ། དེའི་དོན་ཡིན་པའི་ཕྱིར། དོན་དེ་ཚང་བ་ཙམ་གྱིས་ཕྱིར་མི་ལྡོག་པའི་རྟགས་ཐོབ་པར་མ་
ངེས་ཏེ། དང་པོ་ཉིད་ནས་ཐེག་ཆེན་དུ་རིགས་ངེས་ཐམས་ཅད་ལ་དོན་དེ་ཚང་བའི་ཕྱིར། རྟགས་ཀྱིས་དཔོག་
ཚུལ་ཡོད་དེ། སྟོང་ཉིད་དང་ཐེག་པ་ཆེན་པོའི་ལམ་འབྲས་བུ་དང་བཅས་པ་མ་ནོར་བར་སྟོན་པའི་ངག་གི་ཐ་སྙད་
ཁྱད་པར་ཅན་དང་། སེམས་ཅན་གཞན་སྡུག་བསྔལ་གྱིས་མནར་བར་མཐོང་ནས་ལུས་ཀྱི་བ་སྤུ་གཡོ་ཞིང་མིག་
ནས་མཆི་མ་འཁྲུགས་པ་སོགས་ལུས་ཀྱི་ཐ་སྙད་ཁྱད་པར་ཅན་ཐབས་ཤེས་ཀྱི་རྟོགས་པ་བརྟན་པོ་གཉིས་དང་ལྡན་
པའི་སྒོ་ནས་ཕྱིར་མི་ལྡོག་པའི་རྟགས་ཐོབ་པར་དཔོག་པའི་ཕྱིར། ཕྱིར་མི་ལྡོག་གི་རྟགས་སོ་སོར་བཤད་པ་ལ།
སྦྱོར་ལམ་པ་དང་། མཐོང་ལམ་པ་དང་། སྒོམ་ལམ་པ་ཕྱིར་མི་ལྡོག་རྟགས་བཤད་པ་གསུམ། དང་པོ་ཡོད་དེ།
གཟུགས་ལ་སོགས་ལས་ལྡོག་སོགས་རྟགས། ཞེས་པ་བཞིས་རྟགས་མདོར་བསྟན། གཟུགས་ལ་སོགས་ལས་ལྡོབ་
པ་དང་། ། ཞེས་པ་ནས། རྫོགས་པའི་བྱང་ཆུབ་ལས་མི་ལྡོག།ཅེས་པའི་བར་གྱིས་རྟགས་ཉི་ཤུ་པོ་རྒྱས་པར་འཆད་
པར་བྱེད་པའི་ཕྱིར། ཉི་ཤུ་པོ་གང་ཞེ་ན། ཡོད་དེ། གཟུགས་སོགས་ལས་བདེན་ཞེན་མངོན་འགྱུར་བ་ཅི་རིགས་
ལྡོག་པ་ནས། གོས་ལ་སོགས་པ་གཙང་བའི་བར་དྲོད་ལ་གནས་པའི་རྟགས་བཅུ་གཅིག་དང་། ལུས་ལ་སྲིན་བུ་
རྣམས་མི་འབྱུང་བ་ནས། གཞན་དོན་དུ་དམྱལ་བར་འགྲོ་བར་འཚོལ་བའི་བར་རྩེ་མོ་ལ་གནས་པའི་རྟགས་དྲུག་
དང་། སྟོན་པ་གཞན་གྱིས་ལམ་མིན་དུ་བཀྲི་མི་ནུས་པ་དང་། ལམ་མིན་ལམ་དུ་སྟོན་པའི་བདུད་ལ་བདུད་ཅེས་
148



༄༅། ། སྐབས་བཞི་བའི་སྤྱི་དོན། །
བྱ་བར་རྟོགས་པའི་བཟོད་པའི་རྟགས་གཉིས་དང་། སྒོ་གསུམ་གྱི་སྤྱོད་པ་རྣམས་སངས་རྒྱས་དགྱེས་པའི་སྤྱོད་པ་
ཞེས་བྱ་བའི་ཆོས་མཆོག་ལ་གནས་པའི་རྟགས་གཅིག་སྟེ་ཉི་ཤུ་ཡོད་པའི་ཕྱིར། གཉིས་པ་ཡོད་དེ། མཐོང་བའི་
ལམ་ལ་བཟོད་པ་དང་། ། ཞེས་སོགས་ཀྱིས་རྟགས་མདོར་བསྟན་ནས། གཟུགས་སོགས་འདུ་ཤེས་ལྡོག་པ་
དང་། ། ཞེས་པ་ནས། ཆོས་ཀྱི་དོན་དུ་སྲོག་གཏོང་པ། ། ཞེས་པའི་བར་གྱིས་རྟགས་བཅུ་དྲུག་རྒྱས་པར་འཆད་
པའི་ཕྱིར། བཅུ་དྲུག་པོ་གང་ཞེ་ན་ཡོད་དེ། ཤེས་བཟོད་སྐད་ཅིག་བཅུ་དྲུག་གི་མིང་ཅན་གྱི་མཐོང་ལམ་པའི་ལུས་
ངག་གི་ཐ་སྙད་ཁྱད་པར་ཅན་གཟུགས་སོགས་ལ་བདེན་པའི་འདུ་ཤེས་ཀུན་བཏགས་ལྡོག་པ་ནས། ཐོབ་བྱའི་
ཆོས་ཁྱད་པར་ཅན་གྱི་དོན་དུ་རང་གི་སྲོག་དང་ནུས་པའི་བར་བཅུ་དྲུག་ཡོད་པའི་ཕྱིར། མཐོང་ལམ་ཤེས་བཟོད་
སྐད་ཅིག་མ་བཅུ་དྲུག་གིས་དྲངས་པའི་ལུས་ང་ག་གི་ཐ་སྙད་ཁྱད་པར་ཅན་ནི་ཕྱིར་མི་ལྡོག་པའི་རྟགས་ཡིན་གྱི།
ཤེས་བཟོད་སྐད་ཅིག་མ་བཅུ་དྲུག་པོ་ནི་ཕྱིར་མི་ལྡོག་པའི་རྟགས་མིན་ཏེ། དེ་བཅུ་དྲུག་ནི་སོ་སྐྱེས་ཇི་བཞིན་ངེས་མི་
ནུས་པས་གཞན་གྱི་ངོ་བོར་དཔོག་པའི་རྟགས་སུ་མི་རུང་བའི་ཕྱིར། གསུམ་པ་ནི། སྒོམ་པའི་ལམ་ནི་ཟབ་པ་
སྟེ། ། ཞེས་སོགས་ཀྱི་སྐབས་སུ། སྒོམ་ལམ་པ་ཕྱིར་མི་ལྡོག་པའི་རྟགས་ཀྱི་ངོ་བོ་ཡོད་དེ། ཟབ་མོ་རྣམ་པ་བརྒྱུད་
རྟོགས་པའི་སྒོམ་ལམ་གྱིས་དྲངས་པའི་བྱང་སེམས་སྒོམ་ལམ་རྗེས་ཐོབ་པ་ཉིད་ཀྱི་ལུས་ངག་གི་ཐ་སྙད་ཁྱད་པར་
ཅན་ཞིག་དེའི་ངོ་བོ་ཡིན་པའི་ཕྱིར། དེ་ལ་བརྒྱད་ཡོད་དེ། ཟབ་མོ་རྣམ་པ་བརྒྱུད་རྟོགས་པའི་ཡེ་ཤེས་བརྒྱད་ཀྱིས་
དྲངས་པའི་རྟགས་བརྒྱུད་ཡོད་པའི་ཕྱིར། ཡེ་ཤེས་བརྒྱད་ཡོད་དེ། འཆད་འགྱུར་ལྟར་སྐྱེ་བ་ཟབ་པ་རྟོགས་པའི་
ཡེ་ཤེས་སོགས་བརྒྱད་ཡོད་པའི་ཕྱིར། གྲངས་མེད་ལ་སོགས་བསྟན་པ་རྣམས། ། ཞེས་སོགས་ཀྱི་སྐབས་སུ་དབྱེ་
བ་ལ། རྩོད་པ་དང་ལན་གཉིས། དང་པོ་ལ། དངོས་སྨྲ་ཁ་ཅིག་ན་རེ། ཐེག་ཆེན་གྱི་སྒོམ་ལམ་ལ་རྣམ་པ་དགུ་
གྲངས་ངེས་པར་མི་འཐད་པར་ཐལ། དེ་ལས་མང་བའི་ཕྱིར། དེར་ཐལ། ཐེག་ཆེན་གྱི་སྒོམ་ལམ་གྱི་དབང་དུ་
མཛད་ནས་འབྲས་བུ་བསོད་ནམས་གྲངས་མེད་པ་ཞིག་འབྱིན་པར་བཤད་པའི་ཕྱིར་ཞེ་ན། ལན་ལ། སྐྱོན་དེ་
མེད་པར་ཐལ། ཐེག་ཆེན་གྱི་སྒོམ་ལམ་དགུ་ལས་འབྲས་བུ་དོན་དམ་པར་འབྱུང་བར་དབྱེར་མི་ནུས་ཀྱང་ཀུན་
རྫོབ་ཏུ་འབྲས་བུ་དེ་ལྟར་འབྱུང་བ་སངས་རྒྱས་ཉིད་ཀྱིས་བཞེད་པའི་ཕྱིར། དངོས་པོ་བརྗོད་དུ་མེད་པ་ལ། །
ཞེས་སོགས་ཀྱི་སྐབས་སུ་བྱེད་པ་ལ་དོན་དམ་ལ་ལྟོས་པའི་རྩོད་པ་དང་ལན་གཉིས།དང་པོ་ནི། ཐེག་ཆེན་སྒོམ་ལམ་
ཆོས་ཅན། ཁྱོད་ཀྱིས་སྤང་བྱ་ཅི་ཞིག་སྤོང་ཞིང་གཉེན་པོ་ཅི་ཞིག་ཐོབ་པ་མེད་པར་ཐལ། དོན་དམ་པར་འཕེལ་
ཉམས་མེད་པའི་ཕྱིར། དེར་ཐལ། དོན་དམ་པར་མ་གྲུབ་པའི་ཕྱིར་ཞེ་ན། ལན་ལ། སྐྱོན་དེ་མེད་པར་ཐལ།
བྱང་ཆུབ་ཆེན་པོ་ཡེ་ཤེས་ཆོས་སྐུ་དོན་དམ་པར་མེད་ཀྱང་ཐ་སྙད་དུ་གདུལ་བྱའི་དོན་བྱེད་པ་དེ་བཞིན་དུ་སྒོམ་ལམ་
149



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱིས་ཀྱང་དེ་ལྟར་དུ་སྤང་བྱ་འགོག་པ་དང་ཐོབ་བྱ་མངོན་དུ་བྱེད་པའི་བྱ་བ་བྱེད་ནུས་པའི་ཕྱིར། སེམས་ནི་སྔ་མས་
བྱང་ཆུབ་པར། ། ཞེས་སོགས་ཀྱི་སྐབས་སུ་དེ་ལ་ཐ་སྙད་ལ་ལྟོས་པའི་རྩོད་པ་དང་། ལན་གཉིས། དང་པོ་ནི།
བྱང་སེམས་ཀྱི་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་གཉིས་ཆོས་ཅན། ཁྱོད་ཀྱིས་འབྲས་བུ་བྱང་ཆུབ་
བསྐྱེད་པ་མི་འཐད་པར་ཐལ། ཁྱོད་སྐད་ཅིག་སྔ་ཕྱི་རེ་རེ་ཁོ་ན་དང་། དུས་གཅིག་ཏུ་ཚོགས་པས་འབྲས་བུ་བྱང་
ཆུབ་དེ་བསྐྱེད་མི་ནུས་པའི་ཕྱིར། དེར་ཐལ། སེམས་སྐད་ཅིག་སྔ་ཕྱི་རེ་རེ་ཁོ་ན་ལ་རྫོགས་པའི་བྱང་ཆུབ་བསྐྱེད་
པའི་ནུས་པ་མེད་ཅིང་། སྐད་ཅིག་སྔ་ཕྱི་རྣམས་དུས་གཅིག་ཏུ་ཚོགས་ནས་འབྲས་བུ་འབྱིན་པ་མི་སྲིད་པའི་ཕྱིར།
ཞེ་ན། ལན་ལ་སྐྱོན་དེ་མི་འཇུག་པར་ཐལ། མར་མེ་སྐད་ཅིག་རེ་རེ་ཁོ་ན་དང་སྔ་ཕྱི་དུས་གཅིག་ཏུ་ཚོགས་པས་
སྡོང་བུ་སྣུམ་ལྡན་མི་སྲེག་ཀྱང་། མར་མེ་སྐད་ཅིག་སྔ་ཕྱི་དང་ཚོགས་རྒྱུན་ཕན་ཚུན་ལྟོས་པའི་རྟེན་འབྲེལ་གྱིས་སྡོང་
བུ་སྲེག་པར་བྱེད་པ་དེ་བཞིན་དུ། སེམས་བསྐྱེད་གཉིས་ཀྱིས་ཀྱང་རང་འབྲས་སྐུ་གསུམ་གྱི་འབྲས་བུ་བསྐྱེད་ནུས་
ཞིང་། ཟབ་མོ་རྣམ་པ་བརྒྱད་ཀྱང་ཐུགས་སུ་ཆུད་པར་འགྱུར་བའི་ཕྱིར། ཆོས་རྣམས་རྨི་ལམ་འདྲ་བའི་ཕྱིར། །
ཞེས་སོགས་ཀྱི་སྐབས་སུ། སྲིད་ཞི་མཉམ་ཉིད་ཀྱི་སྦྱོར་བའི་ངོ་བོ་ཡོད་དེ། སྲིད་ཞི་བདེན་སྟོང་མཉམ་པ་ཉིད་དུ་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཆོས་སྐུའི་ལག་རྗེས་འཇོག་བྱེད་ཀྱི་དག་སའི་ཡེ་ཤེས་དེ།
དེའི་ངོ་བོ་ཡིན་པའི་ཕྱིར། ས་བརྒྱད་པ་བའི་རྒྱུད་ཀྱི་སྙིང་རྗེ་ཆེན་པོ་ཡིན་ན། དམིགས་མེད་ཀྱི་སྙིང་རྗེ་ཆེན་པོ་
ཡིན་པས་ཁྱབ་སྟེ། ས་བརྒྱད་པ་ནས་བདེན་འཛིན་མངོན་འགྱུར་པ་སྤངས་པས་རྗེས་ཐོབ་ཀྱི་སྐབས་སུ་ཇི་སྙེད་
པའི་ཆོས་གང་སྣང་ཡང་བདེན་སྟོང་སྒྱུ་མ་བཞིན་དུ་སྣང་བས་ཁྱབ་པའི་ཕྱིར། སྐབས་འདིའི་མདོ་ལས་ཀླན་ཀ་
བཞི་བསྟན་ཏེ། སྲིད་ཞི་བདེན་པར་མེད་ན་ཉིན་པར་ལས་གསོག་པ་མེད་པར་ཐལ་བ། རྨི་ལམ་དུ་ལས་ལམ་
རྫོགས་པར་གསོག་པ་ཡོད་པར་ཐལ་བ། ལུང་དང་འགལ་བར་ཐལ་བ། ཧ་ཅང་ཐལ་བའི་ཀླན་ཀ་བཞི་བསྟན་
པའི་ཕྱིར། དེར་ཐལ། དང་པོ་ནི། མ་འོངས་པའི་རྩོད་པ་པོ་ལ་བསམས་ནས། ཤཱ་རིའི་བུས་སྨྲས་པ། ཉིན་
པར་དགེ་མི་དགེའི་ལས་གསོག་སྤེལ་བྱེད་པ་མེད་པར་ཐལ། ལས་གཉིས་བདེན་པར་མེད་པའི་ཕྱིར། རྨི་ལམ་
བཞིན། ལན་ལ་རབ་འབྱོར་གྱིས་སྨྲས་པ། ཤཱ་རིའི་བུས་སྨྲ་པའི་རྩོད་པ་དེ་མི་འཇུག་པར་ཐལ། ཀུན་རྫོབ་ལ་
ལྟོས་ནས་ཁྱབ་པ་མེད་ཅིང་། དོན་དམ་ལ་ལྟོས་ནས་འདོད་ལན་འཐེབ་ལ། དཔེ་ཡང་མ་གྲུབ་པའི་ཕྱིར་ཞེས་
བསྟན་པའི་ཕྱིར། གཉིས་པ་ལ་རྩོད་པ་དང་ལན་གཉིས། དང་པོ་ནི། ཤཱ་རིའི་བུས་སྨྲས་པ། རྨི་ལམ་དུ་སྲོག་
གཅོད་པ་སོགས་རྨིས་ནས་སད་དུས་སུ་མངོན་ཞེན་དྲག་པོས་གསོས་བཏབ་པས་ནི་སྲོག་གཅོད་སོགས་ཀྱི་དགེ་མི་
དགེའི་ལས་ལམ་ཡོངས་སུ་རྫོགས་པར་འགྱུར་བར་ཐལ། རྨི་ལམ་དུ་དགེ་མི་དགེའི་ལས་གསོག་པ་ཡོད་པའི་ཕྱིར།
150



༄༅། ། སྐབས་བཞི་བའི་སྤྱི་དོན། །
འདོད་ན། རྨི་ལམ་དུ་སྲོག་གཅོད་པ་རྨིས་པའི་དགེ་སློང་ལ་སྲོག་གཅོད་ཀྱི་ཕམ་པ་འབྱུང་བར་ཐལ། འདོད་པ་
དེའི་ཕྱིར། གཉིས་པ་ལན་ལ། རབ་འབྱོར་གྱིས་སྨྲས་པ་ཀླན་ཀ་དེ་མི་འཇུག་པར་ཐལ། རྨི་ལམ་དུ་སྲོག་གཅོད་
པ་རྨི་བ་སོགས་ཀྱིས་དགེ་མི་དགེའི་ལས་གསོག་པ་ཡོད་ཀྱང་། སྲོག་གཅོད་ཀྱི་ལས་ལམ་ཡོངས་སུ་རྫོགས་པ་མི་
འབྱུང་བའི་ཕྱིར། དེར་ཐལ། རྨི་ལམ་གྱི་སྲོག་ཆགས་དེ་དང་དེ་དངོས་མིན་ཞིང་། བཅོམ་ལྡན་འདས་ཀྱིས་ཀྱང་
རྨི་ལམ་ལ་བཅས་པ་མ་མཛད་པའི་ཕྱིར། །
གསུམ་པ་རྩོད་པ་དང་ལན་གཉིས། དང་པོ་ནི། ཤཱ་རིའི་བུས་སྨྲས་པ། སད་གཉིད་གཉིས་ཀའི་དུས་སུ་
ཡང་ལས་གཉིས་གསོག་སྤེལ་བྱེད་པ་མེད་པར་ཐལ། ལས་གཉིས་དོན་དམ་པར་མེད་པའི་ཕྱིར། ལན་ལ། རབ་
འབྱོར་གྱིས་སྨྲས་པ་ཁྱོད་ཀྱིས་སྨྲས་པའི་རྩོད་པ་དེ་ཡང་མི་འཇུག་པར་ཐལ། དེ་ལ་ཁྱབ་པ་མེད་པའི་ཕྱིར་ཞེས་
བསྟན་པའི་ཕྱིར། བཞི་བ་ལ་རྩོད་པ་དང་ལན་གཉིས། དང་པོ་ནི། ཤཱ་རིའི་བུས་སྨྲས་པ། བྱང་ཆེན་གྱིས་ཕྱིན་
དྲུག་ལ་སྦྱང་བ་རྨིས་ནས་སད་དུས་སུ་དགེ་རྩ་རྫོགས་བྱང་དུ་བསྔོས་པས་ཀྱང་རྫོགས་བྱང་ཐོབ་པར་འགྱུར་སྲིད་
པར་ཐལ། རྨི་ལམ་དུ་བསགས་པའི་དགེ་མི་དགེའི་ལས་ལ་སད་དུས་མངོན་ཞེན་དྲག་པོས་གསོས་བཏབ་པས་
ལས་ལམ་རྫོགས་པ་ཞིག་ཡོད་པའི་ཕྱིར། འདོད་མི་ནུས་སོ་ཞེ་ན། ལན་ལ་རབ་འབྱོར་གྱིས་སྨྲས་པ། སྐྱོན་དེ་
ཡང་མེད་དེ། དེ་ལ་བདག་གིས་ལན་དོན་གྱིས་བཏབ་ཟིན་པས་དོན་འདིའི་ལྷག་མ་བྱམས་པ་ལ་དྲིས་ཤིག་ཅེས་
ཞལ་འཕངས་མཛད་ནས་བསྟན་པའི་ཕྱིར། འདི་དག་ནི་ཉན་ཐོས་ཆེན་པོ་གཉིས་ལ་དོགས་པ་དེ་ལྟ་བུ་ཡོད་ནས་
མིན་གྱི། མ་འོངས་པ་ན་འབྱུང་འགྱུར་ལ་དགོངས་པ་ཡིན་ཏེ། མ་འོངས་པ་ན་དངོས་སྨྲ་བ་དག་གིས་རྩོད་ཚུལ་
དེ་འདྲ་བྱེད་པའི་ཚེ་ལན་དེ་ལྟར་འདེབས་པའི་དོན་ཡིན་པའི་ཕྱིར། སེམས་ཅན་འཇིག་རྟེན་དེ་བཞིན་དུ། །
ཞེས་སོགས་ཀྱི་སྐབས་སུ། ཞིང་དག་སྦྱོར་བའི་ངོ་བོ་ཡོད་དེ། སངས་རྒྱས་ཀྱི་ཞིང་ཡོངས་སུ་དག་པ་ཁྱད་པར་ཅན་
འགྲུབ་པའི་ནུས་པ་ཅི་རིགས་རྫོགས་པའི་དག་པའི་ཡེ་ཤེས་དེ། དེའི་ངོ་བོ་ཡིན་པའི་ཕྱིར། དེ་ལ་གཉིས་ཡོད་དེ།
ལོངས་སྐུའི་ཞིང་དག་སྦྱོར་དང་སྤྲུལ་སྐུའི་ཞིང་དག་སྦྱོར་གཉིས་ཡོད་པའི་ཕྱིར། ཞིང་དག་སྦྱོར་ཐོབ་པའི་གང་
ཟག་ཡིན་ན། མ་དག་པའི་ཞིང་མི་འཛིན་པས་མ་ཁྱབ་སྟེ། བདག་ཅག་གི་སྟོན་པ་ལྟ་བུས་སྙིང་རྗེས་མ་དག་པའི་
ཞིང་ཡང་འཛིན་པའི་ཕྱིར། ཡུལ་དང་སྦྱོར་བ་ཅན་འདི་ནི། ། ཞེས་སོགས་ཀྱི་སྐབས་སུ། ཐབས་མཁས་སྦྱོར་
བའི་ངོ་བོ་ཡོད་དེ། སྤྲུལ་སྐུའི་ལག་རྗེས་འཇོག་བྱེད་ཀྱི་དག་སའི་ཡེ་ཤེས་དེ། དེའི་ངོ་བོ་ཡིན་པའི་ཕྱིར། དེ་ལ་
བཅུ་ཡོད་དེ། བདུད་བཞིའི་དགྲ་ཅི་རིགས་ལས་འདས་པ་ནས། རིག་པའི་གནས་ལྔ་ལ་མཁས་པའི་རྟོགས་པ་
ཚད་མེད་པ་ཞེས་བྱ་བའི་བར་བཅུ་ཡོད་པའི་ཕྱིར། འདིར་བདུད་བཞིའི་གྲངས་དང་། ངོ་བོ་དང་། བཅོམ་
151



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ས་མཚམས་བཤད་པ་གསུམ། དང་པོ་ནི། བདུད་ལ་བཞིར་གྲངས་ངེས་ཏེ། འཆི་མེད་ཀྱི་གོ་འཕང་ཐོབ་པ་
ལ་བར་དུ་གཅོད་པར་བྱེད་པའི་ཆ་ནས་དེ་བཞིན་ངེས་པའི་ཕྱིར། དེར་ཐལ། གང་འཆི་བའི་དབང་དུ་བྱས་ནས་
ཕུང་པོའི་བདུད། གང་གིས་འཆི་བའི་དབང་དུ་བྱས་པའི་ཉོན་མོངས་པའི་བདུད། འཆི་བའི་ངོ་བོའི་སྒོ་ནས་
འཆི་བདག་གི་བདུད། དེ་གསུམ་ལས་འདའ་བ་ལ་བར་དུ་གཅོད་པའི་དབང་དུ་བྱས་ནས་ལྷའི་བུའི་བདུད་
བཞག་པའི་ཕྱིར། གཉིས་པ་ལ་བདུད་བཞི་སོ་སོའི་ངོ་བོ་བཞག་ཏུ་ཡོད་དེ། ཟག་བཅས་ཉེར་ལེན་གྱི་ཕུང་པོ་ལྔ་
ཕུང་པོའི་བདུད་རགས་པ་དང་། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ཀྱི་དབང་གིས་བླངས་པའི་ཡིད་
ལུས་ཕྲ་མོ་དེ་ཕུང་པོའི་བདུད་ཕྲ་མོ་དང་། ཉོན་མོངས་པ་དང་དེའི་ས་བོན་རྣམས་ཉོན་མོངས་པའི་བདུད་རགས་
པ་དང་དེ་རྣམས་ཀྱི་བག་ཆགས་ཕྲ་མོ་དེ་ཉོན་མོངས་པའི་བདུད་ཕྲ་མོ། ལས་ཉོན་གྱི་དབང་གིས་སྲོག་དབང་
འགགས་པའི་ཆ་དེ་འཆི་བདག་གི་བདུད་རགས་པ་དང་བསམ་གྱིས་མི་ཁྱབ་པའི་འཆི་འཕོ་བྱེད་པའི་ཆ་དེ་འཆི་
བདག་གི་བདུད་ཕྲ་མོ། དགའ་རབ་དབང་ཕྱུག་དེ་ལྷའི་བུའི་བདུད་རགས་པ་དང་མ་རིག་བག་ཆགས་ཀྱིས་དེ་
ལྷའི་བུའི་བདུད་ཕྲ་མོ་ཡིན་ པའི་ཕྱིར། བདུད་བཞི་གང་རུང་ ལ་ སྤང་བྱ་དང་བདུད་ཡིན་ པས་ མ་ཁྱབ་སྟེ།
འཕགས་པའི་ཉེར་ལེན་གྱི་ཕུང་པོ་དང་ཟག་མེད་ཀྱི་ལས་ཀྱིས་ཐོབ་པའི་ཡིད་ལུས་ལྟ་བུ་ནི་སྤང་བྱ་དང་བདུད་དུ་མི་
རིགས་པའི་ཕྱིར། གསུམ་པ་བདུད་བཞི་རགས་པ་བཅོམ་པའི་ས་མཚམས་ཡོད་དེ། ཐེག་དམན་གྱི་མཐོང་ལམ་
ནས་ལྷའི་བུའི་བདུད་རགས་པ་བཅོམ། ཐེག་དམན་དགྲ་བཅོམ་གྱི་གོ་འཕང་ཐོབ་ནས་ཉོན་མོངས་པའི་བདུད་
རགས་པ་བཅོམ། དེའི་ལྷག་མེད་མྱང་འདས་ཐོབ་ནས་བདུད་གཞན་གཉིས་རགས་པ་བཅོམ་ལ། དམན་ལམ་
སྔོན་དུ་མ་སོང་བས་ནི་ཕྱིར་མི་ལྡོག་པའི་རྟགས་ཐོབ་ནས་ལྷའི་བུའི་བདུད་རགས་པ་དང་། ཐེག་ཆེན་གྱི་མཐོང་
ལམ་ནས་འཆི་བདག་གི་བདུད་དང་ཕུང་པོའི་བདུད་རགས་པ་གཉིས་དང་། ས་བརྒྱད་པ་ནས་ཉོན་མོངས་པའི་
བདུད་མངོན་འགྱུར་བ་བཅོམ་ཞིང་། བདུད་བཞི་ཕྲ་མོ་མ་ལུས་པ་བཅོམ་པ་དང་སངས་རྒྱས་པ་དུས་མཉམ་པའི་
ཕྱིར། དེར་ཐལ། རྒྱུད་བླ་མ་ལས། འཆི་མེད་ཞི་བའི་གནས་ཐོབ་པ། ། འཆི་བདུད་རྒྱུ་བ་མེད་པའི་ཕྱིར། །
ཞེས་གསུངས་པའི་ཕྱིར་རོ། ། ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་
དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་།
མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་
བ་རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་
པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གི་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་
152



༄༅། ། སྐབས་བཞི་བའི་སྤྱི་དོན། །
བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་
གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་མཁའ་མཉམ་འགྲོ་
ཀུན་ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་
གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་
ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་
རང་ལ་མ་ཕྱི་བྱས་ཏེ། རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་
ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་
ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེད་ཀུན་དགའི་མེ་ཏོག་ཕྱོགས་མཐར་རྒྱས། །
མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་
པོ་འགྲོ་བ་མ་ལུས་དབུགས་འབྱིན་ཤོག། ། ། སརྦ་མངྒ་ལཾ། །
153



༄༅། ། ཕར་ཕྱིན་སྐབས་ལྔ་པ་དྲུག་པ་བདུན་པ་བརྒྱད་པ་
རྣམས་ཀྱི་སྤྱི་དོན་བཞུགས་སོ། །
གཉིས་པ་འབྲས་བུ་རྩེ་མོའི་སྦྱོར་བ་བཤད་པ་ལ། འཆད་པའི་རྒྱུ་མཚན་དང་། གཞུང་དོན་སོ་སོར་བཤད་
པ་གཉིས། དང་པོ་ནི། རྣམ་རྫོགས་སྦྱོར་པ་བཤད་ཟིན་པའི་རྗེས་སུ་རྩེ་སྦྱོར་འཆད་པའི་རྒྱུ་མཚན་ཡོད་དེ།
མཁྱེན་གསུམ་གྱི་རྣམ་པ་ལ་གོམས་པ་དབང་བསྒྱུར་མ་ཐོབ་པའི་རྣམ་རྫོགས་སྦྱོར་བ་བསྒོམས་པ་ལ་བརྟེན་ནས།
མཁྱེན་གསུམ་གྱི་རྣམ་པ་ལ་གོམས་པ་དབང་བསྒྱུར་ཐོབ་པའི་རྩེ་སྦྱོར་འབྱུང་བའི་རྒྱུ་མཚན་གྱིས་ཡིན་པའི་ཕྱིར་ཏེ།
འགྲེལ་བ་ལས། རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལས་རབ་ཀྱིས་མཐར་ཕྱིན་པའི་
རྟོགས་པ་འབྱུང་བས། ཞེས་སོགས་གསུངས་པའི་ཕྱིར། མཁྱེན་གསུམ་གྱི་རྣམ་པ་ལ་གོམས་པ་དབང་དུ་བྱེད་
པའི་ཚུལ་ཡོད་དེ། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་སྐྱེས་པའི་ཚེ་དེ་ལ་གོམས་པ་
དབང་དུ་བྱེད་ནུས་ཤིང་། དེ་ལྟ་བུ་ནི་སྦྱོར་ལམ་ནས་འབྱུང་གི། དེའི་སྔོན་དུ་མི་འོང་བའི་ཕྱིར་དང་། ཇི་སྙེད་པ་
ལ་དམིགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་ནི་ཚོགས་ལམ་གྱི་གནས་སྐབས་སུ་ཡོད་ཀྱང་། དེ་ཙམ་གྱིས་
མཁྱེན་གསུམ་གྱི་རྣམ་པ་སྒོམ་པ་ལ་གོམས་པ་དབང་དུ་བྱེད་མི་ནུས་པའི་ཕྱིར། གཉིས་པ་གཞུང་དོན་སོ་སོར་
བཤད་པ་ལ། རྨི་ལམ་ན་ཡང་ཆོས་རྣམས་ཀུན། །ཞེས་སོགས་ཀྱི་སྐབས་སུ། དྲོད། རྩེ་མོ། བཟོད་པ། ཆོས་
མཆོག་རྩེ་སྦྱོར་དང་བཞི་ལས། དང་པོ་དྲོད་རྩེ་སྦྱོར་གྱི་ངོ་བོ་ཡོད་དེ། མདོ་ལས་ཆོས་ཐམས་ཅད་བདེན་མེད་རྨི་
ལམ་ལྟ་བུར་ལྟ་བ་ལ་སོགས་པའི་རྟགས་བཅུ་གཉིས་ཀྱིས་མཚོན་ཏེ་བསྟན་པའི་ཐེག་ཆེན་གྱི་ངེས་ཆ་དང་པོ་དེ།
འདིར་བསྟན་པའི་དྲོད་རྩེ་སྦྱོར་གྱི་ངོ་བོ་ཡིན་པའི་ཕྱིར། དེའི་རྟགས་དེ་ལ་བཅུ་གཉིས་ཡོད་དེ། རྨི་ལམ་གྱི་རྟགས་
དྲུག་དང་། སད་གཉིད་གཉིས་ཀའི་དུས་སུ་འབྱུང་བའི་རྟགས་དྲུག་སྟེ་བཅུ་གཉིས་ཡོད་པའི་ཕྱིར། དེར་ཐལ།
རྨི་ལམ་གྱི་གནས་སྐབས་སུ་ཆོས་ཐམས་ཅད་བདེན་མེད་རྨི་ལམ་ལྟ་བུར་ལྟ་བ་ལ་སོགས་པའི་རྨི་ལམ་གྱི་རྟགས་དྲུག་
དང་། སད་རྨི་གཉིས་ཀའི་དུས་སུ་ངན་སོང་གི་འགྲོ་བ་ལ་དམིགས་ནས་བདག་སངས་རྒྱས་པའི་སངས་རྒྱས་ཀྱི་
ཞིང་དུ་འདི་ལྟ་བུ་མི་འབྱུང་བར་གྱུར་ཅིག་སྙམ་པ་ལ་སོགས་པའི་རྟགས་དྲུག་ཡོད་པའི་ཕྱིར། གཉིས་པ་ཡོད་དེ།
154



༄༅། ། ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱད་པ་རྣམས་ཀྱི་སྤྱི་དོན། །
བསོད་ནམས་རྣམ་པར་འཕེལ་བ་ལ་སོགས་པ་བཅུ་དྲུག་གིས་མཚོན་ནས་བསྟན་པའི་ཐེག་ཆེན་གྱི་ངེས་ཆ་གཉིས་པ་
དེ། འདིར་བསྟན་པའི་རྩེ་མོའི་རྩེ་སྦྱོར་གྱི་ངོ་བོ་ཡིན་པའི་ཕྱིར། དེའི་རྟགས་ལ་བཅུ་དྲུག་ཡོད་དེ། འཛམ་བུའི་
གླིང་གི་སེམས་ཅན་ཐམས་ཅད་ཀྱིས་སངས་རྒྱས་མཆོད་པའི་བསོད་ནམ་ལས་ལྷག་པར་ཆེ་བ་སོགས་གཞན་ལ་ལྟོས་
པའི་ཕྱིའི་བརྒྱད་དང་། ཆོས་ཉིད་བསྒོམ་བྱུང་གིས་རྟོགས་པའི་སྒོ་ནས་བསླབ་པ་ཡོངས་སུ་དག་པ་སོགས་ནང་གི་
བརྒྱད་ཡོད་པའི་ཕྱིར། གསུམ་པ་ཡོད་དེ། ཐབས་ཤེས་ཀྱི་རྟོགས་པ་བརྟན་པོ་གཉིས་ཀྱིས་མཚོན་ཏེ་བསྟན་པའི་
ཐེག་ཆེན་གྱི་ངེས་ཆ་གསུམ་པ་དེ། འདིར་བསྟན་པའི་བཟོད་པའི་རྩེ་སྦྱོར་གྱི་ངོ་བོ་ཡིན་པའི་ཕྱིར། དེའི་རྟགས་
ཀྱང་གཉིས་ཡོད་དེ། མཁྱེན་གསུམ་གྱི་རྟོགས་རིགས་ཚང་བར་ཐོབ་པའི་ཤེས་རབ་དང༌། སེམས་ཅན་རྣམས་ཀྱི་
དོན་བྱེད་པ་མི་གཏོང་བའི་ཐབས་བརྟན་པོ་གཉིས་ཡོད་པའི་ཕྱིར། བཞི་པ་ཡོད་དེ། བསོད་ནམས་མང་པོས་
མཚོན་ཏེ་བསྟན་པའི་ཐེག་ཆེན་གྱི་ངེས་ཆ་བཞི་པ་དེ། འདིར་བསྟན་པའི་ཆོས་མཆོག་རྩེ་སྦྱོར་གྱི་ངོ་བོ་ཡིན་པའི་
ཕྱིར། དེར་ཐལ། གླིང་བཞི་ནས་སྟོང་གསུམ་གྱི་བར་ས་རྣམས་སྲང་གྲངས་དང་ཆུ་རྣམས་སྐྲའི་རྩེ་མོས་གཞལ་
ནུས་ཀྱང་སེམས་དང་པོ་བསྐྱེད་པའི་བྱང་སེམས་སོགས་བཞིའི་དགེ་རྩ་ལ་རྗེས་སུ་ཡི་རང་བའི་བསོད་ནམས་ལ་ཚད་
མེད་ཅིང་ཆེ་བས་མཚོན་ཏེ་བསྟན་པ་དེ་ཆོས་མཆོག་རྩེ་སྦྱོར་གྱི་དབང་དུ་མཛད་པའི་ཕྱིར། འཇུག་པ་དང་ནི་ལྡོག་
པ་ལ། ། ཞེས་སོགས་ཀྱི་སྐབས་སུ་སྤང་བྱ་རྟོག་པ་བཤད་པ་ལ། འདིར་བསྟན་པའི་སྤང་བྱ་རྟོག་པའི་ཁྱད་པར་
ཡོད་དེ། བྱང་སེམས་ལམ་ལ་ལྟོས་པའི་འཇུག་ལྡོག་གང་རུང་ལ་དམིགས་ནས་བདེན་པར་འཛིན་པའི་བདེན་
འཛིན་ཀུན་བཏགས་དེ། འདིར་དངོས་སུ་བསྟན་པའི་སྤང་བྱ་རྟོག་པའི་ངོ་བོ་ཡིན་པའི་ཕྱིར། དེ་ལ་གཉིས་ཡོད་
དེ། དེར་གྱུར་པའི་གཟུང་འཛིན་རྟོག་པ་གཉིས་ཡོད་པའི་ཕྱིར། འདིར་བསྟན་གཟུང་རྟོག་ལ་གཉིས་ཡོད་དེ།
ཤེས་སྒྲིབ་འཇུག་པ་གཟུང་རྟོག་དང་། ལྡོག་པ་གཟུང་རྟོག་གཉིས་ཡོད་པའི་ཕྱིར། དང་པོ་ཡོད་དེ། རང་གི་
དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་ནས་དེར་འཇུག་བྱར་བདེན་པར་
འཛིན་པའི་བདེན་འཛིན་ཀུན་བཏགས་དེ། དེའི་ངོ་བོ་ཡིན་པའི་ཕྱིར། དེ་ལ་དམིགས་ཡུལ་གྱི་སྒོ་ནས་དགུ་ཡོད་
དེ། དེར་གྱུར་པའི་སོ་སྐྱེའི་དབང་དུ་བྱས་པའི་རྫས་འཛིན་དང་། འཕགས་པའི་དབང་དུ་བྱས་པའི་ཤེས་སྒྲིབ་
བཏགས་འཛིན་རྟོག་པ་ཀུན་བཏགས་ཀྱིས་བསྡུས་པའི་བྱང་སེམས་ཀྱི་ལམ་སྤྱི་ལ་དམིགས་པ་ནས་བྱ་བའི་འབྲས་བུ་
ལ་དམིགས་ནས་འཇུག་བྱར་ཞེན་པའི་བར་དགུ་ཡོད་པའི་ཕྱིར། གཉིས་པ་ཡོད་དེ། རང་གི་དམིགས་ཡུལ་དུ་
གྱུརཔའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་ནས་དེ་ལས་ལྡོག་བྱར་བདེན་པར་འཛིན་པའི་བདེན་
འཛིན་ཀུན་བཏགས་དེ། དེའི་ངོ་བོ་ཡིན་པའི་ཕྱིར། དེ་ལ་དམིགས་ཡུལ་ གྱི་སྒོ་ནས་དགུ་ཡོད་དེ། རྟོག་པ་
155



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམན་པ་ལ་དམིགས་པ་ནས་ལམ་གྱི་རྗེས་ལ་རྣམ་མཁྱེན་དུ་འགྲོ་པ་ཞེས་བྱ་བ་ལ་དམིགས་ནས་ལྡོག་བྱར་ཞེན་པའི་
བར་དགུ་ཡོད་པའི་ཕྱིར། འདིར་བསྟན་པའི་ལྡོག་པ་གཟུང་རྟོག་ལ་ལྡོག་པ་གཟུང་རྟོག་གིས་མ་ཁྱབ་སྟེ། འདིར་
བསྟན་པའི་བྱང་སེམས་ལམ་གྱི་ལྡོག་བྱ་ལ་ལྡོག་བྱས་མ་ཁྱབ་པའི་ཕྱིར།དེར་ཐལ། ཉན་རང་གི་ལམ་འབྲས་རྣམས་
བྱང་སེམས་ལམ་གྱི་ལྡོག་བྱ་ཡིན་ཀྱང་། ལྡོག་བྱ་མ་ཡིན་པའི་ཕྱིར། དེར་ཐལ། འཇུག་བྱ་ཡིན་པའི་ཕྱིར། དེར་
ཐལ། བླང་བྱ་ཡིན་པའི་ཕྱིར། འཛིན་པ་དང་ནི་འདོར་བ་དང་། ། ཞེས་སོགས་ཀྱི་སྐབས་སུ་འདིར་བསྟན་
འཛིན་རྟོག་གི་ཁྱད་པར་ཡོད་དེ། རང་གི་དམིགས་ཡུལ་དུ་གྱུར་པའི་རྫས་བཏགས་གང་རུང་ལ་དམིགས་ནས་
ལོངས་སྤྱོད་པ་པོར་བདེན་པར་འཛིན་པའི་ཀུན་བཏགས་དེ། སྐབས་འདིར་དངོས་སུ་བསྟན་པའི་རྫས་འཛིན་
རྟོག་པའི་ངོ་བོ་ཡིན་པའི་ཕྱིར། དེ་ལ་གཉིས་ཡོད་དེ། དེར་གྱུར་པའི་ཤེས་སྒྲིབ་རྫས་འཛིན་རྟོག་པ་དང་།
བཏགས་འཛིན་རྟོག་པ་གཉིས་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། རང་གི་དམིགས་ཡུལ་གྱི་རྫས་
འཛིན་གྱི་ཆོས་དང་བཏགས་འཛིན་གྱི་ཆོས་ལ་དམིགས་ནས་ལོངས་སྤྱོད་པ་པོའི་ཁྱད་པར་གྱིས་བཞག་པའི་ཕྱིར།
དེ་གཉིས་ཀྱི་ཁྱད་པར་ཡོད་དེ། གང་ཟག་རྫས་ཡོད་ལ་དམིགས་ནས་ལོངས་སྤྱོད་པ་པོར་བདེན་པར་འཛིན་པ་
དང་སྐྱེས་བུ་བཏགས་ཡོད་ལ་དམིགས་ནས་ལོངས་སྤྱོད་པ་པོར་བདེན་པར་འཛིན་པའི་ཁྱད་པར་གྱིས་འཇོག་པའི་
ཕྱིར། འདིར་ལོངས་སྤྱོད་པ་པོ་ཞེས་པ་ནི་བྱེད་ལས་ཙམ་གྱི་སྒོ་ནས་མིན་གྱི་བྱེད་པ་པོའི་སྒོ་ནས་ཡིན་ཏེ། ལོངས་
སྤྱོད་པ་པོ་ནི་གང་ཟག་ལ་གོ་དགོས་པའི་ཕྱིར། རྫས་འཛིན་རྟོག་པ་དང་པོ་ལ་དགུ་ཡོད་དེ། དེར་གྱུར་པའི་ཀུན་
རྫོབ་ཏུ་ཡོན་ཏན་འཛིན་པ་ནས། རྣམ་མཁྱེན་དུ་ཇི་ལྟར་འདོད་པ་བཞིན་འགྲོ་བ་ལས་ཉམས་པའི་གང་ཟག་ལ་
དམིགས་པ་ནས་ལོངས་སྤྱོད་པ་པོར་བདེན་པར་ཞེན་པའི་བར་དགུ་ཡོད་པའི་ཕྱིར། འཛིན་རྟོག་གཉིས་པ་ལ་
ཡང་དགུ་ཡོད་དེ། དེར་གྱུར་པའི་ཆེད་དུ་བྱ་བར་ཇི་བཞིན་མི་འབྱུང་བའི་སྐྱེས་བུ་བཏགས་ཡོད་ལ་དམིགས་པ་
ནས། བདུད་སོགས་ཕྱིར་རྒོལ་ལ་དམིགས་ནས་བདེན་པར་ཞེན་པའི་བར་དགུ་ཡོད་པའི་ཕྱིར། འདིར་བསྟན་
པ་ནི་ཀུན་བཏགས་ཀྱི་དབང་དུ་མཛད་པ་ཡིན་ཏེ། མཐོང་ལམ་གྱི་སྐབས་སུ་སྤོང་བའི་རྟོགས་པ་འཆད་པའི་
སྐབས་ཡིན་པའི་ཕྱིར། དེ་ལྟར་ཡུལ་གྱི་སྒོ་ནས་ཕྱེ་སྟེ་བསྟན་པ་ལ་དགོས་པ་ཡོད་དེ། བྱང་སེམས་ཀྱི་འཇུག་ལྡོག་
གང་ལ་ཡང་བདེན་པར་འཛིན་མི་རུང་བར་བསྟན་པའི་ཆེད་ཡིན་པའི་ཕྱིར། བྱང་སེམས་ལྟ་བུ་ཁོ་ནའི་དབང་དུ་
བྱས་པ་མིན་ཏེ། ཐེག་ཆེན་གྱི་རིགས་ཅན་ཀུན་གྱིས་དེ་ལྟར་ཤེས་དགོས་སོ་ཞེས་གོ་བའི་ཆེད་ཡིན་པའི་ཕྱིར། བྱང་
ཆུབ་ལ་གཞན་སྟོན་པ་དང་། ཞེས་སོགས་ཀྱི་སྐབས་སུ། མཐོང་ལམ་གྱི་རྩེ་སྦྱོར་གྱི་རྒྱུ་ཡོད་དེ། ཁྱད་ཆོས་གསུམ་
དང་ལྡན་པའི་ཐེག་ཆེན་གྱི་སྦྱོར་ལམ་སྐད་ཅིག་ཐ་མ་དེ། དེའི་དངོས་རྒྱུ་ཡིན་པའི་ཕྱིར། དེར་ཐལ། དེས་ཐེག་
156



༄༅། ། ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
ཆེན་གྱི་རིགས་ཅན་བྱང་ཆུབ་ལ་འགོད་པ་དང་
། ཤེར་ཕྱིན་གྱི་ཚིག་དོན་འཆད་པ་དང་། བསོད་ནམས་མང་པོ་
བསགས་པའི་ཁྱད་པར་གསུམ་དང་ལྡན་པའི་སྒོ་ནས། མཐོང་ལམ་རྩེ་སྦྱོར་གྱི་དངོས་རྒྱུ་བྱེད་པའི་ཕྱིར། དྲི་མ་
ཟད་དང་མི་སྐྱེ་བའི། ཞེས་སོགས་ཀྱི་སྐབས་སུ། བྱང་ཆུབ་ཆེན་པོའི་ཁྱད་པར་ཡོད་དེ། དྲི་མ་དོན་དམ་པར་
ཐོད་པ་དང་མི་སྐྱེ་བ་ཤེས་པའི་ཡེ་ཤེས་མཐར་ཐུག་དང་ཐོབ་བྱ་མཐར་ཐུག་དེ། དེའི་ངོ་བོ་ཡིན་པའི་ཕྱིར། ཕྱི་མ་
དེ་ལ་དབྱེ་ན་དུ་མ་ཡོད་དེ། ཆོས་གཟུགས་ཀྱི་སྐུ་གཉིས་སམ། སྐུ་གསུམ་ཡོད་པའི་ཕྱིར། འགོག་པ་མེད་པའི་
རང་བཞིན་ལ། ། ཞེས་སོགས་ཀྱི་སྐབས་སུ་དྲི་མ་བདེན་གྲུབ་ཁས་ལེན་པ་ནི། རིགས་པ་དང་འགལ་བ་ཡིན་ཏེ།
ཇི་ལྟར་ན། ཐེག་ཆེན་གྱི་མཐོང་ལམ་ཆོས་ཅན། གཟུང་འཛིན་གྱི་རྣམ་རྟོག་བདེན་གྲུབ་ཅི་ཞིག་ཟད་ཅིང་། སྐྱེ་
འགྲོ་བདེན་གྲུབ་ཆད་པའི་སྐྱེ་མེད་རྣམ་པ་ཅི་ཞིག་ཀྱང་ཐོབ་པ་བྱར་མེད་པར་ཐལ། དྲི་མ་བདེན་གྲུབ་སྔར་ཡོད་
གསར་དུ་འགགས་པ་མ་ཡིན་པའི་ཕྱིར། གཞན་གྱི་ཆོས་རྣམས་ཀྱང་ཡོད་ལ། ། ཞེས་སོགས་ཀྱི་སྐབས་སུ། ཁྱོད་
ཀྱི་ཞིང་གི་ཆོས་རྣམས་བདེན་གྲུབ་ཏུ་འདོད་པ་དེ་མི་འཐད་པར་ཐལ། རིགས་པ་དང་འགལ་བའི་ཕྱིར། དེར་
ཐལ། དྲི་མ་བདེན་པར་གྲུབ་ན་གཉེན་པོས་སྤང་དུ་མི་རུང་བས། སྟོན་པས་དྲི་མ་མཐའ་དག་ཟད་ཅེས་ཁས་ལེན་
པ་བཞད་གད་ཀྱི་གནས་ཡིན་པའི་ཕྱིར། དེ་ལ་སྐྱེ་བ་དང་འཇིག་པས་སྟོང་པའི་ཕྱིར། ཞེས་སོགས་ཀྱི་སྐབས་སུ་
རྣལ་འབྱོར་གྱི་སའི་ངོ་བོ་ཡོད་དེ། ཞི་ལྷག་ཟུང་འབྲེལ་གྱི་རྟེན་བྱེད་པའི་ལྟ་བའི་ཆར་གཏོགས་ཀྱི་མཁྱེན་པ་ཞིག་དེ་
ཡིན་པའི་ཕྱིར། དེ་ལ་གསུམ་ཡོད་དེ། གང་ཟག་གི་བདག་མེད་དང་ཆོས་ཀྱི་བདག་མེད་རགས་པ་ཆོས་ཀྱི་བདག་
མེད་ཕྲ་མོ་རྟོགས་པའི་རྣལ་འབྱོར་གྱིས་གསུམ་ཡོད་པའི་ཕྱིར། དེ་གསུམ་རྟོགས་རིགས་གང་གི་དབང་དུ་བྱས་
པའི་ཁྱད་པར་ཡོད་དེ། རིམ་པ་བཞིན་ཉན་རང་བྱང་སེམས་ཀྱི་རྟོགས་རིགས་སུ་གནས་པའི་ཕྱིར། སྔོན་པོ་དང་
དེའི་བློ་དག་ལྷན་ཅིག་དམིགས་པར་ངེས་པའི་ཕྱིར། ཞེས་སོགས་ཀྱི་སྐབས་སུ། སྔོ་འཛིན་ཚད་མ་ཆོས་ཅན།
སྔོན་པོ་དང་རྫས་གཞན་མ་ཡིན་ཏེ། དེ་དང་ལྷན་ཅིག་དམིགས་ངེས་ཡིན་པའི་ཕྱིར། དེར་ཐལ། དུས་མཉམ་ཐ་
དད་གང་ཞིག ཁྱོད་དམིགས་བྱེད་ཀྱི་ཚད་མའི་རྫས་སུ་སྐྱེས་ན་སྔོན་པོ་དམིགས་བྱེད་ཀྱི་ཚད་མའི་རྫས་སུ་སྐྱེས་
པས་ཁྱབ། སྔོན་པོ་དམིགས་བྱེད་ཀྱི་ཚད་མའི་རྫས་སུ་སྐྱེས་ན་ཁྱོད་དམིགས་བྱེད་ཀྱི་ཚད་མའི་རྫས་སུ་སྐྱེས་པས་
ཁྱབ་པའི་ཕྱིར། ཁྱབ་སྟེ། དེ་དེ་གཉིས་ལྷན་ཅིག་དམིགས་ངེས་ཀྱི་དོན་ཡིན་པའི་ཕྱིར། ལྷན་ཅིག་ཏུ་ཡོད་པས་
ལྷན་ཅིག་དམིགས་ངེས་ཡིན་མི་དགོས་ཏེ། རྫས་ཐ་དད་པའི་ཀ་བུམ་གཉིས་ལྟ་བུ་ལྷན་ཅིག་དམིགས་ངེས་མ་ཡིན་
པའི་ཕྱིར། ཆོས་དེ་དང་རྫས་གཅིག་ཅིང་ལྷན་ཅིག་ཡོད་པས་ཆོས་དེ་དང་ལྷན་ཅིག་དམིགས་ངེས་ཡིན་མི་དགོས་
ཏེ། སྐྱེས་བུ་དང་དེའི་ཡན་ལག་གཉིས་ལྷན་ཅིག་དམིགས་ངེས་ཡིན་པའི་ཕྱིར། དེས་ན་སྤྱིར་ལྷན་ཅིག་དམིགས་
157



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ངེས་འཇོག་ཚུལ་ཡོད་དེ། ཆོས་དེ་གཞི་དེ་དང་ཐ་དད་ཅིང་དུས་མཉམ་ལ། བདག་གཅིག་ཏུ་འབྲེལ་བའི་སྒོ་ནས་
ཁྱབ་མཉམ་པའི་རྫས་གཅིག་ཏུ་དམིགས་པ་ཞིག་ལ་འཇོག་པའི་ཕྱིར། འདི་ལ་བསལ་བྱ་ཅི་ཡང་མེད། །ཅེས་
སོགསཀྱི་སྐབས་སུ་གཞི་དང་ལམ་དང་འབྲས་བུ་གསུམ་ལས། དང་པོ་ནི། ཁམས་རང་བཞིན་གྱིས་རྣམ་པར་
དག་པ་འདི་ལ་ཆོས་ཅན། གང་ཟག་དང་ཆོས་ཀྱི་བདག་གཉིས་སྔར་ཡོད་གསར་དུ་བསལ་བ་མེད་ཅིང་། བདག་
མེད་གཉིས་སྔར་མེད་གསར་དུ་གཞག་པར་བྱ་བ་ཅུང་ཟད་ཀྱང་མེད་དེ། གང་ཟག་དང་ཆོས་ཀྱི་བདག་གཉིས་
སྔར་ཡོད་མ་མྱོང་ཞིང་བདག་མེད་གཉིས་གདོད་ནས་གྲུབ་པའི་ཕྱིར། གཉིས་པ་ཡོད་དེ། གཞི་བདག་མེད་
གཉིས་རྟོགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་ནི་ལམ་གྱི་གཙོ་བོ་ཡིན་ལ། དེའི་སྒོ་ནས་ལམ་བསྒྲོད་པར་
བྱེད་དགོས་པའི་ཕྱིར། གསུམ་པ་ཡོད་དེ། དེ་ལྟར་བསྒོམས་པ་ལ་བརྟེན་ནས་འབྲས་བུ་བདག་འཛིན་སྤངས་
པའི་མྱང་འདས་མངོན་དུ་བྱེད་པར་འགྱུར་པའི་ཕྱིར། སྦྱིན་པ་ལ་སོགས་རེ་རེས་ནི། ། ཞེས་སོགས་ཀྱི་སྐབས་སུ།
མཐོང་ལམ་རྩེ་སྦྱོར་གྱི་ངོ་བོ་ཡོད་དེ། ཕྱིན་དྲུག་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་
ཉམས་ལེན་གྱིས་ཟིན་པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་བསྟན་པའི་མཐོང་ལམ་རྩེ་སྦྱོར་
གྱི་ངོ་བོ་ཡིན་པའི་ཕྱིར། མཐོང་ལམ་དེ་བྱེད་ཆོས་ལྔ་དང་ལྡན་ཏེ། རྒྱུ་འབྲས་བུ་གཞན་བྱ་ངོ་བོ་བྱེད་ལས་སྤངས་
པའི་ཁྱད་པར་ལྔ་དང་ལྡན་པའི་ཕྱིར། དེ་ནས་སེང་གེ་རྣམ་བསྒྱིངས་པའི། ། ཞེས་སོགས་ཀྱི་སྐབས་སུ། མཐོང་
ལམ་རྩེ་སྦྱོར་ལ་གནས་པའི་སེམས་དཔའ་དེ་ཆོས་ཅན། མཉམ་གཞག་ཏུ་སེང་གེ་རྣམ་པར་བསྒྱིངས་པའི་ཏིང་ངེ་
འཛིན་ལ་སྙོམས་པར་ཞུགས་པའི་རྗེས་ཐོབ་ཏུ་བྱ་བ་གང་བྱེད་པའི་ཚུལ་ཡོད་དེ། རྟེན་འབྲེལ་ཡན་ལག་བཅུ་
གཉིས་ལ་ལུགས་མཐུན་དང་ལུགས་མི་མཐུན་དུ་འཇུག་པའི་ཕྱིར། འདིར་ཡན་ལག་བཅུ་གཉིས་ཀྱིརྣམ་གཞག་
མཚོན་ཙམ་བརྗོད་པ་ལ། དབྱེ་བ། བྱེད་ལས་དང་། རྒྱུ་འབྲས་བསྡུ་བ། ཚེ་དུ་རྫོགས་བཤད་པ་དང་བཞི།
དང་པོ་ཡོད་དེ། མ་རིག་པ་ནས་རྒ་ཤིའི་བར་བཅུ་གཉིས་བར་བཅུ་གཉིས་ཡོད་པའི་ཕྱིར། སོ་སོའི་དབྱེ་བ་ཡོད་
དེ། མ་རིག་པ་ལ་རྒྱུད་དང་དུས་ཀྱི་ཀུན་སློང་གི་མ་རིག་པ་གཉིས། ལས་ལ་དགེ་མི་དགེ་མི་གཡོ་བའི་ལས་གསུམ།
རྣམ་ཤེས་ལ་རྒྱུ་དུས་དང་། འབྲས་དུས་ཀྱི་རྣམ་ཤེས་གཉིས།མིང་གཟུགས་ཀྱི་མིང་ལ་ཚོར་བ་འདུ་ཤེས་སོགས་
གཟུགས་ཅན་མིན་པ་བཞི་དང་གཟུགས་ལ་མེར་མེར་པོ་སོགས་གཟུགས་ཅན་ཏེ་གཉིས། སྐྱེ་མཆེད་ལ་མི་གནས་
ཡིད་ཀྱི་སྐྱེ་མཆེད་ཀྱི་བར་དྲུག རེག་པ་ལ་མིག་གི་འདུས་ཏེ་རེག་པ་སོགས་དྲུག ཚོར་བ་ལ་དེ་ལས་བྱུང་བའི་ཚོར་
བ་དྲུག སྲེད་པ་ལ་འདོད་སྲེད་སོགས་གསུམ། ལེན་པ་ལ་འདོད་པ་ཉེ་བར་ལེན་པ་སོགས་བཞི། སྲིད་པ་ལ་
འདུ་བྱེད་ཀྱི་ལས་ལ་གསོས་བཏབ་དང་། སྐྱེ་བ་ནི་སྐྱེ་གནས་ཉིང་མཚམས་སྦྱར་བ་དང་། རྒ་ཤི་ནི་ན་ཚོད་གཞན་
158



༄༅། ། ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
དུ་འགྱུར་བ་དང་ཕུང་པོའི་རིས་མཐུན་འདོར་བ་སྟེ་བཅུ་གཉིས་སུ་འགྱུར་བའི་ཕྱིར། བྱེད་ལས་ཡོད་དེ། མ་རིག་
པའི་དབང་གིས་ལས་དཀར་ནག་གཉིས་བསགས། དེའི་བག་ཆགས་རྣམ་ཤེས་ལ་བགོས་པ། དེ་ལ་སྲེད་ལེན་
གཉིས་ཀྱིས་གསོས་བཏབ་ནས་སྲིད་ལས་ནུས་པ་མཐུ་ཅན་དུ་བྱས་ཏེ་བདེ་འགྲོ་གང་རུང་དུ་ཉིང་མཚམས་སྦྱར་བའི་
ཚེ་སྐྱེ་བ་དང་མིང་གཟུགས་གྲུབ། དེ་ནས་སྐྱེ་མཆེད་དང་
། དེ་ལས་རེག་པ། དེའི་རྐྱེན་གྱིས་ཚོར་བ་འགྲུབ། དེ་
ནས་རྒ་ཤིའི་གནས་སྐབས་མངོན་འགྱུར་པ་འགྲུབ་པར་འགྱུར་བའི་ཕྱིར། རྒྱུ་འབྲས་ཀྱི་ཁྱད་པར་ཡོད་དེ། མ་
རིག་པ་དང་འདུ་བྱེད་ཀྱི་ལས་དང་རྒྱུ་དུས་རྣམ་ཤེས་གསུམ་ནི་འཕེན་བྱེད་ཀྱི་རྒྱུ་དང་། འབྲས་དུས་ཀྱི་རྣམ་ཤེས་
ནས་ཚོར་བའི་བར་འཕངས་པའི་འབྲས་བུ་ཡིན་ལ། སྲེད་ལེན་སྲིད་པ་གསུམ་འགྲུབ་བྱེད་ཀྱི་རྒྱུ་དང་སྐྱེ་རྒ་གཉིས་
ནི་གྲུབ་པའི་འབྲས་བུ་ཡིན་པའི་ཕྱིར། བསྡུ་ཚུལ་ཡོད་དེ། རྒྱུ་འབྲས་གཉིས། ཉོན་མོངས་གསུམ། སྡུག་ཀུན་
གཉིས་སུ་འདུ་བའི་ཕྱིར། དང་པོ་གྲུབ་སྟེ། འཕེན་བྱེད་རྒྱུ་འབྲས་གཉིས་དང་། འགྲུབ་བྱེད་རྒྱུ་འབྲས་གཉིས་སུ་
འདུ་བའི་ཕྱིར། གཉིས་པ་གྲུབ་སྟེ། ཉོན་མོངས་པའི་ཀུན་ནས་ཉོན་མོངས་པ་དང་ལས་ཀྱི་ཀུན་ནས་ཉོན་མོངས་
པ་དང་སྐྱེ་བའི་ཀུན་ནས་ཉོན་མོངས་པ་གསུམ་དུ་འདུ་བའི་ཕྱིར། གསུམ་པ་གྲུབ་སྟེ། ལས་ཉོན་རྣམས་ཀུན་
འབྱུང་བདེན་པ་དང་། ལྷག་མ་རྣམས་སྡུག་བདེན་དུ་འདུ་བའི་ཕྱིར། ཚེ་དུ་ལ་རྫོགས་ཚུལ་ཡོད་དེ། མྱུར་ན་ཚེ་
གཉིས་དང་། བུལ་ན་ཚེ་གསུམ་མམ་བཞི་ལ་རྫོགས་ནུས་པའི་ཕྱིར། དེར་ཐལ། མྱུར་ན་ལས་གཉིས་ཉོན་མོངས་
གསུམ་ནི་ཚེ་དང་པོ་དང་། ལྷག་མ་གསུམ་ཚེ་གཉིས་པ་ལ་རྫོགས་ནུས་ཤིང་། བུལ་ན་སྲིད་པས་གསོས་བཏབ་
ཀྱང་ལེན་པས་གསོས་མ་བཏབ་པ་ཞིག་འབྱུང་བར་བཞེད་པ་ལྟར་ཡིན་པའི་ཕྱིར། འགོག་དང་བཅས་པའི་སྙོམས་
འཇུག་དགུར། ། ཞེས་སོགས་ཀྱི་སྐབས་སུ་འདིར་བསྟན་སྒོམ་ལམ་རྩེ་སྦྱོར་གྱི་ངོ་བོ་ཡོད་དེ། ཡར་འོང་བསམ་
གཟུགས་བརྒྱད་ལ་ཐོད་བརྒལ་དུ་འཇུག་པ་དང་། མར་འོང་མཐར་གནས་སྙོམས་འཇུག་དགུ་ལ་ཐོད་བརྒལ་དུ་
སྙོམས་པར་འཇུག་པའི་ཐེག་ཆེན་གྱི་སྒོམ་ལམ་དེ་དེའི་ངོ་བོ་ཡིན་པའི་ཕྱིར། དེར་ཐལ། སྤེལ་གཞི་བསམ་
གཟུགས་བརྒྱད་ཀྱི་བར་དུ་སྤེལ་ཆོག་འགོག་པ་སྤེལ་པའི་ཡང་འོང་ཐོད་བརྒལ་གྱི་དངོས་གཞི་དང་། སྤེལ་གཞི་
མཐར་བ།ནས་སྙོམས་འཇུག་དགུ་ལ་སྤེལ་ཆོས་འདོད་སེམས་སྤེལ་བའི་མར་འོང་ཐོད་བརྒལ་གྱི་དངོས་གཞིའི་
སྙོམས་འཇུག་གཉིས་དངོས་སུ་བསྟན་པའི་གཉིས་ཀའང་སྒོམ་ལམ་རྩེ་སྦྱོར་གྱི་དབང་དུ་མཛད་པའི་ཕྱིར། ཐོད་
བརྒལ་གྱི་སྦྱོར་བ་སྒོམ་ཚུལ་ཡོད་དེ། མཐར་གནས་སྙོམས་འཇུག་དགུ་ལ་སྤེལ་གཞི་དང་སྤེལ་ཆོས་མི་འདྲ་བར་མ་
བྱས་པར་ལུགས་མཐུན་དང་ལུགས་ལྡོག་ཏུ་རིམ་པ་མ་འཆོལ་བར་འཇུག་པ་དེ་ཡིན་པའི་ཕྱིར། ་འདི་ཐོད་བརྒལ་
གྱི་སྦྱོར་བ་ཡིན་གྱི་ཐོད་བརྒལ་མིན་ཏེ། ཐོད་བརྒལ་གྱི་སྐད་དོད་སྨེལ་ཞི་ཞེས་པའི་བརྡ་རྙིང་དེ་རིམ་པ་འཆོལ་བའི་
159



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོན་དུ་འགྲོ་བའི་ཕྱིར། སྤྱིར་ཏིང་ངེ་འཛིན་ཐོད་བརྒལ་ལན་དུ་འཇུག་པ་ཙམ་ནི་ཉན་ཐོས་ལ་མང་ཡོད་དེ།
མཛོད་ལས། ས་བརྒྱད་རྣམས་ནི་འབྲེལ་བ་དང་། ། གཅིག་བརྒལ་སོང་ཞིང་འོང་ནས་ནི། ། རིགས་མི་མཐུན་
པ་གསུམ་པར་འགྲོ། ། ཞེས་གསུངས་པའི་ཕྱིར། ཐེག་ཆེན་གྱི་སྒོམ་ལམ་ཡིན་ན་བསྒོམ་ལམ་རྩེ་སྦྱོར་ཡིན་པས་
ཁྱབ་སྟེ། སྒོམ་སྤང་རྟོག་པའི་གཉེན་པོ་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་མཐའ་དག་ལ་དེས་ཁྱབ་པའི་
ཕྱིར། མདོར་བསྡུས་རྒྱས་དང་སངས་རྒྱས་ཀྱི། ། ཞེས་སོགས་ཀྱི་སྐབས་སུ། འཇུག་པ་གཟུང་རྟོག་དང་། ལྡོག་
པ་གཟུང་རྟོག་གཉིས། དང་པོ་ལ་དགུ་ཡོད་དེ། མདོར་བསྡུས་པའི་གསུང་རབ་བརྗོད་བྱ་དང་བཅས་པ་ལ་
དམིགས་ནས་འཇུག་བྱར་བདེན་པར་ཞེན་པ་ནས། སྦྱོར་མཐོང་སྒོམ་གསུམ་གྱི་ངོ་བོ་ལ་དམིགས་ནས་འཇུག་བྱར་
བདེན་པར་ཞེན་པའི་བར་དགུ་ཡོད་པའི་ཕྱིར། གཉིས་པ་ལ་དགུ་ཡོད་དེ། རེ་ཞིག་བྱང་ཆུབ་ཀྱི་སེམས་མི་སྐྱེ་བ་
ལ་དམིགས་ནས་ལྡོག་བྱར་བདེན་པར་ཞེན་པ་ནས། ཡང་དག་པའི་དོན་མ་ཡིན་པ་ལ་དམིགས་ནས་ལྡོག་བྱར་
བདེན་པར་ཞེན་པའི་བར་དགུ་ཡོད་པའི་ཕྱིར། འདིའི་དངོས་བསྟན་གྱི་སྤང་བྱ་རྟོག་པ་ནི་ལྷན་སྐྱེས་ཀྱི་རྟོག་པ་
ཡིན་ཏེ། སྒོམ་སྤང་རྟོག་པའི་དབང་དུ་མཛད་པའི་ཕྱིར། འདིར་བསྟན་པའི་ཤེས་སྒྲིབ་ལྡོག་པ་གཟུང་རྟོག་ལ་
ལྡོག་པ་གཟུང་རྟོག་གིས་མ་ཁྱབ་སྟེ། འདིར་བསྟན་པའི་ལྡོག་བྱ་ལ་ལྡོག་བྱས་མ་ཁྱབ་པའི་ཕྱིར། དེར་ཐལ།
བྱང་སེམས་ཀྱི་ལམ་གྱི་ལྡོག་པ་བྱ་ལ་ལྡོག་བྱས་མ་ཁྱབ་པ་བཤད་ཟིན་པའི་ཕྱིར། སེམས་ཅན་བཏགས་པའི་སྤྱོད་
ཡུལ་དང་། ། ཞེས་སོགས་ཀྱི་སྐབས་སུ་རྫས་འཛིན་དང་བཏགས་འཛིན་རྟོག་པ་གཉིས་ཀྱི་དང་པོ་ལ་དགུ་ཡོད་དེ།
སེམས་ཅན་དུ་བཏགས་པའི་སོ་སྐྱེ་ལ་དམིགས་པ་ནས་སྤྱོད་པ་རྣམ་པར་འཁྲུགས་པའི་བར་ལ་དམིགས་ནས་ལོངས་
སྤྱོད་པ་པོར་བདེན་པར་འཛིན་པའི་བར་དགུ་ཡོད་པའི་ཕྱིར། གཉིས་པ་ལ་དགུ་ཡོད་དེ། མཁྱེན་གསུམ་གྱི་སྒྲིབ་
པ་སྤོང་བ་ལ་དམིགས་པ་ནས། གཟུང་འཛིན་ཐ་དད་པའི་གཉིས་སུ་མེད་པ་ལ་རྨོངས་པའི་སྐྱེས་བུ་ལ་དམིགས་
ནས་ལོངས་སྤྱོད་པ་པོར་བདེན་པར་འཛིན་པའི་བར་དགུ་ཡོད་པའི་ཕྱིར། ཡམས་ནད་འདི་རྣམས་ཟད་ནས་
ནི། ། ཞེས་པའི་དངོས་བསྟན་གྱི་ཡམས་ནད་ཡོད་དེ། སྔར་བཤད་པའི་རྟོག་པ་དེ་རྣམས་ཡམས་ཀྱི་ནད་དང་
འདྲ་ཆོས་སུ་གྲུབ་པས་དེའི་མིང་གིས་བཏགས་པའི་ཕྱིར། ཐེག་ཆེན་སྒོམ་ལམ་པས་དེ་རྣམས་སྤངས་པའི་ཚེ་
དགའ་བ་ཆེན་པོ་ཐོབ་སྟེ། ནད་པ་ནད་ཀྱིས་ཡུན་རིང་དུ་བཏབ་པ་སོས་པ་དེའི་ཚེ་དབུགས་ཕྱིན་པའི་དགའ་བ་
བཞིན་ཐོབ་པའི་ཕྱིར། དེ་ལྟ་བུའི་བྱང་སེམས་སྒོམ་ལམ་པ་དེ་ཆོས་ཅན། ཁྱོད་ལ་ཡོན་ཏན་གྱི་ཚོགས་ངང་གིས་
འདུ་བ་ཡིན་ཏེ། རྒྱ་མཚོ་ལ་ཆུ་ཕྲན་དུ་མ་འདུ་བ་བཞིན་དུ་འདུ་བའི་ཕྱིར། སྟོང་གསུམ་སྐྱེ་བོ་ཉན་ཐོས་དང་། །
ཞེས་སོགས་ཀྱི་སྐབས་སུ་འདིར་དངོས་སུ་བསྟན་པའི་བར་ཆད་མེད་པའི་རྩེ་སྦྱོར་གྱི་ངོ་བོ་ཡོད་དེ། གནས་ངན་
160



༄༅། །ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
ལེན་གྱི་དྲི་མ་ཕྲ་མོ་དངོས་སུ་འཇོམས་བྱེད་ཀྱི་སྒོམ་ལམ་བར་ཆད་མེད་ལམ་དེ། དེའི་ངོ་བོ་ཡིན་པའི་ཕྱིར། དེ་
ཁྱད་ཆོས་གསུམ་དང་ལྡན་ཏེ། དམིགས་རྣམ་རྒྱུ་གསུམ་གྱི་ཁྱད་པར་དང་ལྡན་པའི་ཕྱིར། དེར་ཐལ། དམིགས་
པ་ཆོས་ཐམས་ཅད་བདེན་མེད་དུ་དམིགས། རྣམ་པ་དེའི་རྣམ་ལྡན་དུ་དམིགས། བདག་པོའི་རྐྱེན་དྲན་པ་
སེམས་བསྐྱེད་ཞིག་ལས་སྐྱེས་པའི་ཕྱིར། འདིའི་དམིགས་པ་ཆོས་ཅན། ཤིན་ཏུ་ཟབ་སྟེ། རྟོགས་དཀའ་བས་
གཞན་གྱི་ཀླན་ཀ་རྒྱུད་མར་དུ་བྱུང་བའི་ཕྱིར། དམིགས་པ་དེ་འཐད་དང་དེ་ཡི་ནི། ། ཞེས་སོགས་ཀྱི་སྐབས་སུ།
འདིར་བསྟན་བསལ་བྱ་ལོག་རྟོག་གི་ངོ་བོ་ཡོད་དེ། བདེན་གཉིས་གཞི་གཅིག་གི་སྟེང་དུ་འདུར་མི་རུང་བར་
འཛིན་པའི་གནས་ངན་ལེན་གྱི་དྲི་མ་ཕྲ་བ་ཞིག་དེའི་ངོ་བོ་ཡིན་པའི་ཕྱིར། དེ་ལ་བཅུ་དྲུག་ཡོད་དེ། བར་ཆད་
མེད་ཚེའི་དམིགས་པ་འཐད་པ་ལ་ལོག་པར་རྟོག་པ་ནས། རང་སྤྱིའི་མཚན་ཉིད་སྒོམ་པ་ལ་ལོག་པར་རྟོགས་པའི་
བར་བཅུ་དྲུག་ཡོད་པའི་ཕྱིར། འདིར་བསྟན་བསལ་བྱ་ལོག་སྒྲུབ་ལ་ཡང་བཅུ་དྲུག་ཡོད་དེ། ལོག་རྟོག་དེས་ཀུན་
ནས་བསླངས་པའི་ལོག་སྒྲུབ་དེ་ལྟ་བུ་བཅུ་དྲུག་ཡོད་པའི་ཕྱིར། དེ་རྣམས་བསྡུ་ན་གཉིས་སུ་འདུ་བ་ཡིན་ཏེ། དོན་
དམ་སྒོ་ཅན་གྱི་ཀླན་ཀ་དང་། ཀུན་རྫོབ་སྒོ་ཅན་གྱི་ཀླན་ཀ་གཉིས་སུ་འདུ་བའི་ཕྱིར། དེ་གཉིས་ཀྱི་ཁྱད་པར་ཡོད་
དེ། དབུ་མ་པའི་དོན་དམ་གྱི་ཁྱད་པར་རྟགས་སུ་བཀོད་ནས་ཀུན་རྫོབ་སུན་འབྱིན་པའི་ཀླན་ཀ་དེ་དང་པོ་དང༌།
དབུ་མ་པའི་ཀུན་རྫོབ་ཀྱི་ཁས་ལེན་རྟགས་སུ་བཀོད་ནས་དོན་དམ་སུན་འབྱིན་པའི་ཀླན་ཀ་དེ་གཉིས་པ་ཡིན་པའི་
ཕྱིར། དང་པོའི་མཚན་གཞི་ཡོད་དེ། རྣམ་མཁྱེན་དང་བར་ཆད་མེད་ཚེའི་དམིགས་རྣམ་མི་འཐད་པར་ཐལ།
ཆོས་ཐམས་ཅད་བདེན་པར་མེད་པའི་ཕྱིར་ཞེས་པ་ལྟ་བུ་ཡིན་པའི་ཕྱིར། གཉིས་པའི་མཚན་གཞི་ཡོད་དེ། ས་
བོན་གྱིས་མྱུ་གུ་བསྐྱེད་པ་མི་འཐད་པར་ཐལ། ས་སྨྱུག་རང་བཞིན་གྱིས་གྲུབ་པའི་ཕྱིར་ཞེས་པ་ལྟ་བུ་ཡིན་པའི་ཕྱིར།
མདོ་དང་རྩ་བའི་བསྟན་བཅོས་མཛད་པའི་ཚེ་ཀླན་ཀ་དེ་དག་འཕེན་མཁན་བྱུང་བ་མིན་ཡང་ཀླན་ཀ་དེར་འགོད་
པའི་རྒྱུ་མཚན་ཡོད་དེ། མ་འོངས་པ་ན་དངོས་སྨྲ་བས་དེ་ལྟ་བུའི་ཀླན་ཀ་བྱེད་པ་ལ་དགོངས་པའི་ཕྱིར་ཏེ། དེ་
ཡང་དབུ་མ་བས་དངོས་པོ་བདེན་མེད་དུ་ཁས་བླངས་པ་ལ་དངོས་སྨྲ་བས་ཀླན་ཀ་དེ་ལྟ་བུ་འཕེན་པའི་ཕྱིར། དེ་
ལྟར་འཕངས་པའི་ཀླན་ཀ་དེ་བུམ་པ་ལ་མི་འཇུག་སྟེ། དེ་ལ་དབུ་མ་པས་ཁྱབ་མེད་ཀྱི་ལན་དོན་མཐུན་འདེབས་
ནུས་པའི་ཕྱིར། གཉིས་པ་བརྟེན་པ་རྒྱུ་འབྲས་བཤད་པ་ལ། རྒྱུ་མཐར་གྱིས་སྦྱོར་བ་དང་། འབྲས་བུ་སྐད་ཅིག་
སྦྱོར་བ་བཤད་པ་གཉིས། དང་པོ་ལ་འཆད་པའི་རྒྱུ་མཚན་དང་། གཞུང་དོན་བཤད་པ་གཉིས། དང་པོ་ནི།
རྩེ་སྦྱོར་བཤད་ཟིན་པའི་རྗེས་སུ་མཐར་གྱིས་སྦྱོར་བ་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་
གོམས་པ་དབང་དུ་བྱེད་པའི་རྩེ་སྦྱོར་བསྒོམ་པའི་རྗེས་སུ་མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་ཕྱིར་དུ་
161



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྒོམ་པའི་མཐར་གྱིས་སྦྱོར་བ་འབྱུང་བའི་རྒྱུ་མཚན་གྱིས་ཡིན་པའི་ཕྱིར་ཏེ། འགྲེལ་བ་ལས། རྩེ་མོའི་མངོན་པར་
རྟོགས་པ་ཐོབ་པ། ཞེས་པ་ནས། མཐར་གྱིས་པའི་མངོན་པར་རྟོགས་པ། ཞེས་གསུངས་པའི་ཕྱིར། གཉིས་པ་
ནི། སྦྱིན་པ་ཤེས་རབ་བར་དག་དང་། ། ཞེས་སོགས་ཀྱི་སྐབས་སུ། འདིར་བསྟན་མཐར་གྱིས་སྦྱོར་བའི་ངོ་བོ་
ཡོད་དེ། སྦྱིན་སོགས་ཆོས་བཅུ་གསུམ་གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་
རིམ་མ་འཆོལ་བར་སྒོམ་པའི་རིགས་གནས་ཀྱི་སེམས་དཔའི་ཡེ་ཤེས་དེ། དེའི་ངོ་བོ་མིན་པའི་ཕྱིར། དེ་ལ་ཟིན་
བྱེད་ཀྱི་སྒོ་ནས་བཅུ་གསུམ་ཡོད་དེ། ཕྱིན་དྲུག་དང་རྗེས་དྲན་དྲུག་དང་བདེན་པའི་དངོས་མེད་ངོ་བོ་ཉིད་དུ་
རྟོགས་པའི་ཤེས་རབ་ཀྱིས་ཟིན་པ་གཅིག་སྟེ་བཅུ་གསུམ་ཡོད་པའི་ཕྱིར། ཕྱིན་དྲུག་ནི་གོ་སླ་ཞིང་། རྗེས་དྲན་དྲུག་
གི་ཁྱད་པར་ཡོད་དེ། དཀོན་མཆོག་གསུམ་རྗེས་སུ་དྲན་པ་གསུམ་དག་དང་། གཏོང་བ་དང་ཚུལ་ཁྲིམས་དང་ལྷ་
རྗེས་སུ་དྲན་པ་གསུམ་སྟེ་དྲུག་ཡོད་པའི་ཕྱིར། ལྷ་རྗེས་སུ་དྲན་པའི་ལྷ་ནི་མདོ་ལས་འདོད་གཟུགས་ཀྱི་ལྷ་རྣམས་
རྗེས་དྲན་པ་གསུངས་ཀྱང་ལྷ་དེ་དག་དྲན་པ་ཙམ་མིན་ཏེ། ལྷ་དེ་དག་ཏུ་སྐྱེས་པའི་རྒྱུན་ཞུགས་སོགས་འཕགས་
པའི་ལྷ་ཡོད་པ་ལའང་དགོངས་པའི་ཕྱིར། གཏོང་བ་དང་ཚུལ་ཁྲིམས་གཉིས་ནི་ཕྱིན་དྲུག་གི་ནང་དུ་འདུས་ཀྱང་
འདིར་ལོགས་སུ་བཤད་པའི་དགོས་པ་ཡོད་དེ། སྔ་མ་རང་རྒྱུད་སྨིན་བྱེད་ཀྱི་དབང་དུ་བྱས་ལ། ལོགས་སུ་བཤད་
པ་ནི་གཞན་རྒྱུད་སྨིན་བྱེད་ཀྱི་དབང་དུ་མཛད་པའི་ཕྱིར། །
གཉིས་པ་སྐད་ཅིག་སྦྱོར་བ་ནི། སྦྱིན་པ་ལ་སོགས་རེ་རེས་ནི། ། ཞེས་སོགས་ཀྱི་སྐབས་སུ། དེ་འཆད་
པའི་རྒྱུ་མཚན་དང་། གཞུང་དོན་བཤད་པ་གཉིས། དང་པོ་ནི། མཐར་གྱིས་སྦྱོར་བ་བཤད་ཟིན་པའི་འོག་ཏུ་
སྐད་ཅིག་སྦྱོར་བ་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་ཕྱིར་དུ་སྒོམ་པའི་
མཐར་གྱིས་སྦྱོར་བ་ལ་བརྟེན་ནས་མཁྱེན་གསུམ་གྱི་རྣམ་པ་ལ་བརྟེན་པ་ཐོབ་པའི་སྐད་ཅིག་མའི་སྦྱོར་བ་འབྱུང་
བའི་རྒྱུ་མཚན་གྱིས་ཡིན་པའི་ཕྱིར་ཏེ། འགྲེལ་བ་ལས། མཐར་གྱིས་པའི་མངོན་པར་རྟོགས་པ་རྣམ་པར་བསྒོམ་
པནི། ཞེས་པ་ནས། མངོན་པར་རྫོགས་པ་བྱང་ཆུབ་པ་ཡིན་ཏེ། ཞེས་གསུངས་པའི་ཕྱིར། གཉིས་པ་ལ།
སྐད་ཅིག་མའི་སྦྱོར་བའི་ངོ་བོ་ཡོད་དེ། རྩོལ་བ་གཅིག་གི་བྱེད་པ་ལ་བརྟེན་ནས་མཁྱེན་གསུམ་གྱི་རྣམ་པ་བརྒྱ་
བདུན་ཅུ་རྩ་གསུམ་གོ་རིམ་མ་འཆོལ་བར་སྒོམ་པའི་ནུས་པ་ཐོབ་ཅིང་མཁྱེན་གསུམ་གྱི་རྣམ་པ་ལ་བརྟན་པ་ཐོབ་
པའི་སེམས་དཔའི་ཡེ་ཤེས་དེ། དེའི་ངོ་བོ་ཡིན་པའི་ཕྱིར། དེ་ལ་ལྡོག་པའི་སྒོ་ནས་བཞི་ཡོད་དེ། རྣམ་པར་སྨིན་
པ་མ་ཡིན་པའི་སྐད་ཅིག་སྦྱོར་བ། རྣམ་པར་སྨིན་པའི་སྐད་ཅིག་སྦྱོར་བ། མཚན་ཉིད་མེད་པའི་སྐད་ཅིག་སྦྱོར་བ།
གཉིས་སུ་མེད་པའི་སྐད་ཅིག་སྦྱོར་བ་དང་བཞི་ཡོད་པའི་ཕྱིར་ཏེ། དང༌པོ་ནི། སྦྱིན་པ་ལ་སོགས་རེ་རེས་
162



༄༅། ། ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
ཀྱང་། ། ཞེས་སོགས་དང་གཉིས་པ་ནི། གང་ཚེ་ཆོས་དཀར་ཐམས་ཅད་ཀྱི། ། ཞེས་སོགས་དང་། གསུམ་པ་
ནི། སྦྱིན་པ་ལ་སོགས་སྤྱོད་པ་ཡིན། ། ཞེས་སོགས་དང་། བཞི་པ་ནི། རྨི་ལམ་དང་ནི་དེ་མཐོང་ཉིད། ། ཅེས་
སོགས་ཀྱིས་འཆད་པར་བྱེད་པའི་ཕྱིར། དེ་བཞིའི་མཚན་གཞི་ཡོད་དེ། རྣམ་པར་སྨིན་པ་མ་ཡིན་པའི་ཡོན་ཏན་
གྱི་རིགས་རྣམས་བྱ་རྫོགས་ཀྱི་སྐད་ཅིག་མ་གཅིག་ལ་མངོན་དུ་བྱེད་ནུས་པའི་སྐད་ཅིག་མའི་སྦྱོར་བ་དེ་དང་པོ་དང་།
རྣམ་པར་སྨིན་པའི་ཡོན་ཏན་རྣམས་ཚུལ་དེ་ལྟར་མངོན་དུ་བྱེད་ནུས་པའི་སྐད་ཅིག་སྦྱོར་བ་དེ་གཉིས་པ་དང་།
ཆོས་ཐམས་ཅད་དོན་དམ་པར་རང་གི་མཚན་ཉིད་ཀྱིས་མ་གྲུབ་པར་དེ་ལྟར་མངོན་སུམ་དུ་རྟོགས་པའི་སྐད་ཅིག་
སྦྱོར་བ་དེ་གསུམ་པ་དང་། གཟུགས་དང་དེ་འཛིན་པའི་མཚན་མ་རྫས་གཞན་གྱིས་སྟོང་པའི་སྟོང་ཉིད་བྱ་རྫོགས་
ཀྱི་སྐད་ཅིག་མ་གཅིག་ལ་མངོན་སུམ་དུ་རྟོགས་ནུས་པའི་སྐད་ཅིག་སྦྱོར་བ་དེ་བཞི་པ་ཡིན་ལ། དེའི་དང་པོ་གཉིས་
ཡོན་ཏན་མངོན་དུ་བྱེད་ཚུལ་དང་། ཕྱི་མ་གཉིས་ཡུལ་རྟོགས་ནུས་པའི་དབང་དུ་བྱས་པ་ཡིན་པའི་ཕྱིར། འདིའི་
དངོས་བསྟན་ནི་བར་ཆད་མེད་ལམ་གྱི་དབང་དུ་བྱས་པ་གཙོ་ཆེ་ཡང་། སྐད་ཅིག་སྦྱོར་བ་ལ་ངོ་བོའི་སྒོ་ནས་རྒྱུན་
མཐའི་སྦྱོར་ལམ་དང་། བར་ཆད་མེད་པའི་ལམ་གཉིས་ཡོད་དེ། ཇི་ལྟར་སྐྱེས་བུས་ཟོ་ཆུན་རྒྱུད། །ཅེས་སོགས་
ལྟར། རྩོལ་བ་རེ་རེའི་བྱེད་པ་ལ་བརྟེན་ནས་མཁྱེན་གསུམ་གྱི་ནུས་པ་བརྒྱ་དོན་གསུམ་གོ་རིམ་མ་འཆོལ་བར་
དངོས་སུ་སྒོམ་པ་ནི། རྒྱུན་མཐའི་སྦྱོར་བའི་ལམ་གྱི་གནས་སྐབས་སུ་ཡིན་གྱི། བར་ཆད་མེད་ལམ་གྱི་དུས་སུ་སྟོང་
ཉིད་གཉིས་སྣང་ནུབ་པའི་ཚུལ་གྱིས་རྟོགས་དགོས་པས་སྒོམ་ཚུལ་དེ་ལྟར་མི་ནུས་པའི་ཕྱིར། བར་ཆད་མེད་ལམ་
གྱི་ཚེ་གཉིས་སྟོང་གི་དེ་ཁོ་ན་ཉིད་མངོན་སུམ་དུ་རྟོགས་མི་ནུས་ཀྱང་། དེས་དེ་མངོན་སུམ་དུ་རྟོགས་ནུས་པ་ཡིན་
ཏེ། དེ་ལྟར་རྟོགས་ནུས་པའི་ནུས་པ་མཐར་ཕྱིན་པ་ཐོབ་པའི་ཕྱིར། མཐར་གྱིས་པ་དང་སྐད་ཅིག་སྦྱོར་བ་གཉིས་
ལ་རྩོལ་བ་རེ་རེའི་བྱེད་པ་ལ་བརྟེན་ནས་མཁྱེན་གསུམ་གྱི་རྣམ་པ་བརྒྱ་དོན་གསུམ་གོ་རིམ་ངེས་ཅན་དུ་སྒོམ་ཚུལ་
ཡོད་པ་འདྲ་ཡང་ཁྱད་པར་ཡོད་དེ། སྔ་མས་གོ་རིམ་མ་འཆོལ་བར་སྒོམ་མི་ནུས་ཤིང་། ཕྱི་མའི་ཚེ་དེ་ལྟར་སྒོམ་
ནུས་པའི་ཁྱད་པར་ཡོད་པའི་ཕྱིར་རོ། ། སྦྱོར་བཞིའི་སྒྲ་དོན་ལྷན་ཅིག་ཏུ་བརྗོད་ན་འདི་ལྟར་ཡིན་ཏེ། མཁྱེན་
གསུམ་གྱི་རྣམ་པ་མ་ལུས་པ་རྫོགས་པར་བྱེད་པས་རྣམ་རྫོགས་སྦྱོར་བ་དང་། དེ་གསུམ་གྱི་རྣམ་པ་མ་ལུས་བ་ལ་
གོམས་པ་རྩེ་མོ་སྟེ་རྩེ་སྦྱོར་དང་། དེ་གསུམ་གྱི་རྣམ་པ་མ་ལུས་པ་མཐར་གྱིས་ཏེ་རིམ་གྱིས་གོ་རིམ་མ་འཆོལ་བར་
སྒོམ་པས་མཐར་གྱིས་སྦྱོར་བ་དང་། བྱ་རྫོགས་ཀྱི་སྐད་ཅིག་མ་གཅིག་ལ་རྣམ་པར་སྨིན་པ་དང་རྣམ་པར་སྨིན་པའི་
ཡོན་ཏན་རིགས་སོགས་མངོན་དུ་བྱེད་ནུས་པ་དང་རྟོགས་པས་སྐད་ཅིག་མའི་སྦྱོར་བ་ཞེས་བརྗོད་པའི་ཕྱིར་རོ། །
གསུམ་པ་འབྲས་བུ་ཆོས་སྐུ་རྒྱས་པར་བཤད་པ་ལ། སྤྱིའི་རྣམ་གཞག་དང་། གཞུང་དོན་སོ་སོར་བཤད་པ་
163



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས། དང་པོ་ལ། འདིར་འབྲས་བུ་ཆོས་སྐུ་འཆད་པའི་རྒྱུ་མཚན་དང་། སྤྱི་དོན་གྱིས་བཤད་པ་གཉིས།
དང་པོ་ནི། སྦྱོར་བཞི་བཤད་ཟིན་པའི་རྗེས་སུ་འབྲས་བུ་ཆོས་སྐུ་འཆད་པའི་རྒྱུ་མཚན་ཡོད་དེ། སྦྱོར་བ་བཞི་དང་
ཁྱད་པར་དུ་སྐད་ཅིག་སྦྱོར་བ་བསྒོམས་པ་ལ་བརྟེན་ནས་འབྲས་བུ་ཆོས་སྐུ་དངོས་སུ་འཐོབ་པར་འགྱུར་བའི་རྒྱུ་
མཚན་གྱིས་ཡིན་པའི་ཕྱིར་ཏེ། འགྲེལ་བ་ལས། སྐད་ཅིག་མ་གཅིག་པའི་མངོན་པར་རྫོགས་པ་བྱང་ཆུབ་པ་རྣམ་
པར་བསྒོམ་པའི་སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པ་བྱང་ཆུབ་པ་ཡིན་ཏེ། ཞེས་གསུངས་
པའི་ཕྱིར། གཉིས་པ་ལ། ཆོས་སྐུ་འགྲུབ་པའི་དུས། གནས། ངོ་བོ་དང་། དབྱེ་བ། གྲངས་ངེས། ལོག་
རྟོག་སེལ་ཚུལ་དང་ལྔ། དང་པོ་ལ་བྱང་སེམས་རྒྱུན་མཐའ་བ་གསར་དུ་སངས་རྒྱས་པའི་དུས་མཚམས་ཡོད་དེ།
དེས་ཚོགས་གཉིས་རྫོགས་པའི་རྗེས་སུ་རྣམ་མཁྱེན་སྐད་ཅིག་དང་པོ་ཐོབ་པ་དང་། ཇི་ལྟ་བའི་ཆོས་ལ་མཉམ་པར་
བཞག་བཞིན་པའི་ངང་ནས་ཇི་སྙེད་པའི་ཆོས་ཐམས་ཅད་མངོན་སུམ་དུ་རྟོགས་པ་དང་། ཡང་དག་མཐའ་
མངོན་དུ་བྱས་པ་དང་། མཚན་དཔེས་སྤུས་པའི་ལུས་ཀྱི་རིགས་འདྲ་ཕྱི་མ་ལོངས་སྐུའི་ལུས་སུ་གནས་གྱུར་པ་དང་།
ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་པའི་འབྲེལ་བ་གྲུབ་པའི་ཚུལ་གྱིས་སྤྲུལ་སྐུ་གྲངས་མེད་
ཐོབ་པ་རྣམས་དུས་སུ་མཉམ་པའི་ཕྱིར། གཉིས་པ་ལ། ཁ་ ཅིག བྱང་སེམས་རྒྱུན་མཐའ་བ་ཐམས་ཅད་
གཟིགས་ཁམས་གནས་རིགས་བཅུ་བདུན་གྱི་ནང་ཚན་གྱི་འོག་མིན་དེར་འཚང་རྒྱ་བ་ཡིན་ནོ་ཟེར། དེ་ནི་མི་
འཐད་དེ། དེ་འདྲ་བའི་འོག་མིན་ནི་སྡུག་བདེན་གྱིས་བསྡུས་པས་དག་པའི་ཞིང་ཁྱད་པར་ཅན་མ་ཡིན་པའི་ཕྱིར།
ཁ་ཅིག བྱང་སེམས་ཐམས་ཅད་འཚང་རྒྱ་བའི་ཚེ་འོག་མིན་སྟུག་པོ་བཀོད་པར་འཚང་རྒྱའོ་ཞེས་ཟེར། དེ་ཡང་
མི་འཐད་དེ། བྱང་སེམས་རྣམས་འཚང་རྒྱ་བའི་ཚེ་རང་རང་གི་ཞིང་དག་སྦྱོར་གྱིས་བསྒྲུབས་པའི་གནས་ཞིག་ཏུ་
འཚང་རྒྱུ་དགོས་པའི་ཕྱིར། དེར་ཐལ། དེ་རྣམས་ཀྱིས་ཞིང་དག་སྦྱོར་གྱི་སྒོ་ནས་རང་རང་གི་འཚང་རྒྱ་བའི་ཞིང་
དག་བསྒྲུབ་པ་ལ་དགོས་པ་ཡོད་པའི་ཕྱིར། གསུམ་པ་ལ། དེའི་ངོ་བོ་ཡོད་དེ། སྦྱོར་བཞི་བསྒོམས་སྟོབས་ཀྱིས་
ཐོབ་པའི་ཐོབ་བྱ་མཐར་ཐུག་དེ། འབྲས་བུ་ཆོས་སྐུའི་མཚན་ཉིད་དང་ངོ་བོ་ཡིན་པའི་ཕྱིར། དེ་ལ་ངོ་བོའི་སྒོ་
ནས་གཉིས་ཡོད་དེ། ཆོས་གཟུགས་ཀྱི་སྐུ་གཉིས་ཡོད་པའི་ཕྱིར། དེ་ལས་ཆོས་སྐུ་ནི་རང་དོན་གྱི་སྐུ་དང་གཟུགས་
སྐུ་ནི་གཞན་དོན་གྱི་སྐུ་ཡིན་ཏེ། ཆོས་སྐུ་གཉིས་ཐོབ་པའི་སྒོ་ནས་རང་དོན་མཐར་ཐུག་དང་། གཟུགས་སྐུ་གཉིས་
ཐོབ་པའི་སྒོ་ནས་གཞན་དོན་མཐར་ཐུག་བརྙེས་པར་འཇོག་པའི་ཕྱིར། དེར་ཐལ། ཆོས་སྐུ་གཉིས་ལ་རང་དོན་
དུ་མཉམ་པར་འཇོག་ཅིང་། གཟུགས་སྐུ་གཉིས་ཀྱིས་ནི་གཞན་གྱི་དོན་མཛད་པའི་ཕྱིར། བཞི་པ་ནི། སྐུ་ལ་ངོ་
བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུའང་དབྱེ་ཞིང་གྲོངས་ངེས་པ་ཡིན་ཏེ། མདོ་སྡེ་རྒྱན་ལས། སྐུ་གསུམ་
164



༄༅། །ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
དག་གིས་སངས་རྒྱས་ཀྱི། ། སྐུ་བསྡུས་པར་ནི་ཤེས་བྱ་སྟེ། ། ཞེས་གསུངས་པའི་ཕྱིར། དེར་མ་ཟད་བཞི་དང་
ལྡར་ཡང་གྲངས་ངེས་ཏེ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། རྣམ་པར་སྨིན་པ་དང་རྣམ་པར་སྨིན་པ་
མ་ཡིན་པའི་སྐུ་གཉིས་བཅས་ལྔར་གྲངས་ངེས་པའི་ཕྱིར་ཏེ། མཚན་བརྗོད་ལས། སངས་རྒྱས་སྐུ་ལྔའི་བདག་
ཉིད་ཅན། ། ཞེས་བ།གསུངས་པའི་ཕྱིར། དེ་ལྔ་ནི་སྐུ་གཉིས་ཀྱིས་བསྡུས་ཏེ། དང་པོ་གཉིས་ཆོས་སྐུ་དང་། ཕྱི་མ་
གཉིས་སྤྲུལ་སྐུས་བསྡུས་པའི་ཕྱིར། སྐུ་གསུམ་དང་བཞི་གང་དུ་གྲངས་ངེས་བྱས་ཀྱང་མི་འགལ་ཏེ། དབྱེ་བསྡུ་
ཙམ་ཡིན་པའི་ཕྱིར། ལྔ་པ་ལ། ཁ་ཅིག་ངོ་བོ་ཉིད་སྐུས་ཡུམ་མ་རྟོགས་པས་སངས་རྒྱས་མ་ཡིན་ནོ་ཞེས་ཟེར། འོ་
ན་དེ་ཡོན་ཏན་ཙམ་ཡང་མིན་པར་ཐལ། དེ་གནས་སྐབས་དང་མཐར་ཐུག་གི་ཡོན་ཏན་གང་ཡང་མ་ཡིན་པའི་
ཕྱིར། དང་པོ་མ་གྲུབ་ན་དེ་སེམས་ཅན་གྱི་རྒྱུད་ལ་ཡོད་པར་ཐལ་རོ། ། ཕྱི་མ་མ་གྲུབ་ན་སངས་རྒྱས་མ་ཡིན་པ་མི་
འཐད་པར་ཐལ། སངས་རྒྱས་ཡིན་པའི་ཕྱིར། དེར་ཐལ། མཐར་ཐུག་གི་ཡོན་ཏན་ཡིན་པའི་ཕྱིར། ཁ་ཅིག་
ངོ་བོ་ཉིད་སྐུ་དེ་སངས་མ་རྒྱས་པའི་ཚེ་མེད་ཅིང་། སངས་རྒྱས་པའི་ཚེ་ཡོད་པས་མི་རྟག་པ་ཡིན་ནོ་ཞེས་ཟེར། དེ་
མི་འཐད་པར་ཐལ། དེ་ནི་མཁས་རྨོངས་ལ་གྲགས་པའི་རྟག་པའི་ཁྱད་པར་འཇོག་ཚུལ་མ་ཤེས་པའི་སྐྱོན་ཆེན་པོ་
ཡིན་པའི་ཕྱིར། དེར་ཐལ། མཁས་པས་ནི་རྟོག་པས་བཏགས་ཙམ་གྱིས་སྤྱི་མཚན་དང་། རང་གྲུབ་དུས་སྐད་
ཅིག་གཉིས་པར་མི་འཇིག་པར་གནས་པ་ཞིག་རྟག་པར་འདོད། རྨོངས་པས་ནི་དུས་སྔ་ཕྱི་ཀུན་དུ་ཡོད་པ་ཙམ་
ཞིག་རྟག་པར་འདོད་པའི་ཕྱིར། དང་པོ་དེར་ཐལ། རྣམ་འགྲེལ་ལས། གང་གི་རང་བཞིན་འཇིག་མེད་པ། །
དེ་ལ་མཁས་རྣམས་རྟག་ཅེས་བརྗོད། །ཅེས་གསུངས་པའི་ཕྱིར། ཁྱབ་སྟེ། གཞུང་འདིས་མཁས་པ་ལ་གྲགས་
པའི་རྟག་པ་འཇོག་ཚུལ། དེ་ལྟར་དུ་བཤད་པའི་ཕྱིར། གཞན་ཡང་དེ་མི་འཐད་པར་ཐལ། དེ་ནི་རྟག་པ་དང་
དངོས་པོ་གཉིས་ལ་དུས་ཐམས་ཅད་པ་དང་རེ་འགའ་བའི་ཁྱད་པར་མ་ཕྱེད་པའི་སྐྱོན་ཡིན་པའི་ཕྱིར། དེར་ཐལ།
ཤེས་བྱ་དང་ནམ་མཁའ་ལྟ་བུ་དུས་ཐམས་ཅད་པའི་རྟག་པ་དང་། དངོས་པ་སྤྱི་ཙམ་དང་མི་རྟག་པ་སྤྱི་ཙམ་པ་ལྟ་
བུ་དུས་ཐམས་ཅད་པའི་དངོས་པོ་ཡིན་པ་དང་། བུམ་གཉིས་ཀྱི་ལྡོག་པ་དང་གཅིག་ལྟ་བུ་རེ་འགའ་བའི་རྟག་པ་
དང་། ཀ་བུམ་གཉིས་ལྟ་བུ་རེ་འགའ་བའི་དངོས་པོ་ཡིན་པའི་ཁྱད་པར་མ་ཕྱེད་པའི་སྐྱོན་ཡིན་པའི་ཕྱིར། ཁ་
ཅིག་གཟུགས་སྐུ་གཉིས་ཀྱི་སྐུ་བེམ་པོ་ཡིན་པས་སངས་རྒྱས་ཀྱི་ས་ན་མེད་དོ་ཞེས་ཟེར། དེ་ཡང་མི་འཐད་དེ།
གཟུགས་སྐུ་གཉིས་ཀྱི་སྐུ་བེམ་པོ་མ་ཡིན་པའི་ཕྱིར། དེར་ཐལ། ཡེ་ཤེས་ཀྱི་བདག་རྐྱེན་ལས་བྱུང་བའི་དག་པའི་
གཟུགས་ཡིན་པའི་ཕྱིར། གཉིས་པ་གཞུང་དོན་སོ་སོར་བཤད་པ་ལ། ངོ་བོ་ཉིད་སྐུའི་ངོ་བོ། དབྱེ་བ་དང་ཡོན་
ཏན། སྐུ་ལྷག་མ་གསུམ་ངོ་བོ་ཉིད་སྐུ་ལས་ལོགས་སུ་བཞག་པའི་རྒྱུ་མཚན་དང་གསུམ། དང་པོ་ཡོད་དེ། དག་
165



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་གཉིས་ལྡན་གྱི་ཆོས་ཉིད་ཀྱི་སྐུ་དེ། དེའི་ངོ་བོ་ཡིན་པའི་ཕྱིར། གཉིས་པ་དེ་ལ་དབྱེ་ན་གཉིས་ཡོད་དེ། རང་
བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང་། གློ་བུར་རྣམ་དག་གི་ཆར་གྱུར་བའི་ངོ་བོ་ཉིད་སྐུ་གཉིས་
ཡོད་པའི་ཕྱིར། ངོ་བོ་ཉིད་སྐུ་དང་པོ་དེ་མཚན་ཉིད་ལྔ་དང་ལྡན་ཏེ། སྐྱེ་འཇིག་སྤངས་པའི་འདུས་མ་བྱས་ཀྱི་
ཡོན་ཏན། རང་གི་ཆོས་ཅན་ཡེ་ཤེས་དང་ངོ་བོ་དབྱེར་མི་ཕྱེད་པའི་ཡོན་ཏན། རྟག་ཆད་ཀྱི་མཐའ་གཉིས་དང་
བྲལ་བའི་ཡོན་ཏན། སྒྲིབ་པ་སྤངས་པའི་ཡོན་ཏན་དང་། རང་བཞིན་གྱི་འོད་གསལ་བའི་ཡོན་ཏན་དང་ལྡན་
པའི་ཕྱིར། ངོ་བོ་ཉིད་སྐུ་དེ་ཡོན་ཏན་ལྔ་དང་ལྡན་ཏེ། ཡོན་ཏན་རྒྱ་ཆེ་བས་གཞལ་དུ་མེད་པ་དང་། དེ་གྲངས་
ཀྱིས་མི་ཆོད་པས་གྲངས་མེད་པ་དང་། སྒྲ་རྟག་སོགས་ཀྱིས་ཇི་བཞིན་བསམ་དུ་མེད་པ་དང་། སྒྲིབ་གཉིས་ཀྱི་
བག་ཆགས་སྤངས་པ་དང་། སངས་རྒྱས་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་དུ་འགྱུར་བའི་ཡོན་ཏན་
དང་ལྡན་པའི་ཕྱིར། དེ་ཁྱད་ཆོས་གསུམ་དང་ལྡན་ཏེ། ལྡན་པའི་ཁྱད་པར་སངས་རྒྱས་ཀྱི་ཟག་མེད་ཡེ་ཤེས་སྡེ་
ཚན་ཉེར་གཅིག་བདེན་གྲུབ་ཀྱི་ཟག་པ་མེད་པ་དང་། སྤངས་པའི་ཁྱད་པར་སྒྲིབ་གཉིས་བག་ཆགས་དང་བཅས་
པ་དེ་སྤངས་པ་དང་། ངོ་བོའི་ཁྱད་པར་སྐུ་ལྷག་མ་གསུམ་བདེན་པས་སྟོང་པ་དང་ལྡན་པའི་ཕྱིར། གསུམ་པ་
ཡོད་དེ། རྣམ་གཞག་དང་སྣང་ཚུལ་མི་འདྲ་བའི་སྒོ་ནས་འཇོག་པའི་ཕྱིར། དེར་ཐལ། མཆོག་གི་སྤྲུལ་སྐུ་དེ་སོ་
སྐྱེ་ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་དང་། ལོངས་སྐུ་བྱང་འཕགས་ཡན་ཆད་ཀྱི་མངོན་སུམ་གྱི་སྤྱོད་
ཡུལ་དང་། ཡེ་ཤེས་ཆོས་སྐུའོ་དེ་སངས་རྒྱུས་ནང་ཕན་ཚུན་ཁོ་ནའི་མངོན་སུམ་ལ་སྣང་བའི་སྒོ་ནས་དེ་གསུམ་གྱི་
སྤྱོད་ཡུལ་དུ་བཞག་པའི་ཕྱིར། ངོ་བོ་ཉིད་དུ་གཉིས་ཀྱི་འཇོག་ཚུལ་ཡོད་དེ། སྐུ་ལྷག་མ་གསུམ་བདེན་པས་སྟོང་
པའི་ཆོས་ཉིད་ཀྱི་ཆ་ནས་རང་བཞིན་རྣམ་དག་གི་ངོ་བོ་ཉིད་སྐུ་དེ་དང་། དེ་དག་གི་སྟེང་གི་སྒྲིབ་པ་གཉིས་སྤངས་
པའི་ཆ་ལ་གློ་བུར་རྣམ་དག་གི་ངོ་བོ་ཉིད་སྐུར་འཇོག་པའི་ཕྱིར། གློ་བུར་རྣམ་དག་གི་ངོ་བོ་ཉིད་སྐུ་ལ། དེའི་ཆར་
གྱུར་པའི་ངོ་བོ་ཉིད་སྐུས་མ་ཁྱབ་སྟེ། ངོ་བོ་ཉིད་སྐུ་ཡིན་ན་གློ་བུར་རྣམ་དག་གི་ངོ་བོ་ཉིད་སྐུ་ཡིན་དགོས་པའི་ཕྱིར།
དེར་ཐལ། ངོ་བོ་ཉིད་སྐུ་དེ་ཡིན་ན། གློ་བུར་གྱི་དྲི་མ་རྣམ་པར་དག་པའི་ངོ་བོ་ཉིད་སྐུ་ཡིན་དགོས་པའི་ཕྱིར།
དེར་ཐལ། དབྱིངས་རང་བཞིན་གྱིས་རྣམ་པར་དག་པ་དགག་བྱ་གློ་བུར་གྱི་དྲི་མ་སྤངས་པ་ཞིག་རང་བཞིན་རྣམ་
དག་གི་ཆར་གྱུར་བའི་ངོ་བོ་ཉིད་སྐུ་དང་། དབྱིངས་ལས་གཞན་པའི་སྒྲིབ་པ་སྤངས་པའི་འདུས་མ་བྱས་ཞིག གློ་
བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཡིན་པའི་ཕྱིར། སྒྲིབ་པ་སྤངས་པའི་ཡེ་ཤེས་དང་གཅིག་དང་ཐ་དད་
ལྡོག་པའི་ཆ་ལྟ་བུའི་འདུས་མ་བྱས་ནི་ངོ་བོ་ཉིད་སྐུ་གཉིས་གང་རུང་མིན་པར་སེམས་ཏེ། དེ་དག་ལ་ངོ་བོ་ཉིད་
སྐུའི་འཇོག་བྱེད་རྣམ་དག་དེ་འདྲ་བ་མེད་པའི་ཕྱིར་རོ། ། བྱང་ཆུབ་ཕྱོགས་མཐུན་ཚད་མེད་དང་
། ། ཞེས་
166



༄༅། ། ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
སོགས་ཀྱི་སྐབས་སུ། ཡེ་ཤེས་ཆོས་སྐུའི་ངོ་བོ། དབྱེ་བ། ཕྱེ་བ་སོ་སོའི་དོན་དང་གསུམ། དང་པོ་ཡོད་དེ།
ཟག་བཅས་ཡོངས་སུ་གནས་གྱུར་ནས་ཟག་མེད་དུ་གྱུར་པའི་ཡེ་ཤེས་མཐར་ཐུག་དེ། དེའི་ངོ་བོ་ཡིན་པའི་ཕྱིར།
གཉིས་པ་དེ་ལ་ངོ་བོའི་སྒོ་ནས་གཉིས་ཡོད་དེ། ཇི་ལྟ་ཇི་སྙེད་མཁྱེན་པའི་ཡེ་ཤེས་མཐར་ཐུག་གཉིས་ཡོད་པའི་ཕྱིར།
བྱེད་ལས་ཀྱི་སྒོ་ནས་ལྔ་ཡོད་དེ། མེ་ལོང་ལྟ་བུའི་ཡེ་ཤེས་སོགས་ལྔ་ཡོད་པའི་ཕྱིར། སྡེ་ཚན་གྱི་སྒོ་ནས་ཉེར་གཅིག་
ཡོད་དེ། དེར་གྱུར་པའི་ཟག་མེད་ཀྱི་ཡེ་ཤེས་ཀྱི་སྡེ་ཚན་ཉེར་གཅིག་ཡོད་པའི་ཕྱིར། གཞུང་འདི་ཐུབ་པའི་ངོ་བོ་
ཉིད་སྐུ་ནི། ། ཞེས་པའི་རྐང་བ་བཞིའི་རྒྱས་བཤད་ཀྱང་ཡིན་ཏེ། གཞུང་འདིས་གཞུང་སྔ་མའི་ངོ་བོ་ཉིད་སྐུའི་
ཁྱད་པར་རྒྱས་པར་འཆད་པར་མཛད་པའི་ཕྱིར། དེར་ཐལ། འདིས་སྔ་མས་བསྟན་པའི་ངོ་བོ་ཉིད་སྐུ་དེ།
སངས་རྒྱས་ཀྱི་སའི་ཡེ་ཤེས་སྡེ་ཚན་ཉེར་གཅིག་བདེན་པས་སྟོང་པའི་ཆོས་ཉིད་ལ་འཇོག་པའི་ཚུལ་ཀྱང་བཤད་པའི་
ཕྱིར། མཇུག་ཏུ་ཆོས་ཉིད་སྐུ་ཞེས་བརྗོད་པ་ཡིན། ། ཞེས་པ་ཞིག་འབྱུང་རྒྱུ་ཡིན་ཀྱང་ཆོས་ཀྱི་སྐུ་ཞེས་བརྗོད་པ་
ཡིན། ། ཞེས་འབྱུང་བའི་རྒྱུ་མཚན་ཡོད་དེ། རྒྱན་གྱི་ཚིག་སྦྱོར་བདེ་བ་དང༌། དགོས་པའི་དབྱེ་བ་ཡིན་པའི་ཕྱིར།
ཕྱི་མ་དེར་ཐལ། གཞུང་འདིས་བསྟན་པའི་ཟག་མེད་ཡེ་ཤེས་སྡེ་ཚན་ཉེར་གཅིག་པོ་དེ་ཡེ་ཤེས་ཆོས་སྐུ་ཞེས་གོ་བའི་
ཆེད་ཡིན་པའི་ཕྱིར། འོན་ཀྱང་འཕགས་པས་གཞུང་འདི་ངོ་བོ་ཉིད་སྐུ་རྒྱས་པར་འཆད་པའི་གཞུང་དུ་བཞེད་ལ།
སློབ་དཔོན་གྱི་འགྲེལ་པ་འདིར་ཡེ་ཤེས་ཆོས་སྐུ་འཆད་པའི་གཞུང་དུ་སྦྱར་ཡང་དགོངས་པ་མི་འགལ་ཏེ། དེ་
གཉིས་ཀ་རུང་བར་བཞེད་པའི་ཕྱིར། ཟད་པར་བཅུ་ཡི་བདག་ཉིད་དང་། ། ཞེས་སོགས་ཀྱི་སྐབས་སུ། བོད་
པར་གྱི་ངོ་བོ། དབྱེ་བ། སོ་སོའི་དོན་དང་གསུམ། དང་པོ་ཡོད་དེ། ཟིལ་གནོན་ཐོབ་པའི་གང་ཟག་གི་རྒྱུད་ཀྱི་
ཡུལ་བཅུ་པོ་གང་རུང་གིས་གཟུགས་ཅན་གྱི་གོ་ས་ལ་ཁྱབ་པར་བྱེད་པ་ཡང་དག་པར་འབྱོར་བའི་ཏིང་ངེ་འཛིན་
ཤེས་རབ་མཚུངས་ལྡན་དང་བཅས་པ་དེ། ཟད་པར་སྐྱེ་མཆེད་ཀྱི་ངོ་བོ་ཡིན་པའི་ཕྱིར། དེ་ལ་དབྱེ་ན་བཅུ་ཡོད་
དེ། ས་སོགས་འབྱུང་བ་བཞི་ལ་དམིགས་པའི་སྒོ་ནས་བཞི། སྔོན་པོ་སོགས་རྩ་བའི་ཁ་དོག་བཞི་ལ་དམིགས་པ་
བཞི། ནམ་མཁའ་དང་རྣམ་ཤེས་ལ་དམིགས་པ་གཉིས་ཏེ་བཅུ་ཡོད་པའི་ཕྱིར། ཟད་པར་གྱི་སེམས་རྟེན་ཡོད་དེ།
དང་པོ་བརྒྱད་བསམ་གཏན་དང་། ཕྱི་མ་གཉིས་གཟུགས་མེད་ལ་བརྟེན་པའི་ཕྱིར། སོ་སོའི་དོན་ལ་འདི་གསར་
དུ་སྒྲུབ་པའི་དམིགས་པ་ལ་དགུ་ཡོད་དེ། ས་ཁོད་མཉམ་པ་དང་། ཆུས་དྲངས་པ་དང་། མེ་གསལ་ཞིང་འབར་
བ་དང་། ལུས་ལ་རེག་པའི་རླུང་དང་། རས་སྔོ་སེར་སོགས་བཞི་རྔ་བོ་ཆེའི་ངོས་ལྟར་བརྒྱངས་པ་དང་། གནས་
ཁང་གི་བུ་གའི་ནམ་མཁའ་དང་། བུམ་ནང་ནི་མར་མེའི་འོད་འཕོག་པའི་རྩིག་ངོས་ཀྱི་སྣང་བ་ལ་དམིགས་ནས་
སྒོམ་པ་ཡིན་པའི་ཕྱིར། དེ་བསྒོམས་པ་ལ་དགོས་པ་ཡོད་དེ། ལུས་གཅིག་ཏུ་སྤྲུལ་ཞིང་མང་པོར་བསྒྱུར་བ་དང་།
167



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ས་ལ་ཆུ་བཞིན་དུ་འཛུལ་བ་དང་
། ཆུ་ལ་མ་བྱིང་པར་འགྲོ་བ་དང་། རླུང་ལྟར་འགྲོ་བ་དང་། སྔོ་སེར་སོགས་སུ་
སྤྲུལ་བ་དང་། ཆར་འབེབས་པ་དང་། མེ་འབར་བ་སྟོན་པ་སོགས་ཏིང་ངེ་འཛིན་ལ་ཚུལ་བྱང་བའི་དགོས་པ་
ཡོད་པའི་ཕྱིར། ཟད་པར་གྱི་ས་དང་མེ་སོགས་ལ་དེ་དག་མཚན་ཉིད་པ་ཡོད་དེ། དེ་དག་གིས་ས་དང་མེ་ཆུ་
སོགས་ཀྱི་བྱ་བ་བྱེད་ནུས་པའི་མཚན་ཉིད་པར་མདོ་དང་བསྟན་བཅོས་ལས་བཤད་པའི་ཕྱིར། ཟན་པར་གྱི་མེ་ཆུ་
སོགས་གོ་ས་འགོག་པའི་དགོས་པོ་མིན་ཏེ། གཟུགས་ཅན་གྱི་གོ་ས་གཅིག་ལ་དེ་གཉིས་ཀྱིས་ཅིག་ཅར་དུ་ཁྱབ་པར་
བྱེད་ནུས་པའི་ཕྱིར། ཟད་པར་སྐྱེ་མཆེད་དང་དེའི་ཡུལ་བཅུ་མི་འདྲ་སྟེ། ཡུལ་བཅུ་ནི་ཟད་པར་གྱི་ས་ནས་རྣམ་
ཤེས་ཀྱི་བར་ཡིན་ལ། ཟད་པར་བཅུ་ནི་དེ་དག་ལ་དམིགས་པའི་སྙོམས་འཇུག་ཞིག་ལ་འཇོག་པའི་ཕྱིར། ཟད་
པར་ཞེས་བརྗོད་པའི་རྒྱུ་མཚན་ཡོད་དེ། གཟུགས་ཅན་གྱི་གོ་ས་རྣམས་ལ་ཡུལ་བཅུ་པོ་གང་ཡང་རུང་བས་
དམིགས་པ་ཟད་ཟད་ཀྱི་བར་དུ་སྤྲོ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཟིལ་གྱིས་གནོན་པའི་སྐྱེ་མཆེད་
ནི། ། ཞེས་སོགས་ཀྱི་སྐབས་སུ། ངོ་བོ། དབྱེ་བ། རྣམ་དག་དང་གསུམ། དང་པོ་ཡོད་དེ། རྣམ་ཐར་ཐོབ་
པའི་གང་ཟག་གི་རྒྱུད་ཀྱི་དམིགས་པ་ཟིལ་གྱིས་གནོན་པ་ཡང་དག་པར་འབྱོར་བའི་གྲོགས་ཏིང་ངེ་འཛིན་ཤེས་རབ་
མཚུངས་ལྡན་དང་བཅས་པ། ཟིལ་གནོན་གྱི་སྐྱེ་མཆེད་ཀྱི་ངོ་བོ་ཡིན་པའི་ཕྱིར། དེ་ལ་བརྒྱད་ཡོད་དེ། དབྱིབས་
ཟིལ་གནོན་བཞི་དང་། ཁ་དོག་ཟིལ་གནོན་བཞི་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། རང་གི་
དམིགས་པ་དབྱིབས་ཆེ་ཆུང་རིང་ཐུང་སོགས་ཟིལ་གྱིས་གནོན་པ་དང་། རང་གི་དམིགས་པ་ཁ་དོག་སྔོ་སེར་
སོགས་ཟིལ་གྱིས་གནོན་པའི་ཁྱད་པར་ཡིན་པའི་ཕྱིར། ཟིལ་གྱིས་གནོན་ཚུལ་ཡོད་དེ། སྔར་སྣང་པ་བྱས་ཕྱིར་མི་
སྣང་བ་བྱས་ཏེ་ཟིལ་གྱིས་གནོན་པ་དང་། སྔར་ལས་ཀྱང་ལྷག་པར་སྤྲུལ་ནས་ཞི་གནས་ཀྱིས་ཤེས་ཤིང་ལྷག་མཐོང་
གིས་མཐོང་བར་བྱས་པའི་སྒོ་ནས་ཟིལ་གྱིས་གནོན་པའི་ཕྱིར། རྣམ་དག་གི་ཁྱད་པར་ཡོད་དེ། རྣམ་ཐར་ཟིལ་
གནོན་ཟད་པར་གསུམ་པོ་དེ། སྔ་མ་སྔ་མ་ཕྱི་མ་ཕྱི་མའི་རྒྱུད་དང་ཕྱི་མ་ཕྱི་མ་སྔ་མ་སྔ་མའི་དག་བྱེད་ཡིན་པའི་ཕྱིར།
དེར་ཐལ། སྔ་མ་ལ་བརྟེན་ནས་ཕྱི་མ་འབྱུང་ཞིང་། ཕྱི་མ་སྐྱེས་སྟོབས་ཀྱིས་སྔ་མ་རྣམ་པར་དག་པའི་ཕྱིར་རོ། །
རྣམ་ཐར་ཟིལ་གནོན་ཟད་པར་གསུམ་གྱི་གོ་རིམ་ཡོད་དེ། རྣམ་ཐར་དང་ཟིལ་གནོན་གྱིས་དམིགས་པ་དེ་དང་དེ་
སྤྲོ་བ་ལ་དབང་འབྱོར་བའི་ཕྱིར། དེ་ནས་ཟད་པར་གྱིས་དམིགས་པ་དེ་དང་དེ་ཇི་ལྟར་འདོད་འདོད་དུ་སྤྲོ་བ་ལ་
དབང་བསྒྱུར་བའི་གོ་རིམ་ངེས་པའི་ཕྱིར། དེར་ཐལ། བྱང་ས་ལས། ཐོག་མར་ཁོ་ནར་ནི་རྣམ་པར་ཐར་པ་
མོས་པར་བྱེད་དོ། ། དེའི་འོག་ཏུ་ཟིལ་གྱིས་གནོན་ཏོ། ། དེ་ནས་ཟིལ་གྱི་གནོན་པ་ལ་དབང་ཐོབ་ནས་དེའི་འོག་
ཏུ་ཟད་པར་སྐྱེ་མཆེད་དེ་ཉིད་ལ་ཅི་དགར་འགྱུར་བར་མོས་པར་བྱེད་དོ། །དེ་ལྟར་ན་དེ་དག་གི་གོ་རིམ་ཀྱང་དེའོ་
168



༄༅། །ཕར་ཕྱིར་སྐབས་ལྔ་པ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
ཞེས་གསུངས་པའི་ཕྱིར་དང་། རྣམ་བཤད་ལས་ཀྱང་རྣམ་ཐར་ཟིལ་གནོན་ཟད་པར་གསུམ་པོ་སྔ་མ་སྔ་མ་རྒྱུ་དང་
ཕྱི་མ་ཕྱི་མ་དག་བྱེད་དུ་གསལ་བར་བཤད་པ་བཞིན་བྱ་རིགས་པའི་ཕྱིར། དེས་ན་འདིར་ཟད་པར་ཟིལ་གནོན་གྱི་
སྔོན་དུ་བཤད་པ་ལྟར་མི་བྱ་སྟེ། བྱང་སའི་ལུང་དེ་དང་རྣམ་བཤད་ཀྱི་ལུང་དང་ཡང་འགལ་བའི་ཕྱིར། ཟད་པར་
ཟིལ་གནོན་གྱི་སྔོན་དུ་བཤད་པ་དང་མི་འགལ་ཏེ་དེ་ནི་བཤད་པའི་རིམ་པ་ཡིན་གྱི། སྐྱེ་བའི་རིམ་པ་མ་ཡིན་པའི་
ཕྱིར། ཉན་ཐོས་ཉོན་མོངས་མེད་པའི་ལྟ། ། ཞེས་སོགས་ཀྱི་སྐབས་སུ། ཉོན་མོངས་མེད་པའི་ཏིང་ངེ་འཛིན་
དང༌། སྨོན་གནས་མཁྱེན་པའི་ཏིང་ངེ་འཛིན་གཉིས། དང་པོ་ཉོན་མོངས་མེད་པའི་ཏིང་ངེ་འཛིན་གྱི་ངོ་བོ་ཡོད་
དེ། རང་གི་སེམས་རྟེན་བསམ་གཏན་བཞི་པ་ལ་བརྟེན་ནས་རང་རྒྱུད་ལྡན་གྱི་གང་ཟག་ལ་དམིགས་པའི་མི་དགེ་
བའི་ཉོན་མོངས་སྐྱེ་བའི་དམིགས་རྐྱེན་མི་བྱེད་པའི་ཏིང་ངེ་འཛིན་དེ། དེའི་ངོ་བོ་ཡིན་པའི་ཕྱིར། དེ་ལ་གཉིས་
ཡོད་དེ། ཉན་རང་གི་ཉོན་མོངས་མེད་པའི་ཏིང་ངེ་འཛིན་དང་། སངས་རྒྱས་ཀྱི་ཉོན་མོངས་མེད་པའི་ཏིང་ངེ་
འཛིན་གཉིས་ཡོད་པའི་ཕྱིར། དེ་གཉིས་ཀྱི་ཁྱད་པར་ཡོད་དེ། ཉན་རང་དགྲ་བཅོམ་པས་ཏིང་ངེ་འཛིན་དེ་ལ་
མཉམ་པར་བཞག་ནས་གྲོང་སོགས་སུ་རྒྱུ་བའི་ཚེ་རང་ལ་དམིགས་ནས་མི་དགེ་བར་གྱུར་པའི་ཉོན་མོངས་སྐྱེ་བའི་
དམིགས་རྐྱེན་མི་བྱེད་པས་ཉོན་མོངས་དེ་མི་སྐྱེ་བ་ཙམ་བྱེད་ནུས་ལ། སངས་རྒྱས་འཕགས་པས་དེ་ལ་དུས་རྟག་ཏུ་
མཉམ་པར་བཞག་པས་རང་ལ་དམིགས་ནས་ཁོང་ཁྲོ་སོགས་ཀྱི་མི་དགེ་བའི་ཉོན་མོངས་མི་སྐྱེ་བར་མ་ཟད།རང་ལ་
དམིགས་པའི་ཉོན་མོངས་རྣམས་འཇོམས་པར་བྱེད་ནུས་པའི་ཁྱད་པར་དང་ལྡན་པའི་ཕྱིར། དེ་ལྟ་ནའང་ལེགས་
སྐར་ལྷས་བྱིན་སོགས་ཀྱིས་སངས་རྒྱས་ལ་ཁྲོས་ནས་སྐུར་འདེབས་བྱས་པར་བཤད་པ་དང་མི་འགལ་ཏེ། དེ་ནི་
ཚུལ་བསྟན་པ་དང་ཐེག་པ་འོག་མའི་ལུགས་ཡིན་པའི་ཕྱིར། གཉིས་པ་སྨོན་གནས་མཁྱེན་པའི་ཏིང་ངེ་འཛིན་གྱི་
ངོ་བོ་ཡོད་དེ། གང་ལ་མཉམ་པར་བཞག་པས་འདྲི་བ་ཀུན་གྱི་ལན་འདེབས་ནུས་པའི་བྱེད་ལས་དང་ལྡན་པའི་
རབ་ཏུ་ཕྱེ་བའི་ཏིང་ངེ་འཛིན་དེ། དེའི་ངོ་བོ་ཡིན་པའི་ཕྱིར། དེ་ལ་ཁྱད་ཆོས་ལྔ་ཡོད་དེ། འབད་རྩོལ་མེད་པར་
ལྷུན་གྱིས་གྲུབ་པར་འཇུག་པ་དང་། བདེན་ཆགས་སྤངས་པ་དང་། དུས་རྟག་ཏུ་བཞུགས་ནུས་པ་དང་། ཤེས་
བྱ་ཐམས་ཅད་ལ་མཁྱེན་པ་ཐོགས་མེད་དུ་འཇུག་པ་དང་། དྲི་བ་ཀུན་གྱི་ལན་འདེབས་ནུས་པའི་ཁྱད་ཆོས་དང་
ལྡན་པའི་ཕྱིར། ཉན་རང་གི་སྨོན་གནས་མཁྱེན་པ་ལ་ནི་ཕྱོགས་མཐུན་ཙམ་ཡོད་ཀྱི་དེ་ལྟ་བུ་མེད་དེ། ཁྱད་ཆོས་
དེ་ལས་ལོག་པའི་ཕྱིར། རྒྱུ་ནི་ཡོངས་སུ་སྨིན་གྱུར་ནས། ། ཞེས་སོགས་ཀྱི་སྐབས་སུ་སངས་རྒྱས་བཅོམ་ལྡན་
འདས་ཀྱིས་གདུལ་བྱའི་དོན་མཛད་པའི་ཚེ་སྐལ་པ་དང་ལྡན་པ་སྨིན་གྲོལ་གྱི་ལམ་ལ་འགོད་ཅིང་། སྐལ་བ་དང་མི་
ལྡན་པ་དེ་ལྟར་མི་འགོད་པ་དཔེའི་སྒོ་ནས་བསྟན་ནས་ཆོས་སྐུ་ཁྱབ་རྟག་ལ་རྩོད་སྤོང་ནི་འགྲེལ་པ་ལྟར་ན། ཡེ་ཤེས་
169



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆོས་སྐུ་ཆོས་ཅན། ཁྱོད་ལ་ཁྱབ་པ་ཞེས་བརྗོད་མི་རིགས་པར་ཐལ། ཁྱོད་རྟེན་སངས་འཕགས་ཁོ་ནའི་རྒྱུད་ལ་
ཡོད་པའི་ཕྱིར་། དེ་ཆོས་ཅན། ཁྱོད་ལ་རྟག་པ་ཞེན་ཀྱང་བརྗོད་མི་རིགས་པར་ཐལ། སྐད་ཅིག་རེ་རེ་ལ་སྐྱེ་ཞིང་
འབྱུང་བའི་ཕྱིར། ཞེས་རྩོད། ལན་ལ། དེ་ཆོས་ཅན། ཁྱོད་ལ་ཁྱབ་པ་དང་རྟག་པ་ཞེས་ཀྱང་བརྗོད་རིགས་
པར་ཐལ། མཛད་པ་འཕྲིན་ལས་རྒྱུ་ཆེ་བའི་ཕྱིར་དང་། རྒྱུན་ནམ་ཡང་ཟད་པ་མེད་པའི་ཕྱིར་རོ། ། མཚན་ནི་
སུམ་ཅུ་རྩ་གཉིས་དང་། ། ཞེས་སོགས་ཀྱི་སྐབས་སུ། ལོངས་སྐུའི་ངོ་བོ། ཁྱད་ཆོས། མཚན་དཔེའི་ཁྱད་པར་
བྱེ་བྲག་ཏུ་བཤད་པ་དང་གསུམ། དང་པོ་ཡོད་དེ། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་དེ། དེའི་ངོ་བོ་
ཡིན་པའི་ཕྱིར། ཁྱད་ཆོས་ལ་ལོངས་སྐུ་དེ་ངེས་པ་ལྔ་དང་ལྡན་ཏེ། གནས་ངེས་པ་འོག་མིན་ཁོ་ནར་བཞུགས་པ།
འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བ། སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ།
ཆོས་ངེས་པ་ཐེག་པ་ཆེན་པོ་གསུང་བ། དུས་ངེས་པ་འཁོར་བ་ཇི་སྲིད་མ་སྟོངས་ཀྱི་བར་དུ་མྱ་ངན་ལས་འདའ་བའི་
ཚུལ་སྟོན་པར་བཞུགས་པ་ཡིན་པའི་ཕྱིར། ཁྱད་ཆོས་གཞན་ལྔ་དང་ལྡན་ཏེ། སྐུ་སྟོན་པ་རྒྱུན་མི་ཆད། གསུང་
བརྗོད་པ་རྒྱུན་མི་ཆད། ཐུགས་མཛད་པ་རྒྱུན་མི་ཆད། དེ་རྣམས་ལ་འབད་རྩོལ་དང་རྣམ་རྟོག་ཞི། གདུལ་བྱའི་
མོས་པར་སྣ་ཚོགས་སུ་སྣང་བའི་ཕྱིར། མཚན་དཔེ་ལ་ཕྱག་ཞབས་འཁོར་ལོའི་མཚན་དང་རུས་སྦལ་ཞབས། །
ཞེས་སོགས་ཀྱི་སྐབས་སུ་ལོངས་སྐུ་མཚན་སོ་གཉིས་དང་ལྡན་པ་ཡིན་ཏེ། ཕྱག་ཞབས་ཀྱི་མཐིལ་ན་འཁོར་ལོ་
རྩིབས་སྟོང་ལྡན་པ་ནས་སྤྱན་གྱི་རྫི་མ་ཁྱུ་མཆོག་གི་རྫི་མ་དང་འདྲ་བའི་བར་སོ་གཉིས་ཡོད་པའི་ཕྱིར། དེ་རྣམས་ཀྱི་
རྒྱུ་ཡོད་དེ། བློ་མ་སྐྱེལ་བསུ་ལ་སོགས་པ་མདོ་ལས་ཇི་སྐད་བཤད་པ་ལྟར་ཡིན་པའི་ཕྱིར། འཁོར་སྒྱུར་དང་རང་
རྒྱལ་དགྲ་བཅོམ་ལ་ཡང་མཚན་དཔེ་ཡོད་ཀྱང་སངས་རྒྱས་ཀྱི་མཚན་དཔེ་དང་ཁྱད་པར་ཆེ་སྟེ། ལོངས་སྐུ་དང་
མཆོག་སྤྲུལ་གྱི་མཚན་དཔེ་རྣམས་དག་པ་དང་གསལ་བ་སོགས་ཀྱི་སྒོ་ནས་ཁྱད་པར་དུ་འཕགས་པའི་ཕྱིར། དེར་
ཐལ། རིན་ཆེན་འཕྲེང་བ་ལས། འཁོར་ལོས་བསྒྱུར་རྒྱུལ་ཐམས་ཅད་ལ། ། འདི་དག་ཡོད་པར་འདོད་མོད་
ཀྱང་། ། དག་དང་གསལ་དང་རྫོགས་པ་ནི། ། སངས་རྒྱས་རྣམས་ཀྱི་ཆར་མི་ཕོད། ། ཅེས་གསུངས་པའི་ཕྱིར།
ཐུབ་པའི་སེན་མོ་ཟངས་མདོག་དང་། ། ཞེས་སོགས་ཀྱི་སྐབས་སུ་ལོངས་སྐུའི་དཔེ་བྱད་བརྒྱད་ཅུ་ཡོད་དེ། ཐུག་
པའི་སེན་མོ་ཟངས་ཀྱི་མདོག་ལྟ་བུ་ནས་ཕྱག་ཞབས་ལ་དཔལ་བེའུ་སོགས་ཀྱིས་མཚན་པའི་བར་བརྒྱད་ཅུ་ཡོད་པའི་
ཕྱིར། གང་གི་སྲིད་པ་ཇི་སྲིད་བར། ། ཞེས་སོགས་ཀྱི་སྐབས་སུ། སྤྲུལ་སྐུའི་ངོ་བོ། དབྱེ་བ། ཕྱེ་བ་སོ་སོའི་དོན་
དང་གསུམ། དང་པོ་ཡོད་དེ། ལོངས་སྐུའི་བདག་རྐྱེན་ལས་བྱུང་བའི་གཟུགས་སྐུ་གཉིས་པ་སྤྲུལ་སྐུའི་ངོ་བོ་ཡིན་
པའི་ཕྱིར། དེ་ལ་དབྱེ་ན་གསུམ་ཡོད་དེ། བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ། མཆོག་གི་སྤྲུལ་སྐུ་རྣམས་སུ་ཡོད་པའི་
170



༄༅། །ཕར་ཕྱིར་སྐྱབས་ལྔ་བ་དྲུག་པ་བདུན་པ་བརྒྱད་པ་རྣམས་ཀྱི་སྤྱི་དོན། །
ཕྱིར་ཏེ། རྒྱུད་བླ་མ་ལས། བཟོ་དང་སྐྱེ་བ་བྱང་ཆུབ་ཆེ། ། མྱ་ངན་འདས་པའི་རྟགས་སྟོན་པ། ། སངས་རྒྱས་
སྤྲུལ་པའི་སྐུ་དེ་ནི། ། རྣམ་པར་གྲོལ་བའི་ཐབས་ཆེན་པོ། ། ཞེས་གསུངས་པའི་ཕྱིར། ཕྱེ་བའི་དོན་ལ་དེ་གསུམ་
སོ་སོའི་མཚན་གཞི་ཡོད་དེ། སྟོན་པ་དྲི་ཟའི་རྒྱལ་པོ་རབ་དགའ་འདུལ་བའི་ཕྱིར་དུ་སྤྲུལ་པའི་སྤྲུལ་སྐུ་ལྟ་བུ་དང་པོ།
ལྷའི་བུ་དམ་པ་ཏོག་དཀར་ལྟ་བུ་གཉིས་པ། བདག་ཅག་གི་སྟོན་པ་ལྟ་བུ་གསུམ་པ་ཡིན་པའི་ཕྱིར། བདག་ཅག་
གི་སྟོན་པའི་སྐུ་ནི་ཤ་རུས་ལས་གྲུབ་པ་མིན་ཏེ། གསང་བ་བསམ་གྱིས་མི་ཁྱབ་པའི་མདོ་ལས་དེ་བཞིན་གཤེགས་
པའི་སྐུ་ནི་གསེར་གར་བུ་ལྟ་བུ་དང་ཁོང་སྟོང་སོགས་མེད་པའི་རྡོ་རྗེའི་སྐུར་བཤད་པའི་ཕྱིར། མཆོག་གི་སྤྲུལ་སྐུ་ནི་
སྤྲུལ་སྐུ་གཞན་ལས་ཁྱད་པར་ཅན་ཡིན་ཏེ། མཛད་པ་བཅུ་གཉིས་གྱི་སྒོ་ནས་གདུལ་བྱ་མཐའ་ཡས་པའི་དོན་
མཛད་པའི་སྤྲུལ་སྐུ་ཡིན་པའི་ཕྱིར། མཆོག་གི་སྤྲུལ་སྐུ་དེ་སྐུ་གསུང་ཐུགས་མཛད་པ་འཕྲིན་ལས་ཀྱི་ཡོན་ཏན་ཁྱད་
པར་ཅན་དང་ལྡན་པ་ཡིན་ཏེ། སྐུ་དགེ་སློང་གི་རྟེན་ཅན་དང་མཚན་དཔེ་གསལ་རྫོགས་ཤིང་། གསུང་ཡན་ལག་
དྲུག་ཅུ་དང་ལྡན་པའི་སྒོ་ནས་ཆོས་ཀྱི་འཁོར་ལོ་རྫོགས་པར་བསྐོར། ཐུགས་སྙིང་རྗེ་ཆེན་པོས་འགྲོ་བ་རྣམས་ཇི་ལྟ་
བུར་གྱུར་བ་ལ་ཉིན་མཚན་དུས་དྲུག་ཏུ་གཟིགས་པ་འཇུག འཕྲིན་ལས་ཀྱི་གཙོ་བོ་ཆོས་ཀྱི་འཁོར་ལོ་བསྐོར་ནས་
གདུལབྱ་སྨིན་གྲོལ་གྱི་ལམ་ལ་འགོད་པ་སོགས་ཀྱི་སྒོ་ནས་གཞན་དོན་རྒྱ་ཆེན་པོ་བྱེད་པ་ལ་འཇུག་པའི་ཕྱིར།
མཛད་པ་བཅུ་གཉིས་པོ་ཕྱོགས་གཅིག་ཙམ་དུ་སྟོན་པ་མིན་ཏེ། མ་དག་པའི་ཞིང་དུ་མར་དུས་འཁོར་བ་ཇི་སྲིད་མ་
སྟོངས་ཀྱི་བར་དུ་སྟོན་པ་ཡིན་པའི་ཕྱིར་ཏེ། བྱམས་མགོན་གྱི་རྒྱུད་བླ་མ་ལས། ཐུགས་རྗེ་ཆེན་པོས་འཇིག་རྟེན་
མཁྱེན། ། འཇིག་རྟེན་ཀུན་ལ་གཟིགས་ནས་ནི། ། ཆོས་ཀྱི་སྐུ་ལས་མ་གཡོས་པར། ། སྤྲུལ་བའི་རང་བཞིན་སྣ་
ཚོགས་ཀྱིས། ། སྐྱེ་བ་མངོན་པར་སྐྱེ་བ་དང་། ། དགའ་ལྡན་གནས་ནས་འཕོ་བ་དང་། །ལྷུམས་སུ་ཞུགས་དང་
བལྟམས་པ་དང་། ། བཟོ་ཡི་གནས་ལ་མཁས་པ་དང་། ། བཙུན་མོའི་འཁོར་དགྱེས་རོལ་པ་དང་། ། ངེས་
འབྱུང་དཀའ་བ་སྤྱོད་པ་དང་། ། བྱང་ཆུབ་སྙིང་པོར་གཤེགས་པ་དང་། ། བདུད་སྡེ་བཅོམ་དང་རྫོགས་པར་
ནི། ། བྱང་ཆུབ་ཆོས་ཀྱི་འཁོར་ལོ་དང་། ། མྱ་ངན་འདས་པར་གཤེགས་མཛད་རྣམས། ། ཡོངས་སུ་མ་དག་
ཞིང་རྣམས་ཀུན། ། སྲིད་པ་ཇི་སྲིད་གནས་པར་སྟོན། ། ཞེས་གསུངས་པ་ཡིན་པའི་ཕྱིར། བྱེ་བྲག་སྨྲ་བས་དང་
པོ་དགུ་བྱང་སེམས་ཀྱི་མཛད་པ་དང་། ཕྱི་མ་གསུམ་སངས་རྒྱས་ཀྱི་མཛད་པར་འདོད་ཀྱང་། རང་ལུགས་ནི་བཅུ་
གཉིས་པོ་ཐམས་ཅད་ཀྱང་སངས་རྒྱས་ཀྱི་མཛད་པ་ཡིན་ཏེ། སྟོན་པས་ཆོས་ཀྱི་སྐུ་ལས་མ་གཡོས་པར་མཛད་པ་
བཅུ་གཉིས་པོ་ཐམས་ཅད་རིམ་གྱིས་བསྟན་པའི་ཕྱིར། སྤྲུལ་སྐུ་ཁྱད་པར་ཅན་ལ་མཆོག་གི་སྤྲུལ་སྐུ་ཡིན་པས་མ་
ཁྱབ་སྟེ། མགོན་པོ་འོད་དཔག་མེད། སྨན་བླ་མི་འཁྲུགས་པ་ལྟ་བུ་སྤྲུལ་སྐུ་ཁྱད་པར་ཅན་ཡིན་ཀྱང་མཆོག་གི་སྤྲུལ་
171



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐུ་མིན་པའི་ཕྱིར་ཏེ། མཛད་པ་བཅུ་གཉིས་ཀྱི་ཚུལ་སྟོན་པར་མ་བཤད་པའི་ཕྱིར། སྤྲུལ་སྐུ་ཕལ་པ་ལ་ནི་མཐའ་
གཅིག་ཏུ་མ་ངེས་ཏེ། ཉན་རང་བྱང་སེམས་ཚངས་པ་བརྒྱ་བྱིན་ལྟ་བུ་ལྷ་ཆེན་ཀླུ་ཆེན་གཟའ་ཆེན་གནོད་སྦྱིན་
བདུད་སོགས་རིགས་དྲུག་གི་གཟུགས་སུ་སྤྲུལ་པའི་སྤྲུལ་སྐུའི་མཐའ་ཚད་མེད་པའི་ཕྱིར་རོ། ། དེ་བཞིན་འཁོར་བ་
ཇི་སྲིད་འདིའི། ། ཞེས་སོགས་སྐབས་སུ། འཕྲིན་ལས་ཀྱི་ངོ་བོ། དབྱེ་བ། ཕྱེ་བ་སོ་སོའི་དོན་དང་གསུམ།
དང་པོ་ཡོད་དེ། རང་རྒྱུ་ཡེ་ཤེས་ཆོས་སྐུའི་བདག་རྐྱེན་ལས་བྱུང་བའི་རྣམ་དཀར་གྱི་བྱ་བ་དེ། ཡེ་ཤེས་ཆོས་སྐུའི་
འཕྲིན་ལས་ཀྱི་ངོ་བོ་ཡིན་པའི་ཕྱིར། དབྱེ་ན་བཞི་ཡོད་དེ། འཇུག་སྒོའི་སྒོ་ནས། ཡུལ་རྟེན་གྱི་སྒོ་ནས། དཔེ་
དོན་གྱི་སྒོ་ནས། འགོད་བྱའི་སྒོ་ནས་དབྱེ་བ་དང་བཞི་ཡོད་པའི་ཕྱིར། དང་པོ་ལ་གསུམ་ཡོད་དེ། རྒྱལ་བའི་སྐུ་
གསུང་ཐུགས་ཀྱི་འཕྲིན་ལས་རྣམ་པ་གསུམ་ཡོད་པའི་ཕྱིར། གཉིས་པ་ལ་གཉིས་ཡོད་དེ། བྱེད་པ་པོ་ལ་ཡོད་པ་
དང་། བྱ་བ་ཡུལ་ལ་ཡོད་པའི་འཕྲིན་ལས་གཉིས་ཡོད་པའི་ཕྱིར། དེ་གཉིས་ཀྱི་མཚན་གཞི་ཡོད་དེ། སངས་
རྒྱས་འཕགས་པའི་ཡེ་ཤེས་ལྔ་ལྟ་བུ་དང་པོ་དང་། སེམས་ཅན་གྱི་རྒྱུད་ཀྱི་དགེ་བ་བཅུ་ལྟ་བུ་གཉིས་པ་ཡིན་པའི་
ཕྱིར། གསུམ་པ་ལ་དགུ་ཡོད་དེ། དཔེ་དགུ་དང་ཆོས་མཚུངས་པའི་དོན་དགུ་ཡོད་པའི་ཕྱིར། དེར་ཐལ།
རྒྱུད་བླ་མ་ལས། བརྒྱ་བྱིན་ཇ་སྤྲིན་ཚངས་པ་དང་། ཉི་མ་ནོར་བུ་རིན་ཆེན་བཞིན། ། དེ་བཞིན་གཤེགས་པ་སྒྲ་
བརྙན་བཞིན། ། ནམ་མཁའ་དང་ནི་ས་བཞིན་ནོ། ། ཞེས་པ་ལྟར་དཔེ་དགུས་མཚོན་པའི་དོན་དགུ་ཡོད་པའི་
ཕྱིར། དེར་ཐལ། དཔེ་དང་པོ་ནི། དེ་ཉིད་ལས། ཇི་ལྟར་བཻཌཱུར་ས་གཞི་གཙང་མ་ལ། ། ལྷ་དབང་ལུས་ཀྱི་
གཟུགས་བརྙན་འཆར་བ་ལྟར། ། དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་
གཟུགས་བརྙན་འཆར། ། ཞེས་དང་། གཉིས་པ་ནི། ཇི་ལྟར་ལྷ་ནང་ལྷ་རྣམས་ལས། ། སྔོན་གྱི་དཀར་པོའི་
མཐུ་ཡིས་ནི། །འབདོ་དང་གནས་དང་ཡིད་གཟུགས་དང་། ། རྣམ་པར་རྟོག་པ་མེད་བཞིན་དུ། ། མི་རྟག་
སྡུག་བསྔལ་བདག་མེད་དང་། །ཞི་བའི་སྒྲ་ཡིས་བག་མེད་པའི། ། ལྷ་རྣམས་ཐམས་ཅད་ཡང་དང་ཡང་། །
ཆོས་ཀྱི་སྒྲ་རྔས་ནི་བསྐུལ་བྱེད་ལྟར། ། དེ་བཞིན་དུ་བདག་འབད་སོགས་དང་
། ། བྲལ་ཡང་འགྲོ་བ་མ་ལུས་
པ། །སངས་རྒྱས་གསུང་གིས་ཁྱབ་མཛད་ཅིང་། ། སྐལ་ལྡན་རྣམས་ལ་ཆོས་སྟོན་ཏོ། ། ཞེས་དང་། གསུམ་པ་
ནི། ཇི་ལྟར་དབྱར་གྱི་དུས་ན་སྤྲིན། ། ལོ་ཏོག་ཕུན་སུམ་ཚོགས་པའི་རྒྱུར། ༑ ཆུ་ཡི་ཕུང་པོ་འབད་མེད་པར། །
ས་ལ་རྒྱུན་དུ་འབེབས་པ་ལྟར། ། དེ་བཞིན་ཐུགས་རྗེའི་སྤྲིན་ལས་ནི། །རྒྱལ་བའི་དམ་ཆོས་ཆུ་ཡི་ཆར། ། འགྲོ་
བའི་དགེ་བའི་ལོ་ཏོག་རྒྱུར། ། རྣམ་པར་རྟོག་པ་མེད་པར་འབེབས། ། ཞེས་དང་། བཞི་པ་ནི། ཇི་ལྟར་ཚངས་
པ་ཚངས་པ་ཡི། ། གནས་ལས་བསྐྱོད་པ་མེད་བཞིན་དུ། ། ལྷ་ཡི་གནས་ནི་ཐམས་ཅད་དུ། ། སྣང་བ་དཔག་
172



༄༅། ། ཕར་ཕྱིར་སྐབས་ལྔ་བ་དྲུག་པ་བདུན་པ་བརྒྱུད་པ་རྣམས་ཀྱི་སྤྱི་དོན། །
མེད་སྟོན་པ་ལྟར། ། དེ་བཞིན་ཐུབ་པ་ཆོས་སྐུ་ལས། །བསྐྱོད་པ་མེད་པར་ཁམས་ཀུན་ཏུ། ། སྐལ་ལྡན་རྣམས་
ལ་འབད་མེད་པར། ། སྤྲུལ་པ་དག་ནི་སྟོན་པར་མཛད། ། ཅེས་དང་། ལྔ་པ་ནི། ཇི་ལྟར་ཉི་མ་རྟོག་མེད་
པར། ། རང་འོད་ཅིག་ཅར་སྤྲོས་པ་ཡིས། ། པདྨོ་རྒྱས་པར་བྱེད་པ་དང་། ། གཞན་དག་སྨིན་པར་བྱེད་པ་
ལྟར། ། དེ་བཞིན་དེ་བཞིན་གཤེགས་པ་ཡི། ། དམ་ཆོས་ཉི་མའི་འོད་ཟེར་དག། གདུར་བྱའི་སྐྱེ་བོའི་པདྨོ་
ལ། ། རྣམ་པར་རྟོག་པ་མེད་པར་འཇུག། ཅེས་དང་། དྲུག་པ་ནི། ཇི་ལྟར་ཡིད་བཞིན་ནོར་བུ་ནི། ། རྟོག་པ་
མེད་པར་ཅིག་ཅར་དུ། ། སྤྱོད་ཡུལ་གནས་པ་རྣམས་ཀྱི་ནི། ། བསམ་ཀུན་སོ་སོར་རྫོགས་བྱེད་ལྟར། ། དེ་
བཞིན་སངས་རྒྱས་ཡིད་བཞིན་ལ། ། བརྟེན་ནས་བསམ་པ་ཐ་དད་རྣམས། ། སྣ་ཚོགས་ཆོས་ནི་ཐོབ་གྱུར་
ཀྱང་། ། དེ་དེ་ལ་ནི་རྣམ་མི་རྟོག། ཅེས་དང་། བདུན་པ་ནི། ཇི་ལྟར་སྒྲ་བརྙན་གྱི་ནི་སྒྲ། ། གཞན་གྱི་རྣམ་
རིག་ལས་བྱུང་བ། ། རྣམ་རྟོག་མེད་ཅིང་བཟོ་མེད་པ། ། ཕྱི་དང་ནང་ནི་མི་གནས་ལྟར། ། དེ་བཞིན་དེ་བཞིན་
གཤེགས་པའི་གསུང་། ། གཞན་གྱི་རྣམ་རིག་ལས་བྱུང་བ། ། རྣམ་པར་རྟོག་མེད་བཟོ་མེད་ལ། ། ཕྱི་དང་ནང་
ན་གནས་མ་ཡིན། ། ཞེས་དང་། བརྒྱད་པ་ནི། ཅུང་ཟད་མེད་ཅིང་སྣང་བ་མེད། ། དམིགས་པ་མེད་ཅིང་རྟེན་
མེད་ལ། ། མིག་གི་ཡུལ་ལས་རབ་འདས་པ། ། བཟུང་མེད་བསྟན་དུ་མེད་པ་ཡི། ། ནམ་མཁའ་མཐོ་དང་
དམའ་མཐོང་ཡང་། ། དེ་ནི་དེ་ལྟར་ཡོད་མིན་ལ། ། དེ་བཞིན་ཐམས་ཅད་སངས་རྒྱས་པ། ། མཐོང་ཡང་དེ་ནི་
དེ་ལྟ་མིན། ། ཞེས་དང་། དགུ་པ་ནི། དེ་ཉིད་ལས། ཇི་ལྟར་ས་ལ་སྐྱེ་བ་ཀུན། ། རྟོག་མེད་ས་ལ་བརྟེན་ནས་
ནི། ། འཕེལ་དང་བརྟེན་དང་ཡངས་འགྱུར་ལྟར། ། དེ་བཞིན་རྫོགས་པའི་སངས་རྒྱས་ས། ། རྣམ་རྟོག་མེད་པ་
ལ་བརྟེན་ནས། །འགྲོ་བའི་དགེ་བའི་རྩ་བ་ནི། ། མ་ལུས་པ་ནི་འཕེལ་བར་འགྱུར། །ཞེས་གསུངས་པ་ལྟར་
ཡིན་པའི་ཕྱིར། བཞི་པ་ལ། འདིར་བཤད་པའི་སངས་རྒྱས་ཀྱི་འཕྲིན་ལས་ལ་ཉེར་བདུན་ཡོད་དེ། ལམ་ལ་
འགོད་པའི་འཕྲིན་ལས་ཉེར་དྲུག་དང་
། ལམ་གྱི་འབྲས་བུ་ལ་འགོད་པའི་འཕྲིན་ལས་གཅིག་སྟེ་ཉེར་བདུན་ཡོད་
པའི་ཕྱིར། དང་པོ་གྲུབ་སྟེ། སྟོན་པས་འགྲོ་རྣམས་ཞི་བ་དོན་གཉེར་གྱི་ཚོགས་ལམ་ལ་འགོད་པ་ནས། འཁོར་
འདས་གཉིས་དོན་དམ་པར་ཐ་དད་དུ་ཡོངས་སུ་མི་ཤེས་པ་ལ་འགོད་པའི་བར་ཉེར་དྲུག་ཡོད་པའི་ཕྱིར། གཉིས་
པ་གྲུབ་སྟེ། མཆོག་གི་སྤྲུལ་སྐུས་གདུལ་བྱ་མི་གནས་པའི་མྱང་འདས་ལ་འགོད་པའི་འཕྲིན་ལས་གཅིག་ཡོད་པའི་
ཕྱིར། འདིའི་དངོས་བསྟན་གྱི་འཕྲིན་ལས་ནི་བྱེད་པ་པོ་ལ་ཡོད་པའི་འཕྲིན་ལས་གཙོ་ཆེ་ཡང་། བྱ་བ་ཡུལ་ལ་
ཡོད་པའི་འཕྲིན་ལས་ཀྱང་ཡོད་དེ། གདུལ་བྱ་ལམ་དང་ལམ་གྱི་འབྲས་བུ་ལ་འགོད་པར་བྱེད་པ་ནི་སངས་རྒྱས་
ཉིད་ལ་ཡོད་ཀྱང་། དེ་ལ་བཀོད་པ་ནི་གདུལ་བྱའི་རྒྱུད་ལ་ཡོད་པའི་ཕྱིར། དཔེར་ན། ཤིང་གཅོད་པའི་ལས་ནི་
173



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅོད་པ་པོ་དང་སྟ་རེ་ལྟ་བུ་ལ་ཡོད་ཀྱང་། ཤིང་དུམ་པུར་སོང་བ་ལྟ་བུ་བཅད་པའི་ལས་ནི་ཤིང་ལ་ཡོད་པ་བཞིན་
ནོ། ། བྱ་བ་ཡུལ་ལ་ཡོད་པའི་འཕྲིན་ལས་ཡིན་ན། སེམས་ཅན་གྱི་རྒྱུད་ལ་ཡོད་མི་དགོས་ཏེ། མི་གནས་པའི་
མྱང་འདས་ལ་བཀོད་ཟིན་པའི་འཕྲིན་ལས་ནི་སངས་རྒྱས་ཀྱི་ས་ན་ཡོད་པའི་ཕྱིར་། སངས་རྒྱས་དང་སེམས་ཅན་
གྱི་འཕྲིན་ལས་མི་འགལ་བར་སེམས་ཏེ། བྱང་སེམས་ཀྱིས་གདུལ་བྱའི་དོན་བྱས་པའི་འཕྲིན་ལས་ནི་སངས་རྒྱས་
ཀྱི་འཕྲིན་ལས་ཡིན་ཞིང་། སེམས་ཅན་གྱི་འཕྲིན་ལས་ཀྱང་ཡིན་པའི་ཕྱིར། དང་པོ་དེར་ཐལ། སེམས་ཅན་གྱི་
རྒྱུད་ལ་དགེ་བ་སྣ་གཅིག་ཙམ་སྐྱེས་པ་ཡང་སངས་རྒྱས་ཀྱི་འཕྲིན་ལས་སུ་བཤད་པའི་ཕྱིར། ཕྱི་མ་དེར་ཐལ། བྱང་
སེམས་ཀྱི་འཕྲིན་ལས་ཡིན་པའི་ཕྱིར། འདིར་ས་བཅུ་ལ་འགོད་པའི་འཕྲིན་ལས་དགུ་བཤད་ཅིང་། དེ་ལས་ས་
བཅུ་པ་ལ་འགོད་ཚུལ་སྤྱི་དང་། ས་བཅུ་པ་ཐོབ་མ་ཐག་པ་ལ་འགོད་ཚུལ་གཉིས། ཕྱི་མའི་དབང་དུ་བྱས་ནས་
སྣང་བས་འཕྲིན་ལས་སྒྲུབ་པ་དང་། མཆོད་པས་དབང་བསྐུར་ཐོབ་པ་གཉིས། དང་པོ་ལ་སྣོད་དག་པ་དང་།
བཅུད་དག་པ་དང་། འཕྲིན་ལས་སྒྲུབ་པ་གསུམ། དང་པོ་སྣོད་དག་པའི་སྣང་བ་ཁྱད་པར་ཅན་འབྱུང་ཚུལ་ཡོད་
དེ། ས་བཅུ་པ་ཐོབ་མ་ཐག་པའི་ཚེ་ཏིང་ངེ་འཛིན་གྲངས་མེད་འབུམ་ཕྲག་ཐོབ་པའི་རྗེས་ལ། ཏིང་ངེ་འཛིན་
ཐམས་ཅད་མཁྱེན་པའི་ཡེ་ཤེས་དང་ཁྱད་པར་མེད་པ་དབང་བསྐུར་བ་དང་ལྡན་པ་ཞེས་བྱ་བ་ཐོབ་མ་ཐག་ཏུ་སྟོང་
གསུམ་འབུམ་ཕྲག་བཅུའི་རྒྱུ་དང་མཉམ་པའི་པདྨ་རིན་པོ་ཆེ་དུ་མས་སྤྲས་པའི་སྟན་དང་། དེའི་འཁོར་དུ་སྟོང་
གསུམ་འབུམ་ཕྲག་བཅུའི་རྡུལ་གྱི་གྲངས་དང་མཉམ་པ་པད་མའི་གདན་གྱི་སྣང་བ་འབྱུང་བའི་ཕྱིར། བཅུད་དག་
པའི་སྣང་བ་ཁྱད་པར་ཅན་འབྱུང་ཚུལ་ཡོད་དེ། དེའི་ཚེ་བྱང་སེམས་དེ་གདན་དབུས་མ་ལ་འདུག་ཅིང་། འཁོར་
གྱི་པདྨའི་གདན་རྣམས་ལས་དགུ་པ་མན་ཆད་ཀྱི་བྱང་སེམས་གྲངས་དེ་སྙེད་ཀྱིས་བསྐོར་ནས་འདུག་པའི་སྣང་བ་
འབྱུང་བའི་ཕྱིར། འཕྲིན་ལས་སྒྲུབ་པའི་ཚུལ་ཡོད་དེ། བྱང་སེམས་དེའི་ཞབས་མཐིལ་གཉིས་དང་། པུས་མོའི་
ལྷང་གཉིས་དང་། ལྟེ་བ་དང་། རྩིབ་ལོགས་གཉིས། ཕྱག་མཐིལ་གཉིས་ལས་འོད་ཟེར་གྲངས་མེད་འབུམ་ཕྲག་
བཅུ་བཅུ་འཕྲོས་པའི་རིམ་པ་བཞིན་ཕྱོགས་བཅུའི་ཡི་དྭགས། དམྱལ་བ་དུད་འགྲོ་དང་མི། ལྷ་དང་ལྷ་མིན་གྱི་
གནས་ཐམས་ཅད་སྣང་བར་བྱས་ཏེ་སྡུག་བསྔལ་ཞི་བར་བྱ་བའི་ཕྱིར་དུ་ཡང་། ཕྲག་པ་གཉིས། མགུལ་རྒྱབ་
གཉིས། ཞལ་ནས་འོད་ཟེར་སྔར་བཞིན་འཕྲོས་པས་ཕྱོགས་བཅུའི་ཉན་རང་དང་ས་དགུ་པ་མན་ཆད་ཀྱི་བྱང་
སེམས་ཀྱི་གནས་བཅས་སྣང་བར་བྱེད་ཅིང་ཆོས་སྣང་བའི་སྒོ་སོགས་ཉེ་བར་སྒྲུབ་པར་མཛད་པའི་ཕྱིར། མཆོད་
པ་དང་དབང་བསྐུར་བ་གཉིས་ཀྱི་དང་པོ་ཡོད་དེ། བྱང་སེམས་དེའི་མཛོད་སྤུ་ནས་འོད་ཟེར་སྔར་བཞིན་སྤྲོས་
པས་ཕྱོགས་བཅུའི་བདུད་ཐམས་ཅད་ཟིལ་གྱིས་མནན། དབང་ཐོབ་པའི་བྱང་སེམས་རྣམས་ཀྱང་སྣང་བར་བྱས་
174



༄༅། །ཕར་ཕྱིན་སྐབས་ལྔ་བ་དྲུག་པ་བདུན་པ་བརྒྱད་པ་རྣམས་ཀྱི་སྤྱི་དོན། །
ཏེ་དེ་དག་གི་ལུས་ལ་ནུབ་པར་བྱེད་པ་དང་། ཡང་སྤྱི་གཙུག་ལས་འོད་ཟེར་སྟོང་གསུམ་འབུམ་ཕྲག་བཅུའི་རྡུལ་གྱི་
གྲངས་དང་མཉམ་པ་ཕྱོགས་བཅུར་སྤྲོས་པས། ཕྱོགས་བཅུའི་དེ་བཞིན་གཤེགས་པའི་དཀྱིལ་འཁོར་རྣམས་སྣང་
བར་བྱས་ནས་འཇིག་རྟེན་ལན་བཅུར་བསྐོར་ཏེ་སྟེང་གི་ནམ་མཁའ་ལ་འོད་ཟེར་གྱི་དྲ་བའི་དཀྱིལ་འཁོར་དུ་བྱས་
ནས་དེ་བཞིན་གཤེགས་པ་ལ་མཆོད་ཅིང་། སེམས་ཅན་གྱི་དོན་བྱས་ནས་དེ་བཞིན་གཤེགས་པ་རྣམས་ཀྱི་ཞབས་
མཐིལ་དུ་ནུབ་པར་བྱེད་པའི་ཕྱིར། དབང་བསྐུར་བའི་ཚུལ་ཡོད་དེ། དེའི་ཚེ་རྒྱལ་བ་སྲས་བཅས་དེ་རྣམས་ཀྱིས་
བྱང་སེམས་དེ་དབང་བསྐུར་བའི་དུས་ལ་བབ་པར་གཟིགས་ཏེ། ས་དགུ་པ་མན་གྱི་བྱང་སེམས་རྣམས་འོངས་
ནས་བྱང་སེམས་དེ་ལ་ལྟའོ། ། མཆོད་དོ། །ཏིང་ངེ་འཛིན་སྟོང་ཕྲག་དུ་མ་ལ་སྙོམས་པར་འཇུག་ཅིང་བྱུང་
སེམས་དབང་བསྐུར་ཐོབ་པ་རྣམས་ཀྱིས་ནི་དཔལ་བེའུ་དང་རྡོ་རྗེ་དང་བཀྲ་ཤིས་པའི་གཡུང་དྲུང་ལས་བདུད་ཀྱི་
དགྲ་ལས་རྒྱལ་བ་ཞེས་བྱ་བའི་འོད་ཟེར་གཅིག་འཁོར་འོད་ཟེར་གྲངས་མེད་པ་ལ་འབུམ་ཕྲག་བཅུ་དང་བཅས་པ་
རྣམས་བྱུང་སྟེ། ཕྱོགས་བཅུ་སྣང་བར་བྱས་ཤིང་ཆོ་འཕྲུལ་མུ་མེད་པ་རྣམས་བསྟན་ནས། བྱང་སེམས་དེའི་
དཔལ་བེའུ་སོགས་གསུམ་དུ་ནུབ་པས་མཐུ་སྟོབས་ལྷག་པར་འཕེལ་བ་དང་། དེ་བཞིན་གཤེགས་པ་རྣམས་ཀྱི་
མཛོད་སྤུ་ནས་ཐམས་ཅད་མཁྱེན་པའི་མངོན་ཤེས་དང་ལྡན་པ་ཞེས་བྱ་བའི་འོད་ཟེར་གཅིག་འཁོར་གྲངས་མེད་
འབུམ་ཕྲག་བཅུ་དང་བཅས་པ་བྱུང་སྟེ། ཕྱོགས་བཅུ་ཐམས་ཅད་སྣང་བར་བྱས་ཤིང་འཇིག་རྟེན་ལ་བཅུར་
བསྐོར། ངན་སོང་གི་གནས་ཐམས་ཅད་ཟིལ་གྱིས་མནན་ནས་བྱང་སེམས་དེའི་སྤྱི་བོར་ནུབ་ཅིང་། འཁོར་གྱི་
འོད་ཟེར་རྣམས་འཁོར་རྣམས་ཀྱི་སྤྱི་བོར་ནུབ་པས་འོད་ཟེར་དེ་དག་གིས་འཕོག་པའི་བྱང་སེམས་རྣམས་ཀྱིས་སྔོན་
མ་ཐོབ་པའི་ཏིང་འཛིན་སྟོང་ཕྲག་བཅུ་བཅུ་ཐོབ་ཅིང་། འོད་ཟེར་དེ་དག་བྱང་སེམས་དེ་རྣམས་ལ་དབང་བསྐུར་
བའི་ཆེད་དུ། མགོ་ལ་དུས་གཅིག་ཏུ་ཐིམ་པར་འགྱུར་བའི་ཕྱིར་རོ། ། མཚན་ཉིད་དེ་ཡི་སྦྱོར་བ་དང་། ། ཞེས་
སོགས་ཀྱི་སྐབས་སུ། བསྡུས་དོན་དྲུག་ཏུ་བྱས་པའི་ཚེ་ཚིག་དོན་ཡན་ལག་རྒྱས་བཤད་ཀྱང་དགོས་ཏེ། དེའི་ཚུལ་
ནི། མཆོད་བརྗོད་སོགས་སྔོན་དུ་བཏང་ནས། ཤེས་རབ་ཕ་རོལ་ཕྱིན་པ་ནི། ། དངོས་པོ་དྲུག་གིས་ཡང་དག་
བཤད། ། མཚན་ཉིད་དེ་ཡི་སྦྱོར་བ་དང༌། ཞེས་པ་ནས། དོན་བསྡུས་གཞན་ཏེ་རྣམ་པ་དྲུག ། ཅེས་དང་།
སེམས་བསྐྱེད་པ་ནི་གཞན་དོན་ཕྱིར། ། ཞེས་སོགས་རྒྱས་བཤད་ཀྱི་གཞུ་སྦྱར་བས་སྐབས་དྲུག་ཏུ་འགྱུར་པའི་ཕྱིར།
ཡུལ་ནི་རྣམ་པ་གསུམ་པོ་རྒྱུ། ། ཞེས་སོགས་བསྡུས་དོན་གསུམ་དུ་ཕྱེ་བའི་ཚེ་ཡང་རྒྱུས་བཤད་དགོས་ཏེ། མཆོད་
བརྗོད་སོགས་བྱས་ནས། དངོས་པོ་གསུམ་གྱིས་ཡང་དག་བཤད། ། ཡུལ་ནི་རྣམ་པ་གསུམ་པོ་རྒྱུ། ། ཞེས་པ་
ནས། དོན་བསྡུས་གཞན་ཏེ་རྣམ་པ་གསུམ། ། ཞེས་དང་། སེམས་བསྐྱེད་པ་ནི། གཞན་དོན་ཕྱིར། ཞེས་
175



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་མཁྱེན་གསུམ་སྐབས་གཅིག་དང་། སྦྱོར་བཞི་སྐབས་གཅིག་དང་། ཆོས་སྐུ་འཆད་པའི་སྐབས་གཅིག་སྟེ་
གསུམ་དུ་སྦྱོར་བ་ཡིན་པའི་ཕྱིར་རོ། ། དེ་ལྟར་བསྡུས་དོན་གསུམ་དུ་བསྟན་པ་ལ་དགོས་པ་ཡོད་དེ། གདུལ་བྱ་
དབང་པོ་རྣོ་འབྲིང་རྟུལ་གསུམ་དང་། མོས་པ་མི་འདྲ་བ་གསུམ་གྱི་དབང་དུ་མཛད་ནས་ཐབས་དེས་དེ་རྣམས་
རྗེས་སུ་འཛིན་པའི་ཆེད་ཡིན་པའི་ཕྱིར་རོ། །། །།
སྨྲས་པ། རྒྱལ་ཡུམ་ཤེར་ཕྱིན་རང་བཞིན་ལུས་བཟང་པོར། ། མཛེས་བྱེད་དོན་རྒྱན་བདུན་ཅུས་སྤྲས་པ་
ནི། ། གསལ་བྱེད་མངོན་པར་རྟོགས་པའི་རྒྱན་ཉིད་དང་། ། སྤྱི་དོན་འདིར་ཤར་མཁས་རྣམས་དགའ་བ་
སྐྱེ། ། ཡུམ་དོན་བྱམས་མགོན་ཉིད་ཀྱི་དགོངས་པ་བཞིན། ། བཤད་པའི་དགེ་དེས་འདི་ནས་ཤི་འཕོས་ཚེ། །
དགའ་ལྡན་བྱམས་པའི་འཁོར་གྱི་མཆོག་གྱུར་ཏེ། ། རྗེས་འཛིན་བྱང་ཆུབ་ལུང་བསྟན་ཐོབ་གྱུར་ཅིག། ཅེས་ཕར་
ཕྱིན་སྐབས་བརྒྱུད་ཀྱི་སྤྱི་དོན་འདི་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་ཅོ་ནེའི་དགོན་ཉིད་དུ་དད་
པས་སྦྱར་བའོ། །། ། ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་
རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་པ་དང་། ཁ་སྐོང་།
མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་པར་བརྟེན་སྔ་དུས་བློ་གསལ་
བ་རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་
པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེས་བཞེས་ཟིན་འདུག་པས་ད་ཕན་སློབ་
གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས།
སློབ་གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་
མཉམ་འགྲོ་ཀུན་ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་
ཡུན་རིང་དུ་གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་
བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་
ཁུངས་དག་རང་ལ་མ་ཕྱི་བྱས་ཏེ། རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་
གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་
པའི་རིང་ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་
རྒྱས། ། མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་
བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག། ། ། སརྦ་མངྒ་ལཾ། ། །
176



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ་
བཞིའི་རྣམ་གཞག་མདོར་བསྡུས་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། སྨྲ་བ་ཟླ་མེད་སྟོན་པ་བཅོམ་ལྡན་འདས། ། མི་ཕམ་འཇམ་དབྱངས་ཀླུ་སྒྲུབ་
ཐོགས་མེད་དང༌། ། བློ་བཟང་རྒྱལ་བ་གཉིས་པའི་ཞབས་བཏུད་ནས། །མངོན་པར་རྟོགས་པའི་རྒྱན་གྱི་ཟུར་
བཀོལ་བྲི། ། འདི་ལ་བཞི། དྲང་ངེས་ཀྱི་རྣམ་གཞག་བཤད་པ། དགེ་འདུན་ཉི་ཤུའི་རྣམ་གཞག་བཤད་པ།
བསམ་གཟུགས་ཀྱི་རྣམ་གཞག་བཤད་པ། རྟེན་འབྲེལ་གྱི་རྣམ་གཞག་བཤད་པའོ། ། དང་པོ་ལ་སེམས་ཙམ་པའི་
ལུགས་ཀྱི་དྲང་ངེས་ཀྱི་རྣམ་གཞག་དང་། དབུ་མ་བའི་ལུགས་ཀྱི་དྲང་ངེས་ཀྱི་རྣམ་གཞག་བཤད་པ་དང་གཉིས།
དང་པོ་ལ་སྤྱིར་བསྟན་པ་དང་། བྱེ་བྲག་ཏུ་བཤད་པ་གཉིས། དང་པོ་ལ། ཁ་ཅིག ལུང་གི་ཆོས་འཁོར་ཡིན་ན་
འཁོར་ལོ་གསུམ་པོ་གང་རུང་ཡིན་པས་ཁྱབ་ཟེར་ན། དེ་མི་འཐད་པར་ཐལ། ལུང་གི་ཆོས་འཁོར་དུ་གྱུར་པའི་
བསྟན་བཅོས་རྣམས་འཁོར་ལོ་གསུམ་པོ་གང་རུང་མ་ཡིན་པའི་ཕྱིར། དེར་ཐལ། འཁོར་ལོ་རིམ་པ་གསུམ་པོ་
གང་རུང་ཡིན་ན། བཀའ་ཡིན་དགོས་པའི་ཕྱིར། རྣམ་པ་གཅིག་ཏུ་འཁོར་ལོ་རིམ་པ་གསུམ་པོ་གང་རུང་ཡིན་ན།
བཀའ་ཡིན་དགོས་ཀྱང་། འཁོར་ལོ་གསུམ་པོ་གང་རུང་ཡིན་ན། བཀའ་ཡིན་མི་དགོས་ཏེ། བསྟན་བཅོས་
མངོན་རྟོགས་རྒྱན་དེ། དེ་གསུམ་པོ་གང་རུང་ཡིན་པའི་ཕྱིར། དེར་ཐལ། དེ་མཚན་ཉིད་མེད་པའི་ཆོས་འཁོར་
ཡིན་པའི་ཕྱིར། ཞེས་བྱའོ། ། ཁ་ཅིག བཀའ་ཡིན་ན། འཁོར་ལོ་རིམ་པ་གསུམ་པོ་གང་རུང་ཡིན་དགོས་ཟེར་
ན། དེ་ཡང་མི་འཐད་པར་ཐལ། བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ། ། ཞེས་
སོགས་ཀྱི་མདོ་དང་། ཟབ་ཞི་སྤྲོས་བྲལ་འོད་གསལ་དུ་འདུས་མ་བྱས། ། ཞེས་སོགས་ཀྱི་མདོ་གཉིས་དེ་གསུམ་པོ་
གང་རུང་མ་ཡིན་པའི་ཕྱིར། དེར་ཐལ། དེ་དག་འཁོར་ལོ་དང་པོ་མ་བསྐོར་གོང་དུ་གསུངས་པའི་ཕྱིར། གཞན་
ཡང་། དེ་ཡང་མི་འཐད་པར་ཐལ། བརྗོད་བྱ་བདག་མེད་ཕྲ་རགས་གསུམ་པོ་གང་རུང་ལས་བརྩམས་ཏེ་མ་
གསུངས་པའི་བཀའ་རྣམས་དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་རུང་དུ་མི་གཏོགས་པའི་
ཕྱིར། ཁ་ཅིག འཁོར་ལོ་རིམ་པ་གསུམ་པོ་དེ་ཅིག་ཅར་དུ་བསྐོར་བ་ཡིན་ནོ་ཟེར་ན། དེ་མི་འཐད་པར་ཐལ།
177



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་གསུམ་པོ་རིམ་ཅན་དུ་བསྐོར་བའི་ཕྱིར། དེར་ཐལ། དེ་གསུམ་དུས་སྔ་ཕྱིའི་རིམ་པ་དང་བརྗོད་བྱའི་སྒོ་ནས་
འཇོག་པའི་ཕྱིར། དེར་ཐལ། ལེགས་བཤད་སྙིང་པོ་ལས། དུས་ཀྱི་རིམ་པའི་སྒོ་ནས་འཁོར་ལོ་གསུམ་དང་སྦྱར་
བའི་དྲང་ངེས་སུ་འགྱུར་ཚུལ་ཞེས་གསུངས་པའི་ཕྱིར། ཁ་ཅིག འཁོར་ལོ་གསུམ་པོ་དེ་དུས་ཙམ་གྱི་སྒོ་ནས་
འཇོག་གོ་ཟེར་ན། དེ་མི་འཐད་པར་ཐལ། དུས་དང་པོར་ལྔ་སྡེ་ལ། དགེ་སློང་དག་ཤམ་ཐབས་ཟླུམ་པོར་བགོ་
བ་ལ་བསླབ་པར་བྱའོ་ཞེས་སོགས་ཀྱི་བསླབ་བྱ་སྟོན་པའི་མདོ་འདི། དུས་དང་པོར་གསུངས་ཀྱང་བདེན་བཞིའི་
ཆོས་འཁོར་མ་ཡིན་པའི་ཕྱིར། དེར་ཐལ། བདེན་བཞིའི་ཆོས་འཁོར་ཡིན་ན། བརྗོད་བྱ་བདེན་བཞི་སྟོན་པའི་
རིགས་ཅན་གྱི་མདོ་ཡིན་དགོས་པའི་ཕྱིར། དེར་ཐལ། བདེན་བཞིའི་ཆོས་འཁོར་ཞེས་པའི་སྒྲ་དོན་གཅིག་ཡོད་
པའི་ཕྱིར། ཁ་ཅིག གཟུངས་རྒྱལ་ནས་བཤད་པའི་འཁོར་ལོ་དང་པོ་ལ། འཁོར་ལོ་དང་པོས་ཁྱབ་པོ་ཟེར་ན།
དེ་མི་འཐད་པར་ཐལ། ཡུམ་གྱི་མདོའི་ནང་ཚན་དུ་གྱུར་པའི་གཟུགས་མི་རྟག་པ་ཉིད་དུ་ཡིད་ལ་བྱའོ་ཞེས་སོགས་
འཁོར་བ་ལས་ཡིད་འབྱུང་སྟོན་པའི་མདོ་འདི། དེ་ནས་བཤད་པའི་འཁོར་ལོ་དང་པོ་ཡིན་ཀྱང་། འཁོར་ལོ་དང་
པོ་མ་ཡིན་པའི་ཕྱིར། ཁ་ཅིག འཁོར་ལོ་གསུམ་པོ་གང་རུང་གི་གཞུང་ཚིག་ཡིན་ན། དེ་གསུམ་པོ་གང་རུང་
ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་ལྟར་ན་དེ་དག་གི་གཞུང་ཚིག་རེ་རེ་ནས་ཀྱང་བདག་མེད་ཕྲ་
རགས་གསུམ་པོ་གང་རུང་སྐྱོན་ངེས་སུ་ཁས་ལེན་དགོས་པའི་སྐྱོན་དུ་འགྱུར་པ་སོགས་དང་། མངོན་རྟོགས་རྒྱུན་
གྱི་སྐབས་དང་པོ་ཙམ་ཡང་། མངོན་རྟོགས་རྒྱན་དུ་འགྱུར་པའི་ཕྱིར་དང་། སྐྱེས་བུའི་ཕུང་པོ་ལྔ་རེ་རེ་དང་ཡན་
ལག་སོགས་རེ་རེ་ནས་ཀྱང་སྐྱེས་བུ་ཉིད་དུ་ཐལ་པར་འགྱུར་པའི་ཕྱིར། ཁ་ཅིག ཐེག་དམན་གྱི་མདོ་ལ། བཀའ་
དང་པོ་བདེན་བཞིའི་ཆོས་འཁོར་ཀྱིས་ཁྱབ་པོ་ཟེར་ན། དེ་མི་འཐད་པར་ཐལ། དུས་ཐ་མར་གསུངས་པའི་ཐེག་
དམན་གྱི་མདོ་ཡིན་པའི་ཕྱིར། ཡང་བདེན་བཞི་གཙོ་བོར་སྟོན་པའི་ཐེག་དམན་གྱི་མདོ་ལ་དེས་ཁྱབ་བོ་ཞེ་ན། དེ་
ཡང་མི་འཐད་དེ། དུས་ཐ་མར་གསུངས་པའི་དེ་ལྟ་བུའི་མདོ་ཡོད་པའི་ཕྱིར། དེར་ཐལ། དུས་ཐ་མར་བདེན་
བཞི་སྟོན་པའི་མདོ་ཡོད་པའི་ཕྱིར། དེར་ཐལ། དུས་ཐ་མར་གསུངས་པའི་མདོ་ལ་བརྟེན་ནས་ཐེག་དམན་དགྲ་
བཅོམ་གྱི་གོ་འཕང་ཐོབ་པ་ཡོད་པའི་ཕྱིར་ཁྱབ་སྟེ། ཉན་ཐོས་ཀྱི་རིགས་ཅན་དག་གིས། རང་གི་བྱང་ཆུབ་མངོན་
དུ་བྱེད་པ་ལ་བདེན་བཞི་གཙོ་བོར་བསྒོམ་དགོས་པའི་ཕྱིར་རོ། ། ཁ་ཅིག འཁོར་ལོ་དང་པོ་གཟུགས་ནས་རྣམ་
མཁྱེན་གྱི་བར་གྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་གཙོ་བོར་བསྟན། བར་པས་དེ་ལྟར་མ་གྲུབ་པར་
བསྟན། ཐ་མས་གྲུབ་མ་གྲུབ་པའི་ཁྱད་པར་ཕྱེ་ནས་བསྟན་པ་ཡིན་ནོ་ཟེར་ན། འོ་ན་འཁོར་ལོ་དང་པོས་དེ་ལྟར་
བསྟན་པར་ཐལ། དམ་བཅའ་འཐད་པའི་ཕྱིར། འདོད་ན། དེས་ནམ་མཁའ་སོགས་ཀུན་བཏགས་ཀྱི་ཆོས་
178



༄༅། །ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
རྣམས་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ། འདོད་པའི་ཕྱིར། འདོད་ན། མདོ་དེའི་ཆེད་དུ་བྱ་
བའི་གདུལ་བྱ་ལ་དོན་སྨྲ་སྡེ་གཉིས་ཀྱིས་དེ་ལྟར་འདོད་པར་ཐལ། འདོད་པའི་ཕྱིར། འདོད་ན། མི་འཐད་པར་
ཐལ། ཉན་ཐོས་མདོ་སྡེ་པས་ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་འདོད་པའི་ཕྱིར། དེར་ཐལ།
དེས་སྤྱི་མཚན་རང་གི་མཚན་ཉིད་ཀྱིས་མ་གྲུབ་པར་འདོད་པའི་ཕྱིར། གཞན་ཡང་། འཁོར་ལོ་དང་པོས་རྣམ་
མཁྱེན་དང་སྟོང་ཉིད་གཙོ་བོར་བསྟན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་མི་འཐད་པར་
ཐལ། ཐེག་དམན་གྱི་མདོ་ཡིན་པའི་ཕྱིར། ཁ་ཅིག འཁོར་ལོ་དང་པོས་འདུས་བྱས་ཀྱི་ཆོས་རྣམས་བདེན་གྲུབ་
ཏུ་བསྟན། འདུས་མ་བྱས་ཀྱི་ཆོས་རྣམས་རེ་རེ་ནས་བདེན་མེད་དུ་བསྟན་པ་ཡིན་ནོ་ཟེར་ན། དེ་ཡང་མི་འཐད་
པར་ཐལ། དེས་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་དེ། ་བདེན་མེད་དུ་མ་
བསྟན་པའི་ཕྱིར། དེར་ཐལ། དེས་དེ་བདེན་གྲུབ་ཏུ་བསྟན་པའི་ཕྱིར། དེར་ཐལ། དེའི་ཆེད་དུ་བྱ་བའི་
གདུལ་བྱ་མདོ་སྡེ་བས་དེ་བདེན་གྲུབ་ཏུ་འདོད་པའི་ཕྱིར། དེར་ཐལ། དེས་གཟུགས་རང་ཞེས་བརྗོད་པའི་སྒྲའི་
འཇུག་གཞི་ཡིན་པ་ལ་བསམས་ནས་དེ་བདེན་གྲུབ་ཏུ་འདོད་པའི་ཕྱིར། ཁ་ཅིག མདོ་སྡེ་དགོངས་འགྲེལ་ནས་
གསུངས་པའི་ངེས་དོན་གྱི་མདོ་ཡིན་ན། སྟོང་ཉིད་སྟོན་པའི་མདོ་ཡིན་པས་ཁྱབ་ཟེར་ན། དེ་མི་འཐད་པར་ཐལ།
སྒྲ་ཇི་བཞིན་པའི་མདོ་རྣམས་དེ་ནས་བཤད་པའི་ངེས་དོན་གྱི་མདོ་ཡིན་པའི་ཕྱིར། དེར་ཐལ། སྒྲ་ཇི་བཞིན་པ་མ་
ཡིན་པའི་མདོ་རྣམས་དེ་ནས་བཤད་པའི་དྲང་དོན་གྱི་མདོ་ཡིན་པའི་ཕྱིར། ཁྱབ་སྟེ། དེ་ནས་བཤད་པའི་དྲང་
ངེས་ཀྱི་ཁྱད་པར་སྒྲ་ཇི་བཞིན་པའི་མདོ་ཡིན་མིན་གྱི་སྒོ་ནས་འབྱེད་པའི་ཕྱིར། ཁ་ཅིག དགོངས་འགྲེལ་ནས་
བཤད་པའི་ངེས་དོན་གྱི་མདོ་ཡིན་ན། བློ་གྲོས་མི་ཟད་པས་བསྟན་པའི་མདོ་ནས་བཤད་པའི་ངེས་དོན་གྱི་མདོ་
ཡིན་པས་ཁྱབ་ཟེར་ན། དེ་མི་འཐད་པར་ཐལ། མདོ་ཕྱི་མ་ནས་བཤད་པའི་ངེས་དོན་གྱི་མདོ་ཡིན་ན། སྟོང་
ཉིད་གཙོ་བོར་བསྟན་པའི་སྒྲ་ཇི་བཞིན་པའི་མདོ་ཡིན་དགོས་པར་བཞེད། མདོ་སྔ་མ་ནས་བཤད་པའི་ངོས་དོན་
གྱི་མདོ་ལ་དེས་མ་ཁྱབ་པའི་ཕྱིར། ཁ་ཅིག སེམས་ཙམ་པའི་སྐབས་སུ་བློ་གྲོས་མི་ཟད་བའི་མདོ་ནས་བཤད་པའི་
ངེས་དོན་གྱི་མདོ་ལ། ངེས་དོན་གྱི་མདོས་ཁྱབ་པར་བཞེད་དོ་ཟེར་ན། དེ་མི་འཐད་པར་ཐལ། བློ་གྲོས་མི་ཟད་
པའི་མདོ་ལས། གཞན་དབང་བདེན་མེད་དུ་སྟོན་པའི་ངེས་དོན་གྱི་མདོ་ཡོད་པར་བཞེད་པ་གང་ཞིག སེམས་
ཙམ་པས་དེ་འདྲའི་ངེས་དོན་གྱི་མདོ་མི་བཞེད་པའི་ཕྱིར། ཁ་ཅིག དྲང་ངེས་འབྱེད་པའི་གཞིར་རུང་བའི་མདོ་
ཡིན་ན། གྲུབ་དོན་གྱི་སྐབས་ནས་དངོས་སུ་བསྟན་པའི་དྲང་ངེས་འབྱེད་པའི་གཞིར་རུང་བས་ཁྱབ་ཟེར་ན། དེ་
མི་འཐད་པར་ཐལ། དེ་ནས་དངོས་སུ་བསྟན་པའི་དྲང་ངེས་འབྱེད་པའི་གཞིར་བདག་མེད་ཕྲ་རགས་གང་རུང་
179



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོན་པའི་མདོ་ཞིག་དགོས་པའི་ཕྱིར། ཁ་ཅིག སེམས་ཙམ་པའི་ལུགས་ལ། འཁོར་ལོ་གསུམ་པོ་རེ་རེ་ལ་ཡང་
དྲང་ངེས་ཀྱི་མདོ་གཉིས་གཉིས་ཡོད་དོ་ཟེར་ན། རེ་ཞིག་དེ་མི་འཐད་པར་ཐལ། དེའི་ལུགས་ལ། འཁོར་ལོ་
དང་པོ་དང་བར་བ་གང་རུང་ཡིན་ན། དྲང་དོན་གྱི་མདོ་ཡིན་པས་ཁྱབ་པའི་ཕྱིར། དེར་ཐལ། དེ་ཡིན་ན་
དགོངས་འགྲེལ་ནས་གསུངས་པའི་དྲང་དོན་གྱི་མདོ་ཡིན་པས་ཁྱབ་པའི་ཕྱིར། དེར་ཐལ། གྲུབ་དོན་དང་པོ་
དང་བར་བའི་སྐབས་སུ་དྲང་བའི་དོན་ཞེས་གསུངས་པའི་ཕྱིར། ཁ་ཅིག མདོ་སྡེའི་དགོངས་འགྲེལ་རིལ་པོ་དེ་
གྲུབ་དོན་གྱི་སྐབས་ནས་དངོས་སུ་བསྟན་པའི་འཁོར་ལོ་ཐ་མ་ཡིན་ཟེར་ན། དེ་མི་འཐད་པར་ཐལ། བྱང་ཆུབ་
སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་དང་། དགོངས་འགྲེལ་བྱམས་ཞུས་ཀྱི་ལེའུ་སོགས་ཀྱི་དོན་
འགོག་པའི་མདོ་རྣམས་མ་གཏོགས། ལེའུ་གཞན་རྣམས་དེའི་སྐབས་ནས་དངོས་སུ་བསྟན་པའི་འཁོར་ལོ་ཐ་མར་
མི་འགྲེལ་བའི་ཕྱིར། དེར་ཐལ། རྣམ་བཤད་སྙིང་པོའི་རྒྱུན་ལས། འདི་ནི་བླ་ན་མ་མཆིས་ཞེས་ཉེ་ཚིག་སྨོས་
པའི་མཚན་གཞིར་མདོ་སྡེ་དགོངས་འགྲེལ་རིལ་པོར་འཛིན་པ་མི་འཐད་དེ་ཞེས་གསུངས་པའི་ཕྱིར། ཁ་ཅིག
སེམས་ཙམ་པས་འཁོར་ལོ་བར་བའི་མདོ། ངོ་བོ་ཉིད་མེད་པར་སྨྲ་བའི་མདོར་བཞེད་པ་ཡིན་ཟེར་ན། དེ་མི་
འཐད་པར་ཐལ། དེས་དེ་སེམས་ཙམ་པ་རང་ཉིད་ཀྱི་མདོར་བཞེད་པའི་ཕྱིར། དེར་ཐལ། དེའི་ལུགས་ལ།
འཁོར་ལོ་བར་ཐག་གང་རུང་གི་ཆེད་དུ་བྱ་བའི་གདུལ་བྱ་ཡིན་ན། སེམས་ཙམ་པ་ཡིན་དགོས་པའི་ཕྱིར། ཁ་ཅིག
འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ཡིན་ན། ཉན་ཐོས་ཀྱི་རིགས་ཅན་ཡིན་པས་ཁྱབ་ཟེར་ན། མི་འཐད་
དེ། དེ་ལ་རང་རྒྱལ་གྱི་རིགས་ཅན་ཡོད་པའི་ཕྱིརཡང་དེ་ཡིན་ན། ལམ་ཞུགས་ཡིན་པས་ཁྱབ་ཟེར་ན། དེ་ཡང་
མི་འཐད་དེ། དེ་ལ་ཉན་ཐོས་ལམ་དུ་མ་ཞུགས་པའི་ཉན་ཐོས་ཀྱི་རིགས་ ཅན་ཡོད་པའི་ཕྱིར། དེར་ཐལ།
འཁོར་ལོ་བར་ཐའི་ཆེད་དུ་བྱ་བའི་གདུལ་བྱ་ལ། ཐེག་ཆེན་ལམ་མ་ཞུགས་ཀྱི་རིགས་ཅན་ཡོད་པའི་ཕྱིར། ཁ་ཅིག་
འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་རིགས་ཅན་གསུམ་ཀ་ཡོད་ཟེར་ན། དེ་མི་འཐད་པར་ཐལ། དེའི་ཆེད་
དུ་བྱ་བའི་གདུལ་བྱ་ཡིན་ན། ཐེག་ཆེན་གྱི་རིགས་ཅན་ཡིན་དགོས་པའི་ཕྱིར། དེར་ཐལ། དེ་ཐེག་ཆེན་གྱི་མདོ་
ཡིན་པའི་ཕྱིར། ཁ་ཅིག དེའི་ཆེད་དུ་བྱ་བའི་གདུལ་བྱ་རིགས་ཅན་གསུམ་མེད་དོ་ཟེར་ན། ཁ་ཅིག་དེ་མི་
འཐད་པར་ཐལ། དེའི་ཆེད་དུ་བྱ་བའི་གདུལ་བྱ་རིགས་ཅན་གསུམ་ལས་ལྷག་ཡོད་པའི་ཕྱིར། དེར་ཐལ། དེའི་
ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ཤིན་ཏུ་མང་པ་ཡོད་པའི་ཕྱིར་ཟེར་ན། རང་ལུགས་འཁོར་ལོ་
དང་པོ་ལ་ཁྱབ་པར་གསུམ་དང་ལྡན་པ་ཞིག་དགོས་པ་ཡིན་ཏེ། དུས་དང་པོར་གསུངས། གདུལ་བྱ་ཉན་ཐོས་ཀྱི་
རིགས་ཅན་ལ་གཙོ་བོར་དགོངས་པ། བརྗོད་བྱ་བདེན་བཞི་ལ་བརྩམས་ཏེ་གསུངས་པའི་ཁྱད་པར་གསུམ་དང་
180



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
ལྡན་དགོས་པའི་ཕྱིར། དེས་ན་བཅོམ་ལྡན་འདས་ཀྱིས་དུས་དང་པོར་ཆེད་དུ་བྱ་བའི་གདུལ་བྱ་ཉན་ཐོས་ཀྱི་
རིགས་ཅན་ལ་གཙོ་བོར་དགོངས་ནས་བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་རབ་ཏུ་
ཕྱེ་བའི་ཐེག་དམན་གྱི་མདོ། བཀའ་དང་པོ་བདེན་གཞིའི་ཆོས་འཁོར་གྱི་མཚན་ཉིད། མཚན་གཞི་ནི། དགེ་
སློང་དག་འདི་ནི་སྡུག་བསྔལ་འཕགས་པའི་བདེན་པའོ། ། ཞེས་སོགས་ཀྱི་མདོ་ལྟ་བུ་ཡིན། འཁོར་ལོ་བར་བ་
ཡང་ཁྱད་པར་གསུམ་དང་ལྡན་ཏེ། དུས་བར་པའི་ཚེ་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་
རྣོན་ལ་བརྗོད་བྱ་སྟོང་ཉིད་ཕྲ་མོ་སྟོན་པའི་ཁྱད་པར་ལྡན་པའི་ཕྱིར། དེས་ནས་བཅོམ་ལྡན་འདས་ཀྱིས་དུས་བར་
བར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་ལ་སྟོང་ཉིད་ཕྲ་མོ་བསྟན་བྱའི་གཙོ་བོར་བྱས་
ནས་སྟོན་པའི་རབ་ཏུ་ཕྱེ་བའི་ཐེག་ཆེན་གྱི་མདོ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད།
མཚན་གཞི་ནི། རྒྱས་འབྲིང་བསྡུས་གསུམ་སྡུད་པ་ཤེས་རབ་སྙིང་པོ་དང་བཅས་པ་ལྟ་བུ་ཡིན། འཁོར་ལོ་ཐ་མ་
ཡང་ཁྱད་པར་གསུམ་དང་ལྡན་ཏེ། དུས་ཐ་མའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་སྔ་མ་ལ་ལྟོས་ཏེ་
ཐེག་ཆེན་གྱི་རིགས་ཅན་དབང་རྟུལ་ལ་བརྗོད་བྱ་ཆོས་ཀྱི་བདག་མེད་ཕྲ་རགས་ཅི་རིགས་སྟོན་པའི་ཁྱད་པར་དང་
ལྡན་པའི་ཕྱིར། དེས་ན་བཅོམ་ལྡན་འདས་ཀྱིས་དུས་ཐ་མར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་སྔ་
མ་ལ་ལྟོས་ཏེ་དབང་རྟུལ་ལ་ཆོས་ཀྱི་བདག་མེད་ཕྲ་རགས་ཅི་རིགས་བསྟན་བྱའི་གཙོ་བོར་བྱས་ནས་སྟོན་པའི་རབ་
ཏུ་ཕྱེ་བའི་ཐེག་ཆེན་གྱི་མདོ། བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་ཉིད། མཚན་གཞི་ནི། བྱང་ཆུབ་
སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ལྟ་བུའོ། ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེ།
སྤྱིར་ཐེག་ཆེན་གྱི་རིགས་ཅན་དབང་རྣོན་ཡིན་ཀྱང་། འཁོར་ལོ་བར་པའི་ཆེད་དུ་བྱ་བའི་གདུལ་བྱ་ལ་བལྟོས་ཏེ་
ཐེག་ཆེན་རིགས་ཅན་དབང་རྟུལ་ཡིན་ཏེ། འཁོར་ལོ་བར་པའི་ཆེད་དུ་བྱ་བའི་གདུལ་བྱ་དེས་འཁོར་ལོ་བར་པའི་
དགོངས་པ་མདོ་གཞན་གྱིས་བཀྲལ་བ་ལ་མ་བལྟོས་པར་རང་སྟོབས་ཀྱིས་རྫོགས་པར་རྟོགས་ནུས། འཁོར་ལོ་ཐ་
མའི་ཆེད་དུ་བྱ་བའི་གདུལ་བྱས་དེ་ལྟར་རྟོགས་པར་མི་ནུས་པའི་ཕྱིར་རོ། ། འཁོར་ལོ་གསུམ་ལ་མིང་དེ་ལྟར་
འདོགས་པའི་རྒྱུ་མཚན་ཡོད་དེ། བདེན་བཞི་གཙོ་བོར་སྟོན་པས་བདེན་གཞི་ཆོས་འཁོར་དང་། སྒྲས་ཟིན་ལ་
ཆོས་རྣམས་རང་གི་མཚན་ཉིད་ཀྱིས་མ་གྲུབ་པར་སྟོན་པས་མཚན་ཉིད་མེད་པའི་ཆོས་འཁོར་དང༌། མཚན་ཉིད་
གསུམ་ལ་བདེན་པར་ཡོད་མེད་སོ་སོར་ཕྱེ་ནས་སྟོན་པས་ལེགས་ཕྱེའི་ཆོས་འཁོར་ཞེས་བརྗོད་པའི་ཕྱིར།
གཉིས་པ་བྱེ་བྲག་ཏུ་བཤད་པ་ལ། མདོ་གང་ལ་བརྟེན་ནས་དྲང་ངེས་འབྱེད་པ་དང་། དེ་ལ་བརྟེན་ནས་
དྲང་ངེས་ཇི་ལྟར་འབྱེད་པའི་ཚུལ་དང་གཉིས། དང་པོ་ཡོད་དེ། འཆད་འགྱུར་ལྟར་མདོ་སྡེ་དགོངས་འགྲེལ་ལ་
181



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྟེན་ནས་དྲང་ངེས་འབྱེད་པ་ཡིན་པའི་ཕྱིར། གཉིས་པ་གང་ལ་བརྟེན་པའི་མདོ་འགོད་པ་དང་། དྲང་ངེས་
གཏན་ལ་འབེབ་ཚུལ་དང་གཉིས། དང་པོ་ཡོད་དེ། དགོངས་འགྲེལ་ལས། བཅོམ་ལྡན་འདས་ཀྱིས་དང་པོར་
ཡུལ་ཝ་ར་ཎ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་
འཕགས་པའི་བདེན་པ་བཞིའི་རྣམ་པ་བསྟན་པས། ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ། སྔོན་ལྷར་གྱུར་
པའམ་མིར་གྱུར་པ་སུས་ཀྱང་མཐུན་པར་འཇིག་རྟེན་དུ་མ་བསྐོར་བ་གཅིག་རབ་ཏུ་བསྐོར་ཏེ། བཅོམ་ལྡན་
འདས་ཀྱིས་ཆོས་ཀྱི་འཁོར་ལོ་རབ་ཏུ་བསྐོར་བ་དེ་ཡང་བླ་ན་མ་མཆིས་པ། སྐབས་མཆིས་པ། དྲང་བའི་དོན་རྩོད་
པའི་གཞིའི་གནས་སུ་གྱུར་པ་ལགས། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་
བརྩམས། སྐྱེ་བ་མ་མཆིས་པ་དང་། འགག་པ་མ་མཆིས་པ་དང་། གཟོད་མ་ནས་ཞི་བ་དང་། རང་བཞིན་གྱིས་
ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་
པ་ཉིད་སྨོས་པའི་རྣམ་པས་ཆེས་ངོ་མཚར་དུ་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་
འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ། དྲང་བའི་དོན་རྩོད་པའི་
གཞིའི་གནས་སུ་གྱུར་པ་ལགས་ཀྱིས། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་
བརྩམས། སྐྱེ་བ་མ་མཆིས་པ་དང་། འགག་པ་མ་མཆིས་པ་དང་། གཟོད་མ་ནས་ཞི་བ་དང་། རང་བཞིན་གྱིས་
ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས། ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་
ལ་ལེགས་པར་རྣམ་པར་ཕྱེ་བ་དང་ལྡན་པ། ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ།
བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་འདི་ནི། བླ་ན་མ་མཆིས་པ། སྐབས་མ་མཆིས་པ། ངེས་
པའི་དོན་ལགས་ཏེ་རྩོད་པའི་གཞིའི་གནས་སུ་གྱུར་པ་མ་ལགས་སོ། ། ཞེས་པའི་མདོ་ལ་བརྟེན་པ་ཡིན་པའི་ཕྱིར།
གཉིས་པ་ལ། འགལ་སྤོང་གི་དྲི་བ། དྲི་བ་དེའི་ལན། ངོ་བོ་ཉིད་གསུམ་གྱི་ངོ་བོ་ངོས་བཟུང་བ། དེ་དག་གི་
གྲུབ་དོན་ཞུས་པ་དང་བཞི། དང་པོ་ལ་ཡང་། མདོ་འགོད་པ་དང་། དོན་བཤད་པ་གཉིས། དང་པོ་ནི།
དགོངས་འགྲེལ་ལས། བཅོམ་ལྡན་འདས་ཀྱིས་རྣམ་གྲངས་དུ་མར་ཕུང་པོ་རྣམས་ཀྱི་རང་གི་མཚན་ཉིད་ཀྱང་
བཀའ་སྩལ། སྐྱེ་བའི་མཚན་ཉིད་དང་། འཇིག་པའི་མཚན་ཉིད་དང་། སྤང་པ་དང་ཡོངས་སུ་ཤེས་པ་ཡང་
བཀའ་སྩལ། ཕུང་པོ་རྣམས་ཀྱི་ཇི་ལྟ་བ་བཞིན་དུ་སྐྱེ་མཆེད་རྣམས་དང་། རྟེན་ཅིང་འབྲེལ་བར་འབྱུང་བ་དང་།
ཟས་རྣམས་ཀྱི་བར་ཡང་བཀའ་སྩལ། ཞེས་པ་ནས། འཕེལ་ཞིང་ཡངས་པ་ཉིད་ཀྱང་བཀའ་སྩལ་ཞེས་པའི་བར་
དང་། བཅོམ་ལྡན་འདས་ཀྱིས་ཆོས་ཐམས་ཅད་ངོ་བོ་ཉིད་མ་མཆིས་པ། ཆོས་ཐམས་ཅད་མ་སྐྱེས་པ། མ་
182



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
འགགས་པ། གཟོད་མ་ནས་ཞི་བ། རང་བཞིན་གྱིས་ཡོངས་སུ་མྱ་ངན་ལས་འདས་པ་ཞེས་ཀྱང་བཀའ་སྩལ་ན།
ཞེས་པ་ནས། དོན་དེ་ཉིད་བཅོམ་ལྡན་འདས་ལ་བདག་ཡོངས་སུ་ཞུ་ལགས་སོ། ། ཞེས་པའི་བར་གསུངས།
གཉིས་པ་དོན་བཤད་པ་ལ། བཅོམ་ལྡན་འདས་ཀྱིས་རྣམ་གྲངས་དུ་མར་ཞེས་པ་ནས། ཡངས་པ་ཉིད་ཀྱང་
བཀའ་སྩལ་ཞེས་པའི་བར་གྱིས་འཁོར་ལོ་དང་པོ་ལ་དྲི་བ་ཞུས། ལྷག་མ་རྣམས་ཀྱིས་འཁོར་ལོ་བར་བ་དྲི་བ་ཞུས་པ་
ཡིན་ཏེ། དེ་ཡང་བཅོམ་ལྡན་འདས་ཀྱིས་འཁོར་ལོ་དང་པོ་ལས། གཟུགས་ནས་བྱང་ཕྱོགས་སོ་བདུན་གྱི་བར་གྱི་
ཆོས་རྣམས་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་
གྲུབ་པར་བསྟན། འཁོར་ལོ་བར་པས་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཕྱོགས་གཅིག་ཏུ་རང་གི་
མཚན་ཉིད་ཀྱིས་མ་གྲུབ་པར་ཚིག་ཟིན་ལ་བསྟན་པས། སྒྲས་ཟིན་ལྟར་ན་འགལ་བ་ལྟར་སྣང་ཡང་བཅོམ་ལྡན་
འདས་ཀྱི་དགོངས་པ་ལ་འགལ་བ་མེད་དགོས་པས། དུས་བར་པས་དེ་ལྟར་གསུངས་པ་དེ། དགོངས་གཞི་གང་
ལ་དགོངས་ནས་གསུངས་པ་ཡིན་ཞེས་དངོས་སུ་དྲིས་ནས། འཁོར་ལོ་དང་པོ་ལ་དོགས་གཅོད་དོན་གྱིས་ཞུས་པ་
ཡིན་པའི་ཕྱིར། གཉིས་པ་དྲི་བ་དེའི་ལན་ལ་གཉིས་ལས། དང་པོ་ལ། མདོར་བསྟན་པ། རྒྱས་པར་བཤད་པ།
དེ་དག་གི་བསྟན་པ་དང་གསུམ། དང་པོ་ནི། འཁོར་ལོ་བར་བ་ལས་ཆོས་ཐམས་ཅད་ངོ་བོ་ཉིད་མཆིས་ཞེས་
སོགས་གསུངས་པའི་དགོངས་གཞི་ཡོད་དེ། ཀུན་བཏགས་མཚན་ཉིད་ངོ་བོ་ཉིད་མེད་པ་དང་། གཞན་དབང་
སྐྱེ་བ་ངོ་བོ་ཉིད་མེད་པ་དང་། ཡོངས་གྲུབ་དོན་དམ་པ་ངོ་བོ་ཉིད་མེད་པ་ལ་དགོངས་ནས་གསུངས་པའི་ཕྱིར་ཏེ།
དགོངས་འགྲེལ་ལས། དོན་དམ་ཡང་དག་འཕགས། ངས་ཆོས་རྣམས་ཀྱི་ངོ་བོ་ཉིད་མེད་པ་རྣམ་པ་གསུམ་པོ་
འདི་ལྟ་སྟེ། མཚན་ཉིད་ངོ་བོ་ཉིད་མེད་པ་དང་། སྐྱེ་བ་ངོ་བོ་ཉིད་མེད་པ་དང་། དོན་དམ་པ་ངོ་བོ་ཉིད་མེད་པ་
ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པའོ་ཞེས་བསྟན་ཏོ་ཞེས་གསུངས་པའི་ཕྱིར། གཉིས་པ་ལ།
ཀུན་བཏགས་ཆོས་ཅན། ཁྱོད་ལ་མཚན་ཉིད་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། སྒྲུབ་ཕྱོགས་
ནས་མིང་དང་བརྡས་རྣམ་པར་བཞག་པ་ཙམ་ཡིན་གྱི། དགག་ཕྱོགས་ནས་རང་གི་མཚན་ཉིད་ཀྱིས་མ་གྲུབ་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་
གང་ཞེ་ན། ཀུན་བཏགས་པའི་མཚན་ཉིད་གང་ཡིན་པའོ། ། དེ་ཅིའི་ཕྱིར་ཞེ་ན། འདི་ལྟར་དེ་ནི་མིང་དང་
བརྡས་རྣམ་པར་བཞག་པ་ཡིན་གྱི། རང་གི་མཚན་ཉིད་ཀྱིས་རྣམ་པར་གནས་པ་ནི་མ་ཡིན་པས་དེའི་ཕྱིར་མཚན་
ཉིད་ངོ་བོ་ཉིད་མེད་པ་ཉིད་ཅེས་བྱའོ་ཞེས་གསུངས་པའི་ཕྱིར། ཀུན་བཏགས་རྣམས་མིང་བརྡས་འཇོག་ནུས་
ཀྱང༌། དེ་ཡིན་ན་མིང་བརྡ་ཙམ་གྱིས་འཇོག་ནུས་པས་མ་ཁྱབ་སྟེ། སྒྲ་རྟག་སྟོང་ལྟ་བུ་མིང་བརྡ་ཙམ་གྱིས་འཇོག་
183



༄༅། ་ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
མི་ནུས་པའི་ཕྱིར་ཏེ། དེར་འཇོག་པ་དགག་བྱ་འགོག་ནུས་པ་ལ་ལྟོས་པའི་ཕྱིར། གཞན་དབང་ཆོས་ཅན། ཁྱོད་
ལ་སྐྱེ་བ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ་རང་གི་རྒྱུ་རྐྱེན་ལས་སྐྱེས་པ་ཡིན་གྱི། རང་གི་བདག་
ཉིད་དམ་རང་དབང་གིས་མ་སྐྱེས་པའི་རྒྱུ་མཚན་གྱིས་དེ་ལྟར་བཤད་དགོས་པའི་ཕྱིར། དེ་ཉིད་ལས། ཆོས་
རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་གང་ཞེ་ན། ཆོས་རྣམས་ཀྱི་གཞན་གྱི་དབང་གི་མཚན་ཉིད་གང་ཡིན་
པའོ། ། དེ་ཅིའི་ཕྱིར་ཞེ་ན། འདི་ལྟར་དེ་ནི་རྐྱེན་གཞན་གྱི་སྟོབས་ཀྱིས་སྐྱེ་བ་ཡིན་གྱི། བདག་ཉིད་ཀྱིས་མ་ཡིན་
པས་དེའི་ཕྱིར་སྐྱེ་བ་ངོ་བོ་ཉིད་མེད་པ་ཉིད་ཅེས་བྱའོ། ། ཞེས་གསུངས་པའི་ཕྱིར། དོན་དམ་པ་ངོ་བོ་ཉིད་མེད་
པ་ལ་གཉིས་ལས། དང་པོ་ནི། གཞན་དབང་ལ་དོན་དམ་པ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་
དེ། རྣམ་དག་ལམ་གྱི་དམིགས་པ་མཐར་ཐུག་དེ་ལ་དོན་དམ་བདེན་པ་ཞེས་བྱ་ལ། གཞན་དབང་དམིགས་པ་
མཐར་ཐུག་དེར་མ་གྲུབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། ཆོས་རྣམས་ཀྱི་དོན་དམ་
པ་ངོ་བོ་ཉིད་མེད་པ་གང་ཞེ་ན། རྟེན་ཅིང་འབྲེལ་བར་འབྱུང་བའི་ཆོས་གང་དག་སྐྱེ་བ་ངོ་བོ་ཉིད་མེད་པ་ཉིད་
ཀྱིས་ངོ་བོ་ཉིད་མེད་པ་དེ་དག་ནི། དོན་དམ་པ་ངོ་བོ་ཉིད་མེད་པ་ཉིད་ཀྱིས་ངོ་བོ་ཉིད་མེད་པ་ཡང་ཡིན་ནོ་ཞེས་
སོགས་གསུངས་པའི་ཕྱིར། འདིར་ཀུན་བཏགས་ངོ་བོ་ཉིད་མེད་པ་དེར་དངོས་སུ་མི་འཇོག་པའི་རྒྱུ་མཚན་ཡོད་
དེ། ལོག་རྟོག་སེལ་བའི་དབང་དུ་བྱས་ནས་ཀུན་བཏགས་ལ་དངོས་སུ་མ་བཤད་ཅིང་། གཞན་དབང་ལ་དངོས་
སུ་བཤད་པ་ཡིན་པའི་ཕྱིར། གཉིས་པ་ཡོངས་གྲུབ་ལ་དོན་དམ་པ་ངོ་བོ་ཉིད་མེད་པ་ཞེས་བྱ་སྟེ། ཆོས་རྣམས་ཀྱི་
སྟེང་དུ་ཆོས་བདག་བཀག་ཙམ་གྱི་མེད་དགག་ལ་དོན་དམ་པ་ཞེས་བྱ་ལ། ཡོངས་གྲུབ་དེ་ནི་ཆོས་ཀྱི་བདག་མེད་པ་
དེར་ཡོངས་སུ་གྲུབ་པའི་རྒྱུ་མཚན་གྱིས་དེ་ལྟར་བཤད་དགོས་པའི་ཕྱིར་ཏེ། དེ་སྐད་དུ་ཡང་། ཆོས་རྣམས་ཀྱི་
ཡོངས་སུ་གྲུབ་པའི་མཚན་ཉིད་གང་ཡིན་པ་དེ་ཡང་དོན་དམ་པ་ངོ་བོ་ཉིད་མེད་པ་ཉིད་ཅེས་བྱའོ། ། ཞེས་སོགས་
གསུངས་པའི་ཕྱིར། གསུམ་པ་དཔེ་ནི། ཀུན་བཏགས་ནམ་མཁའི་མེ་ཏོག་གི་དཔེས་སྟོན་པའི་རྒྱུ་མཚན་ཡོད་དེ།
ནམ་མཁའི་མེ་ཏོག་དེ་རང་འཛིན་རྟོག་པས་སྒྲོ་བཏགས་ཙམ་ཡིན་པ་དེ་བཞིན་དུ། ཀུན་བཏགས་དེ་ཡང་རྟོག་
པས་སྒྲོ་བཏགས་ཙམ་ཡིན་གྱི། རང་གི་མཚན་ཉིད་ཀྱིས་མ་གྲུབ་པའི་ཕྱིར་ཏེ། དེ་ཉིད་ལས། དཔེར་ན། ནམ་
མཁའི་མེ་ཏོག་ཇི་ལྟ་བུར་ནི་མཚན་ཉིད་ངོ་བོ་ཉིད་མེད་པར་ལྟ་བར་བྱའོ། ། ཞེས་གསུངས་པའི་ཕྱིར། གཞན་
དབང་སྒྱུ་མའི་དཔེས་བསྟན་ཏེ། སྒྱུ་མའི་རྟ་གླང་དེ་འཁྲུལ་བའི་སྣང་བས་བཞག་པ་དེ་བཞིན་དུ། གཞན་དབང་
གི་གཙོ་བོ་གཉིས་སྣང་འཁྲུལ་པ་དེ་ཉིད་རང་དབང་གིས་མི་སྐྱེ་ཡང་། རང་འཛིན་རྟོག་པ་ལ་རྒྱང་ཆད་ཀྱི་ཚུལ་དུ་
སྣང་བ་ལྟར་བཞག་པའི་ཕྱིར་ཏེ། དེ་ཉིད་ལས། དཔེར་ན་སྒྱུ་མ་བྱས་པ་ཇི་ལྟ་བ་དེ་ལྟ་བུར་ནི་སྐྱེ་བ་ངོ་བོ་ཉིད་
184



༄༅། །ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། ་
མེད་པར་བལྟ་བར་བྱའོ་ཞེས་གསུངས་པའི་ཕྱིར། ཡོངས་གྲུབ་ནི་ནམ་མཁའི་དཔེས་བསྟན་ཏེ། ནམ་མཁའ་དེ་
ཐོགས་བཅས་ཀྱི་རེག་བྱ་བཀག་ཙམ་ལ་འཇོག་ཅིང་གཞན་གྱི་གོ་འབྱེད་པ་ལྟར། ཡོངས་གྲུབ་བདག་མེད་དེ་ཡང་
ཆོས་བདག་བཀག་ཙམ་ལ་འཇོག་ཅིང་ཆོས་གཞན་རྣམས་ཀྱི་སྟེང་དུ་ཁྱབ་པའི་ཕྱིར་ཏེ། དེ་ཉིད་ལས། དཔེར་ན་
ནམ་མཁའ་ནི་གཟུགས་ཀྱི་ངོ་བོ་ཉིད་མེད་པ་ཙམ་གྱིས་རབ་ཏུ་ཕྱེ་བ་དང་ཐམས་ཅད་དུ་སོང་བ་ཇི་ལྟ་བ་དེ་ལྟ་བུར་
ནི་དོན་དམ་པ་ངོ་བོ་ཉིད་མེད་པ་དེ་ཡང་ཆོས་བདག་མེད་པས་རབ་ཏུ་ཕྱེ་བ་དང་ཐམས་ཅད་དུ་སོང་བ་གཅིག་བལྟ་
པར་བྱ་སྟེ། ཞེས་གསུངས་པའི་ཕྱིར་རོ། ། འདིར་འཁོར་ལོ་བར་པར་ཆོས་ཐམས་ཅད་མ་སྐྱེ་མ་འགག་སོགས་
གསུངས་པའི་དགོངས་གཞི་ཡོད་དེ། ཀུན་བཏགས་དང་ཡོངས་གྲུབ་ལ་དགོངས་ནས་དེ་ལྟར་གསུངས་པའི་ཕྱིར།
ཀུན་བཏགས་ལ་དགོངས་ཏེ། ཀུན་བཏགས་དེ་རང་གི་མཚན་ཉིད་ཀྱིས་མ་གྲུབ་པས་མ་སྐྱེས་མ་སྐྱེས་པས་མ་
འགག་མ་འགག་པས་གཟོད་མ་ནས་ཞི་བ་སོགས་ཡིན་པ་ལ་དགོངས་པའི་ཕྱིར་ཏེ། དེ་ཉིད་ལས། དེ་ལ་མཚན་
ཉིད་ངོ་བོ་ཉིད་མེད་པ་ཉིད་ལ་དགོངས་ནས་ངས་ཆོས་ཐམས་ཅད་མ་སྐྱེས་པ་མ་འགག་པ་གཟོད་མ་ནས་ཞི་བ་རང་
བཞིན་གྱིས་ཡོངས་སུ་མྱ་ངན་ལས་འདས་པའོ་ཞེས་བསྟན་ཏོ། ། ཞེས་སོགས་གསུངས་པའི་ཕྱིར། ཡོངས་གྲུབ་ལ་
ཡང་དགོངས་པ་ཡིན་ཏེ། ཡོངས་གྲུབ་དེ་སྐྱེ་འགག་དང་བྲལ་ཞིང་། དེ་ལ་དམིགས་ནས་བསྒོམས་པས་ཉོན་
མོངས་དག་པར་འགྱུར་བ་ལ་དགོངས་པའི་ཕྱིར་ཏེ། དེ་ཉིད་ལས། ཡང་དོན་དམ་པ་ངོ་བོ་ཉིད་མེད་པ་ཉིད་ཆོས་
བདག་མེད་པས་རབ་ཏུ་ཕྱེ་བ་ལ་དགོངས་ནས་ངས་ཆོས་ཐམས་ཅད་མ་སྐྱེས་པ་མ་འགག་པ་གཟོད་མ་ནས་ཞི་བ་
རང་བཞིན་གྱིས་ཡོངས་སུ་མྱ་ངན་ལས་འདས་པའོ་ཞེས་བསྟན་ཏོ་ཞེས་སོགས་གསུངས་པའི་ཕྱིར་རོ། ། ཡང་ཡུམ་
གྱི་མདོ་ལས་གཟུགས་མེད་ཅེས་སོགས་གསུངས་པ་ནི་སྔར་བཤད་པ་ལྟར་ངོ་བོ་ཉིད་མེད་པ་གསུམ་ལ་དགོངས་ཤིང་
དེ་ཡང་གཟུགས་མེད་ཅེས་པས་རྣམ་བཏགས་ཀྱི་གཟུགས་དང་། ཀུན་བཏགས་ཀྱི་གཟུགས་དང་། ཆོས་ཉིད་ཀྱི་
གཟུགས་གསུམ་དུ་བྱས་ནས་རིམ་པ་བཞིན་དུ་སྐྱེ་བ་དང་མཚན་ཉིད་དང་། དོན་དམ་པར་ངོ་བོ་ཉིད་མེད་པར་
བསྟན་ལ། གཟུགས་ ནི་ གཟུགས་ཀྱིས་ སྟོང་ ཞེས་ པའི་གཟུགས་ ཞེས་ པའི་ རྣམ་ བཏགས་ཀྱི་ གཟུགས་དང་།
གཟུགས་ཀྱིས་ཞེས་པ་ཀུན་བཏགས་ཀྱི་གཟུགས་དང༌། སྟོང་ཞེས་པས་ཆོས་ཉིད་ཀྱི་གཟུགས་བསྟན་ཏེ། ཆོས་
ཐམས་ཅད་ལའང་དེ་ལྟར་སྦྱོར་རུང་བའི་ཕྱིར་ཏེ། སྦྱོར་ཚུལ་ནི་རྣམ་བཏགས་ཀྱི་ཚོར་བ་ཀུན་བཏགས་ཀྱི་ཚོར་
བས་སྟོང་པ་ཆོས་ཉིད་ཀྱི་ཚོར་བར་འཇོག་པའི་དོན་ཡིན་ཞིང་ཐམས་ཅད་ལ་སྦྱར་བར་བྱ་བ་ཡིན་པའི་ཕྱིར་ཏེ།
དབུས་མཐའི་འགྲེལ་པ་ལས། གཟུགས་ལ་རྣམ་པ་གསུམ་སྟེ་ཞེས་པ་ནས། གཟུགས་ལ་ཇི་ལྟ་བ་དེ་བཞིན་དུ་ཚོར་
བ་ལ་སོགས་པའི་ཕུང་པོ་རྣམས་དང་ཁམས་དང་སྐྱེ་མཆེད་ལ་སོགས་པ་སྦྱར་བར་བྱའོ་ཞེས་གསུངས་པའི་ཕྱིར།
185



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་པ་ངོ་བོ་ཉིད་གསུམ་གྱི་ངོ་བོ་ངོས་བཟུང་བ་ལ། དངོས་དང་། གཞན་དབང་ཀུན་བཏགས་གང་གིས་སྟོང་
པ་ཡོངས་གྲུབ་ཏུ་འཇོག་ཚུལ་དང་གཉིས། དང་པོ་ལ། ཀུན་བཏགས། གཞན་དབང་། ཡོངས་གྲུབ་བཤད་པ་
དང་གསུམ། དང་པོ་ནི། རང་འཛིན་རྟོག་པས་སྒྲོ་བཏགས་ཙམ། རང་ཉིད་ཀུན་བཏགས་ཡིན་པའི་མཚན་
ཉིད་དམ་ཀུན་བཏགས་ཀྱི་མཚན་ཉིད།དེ་ལ་རྣམ་གྲངས་པའི་ཀུན་བཏགས་དང་། མཚན་ཉིད་ཡོངས་ཆད་ཀྱི་
ཀུན་བཏགས་གཉིས། དེ་དག་གི་ངོས་འཛིན་ཕལ་ཆེར་ནི་གཞན་ནས་འབྱུང་བ་ལྟར་ཡིན་ལ། ངོ་བོ་དང་ཁྱད་
པར་ལ་ཀུན་བཏགས་པའི་ཀུན་བཏགས་ཀྱི་དབང་དུ་བྱས་ཏེ་མཚོན་ནི། ལྟོ་ལྡིར་པ་འདི་ནི་བུམ་པའོ་ཞེས་ཐ་སྙད་
བཏགས་པའི་ཆ་དེ་ངོ་བོ་ལ་ཀུན་བཏགས་པའི་ཀུན་བཏགས་དང་། འདི་ནི་བུམ་པའི་སྐྱེ་བ་དང་འཇིག་པའོ་ཞེས་
སོགས་ཐ་སྙད་སྣ་ཚོགས་བྱས་ནས་བཏགས་པའི་བཏགས་ཆའམ་གཞི་ཡིན་པའི་ཆ་དེ། ཁྱད་པར་ལ་ཀུན་བཏགས་
པའི་རྣམ་གྲངས་པའི་ཀུན་བཏགས་ཡིན་ལ། བཏགས་པ་ལྟར་རང་གི་མཚན་ཉིད་ཀྱིས་གྲུབ་པ་དང་། མཚན་
ཉིད་ཡོངས་སུ་ཆད་པའི་ཀུན་བཏགས་ཡིན་ནོ། ། རང་གི་རྒྱུ་རྐྱེན་གཞན་ལས་སྐྱེས་པ་རང་ཉིད་གཞན་དབང་ཡིན་
པའི་མཚན་ཉིད། དེ་ལ་དག་མ་དག་གི་གཞན་དབང་གཉིས། རྣམ་དག་ལམ་གྱི་དམིགས་པ་མཐར་ཐུག
ཡོངས་གྲུབ་ཀྱི་མཚན་ཉིད། དེ་ལ་སྒྲས་བརྗོད་རིགས་སྒོ་ནས་དབྱེ་ན། འགྱུར་མེད་ཆོས་ཉིད་ཀྱི་ཡོངས་གྲུབ་དང་།
ཕྱིན་ཅི་མ་ལོག་པ་ཡུལ་ཅན་གྱི་ཡོངས་གྲུབ་གཉིས་ཡོད། མཚན་ཉིད་གསུམ་གྱི་དང་པོ་ནི། དེ་ཉིད་ལས། རྣམ་
པར་རྟོག་པའི་སྤྱོད་ཡུལ་ཀུན་བཏགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་ལ་གཟུགས་ཀྱི་ཕུང་པོ་ཞེས་
ངོ་བོ་ཉིད་དམ་བྱེ་བྲག་གི་མཚན་ཉིད་དུ་མིང་དང་བརྡས་རྣམ་པར་བཞག་པ་གང་ལགས་པ་དེ་ནི་ཀུན་བཏགས་
པའི་མཚན་ཉིད་ལགས་ཏེ་ཞེས་པས་བསྟན། བར་པ་ནི། རྣམ་པར་རྟོག་པའི་སྤྱོད་ཡུལ་ཀུན་བཏགས་པའི་
མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་ལགས་པ་དེ་ནི་གཞན་གྱི་དབང་གི་མཚན་ཉིད་ལགས་ཏེ། ཞེས་
པས་བསྟན། གསུམ་པ་ནི། རྣམ་པར་རྟོག་པའི་སྤྱོད་ཡུལ། ཞེས་པ་ནས། དེ་བཞིན་ཉིད་རྣམ་པར་དག་པའི་
དམིགས་པ་གང་ལགས་པ་དེ་ནི་ཡོངས་སུ་གྲུབ་པའི་མཚན་ཉིད་ལགས་ཏེ་ཞེས་པའི་བར་གྱིས་བསྟན་ཏོ། །དེ་
དག་གིས་བསྟན་ཚུལ་ཡོད་དེ། ཀུན་བཏགས་ཀྱི་སྐབས་སུ་རྣམ་པར་རྟོག་པའི་སྤྱོད་ཡུལ་ཞེས་པས་གཟུགས་ཕུང་
སོགས་ཀུན་བཏགས་ཀྱི་འདོགས་པའི་གཞིར་བསྟན། གཟུགས་ཀྱི་ཕུང་པོ་ཞེས་ངོ་བོ་ཉིད་དམ་ཞེས་པ་མན་གྱིས་
ཇི་ལྟར་འདོགས་པའི་ཚུལ་དེ་བསྟན་ནས་ཀུན་བཏགས་པའི་མཚན་ཉིད་ལགས་ཏེ་ཞེས་པས་དེ་ལྟར་བཏགས་པའི་
ཆ་དེ་ཉིད་ཀུན་བཏགས་སུ་བསྟན། གཞན་དབང་གི་སྐབས་སུ་རྣམ་རྟོག་གི་སྤྱོད་ཡུལ་ཀུན་བཏགས་པའི་མཚན་
ཉིད་ཀྱི་གནས་སུ་གྱུར་པའི་འདོགས་གཞི་གཟུགས་ཕུང་གིས་མཚོན་པའི་འདུ་བྱེད་གང་ཡིན་པ་དེས་གཞན་དབང་
186



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
ཞེས་བརྗོད་དོ་ཞེས་བསྟན། ཡོངས་གྲུབ་ཀྱི་སྐབས་སུ་རྣམ་རྟོག་གི་སྤྱོད་ཡུལ་གཞན་དབང་ལ་ཀུན་ཏུ་བཏགས་པ་
ལྟར་མ་གྲུབ་ཅིང་། རྣམ་དག་ལམ་གྱི་དམིགས་པ་མཐར་ཐུག་གང་ཡིན་པ་དེ་ནི་ཡོངས་གྲུབ་ཡིན་ནོ་ཞེས་བསྟན་
པའི་ཕྱིར་སྐབས་འདིར་ངོ་བོ་ཉིད་གསུམ་གྱི་དང་པོ་ཀུན་བཏགས་ནི། བདེན་པར་མ་གྲུབ་ཅིང་། ཐ་སྙད་དུ་ཡོད་
ལ། ཕྱི་མ་གཉིས་རེ་རེ་ནས། བདེན་པར་གྲུབ་ཅིང་ཐ་སྙད་དུ་མེད་པ་ཡིན་ཏེ། ལེགས་བཤད་སྙིང་པོ་ལས། ངོ་
བོ་ཉིད་དང་པོ་ཐ་སྙད་དུ་ཡོད་ལ་དོན་དམ་པར་མེད་པ་དང་། ངོ་བོ་ཉིད་ཐ་མ་གཉིས་དོན་དམ་པར་ཡོད་ལ། ཐ་
སྙད་དུ་མེད་པས་ཞེས་གསུངས་པའི་ཕྱིར། ཁ་ཅིག གཞི་གྲུབ་ན། མཚན་ཉིད་གསུམ་པོ་གང་རུང་ཡིན་པས་མ་
ཁྱབ་སྟེ། གཞན་དབང་ཡོངས་གྲུབ་གཉིས་དེ་གསུམ་གང་རུང་མ་ཡིན་པའི་ཕྱིར། ཟེར་ཡང་། ཀུན་བཏགས་སུ་
ཁས་བླང་བར་བྱའོ། །གཉིས་པ་གཞན་དབང་ཀུན་བཏགས་གང་གིས་སྟོང་པ་ཡོངས་གྲུབ་ཏུ་འཇོག་ཚུལ་ལ།
གཟུགས་སོགས་ཀྱི་གཞན་དབང་རྣམས་རང་འཛིན་རྟོག་པའི་ཞེན་གཞིར་རང་གི་གནས་ལུགས་ཀྱི་དབང་གིས་
གྲུབ་པའི་ཀུན་བཏགས་ཀྱིས་སྟོང་བ་ཡོངས་གྲུབ་ཏུ་འཇོག་པ་ཡིན་ཏེ། གཟུགས་སོགས་ཞེན་གཞི་དེར་རང་གི་
གནས་ལུགས་ཀྱི་དབང་གིས་གྲུབ་པ་རིགས་པའི་དགག་བྱ་མཐར་ཐུག་ཡིན་པའི་ཕྱིར། དགག་བྱ་དེ་འགོག་ཚུལ་
ལ་རིགས་པ་གསུམ་ལས། དང་པོ་ནི། ལྟོ་ལྡིར་བ་ལ་བུམ་པའོ་སྙམ་པའི་བློ་སྐྱེ་བ་དེ། བརྡ་འབྲེལ་བྱས་པ་ལ་མི་
བལྟོས་པར་ཐལ། གཟུགས་སོགས་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་གནས་
ལུགས་ཀྱི་དབང་གིས་གྲུབ་པའི་ཕྱིར། འདོད་ན། ལྟོ་ལྡིར་བ་ལ་བུམ་པའོ་ཞེས་མིང་མ་བཏགས་པའི་སྔ་རོལ་དུ་ལྟོ་
ལྡིར་བ་མཐོང་ཙམ་ཉིད་ནས་ཀྱང་འདི་ནི་བུམ་པའོ་སྙམ་པའི་བློ་སྐྱེ་བ་ཡོད་པར་ཐལ། འདོད་པའི་ཕྱིར། དེས་ན་
དེ་འཇུག་གཞི་དེར་རང་གི་གནས་ལུགས་ཀྱི་དབང་གིས་མ་གྲུབ་སྟེ། དེ་ལ་བུམ་པའོ་སྙམ་པའི་བློ་སྐྱེ་བ་ནི་བརྡ་
འབྲེལ་བྱེད་པ་ལ་ལྟོས་པའི་ཕྱིར། ཞེས་བཟློག་དོན་སྒྲུབ་བྱེད་དུ་འཕེན་ནོ། ། གཉིས་པ་ནི། གང་ཟག་གཅིག་ལ་
བརྒྱ་བྱིན་གྲོང་འཇོམས་དབང་པོ་ཞེས་མིང་གསུམ་བཏགས་པའི་ཚེ་མིང་གསུམ་ཐ་དད་པ་དེ་བཞིན་དུ། གང་
ཟག་དེ་ཡང་རྒྱུད་ཐ་དད་པ་གསུམ་དུ་འགྱུར་བར་ཐལ། གང་ཟག་གཅིག་པོ་དེ་མིང་གསུམ་པོ་དེ་འཇུག་པའི་
འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པའི་ཕྱིར། ཞེས་པ་དང་། གསུམ་པ་ནི། གང་ཟག་རྒྱུད་
ཐ་དད་པ་གཉིས་ལ་ཉེར་སྦས་ཞེས་མིང་གཅིག་བཏགས་པའི་ཚེ་མིང་གཅིག་ཡིན་པ་དེ་བཞིན་དུ་གང་ཟག་གཉིས་
ཀྱང་རྒྱུད་གཅིག་ཏུ་འགྱུར་བར་ཐལ། གང་ཟག་གཉིས་པོ་དེ་མིང་གཅིག་པོ་དེ་འཇུག་པའི་འཇུག་གཞིར་རང་གི་
གནས་ལུགས་ཀྱི་དབང་གིས་གྲུབ་པའི་ཕྱིར། ཞེས་པ་སྟེ། དེ་གཉིས་ཀྱིས་ཀྱང་སྒྲུབ་བྱེད་འཕེན་ནོ། ། དེ་ལྟར་
ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། ། མིང་པའི་ཕྱིར་དང་མ་འདྲེས་ཕྱིར། ། དེ་ཡི་བདག་ཉིད་
187



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འདུ་མ་བཞུགས་སོ། །
བདག་མིང་དང་། ། བདག་འདྲེས་འགལ་བས་འགྲུབ་པར་འགྱུར། ། ཞེས་གསུངས་པའི་ཕྱིར། དོན་སྨྲ་སྡེ་
གཉིས་ཀྱིས་ནམ་མཁའ་སོགས་ཀུན་བཏགས་ཀྱི་ཆོས་རྣམས་རང་ཉིད་རང་ཉིད་ཅེས་པའི་ཐ་སྙད་འཇུག་པའི་
འཇུག་གཞིར་རང་གི་མཚན་ཉིད་ཀྱིས་མ་གྲུབ་པར་འདོད་ཀྱང་། འཇུག་གཞི་དེ་རང་གི་མཚན་ཉིད་ཀྱིས་མ་གྲུབ་
པར་མ་རྟོགས་ཏེ། དེ་རང་གི་མཚན་ཉིད་ཀྱིས་མ་གྲུབ་པ་གནས་ལུགས་མཐར་ཐུག་ཡིན་པའི་ཕྱིར། མདོ་སྡེ་བས་
ནམ་མཁའ་ནམ་མཁའ་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་མ་རྟོགས་
ཀྱང་། ནམ་མཁའ་སོགས་སྤྱི་མཚན་རྣམས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་
པར་རྟོགས་པ་ཡིན་ཏེ། དེར་མ་གྲུབ་པ་ཀུན་བཏགས་སུ་རྟོགས་པའི་ཕྱིར། ཁ་ཅིག གཟུགས་གཟུགས་ཞེས་
པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་ཐལ། དེ་འཇུག་གཞི་དེར་གཟུགས་སུ་
གྲུབ་པའི་ཕྱིར། ཁྱབ་སྟེ། གཟུགས་ཡིན་ན་རང་གི་མཚན་ཉིད་ཀྱིས་གྲུབ་དགོས་པའི་ཕྱིར་ཟེར་ན། མ་ཁྱབ།
འོ་ན། སེམས་ ཅན་སངས་རྒྱས་པའི་ཚེ་ཡོད་པར་ཐལ། དེ་དེའི་ཚེ་ སངས་ རྒྱས་ཡིན་པའི་ཕྱིར། ཁྱབ་སྟེ།
སངས་རྒྱས་ཡིན་ན། ཡོད་དགོས་པའི་ཕྱིར། མཚུངས་སོ། ། ཁ་ཅིག གཞི་གྲུབ་ན། རང་ཉིད་རང་ཉིད་ཅེས་
པའི་ཐ་སྙད་འཇུག་པའི་འཇུག་གཞིར་རང་ཉིད་རང་གི་མཚན་ཉིད་ཀྱིས་མ་གྲུབ་པས་ཁྱབ་པར་ཐལ། དེ་ཡིན་ན།
རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞི་རང་གི་མཚན་ཉིད་ཀྱིས་མ་གྲུབ་པ། རང་ཉིད་ཀྱི་
གནསལུགས་མཐར་ཐུག་ཡིན་པས་ཁྱབ་པའི་ཕྱིར། འདོད་ན། རང་གི་མཚན་ཉིད་ཀྱིས་གྲུབ་པ་ཆོས་ཅན།
དེར་ཐལ། དེའི་ཕྱིར། ཟེར་ན། འདོད་པ་ཡིན་ནོ། ། བཞི་པ་དེ་དག་གི་གྲུབ་དོན་ཞུས་པ་ལ། ཚིག་དོན་དང་།
དྲང་ངེས་ཀྱི་ཁྱད་པར་གཉིས། དང་པོ་ནི། བཅོམ་ལྡན་འདས་ཀྱིས་འཁོར་ལོ་བར་པར་ཆོས་ཐམས་ཅད་ངོ་བོ་
ཉིད་མེད་པ་སོགས་སུ་གསུངས་པའི་དགོངས་གཞི་འདི་ལྟར་ཡིན་ཞེས་དངོས་སུ་བསྟན་ནས་འཁོར་ལོ་དང་པོའི་
དགོངས་གཞི་དོན་གྱིས་བསྟན་པ་ན། དོན་དམ་ཡང་དག་འཕགས་ཀྱིས་བདག་གིས་འདི་ལྟར་གོ་ལགས་ཞེས་གྲུབ་
པའི་དོན་ཞུས་པ་ནི། གོང་དུ་དྲངས་པ་ལྟར་བཅོམ་ལྡན་འདས་ཀྱིས་དང་པོར་ཝ་ར་ཎ་སིར། ཞེས་སོགས་གྲུབ་
དོན་རིམ་པ་གསུམ་ཞུས་པའི་བྱེད་པར་ཡོད་དེ། བཅོམ་ལྡན་འདས་ཀྱིས་ཞེས་པ་ནས། རྩོད་པའི་གཞིའི་གནས་
སུ་གྱུར་པ་ལགས། ཞེས་པའི་བར་གྱི་མདོ་ཚན་དང་པོ་ནི་འཁོར་ལོ་དང་པོ་ལ་ཞུས་པའི་གྲུབ་དོན་དང་པོ་དང་།
ཡང་བཅོམ་ལྡན་འདས་ཀྱིས། ཞེས་པ་ནས། རྩོད་པའི་གཞིའི་གནས་སུ་གྱུར་པ་ལགས་ཀྱི། ཞེས་བའི་བར་གྱི་
མདོ་ཚན་གཉིས་པ་ནི། འཁོར་ལོ་བར་པ་ལ་ཞུས་པའི་གྲུབ་དོན་གཉིས་པ་དང་དེ་མན་ཆད་ནི་འཁོར་ལོ་ཐ་མ་ལ་
ཞུས་པའི་གྲུབ་དོན་གསུམ་པ་ཡིན་པའི་ཕྱིར། གཉིས་པ་དེ་དག་གི་དོན་བསྡུ་ན་འདི་ལྟར་ཡིན་ཏེ། འཁོར་ལོ་དང་
188



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
བར་གཉིས་ལས་བརྗོད་བྱ་ཟབ་ཅིང་གསལ་བའི་མདོ་གཞན་ཡོད་པས་བླ་ན་མཆིས་པ་དང་། ཆོས་མཐུན་གྱི་རྒོལ་
པ་ཡོད་པས་སྐབས་མཆིས་པ་དང་། སྒྲ་ཇི་བཞིན་དུ་ཁས་བླང་མི་རུང་བས་དྲང་པའི་དོན་དང་རྟོགས་ལྡན་དོན་ལ་
མི་མཐུན་པའི་རྩོད་པ་འབྱུང་བས་རྩོད་པའི་གཞིའི་གནས་སུ་འདུག་ལ། འཁོར་ལ་ཐ་མ་འདི་སྔ་མ་གཉིས་ལས་
ལྡོག་པར་བདག་གིས་གོའོ་ཞེས་ཞུས་པ་ཡིན་པའི་ཕྱིར། གྲུབ་དོན་འདིའི་ཚིག་ཟིན་ལྟར་ན། འཁོར་ལོ་དང་བར་
གཉིས་དྲང་དོན་དང་། ཐ་མ་ངེས་དོན་དུ་གསུངས་པ་ལྟར་ཁྱབ་པ་ཡང་ཁས་ལེན་པའི་ལུགས་སྣང་མོད། རྗེའི་
ལེགས་བཤད་སྙིང་པོའི་དགོངས་པ་ལྟར་ན། འདིའི་དངོས་བསྟན་ལ་དེ་ལྟར་ཡིན་ཀྱང་། སྤྱིར་འཁོར་ལོ་གསུམ་
པོ་རེ་རེ་ལའང་དྲང་ངེས་ཀྱི་མདོ་གཉིས་གཉིས་ཡོད་པར་ཁས་ལེན་དགོས་པར་གསལ་ཏེ། ལེགས་བཤད་སྙིང་པོ་
ལས། འཁོར་ལོ་གསུམ་པ་ངེས་དོན་དུ་བཤད་པ་ཡང་སྔར་བཤད་པ་ལྟར་ལེགས་པར་རྣམ་པར་ཕྱེ་བ་རྣམས་ཡིན་
གྱི་ཐམས་ཅད་མིན་ཞེས་གསུངས་ཤིང་། དེའི་གོང་དུ་འཁོར་ལོ་གཞན་གཉིས་ལའང་དོན་གྱིས་གསུངས་པའི་ཕྱིར།
གཉིས་པ་ནི། སྒྲ་ཇི་བཞིན་དུ་ཁས་བླང་རུང་བའི་མདོ། ངེས་དོན་གྱི་མདོའི་མཚན་ཉིད། མཚན་གཞི་ནི།
དོན་དམ་ཡང་དག་འཕགས་ཞུས་ཀྱི་ལེའུ་ལྟ་བུ། སྒྲ་ཇི་བཞིན་དུ་ཁས་བླང་མི་རུང་བའི་མདོ། དྲང་དོན་གྱི་མདོའི་
མཚན་ཉིད། མཚན་གཞི་ནི། འདིར་བསྟན་པའི་འཁོར་ལོ་དང་བར་གཉིས་ལྟ་བུའོ། ། འཁོར་ལོ་དང་པོས་
སྔར་ལྟར་བསྟན་པའི་དགོངས་གཞི་སོགས་ཡོད་དེ། གཟུགས་སོགས་ཡོད་ཙམ་ལ་དགོངས་པ་དང་། དགོས་པ་
ཉན་ཐོས་སྡེ་གཉིས་རྗེས་སུ་འཛིན་པའི་ཕྱིར་དང་། དངོས་ལ་གནོད་བྱེད་ནི་ཀུན་བཏགས་རང་གི་མཚན་ཉིད་
ཀྱིས་གྲུབ་པ་འགོག་བྱེད་ཀྱི་ལུང་རིགས་རྣམས་ཀྱིས་གནོད་པའི་ཕྱིར། འཁོར་ལོ་བར་པས་སྔར་ལྟར་བསྟན་པའི་
དགོངས་གཞི་སོགས་ཡོད་དེ། ངོ་བོ་ཉིད་མེད་པ་གསུམ་ལས་དགོངས་པ་དང་། དགོས་པ་ངོ་བོ་ཉིད་མེད་པར་སྨྲ་
བའི་རིགས་ཅན་རྗེས་སུ་འཛིན་པའི་ཕྱིར་དང་། དངོས་ལ་གནོད་བྱེད་ནི་གཞན་དབང་བདེན་གྲུབ་ཏུ་སྟོན་པའི་
ལུང་རིགས་རྣམས་ཀྱིས་གནོད་པའི་ཕྱིར། ཁ་ཅིག་འཁོར་ལོ་བར་པའི་བརྗོད་བྱ་ལས་འཁོར་ལོ་ཐ་མ་བརྗོད་བྱ་
ཟབ་པར་ཐལ། གྲུབ་དོན་བར་པའི་སྐབས་སུ་བླ་ན་མཆིས་པ་དང༌། ཐ་མའི་སྐབས་སུ་བླ་ན་མ་མཆིས་པ་ཞེས་
གསུངས་པའི་ཕྱིར་ཟེར་ན། སྐྱོན་མེད་དེ། སྔ་མ་ལས་ལྟོས་ཏེ་སོ་སོར་ཕྱེ་ནས་གསལ་བར་གསུངས་པ་ལ་དགོངས་
ཀྱི། བར་པ་ལས་ཕྱི་མ་བརྗོད་བྱ་ཟབ་ལྷག་ཏུ་མི་འདོད་པའི་ཕྱིར་ཏེ། འཁོར་ལོ་ཐ་མས་བསྟན་པའི་ཆོས་ཀྱི་
བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་དེ། འཁོར་ལོ་བར་པའི་དགོངས་པར་འཁོར་
ལོ་ཐ་མས་བཀྲལ་བའི་ཤུགས་ཀྱིས། གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་
གཞག་དེ། འཁོར་ལོ་དང་པོའི་དགོངས་པར་ཡང་བཀྲལ་བའི་ཕྱིར། དོན་དམ་ཡང་དག་འཕགས་ཞུས་ཀྱི་ལེའུ་
189



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལས། ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་དངོས་སུ་བསྟན་པའི་ཤུགས་
ལ་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་ཀྱང་བསྟན་པ་ཡིན་ཏེ། ཕུང་
པོའི་གཞན་དབང་དེ་ལ་ཆོས་ཀྱི་བདག་ཏུ་སྒྲོ་བཏགས་པ་ཀུན་བཏགས། བཏགས་པ་ལྟར་མ་གྲུབ་པ་དེ་ཡང་ཆོས་
ཀྱི་བདག་མེད་ཀྱི་དབང་དུ་བྱས་པའི་ཡོངས་གྲུབ་ཏུ་དངོས་སུ་བསྟན་པའི་ཤུགས་ལ། ཕུང་པོའི་གཞན་དབང་དེ་
ལ་གང་ཟག་གི་བདག་ཏུ་སྒྲོ་བཏགས་པ་ཀུན་བཏགས། བཏགས་པ་ལྟར་མ་གྲུབ་པ་གང་ཟག་གི་བདག་མེད་ཀྱི་
དབང་དུ་བྱས་པའི་ཡོངས་གྲུབ་ཏུ་འཇོག་པའི་མཚན་ཉིད་གསུམ་གྱི་རྣམ་གཞག་ཀྱང་བསྟན་པའི་ཕྱིར། སྐབས་
འདིས་སེམས་ཙམ་པ་རང་ཉིད་དབུ་མ་པར་འདོད་པ་ཡིན་ཏེ། དབུ་མ་པའི་རྟག་ཆད་ཀྱི་མཐའ་དང་བྲལ་པའི་
དབུ་མའི་ལྟ་བ་ཁས་ལེན་ཅིང་དེ་ལ་གནས་པའི་གང་ཟག་ཞིག་ལ་འཇོག་པ་གང་ཞིག སེམས་ཙམ་པས་རང་ཉིད་
ལྟ་བ་དེ་ལ་གནས་པའི་གང་ཟག་ཏུ་ཁས་ལེན་པའི་ཕྱིར། ཁ་ཅིག སེམས་ཙམ་པ་དང་དབུ་མ་པ་གཉིས་མི་འགལ་
བར་ཐལ། སྐབས་འདིར་སེམས་ཙམ་པས་རང་ཉིད་དབུ་མ་པར་འདོད་པའི་ཕྱིར། དེར་ཐལ། དེས་རང་ཉིད་
ཏག་ཆད་དང་བྲལ་བའི་དབུ་མའི་ལྟ་བ་ལ་གནས་པར་འདོད་པའི་ཕྱིར། དེར་ཐལ། དེས་དེ་ལྟ་བུའི་གང་ཟག་
གཅིག་ཡོད་པར་འདོད་པ་གང་ཞིག ཐལ་རང་གཉིས་དེ་ལྟར་མི་འདོད་པའི་ཕྱིར་ཟེར་ན་གོང་དུ་འདོད་པར་
བྱའོ། །
གཉིས་པ་ དབུ་མ་པའི་ལུགས་ བསྡུས་ ཏེ་ བཤད་པ་ལ། ཐལ་རང་གཉིས་ ཀྱི་ལུགས་བཤད་ པ་ དང་།
གཟུངས་ཀྱི་དབང་ཕྱུག་རྒྱལ་པོའི་མདོ་ལས་བཤད་ཚུལ་དང་གཉིས། དང་པོ་ལ་གཉིས་ལས། རང་རྒྱུད་པའི་
ལུགས་ཀྱི་འཁོར་ལོ་གསུམ་གྱི་དྲང་ངེས་ཀྱི་ཁྱད་པར་ཡོད་དེ། གྲུབ་དོན་དང་པོའི་སྐབས་ནས་དངོས་སུ་བསྟན་
པའི་འཁོར་ལོ་དང་པོ་ལ། དྲང་དོན་གྱི་མདོས་ཁྱབ་ཅིང་། བར་པ་དང་ཐ་མའི་མདོ་ལ་དྲང་ངེས་ཀྱི་མདོ་གཉིས་
གཉིས་ཡོད་པའི་ཕྱིར། བར་པ་ལ་དྲང་ངེས་ཀྱི་མདོ་གཉིས་ཡོད་དེ། ཤེས་རབ་སྙིང་པོ་དྲང་དོན་གྱི་མདོ་དང་
།
རྒྱས་འབྲིང་བསྡུས་གསུམ་ངེས་དོན་གྱི་མདོ་ཡིན་པའི་ཕྱིར། ཐ་མ་ཡང་གཉིས་ཡོད་དེ། དགོངས་འགྲེལ་བྱམས་
ཞུས་ཀྱི་ལེའུ་དྲང་དོན་གྱི་མདོ་དང་།, དོན་དམ་ཡང་དག་འཕགས་ཞུས་ཀྱི་ལེའུ་དེ་ངེས་དོན་གྱི་མདོ་ཡིན་པའི་ཕྱིར།
དབུ་མ་གཉིས་ཀྱི་ལུགས་ལ། སྟོང་ཉིད་གཙོ་བོར་སྟོན་པའི་སྒྲ་ཇི་བཞིན་པའི་མདོ་ངེས་དོན་གྱི་མདོ་དང་། སྟོང་
ཉིད་མི་སྟོན་པའི་མདོ་དང་དོན་གྱི་མདོར་བཞེད་ཅིང་། ངེས་དོན་གྱི་མདོ་ཡིན་ན། དགག་བྱ་དོན་དམ་གྱི་ཁྱད་
པར་སྦྱར་བས་ཁྱབ་ཀྱང་། དངོས་སུ་སྦྱར་མ་སྦྱར་གཉིས་ཡོད། ལེགས་ལྡན་འབྱེད་ཀྱིས་ནི་རྣམ་རིག་པས་མཚན་
ཉིད་གསུམ་གྱི་རྣམ་གཞག་བྱས་པ་དེ་ཡུམ་གྱི་མདོའི་དོན་མ་ཡིན་པར་བཤད་ནས་རང་ལུགས་ཀྱི་མཚན་ཉིད་གསུམ་
19]



༄༅། ： ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
གྱི་རྣམ་གཞག་མཛད་པའི་ཚེ། གཟུགས་སོགས་གཞན་དབང་དེ་ལ་དོན་དམ་པར་སྒྲོ་བཏགས་པ་ཀུན་བཏགས།
བཏགས་པ་ལྟར་མ་གྲུབ་པ་ཡོངས་གྲུབ་ཏུ་བཞེད་ཅིང་ཞི་འཚོ་ཡབ་སྲས་ཀྱང་དེ་དང་འདྲའོ། ། རང་རྒྱུད་པའི་
སྐབས་འདིར་གྲུབ་དོན་བར་པར་འཁོར་ལོ་བར་པར་དྲང་དོན་དུ་གསུངས་པ་ནི་དགག་བྱ་ལ་ཁྱད་པར་དངོས་སུ་
མ་སྦྱར་བའི་ཤེས་རབ་སྙིང་པོ་ལྟ་བུ་ལ་དགོངས་ཀྱི། ཡུམ་གྱི་མདོ་དང་དྲང་དོན་བསྟན་པ་མ་ཡིན་པར་འདོད་དེ་ཆ་
གཉིས་སུ་དབྱེའོ། །
གཉིས་པ་ཐལ་འགྱུར་བའི་ལུགས་ཀྱི་དྲང་ངེས་ཀྱི་ཁྱད་པར་ཡོད་དེ། སྤྱིར་འཁོར་ལོ་དང་པོ་ལ་དྲང་ངེས་ཀྱི་
མདོ་གཉིས་ཡོད་ཀྱང་། གྲུབ་དོན་དང་པོའི་སྐབས་ནས་དངོས་སུ་བསྟན་པའི་འཁོར་ལོ་དང་པོ་ལ། ངེས་དོན་གྱི་
མདོས་ཁྱབ། འཁོར་ལོ་བར་པ་ལ། ངེས་དོན་གྱི་མདོས་ཁྱབ། གྲུབ་དོན་ཐ་མའི་དངོས་བསྟན་གྱི་འཁོར་ལོ་ཐ་
མ་ལ་དྲང་དོན་གྱི་མདོས་ཁྱབ་པའི་ཕྱིར། འདི་བའི་ལུགས་ཀྱི་མཚན་ཉིད་གསུམ་གྱི་རྣམ་གཞག་ཉི་ཁྲི་བྱམས་ཞུས་
ཀྱི་ལེའུ་དང་བསྟུན་ན་འདི་ལྟར་ཡིན་ཏེ། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་སྟོང་གཞི་རྣམ་
བཏགས་ཀྱི་གཟུགས། དེ་ལ་ རང་བཞིན་གྱིས་གྲུབ་པར་སྒྲོ་བཏགས་པ་དགག་བྱ་ཀུན་བཏགས་ཀྱི་གཟུགས།
བཏགས་པ་ལྟར་མ་གྲུབ་པ་ཡོངས་གྲུབ་ཆོས་ཉིད་ཀྱི་གཟུགས་ཡིན་པའི་ཕྱིར་ཏེ། དེ་ཉིད་ལས། གཟུགས་ཀྱི་དབྱེ་
བ་ཡང་རྣམ་པ་གསུམ་གྱིས་རབ་ཏུ་གདགས་པར་ཤེས་པར་བྱའོ་ཞེས་གསུངས་པའི་ཕྱིར། དོན་བསྡུ་ན་གདགས་
གཞི་རྣམ་བཏགས་ཀྱི་གཟུགས་རྣམས།དགག་བྱ་ཀུན་བཏགས་ཀྱི་གཟུགས་ཀྱིས་སྟོང་པ་དེ་ཆོས་ཉིད་ཡོངས་གྲུབ་ཀྱི་
གཟུགས་སུ་འཇོག་པའི་ཚུལ་ཏེ། འདི་ཡང་གང་དུ་སེམས་ཙམ་པའི་སྐབས་སུ་བཤད་པ་ལྟར་རྣམ་བཏགས་ཀྱི་
ཚོར་བ་སོགས་ཆོས་ཐམས་ཅད་ལ་སྦྱར་རུང་བའི་ཕྱིར། འོན་ཀྱང་འདིའི་དབང་དུ་བྱས་པའི་གཟུགས་གསུམ་པོ་
གང་རུང་ལ་གཟུགས་ཀྱིས་མ་ཁྱབ་སྟེ། ཀུན་བཏགས་དང་ཆོས་ཉིད་ཀྱི་གཟུགས་རྣམས་གཟུགས་སུ་བཏགས་ཙམ་
ཡིན་གྱི་གཟུགས་མ་ཡིན་པའི་ཕྱིར་རོ། ། གཞི་སོ་སོ་ལ་སྦྱོར་བའི་ཚེ་སྔར་ལྟར་ཡིན་ལ། བསྡུ་ན། གཟུགས་སོགས་
ནི་སྟོང་གཞི་གཞན་དབང་དེ་ལ་བདེན་པར་སྒྲོ་བཏགས་པ་ཀུན་བཏགས། བཏགས་པ་ལྟར་མ་གྲུབ་པ་ཡོངས་
གྲུབ་ཏུ་འཇོག་སྟེ་དོན་ལ་མི་འགལ་ཡང་ཚིག་ལ་འཁྲི་བའི་ཚེ་ཞིབ་ཆ་དགོས་སོ། ། དེ་དག་ནི་མཚོན་པ་ཙམ་སྟེ།
དབུ་མ་པ་གཉིས་ཀའི་ལུགས་ཀྱི་ཐུན་མོང་བའི་དྲང་ངེས་ནི་རིགས་ཀྱི་སྐབས་དང་། མཚན་ཉིད་གསུམ་གྱི་རྣམ་
གཞག་ནི་སྐབས་གསུམ་པའི་སྐབས་དང་། ཐལ་འགྱུར་བ་ཐུན་མོང་མ་ཡིན་པའི་ལུགས་ཀྱི་དྲང་ངེས་སོགས་རང་
ཉིད་ཀྱི་གཞུང་དུ་གསལ་བ་ལས་ཤེས་པར་བྱ་དགོས་པའི་ཕྱིར། གཉིས་པ་གཟུངས་རྒྱལ་གྱིས་ཞུས་པའི་མདོ་ནས་
འཁོར་ལོ་གསུམ་གྱི་ཐ་སྙད་གསུངས་ཚུལ་ཡོད་དེ། ནོར་བུ་མཁན་མཁས་པས་ནོར་བུ་སྦྱོང་ཚུལ་གྱི་དཔེས་གདུལ་
191



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱ་བཀྲི་བའི་རིམ་པ་གསུམ་དུ་མཛད་ནས་འཁོར་ལོ་གསུམ་གྱི་ཐ་སྙད་དོན་གྱིས་གསུངས་པའི་ཕྱིར་ཏེ། དེ་ཉིད་
ལས། དང་པོར་མི་རྟག་པ་དང་སྡུག་བསྩལ་བ་དང་བདག་མེད་པ་དང་མི་གཙང་བ་ཡིད་འབྱུང་བའི་གཏམ་གྱིས་
འཁོར་བ་ལ་སྐྱོ་བ་བསྐྱེད་ནས་འཕགས་པའི་ཆོས་འདུལ་བ་ལ་འཛུད་དོ་ཞེས་དང་དེའི་འོག་ཏུ་སྟོང་པ་ཉིད་དང་
མཚན་མ་མེད་པ་དང་སྨོན་པ་མེད་པའི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ་ཞེས་དང་།
དེའི་འོག་ཏུ་ཕྱིར་མི་ལྡོག་པའི་ཆོས་ཀྱི་འཁོར་ལོའི་གཏམ་འཁོར་གསུམ་ཡོངས་སུ་དག་པའི་གཏམ་གྱིས་རང་བཞིན་
སྣ་ཚོགས་ཀྱི་རྒྱུ་ཅན་གྱི་སེམས་ཅན་རྣམས་དེ་བཞིན་གཤེགས་པའི་ཡུལ་ལ་འཛུད་པར་མཛད་པའོ་ཞེས་པ་འདིས།
ཐེག་ཆེན་དུ་རིགས་ངེས་མ་ངེས་གཉིས་ཀའི་ལམ་གྱི་བགྲོད་པ་བསྟན་པ་ཡིན་ལ། རིམ་པ་དང་པོས་རྒྱུད་སྨིན་པར་
བྱེདགཉིས་པས་སྲིད་པ་ལས་གྲོལ་བྱེད་ཀྱི་ལམ་བསྒོམ་པར་བྱེད། གསུམ་པས་ནི་ལམ་དེ་ཉིད་ཐབས་རྒྱ་ཆེན་པོས་
ཟིན་པའི་སྒོ་ནས་ཉམས་སུ་ལེན་ཚུལ་བསྟན་པ་ཡིན་པའི་ཕྱིར། འདི་ནི་དགོངས་འགྲེལ་ནས་བཤད་པའི་འཁོར་
ལོ་གསུམ་དང་མི་འདྲ་སྟེ། དགོངས་འགྲེལ་ནས་གསུངས་པ་དེ། གཙོ་བོར་གདུལ་བྱ་རྒྱུད་ཐ་དད་པའི་དབང་དུ་
མཛད་པ་ཡིན་ལ། འདི་ནི་གདུལ་བྱ་གཅིག་ལམ་ལ་རིམ་གྱིས་འཁྲིད་པའི་དབང་དུ་མཛད་པ་ཡིན་པའི་ཕྱིར།
འགལ་བ་ཡང་མ་ཡིན་ཏེ། རྒྱས་འབྲིང་བསྡུས་གསུམ་རྣམས་འདི་ནས་བཤད་པའི་འཁོར་ལོ་ཕྱི་མ་ཡིན་པའི་ཕྱིར།
འོན་ཀྱང་གཟུངས་རྒྱལ་ནས་གསུངས་པ་དེ་གཙོ་བོའི་དབང་དུ་བྱས་ན། ཐེག་དམན་ནས་ཐེག་ཆེན་དུ་རིམ་གྱིས་
འཁྲིད་ཚུལ་ཡིན་ཏེ། ལེགས་བཤད་སྙིང་པོ་ལས། འདིའི་རིམ་པ་གཉིས་ནི་ཐེག་དམན་དུ་འཁྲིད་ཚུལ་ཡིན་ལ།
ཞེས་གསུངས་པའི་ཕྱིར། དེ་ཁོ་ནར་མ་ངེས་ཏེ། ཐེག་དམན་དང་ཐུན་མོང་པའི་ལམ་ནས་རིམ་གྱིས་འཁྲིད་པའི་
དབང་དུ་མཛད་པ་ཡང་ཡིན་པའི་ཕྱིར་རོ། །
གཉིས་པ་དགེ་འདུན་ཉི་ཤུའི་རྣམ་གཞག་བཤད་པ་ལ། མཚོན་བྱེད་དཔེའི་དགེ་འདུན་དང་། མཚོན་བྱ་
དོན་གྱི་དགེ་འདུན་གཉིས་ལས། དང་པོ་ལ། འབྲས་བུའི་རྣམ་གཞག་བཤད་པ་དང་། གང་ཟག་གི་རྣམ་གཞག་
བཤད་པ་གཉིས། དང་པོ་ལ་གསུམ་གྱི་དང་པོ་ལ་ཁ་ཅིག་ཞུགས་པ་བཞི་པོ་གང་རུང་གི་མངོན་རྟོགས་ཡིན་ན།
དགེ་སྦྱོང་ཚུལ་ཡིན་པས་ཁྱབ་ཟེར་ན། ཉན་ཐོས་སྦྱོར་ལམ་རྟེན་གཅིག་ལ་གནས་པའི་རྒྱུན་ཞུགས་ཞུགས་པའི་
མངོན་རྟོགས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་
ཕྱིར། འདོད་ན། བར་ཆད་མེད་ལམ་ཡིན་པར་ཐལ། འདོད་པའི་ཕྱིར། ཁྱབ་སྟེ། མཛོད་ལས། དགེ་སྦྱོང་
ཚུལ་ནི་དྲི་མེད་ལམ། ། ཞེས་གསུངས་པའི་ཕྱིར། ཁ་ཅིག དགེ་སྦྱོང་ཚུལ་གྱི་འབྲས་བུ་ཡིན་ན། འབྲས་བུ་ཡིན་
པས་ཁྱབ་ཟེར་ན། དེ་མི་འཐད་པར་ཐལ། དགེ་སྦྱོང་ཚུལ་གྱི་འབྲས་བུ་ལ་འདུས་བྱས་རྣམ་གྲོལ་ལམ་བརྒྱད་ཅུ་རྩ་
192



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
དགུ འདུས་མ་བྱས་འགོག་བདེན་བརྒྱད་ཅུ་རྩ་དགུ་ཡོད་པའི་ཕྱིར། དེར་ཐལ། མཛོད་ལས། འབྲས་བུ་
འདུས་བྱས་འདུས་མ་བྱས། ། དེ་དག་བརྒྱད་ཅུ་རྩ་དགུའོ། ། ཞེས་གསུངས་པའི་ཕྱིར། ཁ་ཅིག དགེ་སྦྱོང་
ཚུལ་གྱི་འབྲས་བུ་དང་། དགེ་སྦྱོང་ཚུལ་གཉིས་འགལ་ཟེར་ན། དེ་མི་འཐད་པར་ཐལ།དེ་གཉིས་ཀྱི་གཞི་མཐུན་
ཡོད་པའི་ཕྱིར། དེར་ཐལ། སྤང་བྱ་རིམ་བརྒྱུད་པའི་རྒྱུན་ཞུགས་འབྲས་གནས་ཀྱི་རྒྱུད་ཀྱི་འདོད་ཉོན་དྲུག་པའི་
དངོས་གཉེན་བར་ཆད་མེད་ལམ་དེ། དེ་གཉིས་ཀྱི་གཞི་མཐུན་པ་ཡིན་པའི་ཕྱིར། དེར་ཐལ། དང་པོ་གང་ཞིག་
ཕྱི་མ་ཡིན་པའི་ཕྱིར། དང་པོ་དེར་ཐལ། རྒྱུན་ཞུགས་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། དེར་ཐལ།
རྒྱུན་ཞུགས་འབྲས་གནས་ཀྱི་མངོན་རྟོགས་ཡིན་པའི་ཕྱིར། ཕྱི་མ་དེར་ཐལ། ཕྱིར་འོང་དགེ་སྦྱོང་གི་ཚུལ་ཡིན་
པའི་ཕྱིར། དེར་ཐལ། དེ་འདྲའི་བར་ཆད་མེད་ལམ་རྒྱུད་ལྡན་གྱི་རྒྱུན་ཞུགས་འབྲས་གནས་དེ། ཕྱིར་འོང་
ཞུགས་པ་ཡིན་པའི་ཕྱིར། ཁ་ཅིག རྒྱུན་ཏུ་ཞུགས་པ་དེ། རྒྱུན་ཞུགས་ཡིན་ཟེར་ན། དེ་ཆོས་ཅན། རྒྱུན་
ཞུགས་འབྲས་གནས་ཡིན་པར་ཐལ། རྒྱུན་ཞུགས་ཡིན་པའི་ཕྱིར། འདོད་མི་ནུས་ཏེ། རང་གི་ཞུགས་པ་དང་
འབྲས་གནས་འགལ་བའི་ཕྱིར། ཁ་ཅིག རྒྱུན་ཞུགས་ཀྱི་འབྲས་བུ་དེ། འདོད་སེམས་ལ་བརྟེན་ནས་གསར་དུ་
ཐོབ་པ་ཡོད་ཟེར་ན། དེ་མི་འཐད་པར་ཐལ། རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་ཚེ་ཉན་ཐོས་ཀྱི་བར་
ཆད་མེད་ལམ་ལ་བརྟེན་ནས་ཐོབ་དགོས་པའི་ཕྱིར། ཁྱབ་སྟེ། དེ་དང་འདོད་སེམས་ཀྱི་གཞི་མཐུན་མེད་པའི་
ཕྱིར། ཁ་ཅིག འབྲས་བུ་རིམ་བརྒྱུད་པའི་ཕྱིར་འོང་གི་འབྲས་བུ་དེ། འཇིག་རྟེན་པའི་ལས་ལ་བརྟེན་ནས་
གསར་དུ་ཐོབ་པ་ཡོད་ཟེར་ན། དེ་མི་འཐད་པར་ཐལ། དེ་འདྲའི་ཕྱིར་འོང་ཞུགས་པ་དང་། འཇིག་རྟེན་པའི་
ལམ་ལ་གནས་པའི་གཞི་མཐུན་མེད་པའི་ཕྱིར། དེར་ཐལ། དེ་འདྲའི་ཕྱིར་འོང་ཞུགས་པ་ཡིན་ན། སྒོམ་ལམ་པ་
ཡིན་པས་ཁྱབ་པས་ཕྱིར། ཁ་ཅིག ཕྱིར་འོང་གི་འབྲས་བུ་དེ་ཁམས་གོང་གི་རྟེན་ལ་གསར་དུ་ཐོབ་པ་ཡོད་ཟེར་ན།
དེ་མི་འཐད་པར་ཐལ། དེའི་རྟེན་ལ་འབྲས་བུ་ཐོད་བརྒལ་བའི་ཕྱིར་འོང་གི་འབྲས་བུ་གསར་དུ་ཐོབ་པ་ཡང་མེད།
འབྲས་བུ་རིམ་བརྒྱུད་པའི་ཕྱིར་འོང་གི་འབྲས་བུ་གསར་དུ་ཐོབ་པ་ཡང་མེད་པའི་ཕྱིར། དང་པོ་དེར་ཐལ། དེ་
འདྲའི་འབྲས་བུ་དེ་གསར་དུ་ཐོབ་ཁ་མའི་གང་ཟག་ཡིན་ན། ཉན་ཐོས་མཐོང་ལམ་བར་ཆད་མེད་ལམ་པ་ཡིན་
པསཁྱབ་པ་གང་ཞིག ཁམས་གོང་གི་རྟེན་ལ་མཐོང་ལམ་གསར་དུ་སྐྱེ་བ་མེད་པའི་ཕྱིར། ཕྱི་མ་དེར་ཐལ།
དེའི་འབྲས་བུ་དེ་གསར་དུ་ཐོབ་ཁ་མའི་གང་ཟག་ཡིན་ན། རྒྱུན་ཞུགས་འབྲས་གནས་ཡིན་པས་ཁྱབ་པ་གང་ཞིག
ཁམས་གོང་གི་རྟེན་ཅན་གྱི་རྒྱུན་ཞུགས་འབྲས་གནས་མེད་པའི་ཕྱིར། ཁ་ཅིག ཆགས་བྲལ་སྔོན་སོང་དེ་འབྲས་
བུ་དང་པོ་དང་ཐ་མ་གཉིས་ལ་བཞག་རྒྱུ་ཡོད་ཟེར་ན། དེ་མེད་པར་ཐལ། དེ་རྒྱུན་ཞུགས་ལ་ཡང་བཞག་ཏུ་མེད།
193



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགྲ་བཅོམ་ལ་ཡང་བཞག་ཏུ་མེད་པའི་ཕྱིར། དང་པོ་དེར་ཐལ། མཐོང་ལམ་གྱི་སྔ་རོལ་ཏུ་མཐོང་སྤང་ཉོན་
མོངས་སྤངས་པའི་རྒྱུན་ཞུགས་མེད་པའི་ཕྱིར། དེར་ཐལ། དེ་མཐོང་ལམ་ནས་སྤོང་དགོས་པའི་ཕྱིར། ཕྱི་མ་
དེར་ཐལ། མཐོང་ལམ་གྱི་སྔ་རོལ་དུ་སྲིད་ཉོན་སྤངས་པའི་དགྲ་བཅོམ་མེད་པའི་ཕྱིར། དེར་ཐལ། དེའི་སྔ་རོལ་
ཏུ་ཉོན་མོངས་སྤངས་པའི་གང་ཟག་མེད་པའི་ཕྱིར། ཁ་ཅིག དེ་ཡོད་དེ། དེའི་སྔ་ལོགས་སུ་བྱུང་པའི་དགྲ་
བཅོམ་པ་ཡོད་པའི་ཕྱིར་ཟེར་པ་ནི། ཚིག་ལ་འཁྲིས་པའོ། ། ཁ་ཅིག སྤང་བྱ་ཅིག་ཅར་བ་དེ། འབྲས་བུ་བར་
པ་གཉིས་ལ་བཞག་ཏུ་ཡོད་ཟེར་ན། དེ་མེད་པར་ཐལ། དེ་ཕྱིར་འོང་ལ་ཡང་མེད། ཕྱིར་མི་འོང་ལ་ཡང་མེད་
པའི་ཕྱིར། རྟགས་གཉིས་ཀ་དེར་ཐལགས་ཁམས་གསུམ་ས་དགུས་བསྡུས་པའི་སྒོམ་སྤངས་ཉོན་མོངས་དྲུག་རིམ་ཅར་
སྤངས་པའི་ཕྱིར་འོང་དང་། དེ་དགུ་ཅིག་ཅར་དུ་སྤུངས་པའི་ཕྱིར་མི་འོང་མེད་པའི་ཕྱིར། ཕྱི་མ་དེར་ཐལ། དེ་
སྤངས་པའི་གང་ཟག་ཡིན་ན། དགྲ་བཅོམ་ཡིན་པས་ཁྱབ་པའི་ཕྱིར། །
གཉིས་པ་རང་གི་ལུགས་ལ། རང་རྒྱུད་ལ་ལྡན་པའི་གང་ཟག་དོན་དམ་པའི་དགེ་སྦྱོང་དུ་འཇོག་པར་བྱེད་
པའི་ཉན་ཐོས་ཀྱི་ཟག་མེད་བར་ཆད་མེད་ལམ། དགེ་སྦྱོང་ཚུལ་གྱི་མཚན་ཉིད། དེ་ལ་དབྱེ་ན་རྒྱུན་ཞུགས་ཀྱི་དགེ་
སྦྱོང་ཚུལ་ནས་དགྲ་བཅོམ་པའི་དགེ་སྦྱོང་ཚུལ་གྱི་བར་བཞི། རང་ཐོབ་བྱེད་ཀྱི་ཐབས་སུ་གྱུར་པའི་དགེ་སྦྱོང་ཚུལ་
གྱི་སྟོབས་ཀྱིས་ཐོབ་པའི་ཉན་ཐོས་མཐོང་ལམ་རྣམ་གྲོལ་ལམ་ཐོབ་པའི་ཉན་ཐོས་ཀྱི་ཟག་མེད་ཀྱི་སྤངས་རྟོགས་གང་
རུང་གིས་བསྡུས་པའི་ཡོན་ཏན། དགེ་སྦྱོང་ཚུལ་གྱི་འབྲས་བུའི་མཚན་ཉིད། དབྱེ་ན་རྒྱུན་ཞུགས་དགེ་སྦྱོང་ཚུལ་
གྱི་འབྲས་བུ་སོགས་བཞི་དང་། རྒྱས་པར་ཕྱེ་ན་སྔར་བཞིན་ཡོད། འབྲས་བུ་དེ་དག་ས་གང་ལ་བརྟེན་ནས་ཐོབ་
ཚུལ་ཡོད་དེ། རྒྱུན་ཞུགས། ཕྱིར་འོང་། འབྲས་བུ་རིམ་བརྒྱུད་པའི་ཕྱིར་མི་འོང་གི་འབྲས་བུ། སྤང་བྱ་ཅིག་
ཅར་བའི་དགྲ་བཅོམ་པའི་འབྲས་བུ་རྣམས་ནི་བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་ཁོ་ན་ལ་
བརྟེན་ནས་ཐོབ། འབྲས་བུ་ཐོད་བརྒལ་བའི་ཕྱིར་མི་འོང་གི་འབྲས་བུ་དང་། སྤང་བྱ་རིམ་གྱིས་པའི་དགྲ་བཅོམ་
པའི་འབྲས་བུ་གཉིས་ནི། བསམ་གཏན་དང་གཟུགས་མེད་ཀྱི་དངོས་གཞི་ཅི་རིགས་ལ་བརྟེན་ནས་ཐོབ་པའི་ཕྱིར།
འབྲས་བུ་དེ་དག་ལམ་གང་ལ་བརྟེན་ནས་ཐོབ་ཚུལ་ཡོད་དེ། རྒྱུན་ཞུགས་དང་ཆགས་བྲལ་སྔོན་སོང་གི་བར་པ་
གཉིས་ཀྱི་འབྲས་བུ་རྣམས་མཐོང་ལམ་ལ་བརྟེན་ནས་ཐོབ། བར་པ་གཉིས་ཀྱི་རིམ་བརྒྱུད་པའི་འབྲས་བུ་དང་
དགྲ་བཅོམ་པའི་འབྲས་བུ་རྣམས་སྒོམ་ལམ་ལ་བརྟེན་ནས་ཐོབ་པའི་ཕྱིར། དང་པོ་དེར་ཐལ། འབྲས་བུ་དེ་
གསུམ་གང་རུང་ཐོབ་ཁ་མའི་གང་ཟག་ཡིན་ན། ཉན་ཐོས་མཐོང་ལམ་བར་ཆད་མེད་ལམ་པ་ཡིན་པས་ཁྱབ་པའི་
ཕྱིར། ཕྱི་མ་དེར་ཐལ། དེ་གསུམ་གང་རུང་ཐོབ་ཁ་མའི་གང་ཟག་ཡིན་ན། ཉན་ཐོས་སྒོམ་ལམ་པ་ཡིན་པས་
194



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
ཁྱབ་པའི་ཕྱིར། འབྲས་བུ་དེ་དག་ཟག་མེད་བདེན་པའི་རྣམ་པ་ཅན་གྱི་ལམ་དང་། འཇིག་རྟེན་ཞི་རགས་ཀྱི་རྣམ་
པ་ཅན་གྱི་ལམ་གང་ལ་བརྟེན་ནས་ཐོབ་ཚུལ་ཡོད་དེ། རྒྱུན་ཞུགས་ཆགས་བྲལ་སྔོན་སོང་གི་ཕྱིར་མི་འོང་འབྲས་བུ་
རྣམས་ཟག་མེད་ཀྱི་ལམ་ལ་བརྟེན་ནས་ཐོབ། བར་པ་གཉིས་ཀྱི་རིམ་བརྒྱུད་པའི་འབྲས་བུ་གཉིས། ཟག་མེད་ཞི་
རགས་ཀྱི་རྣམ་པ་ཅན་ཅི་རིགས་ལ་བརྟེན་ནས་ཐོབ་པའི་ཕྱིར། འབྲས་བུ་དེ་དག་ཁམས་གང་ལ་བརྟེན་ནས་ཐོབ་
ཚུལ་ཡོད་དེ། འབྲས་བུ་དང་པོ་གསུམ་འདོད་ཁམས་ཁོ་ན་ལ་བརྟེན་ནས་ཐོབ། དགྲ་བཅོམ་པའི་འབྲས་བུ་དེ་
ཁམས་གསུམ་ཀའི་རྟེན་ལ་ཐོབ་པ་ཡོད་པའི་ཕྱིར། ཆགས་བྲལ་སྔོན་སོང་དང་འབྲས་བུ་ཐོད་བརྒལ་གཉིས་དོན་
གཅིག་ཅིང་། དེ་འབྲས་བུ་དང་མཐའ་གཉིས་ལ་བཞག་ཏུ་མེད་ཀྱང་། བར་པ་གཉིས་ལ་བཞག་ཏུ་ཡོད་དེ།
ཕྱིར་འོང་ལ་ཡང་ཡོད། ཕྱིར་མི་འོང་ལ་ཡང་བཞག་ཏུ་ཡོད་པའི་ཕྱིར། དང་པོ་ལ་ཡོད་དེ། འབྲས་བུའི་ངོས་
ནས་ཐོད་བརྒལ་ཡང་བཞག་ཏུ་ཡོད། སྤང་བྱའི་ངོས་ནས་ཆགས་བྲལ་སྔོན་སོང་ཡང་བཞག་ཏུ་ཡོད་པའི་ཕྱིར།
དང་པོ་དེར་ཐལ། རྒྱུན་ཞུགས་ཀྱི་འབྲས་བུ་མ་ཐོབ་པར་ཕྱིར་འོང་གི་འབྲས་བུ་ཐོབ་པ་ཡོད་པའི་ཕྱིར། ཕྱི་མ་
དེར་ཐལ། མཐོང་ལམ་གྱི་སྔ་རོལ་ཏུ་འདོད་ཉོན་དྲུག་པ་མངོན་གྱུར་པ་ལ་ཆགས་བྲལ་བྱས་པའི་ཕྱིར་འོང་ཡོད་
པའིཕྱིར། ཕྱི་མ་ལ་ཡང་མཚུངས། ཅིག་ཅར་པ་དེ་བར་པ་གཉིས་ལ་བཞག་ཏུ་མེད་དེ། ཁམས་གསུམ་ ས་
དགུས་བསྡུས་པའི་སྒོམ་སྤང་ཉོན་མོངས་དྲུག་ཅིག་ཅར་དུ་སྤངས་པའི་ཕྱིར་འོང་དང་། དགུ་ཅིག་ཅར་སྤངས་
པའི་ཕྱིར་མི་འོང་མེད་པའི་ཕྱིར། ཅིག་ཅར་བ་དེ་འབྲས་བུ་དང་མཐའ་གཉིས་ལ་བཞག་ཏུ་ཡོད་དེ། ཁམས་
གསུམ་ས་དགུས་བསྡུས་པའི་སྒོམ་སྤང་ཉོན་མོངས་ཆེན་པོའི་ཆེན་པོའི་དགུ་ཅིག་ཅར་དུ་སྤོང་བ་ནས་ཆུང་ངུའི་ཆུང་
ངུའི་དགུ་ཅིག་ཅར་དུ་སྤོང་པའི་རྒྱུན་ཞུགས་ཀྱང་ཡོད། དེ་ལྟར་སྤངས་པའི་དགྲ་བཅོམ་པ་ཡང་ཡོད་པའི་ཕྱིར།
གསུམ་པ་རྩོད་པ་སྤོང་བ་ལ། ཁ་ཅིག རང་རྒྱལ་ལ་ཞུགས་གནས་བརྒྱད་ཀྱིས་རྣམ་གཞག་མི་འཐད་པར་
ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་འཐད་པར་ཐལ། དེའི་རྒྱུད་ལ་དགེ་སྦྱོང་ཚུལ་
ཡོད་པའི་ཕྱིར། དེར་ཐལ། དེ་ལ་དགེ་སྦྱོང་ཡོད་པའི་ཕྱིར་ཟེར་ན། མ་ཁྱབ། མ་གྲུབ་ན་དེར་ཐལ། རང་རྒྱལ་
ལ་དགེ་སློང་ཡོད་པའི་ཕྱིར། ཁ་ཅིག དེ་ལ་རྣམ་གཞག་དེ་འཐད་པར་ཐལ། དེ་ལ་ཞུགས་འབྲས་མཚན་ཉིད་པ་
ཡོད་པའི་ཕྱིར། དེར་ཐལ། རང་རྒྱལ་ལམ་དུ་ཞུགས་པ་ལ་ཡང་ཡོད། རང་རྒྱལ་དགྲ་བཅོམ་གྱི་འབྲས་བུ་ལ་
གནས་པའང་ཡོད་པའི་ཕྱིར་ཟེར་ན། མ་ཁྱབ། ཁ་ཅིག དགེ་སྦྱོང་ཚུལ་གྱི་འབྲས་བུ་ལ་འདུས་མ་བྱས་ཡོད་པར་
ཐལ། དེ་ལ་འགོག་བདེན་ཡོད་པའི་ཕྱིར། འདོད་ན། དེའི་འབྲས་བུ་འདུས་མ་བྱས་ཡིན་པར་ཐལ། འདོད་
པའི་ཕྱིར། འདོད་ན། དགེ་སྦྱོང་ཚུལ་ཆོན་ཅན། ཁྱོད་ཀྱི་འབྲས་བུ་འདུས་མ་བྱས་མ་ཡིན་པར་ཐལ། ཁྱོད་
195



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདག་མེད་ཡིན་པའི་ཕྱིར་ཟེར་ན་སྐྱོན་ཅན་ནོ། ། ཁ་ཅིག དགེ་སྦྱོང་ཚུལ་གྱི་རྒྱུར་གྱུར་པའི་རྒྱུན་ཞུགས་འབྲས་
གནས་ཀྱི་མངོན་རྟོགས་ཆོས་ཅན། དགེ་སྦྱོང་ཚུལ་གྱི་འབྲས་བུ་ཡིན་པར་ཐལ། རང་ལུགས་ཀྱི་མཚན་ཉིད་དེའི་
ཕྱིར། འདོད་མི་ནུས་ཏེ། དེའི་རྒྱུ་ཡིན་པའི་ཕྱིར། དོན་མི་འདྲ་བས་མ་ཁྱབ་བོ། ། ཁ་ཅིག ཉན་ཐོས་
འཕགས་པའི་རྒྱུད་ལ་འཇིག་རྟེན་པའི་ལམ་ཡོད་པར་ཐལ། དེའི་རྒྱུད་ལ་འཇིག་རྟེན་ཞི་རགས་ཀྱི་རྣམ་པ་ཅན་གྱི་
ལམ་ཡོད་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། བར་པ་གཉིས་ཀྱི་རིམ་གྱིས་པའམ་རིམ་བརྒྱུད་
པའི་འབྲས་བུ་དེ། དེ་ལ་བརྟེན་ནས་གསར་དུ་ཐོབ་པ་ཡོད་པའི་ཕྱིར། །
གཉིས་པ་གང་ཟག་གི་རྣམ་གཞག་ལ། རྒྱུན་ཞུགས་ཞུགས་འབྲས། ཕྱིར་འོང་ཞུགས་འབྲས། ཕྱིར་མི་
འོང་ཞུགས་འབྲས། དགྲ་བཅོམ་ཞུགས་འབྲས་བཤད་པ་དང་བཞི། དང་པོ་ལ། ཞུགས་པ་བཤད་པ་དང་།
འབྲས་གནས་བཤད་པ་དང་གཉིས། དང་པོ་ལས། དང་པོ་ལ་ཁ་ཅིག རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་
བརྩོན་བཞིན་པའི་ཉན་ཐོས། རྒྱུན་ཞུགས་ཞུགས་པའི་མཚན་ཉིད་ཟེར་ན། འོ་ན། དེ་ཐོབ་ཕྱིར་དུ་བརྩོན་
བཞིན་པའི་ཉན་ཐོས་ཚོགས་ལམ་པ་ཆོས་ཅན། མཚོན་བྱེད་དེར་ཐལ། མཚན་ཉིད་དེའི་ཕྱིར། དེར་ཐལ།
ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། འདོད་མི་ནུས་ཏེ། སྦྱོར་ལམ་ཐོབ་མ་མྱོང་པའི་ཕྱིར།
ཁྱབ་སྟེ། ཞུགས་པ་དང་པོའི་ས་མཚམས་ཉན་ཐོས་སྦྱོར་ལམ་རྟེན་གཅིག་ནས་འཇོག་པའི་ཕྱིར། དེར་ཐལ།
ཀུན་བཏུས་འགྲེལ་བ་ལས། ངེས་པར་འབྱེད་པའི་ཆ་དང་མཐུན་པ་སྟན་གཅིག་པ་ནས་བཟུང་སྟེ་ཞེས་གསུངས་
པའི་ཕྱིར།
གཉིས་པ་རང་ལུགས་ལ། མཐོང་སྤང་ཀུན་སྦྱོར་གསུམ་སྤངས་པའི་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ཐོབ་ཕྱིར་དུ་བརྩོན་བཞིན་པའི་རབ་ཏུ་ཕྱེ་བའི་ཞུགས་པའི་གང་ཟག་རྒྱུན་ཞུགས་ཞུགས་པའི་མཚན་ཉིད།
ཀུན་སྦྱོར་གསུམ་ནི། མཐོང་སྤང་དུ་གྱུར་པའི་འཇིག་ལྟ། ཐེ་ཚོམ་ཉོན་མོངས་ཅན། ཚུལ་ཁྲིམས་དང་བརྟུལ་
ཞུགས་མཆོག་འཛིན་ནོ། ། དབང་པོའི་སྒོ་ནས་དབྱེ་ན། རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་
དང་། དབང་རྣོན་ཆོས་ཀྱི་རྗེས་འབྲང་གཉིས། སྤང་བྱའི་སྒོ་ནས་དེར་གྱུར་པའི་ཅིག་ཅར་བ་དང་རིམ་གྱིས་པ་
གཉིས། སྤང་བྱ་ཅིག་ཅར་བའི་རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་རྒྱུན་ཞུགས་ཞུགས་པ།
སྤང་བྱ་ཅིག་ཅར་པའི་རྒྱུན་ཞུགས་ཞུགས་པའི་མཚན་ཉིད། དེས་ཕྱི་མ་ཡང་རིགས་འགྲེ། རྒྱུན་ཞུགས་ཞུགས་
པའི་སྤངས་པའི་ཁྱད་པར་ཡོད་དེ། འདོད་ཉོན་མངོན་འགྱུར་བ་དྲུག་པ་ངེས་པར་མ་སྤངས་པས་ཁྱབ་ཀྱང་། ལྔ་
བ་མན་སྤངས་མ་སྤངས་ཅི་རིགས་ཡོད་པས། གཉེན་པོ་ཡང་དེ་དག་གི་དངོས་གཉེན་ཐོབ་མ་ཐོབ་ཀྱིས་འབྱེད་
196



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
པའི་ཕྱིར།
གསུམ་པ་རྩོད་པ་སྤོང་བ་ལ་ཁ་ཅིག ཉན་ཐོས་མཐོང་ལམ་རྣམ་གྲོལ་ལམ་ལ་རྒྱུན་ཞུགས་ཀྱི་ཞུགས་པ་ཡོད་
པར་ཐལ། དེ་ལ་གནས་པའི་རྒྱུན་ཞུགས་ཡོད་པའི་ཕྱིར། ཁ་ཅིག་གིས་འདོད་གསུང་ཡང་། མ་ཁྱབ། འདོད་
ན། སྒྲིབ་པ་སྤངས་པའི་སངས་རྒྱས་དོན་གཉེར་གྱི་སེམས་ཅན་ཡོད་པར་ཐལ། བློ་རྩེ་འཐད་པའི་ཕྱིར། འདོད་
མི་ནུས་སོ། ། ཁོ་ན་རེ། དེ་ཆོས་ཅན། ཁྱོད་དོན་གཉེར་གྱི་སེམས་ཅན་ཡོད་པར་ཐལ། ཁྱོད་སངས་རྒྱས་ཡིན་
པའི་ཕྱིར། ཟེར་ན། འདི་དང་སྔ་མ་ལའང་རྩོད་གཞི་སྐྱོན་ཅན་དུ་བྱས་ན་ལེགས། ཁ་ཅིག ཉན་ཐོས་སྦྱོར་
ལམ་ལ་གནས་པའི་མཚོན་བྱེད་དཔེའི་རྒྱུན་ཞུགས་པ་མེད་པར་ཐལ། ཐེག་ཆེན་སྦྱོར་ལམ་ལ་གནས་པའི་མཚོན་
བྱ་དོན་གྱི་རྒྱུན་ཞུགས་ཞུགས་པ་མེད་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། མཚོན་བྱ་དོན་གྱི་
རྒྱུན་ཞུགས་ཞུགས་པ་ཡིན་ན། ཐེག་ཆེན་གྱི་མཐོང་ལམ་ཐོབ་དགོས་པའི་ཕྱིར། །
གཉིས་པ་འབྲས་གནས་བཤད་པ་ལ་གཉིས་ལས། དང་པོ་ལ། ཁ་ཅིག ཀུན་སྦྱོར་གསུམ་སྤངས་པའི་
དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག རྒྱུན་ཞུགས་འབྲས་གནས་ཀྱི་མཚན་ཉིད་ཟེར་ན དེ་མི་
འཐད་པར་ཐལ། དེ་གསུམ་ཀ་སྤངས་པའི་དགྲ་བཅོམ་འབྲས་གནས་ཡོད་པའི་ཕྱིར། གཞན་ཡང་། དེ་མི་
འཐད་པར་ཐལ། རྒྱུན་ཞུགས་འབྲས་གནས་ཀྱིས་ཀུན་སྦྱོར་གསུམ་མ་སྤངས་པའི་ཕྱིར། དེར་ཐལ། དེས་
འཇིག་ལྟ་ལྷན་སྐྱེས་མ་སྤངས་པའི་ཕྱིར། གཉིས་པ་རང་ལུགས་ལ། མཚན་ཉིད། དབྱེ་བ། ཕྱེ་བ་སོ་སོའི་དོན་
དང་གསུམ། དང་པོ་ནི། མཐོང་སྤང་ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་
གནས་པའི་གང་ཟག རྒྱུན་ཆགས་འབྲས་གནས་ཀྱི་མཚན་ཉིད། གཉིས་པ་དེ་ལ་དབང་པོའི་སྒོ་ནས་དབྱེ་ན།
དེར་གྱུར་པའི་དབང་རྟུལ་དད་མོས་པ་དང་། དབང་རྣོན་མཐོང་ཐོབ་གཉིས། སྤང་བྱའི་སྒོ་ནས་དེར་གྱུར་པའི་
ཅིག་ཅར་བ་དང་། རིམ་གྱིས་པ་གཉིས་ཡོད། སྤོང་བྱའི་སྒོ་ནས་དེར་གྱུར་པའི་ཁྱད་པར་ཅན་དང་། ཙམ་པོ་པ་
གཉིས་ཡོད། །
གསུམ་པ་ཕྱེ་བ་སོ་སོའི་དོན་ལ་གསུམ་ལས། དང་པོ་ལ། ཁ་ཅིག རྒྱུན་ཞུགས་ཞུགས་པ་དབང་རྟུལ་
དད་པའི་རྗེས་འབྲང་དང་རྒྱུད་གཅིག་པའི་རྒྱུན་ཞུགས་འབྲས་གནས་ཡིན་ན། རྒྱུན་ཞུགས་འབྲས་གནས་དབང་
རྟུལ་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་དང་རྒྱུད་གཅིག་པའི་རྒྱུན་ཞུགས་ལ་རྒྱུན་ཞུགས་དབང་
རྣོན་ཡོད་པའི་ཕྱིར། དེར་ཐལ། རྒྱུན་ཞུགས་དབང་རྟུལ་རྒྱུན་ཞུགས་དབང་རྣོན་དུ་གནས་འགྱུར་བ་ཡོད་པའི་
ཕྱིར། ཁ་ཅིག རྒྱུན་ཞུགས་འབྲས་གནས་དབང་རྣོན་དེ་དབང་རྣོན་ཡིན་པའི་ཕྱིར་ཟེར་ན། དེ་མི་འཐད་པར་
197



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐལ། དེ་དབང་རྟུལ་ཡིན་པའི་ཕྱིར། དེར་ཐལ། ཐེག་དམན་པ་ཡིན་པའི་ཕྱིར། ཁ་ཅིག ཉན་ཐོས་མཐོང་
ལམ་རྣམ་གྲོལ་ལམ་ལ་གནས་པའི་རྒྱུན་ཞུགས་འབྲས་གནས་ཁྱད་པར་ཅན་ཡོད་ཟེར་ན། དེ་མི་འཐད་པར་ཐལ།
དེ་ལ་གནས་པའི་ཕྱིར་འོང་ཞུགས་པ་མེད་པའི་ཕྱིར། དེར་ཐལ། དེ་ལ་གནས་པའི་འབྲས་བུ་ཐོད་རྒལ་བ་དང་།
འབྲས་བུ་རིམ་བརྒྱུད་པའི་ཕྱིར་འོང་ཞུགས་པ་གང་ཡང་མེད་པའི་ཕྱིར། རྟགས་གཉིས་ཀ་དེར་ཐལ། འབྲས་བུ་
ཐོད་རྒལ་བའི་ཕྱིར་འོང་ཐོབ་ཁ་མའི་ཞུགས་པ་ཡིན་ན། ཉན་ཐོས་མཐོང་ལམ་བར་ཆད་མེད་ལམ་ཡིན་པས་ཁྱབ།
འབྲས་བུ་རིམ་བརྒྱུད་པའི་དེ་ཡིན་ན། ཉན་ཐོས་སྒོམ་ལམ་པ་ཡིན་པས་ཁྱབ་པའི་ཕྱིར། ཁ་ཅིག ཁམས་གསུམ་
ས་དགུའི་སྒོམ་སྤོང་ཉོན་མོངས་ཆུང་འབྲིང་ཆེན་པོ་དགུ་ཅིག་ཅར་དུ་སྤོང་པའི་རྒྱུན་ཞུགས་འབྲས་གནས་སྤང་བྱ་
ཅིག་ཅར་བའི་རྒྱུན་ཞུགས་འབྲས་གནས་ཀྱི་མཚན་ཉིད། དེ་དགུ་རིམ་གྱི་སྤོང་བའི་རྒྱུན་ཞུགས་འབྲས་གནས།
སྤང་བྱ་རིམ་བརྒྱུད་པའི་རྒྱུན་ཞུགས་འབྲས་གནས་ཀྱི་མཚན་ཉིད་ཟེར་ན། དེ་མི་འཐད་པར་ཐལ། དེ་དགུ་ཅིག་
ཅར་དུ་སྤོང་པའི་རྒྱུན་ཞུགས་འབྲས་གནས་མེད་པའི་ཕྱིར། དེར་ཐལ། ཉན་ཐོས་ཀྱི་སྒོམ་ལམ་བར་ཆད་མེད་
ལམ་ཆུང་འབྲིང་ཆེན་པོ་ཅིག་ཅར་དུ་རྒྱུད་ལ་ལྡན་པའི་གང་ཟག་མེད་པའི་ཕྱིར། ། གཉིས་པ་རང་ལུགས་ལ།
རང་དང་རྒྱུད་གཅིག་ཏུ་གྱུར་པའི་རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་གི་སྟོབས་ཀྱིས་ཐོབ་པའི་
རྒྱུན་ཞུགས་འབྲས་གནས་དབང་རྟུལ་དང་། དེ་འདྲའི་ཞུགས་པ་དབང་རྣོན་ཆོས་ཀྱི་རྗེས་འབྲང་གི་སྟོབས་ཀྱིས་
ཐོབ་པའི་རྒྱུན་ཞུགས་འབྲས་གནས་དབང་རྣོན་རིམ་པ་བཞིན་དུ། རྒྱུན་ཞུགས་འབྲས་གནས་དབང་རྟུལ་དད་
མོས་པ་དང་
། དེ་དབང་རྣོན་ཆོས་ཀྱི་རྗེས་འབྲང་གི་མཚན་ཉིད། རང་གི་འབྲས་བུ་གོང་མ་ཐོབ་ཕྱིར་དུ་དངོས་
སུ་བརྩོན་བཞིན་པའི་རྒྱུན་ཞུགས་འབྲས་གནས་དང་། དེ་ལྟར་མི་བརྩོན་པའི་རྒྱུན་ཞུགས་འབྲས་གནས་རིམ་པ་
བཞིན། རྒྱུན་ཞུགས་འབྲས་གནས་ཁྱད་པར་ཅན་དང་། དེ་ཙམ་པོ་བའི་མཚན་ཉིད། ཁམས་གསུམ་ས་དགུས་
བསྡུས་པ་སྒོམ་སྤངས་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་པའི་རྒྱུན་ཞུགས་འབྲས་གནས་དང་།
དེ་རྣམས་རིམ་ཅན་དུ་སྤོང་པའི་རྒྱུན་ཞུགས་འབྲས་གནས་རིམ་པ་བཞིན། སྤང་བྱ་ཅིག་ཅར་བའི་རྒྱུན་ཞུགས་
འབྲས་གནས་དང་། སྤང་བྱ་རིམ་བརྒྱུད་པའི་རྒྱུན་ཞུགས་འབྲས་གནས་ཀྱི་མཚན་ཉིད། སྤང་བྱ་ཅིག་ཅར་བ་
དང་རིམ་བརྒྱུད་པ་གཉིས་ཀྱིས་སྤང་བྱ་སྤོང་ཚུལ་ཡོད་དེ། སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་དེས།
དང་པོར་ཁམས་གསུམ་ས་དགུས་བསྡུས་པའི་སྒོམ་སྤང་ཉོན་མོངས་ཆེན་པོའི་ཆེན་པོ་དགུ་ཅིག་ཅར་དུ་སྤོང་བ་ནས་
མཐར་ཆུང་ངུའི་ཆུང་ངུའི་དགུ་ཅིག་ཅར་དུ་སྤོང་། སྤང་བྱ་རིམ་བརྒྱུད་པའི་རྒྱུན་ཞུགས་འབྲས་གནས་དེས།
འདོད་པའི་སས་བསྡུས་པའི་སྒོམ་སྤོང་ཉོན་མོངས་ཆེ་འབྲིང་ཆུང་ངུ་དགུ་རིམ་གྱིས་སྤངས་ནས། བསམ་གཏན་
198



-
-
，
༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
དང་པོ་ཡན་ཆད་ཀྱི་སྒོམ་སྤངས་རྣམས་རིམ་གྱིས་སྤོང་བར་བྱེད་པའི་ཕྱིར། སྤང་བྱ་རིམ་བརྒྱུད་པའི་རྒྱུན་ཞུགས་
འབྲས་གནས་ལ་དབྱེ་ན། རྒྱུན་ཞུགས་སྲིད་པ་ལན་བདུན་པ་བ་དང་། རིགས་ནས་རིགས་སྐྱེས་གཉིས་དང་།
དེ་ལས་གཞན་པ་དང་གསུམ། དང་པོའི་རྣམ་གཞག་ལ་གསུམ་ལས། དང་པོ་ལ་ཁ་ཅིག ཉན་ཐོས་སྲིད་པ་ལན་
བདུན་པ་བ་ཡིན་ན། རྒྱུན་ཞུགས་སྲིད་པ་ལན་བདུན་པ་བ་ཡིན་པས་ཁྱབ་ཟེར་ན། དེ་མི་འཐད་པར་ཐལ།
ངེས་པའི་རྒྱུན་ཞུགས་སྲིད་པ་ལན་བདུན་པ་བ་དང་རྒྱུད་གཅིག་ཏུ་གྱུར་པའི་ཉན་ཐོས་སོ་སྐྱེ་ཡོད་པའི་ཕྱིར། ཁ་
ཅིག རྒྱུན་ཞུགས་སྲིད་པ་ལན་བདུན་པ་བ་ཡིན་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡིན་པས་
ཁྱབ་ཟེར་ན། དེ་ལ་མི་འཐད་པར་ཐལ། མ་ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡོད་པའི་ཕྱིར། ཁ་
ཅིག ཉན་ཐོས་སྒོམ་ལམ་བར་ཆད་མེད་ལམ་ལ་གནས་པའི་རྒྱུན་ཞུགས་སྲིད་པ་ལན་བདུན་པ་ཡོད་ཟེར་ན། དེ་
མེད་པར་ཐལ། རྒྱུན་ཞུགས་སྲིད་པ་ལན་བདུན་པ་བ་ཡིན་ན། འདོད་པར་རིགས་མཐུན་གྱི་སྐྱེ་བ་བདུན་ལེན་
པའི་རིགས་ཅན་ཡིན་དགོས་པ་གང་ཞིག ཉན་ཐོས་ཀྱི་སྒོམ་ལམ་བར་ཆད་མེད་ལམ་ལ་གནས་པའི་གང་ཟག་དེ་
ལྟར་སྐྱེ་བ་མི་ལེན་པའི་ཕྱིར། ཁ་ཅིག འདོད་པར་རིགས་མཐུན་གྱི་སྐྱེ་བ་བདུན་ལེན་ངེས་ཀྱི་སྤང་བྱ་རིམ་བརྒྱུད་
པའི་རྒྱུན་ཞུགས་འབྲས་གནས། ངེས་པའི་རྒྱུན་ཞུགས་སྲིད་པ་ལན་བདུན་པ་བའི་མཚན་ཉིད་ཟེར་ན། འདོད་
ཉོན་དང་པོ་སྤངས་པའི་མིའི་སྐྱེ་སྲིད་དྲུག་ལེན་ངེས་ཀྱི་སྤང་བྱ་རིམ་བརྒྱུད་པའི་རྒྱུན་ཞུགས་འབྲས་གནས་ཆོས་ཅན།
མཚོན་བྱེད་དེར་ཐལ། མཚན་ཉིད་དེའི་ཕྱིར དེར་ཐལ། དེས་འདོད་པར་མིའི་སྐྱེ་སྲིད་དྲུག བར་སྲིད་དྲུག་
སྟེ་སྐྱེ་བ་བཅུ་གཉིས་ལེན་པའི་ཕྱིར། འདོད་མི་ནུས་ཏེ། འདོད་ཉོན་དང་པོ་སྤངས་ པའི་ཕྱིར། ཁ་ཅིག
འདོད་ཉོན་མངོན་འགྱུར་བ་དང་པོ་མ་སྤངས་ཤིང་། སྲིད་པ་ཉེར་བརྒྱད་ལེན་པའི་སྤང་བྱ་རིམ་བརྒྱུད་པའི་རྒྱུན་
ཞུགས་འབྲས་གནས་ཡིན་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡིན་པས་ཁྱབ་ཟེར་ན། དེ་མི་
འཐད་པར་ཐལ། འདོད་ཉོན་མངོན་འགྱུར་བ་དང་པོ་ལ་ཆགས་པ་དང་མ་བྲལ་ཞིང་འདོད་པར་མིའི་རིགས་
མཐུན་གྱི་སྐྱེ་སྲིད་བདུན་ལེན་ཀྱང་། ལྷའི་རིགས་མཐུན་གྱི་སྐྱེ་སྲིད་བདུན་མི་ལེན་པའི་སྤང་བྱ་རིམ་བརྒྱུད་པའི་
རྒྱུན་ཞུགས་འབྲས་གནས་དེ། དེས་པའི་རྒྱུན་ཞུགས་སྲིད་པ་ལན་བདུན་པ་མིན་ཀྱང་དེས་སྲིད་པ་ཉེར་བརྒྱད་
ལེན་པའི་ཕྱིར། དང་པོ་དེར་ཐལ། དེས་ལྷའི་རིགས་མཐུན་གྱི་སྐྱེ་སྲིད་བདུན་མི་ལེན་པའི་ཕྱིར། ཕྱི་མ་དེར་
ཐལ། དེས་མིའི་སྐྱེ་སྲིད། བར་སྲིད། འཆི་སྲིད། སྔོན་དུས་ཀྱི་སྲིད་པ་རེ་རེ་ནས་བདུན་བདུན་ལེན་པའི་ཕྱིར།
ཁ་ཅིག ངེས་པའི་རྒྱུན་ཞུགས་སྲིད་པ་ལེན་བདུན་པ་བ། འདོད་པར་རིགས་མཐུན་གྱི་སྐྱེ་སྲིད་བརྒྱུད་ལེན་པ་
ཡོད་ཟེར་ན། དེ་མེད་པར་ཐལ། མདོ་ལས། འཕགས་པའི་གང་ཟག་ལྟ་བ་ཕུན་སུམ་ཚོགས་པ་སྲིད་པ་བརྒྱད་
199



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་མངོན་པར་འགྲུབ་པའི་གནས་མེད་ཅིང་སྐབས་མེད་དོ་ཞེས་གསུངས་པའི་ཕྱིར། །
གཉིས་རང་གི་ལུགས་ལ། འདོད་སྲིད་མངོན་འགྱུར་བ་དང་པོ་ཙམ་ལ་ཡང་ཆགས་བྲལ་མ་བྱས་ཤིང་
འདོད་པར་རིགས་མཐུན་གྱི་སྐྱེ་སྲིད་བདུན་ལེན་པའི་རིགས་མཐུན་གྱི་ཚེ་དེ་ལ་རྒྱུན་ཞུགས་ཀྱི་འབྲས་བུ་གསར་དུ་
ཐོབ་པའི་རྒྱུན་ཞུགས་འབྲས་གནས་དེ། རྒྱུན་ཞུགས་སྲིད་པ་ལན་བདུན་པ་བའི་མཚན་ཉིད། དེ་ལ་ངེས་པའི་དེ་
དང༌། མ་ངེས་པའི་དེ་གཉིས་ཡོད། འདོད་སྲིད་མངོན་འགྱུར་བ་དང་པོ་ཙམ་ལ་ཡང་ཆགས་བྲལ་མ་བྱས་ཤིང་།
འདོད་པར་མིའི་རིགས་མཐུན་གྱི་སྐྱེ་སྲིད་བདུན་དང་། ལྷའི་རིགས་མཐུན་གྱི་སྐྱེ་སྲིད་བདུན། དེ་དག་གི་བར་
སྲིད་བདུན་བདུན་ཏེ་སྲིད་པ་ཉེར་བརྒྱད་ལེན་པའི་རྒྱུན་ཞུགས་སྲིད་པ་ལན་བདུན་པ་བ། ངེས་པའི་རྒྱུན་ཞུགས་
སྲིད་པ་ལན་བདུན་པ་བའི་མཚན་ཉིད། དེ་ལ་ལྷའི་རྟེན་ཅན་དང་། མིའི་རྟེན་ཅན་གཉིས། མིའི་རྟེན་དང་
ལྷའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་ངེས་པའི་རྒྱུན་ཞུགས་སྲིད་པ་ལན་བདུན་བྱེད་པ་བ་
གཉིས་ཀྱི་དང་པོ་དེས། དང་པོར་ལྷའི་རིགས་མཐུན་གྱི་སྐྱེ་སྲིད་གཅིག་བླངས། དེ་རྗེས་མིའི་རིགས་ཀྱི་སྐྱེ་སྲིད་
གཅིག་བླངས་པའི་ཚུལ་གྱིས་ལྷ་མིའི་སྐྱེ་སྲིད་སྤེལ་མར་བླངས་ནས། མཐར་མིའི་རྟེན་ལ་མྱང་འདས་མངོན་དུ་
བྱེད། ཕྱི་མ་དེས། དང་པོར་མིའི་རིགས་མཐུན་གྱི་སྐྱེ་སྲིད་གཅིག་བླངས། དེ་རྗེས་ལྷའི་རིགས་མཐུན་གྱི་སྐྱེ་སྲིད་
གཅིག་བླངས་པའི་ཚུལ་གྱིས་ལྷ་མིའི་སྐྱེ་སྲིད་སྤེལ་མར་བླངས་ནས། མཐར་ལྷའི་རྟེན་ལ་མྱང་འདས་མངོན་དུ་
བྱེད་པ་ཡིན་ཏེ། དེ་ལྟ་བུའི་མྱོང་ངེས་ཀྱི་ལས་བསགས་པའི་ཕྱིར། སྲིད་པ་ཉེར་བརྒྱད་ལེན་ཀྱང་། བདུན་ཚན་
བཞིར་མཚུངས་པས་ན་སྲིད་པ་ལན་བདུན་པ་བར་བརྗོད་པ་ཡིན་ཏེ། གནས་བདུན་ལ་མཁས་པའི་དགེ་སློང་
བཞིན་ནོ། ། འདོད་སྲིད་མངོན་འགྱུར་བ་དང་པོ་ཙམ་ལ་ཡང་ཆགས་པ་དང་མ་བྲལ་ཞིང་། འདོད་པར་རིགས་
མཐུན་གྱི་སྐྱེ་སྲིད་བདུན་ལེན་པར་མ་ངེས་པའི་རྒྱུན་ཞུགས་སྲིད་པ་ལན་བདུན་པ་བ། མ་ངེས་པའི་རྒྱུན་ཞུགས་
སྲིད་པ་ལན་བདུན་པ་བའི་མཚན་ཉིད། །
གསུམ་པ་རྩོད་པ་སྤོང་བ་ལ། ཁ་ཅིག ངེས་པའི་རྒྱུན་ཞུགས་སྲིད་པ་ལན་བདུན་པ་དེས། འདོད་པར་
རིགས་མཐུན་གྱི་སྐྱེ་སྲིད་བརྒྱད་ལེན་པ་ཡོད་པར་ཐལ། དེས་འདོད་པར་མིའི་རིགས་མཐུན་གྱི་སྐྱེ་སྲིད་བདུན།
ལྷའི་རིགས་མཐུན་གྱི་སྐྱེ་སྲིད་བདུན་ཏེ་བཅུ་བཞི་ལེན་པ་ཡོད་པའི་ཕྱིར་ཟེར་ན། མ་ཁྱབ། འདོད་མི་ནུས་སོ། །
འོ་ན། སློབ་པའི་རྒྱུད་ལ་མཁྱེན་གསུམ་ཡོད་པར་ཐལ། དེའི་རྒྱུད་ལ་མཁྱེན་པ་དྲུག་ཡོད་པའི་ཕྱིར། ཁྱབ་པ་
མཚུངས་སོ། །རིགས་ནས་རིགས་སྐྱེ་ལ་མཐའ་དཔྱད་པ་ལ་གསུམ་ལས། དང་པོ་ལ། ཁ་ཅིག རྒྱུན་ཞུགས་
རིགས་ནས་རིགས་སྐྱེ་དང་རྒྱུན་ཞུགས་འབྲས་གནས་ཙམ་པོ་བའི་གཞི་མཐུན་ཡོད་ཟེར་ན། དེ་མེད་པར་ཐལ།
200



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
དེ་ཡིན་ན། རྒྱུན་ཞུགས་འབྲས་གནས་ཁྱད་པར་ཅན་ཡིན་དགོས་པའི་ཕྱིར། དེར་ཐལ། མཛོད་འགྲེལ་ལས།
ཇི་སྲིད་དུ་འབྲས་བུ་ཁྱད་པར་ཅན་གྱི་ལམ་མངོན་དུ་མ་བྱས་པ་དེ་སྲིད་དུ་རིགས་ནས་རིགས་སུ་སྐྱེ་བའམ་བར་ཆད་
གཅིག་པ་མ་ཡིན་ནོ་ཞེས་གསུངས་པའི་ཕྱིར། ཁ་ཅིག གོང་གི་རྒྱུན་ཞུགས་དེ་ལ། ཕྱིར་འོང་ཞུགས་པས་མ་ཁྱབ་
ཟེར་ན། དེ་ཁྱབ་པར་ཐལ། དེ་ཡིན་ན། རང་གི་འབྲས་བུ་གོང་མ་ཕྱིར་འོང་གི་འབྲས་བུ་ཐོབ་ཕྱིར་དུ་བརྩོན་
བཞིན་པའི་རྒྱུན་ཞུགས་ཡིན་པས་ཁྱབ་པའི་ཕྱིར། ཁྱབ་སྟེ། དེ་ལྟར་མི་བརྩོན་པ་ནི། དེའི་ཞུགས་པར་མི་རུང་
བའི་ཕྱིར། དེར་ཐལ། མཛོད་ལས། འབྲས་གནས་ཁྱད་པར་བྱ་བའི་ཕྱིར། ། མི་བརྩོན་པ་ན་ཞུགས་མ་
ཡིན། ། ཞེས་གསུངས་པའི་ཕྱིར། ཁ་ཅིག འདོད་སྲེད་ལྔ་བ་མངོན་འགྱུར་བ་སྤངས་པའི་རྒྱུན་ཞུགས་རིགས་
ནས་རིགས་སྐྱེ་ཡོད་ཟེར་ན། དེ་མེད་པར་ཐལ། དེ་ཡིན་ན། ལྔ་བ་མ་སྤངས་ཤིང་། གསུམ་པའམ། བཞི་པ་
གང་རུང་སྤངས་པ་ཞིག་དགོས་པའི་ཕྱིར། དེར་ཐལ། མཛོད་ལས། རྣམ་གསུམ་རྣམ་བཞི་ལས་གྲོལ་བ། །
ཞེས་གསུངས་པའི་ཕྱིར།
གཉིས་པ་རང་ལུགས་ལ། འདོད་ཉོན་མངོན་འགྱུར་པ་གསུམ་པ་སྤངས་ཤིང་འདོད་པར་རིགས་མཐུན་གྱི་
སྐྱེ་སྲིད་གཉིས་ངེས་པར་ལེན་པའི་རིགས་མཐུན་གྱི་ཚེ་དེ་ལ་རྒྱུད་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་
སྤང་བྱ་རིམ་བརྒྱུད་པའི་རྒྱུན་ཞུགས་འབྲས་གནས་ཁྱད་པར་ཅན་རྒྱུན་ཞུགས་རིགས་ནས་རིགས་སྐྱེའི་མཚན་ཉིད།
དེ་ལ་དེར་གྱུར་པའི་ལྷའི་རྟེན་ཅན་དང་མིའི་རྟེན་ཅན་གཉིས། དེའི་སྤངས་རྟོགས་ཀྱི་ཁྱད་པར་ཡོད་དེ། འདོད་
ཉོན་གསུམ་པ་སྤངས་ཤིང་བཞི་བ་སྤངས་མ་སྤངས་ཅི་རིགས་ཡོད། ལྔ་བ་མ་སྤངས་པས་ཁྱབ། དེའི་ཁྱད་པར་
གྱིས་དེ་དག་གི་གཉེན་པོ་ཟག་མེད་ཐོབ་མི་ཐོབ་ཅི་རིགས་ཡོད་པའི་ཕྱིར། སྐྱེ་བའི་ཁྱད་པར་ཡོད་དེ། འདོད་པར་
རིགས་མཐུན་གྱི་སྐྱེ་སྲིད་གཉིས་ལེན་པས་ཁྱབ། གསུམ་པ་ལེན་མི་ལེན་ཅི་རིགས་ཡོད། བཞི་བ་ངེས་པར་མི་ལེན་
པས་ཁྱབ་པའི་ཕྱིར། །
གསུམ་པ་རྩོད་པ་སྤོང་བ་ལ། ཁ་ཅིག འདོད་པ་རིགས་མཐུན་གྱི་སྐྱེ་སྲིད་བཞི་ལེན་པའི་རྒྱུན་ཞུགས་
རིགས་ནས་རིགས་སྐྱེ་ཡོད་པར་ཐལ། འདོད་པར་སྲིད་པ་རིགས་མཐུན་གྱི་སྲིད་པ་བཞི་ལེན་པའི་དེ་ཡོད་པའི་
ཕྱིར་ན་མ་ཁྱབ། མ་གྲུབ་ན་དེར་ཐལ། དེར་ལྷ་མིའི་བར་སྲིད་གཉིས་སྐྱེ་སྲིད་གཉིས་ཏེ་བཞི་ལེན་པའི་དེ་ཡོད་
པའི་ཕྱིར། ཁ་ཅིག རིགས་ནས་རིགས་སྐྱེ་དེ་ཞུགས་པ་མ་ཡིན་པར་ཐལ། དེ་འབྲས་གནས་ཡིན་པའི་ཕྱིར་ན་མ་
ཁྱབ། འདོད་མི་ནུས་ཏེ། ཕྱིར་འོང་ཞུགས་པ་ཡིན་པའི་ཕྱིར། །
གཉིས་པ་ཕྱིར་འོང་ཞུགས་འབྲས་ཀྱི་རྣམ་གཞག་ལ། ཞུགས་པ་བཤད་པ་དང་། འབྲས་གནས་བཤད་པ་
201



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་གཉིས། དང་པོ་ལ་གསུམ་ལས། དང་པོ་ལ། ཁ་ཅིག ཕྱིར་འོང་ཞུགས་པ་ཡིན་ན། འཕགས་པ་ཡིན་
པས་ཁྱབ་ཟེར་ན། ཉན་ཐོས་སྦྱོར་ལམ་རྟེན་གཅིག་ལ་གནས་པའི་ཕྱིར་འོང་ཞུགས་པ་ཆོས་ཅན། དེར་ཐལ།
དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེ་ཡོད་པར་རྣམ་
བཤད་ལས་གསུངས་པའི་ཕྱིར། ཁ་ཅིག རྒྱུན་ཞུགས་འབྲས་གནས་དང་ཕྱིར་འོང་ཞུགས་པ་འགལ་ཟེར་ན།
དེ་མི་འགལ་བར་ཐལ། དེ་གཉིས་ཀྱི་གཞི་མཐུན་ཡོད་པའི་ཕྱིར། དེར་ཐལ། འབྲས་བུ་རིམ་བརྒྱུད་པའི་ཕྱིར་
འོང་ཞུགས་པ་ཡིན་ན། རྒྱུན་ཞུགས་འབྲས་གནས་ཡིན་དགོས་པའི་ཕྱིར། གཉིས་པ་རང་ལུགས་ལ། འདོད་
ཉོན་མངོན་འགྱུར་བ་དྲུག་པ་ལ་ཆགས་བྲལ་བྱས་པའི་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་
བརྩོན་བཞིན་པའི་རབ་ཏུ་ཕྱེ་བའི་ཞུགས་པའི་གང་ཟག ཕྱིར་འོང་ཞུགས་པའི་མཚན་ཉིད། དེ་ལ་དབང་པོའི་
སྒོ་ནས་དེར་གྱུར་པའི་དབང་རྟུལ་དད་པའི་རྗེས་འབྲོང་དང་། དབང་རྣོན་ཆོས་ཀྱི་རྗེས་འབྲང་གཉིས། སྤང་བྱ་
སྤོང་ཚུལ་གྱི་སྒོ་ནས་དེར་གྱུར་པའི་ཆགས་བྲལ་སྔོན་སོང་དང༌། འབྲས་བུ་རིམ་བརྒྱུད་པའི་ཞུགས་པ་གཉིས།
ཆགས་བྲལ་སྔོན་སོང་དང་། འབྲས་བུ་རིམ་བརྒྱུད་པའི་ཕྱིར་འོང་གི་འབྲས་བུ་ཐོབ་ཕྱིར་དུ་བརྩོན་བཞིན་པའི་
ཕྱིར་འོང་ཞུགས་པ་གཉིས་རིམ་པ་བཞིན་དུ་ཆགས་བྲལ་སྔོན་སོང་དང་། འབྲས་བུ་རིམ་བརྒྱུད་པའི་ཕྱིར་འོང་
ཞུགས་པའི་མཚན་ཉིད། ས་མཚམས་ཡོད་དེ། ཆགས་བྲལ་སྔོན་སོང་ཞུགས་པ་ནི། ཉན་ཐོས་ཀྱི་སྦྱོར་ལམ་ནས་
དང་། གཉིས་པ་ནི། སྤང་བྱ་རིམ་བརྒྱུད་པའི་རྒྱུན་ཞུགས་འབྲས་གནས་ཁྱད་པར་ཅན་གྱི་རྟོགས་པ་ཐོབ་པ་ནས་
འཇོག་པའི་ཕྱིར། དེའི་སྤངས་རྟོགས་ཀྱི་ཁྱད་པར་ཡོད་དེ། འདོད་ཉོན་མངོན་འགྱུར་བ་བརྒྱད་པའི་བར་
སྤངས་མ་སྤངས་ཅི་རིགས་དང་། དགུ་པ་མ་སྤངས་པས་ཁྱབ་ཅིང་། དེ་དག་གི་གཉེན་པོ་ཟག་མེད་ཀྱི་ལམ་ཐོབ་
མ་ཐོབ་ཀྱང་ཅི་རིགས་ཡོད་པའི་ཕྱིར། གསུམ་པ་ཁ་ཅིག དེ་དག་གི་རྟོགས་པའི་ཁྱད་པར་དེ་མི་འཐད་པར་ཐལ།
ཕྱིར་འོང་ཞུགས་པ་ཡིན་ན། ཉོན་མོངས་དེ་དག་གི་གཉེན་པོ་ཟག་མེད་ཀྱི་ལམ་ཐོབ་པས་ཁྱབ་པའི་ཕྱིར། དེར་
ཐལ། དེ་ཡིན་ན་དེའི་གཉེན་པོ་ཐོབ་པས་ཁྱབ་པའི་ཕྱིར་ན་མ་ཁྱབ། ཡང་ཁོ་ན་རེ། དེའི་སྤངས་པའི་ཁྱད་པར་
ཡང་མི་འཐད་པར་ཐལ། ཆགས་བྲལ་སྔོན་སོང་བའི་ཕྱིར་འོང་ཞུགས་པའི་རྒྱུད་ལ་སྤངས་པ་མེད་པའི་ཕྱིར་ཟེར་
ན། མ་ཁྱབ། དེར་ཐལ། ཉན་ཐོས་སྦྱོར་ལམ་པ་དང་ཉན་ཐོས་མཐོང་ལམ་བར་ཆད་མེད་ལམ་པའི་རྒྱུད་ལ་
སྤངས་པ་མེད་པའི་ཕྱིར། ཁོ་ན་རེ། དེ་ཡོད་པར་ཐལ། དེའི་རྒྱུད་ལ་སྤངས་རིགས་ཡོད་པའི་ཕྱིར་ན་མ་ཁྱབ་སྟེ།
དེ་ནི་སྤངས་རིགས་ཕྱོགས་མཐུན་ཙམ་ལ་བྱེད་པའི་ཕྱིར།
གཉིས་པ་འབྲས་གནས་ཀྱི་རྣམ་གཞག་བཤད་པ་ལ་གསུམ་ལས། དང་པོ་ལ། ཁ་ཅིག འདོད་ཉོན་དྲུག་
202



༄༅། ། ཤཱཀྱའི་དགེ་སློང་གྲགས་ང་་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
པ་སྤངས་པས་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག ཕྱིར་འོང་འབྲས་གནས་ཀྱི་མཚན་ཉིད་ཟེར་
ན། ཉན་ཐོས་དགྲ་བཅོམ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་སླའོ། །
གཞན་ཡང་། དེ་མི་འཐད་པར་ཐལ། ཕྱིར་འོང་འབྲས་གནས་ཡིན་ན། འདོད་ཉོན་དྲུག་པ་མངོན་གྱུར་པ་
སྤངས་པས་ཁྱབ་ཀྱང་། འདོད་ཉོན་དྲུག་པ་སྤངས་པས་མ་ཁྱབ་པའི་ཕྱིར། ཕྱི་མ་དེར་ཐལ། དེ་ཡིན་ན།
འདོད་ཉོན་དྲུག་པའི་ས་བོན་སྤངས་པས་མ་ཁྱབ་པའི་ཕྱིར། ཁ་ཅིག ལན་ཅིག་ཕྱིར་འོང་ཡིན་ན། དེའི་སྒྲ་
བཤད་ཚང་བས་ཁྱབ་ཟེར་ན། དེ་ཡིན་ན། འདོད་པར་ལས་ཉོན་གྱི་དབང་གིས་ལན་ཅིག་ཕྱིར་འོང་བས་ཁྱབ་
པར་ཐལ། དམ་བཅའ་འཐད་པའི་ཕྱིར། འདོད་ན། ཕྱིར་མི་འོང་གི་འབྲས་བུ་ཐོབ་ཁ་མའི་ཕྱིར་འོང་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། ཕྱིར་མི་འོང་འབྲས་བུ་ཐོབ་ནས་འདོད་པར་ལས་ཉོན་གྱི་དབང་གིས་
སྐྱེ་བ་མི་ལེན་པའི་ཕྱིར། ཁ་ཅིག འབྲས་བུ་གོང་མ་ཐོབ་ཕྱིར་དུ་བརྩོན་པའི་ཕྱིར་འོང་འབྲས་གནས་ཡིན་ན།
ཕྱིར་འོང་འབྲས་གནས་ཁྱད་པར་ཅན་ཡིན་པས་ཁྱབ་ཟེར་ན། ཉན་ཐོས་མཐོང་ལམ་རྣམ་གྲོལ་ལམ་ལ་གནས་
པའི་ཕྱིར་འོང་ཆོས་ཅན། དེར་ཐལ། དེའི་ཕྱིར། དེར་ཐལ། དགྲ་བཅོམ་པའི་འབྲས་བུ་ཐོབ་ཕྱིར་དུ་བརྩོན་
པ་ཡིན་པའི་ཕྱིར། དེར་ཐལ། ཉན་ཐོས་སློབ་པ་ཡིན་པའི་ཕྱིར། འདོད་མི་ནུས་ཏེ། ཕྱིར་འོང་འབྲས་གནས་
ཙམ་པོ་བ་ཡིན་པའི་ཕྱིར། ཁ་ཅིག ཆགས་བྲལ་སྔོན་སོང་གི་ཕྱིར་འོང་འབྲས་གནས་མེད་ཟེར་ན། དེ་ཡོད་པར་
ཐལ། མཐོང་ལམ་གྱི་སྔ་རོལ་དུ་འདོད་ཉོན་དྲུག་པ་མངོན་འགྱུར་བ་སྤངས་པའི་ཕྱིར་འོང་ཡོད་པའི་ཕྱིར། ཁྱབ་
སྟེ། ཕྱིར་འོང་གི་འབྲས་བུ་དེ་འདོད་ཉོན་དྲུག་པ་མངོན་འགྱུར་བ་སྤངས་པས་རབ་ཏུ་ཕྱེ་བའི་སྒོ་ནས་བཞག་པའི་
ཕྱིར། གཉིས་པ་རང་གི་ལུགས་ལ། འདོད་ཉོན་དྲུག་པ་མངོན་འགྱུར་བ་སྤངས་པའི་རབ་ཏུ་ཕྱེ་བའི་དགེ་སྦྱོང་
ཚུལ་གྱི་འབྲས་བུ་ལ་གནས་པའི་གང་ཟག ཕྱིར་འོང་འབྲས་གནས་ཀྱི་མཚན་ཉིད། དེ་ལ་དབང་པོའི་སྒོ་ནས་
དེར་གྱུར་པའི་དབང་རྟུལ་དད་མོས་པ་དང༌
། དབང་རྣོན་མཐོང་ཐོབ་པ་གཉིས། དེར་གྱུར་པའི་ཁྱད་པར་ཅན་
དང་ཙམ་པོ་བ་གཉིས། སྤང་བྱའི་སྒོ་ནས་དེའི་ཆགས་བྲལ་སྔོན་སོང་དང་འབྲས་བུ་རིམ་བརྒྱུད་པ་གཉིས། རང་
གི་འབྲས་བུ་གོང་མ་ཕྱིར་འོང་གི་འབྲས་བུ་ཐོབ་ཕྱིར་དུ་བརྩོན་བཞིན་པའི་རབ་ཏུ་ཕྱེ་བའི་ཕྱིར་འོང་འབྲས་གནས།
ཕྱིར་འོང་འབྲས་གནས་ཁྱད་པར་ཅན་གྱི་མཚན་ཉིད། དེ་ལྟར་མི་བརྩོན་པའི་ཕྱིར་འོང་འབྲས་གནས། ཕྱིར་
འོང་འབྲས་གནས་ཙམ་པོ་བའི་མཚན་ཉིད། མཐོང་ལམ་གྱི་སྔ་རོལ་ནས་འདོད་ཉོན་དྲུག་པ་མངོན་འགྱུར་པ་
སྤངས་པའི་ཕྱིར་འོང་འབྲས་གནས། ཆགས་བྲལ་སྔོན་སོང་གི་ཕྱིར་འོང་འབྲས་གནས་ཀྱི་མཚན་ཉིད། རང་
དང་རྒྱུད་གཅིག་ཏུ་གྱུར་པའི་རྒྱུན་ཞུགས་འབྲས་གནས་ཁྱད་པར་ཅན་གྱི་སྟོབས་ཀྱིས་ཐོབ་པའི་ཕྱིར་འོང་འབྲས་
203



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་འབྲས་བུ་རིམ་བརྒྱུད་པའི་ཕྱིར་འོང་འབྲས་གནས་ཀྱི་མཚན་ཉིད། འདོད་ཉོན་བདུན་པ་མངོན་འགྱུར་པ་
སྤངས་ཤིང་འདོད་པར་ལྷའི་རིགས་མཐུན་གྱི་སྐྱེ་སྲིད་གཅིག་བླངས་ནས་རྟེན་དེ་ལ་མྱང་འདས་མངོན་དུ་བྱེད་པའི་
ཕྱིར་འོང་འབྲས་གནས་ཁྱད་པར་ཅན། ཕྱིར་འོང་ཚེ་གཅིག་བར་ཆད་གཅིག་པའི་མཚན་ཉིད། གསུམ་པ་རྩོད་
པ་སྤོང་པ་ལ། ཁ་ཅིག ཕྱིར་འོང་འབྲས་གནས་དང་ཕྱིར་མི་འོང་ཞུགས་པ་གཉིས་འགལ་ཟེར་ན། དེ་མི་འགལ་
བར་ཐལ། འབྲས་བུ་རིམ་བརྒྱུད་པའི་ཕྱིར་མི་འོང་ཞུགས་པ་ཡིན་ན། ཕྱིར་འོང་འབྲས་གནས་ཡིན་དགོས་པའི་
ཕྱིར། དེར་ཐལ། འབྲས་བུ་རིམ་བརྒྱུད་པའི་ཕྱིར་མི་འོང་འབྲས་གནས་དེས། འབྲས་བུ་སྔ་མ་གཉིས་སྔོན་དུ་
བཏང་པའི་ཕྱིར། དེར་ཐལ། དེ་ལ་འབྲས་བུ་རིམ་གྱིས་པ་ཞེས་པའི་སྒྲ་བཤད་གཅིག་ཡོད་པའི་ཕྱིར། ཁ་ཅིག་
ཕྱིར་འོང་འབྲས་གནས་ཡིན་ན། འདོད་ཉོན་དགུ་མངོན་འགྱུར་བ་མ་སྤངས་པས་ཁྱབ། བདུན་པ་དང་བརྒྱུད་
པ་གང་རུང་སྤངས་པས་ཁྱབ་པར་ཐལ། དགེ་འདུན་ཉི་ཤུ་ཆེན་མོ་ལས། ཉོན་མོངས་བདུན་ནམ་བརྒྱད་སྤངས་
ཤིང་། ། ཞེས་གསུངས་པའི་ཕྱིར་ན་དོན་ལ་འདོད་དོ། ། དེ་ལ་ཁོ་ན་རེ། འོ་ན་བདུན་མན་ཆད་སྤངས་ཤིང་
བརྒྱུད་པ་མ་སྤངས་པའི་ཕྱིར་འོང་འབྲས་གནས་ཆོས་ཅན། དེ་གང་རུང་སྤངས་པར་ཐལ། ཕྱིར་འོང་འབྲས་
གནས་ཡིན་པའི་ཕྱིར། འདོད་ན། མི་འཐད་པར་ཐལ། དེ་གང་རུང་མ་སྤངས་ པའི་ཕྱིར། དེར་ཐལ།
བརྒྱད་པ་མ་སྤངས་པའི་ཕྱིར་ན་ཚིག་ལ་སྔ་མར་མ་ཁྱབ་བོ། །
གསུམ་པ་ཕྱིར་མི་འོང་ཞུགས་འབྲས་ཀྱི་རྣམ་གཞག་ལ། ཞུགས་པ་བཤད་པ་དང་། འབྲས་གནས་བཤད་
པ་གཉིས། དང་པོ་ནི། འདོད་ཉོན་དགུ་བ་མངོན་འགྱུར་བ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་
བུ་ཐོབ་ཕྱིར་དུ་བརྩོན་བཞིན་པའི་རབ་ཏུ་ཕྱེ་བའི་ཞུགས་པའི་གང་ཟག ཕྱིར་མི་འོང་ཞུགས་པའི་མཚན་ཉིད།
དེ་ལ་དེར་གྱུར་པའི་དབང་པོ་རྟུལ་གཉིས། ཆགས་བྲལ་སྔོན་སོང་དང་། འབྲས་བུ་རིམ་བརྒྱུད་པ་གཉིས། དེ་
ལ་གཞན་པ་དང་གསུམ། མཐོང་ལམ་གྱི་སྔ་རོལ་ཏུ་འདོད་ཉོན་དགུ་པ་མངོན་འགྱུར་བ་སྤངས་པའི་ཕྱིར་མི་འོང་
ཞུགས་པ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་མཚན་ཉིད། འབྲས་བུ་རིམ་བརྒྱུད་པའི་ཕྱིར་འོང་
འབྲས་གནས་ཁྱད་པར་ཅན། འབྲས་བུ་རིམ་བརྒྱུད་པའི་ཕྱིར་མི་འོང་ཞུགས་པའི་མཚན་ཉིད། གསུམ་པ་ནི།
ཆགས་བྲལ་སྔོན་སོང་གི་ཕྱིར་འོང་འབྲས་གནས་ཁྱད་པར་ཅན་ལྟ་བུ་དེ་ཡིན། སྤངས་རྟོགས་ཀྱི་ཁྱད་པར་ཡོད་དེ།
ཅི་ཡང་མེད་མན་ཆད་ཀྱི་ཉོན་མོངས་དགུ་བ་མངོན་འགྱུར་བ་སྤངས་མ་སྤངས་ཅི་རིགས་ཡོད། སྲིད་ཉོན་དགུ་པ་
མངོན་འགྱུར་བ་མ་སྤངས་པས་ཁྱབ་ཅིང་། དེ་དག་གི་གཉེན་པོར་ པའི་ཟག་མེད་ཀྱི་དབང་པོ་ཐོབ་མ་ཐོབ་ཅི་
རིགས་ཡོད་པའི་ཕྱིར། ས་མཚམས་ཡོད་དེ་ཆགས་བྲལ་སྔོན་སོང་ནི། ཉན་ཐོས་སྦྱོར་ལམ་ནས་དང་། འབྲས་བུ་
204



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
རིམ་བརྒྱུད་པ་ནི། འབྲས་བུ་རིམ་བརྒྱུད་པའི་ཕྱིར་འོང་འབྲས་གནས་ཁྱད་པར་ཅན་གྱི་རྟོགས་པ་ཐོབ་པ་ནས་
འཇོག་པའི་ཕྱིར།
གཉིས་པ་འབྲས་གནས་བཤད་པ་ལ། མཚན་ཉིད། དབྱེ་བ། ཕྱེ་བ་སོ་སོའི་དོན་དང་གསུམ། དང་པོ་
ལ་གསུམ་ལས། དང་པོ་ལ་ཁ་ཅིག ཕྱིར་མི་འོང་འབྲས་གནས་ཡིན་ན། འདོད་ཉོན་དགུ་པ་སྤངས་པས་ཁྱབ་
ཟེར་ན། དེ་མི་འཐད་པར་ཐལ། ཉན་ཐོས་མཐོང་ལམ་རྣམ་གྲོལ་ལམ་ལ་གནས་པའི་ཕྱིར་མི་འོང་འབྲས་གནས་
དེས། འདོད་ཉོན་དགུ་པ་མ་སྤངས་པའི་ཕྱིར། དེར་ཐལ། དེས་འདོད་པའི་སས་བསྡུས་ཀྱི་གང་ཟག་གི་བདེན་
འཛིན་ཆུང་ངུའི་ཆུང་ངུ་མ་སྤངས་པའི་ཕྱིར། དེར་ཐལ། དེས་དེའི་ས་བོན་མ་སྤངས་པའི་ཕྱིར། དེར་ཐལ།
དེས་ཉོན་མོངས་མ་སྤངས་པའི་ཕྱིར། ཁ་ཅིག ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ལ་གནས་པའི་གང་ཟག ཕྱིར་མི་འོང་འབྲས་གནས་ཀྱི་མཚན་ཉིད་ཟེར་ན། ཉན་ཐོས་མཐོང་ལམ་
རྣམ་གྲོལ་ལ་གནས་པའི་ཕྱིར་མི་འོང་འབྲས་གནས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་མི་ནུས་ཏེ། དེས་འདོད་པ་ལ་འདུན་པའི་འདུན་པ་མ་སྤངས་པའི་ཕྱིར།གཉིས་པ་རང་ལུགས་ལ། འདོད་
ཉོན་དགུ་བ་མངོན་འགྱུར་བ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་
ཕྱིར་མི་འོང་འབྲས་གནས་ཀྱི་མཚན་ཉིད། གཉིས་པ་དེ་ལ་དབྱེ་ན། དེར་གྱུར་པའི་དབང་རྟུལ་དད་མོས་པ་དང་།
དབང་རྣོན་མཐོང་ཐོབ་པ་གཉིས། སྤངས་པའི་སྒོ་ནས་དེར་གྱུར་པའི་ཆགས་བྲལ་སྔོན་སོང་དང་། འབྲས་བུ་
རིམ་བརྒྱུད་པ་གཉིས། དེ་ལས་གཞན་པའི་ཕྱིར་འོང་དང་གསུམ་ཡོད། འཕགས་ཆོས་བསྟེན་ཚུལ་གྱིས་དབྱེ་ན།
འདོད་པར་ཚེ་ཡོངས་གྱུར་དང་། ཡོངས་སུ་མ་གྱུར་པའི་ཕྱིར་མི་འོང་འབྲས་གནས་དང་གཉིས་ཡོད། །
གསུམ་པ་རྩོད་པ་སྤོང་པ་ལ། ཁ་ཅིག ཕྱིར་མི་འོང་འབྲས་གནས་ཡིན་ན། འདོད་ཉོན་དགུ་པ་སྤངས་
པས་ཁྱབ་པར་ཐལ། མཛོད་ལས། དེ་དགུ་ཟད་པས་ཕྱིར་མི་འོང་། ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ།
དེའི་དོན་ནི། མངོན་འགྱུར་བ་ལ་དགོངས་པའི་ཕྱིར། ཁ་ཅིག མཐོང་ལམ་གྱི་སྔ་རོལ་ཏུ་འདོད་ཉོན་དགུ་པ་
མངོན་འགྱུར་བ་སྤངས་པའི་ཕྱིར་མི་འོང་མེད་པར་ཐལ། ཆགས་བྲལ་སྔོན་སོང་གི་ཕྱིར་འོང་གི་འབྲས་བུ་ཐོབ་མ་
ཐག་པའི་གང་ཟག་དེ་དེ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་མཐོང་ལམ་གྱི་སྔ་རོལ་ཏུ་ཡོད་པར་
ཐལ།འདོད་པ་དེའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། མཐོང་ལམ་མ་ཐོབ་པའི་འཕགས་པ་མེད་པའི་ཕྱིར།
ཁ་ཅིག དེ་ཡིན་ན། ཐ་མའི་ཆ་མཐུན་ལྔ་སྤངས་པས་ཁྱབ་པར་ཐལ། རྣམ་བཤད་ལས། ཕྱིར་མི་འོང་འབྲས་
གནས་ཀྱི་མཚན་ཉིད་ཀྱི་ཟུར་དུ་དེ་ལྟར་གསུངས་པའི་ཕྱིར་ན་མ་ཁྱབ་སྟེ།དེ་ནི་ཅི་རིགས་ལ་དགོངས་པའི་ཕྱིར།
205



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འོན་ཀྱང་འགའ་ཞིག་དེ་ལྟར་བཞེད་པའང་ཡོད་དོ། །
གསུམ་པ་ཕྱེ་བ་སོ་སོའི་དོན་ནི་བསྡུས་ཏེ་རང་ལུགས་སུ་བཤད་ན། མཐོང་ལམ་གྱི་སྔ་རོལ་ཏུ་འདོད་ཉོན་
དགུ་པ་མངོན་འགྱུར་བ་སྤངས་པའི་ཕྱིར་མི་འོང་འབྲས་གནས། ཆགས་བྲལ་སྔོན་སོང་གི་ཕྱིར་མི་འོང་འབྲས་
གནས་ཀྱི་མཚན་ཉིད། རང་དང་རྒྱུད་གཅིག་ཏུ་གྱུར་པའི་འབྲས་བུ་རིམ་བརྒྱུད་པའི་ཕྱིར་འོང་འབྲས་གནས་ཁྱད་
པར་ཅན་གྱིས་ཐོབ་པའི་ཕྱིར་མི་འོང་འབྲས་གནས། འབྲས་བུ་རིམ་བརྒྱུད་པའི་ཕྱིར་མི་འོང་འབྲས་གནས་ཀྱི་
མཚན་ཉིད། འདོད་པར་ཚེ་ཡོངས་སུ་མ་གྱུར་པའི་ཕྱིར་མི་འོང་འབྲས་གནས་ལ་དབྱེ་ན་དུ་མ་ཡོད་དེ། གཟུགས་
ཉེར་འགྲོའི་ཕྱིར་མི་འོང་། གཟུགས་མེད་ཉེར་འགྲོའི་ཕྱིར་མི་འོང་། ཕྱིར་མི་འོང་མཐོང་ཆོས་ཞི། ལུས་མངོན་
བྱེད་རྣམས་སུ་ཡོད་པའི་ཕྱིར། འདོད་པ་ནས་ཤི་འཕོས་ཏེ་གཟུགས་ཁམས་སུ་ཉིང་མཚམས་སྦྱར་ནས་ཁམས་གོང་
གི་རྟེན་ལ་མྱང་འདས་མངོན་དུ་བྱེད་པའི་འདོད་པའི་རྟེན་ཅན་གྱི་ཕྱིར་མི་འོང་། གཟུགས་ཉེར་འགྲོའི་ཕྱིར་མི་
འོང་གི་མཚན་ཉིད། དེ་ལ་དེར་གྱུར་པའི་བར་འདའ་བ། སྐྱེ་འདའ་བ། གོང་འཕོ་བ་དང་གསུམ། འདོད་པ་
ནས་ཤི་འཕོས་ཏེ་གཟུགས་ཀྱི་བར་སྲིད་གཅིག་ཁོ་ན་བླངས་ནས་རྟེན་དེ་ལ་མྱང་འདས་མངོན་དུ་བྱེད་པའི་གཟུགས་
ཉེར་འགྲོའི་ཕྱིར་མི་འོང་། དང་པོའི་མཚན་ཉིད། དེ་ལ་དེར་གྱུར་པའི་བར་འདའ་བ། མྱུར་བར་འདའ་མི་
འདའ་གཉིས། དུས་ཡུན་རིང་མོ་ཞིག་ནས་འདའ་བ་དང་བཞི། འདོད་པ་ནས་ཤི་འཕོས་ཏེ་གཟུགས་ཀྱི་སྐྱེ་སྲིད་
གཅིག་ཁོ་ན་བླངས་ནས་རྟེན་དེ་ལ་མྱང་འདས་མངོན་དུ་བྱེད་པའི་གཟུགས་ཉེར་འགྲོའི་ཕྱིར་མི་འོང་། གཉིས་
པའི་མཚན་ཉིད། དེ་ལ་དེར་གྱུར་པའི་སྐྱེ་ཙམ་ནས་འདའ་བ། མངོན་པར་འདུ་བྱེད་མེད་པར་འདའ་བ་དང་།
འདུ་བྱེད་དང་བཅས་ནས་འདའ་བ་གསུམ། དེ་དག་གི་མཚན་གཞི་ནི་གཞན་དུ་ཤེས་དགོས། འདོད་པ་ནས་ཤི་
འཕོས་ཏེ་གཟུགས་ཁམས་སུ་སྐྱེ་སྲིད་གཉིས་བརྒྱུད་ནས་ཁམས་གོང་གི་རྟེན་དེ་ལ་མྱང་འདས་མངོན་དུ་བྱེད་པའི་
གཟུགས་ཉེར་འགྲོའི་ཕྱི་མི་འོང་། གཟུགས་ཉེར་འགྲོའི་ཕྱིར་མི་འོང་གོང་འཕོའི་མཚན་ཉིད། དབྱེ་ན་དེར་གྱུར་
པའི་འོག་མིན་མཐར་ཐུག་འགྲོ་དང་། སྲིད་རྩེའི་མཐར་ཐུག་འགྲོ་གཉིས། འདོད་པ་ནས་ཤི་འཕོས་ཏེ་གཟུགས་
ཁམས་སུ་སྐྱེ་སྲིད་གཉིས་བརྒྱུད་དེ་བླངས་ནས་གནས་གཙང་གི་རྟེན་ལ་མྱང་འདས་མངོན་དུ་བྱེད་པའི་གཟུགས་
ཉེར་འགྲོའི་ཕྱི་མི་འོང་གོང་འཕོ་དང་པོའི་མཚན་ཉིད། དེ་ལ་དེར་གྱུར་པའི་འཕར་བ་དང་། ཕྱེད་འཕར་བ།
གནས་ཐམས་ཅད་དུ་འཆི་འཕོ་བ་གསུམ། འདོད་པ་ནས་ཤི་འཕོས་ཏེ་གཟུགས་ཁམས་སུ་སྐྱེ་སྲིད་གཉིས་ཙམ་
སྤེལ་མར་བླངས་པ་དང་། གསུམ་སྤེལ་མར་བླངས་པའི་ཁྱད་པར་གྱིས་རིམ་བཞིན་དང་པོ་གཉིས་དང་། འདོད་
པ་ནས་ཤི་འཕོས་ཏེ་ཚངས་ཆེན་མ་གཏོགས་གཟུགས་ཁམས་སུ་གནས་གཞན་བཅུ་དྲུག་རིམ་གྱིས་བརྒྱུད་ནས་
206



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
མཐར་འོག་མིན་གྱི་རྟེན་ལ་མྱོང་འདས་མངོན་དུ་བྱེད་པའི་གཟུགས་ཉེར་འགྲོའི་ཕྱིར་མི་འོང་གོང་འཕོ། གཟུགས་
ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་གནས་ཐམས་ཅད་དུ་འཆི་འཕོ་བའི་མཚན་ཉིད།
འདོད་པ་ནས་ཤི་འཕོས་ཏེ་གཟུགས་ཁམས་སུ་སྐྱེ་སྲིད་གཉིས་བརྒྱུད་དེ་བླངས་ནས་གཟུགས་མེད་ཀྱི་རྟེན་ལ་མྱང་
འདས་མངོན་དུ་བྱེད་པའི་གཟུགས་ཉེར་འགྲོའི་ཕྱིར་མི་འོང་གོང་འཕོ། གཟུགས་ཉེར་འགྲོའི་ཕྱིར་མི་འོང་གོང་
འཕོ་སྲིད་རྩེའི་མཐར་ཐུག་འགྲོའི་མཚན་ཉིད། དེ་དག་ཏུ་སྐྱེ་བ་ལེན་པའི་རྒྱུ་ཡོད་དེ། བསམ་གཏན་བཞི་པའི་
དངོས་གཞི་ཟག་མེད་གཉིས་ཀྱི་བར་དུ་ཟག་བཅས་སྤེལ་ནས་བསྒོམས་པས་དེ་དག་ཏུ་སྐྱེ་བར་འགྱུར་པའི་ཕྱིར།
འདོད་པ་ནས་ཤི་འཕོས་ཏེ་གཟུགས་མེད་དུ་ཉིང་མཚམས་སྦྱར་ནས་གཟུགས་མེད་ཀྱི་རྟེན་ལ་མྱང་འདས་མངོན་དུ་
བྱེད་པའི་འདོད་པའི་རྟེན་ཅན་གྱི་ཕྱིར་མི་འོང༌
། གཟུགས་མེད་ཉེར་འགྲོའི་ཕྱིར་མི་འོང་གི་མཚན་ཉིད། དེ་ལ་
དེར་གྱུར་པའི་སྐྱེ་འདའ་བ། སྐྱེས་ཙམ་ནས་འདའ་བ། མངོན་པར་འདུ་བྱེད་མེད་པར་འདའ་བ། འདུ་བྱེད་
དང་བཅས་ཏེ་འདའ་བ། གོང་འཕོ་བ་དང་བཞི་ཡོད། གོང་འཕོ་ལའང་འཕར་བ་དང་། གནས་ཐམས་ཅད་དུ་
འཆི་འཕོ་བ་གཉིས། འགོག་སྙོམས་ཐོབ་ལ་མ་ཉམས་པའི་ཕྱིར་མི་འོང་། ཕྱིར་མི་འོང་ལུས་མངོན་བྱེད་ཀྱི་མཚན་
ཉིད། མཐོང་ལམ་ཐོབ་པའི་ཚེ་དེ་ལ་མྱང་འདས་མངོན་དུ་བྱེད་པའི་ཕྱིར་མི་འོང་། ཕྱིར་མི་འོང་མཐོང་ཆོས་ཞིའི་
མཚན་ཉིད། འོག་མིན་མཐར་ཐུག་འགྲོ་དང་
། སྲིད་རྩེའི་མཐར་ཐུག་འགྲོ་གཉིས། འོག་མིན་དང་སྲིད་ཚེའི་
རྟེན་ལ་མྱང་འདས་མངོན་དུ་བྱེད་པའི་ངེས་པ་མེད་དེ། རང་གིས་འོག་མར་མྱང་འདས་ཐོབ་པ་ཡོད་པའི་ཕྱིར་ཏེ།
མཛོད་འགྲེལ་ལས། གོང་དུ་འཕོ་བ་དེ་དག་བར་སྐབས་སུ་ཡོངས་སུ་མྱ་ངན་ལས་འདའ་རུང་བར་བལྟའོ། །
ཞེས་གསུངས་པའི་ཕྱིར།
བཞི་པ་དགྲ་བཅོམ་ཞུགས་འབྲས་ལ༑ ཞུགས་པ་དང་། འབྲས་གནས་དང་གཉིས། དང་པོ་ནི། སྲིད་
ཉོན་དགུ་བ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ཐོབ་པའི་ཕྱིར་དུ་བརྩོན་བཞིན་པས་རབ་ཏུ་ཕྱེ་
བའི་ཞུགས་པའི་གང་ཟག དགྲ་བཅོམ་ཞུགས་པའི་མཚན་ཉིད། དེ་ལ་དེར་གྱུར་པའི་དབང་རྟུལ་དད་པའི་
རྗེས་འབྲང་དང་། དབང་རྣོན་ཆོས་ཀྱི་རྗེས་འབྲང་གཉིས། སྤང་བྱའི་སྒོ་ནས་དེར་གྱུར་བའི་ཅིག་ཅར་བ་དང་
རིམ་བརྒྱུད་པ་གཉིས། ཁམས་གསུམ་ས་དགུས་བསྡུས་པའི་སྒོམ་སྤང་ཉོན་མོངས་ཆེན་པོའི་ཆེན་པོ་ཅིག་ཅར་དུ་
སྤངས་པ་ནས་ཆུང་ངུའི་ཆུང་ངུ་དགུ་ཅིག་ཅར་དུ་སྤུངས་པའི་དགྲ་བཅོམ་པའི་འབྲས་བུ་དང་། དེ་རིམ་ཅན་དུ་
སྤངས་པའི་དགྲ་བཅོམ་པའི་འབྲས་བུ་ཐོབ་པའི་ཕྱིར་དུ་བརྩོན་བཞིན་པས་རབ་ཏུ་ཕྱེ་བའི་དགྲ་བཅོམ་ཞུགས་པ་
གཉིས། རིམ་བཞིན་སྤང་བྱ་ཅིག་ཅར་བའི་དགྲ་བཅོམ་ཞུགས་པ་དང་། སྤང་བྱ་རིམ་བརྒྱུད་པའི་དགྲ་བཅོམ་
207



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞུགས་པའི་མཚན་ཉིད། ས་མཚམས་ཀྱི་ཁྱད་པར་ཡོད་དེ། དང་པོ་ནི་རྒྱུན་ཞུགས་འབྲས་གནས་ཁྱད་པར་ཅན་
གྱི་རྟོགས་པ་ཐོབ་ནས་དང་། ཕྱི་མ་ནི་ཕྱིར་མི་འོང་འབྲས་གནས་ཁྱད་པར་ཅན་གྱི་རྟོགས་པ་ཐོབ་པ་ནས་འཇོག་
པའི་ཕྱིར།སྤངས་རྟོགས་ཀྱི་ཁྱད་པར་ཡོད་དེ། སྲིད་ཉོན་དགུ་པ་མ་སྤངས་ཤིང་བརྒྱད་པ་སྤངས་མ་སྤངས་ཅི་
རིགས་ཡོད་པས། དེ་དག་གི་སྒོས་ཀྱི་གཉེན་པོར་གྱུར་པའི་ཟག་མེད་ཀྱི་དབང་པོ་ཐོབ་མ་ཐོབ་ཀྱང་ཅི་རིགས་ཡོད་
པའི་ཕྱིར། །
གཉིས་པ་འབྲས་གནས་ལ། སྲིད་ཉོན་དགུ་པ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་
གནས་པའི་གང་ཟག དགྲ་བཅོམ་འབྲས་གནས་ཀྱི་མཚན་ཉིད། དེ་ལ་དབྱེ་ན། སྤང་བྱ་ཅིག་ཅར་བའི་དགྲ་
བཅོམ་དང་། སྤང་བྱ་རིམ་བརྒྱུད་པའི་དགྲ་བཅོམ་གཉིས་ཡོད། མཚན་ཉིད་ནི། ཞུགས་པས་རིགས་འགྲེ།
སྤང་བྱ་རིམ་བརྒྱུད་པའི་དགྲ་བཅོམ་འབྲས་གནས་དང་། ཕྱིར་མི་འོང་འབྲས་གནས་ལ། འབྲས་བུ་རིམ་བརྒྱུད་
པའི་དགྲ་བཅོམ་འབྲས་གནས་དང༌། ཕྱིར་མི་འོང་འབྲས་གནས་ཀྱིས་མ་ཁྱབ་སྟེ། ཆགས་བྲལ་སྔོན་སོང་གི་ཕྱིར་
མི་འོང་འབྲས་གནས་ཁྱད་པར་ཅན་གྱི་སྟོབས་ཀྱིས་ཐོབ་པའི་དགྲ་བཅོམ་འབྲས་གནས་དང་། ཉན་ཐོས་མཐོང་
ལམ་རྣམ་གྲོལ་ལམ་ལ་གནས་པའི་ཕྱིར་མི་འོང་འབྲས་གནས་རིམ་པ་བཞིན་དུ། སྤང་བྱ་རིམ་བརྒྱུད་པའི་དགྲ་
བཅོམ་དང་། ཕྱིར་མི་འོང་ཡིན་ཀྱང་། འབྲས་བུ་རིམ་བརྒྱུད་པའི་དེ་གཉིས་རེ་རེ་ནས་ཡིན་པའི་ཕྱིར། གཞན་
ཡང་། དགྲ་བཅོམ་འབྲས་གནས་ལ་དབྱེ་ན། དབང་རྟུལ་དུས་སྦྱོར་དང་དབང་རྣོན་དུས་མི་སྦྱོར་གཉིས། ཤེས་
རབ་རྐྱང་བས་རྣམ་གྲོལ་གྱི་དགྲ་བཅོམ། གཉིས་ཀའི་ཆ་ལས་རྣམ་གྲོལ་གྱི་དགྲ་བཅོམ། དགྲ་བཅོམ་པ་རྒྱན་ཅན།
རྒྱན་མེད་རྣམས་ཡོད། དབང་རྟུལ་དུས་སྦྱོར་ལ། དགྲ་བཅོམ་པ་ཉམས་པའི་ཆོས་ཅན། འཆི་བ་སེམས་པ།
རྗེས་སུ་སྲུང་བ་པ། གནས་པ་ལས་མི་བསྐྱོད་པ། རྟོག་པའི་འོས་སུ་གྱུར་པ་དང་ལྔ་ཡོད་དོ། །
གཉིས་པ་མཚོན་བྱ་དོན་གྱི་དགེ་འདུན་གྱི་རྣམ་གཞག་ལ། དབང་པོ་རྟུལ་དང་རྣོན་པོ་དག། ཅེས་སོགས་
ཀྱི་སྐབས་སུ་དགེ་འདུན་ཉི་ཤུ་པོ་བསྟན་ཚུལ་ལ་བཞེད་པ་མི་འདྲ་བའི་ཁྱད་པར་ཅུང་ཟད་བརྗོད་པར་བྱ་སྟེ། དེ་
ཡང་འཕགས་པ་གྲོལ་སྡེས་དངོས་བསྟན་འོག་མིན་མཐར་ཐུག་འགྲོ་ནས་སྲིད་ཚེའི་མཐར་ཐུག་འགྲོ་བར་ལྔ་པོ་ལ་
གོང་འཕོ་ཞེས་ཉི་ཤུའི་ཡ་གྱལ་གཅིག་ཏུ་བྱས་ཏེ། གཞུང་གིས་དངོས་སུ་ཟིན་པ་བཅུ་དྲུག་དང་། བརྒྱད་པ་རྒྱུན་
ཞུགས་པའི་མིང་ཅན་གཅིག་དང་། བར་པ་གཉིས་ཀྱི་འབྲས་གནས་ཙམ་པོ་བ་གཉིས་དང༌། དགྲ་བཅོམ་ཞུགས་
པའི་མིང་ཅན་དང་བཞིར་བསྣན་ནས་ཉི་ཤུར་མཛད་ལ། སློབ་དཔོན་སེང་གེ་བཟང་པོས། རྒྱུན་ཞུགས་མིང་
ཅན་གྱི་སྐོར་ལ་དངོས་སུ་ཟིན་པ་བཞི་དང་། རྒྱུན་ཞུགས་འབྲས་གནས་ཙམ་པོ་བའི་མིང་ཅན་ཁ་བསྐོང་ནས་ལྔ་
208



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
དང་། ཕྱིར་འོང་གི་སྐོར་ལ་དངོས་སུ་ཟིན་པ་གཉིས་དང་ཕྱིར་འོང་འབྲས་གནས་ཙམ་པོ་བས་ཁ་བསྐང་ནས་
གསུམ་དང་། ཕྱིར་མི་འོང་སྐོར་ལ་ཞུགས་པ་དང་བཅས་པ་བཅུ་དངོས་སུ་ཟིན་པ་དང་། དགྲ་བཅོམ་ཞུགས་པས་
ཁ་བསྐང་སྟེ་བསེ་རུ་རང་སངས་རྒྱས་ཀྱི་མིང་ཅན་དངོས་སུ་ཟིན་པས་ཉི་ཤུར་འབྱེད་པའི་ཕྱིར། དེ་དག་གང་གིས་
བསྟན་ཚུལ་ཡོད་དེ། སློབ་དཔོན་གྱིས། དད་དང་མཐོང་ཐོབ་ཅེས་པས་འབྲས་བུ་བར་པ་ལ་ཞུགས་པའི་མིང་
ཅན་གཉིས་བསྟན་པར་བཞེད་པ། འོག་མིན་མཐར་ཐུག་འགྲོ་དང་། སྲིད་རྩེའི་མཐར་ཐུག་འགྲོ་བའི་མིང་ཅན་
གཉིས་དངོས་སུ་མིན་ཡང་། དེ་གཉིས་ཉི་ཤུའི་གྲངས་ལ་མི་འདྲེན་པར། དང་པོ་དབྱེ་གཞིར་བྱས་ནས་འཕར་བ་
གསུམ་དང་
། ཕྱི་མ་དབྱེ་གཞིར་བྱས་ནས་མཐོང་ཆོས་ཞི་དང་ལུས་མངོན་བྱེད་དང་ལྔ་འདྲེན་པའི་ཕྱིར། མཚོན་
བྱ་དོན་གྱི་དགེ་འདུན་ཉི་ཤུ་པོ་དེ་དག་བྱང་ཆུབ་སེམས་དཔའ་ཡིན་པས་དགེ་འདུན་དེ་དང་དེའི་མིང་ཅན་ཞེས་
བྱར་རུང་ཡང་རྒྱུན་ཞུགས་ཞུགས་པ་སོགས་དངོས་མ་ཡིན་ཏེ། དགེ་འདུན་ཉི་ཤུ་པོ་གང་རུང་ཡིན་ན་ཐེག་དམན་
པ་ཡིན་དགོས་པའི་ཕྱིར། དེ་དག་ལ་རྒྱུན་ཞུགས་ཞུགས་པ་སོགས་ཀྱི་མིང་གིས་འདོགས་པའི་རྒྱུ་མཚན་ཡོད་དེ།
རྒྱུན་ཞུགས་ཞུགས་པ་སོགས་དང་སྤངས་རྟོགས་ཆོས་མཐུན་ཅུང་ཟད་བཙིར་རུང་བའི་རྒྱུ་མཚན་གྱིས་དེ་ལྟར་
བཏགས་པ་ཡིན་པའི་ཕྱིར། བཏགས་པ་ལ་དགོས་པ་ཡོད་དེ། ཁྱིམ་པའི་བྱང་ཆུབ་སེམས་དཔའ་ལ་འཕགས་
པའི་དགེ་འདུན་དཀོན་མཆོག་མེད་དམ་སྙམ་པའི་ལོག་རྟོག་འགོག་པའི་ཆེད་ཡིན་པའི་ཕྱིར། དངོས་ལ་གནོད་
བྱེད་ཡོད་དེ་དེ་དག་རྒྱུན་ཞུགས་ཞུགས་པ་སོགས་སུ་འདོད་པ་ལ་ལུང་དང་རིགས་པས་གནོད་པའི་ཕྱིར། དགེ་
འདུན་ཉི་ཤུའི་རྣམ་གཞག་བཤད་ཟིན་ཏོ། །
གསུམ་པ། བསམ་གཏན་གཟུགས་མེད་སྦྱིན་སོགས་དང་། ཞེས་པའི་སྐབས་སུ་བསམ་གཟུགས་ཀྱི་རྣམ་
གཞག་བཤད་པ་ལ། སྙོམས་འཇུག་གི་རྟེན་བཤད་པ་དང༌། བརྟེན་པ་སྙོམས་འཇུག་བཤད་པ་གཉིས། དང་པོ་
ནི། བསམ་གཏན་དང་གཟུགས་མེད་ཀྱི་དངོས་གཞིའི་སྙོམས་འཇུག་གསར་དུ་སྐྱེ་བའི་ལུས་རྟེན་སེམས་རྟེན་
གཉིས་ཀྱི་ཁྱད་པར་ཡོད་དེ། ངན་སོང་གསུམ་དང་ ཚེ་དེ་ལ་མཚམས་མེད་དང་ཆོས་སྤོང་གི་ལས་སྟོབས་ཆེན་
བསགས་ལ་མ་སྦྱངས་པ་དང་། ཟ་མ་དང་། མ་ནིང་དང༌། བྱང་གི་སྒྲ་མི་སྙན་པའི་རྟེན་ལ་བསམ་གཏན་དང་
གཟུགས་མེད་ཀྱི་དངོས་གཞི་གསར་དུ་སྐྱེ་བ་མེད་ཀྱང་། གླིང་གསུམ་གྱི་མི་དང་འདོད་གཟུགས་ཀྱི་ལྷའི་རྟེན་ལ་
གསར་དུ་སྐྱེ། བསམ་གཏན་གྱི་དངོས་གཞི་རྣམས་རང་རང་གི་སེམས་རྟེན་ཉེར་བསྡོགས་ཅི་རིགས་ལ་བརྟེན་ནས་
སྐྱེ་བའི་ཕྱིར། ཁ་ཅིག ངན་སོང་གསུམ་གྱི་རྟེན་ལ་དེ་དག་གསར་དུ་སྐྱེ་བ་ཡོད་པར་ཐལ། དེ་གསུམ་གྱི་རྒྱུད་ལ་
དེ་དག་གསར་དུ་བ་ཡོད་པའི་ཕྱིར་ཟེར་ན། མ་ཁྱབ། མ་གྲུབ་ན་དེར་ཐལ། དེ་གསུམ་གྱི་རྒྱུད་ལ་འཕགས་ལམ་
209



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསར་དུ་སྐྱེ་བ་ཡོད་པའི་ཕྱིར། ཁ་ཅིག འདོད་སེམས་ཀྱི་སེམས་རྟེན་ལ་བརྟེན་ནས་བསམ་གཏན་གྱི་སྙོམས་
འཇུག་གསར་དུ་སྐྱེ་བ་མེད་ཟེར་ན། དེ་ཡོད་པར་ཐལ། དེ་ལ་བརྟེན་ནས་ཞི་གནས་གསར་སུ་སྐྱེ་བ་ཡོད་པའི་
ཕྱིར། དེར་ཐལ། ཞི་གནས་དེ་རང་གི་སེམས་རྟེན་འདོད་སེམས་རྩེ་གཅིག་ལ་བརྟེན་ནས་སྐྱེ་བ་ཡིན་པའི་ཕྱིར།
ཁ་ཅིག བསམ་གཏན་དང་པོ་ལ་བརྟེན་ནས་བསམ་གཏན་དང་པོ་གསར་དུ་སྐྱེ་བ་ཡོད་ཟེར་ན། དེ་མི་འཐད་
པར་ཐལ། ཐེག་ཆེན་སེམས་བསྐྱེད་ལ་བརྟེན་ནས་ཐེག་ཆེན་སེམས་བསྐྱེད་གསར་དུ་སྐྱེ་བ་མེད་པའི་ཕྱིར། ཁོ་ན་
རེ། དེ་ཡོད་པར་ཐལ། བསམ་གཏན་དང་པོ་ལ་བརྟེན་ནས་གསར་སུ་སྐྱེས་བའི་བསམ་གཏན་དང་པོ་ཡོད་པའི་
ཕྱིར་ན། མ་ཁྱབ། མ་གྲུབ་ན། དེར་ཐལ། དེ་ལ་བརྟེན་ནས་སྐྱེས་པའི་བསམ་གཏན་དང་པོའི་དངོས་གཞི་
ཡོད་པའི་ཕྱིར། དེར་ཐལ། བསམ་གཏན་དང་པོའི་ཉེར་བསྡོགས་ལ་བརྟེན་ནས་སྐྱེས་པའི་བསམ་གཏན་དང་
པོའི་དངོས་གཞི་ཡོད་པའི་ཕྱིར།
གཉིས་པ་ བརྟེན་ པ་ སྙོམས་ འཇུག་ བཤད་ པ་ ལ། བསམ་ གཏན་ གྱི་ སྙོམས་ འཇུག་ བཤད་ པ་ དང༌།
གཟུགས་མེད་ཀྱི་སྙོམས་འཇུག་བཤད་པ་གཉིས། དང་པོ་ལ། ཞི་གནས་བསྒོམ་ཚུལ་མདོར་བསྟན་པ་དང་།
སྙོམས་འཇུག་གཉིས་ཀྱི་རྣམ་གཞག་བཤད་པ་གཉིས། དང་པོ་ལ། ཁ་ཅིག ཞི་ལྷག་གཉིས་ཀྱི་ནང་ནས་དང་
པོར་ལྷག་མཐོང་སྐྱེ་བ་ཡིན་ཟེར་ན། དེ་མི་འཐད་པར་ཐལ། དེ་གཉིས་ཀྱི་ནང་ནས་དང་པོར་ཞི་གནས་སྐྱེ་བའི་
ཕྱིར། དེར་ཐལ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། ། ཉོན་མོངས་རྣམ་པར་
འཇོམས་པ་ཤེས་བྱ་སྟེ། ། ཐོག་མར་ཞི་གནས་བཙལ་བྱ་དེ་ཡང་ནི། ། འཇིག་རྟེན་ཆགས་པ་མེད་ལ་མངོན་
དགས་འགྲུབ། ། ཅེས་གསུངས་པའི་ཕྱིར། ཁ་ཅིག གོ་རིམ་དེ་བསྒོམ་སྟོབས་ཀྱིས་ཐོབ་པའི་དབང་དུ་བྱས་ཀྱི།
དེར་མ་ངེས་ཏེ། སྐྱེས་སྟོབས་ཀྱིས་ཐོབ་པའི་ཞི་ལྷག་གཉིས་ཡོད་པའི་ཕྱིར། དེར་ཐལ། དེ་གཉིས་ཅིག་ཅར་དུ་
ཐོབ་པའི་ལྷ་ཡོད་པའི་ཕྱིར་དང༌། བསྐལ་བ་འཇིག་པའི་ཚེ་ཡང་། སེམས་ཅན་དེ་དག་གི་རྒྱུད་ལ་ཆོས་ཉིད་ཀྱི་
སྟོབས་ཀྱིས་བསམ་གཏན་གྱི་སྙོམས་འཇུག་སྐྱེ་བ་ཡོད་པར་བཤད་པའི་ཕྱིར་ཟེར། །
རང་ལུགས་ལ། ཞི་གནས་ཀྱི་ཚོགས་བསྟེན་པ། ཞི་གནས་བསྒོམ་ཚུལ། ཞི་གནས་གྲུབ་པའི་ཚད་དང་
གསུམ། དང་པོ་ལ་དྲུག་ཡོད་དེ། ཡུལ་ནི་མདོ་སྡེ་རྒྱན་ལས། བློ་ལྡན་གང་དུ་སྒྲུབ་པའི་ཚུལ། ། ལེགས་པར་
རྙེད་དང་གནས་བཟང་དང་། ། ས་བཟང་བ་དང་གྲོགས་བཟང་དང་། ། རྣལ་འབྱོར་བདེ་བའི་ཡོ་བྱད་
ལྡན། ། ཞེས་གསུངས་པ་ལྟར་ཡོན་ཏན་ལྔ་ལྡན་དང་
། འདོད་པ་ཆུང་བ་དང་། ཆོག་ཤེས་པ་དང་། བྱ་བ་མང་
པོ་སྤངས་པ་དང་། ཚུལ་ཁྲིམས་དག་པ་དང་། འདོད་པ་ལ་སོགས་པའི་རྣམ་རྟོག་སྤོང་བ་དང་དྲུག་ཡོད་པའི་
210



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ་། །
ཕྱིར། གཉིས་པ་ལ་ཞི་གནས་བསྒོམ་ཚུལ་ཡོད་དེ། ལུས་ཀྱི་སྤྱོད་ལམ་ཚུལ་དང་མཐུན་པས། དམིགས་རྟེན་
བཙལ་ནས་དབུས་མཐའ་ལས་གསུངས་པ་ལྟར་ཉེས་པ་ལྔ་སྤོང་པའི་འདུ་བྱེད་བརྒྱད་བསྟེན་པ་དང་། ཉན་ས་
ལས་བཤད་པ་ལྟར་སྟོབས་དྲུག་དང་། ཡིད་བྱེད་བཞི་དང་སེམས་གནས་དགུའི་སྒོ་ནས་བསྒོམ་པར་བྱ་དགོས་
པའི་ཕྱིར། བསྒོམ་པའི་ཚེ་དམིགས་རྟེན་གང་ལ་བྱ་བ་ཡོད་དེ། ཏིང་ངེ་འཛིན་རྒྱལ་པོ་ལས། གསེར་གྱི་ཁ་དོག་
ལྟ་བུའི་སྐུ་ལུས་ཀྱིས། ། འཇིག་རྟེན་མགོན་པོ་ཀུན་ཏུ་མཛེས་པ་སྟེ། ། དམིགས་པ་དེ་ལ་གང་གི་སེམས་འཇུག་
པ། ། བྱང་ཆུབ་སེམས་དཔའ་དེ་མཉམ་གཞག་ཅེས་བྱ། ། ཞེས་གསུངས་པ་ལྟར་བྱ་དགོས་པའི་ཕྱིར། དེའི་ཚེ་
ཏིང་ངེ་འཛིན་གྱི་མི་མཐུན་ཕྱོགས་ ཉེས་པ་ལྔ་སྤོང་བའི་ཚུལ་གྱིས་བསྒོམ་པར་བྱ་བ་ཡིན་ཏེ། ལེ་ལོ་དང་།
གདམས་ངག་བརྗེད་པ་དང་། བྱིང་རྒོད་གཉིས་དང༌། འདུ་བྱེད་དང་འདུ་མི་བྱེད་པའི་ཉེས་པ་སྟེ་སྔ་སྤོང་དགོས་
པའི་ཕྱིར་ཏེ། མདོ་སྡེ་རྒྱན་ལས། ལེ་ལོ་དང་ནི་གདམས་ངག་རྣམས། ། བརྗེད་དང་བྱིང་དང་རྒོད་པ་དང་། །
འདུ་མི་བྱེད་དང་འདུ་བྱེད་དེ། ། འདི་དག་ཉེས་པ་ལྔར་འདོད་དོ། །ཞེས་གསུངས་པའི་ཕྱིར། དེ་ལ་གཉེན་པོ་
འདུ་བྱེད་བརྒྱད་བསྟེན་དགོས་ཏེ། ལེ་ལོའི་གཉེན་པོ་ལ་དད་པ་དང་འདུན་པ་དང་རྩོལ་བ་དང་ཤིན་སྦྱངས་ཏེ་
བཞི་དང་། བརྗེད་ངས་དང་། བྱིང་རྒོད་དང་། འདུ་མི་བྱེད་དང་། འདུ་བྱེད་ཀྱི་གཉེན་པོར་རིམ་པ་བཞིན།
དྲན་པ་དང་། ཤེས་བཞིན་དང་། འདུ་བྱེད་པའི་སེམས་པ་དང་། རྣལ་དུ་འཇོག་པའི་བཏང་སྙོམས་རྣམས་
བསྟེན་པར་བྱ་དགོས་པའི་ཕྱིར་ཏེ། མདོ་སྡེ་རྒྱན་ལས། དམིགས་པ་བརྗེད་པར་མ་གྱུར་དང་། ། བྱིང་དང་རྒོད་
པ་རྟོག་པ་དང་། ། དེ་སྤོང་མངོན་པར་འདུ་བྱེད་དང་། ། ཞི་ཚེ་རྣལ་དུ་འཇུག་པའོ། ། ཞེས་གསུངས་པའི་ཕྱིར།
སྟོབས་དྲུག་ཀྱང་བསྟེན་དགོས་ཏེ། ཐོས་པའི་སྟོབས་དང་། དེ་བཞིན་དུ་བསམ་པ་དང་། དྲན་པ་དང་། ཤེས་
བཞིན་དང་། བརྩོན་འགྲུས་དང་། ཡོངས་སུ་འདྲིས་པའི་སྟོབས་ཏེ་དྲུག་བསྟེན་དགོས་པའི་ཕྱིར། སེམས་
གནས་པའི་ཐབས་དགུ་ཡང་བསྟེན་དགོས་ཏེ། དམིགས་པ་དེ་དང་དེ་ལ་སེམས་འཇོག་པ་དང༌། རྒྱུན་དུ་འཇོག་
པ་དང་། གླན་ཏེ་འཇོག་པ་དང་། ཉེ་བར་འཇོག་པ་དང་། དུལ་བར་བྱེད་པ་དང་། ཞི་བར་བྱེད་པ་དང་།
རྣམ་པར་ཞི་བར་བྱེད་པ་དང་། རྩེ་གཅིག་ཏུ་བྱེད་པ་དང་། མཉམ་པར་འཇོག་པ་སྟེ་དགུ་བསྟེན་དགོས་པའི་
ཕྱིར། འདི་ལ་ཡིད་བྱེད་བཞི་ཚང་བ་ཡིན་ཏེ། བསྒྲིམས་ཏེ་འཇུག་པ་དང་། ཆད་ཅིང་འཇུག་པ་དང་། ཆད་པ་
མེད་པར་འཇུག་པ་དང་། རྩོལ་མེད་དུ་འཇུག་པའི་ཡིད་བྱེད་ད་བཞི་ཚང་བའི་ཕྱིར། དེ་ཡང་སྟོབས་དྲུག་གིས་
སེམས་གནས་དགུ་འགྲུབ་ཅིང་། སེམས་གནས་ལ་ཡིད་བྱེད་བཞི་ཡོད་དེ། ཐོས་པའི་སྟོབས་ཀྱིས་སེམས་འཇོག་
པ་དང་། བསམ་པའི་སྟོབས་ཀྱིས་རྒྱུན་དུ་འཇོག་པ་འགྲུབ་པ་སོགས་དང་། སེམས་གནས་དང་པོ་གཉིས་ཀྱི་
211



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐབས་སུ་བསྒྲིམས་ཏེ་འཇུག་པའི་ཡིད་བྱེད་ཡོད་པ་སོགས་ཡིན་པའི་ཕྱིར། གསུམ་པ་གྲུབ་པའི་ཚད་ཡོད་དེ། དེ་
ལྟར་བསྒོམས་པས་གང་ཟག་དེའི་གླད་པ་ལྕི་བེམ་སྙམ་བྱེད་པ་འབྱུང་ཞིང་། དེའི་མཇུག་ཏུ་སེམས་ཤིན་ཏུ་སྦྱངས་
པ་སྐྱེ། དེའི་རྐྱེན་གྱིས་ལུས་ལ་ལས་སུ་རུང་བའི་རླུང་རྒྱུ་བས། དེའི་མཐུས་ལུས་ཤིན་སྦྱངས་སྐྱེས་ནས་ལུས་ལ་བདེ་
བའི་ཉམས་འབྱུང་། དེའི་སྟབས་ཀྱིས་སེམས་ལ་དགའ་བདེའི་ཉམས་ཆེས་ཕུལ་དུ་བྱུང་བ་འབྱུང་ལ། སེམས་ཀྱི་
དགའ་བདེ་དེ་ཅུང་ཕྲ་རུ་སོང་ནས་སེམས་དམིགས་པ་བརྟན་པར་གནས་པ་དེའི་ཚེ་ཞི་གནས་འགྲུབ་པ་ཡིན་པའི་
ཕྱིར།
གཉིས་པ་བསམ་གཏན་གཉིས་ཀྱི་རྣམ་གཞག་བཤད་པ་ལ། རྒྱུ་སྙོམས་འཇུག་གི་བསམ་གཏན་བཤད་པ་
དང་། འབྲས་བུ་སྐྱེ་བའི་བསམ་གཏན་བཤད་པ་གཉིས།དང་པོ་ལ་གཉིས། མཚན་ཉིད་དང་། དབྱེ་བའོ། །
དང་པོ་ལ་གསུམ་ལས། དང་པོ་ལ། ཁ་ཅིག ཡན་ལག་གི་སྒོ་ནས་འདོད་པ་ལ་འདུན་པའི་འདོད་སྲེད་མངོན་
གྱུར་པ་ལ་ཆགས་པ་དང་བྲལ་བའི་དགེ་སེམས་རྩེ་གཅིག་པ། བསམ་གཏན་གྱི་སྙོམས་འཇུག་གི་མཚན་ཉིད་ཟེར་
ན། ཕྱི་རོལ་པའི་རྒྱུད་ཀྱི་བསམ་གཏན་དང་པོའི་ཉེར་བསྡོགས་ཆོས་ཅན༔ མཚན་ཉིད་དེར་ཐལ།མཚོན་བྱ་དེའི་
ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། འདོད་མི་ནུས་ཏེ། དེ་ལྟ་བུའི་ཆགས་
པ་དང་མ་བྲལ་པའི་ཕྱིར། དེར་ཐལ། ཕྱི་རོལ་པའི་རྒྱུད་ཀྱི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར།
གཞན་ཡང་། བསམ་གཏན་དང་པོའི་ཉེར་བསྡོགས་སུ་གྱུར་པ་ཞི་གནས་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། དགེ་སེམས་ཡིན་པར་ཐལ། འདོད་པའི་ཕྱིར། འདོད་ན། སེམས་ཡིན་པར་
ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག བསམ་གཏན་གྱི་སྙོམས་འཇུག་ཡིན་ན། རྒྱུ་སྙོམས་
འཇུག་གི་བསམ་གཏན་ཡིན་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ཀྱི་བསམ་གཏན་གྱི་དངོས་གཞི་
ཆོས་ཅན། དེར་ཐལ། དེའི་ཕྱིར། འདོད་ན། རང་འབྲས་སྡུག་བདེན་གྱི་ཐུན་མོང་མ་ཡིན་པའི་རྒྱུ་བྱེད་པར་
ཐལ་ལོ། ། ཁ་ཅིག བསམ་གཏན་གྱི་སྙོམས་འཇུག་ཡིན་ན། བསམ་གཏན་ཡིན་པས་ཁྱབ་ཟེར་ན། འོ་ན།
དེ་ཡིན་ན། སེམས་བྱུང་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེར་གྱུར་
པའི་གཙོ་སེམས་ཡོད་པའི་ཕྱིར། ཁ་ཅིག བསམ་གཏན་གྱི་དངོས་གཞི་ཡིན་ན། རང་གི་འོག་ས་ལ་ཆགས་བྲལ་
བྱས་ཟིན་པས་ཁྱབ་ཟེར་ན་ལམ་མ་ཞུགས་ཀྱི་གང་ཟག་གི་རྒྱུད་ཀྱི་བསམ་གཏན་དང་པོའི་དངོས་གཞི་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་ཤེས་པ་ཡིན་པའི་ཕྱིར།
གཉིས་པ་རང་ལུགས་ལ། དམིགས་པ་དང་ཡན་ལག་གཉིས་ཀྱི་ནང་ནས་ཡན་ལག་མི་འདྲ་བའི་སྒོ་ནས་བཞག་
212



༄༅། །ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
པས་རབ་ཏུ་ཕྱེ་བའི་གོང་མའི་སྙོམས་འཇུག བསམ་གཏན་གྱི་སྙོམས་འཇུག་གི་མཚན་ཉིད། གསུམ་པ་རྩོད་པ་
སྤོང་བ་ལ། ཁ་ཅིག ཕྱི་རོལ་པའི་རྒྱུད་ཀྱི་བསམ་གཏན་གྱི་སྙོམས་འཇུག་ཆོས་ཅན། གོང་མའི་སྙོམས་འཇུག་
ཡིན་པར་ཐལ། བསམ་གཏན་གྱི་སྙོམས་འཇུག་ཡིན་པའི་ཕྱིར། འདོད་ན། མ་ཡིན་པར་ཐལ། འོག་མའི་
སྙོམས་འཇུག་ཡིན་པའི་ཕྱིར། དེར་ཐལ། འདོད་ཁམས་པའི་སྙོམས་འཇུག་ཡིན་པའི་ཕྱིར་ན། མ་ཁྱབ། མ་
གྲུབ་ན། དེར་ཐལ། འདོད་ཁམས་པའི་གང་ཟག་གི་རྒྱུད་ཀྱི་སྙོམས་འཇུག་ཡིན་པའི་ཕྱིར་ན་ཡང་ན་འདིར་མ་
ཁྱབ། ཡང་དེ་མི་འཐད་པར་ཐལ། དེ་གོང་མའི་སས་བསྡུས་ཀྱི་སྙོམས་འཇུག་ཡིན་ཀྱང་། གོང་མའི་སྙོམས་
འཇུག་མ་ཡིན་པའི་ཕྱིར།དེར་ཐལ། དེ་གཟུགས་ཀྱི་སས་བསྡུས་ཀྱི་སྙོམས་འཇུག་ཡིན་ཀྱང་། གཟུགས་ཁམས་ཀྱི་
སྙོམས་འཇུག་མ་ཡིན་པའི་ཕྱིར་ཟེར། །
གཉིས་པ་བསམ་གཏན་གྱི་སྙོམས་འཇུག་དེ་ལ་བསམ་གཏན་དང་པོའི་སྙོམས་འཇུག་སོགས་བཞི་ཡོད།
འདིའི་སྐབས་སུ་གཉིས་ལས། དང་པོ་ལ། ཁ་ཅིག ཤིན་སྦྱངས་ཀྱི་བདེ་བས་ཟིན་པའི་ཏིང་ངེ་འཛིན་ཡིན་ན།
ཞི་གནས་ཡིན་པས་ཁྱབ་ཟེར་ན། ཞི་གནས་ཐོབ་ཁ་མའི་འདོད་སེམས་རྩེ་གཅིག་པའི་ཏིང་ངེ་འཛིན་ཆོས་ཅན།
དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། སེམས་
ཤིན་སྦྱངས་ཀྱི་བདེ་བ་ཐོབ་ནས་ལུས་ཤིན་སྦྱངས་ཀྱི་བདེ་བ་མ་ཐོབ་པའི་ཏིང་ངེ་འཛིན་ཡོད་པའི་ཕྱིར། འདོད་ན།
མི་འཐད་དེ། ལུས་ཤིན་སྦྱངས་ཀྱི་བདེ་བས་ཟིན་མ་ཐག་པའི་ཏིང་ངེ་འཛིན་ཡིན་པའི་ཕྱིར། དེར་ཐལ། ཆོས་
ཅན་དེའི་ཕྱིར། ཁྱབ་སྟེ། ལུས་ཤིན་སྦྱངས་ཀྱི་བདེ་བས་ཟིན་པའི་མཇུག་ཉིད་ནས་ཞི་གནས་ཐོབ་པར་བཤད་
པའི་ཕྱིར། ཁ་ཅིག ཞི་གནས་ཡིན་ན། ལུས་ཤིན་སྦྱངས་ཀྱི་བདེ་བས་ཟིན་པས་ཁྱབ་ཟེར་ན། གཟུགས་མེད་
ཁམས་པའི་རྒྱུད་ཀྱི་ཞི་གནས་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་རྒྱུད་ལ་ཞི་གནས་ཡོད་པའི་
ཕྱིར། དེར་ཐལ། དེའི་རྒྱུད་ལ་ཞི་ལྷག་ཟུང་འབྲེལ་གྱི་རྣལ་འབྱོར་ཡོད་པའི་ཕྱིར། འདོད་ན། མི་འཐད་པར་
ཐལ། གཟུགས་མེད་ཁམས་ན་ལུས་མེད་པའི་ཕྱིར། དེར་ཐལ། དེ་ན་གཟུགས་མེད་པའི་ཕྱིར། ཁ་ཅིག ཞི་
གནས་དང་མཚུངས་ལྡན་དུ་གྱུར་པའི་སེམས་དེ་ཞི་གནས་ཟེར་ན། དེ་མི་འཐད་པར་ཐལ། དེ་ཏིང་ངེ་འཛིན་མ་
ཡིན་པའི་ཕྱིར། དེར་ཐལ། སེམས་བྱུང་མ་ཡིན་པའི་ཕྱིར། ཁ་ཅིག ཤིན་སྦྱངས་ཀྱི་བདེ་བས་ཟིན་པའི་ཤེས་
རབ་ཡིན་ན། ལྷག་མཐོང་ཡིན་པས་ཁྱབ་ཟེར་ན། ཐོབ་མ་ཐག་པའི་ཞི་གནས་དང་མཚུངས་ལྡན་དུ་གྱུར་པའི་
ཤེས་རབ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། ཞི་གནས་ཀྱི་
སྟོབསཀྱིས་ཐོབ་པར་ཐལ་ལོ། ། ཁ་ཅིག ཉེར་བསྡོགས་དྲུག་གི་ཐོག་མ་མཚན་ཉིད་སོ་སོ་རིག་པ་ཡིད་བྱེད་དེ།
213



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསམ་གཏན་དང་པོའི་ཉེར་བསྡོགས་ཀྱི་ཐོག་མ་ཡིན་ཟེར་ན། དེ་མི་འཐད་པར་ཐལ། དེ་བསམ་གཏན་དང་
པོའི་ལྷག་མཐོང་གི་ཉེར་བསྡོགས་ཀྱི་ཐོག་མ་ཡིན་གྱི། དེའི་ཉེར་བསྡོགས་ཙམ་གྱི་ཐོག་མ་མ་ཡིན་པའི་ཕྱིར། ཕྱི་མ་
དེར་ཐལ། དེའི་ཐོག་མར་ཞི་གནས་ཐོབ་དགོས་པའི་ཕྱིར། ཁ་ཅིག བསམ་གཏན་དང་པོའི་དངོས་གཞི་དང་།
གཉིས་པའི་ཉེར་བསྡོགས་ཀྱི་གཞི་མཐུན་ཡོད་ཟེར་ན། དེ་མེད་པར་ཐལ། བསམ་གཏན་དེ་གཉིས་ཀྱི་གཞི་
མཐུན་མེད་པའི་ཕྱིར། དེར་ཐལ། བསམ་གཏན་དང་པོའི་ཉེར་བསྡོགས་དང་དངོས་གཞི་གང་རུང་ཡིན་ན།
བསམ་གཏན་དང་པོའི་སྙོམས་འཇུག་ཡིན་དགོས་པའི་ཕྱིར། ཁ་ཅིག ཉོན་མོངས་ཅན་གྱི་བསམ་གཏན་གྱི་
སྙོམས་འཇུག་ཡོད་ཟེར་ན། དེ་མེད་པར་ཐལ། སྙོམས་འཇུག་ཡིན་ན། དགེ་བ་ཡིན་དགོས་པའི་ཕྱིར། ཁ་ཅིག
སྙོམས་འཇུག་ཉོན་མོངས་ཅན་མེད་ཟེར་ན། དེ་ཡོད་པར་ཐལ། བསམ་གཏན་དང་པོའི་སྙོམས་འཇུག་ཉོན་
མོངས་ཅན་ཡོད་པའི་ཕྱིར། ཁ་ཅིག བསམ་གཏན་བཞི་བོ་གང་རུང་གི་དངོས་གཞི་ཡིན་ན། རང་གི་འོག་སས་
བསྡུས་པའི་ཉོན་མོངས་ལ་ཆགས་བྲལ་དང་བྲལ་བས་ཁྱབ་ཟེར་ན། ཕྱི་རོལ་པའི་རྒྱུད་ཀྱི་བསམ་གཏན་དང་པོའི་
དངོས་གཞི་ཆོས་ཅན། དེར་ཐལ། དེའི་ཕྱིར། འདོད་ན། འདོད་པའི་འདོད་ཆགས་དང་བྲལ་ཟིན་པའི་ཕྱི་
རོལ་པ་ཡོད་པར་ཐལ། འདོད་པའི་ཕྱིར།འདོད་མི་ནུས་སོ། །
གཉིས་པ་རང་གི་ལུགས་ལ། བསམ་གཏན་བཞི་བོ་ཕྱོགས་གཅིག་ཏུ་བརྗོད་ན། རང་གི་འོག་ས་འདོད་པ་
ལ་འདུན་པའི་འདུན་སྲེད་མངོན་འགྱུར་པ་ལ་ཆགས་བྲལ་བྱེད་དང་བྲལ་ཟིན་གང་ཡང་རུང་བས་རབ་ཏུ་ཕྱེ་བའི་
རིགས་སུ་གནས་པའི་བསམ་གཏན་གྱི་སྙོམས་འཇུག་བསམ་གཏན་གྱི་དང་པོའི་སྙོམས་འཇུག་གི་མཚན་ཉིད། དེ་
ལ་དེར་གྱུར་པའི་ཉེར་བསྡོགས་དང་དངོས་གཞི་གཉིས་ཡོད། བྲལ་བྱེད་དང་བྲལ་ཟིན་ཞེས་སྨོས་པ་དགོས་པ་
ཡོད་དེ། བསམ་གཏན་དང་པོའི་ཉེར་བསྡོགས་དང་དངོས་གཞིའི་མཚན་ཉིད་ཀྱང་སོ་སོར་ཤེས་པའི་ཆེད་ཡིན་
པའི་ཕྱིར། བསམ་གཏན་དང་པོའི་ཉེར་བསྡོགས་ལ་དེར་གྱུར་པའི་ལས་དང་པོའི་ཡིད་བྱེད་དང་། ཉོན་མོངས་
རྣམ་འཇོམས་ཀྱི་ཡིད་བྱེད་གཉིས། བསམ་གཏན་དང་པོའི་ཉེར་བསྡོགས་ཐོག་མར་ཐོབ་པའི་དུས་མཚམས་ཡོད་
དེ། བསམ་གཏན་དང་པོའི་ངོ་བོར་གྱུར་པའི་ཞི་གནས་གསར་དུ་ཐོབ་པ་དེའི་ཚེ་དེ་ཐོབ་པ་ཡིན་པའི་ཕྱིར། རང་
གི་དམིགས་པ་ལ་རྩེ་གཅིག་ཏུ་མཉམ་པར་བཞག་སྟོབས་ཀྱིས་དྲངས་པའི་ཤིན་སྦྱངས་ཀྱི་བདེ་བ་ཁྱད་པར་ཅན་གྱིས་
ཟིན་པའི་སྒོ་ནས་བཞག་པའི་ཏིང་ངེ་འཛིན་ཞི་གནས་ཀྱི་མཚན་ཉིད། ཞི་གནས་ཀྱི་སྟོབས་ཀྱིས་རང་གི་དམིགས་
པ་ལ་སོ་སོར་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱི་བདེ་བས་ཟིན་པའི་སྒོ་ནས་བཞག་པའི་ཤེས་རབ།
ལྷག་མཐོང་གི་མཚན་ཉིད། གཉིས་ཀ་ལ་རྟེན་གྱི་སྒོ་ནས་ཕྱི་ནང་གཉིས་ཀྱི་ཞི་ལྷག་དང་། དམིགས་པའི་སྒོ་ནས་
214



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
བདེན་གཉིས་སོ་སོ་ལ་དམིགས་པའི་ཞི་ལྷག་གཉིས་གཉིས་ཡོད། བསམ་གཏན་དང་པོའི་ཉོན་མོངས་རྣམ་
འཇོམས་ཀྱི་ཡིད་བྱེད་ལ་སྒྲས་བརྗོད་རིགས་ཀྱིས་དབྱེ་ན་བདུན་ཡོད་དེ། དེར་གྱུར་པའི་མཚན་ཉིད་སོ་སོ་རིག་པ་
ཡིད་བྱེད། མོས་པ་ཡིད་བྱེད། རབ་ཏུ་དབེན་པ་ཡིད་བྱེད། དགའ་བ་སྡུད་པ་ཡིད་བྱེད། དཔྱོད་པ་ཡིད་བྱེད།
སྦྱོར་བ་མཐའི་ཡིད་བྱེད། སྦྱོར་བ་མཐའི་འབྲས་བུ་ཡིད་བྱེད་དང་བདུན་ཡོད་པའི་ཕྱིར། ཕྱི་མ་འདི་བསམ་
གཏན་གྱི་ཉེར་བསྡོགས་དངོས་མིན་ཏེ། དེ་བསམ་གཏན་གྱི་དངོས་གཞི་ཡིན་པའི་ཕྱིར། བསམ་གཏན་དང་
པོའི་དངོས་གཞི་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། བསམ་གཏན་དང་པོའི་དངོས་གཞི་དག་པ་བ། ཟག་
མེད། ཉོན་མོངས་ཅན་དང་གསུམ་ཡོད། དང་པོ་ཡོད་དེ་རང་སའི་ཀུན་དཀྲིས་ཀྱིས་དག་པ་ཙམ་གྱིས་རབ་ཏུ་ཕྱེ་
བའི་བསམ་གཏན་དང་པོའི་དངོས་གཞི་ཞིག་ལ་འཇོག་པའི་ཕྱིར། དེ་ལ་དེར་གྱུར་པའི་ཁྱད་པར་ཅན་དང་།
ཙམ་པོ་བ་གཉིས། བསམ་གཏན་འདི་ལ་ཡན་ལག་ལྔ་ཡོད་དེ། རྟོག་དཔྱོད་གཉེན་པོའི་ཡན་ལག་ གཉིས།
དགའ་བདེ་ཕན་ཡོན་གྱི་ཡན་ལག ཏིང་འཛིན་གནས་ཀྱི་ཡན་ལག་དང་ལྡན་པའི་ཕྱིར། བསམ་གཏན་དང་
པོའི་དངོས་གཞི་དག་པ་འདི་ལ་བྱེད་ལས་ཀྱི་སྒོ་ནས་དབྱེ་ན། དེར་གྱུར་པའི་ཉམས་པ་ཆ་མཐུན། གནས་པ་ཆ་
མཐུན། ཁྱད་པར་ཆ་མཐུན། ངེས་འབྱེད་ཆ་མཐུན་དང་བཞི་ཡོད། བསམ་གཏན་དང་པོའི་དངོས་གཞི་གང་
ཟག་མེད་ཀྱི་ཁྱད་པར་ཡོད་དེ། མི་རྟོག་སོགས་བཅུ་དྲུག་གང་རུང་གི་རྣམ་པ་ཅན་ནམ། བདག་མེད་ཕྲ་རགས་
གང་རུང་མངོན་སུམ་དུ་རྟོགས་པའི་བསམ་གཏན་དང་པོའི་དངོས་གཞི་ཞིག་ལ་འཇོག་པའི་ཕྱིར། དེ་ཉོན་མོངས་
ཅན་ཡང་ཡོད་དེ། ལུང་མ་བསྟན་གྱིས་སེམས་རྩེ་གཅིག་པ་ཞིག་ལ་བྱེད་པའི་ཕྱིར། རྒྱུ་སྙོམས་འཇུག་གི་བསམ་
གཏན་དང་པོའི་སྙོམས་འཇུག་ཡོད་དེ། རང་རྒྱུད་ལྡན་གྱི་གང་ཟག་བསམ་གཏན་དང་པོར་སྐྱེ་བ་ལེན་པའི་ཐུན་
མོང་མ་ཡིན་པའི་རྒྱུ་བྱེད་པའི་བསམ་གཏན་དང་པོའི་སྙོམས་འཇུག་ཞིག་ལ་འཇོག་པའི་ཕྱིར། བསམ་གཏན་དང་
པོ་ལ་འདུན་པའི་འདུན་སྲེད་མངོན་གྱུར་པ་ལ་ཆགས་པ་དང་བྲལ་བྱེད་དང་བྲལ་ཟིན་གང་ཡང་རུང་བས་རབ་ཏུ་
ཕྱེ་བའི་རིགས་སུ་གནས་པའི་བསམ་གཏན་གྱི་སྙོམས་འཇུག བསམ་གཏན་གཉིས་པའི་སྙོམས་འཇུག་གི་མཚན་
ཉིད། བྲལ་བྱེད་དང་བྲལ་ཟིན་ཞེས་སྨོས་པ་ལ་དགོས་པ་ཡོད་དེ། དེའི་ཉེར་བསྡོགས་དང་། དངོས་གཞི་སོ་
སོའི་མཚན་ཉིད་ཀྱང་དེས་ཤེས་པར་བྱ་བའི་ཆེད་ཡིན་པའི་ཕྱིར། ཉེར་བསྡོགས་ལ་དེར་གྱུར་པའི་མཚན་ཉིད་སོ་
སོ་རིག་པ་ཡིད་བྱེད་སོགས་བདུན་ཡོད། དངོས་གཞི་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། དེར་གྱུར་པའི་
དག་པ་བ་སོགས་གསུམ། བྱེད་ལས་ཀྱི་སྒོ་ནས་ཉམས་པ་ཆ་མཐུན་སོགས་བཞི་ཡོད། བསམ་གཏན་གཉིས་པའི་
ཡན་ལག་བཞི་ཡོད་དེ། ནང་རབ་ཏུ་དང་བ་གཉེན་པོའི་ཡན་ལག དགའ་བདེ་ཕན་ཡོན་དང་། ཏིང་ངེ་འཛིན་
215



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་ཀྱི་ཡན་ལག་དང་ལྡན་པའི་ཕྱིར། བསམ་གཏན་གཉིས་པ་ལ་འདུན་པའི་འདུན་སྲེད་མངོན་གྱུར་པ་ལ་
ཆགས་པ་དང་བྲལ་བྱེད་དང་བྲལ་ཟིན་གང་ཡང་རུང་བས་རབ་ཏུ་ཕྱེ་བའི་རིགས་སུ་གནས་པའི་བསམ་གཏན་གྱི་
སྙོམས་འཇུག བསམ་གཏན་གསུམ་པའི་སྙོམས་འཇུག་གི་མཚན་ཉིད། དེའི་ཉེར་བསྡོགས་དང་དངོས་གཞིའི་
མཚན་ཉིད་ཀྱང་དེས་ཤེས་པར་བྱ་ལ་དབྱེ་བ་ཡང་སྔར་བཞིན་ནོ། ། བསམ་གཏན་གསུམ་པ་དེ་ལ་ཡན་ལག་ལྔ་
ཡོད་དེ། གཉེན་པོའི་ཡན་ལག་དྲན་པ་ཤེས་བཞིན་བཏང་སྙོམས་གསུམ་དང་། ཕན་ཡོན་གྱི་ཡན་ལག་བདེ་
དབང་། གནས་ཀྱི་ཡན་ལག་ཏིང་ངེ་འཛིན་དང་ལྔ་ཡོད་པའི་ཕྱིར། བསམ་གཏན་གསུམ་པ་ལ་འདུན་པའི་
འདུན་སྲེད་མངོན་འགྱུར་པ་ལ་ཆགས་བྲལ་བྱེད་དང་བྲལ་ཟིན་གང་ཡང་རུང་བས་རབ་ཏུ་ཕྱེ་བའི་རིགས་སུ་གནས་
པའི་བསམ་གཏན་གྱི་སྙོམས་འཇུག བསམ་གཏན་བཞི་པའི་སྙོམས་འཇུག་གི་མཚན་ཉིད། ཉེར་བསྡོགས་དང་།
དངོས་གཞིའི་དབྱེ་བ། མཚན་ཉིད་སོགས་ཀྱང་སྔར་བཞིན་ནོ། ། བསམ་གཏན་བཞི་པ་དེ་ཡན་ལག་བཞི་དང་
ལྡན་པ་ཡིན་ཏེ། གཉེན་པོའི་ཡན་ལག་དྲན་པ་འདུ་བྱེད་ཀྱི་བཏང་སྙོམས་གཉིས་དང་། ཕན་ཡོན་གྱི་ཡན་ལག་
ཚོར་བ་བཏང་སྙོམས། གནས་ཀྱི་ཡན་ལག་ཏིང་ངེ་འཛིན་དང་ལྡན་པའི་ཕྱིར། བསམ་གཏན་གྱི་ཡན་ལག་
བཤད་པ་རྣམས་ནི། བསམ་གཏན་དག་པ་བ་ལ་ལྡན་པ་ཡིན་གྱི། མཐའ་དག་ལ་མིན་ཏེ། ཁྱད་པར་ཅན་དང་།
ཙམ་པོ་བ་རྣམས་ལ་དེ་དག་མི་ཚང་བའི་ཕྱིར། གཉིས་པ་འབྲས་བུ་སྐྱེ་བའི་བསམ་གཏན་ལ། སྐྱེ་བ་གཞན་དུ་རྒྱུ་
སྙོམས་འཇུག་གི་བསམ་གཏན་བསྒོམས་སྟོབས་ཀྱིས་ཐོབ་པའི་རྣམ་སྨིན་གྱི་འབྲས་བུ་རྒྱུ་མཐུན་གྱི་འབྲས་བུ་བདག་
འབྲས་གསུམ་གང་ཡང་རུང་བས་བསྡུས་པའི་ཟག་བཅས་ཀྱི་ཕུང་པོར་དམིགས་པ། འབྲས་བུ་སྐྱེ་བའི་བསམ་
གཏན་གྱི་མཚན་ཉིད། དེ་ཡིན་ན། བསམ་གཏན་ཀྱི་སྙོམས་འཇུག་ཡིན་པས་མ་ཁྱབ་སྟེ།གཟུགས་ཁམས་པའི་
ལྷའི་གཞལ་མེད་ཁང་དང་། དེའི་ལྷ་ལྟ་བུ་འབྲས་བུ་སྐྱེ་བའི་བསམ་གཏན་ཡིན་ཀྱང་། བསམ་གཏན་གྱི་སྙོམས་
འཇུག་མ་ཡིན་པའི་ཕྱིར། དེར་ཐལ། དེ་དག་ལུང་མ་བསྟན་ཡིན་པའི་ཕྱིར། དེ་ཡིན་ན། བསམ་གཏན་གྱི་
སྙོམས་འཇུག་མ་ཡིན་པས་ཀྱང་མ་ཁྱབ་སྟེ། གཟུགས་ཁམས་པའི་སོ་སྐྱེའི་རྒྱུད་ཀྱི་སྐྱེས་སྟོབས་ཀྱིས་ཐོབ་པའི་
བསམ་གཏན་གྱི་དངོས་གཞི་དེ། དེ་གཉིས་ཀ་ཡིན་པའི་ཕྱིར་རོ། །
གཉིས་པ་གཟུགས་མེད་ཀྱི་སྙོམས་འཇུག་བཤད་པ་ལ། རྒྱུ་སྙོམས་འཇུག་སོགས་གཉིས་ལས། དང་པོ་ལ།
ཁ་ཅིག དམིགས་པའི་སྒོ་ནས་རང་གི་འོག་ས་ལ་ཆགས་པ་དང་བྲལ་བྱེད་དང་བྲལ་ཟིན་གང་ཡང་རུང་བའི་གོང་
མའི་སྙོམས་འཇུག གཟུགས་མེད་ཀྱི་སྙོམས་འཇུག་གི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་
བསམ་གཏན་གྱི་དངོས་གཞི་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེ་ལ་ཆགས་
216



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
པ་དང་བྲལ་ཟིན་པའི་གོང་མའི་སྙོམས་འཇུག་ཡིན་པའི་ཕྱིར། འདོད་མི་ནུས་སོ། ། རང་ལུགས་ལ། དམིགས་
པ་དང་ཡན་ལག་གཉིས་ཀྱི་ནང་ནས་དམིགས་པ་མི་འདྲ་བའི་སྒོ་ནས་བཞག་པས་རབ་ཏུ་ཕྱེ་བའི་གོང་སའི་སྙོམས་
འཇུག གཟུགས་མེད་ཀྱི་སྙོམས་འཇུག་གི་མཚན་ཉིད། དེ་ལ་གཟུགས་མེད་ནམ་མཁའི་སྙོམས་འཇུག་སོགས་
བཞི། རང་གི་འོག་ས་བསམ་གཏན་བཞི་པ་དང་། ནམ་མཁའ་མཐའ་ཡས་དང་། རྣམ་ཤེས་མཐའ་ཡས་དང་།
ཅི་ཡང་མེད་ལ་འདུན་པའི་འདུན་སྲེད་མངོན་འགྱུར་པ་ལ་ཆགས་བྲལ་པ་དང་བྲལ་བྱེད་དང་བྲལ་ཟིན་གུང་ཡང་
རུང་བས་རབ་ཏུ་ཕྱེ་བའི་རིགས་སུ་གནས་པའི་གཟུགས་མེད་ཀྱི་སྙོམས་འཇུག་རྣམས་རིམ་པ་བཞིན། གཟུགས་
མེད་ནམ་མཁའི་སྙོམས་འཇུག་ནས་གཟུགས་མེད་སྲིད་རྩེའི་སྙོམས་འཇུག་གི་མཚན་ཉིད། བྲལ་བྱེད་དང་བྲལ་
ཟིན་ཞེས་སྨོས་པ་ལ་དགོས་པ་ཡོད་དེ། དེ་དག་གི་ཉེར་བསྡོགས་དང་། དངོས་གཞིའི་མཚན་ཉིད་སོ་སོར་ཤེས་
པའི་ཆེད་ཡིན་པའི་ཕྱིར། དེ་རེ་རེ་ལའང་ཞི་གནས་དང་ཉོན་མོངས་རྣམ་འཇོམས་ཀྱི་ཡིད་བྱེད་གཉིས། ཕྱི་མ་ལ་
སྒྲས་བརྗོད་རིགས་ཀྱིས་དབྱེ་ན། དེར་གྱུར་པའི་མཚན་ཉིད་སོ་སོ་རིག་པ་ཡིད་བྱེད་སོགས་བདུན་ཡོད། རྒྱུ་
སྙོམས་འཇུག་གི་གཟུགས་མེད་ཅེས་བརྗོད་པའི་རྒྱུ་མཚན་ཡོད་དེ། རང་རྒྱུད་ལ་ལྡན་པའི་གང་ཟག་གཟུགས་མེད་
ཁམས་སུ་སྐྱེ་བ་ལེན་པའི་ཐུན་མོང་མ་ཡིན་པའི་རྒྱུ་བྱེད་པས་ན་དེ་ལྟར་བརྗོད་པའི་ཕྱིར། གཉིས་པ་འབྲས་བུ་སྐྱེ་
བའི་གཟུགས་མེད་བཤད་པ་ནི། སྐྱེ་བ་གཞན་དུ་རྒྱུ་སྙོམས་འཇུག་གི་གཟུགས་མེད་བསྒོམ་པ་ལ་བརྟེན་ནས་ཐོབ་
པའི་རྣམ་སྨིན་དང་རྒྱུ་མཐུན་གྱི་འབྲས་བུ་གང་རུང་གི་བསྡུས་པའི་ཟག་བཅས་ཀྱི་ཕུང་པོ། འབྲས་བུ་སྐྱེ་བའི་
གཟུགས་མེད་ཀྱི་མཚན་ཉིད། དེར་གྱུར་པའི་རྣམ་སྨིན་གྱི་འབྲས་བུ་དང་། རྒྱུ་མཐུན་གྱི་འབྲས་བུ་གཉིས་ཡོད།
དེ་ལ་བདག་པོའི་འབྲས་བུ་མེད་དེ། གཟུགས་མེད་ཁམས་ན་ལྷའི་ཁང་བ་མེད་པའི་ཕྱིར། གཟུགས་མེད་སྙོམས་
འཇུག་དེ་དག་དམིགས་པས་ཕྱེ་བ་མ་གཏོགས། གནས་ཀྱི་ལྟག་འོག་གིས་ཕྱེ་བ་མེད་དེ། གཟུགས་མེད་ན་གནས་
ཀྱི་ལྟག་འོག་མེད་པའི་ཕྱིར་ཏེ། དེ་ན་གཟུགས་མེད་པའི་ཕྱིར། གཟུགས་མེད་ཀྱི་སྙོམས་འཇུག་ལ་ཆུང་འབྲིང་
ཆེན་པོའི་ཁྱད་པར་ཡོད་དེ། དེ་ལ་གོམས་པ་ཆེ་འབྲིང་ཆུང་གསུམ་གྱི་ཁྱད་པར་ཡོད་པའི་ཕྱིར། དེ་དག་ནི་མདོར་
བསྡུས་པ་སྟེ། རྒྱས་པར་མང་དུ་དོགས་ནས་མ་བྲིས་སོ། །
བཞི་པ་རྟེན་ཅིང་འབྲེལ་འབྱུང་ལུགས་མཐུན་དང༌། ཞེས་སོགས་ཀྱི་སྐབས་སུ། རྟེན་འབྲེལ་གྱི་རྣམ་
གཞག་བཤད་པ་ལ། རྟེན་འབྲེལ་གྱི་དབྱེ་བ་བཤད་པ། བསྡུ་བ་བཤད་པ། ཚེ་དུ་ལ་རྫོགས་བཤད་པ། ས་
མཚུངས་བཤད་པ་དང་བཞི། དང་པོ་ལ། དབྱེ་བ་བཤད་པ་དང་
། ཕྱེ་བ་སོ་སོའི་དོན་བཤད་པ་གཉིས། དང་
པོ་ནི། ཉོན་མོངས་ཕྱོགས་ཀྱི་རྟེན་འབྲེལ་དེ་ལ་དབྱེ་ན་བཅུ་གཉིས་ཡོད་དེ། དེར་གྱུར་པའི་མ་རིག་པ་ནས་རྒ་
217



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤིའི་བར་བཅུ་གཉིས་ཡོད་པའི་ཕྱིར། འདི་སྐབས་སུ་གསུམ་ལས། དང་པོ་ལ། ཁ་ཅིག ཆ་ཤས་ལ་ལྟོས་པ་
རྟེན་འབྲེལ་གྱི་མཚན་ཉིད་ཟེར་ན། ཆ་ཤས་ཆོས་ཅན། མཚན་ཉིད་དེར་ཐལ། མཚོན་བྱའི་དེའི་ཕྱིར། དེར་
ཐལ། གཞི་གྲུབ་པའི་ཕྱིར། ཁྱབ་སྟེ། རྩ་བ་ཤེས་རབ་ལས། གང་ཕྱིར་རྟེན་འབྱུང་མ་ཡིན་པའི། ། ཆོས་
འགའ་ཡོད་པ་མ་ཡིན་པ། ། དེ་ཕྱིར་སྟོང་པ་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། ཞེས་གསུངས་
པའི་ཕྱིར། འདོད་ན། དེ་ཆོས་ཅན། ཆ་ཤས་དང་འབྲེལ་བར་ཐལ། འདོད་པའི་ཕྱིར། འདོད་ན། དེ་ཆོས་
ཅན། ཆ་ཤས་དང་ཐ་དད་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། ། ཁ་ཅིག རྟེན་འབྱུང་
ཡིན་ན། འབྱུང་བས་ཁྱབ་ཟེར་ན། ནམ་མཁའ་ཆོས་ཅན། དེར་ཐལ། དེའི་ཕྱིར། དེར་ཐལ། སྔར་གྱི་ལུང་
དེའི་ཕྱིར། འདོད་ན། སྐྱེ་བར་ཐལ་ལོ། །ཁ་ཅིག རྒྱུ་རྐྱེན་ལ་བལྟོས་པ། འདུས་བྱས་ཀྱི་རྟེན་འབྲེལ་གྱི་
མཚན་ཉིད་ཟེར་ན། རྒྱུ་རྐྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གསལ་སླའོ། །
གཉིས་པ་རང་གི་ལུགས་ལ། རང་གི་ཆ་ཤས་ལ་བལྟོས་ནས་གྲུབ་པ། རྟེན་འབྲེལ་གྱི་མཚན་ཉིད་དམ། རང་
ཉིད་རྟེན་འབྲེལ་ཡིན་པའི་མཚན་ཉིད། རང་གི་རྒྱུ་རྐྱེན་ལ་བལྟོས་ནས་གྲུབ་པ། འདུས་བྱས་ཀྱི་རྟེན་འབྲེལ་གྱི་
མཚན་ཉིད། ། གསུམ་པ་རྩོད་པ་སྤོང་པ་ལ། ཁ་ཅིག བུམ་ པ་ཆོས་ཅན། རྟེན་འབྲེལ་ཡིན་པར་ཐལ།
མཚན་ཉིད་དེའི་ཕྱིར། འདོད་ན། འབྲེལ་བ་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག གཞི་
གྲུབ་ན། རྟེན་འབྲེལ་ཡིན་པས་མ་ཁྱབ་པར་ཐལ། རང་བཞིན་གྱིས་གྲུབ་པ་ཡོད་པའི་ཕྱིར་ན་མ་ཁྱབ་སྟེ། རྟེན་
འབྲེལདེ། མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཡིན་པའི་ཕྱིར། གཉིས་པ་ཕྱེ་བ་སོ་སོའི་དོན་ལ།
རྣམ་པ་གསུམ་ལས། དང་པོ་ལ། ཁ་ཅིག ཉོན་མོངས་ཅན་མ་ཡིན་པའི་མ་རིག་པ་ཡིན་ན། མ་རིག་པ་ཡིན་
པས་ཁྱབ་ཟེར་ན། བདེན་འཛིན་ཆོས་ཅན། དེར་ཐལ། དེའི་ཕྱིར། དེར་ཐལ། ཤེས་སྒྲིབ་ཡིན་པའི་ཕྱིར།
འདོད་ན། ཉན་ཐོས་དགྲ་བཅོམ་པས་བདེན་འཛིན་སྤངས་པར་ཐལ། དེས་མ་རིག་ པ་ སྤངས་པའི་ཕྱིར།
འདོད་མི་ནུས་སོ། ། ཁ་ཅིག མ་རིག་པ་ཡིན་ན། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་
པས་ཁྱབ་ཟེར་ན། འཕགས་རྒྱུད་ཀྱི་མ་རིག་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་
ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། དེའི་རྒྱུད་ལ་གང་ཟག་གི་བདག་འཛིན་ཡོད་པའི་ཕྱིར།
འདོད་མི་ནུས་ཏེ། འཕགས་པའི་རྒྱུད་ལ་ཡང་སྲིད་ཕྱི་མར་འཕེན་བྱེད་ཀྱི་ལས་གསར་དུ་གསོག་པ་མེད་པའི་ཕྱིར།
དེར་ཐལ། རྟེན་འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། ། ཅེས་གསུངས་པའི་ཕྱིར། ཁ་
ཅིག རིག་པ་ཡེ་ཤེས་ཀྱི་འགལ་ཟླའི་མི་མཐུན་ཕྱོགས་སུ་གྱུར་པའི་སེམས་བྱུང་། མ་རིག་པའི་མཚན་ཉིད་ཟེར་ན།
218



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
བདེན་འཛིན་ཆོས་ཅན། མཚོན་བྱེད་དེར་ཐལ། མཚན་ཉིད་དེའི་ཕྱིར། དེར་ཐལ། སྟོང་ཉིད་རྟོགས་པའི་ཡེ་
ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་ཡིན་པའི་ཕྱིར། འདོད་མི་ནུས་སོ། །ཁ་ཅིག ལས་
འབྲས་ཀྱི་འབྲེལ་བ་ལ་རྨོངས་པའི་མ་རིག་པ་དེ། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་ཟེར་
ན། དེ་མ་ཡིན་པར་ཐལ། ཕྱི་མ་དེ་ཡིན་ན།གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་
ཡིན་དགོས་པའི་ཕྱིར། ཁ་ཅིག གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་ན།
དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པས་ཁྱབ་ཟེར་ན། གང་ཟག་གི་བདག་འཛིན་ཆོས་ཅན། དེར་ཐལ།
དེའི་ཕྱིར། དེར་ཐལ། གང་ཟག་གི་བདག་འཛིན་ཡིན་པའི་ཕྱིར། འདོད་ན། གང་ཟག་གི་བདག་མེད་དེ།
དེ་ཁོ་ན་ཉིད་ཡིན་པར་ཐལ་ལོ། ། ཁ་ཅིག མ་རིག་པ་ཀུན་བཏགས་དེའི་ཡན་ལག་བཅུ་གཉིས་ཀྱི་ཐོག་མར་གྱུར་
བའི་མ་རིག་པ་ཡིན་ཟེར་ན། དེ་ཆོས་ཅན། འཁོར་བའི་རྩ་བར་གྱུར་པའི་མ་རིག་པ་ཡིན་པར་ཐལ། འདོད་པ་
དེའི་ཕྱིར། འདོད་མི་ནུས་ཏེ། མ་རིག་པ་ཀུན་བཏགས་ཡིན་པའི་ཕྱིར། ཁ་ཅིག བདེན་འཛིན་དེ་འཁོར་བའི་
རྩ་བ་ཡིན་ཟེར་ན། དེ་མ་ཡིན་པར་ཐལ། སོ་སྐྱེའི་རྒྱུད་ཀྱི་བདག་འཛིན་འཁོར་བའི་རྩ་བ་ཡིན་པའི་ཕྱིར། ཁྱབ་
སྟེ། འཁོར་བའི་རྩ་བ་ལ་འཛིན་སྟངས་མི་མཐུན་པ་གཉིས་མེད་པའི་ཕྱིར། ཁ་ཅིག བདག་འཛིན་ཡིན་ན།
འཁོར་བའི་རྩ་བ་ཡིན་པས་ཁྱབ་ཟེར་ན། བྱང་སེམས་འཕགས་པའི་རྒྱུད་ཀྱི་བདག་འཛིན་ཆོས་ཅན། དེར་ཐལ།
དེའིཕྱིར། འདོད་མི་ནུས་ཏེ། དེས་འཁོར་བའི་རྩ་བ་མི་བྱེད་པའི་ཕྱིར། ཁ་ཅིག བདེན་འཛིན་ཡིན་ན།
འཁོར་བའི་གཞི་རྩ་མཐར་ཐུག་ཡིན་པས་ཁྱབ་ཟེར་ན། བྱང་སེམས་འཕགས་པའི་རྒྱུད་ཀྱི་བདེན་འཛིན་ཆོས་ཅན།
དེར་ཐལ། དེའི་ཕྱིར། ཁ་ཅིག བདེན་འཛིན་ཡིན་ན། དེ་མ་ཡིན་པས་ཁྱབ་ཟེར་ན། ཕྱི་རོལ་པའི་རྒྱུད་ཀྱི་
བདེན་འཛིན་ལྷན་སྐྱེས་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། ། ཁ་ཅིག བདག་འཛིན་
ཡིན་ན། འཇིག་ལྟ་ཡིན་པས་ཁྱབ་ཟེར་ན། བུམ་པ་གང་ཟག་གི་བདག་ཏུ་འཛིན་པའི་རྟོག་པ་ཆོས་ཅན། དེར་
ཐལ། དེའི་ཕྱིར། འདོད་ན། བུམ་པ་སྐྱེས་བུའི་ཤེས་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། འདོད་
མི་ནུས་སོ། །ཁ་ཅིག ཡན་ལག་དང་པོའི་མ་རིག་པ་ཡིན་ན། ཡན་ལག་གཉིས་པ་འདུ་བྱེད་ཀྱི་ལས་ཀྱི་རྒྱུ་ཡིན་
པས་ཁྱབ་ཟེར་ན། དེའི་འབྲས་བུར་གྱུར་པའི་ཡན་ལག་དང་པོའི་མ་རིག་པ་ཆོས་ཅན། དེར་ཐལ། དེའི་ཕྱིར།
དེར་ཐལ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། རིན་ཆེན་ཕྲེང་བ་ལས། ལམ་
གསུམ་ཐོག་མཐའ་དབུས་མེད་པར། ། ཞེས་སོགས་གསུངས་པའི་ཕྱིར། ཁ་ཅིག ཚེ་འདིར་བསགས་པའི་རྣམ་
སྨིན་གྱི་འབྲས་བུ་འཛིན་ངེས་ཅན་གྱི་ཡན་ལག་གཉིས་པ་འདུ་བྱེད་ཀྱི་ལས་ཡིན་ན། རྣམ་སྨིན་གྱི་འབྲས་བུ་ཚེ་
219



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་དེ་ཉིད་ལ་འབྱིན་པས་ཁྱབ་ཟེར་ན། དེ་མི་འཐད་པར་ཐལ། ལས་ཀྱི་འཁོར་བ་ལྕི་གང་དང་། ། ཉེ་བ་
གང་དང་གོམས་པ་གང་། ། སྔོན་བྱས་གང་ཡིན་དེ་ལས་ནི། ། སྔ་མ་སྔ་མ་རྣམ་སྨིན་འགྱུར། ། ཞེས་གསུངས་པ་
ལྟར། སྔོན་ལ་བྱས་པ་དང་གོམས་པ་ཆེ་བ་དང་ལྕི་བ་རྣམས་ཀྱི་སྨིན་གང་རུང་ཞིག་སྔར་སྨིན་པ་ཡོད་པའི་ཕྱིར།
ཁ་ཅིག ཟག་བཅས་ཀྱི་ལས་ཡིན་ན། ཡན་ལག་གཉིས་པ་འདུ་བྱེད་ཀྱི་ལས་ཡིན་པས་ཁྱབ་ཟེར་ན། ཟག་བཅས་
ཀྱི་ལུང་མ་བསྟན་གྱི་ལས་ཆོས་ ཅན། དེར་ཐལ། དེའི་ཕྱིར། རྟགས་གསལ་ཆོས་ ཅན་གྱིས་སྒྲུབ། ཁ་ཅིག
རང་རྒྱུ་མ་རིག་པས་ཀུན་ནས་བསླངས་པའི་ཟག་བཅས་ཀྱི་ལས་ཡིན་ན། སྤང་བྱ་ཡིན་པས་ཁྱབ་ཟེར་ན། སོ་སྐྱེའི་
རྒྱུད་ཀྱི་དགེ་བའི་ལས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན་
སླའོ། ། །ཁ་ཅིག ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཟག་བཅས་ཀྱི་ལས་ཡིན་ན། ཡན་ལག་གཉིས་
པ་འདུ་བྱེད་ཀྱི་ལས་ཡིན་པས་ཁྱབ་ཟེར་ན། བཅུ་པ་སྲིད་ལས་ཆོས་ཅན། དེར་ཐལ། དེའི་ཕྱིར། རྟགས་
གསལ་སླའོ། ། ཁ་ཅིག ཡན་ལག་གཉིས་པ་འདུ་བྱེད་ཀྱི་ལས་ཡིན་ན། མི་དགེ་བའི་ལས་ཡིན་པས་ཁྱབ་ཟེར་ན།
དེར་གྱུར་པའི་དགེ་བའི་ལས་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར། དེ་དེར་
ཐལ། དེ་ཡོད་པའི་ཕྱིར། དེར་ཐལ། དེ་ལ་དེར་གྱུར་པའི་དགེ་མི་དགེའི་ལས་གཉིས་མི་གཡོ་བའི་ལས་དང་
གསུམ་ཡོད་པའི་ཕྱིར། འདོད་ན་སླ། ཁ་ཅིག རྒྱུ་དུས་ཀྱི་རྣམ་ཤེས་ཀྱི་རྟེན་འབྲེལ་དེ་ཡན་ལག་བཅུ་གཉིས་ཀྱི་
ནང་ཚན་དུ་གྱུར་པའི་རྣམ་ཤེས་ཀྱི་རྟེན་འབྲེལ་ཡིན་ཟེར་ན། དེ་ཆོས་ཅན། འབྲས་དུས་ཀྱི་རྣམ་ཤེས་ཀྱི་རྟེན་
འབྲེལ་ཡིན་པར་ཐལ། འདོད་པ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག རྣམ་ཤེས་ཀྱི་
རྟེན་འབྲེལ་ཡིན་ན། ཡན་ལག་བཅུ་གཉིས་ཀྱི་ནང་ཚན་ཡིན་པས་ཁྱབ་ཟེར་ན། སངས་རྒྱས་འཕགས་པའི་མིག་
གི་རྣམ་ཤེས་ཀྱི་རྟེན་འབྲེལ་ཆོས་ཅན། དེར་ཐལ། དེའི་ཕྱིར། དེར་ཐལ། རྣམ་ཤེས་ཀྱི་ལྟོས་གྲུབ་ཡིན་པའི་
ཕྱིར། ཁ་ཅིག མ་ཁྱབ་ཟེར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག ཡན་ལག་བཅུ་གཉིས་ཀྱི་
ནང་ཚན་དུ་གྱུར་པའི་མིང་གི་རྟེན་འབྲེལ་ཡིན་ན། མིང་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་
ཡིན་ན། མིང་མ་ཡིན་པས་ཁྱབ་པའི་ཕྱིར། དེར་ཐལ། དེ་ཡིན་ན། ཤེས་པ་ཡིན་པས་ཁྱབ་པའི་ཕྱིར། ཁ་ཅིག
དེའི་ནང་ཚན་དུ་གྱུར་པའི་མིང་གཟུགས་ཀྱི་རྟེན་འབྲེལ་གཉིས་ཀྱི་གཞི་མཐུན་ཡོད་ཟེར་ན། དེ་མི་འཐད་པར་
ཐལ། དེ་གཉིས་འགལ་བའི་ཕྱིར། དེར་ཐལ། དེའི་ནང་ཚན་དུ་གྱུར་པའི་དེ་གཉིས་གཅིག་ཡིན་ལ་གཅིག་མིན་
གྱིས་ཁྱབ་པའི་ཕྱིར། ཁ་ཅིག སྐྱེ་མཆེད་ཀྱི་རྟེན་འབྲེལ་ཡིན་ན། དེའི་ནང་ཚན་དུ་གྱུར་པའི་སྐྱེ་མཆེད་ཀྱི་རྟེན་
འབྲེལ་ཡིན་པས་ཁྱབ་ཟེར་ན། སངས་རྒྱས་འཕགས་པའི་མིག་གི་སྐྱེ་མཆེད་ཀྱི་རྟེན་འབྲེལ་ཆོས་ཅན། དེར་ཐལ།
220



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
དེའི་ཕྱིར། རྟགས་གསལ་སླའོ། །ཁ་ཅིག རེག་ཚོར་གང་རུང་ཡིན་ན། དེའི་ནང་ཚན་ཡིན་པས་ཁྱབ་ཟེར་ན།
དེ་མི་འཐད་པར་ཐལ། སངས་རྒྱས་འཕགས་པའི་རྒྱུད་ལ་རེག་པ་དང་ཚོར་བ་གཉིས་ཀ་ཡོད་པའི་ཕྱིར། ཁ་ཅིག་
དེའི་ནང་ཚན་དུ་གྱུར་པའི་སྲེད་པའི་རྟེན་འབྲེལ་དང་ལེན་པའི་རྟེན་འབྲེལ་གང་རུང་ལ། མི་དགེ་བ་ཡོད་ཟེར་ན།
དེ་མེད་པར་ཐལ། དེ་ཡིན་ན། ལུང་མ་བསྟན་ཡིན་དགོས་པའི་ཕྱིར། ཁ་ཅིག ཡན་ལག་བཅུ་གཉིས་ཀྱི་ནང་
ཚན་དུ་གྱུར་པའི་སྲིད་པའི་རྟེན་འབྲེལ་དེ་ལ། སྐྱེ་སྲིད་སོགས་བཞི་ཡོད་ཟེར་ན།དེ་མེད་པར་ཐལ། དེ་བཞི་པོ་
གང་རུང་ཡིན་ན། དེའི་ནང་ཚན་དུ་གྱུར་པའི་སྲིད་ལས་མིན་དགོས་པའི་ཕྱིར། ཁ་ཅིག ལས་ཉོན་གྱི་དབང་
གིས་མའི་མངལ་ནས་ཕྱིར་སྐྱེ་བ་དེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་བའི་རྟེན་འབྲེལ་ཡིན་ཟེར་
ན། དེ་མ་ཡིན་པར་ཐལ། དེའི་ནང་ཚན་དུ་གྱུར་པའི་སྐྱེ་བའི་རྟེན་འབྲེལ་དེ། འབྲས་དུས་ཀྱི་རྣམ་ཤེས་གྲུབ་
པའི་གནས་སྐབས་ཉིད་ནས་འཇོག་པའི་ཕྱིར། དེར་ཐལ། ལས་ཉོན་གྱི་དབང་གིས་ཡང་སྲིད་ཕྱི་མར་ཉིང་
མཚམས་སྦྱར་མ་ཐག་པའི་ཚེ་སྐྱེ་བའི་རྟེན་འབྲེལ་གྲུབ་པར་འཇོག་པའི་ཕྱིར། ཁ་ཅིག ན་ཚོད་གཞན་དུ་གྱུར་
པའི་ཆ་ཡིན་ན། རྒས་པའི་རྟེན་འབྲེལ་ཡིན་པས་ཁྱབ་ཟེར་ན། ན་ཚོད་གཞོན་ནུ་ནས་དར་བར་འགྱུར་བའི་ཆ་
ཆོས་ཅན། དེར་ཐལ། དེའི་ཕྱིར། རྟགས་གསལ་སྐུ། ཁ་ཅིག སྲོག་དབང་འགག་པ་དེ། འཆི་བའི་རྟེན་
འབྲེལ་ཡིན་ཟེར་ན། དེ་མི་འཐད་པར་ཐལ། དེ་འདུས་མ་བྱས་ཡིན་པའི་ཕྱིར། དེར་ཐལ། དེ་ཞིག་པ་འདུས་
མ་བྱས་ཡིན་པའི་ཕྱིར། ཁ་ཅིག རྒ་ཤིའི་རྟེན་འབྲེལ་གྱི་ཤི་བ་ཡོད་པས། ཤི་བ་རྒྱུད་ལྡན་གྱི་གང་ཟག་ཀྱང་ཡོད་
པ་ཡིན་ནོ་ཟེར་ན། དེ་མི་འཐད་པར་ཐལ། ཤི་བའི་གང་ཟག་མེད་པའི་ཕྱིར། དེར་ཐལ། གང་ཟག་ཡིན་ན།
མ་ཤི་བའི་གང་ཟག་ཡིན་དགོས་པའི་ཕྱིར། གཉིས་པ་རང་གི་ལུགས་ལ། ཡན་ལག་བཅུ་གཉིས་པོ་མདོར་བསྡུས་
ནས་བཤད་པར་བྱ་སྟེ། རང་ཉིད་ཀྱིས་ཀུན་ནས་བསླང་བྱར་གྱུར་པའི་ཡན་ལག་གཉིས་པ་འདུ་བྱེད་ཀྱི་ལས་ཀུན་
ནས་སློང་བྱེད་ཀྱི་འཇིག་ལྟ་བདག་འཛིན། ཡན་ལག་དང་པོའི་མ་རིག་པའི་མཚན་ཉིད། དེ་ལ་སྒྲས་བརྗོད་
རིགས་ཀྱི་སྒོ་ནས་དབྱེ་ན། དུས་དང་། རྒྱུའི་ཀུན་སློང་གི་མ་རིག་པ་གཉིས་ཡོད། ཕྱི་མ་དང་ཡན་ལག་དང་པོའི་
མ་རིག་པ་གཉིས་དོན་གཅིག དེའི་ཆོས་ཀྱི་ཁྱད་པར་ཡོད་དེ། ངོ་བོ་ལུང་མ་བསྟན་ཡིན། མཐོང་སྤོང་སྒོམ་སྤང་
གཉིས་ཀ་ཡོད། ཁམས་གསུམ་ཀ་དང་སོ་སྐྱེ་ཁོ་ནའི་རྟེན་ལ་ཡོད་པའི་ཕྱིར། འདི་ལ་ཁ་ཅིག་ཀུན་བཏགས་དང་
ལྷན་སྐྱེས་གཉིས་ཀའི་ཆ་ཡོད་པར་བཞེད་ཀྱང་། མཁས་གྲུབ་རིན་པོ་ཆེ་ལྟར་ན་ལྷན་སྐྱེས་ཀྱིས་ཁྱབ་སྟེ། ཀུན་
བཏགས་ཀྱི་མ་རིག་པ་ནི་འཁོར་བའི་རྩ་བར་མི་རུང་བའི་ཕྱིར་ཏེ། སྟོང་ཐུན་ཆེན་མོ་ལས། ཀུན་བཏགས་ནི་ལུས་
ཅན་འཁོར་བར་འཆི་བྱེད་རྩ་བར་མི་རུང་། ཞེས་གསུང་པའི་ཕྱིར། རང་ཉིད་ཀུན་ནས་སློང་བྱེད་ཡན་ལག་བཅུ་
221



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ཀྱི་དང་པོ་མ་རིག་པས་གསར་དུ་ཀུན་ནས་བསླངས་ཤིང་རང་འབྲས་དེའི་ནང་ཚན་གྱི་འབྲས་དུས་ཀྱི་རྣམ་
ཤེས་ཀྱི་རྟེན་འབྲེལ་སྐྱེད་བྱེད་ཀྱིས་རབ་ཏུ་ཕྱེ་བའི་རིགས་སུ་གནས་པའི་ཟག་བཅས་ཀྱི་ལས། ཡན་ལག་གཉིས་པ་
འདུ་བྱེད་ཀྱི་ལས་ཀྱི་མཚན་ཉིད། དེ་ལ་དབྱེ་ན་དེར་གྱུར་པའི་བསོད་ནམས་དང་བསོད་ནམས་མ་ཡིན་པའི་ལས་
མི་གཡོ་བའི་ལས་དང་གསུམ་ཡོད། དེའི་ཆོས་ཀྱི་ཁྱད་པར་ཡོད་དེ། ངོ་བོ་ནི་དགེ་མི་དགེ་གང་རུང་གིས་བསྡུས།
མཐོང་སྤང་སྒོམ་སྤང་གཉིས་ཀ་ཡོད། སྐྱེ་འཕགས་གཉིས་ཀའི་རྒྱུད་དང་། ཁམས་གསུམ་ཀའི་རྟེན་ལ་ཡོད་པའི་
ཕྱིར། རང་རྒྱུ་ཡན་ལག་དང་པོ་གཉིས་ཀྱི་དབང་གིས་ཡང་སྲིད་དུ་ཉིང་མཚམས་སྦྱར་མ་ཐག་པའི་གནས་སྐབས་
ཀྱིས་བསྡུས་པའི་ཟག་བཅས་ཀྱི་རྣམ་པར་ཤེས་པ། ཡན་ལག་གསུམ་པ་རྣམ་ཤེས་ཀྱི་རྟེན་འབྲེལ་གྱི་མཚན་ཉིད།
གཙོ་བོའི་དབང་དུ་བྱས་ན་ཡིད་ཀྱི་རྣམ་པར་ཤེས་པའོ། ། ཆོས་ཀྱི་ཁྱད་པར་ཡོད་དེ། དགེ་སོགས་གསུམ་ག་ཡོད།
སྐྱེ་འཕགས་གཉིས་ཀའི་རྒྱུད་ལ་ཡོད། མཐོང་སྒོམ་གཉིས་ཀའི་སྤང་བྱ་དང་། ཁམས་གསུམ་གའི་རྟེན་ལ་ཡོད་
པའི་ཕྱིར། རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་རྫོགས་
རྟེན་འབྲེལ་ཚར་དེའི་དབང་དུ་བྱས་པའི་སྐྱེ་མཆེད་ཀྱི་རྟེན་འབྲེལ་མ་གྲུབ་གོང་གི་ཟག་བཅས་རྣམ་སྨིན་གྱིས་བསྡུས་
པའི་མིང་དུ་གྲགས་པ་དང་། གཟུགས་གང་རུང་དུ་དམིགས་པ། ཡན་ལག་བཞི་བ་མིང་གཟུགས་གང་རུང་གི་
རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་མིང་གཟུགས་གཉིས་དེའི་མིང་ལ་དེར་དེར་གྱུར་བའི་ཚོར་བ་
འདུ་བྱེད་རྣམ་པར་ཤེས་པ་བཞི། ཆོས་ཀྱི་ཁྱད་པར་ཡོད་དེ། དེའི་གཟུགས་ཀྱི་རྟེན་འབྲེལ་ལ་ལུང་མ་བསྟན་གྱིས་
ཁྱབ། མིང་ལ་དགེ་སོགས་གསུམ་ཀ་ཡོད་པ་སོགས་རྣམ་ཤེས་ཀྱི་རྟེན་འབྲེལ་དང་འདྲ་བའི་ཕྱིར། རང་རྒྱུ་རྟེན་
འབྲེལཚར་གཅིག་གི་དབང་དུ་བྱས་པའི་མིང་གཟུགས་གང་རུང་གི་རྟེན་འབྲེལ་རྫོགས་རྟེན་འབྲེལ་ཚར་དེའི་
དབང་དུ་བྱས་པའི་རེག་པའི་རྟེན་འབྲེལ་མ་གྲུབ་གོང་གི་ཟག་བཅས་རྣམ་སྨིན་གྱི་ངོ་བོར་གྱུར་པའི་ཕུང་པོ། ཡན་
ལག་ལྔ་བ་སྐྱེ་མཆེད་ཀྱི་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་སྐྱེ་མཆེད་དྲུག་ཡོད། ཆོས་ཀྱི་ཁྱད་པར་
ནི་སྔར་བཞིན། རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་སྐྱེ་མཆེད་ཀྱི་རྟེན་འབྲེལ་རྫོགས་རྟེན་
འབྲེལ་ཚར་དེའི་དབང་དུ་བྱས་པའི་ཚོར་བའི་རྟེན་འབྲེལ་མ་གྲུབ་གོང་གི་ཡུལ་དང་དབང་པོ་དང་རྣམ་ཤེས་གསུམ་
འདུས་པ་ལ་བརྟེན་ནས་ཡུལ་གྱི་འགྱུར་བ་རང་སྟོབས་ཀྱིས་དཔྱོད་པའི་སེམས་པ། ཡན་ལག་དྲུག་པ་རེག་པའི་
རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་མིག་གི་འདུས་ཏེ་རེག་པ་སོགས་དྲུག་ཡོད། ཆོས་ཀྱི་ཁྱད་པར་ནི་
སྔར་བཞིན་ནོ། །རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་རེག་པའི་རྟེན་འབྲེལ་རྫོགས་རྟེན་འབྲེལ་
དེའི་དབང་དུ་བྱས་པའི་སྲེད་པའི་རྟེན་འབྲེལ་མ་གྲུབ་གོང་གི་རང་ཡུལ་སིམ་གདུང་བར་མ་གསུམ་གང་རུང་རང་
222



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
སྟོབས་ཀྱིས་ཉམས་སུ་མྱོང་བའི་ཟག་བཅས་ཀྱི་སེམས་པ། ཡན་ལག་བདུན་པ་ཚོར་བའི་རྟེན་འབྲེལ་གྱི་མཚན་
ཉིད། དེ་ལ་དེར་གྱུར་བའི་མིག་གི་འདུས་ཏེ་རེག་པའི་རྐྱེན་གྱིས་ཚོར་བ་སོགས་དྲུག་དང་། ཚོར་བ་བདེ་སྡུག་
བཏང་སྙོམས་གསུམ་ཡོད། ཆོས་ཀྱི་ཁྱད་པར་ནི་སྔར་བཞིན་ནོ། ། རང་གི་གསོས་འདེབས་བྱར་གྱུར་པའི་ཡན་
ལག་གཉིས་པ་འདུ་བྱེད་ཀྱི་ལས་ལ་གསོས་འདེབས་བྱེད་ཀྱི་རང་གི་དམིགས་པ་ལ་རང་སྟོབས་ཀྱིས་སྲེད་པའི་ཐག་
བཅས་ཀྱི་སེམས་པ། ཡན་ལག་བརྒྱད་པ་སྲེད་པའི་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་འདོད་སྲེད་
སྲིད་སྲེད་འཇིགས་སྲེད་དང་གསུམ། རྟེན་འབྲེལ་ཚར་གཅིག་གི་དབང་དུ་བྱས་པའི་སྲེད་པའི་རྟེན་འབྲེལ་ཚེར་
འཕེལ་བའི་གནས་སྐབས་ཀྱི་འདོད་ཆགས། ཡན་ལག་དགུ་པ་ལེན་པའི་རྟེན་འབྲེལ་གྱི་མཚན་ཉིད། དེ་ལ་དབྱེ་
ན། འདོད་པ་ཉེ་བར་ལེན་པ་སོགས་བཞི་ཡོད། དེ་གཉིས་ཀྱི་ཆོས་ཀྱི་ཁྱད་པར་བ་ནི། ངོ་བོ་ལུང་མ་བསྟན་ཡིན།
གཞན་རྣམས་སྔར་བཞིན། ཡན་ལག་བཅུ་གཉིས་ཀྱི་ནང་ཚན་སྲེད་ལེན་གང་རུང་གིས་གསོས་བཏབ་པའི་ཡང་
སྲིད་ཕྱི་མར་རྣམ་སྨིན་གྱི་ཕུང་པོ་འགྲུབ་བྱེད་ཀྱི་ནུས་མཐུ་ཅན་གྱི་ལས། ཡན་ལག་བཅུ་པ་སྲིད་ལས་ཀྱི་མཚན་ཉིད།
དེ་ལ་དབྱེ་ན། དེར་གྱུར་པའི་དགེ་མི་དགེ་མི་གཡོ་བའི་ལས་གསུམ་ཡོད། ཆོས་ཀྱི་ཁྱད་པར་ཡང་གཉིས་པ་འདུ་
བྱེད་ཀྱི་ལས་དང་མཚུངས། རང་རྒྱུ་ལས་ཉོན་གྱི་དབང་གིས་ཡང་སྲིད་དུ་ཉིང་མཚམས་སྦྱར་བའི་ཆར་གྱུར་པའི་
ཟག་བཅས་ཀྱི་ཕུང་པོ། ཡན་ལག་བཅུ་གཅིག་པ་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་མངལ་སྐྱེས་སུ་
ཉིང་མཚམས་སྦྱར་བ་སོགས་བཞི་ཡོད། རང་རྒྱུ་ལས་ཉོན་གྱི་དབང་གིས་བླངས་པའི་རྣམ་སྨིན་གྱི་ཕུང་པོ་རྙིང་
པའི་ཆའམ། དེའི་དབང་གིས་སྲོག་གི་རིས་མཐུན་སྔ་མ་དོར་བའི་ཆ་གང་རུང་དུ་དམིགས་པ། ཡན་ལག་བཅུ་
གཉིས་པ་རྒ་ཤི་གང་རུང་གི་རྟེན་འབྲེལ་གྱི་མཚན་ཉིད། ཆོས་ཀྱི་ཁྱད་པར་ནི་སྲེད་ལེན་གཉིས་དང་མཚུངས་
སོ། །
གསུམ་པ་རྩོད་པ་སྤོང་བ་ལ། ཁ་ཅིག འཕགས་པའི་རྒྱུད་ལ་འཁོར་བའི་རྩ་བར་གྱུར་པའི་མ་རིག་པ་ཡོད་
པར་ཐལ། དེའི་རྒྱུད་ལ་མ་རིག་པ་ཡོད་པའི་ཕྱིར། ཁྱབ་སྟེ། མ་རིག་པ་དེ་འཁོར་བའི་རྩ་བ་ཡིན་པའི་ཕྱིར།
དེར་ཐལ། ལམ་རིམ་ལས། དེ་ལྟར་གསུངས་པའི་ཕྱིར། རེ་ཞིག་སྐྱོན་མེད་དེ། དེ་ནི་ཡན་ལག་བཅུ་གཉིས་ཀྱི་
ཐོག་མའི་མ་རིག་པ་ལྟ་བུ་ལ་དགོངས་པའི་ཕྱིར། ཡང་ན་གཞན་གྱི་ལྟར་འདོད་པར་བྱའོ། ། ཁ་ཅིག ཡན་ལག་
བཅུ་གཉིས་ཀྱི་ཐོག་མའི་མ་རིག་པ་ཀུན་བཏགས་ཡོད་པར་ཐལ། རྗེ་བཙུན་བསྟན་དར་བས་དེ་ལྟར་བཞེད་པའི་
ཕྱིར་ན་རྣམ་པ་གཅིག་ཏུ་མ་ཁྱབ། ཁ་ཅིག ཡན་ལག་གཉིས་པ་འདུ་བྱེད་ཀྱི་ལས་ལ། དགེ་བའི་ལས་མེད་པར་
ཐལ། མ་རིག་པས་ཀུན་ནས་བསླངས་ཏེ་དགེ་བའི་ལས་རྒྱུད་ལ་མེད་པའི་ཕྱིར། མ་གྲུབ་ན། སོ་སོ་སྐྱེ་བོས་རང་
223



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུས་སུ་བགྱིས་པའི་དགེ་བའི་ལས་ཐམས་ཅད་ཀྱང་། རང་རྒྱུ་མ་རིག་པས་ཀུན་ནས་བསླང་ས་པར་ཐལ། མ་གྲུབ་
པ་དེའི་ཕྱིར། འདོད་ན། མི་འཐད་པར་ཐལ། དེ་ལ་དད་པས་ཀུན་ནས་བསླངས་པ་ཡོད་པའི་ཕྱིར་ན་མ་ཁྱབ།
ཁ་ཅིག ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ཟག་བཅས་ཀྱི་དགེ་བའི་ལས་ཆོས་ཅན། སྤང་བྱ་མ་ཡིན་པར་
ཐལ། དགེ་བའི་ལས་ཡིན་པའི་ཕྱིར། འདོད་ན། ཡིན་པར་ཐལ། ཐར་འདོད་ཀྱི་སྐྱེས་བུའི་སྤང་བྱ་ཡིན་པའི་
ཕྱིར། ཁ་ཅིག མ་ཁྱབ། མ་གྲུབ་ན། དེར་ཐལ། དེས་ལས་ཉོན་གྱི་དབང་གིས་འཁོར་བར་སྐྱེ་བར་ལེན་པ་
སྤོང་དགོས་པའི་ཕྱིར་ན་མ་ཁྱབ། ཁ་ཅིག སྐྱེ་སྲིད་དུ་ཉིང་མཚམས་སྦྱར་མ་ཐག་པའི་དུས་སུ་རྣམ་ཤེས་ཚོགས་
དྲུག་ཡོད་པར་ཐལ། མདོ་ལས་དེ་ལྟར་བཤད་པའི་ཕྱིར། འདོད་མི་ནུས་ཏེ། དེའི་ཚེ་མིག་གི་རྣམ་ཤེས་མེད་
པའི་ཕྱིར། དེར་ཐལ། དེའི་ཚེ་མིག་དབང་མ་གྲུབ་པའི་ཕྱིར་ཟེར། ཁ་ཅིག གཟུགས་མེད་ཁམས་ན་མིང་
གཟུགས་ཀྱི་རྟེན་འབྲེལ་ཡོད་པར་ཐལ། དེས་ན་མིང་གི་རྟེན་འབྲེལ་ཡོད་པའི་ཕྱིར། དེར་ཐལ། དེར་ཡན་ལག་
བཅུ་གཉིས་ཀྱི་ནང་ཚན་མིང་ གི་རྟེན་འབྲེལ་ཡོད་པའི་ཕྱིར་ན་མ་ཁྱབ། འདོད་ན། མི་འཐད་པར་ཐལ།
གཟུགས་མེད་ཁམས་ན་མིང་དང་གཟུགས་མེད་པའི་ཕྱིར། དེར་ཐལ། དེར་གཟུགས་མེད་པའི་ཕྱིར། ཁ་ཅིག
དེར་གཟུགས་ཡོད་པར་ཐལ། དེར་སྐྱེ་མཆེད་དྲུག་ཀ་ཡོད་པའི་ཕྱིར། དེར་ཐལ། དེར་སྐྱེ་མཆེད་དྲུག་ཡོད་པའི་
ཕྱིར། དེར་ཐལ། དེར་ཡིད་ཀྱི་སྐྱེ་མཆེད་དྲུག་ཡོད་པའི་ཕྱིར་ན་སྔ་མའམ་འདིར་མ་ཁྱབ། ཁ་ཅིག གཟུགས་
མེད་ཁམས་ན་གཟུགས་མེད་ཀྱི་ལྷ་རྣམས་མེད་པར་ཐལ། དེ་ན་མིག་གི་དབང་པོ་མེད་པའི་ཕྱིར་ན་མ་ཁྱབ། མ་
གྲུབ་ན། དེར་ཐལ། དེར་དབང་པོ་གཟུགས་ཅན་པ་མེད་པའི་ཕྱིར། ཁ་ཅིག དེ་ན་མིག་གི་འདུས་ཏེ་རེག་པ་
དང༌། དེའི་རྐྱེན་གྱི་ཚོར་བ་ཡོད་པར་ཐལ། དེ་ཡིད་ཀྱི་འདུས་ཏེ་རེག་པ་དང་དེའི་རྐྱེན་གྱིས་ཚོར་བ་ཡོད་པའི་
ཕྱིར་ན་མ་ཁྱབ། ཁ་ཅིག བྱང་སེམས་འཕགས་པའི་རྒྱུད་ལ་ཡན་ལག་བཅུ་གཉིས་ཀྱི་ནང་ཚན་སྲེད་པ་ཡོད་པར་
ཐལ། དེའི་རྒྱུད་ལ་སྲེད་པ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་རྒྱུད་ལ་འདོད་ཆགས་ཡོད་
པའི་ཕྱིར། ཁ་ཅིག སྲིད་པ་ཡིན་ན། ལས་ཡིན་དགོས་པར་ཐལ། ཡན་ལག་བཅུ་གཉིས་ཀྱི་ནང་ཚན་དུ་གྱུར་
པའི་སྲིད་པ་དེ་ལས་ལ་བྱེད་པའི་ཕྱིར་ན་མ་ཁྱབ། འདོད་མི་ནུས་ཏེ། འཁོར་བ་ཡིན་ན། ལས་མིན་པས་ཁྱག་
པའི་ཕྱིར། ཁ་ཅིག རྒས་པ་དང་གཞོན་ནུའི་གཞི་མཐུན་ཡོད་པར་ཐལ། གཞོན་ནུའི་ལུས་ལ་རྒ་བའི་རྟེན་
འབྲེལ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་ལུས་ལ་ཕུང་པོ་རྙིང་པའི་ཆ་ཡོད་པའི་ཕྱིར།
གཉིས་པ་བསྡུ་བ་བཤད་པ་ལ། ཡན་ལག་གཉིས་པོ་དེ་བསྡུ་ཚུལ་ཡོད་དེ། རྒྱུ་འབྲས་གཉིས་སུ་འདུ།
སྡུག་ཀུན་གཉིས་སུ་འདུ། ཉོན་མོངས་གསུམ་དུ་འདུ་བའི་ཕྱིར། དང་པོ་དེར་ཐལ། ཡན་ལག་དང་པོ་གཉིས་
224



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ། །
འཕེན་བྱེད་ཀྱི་རྒྱུ་དང་། རྣམ་ཤེས་ཀྱི་རྟེན་འབྲེལ་ནས་ཚོར་བའི་རྟེན་འབྲེལ་གྱི་བར་ལྔ་འཕངས་པའི་འབྲས་བུ་
དང་། སྲེད་ལེན་སྲིད་ལས་གསུམ་ནི་འགྲུབ་བྱེད་ཀྱི་རྒྱུ་དང་། སྐྱེ་རྒ་གཉིས་མངོན་པར་གྲུབ་པའི་འབྲས་བུ་ཡིན་
པའི་ཕྱིར། གཉིས་པ་དེར་ཐལ། ཡན་ལག་དང་པོ་གཉིས་སྲེད་ལེན་སྲིད་པ་གསུམ་ཀུན་འབྱུང་བདེན་པ་དང་།
ལྷག་མ་རྣམས་སྡུག་བསྔལ་བདེན་པར་འདུ་བའི་ཕྱིར། གསུམ་པ་དེར་ཐལ། མ་རིག་པ་སྲེད་ལེན་གསུམ་པོ་དེ་
ཉོན་མོངས་པའི་ཀུན་ནས་ཉོན་མོངས་པ་དང་། ལས་གཉིས་ལས་ཀྱི་ཀུན་ནས་ཉོན་མོངས་པ་དང་། ལྷག་མ་
བདུན་གཞིའི་ཀུན་ནས་ཉོན་མོངས་པ་སོགས་གསུམ་དུ་འདུ་བའི་ཕྱིར། དེར་ཐལ། རྟེན་འབྲེལ་མདོ་འགྲེལ་
ལས། དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་ཡིན་ནོ། ། ལྷག་མ་བདུན་ནི་སྡུག་བསྔལ་
ཡིན། ། ཞེས་གསུངས་པའི་ཕྱིར། །
གསུམ་པ་ཚེ་དུ་ལ་རྫོགས་པ་ལ། བཅུ་གཉིས་པོ་དེ་མྱུར་བུལ་གྱི་རྫོགས་ཚུལ་གཉིས་ཡོད་དེ། མྱུར་ན་ཚེ་
གཉིས་ལ་རྫོགས། བུལ་ན་ཚེ་གསུམ་ལ་རྫོགས་པར་ལམ་རིམ་སོགས་ནས་གསུངས་ལ། བཞི་ལ་ཡང་རྫོགས་པའི་
ཚུལ་ཡོད་པའི་ཕྱིར། དང་པོ་དེར་ཐལ། མཚོན་ན་མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་
བསགས། ལས་དེ་ལ་སྲེད་ལེན་གཉིས་ཀྱིས་གསོས་བཏབ། སྲིད་ལས་ནུས་པ་མཐུ་ཆེན་དུ་བྱས་ནས་སྐྱེ་བ་གཞན་
གྱིས་བར་མ་ཆོད་པར་ལྟར་སྐྱེ་བ་བླངས་པ་དེའི་ཚེ་བཅུ་གཉིས་པོ་དེ་ཚེ་མི་འདྲ་བ་གཉིས་ལ་རྫོགས་པ་ཡིན་པའི་ཕྱིར།
དེར་ཐལ། དེའི་ཚེ་ཡན་ལག་དང་པོ་གཉིས་སྲེད་ལེན་སྲིད་པ་གསུམ་དང་བཅས་པ་མིའི་ཚེ་དེ་ལ་རྫོགས་ནས།
ལྷག་མ་རྣམས་ལྷའི་ཚེ་དེ་ལ་རྫོགས་པའི་ཕྱིར། བར་བ་དེར་ཐལ། མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་
བྱེད་ཀྱི་ལས་བསགས་ལས་དེ་ལ་སྲེད་ལེན་གཉིས་ཀྱིས་གསོལ་མ་བཏབ་པར་ལས་གཞན་གྱི་དབང་གིས་མིར་སྐྱེ་བ་
བླངས། རྟེན་དེ་ལ་སྔར་གྱི་ལས་དེ་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཅན་དུ་བྱས་ནས།
ལྷར་སྐྱེ་བ་བླངས་པ་དེའི་ཚེ་ཡན་ལག་བཅུ་གཉིས་པོ་དེ་ཆོ་མི་འདྲ་བ་གསུམ་ལ་རྫོགས་པ་ཡིན་པའི་ཕྱིར། དེར་ཐལ།
ཡན་ལག་དང་པོ་གཉིས་མིའི་ཚེ་དང་པོ་དང་། སྲེད་ལེན་སྲིད་པ་གསུམ་མིའི་ཚེ་གཉིས་པ་དང་། ལྷག་མ་བདུན་
པོ་ལྷའི་ཚེ་དེ་ལ་རྫོགས་པའི་ཕྱིར། གསུམ་པ་དེར་ཐལ། མིའི་རྟེན་ལ་ལས་དཀར་ནག་གཉིས་གང་རུང་བསགས་
པའི་ཚེ་གཉིས་པ་ལ་སྲེད་པས་གསོས་བཏབ་ཀྱང་ལེན་པས་གསོས་མ་བཏབ། གསུམ་པ་ལ་ལེན་པས་གསོས་
བཏབ་ནས་འགྲོ་བ་གཉིས་གང་རུང་དུ་སྐྱེ་བ་ལེན་པ་ཡོད་པས། བཅུ་གཉིས་པོ་ཚེ་མི་འདྲ་བ་བཞི་ལ་རྫོགས་པ་ཡོད་
པའི་ཕྱིར་གསུང་། ཁ་ཅིག ཡན་ལག་བཅུ་གཉིས་པོ་ཇི་ལྟ་བུལ་ཡང་ཚེ་གསུམ་མམ་བཞི་ལ་རྫོགས་ནུས་པ་མི་
འཐད་པར་ཐལ། འཕེན་བྱེད་ཀྱི་ལས་དང་། འཕངས་པའི་འབྲས་བུའི་བར་བསྐལ་པས་ཀྱང་ཆོད་པ་ཡོད་པའི་
225



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱིར་ན་མ་ཁྱབ། མ་གྲུབ་ན། དེར་ཐལ། མདོ་ལས། ལུས་ཅན་རྣམས་ཀྱི་ལས་རྣམས་ནི། ། བསྐལ་བ་བརྒྱར་
ཡང་ཆུད་མི་ཟ། ། ཚོགས་ཤིང་དུས་ལ་བབ་པ་ན། །འབྲས་བུ་སྨིན་པ་ཉིད་དུ་འགྱུར། ། ཞེས་གསུངས་པའི་
ཕྱིར། ཁ་ཅིག རྫོགས་ཚུལ་དེ་མི་འཐད་པར་ཐལ། འཕེན་བྱེད་ཀྱི་ལས་ངན་པ་གཅིག་གིས་ཁྱིའི་རྣམ་སྨིན་གྱི་
ཕུང་པོ་བརྒྱ་འཕེན་པ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། ཇི་སྐད་དུ། ཚིགས་བཅད་གཅིག་
ཙམ་ཉན་པ་ལ། ། གང་གིས་བླ་མར་མི་འཛིན་ན། ། ཁྱི་ཡི་སྐྱེ་བར་རྒྱུར་བླངས་ནས། ། སྨེ་ཤ་ཅན་དུ་སྐྱེ་བར་
འགྱུར། ། ཞེས་གསུངས་པའི་ཕྱིར། ཡང་ཁ་ཅིག དེ་འདྲའི་ཁྱིའི་ཚེ་བརྒྱ་པོ་དེ་རྟེན་འབྲེལ་ཚར་གཅིག་གི་
དབང་དུ་བྱས་པའི་ཚེ་ཡིན་པར་ཐལ། འཕེན་བྱེད་ཀྱི་ལས་གཅིག་གིས་འཕངས་པའི་ཚེ་ཡིན་པའི་ཕྱིར། འདོད་
ན། མ་ཡིན་པར་ཐལ། དེ་རྟེན་འབྲེལ་གཞན་གྱི་ཚེ་ཡིན་པའི་ཕྱིར། དེར་ཐལ། དེ་འདྲའི་ཁྱིའི་ཚེ་གཉིས་པ་
སོགས་རྟེན་འབྲེལ་གཞན་གྱི་ཚེ་ཡིན་པའི་ཕྱིར། དེར་ཐལ། དེ་ཁྱིའི་ཚེ་དང་པོ་ལས་གཞན་གྱི་ཚེ་ཡིན་པའི་ཕྱིར་ན་
མ་ཁྱབ་སྟེ། དེ་འདྲའི་ཁྱིའི་ཚེ་བརྒྱ་པོ་དེ། འཕེན་བྱེད་ཀྱི་ལས་གཅིག་གིས་འཕངས་པའི་ཁྱིའི་ཚེ་དེ་ལས་ཆ་ཤས་
སུ་ཕྱེ་བ་ཡིན་པའི་ཕྱིར། ཁ་ཅིག ཡན་ལག་བཅུ་གཉིས་པོ་དེ། རིང་མཐའ་ཚེ་བཞི་ལ་རྫོགས་པ་མེད་པར་ཐལ།
ལམ་རིམ་ཆེན་མོ་ལས། ཡུན་རིང་ན་ཡང་ཚེ་གསུམ་ལས་མི་འགྱུང་སྟེ། ཞེས་གསུངས་ཤིང་། གསེར་འཕྲེང་ལས་
ཀྱང་དེ་ལྟར་བཤད་པའི་ཕྱིར་ན་རེ་ཞིག་མ་ཁྱབ་བོ། །ཁ་ཅིག མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་
ཀྱི་ལས་བསགས་ནས། ལྷའི་སྐྱེ་བ་ལེན་པའི་བར་དུ་མིའི་ཚེ་དུ་མ་ས་ཆོད་པའི་མིའི་ཚེ་རྣམས་སྔར་གྱི་ལྷའི་རྣམ་སྨིན་
གྱི་ཕུང་པོ་འཕེན་བྱེད་ཀྱི་རྟེན་འབྲེལ་དེའི་ཁོངས་སུ་གཏོགས་པར་ཐལ། འཕེན་བྱེད་ཀྱི་ལས་གཅིག་ཁོ་ནས་ལྷ་
མིའི་ཚེ་དུ་མ་འཕེན་པའི་ཕྱིར། དེར་ཐལ། ཀུན་ལས་བཏུས་ལས། ལས་གཅིག་གིས་ལུས་དུ་མ་འཕེན་པའི་ལས་
ཀྱང་ཡོད། ཅེས་གསུངས་པའི་ཕྱིར་ན་སྐྱོན་མེད་དེ། རྣམ་སྨིན་གྱི་ས་བོན་གསོ་བ་ལ་དགོངས་པའི་ཕྱིར། འདོད་
མི་ནུས་ཏེ། དེ་རྣམས་རྟེན་འབྲེལ་གཞན་གྱི་ཚེ་ཡིན་པར་ཕྱིར། །
བཞི་བ་ས་མཚུངས་ཀྱི་ཁྱད་པར་ལ། ཁམས་གསུམ་ས་དགུ་བོ་དེ་གང་དུ་མཚུངས་པའི་ས་དང་། ཡན་
ལག་བཅུ་གཉིས་པོ་དེ་གང་མཚུངས་རྒྱུའི་ཆོས་ཡིན་པས་ས་གང་གིས་གང་བསྡུས་ཚུལ་ཡོད་དེ། ལས་ཀྱི་རྟེན་
འབྲེལ་གཉིས། སྲེད་ལེན་གཉིས། འབྲས་བུའི་རྟེན་འབྲེལ་བདུན་དང་བཅས་པ་རྣམས། གང་དུ་སྐྱེ་བའི་སྐྱེ་
སས་བསྡུས། ཡན་ལག་དང་པོ་གང་དུ་ལས་གསོག་པའི་རྟེན་གྱིས་ས་བསྡུས་པ་ཡིན་པའི་ཕྱིར། རྒྱས་པར་ནི་
གཞན་དུ་ཤེས་པར་བྱའོ། ། རྟེན་འབྲེལ་ལུགས་འབྱུང་ལུགས་ལྡོག་གི་ཁྱད་པར་ཡོད་དེ། མ་རིག་པའི་རྐྱེན་གྱིས་
འདུ་བྱེད་འབྱུང་བ་སོགས་ནི། ཉོན་མོངས་ཕྱོགས་ཀྱི་རྟེན་འབྲེལ་ལུགས་འབྱུང་དང་། མ་རིག་པ་འགགས་པས་
226



༄༅། ། ཤཱཀྱའི་དགེ་སློང་གྲགས་པ་བཤད་སྒྲུབ་མིང་ཅན་གྱིས་བགྱིས་པའི་ཟུར་བཀོལ! །
འདུ་བྱེད་འགགས་པ་སོགས་ནི། རྣམ་བྱང་ཕྱོགས་ཀྱི་རྟེན་འབྲེལ་ལུགས་མཐུན་ཡིན་ལ། རྒ་ཤི་སྐྱེ་བ་ལས་འབྱུང་
བ་སོགས་དང་། རྒ་ཤི་འགགས་གང་འགགས་ན་སྐྱེ་བ་འགགས་པ་སོགས། བཟློག་པ་ནི། རིམ་བཞིན་ཉོན་
མོངས་ཕྱོགས་དང་། རྣམ་བྱུང་ཕྱོགས་ཀྱི་རྟེན་འབྲེལ་ལུགས་བཟློག་ཡིན་པའི་ཕྱིར། དེ་ལྟ་བུའི་ཟུར་བཀོལ་
བཞིའི་རྣམ་གཞག་མདོར་བསྡུས་པ་འདི་ནི། མཚན་ཉིད་གསར་བཙུགས་ཀྱི་ཐོག་མའི་རང་གི་སློབ་མ་དུ་མས་
བསྐུལ་བའི་ངོར་མཚན་ཉིད་ཀྱི་བླ་མ་རབ་འབྱམས་སྨྲ་བ་གྲགས་པ་བཤད་སྒྲུབ་མིང་ཅན་གྱིས་བགྱིས་པའོ། །
ཞེས་པའི་གསུང་པར་འདི་བཞིན་སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་
གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་ནས་ཡིག་
ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་
དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་སྔར་ཕན་སློབ་གཉེར་པའི་ཁྲོད་དུ་ཡིག་
ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་བ་རྣམས་
ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་བཅས་མཁའ་མཉམ་འགྲོ་ཀུན་ཕན་བདེའི་
རྩ་བ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་
སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་
བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་
བྱས་ཏེ། རབ་བྱུང་བཅུ་དྲུག་གི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་
མཛོད་དུ་བཞུགས་སུ་གསོལ་བའོ། །། ། འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་
ཡོངས་འདུའི་ལྗོན། ། བསྟན་འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་
ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་
འགྲོ་བ་མ་ལུས་དབུགས་འབྱིན་ཤོག། ། ། སརྦ་མངྒལཾ། །
227



༄༅། ། ཡུམ་གྱི་མདོ་དང་རྒྱན་སྦྱོར་ཚུལ་ལེགས་པར་བཤད་
པའི་སྙིང་པོ་ཞེས་བྱ་བ་བཞུགས་སོ། །
ལྷ་མིའི་སྟོན་པ་ཤཱཀྱའི་ཏོག། གང་དེའི་རྒྱལ་ཚབ་མི་ ཕམ་ མགོན། ། དེ་སྲས་ཐོགས་མེད་སྐུ་མཆེད་
དང་། ། རྒྱལ་བ་གཉིས་པར་བཅས་ལ་འདུད། ། འདིར་མདོ་དང་རྒྱུན་སྦྱོར་ཚུལ་མདོར་བསྡུས་ཤིག་འཆད་པར་
བྱ་སྟེ། དེ་ཡང་ཡུམ་གསུམ་དང་རྒྱུན་སྦྱོར་ཚུལ་ཡོད་ཀྱང་། ཡུམ་རྒྱས་འབྲིང་གཉིས་རྒྱན་དང་སྦྱོར་ཚུལ་གཅིག་
ཡིན་པར་སློབ་དཔོན་གྱིས་ཉི་ཁྲི་ལེའུ་བརྒྱད་མ་ལས་བཤད་ཅིང་། ཇི་ལྟར་སྦྱོར་ན་མདོ་ལས་སྐབས་བརྒྱད་དུ་བྱས་
ནས་རྒྱུན་གྱི་སྐབས་བརྒྱད་དང་སྦྱོར་ཞིང་། གཞུང་གི་མང་ཉུང་ལ་ཡུམ་རྒྱས་པ་ལ་བམ་པོ་སུམ་བརྒྱ་དང་། ཤོ་ལོ་
ཀའི་དབང་དུ་བྱས་ན་འབུམ། ཡུམ་འབྲིང་པོ་ལ་བམ་པོ་བརྒྱད་ཅུ་རྩ་གསུམ་དང་། ཤོ་ལོ་ཀ་སྟོང་ཕྲག་ཉི་ཤུ་རྩ་ལྔ།
ཡུམ་བསྡུས་པ་ལ་བམ་པོ་ཉེར་བཞི་དང་ཉེར་ལྔར་ཡང་འབྱུང་སྟེ། བླ་མ་ཁ་ཅིག་འདིའི་མཇུག་གི་རྟག་ངུའི་ལེའུ་ནི་
ཡུམ་བར་མའི་མཇུག་གི་དེ་དེར་སྦྱར་བ་ཡིན་གྱི། བརྒྱད་སྟོང་པ་རྐྱང་པ་ལ་རྟག་ངུའི་ལེའུ་མེད་པར་བཤད་དེ།
ཤོ་ལོ་ཀའི་དབང་དུ་བྱས་ན་སྟོང་ཕྲག་བརྒྱད་དོ། ། ཡུམ་གསུམ་ཀའི་གླེང་གཞི་ནི་རྒྱན་དང་མི་སྦྱོར་ཞིང་། དེ་
མན་ཆད་རྒྱུན་དང་སྦྱོར་བ་ནི་ཉི་ཁྲི་ལེའུ་བརྒྱད་མ་གསེར་འཕྲེང་དང་རྣམ་བཤད་རྣམས་བསྟུན་ན་འདི་ལྟ་སྟེ།
སེམས་བསྐྱེད་པ་ནི་གཞན་དོན་ཕྱིར། ། ཞེས་སོགས་མདོ་དང་སྦྱོར་ཚུལ་ལ་ནི་མཚོན་བྱེད་ཀྱི་ཆོས་བཅུའི་དང་པོ་
སེམས་བསྐྱེད་ནི་ཡུམ་བར་མ་ལས། ཤཱ་རིའི་བུ་འདི་ལ་བྱང་ཆུབ་སེམས་དཔའ་ཆེན་པོ་ཆོས་ཐམས་ཅད་རྣམ་པ་
ཐམས་ཅད་དུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་
བྱའོ། ། ཞེས་པ་བྱང་ཆུབ་མདོར་བསྟན་དང་སྦྱོར། དེ་ནས་ཚིག་སྣ་རྣམས་ཅུང་ཟད་བསྡུས་ཏེ་བརྗོད་ན་ཤཱ་རིའི་
བུ་འདི་ལ་བྱང་ཆེན་གྱིས་གནས་པ་མེད་པའི་ཚུལ་དུ་ཤེར་ཕྱིན་ལ་གནས་ཏེ། སྦྱིན་པ་དང་གཏོང་པ་པོ་དང་ཡོངས་
སུ་ལེན་པ་མི་དམིགས་པའི་ཕྱིར། ཞེས་སོགས་ཕྱིན་དྲུག་ལ་སྦྱར་ནས་དེ་དག་མི་དམིགས་པས་བསྒྲུབ་པར་
བྱའོ། ། ཞེས་པའི་བར་གྱི་མདོ་རྣམས་བྱང་ཆུབ་རྒྱས་བཤད་དང་སྦྱོར་ཞིང་། མདོར་བསྟན་རྒྱས་བཤད་ཀྱི་
གཞུང་འདི་གཉིས་ནི་སེམས་བསྐྱེད་ཉེར་གཉིས་ཀྱི་དང་པོས་གསེར་ལྟ་བུའི་སེམས་བསྐྱེད་གཉིས་ཀྱི་མདོ་ཡིན་ན།
228



༄༅། ། ཡུམ་གྱི་མདོ་དང་རྒྱུན་སྦྱོར་ཚུལ་ལེགས་པར་བཤད་པའི་སྙིང་བོ། །
དེ་ནས་ཤཱ་རིའི་བུ་བྱང་ཆེན་གྱིས་ཡུམ་ལ་གནས་ཏེ་བྱང་ཕྱོགས་སོ་བདུན་ཡོངས་སུ་རྫོགས་པར་བྱའོ། ། ཞེས་པ་
ནས་སྟོབས་བཅུ་མ་འདྲེས་པ་བཅོ་བརྒྱད་ཚད་མེད་བཞི་བསྒོམ་པར་བྱའོ། ། ཞེས་པའི་བར་ནི་ཟླ་བ་ཚེས་པ་ལྟ་བུ་
དང་སྦྱོར། ཐམས་ཅད་ཤེས་པ་ཉིད་ལ་ཤེས་པ་དང་མཐོང་བས་རྣམ་པར་བལྟས་ནས་འདའ་བར་འདོད་པ་དང་།
ལམ་ཤེས་པ་ཉིད་ཡོངས་སུ་རྫོགས་པ་དང་། ཞེས་སོགས་ནི་མེ་ལྟ་བུ་དང་། སེམས་ཅན་སེར་སྣ་ཅན་སྦྱིན་པ་ལ་
འགོད་པར་འདོད་པས་སོགས་ནི་གཏེར་ལྟ་བུ་དང་། ཚུལ་ཁྲིམས་འཆལ་བ་ཞེས་སོགས་ནི་རིན་པོ་ཆེའི་འབྱུང་
གནས་ལྟ་བུ་དང༌། གནོད་སེམས་ཅན་སོགས་ནི་རྒྱ་མཚོ་ལྟ་བུ་དང་། ལེ་ལོ་ཅན་སོགས་ནི་རྡོ་རྗེ་ལྟ་བུ་དང་།
སེམས་རྣམ་པར་གཡེང་བས་སོགས་ནི་རིའི་རྒྱལ་པོ་ལྟ་བུ་དང་། ཤེས་རབ་འཆལ་བ་སོགས་ནི་སྨན་ལྟ་བུ་དང་།
དགེ་བའི་སེམས་པ་གཅིག་ཙམ་ཡང་ཐབས་མཁས་པ་རྣམ་མཁྱེན་དུ་བསྔོས་པས་སོགས་ནི་བཤེས་གཉེན་ལྟ་བུ་དང་།
བྱང་ཆེན་སངས་རྒྱས་ཀྱི་སྐུ་སྒྲུབ་པ་དང་། གཞོན་ནུའི་ས་ལས་འདའ་བ་སོགས་ནི་ནོར་བུ་ལྟ་བུ་དང་། བྱང་ཆེན་
གྱིས་ཟས་སྐོམ་གོས་ལ་སོགས་པ་སེམས་ཅན་ཐམས་ཅད་ཀྱི་ཡིད་ལ་བསམས་པ་ཡོངས་སུ་རྫོགས་པར་བྱ་སོགས་ནི་
ཉི་མ་ལྟ་བུ་དང་། བྱང་ཆེན་སྟོང་ཉིད་ཉི་ཤུ་ལ་སློབ་དང་སོགས་ནི་ཀླུ་དབྱངས་ལྟ་བུ་དང་། བྱང་ཆེན་སེམས་
བསྐྱེད་པ་གཅིག་གིས་ཕྱོགས་བཅུའི་འཇིག་རྟེན་ཐམས་ཅད་འདའ་བ་སོགས་ནི་རྒྱལ་པོ་ལྟ་བུ་དང་། བྱང་ཆེན་
ཕྱོགས་བཅུའི་དེ་བཞིན་གཤེགས་པ་ཉན་ཐོས་དང་བྱང་སེམས་ཀྱི་དགེ་འདུན་དང་བཅས་པ་ཐམས་ཅད་ལ་བསོད་
སྙོམས་དང་སོགས་ནི་བང་མཛོད་ལྟ་བུ་དང་། བྱང་ཆེན་དུས་གསུམ་གྱི་སངས་རྒྱས་ཐམས་ཅད་ཀྱི་ཡོན་ཏན་ཐོབ་
པར་འདོད་པས་སོགས་ནི་ལམ་པོ་ཆེ་ལྟ་བུ་དང༌
། བྱང་ཆེན་ཉན་རང་ཐམས་ཅད་ཀྱི་སྔོན་དུ་འགྲོ་བ་དང་སོགས་ནི་
བཞོན་པ་ལྟ་བུ་དང་། ཕྱོགས་བཅུའི་སངས་རྒྱས་ཐམས་ཅད་ཀྱིས་གསུངས་པ་དང་གསུང་བ་དང་གསུང་བར་
འགྱུར་བ་སོགས་ནི་བཀོད་མའི་ཆུ་ལྟ་བུ་དང་། ཕྱོགས་བཅུའི་རེ་རེ་ཞིང་འཇིག་རྟེན་གྱི་བར་ཡུན་རིང་པོར་མུན་མ་
མུན་ནག་ཏུ་གྱུར་བ་ལུས་ཀྱི་འོད་ཀྱིས་སྣང་བར་བྱས་སོགས་ནི་སྒྲ་སྙན་ལྟ་བུ་དང་། ཕྱོགས་བཅུ་རེ་རེ་མཐའ་ཡས་
པའི་འཇིག་རྟེན་གྱི་ཁམས་ན་སེམས་ཅན་ལོང་བ་དང་འོན་པ་དང་སོགས་ནི་ཆུ་བོ་ལྟ་བུ་དང་། ཤཱ་རིའི་བུ་གཞན་
ཡང་བྱང་ཆེན་དེ་བཞིན་གཤེགས་པའི་སྤྱོད་ལམ་ སྟོན་པ་དང་སོགས་ནི་ སྤྲིན་ལྟ་བུའི་སེམས་བསྐྱེད་སྦྱོར་རྒྱུའི་
མདོའོ། །
གཉིས་པ་གདམས་ངག་ལ། ཤཱ་རིའི་བུ་བྱང་ཆེན་ཤེར་ཕྱིན་ལ་སྤྱོད་པའི་ཚེ་བྱང་ཆུབ་སེམས་དཔའ་ཡོད་
བཞིན་དུ་བྱང་ཆུབ་སེམས་དཔའ་ཡང་དག་པའི་རྗེས་སུ་མི་མཐོང་ངོ། ། ཞེས་སོགས་ཀྱིས་བསྒྲུབ་པ་རང་གི་ངོ་བོ་
ལ་འདོམས་པའི་གདམས་ངག་བསྟན། ཤཱ་རིའི་བུ་གལ་ཏེ་འཛམ་བུའི་གླིང་འདི་དགེ་སློང་ཤཱ་རིའི་བུ་མོའུ་འགལ་
229



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་བུ་ལྟ་བུ་ཤ་སྟག་གིས་གང་བའི་འདི་ལྟ་ཞེས་སོགས་ཀྱིས་སྒྲུབ་པ་རང་གི་ངོ་བོ་ཐུན་མོང་མ་ཡིན་པ་ལ་གདམས་
སོ། ། དེ་ནས་ཤཱ་རིའི་བུ་འདི་ལ་བྱང་ཆེན་གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ་སོགས་ནི་སྡུག་
བདེན་དང་། གཟུགས་སྐྱེ་བའི་ཆོས་ཅན་ནམ་འགགས་པའི་ཆོས་ཅན་དུ་ཡང་དག་པར་རྗེས་སུ་མི་མཐོང་ངོ་
སོགས་ནི་ཀུན་འབྱུང་དང་། ཤཱ་རིའི་བུ་གཟུགས་མི་སྐྱེ་མི་འགག་ཅིང་
། ཀུན་ནས་ཉོན་མོངས་པ་ཡང་མ་ཡིན་
རྣམ་པར་བྱང་བ་མ་ཡིན་སོགས་ནི་འགོག་བདེན་དང་། ཤཱ་རིའི་བུ་བྱང་ཆེན་ཤེར་ཕྱིན་ལ་སྦྱོར་བའི་ཚེ། བདག་
ཉིད་སྦྱིན་པ་ལ་བརྩོན་ཞེས་བྱ་བའམ། མི་བརྩོན་ཞེས་བྱ་བར་ཡང་དག་པར་རྗེས་སུ་མི་མཐོང་ངོ་སོགས་ནི་ལམ་
བདེན་གྱི་རྣམ་པ་བཞི་ལ་གདམས་པའོ། ། དེ་ནས་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་ལ་རྣམ་པ་ཐམས་
ཅད་མཁྱེན་པ་ཉིད་སྦྱོར་བར་མི་བྱེད། འདི་ལྟར་གཟུགས་ཉིད་ཡང་དག་པར་རྗེས་སུ་མི་མཐོང་ངོ་ཞེས་སོགས་ནི་
སངས་རྒྱས་དཀོན་མཆོག་ལ་གདམས། གཟུགས་དངོས་པོ་ཡོད་ཅེས་བྱ་བར་མི་སྦྱོར། དངོས་པོ་མེད་ཅེས་བྱ་
བར་མི་སྦྱོར་སོགས་ནི་ཆོས་དཀོན་མཆོག་ལ་དང་། དེ་ནས་ཤཱ་རིའི་བུས། བཅོམ་ལྡན་འདས་བྱང་ཆེན་ཤེར་ཕྱིན་
ལ་སྤྱོད་པའི་ཚེ་དེ་ལྟར་གནས་པ་དེ་གང་ནས་ཤི་འཕོས་པ་དེ་འདིར་མཆིས་པ་ལགས། འདི་ནས་གང་དུ་སྐྱེད་པར་
འགྱུར་ཞེས་སོགས་ཀྱིས་མཚོན་བྱ་དོན་གྱི་དགེ་འདུན་ཉི་ཤུ་རྒྱས་པར་བཤད་པ་ནི་འཆད་པར་འགྱུར་བའི་དགེ་
འདུན་ཉི་ཤུ་དང་སྦྱོར་བ་ཡིན་ལ། འདིར་དགེ་འདུན་དཀོན་མཆོག་སྤྱི་ལ་གདམས་པ་ནི། འགྲེལ་བར་བྱང་ཆུབ་
སེམས་དཔའ་སློབ་པ་ཕྱིར་མི་ལྡོག་པ་རྣམས་ལ་སྐྱེ་བ་མེད་པ་ཉིད་དུ་འཇུག་པར་བྱའོ་ཞེས་ལུང་འབོགས་པ་དགེ་
འདུན་ལ་འདོམས་པ་ཞེས་གསུངས་པ་ལྟར་རོ། ། བྱང་ཆེན་ཤེར་ཕྱིན་ལ་སྤྱོད་པའི་ཚེ་ལུས་དང་ངག་དང་ཡིད་
གང་གིས་སོགས་ནི་མ་ཞེན་པ་ལ་དང་། བྱང་ཆེན་ཕྱིན་དྲུག་ལ་སྤྱོད་པའི་ཚེ་གཟུགས་སུ་མི་རློམ། ཚོར་བར་མི་
རློམ་ཞེས་སོགས་ནི་ཡོངས་སུ་མི་ངལ་བ་དང་། ཤཱ་རིའི་བུ་བྱང་ཆེན་ཡེ་ཤེས་དེ་ལྟ་བུ་དང་ལྡན་པས་ཤར་ཕྱོགས་ཀྱི་
འཇིག་རྟེན་གྱི་ཁམས་སོགས་ནི་ལམ་ནི་ཡོངས་སུ་བཟུང་བ་ལ་དང་། ཤཱ་རིའི་བུ་བྱང་ཆེན་གྱི་ཤའི་མིག་གིས་དཔག་
ཚད་བརྒྱ་མཐོང་བ་ཡོད་དོ་སོགས་ནི་སྤྱན་ལྔ་ལ་དང་། ཤེར་ཕྱིན་ལ་སྦྱོང་བའི་བྱང་ཆེན་མངོན་ཤེས་ཀྱི་ཕ་རོལ་ཏུ་
ཕྱིན་པ་འཐོབ་སྟེ། རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་བར་བྱེད་སོགས་ནི་མངོན་ཤེས་དྲུག་ལ་དང་། རབ་
འབྱོར་བྱང་ཆུབ་སེམས་དང་སེམས་དཔའ་ཆེན་པོ་རྣམས་ལ་ཤེར་ཕྱིན་ལས་བརྩམས་ཏེ་སྤོབས་པ་བསྐྱེད་ཅིག་
སོགས་ནི་མཐོང་ལམ་ལ་དང་། རབ་འབྱོར་འདུས་བྱས་ཀྱི་དབྱིངས་མེད་པར་འདུས་མ་བྱས་ཀྱི་དབྱིངས་གདགས་
པར་མི་ནུས་སོ་ཞེས་སོགས་ནི་སྒོམ་ལམ་ལ་གདམས་པའོ། ། དེ་ནས་དབང་པོ་རྟུལ་དང་རྣོན་པོ་དག་ཅེས་སོགས་
དགེ་འདུན་ཉི་ཤུ་སྒེར་དུ་འཆད་པ་ནི་དགེ་འདུན་དཀོན་མཆོག་ལ་གདམས་པ་ལས་འཕྲོས་པ་ཡིན་ཡང་། དེ་ནི་
230



༄༅། ། ཡུམ་གྱི་མདོ་དང་རྒྱན་སྦྱོར་ཚུལ་ལེགས་པར་བཤད་པའི་སྙིང་བོ། །
ཆོས་དཀོན་མཆོག་ལ་གདམས་པའི་མཇུག་ཏུ་སྔར་ལྟར་ཞུས་པའི་ལན་དུ་ཡུམ་རྒྱས་འབྲིང་གཉིས་ལས། སངས་
རྒྱས་ཀྱི་ཞིང་གཞན་རྣམས་ནས་དགའ་ལྡན་གྱི་ལྷའི་རིགས་དང་། ཞིང་འདི་ནས་ཤི་འཕོས་ནས་འདིར་སྐྱེ་བར་
འགྱུར་རོ་ཞེས་པས་བརྒྱུད་པའི་མིང་ཅན་སྤྱི་ཙམ་དང་། འདི་ལ་བྱང་ཆེན་མོའི་ནང་དུ་སངས་རྒྱས་བཅོམ་ལྡན་
འདས་རྣམས་དང་འབྲལ་བར་མི་འགྱུར་རོ་ཞེས་པ་གཉིས་དབང་རྟུལ་དང་། བྱང་ཆེན་ཞིང་གཞན་ནས་སྐྱེས་
ཤིང་ཤི་འཕོས་པ་དེའི་དབང་པོ་རྣོན་པོར་འགྱུར་སོགས་ཀྱིས་དབང་རྣོན་བསྟན་ཏེ། དེ་བཞིན་དུ་དགེ་འདུན་
ལྷག་མ་རྣམས་ཡང་མདོ་ཚན་རེ་རེ་འབྱུང་ཞིང་འཕྲོས་དང་བཅས་མདོ་ཚན་ཉེར་ལྔ་ཙམ་ཞིག་འབྱུང་སྟེ་མང་དུ་
དོགས་ནས་མ་བཀོད་དོ། ། སྒོམ་ལམ་ལ་འདོམས་ཟིན་ལས་ཉི་ཁྲིའི་ལེའུ་གསུམ་པ་རྫོགས།
བཞི་པ་སྦྱོར་ལམ་ལ་གདམས་པ་ནི་དམིགས་པ་དང་ནི་རྣམ་པ་དང་། ཞེས་སོགས་ཏེ་མདོ་ནི། ཤཱ་རིའི་བུ་
བྱང་ཆེན་ཤེར་ཕྱིན་ལ་སྤྱོད་པས་གཟུགས་མི་རྟག་པ་དང་སྡུག་བསྔལ་བ་དང་སྟོང་པ་དང་བདག་མེད་ཅེས་བྱ་བར་
མངོན་པར་ཞེན་པ་ཞེས་སོགས་ནི་དྲོད་ཆུང་ངུ་དང་། ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེར་ཕྱིན་འདི་
མཉན་པར་བྱ་སོགས་ནི་ཐེག་པ་གསུམ་ཆར་ཐོབ་པའི་རྒྱུ་ལ་སྟེ་འདི་འོག་མ་ལའང་སྦྱོར། བཅོམ་ལྡན་འདས་
བདག་གིས་གཟུགས་ཀྱི་འདུ་བ་དང་འགོད་པ་མ་འཚལ་མ་དམིགས་སོགས་ནི་དྲོད་འབྲིང་དང་
། བཅོམ་ལྡན་
འདས་འདི་ལྟ་སྟེ་བྱང་ཆེན་ཞེས་ཆོས་ཀྱི་བརྡར་བཏགས་པ་དང་སོགས་ནི་དྲོད་ཆེན་པོའི་དམིགས་རྣམ་ལ་དང་
།
གཞན་ཡང་བྱང་ཆེན་ཤེར་ཕྱིན་ལ་སྤྱོད་པ་དེའི་ཚེ་གཟུགས་རྟག་ཅེས་བྱ་བར་གནས་པར་མི་བགྱི་སོགས་ནི་རྩེ་མོ་
ཆུང་ངུ་དང་། བཅོམ་ལྡན་འདས་རྣམ་པ་ཐམས་ཅད་མཁྱེན་པ་ཉིད་ནི་མཚན་མར་བཟུང་བར་བགྱི་བ་ལགས་ཏེ་
སོགས་ནི་རྩེ་མོ་འབྲིང་དང་། བྱང་ཆེན་ཤེར་ཕྱིན་ལ་སྤྱོད་པའི་ཚེ་ཤེ་ཕྱིན་ནི་གང་། གང་གི་མི་ཞིག་ཅིའི་ཕྱིར་ཤེར་
ཕྱིན་ཞེས་བྱ་སོགས་ནི་རྩེ་མོ་ཆེན་པོའི་དམིགས་རྣམ་ལ་དང་། ཤཱ་རིའི་བུ་གཟུགས་ནི་གཟུགས་ཀྱི་རང་བཞིན་དང་
བྲལ་བའོ་སོགས་ཀྱིས་བཟོད་པ་ཆུང་ངུ་དང་། ཤཱ་རིའི་བུ་གཟུགས་ནི་གཟུགས་ཀྱི་རང་བཞིན་གྱིས་སྟོང་སྟེ་དེ་ལ་སྐྱེ་
བའམ་ངེས་པར་འབྱུང་བ་མི་དམིགས་སོགས་ནི་བཟོད་པ་འབྲིང་བ་དང་། བྱང་ཆེན་ཤེར་ཕྱིན་ལ་སྤྱོད་པ་ཐབས་
མི་མཁས་པས་གཟུགས་ལ་སྤྱོད་ན་མཚན་མ་ལ་སྤྱོད་དོ་སོགས་ནི་བཟོད་པ་ཆེན་པོའི་དམིགས་རྣམ་ལ་དང་། འདི་
ནི་བྱང་ཆེན་རྣམས་ཀྱི་ཏིང་ངེ་འཛིན་ཆོས་ཐམས་ཅད་སྐྱེ་བ་མེད་པ་སྟེ་སོགས་ནི་ཆོས་མཆོག་ཆུང་ངུ་དང་། བྱང་
ཆེན་ཏིང་ངེ་འཛིན་འདི་དག་གིས་གནས་པ་དེ་དག་ནི་སྔོན་གྱི་དེ་བཞིན་གཤེགས་པ་དེ་དག་གིས་ཀྱང་སོགས་ནི་
ཆོས་མཆོག་འབྲིང་དང་། ཤཱ་རིའི་བུ་ཤེར་ཕྱིན་ཡང་གཞན་ལ། ཏིང་ངེ་འཛིན་ཡང་གཞན། བྱང་སེམས་ཡང་
གཞན་ཞེས་བྱ་བ་མེད་ཅིང་སོགས་མདོ་ཚན་གཉིས་རེས་ཆོས་མཆོག་ཆེན་པོའི་དམིགས་རྣམ་ལ་གདམས་པ་སོགས་
231



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོ། ། གཞི་དང་དེ་ཡི་གཉེན་པོ་ཡི། ། ཞེས་སོགས་ཀྱི་སྐབས་སུ་སྤང་བྱ་རྟོག་པ་ལ་མདོ་ནི་ཤཱ་རིའི་བུ་ཆོས་འདི་
དག་གི་བྱིས་པ་སོ་སོ་སྐྱེ་བོས་ཇི་ལྟར་མངོན་པར་ཆགས་པ་བྱ་བ་དེ་ལྟ་བུའི་རྣམ་པར་ཡོད་པ་མ་ཡིན་ནོ་སོགས་དང་།
ཤཱ་རིའི་བུ་གཟུགས་ནང་སྟོང་པ་ཉིད་དང་དངོས་པོ་མེད་པ་ངོ་བོ་ཉིད་སྟོང་པ་ཉིད་ཀྱི་བར་གྱི་ཕྱིར་ཡོད་པ་མ་ཡིན་ནོ་
ཞེས་སོགས་ཀྱིས་སྡུག་ཀུན་སྤྱི་ལ་དམིགས་པའི་ཉོན་མོངས་གཟུང་རྟོག་དང་། དེ་དག་གིས་ཇི་ལྟར་མེད་པའི་ཆོས་
དེ་དག་ལ་བརྟགས་ནས་མིང་དང་གཟུགས་ལ་མངོན་པར་ཞེན་པ་ཞེས་སོགས་མདོ་ཚན་འགས་སྡུག་ཀུན་བྱེ་བྲག་པ་
ལ་དམིགས་པའི་ཉོན་མོངས་གཟུང་རྟོག་བསྟན་ལ། ཐབས་མི་མཁས་པས་གཟུགས་ལ་རྟོག་ཅིང་མངོན་པར་ཞེན་
པ་ཡིན་སོགས་ཀྱིས་རྣམ་བྱང་གཟུང་རྟོག་བསྟན་ཏོ། །ཤཱ་རིའི་བུ་བདག་ཉེ་བར་མི་དམིགས་སོགས་དང་། ཤཱ་
རིའི་བུ་གཟུགས་ཉེ་བར་མི་དམིགས་སོགས་ཀྱིས་རྫས་འཛིན་རྟོག་པ་དང་། རབ་འབྱོར་གཟུགས་ཀྱང་གཞན་ལ་
སྒྱུ་མ་ཡང་གཞན་ཞིག་ཡིན་སྙམ་མམ་སོགས་ཀྱིས་བཏགས་འཛིན་རྟོག་པ་བསྟན་ཏེ། སོ་སོར་ཕྱེ་ན་མདོ་ཚན་དགུ་
དགུ་འབྱུང་ངོ༌། ། སེམས་མི་འགོང་པ་ཉིད་ལ་སོགས། ། ཞེས་སོགས་ཀྱི་སྐབས་སུ་ཡོངས་འཛིན་ལ་མདོ་ནི་བྱང་
ཆེན་ཤེར་ཕྱིན་ལ་སྤྱོད་པའི་ཚེ་རྣམ་པ་ཐམས་ཅད་མཁྱེན་པ་ཉིད་དང་ལྡན་པས་གཟུགས་མི་རྟག་ཅེས་བྱ་བར་སོ་
སོར་རྟོག་ཀྱང་དེ་མི་དམིགས་སོ་ཞེས་སོགས་ཀྱིས་ནང་གི་ཡོངས་འཛིན་དང་། རབ་འབྱོར་གཞན་ཡང་བྱང་ཆེན་
གྱི་དགེ་བའི་བཤེས་གཉེན་ནི། གང་དེ་ལ་གཟུགས་མི་རྟག་ཅེས་བྱ་བར་མི་དམིགསག་པའི་ཚུལ་གྱིས་ཆོས་སྟོན་
ཅིང་སོགས་ཀྱིས་ཕྱིའི་ཡོངས་འཛིན་བསྟན་ཏོ། །
བཞི་པ་སྒྲུབ་པའི་རྟེན་རང་བཞིན་གནས་རིགས་ནི། རྟོག་པ་ཡི་ནི་ཆོས་དྲུག་དང་། ། ཞེས་སོགས་ཏེ་འདོ་
ནི། རབ་འབྱོར་ནམ་མཁའ་ལ་ཞེན་པ་བྱའི་རྗེས་མེད་ཅིང་མི་དམིགས་སོ། ། དེ་བཞིན་དུ་བྱང་སེམས་ཀྱི་ཚིག་གི་
དོན་མེད་ཅིང་མི་དམིགས་སོ་ཞེས་སོགས་ཀྱིས་སྦྱོར་དྲོད་དང་། ཡང་དག་པའི་མཐའ་ལ་གནས་མེད་ཅིང་མི་
དམིགས་སོ། ། ཞེས་སོགས་ཀྱིས་རྩ་མོ་དང་
། སྒྱུ་མའི་སྐྱེས་བུའི་གཟུགས་ལ་ཞེན་པ་མེད་ཅིང་མི་དམིགས་སོ་ཞེས་
སོགས་ཀྱིས་བཟོད་པ་དང་། སྒྱུ་མའི་སྐྱེས་བུའི་ནང་སྟོང་པ་ཉིད་ལ་སྤྱོད་པའི་ཚིག་གི་དོན་མེད་ཅིང་མི་དམིགས་སོ་
ཞེས་སོགས་ཀྱིས་ཆོས་མཆོག་དང་། ཡང་དག་པར་རྫོགས་པའི་སངས་རྒྱས་ཀྱི་གཟུགས་ལ་ཚིག་གི་དོན་མེད་ཅིང་
མི་དམིགས་སོགས་ཀྱིས་མཐོང་ལམ་དང་། སྐྱེ་བ་མེད་པའི་ཚིག་གི་དོན་མེད་ཅིང་མི་དམིགས་སོགས་ཀྱིས་སྒོམ་
ལམ་བསྟན་ཏེ་རྟོག་པའི་ཆོས་དྲུག་དང་དེ་ནས་ཉི་མའི་དཀྱིལ་འཁོར་འཆར་བའི་ཚེ་མུན་པའི་གནས་མེད་ཅིང་མི་
དམིགས་སོ་ཞེས་སོགས་དང་། བསྐལ་བའི་མེ་འབར་བའི་ཚེ་འདུ་བྱེད་ཀྱི་རྣམ་པ་ཐམས་ཅད་ཀྱི་གནས་མེད་ཅིང་
ཞེས་སོགས་དང་། ཡང་དག་པར་རྫོགས་པའི་སངས་རྒྱས་ཀྱིས་ཚུལ་ཁྲིམས་ལ་ཚུལ་ཁྲིམས་ངན་པའི་གནས་མེད་
232



༄༅། ། ཡུམ་གྱི་མདོ་དང་རྒྱུན་སྦྱོར་ཚུལ་ལེགས་པར་བཤད་པའི་སྙིང་བོ། །
ཅེས་ཞེས་སོགས་དང་། ཉི་མ་དང་ཟླ་བའི་འོད་ལ་གནས་མེད་ཅིང་ཞེས་སོགས་དང་། ཉན་ཐོས་དང་རང་སངས་
རྒྱུས་དང་གཟའ་དང་སྐར་མ་དང་ནོར་བུ་རིན་པོ་ཆེ་དང་གློག་གི་འོད་ལ་གནས་མེད་ཅིང་ཞེས་སོགས་དང་། རྒྱལ་
ཆེན་རིགས་བཞིའི་ལྷ་རྣམས་ཀྱི་འོད་ལ་གནས་མེད་ཅིང་ཞེས་སོགས་དང་། ཡང་དག་པར་རྫོགས་པའི་སངས་
རྒྱས་ཀྱི་འོད་ལ་གནས་མེད་ཅིང་མི་དམིགསག་སོ་ཞེས་སོགས་ཀྱིས་གཉེན་པོ་དང་སྤོང་པ་སོགས་ཆོས་ལྷག་མ་བདུན་
ཀྱི་ཆོས་ཉིད་རིགས་སུ་བསྟན་ཏོ། ། ཆོས་ཀྱི་དབྱིངས་ལ་དབྱེར་མེད་ཕྱིར། །ཞེས་སོགས་ཀྱི་རྩོད་ལན་ལ་མདོ་
ཟུར་པ་མེད་དོ། །ལྔ་པ་སྒྲུབ་པའི་དམིགས་པ་ནི་དམིགས་པ་ཆོས་རྣམས་ཐམས་ཅད་དེ། ཞེས་སོགས་ལ་མདོ་
ཚན་བཅུ་གཅིག་ཡོད་ཀྱང་བསྡུ་ན། གསོལ་བ་ཆོས་ཐམས་ཅད་ནི་གང་ལགས། བྱང་ཆེན་གྱིས་ཇི་ལྟར་ཡོད་པར་
མ་གྱུར་པ་ལ་བསླབ་པར་བགྱི། ཞེས་པ་ནས་ཆོས་ཐམས་ཅད་གཉིས་སུ་མེད་པའི་ཚུལ་གྱིས་རྟོགས་པར་བྱའོ་ཞེས་
པའི་བར་གྱིས་དམིགས་པ་བཅུ་གཅིག་བསྟན། དྲུག་པ་ཆེན་པོ་གསུམ་ནི་སེམས་ཅན་ཀུན་མཆོག་ཉིད་སེམས་དང་
ཞེས་སོགས་ཀྱི་མདོ་ནི་ལེའུ་བརྒྱད་པར་རབ་འབྱོར་གྱིས་གང་འདི་ལ་བྱང་ཆུབ་སེམས་དཔའ་ཆེན་པོ་ཞེས་བགྱི་བ་
ཅིའི་སླད་དུ་བྱང་ཆུབ་སེམས་དཔའ་ཆེན་པོ་ཞེས་བགྱི་ཞེས་པ་ནས། དམིགས་པ་མེད་པའི་ཚུལ་གྱིས་རློམ་སེམས་
སུ་འགྱུར་བ་མེད། མངོན་པར་རྟོགས་པ་མེད་པ་དེའི་ཕྱིར་བྱང་ཆུབ་སེམས་དཔའ་ཆེན་པོ་ཞེས་བྱའོ་ཞེས་པའི་
བར་མདོ་ཚན་གསུམ་གསུངས་སོ། །
བདུན་པ་གོ་སྒྲུབ་ནི། དེ་དག་སོ་སོར་སྦྱིན་ལ་སོགས་ཞེས་སོགས་དེའི་མདོ་ནི། ཤཱ་རིའི་བུས་གང་པོ་ལ་ཇི་
ཙམ་གྱིས་ན་བྱང་ཆེན་གོ་ཆ་ཆེན་པོ་བགོས་པ་ཞེས་བྱ་ཞེས་སོགས་ཀྱིས་དྲི་བ་དང་ལན་ནི། བྱང་ཆེན་ཤེར་ཕྱིན་ལ་
སྤྱོད་པའི་ཚེ་སྦྱིན་པ་ཡོངས་སུ་གཏོང་བ་དེ་རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱ་བས་ཡོངས་སུ་གཏོང་སྟེ།
དགེ་བའི་རྩ་བ་དེ་ཡང་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་བླ་མེད་རྫོགས་པའི་བྱང་ཆུབ་ཏུ་བསྔོ་སྟེ།
འདི་ནི་བྱང་ཆེན་ཤེར་ཕྱིན་ལ་སྤྱོད་ཅིང་སྦྱིན་པ་ཡོངས་སུ་གཏོང་བའི་སྦྱིན་པའི་གོ་ཆའོ་ཞེས་སོགས་ཕྱིན་དྲུག་དང་
སྦྱར་བའི་མདོ་ཚན་མང་དུ་གསུངས་སོ། ། བརྒྱད་པ་འཇུག་སྒྲུབ་ནི། བསམ་གཏན་གཟུགས་མེད་སྦྱིན་སོགས་
དང་། ཞེས་སོགས་ཏེ་མདོ་ནི། ཤཱ་རིའི་བུ་གང་པོ་ཇི་ཙམ་གྱིས་ན་ཐེག་པ་ཆེན་པོ་ལ་ཡང་དག་པར་འཇུག་པ་དང་
འཇོག་པ་ཡིན། ཞེས་པ་ནས་རྣམ་པ་ཐམས་ཅད་མཁྱེན་པ་ཉིད་ཐོབ་ནས་ཀྱང་ཆོས་ཀྱི་འཁོར་ལོ་སྐོར་པར་བྱེད་དོ་
ཞེས་པའི་བར་མདོ་ཚན་དུ་མས་འཆད། དགུ་པ་ཚོགས་སྒྲུབ་ནི། བརྩེ་དང་སྦྱིན་ལ་སོགས་པ་དྲུག།ཅེས་སོགས་ཏེ་
མདོ་ནི་རབ་འབྱོར་གྱིས་བཅོམ་ལྡན་འདས་ལ་གསོལ་བ། གོ་ཆ་ཆེན་པོ་བགོས་པ་ཞེས་བརྗོད་པ་ཅི་ཙམ་གྱིས་ན་
བྱང་ཆེན་གོ་ཆ་ཆེན་པོ་བགོས་པ་ལགས་ཞེས་སོགས་དང་བྱང་ཆེན་གྱི་ཐེག་པ་ཆེན་པོ་གང་ལགས་ཞེས་སོགས་དང་།
233



༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལེའུ་དགུ་པའི་རྫོགས་མཚམས་སུ། རབ་འབྱོར་གཟུངས་ཀྱི་སྒོ་ལ་སོགས་པའི་ཡི་གེ་ལ་འཇུག་པ་འདི་ཡང་ཐེག་པ་
ཆེན་པོ་སོགས་ཀྱིས་གཟུངས་ཀྱི་ཚོགས་དང་། ལེའུ་བཅུ་བའི་སྟོད་དུ་རབ་འབྱོར་བྱང་ཆེན་ཕྱིན་དྲུག་ལ་སྤྱོད་ཅིང་
ས་ནས་སར་འཕར་བ་ཡིན་ཞེ་ན་ཞེས་སོགས་ཀྱིས་སའི་ཚོགས་སྤྱིར་བསྟན་ནས། དེ་ལས་ས་དང་པོའི་ཡོངས་སྦྱོང་
ནི་མདོ་ལས། ས་དང་པོ་ལ་གནས་པའི་བསམ་པ་ཡོངས་སུ་སྦྱོང་པ་གང་ལགས་ནས་འདི་ནི་བདེན་པའི་ཚིག་
ཡོངས་སུ་སྦྱོང་བའོ་ཞེས་པའི་བར་དང་། དེ་བཞིན་དུ་ས་དགུ་པའི་བར་གྱི་ཡོངས་སྦྱོང་རྣམས་རྫོགས་པར་བཤད་
ནས། རབ་འབྱོར་བྱང་ཆུབ་སེམས་དཔའི་ས་བཅུ་པ་གང་ཞེ་ན་ཞེས་པ་ནས། དེ་ལྟར་བྱང་ཆེན་ས་དགུ་ལས་
འདས་ནས་སངས་རྒྱས་ཀྱི་ས་ལ་གནས་ཏེ། རབ་འབྱོར་དེ་ནི་བྱང་ཆུབ་སེམས་དཔའི་ས་བཅུ་པའོ་ཞེས་པའི་བར་
གྱིས་ས་བཅུ་པ་མཚན་ཉིད་ཀྱི་སྒོ་ནས་བསྟན་ལ། དེ་ནས་རབ་འབྱོར་ཐེག་པ་ཆེན་པོ་ནི་གང་ནས་འབྱུང་བར་
འགྱུར་ཞེས་པ་ནས། དེ་ལྟར་བྱང་ཆུབ་ཤེར་ཕྱིན་ལ་སྤྱོད་ཅིང་ཆོས་ཐམས་ཅད་མི་དམིགས་པའི་ཚུལ་གྱིས་ཐེག་པ་
ཆེན་པོས་རྣམ་པ་ཐམས་ཅད་མཁྱེན་པ་ཉིད་དུ་ངེས་པར་འབྱུང་བར་འགྱུར་རོ་ཞེས་པའི་བར་གྱིས་གཉེན་པོའི་
ཚོགས་སྒྲུབ་འཆད་དོ། ། བཅུ་པ་ངེས་འབྱུང་སྒྲུབ་པ་ནི། ཆེད་དུ་བྱ་དང་མཉམ་ཉིད་དང་། ཞེས་སོགས་ཀྱི་མདོ་
ནི། ཉི་ཁྲིའི་ལེའུ་བཅུ་གཅིག་པའི་ཐོག་མར། རབ་འབྱོར་གྱིས་བཅོམ་ལྡན་འདས་ལ་ཐེག་པ་ཆེན་པོ་ཞེས་བགྱི་བ་
འདི་ལྷ་དང་མི་དང་ལྷ་མ་ཡིན་དང་བཅས་པའི་འཇིག་རྟེན་ཟིལ་གྱིས་མནན་ཏེ་འབྱུང་བར་འགྱུར་བས། ཞེས་པ་
ནས་ལེའུ་བཅུ་གསུམ་པའི་རྫོགས་མཚམས་སུ། སེམས་ཅན་ཚད་མེད་གྲངས་མེད་པ་དག་བླ་ན་མེད་པའི་བྱང་
ཆུབ་ཏུ་སེམས་བསྐྱེད་དོ་ཞེས་པའི་བར་མདོ་ཚན་ཤིན་ཏུ་མང་པོ་ཞིག་གིས་འཆད་དོ། ། ལམ་ཤེས་ཀྱི་སྐབས་སུ་
དང་པོ་ཡན་ལག་ནི་ལྷ་རྣམས་རུང་བར་བྱ་བའི་ཕྱིར། ཞེས་སོགས་ཏེ། མདོ་འབྲེལ་ནི། ལེའུ་བཅུ་བཞི་པའི་
ཐོག་མར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་རྒྱལ་པོ་ཆེན་པོ་ཇི་སྙེད་ཡོད་པ་དེ་དག་ཐམས་
ཅད་ཀྱང་ཞེས་པ་ནས། ཆེས་ཁྱད་པར་དུ་འཕགས་པའི་ཆོས་རྣམས་ཐོབ་པར་བྱའོ་ཞེས་པའི་བར་ཏེ། ཁྱད་པར་
དུ་དེ་བཞིན་གཤེགས་པའི་རང་བཞིན་གྱི་འོད་ཀྱི་དྲུང་ན་ལྷ་རྣམས་ཀྱི་རྣམ་པར་སྨིན་པ་ལས་བྱུང་པའི་འོད་ནི་ལྷན་
ནེར་མ་ཡིན། ལྷང་ངེར་མ་ཡིན་གྱི། དེ་བཞིན་གཤེགས་པའི་འོད་འབའ་ཞིག་རབ་ཅེས་ཅེས་བྱའོ་ཞེས་སོགས་
ཀྱིས་རྟེན་དང༌། གལ་ཏེ་དེ་དག་བླ་ན་མེད་པའི་བྱང་ཆུབ་ཏུ་སེམས་བསྐྱེད་པ་དེ་དག་ལ་ཡང་རྗེས་སུ་ཡི་རང་བར་
བྱའོ་ཞེས་པས་ཡུལ་ངེས་པ་དང་། ལྷའི་བུ་གང་དག་གིས་བླ་ན་མེད་པ་ཡང་དག་པར་བྱང་ཆུབ་ཏུ་སེམས་མ་བསྐྱེད་
པ་དེ་དག་གིས་ཀྱང་བླ་ན་མེད་པའི་བྱང་ཆུབ་ཏུ་སེམས་བསྐྱེད་པར་བྱའོ་ཞེས་སོགས་ཀྱིས་ཁྱབ་པ་དང་། ཁོ་བོ་ནི་
དེ་དག་གི་དགེ་བའི་ཕྱོགས་ལ་བར་ཆད་མི་བྱེད་དོ་ཞེས་པའི་བར་རང་བཞིན་དང་། ཁྱད་པར་དུ་འཕགས་པའི་
234



༄༅། ། ཡུམ་གྱི་མདོ་དང་རྒྱུན་སྦྱོར་ཚུལ་ལེགས་པར་བཤད་པའི་སྙིང་བོ། །
ཆོས་རྣམས་ཆེས་ཁྱད་པར་དུ་འཕགས་ཆོས་རྣམས་ཐོབ་པར་བྱའོ་ཞེས་པས་བྱེད་ལས་བསྟན་ཏོ། ། གཉིས་པ་ཉན་
ཐོས་ཀྱི་ལམ་ཤེས་པའི་ལམ་ཤེས་ཀྱི་མདོ་ནི་ཀོའུ་ཤི་ཀ་དེ་ལ་བྱང་ཆེན་གྱི་ཡུམ་གང་ཞེ་ན། དེ་ལ་བྱང་ཆེན་རྣམ་པ་
ཐམས་ཅད་མཁྱེན་པ་ཉིད་དང་ལྡན་པའི་སེམས་དང་ལྡན་པས་མི་དམིགས་པའི་ཚུལ་གྱིས་གཟུགས་མི་རྟག་པ་ཉིད་
དུ་ཡིད་ལ་བྱའོ། ། སྡུག་བསྔལ་བ་ཉིད་དང་། བདག་མེད་པ་ཉིད་དང༌། ཞི་བ་ཉིད་དང་ཞེས་སོགས་བདེན་
བཞིའི་རྣམ་པ་བཅུ་དྲུག་གི་ངོ་བོ་དང་རྣམ་གྲངས་ཀྱི་སྒོ་ནས་བཤད་ཅིང་། རབ་འབྱོར་ལ་བྱང་ཆེན་གྱི་ཤེར་ཕྱིན་
སྟོན་ཅིང་སྤྲོ་བ་བྱེད་པའི་གསོལ་ཞེས་པ་ནས། ཤཱ་རིའི་བུ་བྱང་ཆེན་ཡུམ་ལ་གནས་པར་བྱ་སྟེ་གནས་པ་མེད་པའི་
ཚུལ་གྱིས་ལེགས་པར་གནས་པར་འགྱུར་རོ་ཞེས་པའི་བར་གྱིས་ཉན་ཐོས་ཀྱི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་
བསྟན། གསུམ་པ་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མདོ་ནི། ཡང་འཁོར་དེའི་ནང་ནས་ལྷའི་བུ་ཁ་ཅིག་
འདི་སྙམ་དུ་སེམས་པར་གྱུར་ཏེ། གང་གནོད་སྦྱིན་རྣམས་ཀྱི་སྐད་ལ་སོགས་པ་དེ་དག་ནི་སྨྲས་ན་ཤེས་པར་རུང་གི་
ཞེས་པ་ནས། ཀྱེ་མ་གནས་བརྟན་རབ་འབྱོར་ནི་ཤེར་ཕྱིན་གསལ་བར་བྱེད་པ་སྟེ། ཟབ་པ་བས་ཀྱང་ཤིན་ཏུ་ཟབ་
པར་སྟོན། ཕྲ་བས་ཀྱང་ཤིན་ཏུ་ཕྲ་བར་སྟོན་པར་བྱེད་དོ་ཞེས་པའི་བར་དང་། ལེའུ་བཅུ་བཞི་པའི་མཇུག་ནས་
རབ་འབྱོར་གྱིས་ལྷའི་བུ་དེ་དག་གི་སེམས་ཀྱི་རྟོག་པ་ཤེས་ཏེ། ལྷའི་བུ་དག་གཟུགས་ནི་ཟབ་པ་མ་ཡིན་ཕྲ་བ་མིན།
ཞེས་པ་ནས་ལེའུ་བཅུ་དྲུག་པའི་སྟོད་དུ་དེ་བཞིན་གཤེགས་པ་ནི་མ་བྱུང་བ་སྟེ། གང་མ་བྱུང་བ་དེ་ནི་དེ་བཞིན་
གཤེགས་པ་མ་ཡིན་ནོ་ཞེས་པའི་བར་གྱིས་བསྟན་ལ། དེ་ནས་བརྒྱ་བྱིན་གྱིས་གནས་བརྟན་རབ་འབྱོར་འདི་ཤེས་
རབཟབ་སྟེ། བཏོགས་པ་དང་མི་འགལ་བའི་ཆོས་ཉིད་ཀྱང་བསྟན་ཏོ། ། ཞེས་པ་ནས་ལེའུ་བཅུ་དྲུག་པར་
གཟུགས་འགྲིབ་པ་དང་འཕེལ་བར་བྱ་བའི་ཕྱིར་མི་སློབ་ཅིང་། ངེས་པར་མི་འབྱུང་བའི་ཚུལ་གྱིས་ཤེར་ཕྱིན་ལ་
བསླབས་ནས་རྣམ་པ་ཐམས་ཅད་མཁྱེན་པ་ཉིད་དུ་ངེས་པར་འབྱུང་ངོ་ཞེས་པའི་བར་གྱིས་དེའི་ལམ་ཤེས་ཀྱི་རྒྱུ་
ངེས་འབྱེད་ཆ་མཐུན་འཆད་དོ། ། བཞི་པ་མཐོང་ལམ་གྱི་མདོ་ནི། དེ་ནས་བརྒྱ་བྱིན་གྱིས་ཤཱ་རིའི་བུ་ལ། ཤེར་
ཕྱིན་གང་ལས་བཙལ་བར་བྱ། སྨྲས་པ། ཀོའུ་ཤི་ཀ་ཤེར་ཕྱིན་ནི་རབ་འབྱོར་གྱི་ལེའུ་ལས་བཙལ་བར་བྱའོ་ཞེས་པ་
ནས་ཚེ་རབས་འདི་དང་ཚེ་རབས་གཞན་ལ་ཕན་ཡོན་འདི་དག་འཐོབ་པར་འགྱུར་རོ་ཞེས་པའི་བར་གྱིས་མཐོང་
ལམ་ཤེས་གཟོད་སྐད་ཅིག་མ་བཅུ་དྲུག་བསྟན་ཏེ། མདོ་ཚན་བཅུ་དྲུག་ཀྱང་ཡོད་དེ་གཟུགས་ཀྱི་དེ་བཞིན་ཉིད་ལ་
ཡང་དེ་བཞིན་གཤེགས་པ་མི་དམིགས། དེ་བཞིན་གཤེགས་པ་ལ་ཡང་གཟུགས་ཀྱི་དེ་བཞིན་ཉིད་མི་དམིགས་སོ་
ཞེས་སོགས་ཀྱིས་སྡུག་བསྔལ་ཆོས་བཟོད་ཀྱི་རྣམ་པ་བསྟན་པ་ནས། ཀོའུ་ཤི་ཀ་གཞན་ཡང་བྱང་ཆེན་ཤེར་ཕྱིན་ལ་
སྤྱོད་པའི་ཚེ་སྦྱིན་པ་ཡོངས་སུ་གཏོང་བ་ནས་བླ་མེད་རྫོགས་བྱང་དུ་ཡོངས་སུ་བསྔོ་བར་འགྱུར་རོ་ཞེས་པའི་བར་
235



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མདོ་ཚན་བཅུ་དྲུག་གིས་རིམ་པར་བསྟན་པའི་ཕྱིར། ལྔ་པ་བྱེད་པའི་མདོ་ནི་བརྒྱ་བྱིན་གྱིས་བཅོམ་ལྡན་འདས་ཇི་
ལྟར་ན་ཤེར་ཕྱིན་འདིས་བྱང་ཆེན་རྣམས་ཡོངས་སུ་དུལ་བ་དང་ང་རྒྱལ་མ་མཆིས་པར་འགྱུར་བའི་དོན་དུ་ཉེར་
བར་གནས་པ་ངོ་མཚར་ཆེའོ་ཞེས་པ་ནས་ཤེར་ཕྱིན་འདི་ཉིད་ཀྱིས་ས་ཕྱོགས་དེ་སེམས་ཅན་གྱི་མཆོད་རྟེན་དུ་གྱུར་
པར་བྱས་པས་མེ་ཏོག་ལ་སོགས་པས་མཆོད་པས་བཀུར་སྟིར་བྱས་པར་འགྱུར་རོ་ཞེས་པའི་བར་མདོ་ཚན་དྲུག་གིས་
འཆད་དོ། །
དྲུག་པ་མོས་པ་སྒོམ་ལམ་གྱི་མདོ་ནི། བརྒྱ་བྱིན་གྱིས་སྟོན་པ་ལ། ལ་ལས་ཤེར་ཕྱིན་འདི་གླེགས་བམ་དུ་
བགྱིས་ཏེ་མཆོད་པ་དང་། དེ་བཞིན་གཤེགས་པའི་སྐུ་གདུང་གི་མཆོད་རྟེན་ལ་མཆོད་པས་བསོད་ནམས་གང་
མང་དུ་འཕེལ་ཞུས་པས། ཀོའུ་ཤི་ཀ་ཕ་རོལ་ཏུ་ཕྱིན་ལྔ་ཤེར་ཕྱིན་གྱིས་ཟིན་ཅིང་རྣམ་མཁྱེན་དུ་ཡོངས་སུ་བསྔོས་པ་
རྣམས་ཁྱད་པར་རམ་བྱེ་བྲག་ཏུ་མི་དམིགས་ཞེས་པའི་བར་མདོ་ཚན་ཉེར་བདུན་གྱིས་མོས་པ་སྒོམ་ལམ་གྱི་དབྱེ་བ་
ཉེར་བདུན་བསྟན་ནོ། ། དེ་ནས་མོས་པ་སྒོམ་ལམ་གྱི་ཕན་ཡོན་གྱི་མདོ་ནི་ཡུམ་འདི་ནི་ཡོན་ཏན་ཐམས་ཅད་
ཡོངས་སུ་རྫོགས་པར་བགྱི་པའི་སླད་དུ་དོན་ཆེན་པོ་དང་ལྡན་པའོ་ཞེས་སོགས་ཀྱིས་བསྟོད་པ་དགུ་བཀུར་བ་དགུ་
བསྔགས་པ་དགུ་སྟེ་དགུ་ཚན་གསུམ་གྱི་མདོ་མཇུག་སྡུད་བཅས་པ་རྣམས་འབྱུང་ངོ། ། བརྒྱད་པ་བསྔོ་བ་སྒོམ་ལམ་
གྱི་མདོ་ནི། ལེའུ་ཉེར་བཞི་པའི་ཐོག་མར་བྱམས་པས་རབ་འབྱོར་ལ། བཙུན་པ་རབ་འབྱོར་བྱང་ཆེན་གྱིས་རྗེས་
སུ་ཡི་རང་བ་དང་ལྡན་པའི་བསོད་ནམས་བྱ་བའི་དངོས་པོ་སེམས་ཅན་ཐམས་ཅད་དང་ཐུན་མོང་དུ་བྱས་ཏེ།
ཞེས་པ་ནས་ལེའུ་དེའི་མཇུག་ཏུ་བྱང་ཆེན་གྱིས་མི་དམིགས་པའི་ཚུལ་གྱིས་ཡོངས་སུ་བསྔོ་པ་འདི་ནི་མཆོག་ཅེས་
བྱའོ་ཞེས་སོགས་ཀྱིས་བསྔོ་བ་བཅུ་གཉིས་བསྟན་ཏོ། ། དགུ་པ་རྗེས་སུ་ཡི་རང་སྒོམ་ལམ་གྱི་མདོ་ནི། རབ་འབྱོར་
གྱིས་སྟོན་པ་ལ་རྗེས་སུ་ཡི་རང་བ་ཞེས་བཀའ་སྩལ་ན་ཅི་ཙམ་གྱིས་རྗེས་སུ་ཡི་རང་བར་འགྱུར། ཞེས་ཞུས་པ་ནས་
ལེའུ་ཉེར་བཞི་པ་རྫོགས་མཚམས་སུ་དེ་ལྟར་མི་དམིགས་པའི་ཚུལ་གྱིས་ཕྱིན་དྲུག་ལ་སྤྱོད་པའི་དགེ་རྩ་རྫོགས་བྱུང་
དུ་བསྔོ་བར་བྱའོ་ཞེས་པའི་བར་གྱིས་འཆད་དོ། ། བཅུ་པ་སྒྲུབ་པ་སྒོམ་ལམ་ནི། དེ་ཡི་ངོ་བོ་ཉིད་མཆོག་ཉིད།
ཅེས་སོགས་ཏེ་མདོ་ནི། ལེའུ་ཉེར་ལྔ་པར་ཤཱ་རིའི་བུས་བཅོམ་ལྡན་འདས་ལ། ཤེར་ཕྱིན་འདི་ནི་སྣང་བར་བགྱིད་
པའོ། ། ཞེས་པ་ནས་དེའི་རྫོགས་མཚམས་སུ་ཡུམ་འདི་ནི་བྱང་ཆེན་གྱི་ཕ་རོལ་ཏུ་ཕྱིན་པའོ་ཞེས་པའི་བར་གྱིས་
འཆད་དོ། ། བཅུ་གཅིག་པ་རྣམ་དག་སྒོམ་ལམ་ནི། སངས་རྒྱས་བསྟན་དང་ཀུན་འདྲི་དང་། ། ཞེས་སོགས་
དང༌། འབྲས་བུ་དག་པ་གཟུགས་ལ་སོགས། ། ཞེས་སོགས་ཏེ་དང་པོའི་མདོ་ནི། བྱང་ཆེན་ཕྱོགས་བཅུའི་
འཇིག་རྟེན་གྱི་ཁམས་ཀྱི་སངས་རྒྱས་གྲངས་མེད་པ་ལ་བསྙེན་བཀུར་ནས་ཞེས་སོགས་དང་། གཉིས་པ་ནི། ལེའུ་
236



༄༅། ། ཡུམ་གྱི་མདོ་དང་རྒྱུན་སྦྱོར་ཚུལ་ལེགས་པར་བཤད་པའི་སྙིང་བོ། །
ཉེར་དྲུག་པར་རབ་འབྱོར་གཞན་ཡང་གཟུགས་རྣམ་པར་དག་པ་གང་ཡིན་པ་དེ་ནི་འབྲས་བུས་རྣམ་པར་དག་པའོ་
ཞེས་སོགས་དང་། རབ་འབྱོར་གཞན་ཡང་བདག་རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་དག་
པའོ། ། ཞེས་པ་ནས་རབ་འབྱོར་གཞན་ཡང་ཤེར་ཕྱིན་རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་
དག་པའོ་ཞེས་སོགས་ཆོས་ཐམས་ཅད་ལ་སྦྱར་ནས་གསུངས་ཤིང་། དེ་ལས་འདོད་ཆགས་རྣམ་པར་དག་པ་
སོགས་ཀྱིས་ཉན་ཐོས་ཀྱི་རྣམ་དག་དང་། མ་རིག་པ་རྣམ་པར་དག་པ་སོགས་ཀྱིས་རང་རྒྱལ་གྱི་རྣམ་དག་དང་།
སྦྱིན་པའི་ཕ་རོལ་ཏུ་ཕྱིན་པ་རྣམ་པར་དག་པ་སོགས་ཀྱིས་བྱང་སེམས་ཀྱི་རྣམ་དག་བསྟན་ནས་རྣམ་དག་ཤིན་ཏུ་བ་
ལ་མདོ་ཟུར་བ་མེད་དོ། ། དེ་ནས་ལེའུ་ཉེར་བདུན་པར། ཤཱ་རིའི་བུས་སྟོན་པ་ལ་རྣམ་པར་དག་པ་འདི་ནི་
འདོད་པའི་ཁམས་སུ་སྐྱེ་བ་མ་ལགས་སོ། ། ཞེས་པ་ནས་བཀའ་སྩལ་བ། ལམ་གྱི་རྣམ་པ་ཤེས་པ་ཉིད་ཀྱི་ཕྱིར་
རབ་འབྱོར་དེ་ནི་བྱང་ཆེན་གྱི་ཕ་རོལ་ཏུ་ཕྱིན་པའོ། ། ཞེས་པའི་བར་གྱིས་ཁམས་གསུམ་མཉམ་པ་ཉིད་དང་།
ཤེས་པ་དང་ཤེས་བྱ་མཉམ་པ་ཉིད་དང་། ཀླན་ཀ་སྤངས་པ་གསུམ་ལ་མདོ་ཚན་རེ་རེ་འབྱུང་ངོ། ། གཞི་ཤེས་
མཚོན་བྱེད་ཀྱི་དང་པོ་གཉིས་ནི། ཚུར་རོལ་ཕ་རོར་མཐའ་ལ་མིན། ཞེས་སོགས་ཏེ། མདོ་འབྲེལ་ནི། ལེའུ་
ཉེར་བདུན་པར་རབ་འབྱོར་གྱིས་གསོལ་བ། བཅོམ་ལྡན་འདས་བྱང་ཆེན་གྱི་ཤེར་ཕྱིན་ནི་ཚུར་རོལ་གྱི་འགྲམ་ན་
ཡང་མི་གནས། ཕ་རོལ་གྱི་འགྲམ་ན་ཡང་མི་གནས། གཉིས་ཀའི་བར་ན་ཡང་མི་གནས་པ་ལགས་སོ། ། བཀའ་
སྩལ་པ། དུས་གསུམ་གྱི་ཆོས་ཐམས་ཅད་མཉམ་པ་ཉིད་ཀྱི་ཕྱིར་རོ་ཞེས་སོགས་ཀྱིས་འཆད། དེ་ནས་རབ་འབྱོར་
གྱིས་གསོལ་བ། བཅོམ་ལྡན་འདས་རིགས་ཀྱི་བུའམ་རིགས་ཀྱི་བུ་མོ་ཐབས་མི་མཁས་པས་ཤེར་ཕྱིན་ལ་དམིགས་
པའི་ཚུལ་གྱིས་འདུ་ཤེས་ཏེ་ཤེར་ཕྱིན་འདིར་འདོར་བ་དང་རིང་དུ་བྱེད་པར་འགྱུར་རོ་ཞེས་སོགས་ཀྱིས་འབྲས་ཡུམ་
ལ་རིང་བའི་གཞི་ཤེས་དང་། བཅོམ་ལྡན་འདས་ཤེར་ཕྱིན་འདི་ལེགས་པར་བཤད་པ་དང་ལེགས་པར་མཐར་
བྱུང་བའི་བར་ནི་ངོ་མཚར་ཆེའོ་ཞེས་སོགས་ཀྱིས་ཉེ་བའི་གཞི་ཤེས་བསྟན། དེ་ནས་ཤཱ་རིའི་བུས་རབ་འབྱོར་ལ་
ཆགས་པ་ནི་གང་། མ་ཆགས་ནི་གང་ཞེས་དྲིས་ནས་ལན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་ན་
ཆགས་པའོ་ཞེས་སོགས་ཀྱིས་མི་མཐུན་ཕྱོགས་ཀྱི་གཞི་ཤེས་དང་། ཤཱ་རིའི་བུས་གང་ཡང་འདི་སྐད་དུ་བྱང་ཆེན་
ཤེར་ཕྱིན་ལ་སྤྱོད་པའི་མ་ཆགས་པ་ནི་གང་ཡིན་ཞེས་ཟེར་བ་ནི། དེ་ལ་ཐབས་མཁས་པས་ཤེར་ཕྱིན་ལ་སྤྱོད་པ་ནི་
མ་ཆགས་པའོ་ཞེས་སོགས་ཀྱིས་གཉེན་པོའི་ཕྱོགས་ཀྱི་གཞི་ཤེས་བསྟན་ཅིང་དེ་ནས་ཐབས་མི་མཁས་པས་གཟུགས་
སྟོང་ཞེས་བྱར་སྤྱོད་ན་མཚན་མ་ལ་སྤྱོད་དོ་ཞེས་སོགས་ཀྱིས་གཞི་ལམ་དང་། རབ་འབྱོར་འདི་ལ་བྱང་ཆུབ་སེམས་
དཔའ་དེ་བཞིན་གཤེགས་པ་མཚན་མར་ཡིད་ལ་བྱེད་ན་སོགས་ཀྱིས་འབྲས་བུ་ལ་བདེན་ཞེན་འགོག་ཅིང་། དེའི་
237



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཕྲོ་ནས་གཉེན་པོ་དང་རྟོགས་དཀའ་བ་དང་བསམ་གྱིས་མི་ཁྱབ་པའི་མདོ་ཚན་རྣམས་འབྱུང་ཡང་། དེ་ལྟར་
ཀུན་ཤེས་ཉིད་ལུགས་ལ་ཞེས་སོགས་ལ་མདོ་ཟུར་པ་མེད་དོ། ། དེ་ནས་ལེའུ་ཉེར་བརྒྱད་པར། རབ་འབྱོར་འདི་
ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་གལ་ཏེ་གཟུགས་ལ་མི་སྤྱོད་ན་ཤེར་ཕྱིན་ལ་སྤྱོད་དེ་སོགས་དང་། གལ་ཏེ་
གཟུགས་རྟག་ཅེས་བྱ་བའམ། མི་རྟག་ཅེས་བྱ་བར་མི་སྤྱོད་ལ་ཤེར་ཕྱིན་ལ་སྤྱོད་དོ་ཞེས་སོགས་ཀྱིས་སེམས་དཔའི་
གཞི་ཤེས་སྦྱོར་པ་དང་། དེ་ནས་རབ་འབྱོར་གཟུགས་རློམ་སེམས་སུ་མི་བྱེད།གཟུགས་ཀྱི་རློམ་སེམས་སུ་མི་བྱེད།
གཟུགས་བདག་གི་ཞེས་བྱ་བར་རློམ་སེམས་སུ་མི་བྱེད། གཟུགས་ལ་རློམ་སེམས་སུ་མི་བྱེད་ཅེས་སོགས་ཀྱིས་
སེམས་དཔའི་གཞི་ཤེས་སྦྱོར་བའི་མཉམ་ཉིད་དང་། དེ་ནས་སངས་རྒྱས་ཀྱི་མཐུས་སྟོང་གསུམ་གྱི་འདོད་གཟུགས་
ཀྱི་ལྷ་རྣམས་ཀྱིས་ཞེས་སོགས་དང༌། རབ་འབྱོར་བྱང་ཆུབ་སེམས་དཔའ་ཆེན་པོ་བྱམས་པ་བླ་མེད་རྫོགས་བྱང་དུ་
མངོན་པར་རྫོགས་པར་སངས་རྒྱས་ནས་གཟུགས་རྟག་ཅེས་བྱ་བའམ། མི་རྟག་ཅེས་བྱ་བར་ཆོས་སྟོན་པར་མི་
འགྱུར་རོ་ཞེས་སོགས་གསུངས་པས། འོ་ན་ཇི་ལྟར་སྟོན་ཅེས་ཞུས་པས། གཟུགས་ཤིན་ཏུ་རྣམ་པར་དག་པའོ་
ཞེས་ཤིན་ཏུ་རྣམ་པར་དག་པའི་ཆོས་སྟོན་པར་འགྱུར་རོ། ། ཞེས་པ་ནས་དེ་ལྟར་རྣམ་པར་མི་རྟོག དེ་ལྟར་མི་
དམིགས་ཏེ། དེ་ལྟར་འཕྲོ་བར་མི་བྱེད་ན་ཤེར་ཕྱིན་ལ་སྤྱོད་པའོ་ཞེས་པའི་བར་མཐོང་ལམ་སྐད་ཅིག་མ་བཅུ་དྲུག་
སྟོན་པའི་མདོ་ཚན་བཅུ་དྲུག་འབྱུང་ངོ་། ། དེ་ནས་རབ་འབྱོར་ཡུམ་འདི་ནི་ཆོས་གང་ཡང་ཐོབ་པར་བྱེད་པ་མ་
ཡིན་ཞེས་སོགས་ཀྱིས་གཞི་ཤེས། ཡུམ་ཁམས་གསུམ་ལས་འདའ་བར་བྱེད་པ་མ་ཡིན་ཞེས་སོགས་ཀྱིས་ལམ་ཤེས་
དང༌། ཡུམ་འདི་ནི་སངས་རྒྱས་ཀྱི་ཆོས་སོགས་སྟེར་བར་བྱེད་པ་མ་ཡིན་འདོར་བར་བྱེད་པ་མ་ཡིན་ཞེས་སོགས་
ཀྱིས་རྣམ་མཁྱེན་ཏེ་མཁྱེན་གསུམ་གྱི་མཇུག་སྡུད་བསྟན་ཏོ། །
རྣམ་རྫོགས་སྦྱོར་བ་མཚོན་བྱེད་ལ། དང་པོ་སྦྱོར་བའི་རྣམ་པ་ནི། གཞི་ཤེས་པ་ཡི་བྱེ་བྲག་རྣམས། །
ཞེས་སོགས་ཀྱིས་མདོར་བསྟན་ནས། མེད་པའི་རྣམ་པ་ནས་བཟུང་སྟེ། ཞེས་སོགས་ཀྱིས་རྒྱུས་པར་འཆད་
དོ། ། མདོ་འབྲེལ་ནི་ལེའུ་ཉེར་དགུ་པ་ནས་རབ་འབྱོར་གྱིས་གསོལ་བ། བཅོམ་ལྡན་འདས་ཤེར་ཕྱིན་འདི་ནི་མ་
མཆིས་པའི་ཕ་རོལ་ཏུ་ཕྱིན་པའོ། ཞེས་པ་ནས་ཤེར་ཕྱིན་འདི་ནི་མི་གཡོ་བའི་ཕ་རོལ་ཏུ་ཕྱིན་པའོ་ཞེས་པའི་བར་
གྱིས་གཞི་ཤེས་ཀྱི་རྣམ་པ་ཉེར་བརྒྱད་དང་། རབ་འབྱོར་གྱིས་གསོལ་བ། བཅོམ་ལྡན་འདས་འདི་ལྟ་སྟེ་ཤེར་ཕྱིན་
འདི་ནི་འདོད་ཆགས་དང་བྲལ་བའི་ཕ་རོལ་ཏུ་ཕྱིན་པའོ་ཞེས་པ་ནས། འདི་ནི་དངོས་པོ་མེད་པའི་ངོ་བོ་ཉིད་ཀྱི་ཕ་
རོལ་ཏུ་ཕྱིན་པའོ་ཞེས་པའི་བར་གྱིས་ལམ་ཤེས་ཀྱི་རྣམ་པ་སོ་དྲུག་དང་
། རབ་འབྱོར་གྱིས་གསོལ་བ། བཅོམ་ལྡན་
འདས་ཤེར་ཕྱིན་འདི་ནི་དྲན་པ་ཉེ་བར་བཞག་པའི་ཕ་རོལ་ཏུ་ཕྱིན་པའོ། ཞེས་པ་ནས་ཤེར་ཕྱིན་འདི་ནི་སངས་
238
! “ ཏུ་ཤ ༡།
།



༄༅། ། ཡུམ་གྱི་མདོ་དང་རྒྱུན་སྦྱོར་ཚུལ་ལེགས་པར་བཤད་པའི་སྙིང་བོ། །
རྒྱས་ཀྱི་ཕ་རོལ་ཏུ་ཕྱིན་པའོ། བཀའ་སྩལ་པ། ཆོས་ཐམས་ཅད་རྣམ་པ་ཐམས་ཅད་དུ་སངས་རྒྱས་པའི་ཕྱིར་
རོ། ། ཞེས་པའི་བར་གྱིས་རྣམ་མཁྱེན་གྱི་རྣམ་པ་བརྒྱ་དང་བཅུ་བསྟན་ཏོ། ། དེ་ནས་ལེའུ་སུམ་ཅུ་པར། བརྒྱ་
བྱིན་གྱིས་འདི་སྙམ་སྟེ། ཡུམ་འདི་གང་གི་རྣ་ལམ་དུ་གྲགས་པ་དེ་དག་ནི་སྔོན་གྱི་རྒྱལ་བ་ལ་བསྙེན་བཀུར་བྱས་
སོ། ། ཞེས་སོགས་ཀྱིས་སྦྱོར་བ་སྒོམ་པའི་རྟེན་གྱི་གང་ཟག་དང་། ཀོའུ་ཤི་ཀ་བྱང་ཆེན་ཤེར་ཕྱིན་ལ་སྤྱོད་པའི་ཚེ་
གཟུགས་ལ་མི་གནས་པ་དེའི་ཚེ་གཟུགས་རྣལ་འབྱོར་དུ་བྱའོ། ། ཞེས་པ་ནས། ཤཱ་རིའི་བུ་གཟུགས་ཚད་མེད་
པའི་ཕྱིར་ཤེར་ཕྱིན་ཚད་མེད་དོ་ཞེས་སོགས་ཀྱིས་ངོ་བོའི་སྦྱོར་བ་ལྔ་དང་བཅོམ་ལྡན་འདས་ཤེར་ཕྱིན་འདི་ནི་བྱང་
ཆེན་ཐེག་པ་ལ་གསར་དུ་ཞུགས་པའི་མདུན་དུ་བརྗོད་པར་མི་བྱ་སྟེ། ཤེར་ཕྱིན་ཟབ་མོ་འདི་ཐོས་ནས་དངང་པར་
འགྱུར་ཞེས་པས་ཚེགས་ཆེན་ཡུན་རིང་རྟོགས་པའི་སྦྱོར་བ་བསྟན་པ་ནས། རིགས་ཀྱི་བུའམ་རིགས་ཀྱི་བུ་མོ་ཡུམ་
འབྲི་ན་མྱུར་དུ་འབྲི་བར་བྱའོ་ཞེས་ས་མཚམས་ཀྱི་སྦྱོར་བའི་བར་བཅོ་ལྔ་རྣམས་རྒྱས་པར་འཆད་དོ། ། ཤཱ་རིའི་བུ་
ཕྱོགས་བཅུའི་འཇིག་རྟེན་གྱི་ཁམས་ཚད་མེད་གྲངས་མེད་པ་དག་ནས་སངས་རྒྱས་ཚད་མེད་གྲངས་མེད་པ་ཅིག་
ཞེས་པ་ནས། ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་དེ་དག་སྐྱེ་བ་དྲན་ནས་ཀྱང་ཕ་རོལ་ཏུ་ཕྱིན་པ་དྲུག་པོ་
འདི་དག་རྙེད་པར་འགྱུར་རོ་ཞེས་པའི་བར་གྱིས་སྦྱོར་བའི་ཡོན་ཏན་བཅུ་བཞི་བསྟན། དེ་ནས་ལེའུ་སོ་གཅིག་
པའི་དབུ་ནས། རབ་འབྱོར་རིགས་ཀྱི་བུའམ་རིགས་ཀྱི་བུ་མོ་གང་ཡུམ་ལ་སྤྱོད་པ་ལ་བར་དུ་གཅོད་པར་འགྱུར་
ཞེས་པ་ནས་སོ་གཉིས་པར་དེ་དག་གི་དོན་དུ་བརྩོན་པར་བྱེད་ཅིང་འཛིན་པར་བྱེད་དོ་ཞེས་པའི་བར་གྱིས་སྦྱོར་
པའི་སྐྱོན་གྱི་མདོ་ཚན་ཀྱང་དེ་བཞིན་དུ་འབྱུང་ངོ༌
། ། དེ་ནས་རབ་འབྱོར་འདི་ལྟ་སྟེ་བུད་མེད་ལ་ལ་ཞིག་ལ་བུ་
མང་དུ་ཡོད་དེ་ཞེས་སོགས་ཀྱིས་སྦྱོར་བ་སྒོམ་པ་པོ་ལ་དུས་གསུམ་གྱི་སངས་རྒྱས་ཀྱིས་སྲུང་སྐྱོབ་བྱེད་པར་བསྟན།
དེ་ནས་རབ་འབྱོར་གྱིས་ཡུམ་འདི་ནི་དེ་བཞིན་གཤེགས་པ་བསྐྱེད་པའོ། ། འཇིག་རྟེན་སྟོན་པར་བྱེད་པའོ་ཞེས་པ་
ནས་རྣམ་པར་ཤེས་པ་རྣམས་ལ་བརྟེན་ཅིང་འབྱུང་བར་འགྱུར་རོ་ཞེས་བྱ་བར་རབ་ཏུ་མཁྱེན་ཏོ་ཞེས་པའི་བར་
མདོ་ཚན་བཅུ་དྲུག་གི་སེམས་པའི་གཞི་ཤེས་སྦྱོར་བ་བཅུ་དྲུག་དང་
། ལྷའི་བུ་ཤེར་ཕྱིན་ཟབ་མོ་འདིའི་མཚན་ཉིད་
ནི་སྟོང་པ་ཉིད་དེ་མཚན་མ་མེད་པའོ་སྨོན་པ་མེད་པའོ་ཞེས་པ་ནས། དེ་བཞིན་གཤེགས་པས་མཚན་ཉིད་མེད་
པར་མངོན་པར་རྫོགས་པར་སང་ས་རྒྱས་སོ་ཞེས་པའི་བར་མདོ་ཚན་བཅུ་དྲུག་གིས་ལམ་ཤེས་སྦྱོར་བ་བཅུ་དྲུག་
དང་། དེ་བཞིན་གཤེགས་པ་ཤེར་ཕྱིན་ལ་བརྟེན་ཅིང་གནས་སོ་ཞེས་པ་ནས། ཕ་རོལ་གྱི་འདུ་ཤེས་སུ་ཡང་མི་
འགྱུར་བ་དེ་ལྟར་འཇིག་རྟེན་སྟོན་ནོ་ཞེས་པའི་བར་མདོ་ཚན་བཅུ་དྲུག་གིས་རྣམ་མཁྱེན་སྦྱོར་བ་བཅུ་དྲུག་དང་།
ཤེར་ཕྱིན་འདི་ནི་བསམ་གྱིས་མི་ཁྱབ་པ་དང་། མི་མཉམ་པའི་བྱ་བ་དང་ཞེས་པ་ནས། དགའ་ལྡན་ནས་འདིར་
239



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐྱེས་པ་ཡིན་ནོ་ཞེས་པའི་བར་དང་དེས་འཕངས་པའི་མདོ་ཚན་རྣམས་ཀྱིས་ཁྱད་མཚན་བཅུ་དྲུག་དང་། རབ་
འབྱོར་བྱང་ཆུབ་སེམས་དཔའ་རྣམས་ཀྱིས་འཇིག་རྟེན་ལ་ཕན་པའི་ཕྱིར་ཡང་དག་པར་ཞུགས་སོ་ཞེས་པ་ནས།
རབ་འབྱོར་ཆོས་ཐམས་ཅད་ནི་གཟུགས་ཀྱི་ངང་ཚུལ་ཏེ། དེ་དག་ནི་ངང་ཚུལ་དེ་ལས་མི་འདའོ་ཞེས་སོགས་ཀྱི་
བར་མདོ་ཚན་བཅུ་གཅིག་གིས་བྱེད་མཚན་བཅུ་གཅིག་དང་། རབ་འབྱོར་བྱང་ཆེན་འདི་ནི་འདོད་ཆགས་དང་།
ཞེ་སྡང་། གཏི་མུག་བསལ་བས་དབེན་པའི་རང་བཞིན་དུ་འགྱུར་རོ་ཞེས་པ་ནས། གང་གི་ཚེ་གཟུགས་ཀྱི་དེ་
བཞིན་ཉིད་དམིགས་པ་ལྟ་ག་ལ་འགྱུར་ཞེས་པའི་བར་མདོ་ཚན་བཅུ་དྲུག་གིས་ངོ་བོ་ཉིད་མཚན་བཅུ་དྲུ་ག་འཆད་
དོ། ། དེ་ནས་ལེའུ་སོ་བདུན་པའི་ཐོག་མར་གསོལ་པ། ཡུམ་ཟབ་མོ་འདི་ལ་མོས་པའི་བྱང་ཆེན་གྱི་རང་བཞིན་ཇི་
ལྟ་བུ་ཞིག་ཏུ་འགྱུར། ཚུལ་དང་མཚན་མ་དང་རྣམ་པ་ཇི་ལྟ་བུ་ཞིག་ཏུ་འགྱུར་ཞེས་སོགས་ལས་འཕྲོས་ནས་ཤཱ་རིའི་
བུ་འདི་ལ་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་ཞེས་པ་ནས། མཚན་མར་མི་བྱེད་དོ་ཞེས་པའི་
བར་གྱིས་ཐེག་ཆེན་གྱི་ཚོགས་ལམ་སྤྱིར་བསྟན་ནས་ཤེར་ཕྱིན་དང་ཐབས་མཁས་པ་དང་མ་བྲལ་བར་དུས་གསུམ་གྱི་
སངས་རྒྱས་དང་
། ཞེས་པ་ནས་གང་དུ་མངོན་པར་རྫོགས་པར་འཚང་རྒྱུ་བའི་ཆོས་གང་ཡང་མི་དམིགས་སོ་ཞེས་
པའི་བར་གྱིས་དད་སོགས་ཡུལ་ལྔ་ལ་མཁས་པར་བསྟན། བཅོམ་ལྡན་འདས་ཀྱིས་འདི་སྐད་དུ་བླ་མེད་རྫོགས་
བྱང་དུ་ནི་འབྱུང་པར་དཀའ་འོ་ཞེས་པ་ནས། ཚེ་དང་ལྡན་པར་རབ་འབྱོར་རྣམ་གྲངས་དེས་ནས་བླ་མེད་རྫོགས་
བྱང་དུ་མངོན་པར་རྫོགས་པར་འཚང་རྒྱ་བར་དཀའ་སྟེ་ཞེས་པའི་བར་གྱི་མདོ་ཚན་འགས་རྒྱན་གྱི་ཆེད་དུ་བྱ་བའི་
གདུལ་བྱ་དབང་པོ་རྣོ་རྟུལ་གཉིས་བསྟན། དེ་ནས་ལེའུ་སོ་བརྒྱད་པར། རབ་འབྱོར་བྱང་ཆེན་རྫོགས་བྱང་དུ་
ངེས་པར་འབྱུང་བ་དང་། འཚལ་བས་ཇི་ལྟར་གནས་བར་བགྱི་ཞེས་པ་ནས། ཉིས་སྟོང་གིས་མི་སྐྱེ་བའི་ཆོས་ལ་
བཟོད་པ་ཐོབ་པར་གྱུར་ཏོ་ཞེས་པའི་བར་གྱིས་སྦྱོར་ལམ་དྲོད་སོགས་བཞི་བསྟན། ལེའུ་སོ་དགུ་པའི་ཐོག་མར།
བཅོམ་ལྡན་འདས་ཕྱིར་མི་ལྡོག་པའི་བྱང་སེམས་ཀྱི་རྟགས་གང་ལགས་རྣམ་པ་གང་ལགས་ཞེས་སོགས་ཀྱིས་ཕྱིར་མི་
ལྡོག་པའི་རྟགས་སྤྱིར་ཞུས་པའི་ལན་དུ། རབ་འབྱོར་བྱང་ཆེན་རྣམས་གང་གི་གཟུགས་ལས་ལྡོག་ཅེས་པ་ནས།
རབ་འབྱོར་རྣམ་པ་དང་རྟགས་དང་མཚན་མ་དེ་དག་དང་ལྡན་པའི་བྱང་ཆེན་ཕྱིར་མི་ལྡོག་པར་རིགས་པར་བྱའོ་
བར་གྱི་མདོ་ཚན་ཉི་ཤུས་སྦྱོར་ལམ་པ་ཕྱིར་མི་ལྡོག་པའི་རྟགས་ཉི་ཤུ་དང་། དེ་ནས་བྱང་ཆེན་ཅི་ལས་སླར་ལྡོག་
པའི་སླད་དུ་ཕྱིར་མི་ལྡོག་པ་ཞེས་བགྱི་ཞེས་པ་ནས། ལེའུ་སོ་དགུ་པའི་རྫོགས་མཚམས་སུ་སོ་སོར་ཡང་དག་པར་
རིག་པ་བཞི་མངོན་པར་སྒྲུབ་པ་ཡིན་ཞེས་པའི་བར་མདོ་ཚན་བཅུ་དྲུག་གིས་མཐོང་ལམ་ཕྱིར་མི་ལྡོག་པའི་རྟགས་
བཅུ་དྲུག་དང་དེ་ནས་ལེའུ་བཞི་བཅུ་པར། རབ་འབྱོར་གྱིས་སྟོན་པ་ལ་བྱང་ཆེན་གང་ལ་གནས་ནས་དྲན་པ་ཉེར་
240



༄༅། ། ཡུམ་གྱི་མདོ་དང་རྒྱུན་སྦྱོར་ཚུལ་ལེགས་པར་བཤད་པའི་སྙིང་བོ། །
གཞག་རྫོགས་པའི་གནས་ཟབ་མོ་དེ་བསྟན་དུ་གསོལ་ཞེས་པ་ནས། རྣམ་པ་ཐམས་ཅད་མཁྱེན་པ་ཉིད་ཟབ་མོ་
ཞེས་པའི་བར་གྱིས་སྒོམ་ལམ་གྱི་ཟབ་ཁྱད་དང་། གཟུགས་ཀྱི་དེ་བཞིན་ཉིད་ཇི་ལྟ་བུ་ལགས་ཞེས་པ་ནས། ངེས་
པར་རྟོགས་པར་འགྱུར་ན་ཞེས་པའི་བར་གྱིས་སྒོམ་ལམ་གྱི་ངོ་བོ་དང་། སེམས་བསྐྱེད་པ་གཅིག་གིས་དགེ་བའི་རྩ་
བ་གྲངས་མེད་པ་བསྐྱེད་པ་དང་། ཞེས་པ་ནས། ཡིད་ལ་བྱེད་པས་གནས་པ་ལྟ་ཅི་སྨོས་ཞེས་པའི་བར་གྱིས་སྒོམ་
ལམ་གྱི་རྣམ་པ་དང་། རབ་འབྱོར་འདི་ལྟ་སྟེ་དཔེར་ན་ཞེས་པ་ནས། བསོད་ནམས་འཕེལ་བར་འགྱུར་རོ་ཞེས་
པས་སྤང་གཉེན་སྦྱོར་ཚུལ་དང་། གྲངས་མ་མཆིས་པ་དང་གཞལ་དུ་མེད་པ་དང་ཞེས་པ་ནས། རྣམ་གྲངས་དེ་ལྟ་
བུ་ཡོད་དོ་ཞེས་པས་སྒོམ་ལམ་གྱི་འབྲས་བུའི་ཁྱད་པར་དང་། རྣམ་གྲངས་གང་གིས་ན་ཞེས་པ་ནས། ཡི་གེ་ཐ་
དད་དུ་བགྱི་བ་མ་མཆིས་སོ་ཞེས་པས་འབྲས་བུ་གྲངས་མེད་ལ་རྩོད་པ་དང་། རབ་འབྱོར་དེ་དེ་བཞིན་ནོ་ཞེས་པ་
ནས་ཐུགས་རྗེ་ཆེན་པོའི་རྒྱུ་མཐུན་གྱི་གནས་པ་ཡིན་ནོ་ཞེས་པས་དེའི་ལན་དང་ཆོས་རྣམས་ཀྱི་ཆོས་ཉིད་དེ་བཞིན་
གཤེགས་པས་བསྟན་ལ་དེ་ལྟར་བརྗོད་དུ་མ་མཆིས་པ་ངོ་མཚར་ཆེའོ་ཞེས་པ་ནས། སུ་ཞིག་འཚང་རྒྱ་བར་འགྱུར་
ཞེས་པས་དངོས་པོ་བརྗོད་དུ་མེད་པའི་རྩོད་པ་དང་། རབ་འབྱོར་དེ་དེ་བཞིན་ནོ་ཞེས་པ་ནས་འགྲིབ་པ་མེད་པའི་
ཚུལ་གྱིས་ཤེར་ཕྱིན་ལ་སྤྱད་པར་བྱའོ་ཞེས་པས་ལན་དངོས་དང་། གསོལ་པ་ཅི་སེམས་དང་པོ་བསྐྱེད་པས་བླ་མེད་
དུ་འཚང་རྒྱའམ་ཞེས་པ་ནས། འཚང་རྒྱ་བར་མི་ནུས་སོ་ཞེས་པས་སེམས་བསྐྱེད་ཀྱིས་བྱང་ཆུབ་བསྐྱེད་པ་ལ་རྩོད་
ཚུལ་ཞིག་དང་། རབ་འབྱོར་དོན་འདི་ཉིད་དཔེའི་སྒོ་ནས་ཞེས་པ་ནས། འཚང་རྒྱའོ་ཞེས་པས་མར་མེའི་དཔེས་
ལན་བསྟན་ལ། ལེའུ་ཞེ་གཅིག་པ་ནས་རབ་འབྱོར་འདི་ཇི་སྙམ་དུ་སེམས། གང་སེམས་འགགས་པ་དེ་ཕྱིར་སྐྱེ་
བར་འགྱུར་རམ། བཅོམ་ལྡན་འདས་དེ་ནི་མ་ལགས་སོ། ། ཞེས་པ་ནས། བྱང་ཆེན་ཤེར་ཕྱིན་ལ་སྤྱོད་པ་རྨི་ལམ་
ལྟར་མཚན་མ་རྣམ་པར་བཤིག་པར་བྱའོ་ཞེའམ། མཚན་མ་དེ་རྣམ་པར་བཤིག་པར་བྱའོ་སྙམ་དུ་མི་སྙམ་དུ་མི་
སེམས་ཞེས་པའི་བར་གྱིས་ཟབ་མོ་བརྒྱད་དང་དེ་ཁོང་དུ་ཆུད་པའི་སྒོམ་ལམ་པ་ཕྱིར་མི་ལྡོག་པའི་རྟགས་བསྟན་
ཏོ། ། དེ་ནས་ལེའུ་ཞེ་གཉིས་པའི་དབུ་ནས་རབ་འབྱོར་ཤཱ་རིའི་བུས། བྱང་ཆེན་གྱིས་རྨི་ལམ་དུ་རྣམ་ཐར་སྒོ་
གསུམ་གྱི་ཏིང་ངེ་འཛིན་ལ་སྙོམས་པར་ཞུགས་ན་ཅི་ཤེར་ཕྱིན་སྒོམ་པ་འཕེལ་ལམ་ཞེས་དྲིས་པའི་ལན་དུ། རབ་
འབྱོར་གྱིས་ཉིན་པར་བསྒོམས་པས་འཕེལ་ན་རྨི་ལམ་དུ་བསྒོམས་པས་ཀྱང་འཕེལ་ཏེ། དེ་ཅིའི་ཕྱིར་ཞེ་ན། རྨི་
ལམ་དེ་དང་ཉིན་པར་ནི་རྣམ་པར་རྟོག་པ་མེད་པའོ་ཞེས་སོགས་ཀྱིས་དྲིས་ཞིང་མཉམ་ཉིད་སྦྱོར་བ་བསྟན་ལ།
སྐབས་འདིར་མདོ་ལས། ཉིན་པར་ཡང་ལས་གསོག་པ་མི་འཐད་པར་ཐལ་བ་སྤང་པ། རྨི་ལམ་དུ་ལས་ལམ་
ཡོངས་སུ་རྫོགས་པར་ཐལ་པ་སྲུང་བ། ལུང་དང་འགལ་བ་སྤང་བ། ཧ་ཅང་ཐལ་བའི་རྩོད་པ་བཞི་ལན་དང་
241



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཅས་པའི་ཀློན་ཀའི་མདོ་རྣམས་ཀྱང་འབྱུང་སྟེ་མང་དུ་དོགས་ནས་མ་བཀོད་དོ། ། དེ་ནས་རབ་འབྱོར་གྱིས་སྟོན་
པ་ལ། ཇི་ལྟར་བྱང་ཆེན་ཕྱིན་དྲུག་རྫོགས་པར་མཐར་ཕྱིན་ཅིང་རྣམ་མཁྱེན་དང་ཉེ་བར་འགྱུར་བ་ལགས། ཞེས་
པ་ནས། རྣམ་པ་ཐམས་ཅད་མཁྱེན་པ་ཉིད་དང་ཉེ་བར་འགྱུར་རོ་ཞེས་པའི་བར་གྱིས་ཞིང་དག་སྦྱོར་བ་བསྟན་
ནས། དེའི་མཇུག་ལེའུ་ཞེ་གསུམ་པར་སྲིང་མོ་གངྒཱའི་ལྷ་མོ་ལུང་བསྟན་པའི་མདོ་འབྱུང་སྟེ། དེ་ཡང་ཞིང་དག་
སྦྱོར་བར་བསྡུས་པར་སློབ་དཔོན་གྱིས་བཞེད་དོ། ། དེ་ནས་ལེའུ་ཞེ་བཞི་པའི་ཐོག་མར། རབ་འབྱོར་གྱིས་སྟོན་
པ་ལ། སྟོང་བ་ཉིད་ཇི་ལྟར་ཡོངས་སུ་འདྲིས་པར་བགྱི་ཞེས་པ་ནས། དེའི་རྫོགས་མཚམས་སུ་ལྷ་དང་བཅས་པའི་
འཇིག་རྟེན་གྱིས་མི་འཕྲོག་པ་ཡིན་ནོ་ཞེས་པའི་བར་གྱིས་མདོ་ཚན་འགས་ཐབས་མཁས་སྦྱོར་བ་འཆད་པར་མཛད་
དོ། ། རྩེ་སྦྱོར་མཚོན་བྱེད་ཀྱི་དང་པོ་རྨི་ལམ་ན་ཡང་ཆོས་རྣམས་ཀུན། ། ཞེས་སོགས་ཀྱིས་བསྟན་ཏེ། མདོ་
འབྲེལ་ནི། རབ་འབྱོར་གང་བྱང་ཆེན་རྨི་ལམ་ན་ཡང་ཆོས་ཐམས་ཅད་རྨི་ལམ་དང་འདྲ་བར་ལྟ་ཞེས་པ་ནས། དེ་
ལྟར་སྤྱོད་པའི་བྱང་ཆེན་རྣམ་པ་ཐམས་ཅད་མཁྱེན་པ་ཉིད་དང་ཉེ་བར་འགྱུར་བ་ལགས་སོ། ། ཞེས་པའི་བར་
མདོ་ཚན་དུ་མས་དྲོད་རྩེ་སྦྱོར་གྱི་རྟགས་བཅུ་གཉིས་དང་། གལ་ཏེ་འཛམ་བུའི་གླིང་གི་སེམས་ཅན་ཇི་སྙེད་དེ་
ཐམས་ཅད་ཀྱི་ཞེས་པ་ནས། གལ་ཏེ་དེ་ལྟར་སྤྱོད་ན་ཤེར་ཕྱིན་ལ་མི་སྤྱོད་དོ་ཞེས་པའི་བར་གྱིས་རྩེ་མོ་སྦྱོར་པའི་
རྟགས་བཅུ་དྲུག་དང་།དེ་ནས་བརྒྱ་བྱིན་འདི་སྙམ་དུ་ཞེས་པ་ནས། ཡོངས་སུ་མྱ་ངན་ལས་འདའ་བར་འགྱུར་རོ་
ཞེས་པས་བཟོད་པའི་རྟགས་གཉིས་དང་། བཅོམ་ལྡན་འདས་ཐེག་པ་ལ་གསར་སུ་ཞུགས་པའི་བྱང་སེམས་རྣམས་
ཀྱི་སྦྱོར་བ་ཞེས་པ་ནས་ཞེ་བདུན་པ་རྫོགས་མཚམས་སུ་དེ་ལྟར་ཡོངས་སུ་བསྔོ་བར་བྱེད་དོ་ཞེས་པས་ཆོས་མཆོག་རྩེ་
སྦྱོར་གྱི་རྟགས་འཆད་དོ། ། དེ་ནས་ཕྱིར་མི་ལྡོག་པ་དང་སྐྱེ་བ་གཅིག་གིས་ཐོགས་པ་དཔག་གིས་ཞེས་པ་ནས། ཆོས་
སྟོན་པར་འགྱུར་བ་ལྟ་ཅི་སྨོས་ཏེ་དེ་ནི་གནས་མེད་དོ་ཞེས་པས་གཟུང་རྟོག་དང་འཛིན་རྟོག་མདོར་བསྟན་ནས་
ལེའུ་ཞེ་དགུ་པ་རྫོགས་ཤིང་། ལྔ་བཅུ་པར་རབ་འབྱོར་གྱིས་སྟོན་པ་ལ། ཇི་ལྟར་ན་སྒྱུ་མ་ལྟ་བུའི་བྱང་ཆུབ་ཏུ་
འཚང་རྒྱ་བར་འགྱུར་རམ་ཞེས་པ་ནས། ཤེར་ཕྱིན་འདི་ནི་རྣམ་པར་མི་རྟོག་པའོ་ཞེས་པས་འཇུག་པ་གཟུང་རྟོག་
དགུ་དང་། རབ་འབྱོར་གྱིས་བྱང་ཆེན་ཐབས་ལ་མཁས་པ་དེ་ལྟ་བུར་ཡུན་ཇི་སྲིད་དུ་ཞུགས་པ་ལགས་ཞེས་པ་ནས།
རྣམ་པ་ཐམས་ཅད་མཁྱེན་པ་ཉིད་ག་ན་བ་དེར་གནས་པར་འགྱུར་རོ་ཞེས་པས་ལྡོག་པ་གཟུང་རྟོག་དགུ་དང་།
ཡུམ་འདི་ནི་ཆོས་གང་ཡང་ཡོངས་སུ་འཛིན་པའམ་གཏོང་བ་མ་མཆིས་སོ་ཞེས་པ་ནས། རྗེས་སུ་འབྲང་སྟེ་རྣམ་
མཁྱེན་ག་ན་བ་དེར་འགྲོ་བར་འགྱུར་རོ་ཞེས་པས་འཛིན་རྟོག་དང་པོ་རྫས་འཛིན་རྟོག་པ་དགུ་དང་། རབ་འབྱོར་
དཔེར་ན་འཁོར་ལོས་བསྒྱུར་བའི་རྒྱལ་པོ་ནི་ཞེས་པ་ནས། རྣམ་མཁྱེན་གྱི་བར་དུ་དགོངས་པ་མི་མཛད་ཅེས་པས་
242



༄༅། ། ཡུམ་གྱི་མདོ་དང་རྒྱན་སྦྱོར་ཚུལ་ལེགས་པར་བཤད་པའི་སྙིང་བོ། །
འཛིན་རྟོག་གཉིས་པ་བཏགས་འཛིན་རྟོག་པ་དགུ་བསྟན་ཏོ། ། དེ་ནས་བརྒྱ་བྱིན་གྱིས་ཡུམ་འདི་ནི་ཟབ་པ་སྟེ།
བྱང་ཆེན་རྫོགས་བྱང་དུ་འཚང་རྒྱུ་བ་ནི་དཀའ་བར་བྱེད་པའོ་ཞེས་པ་ནས། སངས་རྒྱས་སུ་འགྱུར་རོ་ཞེས་པས་
མཐོང་ལམ་རྩེ་སྦྱོར་གྱི་ཕན་ཡོན་སྟོན་པའི་མདོ་ཞིག་ཀྱང་འབྱུང་སྟེ་རྩ་བར་མི་གསལ། དེ་ནས་འཁོར་དེའི་ནང་
ནས་ལྷའི་བུ་སུམ་ཅུ་རྩ་གསུམ་སེམས་བསྐྱེད་ཅེས་པ་ནས། ཤེར་ཕྱིན་ནི་ཚད་དང་འབྲེལ་བ་མེད་དོ་ཞེས་པས་བྱང་
ཆུབ་ཆེན་པོའི་རྒྱུ་གསུམ་དང་། ལེའུ་ལྔ་བཅུ་པའི་མཇུག་ཏུ་གསོལ་བ། ཅིའི་སླད་དུ་ཚད་དང་མ་འབྲེལ་བ་ལགས་
ཞེས་པ་ནས། ང་གཅིག་པར་བྱང་ཆེན་གྱི་ཕ་རོལ་ཏུ་ཕྱིན་པ་ཐམས་ཅད་ཡོངས་སུ་རྫོགས་པར་འགྱུར་རོ་ཞེས་པས་
ཟད་མི་སྐྱེ་ཤེས་པའི་བྱང་ཆུབ་བསྟན་ཅིང་། འགོག་པ་མེད་པའི་རང་བཞིན་ལ་སོགས་དང་། གཞན་གྱི་ཆོས་
རྣམས་ཀྱང་ཡོད་ལ་ཞེས་སོགས་དང༌། འདི་ལ་བསལ་བྱ་ཅི་ཡང་མེད་སོགས་གསུམ་ལ་མདོ་ཟུར་པ་ནི་མི་སྣང་
ངོ་། ། དེ་ནས་རབ་འབྱོར་གྱིས་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཇི་ལྟར་ཕྱིན་དྲུག་རྫོགས་པར་འགྱུར་བ་ལགས་
ཞེས་པ་ནས། ང་གཉིས་པའི་མཇུག་ཏུ་ཁྱོད་དེ་ལྟར་ན་བྱང་ཆེན་ཤེར་ཕྱིན་ལ་གནས་ནས་བསམ་གཏན་གྱི་ཕར་
ཕྱིན་འཛིན་པ་ཡིན་ནོ་ཞེས་སོགས་མདོ་ཚན་མང་པོ་ཞིག་གིས་མཐོང་ལམ་རྩེ་སྦྱོར་དང་། རྣམ་ཐར་བརྒྱད་པོ་དེ་
དག་དང་མཐར་གྱིས་གནས་པའི་སྙོམས་པར་འཇུག་པ་དེ་དག་རྣམ་པར་ཕྱེ་ཞིང་སེང་གེ་རྣམ་པར་བསྒྱིངས་པའི་
ཏིང་ངེ་འཛིན་ལ་སྙོམས་པར་འཇུག་གོ། ཞེས་སོགས་ཀྱིས་སེང་གེ་རྣམ་པར་བསྒྱིངས་པའི་ཏིང་ངེ་འཛིན་གྱི་ངོ་བོ་
བསྟན་ནས། ཡང་རྟེན་འབྲེལ་ལུགས་འབྱུང་ལུགས་ལྡོག་དང་
། རབ་འབྱོར་བྱུང་ཆེན་གྱི་ཏིང་ངེ་འཛིན་སེང་གེ་
རྣམ་པར་བསྒྱིངས་བ་གང་ཞེ་ན། ཞེས་སོགས་ཀྱིས། མཐར་གནས་སྙོམས་འཇུག་ལ་ལུགས་མཐུན་ལུགས་མི་
མཐུན་དུ་འཇུག་པའི་སྦྱོར་བ་སེང་གེ་རྣམ་བསྒྱིངས་དང་། བར་དུ་གང་ཡང་མ་བཅུག་པའི་ཡར་སོང་གཅིག་དང་།
བསམ་གཟུགས་བརྒྱད་ལ་འགོག་པ་སྤེལ་བའི་ཡར་སོང་གཅིག་དང་། མཐར་གནས་དགུ་ལ་འདོད་སེམས་སྤེལ་
བའི་མར་འོང་གཅིག་རྣམས་སྟོན་པའི་མདོ་ཚན་རིམ་པར་འབྱུང་ངོ༌། ། དེ་ནས་ང་གསུམ་པའི་ཐོག་མར་རབ་
འབྱོར་གྱིས་བྱང་ཆེན་གྱིས་གནས་ཟབ་མོ་ལ་ཡང་མངོན་པར་བསླབ་པར་བྱའོ། ། ཞེས་པ་ནས། ནམ་མཁའ་
སྟོང་པ་ཉིད་དུ་བསྒོམས་པས་ཤེར་ཕྱིན་བསྒོམ་པར་བྱའོ་ཞེས་པས་གཟུང་རྟོག་དང་པོ་དགུ་དང་། བྱང་ཆེན་གྱིས་
ཡུམ་ལ་ཡུན་རིང་པོ་ཇི་སྲིད་དུ་སྤྱོད་པར་འགྱུར། ཞེས་པ་ནས་བཀའ་སྩལ་པ། ཆོས་ཀྱི་དབྱིངས་ཇི་ལྟ་བ་བཞིན་
ནོ་ཞེས་པས་གཟུང་རྟོག་གཉིས་པ་དགུ་དང༌། གསོལ་བ་ཆོས་ཀྱི་དབྱིངས་ཇི་ལྟ་བུ་ལགས་ཞེས་པ་ནས་ཇི་ལྟར་མིང་
དང་མཚན་མས་ཐ་སྙད་དུ་མཛད་ཅེས་པས་འཛིན་རྟོག་དང་པོ་དགུ་དང་། རབ་འབྱོར་ཐ་སྙད་ནི་མིང་དང་
མཚན་མར་མངོན་པར་ཞེན་པ་མིན་ཏེ། ཞེས་པ་ནས། གནས་པ་ལས་གཞན་དུ་གྱུར་པ་མི་དམིགས་སོ་ཞེས་པས་
243



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཛིན་རྟོག་གཉིས་པ་སྤྱིར་བསྟན་ནས། རྣམ་པ་ཐམས་ཅད་མཁྱེན་པ་ཉིད་ནི་ཞེས་སོགས་ཀྱིས་འཛིན་རྟོག་གཉིས་
པདགུ་སོ་སོར་བཤད། ལེའུ་ང་བཞི་བར། རབ་འབྱོར་གྱིས་ཡུམ་འདི་ཟབ་བོ། ། ཞེས་པ་ནས། ལྷ་དང་
བཅས་པའི་འཇིག་རྟེན་ཐམས་ཅད་ཀྱིས་ཕྱག་བྱ་བར་འོས་པའོ་ཞེས་པས་སྒོམ་ལམ་གྱི་ཕན་ཡོན་བསྟན གསོལ་པ་
སེམས་དང་པོ་བསྐྱེད་པ་འཚང་རྒྱ་བར་འཚལ་བ་དེའི་བསོད་ནམས་ཇི་ཙམ་འཕེལ། ཞེས་པ་ནས། རྒྱུར་ཡང་མི་
བཟོད་ཅེས་པས་བར་ཆད་མེད་པའི་རྩེ་སྦྱོར་བསྟན་ནས། སེམས་དང་པོ་བསྐྱེད་པས་ཅི་ཡིད་ལ་བགྱི། ཞེས་པ་
ནས། འདི་ནི་དམིགས་པའོ། ། འདི་ནི་མཚན་ཉིད་དོ་ཞེས་པས་བར་ཆད་མེད་རྩེའི་དམིགས་རྣམ་ངོ་བོ་གསུམ་
བསྟན། དེ་ནས་བཅོམ་ལྡན་འདས་རྣམ་མཁྱེན་དངོས་པོ་མ་མཆིས་པ་ལགས་སམ། ཞེས་པ་ནས། ལེའུ་ང་དགུ་
པའི་སྟོད་དུ་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ་སེམས་ཅན་རྣམས་ཀྱང་ཕུང་པོ་གསུམ་དུ་ལུང་
བསྟན་ཏེ་ཞེས་པའི་བར་མདོ་ཚན་ཤིན་ཏུ་མང་པོ་ཞིག་གིས་བསལ་བྱ་ལོག་རྟོག་བཅུ་དྲུག་བསྟན་ཏོ། །
མཐར་གྱིས་སྦྱོར་བ་མཚོན་བྱེད་ནི་སྦྱིན་པ་ཤེས་རབ་བར་དག་དང་ཞེས་སོགས་ཏེ། མདོ་འབྲེལ་ནི། རབ་
འབྱོར་གྱིས་གསོལ་པ། གལ་ཏེ་དེ་ལྟར་ན་བཅོམ་ལྡན་འདས་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་
ལ་བྱང་ཆེན་མཐར་གྱིས་སྤྱོད་པ་དང་། མཐར་གྱིས་སློབ་པ་དང་། མཐར་གྱིས་ནན་ཏན་དུ་བགྱི། ཞེས་པ་ནས།
ལེའུ་དྲུག་ཅུ་པར། དེ་ལ་བདུད་དང་བདུད་ཀྱིས་རིགས་ཀྱི་ཚུགས་པར་དཀའ་བ་ཡིན་ནོ་ཞེས་པའི་བར་མདོ་ཚན་
དུ་མས་འཆད་དོ། །༧༧ སྐད་ཅིག་སྦྱོར་བ་མཚོན་བྱེད་ནི། སྦྱིན་པ་ལ་སོགས་རེ་རེས་ནི། ། ཞེས་སོགས་ཏེ།
མདོ་ནི་རབ་འབྱོར་གྱིས་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཇི་ལྟར་སེམས་བསྐྱེད་པ་གཅིག་གིས་ཕྱིན་དྲུག་ཡོངས་
སུ་འཛིན་པ་ལགས། ཞེས་སོགས་ཀྱིས་སྤྱིར་བསྟན་ནས། འདི་ལ་བྱང་ཆེན་གང་སྦྱིན་པ་གཏོང་བ་ཤེར་ཕྱིན་གྱིས་
ཟིན་པ་ལས་གཞན་དུ་མིན་ནོ། ། ཞེས་པ་ནས། དྲུག་ཅུ་པའི་མཇུག་ཏུ། གཞན་གྱི་དོན་བྱས་ནས་ལྷ་དང་བཅས་
པའི་རིམ་གྲོའི་གནས་སུ་གྱུར་པ་ཡིན་ཏེ་ཞེས་པས་རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་བ་དང་། བྱང་ཆེན་
ཤེར་ཕྱིན་ལ་སྤྱོད་པའི་ཚེ་མཚན་མ་མེད་པའི་ཆོས་རྣམས་ལ་གནས། ཞེས་པ་ནས། བརྒྱ་བྱིན་གྱི་ཆོས་མ་འདྲེས་
པའི་བར་དུ་ཡོངས་སུ་རྫོགས་པར་འགྱུར་རོ་ཞེས་པ་རྣམ་པར་སྨིན་པའི་སྐད་ཅིག་སྦྱོར་བ་དང་། རབ་འབྱོར་དེ་
ལྟར་ཆོས་ཀྱི་དབྱིངས་དབྱེར་མ་མཆིས་ལ་ཞེས་པ་ནས། སྨིག་རྒྱུ་དང་སྤྲུལ་པ་ལྟ་བུར་ཡོངས་སུ་ཤེས་སོ། །ཞེས་
པས་མཚན་ཉིད་མེད་པའི་སྐད་ཅིག་སྦྱོར་བ་དང་། བྱང་ཆེན་ཤེར་ཕྱིན་ལ་སྤྱོད་པའི་ཚེ་རྨི་ལམ་མི་མཐོང་ངོ་། །
རྨི་ལམ་མཐོང་བ་མི་མཐོང་ཞེས་པ་ནས། རེ་གཅིག་པའི་རྫོགས་མཚམས་སུ། སྲིད་པ་གསུམ་ན་མི་སྣང་བ་དེ་ལྟར་
རྣམ་པ་ལ་རྟུལ་ལོ་ཞེས་པའི་བར་གྱིས་གཉིས་སུ་མེད་པའི་སྐད་ཅིག་སྦྱོར་བ་འཆད་དོ། །
244



༄༅། །ཡུམ་གྱི་མདོ་དང་རྒྱན་སྦྱོར་ཚུལ་ལེགས་པར་བཤད་པའི་སྙིང་བོ། །
འབྲས་བུ་ཆོས་སྐུ་མཚོན་བྱེད་ནི། ཐུབ་པའི་ངོ་བོ་ཉིད་སྐུ་ནི། ཞེས་སོགས་ཏེ། མདོ་འབྲེལ་ནི། རབ་
འབྱོར་གཞན་ཡང་ཟག་པ་མེད་པའི་ཆོས་རྣམས་རྨི་ལམ་ལྟ་བུ་དངོས་པོ་དང་མི་ལྡན་པ་དངོས་པོ་མེད་པའི་རང་
བཞིན་ཅན་གྱི་མཚན་ཉིད་ཀྱིས་སྟོང་པ། ཞེས་པ་ནས། རྣམ་པ་ཐམས་ཅད་མཁྱེན་པ་ཉིད་དང་། ལམ་ཤེས་པ་
ཉིད་དང་། ཐམས་ཅད་ཤེས་པ་ཉིད་དེ་རབ་འབྱོར་འདི་དག་ནི་ཟག་མེད་ཀྱི་ཆོས་ཐམས་ཅད་ཅེས་བྱའོ། ། ཞེས་
པའི་བར་གྱིས་ངོ་བོ་ཉིད་སྐུའི་ཆོས་ཅན་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་དང་དེའི་ཆོས་ཉིད་ངོ་བོ་ཉིད་སྐུར་
བསྟན་ཏོ། ། ཉོན་མོངས་མེད་པ་དང་སྨོན་གནས་མཁྱེན་པ་དང་ཆོས་སྐུ་རྟག་ཁྱབ་ལ་རྩོད་པ་སྤོང་བ་རྣམས་ལ་
མདོ་ཟུར་པ་མི་སྣང་། དེ་ནས་རབ་འབྱོར་གཞན་ཡང་མངོན་པར་རྫོགས་པར་སངས་རྒྱས་ནས་མཚན་སོ་གཉིས་
དང་དཔེ་བྱད་བརྒྱད་ཅུས་བརྒྱན་པ་ཐེག་པ་ཆེན་པོའི་མཆོག་གི་ལོངས་སྤྱོད་ཀྱིས་ཚིམ་པ་དང་དགའ་བ་སྟོན་པར་
མཛད་པ་དེ་ལྟར་བསླབ་པར་བྱའོ་ཞེས་སོགས་ཀྱིས་ལོངས་སྐུ་མཚན་དཔེ་དང་བཅས་པ་དང་། རབ་འབྱོར་
གཞན་ཡང་ཤེར་ཕྱིན་ལ་སློབ་པ་ན་མངོན་པར་རྫོགས་པར་སངས་རྒྱས་ནས་ཕྱོགས་བཅུར་སྤྲུལ་པ་སྣ་ཚོགས་ཀྱིས་
སེམས་ཅན་གྱི་དོན་མཛད་པ་དེ་ལྟར་བྱང་ཆེན་གྱིས་ཡུམ་ལ་བསླབ་པར་བྱའོ། ། ཞེས་སོགས་ཀྱིས་སྤྲུལ་སྐུ་དང་།
རབ་འབྱོར་གྱིས་གསོལ་པ། ཆོས་ཐམས་ཅད་རྨི་ལམ་ལྟ་བུར་དངོས་པོ་མ་མཆིས་པ་ལ་འདི་ནི་དགེ་བའི་ཆོས་སོ་
ཞེས་སོགས་ཇི་ལྟར་འདོགས་པར་འགྱུར། ཞེས་པ་ནས། དེས་སྦྱིན་པ་རྫོགས་ཏེ་ལུས་བརྒྱར་གཏུབ་ཀྱང་སྤྱོད་དོ་
སྙམ་པ་ནི་འབྱུང་ངོ་ཞེས་པའི་བར་གྱིས་སྤྲུལ་སྐུའི་འཕྲིན་ལས་མདོར་བསྟན་ནས། རབ་འབྱོར་ངས་འདི་ནས་
སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན། ཤར་ཕྱོགས་ཀྱི་འཇིག་རྟེན་གྱི་ཁམས་གང་གའི་
ཀླུང་གི་བྱེ་མ་རྙེད། ཅེས་པ་ནས། དེ་ལ་གང་ཡོངས་སུ་ཤེས་པར་བྱ་བའི་ངོ་བོ་ཉིད་སྟོང་པ་ཉིད་ཅེས་བྱ་བ་ཡོད་
པར་འགྱུར་རེ་ཀན་ཞེས་པའི་བར་གྱི་མདོ་ཚན་མང་པོ་ཞིག་གིས་འཕྲིན་ལས་ཉེར་བདུན་སོ་སོར་འཆད་དོ། ། དེ་
ནས་བྱམས་པས་ཞུས་པའི་བྱམས་ཞུས་ཀྱི་ལེའུ་འབྱུང་སྟེ། དེ་ནི་སློབ་དཔོན་གྱིས་ཕྱིན་ཅི་ལོག་སྤོང་བའི་འཕྲིན་
ལས་ལ་འགོད་པ་དང་སྦྱར་ནས་བཤད་དོ། ། མཇུག་གི་བསྡུས་དོན་གཉིས་ལ་ནི་མདོ་ཟུར་པ་མེད་དོ། །ཡུམ་
བར་མར་བྱམས་ཞུས་མ་གཏོགས་པའི་འཕྲིན་ལས་ཉེར་བདུན་ཡན་ལ་ལེའུ་དོན་གཅིག་དང་། དེ་ནས་བྱམས་པ་
རང་ཉིད་ཀྱིས་ཞུས་པ་དང་ཡོངས་གཏད་དང་༑ རྟག་ངུའི་ཏིང་ངེ་འཛིན་གྱི་ལེའུ་དང་། རྟག་ངུ་དང་ཆོས་
འཕགས་ཀྱི་ལེའུ་རྣམས་ཀྱང་འབྱུང་སྟེ་ཁྱོན་ལེའུ་དོན་དྲུག་གོ ། མདོའི་དོན་ནི་སློབ་དཔོན་གྱི་ཉི་ཁྲི་ལེའུ་བརྒྱད་མ་
ནས་འབྱུང་བ་གཙོ་བོར་བྱས་ཤིང་། གསེར་འཕྲེང་དང་། རྣམ་བཤད་ནས་འབྱུང་བ་དང་བསྟུན་ནས་བཀོད་པ་
སྟེ། དེ་དག་ལ་འགྱུར་མི་འདྲ་བར་འགའ་རེ་སྣང་ངོ༌། ། མི་འདྲ་བ་འགའ་ཞིག་ནི་ཚིག་སྣ་བསྡུས་པ་སྟེ། ཤེས་
245



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རབ་ཀྱི་ཕ་རོལ་ཏུ་ཕྱིན་པ་ལ་ཤེར་ཕྱིན་དང་ཡུམ་ཞེས་པ་དང་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བྱང་
ཆེན་ཞེས་ཚིག་བསྡུས་ནས་བརྗོད་པ་ལྟ་བུའོ། ། །
ཡུམ་རྒྱས་པར་ཚིག་སྣ་དང་དོན་སྣ་གཉིས་རྒྱས་པར་ཚང་ཞིང་། ཡུམ་བར་མར་ཚིག་སྣ་ཅུང་ཟད་རེ་བསྡུས་
ནས་གསུངས་ཀྱང་དོན་སྣ་སྔ་མ་ལྟར་ཚང་ལ། ཡུམ་བསྡུས་པར་ཚིག་དོན་གཉིས་ཀ་བསྡུས་ནས་གསུངས་སོ། །
ཡུམ་རྒྱས་འབྲིང་གི་འགྲེལ་རྐང་ཀུན་ནས་ཉོན་མོངས་ཕྱོགས་ཀྱི་འགྲེལ་རྐང་ལྔ་བཅུ་རྩ་གསུམ་དང་ རྣམ་བྱང་
ཕྱོགསཀྱི་འགྲེལ་རྐང་ལྔ་བཅུ་རྩ་ལྔ་སྟེ་འགྲེལ་རྐང་བརྒྱ་རྩ་བརྒྱུད་ཡོད་པའི་དང་པོ་ང་གསུམ་ནི། ཕུང་པོ་ལྔ།
དབང་པོ་དྲུག ཡུལ་དྲུག རྣམ་ཤེས་དྲུག རེག་པ་དྲུག ཚོར་བ་དྲུག ཁམས་དྲུག རྟེན་འབྲེལ་ཡན་ལག་
བཅུ་གཉིས་རྣམས་དང་། ཕྱི་མ་ལས་ནི། སྤྱོད་པའི་ལམ་ཕྱིན་དྲུག ལྟ་བའི་ལམ་སྟོང་ཉིད་བཅོ་བརྒྱད། རྣལ་
འབྱོར་གྱི་ལམ་བྱང་ཕྱོགས་སོ་བདུན། ཞི་གནས་ཀྱི་ལམ་བདེན་པ་བཞི། བསམ་གཏན་བཞི། ཚད་མེད་བཞི།
གཟུགས་མེད་པའི་སྙོམས་འཇུག་བཞི། རྣམ་ཐར་བརྒྱད། མཐར་གྱིས་གནས་པའི་སྙོམས་འཇུག་དགུ། ལྷག་
མཐོང་གི་ལམ་རྣམ་ཐར་སྒོ་གསུམ། ཡོན་ཏན་ཁྱད་པར་ཅན་གྱི་ལམ་ལ་མངོན་པར་ཤེས་པ་དང་ཏིང་ངེ་འཛིན་
དང་གཟུངས་ཀྱི་སྒོ་རྣམས་དང་། འབྲས་བུའི་ལམ་ལ་སྟོབས་བཅུ། མི་འཇིགས་པ་བཞི། སོ་སོར་ཡང་དག་པ་
རིག་པ་བཞི། བྱམས་པ་ཆེན་པོ། སྙིང་རྗེ་ཆེན་པོ། མ་འདྲེས་པ་བཅོ་བརྒྱད་དང་། གང་ཟག་གི་ལམ་ལ་རྒྱུན་
ཞུགས། ཕྱིར་འོང་། ཕྱིར་མི་འོང་། དགྲ་བཅོམ། རང་རྒྱལ། ཐམས་ཅད་ཤེས་པ་ཉིད། ལམ་གྱི་རྣམ་པ་
ཤེས་པ་ཉིད། རྣམ་པ་ཐམས་ཅད་མཁྱེན་པ་ཉིད་དོ། ཞེས་གསེར་འཕྲེང་ལས་བཤད་ཅིང་། ཡུམ་བསྡུས་པ་ལས་
ནི་འགྲེལ་རྐང་མ་མཛད་པར་ཕུང་པོ་ལྔ་ལས་བརྩམས་ཏེ་གསུངས་ལ། འདི་དང་རྒྱུན་སྦྱོར་ཚུལ་སྔ་མ་ལྟར་སོ་སོར་
མེད་ཀྱང་དོན་བདུན་ཅུའི་དོན་ཚན་རྒྱན་དང་སྦྱོར་ཚུལ་རགས་ཙམ་ཞིག་ཡོད་ཀྱང་མ་བྲིས་སོ། ། ཅེས་པའི་མདོ་
རྒྱན་སྦྱོར་ཚུལ་འདི་ཡང་བཤད་སྒྲུབ་མིང་ཅན་གྱིས་དད་པས་སྦྱར་བ་སྟེ། དགེ་བས་ཡུམ་དང་རྒྱུན་གྱི་དོན་ཟབ་མོ་
རྟོགས་ཤིང་ཉམས་ལེན་དང་མི་འབྲལ་བར་གྱུར་ཅིག། ཅོ་ནེ་གྲགས་པ་བཤད་སྒྲུབ་ཀྱི་ཡིག་ཆ་རྣམས་སེར་སྨད་གྲྭ་
ཚང་གི་མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་བཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་
རྣམས་སྤྲོས་བཤད་དང་། ཁ་སྐོང་། མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་དེར་
གསལ་ཡོད་པར་བརྟེན་སྔ་དུས་བློ་གསལ་པ་རྣམས་ནས་ཡིག་ཆ་དང་ཟུང་འབྲེལ་གསན་སྦྱོང་མཛད་མུས་དང་།
མཁོ་གནས་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་
མེ་བཞེས་ཟིན་འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་
246



༄༅། །ཡུམ་གྱི་མདོ་དང་རྒྱན་སྦྱོར་ཚུལ་ལེགས་པར་བཤད་པའི་སྙིང་བོ། །
བཟང་བསྟན་འཛིན་དང་། དགེ་བཤེས། སློབ་གཉེར་པ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་
ཐབས་ཐུགས་གཉེར་ཆེ་སྟབས་མདོ་རྒྱུན་སྦྱོར་ཚུལ་འདིའང་ཕན་བདེའི་རྩ་བ་རྒྱལ་བའི་ལུང་རྟོགས་ཀྱི་བསྟན་པ་
རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་
ཏཱབླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་
འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་
ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། །
འདིར་འབད་དགེ་བའི་ས་བོན་ལེགས་སྨིན་ཐུབ་པའི་རིང་ལུགས་ཡོངས་འདུའི་ལྗོན། ། བསྟན་འཛིན་རྐང་དྲུག་
བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ལམ་བཟང་འབྲས་བུའི་ཁུར་ཆེན་བསྟན་སྲིད་
འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག། །།
དགེ་ལེགས་འཕེལ། །
247



༄༅། ། མངོན་རྟོགས་རྒྱན་དང་དབུ་མ་འཇུག་པའི་མཆོད་བརྗོད་སོགས་
ལས་འཕྲོས་པའི་ཉམས་ལེན་བློ་ལྡན་འཇུག་པའི་ལམ་
བཟང་ཞེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ།རྒྱལ་ཡུམ་ཕ་རོལ་ཕྱིན་པ་ཡི། ། དངོས་བསྟན་སྦས་དོན་རིམ་པ་གཉིས། ། གསལ་
མཛད་མི་ཕམ་འཇམ་དབྱངས་སོགས། ། དངོས་བརྒྱུད་བླ་མ་རྣམས་ལ་འདུད། །
འདིར་མངོན་རྟོགས་རྒྱན་དང་དབུ་མ་འཇུག་པའི་རྣམ་བཤད་སོགས་ནས་འབྱུང་བའི་ཉམས་ལེན་གྱི་རིམ་
པ་ཅུང་ཟད་བརྗོད་པར་བྱ་སྟེ། དེ་ཡང་ད་ལྟ་མངོན་རྟོགས་རྒྱན་འགྲེལ་བ་དང་བཅས་པ་ལ་ཕར་ཕྱིན་དང་། རྩ་
ཤེ་དབུ་མ་འཇུག་པ་འགྲེལ་བ་དང་བཅས་པ་ལ་དབུ་མའི་གཞུང་ཞེས་གྲགས་ཀྱང་དོན་ལ་ནི་དེ་གཉིས་ཀ་ཕར་ཕྱིན་
དང་དབུ་མའི་གཞུང་ཡང་ཡིན་ནོ། ། དེ་གཉིས་ཀས་ལྟ་སྤྱོད་གཉིས་ཀ་སྟོན་ཡང་གཙོ་བོའི་དབང་དུ་བྱས་ན་ནི་
མངོན་རྟོགས་རྒྱན་འགྲེལ་བ་དང་བཅས་པས་ཡུམ་གྱི་མདོའི་སྦས་དོན་མངོན་རྟོགས་ཀྱི་རིམ་པའམ་སྤྱོད་པའི་ཆ་
གཙོ་བོར་འགྲེལ་ལ་རྩ་ཤེ་དབུ་མ་འཇུག་པ་འགྲེལ་བ་དང་བཅས་པས་ཡུམ་གྱི་མདོའི་དངོས་བསྟན་སྟོང་ཉིད་ཀྱི་
རིམ་པའམ་ལྟ་བའི་ཆ་གཙོ་བོར་འགྲེལ་ཞིང་། དེ་གཉིས་གང་གི་དོན་གཙོ་བོར་ཉམས་སུ་ལེན་ཡང་ལྟ་སྤྱོད་གཉིས་
ཀ་ཟུང་འབྲེལ་དུ་ཉམས་སུ་ལེན་དགོས་པ་ནི་འདྲའོ། ། འདི་གཉིས་ཀྱི་དོན་ཉམས་སུ་ལེན་ཚུལ་སྤྱིར་རང་རང་གི་
གཞུང་ནས་འབྱུང་བ་ལྟར་ཡིན་ཡང་འདིར་བསྡུས་ནས་འཆད་པ་ལ་གསུམ། མངོན་རྟོགས་རྒྱན་ནས་འབྱུང་བའི་
ཉམས་ལེན་དང་། དབུ་མ་འཇུག་པ་ནས་འབྱུང་བ་དང་འཕྲོས་དོན་ནོ། ། དང་པོ་ལ་རྒྱུས་བསྡུས་གཉིས་ལས་
རྒྱས་པ་ནི་མངོན་རྟོགས་རྒྱན་གྱི་ལམ་བསྒྲིལ་ཐེག་ཆེན་སྒོ་འབྱེད་ལྟར་ཡིན་ནོ། ། གང་ཉམས་སུ་ལེན་པ་ནི། ལམ་
རིམ་ཆེན་པོ་དང་རྣམ་བཤད་ལས། གང་ཐོས་བསམ་གྱིས་གཏན་ལ་བབ་པའི་དོན་དེ་ཉིད་བསྒོམ་པས་ཉམས་སུ་
ལེན་པ་དང་། བསྒོམས་པས་ཉམས་སུ་ལེན་རྒྱུ་དེ་ཐོས་བསམ་གྱིས་གཏན་ལ་འབེབས་དགོས་སོ་ཞེས་བཤད་པ་
ལྟར་ཏེ། དཔྱད་སྒོམ་དང་འཇོག་སྒོམ་གཉིས་ཀྱི་སྒོ་ནས་ཉམས་སུ་ལེན་ནོ། ། དེ་ཡང་དཀོན་མཆོག་དང་བླ་མའི་
ཡོན་ཏན་སེམས་པ་དང་། དལ་འབྱོར་རྙེད་དཀའ་བ་སོགས་དང་། འཆི་བ་མི་རྟག་པ་སེམས་པ། དཀར་ནག
248



༄༅། ། མངོན་རྟོགས་རྒྱན་དང་དབུ་མ་འཇུག་པའི་མཆོད་བརྗོད། །
ལས་འབྲས་བསམ་པ་དང་། འཁོར་བ་སྤྱི་དང་བྱེ་བྲག་ངན་སོང་སོགས་ཀྱི་སྡུག་བསྔལ་སེམས་པ་དང་། བྱམས་
སྙིང་རྗེ་བྱང་ཆུབ་སེམས་སྦྱོང་སོགས་ལ་དཔྱད་སྒོམ་དང་། ཞི་གནས་སྒྲུབ་པའི་སྐབས་ལྟ་བུ་ལ་འཇོག་སྒོམ་བྱེད་
དགོས་སོ། ། མངོན་རྟོགས་རྒྱན་གྱིས་ནི་རིགས་ཅན་གསུམ་གྱི་མངོན་པར་རྟོགས་པ་ངོ་བོ་ངེས་པ། གྲངས་ངེས་
པ། གོ་རིམ་ངེས་པའི་ཚུལ་རྣམས་སྟོན་ཅིང་། དེ་ཡང་ལན་ཅིག་ཙམ་མ་ཡིན་པར་དགོས་པའི་དབང་གིས་ཡང་
དང་ཡང་དུ་ཟློས་པའི་ཚུལ་གྱིས་འཆད་པས། ལམ་གྱི་རིམ་པའི་གོ་རིམ་ལ་འཁྲུགས་སྡེབས་བྱེད་དགོས་སོ། །
གཞུང་གིས་སྟོན་ཚུལ་གྱི་དབང་དུ་བྱས་པའི་འཁྲུགས་སྡེབས་ལ། ཐོག་མར་རིག་སད་པར་བྱས་ནས་སྐབས་དང་
པོའི་སེམས་བསྐྱེད་པ་ནི་གཞན་དོན་ཕྱིར། ཞེས་སོགས་ཀྱི་སྐབས་ནས་བསྟན་པའི་བྱང་ཆུབ་ཏུ་སེམས་བསྐྱེད་པ་
དང་། སྐབས་བཞི་པའི་མཚན་མེད་རབ་ཏུ་སྦྱིན་ལ་སོགས་ནས་འབྱུང་བའི་ཚོགས་ལམ་དུ་ཞུགས་ཏེ། གདམས་
ངག་ཉན་པ་དང་། དད་སོགས་ཡུལ་ལྔ་ལ་མཁས་པར་བྱས་ནས། བཞི་བའི་བྲོ་བ་རྣམས་ཀྱི་དམིགས་པ་འདིར་
ཞེས་སོགས་དང་། དང་པོའི་དམིགས་པ་དང་ནི་རྣམ་པ་དང་ཞེས་སོགས་དང་། གཉིས་པའི་འཕགས་པ་ཉན་
ཐོས་ལམ་ལ་ནི་ ཞེས་ སོགས་དང་། གསུམ་ པའི་ གཟུགས་ སོགས་ དེ་ མི་རྟག་ སོགས་ དང་ ཞེས་ སོགས་དང་།
གཟུགས་ལ་སོགས་པ་རློམ་མེད་པ་ཞེས་སོགས་དང་། བཞི་པའི་གཟུགས་ལ་སོགས་པ་ལས་ལྡོག་སོགས་རྟགས་
ཞེས་སོགས་དང་། ལྔ་བའི་རྨི་ལམ་ན་ཡང་རྣམས་ཀུན་ཞེས་སོགས་ནས་འབྱུང་བའི་སྦྱོར་ལམ་དུ་འཇུག དེ་ནས་
སྐབས་གཉིས་པའི་བདེན་དང་བདེན་ལ་བཟོད་པ་དང་ཞེས་སོགས་དང་། གསུམ་པའི་གཟུགས་རྟག་མ་ཡིན་མི་
རྟག་མིན་ཞེས་སོགས་སོ། ། བཞི་པའི་མཐོང་བའི་ལམ་ལ་བཟོད་པ་དང་ཞེས་སོབ་ས་དང་། ལྔ་བའི་སྦྱིན་པ་ལ་
སོགས་རེ་རེ་ནི་ཞེས་སོགས་ཀྱི་སྐབས་ནས་བསྟན་པའི་མཐོང་ལམ་དུ་འཇུག དེ་ནས་སྐབས་གཉིས་པའི་དེ་ཡི་ངོ་
བོ་ཉིད་མཆོག་ཉིད་ཞེས་སོགས་དང་། འབྲས་བུ་དག་ལ་གཟུགས་ལ་སོགས་ཞེས་སོགས་སོ། ། བསྟན་པའི་སྒོམ་
ལམ་མཉམ་བཞག་དང་། མོས་པ་རང་གི་དོན་དུ་ནི་ཞེས་སོགས་དང་། ཡོངས་སུ་བསྔོ་བ་ཁྱད་པར་ཅན། ཞེས་
སོགས་དང་། ཐབས་དང་མི་དམིགས་པ་དག་གིས་ཞེས་སོགས་ནས་འབྱུང་བའི་སྒོམ་ལམ་རྗེས་ཐོབ་དང་། བཞི་
བའི་སྒོམ་པའི་ལམ་ནི་ཟབ་པ་སྟེ། ཞེས་སོགས་དང་། ལྔ་བའི་འགོག་དང་བཅས་པའི་སྙོམས་འཇུག་དགུར་ཞེས་
སོགས་ནས་འབྱུང་བའི་སྒོམ་ལམ་དུ་འཇུག་ཅིང་། དེ་ནས་དྲུག་པའི་མཐར་གྱིས་སྦྱོར་བས་རིམ་གྱིས་བསྒོམས་
ནས། བདུན་པའི་སྦྱིན་པ་ལ་སོགས་རེ་རེས་ཀྱང་། ། ཞེས་སོགས་ནས་འབྱུང་བའི་སྐད་ཅིག་སྦྱོར་བ་བསྐྱེད་དེ།
ཐུབ་པའི་ངོ་བོ་ཉིད་སྐུ་ནི། ། སོགས་ཀྱི་སྐབས་ལ་སྟོན་པའི་འབྲས་བུ་ཆོས་སྐུ་མངོན་དུ་བྱེད་དགོས་པ་ཡིན་ནོ། །
དེའི་ཚེ་གོ་སྒྲུབ་སོགས་བཞི་དང་རྣམ་རྫོགས་སྦྱོར་བ་སོགས་བཞི་སྒོམ་ཚུལ་དེ་རྣམས་དང་སྦྱར་བས་བཤད་པར་བྱ་
249



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་རྣམ་པར་ཡང་བཞག་སྟེ། འདིར་རྒྱན་གྱི་མཆོད་བརྗོད་དང་བསྟུན་པའི་ཉམས་སུ་ལེན་ཚུལ་མདོར་བསྡུས་ཞིག་
བརྗོད་ན། མཆོད་བརྗོད་ཀྱི་སྐབས་འདིར་དང་པོར་གཞི་ཤེས། དེ་རྗེས་ལམ་ཤེས། དེ་ནས་རྣམ་མཁྱེན་ལ་
བསྟོད་པ་དེ་རྒྱུན་གྱི་གདུལ་བྱའི་ལམ་ཉམས་སུ་ལེན་པའི་རིམ་པ་དང་མཐུན་པ་བསྟོད་པ་ཡིན་ཏེ། རྒྱན་གྱི་ཆེད་དུ་
བྱ་བའི་གདུལ་བྱས་དང་པོར་མི་རྟག་ལ་སོགས་བཅུ་དྲུག་རྟོགས་ཤིང་གོམས་པར་བྱས་པའི་སྒོ་ནས་གཞི་ཤེས་ཀྱི་
རྣམ་པ་ཉམས་སུ་བླངས། དེ་རྗེས་བྱང་ཆུབ་མཆོག་ཏུ་སེམས་བསྐྱེད་ནས་ལམ་གསུམ་བདེན་མེད་དུ་རྟོགས་པའི་
སྒོ་ཟ, ས་ལམ་ཤེས་ཀྱི་རྣམ་པ་ཉམས་སུ་བླངས་ནས།མཐར་འབྲས་བུ་རྣམ་མཁྱེན་ཐོབ་པར་འགྱུར་པའི་ལམ་གྱི་རིམ་
པ་དང་མཐུན་པར་བསྟོད་པ་ཡིན་པའི་ཕྱིར། ཉན་ཐོས་ཞི་བ་ཚོལ་རྣམས་ཞེས་སོགས་མཆོད་རྗོད་ཀྱི་ཚིག་རྐང་
དང་པོ་འདིས། ཉན་ཐོས་ལ་སོགས་མཐོང་བའི་ལམ། ། དེ་འདྲ་ཀུན་ཤེས་ཉིད་དུ་འདོད་ཅེས་གསུངས་པ་ལྟར་
ཐེག་དམན་གྱི་གཞི་ཤེས་ཀྱང་དངོས་སུ་བསྟན་མོད་བསྟན་བྱའི་གཙོ་བོ་ནི་རྣམ་གཞག་གི་དབང་དུ་བྱས་པའི་གཞི་
ཤེས་ཡིན་ཏེ། དེ་ཡང་། མི་རྟག་སོགས་བཅུ་དྲུག་རྟོགས་པའི་གཞི་ཤེས་ལྟ་བུ་ཡིན་ལ་དེ་བྱང་ཆུབ་སེམས་དཔས་
གདུལ་བྱ་ཉན་རང་རྗེས་སུ་འཛིན་པ་དང་རང་ཉིད་འཁོར་བ་ལས་ཐར་བ་དང་། རང་རྒྱུད་ཀྱི་ཉོན་མོངས་གཞོམ་
པ་དང་ཁྱད་པར་དུ་སྐྱེས་བུ་འབྲིང་དང་ཐུན་མོང་པའི་བསམ་པ་སྦྱོང་བའི་ཆེད་དུ་བསྒོམ་དགོས་པའི་ཕྱིར་ཏེ། དེ་
ལྟར་སྐྱེས་བུ་འབྲིང་དང་ཐུན་མོང་བའི་བསམ་པ་མ་སྦྱངས་ན་ཐེག་ཆེན་སེམས་བསྐྱེད་མཚན་ཉིད་ཚང་བ་མི་སྐྱེ་
ཞིང༌། ལམ་ཤེས་སོགས་ཀྱང་མི་སྐྱེ་བར་སྐབས་འདིའི་རྣམ་བཤད་ལས་གསུངས་པའི་ཕྱིར་རོ། ། དེ་ལ་སྤྱིར་སྐྱེས་
བུ་གསུམ་དང་ཐུན་མོང་བའི་ལམ་ཇི་ལྟ་བུ་ཡིན་ཤེས་དགོས་ཏེ། དེ་ཡང་དཀོན་མཆོག་གསུམ་ལ་སྐྱབས་སུ་སོང་སྟེ་
ངན་སོང་གི་སྡུག་བསྔལ་བསམས་ནས་དེ་ལས་ཐར་འདོད་སྦྱོང་བ་ནི་སྐྱེས་བུ་ཆུང་ངུ་དང་ཐུན་མོང་བའི་བློ་སྦྱོང་བ་
ཡིན་ལ། བདེན་བཞི་མི་རྟག་སོགས་ཀྱི་རྣམ་པ་བསམ་པའི་སྒོ་ནས་འཁོར་བ་སྤྱི་ལས་ཐར་འདོད་སྦྱོང་བ་ནི་སྐྱེས་བུ་
འབྲིང་དང་ཐུན་མོང་པའི་བློ་སྦྱོང་བ་དང་། བྱང་ཆུབ་ཀྱི་སེམས་བསྐྱེད་ནས་སྤྱོད་པ་སྤྱི་དང་ཤེར་ཕྱིན་ལ་སློབ་
འདོད་སྦྱོང་བ་ནི་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱོང་བ་ཡིན་ནོ། ། སྐྱེས་བུ་འབྲིང་དང་ཐུན་མོང་བའི་བློ་
སྦྱོང་ཚུལ་ལ་རྣམ་གྲངས་མང་དུ་ཡོད་ཀྱང་། འཁོར་བ་སྤྱི་ལས་ཐར་འདོད་ཀྱི་བློ་སྦྱོང་བ་ཞིག་ངེས་པར་དགོས་ཤིང་།
སྐབས་འདིར་ནི་མི་རྟག་སོགས་བཅུ་དྲུག་གི་རྣམ་པ་བསྒོམས་པའི་སྒོ་ནས་སྦྱོང་བ་ཡིན་ཏེ། འདིར་གཞི་ཤེས་ཞེས་
པའི་སྒྲ་དོན་ནི་གཞི་མི་རྟག་སོགས་བཅུ་དྲུག་རྣམས་ཤེས་ནས་ཉམས་སུ་ལེན་པ་ལ་བཤད་པའི་ཕྱིར་རོ། ། གཞི་མི་
རྟག་སོགས་བཅུ་དྲུག་གི་རྣམ་པ་ཉམས་སུ་ལེན་པ་ནི་གཞི་ཤེས་ཀྱི་རྣམ་པ་ཉམས་སུ་ལེན་ཚུལ་གཙོ་བོ་ཡིན་ཡང་།རྒྱན་
གྱི་སྐབས་དང་པོར་དམིགས་པ་མི་རྟག་ལ་སོགས་པ་ཞེས་སོགས་དང་། སྐབས་གཉིས་པར་འཕགས་པའི་བདེན་
250



༄༅། ། མངོན་རྟོགས་རྒྱུན་དང་དབུ་མ་འཇུག་པའི་མཆོད་བརྗོད། །
པ་བཞི་དག་གི། ། ཞེས་སོགས་དང་། བདེན་དང་བདེན་ལ་བཟོད་པ་དང་། ཞེས་སོགས་དང་། གསུམ་པར།
ཚུ་རོལ་ཕ་རོལ་མཐའ་ལ་མིན་སོགས་དང་། སྡུག་བསྔལ་ལ་སོགས་བདེན་པ་ལ་སོགས་དང་། གཞི་ཤེས་པ་ཡི་བྱེ་
བྲག་རྣམས་སོགས་དང་། རྒྱུ་དང་ལམ་དང་སྡུག་བསྔལ་དང་སོགས་ཀྱིས་མི་རྟག་སོགས་བཅུ་དྲུག་གི་རྣམ་པ་སྤྱི་
ཙམ་ཉམས་སུ་ལེན་པ་ནི་གཞི་ཤེས་ཀྱི་རྣམ་པ་ཉམས་སུ་ལེན་ཚུལ་དང་། སེམས་བསྐྱེད་ནས་མི་རྟག་སོགས་བཅུ་
དྲུག་བདེན་མེད་དུ་སྒོམ་པ་ནི་ལམ་ཤེས་དང་རྣམ་མཁྱེན་གྱི་རྣམ་པ་ཉམས་སུ་ལེན་ཚུལ་དུ་བཤད་ཅིང་། དེར་མ་
ཟད་བྱང་ཆུབ་སེམས་དཔའ་མི་རྟག་སོགས་བཅུ་དྲུག་གི་རྣམ་པ་སྒོམ་པ་ནི་ཉན་ཐོས་དང་ཐུན་མོང་པའི་ལམ་ཤེས་
ཀྱིརྣམ་པ་དང་། དེ་དང་ཐུན་མོང་བའི་རྣམ་མཁྱེན་གྱི་རྣམ་པ་ཉམས་སུ་ལེན་ཚུལ་དུའང་བཤད་པས་བདེན་
བཞིའི་རྣམ་པ་རྣམས་ཉམས་སུ་ལེན་ཚུལ་ཤིན་ཏུ་གལ་ཆེའོ། །དེས་ན་དེར་བདེན་བཞི་དང་དེའི་རྣམ་པ་ཉམས་
སུལེན་ཚུལ་ཅུང་ཟད་བཤད་ན། དེ་ཡང་ཐེག་ཆེན་སྒོ་འབྱེད་ལས་ཐོག་མར་དལ་འབྱོར་རྙེད་དཀའ་བ་དང་།
རྙེད་ན་དོན་ཆེ་བ་དང་། འཆི་བ་མི་རྟག་པ་དང་། ངན་འགྲོའི་ཉེས་དམིགས་སེམས་པ་དང་
། ལས་འབྲས་
སེམས་པ་སྐྱེས་བུ་ཆུང་ངུའི་བསམ་པ་སྦྱངས་ནས། ཞེས་པ་ནས། ཐོག་མར་འཁོར་བའི་ཉེས་དམིགས་བསམ་
པར་བྱའོ། ། དེ་ལ་སྡུག་བསྔལ་ལ་རྟག་པ་དང་། བདེ་བ་དང་གཙང་བས་བདག་ཏུ་སྒྲོ་འདོགས་པའི་གཉེན་པོ་དེ་
མི་རྟག་པ་དང་། སྡུག་བསྔལ་བ་དང་། མི་གཙང་བ་དང་། བདག་མེད་པའི་རྣམ་པར་བསྒོམ་པར་བྱའོ་ཞེས་
འབྱུང་བ་ལྟར་བསམ་པ་སྟེ། དེ་ཡང་རང་གཞན་སྡུག་བསྔལ་གྱིས་མནར་ཚུལ་བསམ་པ་ལ་ནི། སྡུག་བསྔལ་
གསུམ་དང་། སྡུག་བསྔལ་དྲུག་དང་། སྡུག་བསྔལ་བརྒྱད་དང་། མདོར་ན་ཉེར་བར་ལེན་པའི་ཕུང་པོ་ལྔ་སྡུག་
བདེན་གྱི་རང་བཞིན་དུ་བསམ། དེ་ནས་སྡུག་བསྔལ་དེའི་རྒྱུ་གང་ཡིན་སྙམ་པ་ན་ཆགས་སོགས་ཉོན་མོངས་པ་
དང་ལས་ཀུན་འབྱུང་བདེན་པས་བསྡུས་པ་རྣམས་དེའི་རྒྱུར་ངོས་བཟུང་ནས་སྤོང་བ་ལ་འབད། དེ་ནས་དེ་ལས་
གྲོལ་བའི་འགོག་བདེན་ངོས་བཟུང་ནས་ཐོབ་འདོད་བསྐྱེད། དེ་ནས་དེ་ཐོབ་བྱེད་ཀྱི་ལམ་བདེན་དངོས་དང་དེས་
བསྡུས་པའི་ལམ་རྣམས་བསྟེན་བྱར་ཤེས་ནས་རང་རྒྱུད་ལ་བསྐྱེད་པའི་ཚུལ་ལ་འབད་ཅིང་རྣམ་པ་སོ་སོར་ཉམས་སུ་
ལེན་ཚུལ་ནི། སྡུག་བསྔལ་གྱི་ཕུང་པོ་འདི་ལོ་ཟླ་ཞག་དུས་རྣམས་ལ་ནི་འབབ་ཆུ་ལྟར་སྐད་ཅིག་ཀྱང་མི་སྡོད་པར་
འགྲོ་ཞིང་མི་རྟག་ལ་སེ་གོལ་གཏོག་པའི་ཡུན་ཙམ་ལ་ཡང་སྐད་ཅིག་མ་རེ་ལྔ་ཙམ་ཞིག་འདའ་སྟེ། དུས་མཐའི་སྐད་
ཅིག་མ་ནས་བརྩམས་པའི་དུས་དང་ཞག་དང་ཟླ་བ་དང་ལོ་རྣམས་སུ་དེ་དང་མཐུན་པར་འགྱུར་ནས་མཐར་འཆི་
བའི་གནས་སུ་འགྲོའོ། ། འཆི་བ་ལྟ་བུ་རགས་པའི་མི་རྟག་པ་ཡིན་ལ། རང་གྲུབ་དུས་ཀྱི་སྐད་ཅིག་གཉིས་པར་མི་
སྡོད་པའི་མི་རྟག་པ་ནི་ཕྲ་བའི་མི་རྟག་པ་སྟེ་འདི་ཤེས་པ་བ།ནད་ཆེའོ། ། གཞན་དུ་ན་གནས་མི་རྟག་པའོ་ཞེས་
251



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྗོད་ཀྱང་སྔ་ཕྱི་གཅིག་འཛིན་གྱི་རྟག་འཛིན་དང་འབྲལ་བར་མི་ནུས་སོ། ། སྡུག་བསྔལ་དུ་བསམ་ཚུལ་ནི་སྔར་
ལྟར་དང་། བསྡུ་ན་སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་
གསུམ་དང་། མདོར་ན་ཟག་བཅས་ཀྱི་ཕུང་པོ་སྡུག་བདེན་གྱི་རང་བཞིན་ནོ་སྙམ་དུ་བསམ་པའོ། ། དེ་ནས་
བདག་ནི་སྡུག་བསྔལ་གྱི་ཕུང་པོ་ལ་བརྟེན་ནས་བཏགས་པ་ཙམ་ཡིན་གྱི། སྡུག་བསྔལ་གྱི་ཕུང་པོ་འདི་ལས་བདག་
དོན་གཞན་གྱིས་སྟོང་པ་དང་། སྡུག་བསྔལ་གྱི་ཕུང་པོའི་ངོས་ནས་ཀྱང་བདག་ཏུ་གྲུབ་པའི་བདག་ནི་མེད་དོ་སྙམ་
དུ་སྡུག་བདེན་གྱི་རྣམ་པ་བཞི་བསྒོམ་པར་བྱའོ། ། དེ་ནས་ཀུན་འབྱུང་གི་རྣམ་པ་བཞི་ནི། སྡུག་བསྔལ་རྒྱུ་མེད་དུ་
འཛིན་པ་དང་། རྒྱུ་རྟག་པ་ལ་སྐྱེ་བར་འདོད་པ་སོགས་བཞི་པའི་གཉེན་པོར། རྒྱུ་ཀུན་འབྱུང་རབ་སྐྱེ་རྐྱེན་གྱི་
རྣམ་པ་བཞི་སྒོམ་སྟེ། སྡུག་བསྔལ་དེ་རྒྱུ་ཀུན་འབྱུང་བའི་སྐྱེ་བ་དང་། ཀུན་ནས་སྐྱེ་བ་དང་། ཤུགས་དྲག་ཏུ་སྐྱེ་བ་
དང༌། སྡུག་བསྔལ་ཀྱི་ལྷན་ཅིག་བྱེད་རྐྱེན་བྱེད་པར་བསམ་པའོ། །འགོག་པའི་རྣམ་པ་བཞིས་ནི་ཐར་བ་ཡེ་མེད་
དུ་འཛིན་པ་དང་། སྡུག་བསྔལ་གྱི་རྒྱུ་འགའ་ཞིག་ལ་ཐར་པར་འཛིན་པ་སོགས་ཀྱི་གཉེན་པོར་ཉོན་མོངས་སྤངས་
པའི་འགོག་བདེན་དེ་ཉིད་སྡུག་བསྔལ་འཕགས་པའི་འགོག་པ་དང་། སྡུག་བསྔལ་དང་བྲལ་བའི་ཞི་པ་དང་། དེ་
ཉིད་ཕན་བདེའི་རང་བཞིན་ཡིན་པ་དང་། སླར་མི་ལྡོག་པའི་རང་བཞིན་ཅན་དུ་བསམ་པའོ། ། ལམ་བདེན་གྱི་
རྣམ་པ་བཞི་ནི། ཐར་ལམ་མེད་དོ་སྙམ་པ་དང་། དེ་ལམ་ངན་པའོ་སྙམ་པ་སོགས་བཞིའི་གཉེན་པོར། བདག་
མེད་རྟོགས་པའི་ཤེས་རབ་དེ་ཉིད་ཐར་བར་བགྲོད་པའི་ལམ་ཡིན་པ་དང་། སྡུག་བསྔལ་ཀུན་གྱི་གཉེན་པོར་རིག་
པ་ཡིན་པ་དང་
། གནས་ལུགས་ཕྱིན་ཅི་ལོག་པར་སྒྲུབ་པ་དང་། སྡུག་ཀུན་སླར་མི་སྐྱེ་བར་བདེ་བའི་རང་བཞིན་
དུ་བསམ་པའོ། ། དེ་ལྟར་བདེན་བཞིའི་རྣམ་པ་བཅུ་དྲུག་དང་། རྟེན་འབྲེ་ཡན་ལག་བཅུ་གཉིས་ཀྱི་རིམ་པ་སྒོམ་
པ་གཉིས་ཀ་གཞི་ཤེས་ཀྱི་རྣམ་པ་བསྒོམ་པ་ཡིན་ནོ། ། དེ་གཉིས་ཀྱི་ཉེས་དམིགས་བསམས་པའི་དཔྱད་སྒོམ་གྱིས་
བློའི་འགྱུར་བ་ཤུགས་དྲག་བསྐྱེད་པ་ཡིན་གྱི། སྡུག་ཀུན་གཉིས་ལ་འཇོག་སྒོམ་བྱས་པ་ལ་དགོས་པ་མེད་ཅེས་
བཤད་དེ་གོ་བ་གནད་ཆེའོ། ། མི་རྟག་སོགས་བཅུ་དྲུག་གི་རྣམ་པ་ཅན་གྱི་གཞི་ཤེས་ནི་བྱང་ཆུབ་སེམས་དཔའ་
མཐོང་ལམ་གྱི་བར་གོམས་པ་ལྷུར་ལེན་བྱེད་ཅིང་། སྒོམ་ལམ་ནས་གོམས་པ་ལྷུར་ལེན་མི་བྱེད་ཀྱང་སྒོམ་པར་
མཛད་ཅེས་བཤད་ལ། མི་རྟག་སོགས་བཅུ་དྲུག་གི་རྣམ་པ་བདེན་མེད་དུ་གཙོ་བོར་སྒོམ་དགོས་པ་ནི་བྱང་སེམས་
ཐམས་ཅད་ལ་འདྲའོ། ། དེས་ན་གཞི་ཤེས་ཀྱི་རྣམ་པ་ཉམས་སུ་ལེན་པ་ནི་བྱང་ཆུབ་ཏུ་སེམས་བསྐྱེད་པའི་སྔོན་
དང་། སེམས་བསྐྱེད་ནས་ཀྱང་བསྒོམ་པར་བྱ་བ་ཡིན་ལ་བྱང་སེམས་ཐུན་མོང་བ་གཞི་ཤེས་ཀྱི་རྣམ་པ་སྒོམ་པ་ཀུན་
ལམ་ཤེས་དང་རྣམ་མཁྱེན་གྱི་རྣམ་པ་ཅི་རིགས་སྒོམ་པ་ཡིན་ཡང་རྒྱས་པར་ན། སྐབས་བཞི་བར་འབྱུང་བ་ལྟར་
252



༄༅། ། མངོན་རྟོགས་རྒྱན་དང་དབུ་མ་འཇུག་པའི་མཆོད་བརྗོད། །
གཞི་ཤེས་ཀྱི་རྣམ་པ་ཉེར་བདུན། ལམ་ཤེས་ཀྱི་རྣམ་པ་ སོ་དྲུག རྣམ་མཁྱེན་གྱི་རྣམ་པ་བརྒྱ་དང་བཅུ་ སྟེ།
མཁྱེན་གསུམ་གྱི་རྣམ་པ་བརྒྱ་དོན་གསུམ་པོ་ཐམས་ཅད་ཀྱང་རྣམ་རྫོགས་སྦྱོར་པས་འཛིན་སྟངས་ཀྱི་ཡུལ་དུ་བྱས་
ནས་སོ་སོར་སྒོམ་པར་བཤད་པ་ལྟར་བྱ་བའོ། ། དེ་ཡང་དོན་རྣམ་དང་ཤེས་རྣམ་གཉིས་ཀའི་དབང་དུ་བྱས་པ་སྟེ།
དོན་རྣམ་བསྒོམས་པས་དེ་རྟོགས་པའི་ཤེས་པ་རྣམས་ཀྱང་བསྒོམ་པ་ཡིན་པའི་ཕྱིར་ཏེ། མཚོན་ན། ཕུང་པོ་མི་
རྟག་པར་བསྒོམ་པའི་ཚེ་དེ་མི་རྟག་པར་རྟོགས་པའི་བློ་ཡང་སྒོམ་པ་བཞིན་ནོ། ། དེ་བཞིན་དུ་ཕུང་སོགས་བདེན་
མེད་དུ་སྒོམ་པ་ན་དེ་བདེན་མེད་དུ་རྟོགས་པའི་ཡེ་ཤེས་ཀྱང་སྒོམ་པར་འགྲོ་བའི་ཚུལ་ཤེས་པར་བྱ་ལ། འོན་ཀྱང་
བདེན་འཛིན་རྟོགས་པའི་ཡེ་ཤེས་སྒོམ་པའི་ཚེ་བདེན་འཛིན་སྒོམ་པ་ནི་མི་རུང་། དེ་ལྟར་ན་མི་རྟག་སོགས་བཅུ་
དྲུག་གི་རྣམ་པ་བསྒོམས་ནས།འཁོར་པ་ལ་ཡིད་འབྱུང་བྱེད་པ་དང་། སེམས་བསྐྱེད་ནས་སྟོང་ཉིད་རྟོགས་པའི་
ཤེས་རབ་གཙོ་བོར་བྱས་ཏེ་སྤྱོད་པ་ལ་སློབ་པར་བྱེད་པའི་སྒོ་ནས་རྣམ་མཁྱེན་དོན་དུ་གཉེར་བས་ནི་རྗེ་བཙུན་གྱིས་
མཆོད་བརྗོད་ཀྱི་སྐབས་སུ་གཞན་ནས་མཆོད་བརྗོད་ཀྱི་ཡུལ་དུ་སྨོས་པའི་སངས་རྒྱས་བྱང་སེམས་སོགས་ལ་བསྟོད་
ཕྱག་དངོས་སུ་མ་མཛད་པར་ཡུམ་མཁྱེན་པ་གསུམ་ལ་བསྟོད་ཕྱག་མཛད་པ་དོན་ཡོད་པར་བྱས་ཤིང་། རང་གི་
གཞུང་འདི་ལ་སྦྱངས་པའི་སྙིང་པོ་བླངས་པ་ཡིན་ལ། ཉམས་ལེན་འདི་དག་མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱལ་ཡིན་གྱི། བདག་ཉིད་མ་ཡིན་ནོ་སྙམ་པ་དང་། ལམ་འདི་དག་ཐེག་པ་གསུམ་གྱི་གང་ཟག་གིས་ཡིན་
གྱི་བདག་གི་ཉམས་ལེན་མ་ཡིན་ནོ་སྙམ་པ་ནི་ལམ་གོལ་བར་སོང་བའི་རྟགས་ཏེ། ལམ་རིམ་ཆེན་མོར། གདམས་
ངག་འདིའི་སྤྱིར་རྗེ་བཙུན་བྱམས་པས་མཛད་པའི་མངོན་པར་རྟོགས་པ་རྒྱུན་གྱི་གདམས་ངག་ཡིན་པ་ཞེས་སོགས་
གསུངས་པ་ལྟར། མངོན་རྟོགས་རྒྱུན་འདི་ནི་བྱང་ཆུབ་ལམ་གྱི་རིམ་པའི་རྩ་བ་ལྟ་བུ་ཡིན་ཞིང་། འདིའི་མཆོད་
བརྗོད་ནས་འབྱུང་བའི་ཉམས་ལེན་གྱི་རིམ་པ་འདི་ནི་བྱང་ཆུབ་ལམ་གྱི་རིམ་པ་ནས་འབྱུང་བའི་སྐྱེས་བུ་གསུམ་གྱི་
ལམ་གྱི་རིམ་པ་དང་ཤིན་ཏུ་མཐུན་པའི་ཕྱིར་ཏེ། བྱང་ཆུབ་ལས་རིམ་འདི་ཇོ་བོའི་ལམ་སྒྲོན་ལ་གཞི་བྱས་ཤིང་།
ལམ་སྒྲོན་ནི་མངོན་རྟོགས་རྒྱན་ལ་སོགས་པ་འཕགས་ཡུལ་གྱི་བསྟན་བཅོས་ཆེན་མོ་རྣམས་ལ་གཞི་བྱས་པའི་ཕྱིར་
རོ། ། མངོན་རྟོགས་རྒྱན་གྱིས་སྤྱོད་པ་གཙོ་བོར་འགྲེལ་ཡང་། བསླབ་གསུམ་ཆ་མཉམ་དུ་སྟོན་ཏེ་བརྗོད་པར་བྱ་
བ་མང་ཡང་ཙམ་ཞིག་སྨྲས་སོ། །
གཉིས་པ་དབུ་མ་འཇུག་པ་ནས་འབྱུང་བའི་དོན་ཉམས་སུ་ལེན་ཚུལ་ནི། སྤྱིར་འཕགས་པ་ཀླུ་སྒྲུབ་དང་།
དཔལ་ལྡན་ཟླ་བ་གྲགས་པ་གཉིས་ནི་ཟབ་དོན་འགྲེལ་བ་ལ་དགོངས་པ་གཅིག་པའི་ཕྱིར། ཟབ་དོན་ཉམས་སུ་
ལེན་པའི་ཚུལ་ཡང་དགོངས་པ་གཅིག་གོ། དེ་ནས་མགོན་པོ་ཀླུ་སྒྲུབ་ཀྱིས་མཛད་པའི་ལམ་གྱི་རིམ་པ་སྟོན་པའི་
253



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞུང་མང་ཡང་། རིན་ཆེན་འཕྲེང་བ་ལས་གསུངས་ཚུལ་རྗེའི་འཇུག་པའི་ཊིཀྐར་བཀོད་པ་ནི། བདག་ཉིད་
དང་ནི་འཇིག་རྟེན་འདི། ། བླ་མེད་བྱང་ཆུབ་ཐོབ་འདོད་ན། ། དེ་ཡི་རྩ་བ་བྱང་ཆུབ་སེམས། ། རི་དབང་རྒྱལ་
པོ་ལྟར་བརྟན་དང་། ། ཕྱོགས་མཐར་གཏུབ་བའི་སྙིང་རྗེ་དག། གཉིས་ལ་མི་བརྟེན་ཡེ་ཤེས་ལགས། ། ཞེས་
དང་། ཐེག་པ་ཆེན་པོ་གང་ཞིག་ལས། ། སྙིང་རྗེ་སྔོན་བཏང་སྤྱོད་ཀུན་དང་
། ། ཡེ་ཤེས་དྲི་མ་མེད་བཤད་
པ། ། སེམས་ཡོད་སུ་ཞིག་དེ་ལ་སྨོད། ། ཅེས་དང་། དེ་ལ་བྱང་ཆུབ་སེམས་དཔའ་ཡི། ། ཡོན་ཏན་མདོར་
བསྟན་བྱ་བ་ནི། །སྦྱིན་དང་ཚུལ་ཁྲིམས་བཟོད་བརྩོན་འགྲུས། ། བསམ་གཏན་ཤེས་རབ་སྙིང་རྗེ་སོགས། །
སྦྱིན་པས་རང་དོན་ཡོངས་བཏང་བ། ། ཚུལ་ཁྲིམས་གཞན་ཕན་བྱ་བའོ། ། བཟོད་པ་ཁྲོ་བ་སྤངས་པ་སྟེ། །
དཀར་པོའི་ཆོས་སྤེལ་བརྩོན་འགྲུས་སོ། ། བསམ་གཏན་རྩེ་གཅིག་ཉོན་མོངས་མེད། །ཤེས་རབ་བདེན་དོན་
གཏན་ལ་འབེབས། ། སྙིང་བརྩེ་སེམས་ཅན་ཐམས་ཅད་ལ། ། སྙིང་རྗེ་རོ་གཅིག་བློ་གྲོས་སོགས། ། སྦྱིན་པས་
ལོངས་སྤྱོད་ཁྲིམས་ཀྱིས་བདེ། ། བཟོད་པས་མདངས་ལྡན་བརྩོན་པས་བརྗིད། ། བསམ་གཏན་གྱིས་ཞི་བློ་ཡིས་
གྲོལ། ། སྙིང་བརྩེ་བས་ནི་དོན་ཀུན་སྒྲུབ། ། བདུན་པོ་འདི་དག་མ་ལུས་པར། ། གཅིག་ཆར་ཕ་རོལ་ཕྱིན་པ་
ཡིས། །ཡེ་ཤེས་བསམ་གྱིས་མི་ཁྱབ་ཡུལ། ། འཇིག་རྟེན་མགོན་པོ་ཉིད་ཐོབ་འགྱུར། ། ཞེས་དང་། ཐེག་ཆེན་
པར་བྱེད་འདོད་པས་སྙིང་རྗེ་ཆེན་པོ་སྦྱོང་ཞིང་བྱང་ཆུབ་ཏུ་སེམས་བསྐྱེད་ནས་སྤྱོད་པ་ཕྱིན་དྲུག་ལ་སློབ་ཚུལ་ཕན་
ཡོན་དང་བཅས་པའི་སྒོ་ནས་ལམ་བགྲོད་པའི་ཉམས་ལེན་བསྟན་པ་ལྟར་རོ། ། འོན་ཀྱང་རྩ་བ་ཤེས་རབ་དང་
འཇུག་པ་འདིར་ལྟ་བ་གཙོ་བོར་འཆད་ཤེས་རབ་ཀྱི་བསླབ་པ་གཙོ་བོར་སྟོན་པ་ཡིན་ནོ། ། ཉན་ཐོས་སངས་རྒྱས་
འབྲིང་རྣམས་ཞེས་སོགས་དང་གང་ཕྱིར་བརྩེ་ཉིད་ཅེས་སོགས་ཀྱིས་གཞུང་གཞན་ནས་མཆོད་བརྗོད་ཡུལ་དུ་
དངོས་སུ་མོས་པའི་སངས་རྒྱས་བྱང་སེམས་སོགས་ལ་བསྟོད་ཕྱག་དངོས་སུ་མ་མཛད་པར་སྙིང་རྗེ་ཆེན་པོ་ལ་བསྟོད་
ཕྱག་དངོས་སུ་མཛད་པ་ནི། ཐེག་ཆེན་པར་བྱེད་པ་ལ་སྙིང་རྗེ་ཆེན་པོ་དེ་ཐོག་ཐ་བར་གསུམ་དུ་གལ་ཆེ་བར་བསྟན་
པ་སོགས་རྒྱས་པར་ནི་གཞུང་ཉིད་དུ་ཤེས་པར་བྱ་ཞིང་། དབུ་མ་འཇུག་པ་འདིར་རྒྱལ་སྲས་འཕགས་པའི་ས་བཅུ་
རྒྱས་པར་འཆད་པའི་སྔོན་དུ་ཚོགས་སྦྱོར་གྱི་ལམ་གཉིས་སྟོན་དགོས་ཤིང་། དེ་ཡང་མཆོད་བརྗོད་ཀྱི་དེ་མ་ཐག་
འབྱུང་རིགས་པ་ལས་མི་འབྱུང་བར་རྒྱལ་སྲས་འཕགས་པའི་ས་ཉིད་ནས་བརྩམས་ཏེ་འཆད་པ་འདི་ཅི་ཡིན་ཞེ་ན།
དེའི་ཚུལ་ནི་རྣམ་བཤད་དགོངས་པ་རབ་གསལ་ལས། འདི་ནི་མཆོད་བརྗོད་ཀྱི་སྐབས་ཉིད་དུ་བཤད་པས་སྐབས་
འདིར་མ་བཤད་དོ། ། དེའི་དགོངས་པ་ནི། གང་བསྒོམས་པ་ལ་བརྟེན་ནས་བྱང་སེམས་སུ་འགྱུར་བའི་རྒྱུའི་
གཙོ་བོ་གསུམ་བསྟན་པས། ཐེག་ཆེན་དུ་འཇུག་པར་འདོད་པས་དེ་གསུམ་ཐོག་མར་ཉམས་སུ་བླང་དགོས་པར་
254



༄༅། ། མངོན་རྟོགས་རྒྱན་དང་དབུ་མ་འཇུག་པའི་མཆོད་བརྗོད། །
བསྟན་པའི་ཕྱིར་རོ། ། དེ་གསུམ་ནི་སྔོན་དུ་ཉམས་ལེན་དགོས་པར་མ་ཟད། བྱང་སེམས་སུ་གྱུར་ནས་ཉམས་སུ་
ལེན་དགོས་པ་ལ། གཉིས་ལ་མི་བརྟེན་པའི་ཡེ་ཤེས་ནི་སྤྱོད་པའི་གཙོ་བོ་ཡིན་པས་དེས་མཚོན་ནས་སྦྱིན་སོགས་ཀྱི་
སྤྱོད་པ་གཞན་ལ་སློབ་པ་ལ་འགོད་དགོས་སོ། ། ཞེས་གསུངས་པ་ལྟར་ཏེ། སྤྱོད་པ་གཞན་ལ་སློབ་དགོས་པ་ནི་
འདིའི་གཞུང་འོག་མ་རྣམས་ལས་འབྱུང་བའི་ཉམས་ལེན་དང་། རིན་ཆེན་འཕྲེང་བའི་ལུང་དྲངས་པ་ལྟར་སློབ་
དགོས་པའོ། ། དེས་ན་མཆོད་བརྗོད་ཀྱི་སྐབས་སུ་ཚོགས་སྦྱོར་གཉིས་ཀྱི་ལམ་ཉམས་སུ་ལེན་ཚུལ་བསྟན་ཅིང་།
བསྟན་ཚུལ་ཡང་ཚོགས་ལམ་དང་སྦྱོར་ལམ་ཉམས་སུ་ལེན་ཞེས་པའི་མིང་གིས་དངོས་སུ་མ་སྨོས་ཀྱང་། སྙིང་རྗེ་
ཆེན་པོ་དང་། སྟོང་ཉིད་རྟོགས་པའི་ཤེས་རབ་དང་། བྱང་ཆུབ་ཀྱི་སེམས་གསུམ་རང་འབྲས་རྒྱལ་སྲས་རྣམས་ཀྱི་
རྒྱུར་བསྟན་པའི་སྒོ་ནས་ཚོགས་སྦྱོར་གཉིས་དང་དེ་དག་གི་ཉམས་ལེན་གྱི་གཙོ་བོ་གསུམ་བསྟན་ཏོ། ། གོང་དུ་དེ་
གསུམ་ནི་སྔོན་དུ་ཉམས་སུ་ལེན་དགོས་པ་མ་ཟད། བྱང་སེམས་སུ་གྱུར་ནས་ཉམས་སུ་ལེན་དགོས་ལ་ཞེས་
གསུངས་པ་ལྟར་ན། འདིར་དངོས་སུ་བསྟན་པའི་ཆོས་གསུམ་པོ་དེ་ལམ་མ་ཞུགས་ཁོ་ནའི་རྒྱུད་ཀྱི་ཆོས་སུ་འཇོག་
མི་ནུས་ཏེ། དེ་གསུམ་བྱང་སེམས་ཀྱི་ཉམས་སུ་ལེན་པར་བཤད་པའི་ཕྱིར་ཁྱབ་སྟེ། ལམ་མ་ཞུགས་ཁོ་ནར་ཡོད་ན་
བྱང་སེམས་ཀྱི་ཉམས་ལེན་ཞེས་པ་མི་འཐད་པའི་ཕྱིར་སྙམ་མོ། ། ཆོས་གསུམ་གྱི་ནང་ནས་སྙིང་རྗེ་ཆེན་པོ་ནི་ཆོས་
གཞན་གཉིས་ཀྱི་རྩ་བར་བསྟན་པ་ཡང་གནད་ཆེ་སྟེ། ཐེག་ཆེན་པས་ནི་སྙིང་རྗེ་ཆེན་པོས་ཀུན་བསླངས་ནས་བྱང་
ཆུབ་ཏུ་སེམས་བསྐྱེད་དགོས་ཤིང་། གཉིས་མེད་རྟོགས་པའི་བློས་མཚོན་ཏེ་རྒྱལ་སྲས་ཀྱི་སྤྱོད་པ་མཐའ་དག་སྙིང་
རྗེ་ཆེན་པོ་དང་སེམས་བསྐྱེད་གཉིས་ཀྱིས་ཟིན་དགོས་པ་དང་། སྙིང་རྗེ་ཆེན་པོ་ནི་ཐོག་ཐ་བར་གསུམ་དུ་གལ་ཆེ་
བར་བསྟན་པའི་ཆེད་ཡིན་པར། མདོ་ལས། ཆོས་གཅིག་ལག་མཐིལ་དུ་མཆིས་ན། ཆོས་ཐམས་ཅད་ལག་
མཐིལ་དུ་མཆིས་ཆོས་གཅིག་པོ་གང་ཞེ་ན་སྙིང་རྗེའོ། ། ཞེས་གསུངས་པ་ལྟར་སྙིང་རྗེ་ཆེན་པོ་ནི་ཐེག་ཆེན་གྱི་
གནས་སྐབས་དང་མཐར་ཐུག་གི་ཡོན་ཏན་ཐམས་ཅད་ཀྱི་རྩ་བ་ལྟ་བུ་ཡིན་ཏེ། སྙིང་རྗེ་ཆེན་པོ་མེད་ན་སེམས་
བསྐྱེད་སོགས་མི་སྐྱེ་བས་ཉན་རང་ལྟར་གཞན་དོན་རྒྱ་ཆེན་པོ་བྱེད་པ་ལ་འཇུག་པར་མི་འདོད་པས་འབྲས་བུ་
དམན་ཞིང་། སྙིང་རྗེ་ཆེན་པོ་དང་མ་བྲལ་ན་སྔ་མ་ལས་ལྡོག་སྟེ་འབྱུང་བས་སངས་རྒྱས་ཀྱི་བར་ཐེག་ཆེན་གྱི་ཡོན་
ཏན་ཐམས་ཅད་ཀྱང་འཐོབ་པར་འགྱུར་བའི་ཕྱིར་ཏེ། རིན་ཆེན་འཕྲེང་བ་ལས། བདག་ཉིད་དང་ནི་འཇིག་
རྟེན་འདི། ། བླ་མེད་བྱང་ཆུབ་འཐོབ་འདོད་ན། ། ཞེས་སོགས་གསུངས་པའི་ཕྱིར་རོ། ། དེ་ན་སེམས་ཅན་
སྡུག་བསྔལ་ཅན་ཐམས་ཅད་ལ་དམིགས་ནས་སྙིང་རྗེ་ཆེན་པོ་སྦྱོང་བ་ལ་འབད་པ་དེ་དག་སྟེ། ཟླ་བས་སྙིང་རྗེ་ཆེན་
པོ་ལ་བསྟོད་ཕྱག་མཛད་པ་དོན་ཡོད་པར་བྱས་ཞིང་རང་ཉིད་ཀྱིས་ཀྱང་གཞུང་འདི་ལ་སྦྱངས་པའི་སྙིང་པོ་བླངས་
255



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ཡིན་ལ། གཞན་དུ་ན་སྙིང་རྗེ་ཆེན་པོ་ཞེས་མང་དུ་བརྗོད་ནས་ཁ་ཕྱིར་བལྟ་བའི་རྩོད་པ་ལ་འཇུག་པ་ཙམ་ནི་
ཆུས་འཁྱེར་བཞིན་དུ་སྒོམ་པས་འཆི་བ་དང་ཆོས་མཚུངས་སོ། ། དེ་བཞིན་དུ་ལྟ་བའི་སྐོར་ལ་ཐོབ་པ་མྱོང་བའི་ཚེ་
ཟབ་མོའི་དོན་ལ་རྟོགས་སྙམ་པའི་རེ་བས་འབད་དགོས་ཀྱི། དོན་དང་མ་འབྲེལ་བའི་རྩོད་ཚུལ་ཙམ་ལ་ཚིག་
འཁྲིས་ཕར་འཐེན་ཚུར་འཐེན་བྱེད་པ་ནི་སྙིང་པོ་ཆུང་བ་སྟེ། དབུ་མ་འཇུག་པ་ལས་བསྟན་བཅོས་ལས་དཔྱད་
རྩོད་ལ་ཆགས་པའི་ཕྱིར། མ་མཛད་རྣམ་གྲོལ་ཕྱིར་ནི་དེ་ཉིད་བསྟན། ཞེས་གསུངས་པའི་ཕྱིར་རོ། ། དེ་ལྟར་
ནའང་ཟབ་མོའི་གཞུང་ལ་ཐོས་བསམ་བྱས་པས་གནས་སྐབས་ལོག་རྟོག་རགས་པ་ལོག་པ་དང་མཐར་ལོག་རྟོག་
ཐམས་ཅད་སྤངས་པ་ནི་དགོས་པའི་དོན་ཆེན་པོ་ཡིན་ཏེ་འཇུག་པར། རྟོག་རྣམས་ལོག་པར་གྱུར་པ་གང་ཡིན་ཏེ་
རྣམ་པར་དཔྱོད་པའི་འབྲས་བུར་མཁས་རྣམས་གསུངས། ། ཞེས་འབྱུང་བ་ལྟར་གོ་དགོས་པའི་ཕྱིར་རོ། །
སྐབས་འདིར་སྙིང་རྗེ་སྦྱོང་ཚུལ་སོགས་ཇི་ལྟར་ཉམས་སུ་ལེན་ཚུལ་ནི། བྱང་ཆུབ་ལམ་རིམ་ནས་འབྱུང་བ་བཞིན་
བྱས་ན་ལེགས་པ་ཡིན་ཏེ། རྗེའི་རྣམ་བཤད་དགོངས་པ་རབ་གསལ་ལས། འདི་རྣམས་ལ་དེ་ཡང་བདེ་བླག་ཏུ་
སྟེར་བའི་ཐབས་ལས་དང་པོ་བས་འཇུག་པ་བདེ་པ་ནི་ཤིང་རྟ་ཆེན་པོའི་ལུགས་གཉིས་ལ་མཁས་པའི་དཔལ་མར་
མེ་མཛད་ཀྱི་གདམས་ངག་བྱང་ཆུབ་ལམ་གྱི་རིམ་པར་ཤིན་ཏུ་གོ་སླ་བའི་འཁྲིད་ཚུལ་བསྟན་པ་ལས་ཤེས་པར་བྱའོ་
ཞེས་གསུངས་པ་ལྟར་རོ། ། དབུ་མ་འཇུག་པ་འདིར་དང་པོར་ང་ཞེས་བདག་ལ་ཞེན་གྱུར་ཅིང་། ། ཞེས་སོགས་
ཀྱིས་སེམས་ཅན་འཁོར་བར་འཁོར་ཚུལ་ཟོ་ཆུན་གྱི་རྒྱུ་དང་འདྲ་བར་བསམས་པ་ལ་བརྟེན་ནས་སྙིང་རྗེ་ཆེན་པོ་
སྦྱོང་ཚུལ་ཞིག་བཤད་དེ་ཅུང་ཟད་བརྗོད་ན། ཟོ་ཆུན་གྱི་རྒྱུད་དེ་ཐག་པ་སོགས་ཀྱིས་བསྡམས་པ་དེ་བཞིན་དུ་
འཁོར་བའི་སེམས་ཅན་རྣམས་ལས་ཉོན་གྱིས་བསྡམས། ཟོ་ཆུན་དེ་འཇུག་པ་པོར་རག་ལས་པ་དེ་བཞིན་དུ་རྣམ་
ཤེས་བསྐྱོད་པ་ལ་རག་ལས། ཟོ་ཆུན་དེ་ཁྲོན་པ་ཟབ་མོར་འཕྱན་པ་དེ་བཞིན་དུ་སེམས་ཅན་སྲིད་རྩེ་ནས་དམྱལ་
བའི་བར་དུ་འཕྱན། ཟོ་ཆུན་དེ་ཐོག་མར་ཐུར་དུ་འཇུག་སླ་ཞིང་གྱེན་དུ་འདྲེན་དཀའ་བ་དེ་བཞིན་སེམས་ཅན་
ངན་འགྲོར་སྐྱེ་སླ་ཞིང་བདེ་འགྲོར་སྐྱེ་དཀའ། ཟོ་ཆུན་དེ་ཁྲོན་པར་ཡང་ཡང་འཇུག་པ་དེ་བཞིན་དུ་སེམས་ཅན་
བར་མཚམས་མེད་པར་འཁོར། ཟོ་ཆུན་དེ་རྩིག་པ་དང་རྡོ་སོགས་ཀྱིས་བཅོག་པ་དེ་བཞིན་དུ་སེམས་ཅན་སྡུག་
བསྔལ་གསུམ་གྱིས་གདུང་བའི་ཆོས་མཐུན་རྣམ་པ་དྲུག་གི་ཚུལ་བསམས་ནས་བྱམས་སྙིང་རྗེ་སོགས་སྦྱོང་བ་སྟེ།
མདོར་ན་འཁོར་པ་པོ་གང་འཁོར་ན་ཕུང་པོ་ལ་བཏགས་པའི་ང་ཙམ་འཁོར། བྱེད་པ་པོ་གང་གིས་འཁོར་ན་མ་
དུལ་མ་ཞི་བའི་སེམས་འདི་ཉིད་ཀྱིས་འཁོར། གནས་གང་དུ་ན་སྲིད་རྩེ་ནས་མནར་མེད་ཀྱི་ནང་དུ་འཁོར། ཇི་
ལྟར་འཁོར་ན་མི་འཁོར་བའི་སྐབས་མེད་པར་འཁོར། རྒྱུ་རྐྱེན་གང་གིས་ན་ལས་ཉོན་གྱི་དབང་གིས་འཁོར། དེ་
256



༄༅། ། མངོན་རྟོགས་རྒྱན་དང་དབུ་མ་འཇུག་པའི་མཆོད་བརྗོད། །
ཡང་ངན་འགྲོ་དང་བདེ་འགྲོ་གཉིས་ལས་ངན་འགྲོར་སྐྱེ་སླ་ཞིང་བདེ་འགྲོར་སྐྱེ་དཀའ་སྟེ། ངན་འགྲོར་སྐྱེ་བ་ནི་ས་
ཆེན་པོའི་རྡུལ་ལྟར་གྲངས་མང་ཞིང་། བདེ་འགྲོར་སྐྱེ་བ་ནི་ཐུབ་པའི་ཕྱག་སེན་གྱི་རྩེ་མོས་བཞེས་པའི་རྡུལ་ལྟར་
ཉུང་བའོ། ། ཚུལ་དེ་ལྟར་སེམས་ཅན་འཁོར་བར་འཁོར་ཚུལ་དང་འཁོར་བའི་སྡུག་བསྔལ་བསམས་ཏེ། དི་དག་
སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་གསུམ་བསྐྱེད་པར་བྱ་སྟེ། སྙིང་རྗེ་གསུམ་ལས་སེམས་ཅན་ལ་དམིགས་
པའི་སྙིང་རྗེ་ནི་རང་གི་དམིགས་ཡུལ་དུ་གྱུར་པའི་སེམས་ཅན་མི་རྟག་སོགས་ཀྱི་རྣམ་པ་མ་ཤར་པར་སྡུག་བསྔལ་
ལས་སྐྱོབ་འདོད་ཀྱི་སྙིང་རྗེ་ཡིན་ལ། ཆོས་ལ་དམིགས་པའི་སྙིང་རྗེ་ནི་སེམས་ཅན་མི་རྟག་པ་དང་རགས་པའི་
བདག་མེད་རྩེ་རིགས་ཀྱི་རྣམ་པ་ཤར་བ་དང་། དམིགས་མེད་ཀྱི་སྙིང་རྗེ་ནི་སེམས་ཅན་བདེན་མེད་ཀྱི་རྣམ་པ་ཤར་
བའི་སྒོ་ནས་སྡུག་བསྔལ་ལས་སྐྱོབ་འདོད་ཀྱི་རྣམ་པ་ཅན་ཏེ། དེ་གསུམ་སྔ་མ་ལས་ཕྱི་མ་ཁྱད་པར་དུ་འཕགས་
སོ། ། སྙིང་རྗེ་སྦྱོང་བའི་ཚེ་ཐོག་མར་རང་ཉིད་སྡུག་བསྔལ་གྱིས་མནར་ཚུལ་བསམ་པ་གལ་ཆེ་སྟེ། རང་སྡུག་
བསྔལ་གྱི་མནར་ཚུལ་མི་ཤེས་ཤིང་མ་བསམས་ན་གཞན་སྡུག་བསྔལ་གྱིས་མནར་ཚུལ་མི་ཤེས་ཤིང་དེ་མི་འབྱུང་བའི་
ཕྱིར་རོ། ། དེས་ན་ཇི་སྐད་དུ། རང་ཉིད་སྲིད་མཚོར་ལྷུང་བ་ཇི་བཞིན་དུ། ། མར་གྱུར་འགྲོ་བ་ཀུན་ཀྱང་དེ་
འདྲ་པར། ། ཞེས་སོགས་གསུངས་པ་ལྟར་གྱི་གོ་རིམ་བཞིན་བསམ་དགོས་སོ། ། མདོར་ན་འདི་དང་པོ་སྙིང་རྗེ་
སྦྱོང་བ་ལ་འབད་ཅིང་དེས་ཀུན་བསླངས་ཏེ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་སྟོང་ཉིད་རྟོགས་པའི་ཤེས་རབ་
ལ་གཙོ་བོར་འབད་ནས་ལམ་བགྲོད་པ་ནི་འཇུག་པ་རྩ་འགྲེལ་གྱི་དགོངས་པའོ། ། །
གསུམ་པ་འཕྲོས་དོན་ཅུང་ཟད་བརྗོད་ན། འདུལ་བའི་གཞུང་ནས་བསླབ་པ་གསུམ་དང་གཙོ་བོར་ཚུལ་
ཁྲིམས་ཀྱིས་བསླབ་པ་སྟོན་ཏེ། དེ་ཡང་ངེས་པར་འབྱུང་བ་ཚུལ་ཁྲིམས་ཀྱི་དབང་དུ་བྱས་ཏེ་ཞེས་ངེས་འབྱུང་གི་
བསམ་པས་ཀུན་བསླངས་པའི་ཚུལ་ཁྲིམས་ཀྱི་བསླབ་པའི་ཉམས་ལེན་བྱས་ནས་ཐར་པར་བགྲོད་པའི་ལམ་གྱི་རིམ་
པ་བསྟན་ལ། དེ་ལ་ངེས་འབྱུང་ནི་འཁོར་བ་སྤྱི་ལས་ཐར་འདོད་ཀྱི་བསམ་པ་སྟེ། སོ་ཐར་གྱི་སྡོམ་པ་ཐམས་ཅད་
བསམ་པ་དེས་ཟིན་པ་ཞིག་དགོས་སོ། ། སྡོམ་པ་ཐམས་ཅད་ཀྱི་ནང་ནས་དགེ་སློང་གི་སྡོམ་པ་ནི་ཁ་ན་མ་ཐོ་བ་
མཐའ་དག་སྡོམ་པའི་དབང་དུ་མཛད་ཅིང་། ཚུལ་ཁྲིམས་ལ་རྣམ་གྲངས་མང་ཡང་། གཙོ་བོ་བསྡུ་ན་མི་དགེ་བ་
བཅུ་སྤོང་བའི་ཚུལ་ཁྲིམས་ནི་ག་ལ་ཆེ་ཞིང་། དེའི་ནང་ནས་རྩ་བ་བཞི་སྤོང་པའི་ཚུལ་ཁྲིམས་ནི་ཚུལ་ཁྲིམས་གཞན་
རྣམས་ཀྱི་རྐང་ལྟ་བུ་དང་གཙོ་བོ་ཡིན་པས་འབོད་དགོས་སོ། ། མངོན་པ་མཛོད་ལས་བསླབ་པ་གསུམ་དང་ཤེས་
རབ་ཀྱི་བསླབ་པ་གཙོ་བོར་སྟོན་ཅིང་ཆོས་མངོན་ཤེས་རབ་དྲི་མེད་རྗེས་འབྲང་བཅས། །དེ་ཐོབ་བྱ་ཕྱིར་གང་
དང་ཞེས་པས་བདེན་པ་བཞི་དང་བདག་མེད་པའི་དོན་ལ་སོགས་པ་ཆོས་རྣམས་ཀྱི་རང་སྤྱིའི་མཚན་ཉིད་མངོན་
257



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུམ་དུ་ཤེས་པ་དང་། དོན་སྤྱིའི་ཚུལ་གྱིས་རྟོགས་པའི་ཤེས་རབ་རྣམས་ཆོས་མངོན་པ་དངོས་བཏགས་ཅི་རིགས་
སུ་བཤད་ཅིང་། དེ་ལྟར་ཤེས་པའི་ཤེས་རབ་རྣམས་ལྷག་པ་ཤེས་རབ་ཀྱི་བསླབ་པ་དངོས་སམ། དེའི་རྗེས་མཐུན་
ཅི་རིགས་ཀྱིས་བསྡུས་པའོ། ། མངོན་པ་ནས་ཕུང་པོ་ལྔ་དང་སྐྱེ་མཆེད་བཅུ་གཉིས་དང་ཁམས་བཅོ་བརྒྱད་ཀྱི་རྣམ་
གཞག་བསྟན་པ་ལྟར་ཤེས་ན། ཤེས་རབ་ཀྱི་བསླབ་པ་སྐྱེས་ནས་དེའི་སྟོབས་ཀྱིས་དེ་གསུམ་ལ་རྨོངས་པའི་རྨོངས་
པ་ཆུང་འབྲིང་ཆེ་གསུམ་བཟློག་ནུས་པར་བཤད་པ་ལྟར་ཤེས་པ་ལ་འབད་དགོས་སོ། ། རྣམ་འགྲེལ་སོགས་ཚད་
མའི་གཞུང་ལས་ཀྱང་བསླབ་པ་གསུམ་དང་། གཙོ་བོ་ཤེས་རབ་ཀྱི་བསླབ་པ་སྟོན་ཏེ། དེ་ཡང་མངོན་པ་མཛོད་
སོགས་ནས་གཙོ་བོ་ལུང་གི་སྒོ་ནས་འཆད་ལ། རྣམ་འགྲེལ་ལེའུ་གཉིས་པ་སོགས་ནས་བདེན་བཞིའི་རྣམ་པ་
སོགས་རིགས་པའི་སྒོ་ནས་འཆད་ཅིང་དེ་ལས་བདག་མེད་དུ་རྟོགས་པའི་བློ་གྲོལ་བྱེད་དངོས་དང་གཞན་རྣམས་
དེའི་སྨིན་བྱེད་དུ་བཤད་པའི་ཕྱིར་ཏེ་རྣམ་འགྲེལ་ལས། སྟོང་ཉིད་ལྟ་བས་གྲོལ་འགྱུར་གྱི། ། སྒོམ་པ་ལྷག་མ་དེ་
དོན་ཡིན་ཞེས་གསུངས་པའི་ཕྱིར་རོ། ། རིགས་པའི་སྒོ་ནས་གཙོ་བོར་སྟོན་པ་དེ་ཉིད་ཀྱང་མདོ་ནས་འབྱུང་བའི་
རིགས་པ་དང་མཐུན་པར་སྒྲུབ་པ་ཡིན་ལ། རྣམ་འགྲེལ་གྱི་ལེའུ་གཉིས་པའི་ཊིཀྐའི་མཇུག་ཏུ་རྒྱལ་ཚབ་རྗེའི་ཐར་
ལམ་གསལ་བྱེད་ལས། ཚད་མའི་མཚན་ཉིད་དང་རྗེས་དཔག་གི་རྟེན་རྟགས་ལ་སོགས་པ་ལ་བསྟན་པའི་གསུང་
རབ་མི་སྲིད་པས་གསུང་རབ་མཐའ་དག་ལས་གསུངས་པར་ཤེས་པའི་མཚོན་བྱེད་མཛད་དོ། ། དེས་ན་སྟོན་པ་
སངས་རྒྱས་དང་། དམ་པའི་ཆོས་འགོག་ལམ་དང་། དེ་ཚུལ་བཞིན་སྒྲུབ་པའི་འཕགས་པའི་དགེ་འདུན་རྣམས་
དངོས་པོའི་སྟོབས་ཞུགས་ཀྱི་རིགས་པས་སྒྲུབ་པའི་ཚུལ་ཁོང་དུ་ཆུད་ནས་དེས་དྲང་བའི་དཀོན་མཆོག་གསུམ་ལ་
སྐྱབས་སུ་འགྲོ་བ་དང་། སྐྱབས་སུ་སོང་ནས་སེམས་ཅན་ཐམས་ཅད་ཀྱི་དོན་དུ་བྱང་ཆུབ་སྒྲུབ་དགོས་པ་དང༌།
སྒྲུབ་ནུས་པ་གཉིས་ཚད་མས་ལེགས་པར་གྲུབ་ནས་སེམས་བསྐྱེད་ལ་དམ་བཅའ་འཇོག་ཅིང་། རྫོགས་པའི་བྱང་
ཆུབ་དེ་ཐོབ་པར་བྱེད་པ་ལ་བདེན་བཞིའི་གནས་ལུགས་རྟོགས་པའི་བློ་མི་ཉམས་པར་བྱས་པ་ལས་འབྱུང་བར་
མཐོང་ནས། འཁོར་བར་འཇུག་ལྡོག་གིས་བསྡུས་པའི་བདེན་བཞི་དངོས་སྟོབས་ཀྱི་རིགས་པས་ཕྱིན་ཅི་མ་ལོག་
པར་བཙལ་ཏེ། དེའི་དོན་ལ་ཡང་དང་ཡང་དུ་འདོར་ལེན་ཕྱིན་ཅི་མ་ལོག་པ་བྱའོ། ། གཞུང་འདིའི་འགོ་ཞབས་
ཀུན་གྱིས་སྐྱབས་འགྲོ་ལ་འཕངས་པ་ཅུང་ཟད་ཀྱང་མེད་དེ། སྒྲོ་འདོགས་གཅོད་པའི་ཐབས་མ་བསྟན་པ་ཅུང་
ཟད་ཀྱང་མེད་ལ། རང་རྒྱུད་ལ་སྒྲོ་འདོགས་ཇི་ཙམ་དང་བྲལ་བདེ་ཙམ་གྱིས་ཆོས་དཀོན་མཆོག་གི་གཞི་བཙུགས་
པ་ཡིན་ལ། ནམ་སྒྲོ་འདོགས་ཀྱི་ས་བོན་དང་བྲལ་བ་ནས་བྲལ་བ་མཐར་ཐུག་པའི་བར་ཆོས་དཀོན་མཆོག་ཡིན་ལ།
ད་ལྟ་སྒྲོ་འདོགས་མངོན་འགྱུར་དང་བྲལ་བ་ལ་དོན་གཉེར། ཞུགས་པ་ནས་སྒྲོ་འདོགས་མཐའ་དག་དང་བྲལ་བ་
258



༄༅། ། མངོན་རྟོགས་རྒྱུན་དང་དབུ་མ་འཇུག་པའི་མཆོད་བརྗོད། །
དོན་གཉེར་ཞུགས་པའི་བློ་ཀུན་སྐྱབས་འགྲོའི་ཡན་ལག་ཏུ་འགྱུར་བ་ཡིན་ནོ་ཞེས་གསུངས་པ་ལྟར་རོ། ། སྔར་རྟོག་
རྣམས་ལོག་པར་གྱུར་པ་གང་ཡིན་དེ། ཞེས་སོགས་དྲངས་པ་དང་གནད་གཅིག་གོ ། དེས་ན་ཚད་མའི་གཞུང་
སྤྱི་དང་བྱེ་བྲག་དེ་ལས་འཕྲོས་པ་གཞི་གྲུབ། སྤྱི་བྱེ་བྲག རྒྱུ་འབྲས། འགལ་འབྲེལ་སོགས་ཀྱི་བསྡུས་གཞུང་གི་
དོན་ལ་ཐོས་བསམ་བྱས་པ་ལ་བརྟེན་ནས། ཚུལ་དེ་རྣམས་ལ་རྨོངས་པའི་ལོག་རྟོག་མངོན་འགྱུར་བ་ཅི་རིགས་
རང་རྒྱུད་ཀྱི་སྟེང་དུ་ལོག་ཅིང་བཀག་པ་ཡང་ཆོས་དཀོན་མཆོག་གི་གཞི་བཙུགས་པར་དགོས་སོ། ། འོན་ཀྱང་རྗེའི་
རིན་པོ་ཆེ་གསུམ་གྱི་གཏམ་གྱི་སྦྱོར་བ་ལས། ཤར་དུ་འགྲོ་འདོད་ནུབ་ཏུ་བགྲོད་པ་དང་། ། ཟླ་འོད་འཕོག་པས་
ཡི་དྭགས་སྲེག་པ་བཞིན། ། རིགས་གཞུང་ཉིད་ལ་བརྟེན་པའི་ལོག་རྟོག་གིས། ། བློ་མིག་ཡང་ནས་ཡང་དུ་
བསླད་པའི་མཐུས། ། འདི་ཕྱིའི་དགེ་ལེགས་ཀུན་འཇོམས་ཡུན་རིང་དུ། ། ཡང་དག་ལྟ་ལས་ཕྱིར་ཕྱོགས་འགྱུར་
པའི་རྒྱུ། །ཆེས་ཆེར་བརྟན་པོ་གསོག་པ་མང་དུ་སྣང་། ། ཞེས་གསུངས་པའི་དོན་ལྟར་མ་སོང་བ་གལ་ཆེ་ཞིང་།
རྗེའི་རྟོགས་བརྗོད་ལས་རྒྱལ་སྲས་སྨོན་ལམ་གངྒཱའི་ཀླུང་རྣམས་ནི། ། དམ་ཆོས་འཛིན་པའི་སྨོན་ལམ་ནང་འདུས་
པ། ། གསུང་ཕྱིར་ཞེས་ སོགས་འབྱུང་བ་ལྟར་སྨོན་ལམ་གདབ་ཅིང་། དང་པོར་རྒྱ་ཆེན་ཐོས་པ་མང་དུ་
བཙལ། ། ཞེས་སོགས་གསུངས་པ་ལྟར་ཐོས་བསམ་བྱས་པའི་དགེ་རྩ་རྣམས་བསྟན་པ་དར་བར་དང་རྫོགས་བྱང་
དུ་བསྔོ་བར་བྱའོ། ། མཁས་པའི་གཞུང་ལ་ཡུན་རིང་སྦྱངས་བྱས་ཀྱང་། ། ཉམས་ལེན་མི་ཤེས་ཟེར་ཟློས་ཙམ་
བརྗོད་པ། ། དེ་དག་ཆུ་ཀླུང་འགྲམ་ན་གནས་པ་ལ། ། ལྷན་ཅིག་སྐོམ་པའི་གདུང་བ་ཐོབ་པ་བཞིན། ། དེ་ཕྱིར་
ཟབ་ཅིང་རྒྱ་ཆེའི་གཞུང་དག་ནས། ། གསུངས་པའི་ཉམས་སུ་ལེན་ཚུལ་ལྡེ་མིག་འདིས། །གཞུང་ལུགས་ཆེན་མོ་
རྣམས་ནས་འབྱུང་བ་བཞིན། ། ཉམས་ལེན་སྒོ་འཕར་འབྱེད་པའི་རྒྱུར་གྱུར་ཅིག། ཅེས་པ་འདི་ཡང་དད་དང་
རྣམ་དཔྱོད་ལྡན་པའི་ནགས་མདོའི་སྔགས་རམས་པ་ངག་དབང་དམ་ཆོས་ཞེས་བགྱི་བས་འདི་ལྟ་བུ་ཞིག་བྲིས་དང་
ཁོ་བོས་པར་དུ་བསྒྲུབ་པར་བྱའོ་ཞེས་བསྐུལ་བ་ལ་བརྟེན་ནས་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་
ཅོ་ནེའི་དགོན་ཉིད་དུ་དགའ་བས་ཀུན་ནས་བསླངས་ཏེ་སྦྱར་བའི་དགེ་བས་ཚུལ་འདི་པར་དུ་སྒྲུབ་པར་བྱེད་པ་པོ་
དང་བཅས་པ་དབུ་མ་འདུལ་མཛོད་ཚད་མའི་གཞུང་ཀུན་གྱི་དོན་ཐམས་ཅད་ཁོང་དུ་ཆུད་ཅིང་ཉམས་སུ་བླངས་
ནས་མྱུར་དུ་སངས་རྒྱས་ཉིད་ཐོབ་པར་གྱུར་ཅིག། ། ། མངྒ་ལཾ། །
259



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་པར་གནང་བ་ལམ་གྱི་
གཙོ་བོ་རྣམ་གསུམ་ལས་བརྩམས་པའི་དྲི་ལན་གྱི་འགྲེལ་བ་རྟག་ཆད་ཀྱི་
མཐའ་མུན་སེལ་པའི་སྒྲོན་མེ་མཐའ་བྲལ་དབུ་མའི་ལམ་བཟང་
གསལ་བྱེད་འཕྲོས་དང་བཅས་པ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། རྟེན་འབྲེལ་ཟབ་མོ་ཇི་བཞིན་མངོན་གཟིགས་ནས། ། ཚུལ་བཞིན་གཞན་ལ་
སྟོན་ཕྱིར་མཁྱེན་པ་དང་། ། སྨྲ་བ་བླ་ན་མེད་ཅེས་རབ་གྲགས་པ། ། སྟོན་པ་མཆོག་དེའི་ཞབས་པད་སྤྱི་བོས་
བསྟེན། ། རྒྱལ་ཀུན་ཡེ་ཤེས་གཅིག་བསྡུས་འཇམ་པའི་དབྱངས། ། ཟབ་དོན་འགྲེལ་མཛད་ཀླུ་སྒྲུབ་འཕགས་པ་
ལྷ། ། ཞི་བ་ལྷ་དང་གྲུབ་མཆོག་སངས་རྒྱས་བསྐྱངས། ། ཟླ་བའི་ཞབས་སོགས་བརྒྱུད་པར་བཅས་ལ་འདུད། །
བ་ཟུང་གི་རྣམ་དཔྱོད་གསལ་བའི་ཉི་འོད་ཀྱིས། ། ཟབ་དོན་མཁའ་ལ་རྨོངས་པའི་མུན་པ་བཅོམ་ནས། ། སྟོང་
ཉིད་འདབ་སྟོང་རྒྱས་མཛད་སྨྲ་བའི་ཉི། ། རྗེ་བཙུན་རྒྱལ་བ་གཉིས་པར་གྲགས་ལ་འདུད། ། མགོན་དེའི་བཤད་
སྲོལ་གདུགས་དཀར་ཐུབ་བསྟན་གྱི། ། ཁང་བཟང་རྩེ་མོར་རྣམ་དཔྱོད་དཔུང་བ་ཡིས། ། བཏེགས་ནས་འཛིན་
མཛད་རྒྱལ་ཚབ་མཁས་གྲུབ་རྗེ། ། པཎ་ཆེན་རྒྱལ་དབང་སྔ་ཕྱིར་བྱོན་རྣམས་བསྔགས། ། གང་དག་ཡབ་རྗེ་བླ་
མའི་ལེགས་བཤད་ལ། ། དད་པ་ཐོབ་ནས་ཟབ་དོན་མཁྱེན་བཞེད་དེ། ། ཐུགས་བསམ་དག་པའི་གསུང་གིས་
བསྐུལ་བ་ལས། ། ཚུལ་འདི་འཆད་ལ་ཅུང་ཟད་སྤྲོ་བར་གྱུར། །
དེ་ཡང་ཉིད་ཀྱི་གསུང་ཤོག་ཏུ་རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་པར་གནང་བའི་དྲི་
ལན་གྱི་རྣམ་བཤད་རྒྱས་པ་དོན་གསལ་པ་ཞིག་བགྱིས་ནས་བསྐུར་ཞིག་ཅེས་འབྱུང་བའི་དྲི་ལན་འདི། རྗེའི་
གསུང་འབུམ་ཐོར་བུ་ནས་འབྱུང་བའི་ལམ་གྱི་གཙོ་བོ་རྣམ་གསུམ་གྱི་སྐོར་ལ་དོགས་གཅོད་ཞུས་པ་དང་། དེའི་
མཇུག་ཏུའང་ཉམས་སུ་ལེན་ཚུལ་ཞིག་གནང་འདུག་པ་འདི་གཉིས་གང་ཡིན་མི་གསལ་ཡང་གཙོ་བོ་སྔ་མ་ཉིད་ཡིན་
པ་གཞིར་བཅས་ནས་ལན་འབུལ་བར་བྱ་སྟེ། འདི་ཉིད་དུ་ངེས་འབྱུང་སེམས་བསྐྱེད་ལྟ་བའི་ཉམས་ལེན་ལ་
དོགས་གཅོད་ཞུས་པ་གཙོ་བོར་སྣང་བ་འདི་ལ་ཚིག་འགྲེལ་དང་། འགའ་ཞིག་ནི་འཕྲོས་དོན་ནམ་ཞར་བྱུང་ལྟ་
260



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། ༈ །
བུར་འདུག་པ་དང་
། གོ་སླ་བས་ཚིག་འགྲེལ་རྫོགས་པར་མི་དགོས་པར་མཐོང་ནས་བསྡུས་དོན་གྱི་ཚུལ་དུ་བཤད་
པར་བྱའོ། ། གཞུང་འདི་ན་རྗེས་རྗེ་བཙུན་ལ་དོགས་གཅོད་མང་པོ་ཞིག་ཞུས་པའི་ནང་ནས་དོན་བསྡུས་ནས་ཡི་
གེར་བཀོད་པ་ཞིག་སྟེ། རྗེ་བཙུན་དང་རྗེའི་གསུང་གཉིས་འདྲེས་མར་སྣང་ལ། འདིའི་འགོ་ཤོག་ནི་བླ་མ་ཐར་
བཟང་གི་དཔེ་ནས་གཞན་དུ་འཁྱེར་ནས་མི་འདུག་ཅེས་མཇུག་ཏུ་འབྱུང་བ་ལྟར་རོ། ། དེའི་འཕྲོ་ལ། སྤྱིར་སྟོང་
པས་ཡོད་མཐའ་དང་སྣང་བས་མེད་མཐའ་སེལ་པ་འདི་རྒྱང་འཕེན་གྱི་བར་ལ་ཐུན་མོང་བ་ཡིན་པས་ཞེས་འབྱུང་
བ་འདི་ལ་གཉིས། མཐའ་མདོར་བསྟན་པ་དང༌། སོ་སོར་བཤད་པའོ། དང་པོ་ལ་སྤྱིར་མཐའི་སྒྲ་ནི། རྣམ་
བཤད་རིག་པ་ལས། མཐའ་ནི་ཟད་དང་མཇུག་ཆད་དང༌། ། ཉེ་དང་ཕྱོགས་ལ་སྨད་པའོ། ། ཞེས་དང་།
འདུས་པའི་རྒྱུད་ཊཱིཊི་ལས་མཐའི་སྒྲ་ཀོ་ཊི་ནི་སྒོ་དང་རྩེ་མོ་ལའང་འཇུག་པར་བཤད་པ་བཞིན་དོན་མང་པོ་ཞིག་ལ་
འཇུག་ལ། མཐའ་བྲལ་གྱི་མཐའ་ནི། རྩ་ཤེའི་ཊིཀྐ་ལས་འབྱུང་བ་ལྟར་འཇུག་པའི་རྣམ་བཤད་ལས་ཀྱང་། དེས་
ན་འདིའི་མཐའ་ནི་ལྟུང་བའི་གནས་ཏེ། འཇིག་རྟེན་ན་བྲག་གཡང་ལ་མཐའ་དང་
། དེ་ལས་ལྷུང་བ་ལ་མཐའ་
ལས་ལྷུང་ཞེས་སྨྲ་བ་ལྟར་གང་དུ་བཟུང་ནས་འཛིན་པ་པོ་ཕུང་བར་འགྱུར་བ་ལ་མཐར་ལྷུང་ཞེས་གསུངས་པ་ལྟར་
རོ། །གཉིས་པ་ལ། དེ་ལྟར་མཐའ་ཞེས་བའི་མིང་འདྲ་ཡང་དོན་མི་འདྲ་བ་མང་པས་གཞན་སྡེ་དང་རང་སྡེ་གྲུབ་
མཐའ་བཞི་ཀས་མཐའ་འདོད་ཚུལ་ལ་མི་འདྲ་བ་འབྱུང་སྟེ། འདི་ལྟར་གཞན་སྡེས་རང་སྡེའི་ཐུན་མོང་མ་ཡིན་
པའི་འདོད་ཚུལ་རྣམས་འགོག་ཅིང་། རང་སྡེས་ཀྱང་གཞན་སྡེའི་ཐུན་མོང་མ་ཡིན་པའི་འདོད་པ་རྣམས་འགོག་
པའི་ཕྱིར་ཏེ། གཞན་སྡེས་རང་སྡེ་རྣམས་ཀྱིས་གང་ཟག་གི་བདག་མེད་ཁས་ལེན་པ་དེ་འགོག བྱེ་བྲག་སྨྲ་བས་
གཞན་སྡེས་འདོད་པའི་རྟག་པའི་བདག་འགོག བྱེ་སྨྲས་རྟག་རྫས་འདོད་པ་དེ་མདོ་སྡེ་བས་འགོག དེས་རགས་
པའི་ཕྱི་དོན་འདོད་པ་དེ་སེམས་ཙམ་པས་འགོག དེས་ཤེས་པ་བདེན་གྲུབ་འདོད་པ་དེ་དབུ་མ་པས་འགོག་
རང་རྒྱུད་པ་མན་ཆད་རང་གི་མཚན་ཉིད་ཀྱིས་གྲུབ་པ་འདོད་པ་དེ་ཐལ་འགྱུར་བས་འགོག་པ་ལྟ་བུ་ཡིན་པའི་ཕྱིར།
དེ་ལྟར་ན་སྣང་སྟོང་གཉིས་ཀྱི་འདོད་ཚུལ་དང་མཐའ་སེལ་བའི་འདོད་ཚུལ་ཡང་མི་འདྲའོ། ། འོན་ཀྱང་ཐུན་མོང་
དུ་གྲགས་པ་ཙམ་མཚོན་ན། རྩོད་གཞི་གང་ཡིན་པ་ཞིག་གཞིར་བཟུང་ནས་སྣང་པ་ཡོད་པ་དང་། ཚད་མས་གྲུབ་
པ་དང་། རྟག་མི་རྟག་དང་། མཐོང་ཐོས་སོགས་ཀྱི་རྟགས་ལས། དེའི་བཟློག་ཟླ་མེད་པ་དང་། མ་གྲུབ་པ་ལ་
སོགས་པའི་མེད་པའི་ཕྱོགས་སམ་མཐའ་སེལ་ཞིང་། དེ་བཞིན་དུ་སྟོང་པ་མེད་པ་དང་། མ་གྲུབ་པ་ལ་སོགས་
པའི་རྟགས་ཀྱིས་བཟློག་ཟླ་ཡོད་པ་དང་། ཚད་མས་གྲུབ་པ་ལ་སོགས་པ་ཡོད་པའི་ཕྱོགས་སམ་མཐའ་སེལ་ལོ། །
རྒྱང་འཕེན་པས་ནི་ཁོ་རང་གི་གཞུང་ལས། ཅི་ཙམ་དབང་པོའི་སྤྱོད་ཡུལ་བ། ། སྐྱེས་བུ་དེ་ཙམ་ཁོ་ནར་ཟད།
261



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅེས་འབྱུང་བ་ལྟར་ཚེ་འདིའི་ཕུང་པོ་ཙམ་ལས་གཞན་འཇིག་རྟེན་ཕ་རོལ་མེད་པར་འདོད་པས་ཁོ་རང་ལྟར་ན་ཤི་
ནས་འཇིག་རྟེན་ཕ་རོལ་ཏུ་འགྲོ་བ་དབང་པོའི་མངོན་སུམ་གྱིས་མ་མཐོང་བའི་རྒྱུ་མཚན་གྱིས། འཇིག་རྟེན་འདི་
ལ་མེད་ཅེས་འདོད་ཅིང་དེ་ཁོ་རང་གི་ལུགས་ཀྱི་སྟོང་པས་ཡོད་མཐའ་སེལ་ཚུལ་ཡིན་ཡང་། སྤྱིར་སྟོང་བས་ཡོད་
མཐའ་སེལ་ཚུལ་དུ་མི་རུང་སྟེ། འཇིག་རྟེན་ཕ་རོལ་རྒྱང་འཕེན་བའི་དབང་པོའི་མངོན་སུམ་གྱིས་མ་མཐོང་ཡང་
ཡོད་པའི་ཕྱིར་ཏེ། རྒྱང་འཕེན་པ་ནི་རྒྱུ་འབྲས་ཀྱི་ཤེས་བྱ་ལ་བློ་ཕྱིན་ཅི་ལོག་ཏུ་སོང་ནས་འཇིག་རྟེན་ཕ་རོལ་མེད་
པར་ཁས་བླངས་པའི་ཕྱིར་ཏེ། དབུ་མ་ལ་འཇུག་པ་ལས། འཇིག་རྟེན་ཕ་རོལ་འགོག་པར་བྱེད་པའི་དུས་སུ་
བདག་ཉིད་ནི། ཤེས་བྱའི་རང་བཞིན་ཕྱིན་ཅི་ལོག་ཏུ་བལྟ་བར་རྟོགས་བྱ་སྟེ། ཞེས་གསུངས་པའི་ཕྱིར། འཁོར་
འདས་ཀྱི་མཐའ་གཉིས་ལ་མུ་ཡོད་ཀྱང་། རྟག་ཆད་ཀྱི་མཐའ་གཉིས་མེད་དེ། ཆོས་ཐམས་ཅད་རང་བཞིན་གྱིས་
མེད་ཅིང་ཐ་སྙད་དུ་ཡོད་པས་རྟག་ཆད་ཀྱི་མཐའ་གཉིས་དང་བྲལ་བའི་ཕྱིར། མཐར་ལྷུང་བ་ཡོད་པ་དང་མི་
འགལ་ཏེ། དེ་ནི་བློས་མཐའ་གཉིས་སུ་འཛིན་ཚུལ་གྱི་དབང་དུ་མཛད་པའི་ཕྱིར་རོ། ། བདེན་འཛིན་གྱི་ཞེན་
ཡུལ་ལ་རྟག་མཐའ་ཞེས་པ་ནི་བརྟག་པ་མཐའ་བཟུང་ཙམ་ཞིག་སྟེ། དེའི་ཞེན་ཡུལ་ལ་བདེན་གྲུབ་བམ་བདག་
དང་རང་བཞིན་ཞེས་ཟེར་ཡང་བདེན་གྲུབ་ཡིན་པ་མེད་པ་བཞིན་ནོ། ། དེ་ལྟར་ཡང་ལམ་རིམ་ཆེན་མོ་ལས།
དེས་ཇི་ལྟར་བཟུང་བའི་ཞེན་ཡུལ་ཆོས་རྣམས་ཀྱི་རང་རང་གི་སྡོད་ལུགས་དེ་ལ་ནི་བདག་གམ་རང་བཞིན་ཞེས་
བརྟག་པ་མཐའ་བཟུང་གི་སྒོ་ནས་ངོས་བཟུང་པར་བྱ་སྟེ། ཞེས་གསུངས་པ་ལྟར་རོ། ། དེས་ན། ཡོད་ཅེས་བྱ་བ་
རྟག་པར་ལྟ། ། མེད་ཅེས་བྱ་བ་ཆད་པར་ལྟ། ། ཞེས་པ་བྱུང་བ་ནི་དངོས་པོ་རང་བཞིན་གྱིས་གྲུབ་པའི་འཛིན་པ་
ནི་རྟག་པའི་མཐར་འཛིན་དང་། ལས་འབྲས་སོགས་མེད་པར་འཛིན་པ་ནི་ཆད་པའི་མཐར་འཛིན་དུ་འགྱུར་
བའི་དོན་ཡིན་གྱི་སྤྱིར་ཡོད་མེད་དུ་འཛིན་པ་ཙམ་མིན་ནོ། ། དེ་ནས། ཐལ་འགྱུར་བའི་ཁྱད་ཆོས་ལ་སྣང་བས་
ཡོད་མཐའ་དང་སྟོང་པས་མེད་མཐའ་སེལ་ཞིང་། ཞེས་སོགས་ཀྱི་དོན་ལ་ཡང་སྤྱི་དང་བྱེ་བྲག་གཉིས་ལས། དང་
པོ་ནི། སྐབས་འདི་དང་ལམ་གྱི་གཙོ་བོ་རྣམ་གསུམ་ལས། གཞན་ཡང་སྣང་བས་ཡོད་མཐའ་སེལ་བ་དང་། །
སྟོང་བས་མེད་མཐའ་སེལ་ཞིང་སྟོང་པ་ཉིད། ། རྒྱུ་དང་འབྲས་བུར་འགྱུར་བའི་ཚུལ་ཤེས་ན། ། མཐར་འཛིན་
ལྟ་བས་འཕྲོག་པར་མི་འགྱུར་རོ། །ཞེས་པ་གཉིས་དོན་འདྲ་བར་སྣང་སྟེ། ཚུལ་འདི་ལ་མཁས་པ་ཁ་ཅིག་འདི་
སྐད་ཅེས་གསུངས་ཏེ། འདི་དག་ནི་ཐལ་འགྱུར་བའི་ལུགས་ཀྱི་དབང་དུ་མཛད་པ་ཡིན་གྱི། སྤྱིར་གྲུབ་མཐའ་སྨྲ་
བ་བཞི ཀས་སྟོང་པས་ཡོད་མཐའ་དང་མེད་མཐའ་གཉིས་ཀ་སེལ་ཞིང་། སྣང་པས་ཀྱང་ཡོད་མེད་ཀྱི་མཐའ་
གཉིས་ཀ་སེལ་པའི་ཚུལ་ཡང་ཡོད་དེ། འདི་ལྟར་གྲུབ་མཐའ་བཞི་སོ་སོ་ནས་རང་རང་གིས་ངོས་བཟུང་བའི་
262



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
དགག་བྱ་དེ་དང་དེས་སྟོང་བ་ལ་བྱ་བྱེད་འཐད་པར་འདོད་ཅིང་། བྱ་བྱེད་འཐད་པའི་རྒྱུ་མཚན་གྱིས་དགག་བྱ་དེ་
དང་དེས་སྟོང་བ་ལ་ངེས་པ་འདྲེན་ཐུབ་པར་བཞེད་པའི་ཕྱིར་ཏེ། དོན་སྨྲ་སྡེ་གཉིས་ཀྱིས་ཕུང་བོ་ལས་དོན་གཞན་
པའི་བདག་གིས་སྟོང་པའི་བདག་མེད་ལ་བདག་དང་ལས་འབྲས་སོགས་ཀྱི་བྱ་བྱེད་འཐད་པར་བཞེད། སེམས་
ཙམ་པས་གཟུང་བ་ཕྱི་རོལ་དོན་གྱིས་སྟོང་བ་ལ་བྱ་བྱེད་འཐད་པར་བཞེད་ལ་དེ་དང་རང་རྒྱུད་པ་གཉིས་ཀས་རང་
རྐྱ་ཐུབ་པའི་རྫས་ཡོད་ཀྱིས་སྟོང་པ་དང་། ཆོས་ཀྱི་བདག་མེད་ལའང་རྒྱུ་འབྲས་ཀྱི་བྱ་བྱེད་འཐད་པར་བཞེད་ཅིང་
སྣང་སྟོང་རེ་རེས་ཀྱང་མཐའ་གཉིས་སེལ་ནུས་པར་བཞེད་པའི་ཕྱིར་ཏེ། དོན་སྨྲ་སྡེ་གཉིས་ཀྱིས་གང་ཟག་གི་
བདག་གིས་སྟོང་བ་ལ་གང་ཟག་སོགས་ཀྱི་བྱ་བྱེད་འཐད་པར་བཞེད་པས་སྟོང་པས་མེད་མཐའ་སེལ། གང་ཟག་
གི་བདག་ཏུ་གྲུབ་པ་མེད་ཀྱང་ཕུང་པོའི་ཚོགས་རྒྱུན་ལ་བདག་འཇོག་པའི་ཚུལ་ལ་ངེས་པ་རྙེད་པས་སྣང་བས་ཡོད་
མཐའ་སེལ། སེམས་ཙམ་པས་གཟུགས་སོགས་ཕྱི་རོལ་དོན་གྱིས་སྟོང་པ་ལ་བྱ་བྱེད་འཐད་པས་སྟོང་པས་མེད་
མཐའ་དང་། ཕྱི་རོལ་དོན་དུ་སྣང་བ་ཙམ་མ་གཏོགས་གཟུང་འཛིན་རྒྱུང་ཆད་དུ་སྣང་བ་ལྟར་སྟོང་བས་སྣང་བས་
ཡོད་མཐའ་སེལ། དབུ་མ་པ་གཉིས་ཀས་ཀྱང་བདེན་པས་སྟོང་པ་ལ་གཟུགས་སོགས་དང་བྱ་བྱེད་འཐད་པས་
སྟོང་བས་མེད་མཐའ་དང་
། རྟེན་འབྲེལ་ཡིན་པའི་རྒྱུ་མཚན་གྱིས་བདེན་གྲུབ་ཁེགས་པས་སྣང་བས་ཡོད་མཐའ་
སེལ་ནུས་ཤིང་། དེ་ལས་བཟློག་སྟེ་ཡང་སེལ་ནུས་པའི་ཕྱིར་ཞེས་འདོད་དེ་རེ་ཞིག་དེ་ལྟར་རོ། ། ཐལ་འགྱུར་བ་
ལྟར་ན་རང་རྒྱུད་པ་མན་ཆད་མཐའ་གཉིས་སུ་ལྷུང་བར་འདོད་ཀྱང་། དེ་དག་རང་རང་སོ་སོ་ནས་མཐའ་གཉིས་
སུ་ལྷུང་བར་མི་འདོད་དེ། རང་རང་སོ་སོ་ནས་རང་ལ་མཐའ་གཉིས་དང་བྲལ་བའི་ལྟ་བ་རེ་ཡོད་པར་འདོད་པའི་
ཕྱིར་ཏེ། དེ་ཐམས་ཅད་ཀྱིས་ཀྱང་ལྟ་བ་བཀར་བརྟགས་ཀྱི་ཕྱག་རྒྱ་བཞི་ཁས་ལེན་པའི་ཕྱིར་རོ། ཐལ་འགྱུར་བ་
ཐུན་མོང་མིན་པའི་སྣང་བས་ཆད་མཐའ་དང་། སྟོང་པས་ཡོད་མཐའ་འགོག་ཚུལ་ནི། རྗེའི་གསུང་འབུམ་ལས།
རྟེན་འབྱུང་མི་བསླུ་བའི་ངེས་པ་རྙེད་པས་ཆད་མཐའ་འགོག་ཅིང་། མཚན་མ་འཛིན་པའི་དམིགས་གཏད་རྡུལ་
ཙམ་ཡང་མ་གྲུབ་པའི་རང་བཞིན་མེད་པའི་སྟོང་ཉིད་ལ་ངེས་པ་རྙེད་པས་རྟག་མཐའ་ལས་གྲོལ་ཞེས་གསུངས་པ་
ལྟར་རོ། ། གཉིས་པ་ལ། འོ་ན་སྔར་བཤད་པ་ལྟར་གྲུབ་མཐའ་བཞི་ཀ་ལ་སྣང་བས་ཡོད་མཐའ་དང་སྟོང་པས་
མེད་མཐའ་འགོག་ཚུལ་ཡོད་ན། དེ་འདིར་ཐལ་འགྱུར་པའི་ཁྱད་ཆོས་སུ་བཤད་པ་ཇི་ལྟར་ཡིན་ཞེ་ན། མཁས་པ་
ཁ་ཅིག་སྒྲས་ཟིན་ལྟར་བཞེད་ཀྱང་། སྔ་མའི་ལུགས་དེ་རེ་ཞིག་ཁས་བླངས་ནས་འདི་ལྟར་བྱ་སྟེ། ཆོས་རྣམས་རང་
བཞིན་གྱིས་སྟོང་པར་བཞེད་པའི་ཐལ་འགྱུར་པའི་ལུགས་འདིར་སྣང་བས་ཡོད་མཐའ་དང་སྟོང་པས་མེད་མཐའ་
སེལ་ཚུལ་ཁྱད་པར་ཅན་ཞིག་ཡོད་པ་དེ། རང་རྒྱུད་པ་མན་ཆད་ཀྱི་ལུགས་ལ་མི་འབྱུང་བས་ལུགས་འདིའི་ཁྱད་
263



--
--------
-
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆོས་སུ་འགྱུར་རོ། ། ཇི་ལྟར་ཞེ་ན། རྟེན་འབྲེལ་གྱི་རྟགས་ཀྱིས་རང་བཞིན་མེད་པར་སྒྲུབ་པའི་སྦྱོར་བ་གཅིག་ལ་
བརྟེན་པའི་མཐའ་གཉིས་སེལ་ཚུལ་ནི། རྗེ་དགེ་འདུན་རྒྱ་མཚོའི་གསུང་འབུམ་ལས། འདིར་ནི་ཐལ་འགྱུར་
བའི་ཐུན་མོང་མ་ཡིན་པའི་ཁྱད་ཆོས་སྣང་བས་ཡོད་མཐའ་དང་སྟོང་པས་མེད་མཐའ་སེལ་པའི་དོན་ཅུང་ཟད་
བརྗོད་ན། མྱུ་གུ་ཆོས་ཅན། རང་བཞིན་གྱིས་མེད་དེ། རྟེན་འབྲེལ་ཡིན་པའི་ཕྱིར་ཞེས་རྟགས་སུ་བཀོད་པའི་ཚེ་
ན། མྱུ་གུ་ཆོས་ཅན་མེད་དེ་ཞེས་མ་བརྗོད་པར་རང་བཞིན་གྱིས་མེད་དེ་ཞེས་དགག་བྱའི་ཁྱད་པར་སྦྱར་བས་ནི།
མྱུ་གུ་རང་བཞིན་གྱིས་མེད་པ་ཡིན་གྱི། གཏན་མེད་པ་མིན་པར་རྟོགས་ནུས་པས་སྟོང་པས་མེད་མཐའ་སེལ་བའི་
དོན་ཡིན་ལ། རྟེན་འབྲེལ་ཡིན་པའི་ཕྱིར་ཞེས་པའི་རྟགས་ཀྱིས་མྱུ་གུ་རང་གི་རྒྱུ་རྐྱེན་ལ་བརྟེན་ནས་སམ་ལྟོས་ནས་
གྲུབ་པར་གོ་ནུས་པས། རང་བཞིན་གྱིས་གྲུབ་ན་རྒྱུ་རྐྱེན་ལ་ལྟོས་མི་དགོས་པའི་དོན་གྱིས་རང་བཞིན་གྱིས་མེད་
པར་ཤེས་ལ། དེ་ནི་སྣང་བས་ཡོད་མཐའ་སེལ་བའི་དོན་ནོ། ། དེའི་ཕྱིར་རྟེན་འབྲེལ་གྱི་རྟགས་ཀྱི་བྱེད་པས་རྟག་
ཆད་ཀྱི་མཐའ་གཉིས་དུས་གཅིག་ཏུ་འགོག་ནུས་པས་རིགས་པའི་རྒྱལ་པོ་རྟེན་འབྲེལ་ཞེས་ཀྱང་གསུངས་སོ། །
ཞེས་དང་། རྗེ་དེ་ཉིད་ཀྱིས་མཛད་པའི་དབུ་མ་སྟོང་ཉིད་བདུན་ཅུ་པའི་འགྲེལ་པར་ཡང་
། དེ་ཡང་མྱུ་གུ་ཆོས་
ཅན། རང་བཞིན་གྱིས་མེད་དེ། རྟེན་འབྲེལ་ཡིན་པའི་ཕྱིར་ཞེས་རྟགས་སུ་བཀོད་པའི་ཚེ། བསྒྲུབ་བྱ་བློ་ཡུལ་དུ་
སོང་བས་རང་བཞིན་གྱིས་ཡོད་པར་འཛིན་པའི་རྟག་མཐའ་སེལ། རྟེན་འབྲེལ་ཡིན་པའི་ཕྱིར་ཞེས་པའི་གཏན་
ཚིགས་བློ་ཡུལ་དུས་སོང་བས་མྱུ་གུ་མིང་ཙམ་གྱི་རྟེན་འབྲེལ་དུ་རྟོགས་པས། དེ་གཏན་མེད་པའི་ཆད་མཐའ་སེལ་
བས་རྟག་ཆད་གཉིས་དུས་གཅིག་ཏུ་སེལ་བ་དང་། ཡང་མྱུ་གུ་ལྟོས་གྲུབ་མིང་ཙམ་གྱི་རྟེན་འབྲེལ་དུ་ངེས་པའི་ངེས་
ཤེས་ཀྱིས་དེ་རང་བཞིན་མེད་པ་ལ་ངེས་ཤེས་འདྲེན་པས་སྣང་བས་ཡོད་མཐའ་སེལ་ཞིང་། མྱུ་གུ་རང་བཞིན་གྱིས་
མེད་པར་ངེས་པ་ཉིད་ཀྱིས་ཐ་སྙད་དུ་རང་གི་ས་བོན་ལས་སྐྱེ་བ་དང་། རྒྱུ་མེད་དང་མི་མཐུན་པའི་རྒྱུ་ལས་མི་སྐྱེ་བ་
སོགས་ཀྱི་ཐ་སྙད་ཀྱི་རྣམ་གཞག་ཐམས་ཅད་འཐད་པའི་སྣང་ཕྱོགས་ལ་ངེས་ཤེས་འདྲེན་པས་སྟོང་པས་མེད་མཐའ་
སེལ་པས་རིགས་པའི་རྒྱལ་པོ་ཞེས་བྱའོ། ། ཞེས་ཚུལ་གཉིས་གསུངས་པ་དང་། ཡང་དེས་མཛད་པའི་རྟེན་
འབྲེལ་བསྟོད་པའི་ཊིཀྐ་ལས། དེ་ཡང་སྤྱིར་སྟོང་བས་ཡོད་མཐའ་དང་སྣང་བས་མེད་མཐའ་སེལ་བ་ཙམ་གྱོང་
འཕེན་གྱི་བར་གྱི་གྲུབ་མཐའ་གོང་འོག་ཐམས་ཅད་ཐུན་མོང་བ་ཡིན་པས། ཐལ་འགྱུར་བའི་ལུགས་ལ་དེ་ལས་
ལྡོག་སྟེ་སྣང་བས་ཡོད་མཐའ་དང་སྟོང་པས་མེད་མཐའ་སེལ་ཞིང་། ཞེས་པ་ནས། རྟེན་འབྲེལ་ཡིན་པའི་རྒྱུ་
མཚན་གྱིས་རང་བཞིན་གྱིས་སྟོང་པ་ལ་ངེས་ཤེས་འདྲེན་དགོས་པ་དེ་བཞིན་དུ། རང་བཞིན་གྱིས་སྟོང་པའི་རྒྱུ་
མཚན་གྱིས་རྟེན་འབྲེལ་ལ་ངེས་ཤེས་འདྲེན་པ་ཅིག་དགོས་ཏེ། ཞེས་པའི་བར་གསུངས་པ་ལྟར་རོ། ། བསྡུ་ཞིང་
264



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
གོ་བདེ་བ་ལ་ནི་དེ་ཙམ་གྱིས་ཆོག་མོད། རྒྱས་པ་ཞིག་ཅེས་གསུངས་པས་གོ་དོན་དང་སྦྱར་ནས་ཅུང་ཟད་སྤྲོས་ཏེ་
བཤད་ན། མཐའ་དེ་ལྟར་ སེལ་ཚུལ་ སྟོན་ པའི་ གཞུང་ནི། རྩ་ ཤེ་ལས། རྟེན་ཅིང་འབྲེལ་བར་འབྱུང་བ་
གང་། ། དེ་ནི་སྟོང་པ་ཉིད་དུ་བཤད། ། ཅེས་སོགས་དང་། གང་ལ་སྟོང་པ་ཉིད་རུང་བ། ། དེ་ལ་ཐམས་ཅད་
རུང་བར་འགྱུར། ། ཞེས་སོགས་དང་། རྟེན་འབྲེལ་བསྟོད་པར། གང་གང་རྐྱེན་ལ་རག་ལས་པ། ། དེ་དེ་རང་
བཞིན་གྱིས་སྟོང་ཞེས། ། ཞེས་དང་། དེ་ཕྱིར་བརྟེན་ནས་འབྱུང་བ་ལ། ། མ་གཏོགས་ཆོས་འགའ་ཡོད་མིན་
པས། ། རང་བཞིན་གྱིས་ནི་སྟོང་པ་ལ། ། མ་གཏོགས་ཆོས་འགའ་མེད་པར་གསུངས། ། ཞེས་པ་ལྟ་བུ་སོགས་
མང་ལ། མཁས་གྲུབ་ནོར་བཟང་རྒྱ་མཚོས་མཐའ་གཉིས་སེལ་ཚུལ་ལ་གཉིས་བཤད་དེ། ཐལ་འགྱུར་པའི་ལྟ་
བའི་གོ་བ་མཐར་སོན་པའི་སྐབས་དང་། མྱོང་བ་རྣམ་དག་སྐྱེས་པའི་སྐབས་སོ། ། དང་པོ་ནི། དེའི་གསུང་ལས།
ཆོས་ཐམས་ཅད་རང་གི་རྒྱུའམ་གདགས་གཞི་ལ་རྣམ་པ་ལྔས་བཙལ་ན་མི་དམིགས་པས་ཡུལ་སྟེང་ནས་ངོ་བོས་གྲུབ་
པ་ཅུང་ཟད་མེད་པར་རང་གི་རྒྱུ་རྐྱེན་ནམ་གདགས་གཞི་ལ་བརྟེན་ནས་བཏགས་པའི་བཏགས་ཆོས་ཕར་བཞག་པ་
ཙམ་དེ་ཐལ་འགྱུར་བའི་ལུགས་ཀྱི་རྟེན་ཅིང་འབྲེལ་བར་འབྱུང་བའི་དོན་ཡིན་པས། དེ་ལྟ་བུའི་རྟེན་འབྱུང་གི་
དོན་ལེགས་པར་གོ་པའི་གང་ཟག་གིས་མྱུ་གུ་སོགས་ཀྱི་ཆོས་གང་དང་གང་དེ་ལྟ་བུའི་རྟེན་འབྱུང་དུ་ནམ་བློ་ལ་ཤར་
བའི་ཚེ་ཆོས་དེ་དང་དེ་རང་བཞིན་གྱིས་སྟོང་པ་ལ་ངེས་པ་འདྲེན་ཅིང་གཅིག་དུ་བྲལ་ལྟ་བུའི་རིགས་པས་དཔྱད་དེ་
ཆོས་གང་དང་གང་རང་བཞིན་མེད་པར་རྟོགས་པ་དེའི་ཚེ། ཆོས་དེ་དང་དེ་ཐ་སྙད་དུ་ཡོད་ཚུལ་རྟོགས་པས་
བཏགས་པ་ཙམ་གྱི་རྟེན་འབྱུང་དུ་འབད་མེད་འཆར་བ་རྣམས་ནི། སྣང་བས་ཡོད་མཐའ་སེལ་པ་དང་སྟོང་པས་
མེད་མཐའ་སེལ་བའི་ཚུལ་གཅིག་གོ། ཞེས་དང་། གཉིས་པ་ཉམས་མྱོང་རྣམ་དག་སྐྱེས་པའི་གནས་སྐབས་ཀྱི་
སྣང་བས་ཡོད་མཐའ་སེལ་ཚུལ་སོགས་ནི། མཉམ་གཞག་སྟོང་ཉིད་ལ་མྱོང་བ་ཐོན་པའི་རྣལ་འབྱོར་པ་དེས་
མཉམ་གཞག་པས་ལངས་པའི་དུས་སུ་རི་རབ་ཁང་ཁྱིམ་ལ་སོགས་པ་སྣང་བའི་ཚེ། རི་ལ་སོགས་པ་དེ་དང་དེ་རང་
བཞིན་གྱིས་མེད་པ་ལྷང་ལྷང་འཆར་བ་ནི་སྣང་བས་ཡོད་མཐའ་སེལ་ཚུལ་དང་། རང་བཞིན་གྱིས་སྟོང་བར་ཤར་
བདེ་ཉིད་ཀྱིས་གང་སྣང་ཐམས་ཅད་རྟོག་པས་བཏགས་པ་ཙམ་དུ་འཆར་བ་ནི་སྟོང་བས་མེད་མཐའ་སེལ་བའི་
ཚུལ་ཡིན་ལ། དབུ་མ་རང་རྒྱུད་པ་རྣམས་ནི། ཆོས་རྣམས་རྟེན་ཅིང་འབྲེལ་བར་འབྱུང་བ་ཉིད་ཡིན་པས་བདེན་
པས་སྟོང་པར་བཞེད་ཀྱང་རྟེན་འབྱུང་གི་དོན་ལ་ཁྱད་ཤིན་ཏུ་ཆེ་བས། གོང་དུ་བཤད་མ་ཐག་པའི་སྣང་བས་ཡོད་
མཐའ་སེལ་བ་སོགས་ཐལ་འགྱུར་བའི་ཁྱད་ཆོས་ཡིན་ཏེ། ཞེས་གསུངས་པ་ལྟར་ཏེ་གནད་ཤིན་ཏུ་ཆེའོ། ། རྒྱལ་
དབང་ལྔ་བས་ཀྱང་ལམ་གཙོའི་ཚིག་འགྲེལ་ལས། གཞན་ཡང་བློ་ལྡན་གང་གིས་མཐའ་གཉིས་དང་བྲལ་པའི་དབུ་
265



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མའི་ལྟ་བ་ལ་ངེས་པ་འདྲེན་ཚུལ་ནི། སྣང་བ་རྟེན་འབྲེལ་མི་བསླུ་བའི་རྒྱུ་མཚན་གྱིས་རང་བཞིན་གྱིས་ཡོད་པའི་
རྟག་པའི་མཐའ་སེལ་བ་སྟེ་འགོག་པ་དང་། རང་བཞིན་གྱིས་སྟོང་པས་ཐ་སྙད་དུ་མེད་པའི་ཆད་མཐའ་སེལ་བ་སྟེ་
འགོག་ནུས་ཤིང་། ཞེས་གསུངས་ཏེ་སྔ་མ་དེ་དག་དང་དོན་འདྲའོ། ། སྟོང་ཉིད་རྒྱུ་འབྲས་སུ་འགྲོ་ཚུལ་ཤེས་
དགོས་ལ། འཁོར་འདས་ཀྱི་ཆོས་རྣམས་རྒྱུ་ལ་བརྟེན་ནས་འབྲས་བུ་འབྱུང་ཞིང་མི་བསླུ་བའི་ཚུལ་རང་ལུགས་སུ་
ཁས་ལེན་ལ། དེ་ཉིད་ཀྱིས་མཐའ་ཐམས་ཅད་སྤོང་པའི་སྟོང་པ་ཉིད་དུ་འགྱུར་ཚུལ་སོགས་དཔག་ཏུ་མེད་པ་ཡོད་
ལ། ཞེས་གསུངས་པའི་དོན་ཕལ་ཆེར་སྔ་མ་དེ་དག་ཏུ་འདུས་ཤིང་། སྟོང་ཉིད་རྒྱུ་འབྲས་སུ་འགྱུར་བ་ནི། ལམ་
གཙོར་སྟོང་བ་ཉིད། །རྒྱུ་དང་འབྲས་བུར་འགྱུར་བའི་ཚུལ་ཤེས་ན། ། ཞེས་གསུངས་པ་དང་དོན་གཅིག་ཅིང་།
དེ་ཡང་རང་བཞིན་གྱིས་སྟོང་པའི་རྒྱུ་ལས་འབྲས་བུ་འབྱུང་བ་ནི་ཤིན་ཏུ་འཐད་པའི་དོན་ཡིན་ཏེ། མགོན་པོ་ཀླུ་
སྒྲུབ་ཀྱིས་སེམས་འགྲེལ་ལས། ཆོས་རྣམས་སྟོང་པ་འདི་ཤེས་ནས། ། རྒྱུ་དང་འབྲས་བུ་བརྟེན་པ་གང་། ངོ་
མཚར་བས་ཀྱང་འདི་ངོ་མཚར། ། རྨད་བྱུང་བས་ཀྱང་འདི་རྨད་བྱུང་། ། ཞེས་དང་། རྗེས་རྟེན་འབྲེལ་བསྟོད་
པར། འདི་ཀུན་ངོ་བོས་སྟོང་པ་དང་། ། འདི་ལས་འདི་འབྲས་འབྱུང་བ་ཡི། ། ཞེས་སོགས་ཀྱིས་བསྟན་ཅིང་།
དཔལ་ལྡན་ཟླ་བས་ཀྱང་། དངོས་པོ་སྟོང་པ་གཟུགས་བརྙན་ལ་སོགས་པ། ། ཚོགས་ལ་བལྟོས་རྣམས་མ་གྲགས་
པར་ཡང་མིན། ། ཇི་ལྟར་དེ་ཡི་གཟུགས་བརྙན་སོགས་སྟོང་ལས། ། ཤེས་པ་དེ་ཡི་རྣམ་པ་སྐྱེ་འགྱུར་ལྟར། ། དེ་
བཞིན་དངོས་པོ་ཐམས་ཅད་སྟོང་ན་ཡང་། ། སྟོང་ཉིད་དག་ལས་རབ་ཏུ་སྐྱེ་བར་འགྱུར། ། ཞེས་གསུངས་ཤིང་།
དེའི་འགྲེལ་པར་རྗེས། དངོས་པོ་སྟོང་པ་སྟེ་གཟུགས་བརྙན་དང་ལ་སོགས་པ། ཞེས་པ་ནས། བཙུན་པའི་
གཟུགས་བརྙན་ལས་བརྫུན་པའི་རྣམ་པ་ཅན་གྱི་ཤེས་པ་སྐྱེ་བ་དེ་བཞིན་དུ་དངོས་པོ་ཐམས་ཅད་རང་གི་མཚན་
ཉིད་ཀྱིས་གྲུབ་པས་སྟོང་ན་ཡང་། དེས་སྟོང་པའི་རྒྱུ་དག་ལས་དེས་སྟོང་པའི་འབྲས་བུ་དག་རབ་ཏུ་སྐྱེ་བར་འགྱུར་
རོ། ། ཞེས་གསུངས་པ་ལྟར་རོ། །གཟུགས་བརྙན་བྱད་བཞིན་དུ་སྣང་ཡང་དེར་མ་གྲུབ་པ་ལྟར་རྒྱུ་འབྲས་ཀྱི་
དངོས་པོ་རང་བཞིན་གྱིས་གྲུབ་པར་སྣང་ཡང་དེར་མ་གྲུབ་པ་གཉིས་འདྲ་བ་ནི། རྣམ་བཤད་དེ་ཉིད་ལས་བྱད་
བཞིན་དུ་སྟོང་པའི་གཟུགས་བརྙན་ལྟ་བུ་དེ་ལ་སྣང་བའི་ཆ་འདི་ཙམ་ཞིག་བྱད་བཞིན་དུ་སྣང་ལ། འདི་ཙམ་ཞིག་
བྱད་བཞིན་དུ་མི་སྣང་ངོ་ཞེས་རྣམ་པ་ཐམས་ཅད་དུ་དབྱེར་མི་ནུས་ལ། བྱད་བཞིན་དུ་གང་སྣང་གི་ཆ་ཐམས་ཅད་
ནས་སྣང་བ་ལྟར་དུ་ཡོད་པས་སྟོང་ཡང་། རང་གི་རྒྱུ་ལ་བརྟེན་ནས་འབྲས་བུ་སྐྱེ་པ་མི་འགལ་པ་དཔེར་བྱས་ནས།
དཔེ་དེ་བཞིན་དུ་སྔོན་པོ་རང་གི་མཚན་ཉིད་ཀྱིས་གྲུབ་པར་སྣང་བ་་ཡང་སྔོན་པོའི་སྟེང་ནས་རང་བཞིན་གྱིས་
གྲུབ་པར་སྣང་མི་སྣང་གི་ཆ་གཉིས་དབྱེར་མེད་པར་སྣང་ལ། དེ་ལྟར་སྣང་བ་ཡང་གང་སྣང་གི་ཆ་ཐམས་ཅད་ནས་
266



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
སྣང་བ་ལྟར་དུ་སྟོང་ཡང་། རང་གི་རྒྱུས་རང་གི་འབྲས་བུ་བསྐྱེད་པ་མི་འགལ་པར་སྒྲུབ་པ་ཡིན་ཏེ། དེས་ན་རང་
གི་ངོ་བོས་མེད་པས་ཡོད་མཐའ་ཐམས་ཅད་དང་། དེ་ཉིད་ལ་རང་བཞིན་མེད་པའི་རྒྱུ་འབྲས་འཇོག་ནུས་པས་
མེད་མཐའ་ཐམས་ཅད་ལས་གྲོལ་བ་སློབ་དཔོན་སངས་རྒྱས་བསྐྱངས་དང་སློབ་དཔོན་ཟླ་བའི་ཞབས་ཀྱིས་
འཕགས་པའི་དགོངས་པ་བཀྲལ་བའི་ཁྱད་ཆོས་སུ་སྣ་ཞེས་གསུངས་པ་ལྟར་རོ། ། བྱད་བཞིན་གྱི་གཟུགས་བརྙན་
བྱད་བཞིན་དུ་གང་སྣང་གི་ཆ་ནས་བྱད་བཞིན་གྱིས་སྟོང་བ་ལྟར། སོ་སྐྱེའི་ཤེས་པ་ལ་རྒྱུ་འབྲས་སོགས་གང་སྣང་
ཐམས་ཅད་རང་བཞིན་གྱིས་གྲུབ་པར་སྣང་ཞིང་། གང་སྣང་གི་ཆ་ཐམས་ཅད་ནས་རང་བཞིན་གྱིས་གྲུབ་པས་
སྟོང་པར་གསུངས་པ་ནི་དགག་བྱ་ཕྲ་མོ་ནས་འགོག་ཚུལ་ཡིན་ཏེ། རང་རྒྱུད་པས་སོ་སྐྱེའི་དབང་ཤེས་ལ་གཟུགས་
སོགས་ཡུལ་ལྔ་རང་གི་མཚན་ཉིད་ཀྱིས་གྲུབ་པར་སྣང་ཞིང་སྣང་བ་ལྟར་ཡུལ་ལྔའི་རང་མཚན་ལ་ཚད་མར་སོང་
བས། གཟུགས་བརྙན་ལྟ་བུ་མ་ཡིན་པའི་གཟུགས་སྒྲ་སོགས་སྣང་བ་སྣང་བ་ལྟར་གྲུབ་པའི་ཀུན་རྫོབ་ཏུ་བཞེད།
ཐལ་འགྱུར་པས་སོ་སྐྱེའི་དབང་པོའི་མངོན་སུམ་རྣམས་ཀྱང་ཡུལ་ལྔའི་རང་མཚན་ལ་འཁྲུལ་བས་དེ་ལ་ཚད་མར་མ་
སོང་ཞིང་སྣང་བ་དེ་སྣང་བ་ལྟར་མ་གྲུབ་པར་བཞེད་པའི་ཕྱིར་ཏེ། དེ་ལྟར་ལམ་རིམ་ལས་བཤད་ཅིང་གཞན་ཡང་
ལམ་རིམ་ཆེན་མོར། དེ་ལ་རང་བཞིན་མེད་པའི་ལྟ་བ་མ་རྙེད་གོང་དུ་གང་ཟག་དེ་དག་གིས་ཡོད་པ་ཙམ་དང་རང་
གི་མཚན་ཉིད་ཀྱིས་གྲུབ་པའི་ཡོད་པ་གཉིས་སོ་སོར་ཕྱེད་པ་མི་སྲིད་དེ། ཞེས་གསུངས་པས་ཀྱང་ཤེས་པའི་ཕྱིར་
རོ། ། དེས་ན་པཎ་ཆེན་གོང་མས་ཕྱག་ཆེན་འགྲེལ་པར། རང་ཅག་སོ་སྐྱེའི་བློ་ལ་ཇི་ལྟར་སྣང་པ་འདི་རྟགས་ཀྱི་
དགག་བྱར་བཤད་ཅིང་། མཁས་པ་གཞན་འགའ་ཞིག་ཀྱང་དེ་ལྟར་འདོད་པ་ནི་འཐད་པར་མཐོང་ངོ༌། ། འོན་
ཀྱང་སྣང་བ་ཙམ་རྟགས་ཀྱི་དགག་བྱ་ཡིན་གྱི། སྣང་བ་ལྟར་གྲུབ་པ་ནི་རྟགས་ཡང་དག་གི་དགག་བྱར་འདོད་
དོ། ། གཞན་ཡང་སྟོང་ཉིད་རྒྱུ་འབྲས་སུ་འགྲོ་ཚུལ་ལེགས་པར་ཤེས་པ་ནི་སྟོང་པ་རྟེན་འབྱུང་གི་དོན་དུ་འགྲོ་ཚུལ་
གོ་བ་ལ་རག་ལས་ཤིང་། དེ་ཡང་གོང་དུ་བཤད་པ་དེ་དག་ཡིན་མོད། རང་བཞིན་གྱིས་སྟོང་བ་རྟེན་འབྱུང་གི་
དོན་དུ་སྟོན་པའི་གཞུང་གཞན་ནི། མ་དྲོས་པས་ཞུས་པའི་མདོ་ལས། གང་ཟག་རྐྱེན་ལས་སྐྱེས་པ་དེ་མ་སྐྱེས། །
དེ་ལ་སྐྱེ་བའི་རང་བཞིན་ཡོད་མ་ཡིན། ། རྐྱེན་ལ་རག་ལས་གང་དེ་སྟོང་པར་བཤད། ། གང་ཞིག་སྟོང་ཉིད་ཤེས་
དེ་བག་ཡོད་ཡིན། ། ཞེས་དང་། དེའི་དོན་རྗེས། གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་
སྟོང་ཞེས། ཞེས་པས་འཆད་ཅིང་། མགོན་པོས་རྩ་ཤེ་ལས། རྟེན་ཅིང་འབྲེལ་པར་འབྱུང་བ་གང་། ། དེ་ནི་ངོ་
བོ་ཉིད་ཀྱིས་ཞི། ། ཞེས་དང་། རྩོད་ཟློག་ལས། གང་ཞིག་སྟོང་དང་རྟེན་འབྱུང་ལས། ། དབུ་མའི་ལམ་དུ་དོན་
གཅིག་པར། ། ཞེས་དང་། འཇིག་རྟེན་ལས་འདས་པར་བསྟོད་པ་ལས་ཀྱང་། རྟེན་ཅིང་འབྲེལ་པར་གང་
5，



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱུང་བ། ། དེ་ཉིད་ཁྱོད་ཀྱིས་སྟོང་པར་བཞེད། ། ཞེས་དང་། བཞི་བརྒྱ་བ་ལས། གང་ལ་བརྟེན་ནས་འབྱུང་
ཡོད་པ། ། དེ་ནི་རང་དབང་མི་འགྱུར་རོ། ། ཞེས་དང་། དེའི་འགྲེལ་བར། རྟེན་ཅིང་འབྲེལ་བར་འབྱུང་པ་
རང་དབང་པའི་ངོ་བོ་དང་བྲལ་བའི་ཕྱིར་རང་དབང་པའི་ངོ་བོ་དང་བྲལ་བའི་དོན་སྟོང་པ་ཉིད་ཀྱི་དོན་ཡིན་གྱི།
ཞེས་དང་། ལམ་རིམ་ཆེན་མོར། ཤེས་ལྡན་དག རང་བཞིན་སྟོང་པ་ཉིད་ཀྱི་དོན་ནི་རྟེན་ཅིང་འབྲེལ་བར་
འབྱུང་བའི་དོན་ཡིན་གྱི། ཞེས་དང་། ཚིག་གསལ་ལས་ཀྱང་དེ་ལྟར་བཤད་དོ། ། རྗེ་ནོར་བཟང་རྒྱ་མཚོས་ཀྱང་།
ཆོས་རྣམས་རང་བཞིན་གྱིས་སྟོང་པའི་དོན་ནི། ཆོས་རྣམས་ཡུལ་སྟེང་ནས་རྡུལ་ཙམ་ཡང་མེད་པར་མིང་ངམ་
རྟོག་པས་ཕར་བཏགས་ནས་བཞག་པ་ཙམ་ཡིན་པའི་དོན་གཉིས་གཅིག་པ་འདི། རྟེན་ཅིང་འབྲེལ་བར་འབྱུང་བ་
གང་། ། དེ་ནི་སྟོང་པ་ཉིད་དུ་བཤད། ། ཅེས་རྟེན་འབྱུང་དང་སྟོང་པ་དོན་གཅིག་ཏུ་བཤད་པའི་དོན་ཡིན་
ནོ། ། རྒྱུ་མཚན་དེས་ན་མྱུ་གུ་བརྟེན་ནས་བཏགས་པ་ཙམ་གྱི་བཏགས་ཡོད་མིང་རྐྱང་དུ་རྟོགས་པའི་གང་ཟག་
དེས་མྱུ་གུ་རང་བཞིན་གྱིས་མ་གྲུབ་པར་ཅིའི་ཕྱིར་མི་རྟོགས། དེ་ཡང་གང་ཟག་དེའི་རྒྱུད་ཀྱི་མྱུ་གུ་རང་བཞིན་གྱིས་
མ་གྲུབ་སྙམ་དུ་འདོད་པའི་བློ་དེ་ལ་མྱུ་གུ་བཏགས་པ་ཙམ་དུ་འཛིན་པའི་འཛིན་སྟངས་མེད་ཅིང་། བཏགས་པ་
ཙམ་དུ་འཛིན་པའི་བློ་དེ་ལ་རང་བཞིན་གྱིས་མ་གྲུབ་པར་འཛིན་པའི་འཛིན་སྟངས་མེད་ཀྱང་། གང་ཟག་དེས་མྱུ་
གུ་བཏགས་ཡོད་མི་རྐྱང་དུ་རྟོགས་པ་ཉིད་ཀྱིས་མྱུ་གུ་རང་བཞིན་གྱིས་མེད་པར་རྟོགས་པ་ཡིན་ཏེ། ཞེས་སོགས་
དཔེ་དང་བཅས་ནས་གསུངས་ཏེ་གནད་ཆེའོ། ། ཡང་རྗེས་རྩ་ཤེའི་ཊིཀ་ཆེན་ལས། གང་ཞིག་རྐྱེན་ལས་སྐྱེས་པ་
དེ་མ་སྐྱེས། ཞེས་སོགས་ཀྱིས་རྐྱེན་ལ་རག་ལས་པའི་དོན་གང་ཡིན་པ་དེ་ཉིད་རང་ལ་ཚུགས་ཐུབ་ཀྱང་རང་བཞིན་
མེད་པ་སྟོང་པའི་དོན་དུ་བཤད་པའི་ཕྱིར་རྟེན་ཅིང་འབྲེལ་བར་འབྱུང་བའི་སྒྲའི་དོན་གང་ཡིན་པ་དེ་ཉིད་རང་
བཞིན་གྱིས་སྟོང་པའི་དོན་ཡིན་གྱི། ཞེས་དང་། གལ་ཏེ་རང་བཞིན་གྱིས་གྲུབ་པས་སྟོང་པའི་དོན་ནི་རྟེན་འབྱུང་
གི་དོན་ཡིན་ནོ་ཞེས་མང་དུ་གསུངས་ན། འདིའི་དོན་གང་ཡིན་ཞེས་དྲི་བ་བཀོད་ནས་ལན་དུ། སྟོང་པ་རྟེན་
འབྱུང་གི་དོན་དུ་འགྲོ་བ་ནི་རང་བཞིན་གྱིས་གྲུབ་པ་ཚད་མས་ཁེགས་པའི་དབུ་མ་པ་རྣམས་ལ་ཡིན་གྱི་གཞན་ལ་
མིན་ནོ། ། དེ་འདྲ་བའི་དབུ་མ་པ་ལ་ནི་ཕྱི་ནང་གི་དངོས་པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་དངོས་སུ་
ངེས་པ་ན། བློ་དེ་ཉིད་ཀྱི་མཐུ་ལ་བརྟེན་ནས་རང་བཞིན་གྱིས་ཡོད་པས་སྟོང་པའི་དོན་དུ་ངེས་པར་འགྱུར་ཏེ།
རང་བཞིན་གྱིས་གྲུབ་པ་གཞན་ལ་ལྟོས་པ་མེད་པར་ཚད་མས་རྟོགས་ཤིང་དེ་དང་རྟེན་འབྱུང་གཉིས་འགལ་བར་
ཚད་མས་རྟོགས་པའི་ཕྱིར་རོ། ། དེས་ན། རྟེན་འབྱུང་ཉིད་ཀྱིས་རང་བཞིན་གྱིས་ཡོད་པ་ཁེགས་པའི་སྟོང་ཉིད་
ལ་ངེས་པ་རྙེད་པ་ནི་ནམ་མྱུ་གུ་ལ་སོགས་པ་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་ལ། རྒྱུ་
268



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
མཚན་དེ་ཉིད་ཀྱིས་རང་བཞིན་མེད་པ་ཡིན་པའི་ཚུལ་བསམ་པ་ལ་གོམས་པར་བྱའོ། ། ཞེས་དང་། རྗེ་དགེ་
འདུན་རྒྱ་མཚོས་སྟོང་ཉིད་བདུན་ཅུའི་འགྲེལ་བར་ཡང་། རྟེན་འབྲེལ་གྱི་དོན་རང་བཞིན་སྟོང་པ་ཉིད་དུ་རྟོགས་
པ་ན། ལས་འབྲས་དང་འཁོར་འདུས་སོགས་མིང་རྐྱང་བཏགས་ཡོད་ཙམ་གྱི་སྣང་ཕྱོགས་རྟེན་འབྲེལ་གྱི་ངེས་པ་
ལ་མི་གནོད་པའི་སྟེང་དུ་ཕན་འདོགས་པ་ཞིག་དང་། ཆོས་རྣམས་རང་རང་གི་གདགས་གཞི་ལ་རྟོག་པས་ཕར་
བཞག་ཙམ་རྐྱང་བ་མ་གཏོགས། ཡུལ་སྟེང་ནས་གྲུབ་པའི་ངོ་བོ་ཉིད་རྡུལ་ཙམ་ཡང་མེད་པའི་ངེས་པ་རྙེད་པ་ན།
རྒྱུ་འབྲས་སོགས་རྟེན་འབྲེལ་གྱི་སྣང་བ་བློ་ལ་ཤར་ཙམ་ནས་དེ་དག་རང་བཞིན་མེད་པར་ཆམ་གྱིས་ངེས་ནུས་པ་
ཞིག་འབྱུང་བ་ཡིན་ནོ། །ཞེས་གསུངས་པ་ལྟར་རོ། ། རང་བཞིན་གྱིས་མེད་ཅིང་རྟོག་པས་བཏགས་ཙམ་གྱི་
ཆོས་ལ་བྱ་བྱེད་ཀྱི་རྣམ་གཞག་ཐམས་ཅད་འཐད་པར་གཏིང་ནས་འཇོག་ཤེས་པའི་དབུ་མའི་ལྟ་བ་འདི་རྙེད་དཀའ་
བ་ཡིན་ཏེ། ལམ་རིམ་ཆེན་མོ་ལས། དེས་ན་རིགས་པས་རྣམ་པར་དཔྱད་པ་ན་གང་ཟག་ལ་སོགས་པ་རང་གི་ངོ་
བོས་གྲུབ་པའི་ཡུལ་སྟེང་དུ་སྡོད་ཚུལ་ཅུང་ཟད་ཀྱང་མི་འདུག་སྙམ་པ་དང་། དེ་ལ་བརྟེན་ནས་སྣང་བ་འདི་རྣམས་
བན་བུན་དུ་འཆར་བ་ཙམ་དཀའ་བ་མིན་གྱི། དེ་འདྲ་བ་དེ་དབུ་མའི་གྲུབ་མཐའ་ལ་མོས་ཤིང་རང་བཞིན་མེད་
པའི་ཚུལ་སྟོན་པའི་ཆོས་ཐན་ཐུན་ཐོས་པ་ཐམས་ཅད་ལ་འོང་ཡང་། དཀའ་ས་ནི་རང་གི་ངོ་བོས་གྲུབ་པའི་རང་
བཞིན་མ་ལུས་པར་ཁེགས་པ་དང་། རང་བཞིན་མེད་པའི་གང་ཟག་ལ་སོགས་པ་དེ་ཉིད་ལས་གསོག་པ་པོ་དང་
འབྲས་བུ་མྱོང་བ་པོ་ལ་སོགས་པར་འཇོག་པ་ལ་ངེས་པ་གཏིང་ནས་འདྲོངས་ཏེ། དེ་རྣམས་སུ་འཇོག་ཐུབ་པའི་
ཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་ལྟ་བ་རྙེད་པར་དཀའ་བའི་སྒོ། ཞེས་དང་། གསུང་འབུམ་
ཐོར་བུ་ལས་ཀྱང་དེ་ལྟར་འབྱུང་ཞིང་། དགོངས་པ་རབ་གསལ་ལས། རྟོག་པས་བཞག་པ་དེ་ལ་རང་རང་གི་བྱ་
བྱེད་འཐད་པ་ནི། ཞེས་པ་ནས། དབུ་མའི་ལྟ་བ་མཐར་ཐུག་པའི་དཀའ་ས་ཡང་དེ་ཉིད་དོ། ། ཞེས་དང་། རྗེ་
དགེ་འདུན་རྒྱ་མཚོའི་རྟེན་འབྲེལ་བསྟོད་པའི་ཊཱིཀྐར་ཡང་། དེས་ན་ཐལ་འགྱུར་བའི་ལུགས་ཀྱི་ཆོས་དང་གང་
ཟག་གི་སྟེང་དུའང་རང་གི་མཚན་ཉིད་ཀྱིས་གྲུབ་པ་བཅད་ཙམ་གྱི་མེད་འགག་དེ་ཉིད་ཤེས་དཀའ་བ་མིན་གྱི།
རང་གི་མཚན་ཉིད་ཀྱིས་གྲུབ་པ་རྡུལ་ཙམ་ཡང་མེད་པ་དང་ཐ་སྙད་དུ་རྒྱུ་འབྲས་འཁོར། འདས་སོགས་གཞན་ངོ་
ཙམ་མ་ཡིན་པར་རང་ལུགས་ལ་འཇོག་ཤེས་ཤིང་། བསྙོན་མེད་དུ་ཁས་བླངས་ཆོག་པ་ཅིག་མི་ཤེས་ཁ་མེད་དང་དེ་
འདྲའིགཉིས་ཚོགས་དེ་འཇོག་པ་ཤིན་ཏུ་དཀའ་བ་ཡིན་ནོ། ། ཞེས་གསུངས་པ་ལྟར་རོ། །ཆོས་རྣམས་རྟོག་
པས་བཞག་ཚུལ་དང་བཏགས་ཡོད་ཙམ་དུ་འཇོག་ཚུལ་གཞུང་ཆེ་བ་ནས་བཤད་པ་རྣམས་དྲངས་ན་མང་དུ་དོགས་
པས་མཚོན་ཙམ་ཞིག་བརྗོད་ན། ས་རྡོ་ཤིང་སོགས་ལས་ཐོ་ཡོར་བྱས་པའི་ཚེ། ས་རྡོ་སོགས་ལ་དང་པོ་ཐོ་ཡོར་
269



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་ཀྱང་དེ་དག་ཚོགས་པ་ལ་གློ་བུར་དུ་མིང་དང་རྟོག་པས་ཐོ་ཡོར་ཞེས་བརྡ་བྱས་པ་ཙམ་གྱིས་ཐོ་ཡོར་དུ་འགྱུར་བ་
བཞིན་ཏེ། དཔྱད་པའི་ཚེ་ས་རྡོ་སོགས་རེ་རེའམ་ཚོགས་པ་དང་དབྱིབས་དང་ཁ་དོག་གང་ཡང་ཐོ་ཡོར་མིན་ཞིང་།
དེ་ལས་ངོ་བོ་ཐ་དད་པའི་ཐོ་ཡོར་ཞིག་ཀྱང་མེད་དེ་རྟོག་པས་བཏགས་པ་ཙམ་མོ། ། དེ་བཞིན་དུ་གཞན་དུ་སྦྱོར་
བར་བྱ་སྟེ། ས་རྡོ་སོགས་ལས་གྲུབ་པའི་རི་རབ་སོགས་དང་། ཁང་པ་སོགས་དང་
། ཚོན་སྣ་ཚོགས་ལས་གྲུབ་
པའི་སྐུ་འདྲའམ་གང་ཟག་གཞན་གྱི་གཟུགས་བརྙན་དང་། འཇིམ་པ་དང་གསེར་དངུལ་སོགས་ལས་སྐུ་བརྙན་
དང་ཀ་བུམ་སོགས་དང་། སྣམ་བུ་སོགས་ལས་གྲུབ་པའི་ཞྭ་གོས་སོགས་དང་། ཕྲེང་བ་དང་། ནགས་ཚལ་དང་།
དམག་དང༌། དགེ་འདུན་ཚོགས་པ་སོགས་དང༌། ཆ་ཤས་སམ་རྒྱུ་རྐྱེན་ཚོགས་པ་ཀུན་ལའང་སྦྱོར། གང་ཟག་
རྣམས་ཀྱང་དེ་ལྟར་ཡིན་ཏེ། རིན་ཆེན་འཕྲེང་པ་ལས། སྐྱེས་བུ་ས་མ་ནི་ཆུ་མ་ཡིན། ཞེས་སོགས་དང་། སྤྱོད་
འཇུག་ལས་ཀྱང༌། སོ་དང་སྒྲ་སེན་བདག་མ་ཡིན། ། ཞེས་གསུངས་པ་ལྟར་ཏེ། སྐྱེས་བུ་གང་ཟག་རྣམས་ནི།
རང་གི་གདགས་གཞི་ཕུང་ཁམས་སྐྱེ་མཆེད་སོགས་ལ་བཏགས་པ་ཙམ་ཡིན་གྱི། གདགས་གཞི་ཕུང་ཁམས་སོགས་
ཀྱི་ཡ་གྱལ་དང་ཚོགས་པ་དང་དབྱིབས་སོགས་གང་ཡང་སྐྱེས་བུ་མིན་ལ། དེ་དག་ལས་དོན་གཞན་ན་ཡན་གར་
བའི་སྐྱེས་བུ་མེད་དེ་རྟོག་པས་བཏགས་པ་ཙམ་མོ། ། སྤྱིར་མཚན་ཉིད་པ་ལ་གྲགས་པའི་སྤྱི་ཞེས་པ་རྣམས་མིང་
རྐྱང་བཏགས་ཡོད་ཙམ་དུ་འཇོག་པ་ནི་སླ་སྟེ། ཤེས་བྱ། དངོས་པོ། བུམ་པ་སོགས་ཀྱང་སྤྱི་ཙམ་ནས་བརྗོད་པ་
ཡིན་ལ། དེར་མ་ཟད་ཁང་པ་གཅིག་གི་ནང་དུ་ཀ་བ་ཅི་ཙམ་ཡོད་ཀྱང་དེ་ཐམས་ཅད་ལ་རྗེས་སུ་འགྲོ་བའི་ཀ་བ་སྤྱི་
ཙམ་ཞིག་ཀྱང་ཡོད་ཅིང་། མི་བྱེ་བྲག་པ་དུ་ཡོད་ཀྱང་བྱེ་བྲག་པ་དེ་རྣམས་ལ་རྗེས་སུ་འགྲོ་བའི་མི་ཞེས་སྤྱི་ཙམ་ཞིག་
ཀྱང་ཡོད་དེ་བཏགས་པ་ཙམ་མོ། །ལས་ཀྱིས་བྱས་པའི་ལྷ་མི་སོགས་དང་། རྩོལ་བས་བྱས་པའི་ཀ་བུམ་སོགས་ལྟ་
བུ་སེམས་ཡོད་མེད་ཀྱི་ཁྱད་པར་ཙམ་མ་གཏོགས་གདགས་གཞི་ཚོགས་པ་ལ་བརྟེན་ནས་བཏགས་པ་འདྲ་སྟེ། ལྷ་
མི་སོགས་གང་ཟག་ཐམས་ཅད་གཟུགས་སེམས་གཉིས་སམ་ཕུང་པོ་ལྔ་ཚོགས་པ་ལ་བརྟེན་ནས་བཏགས། ཀ་བུམ་
སོགས་བྱུང་བ་དང་འབྱུང་འགྱུར་གྱི་གཟུགས་ཙམ་ཚོགས་པ་ལ་བརྟེན་ནས་བཏགས་ཏེ། མདོར་ན། མི་ལྟ་བུ་
ཕུང་པོའི་ཆ་ཤས་ཚོགས་པ་ལ་བརྟེན་ནས་བཏགས་ལ། གཟུགས་ལྟ་བུ་ཡན་ལག་གམ་ཆ་ཤས་ཚོགས་པ་ལ་
བཏགས་པ་དེ་བཞིན་དུ་ཆ་ཤས་རྣམས་ཀྱང་རང་རང་གི་ཆ་ཤས་ལ་བལྟོས་ནས་ཆ་ཅན་ཡིན་པས་དེ་ལ་བརྟེན་ནས་
བཏགས་པའི་ཚུལ་རིགས་པས་དེད་ནས་ཆོས་གཞན་ཐམས་ཅད་ལ་སྦྱར་ནས་རང་བཞིན་མེད་པར་ཤེས་པར་བྱ་སྟེ།
སྡུད་པ་ལས། བདག་ཅི་འདྲ་བ་དེ་འདྲར་སེམས་ཅན་ཤེས། ། སེམས་ཅན་ཐམས་ཅད་ཅི་འདྲ་དེ་འདྲར་ཆོས་
ཀུན་ཤེས། ། ཞེས་དང་། ཏིང་ངེ་འཛིན་རྒྱལ་པོར། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་
270



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
བཞིན་ཀུན་ལ་བློས་སྦྱར་བྱ། ། ཞེས་དང་། འཕགས་པ་ལྷས། གཅིག་གི་ལྟ་བ་གང་ཡིན་པ། ། དེ་ནི་ཀུན་གྱི་ལྟ་
བོ་ཡིན། ། གཅིག་གི་སྟོང་ཉིད་གང་ཡིན་པ། ། དེ་ནི་ཀུན་གྱི་སྟོང་ཉིད་ཡིན། ། ཞེས་དང་། དངོས་གཅིག་
དངོས་པོ་ཀུན་གྱི་ངོ་བོ་ཉིད། ། དངོས་ཀུན་དངོས་པོ་གཅིག་གི་ངོ་བོ་ཉིད། ། གང་གིས་དངོས་གཅིག་དེ་བཞིན་
ཉིད་མཐོང་པ། ། དེ་ཡི་དངོས་ཀུན་དེ་བཞིན་ཉིད་དུ་མཐོང་། ། ཞེས་གསུངས་པའི་ཕྱིར་རོ། ། འཁོར་འདས་
ཀྱི་ཆོས་རྣམས་ཀྱི་རྒྱུ་འབྲས་མི་བསླུ་བར་གསུངས་པའི་དོན་ལ་གཉིས་ཏེ། ཕྱིའི་རྒྱུ་འབྲས་དང་
། ནང་གི་རྒྱུ་འབྲས་
མི་སླུ་བའི་ཚུལ་ལོ། ། དང་པོ་ནི། གྲོ་ནས་སོགས་ས་བོན་སྣ་ཚོགས་དང་། རྩྭ་ཤིང་སོགས་ལས་ཀྱང་རང་རང་གི་
རིགས་ཀྱི་འབྲས་བུ་གང་ཡིན་རྣམས་མ་ནོར་བར་འབྱུང་ཞིང་། ནོར་ནས་འབྱུང་མི་སྲིད་པའི་མི་སླུ་བ་དང་།
གཉིས་པ་ནི། རིན་ཆེན་འཕྲེང་བ་ལས། མི་དགེ་བ་ལས་སྡུག་བསྔལ་ཀུན། ། དེ་བཞིན་ངན་འགྲོ་ཐམས་ཅད་
དོ། ། དགེ་ལས་བདེ་འགྲོ་ཐམས་ཅད་དང་། ། སྐྱེ་བ་ཀུན་ཏུ་བདེ་བ་དག། ཅེས་དང་། མཛོད་ལས། འཇིག་
རྟེན་སྣ་ ཚོགས་ ལས་ལས་སྐྱེས། ། ཞེས་དང༌། འཇུག་ པ་ ལས་ཀྱང་འགྲོ་ བ་ མ་ལུས་ ལས་ ལས་སྐྱེས་ པར་
གསུངས། ། ཞེས་གསུངས་པ་ལྟར་ནང་གི་རྒྱུ་དགེ་མི་དགེ་བྱས་པ་ལས་འབྲས་བུ་བདེ་འགྲོ་ངན་འགྲོ་གཉིས་དང་
དེའི་བདེ་སྡུག་མ་ནོར་བར་འབྱུང་བའི་ཚུལ་སྤྱི་དང་། ཁྱད་པར་དུ་སྡུད་པ་ལས། སེམས་ཅན་ཐ་མ་འབྲིང་དང་
མཆོག་གྱུར་ཇི་སྙེད་པ། ། དེ་ཀུན་མ་རིག་ལས་བྱུང་བདེ་བར་གཤེགས་པས་གསུངས། ། ཞེས་འབྱུང་བ་ལྟར།
མ་རིག་པས་འཁོར་བ་འགྲུབ་པའི་རྒྱུའི་གཙོ་བོ་བྱེད་པ་དང་། ཡེ་ཤེས་ཚུལ་སྒོ་ཐབས་དང་རྩ་བ་ཇི་སྙེད་པ། ། དེ་
ཀུན་ཤེས་རབ་ཕ་རོལ་ཕྱིན་པ་མཆོག་ལས་བྱུང་། ། ཞེས་གསུངས་པ་ལྟར། བདག་མེད་རྟོགས་པའི་ཤེས་རབ་
ཀྱིས་ཐར་བ་འགྲུབ་པའི་རྒྱུའི་གཙོ་བོ་བྱེད་ཅིང་། མདོར་ན་ཀུན་བྱང་ངམ་འཁོར་འདས་ཀྱི་ཆོས་རྣམས་ཀྱི་རྒྱུ་
འབྲས་མི་སླུ་བ་ལ་ངེས་པ་རྙེད་པར་བྱའོ། ། དེ་ཡང་རྩ་ཤེ་ལས། གང་ལ་སྟོང་པ་ཉིད་རུང་བ། །དེ་ལ་ཐམས་
ཅད་རུང་བར་འགྱུར། ། ཞེས་དང་། རྗེས་ཀྱང་། རང་བཞིན་གྱིས་ནི་སྟོང་པ་དང་། །བྱ་བྱེད་འཐད་པ་མི་
འགལ་ཞིང་། ། ཞེས་སོགས་དང་། རང་བཞིན་འགའ་ཡང་མེད་པ་དང་
། ། འདི་ལ་བརྟེན་ནས་འདི་འབྱུང་
བའི། ། ཞེས་སོགས་དང་། གོང་དུ་བཤད་པ་ལྟར་སྟོང་བ་རྟེན་འབྲེལ་གྱི་དོན་དུ་ཤེས་ན་ཁྱད་ཆེ་བ་ཡིན་ཏེ།
ལམ་རིམ་ཆེན་མོ་ལས། སྟོང་ཉིད་ཀྱི་དོན་གོ་ན་ནི་དེ་ཉིད་རྟེན་འབྲེལ་གྱི་དོན་དུ་མཐོང་ནས་ལས་འབྲས་ལ་ངེས་པ་
སྐྱེ་བའི་གྲོགས་སུ་འགྱུར་ཏེ། མདོ་དེ་ཉིད་ལས། སྒྱུ་མ་ཆུ་བུར་རྨི་ལམ་གློག་འདྲ་ཞིང་། ། ཆོས་རྣམས་ཐམས་
ཅད་ཆུ་ཡི་ཟླ་བ་འདྲ། ། ཤི་ནས་འཇིག་རྟེན་ཕ་རོལ་འགྲོ་བ་ཡི། ། སེམས་ཅན་ཤེད་ལས་སྐྱེས་པ་མི་དམིགས་
ཀྱང༌། ། ལས་རྣམས་བྱས་པ་མེད་པར་མི་འགྱུར་ཏེ། ། དཀར་ནག་ཇི་བཞིན་འབྲས་བུ་སྨིན་པར་བྱེད། །
271



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིགས་པའི་ཚུལ་གྱིས་སྒོ་འདི་བཟང་བོ་སྟེ། ། ཕྲ་ཞིང་མཐོང་དཀའ་རྒྱལ་བའི་སྤྱོད་ཡུལ་ཡིན། ། ཞེས་གསུངས་
པའི་ཕྱིར་རོ། ། དེ་ལྟར་རྒྱུ་འབྲས་མི་སླུ་བའི་ཚུལ་རང་ལུགས་སུ་ཁས་ལེན་པ་ཡིན་ལ། དེ་ཉིད་ཀྱིས་མཐའ་ཐམས་
ཅད་སྤོང་པའི་སྟོང་ཉིད་དུ་འགྱུར་ཚུལ་སོགས་དཔག་ཏུ་མེད་པ་ཡོད་ཅེས་པའི་དོན་གོང་དུ་བརྗོད་པ་ལྟར་རོ། །
རྒྱུ་འབྲས་དེ་ཡང་སྔོན་གྱི་དབུ་མ་པ་ཁ་ཅིག་གཞན་ངོར་མི་སླུ་ཞིང་། རང་ལུགས་ལ་སླུ་མི་སླུའི་རྣམ་གཞག་གང་
ཡང་ཁས་མི་ལེན་ཟེར་བ་ལྟར་ཡང་མིན་གྱི་རྒྱུ་འབྲས་ཀྱི་རྣམ་གཞག་རང་ལུགས་སུ་ཁས་ལེན་པ་ཡིན་ལ། རྟེན་
འབྲེལ་སྟོང་པ་དབྱེར་མེད་དུ་སྦྱོར་བའི་ཚེ། ལམ་གཙོ་ལས། སྣང་བ་རྟེན་འབྲེལ་སླུ་བ་མེད་པ་དང་། ། སྟོང་པ་
ཁས་ལེན་བྲལ་པའི་གོ་བ་གཉིས། ། ཇི་སྲིད་སོ་སོར་སྣང་བ་དེ་སྲིད་དུ། ། ད་དུང་ཐུབ་པའི་དགོངས་པ་རྟོགས་པ་
མེད། ། ཅེས་གསུངས་པ་ལྟར་སྣང་སྟོང་གཉིས་བློ་ངོར་གཅིག་ཏུ་འདུ་མི་ནུས་པའི་རེས་འཇོག་མིན་ཞིང་། དོན་
དམ་དཔྱོད་བྱེད་ཀྱི་རིགས་པས་མ་དཔྱད་ན་རྒྱུ་འབྲས་མི་སླུ་བར་མཐོང་ཞིང་དཔྱད་ནས་རྒྱུ་འབྲས་འདི་ཡིན་མ་
རྙེད་པའི་རྗེས་ནས་སམ། ཕྱིས་ད་གཟོད་རྒྱུ་འབྲས་མཐོང་ཙམ་ན། དཔྱད་ནས་མ་རྙེད་པ་དང་མ་དཔྱད་ན་རྙེད་
པ་དེ་གཉིས་གཞི་གཅིག་གི་སྟེང་དུ་འགལ་མེད་དུ་སྦྱོར་ནུས་པ་ལ་བསམས་ནས་རྟེན་འབྲེལ་དང་སྟོང་པ་དབྱེར་
མེད་དུ་བྱེད་པ་ཙམ་ཡང་མིན་གྱི། ཇི་ལྟར་ཞེ་ན། དེ་ནི་ལམ་གཙོ་ལས། ནམ་ཞིག་རེས་འཇོག་མེད་པར་ཅིག་
ཆར་དུ། ༑ རྟེན་འབྲེལ་མི་སླུར་མཐོང་བ་ཙམ་ཉིད་ནས། ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། ། དེ་
ཚེ་ལྟ་བུའི་དཔྱད་པ་རྫོགས་པ་ལགས། ། ཞེས་གསུངས་པའི་དོན་ལྟར་སྣང་སྟོང་ཟུང་འཇུག་ ཏུ་བྱེད་དགོས་
སོ། ། ཤེས་ཚུལ་ཇི་ལྟར་ཡིན་ཞེ་ན། དེ་ནི་བློ་སོ་སོ་མ་ཡིན་པར་རྒྱུ་ལ་བརྟེན་ནས་འབྲས་བུ་འབྱུང་བར་མི་སླུ་བར་
མཐོང་བའི་བློ་དེ་ཉིད་ཀྱིས་བློ་གཞན་ལ་ལྟོས་མེད་དུ་རང་བཞིན་གྱིས་གྲུབ་པའི་འཛིན་པའི་རྟོག་པའི་འཛིན་སྟངས་
ཀྱི་དམིགས་པའི་གཏད་ས་ཞིག་པའི་སྟོང་པ་ཡང་ཤེས་ཡོང་པའི་ཚུལ་དང་། རྒྱུ་འབྲས་མི་སླུ་བའི་གཏན་ཚིགས་
སམ་རྒྱུ་མཚན་དེ་ཉིད་ཀྱིས་རྟགས་གཞན་ལ་ལྟོས་མེད་དུ་ཡོད་མེད་ཀྱི་མཐའ་སོགས་དང་བྲལ་བའི་སྟོང་པ་གྲུབ་
པའི་ཚུལ་ཤེས་པ་ལས། བཏགས་ཡོད་མིང་རྐྱང་ཙམ་ལ་རྒྱུ་འབྲས་མི་སླུ་བའི་འཇོག་ཚུལ་ལ་སྔར་ལྟར་གཏིང་ནས་
ངེས་ཤེས་འདྲོངས་པ་འོང་ཞིང་། དེ་ལྟར་ཤེས་པའི་ཚུལ་དེ་ཀ་ནས་བདེན་འཛིན་གྱིས་བཟུང་བ་ལྟར་མེད་པའི་
དམིགས་གཏད་ཞིག་པའི་ཞེན་མེད་ཀྱང་འོང་བ་ཡིན་ནོ། ། དེ་ནི་ལམ་གཙོར། གང་ཞིག་འཁོར་འདས་ཆོས་
རྣམས་ཐམས་ཅད་ཀྱི། །རྒྱུ་འབྲས་ནམ་ཡང་སླུ་བ་མེད་མཐོང་ཞིང་
། ། དམིགས་པའི་གཏད་སོ་གང་ཡིན་ཀུན་
ཞིག་པ། །དེ་ནི་རྒྱལ་བ་དགྱེས་པའི་ལམ་ལ་ཞུགས། ། ཞེས་གསུངས་པ་དང་དོན་གཅིག་གོ། སྐབས་འདི་
གནང་བ་ལ་བརྟེན་ནས་རྗེ་བཙུན་རེད་མདའ་བས་ཀྱང་རྗེའི་དགོངས་པ་ལྟར་རྟོགས་པ་ཡིན་ཏེ། རེད་མདའ་
272



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
བའི་གསུང་ལས། ལས་འབྲས་བསླུ་བ་མེད་པའི་ཡིད་ཆེས་དང་། ། རྟེན་འབྲེལ་སྟོང་པར་རྟོགས་པའི་ཤེས་རབ་
གཉིས། ། འབྲལ་མེད་ཟུང་དུ་འཇུག་པ་ནམ་ཆུད་པ། ། དེ་ཚེ་མཐའ་བྲལ་དབུ་མའི་ལམ་ལ་ཞུགས། ། ཞེས་
དང༌། སྣང་དུས་ཉིད་ནས་སྟོང་པར་རྟོགས་པ་དང་། ། སྟོང་པར་རྟོགས་ཚེ་སྣང་བ་མི་འགོག་པའི། ། ཟུང་
འཇུག་ལམ་ལ་ངེས་པ་ནམ་སྐྱེས་པ། ། དེ་ཚེ་རྒྱལ་བའི་དགོངས་པ་རྟོགས་པ་ཡིན། ། ཞེས་དང་། ཡང་། རྟེན་
འབྲེལ་བཏགས་པ་ཙམ་དུ་གོ་ན་དོན་དམ་བརྗོད་བྲལ་ནམ་མཁའ་ལྟར་གོ་བའི་ངེས་པ་སྐྱེ་བས། བློ་གཞན་ལ་ལྟོས་
མི་དགོས་པར་བློ་དེ་ཉིད་ཀྱིས་སྒྲོ་འདོགས་ཆོད་པའོ། ། དཔེར་ན། ས་ཕྱོགས་དག་པར་རྟོགས་པའི་བློ་དེ་ཉིད་
ཀྱིས་བུམ་མེད་ལ་སྒྲོ་འདོགས་ཆོད་པ་བཞིན་ནོ། ། ཞེས་གསུངས་པའི་ཕྱིར། དེ་དང་མཐུན་པར་རྗེ་དགེ་འདུན་
རྒྱ་མཚོ་རྟེན་འབྲེལ་བསྟོད་པའི་ཊིཀྐར་ཡང་། སྣང་བ་ལ་ངེས་ཤེས་དྲངས་པ་ཙམ་གྱིས་སྟོང་པ་ལ་ངེས་ཤེས་ཇེ་ཆེར་
འདྲོངས་པ་ཅིག་དང་། སྟོང་པ་ལ་ངེས་ཤེས་དྲངས་པ་ཙམ་གྱིས་སྣང་བ་ལ་ངེས་ཤེས་ཇེ་ཆེར་འགྲོ་བ་ཅིག་དགོས་ཏེ།
དེ་འདྲ་ཞིག་བྱུང་ནས་སྟོང་པ་རྟེན་འབྲེལ་གྱི་གྲོགས་སམ་དོན་དུ་ཤར་བ་ཞེས་བྱ་ཞིང་རྒྱལ་བ་སྲས་བཅས་ཐམས་
ཅད་ཀྱི་ཐུགས་ཀྱི་བཅུད་བླ་ན་མེད་པ་འཕགས་པ་ཀླུ་སྒྲུབ་ཡབ་སྲས་ཀྱིས་བཀྲལ་བའི་གནད་མཐར་ཐུག་པ་ཡིན་
མོད། རྗེ་བཙོང་ཁ་བ་འབའ་ཞིག་གི་དགོངས་པར་སྣང་ངོ༌། ། ཞེས་གསུངས་པ་ལྟར། དེ་ནས། སྤྱིར་ཆོས་ཀྱི་
རྣམ་གྲངས་མང་ཡང་ཐར་པའི་རྒྱུར་འགྲོ་བ་ནི་ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག་གོ ། ད་ལྟ་འདི་
གསུམ་ལ་མྱོང་བ་ཐོན་པ་ལྟ་ཞོག གོ་བ་རྣམ་དག་ཡོད་པ་ཡང་དཀོན་ཞིང་། དེ་ལ་གསུམ་གྱི་དང་པོ་ངེས་འབྱུང་
དང་བྱང་ཆུབ་སེམས་གཉིས་ལ་གོ་བ་རྣམ་དག་ཡོད་པ་ཙམ་གྱིས་ཐར་པའི་ས་བོན་འཇོག་མི་ནུས་ཀྱང་། ཕྱི་མ་སྟོང་
ཉིད་རྟོགས་པའི་ལྟ་བ་ལ་གོ་བ་རྣམ་དག་ཡོད་ན་དེ་སྟོབས་ཆེ་བས་ས་བོན་འཇོག་ནུས། གོ་བ་རྣམ་དག་ལྟ་ཅི་དོན་
འགྱུར་གྱི་ཐེ་ཚོམ་སྐྱེས་པ་ཙམ་གྱིས་ཀྱང་ཐར་བའི་ས་བོན་འཇོག་ནུས་པ་ཡིན་ཏེ། འཕགས་པ་ལྷས། བསོད་
ནམས་ཆུང་ངུ་ཆོས་འདི་ལ། ། ཐེ་ཚོམ་ཟ་བ་ཡང་མི་འགྱུར། ། ཐེ་ཚོམ་ཟོས་པ་ཙམ་གྱིས་ཀྱང་། ། སྲིད་པ་རྒྱལ་
པོར་བྱེད་པར་འགྱུར། ། ཞེས་གསུངས་པ་ལྟར་རོ། ། དང་པོ་ངེས་འབྱུང་སེམས་བསྐྱེད་གཉིས་གོ་བ་ཙམ་ལས་
མ་ལུས་བར་ཡིད་འགྱུར་བའི་མྱོང་བ་ཐོན་པས་ཐར་པའི་ས་བོན་འཇོག དེ་ཡང་འབད་པ་དྲག་པོས་འཁོར་བའི་
ཕུན་ཚོགས་ཀྱིས་བསྡུས་པའི་སྡུག་བདེན་ལ་དམིགས་ནས་རྣམ་པ་དེ་དང་འབྲལ་འདོད་ཡིད་ལ་བྱེད་པའི་དཔྱད་
སྒོམ་ཡང་ཡང་བྱས་པས་གོམས་པའི་མཐུས་ཡིད་འགྱུར་བ་ན། རྩོལ་བཅས་ཀྱི་མྱོང་བ་ཐོན་པ་འོང་ཞིང་ངེས་
འབྱུང་ཡིན་པས། དེས་ཐར་པའི་ས་བོན་འཇོག་ནུས་ཀྱང་ལམ་གྱི་སྣར་མ་སླེབ་བོ། ། ལམ་གཙོ་ལས། དལ་
འབྱོར་རྙེད་དཀའ་ཚེ་ལ་ལོང་མེད་པ། །ཡིད་ལ་གོམས་པས་ཚེ་འདིའི་སྣང་ཤས་ལྡོག། ལས་འབྲས་མི་སླུ་འཁོར་
273



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་སྡུག་བསྔལ་རྣམས། ། ཡང་ཡང་བསམས་ན་ཕྱི་མའི་སྣང་ཤས་ལྡོག། དེ་ལྟར་གོམས་པས་སྲིད་པའི་ཕུན་
ཚོགས་ལ། ། ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང་། ། ཉིན་མཚན་ཀུན་ཏུ་ཐར་བ་དོན་གཉེར་བློ། ། བྱུང་ན་
དེ་ཚེ་ངེས་འབྱུང་སྐྱེས་པ་ལགས། ། ཞེས་གསུངས་པ་ལྟར། སྲིད་པའི་བདེ་འབྱོར་དྲན་ཙམ་གྱིས་ངེས་འབྱུང་
རྩོལ་མེད་དུ་སྐྱེ་ན་ཉན་རང་གི་རིགས་ཅན་ཡིན་ན་རང་ལམ་གྱི་སྣེ་ཟིན་ཀྱང་། ཐེག་ཆེན་གྱི་རགས་ཅན་ཡིན་ན་
སེམས་ཅན་གྱི་སྡུག་བསྔལ་དྲན་ཙམ་གྱིས་བྱང་སེམས་རྒྱུན་ལྡན་དུ་འཇུག་པའི་མྱོང་བ་ཐོན་ན་ཐེག་ཆེན་གྱི་ཚོགས་
ལམ་ཆུང་ངུར་འཇོག དེ་ཡང་འཁོར་བའི་ཉེས་དམིགས་སྡུག་བསྔལ་དང་ཐར་བའི་ཕན་ཡོན་མཐོང་བའི་དྲན་
ཤེས་ན་རེ་རྒྱུན་ལྡན་དུ་བསྟན་ནས་སྣང་ཤས་ལ་བློ་འགྲོར་མི་སྟེར་བར་སྲིད་པའི་སྐྱོན་མཚང་བཅར་བ་སྟེ་རིག་ཅིང་
འགོག་པ་དང་། ཐར་པའི་ཕན་ཡོན་ལ་སེམས་འཛིན་པའི་དམིགས་རྣམ་གོམས་ནས་ངེས་འབྱུང་ལ་ མྱོང་བ་
འདོན་དགོས་ཤིང་། དེ་ལ་མྱོང་བ་མ་བཏོན་པའི་སྦྱིན་པ་ནས་བསམ་གཏན་གྱི་བར་དགེ་རྩ་གང་གོམས་ཀྱང་ཐར་
བའི་རྒྱུར་གཏན་ནས་མི་འགྲོ་བས་ཐར་འདོད་ཀྱི་གདུལ་བྱས། ཉམས་ལེན་གྱི་ཐོག་མར་སྔགས་ལ་སོགས་པའི་
གདམས་ངག་གང་ཟབ་ཟེར་བ་གཞན་ཐམས་ཅད་རེ་ཞིག་བཞག་ནས་ངེས་འབྱུང་ལ་རྟོག་པ་སྒོམ་སྟེ། དཔྱད་པ་
སྒོམ་བྱ་དགོས་སོ་ཞེས་གསུངས་པ་ལྟར་རོ། ། །
འདིར་ངེས་འབྱུང་གི་རྣམ་གཞག་ཅུང་ཟད་བཤད་པ་ལ་གཉིས། དངོས་དང༌། དོགས་གཅོད་དང་།
དང་པོ་ལ། འདིར་ངེས་འབྱུང་ཞེས་པ་ནི་ངེས་འབྱུང་གི་བློ་ཡིན་ལ། ངེས་བར་འབྱུང་བ་ནི་ཐར་པ་ཡིན་ཏེ།
མདོ་རྩར། ངེས་པར་འབྱུང་བ་ཚུལ་ཁྲིམས་ཀྱི་དབང་དུ་བྱས་ཏེ་ཞེས་པའི་རྩ་འགྲེལ་ལས་དེ་ལྟར་དུ་བཤད་པའི་
ཕྱིར་རོ། ། དེ་ལ་ཁྱབ་པར་ཅན་དང་
། ཕལ་པ་གཉིས་ཡོད་པའི་གཉིས་ཀའང་སྡུག་བདེན་ལ་དམིགས་ནས་སྐྱེ་བ་
ཡིན་ཏེ། ཉམས་མགུར་ལས། སྡུག་བདེན་ཉེས་དམིགས་བསམས་ལ་མ་འབད་ན། ། ཐར་པ་དོན་གཉེར་ཇི་
བཞིན་མི་སྐྱེ་ཞིང་། ། ཞེས་དང་། ལམ་རིམ་ཆེ་ཆུང་དུའང་དེ་བཞིན་དུ་བཤད་པའི་ཕྱིར་རོ། ། དེ་ཡང་ཚེ་
འདིའི་སྣང་ཤས་མངོན་འགྱུར་བ་དང་ཕྱི་མའི་སྣང་ཤས་མངོན་འགྱུར་བ་གཉིས་ཀ་འགོག་པའི་ཚུལ་གྱིས་འཁོར་བ་
སྤྱི་ལས་ཐར་འདོད་ཀྱི་བློ་བསྐྱེད་དགོས་ཏེ། བྱེ་བྲག་པ་ངན་སོང་གི་སྡུག་བསྔལ་ལས་ཐར་འདོད་ཙམ་ནི་ངེས་
འབྱུང་སྐྱེས་པའི་རྒྱུ་ཡིན་ཡང་ངེས་འབྱུང་གི་བློ་མཚན་ཉིད་ཚང་བ་མ་ཡིན་པའི་ཕྱིར་ཏེ། བདེ་འགྲོ་ཙམ་གྱི་བདེ་བ་
ལ་གཙོ་བོར་སྲིད་པ་ཡང་འཁོར་བའི་འཆིང་བའི་རྒྱུ་ཡིན་པའི་ཕྱིར་ཏེ། ལམ་གཙོར། སྲིད་པ་བརྐམ་པ་ཡིས་ཀྱང་
ལུས་ཅན་རྣམས། ། ཀུན་ནས་འཆིང་ཕྱིར། ། ཞེས་གསུངས་པས་སོ། ། དེས་ནས་སྐྱེས་བུ་འབྲིང་གི་སྐབས་སུ་
བཤད་པའི་བདེ་འགྲོའི་སྡུག་བསྔལ་བསམ་ཚུལ་དེ་ངེས་འབྱུང་སྐྱེ་བའི་ཐབས་ཁྱད་པར་ཅན་ཡིན་ཏེ། དེ་ཡང་
274



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
ལམ་རིམ་ཆེན་མོ་ལས། ཐར་པ་ཞེས་པ་ནི་བཅིངས་པ་ལས་གྲོལ་བ་སྟེ། དེ་ཡང་ལས་དང་ཉོན་མོངས་པ་གཉིས་
ནི་འཁོར་བར་འཆིང་བྱེད་ཡིན་ལ། དེ་གཉིས་ཀྱི་དབང་གིས་ཁམས་ཀྱི་དབང་གིས་འདོད་ཁམས་སོགས་གསུམ་
དང་། འགྲོ་བས་ཕྱེ་ན་ལྷ་ལ་སོགས་པ་ལྔའམ་དྲུག་དང་། སྐྱེས་གནས་ཀྱི་སྒོ་ནས་མངལ་ལ་སོགས་པ་བཞིར་ཕུང་
པོ་ཉིང་མཚམས་སྦྱར་བ་ནི་བཅིངས་པའི་ངོ་བོ་ཡིན་པས། དེ་ལས་གྲོལ་བ་ནི་ཐར་པའོ། ། དེ་ཐོབ་པར་འདོད་པ་
ནི་ཐར་པ་དོན་གཉེར་གྱི་བློའོ། ། ཞེས་པ་ནས། ཐར་པ་དོན་གཉེར་བསྐྱེད་པའི་ཐབས་ལ་གཉིས། སྡུག་བསྔལ་
དང་ཀུན་འབྱུང་གི་སྒོ་ནས་བསམས་པ་དང་། རྟེན་འབྲེལ་བཅུ་གཉིས་ཀྱི་སྒོ་ནས་བསམ་པའོ་ཞེས་མདོར་བསྟན་
ནས་རྒྱས་པར་འཆད་པ་ན། དང་པོ་ལ་སྡུག་བསྔལ་ལ་བརྒྱད་དང་། དྲུག་དང་། གསུམ་བསྒོམ་ཚུལ་དང་།
ཀུན་འབྱུང་ལ་མི་དགེ་བ་བཅུ་དང་རྩ་ཉོན་གྱི་རྣམ་གཞག་འཆད་ཅིང་། དེ་ནས་རྟེན་འབྲེལ་བཅུ་གཉིས་ཀྱི་རྣམ་
གཞག་ཀྱང་རྒྱས་པར་བཤད་པ་ལྟར་རོ། ། རྟེན་འབྲེལ་གྱི་ཉམས་ལེན་ཀྱང་སྡུག་ཀུན་གྱི་ཉམས་ལེན་དུ་འདུ་བ་
ཡིན་ཏེ། ཇི་སྐད་དུ། དང་པོ་བརྒྱད་པ་དགུ་ཉོན་མོངས། ། གཉིས་པ་བཅུ་པ་ལས་ཡིན་ཏེ། ། ལྷག་མ་བདུན་
ནི་སྡུག་བསྔལ་ཡིན། ། ཞེས་གསུངས་པའི་ཕྱིར་རོ། ། དེས་ན་བཅོམ་ལྡན་འདས་ཀྱིས་བདེན་བཞིའི་རྣམ་གཞག་
མཛད་པ་ནི་འཁོར་བ་ལས་ཐར་བའི་ཐབས་ཀྱི་སྙིང་པོ་བསྡུས་ནས་བསྟན་པར་གོ་བར་བྱའོ། ། འཁོར་བ་ལས་
ཐར་འདོད་དང་། ། ཐར་བ་དོན་གཉེར་གྱི་བློ་དང་། ངེས་འབྱུང་གི་བློ་རྣམས་མིང་གི་རྣམ་གྲངས་ཡིན་ལ། དེ་
སྐྱེས་པའི་ཚད་ནི། ལམ་རིམ་ཆེན་མོར། བསམ་པ་དེ་སྐྱེས་པའི་ཚད་ནི། དེ་ལྟར་སྡུག་བསྔལ་དང་ཀུན་འབྱུང་
གཉིས་དང་རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་འཁོར་བའི་མཚན་ཉིད་ཞིབ་ཏུ་ཤེས་པར་བྱས་ནས། དེ་
དག་འདོར་བར་འདོད་པ་དང་དེ་རྣམས་ཉེ་བར་ཞི་བ་ལ་ཐོབ་འདོད་བྱུང་བ་ཙམ་ནས་ངེས་འབྱུང་གི་བསམ་པ་
ཡིན་མོད། ཞེས་གསུངས་པ་ལྟར་རོ། ། གཉིས་པ་ལ། འོ་ན་ལམ་གཙོར། ཉིན་མཚན་ཀུན་དུ་ཐར་བ་དོན་
གཉེར་བློ། ། ཞེས་གསུངས་པ་དེ་ཇི་ལྟར་ཡིན་ཞེ་ན། སྐྱོན་མེད་དེ། དེ་ནི་ལམ་གྱི་སྣེར་སླེབ་པའི་ངེས་འབྱུང་
ཁྱད་པར་ཅན་ལ་དགོངས་ཤིང་། དེ་དང་འདིར་བཤད་པའི་རྩོལ་མེད་ཀྱི་མྱོང་བ་ཐོན་པའི་ངེས་འབྱུང་ཡང་དེ་ལ་
དགོངས་པར་འདྲ་བའི་ཕྱིར་རོ། ། ཉིན་མཚན་ཀུན་དུ་ཞེས་གསུངས་ཀྱང་མཚན་མོ་གཉིད་ལོག་པའི་དུས་ལྟ་བུ་ལ་
བློ་དེ་མངོན་འགྱུར་པ་ཡོང་མི་དགོས་ཏེ། རང་ཅག་ལྟོ་གོས་དོན་གཉེར་ཅན་དག་ལའང་གཉིད་དུས་སོགས་
འགའ་ཞིག་ལ་དེ་དོན་གཉེར་མངོན་འགྱུར་དུ་འོང་བའི་ངེས་པ་མེད་པ་བཞིན་ནོ། ། སྤྱིར་མདོ་སྔགས་ཀྱི་ཆེད་དུ་
བྱ་བའི་གདུལ་བྱ་དབང་རྣོན་རྒྱུད་སྨིན་པའི་དབང་དུ་མཛད་ནས་གསུངས་པས། འདུལ་བའི་གཞུང་གི་གདུལ་
བྱའི་གཙོ་བོ་ཡང་དེ་ལྟ་བུ་ཞིག་དགོས་པ་ཡིན་པས་ངེས་འབྱུང་ཁྱད་པར་ཅན་གྱི་དབང་དུ་མཛད་པ་ཡིན་མོད། ད་
275



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟའི་གདུལ་བྱའི་དབང་དུ་བྱས་ན་ངེས་འབྱུང་ལ་གཙོ་ཕལ་གཉིས་ཡོད་ཅེས་འདོད་རིགས་ཏེ། དེ་ཡང་གཞན་ལ་
སྡོམ་པས་འཕོག་པ་ལྟ་བུའི་སྐབས་སུ་མཁན་སློབ་སོགས་ཀྱིས་འཁོར་བའི་ཉེས་དམིགས་དང་ཐར་བའི་ཕན་ཡོན་
ལེགས་པར་བརྡ་སྤྲད་པའི་ཚེ་གོ་བ་རགས་ཞིང་གང་རུང་ཞིག་ལ་བརྟེན་ནས་འཁོར་བ་ལས་ཐར་འདོད་དང་ཐར་
བ་ཐོབ་འདོད་ཁྱད་པར་ཅན་ནམ། མིན་ཡང་སྤམ་མཐོ་བ་ལེགས་པ་ཞིག་སྐྱེས་པས་ཀྱང་ངེས་འབྱུང་གི་གོ་ཆོད་
ཅིང་། སྡོམ་པ་སྐྱེ་བའི་རྟེན་དུ་ཡང་འགྱུར་བར་སེམས་ཏེ། ཚུལ་འདི་ནི་རྒྱལ་དབང་ལྔ་པ་ཆེན་པོ་སོགས་འགའ་
ཞིག་ཀྱང་བཞེད་དེ་འཐད་པར་མངོན་ནོ། ། ངེས་འབྱུང་ཁྱད་པར་ཅན་དང་ཕལ་པ་གཉིས་ལས་སྡོམ་པ་ཐོབ་འོང་
བ་འདྲ་ཡང་མཆོག་དམན་ཡོད་པར་ཁས་བླངས་པ་ལ་འགལ་བ་མེད་དེ། དཔེར་ན་དབང་བསྐུར་བའི་ཚེ་དབང་
ཐོབ་པ་ཙམ་ལ་འདྲ་ཡང་། བསྐུར་མཁན་དང་ཞུ་མཁན་མཆོག་དམན་གྱིས་དབང་ཐོབ་ཚུལ་ལ་མཆོག་དམན་
འོང་བར་སྔགས་རིམ་ལས་བཤད་པ་བཞིན་ནོ། ། གཞན་དུ་ན་ད་ལྟའི་རབ་བྱུང་སོགས་ལ་སྐུར་འདེབས་ཀྱི་ལོག་
ལྟ་སྐྱེ་བར་ཐལ་ཞིང་མཐར་ཅི་ཡང་མ་ཡིན་པས་ཁས་ལེན་དགོས་པར་འགྱུར་རོ། ། སྔོན་དང་ད་ལྟའི་དུས་གཉིས་
ཇི་ལྟ་བ་བཞིན་འདྲ་མི་དགོས་ཏེ། སྔོན་འབྲས་བུ་བཞི་ཐོབ་པ་དང་། གྲུབ་ཆེན་དཔག་ཏུ་མེད་པ་བྱུང་ལ། ད་ལྟ་
ནི་དེ་འདྲ་དཀོན་པ་བཞིན་ནོ། ། ཐེག་ཆེན་གྱི་དབང་དུ་བྱས་ན་ཐེག་ཆེན་སྒྲུབ་པ་པོས་རང་དོན་ཁོ་ན་ཡིད་བྱེད་ཀྱི་
སྐྱོན་དང་། གཞན་དོན་བྱེད་པའི་ཕན་ཡོན་ལ་དྲན་ཤེས་ཐེང་རེ་བསྟེན་ནས་ཐེག་ཆེན་སེམས་བསྐྱེད་ལ་མྱོང་པ་
འདོན་པའི་དམིགས་རྣམ་གོམས་པར་མ་བྱས་ན། དགེ་བ་གཞན་གང་བྱས་ཀྱང་ཐེག་ཆེན་ཀྱི་ལམ་དུ་མི་འགྱུར་ཏེ།
དེ་ལས་གཞན་དུ་ན་དགེ་རྩ་རྣམས་རང་དོན་ཁོ་ན་ཡིད་བྱེད་ཀྱི་དབང་བྱས་ནས་དམན་པའི་རྒྱུ་འབའ་ཞིག་ཏུ་
འགྱུར་པའི་ཕྱིར་ཏེ། དེ་ཕྱིར་ན། ངེས་འབྱུང་ལ་དྲན་ཤེས་བསྟེན་པའི་དམིགས་རྣམ་གོམས་པར་མ་བྱས་ན།
དགེ་བ་ཐམས་ཅད་སྣང་ཤས་ཀྱི་དབང་བྱས་ནས་འཁོར་བ་འབའ་ཞིག་གི་རྒྱུ་བྱེད་པ་བཞིན་ནོ། ། རྒྱུ་མཚན་དེས་
ན་སྔགས་ལ་སོགས་པའི་གདམས་ངག་གང་ཟབ་ཟེར་པ་རྣམས་རེ་ཞིག་བཞག་ནས་ཐོག་མར་ངེས་འབྱུང་དང་བྱང་
ཆུབ་ཀྱི་སེམས་པ་མྱོང་བ་ཐོན་པ་རེ་ངེས་པར་བྱ་དགོས་ཏེ། ངེས་འབྱུང་དང་བྱང་ཆུབ་ཀྱི་སེམས་དེ་སྐྱེས་པ་དང་།
དེ་ནས་དགེ་བ་ཐམས་ཅད་ཐར་པ་དང་ཐམས་ཅད་མཁྱེན་པའི་རྒྱུར་དབང་མེད་དུ་འགྲོ་བའི་ཕྱིར་རོ། ། དེས་ན་
འདི་གཉིས་ཀའམ་གང་རུང་གཙོ་བོར་བསྒོམ་དགོས་པས་འདི་གཉིས་ལ་སྒོམ་རིན་མི་ཆོག་པར་བྱེད་པ་ནི་ལམ་གྱི་
གནད་གཏན་ནས་མ་ཤེས་པ་ཡིན་ཞེས་རྗེ་བཙུན་གསུང་ངོ་། ། དེས་ན་འདི་གཉིས་དངོས་གནས་སམ་རྗེས་མཐུན་
ཙམ་ཞིག་ཡིན་ཡང་སྐྱེ་བ་ལ་འབད་དགོས་པར་རྗེ་ཉིད་ཀྱིས་བཤད་པ་ལྟར་བྱའོ། །
འདིར་སེམས་བསྐྱེད་ཀྱི་རྣམ་གཞག་ཅུང་ཟད་བཤད་པ་ལ་གཉིས། དངོས་དང་དོགས་གཅོད་དོ། ། དང་
276



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
པོ་ནི། མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། ། ཡང་དག་རྫོགས་པའི་བྱང་ཆུབ་
འདོད། ། ཅེས་གསུངས་པ་ལྟར། ཐེག་ཆེན་སེམས་བསྐྱེད་ནི། སེམས་ཅན་གཞན་སྡུག་བསྔལ་ལས་སྒྲོལ་བར་
དམ་བཅས་པའི་སྒོ་ནས་རང་ཉིད་རྫོགས་བྱང་ཐོབ་འདོད་ཀྱི་སེམས་ཁྱད་པར་ཅན་ཞིག་སྟེ། སྐྱེ་བའི་རྒྱུ་རྐྱེན་ལ་
གཞན་དུ་མ་ཡོད་ཀྱང་། སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོས་ཀུན་ནས་བསླངས་པ་ཞིག་
ངེས་པར་དགོས་སོ། ། སྦྱོང་ཚུལ་ལ་སེམས་ཅན་ཐམས་ཅད་མར་ཤེས་པ་དྲིན་དྲན་པ་དྲིན་གཟོ་བ་བྱམས་པ་སྙིང་
རྗེ་ལྷག་བསམ་སེམས་བསྐྱེད་དེ་རྒྱུ་འབྲས་བདུན་དང༌། བདག་གཞན་མཉམ་བརྗེའི་སྒོ་ནས་སྦྱོང་ཚུལ་གཉིས་
དང་། དབྱེ་ན་སྨོན་འཇུག་གི་སེམས་གཉིས་སོ། ། སྐྱེས་པའི་ཚད་ནི། གཞན་དོན་དོན་གཉེར་གྱི་བློ་ལ་བཅོས་
མིན་གྱི་མྱོང་བ་ཐོན་པའི་རྗེས་སུ་བྱང་ཆུབ་དོན་གཉེར་གྱི་བློས་བཅོས་མིན་གྱི་མྱོང་བ་ནམ་ཐོན་པའི་ཚེ་དེ་སྐྱེས་པར་
འཇོག་སྟེ། རྣམ་བཤད་སོགས་ལས་གཞན་དོན་དོན་གཉེར་གྱི་འདུན་པ་རྒྱུ་དང་། བྱང་ཆུབ་དོན་གཉེར་གྱི་
འདུན་པ་གྲོགས་སུ་དགོས་པར་གསུངས་པའི་དགོངས་སོ། ། སེམས་བསྐྱེད་ཡིན་པ་ཙམ་གྱིས་ཐེག་ཆེན་སེམས་
བསྐྱེད་ཡིན་མི་དགོས་ཏེ། རྣམ་བཤད་སྙིང་པོའི་རྒྱུན་ལས། སངས་རྒྱས་ཀྱི་སྐུ་མཐོང་ནས་འདི་ལྟ་བུ་ཐོབ་ན་སྙམ་
པ་དང་། སངས་རྒྱས་བྱང་སེམས་ཀྱི་ཆོ་འཕྲུལ་དང་མཐུ་བསམ་གྱིས་མི་ཁྱབ་པ་མཐོང་ཐོས་སོགས་དང་། ཐེག་
ཆེན་གྱི་བསྟན་པ་ནུབ་པ་མ་བཟོད་ནས་སེམས་བསྐྱེད་པ་གསུམ་ནི་སེམས་བསྐྱེད་ཙམ་ཡིན་པར་བཤད་དེ། དེ་
ཉིད་ལས། གཞན་གསུམ་ཡང་སངས་རྒྱས་དོན་གཉེར་གྱི་སེམས་བསྐྱེད་ཙམ་ཞིག་ཡིན་མོད། ཞེས་དང་། ལམ་
རིམ་ལས་སྔ་མ་གཉིས་ཀྱི་དབང་དུ་མཛད་ནས། དེ་གཉིས་རེ་རེ་ལའང་སེམས་བསྐྱེད་པ་ཙམ་གྱིས་གྲངས་སུ་
བགྲང་དགོས་ལ། ཞེས་གསུངས་པ་ལྟར་སེམས་བསྐྱེད་ཕལ་བ་ཞིག་ཡོད་དེ། འདིས་འཇུག་སྡོམ་དང་སྔགས་
སྡོམ་གྱི་རྟེན་བྱེད་མི་བྱེད་འོག་ཏུ་འཆད་དོ། ། གཉིས་པ་ནི། ལམ་རིམ་ཆེན་མོར། ངེས་འབྱུང་དང་སེམས་
བསྐྱེད་དང་བདག་མེད་རྟོགས་པའི་ལྟ་བ་གསུམ་པོ་གང་རུང་གིས་མ་ཟིན་པའི་དགེ་བ་རྣམས་ལས་དམིགས་བསལ་
རེ་གཉིས་མ་གཏོགས་ཐམས་ཅད་འཁོར་བའི་རྒྱུར་འགྲོ་བར་བཤད་དེ། དམིགས་བསལ་ནི་ཞིང་གི་མཐུ་ལ་བརྟེན་
པ་དང་། ཐར་པའང་ཐམས་ཅད་མཁྱེན་པའི་རྒྱུར་བསམ་པ་ཐག་པ་ནས་བསྔོས་པའི་དགེ་རྩ་ལྟ་བུ་ལ་དགོངས་
སོ། ། ཐར་བ་དང་ཐམས་ཅད་མཁྱེན་པའི་རྒྱུར་ཚིག་ཙམ་གྱིས་བསྔོས་པ་ལ་ངེས་པ་མེད་ཀྱང་། བསམ་པ་ཐག་
པས་བསྔོ་བ་ལ་ངེས་བ་བྱུང་ཡོད་པར་གསལ་ཏེ། དེ་ལ་ཐར་བ་ཐོབ་འདོད་དང་སངས་རྒྱས་ཐོབ་འདོད་ཀྱི་བསམ་
པ་ཞིག་འབྱུང་བའི་ཕྱིར་རོ། །འོ་ན་ཐེག་ཆེན་སེམས་བསྐྱེད་ལ་ངེས་འབྱུང་ངེས་པར་ཡོད་པར་འགྱུར་ཞེ་ན།
བདེན་ཏེ། ཐེག་ཆེན་སེམས་བསྐྱེད་ཀྱི་སྔོན་དུ་ངེས་འབྱུང་གི་བསམ་པ་ཞིག་ངེས་པར་འོང་བའི་ཕྱིར་ཏེ། ཐེག་
277



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆེན་སེམས་བསྐྱེད་ལ་ནི་སེམས་ཅན་གཞན་འཁོར་པའི་སྡུག་བསྔལ་ལས་ཐར་པར་བྱས་ནས་རྫོགས་བྱང་ལ་འགོད་
འདོད་ཀྱི་བསམ་པ་ཞིག་སྔོན་དུ་འགྲོ་དགོས་ཤིང་། དེ་ལ་རང་ཉིད་འཁོར་བའི་སྡུག་བསྔལ་ལས་ཐར་འདོད་ཞིག་
ངེས་པར་འོང་བའི་ཕྱིར་ཏེ། རང་ཉིད་སྡུག་བསྔལ་ལས་ཐར་འདོད་མེད་ན་གཞན་སྡུག་བསྔལ་ལས་སྐྱོབ་འདོད་
འོང་ས་མེད་པའི་ཕྱིར་ཏེ། སྤྱོད་འཇུག་ལས། རང་གི་དོན་དུ་འདི་འདྲའི་སེམས། ། རྨི་ལམ་དུ་ཡང་མ་རྨིས་
ན། ། གཞན་གྱི་དོན་དུ་ག་ལ་སྐྱེ། ། ཞེས་དང་། འཁོར་བ་ལ་ཡང་སྐྱོ་བ་མེད་ན་ཐར་འདོད་ཀྱི་བློ་ཡང་མི་སྐྱེ་སྟེ།
བཞི་བརྒྱ་པར། གང་ལ་འདི་སྐྱོ་ཡོད་མིན་པ། ། དེ་ལ་ཉི་ཞི་གུས་ལ་ཡོད། ཞེས་གསུངས་པའི་ཕྱིར། ཁ་ཅིག
ཁྱེད་སྔར་ངེས་འབྱུང་ཕལ་བ་དེ་སོ་ཐར་གྱི་སྡོམ་པའི་རྟེན་དུ་རུང་བར་ཁས་བླངས་པ་ལྟར། གོང་གི་སེམས་བསྐྱེད་
ཕལ་བ་དེ་ཉིད་འཇུག་སྡོམ་གྱི་རྟེན་དུ་རུང་ངམ་ཞེ་ན།འདི་དཀའ་མོད་ཀྱང་ལམ་རིམ་ཆེན་མོ་ལས། སྔོན་ལ་སེམས་
བསྐྱེད་པ་དང་སྡོམ་པ་ཆོ་གས་བཟུང་ནས་དེ་ནས་བྱང་ཆུབ་ཀྱི་སེམས་སྦྱོང་བའང་ཡོད་དེ། ཞེས་ཐེག་ཆེན་ལམ་མ་
ཞུགས་ན་མྱོང་བ་ཅུང་ཟད་སྐྱེས་པའི་སེམས་བསྐྱེད་ཕལ་བ་ཙམ་ལ་བརྟེན་ནས་འཇུག་སྡོམ་ལེན་པའི་སྐབས་ཞིག་
བཤད་པས། དེ་ལྟར་ན་ད་ལྟའི་གང་ཟག་ཕལ་ཆེར་དེ་ལྟ་བུའི་སེམས་བསྐྱེད་ལ་བརྟེན་ནས་འཇུག་སྡོམ་ལེན་པ་
དང༌། དེ་ལ་བརྟེན་ནས་སྔགས་སྡོམ་ཀྱང་སྐྱེ་བར་ཤེས་ཏེ་དཔྱོད་པའི་སྒོ་ཙམ་དུ་སྨོས་པ་ཡིན་པས་དཔྱད་པར་
འཚལ་ལོ། ། ལམ་རིམ་སོགས་ལས་སྔགས་དང་ཕར་ཕྱིན་ཐེག་པ་གཉིས་གང་དུ་འཇུག་ཀྱང་བྱང་ཆུབ་ཀྱི་སེམས་
བསྐྱེད་དགོས་པར་བཤད་པ་ནི་ལམ་དངོས་ཀྱི་དབང་དུ་མཛད་ལ། སྔགས་དང་ཕར་ཕྱིན་གྱི་ཐེག་པའི་རིགས་
ཅན་དུ་འགྱུར་བ་ནི་ལམ་མ་ཞུགས་ནའང་ཡོད་པར་ལུང་རིགས་ཀྱིས་བསྒྲུབ་ནུས་པར་སེམས་ཏེ། གཞན་དུ་ན་ད་
ལྟའི་གསང་སྔགས་པ་ཐམས་ཅད་ཀྱང་ལམ་ཞུགས་སུ་ཐལ་པའམ། ཡང་ན་ཅི་ཡང་མ་ཡིན་པར་འགྱུར་རོ། ། འོ་
ན། སྔར་ངེས་འབྱུང་སོགས་གསུམ་པོ་གང་རུང་གིས་མ་ཟིན་ན། ཐར་བ་དང་ཐམས་ཅད་མཁྱེན་པའི་རྒྱུར་མི་
འགྲོ་པར་བཤད་པ་ལྟར་ཁས་ལེན་ཅིང་འཐད་ན། ཉན་རང་གི་ལམ་རྣམས་སངས་རྒྱས་ཀྱི་རིགས་ཡིན་པས་ ་
སངས་རྒྱས་སུ་འགྱུར་རུང་ཡིན་པ་དང་། སེམས་ཅན་ཐམས་ཅད་འཚང་རྒྱ་བར་བཤད་པ་དང་མི་འགལ་ལམ་ཞེ་
ན། མི་འགལ་ཏེ། རིང་རྒྱུའི་དབང་དུ་བྱས་པའི་རྒྱུ་ཙམ་ཡིན་ཡང་། ཉེ་རྒྱུའམ་རྒྱུ་ཁྱད་པར་བ་བྱང་ཆུབ་ལ་
མངོན་དུ་ཕྱོགས་པའི་རྒྱུ་མ་ཡིན་པས་དེ་དག་གི་རྒྱུར་མི་འགྱུར་ཞེས་གསུངས་པ་ཡིན་པའི་ཕྱིར། དཔེར་ན། ས་
བོན་གྱི་སྟ་གོན་ལ་གནས་པ་དང་ས་བོན་དུ་བཏབ་པ་མ་ཡིན་པའི་དེ་དག་གི་སྔོན་གྱི་བརྒྱུད་རྒྱུ་རྣམས་ལ་དེ་དང་དེའི་
ས་བོན་ཞེས་མི་བརྗོད་པ་བཞིན་ནོ། ། ངེས་འབྱུང་སྒོམ་པའི་ཚེ་སྲིད་པའི་ཕུན་ཚོགས་ལ་སྲེད་པ་སྤོང་དགོས་པར་
གསུངས་ཀྱང་ཡོ་བྱད་འགའ་ཞིག་དང་ཟས་གོས་དོན་དུ་གཉེར་བ་ཙམ་སྤོང་དགོས་པ་མིན་ཏེ། དགྲ་བཅོམ་པ་
278



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
དག་ལ་ཡང་སྲིད་པའི་ཕུན་ཚོགས་ལ་སྲེད་ཞེན་མེད་ཀྱང་ཟས་གོས་སོགས་དོན་དུ་གཉེར་བ་ཡོད་པ་མི་འགལ་བའི་
ཕྱིར་ཏེ། དགྲ་བཅོམ་པ་ལས་གནས་མལ་ཟས་གོས་ལ་ཡང་བསྟེན་དགོས་པའི་ཕྱིར་ཏེ། ལུས་རྟེན་འཚོ་དགོས་
ཤིང་ཚ་གྲང་དང་ངོ་ཚའི་གནས་ལས་ཀྱང་སྲུང་དགོས་པའི་ཕྱིར། ཚངས་པ་དང་བརྒྱ་བྱིན་དང་འཁོར་བསྒྱུར་
དང་རྒྱལ་ཕྲན་སོགས་ཀྱི་སྟོབས་འབྱོར་དོན་དུ་གཉེར་མི་རུང་ཡང་། རྣམ་མཁྱེན་སྒྲུབ་པའི་ལྷ་མིའི་རྟེན་དོན་དུ་
གཉེར་མི་རུང་བ་མ་ཡིན་ཏེ། ལམ་རིམ་བསྡུས་དོན་ལས། ལམ་མཆོག་སྒྲུབ་ལ་མཚན་ཉིད་ཚང་བའི་རྟེན། ། མ་
རྙེད་བར་དུ་ས་ཆོད་མི་འོང་བས། ། དེ་ལ་མ་ཚང་མེད་པའི་རྒྱུ་ལ་བསླབ། ། ཅེས་གསུངས་པ་ལྟར་ལམ་རིམ་ཆེ་
ཆུང་སོགས་ལས་ཀྱང་འབྱུང་བའི་ཕྱིར་རོ། ། དེ་ལྟར་ངེས་འབྱུང་སེམས་བསྐྱེད་གཉིས་ཀྱིས་ཐོག་མར་རྒྱུད་སྨིན་
པར་བྱས་ནས་གྲོལ་བར་བྱེད་པའི་ལམ་ལ་ནི་བདག་མེད་རྟོགས་པའི་ལྟ་བ་བཙལ་དགོས་ཏེ། ལྟ་བ་དེ་ནི་རྒྱལ་བ་
ཀུན་གྱི་བགྲོད་པ་གཅིག་པའི་ལམ་མེད་དུ་མི་རུང་བ་ཡིན་པའི་ཕྱིར་ཏེ། ཏིང་ངེ་འཛིན་རྒྱལ་པོ་བས། གལ་ཏེ་
བདག་མེད་ཆོས་ལ་སོ་སོར་རྟོག ཅེས་སོགས་དང་། སྡུད་པ་ལས། རྒྱལ་བ་འདས་དང་མ་བྱོན་ཕྱོགས་བཅུ་གང་
བཞུགས་པ། །བྱོན་ལམ་ཕ་རོལ་ཕྱིན་པ་འདི་ཡིན་གཞན་མ་ཡིན། ། ཞེས་གསུངས་པའི་ཕྱིར། ཞི་བར་བགྲོད་
པའི་སྒོ་གཉིས་པ་གཞན་མེད་པ་ལྟ་བུ་ཡིན་ཏེ། དེ་ལྟར་དུ་འཕགས་པ་ལྷས། ཞི་སྒོ་གཉིས་པ་མེད་པ་དང་། ཞེས་
དང་། རྗེས། ཞི་སྒོ་གཉིས་སུ་མེད་པ་རྟེན་འབྲེལ་ལམ། ། ཞེས་དང་། ལམ་གཙོར། གནས་ལུགས་རྟོགས་
པའི་ཤེས་རབ་མི་ལྡན་ན། ། ངེས་འབྱུང་བྱང་ཆུབ་སེམས་ལ་གོམས་བྱས་ཀྱང་། །སྲིད་པའི་རྩ་བ་གཅོད་པར་མི་
ནུས་པས། ། དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། །ཅེས་གསུངས་པའི་ཕྱིར། དེས་ན་ཐོག་མར་
བདག་མེད་རྟོགས་པའི་མི་རྟོག་ཡེ་ཤེས་སམ་ཞི་གནས་སྤྱི་ཙམ་ཞིག་བཙལ་ཏེ། དེ་ལ་དྲན་ཤེས་བསྟེན་ནས་གནས་
པ་བརྟན་པོ་འོང་བའི་ཞི་གནས་འགྲོ་འཆག་ཉལ་འདུག་གི་སྤྱོད་ལམ་རྣམ་བཞི་དང་བསྲེ་ཐུབ་པའི་གནས་པ་བརྟན་
པོ་ཞིག་བཙལ་བར་བྱ་ལ། དེ་རྙེད་པ་ན་དེ་ནས་ལྷག་མཐོང་བསྒོམ་དགོས་ཏེ། དེ་ཡང་སེམས་ཀྱི་གནས་ཆ་ཞིག་
མ་རྙེད་པའི་གོང་དུ་ལྷག་མཐོང་བསྒོམས་ཀྱང་རྗེས་མཐུན་པ་ཙམ་མ་གཏོགས་སེམས་འཕྲོ་དྲགས་པས་ལྷག་མཐོང་
དངོས་ཀྱི་མྱོང་བ་མི་ཐོན། སྤྱིར་གནས་ཆ་ཙམ་རྙེད་ཀྱང་ཐོས་པ་རྣམ་དག་གི་སྟོབས་ཀྱིས་བདག་མེད་ཀྱི་དོན་ལ་
ངེས་ཤེས་འདྲོངས་ངེས་ཞིག་མེད་ན། བདག་མེད་རྟོགས་པའི་ལྷག་མཐོང་གི་མྱོང་བ་རྣམ་དག་སྐྱེ་བའི་སྐབས་
མེད། དེས་ན་བདག་མེད་ཀྱི་དོན་ལ་གནས་ཆ་རྙེད་པ་དང་དེ་ནས་དེ་ལ་བརྟེན་ནས་ལྟ་བ་ལ་མྱོང་བའི་དོན་དགོས་
ཏེ། དེ་ཡང་འདི་ལྟར་གཟུགས་སྒྲ་སོགས་ཡུལ་སྣང་གཞན་ལའང་རང་བཞིན་མེད་པར་གཏན་ལ་ཕབ་ནས་
བསྒོམས་ན་ཡང་མྱོང་བ་ཐོན་པ་འོང་མོད། འོན་ཀྱང་རྟོགས་སླ་བ་སོགས་ཀྱི་གནད་དུ་ཆེ་བ་ནི་དང་པོར་གང་ཟག་
279



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
གི་བདག་མེད་རྣམ་བདུན་གྱི་རིགས་པས་བཙལ་ན་མི་རྙེད་པའི་བདག་མེད་དེ་ལྟ་བུ་ལེགས་པར་རིགས་པས་གཏན་
ལ་ཕབ་ནས་དཔྱད་དོན་མ་ རྙེད་པ་དང་དེ་ཀའི་ངང་ལ་སེམས་མ་གཡེང་པའི་དྲན་ཤེས་བསྟེན་ནས་བཞག
སེམས་ནམ་འཕྲོ་བ་དང་ཡང་སྔར་བཞིན་རིགས་པ་ཅུང་ཟད་རེ་དཔྱད་ཅིང་བཙལ་ནས་མ་རྙེད་པ་དེ་ཀའི་ངང་ལ་
བཞག་སྟེ། དཔྱོད་པ་འདི་བར་བར་དུ་ཇི་ལྟར་འཚམས་བཞག་བྱའི་ཧ་ཅང་དཔྱད་པ་མང་དྲགས་ན་འཕྲོ་ཤས་ཆེ་
བར་སོང་ནས་ལྷག་མཐོང་ལ་མྱོང་བ་མི་ཐོན་ རྣམ་པ་བདུན་གྱིས་འཚོལ་ཚུལ་ཇི་ལྟར་ཡིན་ཞེ་ན། རྒྱས་པར་ནི་
བདག་གིས་དབུ་མ་འཇུག་པའི་འགྲེལ་བ་དང་། ལྟ་བའི་རྣམ་གཞག་ཏུ་བཤད་ཟིན་པས་འདིར་མཚོན་ཙམ་ཞིག་
བརྗོད་ན། དེ་ནི་འཇུག་པ་ལས། ཤིང་རྟ་རང་ཡན་ལག་ལས་གཞན་འདོད་མིན། ། གཞན་མིན་མ་ཡིན་དེ་ལྡན་
ཡང་མིན་ཞིང་། ། ཡན་ལག་ལ་མིན་ཡན་ལག་དག་དེར་མིན། ། འདུས་པ་ཙམ་མིན་དབྱིབས་མིན་ཇི་བཞིན་
ནོ། ། ཞེས་གསུངས་པ་ལྟར། ཤིང་རྟ་དེ་རང་གི་ཡན་ལག་རྣམས་དང་གཅིག་དང་ཐ་དད་དང་ལྡན་པ་དང་ཕན་
ཚུན་བརྟེན་པ་གཉིས་དང་ཚོགས་པ་དང་དབྱིབས་ཏེ་བདུན་དུ་རིགས་པས་བཙལ་ན་མི་རྙེད་པ་ལྟར། བདག་
ཀྱང་རང་གི་ཕུང་པོ་རྣམས་དང་དབྱེར་མེད་ཀྱི་གཅིག་དང་། འབྲེལ་མེད་ཀྱི་ཐ་དད་དང་། ཕུང་པོ་རྣམས་དང་
ངོ་བོ་ཉིད་ཀྱིས་ལྡན་པ་མིན་ལ། བདག་ཕུང་པོ་ལ་ངོ་བོ་ཉིད་ཀྱིས་བརྟེན་པ་དང་། ཕུང་པོ་རྣམས་བདག་དེ་ལ་ངོ་
བོ་ཉིད་ཀྱིས་བརྟེན་པ་མ་ཡིན་ཞིང་། ཕུང་པོ་རྣམས་ཀྱི་ཚོགས་པ་དང་། དབྱིབས་ཀྱང་བདག་མིན་པ་སྟེ་རྣམ་པ་
བདུན་དུ་བཙལ་ན་བདག་མི་རྙེད་དོ། ། དེ་ལྟར་ཤིང་རྟ་རང་གི་ཡན་ལག་ལ་བཏགས་དོན་རྣམ་པ་བདུན་དུ་
བཏགས་དོན་བཙལ་ནས་མི་རྙེད་པའི་དཔེ་ལྟར། བདག་ཀྱང་རང་གི་ཕུང་པོ་ལ་བརྟེན་ནས་བཏགས་པ་ཙམ་
ལས་བཏགས་དོན་བདུན་པོ་དེར་བཙལ་ནས་མ་རྙེད་པའི་ཚེ་བདག་རང་བཞིན་མེད་པར་རྙེད་པར་འགྱུར་བ་ཡིན་
ཏེ། དྲང་ངེས་རྣམ་འབྱེད་ལས། ཤིང་རྟ་རང་གི་ཡན་ལག་དང་གཅིག་དང་ཐ་དད། ཅེས་པ་ནས། འདི་ཡང་
ཕུང་པོ་ལ་བརྟེན་ནས་བཏགས་པ་ཉིད་ཀྱིས་བདུན་པོ་དེར་གང་ཟག་མི་རྙེད་པ་ནི་གང་ཟག་གི་བདག་མེད་པའི་
དོན་ཡིན་ལ། ཞེས་དང་། འཇུག་པ་ལས། རྣམ་པ་བདུན་གྱི་མེད་གང་ཇི་ལྟ་བུར། ། ཡོད་ཅེས་རྣལ་འབྱོར་
པས་འདིའི་ཡོད་མི་རྙེད། ། ཅེས་པའི་དོན་འཆད་པ་ན་རྗེ་ནོར་བཟང་རྒྱ་མཚོས། ཤིང་རྟ་རང་བཞིན་གྱིས་ཡོད་
ན་བཏགས་དོན་རྣམ་པ་བདུན་དུ་བཙལ་ནས་རྙེད་དགོས་པའི་ཁྱབ་པ་ངེས་པར་བྱས་པའི་རྗེས་སུ་རྣམ་པ་བདུན་
དུ་བཙལ་བས་མ་རྙེད་པ་དེའི་ཚེ། ཤིང་རྟ་རང་བཞིན་མེད་པར་ངེས་པ་ཡིན་ཏེ། རིགས་པས་དཔྱད་ནས་མ་རྙེད་
པ་དེ་ཅི་ཡང་མ་མཐོང་བའི་ཚུལ་གྱིས་དེ་ཁོ་ན་ཉིད་མཐོང་བ་ཡིན་ནོ། ། ཞེས་དང་། དགོངས་པ་རབ་གསལ་
དང་ལམ་རིམ་ལས་ཀྱང༌
། སྔར་བཤད་པའི་རིམ་པ་འདི་ཉིད་ཀྱིས་བདག་དང་ཤིང་རྟ་འདི་ལ་སྔར་ལྟར་རྣམ་པར་
280



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
དཔྱོད་པ་ན། ཆེས་མྱུར་བ་ཁོ་ནར་དེ་ཁོ་ན་ཉིད་ཀྱི་གཏིང་དཔོག་པར་འགྱུར་རོ། ། ཞེས་གསུངས་པའི་ཕྱིར་
རོ། ། འོ་ན། ཤིང་རྟ་དང་བདག་ཇི་ལྟར་འཇོག་ཅེ་ན། བཏགས་དོན་མ་བཙལ་བར་ཐ་སྙད་ཙམ་དུ་འཇོག་པ་
ཡིན་ཏེ། མདོ་ལས། ཇི་ལྟར་ཡན་ལག་ཚོགས་རྣམས་ལ། ། བརྟེན་ནས་ཤིང་རྟར་བརྗོད་པ་ལྟར། ། དེ་བཞིན་
ཕུང་པོ་རྣམས་བརྟེན་ནས། ། ཀུན་རྫོབ་སེམས་ཅན་ཞེས་བྱའོ། ། ཞེས་དང་། འཇུག་པ་ལས། དེ་ནི་དེ་ཉིད་
དུའམ་འཇིག་རྟེན་དུ། ། རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། ། རྣམ་དཔྱོད་མེད་པར་འཇིག་རྟེན་
ཉིད་ལས་འདི། །རང་གི་ཡན་ལག་བརྟེན་ནས་འདོགས་པ་ཡིན། ། ཞེས་གསུངས་པ་ལྟར་ཡིན་པའི་ཕྱིར་
རོ། ། ཤིང་རྟ་དང་གང་ཟག་ལ་བཤད་པ་བཞིན་དུ། ཆ་ཤས་དང་ཆ་ཅན། ཚོགས་པ་དང་ཚོགས་པ་ཅན།
ཕན་ལག་དང་ཡན་ལག་ཅན། ཡོན་ཏན་དང་ཡོན་ཏན་ཅན་སོགས་གཞན་དག་ལ་ཡང་སྦྱར་བར་བྱའོ། །
གཅིག་དུ་བྲལ་གྱི་རྟགས་ལ་བརྟེན་ནས་བདག་རང་བཞིན་མེད་པར་རྟོགས་པའི་དུས་ནི་རྗེས་རྩ་ཤེའི་ཊིཀ་ཆེན་ལས།
དེ་ལྟར་རང་གི་ངོ་བོས་གྲུབ་ན་བདག་དང་ཕུང་པོ་གཉིས་རང་གི་མཚན་ཉིད་ཀྱིས་གྲུབ་པའི་གཅིག་དང་ཐད་དད་
གང་རུང་དུ་གྲུབ་དགོས་པ་དང༌། དེ་གཉིས་ཀ་ནས་རིགས་པས་གནོད་པ་མཐོང་པ་ན་བདག་ནི་རང་གི་ངོ་བོས་
གྲུབ་པ་ཅུང་ཟད་ཀྱང་མེད་དོ་སྙམ་དུ་ངེས་པ་རྙེད་པ་ནི། འཇིག་ལྟ་ལྷན་སྐྱེས་ཀྱི་ཡུལ་རང་བཞིན་མེད་པར་རྟོགས་
པའི་ལྟ་བ་རྙེད་པ་ཡིན་ནོ། ། ཞེས་གསུངས་པ་ལྟར་རོ། ། ཚུལ་འདི་ལ། གོང་རུ་རྒྱལ་མཚན་པས། ཕྱོགས་ཆོས་
བདེན་གྲུབ་ཀྱི་གཅིག་དང་ཐ་དད་གང་རུང་དུ་མ་གྲུབ་པར་རྟོགས་པ་ཙམ་གྱིས་བདེན་མེད་རྟོགས་པར་བཞེད་
ཅིང་། མཁས་གྲུབ་རྗེས། དེ་བདེན་མེད་སྒྲུབ་པའི་རྟགས་ཡིན་པས་དེ་ཙམ་གྱིས་བདེན་མེད་རྟོགས་པར་མི་
བཞེད། རྗེ་ནོར་བཟང་ལས། གཅིག་དུ་བྲལ་སོགས་ཀྱི་རིགས་པས་དཔྱད་ཅིང་དེ་ལྟར་དཔྱད་པ་ལས་དཔྱད་
དོན་ལ་ངེས་ཤེས་ཚད་མ་སྐྱེས་པ་དེའི་ཚེ། མྱུ་གུ་སོགས་རྟེན་འབྱུང་གི་ཆོས་རྣམས་རང་བཞིན་གྱིས་མ་གྲུབ་པར་
རྟོགས་པ་ཡིན། ཞེས་གསུང་། ལྟ་བ་རྙེད་ནས་སྐྱོང་པའི་ཚེ་དགག་བྱ་བཀག་ཙམ་གྱི་མེད་དགགོག་ལ་བློ་ཇི་ནུས་སུ་
མཉམ་པར་འཇོག་ཅིང་། བློའི་ཤུགས་ཞན་དུ་སོང་ན་སླར་ཡང་དགག་བྱའི་སྣང་ཚུལ་གསར་བཏབ་ནས་ཚུལ་དེ་
ལྟར་དུ་གྲུབ་པ་མེད་སྙམ་པ་ནི་ལྟ་བ་སྐྱོང་ཚུལ་དངོས་ཡིན། རྗེ་ཤེས་རབ་སེངྒེ་དང་། དགེ་འདུན་རྒྱ་མཚོ་སོགས་
མང་པོ་བཞེད་པ་ལྟར་རོ། ། གཟུགས་སོགས་ཀྱི་ཆོས་གང་ཡང་དོན་དམ་དཔྱོད་བྱེད་ཀྱི་རིགས་པ་ཡང་དག་གིས་
དཔྱད་ཅིང་བཙལ་བའི་ཚེ་དཔྱད་དོན་མི་རྙེད་ལ། མ་རྙེད་པ་ནི་གཟུགས་སོགས་བདེན་གྲུབ་ཏུ་མ་རྙེད་པ་ཡིན་
ཞིང་། དེར་མ་ཟད་གཟུགས་སོགས་ཀྱང་མ་རྙེད་ལ། འོན་ཀྱང་གཟུགས་སོགས་མེད་པར་རྙེད་པ་ནི་མིན་ནོ། །
མེ་ལོང་ནང་གི་གཟུགས་བརྙན་དེ་ཆ་ཐམས་ཅད་ནས་བྱད་བཞིན་གྱིས་སྟོང་པ་ལྟར། གཟུགས་སོགས་ཀྱང་དོན་
281



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམ་དཔྱོད་བྱེད་ཀྱིས་རིགས་པས་དཔྱད་ན་གང་སྣང་གི་ཆ་ཐམས་ཅད་ནས་སྣང་བ་ལྟར་རང་བཞིན་གྱིས་སྟོང་པར་
ངེས་པར་འོང་བས་སྟོང་ཆམ་གྱིས་འགྲོ་ལ། དེའི་ཚེ་ད་ནི་ཅི་ཡང་མི་འདུག་གོ་སྙམ་པ་འབྱུང་བས་སྐྲག་པ་ཆེན་པོ་
སྐྱེ་བའི་གནས་ཡོད་དོ། ། དེ་ནི་མཉམ་གནམ་མཁའ་ལྟ་བུའི་སྐྱོང་ཚུལ་ལོ། ། དེ་ནས་ལྷག་མར་ཅི་ཞིག་ལུས་
འདུག་སྙམ་ནས་བལྟས་པས་རྗེས་ཐོབ་ཏུ་གཟུགས་སོགས་རྣམས་སྒྱུ་མ་ཙམ་མམ། མིང་དུ་བཏགས་པ་ཙམ་དང་།
བརྡ་དང་ཐ་སྙད་དུ་བཏགས་པ་ཙམ་ཞིག་ལྷག་མར་ལུས་པར་མཐོང་ངོ༌། ། དེ་ལྟར་ཡང་བཞི་བརྒྱ་པའི་འགྲེལ་བ་
ལས། དེའི་ཕྱིར། དེ་ལྟར་ཡོངས་སུ་དཔྱད་པ་ན། དངོས་པོ་རྣམས་ཀྱི་རང་བཞིན་འགྲུབ་པར་མི་འགྱུར་བས་སོ་
སོ་ནས་དངོས་པོ་རྣམས་ལ་སྒྱུ་མ་ལྟ་བུ་དེ་ཉིད་ལྷག་མར་ཡུམ་པར་འགྱུར་རོ། ། ཞེས་གསུངས་སོ། །སྒྱུ་མ་དཔེར་
བྱེད་པ་ནི། ལམ་རིམ་ལས། དཔེར་ན་སྒྱུ་མའི་རྟ་གླང་སྣང་བ་མིག་གི་ཤེས་པ་མཐོང་བ་དང་། སྣང་བ་ལྟར་གྱི་རྟ་
གླང་མེད་པར་ཡིད་ཀྱི་ཤེས་པས་ངེས་པ་ལ་བརྟེན་ནས་རྟ་གླང་དུ་སྣང་བ་དེ་སྒྱུ་མ་ལྟ་བུ་བརྫུན་པའི་སྣང་བར་ངེས་པ་
སྐྱེ་བ་དེ་བཞིན་དུ། གང་ཟག་ལ་སོགས་པ་ཐ་སྙད་པའི་ཤེས་པ་ལ་བསྙོན་དུ་མེད་པར་སྣང་བ་དང་། དེ་ཉིད་རང་
གི་ངོ་བོས་གྲུབ་པའི་རང་བཞིན་གྱིས་སྟོང་བར་རིགས་ཤེས་ཀྱིས་དེས་གཉིས་ལ་བརྟེན་ནས་གང་ཟག་དེ་སྒྱུ་མའམ་
བརྫུན་པའི་སྣང་བ་སྐྱེ་བ་ཡིན་ནོ། ། ཞེས་དང༌། དེ་བཞིན་དུ་ཆོས་གཞན་ཀུན་ལའང་སྦྱོར་ཏེ། བསྟོད་པར།
རང་བཞིན་གྱི་ནི་གདོད་མ་ནས། ། རྣམ་པར་དབེན་ཡང་དེར་སྣང་བས། ། བདེ་ཀུན་སྒྱུ་མ་བཞིན་དུ་
གསུངས། ། ཞེས་གསུངས་པའི་ཕྱིར། དེ་ནི་རིགས་སྟོབས་ཀྱིས་སྒྱུ་མ་ལྟ་བུ་འཆར་ཚུལ་ཡིན་ལ། རང་བཞན་
མེད་པ་ལ་ངེས་པ་དྲངས་རྗེས་དབང་ཤེས་དང་ཡིད་ཤེས་ལ་ཡུལ་སྣང་ཐམས་ཅད་ལམ་ལམ། ཧྲིལ་ཧྲིལ། ལིང་
ལིང་ངོ་བོའི་སྣང་བ་ཤར་ཙམ་ནས་དྲན་ཤེས་ཀྱིས་དེ་ལྟར་དུ་གྲུབ་པ་མེད་སྙམ་པ་ནི། དྲན་སྟོབས་ཀྱིས་སྒྱུ་མ་ལྟ་
བུའི་འཆར་ཚུལ་དང་། དྲན་ཚུལ་སྔོན་མ་གཉིས་ལ་མྱོང་བ་ཐོན་པ་ན་ཕྱིས་ཡུལ་སྣང་གང་ཤར་ཡང་སྣང་བ་ལྟར་
གྲུབ་པ་མེད་སྙམ་དུ་འབྱུང་བ་ནི་མྱོང་སྟོབས་ཀྱིས་སྒྱུ་མ་ལྟ་བུའི་འཆར་ཚུལ་ལོ། ། དེ་ལྟར་མཉམ་གཞག་ནམ་
མཁའ་ལྟ་བུ་དང་། རྗེས་ཐོབ་སྒྱུ་མ་ལྟ་བུའི་ཉམས་ལེན་དང་འབྲེལ་བའི་སྒོ་ནས་རྒྱལ་སྲས་ཀྱི་སྤྱོད་པ་རྒྱ་མཚོའི་ཕ་
རོལ་ཏུ་བགྲོད་དགོས་ཏེ། ལམ་རིམ་བསྡུས་དོན་ལས། མཉམ་གཞག་ནམ་མཁའ་ལྟ་བུའི་སྟོང་ཉིད་དང་། །
རྗེས་ཐོབ་སྒྱུ་མའི་ལྟ་བུའི་སྟོང་པ་གཉིས། ། བསྒོམས་ནས་ཐབས་ཤེས་ཟུང་དུ་འབྲེལ་བ་ཡིས། ། རྒྱལ་སྲས་སྤྱོད་
པའི་ཕ་རོལ་འགྲོ་བ་བསྔགས། ། ཞེས་གསུངས་པའི་ཕྱིར། དེ་ནས་ད་ལྟའི་གདམས་ངག་པ་རྣམས་ལས་ཁ་ཅིག་
འདོད་པ་ལྟར་སེམས་ཅིར་ཡང་མི་རྟོག་པར་བཞག་ནས་ལྟ་བས་གནས་ལུགས་ཅིར་ཡང་ཐ་སྙད་གདགས་ས་མེད་
པར་གཏན་ལ་ཕབ་པ་དང་གཉིས་བསྲེ་ནས་སྐྱོང་ལུགས་ཅི་ཡང་ཡིད་ལ་མི་བྱེད་པར་སེམས་ཧང་ངེར་འཇོག་པ་
282



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
འདིས་སེམས་གནས་ཙམ་མ་གཏོགས་ལྷག་མཐོང་ལ་མྱོང་བ་ཐོན་པ་མི་སྲིད་ཅེས་རྗེ་བཙུན་གསུང་བས། གནས་
པ་རྙེད་ནས་བསྒོམས་པ་ཙམ་གྱིས་མི་ཆོག་གི། མཚན་ཉིད་ཐེག་པ་ནས་གསུངས་པའི་དཔྱད་སྒོམ་མ་བྱས་ན་སྟོང་
ཉིད་རྟོགས་པའི་ལྟ་བ་ལ་མྱོང་པ་མི་ཐོན་པས་དཔྱད་སྒོམ་བྱ་དགོས་སོ། ། དཔྱད་སྒོམ་ཡང་སྔར་བཤད་པ་ལྟར་
བར་བར་དུ་དཔྱད་ནས་སྒོམ་པ་ཡིན་གྱི། འགའ་ཞིག་ལྟར་རྒྱུན་པར་བསམ་བློ་འབའ་ཞིག་གཏོང་བ་ཡང་མ་ཡིན།
གནས་ཆ་མ་བཙལ་བར་ལྟ་བ་སྐྱོང་བ་ཡང་མིན། དེས་ན་ད་ལྟའི་སྒོམ་ཆེན་གྱི་གནས་སུ་སྐྱོང་ལུགས་སྔར་བཤད་པ་
ཅི་ཡང་མི་སེམས་པ་འདི་གཏན་ནས་ལྟ་བའི་ལམ་གྱི་ངོ་བོ་དངོས་མིན་ཞེས་རྗེ་བཙུན་གསུང་། དེ་ལྟར་བརྗོད་པ་
འདི་རྣམས་རྗེ་བཙུན་པ་རང་རེ་དང་མཐུན་ཤས་ཆེ་བས་ཟུར་ཙམ་སྨོས་དང་ངེས་ཤེས་རྔམ་ཅན་འདྲོངས་པའི་
གནས་མཆི། ངེད་ཀྱི་ཡིད་ལ་ཐལ་འགྱུར་ལུགས་ཀྱིས་གནས་ལུགས་སྒོམ་པ་དང་ལྟ་བ་སྒོམ་པ་ཁྱད་མི་སྣང་བས་
རུང་ལ། རང་རྒྱུད་པ་བྱིང་ལ་སྟོང་ཉིད་ཀྱི་ལྟ་བ་སྒོམ་ལུགས་འདི་ལ་ངོ་བོའི་སྒོམ་ལུགས་འོང་ས་ཡེ་མི་འདུག་སྙམ་
ནས་རྗེ་བཙུན་ལ་ཞུས་པས། ཕྱི་མ་རང་རྒྱུད་པ་མན་ལ་སྟོང་ཉིད་ཀྱི་ལྟ་བ་དངོས་གནས་ངོ་བོའི་སྒོམ་ལུགས་མེད་པ་
དེ་ག་ཡིན་པར་འདུག་སྟེ། ཐལ་འགྱུར་བ་ལྟར་ན་རང་རྒྱུད་པ་མན་ཆད་ལ་སྟོང་ཉིད་རྟོགས་པ་མེད་པའི་ཕྱིར་ཏེ།
དེ་མན་ཆད་དངོས་པོ་རང་བཞིན་གྱིས་གྲུབ་པར་འདོད་ཅིང༌། དེ་འདོད་པའི་གྲུབ་མཐའ་མ་དོར་བ་དེ་སྲིད་དུ་
དངོས་པོ་རང་བཞིན་མེད་པར་རྟོགས་པའི་གནས་མེད་པའི་ཕྱིར་ཏེ། མགོན་པོ་ཀླུ་སྒྲུབ་ལུགས་ཀྱི་དངོས་པོར་
རང་བཞིན་མེད་པར་རྟོགས་པའི་ལྟ་བ་མ་རྙེད་བར་དུ་ཞི་བ་མྱང་འདས་ཐོབ་པའི་ཐབས་ཀྱི་གཙོ་བོར་གྱུར་པའི་ལྟ་
བ་མེད་པའི་ཕྱིར་ཏེ། དབུ་མ་ལ་འཇུག་པ་ལས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། ། ཕྱི་རོལ་གྱུར་ལ་
ཞི་བའི་ཐབས་མེད་དོ། ། ཞེས་གསུངས་པའི་ཕྱིར། དེས་ན་དེ་དག་གིས་བདག་མེད་རྟོགས་པའི་ལྟ་བ་ཁས་ལེན་
ཀྱང་། བདག་མེད་ཕྲ་མོ་རྟོགས་པར་ཁས་ལེན་མི་དགོས་སོ། ། ཐལ་འགྱུར་བའི་ལུགས་ཀྱིས་ཀྱང་སྟོང་ཉིད་སྒོམ་
པའི་འཇོག་སྒོམ་ཁོ་ན་དེ་ལྟར་དུ་བྱས་ནས་བསྒོམས་ན་སྟོང་ཉིད་ལ་དམིགས་པའི་ཞི་གནས་སམ་སེམས་གནས་སྐྱོང་
བ་རྐྱང་བར་འགྱུར་གྱི། ལྷག་མཐོང་ལ་ནི་ངེས་པར་དཔྱད་སྒོམ་བྱ་དགོས་ཞེས་རྗེ་བཙུན་གསུང་། སྐབས་འདི་
དག་ཏུ་སེམས་གནས་ཞེས་ཡང་ཡང་འབྱུང་བ་ནི་ཞི་གནས་ལ་དགོངས་ཤིང་། དེ་ཡང་སྤྱིར་ཇི་སྙེད་པ་ལ་དམིགས་
པའི་ཞི་ལྷག་སོ་སོ་དང་ཟུང་འབྲེལ་གཉིས་ཚོགས་ལམ་དུ་མ་ཟད། ལམ་མ་ཞུགས་དང་ཕྱི་རོལ་པ་ལའང་ཡོད་ཅིང་།
ཇི་ལྟ་བ་ལ་དམིགས་པའི་ལྷག་མཐོང་ནི་སྦྱོར་ལམ་ནས་ཐོབ་ཀྱི། དེ་མ་ཐོབ་པ་ལ་མེད་ཅེས་རྣམ་བཤད་སྙིང་པོའི་
རྒྱན་ལས་བཤད་དོ། ། ཞི་གནས་སྒྲུབ་ཚུལ་ལ། སེམས་གནས་དགུ། སྟོབས་དྲུག ཡིད་བྱེད་བཞི་ཡོད་དེ།
དང་པོ་དགུ་ནི་འཇོག་པ་དང་ཡང་དག་པར་འཇོག་པ་དང་བསྡུས་ཏེ་འཇོག་པ་དང་ཉེ་བར་འཇོག་པ་དང་དུལ་
283



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བར་བྱེད་པ་དང་ཞི་བར་བྱེད་པ་དང་ཉེ་བར་ཞི་བར་བྱེད་པ་དང་རྒྱུད་གཅིག་ཏུ་བྱེད་པ་དང་ཏིང་ངེ་འཛིན་དུ་བྱེད་
པའོ། ། གཉིས་པ་དྲུག་ནི། ཐོས་པའི་སྟོབས་དང་དེ་བཞིན་དུ་བསམ་པ་དང་དྲན་པ་དང་ཤེས་བཞིན་དང་
བརྩོན་འགྲུས་དང་ཡོངས་སུ་འདྲིས་པའོ། ། གསུམ་པ་བཞི་ནི་བསྒྲིམས་ཏེ་འཇུག་པ་དང་འཆད་ཅིང་འཇུག་པ་
དང་འཆད་མེད་དུ་འཇུག་པ་དང་རྩོལ་མེད་དུ་འཇུག་པའི་ཡིད་བྱེད་དོ། ། ཞི་ལྷག་གི་བཤད་པ་རྒྱས་པར་ནི་ལམ་
རིམ་དུ་གསལ་བ་ལྟར་ཏེ་འདིར་མང་དུ་དོགས་སོ། ། མདོར་ན། ཅི་ཡང་ཡིད་ལ་མི་བྱེད་པར་སྒོམ་པ་དེ་དག་
གིས་བསམ་ཚོད་ནི། དངོས་པོའི་གནས་ལུགས་ཅི་ཡང་མིན་པའི་སྟོང་པ་དང་བློས་ཅི་ཡང་མི་འཛིན་པ་གཉིས་
མཐུན་པར་འདུག་སྙམ་དུ་བསམ་པ་དང་། མདོ་རྒྱུད་རྣམས་སུ་ཡང་ཅི་ཡང་མི་སྒོམ་པ་གནས་ལུགས་སྒོམ་པར་
གསུངས་པ་ལྟ་བུ་མང་དུ་བྱུང་པ་རྣམས་ཀྱིས་འཁྲུལ་གཞི་བྱས་ནས། ཅི་ཡང་ཡིད་ལ་མི་བྱེད་པ་སྒྲ་རྟོག་བཀག་པའི་
སྒོམ་ཙམ་ལ་གནས་ལུགས་སྒོམ་པར་འཁྲུལ་འདུག་གོ ། དེ་ལྟར་འདོད་པ་འདི་གཏན་ནས་མི་རིགས་ཏེ། མདོ་
རྒྱུད་རྣམས་སུ་ཅི་ཡང་མི་སྒོམ་པ་གནས་ལུགས་སྒོམ་པར་གསུངས་ཤིང་། དེའི་ཕན་ཡོན་ནམ་བསྔགས་པ་དཔག་
ཏུ་མེད་པ་ཞིག་ཀྱང་གསུངས་པའི་དགོངས་པ་ནི། ཡིད་བྱེད་བཀག་པའི་སྒོམ་དེ་ལྟ་བུ་ལ་མིན་གྱི། སྒྲ་རྟོག་ཙམ་
མ་ཡིན་པར་གཟུང་འཛིན་གྱི་རྟོགས་པའི་གཉིས་སྣང་མཐའ་དག་དག་པ་སྟེ་ནུབ་ནས་རྣམ་གྲངས་མ་ཡིན་པའི་དོན་
དམ་བདེན་པ་དང་དེ་ཉིད་མངོན་སུམ་དུ་རྟོག་པའི་འཕགས་པའི་མཉམ་གཞག་གི་བློ་གཉིས་ཆུ་ལ་ཆུ་བཞག་པ་
བཞིན་དུ་དབྱེར་མེད་དུ་སོང་བའི་མཉམ་གཞག་གི་སྐབས་ལ་དགོངས་པའི་ཕྱིར་ཏེ། སོ་སྐྱེ་ལ་རྣམ་གྲངས་མ་ཡིན་
པའི་དོན་དམ་དོན་སྤྱིའི་ཚུལ་གྱིས་རྟོགས་པ་ཡིན་ཀྱང་། དོན་དམ་དེ་དང་བློ་གཉིས་ཆུ་ལ་ཆུ་ཞུགས་པ་ལྟར་རོ་
གཅིག་ཏུ་སོང་བའི་དོན་མཐུན་པ་གཏན་ནས་མེད་པའི་ཕྱིར་ཏེ། སོ་སྐྱེ་གནས་ལུགས་ལ་ལྐོག་ཏུ་གྱུར་པའི་ཕྱིར་
དང་། སྒྲ་རྟོག་བཀག་པའི་སྒོམ་ཙམ་གྱི་གནས་ལུགས་དེ་ཡུལ་དུ་བྱར་མི་ནུས་པའི་ཕྱིར་དང་
། སོ་སྐྱེའི་ཤེས་པ་
རྟོག་མེད་ཀྱིས་གནས་ལུགས་ཕུལ་དུ་བྱར་མི་ནུས་ཤིང་། གལ་ཏེ་མངོན་དུ་བྱས་ན་མངོན་གྱུར་དུ་མངོན་དུ་བྱེད་
དགོས་པས་འཕགས་པར་ཐལ་བའི་ཕྱིར་རོ། ། གནས་ལུགས་མངོན་སུམ་དུ་རྟོགས་པའི་སོ་སྐྱེ་ནི་མེད་དེ།
བྱམས་མགོན་གྱི་རྒྱུད་བླ་མ་ལས། གང་ཕྱིར་གཟུགས་ལ་དམུས་ལོང་བཞིན། ། བྱིས་པས་དེ་སྔོན་མཐོང་མ་
མྱོང་། ། ཞེས་གསུངས་པའི་ཕྱིར། རྣམ་གྲངས་མ་ཡིན་པའི་དོན་དམ་ལ་གཉིས་ཡོད་ཀྱང་འདིར་དོན་དམ་
བདེན་པ་དངོས་གནས་ལ་དེ་སྐད་ཅེས་བརྗོད་པ་སྟེ། རྣམ་གྲངས་ཀྱི་དོན་དམ་ནི་ཕུང་བདེན་སྟོང་ཤུལ་སྒྱུ་མ་ལྟ་བུ་
དང་། ཡུལ་ཅན་བདེན་མེད་རྟོགས་པའི་རྗེས་དཔག་ལྟ་བུའོ༔ ། རྒྱུ་མཚན་གོང་དུ་བརྗོད་པ་དེས་ན། རྣམ་
གྲངས་མ་ཡིན་པའི་དོན་དམ་ལ་སོ་སྐྱེའི་མངོན་སུམ་རྟོག་མེད་ཀྱི་ཤེས་པས་ཉམས་ལེན་བྱ་མི་ནུས་པས། རྟོག་མེད་
284



༄༅། ། རྗེ་རིན་པོ་ཆེས་འཛམ་དབྱངས་ལ་ཞུས་ནས་རེད་མདའ་བར་གནང་བ། །
མངོན་སུམ་གྱིས་རྣམ་གྲངས་མ་ཡིན་པའི་དོན་དམ་ལ་ཉམས་ལེན་བྱ་ཚུལ་གསུངས་པ་དེ་འཕགས་པ་ལ་དགོངས་པ་
ཡིན་ལ། ཉམས་ལེན་དེ་ལ་འཇུག་པའི་ཐབས་སུ་ད་ལྟ་ནས་རྟེན་འབྲེལ་རང་བཞིན་མེད་པ་དང་བདེན་པས་སྟོང་
པ་སོགས་ལ་གནས་ལུགས་སུ་རྟོག་པས་དོན་སྤྱིའི་ཚུལ་དུ་ཞེན་ནས་དཔྱད་སྒོམ་གྱིས་ཞུགས་པས། རྣམ་གྲངས་མ་
ཡིན་པའི་དོན་དམ་བདེན་པ་དང་ཆུ་ལ་ཆུ་བཞག་བཞིན་རོ་གཅིག་ཏུ་སོང་བའི་གནས་པའི་རྟོག་མེད་ཀྱི་ཡེ་ཤེས་
ཐོབ་པར་འགྱུར་ཞེས་རྗེ་བཙུན་གསུང་། དེས་ན་འཇོག་སྒོམ་དུ་མ་ཟད་ལྟ་བས་གནས་ལུགས་གཏན་ལ་འབེབས་
ན་ཡང་། རྣམ་གྲངས་མ་ཡིན་པའི་དོན་དམ་མངོན་སུམ་གཟིགས་པར་གྱུར་པའི་གཟིགས་ངོ་ལྟར་བྱེད་ན། མདོ་
ལས། སྟོང་པ་ཉིད་ལ་གཟུགས་མེད། ཚོར་བ་མེད་ཅེས་སོགས་དང་། སྡུད་པ་ལས། གཟུགས་རྣམས་མི་
མཐོང་ཚོར་བ་དག་ཀྱང་མི་མཐོང་ཞིང་། ཞེས་སོགས་དང་། གང་ཚེ་འདུས་བྱས་འདུས་མ་བྱས་དང་དཀར་ནག་
ཆོས། །ཤེས་རབ་རྣམ་པར་བཤིག་ནས་རྡུལ་ཙམ་མི་དམིགས་ཚེ། ། ཞེས་སོགས་དང་། མགོན་པོས། སྤྲོས་པ་
ཉེར་ཞི་ཞི་བསྟན་པ། ། ཞེས་དང་། ཞི་བ་ལྷས། གང་ཚེ་དངོས་དང་དངོས་མེད་པ། ། བློ་ཡི་མདུན་ན་མི་
གནས་པ། ། དེ་ཚེ་དངོས་མེད་རྟེན་བྲལ་བས། ། དམིགས་པ་མེད་པས་རབ་ཏུ་ཞི། ། ཞེས་གསུངས་པ་ལྟར།
གཟིགས་ངོ་དེར་གཉིས་སྣང་གི་སྤྲོས་པ་ཐམས་ཅད་ཉེ་བར་ཞི་བས་གཉིས་སྣང་ནུབ་པ་ལྟར་གང་གིས་བཤད་ནས་
གང་གིས་ཉིན་སུས་གོ ། དཔེར་ན། བྱ་ནམ་མཁའ་ལ་བགྲོད་པའི་རྗེས་ནི་འཇིག་རྟེན་པའི་རྒན་པོ་བརྡ་ལ་བྱང་
བས་ཀྱང་ཇི་ལྟ་བ་བཞིན་སྟོན་མི་ནུས་པ་ལྟར་ཏེ། ས་བཅུ་པའི་མདོ་ལས། ཇི་ལྟར་བར་སྣང་བྱ་རྗེས་མཁས་
རྣམས་ཀྱིས། ། བརྗོད་པར་ནུས་མ་ཡིན་ཞིང་མི་མཐོང་ལྟར། ། དེ་བཞིན་རྒྱལ་བའི་སྲས་ཀྱི་ས་ཀུན་ཀྱང༌། །
བརྗོད་མི་ནུས་ནི་ཉན་པར་ག་ལ་ནུས། ། ཞེས་གསུངས་པ་བཞིན་དང་། སྨྲ་བསམ་བརྗོད་མེད་ཤེས་རབ་ཕ་རོལ་
ཕྱིན། ། ཞེས་གསུངས་པའི་དོན་ཡང་དེ་ལྟ་བུ་ལ་དགོངས་ཀྱི། སྤྱིར་དོན་དམ་བདེན་པ་ནི་སྒྲས་བརྗོད་ནུས་ཤིང་
བསམ་ནུས་པ་ཡང་ཡིན་ནོ། ། དཔེ་གཞན་ཡང་། བུ་རམ་གྱི་རོ་མྱང་བའི་སྐྱེས་བུས་རང་གིས་ངོ་ཇི་ལྟར་མྱོང་
བའི་ཚུལ་དེ་ཇི་ལྟ་བ་བཞིན་དུ་གཞན་ལ་འཆད་པ་དང་། གཞན་གྱིས་མྱང་བ་ལྟར་གོ་མི་ནུས་པ་དེ་བཞིན་དུ་དོན་
དོམ་གཟིགས་པ་པོས་ཀྱང་རང་གིས་ཇི་ལྟར་གཟིགས་པའི་གཉིས་སྣང་ནུབ་པའི་སྤྲོས་བྲལ་ལྟར་གཞན་ལ་སྟོན་མི་
ནུས་པ་ཡིན་ཏེ། འཆད་ཉན་ཀུན་ལ་སྤྲོས་བཅས་ངེས་པར་འཇུག་པའི་ཕྱིར་རོ། ། འོན་ཀྱང་ལྟ་བ་འཚོལ་བའི་ཚེ་
རྟོག་པས་ལྟ་བའི་གོ་ཡུལ་བཙལ་དགོས། འཚོལ་བ་དེ་མ་བྱས་ན་ལྟ་བ་ཇི་ལྟ་བ་བཞིན་ངེས་པ་གར་སྲིད་དེ་མི་སྲིད།
དེས་མཚོན་ནས་གཞན་བཤད་རྒྱུ་དཔག་ཏུ་མེད་པ་ཡོད་ཀྱང་བཞག རྒྱུ་མཚན་དེའི་ཕྱིར་ཐལ་འགྱུར་བའི་
འཕགས་པ་ཆེན་པོ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པ་རྣམས་ལ་མཉམ་གཞག དེ་ཚེ་ན་ཀུན་རྫོབ་ཀྱི་
285



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་གཞག་གི་ཁས་ལེན་ཐམས་ཅད་ཞིག་པས་དེ་རྣམས་ཀྱི་ངོར་མཉམ་གཞག་དང་ཁྱད་མེད། མཉམ་གཞག་ལས་
ལངས་པ་ན་དེ་དག་གི་རྗེས་ཐོབ་ན་ཀུན་རྫོབ་རྟེན་འབྲེལ་གྱི་གཟུགས་བརྙན་ནམ་སྣང་བ་སྒྱུ་མ་ལྟ་བུ་དགག་ཏུ་མེད་
པར་འཆར་བས། སོ་སྐྱེ་ཐལ་འགྱུར་བས་ཀྱང་ད་ལྟ་ནས་རང་བཞིན་མེད་པའི་རྟེན་འབྲེལ་སྒྱུ་མའམ་གཟུགས་
བརྙན་ལྟ་བུ་ཐ་སྙད་དུ་ངེས་པར་རང་ལུགས་ལ་ཡང་འདོད་ཅིང་ཁས་ལེན་དགོས། དེ་ཁས་བླངས་ཀྱང་རེ་ཞིག་ལ་
སྐྱོན་དུ་མི་འགྱུར་ཞིང་། དེ་དགག་ཏུ་ཡང་མི་ནུས་པས་ཁས་བླང་དགོས་ཏེ། སྣང་སྟོང་གཉིས་ལ་སྤྱིར་ཉེ་རིང་མི་
རུང་ཞིང་། སོ་སྐྱེས་སྣང་བ་ལ་ལྷག་པར་རྩིས་སུ་བྱ་དགོས་ཞེས་རྗེ་བཙུན་གསུང་། ཁ་ཅིག་རྒྱུ་འབྲས་སོགས་ཀྱི་
ཀུན་རྫོབ་ཀྱི་རྣམ་གཞག་རྣམས་གཞན་ངོར་ཁས་ལེན་གྱི་ རང་ལུགས་ལ་ཁས་མི་ལེན་ཟེར་བ་ལྟར་ནི་མི་རུང་སྟེ།
གཞན་ངོར་ཁས་ལེན་པ་ལ་ནི་ངེས་པ་ཅི་ཡང་མེད་པའི་ཕྱིར་ཏེ། དེ་ལ་ཕྱི་རྒོལ་གྱི་བསམ་པ་ལ་བརྟགས་ནས་དེས་
ཁས་བླངས་པའི་ཚུལ་ལ་ལྟོས་ནས་ཁོའི་འདོད་པ་ཕྱིན་ཅི་ལོག་སུན་དབྱུང་དགོས་པས། དེ་ལ་ནི་རྒྱང་འཕེན་པར་
བཅད་ཀྱི་གྲུབ་མཐའ་ལ་ལྟོས་ནས་རེ་ཞིག་དེའི་ངོར་འདི་ཁས་ལེན་དང་འདི་ཁས་མི་ལེན་མེད་དོ། ། དེ་ཡང་ཁོ་
བོས་སྒྲ་རྟག་པར་ཁས་ལེན་པ་ན་འོ་ན་ངེད་ཀྱིས་བུམ་པ་ཡང་རྟག་པར་ཁས་ལེན་ནོ་ཞེས་ཁོ་གང་འདོད་པའི་ལོག་
ཕྱོགས་སྒྲ་མི་རྟག་པར་རང་ལུགས་དང་། བུམ་པ་རྟག་པར་རེ་ཞིག་བླངས་ནས་མགོ་མཚུངས་ལ་སོགས་བྱས་པས།
མཐར་ཁོའི་འདོད་པ་ལ་གནོད་བྱེད་མཐོང་བ་དང་། རང་ལུགས་སུ་སྒྲ་མི་རྟག་པར་དམ་བཅའ་བཞག་པ་དེ་ཡང་
བུམ་པ་མི་རྟག་པ་དེ་དང་འདྲ་ཞེས་བསྟན་ལ།རང་གིས་དགོས་པའི་དབང་གིས་ཁས་བླངས་པར་བསྟན་པས་ཁས་
བླང་ས་གཉིས་ཀ་མཉམ་པའམ་མཚུངས་པར་འགྲོ། རང་ལུགས་ཀྱི་ཁས་བླངས་དེ་གཞན་ངོར་ཁས་བླངས་པ་ཙམ་
ཡིན་གྱི་ངས་ཁས་མ་བླངས་ཟེར་མི་བཏུབ་སྟེ། ཡིན་ནམ་མིན་ཡང་རང་གཞན་གྱི་ཕྱོགས་གཉིས་ཀས་གང་ཁས་
བླངས་པ་དེ་ལ་སྐྱོན་གནོད་བྱེད་མ་མཐོང་གི་བར་དུ་རང་རང་གི་ཞེ་འདོད་ཡིན་པ་བཞིན་བྱེད་དགོས་པ་ལྟ་བུ་ཡིན་
ཞེས་རྗེ་བཙུན་གསུང་། གོང་དུ་བཤད་པ་ལྟར་གང་ཟག་གི་བདག་མེད་ལ་དཔྱད་སྒོམ་གྱི་མྱོང་བ་ཐོན་པ་དང་།
དེ་ནས་ཆོས་ཀྱི་བདག་མེད་ཀྱི་དམིགས་རྣམ་དུ་མ་ལ་བརྩོན་འགྲུས་ཀྱིས་འབད་ཅིང་རྩལ་སྦྱང་ངོ་། ། ལུགས་
འདིར་བདག་མེད་གཉིས་འཇོག་ཚུལ་ནི། འཇུག་པ་ལས། བདག་མེད་འདི་ནི་འགྲོ་བ་རྣམ་གྲོལ་ཕྱིར། ། ཆོས་
དང་གང་ཟག་དབྱེ་བས་རྣམ་གཉིས་གསུངས། ། ཞེས་གསུངས་པ་ལྟར། ཁྱད་གཞི་གང་ཟག་གི་སྟེང་དུ་དགག་
བྱ་རང་བཞིན་གྱིས་གྲུབ་པ་བཀག་པ་གང་ཟག་གི་བདག་མེད་དང་
། ཕུང་སོགས་ཀྱི་སྟེང་དུ་རང་བཞིན་གྱིས་གྲུབ་
པ་བཀག་པ་ཆོས་ཀྱི་བདག་མེད་དུ་འཇོག་པ་ཙམ་ཡིན་གྱི། བདག་མེད་གཉིས་ལ་ཕྲ་རགས་ཀྱི་ཁྱད་པར་མེད་
དོ། ། འོན་ཀྱང་ལམ་རིམ་ཆུང་བ་ལས། ཁྱད་གཞིའི་གནད་ཀྱི་གང་ཟག་གི་སྟེང་དུ་རྟོགས་སླ་བར་བཤད། ཆོས་
286



༄༅། ། རྗེ་རིན་བོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
ཀྱི་བདག་མེད་གཏན་ལ་འབེབས་པའི་རིགས་པའི་གཙོ་བོ་ནི་རྟེན་འབྲེལ་གྱི་རིགས་པ་ཡིན་ཏེ། འཇུག་པ་ལས།
དེ་ཕྱིར་རྟེན་འབྱུང་རིགས་པ་འདི་ཡིས་ནི། ། ལྟ་ངན་དྲ་བ་མཐའ་དག་གཅོད་པར་བྱེད། ། ཅེས་གསུངས་པ་
ལྟར་རྒྱུ་འབྲས་སོགས་ཀྱི་ཆོས་མཐའ་དག་གི་སྟེང་དུ་རྟག་ཆད་ཀྱི་མཐའ་གཉིས་འགོག་ནུས་ཤིང་། བསྟོད་པར་
ཡང་། དེ་ཉིད་མཁས་ལ་སྤྲོས་པ་ཡི། ། དྲ་བ་མ་ལུས་གཅོད་པའི་སྒོ། ། ཞེས་གསུངས་པ་ཡང་རྟེན་འབྲེལ་གྱི་
རིགས་པ་ལ་དགོངས་པའི་ཕྱིར་རོ། ། ཀླུ་སྒྲུབ་དང་ཟླ་བས་རྩ་ཤེ་དང་འཇུག་པར། མཐའ་བཞི་སྐྱེ་འགོག་གི་
རིགས་པ་བཤད་ལ་དེ་ཡང་རྟེན་འབྲེལ་གྱི་རིགས་པ་ལ་ཐུག་སྟེ་རྒྱས་པར་གཞན་དུ་ཤེས་པར་བྱ་ཞིང་འགའ་ཞིག་
གོང་དུ་བརྗོད་ཟིན་ཏོ། ། འདུས་པའི་རྩ་རྒྱུད་སོགས་ནས་སྟོང་ཉིད་ཀྱི་ལྟ་བ་བསྟན་པ་སྔགས་ཀྱི་རྫོགས་རིམ་པ་ལྟ་
བ་སྒོམ་པའི་ཚུལ་ཡོད་ཀྱང་། དེ་རྣམས་ལ་མཚན་ཉིད་ཀྱི་གཞུང་ནས་བཤད་པའི་ལྟ་བའི་མྱོང་བ་འདོན་ལུགས་
འདི་མེད་པས། སྔགས་ཀྱི་དེ་རྐྱང་པ་བྱས་ན་ལྟ་བའི་གོ་ཡུལ་ཙམ་ཡོད་ཀྱང་ལྟ་བའི་ལམ་ཁྱད་པར་ཅན་དུ་གཏན་མི་
འགྲོ། བདེ་གསལ་མི་རྟོག་པའི་ཁྱད་ཆོས་གསུམ་ལྡན་གྱི་ཉམས་མཆོག་ཏུ་གྱུར་པ་སྐྱེས་ནས་སྐབས་དེར་སྒྲ་རྟོག་གི་
སྤྲོས་པ་གཏན་མི་རྒྱུ་བའམ། རྒྱུ་ཡང་ཞི་གནས་ཀྱི་གནས་ཆ་སྟོབས་ཆེས་པས་གཡོ་བའི་རྟོག་པ་གཅིག་ནས་གཅིག་
ཏུ་མཚམས་སྦྱོར་མི་ཐུབ་པར་སྒོས་པའི་དམིགས་གཏད་ཞིག་པ་ཡིན་ནམ་སྙམ་བྱེད་པ་དང་། ཡང་ཡུལ་སྣང་
ཐམས་ཅད་སྒྱུ་མ་ལྟར་འཆར་བ་ཡང་འོང་མོད། དེའི་ཚེ་སྒྲ་རྟོག་དེ་དག་གནས་ཆ་ཆེས་པའི་ཞི་གནས་ཀྱི་མཐུས་རེ་
ཞིག་བཀག་པའི་དམིགས་གཏད་ཞིག་པ་འདྲ་བ་ཞིག་བྱུང་བ་ཡིན་གྱི། མཉམ་གཞག་གི་ངོ་བོ་ནི་གཉིས་སྣང་གི་
རྟོག་པ་ལས་མ་འདས་པའི་ཕྱིར་སྒྲ་རྟོག་གི་སྤྲོས་པ་འདི་གཏན་ནས་འཇིག་མི་ཐུབ། སྒྲ་རྟོག་གི་སྤྲོས་པ་རགས་པ་རེ་
ཞིག་ཡོང་བ་དང་སྣང་བ་སྒྱུ་མ་ལྟར་འཆར་བ་དེ་འདྲ་བསམ་གཏན་བཞི་ཐོབ་ན་ཡང་འོང་ཞིང་། དེ་ཐོབ་ནས་
གཟུགས་སོགས་ཡུལ་ལྔའི་སྣང་བ་ཐམས་ཅད་མཉམ་པར་བཞག་པ་ན་ན་བུན་ལྟར་སྣང་བ་ཡང་འོང་། བསམ་
གཏན་ཐོབ་པའི་ཚེ་དེ་འོང་བར་མ་ཟད། གཟུགས་མེད་ཀྱི་སྙོམས་འཇུག་ཐོབ་ནས་མཉམ་གཞག་གི་ཚེ་གཟུགས་
ཀྱི་སྣང་བ་རྣམས་འགུགས་ནས་ཀྱང་འགྲོ་བ་འོང་སྟེ། དེ་འདྲ་འོང་བ་དེ་ཉིད་ལྷག་མཐོང་གི་མཐུ་མིན་གྱི་ཞི་གནས་
ཀྱི་སྟོབས་ཀྱིས་ཡིན་ནོ། །ཡུལ་གྱི་སྣང་ཚུལ་དེ་ལྟར་སྣང་བ་བྱུང་ཡང་ནང་རང་རྒྱུད་ཀྱི་མྱོང་རིག་མཉམ་རྟོགས་ལ་
སྟོང་ཉིད་རྟོགས་སོ་སྙམ་པའི་བྲོད་པ་སྟེ་དགའ་སྤྲོ་འདིར་མི་ནུས་ཤིང་མི་རུང་སྟེ། སྟོང་ཉིད་ཀྱི་ལྟ་བ་ལ་མྱོང་བ་མ་
ཐོན་པས་སོ། ། གསང་སྔགས་ཀྱི་ལམ་མྱུར་བར་བཤད་པ་ནི་ཞི་གནས་ཁྱད་པར་ཅན་ཡོད་པས་མྱུར་བ་དང་། དེ་
ཡང་ཞི་གནས་སྟོབས་ལྡན་སྒྲུབ་ལུགས་ལྷ་དང་རྩ་རླུང་ཐིག་ལེ་སོགས་ལ་དམིགས་རྟེན་བྱེད་པ་མཚན་ཉིད་ཐེག་པ་
ལ་མེད་པ་རྣམས་ཡོད་ལ། དེའི་ཚེ་ཞི་གནས་ཅི་ཙམ་སྟོབས་ཆེ་བ་བཞིན་ལྟ་བ་ལ་ཟིན་པ་ན་ལྟ་བས་མྱོང་བ་སྟོབས་
287



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྡན་འགྲུབ་པ་ས་ཡོད་པས་སྔགས་ལམ་མྱུར་བར་བཤད་པ་ཡིན་ནོ། ། ཇི་སྐད་བཤད་པའི་རྒྱུ་མཚན་དེས་ན་
མཚན་ཉིད་ཐེག་པའི་ལམ་གྱི་གནད་ལམ་གྱི་གཙོ་བོ་རྣམ་གསུམ་གོང་དུ་བསྟན་པ་རྣམས་ཀྱང་ཤེས། དེའི་སྟེང་དུ་
སྔགས་ཀྱི་ཐབས་ལམ་གྱི་གདམས་ངག་ཀྱང་ཡོད་པ་ཀླུ་སྒྲུབ་དང་ཟླ་བ་གྲགས་པ་འདྲ་བ་དེ་མཚན་ཉིད་ཀྱི་ཐེག་པ་
རྐྱང་བའི་གདུལ་བྱ་ལས་ལམ་ཆེས་མྱུར་བ་དང་ཆེས་ཁྱད་པར་དུ་འཕགས་པ་ཡིན་གྱི། མཚན་ཉིད་ཀྱི་ལམ་གྱི་
གནད་ཁྱད་པར་ཅན་མེད་པའི་སྔགས་ཀྱི་ཐུན་མོང་མ་ཡིན་པའི་གདུལ་བྱ་དེ་མཚན་ཉིད་ཀྱི་གདུལ་བྱ་ལས་དམན་
ཏེ། གང་ཟག་དེས་སྔགས་ལམ་དེ་ཁོ་ན་ལ་བརྟེན་ནས་འཚང་རྒྱ་བར་མི་ནུས་ཤིང་། མཚན་ཉིད་ཀྱི་དེ་དེ་ཁོ་ན་ལ་
བརྟེན་ནས་འཚང་རྒྱ་ནུས་པས་སོ། །དེ་ལྟར་ཐུན་མོང་མ་ཡིན་པའི་ལམ་གྱི་དབང་དུ་བྱས་ན་མཚན་ཉིད་ཀྱི་ཐེག་
པ་མཆོག་དང་། སྔགས་འདོད་ཡོན་ལ་སྤྱོད་པའི་ཉོན་མོངས་ཀྱི་དབང་དུ་སོང་དྲགས་ནས་རྒྱུད་མ་དག་པའི་
གདུལ་བྱ་ལ་མངོན་མཐོའི་ཐབས་ཙམ་དང་
། ཞི་གནས་སོགས་ཙམ་བསྟན་པས་དམན་པ་ཡིན་ཞེས་རྗེ་བཙུན་
གསུང་། མཚན་ཉིད་ཐེག་པ་ཁོ་ན་ལ་བརྟེན་ནས་འཚང་རྒྱ་ནུས་མི་ནུས་ལ་དཔྱད་པར་བྱ་བ་མང་དུ་ཡོད་ཀྱང་
བཞག འདི་དག་ནི་གང་ལ་དགོངས་ནས་གསུངས་པའི་དགོངས་གཞི་ད་དུང་བཙལ་དགོས་པ་ལྟར་སྣང་ཡང་།
འདི་རྣམས་ཐམས་ཅད་ལ་རྗེས་རྗེ་བཙུན་ལ་དགག་སྒྲུབ་དཔག་མེད་བྱས་ནས་ཞུ་གཏུགས་བྱས་ཤིང་གཞན་དུ་མ་
ཡོད་ཀྱང་བྲིར་མ་ལང་ཞེས་གསུངས་པ་འདི་ལྟར་དུ། འདི་སྐོར་རྣམས་སྒྲས་ཟིན་ལྟར་ཁས་བླངས་དགོས་རྒྱུར་
སྣང་ངོ༌། ། འདི་ཐམས་ཅད་རེད་མདའ་བ་རང་རེ་ལ་ངེས་ཤེས་འདྲེན་པའི་རྒྱུར་འགྲོ་ངོ་ཤེས་སྙམ་ནས་རྗེས་བྲིས་
པ་ཡིན། འདི་སྐོར་ལ་རྗེ་ང་ལ་ནི་ཡིན་ནམ་སྙམ་པའི་ཐེ་ཚོམ་གྱི་དྲི་ཙམ་ཡང་མེད་དེ། ཐེ་ཚོམ་ཀུན་ཆོད་པའི་ཕྱིར་
རོ་ཞེས་གསུང་། དེ་ཡན་ནི་དངོས་གཞིའོ། །
དེ་ནས་ཞལ་ཏ་ཞུས་པས་ཞེས་པ་མན་ཆད་ནི་འཕྲོས་སམ་ཞར་བྱུང་དུ་སྣང་བས་ཚིག་འགྲེལ་རྒྱས་མི་དགོས་
པར་མཐོང་བས་བསྡུས་ཏེ་བཤད་ན། འདི་དག་རྗེ་བཙུན་ལ་ཞུས་ནས་བསྐུར་ཞིག་ཅེས་རེད་མདའ་བས་ཞུས་པ་
དང་། རྗེས་ཀྱང་རང་རེ་མཇལ་འཛོམས་བགྱིད་པ་མ་བྱུང་བ་ཁྱད་ཆེ་སྙམ་ནས་བྲིས་པ་ལགས་ཞེས་ཕུལ་བའི་རྒྱུ་
མཚན་ནམ་དགོས་པ་དང་། དེ་ནས་ལམ་གྱི་གཙོ་བོ་རྣམ་གསུམ་ལ་མྱོང་པ་འདོན་ཚུལ་ཁྱད་པར་ཅན་འདི་འདྲ་ད་
ལྟ་གཞན་སུ་ལའང་འཆད་རྒྱུ་མི་འདུག་པས། བྲིས་ནས་བསྐུར་བ་འདི་དག་ཁྱད་པར་ཅན་ཡིན་ངོ་ཤེས་ཤིང་
ཉམས་སུ་ལེན་པ་གལ་ཆེ་ཚུལ་དང༌། ཐལ་འགྱུར་པའི་ལུགས་ཀྱི་ལམ་གྱི་གཙོ་བོ་རྣམ་གསུམ་ལ་འཁྲིད་ཚུལ་རྒྱས་
པར་གནང་བ་ཡོད་པ་དག་འདིར་མ་བྲིས་ཤིང་། ཡི་གེ་བྲིས་ནས་བསྐུར་བ་འདི་དག་ཀྱང་མི་སླུ་བ་ཡིན་ཞིང་། མི་
སླུ་བ་ཡིན་ངེས་པའི་རྒྱུ་མཚན་བསླུས་ན་ངའི་མིག་ཏུ་སྒོག་ཆུ་འཇུངས་ཆོག་ཅེས་གསུངས་པ་དང་། དེ་ནས་རེད་
288



༄༅། །རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
མདའ་བ་སྒྲུབ་པ་ལ་བསྐུལ་བའི་སྐོར་དེ་རྣམས་དང་། རེད་མདའ་པ་ཉིད་རྗེ་བཙུན་གྱིས་སྒྲུབ་པ་ལ་བསྐུལ་ཞིང་།
བསྒྲུབས་པས་འགྲུབ་ན་འདི་སྐོར་གྱི་ཉམས་སུ་ལེན་ཚུལ་ཞུས་ནས་ང་ལ་བསྐུལ་ཞིག་དང་ངེད་ཀྱི་དེ་དང་མཐུན་མི་
མཐུན་བལྟ་གསུང་བ་དང་། འཆད་ཉན་བྱེད་པ་དག་ལ་འདི་དག་གི་བཤད་པ་སྣང་ཡང་། ཞེ་ཐག་པ་ནས་
འཁྲིད་དུ་བཅུག་ན་ཡིད་གཏན་དཀའ་བར་སྣང་བ་དང་། ཉམས་ལེན་པ་དག་ལ་ལམ་གྱི་གཙོ་བོ་གསུམ་པོ་ཐར་པ་
དང་ཐམས་ཅད་མཁྱེན་གྱི་རྒྱུའི་གཙོ་བོའམ་རྩ་བར་འདུག་པ་ལ། དེ་རང་རྒྱུད་ལ་ཉམས་སུ་ལེན་པའི་མྱོང་བ་མི་
འདོན་པར་ངེས་འབྱུང་དང་སེམས་བསྐྱེད་གཉིས་ཀྱི་གོ་བ་ཙམ་ལ་མྱོང་བ་ཐོན་པར་འཁྲུལ་བ་དང་། ཁ་ཅིག་སྔོན་
དུ་འདི་གཉིས་ཀྱི་མྱོང་བ་མི་འདོན་པར་རྩ་རླུང་ཐིག་ལེ་སོགས་ཀྱི་དམིགས་པ་ལ་ཟབ་པར་འཁྲུལ་ནས་འཇུག
འགའ་ཞིག་རྒྱུད་ལ་ཉམས་སུ་ལེན་ཀྱང་འདི་གཉིས་ཀྱི་གོ་བ་རྣམ་དག་མ་རྙེད་པར་འདི་དག་ལྟར་སྣང་རེ་ལ་མཚན་
ཉིད་ཚང་བར་འཁྲུལ་ནས་འབད། ཡང་། ལ་ལ་སྔར་བཤད་པ་ལྟར་ལྟ་བའི་གོ་བ་མི་འཚོལ་བར་སེམས་ཅིར་ཡང་
མི་རྟོག་པའི་སྒྲ་རྟོག་བཀག་པ་ཙམ་གྱི་སྒོམ་ལ་ལྟ་བ་རྣམ་དག་སྒོམ་པར་འཛིན། ཁ་ཅིག་གོང་མའི་སས་བསྡུས་ཀྱི་ཞི་
གནས་ལྟ་ཞོག འདོད་སེམས་རྩེ་གཅིག་པའི་ཏིང་ངེ་འཛིན་ཞི་གནས་རྗེས་མཐུན་པ་ཙམ་ལའང་གནས་ལུགས་
བསྒོམ་པར་འཁྲུལ་སྣང་སྟེ། འདོད་སེམས་རྩེ་གཅིག་པའི་ཏིང་ངེ་འཛིན་ནི་ཞི་གནས་མ་ཐོབ་གོང་གི་སེམས་
གནས་དགུ་པ་མན་ཆད་ཀྱི་ཏིང་ངེ་འཛིན་རྣམས་ཡིན་ལ། ཞི་གནས་ཐོབ་ཕྱིན་གོང་མའི་སས་བསྡུས་ཀྱི་ཏིང་ངེ་
འཛིན་དུ་འགྱུར་རོ། ། མཁས་པ་དྲག་ཤོས་ཁ་ཅིག་དེ་ཙམ་མི་འདོད་ཀྱང་ལྟ་བའི་གོ་ཡུལ་སྐམ་པོ་ཕྱོགས་མཐུན་
ཙམ་ཞིག་སྔར་གྱི་ཏིང་ངེ་འཛིན་དེ་ལ་བསྐོན་པ་སྟེ་བསྲེས་ནས་བསྒོམས་པས་དེ་ལ་མི་ཞེན་པར་འདོད་པ་དང་།
སྒོམ་དེའི་ཐོག་མཐར་སེམས་བསྐྱེད་སྨོན་ལམ་ཡིད་འཁུལ་ངེས་མིན་པའི་ཚིག་ཙམ་ཁ་ཡར་བྱས་པས་ལམ་དངོས་
གནས་པར་འགྲོ་སྙམ་པ་འདུག་ཀྱང་། ངེས་འབྱུང་སེམས་བསྐྱེད་གཉིས་ལ་མྱོང་བ་མ་ཐོན་པར་ཐར་བ་དང་
ཐམས་ཅད་མཁྱེན་པའི་རྒྱུར་མི་འགྲོ་བ་སྔར་བཞིན་དང་། སེམས་ཙམ་པ་དང་དབུ་མ་པ་གཉིས་པོ་གང་རུང་གི་ལྟ་
བ་རྙེད་ནས་ཞི་གནས་བཙལ་ཏེ་དེ་ནས་དཔྱད་སྒོམ་གྱིས་ལྷག་མཐོང་ལ་མྱོང་བ་མ་ཐོན་ན་ཞི་ལྷག་ཟུང་འབྲེལ་གྱི་
ལམ་དུ་མི་འགྲོ་བ་དང་། ཉན་བཤད་ཀྱི་དུས་སུ་གོ་བ་ཐར་བའི་རྒྱུར་འགྲོ་བ་ཡོད་ཚུལ་དང་། འོན་ཀྱང་ཉན་
བཤད་ལ་ནི་བསྟན་པའི་སྙིང་པོ་བདག་མེད་རྟོགས་པའི་ལྟ་བ་མཚན་ཉིད་ཐེག་པ་ནས་གསུངས་པ་ལྟར་ཤེས་པར་
བྱ་དགོས། དེ་མི་བྱེད་པར་གཞན་གྱི་ཟེར་སྒྲོས་ཉག་ཉོག་མང་པོ་སྤྱི་དང༌། ཁྱད་པར་དུ་རྩིས་སོགས་ཐ་སྙད་ཀྱི་
སྐོར་དང་ཆོ་གའི་སྒྲས་སྤྲོས་དང་རྩ་རླུང་སོགས་ཀྱི་གཏམ་མང་པོ་ལ་འབད་པ་ནི་དོན་ཆུང་བ་དང་། ཡང་། གལ་
ཆེན་བདག་མེད་ཀྱི་དོན་ལ་ངེས་ཤེས་འདྲོངས་པའི་སྒྲུབ་པ་བྱེད་དགོས་ཤིང་ལྟ་བ་འདིའི་གོ་བ་ཐར་བའི་རྒྱུར་འགྲོ་
289



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་འདིས་སྣང་ཤས་ཟིལ་གྱིས་གནོན་མི་ནུས་པས་དེས་སྐྱོན་དུ་འགྱུར། སྣང་ཤས་ཟིལ་གྱིས་གནོན་པ་ལ་ངེས་
འབྱུང་གལ་ཆེ་བ་དང་། འདི་ཕྱིའི་སྣང་ཤས་ཀྱིས་དབང་བྱས་པའི་དགེ་རྩ་རྣམས་འཁོར་བའི་རྒྱུར་འགྲོ་བ་དང་།
བསྟན་པ་དང་སེམས་ཅན་ཕྱོགས་འདི་ཙམ་དུ་མ་ཟད། ཕྱོགས་མཐའ་ཡས་པ་དང་། ཡུལ་དུས་མཐའ་ཡས་པའི་
རྩིས་བཏང་དགོས་པ་དང་
། དེ་ལྟར་བཏང་ན་བསམ་པ་རྒྱ་ཆེ་རུ་འགྲོ་ཞིང་འགྲོ་དོན་ཡང་རྒྱ་ཆེ་བ་དང་། འདི་
རྣམས་རྗེ་བཙུན་གྱི་མན་ངག་ཡིད་ཆེས་པའི་གནས་ཡིན་ཞིང་ཁྱེད་ལ་ནི་སངས་རྒྱས་ཀྱི་འཕྲིན་བསྐྱལ་བ་ཡིན་པས་
དོན་འདི་བཞིན་ཉམས་སུ་བླངས་ན། རེད་མདའ་པ་ཉིད་སྐུ་ཚེ་འདི་དང་ཕྱི་མ་ལ་གཞན་དོན་ཁྱད་པར་ཅན་
འགྲུབ་པའི་ཡོན་ཏན་སོགས་འཐོབ་པར་རྗེ་བཙུན་གྱིས་ལུང་བསྟན་པ་རྣམས་སོ། ། དེ་ནས་མཐའི་བསྔོ་སྨོན་ནི།
དགེ་འདིས་མཚོན་ནས་དུས་གསུམ་དང་འབྲེལ་བའི། ཞེས་པ་ནས། རྣམ་དག་སྨོན་པའི་གནས་འདི་འགྲུབ་
པར་ཤོག ། ཅེས་པའི་བར་ཚིགས་བཅད་བཞི་སྟེ་གོ་སླའོ། ། ཞེས་པ་འདི་ནི། རྗེ་བཙོང་ཁ་བ་ཆེན་པོས་རྗེ་
བཙུན་རེད་མདའ་པ་ཆེན་པོ་ས་སྐྱ་ན་བཞུགས་པའི་དྲུང་དུ་འབུལ་བ་ལ་རྟོག་ལྡན་བྱང་སེང་པ་གྲོགས་མཆེད་
བཏང་བའི་དུས་ཀྱི་ཞུ་ཡིག་ངོ་བོ་ལས་སློབ་དཔོན་གྲེ་བོ་ཐར་བཟང་གིས་ཇི་ལྟར་བཤུས་པ་ལས་ཕྱི་མོ་བགྱིས་
པའོ། ། ཞེས་དང་། འདིའི་མཇུག་ཏུ་བསྔོ་སྨོན་གྱི་ཚིགས་བཅད་ཡོད་པ་འདི་ལྟར་ན་དབུ་མ་མཆོད་བརྗོད་ཀྱང་
ཡོད་པར་མངོན་ཏེ། འདིར་མི་འབྱུང་བ་ནི་གོང་དུ་བརྗོད་པ་ལྟར་རོ། ། ཡང་གསུང་འབུམ་ཐོར་བུའི་མཇུག་ཏུ་
རྗེས་རྗེ་བཙུན་འཇམ་དབྱངས་ལ་ཞུས་ཏེ་རེད་མདའ་པར་གནང་བ་ཞིག་བཞུགས་པ་འདིའི་དོན་གོ་འདྲ་བས་
ལོགས་སུ་འཆད་དགོས་པ་མི་འདུག་ཀྱང་། སྔ་མའི་ཞར་བྱུང་དུ་འདིའི་དོན་བསྡུས་ཏེ་བརྗོད་ན། བཅོམ་ལྡན་
འདས་ཀྱིས་གདུལ་བྱ་འཁོར་བ་ལས་ཐར་བའི་ཐབས་སུ་མདོ་སྔགས་གཉིས་གསུངས་པའི་ནང་ནས་སྔགས་ལམ་ལ་
འཇུག་དགོས་ཏེ། ལམ་དེ་ནི་ཚེ་གཅིག་གམ། བདུན་ནམ། སྐྱེ་བ་བཅུ་དྲུག་ལྟ་བུ་ལ་འཚང་རྒྱ་ནུས་པའི་ལམ་
ཡིན་པའི་ཕྱིར་རོ། ། ཁ་ཅིག་སྔགས་ལམ་འདི་ལྟ་བུ་རང་དགར་མཐོང་ནས་དོར་ཏེ་རིགས་ལམ་ཙམ་གཙོ་བོར་
དོན་དུ་གཉེར་བ་ནི་མྱུར་དུ་འཚང་རྒྱ་བའི་སྐལ་ཆད་ཅན་ནོ། ། དེ་ཡང་སྔོན་དུ་སྐྱེས་བུ་གསུམ་གྱི་ལམ་གྱི་རིམ་པས་
རྒྱུད་སྦྱངས་དགོས་ཤིང་ཁྱད་པར་དུ་ལམ་གྱི་གཙོ་བོ་རྣམ་གསུམ་སྔར་བཤད་པ་རྣམས་རྒྱུད་ལ་ཅི་སྐྱེའོ། ། ལྟ་བ་
ཡང་མགོན་པོ་ཀླུ་སྒྲུབ་ཀྱིས་གསུངས་པའི་ལྟ་བ་ཅི་ནུས་སུ་འཚོལ་དགོས། ཚེ་གཅིག་ལ་འཚང་རྒྱ་བ་བླ་མེད་ཀྱི་ཁྱད་
ཆོས་ཡིན་པས་བླ་མེད་ལ་ཕ་རྒྱུད་མ་རྒྱུད་གཉིས་ལས་ཕ་རྒྱུད་ཀྱི་གཙོ་བོ་ནི་གསང་པ་འདུས་པ་ཡིན་ལ། འདིས་སྒྱུ་
ལུས་དང་འོད་གསལ་གཉིས་ཀ་སྟོན་ཅིང་། ཁྱད་པར་དུ་སྒྱུ་ལུས་རྒྱས་པར་སྟོན་པས་ཤེས་དགོས་སོ། ། མ་རྒྱུད་
བདེ་དགྱེས་ནས་བདེ་སྟོང་གི་ཡེ་ཤེས་གཙོ་བོར་སྟོན་ཅིང་། དེ་སྐྱེད་པའི་ཐབས་སུ་གཏུམ་མོ་སྦྱར་དགོས་པས། དེ་
290



༄༅། ། རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། ༑
ནི་བདེ་དགྱེས་གཉིས་དང་ཀྱེ་རྡོར་ནས་རྒྱས་པར་འཆད། བདེ་མཆོག་ནས་རྩ་གནས་རྣམས་སུ་དཔའ་བོ་དང་
དཔའ་མོ་བསྒོམས་པས་རྩ་རླུང་རྣམས་བྱིན་གྱིས་བརླབས་ནས་རླུང་ཐིམ་པས་བདེ་སྟོང་སྐྱེ་ཚུལ་སོགས་འཆད་པས།
བདེ་མཆོག་གི་སྐོར་ལ་མཁས་དགོས། དེ་ཡང་ལྷུན་པོའི་རྩེ་ན་ད་ལྟ་ཡང་དངོས་སུ་བཞུགས་པས་བྱིན་རླབས་མྱུར་
རོ། ། གཟུགས་སྐུའི་རྒྱུའི་གཙོ་བོ་སྒྱུ་ལུས་སྒྲུབ་ཚུལ་གསང་འདུས་ནས་འབྱུང་བ་དེ་ལ་མཁས་དགོས་ཤིང་། ཆོས་
སྐུའི་རྒྱུའི་གཙོ་བོ་བདེ་སྟོང་གི་ཡེ་ཤེས་ནི་བདེ་མཆོག་གིས་སྟོན་པས་དེ་ལ་སྦྱངས་དགོས་ལ། དེ་ཡང་ལོ་ནག་དྲིལ་
གསུམ་གྱི་གཞུང་ལྟར་ཤེས་དགོས། རྒྱ་བོད་གཉིས་སུ་བདེ་མཆོག་ལ་བརྟེན་པའི་གྲུབ་ཆེན་ཤིན་ཏུ་མང་པོ་བྱིན་
ཤིང་ད་ལྟ་ཡང་རྣལ་འབྱོར་བྱེད་པ་མང་། བདེ་གསང་གཉིས་ཀྱི་སྒོ་ནས་ལམ་བགྲོད་པ་ལ་ཡི་དམ་འཇིགས་བྱེད་ལ་
བསྟེན་དགོས་ཏེ། འདིས་ལམ་སྒྲུབ་པའི་འགལ་རྐྱེན་སྤྱི་དང་ཁྱད་པར་དུ་གདོན་བགེགས་སོགས་ཀྱི་གནོད་པ་ཞི་
ནས་ལམ་མཐར་ཕྱིན་པར་འགྱུར་རོ། ། འཇིགས་བྱེད་ཁོ་རང་ལ་ཡང་ཁྱད་ཆོས་ལྔ་ཡོད་དེ། གཅིག་ནི་ཕྱག་
མཚན་སྒྱུ་མས་ནི་སྒྱུ་ལུས་དང་མེ་ཐབས་ཀྱིས་འོད་གསལ། གཅིག་ནི་ཁ་ཊཾ་གས་ནི་བདེ་སྟོང་གི་རྣམ་གཞག་སྟོན།
གཅིག་ནི་མེ་ཐབས་བསྡིགས་མཛུབ་སྐྱེས་བུ་གསལ་ཤིང་ལ་བསྐྱོན་པ་གསུམ་སྟེ། མེ་ཐབས་ཀྱིས་ཤེས་རབ་ཆེ་བ།
བསྡིགས་མཛུབ་གྱིས་ཕ་རྒྱུད་མ་རྒྱུད་ཀྱི་གནད་མཐར་ཐུག་ང་ལ་ཡོད་ཅེས་མཚོན་ཤིང་། སྐྱེས་བུ་གསལ་ཤིང་ལ་
བསྐྱོན་པས་ནི་སྡིག་ཅན་བཙན་ཐབས་སུ་འཚང་རྒྱ་ནུས་པ་དང་། གཅིག་ནི་སྤྱིར་རྗེ་བཙུན་རྒྱལ་བ་ཀུན་གྱི་ཡབ་
ཡིན་པས་རྗེ་བཙུན་ལ་བསྟེན་དགོས་ཤིང་། ཁྱད་པར་དུ་རྒྱུ་འབྲས་གཉིས་དང་ཡེ་ཤེས་སེམས་དཔའི་སྐབས་སུ་རྗེ་
བཙུན་གྱི་ཞལ་དངོས་སུ་ཡོད་པས་རྗེ་བཙུན་གྱིས་རྗེས་སུ་འཛིན་པའི་རྟེན་འབྲེལ་ཁྱད་པར་ཅན་དང་ལྡན་པ་དང་།
གཅིག་ནི་སྔར་བཤད་པ་ལྟར་བདེ་གསང་གཉིས་ཀྱི་སྒོ་ནས་ལམ་བགྲོད་པ་ལ་ཡིད་ན་འཇིགས་བྱེད་བསྟེན་ན་བར་
ཆད་ཐམས་ཅད་ཞི་ནས་ལམ་གྱི་བགྲོད་པ་མཐར་ཕྱིན་པར་བྱེད་པའི་ཕྱིར་རོ། ། གཞན་ཡང་རྭ་གཉིས་ཀྱིས་ནི་
གཞི་བདེན་པ་གཉིས། ལམ་ཐབས་ཤེས་གཉིས། འབྲས་བུ་གཟུགས་སྐུ་གཉིས་འགྲུབ་ཚུལ་རྣམས་ང་ལ་ཡོད་
ཅེས་མཚོན་པ་སོགས་མང་ངོ་། ཆོས་སྐྱོང་ཡང་སྐྱེས་བུ་གསུམ་གྱི་ལམ་གྱི་རིམ་པའི་འགྲོས་དང་མཐུན་པ་ཞིག་
དགོས་ཏེ། དེ་ཡང་ལས་ཀྱི་གཤིན་རྗེ་ནི་སྐྱེས་བུ་ཆུང་ངུའི་ཆོས་སྐྱོང་དུ་བསྟེན་པ་དང་། རྣམ་ཐོས་སྲས་ནི་སྐྱེས་བུ་
འབྲིང་གི་ལམ་སྒྲུབ་པའི་ཆོས་སྐྱོང་དང་། མགོན་པོ་ཕྱག་དྲུག་པ་ནི་སྐྱེས་བུ་ཆེན་པོའི་ལམ་སྒྲུབ་པའི་ཆོས་སྐྱོང་དུ་
བསྟེན་པར་བྱའོ། ། དེ་ལྟ་བུའི་ལམ་སྟོན་པའི་བླ་མ་ཡང་ཡོན་ཏན་ཕྱོགས་རེ་བས་མི་ཆོག་གི། སྡོམ་པ་གསུམ་དང་
ལྡན་ཞིང་ཉེས་ལྟུང་དང་བྲལ་བ། སྡེ་སྣོད་གསུམ་ལ་མཁས་ཤིང་བསླབ་པ་གསུམ་དང་ལྡན་པ། རྒྱུད་སྡེ་བཞི་ལ་
མཁས་ཤིང་བསྐྱེད་རྫོགས་ཅི་རིགས་ཀྱི་རྒྱུད་སྨིན་པ་སོགས་ཀྱི་ཡོན་ཏན་དང་ལྡན་པ་ཞིག་བསམ་སྦྱོར་གཉིས་ཀྱིས་
291



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྟེན་པར་བྱ་ལ། དེ་བཞིན་དུ་གྲོགས་ཀྱང་དད་པ་ཆེ་བ། ངོ་ཚ་ཤེས་ཤིང་ཁྲེལ་ཡོད་པ། ཤེས་རབ་ཆེ་བ། བླ་
མ་དང་དེས་བསྟན་པའི་ཆོས་ལ་གུས་ཤིང་འཇུག་པ་སོགས་དང་ལྡན་པ་ཞིག་བསྟེན་པར་བྱའོ། ། ཚོགས་ཞིང་ནི།
རང་གི་སྤྱི་བོར་སེང་ཁྲིའི་སྟེང་དུ་ངོ་བོ་རྩ་བའི་བླ་མ་ཡིན་པ་ལ་རྣམ་པ་རྗེ་བཙུན་འཇམ་པའི་དབྱངས་གསལ་བ་ལ་ཡེ་
ཤེས་པ་སྤྱན་དྲངས་བསྟིམས་ནས་མཎྜལ་འབུལ་བ་དང་། གསོལ་འདེབས་དབང་བཞི་ལེན་པ་མཐར་རང་གི་སྙིང་
གའི་ཐིག་ལེའི་དབུས་སུ་བཞུགས་པའོ། ། སྒྲིབ་སྦྱོང་ལ་ལྟུང་བཤགས། ཡིག་བརྒྱ། དམ་ཚིག་རྡོ་རྗེའི་བཟླས་ལ།
ཟ་བྱེད་མཁའ་འགྲོའི་སྦྱིན་སྲེག་སྟོབས་བཞི་སོགས་བྱ་དགོས་ཚུལ་བཤད། མདོར་ན་བཤེས་གཉེན་བསྟེན་ཚུལ་
ནས་བཟུང་སྟེ་འབྲས་བུ་མངོན་དུ་བྱེད་པའི་བར་གྱི་ལམ་ཐུན་མོང་པས་རྒྱུད་སྦྱངས་པ། སྐུ་གསུམ་གྱི་ལམ་ལ་
འཁྲིད་ཚུལ། དབང་ཐོབ་ཅིང་། དེའི་དམ་ཚིག་སྲུང་དགོས་པ། རིམ་གཉིས་རྒྱུད་ལ་སྐྱེ་བའི་གྲངས་ངེས་གོ་རིམ་
སོགས་ལ་གོ་བ་ཆགས་པར་བྱེད་པའོ། ། འདི་དག་ལ་ཤར་སྒོམ་བྱེད་པ་ཙམ་ཡང་ཉམས་ལེན་གྱི་གནད་ཚང་ཚུལ་
འདི་དག་རྗེ་བཙུན་ལ་ཞུས་ལ་བསྐུལ་ཞིག་ཅེས་གསུང་བ་བཞིན། བདག་གིས་རྗེ་བཙུན་ལ་མཆོད་པ་བསམ་གྱིས་
མི་ཁྱབ་པ་ཕུལ་ཏེ་གསོལ་འདེབས་ཤུགས་དྲག་དང་བཅས་ཞུས་པས། རྗེ་བཙུན་གྱིས་ཉམས་ལེན་བྱ་ཚུལ་འདི་
ལྟར་གྱིས་ཤིག་ཅེས་གསུང་བ་བཞིན་ཡི་གེར་བཏབ་ནས་ཕུལ་བ་ལགས། རྗེ་ཉིད་ཀྱིས་རྗེ་བཙུན་འཇམ་དབྱངས་
ལ་ཞུས་ནས་རེད་མདའ་པ་ལ་ཕུལ་བའི་ཉམས་ལེན་གྱི་གནད་ཡོངས་སུ་རྫོགས་པར་དྲིལ་ནས་ཐུགས་ཉམས་སུ་
བཞེས་པའི་ཚུལ་ལོ། ། ཞེས་པ་ནི་ཚིག་དོན་གྱི་སྙིང་པོ་བསྡུས་ཏེ་བཀོད་པའོ། ། འདི་དང་སྔ་མ་གཉིས་ཀ་ཡང་
ཉམས་ལེན་ལ་བརྩམས་པའི་དྲི་པར་འདུག་པས་ཐོས་པ་ཕྱིར་བལྟས་སུ་མ་སོང་ཞིང་ཉམས་སུ་ལེན་འདོད་པ་དག་
གིས་ཤེས་དགོས་པ་ཡོད་དོ། །
བྱང་ཆུབ་སྒྲུབ་པའི་ལམ་གྱི་སྙིང་པོ་ཀུན། ། གཅིག་བསྡུས་ལམ་གྱི་གཙོ་བོ་རྣམ་གསུམ་སྟེ། ། ཇི་བཞིན་
སྟོན་མཛད་རྗེ་བཙུན་རྗེ་བླ་མའི། ། མན་ངག་མཐར་ཐུག་འདི་ལས་གཞན་ན་གང་། ། འདི་ཡི་དགོངས་དོན་མ་
ལུས་པ། ། བློ་དམན་བདག་ལྟའི་ཡུལ་མིན་ཡང་། ། དམ་པ་གང་གིས་ཐག་རིང་ནས། ། གསུང་གིས་བསྐུལ་
ཕྱིར་བདག་གིས་བྲིས། ། མང་ཐོས་འདུས་སྡེའི་རྒྱ་མཚོ་ཆེར་གནས་པའི། ། མཁས་དབང་གདེངས་ཅན་གཙུག་
ན་ལེགས་བཤད་ཀྱི། ། རིན་ཆེན་མཆིས་བཞིན་ཕྱོགས་ཀྱི་ཁྲོན་པ་ནས། ། འདོད་རྒུའི་ཡིད་བཞིན་ལེན་འདོད་མེ་
མ་མཚར། ། འོན་ཀྱང་དྲི་ཞིམ་འབྱུང་སྲིད་ན། ། རི་དྭགས་ལྟེ་བར་གླ་རྩི་བཞིན། ། ལེགས་བཤད་བྱུང་ན་བྱིས་
པ་ལས། ། ལེན་ལ་འགལ་བ་ག་ལ་མཆིས། །དེ་ཕྱིར་དམ་པའི་གསུང་བཞིན་རྗེ་བཙུན་རྗེའི། ། དགོངས་དོན་
འགྲེལ་བའི་ཚུལ་ལ་འབད་པའི་དགེས། ། སྐྱེ་ཀུན་ཡབ་སྲས་གཉིས་ཀྱིས་རྗེས་བཟུང་ནས། ། བླ་མེད་བྱང་ཆུབ་
292



༄༅། ༈ རྗེ་རིན་པོ་ཆེས་འཇམ་དབྱངས་ལ་ཞུས་ནས་རེད་མདའ་བར་གནང་བ། །
མྱུར་དུ་ཐོབ་གྱུར་ཅིག། ཅེས་པ་འདི་ནི། མཁན་ཨང་དཀར་ཞབས་དྲུང་ཉི་མ་ཐང་བ་ཤེར་སྦྱིན་པའི་སྐྱེ་བར་
གྲགས་པ་ཨོང་སྨོན་དབྱངས་ཅན་གཞོན་ནུ་ཞེས་བྱ་བ། རྒྱལ་དབང་བདུན་པ་ཆེན་པོའི་དངོས་སློབ་ཏུ་གྱུར་པ་དེ་
ཉིད་ཀྱིས་ཕོ་བྲང་ཆེན་པོ་པོ་ཏ་ལ་ནས་འདི་ལྟ་བུ་ཞིག་གྱིས་ལ་བསྐུར་ཞིག་ཅེས་པའི་གསུང་ཤོག་གིས་བསྐུལ་བ་ལྟར་
ཅོ་ནེའི་སློབ་དཔོན་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་བསྐུལ་བ་བོའི་གསུང་བཟློག་མ་ནུས་ཤིང་།
གཞན་འགའ་ལའང་ཕན་སྲིད་སྙམ་ནས་ཅུང་ཟད་སྤྲོས་ཏེ་ཅོ་ནེའི་དགོན་ཉིད་དུ་སྦྱར་ནས་ཕུལ་བ་འདིས་ཀྱང་རྗེའི་
བསྟན་པ་ལ་ཕན་ཐོགས་པར་གྱུར་ཅིག ཚུལ་འདི་ལེགས་བཤད་ཡིན་མིན་གཟུ་བོར་གནས་པའི་མཁས་པས་
དཔྱད་ན་མཁྱེན་མོད། ཡིན་མིན་ཇི་ལྟར་ཡང་འདི་རྩོམ་པའི་ཐོག་ཐ་བར་གསུམ་དུ་རྗེ་ཉིད་དགྱེས་པའི་རྟེན་
འབྲེལ་ཡིན་ནམ་སྙམ་པའི་རྨིས་ལྟས་བཟང་པོ་ལན་གསུམ་བྱུང་བས་ལེགས་སམ་སྙམ་པ་ནི་ཡོད་དོ། ། ། ། པར་གྱི་
ཡི་གེ་པ་ནི་སྙན་ངག་སོགས་ཐ་སྙད་རིག་པ་ལ་བརྩོན་པ་ཆེ་ཞིང་དད་དང་རྣམ་དཔྱོད་ལྡན་པའི་ཁྱའོ་ལུང་དཀའ་
བཅུ་བ་བློ་བཟང་དབང་ཕྱུག་གོ ། ། ། མངྒ་ལཾ། ། ། །།
293



༄༅། །རྗེའི་རིན་པོ་ཆེ་གསུམ་གྱི་གཏམ་གྱི་སྦྱོར་བའི་དགོངས་
འགྲེལ་བསྡུས་པ་བཞུགས་སོ། །
ན་མོ་མ་གྷོ་ཥཱ་ཡ། ཚོགས་གཉིས་རྟ་ལྗང་བདུན་གྱིས་ལེགས་དྲངས་ནས། ། བྱང་ཆུབ་སྤྱོད་པའི་མཁའ་
ལ་རབ་འཕགས་ཏེ། ། སྒྲིབ་གཉིས་མུན་པའི་དགྲ་ལས་རྣམ་རྒྱལ་བ། ། ཐུབ་དབང་སྨྲ་བའི་ཉི་མ་མཆོག་དེར་
འདུད། ། རྒྱལ་བའི་མདོ་སྔགས་ཆོས་ཚུལ་མ་ལུས་པ། །རྒྱལ་བའི་དགོངས་པ་ཇི་བཞིན་ལེགས་བཟུང་ནས། །
རྒྱལ་བའི་བསྟན་པ་ཕྱོགས་མཐར་གསལ་མཛད་པ། ། རྒྱལ་བའི་སྲས་པོ་རྗེ་བཙུན་བླ་མར་འདུད། ། མགོན་དེས་
ཐར་འདོད་འཇུག་ངོགས་རང་ཉིད་ཀྱིས། ། ཇི་བཞིན་གཟིགས་ལྟར་གཞན་ལ་སྟོན་པའི་ཆེད། །རིན་ཆེན་རྣམ་
གསུམ་གཏམ་གྱི་སྦྱོར་བ་ཞེས། ། བསྩལ་བའི་དགོངས་དོན་མདོར་བསྡུས་བཤད་པར་བྱ། །
འདི་ལ་གསུམ། བཤད་པ་ལ་འཇུག་པ། བཤད་པ་དངོས། མཇུག་གི་རིམ་པའོ། ། དང་པོ་ལ་བཞི།
སྨོན་པ་དང་
།མཚན་བསྟན་པ་དང་། སྐྱབས་སུ་འགྲོ་བ་དང་། རྩོམ་པར་དམ་བཅའ་དང་བཅས་པའི་མཆོད་
བརྗོད་དོ། ། དང་པོ་ནི། ཨོཾ་བདེ་ལེགས་སུ་གྱུར་ཅིག་ཅེས་སོ། ། གཉིས་པ་ནི། བླ་ན་མེད་པའི་རིན་པོ་ཆེ་
གསུམ་གྱི་གཏམ་གྱི་སྦྱོར་བ་ཞེས་བྱ་བ་ཞེས་སོ། ། གསུམ་པ་ནི། རྗེ་བཙུན་བླ་མ་འཇམ་པའི་དབྱངས་ཀྱི་ཞབས་ཀྱི་
པདྨོ་ལ་གུས་པས་སྐྱབས་སུ་མཆིའོ་ཞེས་སོ། ། བཞི་པ་ལ་གསུམ་གྱི་དང་པོ་ནི། རབ་བརྟན་དད་པས་རྒྱལ་བའི་
རྗེས་འཇུག་ཅིང་། ། མངོན་པར་སྦྱོར་བ་མི་དམན་རྣམ་དཔྱོད་ཀྱིས། ། ཐུབ་པའི་གསུང་ལས་སྙིང་པོ་ལེན་
འདོད་ལ། ། རིན་ཆེན་གཏམ་གྱི་སྦྱོར་བ་སྒྲོག་འདོད་པས། ། ཞེས་པས་དམ་བཅའ་དངོས་བསྟན་ནས། གང་
གི་ཐུགས་རྗེའི་ཟེགས་མའི་ཆ་ཤས་ཙམ། ། ཡིད་ལ་ཞུགས་པ་ཡིས་ཀྱང་རྩོལ་མེད་པར། ། ཚིག་གི་མཆོག་སྦྱིན་
སྟེར་མཛད་འཇམ་པའི་དབྱངས། ། དེ་ལ་འདུད་དོ་ཞེས་པས་མཆོད་བརྗོད་དང༌། ། རེ་བ་འབྲས་ལྡན་མཛོད་
ཅེས་པས་འདོད་དོན་འགྲུབ་པའི་གསོལ་གདབ་མཛད་དོ། ། གཉིས་པ་བཤད་པ་དངོས་ལ་གསུམ། མཁས་བྱའི་
རིན་ཆེན་རྣམ་གསུམ་ལ་འཇུག་པའི་རྒྱུ་བསྟན་པ་དང་། རིན་ཆེན་རྣམ་གསུམ་ངོས་བཟུང་བ་དང་། རིན་ཆེན་
རྣམ་གསུམ་ལ་ཇི་ལྟར་འཇུག་པའི་ཚུལ་ལོ། ། དང་པོ་ནི། སྲིད་པའི་ཕུན་ཚོགས་གཡོ་བ་གློག་གི་གར། ། ལང་ཚོ་
294



༄༅། ། རྗེའི་རིན་པོ་ཆེ་གསུམ་གྱི་གཏམ་གྱི་སྦྱོར་བའི་དགོངས་འགྲེལ་བསྡུས། །
མི་རྟག་རྒྱུག་པའི་རི་གཟར་ཆུ། ། དེ་ལྟར་རྟོགས་ནས་བློ་གྲོས་ཆེན་པོ་འགས། ། བདག་གིས་རིག་གནས་གང་ལ་
སྦྱངས་སྙམ་ན། ། ཞེས་པས་བསྟན་པ་ལྟར་རོ། ། གཉིས་པ་ལ་གཉིས། རིན་པོ་ཆེ་ངོས་བཟུང་བ་དངོས་དང་།
དེའི་སྒྲ་དོན་ནོ། །དང་པོ་ནི། རིགས་ལམ་ཕྲ་མོ་འབྱེད་པའི་རྣམ་དཔྱོད་དང་། ། གཞུང་ལུགས་གདམས་པར་
ཤར་བའི་ཉམས་ལེན་དང་། ། ཚིག་སྦྱོར་ཚུལ་ལ་མཁས་པའི་ངག་གི་དཔལ། །ས་སྟེང་འདི་ན་རིན་ཆེན་རྣམ་
གསུམ་སྣང་། ། ཞེས་སོ། ། གཉིས་པ་ནི། འདི་ནི་ཤིན་ཏུ་དཀོན་ཞིང་འདོད་པ་འཇོ། ། རྨད་དུ་བྱུང་བའི་
དགའ་བ་རྒྱས་བྱེད་པས། །རིན་པོ་ཆེ་ཞེས་མཁས་པ་རྣམས་ལ་གྲགས། ། ཞེས་པས་དེ་གསུམ་པ་རིན་པོ་ཆེ་
བརྗོད་པའི་སྒྲ་བཤད་བསྟན་ནས། མཁས་པའི་ཡིད་འཕྲོག་རིན་ཆེན་གཞན་ཡོད་མིན། ཞེས་པས་གསུམ་པོ་དེ་
མཁས་པའི་རྒྱུན་ཡིན་གྱི་དེ་ལྟ་བུ་ལས་གཞན་མཁས་པའི་ཡིད་འཕྲོག་པ་དང་མཛེས་པའི་རྒྱུན་ཁྱད་པར་ཅན་མེད་
ཅེས་པའོ། ། འོ་ན། རིན་པོ་ཆེའི་རྒྱན་མེད་དམ་ཞེ་ན། ཡོད་མོད་ཀྱང་དེ་དག་ནི་མཁས་པའི་རྒྱུན་ཁྱད་པར་བ་
ཡིན་ནོ། ། གསུམ་པ་ཇི་ལྟར་འཇུག་པ་ལ་གསུམ། རིགས་པའི་ལམ་གང་ལ་འཇུག་དགོས་པ་དང་། གཞུང་
ལུགས་གདམས་པར་འཆར་ཚུལ་དང་། ཚིག་གི་སྦྱོར་ལའང་མཁས་དགོས་པའི་ཚུལ་ལོ། ། དང་པོ་ལ་ལྔ་། གང་
ལ་འཇུག་པའི་གཞུང་ངོས་བཟུང་ནས་དེ་ལ་འཇུག་དགོས་པ་དང༌། དེ་ལ་མ་ཞུགས་ན་ཟབ་དོན་ཕྲ་མོ་མི་ཤེས་པ་
དང་། ཅུང་ཟད་ཤེས་ཀྱང་ཡིད་དཔྱོད་ཙམ་ལས་འདས་པ་དང་། རིགས་གཞུང་ལ་ཞུགས་ཀྱང་ལེགས་པར་མ་
སྦྱངས་པའི་དབང་གིས་ལོག་རྟོག་འཕེལ་བ་དང་། རྒྱུ་མཚན་དེས་ན་ལེགས་པར་སྦྱངས་དགོས་པའི་ཚུལ་ལོ། །
དང་པོ་ནི། སྨྲ་བའི་ཁྱུ་མཆོག་འཕགས་པ་ཡབ་སྲས་དང་། ། ལོག་སྨྲ་ཚར་གཅོད་ཕྱོགས་གླང་གྲགས་པ་ལས། །
ལེགས་པར་འོངས་པའི་རིགས་ལམ་བདུད་རྩིའི་ཆུས། ། བློ་མིག་དྲི་མ་ཡང་ཡང་མ་བཀྲུས་ན། ། ཞེས་པ་སྟེ།
འདིས་དགག་ཕྱོགས་ནས་དངོས་སུ་བསྟན་ཀྱང་བསྒྲུབ་ཕྱོགས་ནས་གཞུང་དེ་དག་ལ་འཇུག་དགོས་ཞེས་འཕངས་
སོ། ། འཕགས་པ་ཡབ་སྲས་ཀྱི་གཞུང་ནི། མགོན་པོས་མཛད་པའི་དབུ་མ་རིགས་པའི་ཚོགས་དྲུག་དང་། དེ་
དག་གི་དགོངས་འགྲེལ་འཕགས་པ་ལྷ། སངས་རྒྱས་བསྐྱངས། ཟླ་བ་གྲགས་པ་སོགས་ཀྱིས་མཛད་པ་རྣམས་
དང་། ཁྱད་པར་ད་ལྟ་ཡོངས་སུ་གྲགས་པ་ཟླ་བས་མཛད་པའི་དབུ་མ་འཇུག་པ་རྩ་འགྲེལ་དང་བཅས་པ་ལ་ཚིག་སྤྱི་
ཙམ་མ་ཡིན་པ་ཞིབ་ཏུ་སྦྱངས་དགོས་པར་བསྟན་ལ། ཕྱོགས་གླང་ཡབ་སྲས་ཀྱི་གཞུང་ནི་ཚད་མ་སྡེ་བདུན་མདོ་
དང་བཅས་པ་དང་། དེ་དག་གི་དགོངས་འགྲེལ་རྒྱལ་ཚབ་མཁས་གྲུབ་སོགས་ཀྱིས་མཛད་པ་རྣམས་དང་། ཚད་
མ་རིག་པའི་དོན་ཐོར་བུའམ་སྤྱི་ལ་མཁོ་པ་བསྡུས་གྲྭ་ལའང་ལེགས་པར་སྦྱང་དགོས་སོ། ། གཉིས་པ་ནི། ཡང་
ཡང་མ་བཀྲུས་ན། ཤིན་ཏུ་ཟབ་གནས་མཐོང་བ་སྨོས་ཅི་དགོས། ། རགས་པའི་ལུང་དོན་ལ་ཡང་དཔྱོད་པ་
295



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ན། ། ཕལ་ཆེར་ལོག་པར་རྟོག་པ་འཕེལ་འགྱུར་ཞིང་། ། ཞེས་པས་གཞུང་དེ་དག་མ་སྦྱངས་ན་ཤིན་ཏུ་ཟབ་པའི་
དོན་མི་ཤེས་པར་མ་ཟད། ལུང་གི་དོན་རགས་པ་ཡང་ལེགས་པར་མི་ཤེས་པར་བསྟན། གསུམ་པ་ནི། གལ་ཏེ་
ཡང་དག་དམ་བཅའ་ཙམ་ཞིག་གི ། ངེས་པ་རྙེད་ཀྱང་སྒྲུབ་དང་སུན་འབྱིན་གྱི། ། ཚད་མའི་སྟོབས་ཀྱིས་ཐེ་
ཚོམ་མ་ཆོད་ཕྱིར། །འདམ་ལ་བཏབ་པའི་ཕུར་པ་བཞིན་འགྱུར་བས། །ཡང་དག་བག་ཆགས་བརྟན་པོ་འཇོག་
མི་ནུས། ། ཞེས་པ་སྟེ། གལ་ཏེ་གཞུང་དོན་རགས་པ་འགའ་ཞིག་ཤེས་ཀྱང་ཡིད་དཔྱོད་ཀྱིས་བསྡུས་པའི་ཡང་
དག་པའི་དམ་བཅའ་ཙམ་ཡིན་མོད། རང་ལུགས་སྒྲུབ་པ་དང་གཞན་ལུགས་སུན་འབྱིན་པ་སྟེ་འགོག་ཤེས་པའི་
ཚད་མས་དྲངས་པའི་ངེས་ཤེས་མ་སྐྱེས་པས་ཐེ་ཚོམ་མི་ཆོད་ལ། དེ་མ་ཆོད་པས་གཞན་གྱིས་དགག་སྒྲུབ་བྱས་པ་ན་
རང་གི་དམ་བཅའ་ཡང་དག་ཙམ་དེ་ཡང་། དཔེར་ན་འདམ་ལ་བཏབ་པའི་ཕུར་བ་བཞིན་དུ་གཡོ་ཞིང་བརྟན་པོ་
མི་འོང་བས་ན་ཚད་མས་དྲངས་པའི་བག་ཆགས་བརྟན་པོ་འཇོག་པར་མི་ནུས་སོ། ། བཞི་བ་ནི། འདི་ན་རིགས་
གཞུང་གཉིས་ལ་རབ་སྦྱངས་ཀྱང་། །ཤར་དུ་འགྲོ་འདོད་ནུབ་ཏུ་བགྲོད་པ་དང་། ། ཟླ་འོད་འཕོག་པས་ཡི་
དྭགས་སྲེག་པ་བཞིན། ། རིགས་གཞུང་ཉིད་ལ་བརྟེན་པའི་ལོག་རྟོག་གིས། ། བློ་མིག་ཡང་དང་ཡང་དུ་བསླད་
པའི་མཐུས། ། འདི་ཕྱིའི་དགེ་ལེགས་ཀུན་འཇོམས་ཡུན་རིང་དུ། ། ཡང་དག་ལྟ་ལས་ཕྱིར་ཕྱོགས་འགྱུར་བའི་
རྒྱུ། །ཆེས་ཆེར་བརྟན་པོ་སོག་པ་མང་དུ་སྣང་། །ཞེས་པ་སྟེ། མ་སྦྱངས་པ་ཙམ་དུ་མ་ཟད་ཕྱོགས་འདི་ན་གོང་
དུ་བཤད་པའི་རིགས་པའི་གཞུང་གཉིས་ལ་རགས་པ་ཞིག་སྦྱངས་ཀྱང་ལེགས་པར་མ་སྦྱངས་པའི་རྐྱེན་གྱིས་རྒྱུད་ལ་
ལས་འབྲས་སོགས་ལ་ཡིད་མི་ཆེས་པའི་ལོག་ལྟ་དང་བཅས་པའི་ལོག་རྟོག་སྐྱེས་ཏེ། ལོག་རྟོག་དེས་བློ་གྲོས་ཀྱི་མིག་
ཡང་དང་ཡང་དུ་བསླད་བའི་མཐུས་ལོག་ལྟས་རང་གིས་ཚེ་འདི་ཕྱི་ཀུན་ཏུ་བསགས་པའི་དགེ་བ་རྣམས་འཇོམས་
ཤིང་། སྐྱེ་བ་མང་པོར་ཡུན་རིང་དུ་ལས་འབྲས་སོགས་ལ་གུས་པའི་ཡང་དག་པའི་ལྟ་བ་བཟང་པོ་ལས་ཡིད་ཕྱིར་
ཕྱོགས་པ་སྟེ་འདོར་བར་འགྱུར་བའི་རྒྱུ་ཆེས་ཆེར་བརྟན་པོ་གསོག་པ་མང་པོ་ཞིག་སྣང་ངོ་ཞེས་པ་ནི་རྗེ་བཞུགས་
པའི་དུས་སུ་ཡང་དེ་ལྟ་བུ་བྱུང་པའོ། ། དེ་ཉིད་དཔེ་དང་སྦྱར་བ་ནི། དཔེར་ན། སྐྱེས་བུ་འགའ་ཞིག་ཤར་དུ་
འགྲོ་འདོད་པ་ལ་དེ་ལས་ལྡོག་སྟེ་ནུབ་ཏུ་བགྲོད་པ་ཕྱིན་ཅི་ལོག་ཏུ་འགྲོ་བ་བཞིན་དང་། དཔྱིད་དུས་ཀྱི་ཟླ་བའི་
འོད་ཟེར་ཡི་དྭགས་འགའ་ཞིག་གི་ལུས་ལ་འཕོག་པའི་ཚེ་ལུས་བསིལ་དགོས་རྒྱུ་ལས་དེའི་ལས་ཀྱི་དབང་གིས་ལུས་
ཚིག་པའི་སྣང་བ་འབྱུང་བ་བཞིན་ནོ། ། དེ་དོན་ལ་སྦྱར་ན་རིགས་གཞུང་ལ་སྦྱངས་པས་ལས་འབྲས་སོགས་ལ་
ཡིད་ཆེས་རུ་འགྲོ་དགོས་རྒྱུ་ཡིན་པ་ལ་ཡིད་མི་ཆེས་པའི་ལོག་ལྟ་རྒྱུད་ལ་སྐྱེས་པ་དང་། རང་རྒྱུད་ལ་ཆོས་ཀྱིས་ཕན་
དགོས་རྒྱུ་ཡིན་པ་ལ་ལོག་ལྟས་རྒྱུད་ཀྱི་དགེ་བ་འཇོམས་པ་སོགས་རྒྱུད་སྲེག་པ་དང་རིམ་པ་བཞིན་དུ་སྦྱར་བའོ། །
296



༄༅། ། རྗེའི་རིན་པོ་ཆེ་གསུམ་གྱི་གཏམ་གྱི་སྦྱོར་བའི་དགོངས་འགྲེལ་བསྡུས། །
ཚུལ་འདི་ཉིད་ད་ལྟའི་མཚན་ཉིད་པར་གྲགས་པ་ང་རྒྱལ་ཅན་མཁས་རྨོངས་མང་པོ་ཞིག་ལ་འབྱུང་ཉེ་བར་སྣང་སྟེ།
རྗེ་ཉིད་ཀྱིས་བརྩེ་བས་འདོམས་པ་འདི་ལ་བསམ་པར་རིགས་སོ། ། དེས་ན་སྟོན་པ་དང་རྗེ་སོགས་ཀྱིས་ཐོས་པ་ལ་
བསྔགས་ཀྱང་གཞུང་དོན་ལེགས་པར་མ་རྟོགས་པའི་ཚིག་འཁྲི་ཙམ་གྱི་རྗེས་སུ་འཇུག་པ་དང་། ཕྱོགས་ཙམ་ཤེས་
པའི་ང་རྒྱལ་གྱིས་གཞན་ཚིག་རྩུབ་སོགས་ཀྱིས་དམའ་འབེབས་ཅིང་ཁྱད་གསོད་བྱེད་པ་ནི་རང་ཉིད་འཕུང་པར་
འགྱུར་བའི་རྒྱུའོ། ། འདི་ལྟ་བུ་ལ་དགོངས་ནས་མཁས་གྲུབ་ཆོས་རྗེས་ཐུབ་བསྟན་བྱི་དོར་དུ་བཀའ་བཀྱོན་ཇི་ལྟར་
མཛད་པ་ཡང་གཟིགས་དགོས་སོ། ། ལྔ་པ་ནི། དེ་ཕྱིར་བློ་གྲོས་ཕྲ་ཞིང་མཛངས་པ་དང་། །ཀུ་ཤའི་རྩེ་ལྟར་མ་
གྱུར་དེ་སྲིད་དུ། ། ངོམས་མི་སླ་བར་རིགས་པའི་གཞུང་ལུགས་ལ། ། མཁས་པའི་བཤེས་ལ་བརྟེན་ནས་ལེགས་
པར་སྦྱངས། ། ཞེས་པ་སྟེ། རིགས་གཞུང་ལ་ཞུགས་ཀྱང་ལེགས་པར་མ་སྦྱངས་པའི་རྐྱེན་གྱིས་ལོག་རྟོག་འབྱུང་
ཞིང་དེས་རང་ལ་གནོད་པའི་ཚུལ་དེ་ལྟ་བུ་ཡོད་པའི་རྒྱུ་མཚན་དེས་ན། སྦྱོང་བ་ན་བློ་གྲོས་ཕྲ་ཞིང་ཞིབ་ལ་མཛངས་
པ་དང་། ཀུ་ཤའི་རྩེ་ལྟར་རྣོ་བར་མ་གྱུར་བ་དེ་སྲིད་དུ་ངོམས་མི་སླ་བར་རིགས་པའི་གཞུང་དེ་དག་མཁས་པའི་
བཤེས་གཉེན་བསྟེན་ནས་ལེགས་པར་སྦྱང་དགོས་སོ། ། ཚུལ་འདི་ལྟར་སྦྱངས་པའི་མཁས་པ་ཡང་དཀོན་མོད།
རང་གི་བློ་ནུས་དང་བསྟུན་ནས་ལེགས་པར་སྦྱང་དགོས་པ་དང་། རང་གིས་མི་ཤེས་ཀྱང་ལོག་ལྟ་མི་རུང་བའི་དོན་
དུ་གསལ་ལོ། ། ཁ་ཅིག་ཕྱོགས་རེ་ཙམ་རྟོགས་ནས་བགྲོ་གླེང་ཅུང་ཟད་བྱེད་ཤེས་པའི་ང་རྒྱལ་གྱིས་ཤེས་བྱའི་ཁྱོན་
ཡང་འདི་ཙམ་མོ་སྙམ་དུ་འཛིན་པའང་སྣང་སྟེ་ཀྱེ་མའོ་སྙམ་དུ་སེམས་སོ། ། དེས་ན་ཤེས་བྱའི་ཆོས་ཐམས་ཅད་ཇི་
བཞིན་གཟིགས་པ་ནི་སངས་རྒྱས་ཉག་གཅིག་ཡིན་པས་དྲི་བ་ཀུན་གྱི་ལན་འདེབས་ནུས་པའང་སངས་རྒྱས་ཁོ་ན་ཏེ།
སློབ་པ་འཕགས་པ་རྣམས་ཀྱིས་ཀྱང་ཆོས་ཐམས་ཅད་ཀྱི་རྣམ་པ་དང་རབ་དབྱེ་མཐའ་དག་མངོན་སུམ་དུ་གཟིགས་
པམིན་ན། བློ་དམན་བདག་གིས་ནི་མེ་འཁྱེར་ལྟར་ཤེས་བྱའི་དབྱེ་བ་ནམ་མཁའ་ལྟ་བུ་ལས་ཆ་ཙམ་ཞིག་མ་
གཏོགས་མི་ཤེས་པས་འདི་ལྟར་ཤེས་སོ་སྙམ་དུ་སེམས་ཁེངས་པའི་ང་རྒྱལ་ག་ལ་རུང་སྙམ་དུ་མཁས་རློམ་གྱི་ང་རྒྱལ་
འགོག་པ་གལ་ཆེའོ། ། གཉིས་པ་ལ་གསུམ། དེ་ལྟར་ལེགས་པར་སྦྱངས་ན་རྒྱལ་བའི་དགོངས་པ་རྙེད་ཚུལ་དང་།
དེ་ལ་བརྟེན་ནས་གསུང་རབ་ཐམས་ཅད་གདམས་ངག་ཏུ་འཆར་ཚུལ་དང་། དེ་ལས་ལྡོག་ན་དོན་ཆུང་བར་
བསྟན་པའོ། ། དང་པོ་ནི། དེ་ལྟར་བློ་གྲོས་མིག་ནི་བྱེ་བ་དེས། ། རྒྱལ་བས་ཐེག་པ་མཆོག་གི་ཟབ་མོའི་
དོན། ། རྣམ་རིག་ཙམ་དང་ངོ་བོ་ཉིད་མེད་ཚུལ། ། རྣམ་གཉིས་གསུངས་པའི་དགོངས་པ་རྙེད་པར་འགྱུར། །
ཞེས་པ་སྟེ། སྔར་ལྟར་རིགས་པའི་གཞུང་གཉིས་ལ་ལེགས་པར་སྦྱངས་ནས་བློ་གྲོས་ཀྱི་མིག་བྱེ་བའམ་བློ་གྲོས་ཆེ་རུ་
སོང་བ་དེས་རྒྱལ་བས་ཐེག་ཆེན་གྱི་ཆོས་ལུགས་ཐོགས་མེད་ཀྱིས་ཕྱེ་བ་ལྟར་རྣམ་རིག་པ་སྟེ་སེམས་ཙམ་པའི་ལུགས་
297



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། ཀླུ་སྒྲུབ་ཀྱིས་ཕྱེ་བ་ལྟར་ངོ་བོ་ཉིད་མེད་པ་དབུ་མའི་ཚུལ་གཉིས་གསུངས་པའི་གསུང་རབ་རྣམས་ཀྱི་
དགོངས་པ་ལེགས་པར་རྙེད་པར་འགྱུར་རོ། ། འདི་ནི་ལམ་རིམ་བསྡུས་དོན་ལས། རྒྱལ་བའི་དགོངས་པ་བདེ་
བླག་རྙེད་པ་དང་། ༑ ཞེས་གསུངས་པ་དང་ཕྱོགས་འདྲ་ཞིང་། སྤྱིར་རྒྱལ་བའི་གསུང་རབ་ཐམས་ཅད་ཀྱི་
དགོངས་པ་རྟོགས་པ་ནི་ཤིང་རྟ་ཆེན་པོ་གཉིས་ནས་བརྒྱུད་པའི་མཁས་གྲུབ་རྣམས་ཀྱི་མན་ངག་ལ་བརྟེན་དགོས་ལ།
ཁྱད་པར་དུ་དབུ་སེམས་གཉིས་ཀྱི་ལུགས་ལེགས་པར་ཤེས་པ་ནི་ཤིང་རྟ་ཆེན་པོ་ཡབ་སྲས་ཀྱི་མན་ངག་ལ་བརྟེན་
དགོས་སོ། ། དེ་ཡང་བྱམས་པ་དང་ཐོགས་མེད་སྐུ་མཆེད་ཕྱོགས་གླང་ཡབ་སྲས་ཀྱི་མན་ངག་ལ་བརྟེན་ནས་སེམས་
ཙམ་པའི་ལུགས་ཤེས་དགོས་ལ། འཇམ་དབྱངས་ནས་ཀླུ་སྒྲུབ་ཡབ་སྲས་བརྒྱུད་པའི་མན་ངག་ལ་བརྟེན་ནས་དབུ་
མའི་ལུགས་ལེགས་པར་ཤེས་དགོས་ཤིང་ཤེས་ནུས་པའི་དོན་ནོ། ། གལ་ཏེ་ཤིང་རྟ་ཆེན་པོ་གཉིས་ནས་བརྒྱུད་པའི་
མན་ལག་ལ་མ་བརྟེན་པར་དབུ་སེམས་གཉིས་ཀྱི་ལུགས་ཤེས་པར་འདོད་ན་ནི་དམུས་ལོང་ལོང་འཁྲིད་མེད་པར་
ཉམ་ང་བའི་ཕྱོགས་སུ་འགྲོ་བ་ལྟ་བུར་འགྱུར་རོ། ། དེ་གཉིས་ཀྱི་ལུགས་ཇི་ལྟར་ཡིན་པ་ཉིད་རྗེ་ཉིད་ཀྱིས་དྲང་ངེས་
རྣམ་འབྱེད་དུ་བཀའ་སྩལ་པ་ལྟར་ཏེ་དེ་ལས་ལྷག་སངས་རྒྱས་ཀྱིས་ཀྱང་བཤད་དུ་མེད་དོ། ། གཉིས་པ་ནི། དེ་
ནས་མི་ཕམ་ཆོས་རྗེ་ཀླུ་སྒྲུབ་དང་། ། ཐོགས་མེད་མཆེད་ལ་སོགས་པའི་ཤིང་རྟའི་སྲོལ། ། དྲི་མེད་གཞུང་ལུགས་
རྣམས་ལ་སྦྱངས་པ་ན། ། རྒྱ་ཆེའི་གཏམ་གྱིས་དང་པོའི་ལས་ཅན་རྣམས། ། ད་ལྟ་ཉིད་ནས་སངས་རྒྱས་ས་ཡི་
བར། ། ལེགས་པར་འཁྲིད་པའི་ཟབ་མོའི་གདམས་པ་ལ། ། ནང་བྱན་ཚུད་པས་བཀའ་དང་དགོངས་འགྲེལ་
ཀུན། ། གདམས་པའི་མཆོག་ཏུ་ཤར་ལ་མཁས་པ་ཟེར། ། ཞེས་པ་སྟེ། གོང་དུ་བརྗོད་པ་ལྟར་ཤིང་རྟ་ཆེན་པོའི་
གཞུང་གིས་ཤིང་རྟའི་སྲོལ་ཕྱེ་བ་ལྟར་ལེགས་པར་སྦྱངས་ནས་རང་གིས་ཁོང་དུ་ཆུད་པ་ན། ཐོག་མར་ལས་འབྲས་
དང་སྦྱིན་པ་སོགས་པའི་རྒྱ་ཆེ་བའི་གཏམ་གྱིས་གདུལ་བྱ་ལས་དང་པོ་བ་རྣམས་ད་ལྟ་ཉིད་ནས་བཤེས་གཉེན་
བསྟེན་ཚུལ་ནས་བཟུང་སྟེ་ཞི་ལྷག་གི་བར་སངས་རྒྱས་ཀྱི་སར་བགྲོད་པའི་ཚུལ་ལམ་རིམ་ནས་འབྱུང་བ་བཞིན་
ལེགས་པར་འཁྲིད་པའི་ཟབ་མོའི་གདམས་པ་ལ་ནང་བྱན་ཆུད་པའི་ངེས་པ་རྙེད་ཅིང་། དེའི་མཐུས་རྒྱལ་བའི་
བཀའ་དང་དེའི་དགོངས་པ་འགྲེལ་བའི་བསྟན་བཅོས་ཆེན་པོ་ཀུན་གདམས་པའི་མཆོག་ཏུ་ཤར་བ་དེ་ལ་མཁས་
པའི་མཆོག་ཅེས་ཟེར་རོ། ། འདི་ནི་བསྡུས་དོན་ལས། གསུང་རབ་མ་ལུས་གདམས་པར་འཆར་བ་དང་། །
ཞེས་པ་དང་འདྲ་སྟེ། སྤྱིར་རྒྱལ་བའི་བཀའ་ཐམས་ཅད་གདུལ་བྱ་རྣམས་མངོན་མཐོ་དང་ངེས་ལེགས་ཅི་རིགས་
ལ་བཀོད་ནས་མཐར་འཚང་རྒྱ་བའི་ཐབས་སྟོན་པས་མན་ངག་གི་མཆོག་ཡིན་ལ། དེའི་ཕྱིར་དེ་དག་གི་དགོངས་
པ་འགྲེལ་བའི་ནང་རིག་པའི་བསྟན་བཅོས་ཆེན་པོ་དག་ཀྱང་མན་ངག་གི་མཆོག་ཡིན་ནོ། ། དེ་ལྟར་ཡིན་ཀྱང་
298



༄༅། ། རྗེའི་རིན་པོ་ཆེ་གསུམ་གྱི་གཏམ་གྱི་སྦྱོར་བའི་དགོངས་འགྲེལ་བསྡུས། །
རང་ཅག་བློ་ཆུང་བ་རྣམས་ཀྱིས་བཀའ་དང་དགོངས་འགྲེལ་ཆེན་པོ་དག་གི་དགོངས་པ་རང་སྟོབས་ཀྱིས་ལེགས་
པར་རྟོགས་མི་ནུས་པས་དེ་དག་མན་ངག་གི་མཆོག་ཏུ་གོ་མི་ནུས་ལ། བླ་མའི་མན་ངག་ལམ་རིམ་ལྟ་བུ་ལ་བརྟེན་
ནས་ཤེས་པར་འགྱུར་རོ། ། ཤེས་ཚུལ་ལ་སོ་སོར་ཕྱེ་ན་མང་ཡང་དོན་བསྡུ་ན། བཀའ་དང་དགོངས་འགྲེལ་གྱི་
བསྟན་བཅོས་དེ་དག་ནས་བླ་མ་དང་དཀོན་མཆོག་ལ་སྐྱབས་སུ་འགྲོ་བའི་ཚུལ་ཇི་སྙེད་བཤད་པ་ཐམས་ཅད་ཀྱང་
སྐྱབས་འགྲོར་འདུ་ཞིང་། ངན་འགྲོ་ལས་ཐར་ཐབས་ཇི་སྙེད་གསུངས་པ་རྣམས་ནི་སྐྱེས་བུ་ཆུང་ངུ་དངོས་སམ་དེ་
དང་ཐུན་མོང་བའི་ལམ་སྟོན་པའི་ཆོས་སྐོར་དུ་འདུ་བ་དང་། དེ་བཞིན་དུ་འཁོར་བ་ལས་གྲོལ་བའི་ཐབས་ཇི་སྙེད་
གསུངས་པ་ཐམས་ཅད་ནི་སྐྱེས་བུ་འབྲིང་གི་ཆོས་སྐོར་དངོས་སམ་དེའི་སྡེར་གཏོགས་གང་རུང་དུ་འདུ་བ་དང་།
སངས་རྒྱས་ཐོབ་པའི་ཆེད་དུ་ཇི་སྙེད་གསུངས་པ་ཐམས་ཅད་ནི་སྐྱེས་བུ་ཆེན་པོའི་ཆོས་སྐོར་དུ་འདུ་བའི་ཚུལ་ཤེས་
ན་བཀའ་དང་བསྟན་བཅོས་ཁྱད་པར་བ་ཐམས་ཅད་ཀྱང་གདུལ་བྱ་རྣམས་རིམ་གྱིས་སངས་རྒྱས་ཀྱི་ལམ་ལ་འཁྲིད་
པའི་ཐབས་སམ་མན་ངག་ཏུ་གོ་ནས་གསུང་རབ་དེ་རྣམས་ལས་འདོར་རྒྱུ་ཅི་ཡང་མེད་པར་ཐམས་ཅད་གདུལ་བྱ་
ལ་ཕན་པའི་ཕྱིར་གསུངས་པའི་གདམས་ངག་ཏུ་གོ་བར་འགྱུར་རོ། ། མདོར་ན་རྒྱལ་བའི་གསུང་རབ་གང་ནས་
འདུས་བྱས་ཐམས་ཅད་མི་རྟག་པ་དང་། ཟག་བཅས་ཐམས་ཅད་སྡུག་བསྔལ་པ་དང་། ཆོས་ཐམས་ཅད་སྟོང་
ཞིང་བདག་མེད་པ་དང་། མྱ་ངན་ལས་འདས་པ་ཞི་པ་བསྟན་ཀྱང་དེ་གསུང་རབ་གཞན་གྱི་དོན་དུ་ཡང་འཁྱེར་
བར་བྱ་སྟེ། མཚོན་ན་འདུས་བྱས་ཐམས་ཅད་མི་རྟག་པ་ནི་གསུང་རབ་གཅིག་གི་དོན་ཡིན་པ་དེ་སྟོན་པའི་གསུང་
རབ་གཞན་ཐམས་ཅད་ཀྱི་དོན་ཀྱང་ཡིན་ནོ་སྙམ་དུ་བསམས་ནས་ཉམས་སུ་བླངས་ན་ཕན་ཡོན་ཆེ་ཞིང་དེ་ལྟར་
སྟོན་པའི་གསུང་རབ་ཐམས་ཅད་གདམས་ངག་ཏུ་གོ་བ་བཞིན་ནོ། ། གསུམ་པ་ལ་གསུམ། གསུང་རབ་གདམས་
ངག་ཏུ་གོ་ནས་དོན་ཉམས་སུ་ལེན་པ་གལ་ཆེ་བ་དང་། དོན་ཉམས་སུ་མི་ལེན་པའི་ཚིག་ཙམ་ལ་གཙོ་བོར་འབད་
དུ་མི་རུང་བ་དང་། གསུང་རབ་གདམས་ངག་ཏུ་འཆར་བ་གནད་ཆེ་ཚུལ་ལོ། ། དང་པོ་ནི། ལྷག་མ་ནེ་ཙོའི་
འདོན་པ་ལྟ་བུ་དང་། ། ཆུ་མེད་ཁྲོན་པ་རི་མོའི་མར་མེ་བཞིན། ། ཅི་ཕྱིར་ཞེ་ན་མཁས་པའི་མཆོག་རྣམས་
ཀྱིས། ། གཞུང་རྣམས་ཉམས་ལེན་ཤེས་ཕྱིར་བརྩམས་ཕྱིར་རོ། ། ཞེས་པ་སྟེ། དེ་ལྟར་གསུང་རབ་ཐམས་ཅད་
གདམས་ངག་ཏུ་ཤར་ནས་རང་གི་བློ་དང་འཚམ་པའི་ཉམས་ལེན་གལ་ཆེ་སྟེ། རྒྱུ་མཚན་ནི་སངས་རྒྱས་སོགས་
མཁས་པའི་མཆོག་རྣམས་ཀྱིས་ནང་དོན་སྟོན་པའི་གཞུང་རྣམས་ནི་ཉམས་སུ་ལེན་ཚུལ་ཤེས་པར་བྱ་བའི་ཕྱིར་
བརྩམས་པའི་ཕྱིར་རོ། ། སྔར་བརྗོད་པའི་ལྷག་མ་གསུང་རབ་གདམས་ངག་ཏུ་མ་ཤར་བ་དང་། ཉམས་ལེན་ཅི་
ཡང་མེད་པའི་བཤད་ཆོས་དང་ཚིག་སྦྱོར་དང་རྩོད་པ་ཙམ་ལྷུར་ལེན་པ་དག་ནི།དཔེར་ན། ནེ་ཙོས་མ་ཎི་འདོན་པ་
299



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟ་བུ་དོན་ཆུང་བ་དང་། ཆུ་མེད་པའི་ཁྲོན་པས་སྐོམ་མི་སེལ་བ་དང་། རི་མོར་བྲིས་པའི་མར་མེས་མུན་པ་སེལ་མི་
ནུས་པ་བཞིན་ནོ། ། འོན་ཀྱང་ཐ་སྙད་རིག་པ་ལ་ཐོས་བསམ་བྱས་པའི་དགེ་བ་ངེས་འབྱུང་དང་སེམས་བསྐྱེད་
ཀྱིས་ཟིན་ན་ཐར་བ་དང་ཐམས་ཅད་མཁྱེན་པའི་རྒྱུར་འགྱུར་ཚུལ་མེད་པ་བདག་གིས་ཐོས་པ་ལ་བསྐུལ་བར་བཤད་
ཟིན་ཏོ། ། གཉིས་པ་ནི། ཀྱེ་མའོ་སྐྱེ་དགུའི་དོན་གཉིས་འགྲུབ་པ་ནི། ། རྣམ་དག་གཞུང་ལུགས་དག་ལ་མ་
བརྟེན་མིན། ། དེ་ལ་བརྟེན་པའང་སྒྲ་ཙམ་ལྷུར་ལེན་པས། ། འདས་པར་བྱས་ནས་དེ་ལས་བསླུས་པ་གང་། །
ཞེས་པ་སྟེ། ཀྱེ་མའོ་ཞེས་པ་ངོ་མཚར་བ་ལ་འཇུག་ཀྱང་ཚིག་ཕྱི་མ་ལ་བལྟོས་ནས་སྨད་པ་ལ་ཡང་སྦྱར་རུང་ངོ། །
སྤྱིར་གདུལ་བྱའི་སྐྱེ་དགུའི་གནས་སྐབས་དང་མཐར་ཐུག་གི་དོན་གཉིས་འགྲུབ་པ་ནི། རིག་གནས་སོགས་སྟོན་
པའི་གཞུང་ལུགས་རྣམ་དག་ལ་ནི་མ་བརྟེན་པ་མིན་མོད། དེ་ལ་བརྟེན་པ་དག་གིས་ཀྱང་ཉམས་ལེན་ལ་འབད་
དགོས་ཀྱི། ཉམས་ལེན་མེད་པར་སྒྲའམ་ཚིག་ཙམ་གཙོ་བོར་ལྷུར་ལེན་པས་དུས་སམ་མི་ཚེ་འདས་པར་བྱས་ན་དེ་
ཉིད་བསླུས་པ་ཡིན་པའི་ཕྱིར། དེ་ལས་གཞན་བསླུས་པ་གང་ཞིག་ཡོད་ཅེས་པ་ནི་དགག་ཚིག་གོ། གསུམ་པ་ནི།
ཆུས་འཁྱེར་འགའ་ཞིག་སྐོམ་པས་ཤི་བ་བཞིན། ། མང་དུ་ཐོས་ཀྱང་ཆོས་ཀྱིས་ཕོངས་པ་ནི། ། གཞུང་ལུགས་
གདམས་པར་ཤར་བར་མེད་པས་ནོངས། ། དེ་ཕྱིར་གང་བསླབས་གདམས་པར་ཤར་བ་གཅེས། ། ཞེས་པ་སྟེ།
གསུང་རབ་མང་དུ་ཐོས་ཀྱང་ཉམས་སུ་ལེན་རྒྱུའི་ཆོས་ཀྱིས་ཕོངས་པ་ནི། སྔར་ལྟར་གཞུང་ལུགས་གདམས་ངག་
ཏུ་ཤར་བ་མེད་པས་ནོངས་པ་སྟེ་དེའི་སྐྱོན་ནོ། ། དཔེ་དང་སྦྱོར་བ་ནི། སྐྱེས་བུ་ཁ་ཅིག་ཆུ་བོ་ཆེན་པོས་འཁྱེར་
ཡང་ཆུ་བཏུང་རྒྱུ་མ་བྱུང་བས་སྐོམ་པས་ཤི་བ་བཞིན་ཏེ་ཆོས་མང་དུ་ཤེས་ཀྱང་དོན་ཉམས་སུ་ལེན་རྒྱུ་མ་བྱུང་
པའོ། ། ཐོས་དོན་ཐམས་ཅད་དཀའ་ཡང་རང་གི་བློ་དང་འཚམ་པའི་ཉམས་ལེན་དེ་ལ་མི་འབད་པར་ཁ་ཕྱིར་
བལྟས་ཀྱི་ཐོས་པ་ཙམ་ལ་འབད་པ་ནི་རྒྱུད་ལ་ཕན་ཆེན་པོ་ཐོགས་དཀའ་སྟེ། དོན་འདི་ནི་རང་ཅག་རྗེས་འབྲང་
རྣམས་ཀྱིས་བསམ་དགོས་པར་སྣང་ངོ་། ། ཉམས་སུ་ལེན་རྒྱུ་ལ་མདོ་སྔགས་ཀྱི་དབྱེ་བས་མང་ཡང་འདིར་བསག་
སྦྱང་ངེས་འབྱུང་བྱམས་སྙིང་རྗེ་བྱང་ཆུབ་ཀྱི་སེམས་ལྟ་བ་བསླབ་གསུམ་ལྟ་བུ་གཙོར་བཟུང་ངོ༌། ། གསུམ་པ་ལ་
གཉིས། ཚིག་སྦྱོར་ལ་འཇུག་དགོས་པའི་རྒྱུ་མཚན་དང་། འཇུག་བྱ་ངོས་བཟུང་ནས་འཇུག་ཚུལ་ལོ། ། དང་པོ་
ནི། དེ་ལྟར་དོན་གྱི་གནད་རྣམས་མ་འཕྱུགས་ན། ། ཚིག་སྦྱོར་དམན་ན་ཉེས་པ་ཆུང་མོད་ཀྱི། །རྒྱལ་བ་ཉིད་
ཀྱིས་གསུང་རབ་བསྔགས་པ་ནི། ། དོན་བཟང་བ་དང་ཚིག་འབྲུ་བཟང་ངོ་ཞེས། ། གསུང་ཤིང་ཤིན་ཏུ་དཀར་
བའི་ཁང་བཟང་ལ། ། བསིལ་བར་བྱེད་པའི་འོད་ཀྱིས་བྱུགས་པ་བཞིན། ། དོན་བཟང་པ་ལའང་ཡིད་འཕྲོག་
ཚིག་སྦྱོར་གྱིས། ། སྤྲས་པར་གྱུར་ན་ཆེས་ཆེར་མཛེས་པར་འགྱུར། ། ཞེས་པ་སྟེ། སྔར་བཤད་པ་ལྟར་ཤེས་ནས་
300



༄༅། ། རྗེའི་རིན་པོ་ཆེ་གསུམ་གྱི་གཏམ་གྱི་སྦྱོར་བའི་དགོངས་འགྲེལ་བསྡུས། །
ཉམས་སུ་ལེན་པ་དག་གིས་དོན་གྱི་གནད་མ་འཆུགས་ན་ཚིག་སྦྱོར་ལེགས་པོ་མ་བྱུང་ཀྱང་ཉེས་པ་ཆུང་མོད། རྒྱལ་
བ་རང་ཉིད་ཀྱིས་གསུང་རབ་ལ་བསྔགས་པ་མཛད་པའི་ཚེ་དོན་བཟང་པོ་དང་ཚིག་འབྲུ་བཟང་པོ་ཞེས་གསུངས་
ཤིང་། དོན་བཟང་པོ་ལ་ཚིག་སྦྱོར་བཟང་པོས་བརྗོད་ན་མཛེས་ཏེ། དཔེར་ན། རྡོ་ཐལ་བྱུགས་པ་ལྟ་བུ་ཤིན་ཏུ་
དཀར་བའི་ཁང་བཟང་ལ་ཟླ་བའི་འོད་འཕོག་ན་ཆེས་གསལ་ཞིང་མཛེས་པར་འགྱུར་བ་བཞིན་ནོ། ། གཉིས་པ་ནི།
དམར་སེར་ཅན་དང་རྒྱལ་བའི་ལྷས་བཀོད་པ། ། པྲྀཏྟ་དང་ནི་ཛཱ་ཏི་ཞེས་བྱ་བའི། ། སྡེབ་སྦྱོར་ཇི་བཞིན་བོད་
སྐད་ལ་མེད་ཀྱང་། ། ཚིགས་བཅད་ལྷུགས་པ་གཉིས་ཀ་སྤེལ་བའི་ལུས། ། དོན་དང་ཚིག་གི་རྒྱན་ལ་སོགས་པ་
ཡི། ། མཛེས་བྱེད་རྒྱུན་གྱིས་སྤུད་པའི་ཚིག་སྦྱོར་ཚུལ། ། སྙན་ངག་གཞུང་བཞིན་ལེགས་པར་སྦྱར་བ་ན། །བློ་
གསལ་རྣམས་ལ་དགའ་བ་རྒྱས་པར་བྱེད། ། ཅེས་པ་སྟེ། ལེགས་སྦྱར་གྱི་དབང་དུ་བྱས་པའི་སྡེབ་སྦྱོར་ལ་སྔོན་
འཕགས་ཡུལ་དུ་བྱོན་པའི་སློབ་དཔོན་དམར་སེར་ཅན་དང་རྒྱལ་བའི་ལྷ་ཞེས་བྱ་བ་གཉིས་ཀྱིས་མཛད་པའི་སྡེབ་
སྦྱོར་དང༌། མཁས་པ་ཆེན་པོ་རཏྣ་ཨཱ་ཀ་ར་ཤནྟི་བས་མཛད་པའི་སྡེབ་སྦྱོར་རིན་ཆེན་འབྱུང་གནས་ཞེས་བྱ་བ་
རྣམས་ལ་ནི། ཡི་གེ་བགྲང་པ་བྲྀཏྟ་དང་ཕྱི་མོ་བགྲང་པ་ཛཱ་ཏི་ཞེས་བྱ་བའི་སྡེབ་སྦྱོར་གཉིས་ཡོད་པ་དེ་ཇི་ལྟ་བ་
བཞིན་བོད་སྐད་ལ་སྦྱོར་རྒྱུ་མེད་ཀྱང༌། སློབ་དཔོན་དབྱུག་པ་ཅན་གྱིས་མཛད་པའི་སྙན་ངག་ནས་འབྱུང་བ་ལྟར།
ཚིགས་བཅད་དང་ཚིག་ལྷུགས་དང་དེ་གཉིས་ཀ་ཡོད་པའི་སྙན་ངག་གི་ལུས་དང་ལྡན་པའི་དོན་རྒྱུན་དང་། ཚིག་
རྒྱན་དང་། མངོན་བརྗོད་སོགས་མཛེས་བྱེད་ཀྱི་རྒྱན་གྱིས་སྤྲས་པའི་ཚིག་སྦྱོར་ཚུལ་རྣམས་སྙན་ངག་གི་གཞུང་
བཞིན་ལེགས་པར་སྦྱོར་ཤེས་ན་བློ་གསལ་རྣམས་དགའ་བ་རྒྱས་པར་བྱེད་དོ། ། སྙན་ངག་ནི་མཚོན་པ་ཙམ་སྟེ་
གྲོགས་སུ་སུམ་རྟགས་རྩ་འགྲེལ་དང་དེའི་དོན་གོ་སླར་བསྡུས་པ་དག་ཡིག་ལ་སྦྱོང་དགོས་ཤིང་། དེ་ལས་འཕུལ་
མཐའ་རྟེན་དང་རྣམ་དབྱེའི་སྐོར་ཤེས་པ་གལ་ཆེ་ཡང་། ལྷག་ཏུ་མངོན་བརྗོད་ནི་སྙན་ངག་སྤྱི་དང་གཟུགས་ཅན་
གྱི་རྒྱན་ལ་ཉེ་བར་མཁོའོ། ། རིན་ཆེན་གསུམ་ལ་འཇུག་ཚུལ་དེ་ལྟར་གསུངས་པ་ནི་བློ་གྲོས་ཆེ་བའི་དབང་དུ་བྱས་
པར་མངོན་ནོ། ། གསུམ་པ་ལ་གསུམ། རིན་ཆེན་རྣམ་པ་གསུམ་གྱི་རྩ་བ་ཐེག་ཆེན་གྱི་བཤེས་གཉེན་ལ་རག་ལས་
པས་དེ་བསྟེན་པར་བསྐུལ་བ་དང་། བརྩམས་པའི་དགེ་བ་བསྔོ་བའི་སྨོན་ལམ་གདབ་པ་དང་། མཛད་བྱང་
བསྟན་པའོ། ། དང་པོ་ནི། དེ་ལྟར་རིན་ཆེན་རྣམ་པ་གསུམ་ཀའི་ཡང་། །རྩ་བ་ཐེག་པ་མཆོག་གི་དགེ་བའི་
བཤེས། ། འདིས་མ་ཟིན་ན་སྐྱེ་བ་དུ་མར་ཡང་། ། ངལ་བརྒྱས་འབད་ཀྱང་རྟོགས་པར་མི་འགྱུར་བས། །
བཤེས་དེས་ཟིན་ན་ཚེ་གཅིག་ཉིད་ལ་ཡང་། ། བདེ་བླག་ཉིད་དུ་ངེས་པ་སྟེར་པའི་ཕྱིར། ། ཚེ་རབས་ཀུན་དུ་
བཤེས་གཉེན་དམ་པ་ཡིས། ། རྗེས་སུ་འཛིན་དང་ཟིན་པའི་ཐབས་ལ་འབད། །ཅེས་གསུངས་ཏེ་གོ་སླའོ། །
301



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པ་ནི། ཐར་འདོད་བློ་གྲོས་ཅན་གྱི་འཇུག་ངོགས་མཆོག། རིན་ཆེན་གཏམ་གྱི་སྦྱོར་བ་འདིར་འབད་ལས་
བྱུང་བའི་བསོད་ནམས་དེ་ཡིས་འགྲོ་བ་ཀུན། ། བཤེས་གཉེན་དམ་པའི་མགོན་དང་མི་འབྲལ་ཤོག། དེ་བསྟེན་
པ་ལས་བློ་མིག་དག་གྱུར་ཏེ། ། རྒྱལ་བའི་ལུགས་བཟང་ཇི་བཞིན་རྟོགས་པ་དང་། ། རྟོགས་མ་ཐག་ཏུ་ཉམས་སུ་
ལེན་པ་དང་། ། དེ་ལྟར་སྒྲུབ་ལ་བར་ཆད་མེད་པར་ཤོག། མ་རྟོགས་འགྲོ་ལ་བརྩེ་བས་ཐོག་མར་ནི། ། ཟང་
ཟིང་སྦྱོར་བས་དགའ་བར་བྱས་པའི་མཐར། ། དོན་བཟང་ཚིག་ལེགས་སྙན་པར་སྨྲ་བ་ཡིས། །བསྐུལ་བས་
བཟང་པོའི་སྤྱོད་ལ་འཇུག་པར་ཤོག། ཅེས་པ་སྟེ། ཚིགས་བཅད་དང་པོས་དགེ་བའི་བཤེས་གཉེན་དམ་པ་དང་
མི་འབྲལ་བའི་རྒྱུ་སྨོན་པ་དང་། གཉིས་པས་དེས་བསྟན་པའི་དོན་རྟོགས་ནས་ཉམས་སུ་ལེན་ཅིང་དེ་ལ་བར་ཆད་
མི་འབྱུང་བ་དང༌། གསུམ་པ་ནི། བསྡུ་བ་རྣམ་པ་བཞིའི་སྒོ་ནས་གཞན་དོན་བྱེད་ནུས་པར་སྨོན་པའོ། ། གསུམ་
པ་མཛད་བྱང་ནི། ཅེས་བླ་ན་མེད་པའི་རིན་པོ་ཆེ་གསུམ་གྱི་གཏམ་གྱི་སྦྱོར་བ་ཞེས་པ་ལ་མང་དུ་ཐོས་པའི་དགེ་
སློང་སྤོང་བ་པ་ཤར་བཙོང་ཁ་པ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་
གླིང་དུ་སྦྱར་བའི་ཡི་གེ་བ་ནི་དཀའ་བཞི་བ་རིན་ཆེན་དཔལ་ལོ། ། འདིས་ཀྱང་བསྟན་པ་རིན་པོ་ཆེ་ཕྱོགས་ཀུན་
ནས་རྒྱུས་པར་བྱེད་ནུས་པར་གྱུར་ཅིག། ཅེས་པའོ། ། རྗེ་བཙུན་རྒྱལ་པ་གཉིས་པར་གྲགས་པའི་གསུང་། །
རིན་ཆེན་རྣམ་གསུམ་གཏམ་གྱི་སྦྱོར་བ་ཡིས། ། དགོངས་དོན་པད་ཚལ་དད་པའི་ཉི་འོད་དང་། ། རྣམ་དཔྱོད་
སོར་རྩེས་ཅུང་ཟད་རྣམ་པར་ཕྱེ། ། དགེ་དེས་སྐྱེ་ཀུན་རྗེ་བཙུན་བླ་མ་ཡིས། ། འབྲལ་མེད་བརྩེ་བས་རྗེས་སུ་
བཟུང་གྱུར་ནས། ། མདོ་སྔགས་ཆོས་ཀུན་རྒྱལ་བའི་དགོངས་པ་ལྟར། ། ཇི་བཞིན་འཛིན་པའི་སྐལ་བ་ལྡན་གྱུར་
ཅིག། ཅེས་པ་འདི་ཡང་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་དད་པས་ཅོ་ནེ་དགོན་ཉིད་དུ་སྦྱར་
བའི་ཡི་གེ་བ་ནི་ཁྱའོ་ལུང་དཀའ་བཅུ་བ་བློ་བཟང་དབང་ཕྱུག་སྟེ། དཀའ་བཅུ་བློ་བཟང་ཉི་མས་མཚན་གདགས་
ཀྱི་ཚེ་ཡོན་སྦྱར་ཏེ་པར་དུ་བརྐོས་སོ། ། ། ། མངྒ་ལཾ། ། ། །
302



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད་ཀྱི་འགྲེལ་བ་དགོངས་
པ་རབ་ཏུ་གསལ་བར་བྱེད་པའི་སྒྲོན་མེ་བཞུགས་སོ། །
ན་མོ་སྭ་ར་སྭཱ་ཏྱཾ། བགྲང་ཡས་གདོད་མའི་བསྐལ་པར་ཐུགས་བསྐྱེད་ཚོགས་གཉིས་ས་བོན་ཉེར་བསྐྲུན་
ལས། ། རླབས་ཆེན་སྤྱོད་པའི་ཡལ་གའི་ཁྱོན་རྫོགས་མཁྱེན་བརྩེའི་མེ་ཏོག་རྣམ་པར་བཀྲ། ། སྐུ་བཞིའི་འབྲས་
བུའི་ཁུར་ཀྱིས་རབ་བརྗིད་ཕན་བདེའི་དྲི་བསུང་འཕྲོ་པ་ཅན། ། ཐུབ་དབང་དཔག་བསམ་ལྗོན་པ་ཆེ་དེ་ལྟར་
བཅས་འགྲོ་བ་ཡོངས་ཀྱི་སྐྱབས། ། རྒྱལ་ཀུན་ཡབ་གྱུར་སྤངས་རྟོགས་མཐར་སོན་ཀྱང་། ། རྒྱལ་སྲས་ས་བཅུའི་
དབང་ཕྱུག་ཟློས་གར་གྱིས། ། རྒྱལ་བའི་མཛད་པ་མཐའ་དག་སྒྲུབ་བརྩོན་པ། ། རྒྱལ་སྲས་ཐུ་བོ་འཇམ་པའི་
དབྱངས་ལ་འདུད། ། གང་དེས་རལ་པའི་ཟུར་ཕུད་རྒྱུན་དོར་ནས། །ངུར་སྨྲིག་གར་རོལ་ཐུབ་བསྟན་ཡོངས་ཀྱི་
བདག། མཁས་ཤིང་གྲུབ་པའི་རྩེར་སོན་ཐམས་ཅད་མཁྱེན། །རྒྱལ་བ་གཉིས་པར་གྲགས་པ་དེ་ལ་འདུད། །
མགོན་ཁྱོད་ངེས་པའི་དོན་དུ་སངས་རྒྱས་ཀྱང༌། ། དྲང་དོན་ཞིང་འདིར་སེམས་དཔའི་ཚུལ་བཟུང་ནས། ། ཐོས་
བསམ་སྒོམ་མཛད་རྨད་བྱུང་རྟོགས་བརྗོད་ཀྱི། ། ཚིག་དོན་ཅུང་ཟད་རྣམ་པར་དབྱེ་བར་བྱ། ། དེ་ཡང་རྒྱལ་བ་
ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་པའི་ངོ་བོ་བདག་ཅག་གི་བླ་མ་རྗེ་བཙུན་ཆོས་ཀྱི་རྒྱལ་པོ་བཙོང་ཁ་བ་
ཆེན་པོ་དེ་ཉིད་ཀྱིས་བྱང་སེམས་སློབ་པའི་ཚུལ་གྱིས། སྐུ་ཚེ་འདིར་ཐོས་སོགས་ཇི་ལྟར་མཛད་པའི་རྟོགས་བརྗོད་
རྗེ་རང་ཉིད་ཀྱིས་དགོས་པ་ཆེན་པོར་གཟིགས་ནས་མཛད་པ་འདི་ཉིད་ཀྱི་དགོངས་དོན་འགྲེལ་པར་བྱེད་པ་ལ་
གཉིས། རྣམ་ཐར་ཐུན་མོང་བ་མཚོན་ཙམ་སྤྱིར་བསྟན་པ་དང༌། འཆད་བྱ་གཞུང་དོན་བྱེ་བྲག་ཏུ་བཤད་
པའོ། ། དང་པོ་ལ་རྗེ་འདིའི་རྣམ་ཐར་ཐུན་མོང་མ་ཡིན་པ་ནི་རྗེ་བཙུན་འཇམ་པའི་དབྱངས་ཀྱི་རྣམ་འཕྲུལ་དུ་
གྲགས་པ་འདི་ཉིད་ཡིན་ལ། ཚུལ་བསྟན་གྱི་རྣམ་ཐར་ཐུན་མོང་མ་ཡིན་པ་ནི་མཁས་གྲུབ་རྗེས་མཛད་པ་ལ་སོགས་
པ་ལྟར་རོ། ། ཕྱི་མ་ལྟར་ན་སྐུ་ཚེ་འདིར་ཐོས་བསམ་སྒོམ་པའི་ཚུལ་ཇི་ལྟར་མཛད་པ་དང་། ཡི་དམ་སངས་རྒྱས་
བྱང་སེམས་སོགས་ཀྱི་ཞལ་གཟིགས་པ་དང་། རིམ་གཉིས་ཀྱི་རྟོགས་པ་མཐོན་པོ་བརྙེས་པ་སོགས་ནི་བསྔགས་
བརྗོད་ཀྱི་གནས་ཁྱད་པར་ཅན་ཡིན་ཀྱང་། དང་པོ་ལྟར་ན་འཇམ་པའི་དབྱངས་དང་ངོ་བོ་དབྱེར་མེད་པའི་
303



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སངས་རྒྱས་དངོས་ཡིན་པའི་ཕྱིར་བསྔགས་བརྗོད་དེ་ཙམ་མི་ཆེ་སྟེ། རྒྱལ་དབང་ལྔ་པ་ཆེན་པོས་རྗེའི་བསྟོད་པར།
འཇམ་དབྱངས་བཤེས་གཉེན་རོལ་པར་ངེས་རྙེད་ནས། ། ཁྱོད་བློ་རི་དྭགས་དཀའ་གནད་སྒྲོག་གི་རྒྱུར། །
བཅིངས་རྣམས་ཟུར་ཕུད་ལྔ་པའི་གསུང་མཚོན་གྱིས། ། བཅད་ལ་མཚར་དུ་འཛིན་པ་བྱིས་པའི་བློ། ། རྣམ་
འདྲེན་སྲས་བཅས་གྲངས་མེད་ཚོགས་རྣམས་དང་། ། ལྷན་ཅིག་གསང་གསུམ་བཀོད་པས་དུས་འདའ་ན། །
འཕགས་མཆོག་པཎ་གྲུབ་འགའ་ཟུང་གཟིགས་ཞེས་པའི། ། བསྟོད་བསྔགས་མགོན་འདིའི་ཆེ་བའི་འོས་སུ་
མིན། ། རིགས་ཀུན་ཁྱབ་བདག་དབང་པོར་མངོན་གྲུབ་པའི། ། དཀྱིལ་འཁོར་རྒྱ་མཚོའི་སྤྲོ་བསྡུར་མངའ་
འབྱོར་ན། ། ལྷག་པའི་ལྷ་འགས་བྱིན་གྱིས་བརླབས་ སོ་ཞེས། ། བསྔགས་བརྗོད་ དར་དིར་སྒྲོག་ ལ་རེ་བ་
བསྐྱུངས། ། ཞེས་གསུངས་པ་ལྟར་རོ། ། གཞན་ཡང་མཁས་གྲུབ་ཆོས་རྗེས་རྗེ་འདི་ཉིད་ངེས་དོན་དུ་བསྐལ་པ་
གྲངས་མེད་པའི་སྔོན་རོལ་ནས་ས་བཅུ་རྫོགས་པའི་འཕགས་ཆེན་ཞིག་ཏུ་བཞེད་དེ། དེས་མཛད་པའི་རྣམ་ཐར་
ཆེན་མོ་ལས། བདག་ཉིད་ཆེན་པོ་མཚན་བརྗོད་པར་དཀའ་བ་འདི་ནི། བསྐལ་བ་དཔག་ཏུ་མེད་པའི་སྔ་རོལ་
ནས་ས་བཅུ་ཡོངས་སུ་རྫོགས་པར་མཛད་དེ། མ་དག་པའི་ཞིང་ཁམས་རྣམས་སུ་ཡང་ལ་ལར་ནི་འཁོར་ལོས་
བསྒྱུར་བ་དང་། ལ་ལར་ནི་ཁམས་ཀྱི་རྒྱལ་པོ་དང་། འགའ་ཞིག་ཏུ་ནི་བརྒྱ་བྱིན་དང་ཚངས་པའི་གཟུགས་དང་།
དེ་བཞིན་དུ་བྱང་ཆུབ་སེམས་དཔའ་ཁྱིམ་པ་དང་རབ་ཏུ་བྱུང་བའི་ཚུལ་ལ་སོགས་པ་གདུལ་བྱ་དང་འཚམ་པའི་
སྐུའི་རྣམ་པར་འཕྲུལ་པ་དཔག་ཏུ་མེད་པ་ཇི་ལྟར་ནམ་མཁའི་ལམ་ལས་ཟླ་བའི་དཀྱིལ་འཁོར་གཅིག་ཉིད་ཀྱིས་སའི་
སྟེང་དུ་ཆུ་སྣོད་ཐ་དད་པ་སྣ་ཚོགས་པ་ཞིག་གི་ནང་དུ་ཅིག་ཅར་རང་གི་གཟུགས་བརྙན་སྟོན་པ་དེ་བཞིན་དུ་འབད་
རྩོལ་མེད་པར་ཉེ་བར་བསྟན་པ་ལས། བདག་ཅག་རྣམ་པ་ནི་འུ་བུ་རང་དང་འགྲོ་བ་རིས་མཐུན་པར་སྐྱེ་བ་བཞེས་
པའི་དགེ་བའི་བཤེས་གཉེན་ཉིད་ཀྱི་རྣམ་པར་བསྟན་པས་དོན་མཛད་དོ་ཞེས་བྱ་བར་ཁོང་དུ་ཆུད་པར་བྱ་བ་ཡིན་
པ་གོར་མ་ཆག་སྟེ། འདི་ལ་བདག་ཉིད་ཡིད་ཆེས་པར་བྱ་བའི་ལོ་རྒྱུས་ཀྱི་གཏན་ཚིགས་གཏམ་དུ་གླེང་བའང་ཐོས་
སོ། ། དེ་ལྟར་ན་དེ་ནི་སྐྱེ་བོ་ཕལ་མོ་ཆེ་དག་གིས་བསམ་པར་བྱ་དཀའ་བའི་གནས་ཡིན་པའི་ཕྱིར་དང་། བདག་
ཅག་དང་བསམ་པའི་སྟོབས་དམན་པ་དག་གི་རང་བཞིན་དང་སྐལ་པ་ཇི་ལྟ་བུ་ཡིན་པ་ཉེ་བར་གཟིགས་པའི་
དབང་གིས་བདག་ཉིད་ཀྱང་དོན་འདི་ཞལ་གྱིས་འཆེས་པར་མི་མཛད་པའི་ཕྱིར་གནས་འདི་ནི་བསྙད་པར་བགྱི་
བར་མི་ནུས་སོ། ། ཞེས་གསུངས་པ་ལྟར་རོ། ། དེ་ལྟར་ནའང་སྐུ་ཚེ་འདིར་མཛད་པ་ཇི་ལྟར་བསྟན་པའི་རྣམ་
ཐར་རྒྱས་པ་ནི་མཁས་གྲུབ་ཆོས་རྗེས་མཛད་པ་དང་། བསྡུས་དོན་བཙོང་ཁ་བརྒྱད་ཅུ་དང་། གསང་བའི་རྣམ་
ཐར་སོགས་ནས་འབྱུང་བ་ལྟར་ཡིན་ལ། སྐབས་འདིར་མཚོན་ཙམ་ཞིག་བརྗོད་ན། ། འཁྲུངས་པའི་ཡུལ་དུས་ནི།
304



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
ཇི་སྐད་དུ། སྤྲུལ་སྐུའི་འཁྲུངས་ཡུལ་གངས་ཅན་ཤར་གྱི་ཕྱོགས། ། མདོ་སྨད་བཙོང་ཁར་མེ་མོ་བྱ་ལོ་ལ། ། ཀླུ་
འབུམ་དགེ་དང་ཤིང་བཟའ་ཨ་ཆོས་ཀྱི། ། སྲས་སུ་བསམས་བཞིན་འཁྲུངས་པའི་བཙོང་ཁ་བ། ། ཞེས་འབྱུང་བ་
ལྟར་ཏེ། རྗེ་འཁྲུངས་པའི་ལོ་ནས་ད་ལྟའི་ལྕགས་བྱ་འདིའི་བར་ལོ་སུམ་བརྒྱ་དང་གྱ་ལྔ་སོང་ལ། སྐུ་གཤེགས་ནས་
སུམ་བརྒྱ་ཉེར་གཉིས་སོང་ངོ་། ། དེ་ཡང་མེ་ཡོས་དྲུག་པའི་ནང་གི་ལོ་སོ་གཅིག་ཐོག་ཏུ་འཁྲུངས་ནས། བདུན་
པའི་སོ་གསུམ་ཐོག་ཏུ་གཤེགས་པ་སྟེ། ད་ལྟའི་ལྕགས་མོ་བྱ་འདི་མེ་ཡོས་བཅུ་གཉིས་པའི་ལོ་ཞེ་ལྔ་པ་ཡིན་ནོ། །
དེ་ལ་འདི་སྐད་ཅེས་བྱ་སྟེ། སྒྱུ་འཕྲུལ་མངལ་གྱི་ཆུ་འཛིན་ལས། ། རྒྱལ་སྲས་དོན་ཀུན་གྲུབ་པ་བཞིན། ། རིགས་
ལྡན་ཡུམ་གྱི་ཆུ་གཏེར་ལས། ། རྒྱལ་སྲས་ཟླ་བ་གཉིས་པ་འཁྲུངས། ། སྔོན་ཚེ་སྔོན་གྱི་སྲས་གཙང་སྲས་པོ་
བཞིན། ། སྙིགས་དུས་སྙིགས་མའི་འགྲོ་ལ་བརྩེར་དགོངས་པའི། ། རྒྱལ་དང་རྒྱལ་བའི་སྲས་ཀྱི་མྱུ་གུ་ཞིག། ས་
སྟེང་ས་ཕྱོགས་དེ་རུ་གསར་དུ་འཁྲུངས། ། ཡང་ན་ཐུགས་བསྐྱེད་དྲི་བཞོན་གྱིས། ། རྒྱལ་སྲས་ནམ་མཁའི་ནོར་
བུ་ཞིག། འགྲོ་འདིའི་བློ་མུན་སེལ་བའི་ཆེད། ། ཚོགས་གཉིས་ཤར་རིའི་རྩེ་ནས་དྲངས། ། འཁྲུངས་ནས་ལོ་
གསུམ་པའི་དུས་སུ་ཀརྨ་བ་རོལ་པའི་རྡོ་རྗེའི་དྲུང་དུ་ཡོངས་རྫོགས་དགེ་འདུན་གྱི་སྡོམ་པ་མནོས་ཤིང་མཚན་ཀུན་
དགའ་སྙིང་པོ་ཞེས་བྱ་བར་གསོལ། དགོངས་ལོ་བདུན་པའི་དུས་སུ་ཆོས་རྗེ་དོན་གྲུབ་རིན་ཆེན་དང་། གཞོན་ནུ་
བྱང་ཆུབ་ཅེས་པ་རྣམ་གཉིས་ཀྱི་དྲུང་དུ་རབ་བྱུང་མཛད་དེ། ཀློག་ཡིག་སོགས་ལ་སྦྱངས་པས་ཐོགས་མེད་དུ་
མཁྱེན། ལོ་ལྔ་དྲུག་ནས་བཅུ་དྲུག་གི་བར་ཆོས་རྗེ་བསྟེན་ནས་དབང་ལུང་མན་ངག་དུ་མ་དང་། བདེ་མཆོག་ལྷ་
ལྔ་དང་། ཀྱེ་རྡོར་སོགས་ཡི་དམ་འགའ་རེའི་བསྙེན་སྒྲུབ་བརྩོན་པ་མཛད། རབ་ཏུ་བྱུང་བ་ནས་རྨི་ལམ་དུ་གསང་
བདག་གཏུམ་པོ་དང་། ཇོ་བོ་རྗེ་རྣམ་གཉིས་ཀྱི་སྐུའི་རྣམ་པ་ཡང་ཡང་གཟིགས་ཏེ། དེ་ནི་མདོ་སྔགས་ཀྱི་བསྟན་
པའི་བདག་པོར་འགྱུར་བར་བྱིན་གྱིས་བརླབས་པའོ། ། འདམ་སྐྱེས་པདྨོ་འདམ་གྱིས་མ་གོས་བཞིན། ། མི་རྟག་
སྲིད་འབྱོར་སྙིང་པོ་མེད་གཟིགས་ནས། ། རྒྱལ་སྲས་གཞོན་ནུས་ཁྱིམ་པའི་སྡོམ་བཟུང་སྟེ། ། རིང་པོར་མི་ཐོགས་
ཚངས་སྤྱོད་དཀའ་ཐུབ་བླངས། ཆུང་ཆུང་བྱིས་པའི་ཚུལ་བསྟན་ནས། ། མང་མང་ཡི་གེ་ཀློག་སོགས་ལ། །
ཡང་ཡང་གཟིགས་ཚེ་འབད་མེད་པར། ། དེས་དེས་ཁྱོད་ཀྱི་ཐུགས་སུ་ཆུད། ། གཞོན་ནུའི་དུས་ནས་ཡོངས་
འཛིན་དམ་པའི་མགོན། ། མགོན་དུ་བསྟེན་ནས་མན་ངག་བདུད་རྩིའི་རྒྱུན། ། རྒྱུན་དུ་གསོལ་ཞིང་བསྙེན་སྒྲུབ་
མཛད་པའི་ཚེ། ། ཚེ་འདིར་ཐུབ་བསྟན་བདག་པོར་འགྱུར་བྱིན་བརླབས། ། བཅུ་བདུན་ལོན་པའི་ཚེ་མཁན་
པོའི་གསུང་བཞིན་དབུས་སུ་བྱོན་ནས་འབྲི་ཁུང་སྤྱན་སྔ་ཆོས་ཀྱི་རྒྱལ་པོའི་དྲུང་དུ་ཟབ་འཁྲིད་འགའ་རེ་གསན།
དེའི་ཚེ་གྲོགས་འགའ་ཞིག་གིས་འཁྲིད་ནས་གུང་ཐང་དུ་གསོ་བ་རིག་པ་ལ་སྦྱངས། དེ་ནས་རབ་སྟོད་དང་ས་སྐྱ་
305



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་ནས་མཚན་ཉིད་ཐེག་པ་ལ་སྦྱངས་པ་ཡིན་ཏེ། ཇི་སྐད་དུ། བདེ་བ་ཅན་དང་དཔལ་ལྡན་ས་སྐྱ་སོགས། །
བཤད་གྲྭ་འགའ་རུ་ལེགས་པར་ཐུགས་སྦྱངས་ནས། ། དབུས་གཙང་གཉིས་སུ་དཀའ་བཞིའི་གྲྭ་སྐོར་མཛད། །
ཟླ་མེད་མཁས་པར་གྲགས་པའི་བཙོང་ཁ་པ། ། ཞེས་སོ། ། འདིའི་དཀའ་བཞི་ནི་འདུལ་མངོན་ཕར་ཕྱིན་ཚད་
མ་བཞི་ཡིན་པར་མངོན་ཏེ། དེ་དུས་དབུ་མའི་གྲྭ་སྐོར་མཛད་པ་དར་མི་ཚེའོ། ། འོ་ན་རྗེ་འདིས་དཀའ་བཅུ་དང་
རབ་འབྱམས་པའི་མཚན་གདགས་མི་མཛད་པ་ཅི་ཡིན་ཞེ་ན། དེའི་ཚེ་དཀའ་བཅུ་དང་རབ་འབྱམས་པའི་མཚན་
གདགས་མཛད་པའི་སྲོལ་མ་ཚུགས་པའི་དབང་གིས་ཡིན་ཏེ། དཀའ་བཅུ་དང་རབ་འབྱམས་པའི་ཐ་སྙད་ནི་རྗེའི་
སྐུ་ཚེའི་སྨད་དུ་བྱུང་བས་སོ། ། རྒྱལ་སྲས་ཉི་མ་དབང་ཕྱོགས་ན་མཆིས་པ། ། སྔོན་བསགས་བསོད་ནམས་དྲི་
བཞོན་གྱིས་བསྐུལ་ཏེ། ། ཆུ་ལྷའི་ཕྱོགས་ཀྱི་ཐུབ་བསྟན་པདྨོའི་ཚལ། ། ལེགས་པར་འབྱེད་ཕྱིར་གེགས་མེད་བྱོན་
འདི་རྨད། ། སྐུ་ན་ན་ཚོད་ཕྲ་མོ་ནས། ། རབ་མཁས་མཁས་པ་མང་བསྟེན་ཏེ། ། གསུང་རབ་རབ་འབྱམས་ལ་
སྦྱངས་བས། ། ཀུན་མཁྱེན་མཁྱེན་རབ་དབང་ཕྱུག་གྱུར། ། འདུལ་བའི་གཞུང་ལ་སྦྱངས་པའི་ཚེ་ཉི་མ་རེར་
འདུལ་པ་རྒྱ་ཆེར་འགྲེལ་མདའ་ཚད་མའི་ཤོ་གུ་བཅུ་བདུན་ཙམ་རེ་འཆགས་མེད་དུ་བློ་ལ་འཛིན་ཅིང་། སྐབས་
སྐབས་སུ་མདོའི་ཞལ་འདོན་མཛད་པའི་ཚེ་ཏིང་འཛིན་ཁྱད་པར་ཅན་རྩོལ་མེད་དུ་འཁྲུངས། ཕར་ཕྱིན་གསན་
སྦྱོང་མཛད་སྐབས་མངོན་རྟོགས་རྒྱན་གྱི་དགོངས་འགྲེལ་ལེགས་བཤད་གསེར་འཕྲེང་ཞེས་བྱ་བའི་བསྟན་བཅོས་
ཆེན་མོ་མཛད། འདི་རྗེ་སྐུ་ན་གཞོན་པའི་དུས་སུ་མཛད་པས་ཕྱིས་སུ་དཔྱད་པ་རྫོགས་ནས་མཛད་པ་དེར་ཅུང་མི་
འདྲ་བར། ཚིག་སྦྱོར་ཕུན་སུམ་ཚོགས་ཤིང་རྒྱ་བོད་ཀྱི་མཁས་པ་དུ་མའི་འཆད་ཚུལ་ལ་དགག་སྒྲུབ་དང་བཅས་པ་
མཁས་པ་ཀུན་ཡིད་འཕྲོག་པར་བྱེད་པ་ཞིག་སྟེ། སྟག་ཚང་ལོ་ཙཱ་བས་སྔར། རྗེའི་གསུང་ལ་དགག་པ་འགའ་རེ་
མཛད་ཀྱང་། ཕྱིས་སུ་གསེར་འཕྲེང་འདི་མཇལ་ནས་གཟིགས་པས་དགྱེས་ཏེ། ཁྱོད་བློ་ཉི་མ་གཞོན་ནུའི་དུས་
ཉིད་ན། ། མདོ་དང་རྒྱན་གྱི་པད་ཚལ་རྒྱས་མཐོང་ནས། ། བདག་བློ་ཁེངས་པའི་ཀུ་མུད་ད་གཟོད་ཟུམ། །
ཟབ་ཡངས་མཁྱེན་བརྩེའི་གཏེར་ལ་གསོལ་བ་འདེབས། ། ཞེས་བསྟོད་པ་ཕུལ་ལོ། ། ཤེར་ཕྱིན་གྱིས་མདོའི་
དངོས་བསྟན་སྟོང་ཉིད་གཙོ་བོར་སྟོན་པའི་དབུ་མ་རྩ་བ་ཤེས་རབ་ཀྱི་འགྲེལ་བ་མཛད་པའི་སྐབས་སུ། སྟོང་ཉིད་
བཅུ་དྲུག་གི་འགྲེལ་རྐང་གསེར་གྱི་མདོག་ལྟ་བུས་ནམ་མཁའི་ཁམས་གང་བར་གཟིགས་པས་ཡུམ་གྱི་མདོའི་ཟབ་
དོན་ཐམས་ཅད་ཐུགས་སུ་ཆུད། ། མདོར་ན་གཞོན་དུས་སུའང་རྒྱ་བོད་ཀྱི་དབུ་ཚད་ཕར་ཕྱིན་འདུལ་མངོན་
སོགས་ལ་ཕྱོགས་རིས་མེད་པར་སྦྱངས་ནས་རང་གཞན་གྱི་གྲུབ་མཐའ་དག་ལ་མཁས་པའི་མཐར་སོན་ནས་འཆད་
རྩོད་རྩོམ་པའི་སྒོ་ནས་གདུལ་བྱའི་དོན་མཛད་དོ། ། འཕགས་པའི་ཡུལ་དུ་མ་བྱོན་ཞིང་། ། འཕགས་ཡུལ་
306



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
མཁས་པ་མ་བསྟེན་ཀྱང་། ། འཕགས་པ་ཡབ་སྲས་ལ་སོགས་པའི། ། འཕགས་བོད་མཁས་པའི་དགོངས་དོན་
གཟིགས། །རྒྱ་བོད་མཁས་པའི་རྣམ་དཔྱོད་རིན་ཆེན་གསེར། ། གཅིག་བསྡུས་ཁྱོད་ཀྱི་མཁྱེན་རབ་ཡིད་བཞིན་
ནོར། ། གཞུང་དོན་འབྱེད་པའི་སྲང་ལ་གཞལ་གྱུར་ན། ། དོ་མཉམ་འོན་ཀྱང་ཁྱོད་བློ་ལྕི་སྙམ་སེམས། །
དགུང་ལོ་སུམ་ཅུར་ཉེ་ཕན་མཁན་ཆེན་ཚུལ་ཁྲིམས་རིན་ཆེན་སོགས་ཀྱི་དྲུང་དུ་བསྙེན་པར་རྫོགས་ནས་འདུལ་བའི་
བསླབ་བྱ་མཐའ་དག་སྲུང་ཞིང་། སྨོན་འཇུག་བྱང་ཆུབ་ཏུ་སེམས་བསྐྱེད་ནས་སྤྱོད་པ་ཕྱིན་དྲུག་དང་བསྡུ་བཞི་
སོགས་ལ་ལེགས་པར་སློབ། སྔགས་ལམ་དུ་ཞུགས་ནས་དབང་གི་དམ་ཚིག་ཚུལ་བཞིན་དུ་བསྲུང་བར་མཛད་ནས་
འཆད་པར་འགྱུར་བ་ལྟར་རྒྱུད་སྡེ་རྣམ་བཞི་ལག་ལེན་དང་བཅས་པ་ལ་ཐོས་བསམ་བསྒོམས་གསུམ་མཛད་དོ། །
རྣམ་དག་ངེས་འབྱུང་བསེར་བུས་རབ་བསྐྱོད་པའི། ། བསྙེན་རྫོགས་སྡོམ་རྒྱུན་ཟླ་མཛེས་གཙུག་བསྟེན་པས། །
ཐུབ་བསྟན་ཀུནྡའི་ཚལ་རྣམས་ཅིག་ཅར་དུ། ། བཞད་མཛད་སྔོན་མེད་ལྷ་ཆེན་ཁྱོད་མིན་སུ། ། བྱམས་དང་སྙིང་
རྗེའི་ས་བོན་རྣམས། ། བྱང་ཆུབ་སེམས་ཀྱི་ལྗོན་ཤིང་འཁྲུངས། ། ཕྱིན་དྲུག་སྤྱོད་པའི་ཡལ་འདབ་ཅན། ། སྔོན་
མེད་དཔག་བསམ་ལྗོན་པ་ཁྱོད། ། གསང་སྔགས་རྡོ་རྗེ་ཐེག་པའི་སྒོར་ཞུགས་ནས། ། དམ་ཚིག་སྡོམ་པ་མིག་
འབྲས་བཞིན་སྲུང་ཞིང་། ། རྒྱུད་དོན་ཀུན་མཁྱེན་ལག་ལེན་བཅས་པ་ལ། ། མཁས་པའི་མཐར་སོན་རྡོ་རྗེ་
འཛིན་པའང་ཁྱོད། ། འཇམ་དབྱངས་ཀྱི་ཞལ་མ་གཟིགས་པའི་སྔོན་དུ་དབུ་མ་པས་ལོཙྪ་མཛད་ནས་དབུ་མའི་ལྟ་
བ་སོགས་ཤིན་ཏུ་རྟོགས་དཀའ་བའི་གནད་མང་པོ་ཞུས་ནས་ཐེ་ཚོམ་བཅད། ཕྱིས་དགའ་པ་གདོང་དུ་རྗེ་བཙུན་
བསྒྲུབས་པས་ཞལ་མངོན་སུམ་དུ་གཟིགས། ཕྱིན་ཆད་ནམ་འདོད་ཀྱི་ཚེ་གསོལ་བ་བཏབ་ན་མཐོང་ཞེས་གསུངས་
པ་ལྟར་ཞལ་བསྟན་ནས་ཐེ་ཚོམ་ཞུས་ཏེ་བཅད། འཇམ་དབྱངས་ཀྱི་བཀས་བསྐུལ་ཏེ་འཁོར་དག་པ་རྣམ་བརྒྱད་
དང་བཅས་ཏེ་སྒྲུབ་པ་ལ་བྱོན། ཆོས་ལུང་དགོན་པར་སངས་རྒྱས་སུམ་ཅུ་སོ་ལྔ་ལ་ཚོགས་གསོག་སྒྲིབ་སྦྱོང་གི་རྟེན་
མཛད་པས་ཞལ་མཐོང་། དེའི་ཚེ་སྨན་བླ། ཚེ་དཔག་མེད། བྱམས་པ་རྣམས་ཡང་དང་ཡང་དུ་གཟིགས།
འཇམ་དབྱངས་ཀྱི་བཀའ་བཞིན་རྫིང་ཕྱིའི་ལྷ་ཁང་ཞིག་གསོས་བྱས་ནས་ལོགས་བྲིས་མཛད་པའི་སྐབས་རྣམས་སུ་
ཡེ་ཤེས་པ་སྤྱན་དྲངས་ནས་བསྟིམ་པས་དངོས་སུ་ཐིམ་པའི་གཟིགས་སྣང་བྱུང་། ལྷ་བཟོས་སངས་རྒྱས་སོ་ལྔའི་སྐུ་
མདོག་སོགས་འབྲི་ཚུལ་མ་ཤེས་ནས་རྗེ་ཉིད་ལ་ཞུས་པས་སོ་ལྔ་དངོས་སུ་བྱོན་ནས་སྐུ་མདོག་སོགས་ཇི་ལྟ་བུ་ཡིན་པ་
རྗེ་ཉིད་ལ་བསྟན་པའི་དཔེ་ད་ལྟའང་མཆིས། རྒྱུ་སོག་ཕུ་རུ་རྗེ་བཙུན་འཇམ་དབྱངས་ལ་སངས་རྒྱས་བྱང་སེམས་
དུ་མ་དང་འཛམ་གླིང་རྒྱན་དྲུག་མཆོག་གཉིས་དང་། ཨིནྡྲ་བྷུ་ཏི་ས་ར་ཧ་ལ་སོགས་པའི་གྲུབ་ཆེན་དུ་མས་བསྐོར་
བའི་ཞལ་གཟིགས་ཤིང་། འཇམ་དབྱངས་ཀྱི་ཐུགས་ཀའི་ཕྱག་མཚན་རལ་གྲི་ལས་བདུད་རྩིའི་རྒྱུན་བབས་ནས་
307



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྗེའི་ཐུགས་ཀར་ཞུགས་པའི་ལྟས་ཁྱད་པར་ཅན་ཡང་གཟིགས། གནས་དེར་ཧོར་ཟླ་དང་པོར་ཆོ་འཕྲུལ་མཆོད་
པའི་དུས་སུ་རང་རང་གི་ཕྱོགས་མདོག་ཅན་གྱི་སངས་རྒྱས་ནམ་མཁའི་དབྱིངས་ཐམས་ཅད་ཁྱབ་པར་གཟིགས།
ཡང་དེར་འཇིགས་བྱེད་ཞལ་ཕྱག་ཡོངས་སུ་རྫོགས་པའི་སྐུ་གཟི་བརྗིད་ཅན་ཞིག་གཟིགས། དེ་ཕྱིན་ལམ་དུས་ཀྱི་
དབང་བཞི་མ་ཆད་པར་བླངས། ལྷོ་བྲག་གྲུབ་ཆེན་ལས་གསང་བདག་གི་ཆོས་སྐོར་རྣམས་དང་ལུང་བསྟན་བླངས།
ཙ་རི་བསྐོར་ནས་གཉལ་དུ་བྱོན་པའི་ཚེ་མོ་ལའི་ལ་རྩེར་རྗེ་བཙུན་བྱམས་མགོན་རི་རྒྱུད་ཙམ་ཞིག་དངོས་སུ་
གཟིགས་པའི་ཞལ་ནས་རིགས་ཀྱི་བུ་ཁྱོད་ཐུབ་པའི་བསྟན་པ་འདི་ལ་ཐུབ་དབང་རང་ཉིད་བྱོན་པ་དང་འདྲ་བ་
ཞིག་འོང་བར་ཤེས་པར་གྱིས་ཤིག་ཅེས་ལུང་བསྟན་ཏེ་དབུགས་དབྱུང་། སེང་གེ་རྫོང་དུ་དུས་འཁོར་ལུགས་ཀྱི་
ཤོར་དྲུག་ལ་དཔྱད་པས་ཐུགས་སུ་ཆུད་པའི་ཚེ། དུས་ཀྱི་འཁོར་ལོ་དཔའ་གཅིག་གིས་ཁྱོད་རྒྱལ་པོ་ཟླ་བ་བཟང་པོ་
དང་འདྲའོ་ཞེས་བསྔགས། གཉལ་དུ་དབྱངས་ཅན་མས་དགུང་ལོ་འདི་ཙམ་ཞིག་ཐུབ་ཀྱི། དེའི་བར་དུ་གཞན་
གྱི་འཕྲིན་ལས་དཔག་མེད་འབྱུང་ངོ་ཞེས་ལུང་བསྟན། དྭགས་པོ་ལྷ་སྡིང་དགོན་པར་མནལ་ལམ་དུ་འཕགས་པ་
ཡབ་སྲས་ལྔའི་ཞལ་གཟིགས་ཤིང་། ཕྱི་ཉིན་སངས་རྒྱས་བསྐྱངས་ཀྱི་རྩ་བ་ཤེས་རབ་ཀྱི་འགྲེལ་པ་བུདྡྷ་པཱ་ལི་ཏ་
གཟིགས་པས་ལྟ་བའི་སྒྲོ་འདོགས་ལྷག་མ་མེད་པར་ཆོད། དབེན་གནས་དུ་མར་འཇམ་དབྱངས་ཀྱིས་བསྟན་
བཅོས་འདི་དང་འདི་ལྟ་བུ་རྩོམས་ཤིག་དང་མ་འོངས་པ་ན་བསྟན་པ་དང་གདུལ་བྱ་ལ་ཕན་པ་འབྱུང་ངོ་ཞེས་
བསྐུལ་བ་ལྟར་བརྩམས། གཞན་ཡང་ལྷ་སར་ཆོ་འཕྲུལ་གྱི་དུས་ཆེན་ལ་མཆོད་པ་རྒྱ་ཆེན་པོ་མཛད་པའི་ཕྱག་སྲོལ་
ཁྱད་པར་ཅན་ད་ལྟའི་བར་དུ་དར་བ་འདི་བཞིན་ལགས། དགུང་ལོ་ང་དྲུག་པ་འབྲུག་གི་ལོ་ལ་བསྙུང་བའི་ཚུལ་
བསྟན་པའི་ཚེ་ཐུགས་དམ་ལ་བསྣམས་པས་ཐུན་མོང་མ་ཡིན་པའི་བདེ་སྟོང་གི་ཉམས་རྟོགས་ཁྱད་པར་ཅན་
འཁྲུངས་ཤིང་། གསེར་གྱི་རི་དབང་ལྟར་བརྗིད་པའི་སྟོན་པ་བཅོམ་ལྡན་འདས་ཞལ་གཟིགས་པའི་ཚེ་རང་ལ་
བསྟིམ་པས་དབྱེར་མེད་དུ་གྱུར། སྙུན་ལས་མ་གྲོལ་བའི་བར་བར་དུ་སྒྲོལ་མ་རྣམ་རྒྱལ་གདུགས་དཀར་འོད་ཟེར་
ཅན་སོགས་ཡི་དམ་དུ་མ་དང་ཁྱད་དུ་གསང་བདག་འཁོར་ལོ་ཆེན་པོ་དང་རྡོ་རྗེ་འཇིགས་བྱེད་གཉིས་ཡང་ཡང་
ཞལ་གཟིགས་ཤིང་གསོལ་བ་བཏབ་པས་སྐུ་ཚེའི་བར་ཆད་ཞི། དེའི་ཚེ་མགོན་པོ་ཆོས་རྒྱལ་སོགས་ཆོས་སྐྱོང་
རྣམས་ཀྱིས་བར་ཆད་བྱེད་པའི་བདུད་དང་འབྱུང་པོ་བཟུང་ནས་འཁྲིད་དེ་འོང་བ་ལ་མདུན་དུ་སླེབ་པ་ན་བསྒྲལ་
བའི་ཚེ། ཕྱི་རོལ་ཏུ་བདུད་སྡེའི་དམག་དཔུང་བམ་མོ་ཞེས་པའི་སྒྲ་ཆེན་པོ་གྲགས། ཕྱག་དྲུག་པ་སོགས་ཆོས་སྐྱོང་
རྣམས་ཀྱིས་རང་རང་གི་གཟུགས་བསྟན་ནས་ཞི་རྒྱས་དབང་དྲག་གི་འཕྲིན་ལས་སྣ་ཚོགས་མཛད་ཅིང་། ཁྱད་
པར་དུའང་ལས་ཀྱི་གཤིན་རྗེས་སྣ་ཚོགས་པའི་གཟུགས་སུ་སྤྲུལ་ནས་གཏམ་དུ་མ་གླེང་བ་དང་ཅི་གསུང་བཀའ་
308



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
བཞིན་དུ་སྒྲུབ། དུས་དུས་སུ་གདུལ་བྱ་རྣམས་ལ་མདོ་སྔགས་ཀྱི་ཆོས་ལུང་ཟབ་འཁྲིད་མན་ངག་སོགས་གནང་
ཞིང་། བར་བར་དུ་སྒྲུབ་པ་གཙོ་བོར་མཛད། འདུལ་བའི་ཕྱག་ལེན་རྣམས་ལེགས་པར་བཙུགས་ནས་དར་བར་
བྱས། མདོ་རྒྱུད་ཀྱི་དགོངས་འགྲེལ་དུ་མ་དང་། ཕར་ཕྱིན་ཐེག་པའི་གཞུང་ལུགས་རྣམས་ཀྱི་བརྗོད་པའི་དོན་
ཉམས་སུ་ལེན་པའི་རིམ་པར་བསྡུས་ནས་ལམ་རིམ་ཆེན་མོ་དང་། གསང་སྔགས་རྒྱུད་སྡེ་བཞིའི་བརྗོད་བྱའི་དོན་
ཐམས་ཅད་ཉམས་ལེན་དུ་བསྡུས་ནས་སྔགས་རིམ་ཆེན་པོ་མཛད་ཅིང་། ཁྱད་པར་དུ་གསང་བདེ་གཉིས་ཀྱི་སྐོར་
རྣམས་མཛད་ནས་སྲོལ་དར་བར་བྱས། དེ་ལྟར་མཛད་པ་ཁྱད་པར་ཅན་གཞན་མང་དུ་མཆིས་མོད། བསྡུ་ན་
མཛད་ཆེན་བཞི་སྟེ་དགའ་ལྡན་དཀྱིལ་འཁོར་སྒྲུབ་མཆོད། རྫིང་ཕྱི་ཞིག་གསོས་མཆོད་འབུལ། ལྷ་ སར་ཆོ་
འཕྲུལ་སྨོན་ལམ། གཉལ་གྱི་ལུང་ར་ཆེན་མོ་བཞིའོ། ། དེའི་ནང་ནས་ཆོ་འཕྲུལ་མཆོད་པ་ནི་བསྟན་པ་དང་
སེམས་ཅན་དཔག་ཏུ་མེད་པ་ལ་ཕན་པ་རྒྱ་ཆེ་བའི་སངས་རྒྱས་ཀྱི་མཛད་པ་དངོས་སུ་གྲགས་པ་ལྟར་རོ། ། དེ་
རྣམས་ལ་འདི་སྐད་ཅེས་བྱ་སྟེ། འཇམ་པའི་དབྱངས་ཀྱི་སྤྲུལ་པ་ཡང་། ། འཇམ་པའི་དབྱངས་ཀྱི་ཞལ་གཟིགས་
ཕྱིར། ། འཇམ་པའི་དབྱངས་ཉིད་བསྒྲུབས་མཛད་ནས། །འཇམ་པའི་དབྱངས་ཞལ་མངོན་མཐོང་མཚར། །
ཐེ་ཚོམ་བྲལ་ཡང་ཐེ་ཚོམ་ལྟར་བཅོས་ནས། ། ཡོངས་སུ་འཛིན་པའི་བཤེས་གཉེན་ཡོངས་བསྟེན་ཏོ། ། ལྷག་པའི་
ལྷག་ལ་ལྷག་པའི་ཟབ་དོན་གྱི། ། སོམ་ཉིའི་ཚུལ་དྲིས་སོམ་ཉིའི་དྲ་བ་བཅད། ། ལས་སྒྲིབ་མེད་ཀྱང་དེ་སྦྱོང་
ཕྱིར། ། རྒྱལ་བ་ཉི་མ་སོ་ལྔ་ལ། ། རྒྱུན་དུ་ཚོགས་གསོག་སྒྲིབ་སྦྱོང་གི། རྟེན་མཛད་ཡང་ཡང་མངོན་སུམ་
གཟིགས། ། གང་ཚེ་རྒྱལ་བའི་གཟུགས་བརྙན་གསར་བསྐྲུན་ལ། ། གང་གིས་ཡེ་ཤེས་བཅུག་པས་དངོས་སུ་
ཞུགས། ། སོ་ལྔ་འབྲི་ཚུལ་མ་ཤེས་ཞུས་པ་ལྟར། ། སོ་ལྔ་དངོས་སུ་བྱོན་ནས་བསྟན་བཞིན་བྲིས། ། འཇམ་
དབྱངས་ཟླ་བའི་དཀྱིལ་འཁོར་ནི། ། སངས་རྒྱས་བྱང་སེམས་རྒྱན་དྲུག་དང་། ། གྲུབ་ཆེན་རྒྱུ་སྐར་འཁོར་དང་
བཅས། ། མངོན་སུམ་གཟིགས་པས་རྟེན་འབྲེལ་འགྲིག། བཟང་བཟང་ཕྱོགས་བཅུའི་རྒྱལ་པའི་དཀྱིལ་འཁོར་
ཀུན། ། མང་མང་ནམ་མཁའི་ཁམས་ཀུན་ཁྱབ་པ་དང་། ། འཇིགས་འཇིགས་དུས་དགྲ་ཞལ་ཕྱག་རྫོགས་པའི་
སྐུ། ། གསལ་གསལ་མངོན་སུམ་གཟིགས་པས་ཉམས་རྟོགས་ འཕེལ། ། ནམ་མཁའི་མཚན་ ཅན་ རྒྱ་མཚོ་
ལས། ། གསང་བདག་ཆོས་སྐོར་རིན་ཆེན་བླངས། ། རྒྱལ་ཚབ་ཉིད་ཀྱིས་བསྟན་འདི་ལ། ། རྒྱལ་བ་བྱོན་ལྟར་
འབྱུང་ཞེས་བསྟན། ། དཔལ་ལྡན་དུས་ཀྱི་འཁོར་ལོའི་སྦྱོར་དྲུག་ལ། ། དཔྱད་པ་རྫོགས་ཚེ་དུས་ཀྱི་འཁོར་ལོ་
དང་། ། ཚངས་སྲས་ལྷ་མོའི་ཞལ་གཟིགས་ལུང་བསྟན་ཅིང་། ། འཕགས་པ་ཡབ་སྲས་ལྔས་ཀྱང་བྱིན་གྱིས་
བརླབས། ། གང་ཚེ་ཡབ་སྲས་ལྔ་ཉིད་ཀྱིས། ། གང་ལ་བྱིན་བརླབས་རྗེས་བཟུང་ཚེ། ། གང་ཞིག་དབུ་མའི་ལྟ་
309



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ལ། ། གང་དུའང་འགྱུར་མེད་ཐེ་ཚོམ་མེད། ། རྗེ་བཙུན་ཁྱོད་ལ་རྗེ་བཙུན་འཇམ་དབྱངས་ཀྱིས། ། བསྟན་
བཅོས་འདི་རྩོམས་བསྟན་དར་འགྲོ་བ་ལ། ། ཕན་པར་འགྱུར་ཞེས་ཕན་ཐོགས་ལུང་བསྟན་བཞིན། ། ལེགས་
བཤད་སྣ་ཚོགས་ལེགས་པར་བརྩམས་པ་མཛད། ། སྐྱེ་རྒ་ན་འཆི་དང་བྲལ་ཡང་། ། དགོས་དབང་གཞན་ངོར་
བསྙུང་བའི་ཚུལ། ། བསྟན་ཚེ་གསེར་གྱི་རི་དབང་ལྟའི། ། སྟོན་པ་ཞལ་གཟིགས་དབྱེར་མེད་གྱུར། ། གང་ཚེ་
ཐུགས་དམ་ཟབ་ལ་བརྩོན་པ་ན། ། དེ་ཚེ་ཆོས་སྐྱོང་མགོན་པོ་འཁོར་བཅས་ཀྱིས། ། བདུད་དང་གདོན་བགེགས་
འབྱུང་པོ་བསྒྲལ་མ་ཐག། བདུད་སྡེའི་དམག་དཔུང་ཕམ་པའི་སྒྲ་ཆེན་གྲགས། ། ཆོས་རྒྱལ་མགོན་པོ་ལ་སོགས་
པ། ། ཆོས་སྐྱོང་སྲུང་མ་ཐམས་ཅད་ཀྱིས། ། ཆོས་རྗེ་ཁྱོད་ཀྱི་ལུང་རྟོགས་བསྟན། ། ཆོས་བཞིན་སྐྱོང་བར་ཞལ་
གྱིས་བཞེས། ། བློ་གྲོས་བཟང་པོར་གྲགས་པའི་རྣམ་དཔྱོད་ཀྱིས། ། འཕགས་བོད་མཁས་གྲུབ་ཡོངས་ཀྱི་མཛད་
པ་ཀུན། ། ཁྱོད་ཉིད་གཅིག་པུས་བསྡུས་ནས་བདག་གིར་མཛད། ། དེ་ཕྱིར་མཁས་གྲུབ་ཀུན་གྱི་གཙོ་བོར་
འོས། ། ཁྱོད་ཀྱི་བཤད་སྒྲུབ་རྣམ་གཉིས་ཀྱིས། ། ཐུབ་བསྟན་ཡོངས་རྫོགས་བཟུང་གཟིགས་ཚེ། ། རྒྱལ་ཚབ་མི་
ཕམ་མགོན་ཉིད་ཀྱིས། ། ད་ནི་བདག་གིས་ཅི་བྱ་དགོངས། ། མགོན་པོ་ཁྱོད་ཀྱིས་ཚུལ་བསྟན་བཟུང་བ་
ཙམ། ། འཛམ་གླིང་རྒྱན་དྲུག་སོགས་ཀྱིས་མ་མཛད་ལ། ། ཁྱོད་ཀྱི་འཕྲིན་ལས་ཕྱོགས་མཐར་དར་བ་ཙམ། །
མཁས་གྲུབ་གཞན་གྱི་མཛད་པ་ཉིད་ཀྱང་མིན། ། ཞེས་བྱའོ། ། སྟག་ལོའི་སྟོན་སྟོད་ལུང་ཆབ་ཚན་ལ་ཕེབས་
ནས་འབྲས་སྤུངས་སུ་འབྱོན་པའི་ཚེ་འདོ་ལི་ལ་གདན་དྲངས་པས་དེའི་སྣེ་ལ་འཇའ་ཚོན་ཟུག་ཅིང་། འབྲས་
སྤུངས་སུ་ཕེབས་ནས་ཆོས་གསུང་པའི་ཆོས་གྲྭའི་ནང་དུ་འཇའ་ཚོན་ཁ་དོག་སྣ་ལྔ་བ་ནམ་མཁའ་ནས་ཀ་བ་
བཙུགསཔ་ལྟར་ཟུག དེའི་ཚེ་སྐྱ་སེར་དཔག་ཏུ་མེད་པ་ལ་ལུང་ཁྲིད་སོགས་གསུང་ཆོས་མང་དུ་གནང་ནས་
དགའ་ལྡན་དུ་བྱོན། སྐུ་ཚེ་དེ་ཙམ་དུ་རིང་བ་མིན་ཡང་ཆོས་ཀྱི་མཛད་པ་མཐར་ཕྱིན་པ་དང་། མཛད་པའི་རྒྱུན་
རྒྱལ་ཚབ་མཁས་གྲུབ་སོགས་བུ་སློབ་ཁྱད་པར་ཅན་རྣམས་ལ་སྒྲུབ་ཏུ་བཅུག་ན་ལེགས་པར་དགོངས་ནས་དེའི་ཚེ་སྐུ་
ཅུང་ཟད་ཉུང་བའི་ཚུལ་བསྟན། ལོ་དེ་ཀའི་བཅུ་པའི་ཉི་ཤུ་ལྔའི་སྔ་དྲོ་ཉི་མ་ཤར་རྗེས་ཙམ་དུ་སྟོང་པ་གསུམ་རིམ་
གྱིས་ཐིམ་ནས་སྟོང་བ་བཞི་པ་འོད་གསལ་མངོན་དུ་མཛད་པ་ན། སྐུ་འོད་ཀྱི་ཕུང་པོ་དང་ལྡན་པའི་ལྷ་གཞོན་ནུ་ལྟ་
བུར་གྱུར་ཏོ། ། འོད་གསལ་དེ་ལས་བར་དོ་ལོངས་སྐུ་སྒྱུ་མའི་སྐུར་བཞེངས་པ་ཡིན་ཏེ། ཇི་སྐད་དུ། འོད་གསལ་
ཆོས་སྐུ་མངོན་དུ་མཛད་གྱུར་པ། དེ་ཚེ་ཁྱོད་སྐུ་འོད་ཀྱི་གོང་བུར་གྱུར། ། བར་དོ་ལོངས་སྤྱོད་རྫོགས་པ་སྒྱུ་མའི་
སྐུ། ། མཆོག་གི་དངོས་གྲུབ་བརྙེས་ཞེས་གསུངས་པ་ལྟར་རོ། ། དེའི་ཚེ་ནམ་མཁའ་ནས་མེ་ཏོག་སྣ་ཚོགས་ཀྱི་
ཆར་བབ་ཅིང་། འཇའ་ཚོན་ནམ་མཁའ་ཁྱབ་པར་འཁྲིགས་པ་དང་། ལྷས་མཆོད་ཅིང་དཔའ་བོ་མཁའ་འགྲོ་
310



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
བསུ་པར་བྱེད་པའི་ལྟས་ཁྱད་པར་ཅན་བྱུང་། དད་ལྡན་ཕར་ཆེར་མྱ་ངན་གྱིས་གདུངས་ཤིང་ལུས་ལ་བརྡེག་
འཚོག་དང་ངག་གིས་སྨྲེ་ངག་དང་གསོལ་གདབ་བྱེད་པ་རྣམས་ཕན་ཚུན་འགྲན་པ་ལྟར་གྱུར་ལ། གཞན་དག་ནི་
ཨེ་མ་ངོ་མཚར་རྨད་དུ་བྱུང་པའོ་ཞེས་བརྗོད་ཅིང་། རྗེ་ཉིད་ལ་སངས་རྒྱས་དངོས་ཀྱི་འདུ་ཤེས་གོང་འཕེལ་དུ་བྱུང་
ཏེ། འདིར་རིམ་པ་གསུམ་པའི་སྒྱུ་ལུས་བརྙེས་པར་བཤད་པ་ནི་སྐུ་ཚེ་དེ་ལ་ལས་རྒྱ་མ་བརྟེན་པས་བར་དོར་མཆོག་
འགྲུབ་པའི་དབང་དུ་མཛད་ལ། བླ་མ་ཁ་ཅིག་ངེས་དོན་དུ་རྡོ་རྗེ་རྣལ་འབྱོར་མ་ཉིད་བྱོན་ནས་ཕྱག་རྒྱ་མཛད་དེ་སྐུ་
ཚེ་དེ་ལ་མཆོག་བརྙེས་ཀྱང་གསང་བར་མཛད་དོ་ཞེས་གསུང་། དེ་ལྟ་བུ་གང་ཡིན་ཀྱང་སྤྲུལ་སྐུའི་མཛད་པ་སྟོན་པ་
ལ་མཐའ་མ་རྟག་ཅིང་། སྐུ་ཚེ་ཕྱི་མ་ལ་དགའ་ལྡན་དུ་འཁྲུངས་པ་ཡིན་ཏེ། ཇི་སྐད་དུ། དེ་ནས་ཕག་ལོའི་ཟླ་བ་
བཅུ་པ་ཡི། ། མར་ངོ་ཚེས་བཅུའི་སྔ་དྲོའི་དུས་སུ་ནི། ། ངོ་མཚར་ཆོ་འཕྲུལ་དུ་མའི་ཚོགས་བསྟན་ནས། །
དགའ་ལྡན་གནས་སུ་གཤེགས་པའི་བཙོང་ཁ་བ། ། ཞེས་འབྱུང་བ་བཞིན་དང་། དགའ་ལྡན་དུ་བྱམས་པའི་
སྲས་ཀྱི་ཐུ་བོ་འཇམ་དཔལ་སྙིང་པོ་ཞེས་བྱ་བར་འགྱུར་བ་ནི། ས་གསུམ་མར། དགའ་ལྡན་གནས་སུ་འཇམ་
དཔལ་སྙིང་པོར་གྲགས། ། ཞེས་གསུངས་པ་ལྟར་རོ། ། སྐུ་གདུང་རིལ་པོ་མཆོད་རྟེན་དུ་བཞུགས་པ་ནི་གྲགས་
ཆེ་ལ། ད་ལྟ་བཅུ་པའི་ལྔ་མཆོད་མཛད་པའི་རྒྱུན་དར་བ་ནི་རྗེ་གཤེགས་པའི་དུས་མཆོད་ཡིན་ཞིང་། སྐུ་གཤེགས་
པའི་མཛད་པ་འདི་ཙམ་ཡང་བསྟན་པ་དང་སེམས་ཅན་དཔག་མེད་པ་ལ་ཕན་པའི་རྒྱུར་གྱུར་ཏེ་སངས་རྒྱས་ཀྱི་
མཛད་པའོ། ། མགོན་ཁྱོད་ཞིང་གཞན་གཤེགས་ཉེ་བར། ། ཐ་མའི་གདུལ་བྱའི་དོན་དགོངས་ནས། ། ཁྱོག་ཡ་
གཤེགས་དང་ཆོས་སྟོན་དུས། ། དབང་པོའི་གཞུ་ཡིས་ལྷ་ལམ་མཛེས། ། གཟུགས་སྐུའི་བཀོད་པ་ཆོས་དབྱིངས་
བསྡུ་པ་ན། ། སྟོང་གསུམ་རིམ་ཐིམ་སྟོང་པ་བཞི་པ་ཡི། །འོད་གསལ་ཆོས་སྐུ་མངོན་དུ་མཛད་པའི་ཚེ། ། ཁྱོད་
སྐུ་གཞོན་ཉམས་འོད་ཀྱི་ཕུང་པོར་གྱུར། ། འོད་གསལ་དེ་ལས་སྒྱུ་མའི་སྐུར། ། མངོན་བཞེངས་བྱམས་པའི་
ཞབས་དྲུང་དུ། ། གཤེགས་ཚེ་འཁོར་སློབ་མགོན་བྲལ་ནས། ། དད་གདུང་ལྷན་ཅིག་འགྲན་བཞིན་གྱུར། ། དེ་
ཚེ་མིག་གི་ནམ་མཁར་སྤྲིན་མེད་ཀྱང་། ། མཆི་མའི་ཆར་བབ་ཡིད་ལ་ཤིང་མེད་ཀྱང་། ། མྱ་ངན་མེ་འབར་བྲང་
ངོས་རྔ་མེད་ཀྱང་། ། ལག་པའི་དབྱུ་གུས་ལན་ཅིག་མིན་པར་བརྡུང་། ། མཁའ་ལས་འདབ་བརྒྱའི་ཆར་རྒྱུན་
དང༌། ། དབང་པོའི་མཚོན་གྱིས་མཛེས་པར་སྤྲས། ། འཆི་མེད་ཚོགས་ཀྱིས་མཆོད་པ་དང༌། ། ཌཱ་ཀིས་བསུ་
པའི་རོལ་སྒྲ་བསྒྲགས། ། ཁྱོད་ཀྱི་མཛད་པ་ཁྱད་ཅན་གཞན་ལྟ་ཅི། ། ཁྱོད་སྐུ་ཞི་བར་གཤེགས་པའི་ཚུལ་བསྟན་
དང་། ། ཁྱོད་གདུང་རིལ་པོ་བཞུགས་པའི་ཚུལ་འདིས་ཀྱང༌། །ཁྱོད་ཉིད་དངོས་སུ་བཞུགས་ལྟར་ཕན་པ་
མཛད། ། ཟག་མེད་ཆོས་སྐུའི་ཡོན་ཏན་སྣོད་གྱུར་ཟག་མེད་གཟུགས་སྐུའི་ཟ་མ་ཏོག། རིན་ཆེན་དང་པོ་ས་ལེ་
311



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྦྲམ་སོགས་རིན་ཆེན་སྣ་ཚོགས་ལས་གྲུབ་པའི། ། མཆོད་སྡོང་ཆེར་བཞུགས་སུ་ཞིག་མཐོང་དང་མཆོད་ཅིང་
སྐྱབས་སུ་བསྟེན་པ་རྣམས། ། ངེས་པར་ལྷ་མིའི་རྟེན་བཟང་རིམ་བརྒྱུད་ངེས་པར་སངས་རྒྱས་ཉིད་དུ་འགྱུར། །
ཁྱོད་ཀྱི་ཡོན་ཏན་མང་མང་རྒྱ་མཚོའི་མཐའ། ། རོ་འཛིན་སྟོང་གིས་ཡང་ཡང་བསྒྲགས་བྱས་ཀྱང་། ། རྫོགས་
པར་འགྱུར་མིན་བསྡུས་བསྡུས་མཚོན་ཙམ་འདིས། ། རྗེ་བཙུན་ཁྱོད་ཉིད་དགྱེས་དགྱེས་མཛད་གྱུར་ཅིག། ཅེས་
བྱའོ། །
གཉིས་པ་གཞུང་དོན་བྱེ་བྲག་ཏུ་བཤད་པ་ལ་བཞི། མཆོད་པར་བརྗོད་པ། དགོས་དོན་བསྟན་པ།
གཞུང་དོན་བཤད་པ་དངོས། མཇུག་བསྡུ་བའོ། ། དང་པོ་ལ་གཉིས། ལེགས་སྨོན་དང་། མཆོད་བརྗོད་
དོ། ། དང་པོ་ནི། ཨོཾ་བདེ་ལེགས་སུ་གྱུར་ཅིག་ཅེས་པ་སྟེ། ཨོཾ་ནི་མཆོག་སོགས་དོན་བདུན་ལ་འཇུག་ཅིང་། སྐུ་
གསུང་ཐུགས་མཚོན་པར་བཤད་པ་སོགས་ཡོད་ཀྱང་འདིར་ཚིག་འོག་མའི་འགོ་འདྲེན་ནོ། ། བདེ་ལེགས་སོ་སོར་
ཕྱེ་ན་བདེ་པ་མངོན་མཐོ་དང་། ལེགས་པ་ནི་ངེས་ལེགས་སུ་བཤད་པ་དང་།འགའ་ཞིག་ཏུ་དེ་ལས་ལྡོག་སྟེ་བཤད་
ཅིང་། ངེས་ལེགས་ཉིད་ལའང་བདེ་བ་དང་ལེགས་པའི་སྒྲ་འཇུག་པས་གང་རུང་སྟེ། གྱུར་ཅིག་ནི་དེ་ཐོབ་པར་
སྨོན་པའོ། ། གཉིས་པ་ནི། འཇིག་རྟེན་མཐོ་རིས་བྱང་གྲོལ་ལྟ་བའི་མིག། སྲིད་ལམ་འཁྱམས་པས་དུབ་པའི་
ངལག་སོའི་གནས། ། བདེ་ལེགས་རྩ་བ་དྲིན་ཅན་བླ་མདང་
། ། རྗེ་བཙུན་མཁྱེན་པའི་གཏེར་གྱི་ཞབས་ལ་
འདུད། །ཅེས་པ་སྟེ། འཇིག་རྟེན་གྱི་མཐོ་རིས་མངོན་མཐོ་དང་། བྱང་གྲོལ་བྱང་ཆུབ་དང་དེ་དག་འགྲུབ་པའི་
ཐབས་ལེགས་པར་སྟོང་ཅིང་བསྟན་པ་ལྟར་གདུལ་བྱས་ཀྱང་ཚུལ་དེ་མཐོང་བར་འགྱུར་བས་དེར་ལྟ་བ་མིག་ལྟ་བུ་
དང་། སྲིད་པ་འཁོར་བའི་ལམ་དུ་འཁྱམས་པས་ངལ་ཞིང་དུབ་པའི་འགྲོ་བ་རྣམས་ངེས་ལེགས་ལ་འགོད་པའི་སྒོ་
ནས་ངལ་གསོ་བའི་གནས་སུ་གྱུར་པ་བདེ་ལེགས་ཐམས་ཅད་འབྱུང་བའི་རྩ་བ་ཆོས་སྟོན་པའི་བླ་མ་རྣམས་དང་།
རྗེ་བཙུན་མཁྱེན་པའི་གཏེར་འཇམ་པའི་དབྱངས་ཀྱི་ཞབས་ལ་འདུད་དོ་ཞེས་སོ། ། གཉིས་པ་དགོས་པ་ནི།
འབད་པ་ཆུང་ངུས་རླབས་ཆེན་ཚོགས་སྡུད་ལ། ཞེས་པས་ནས། སེམས་ཁྱོད་དགའ་བ་འདི་ལྟར་བསྐྱེད་ན་
ལེགས། ། ཞེས་པའི་བར་གསུངས། རང་གིས་འབད་པ་ཆེན་པོ་མ་ཡིན་པའི་ཆུང་ངུ་ཙམ་ཞིག་གིས་བསོད་
ནམས་ཀྱི་ཚོགས་རླབས་ཆེན་སྡུད་ཅིང་གསོག་པ་ལ་ནི་རང་གཞན་གྱིས་བྱས་པའི་དགེ་བ་ལ་དགའ་བ་བསྒོམས་ཤིང་
རྗེས་སུ་ཡི་རང་བ་མཆོག་གམ་ཁྱད་པར་དུ་འཕགས་པར་སྟོན་པས་མདོ་སྡེ་དུ་མ་ལས་གསུངས་ཤིང་། ཁྱད་པར་དུ་
རང་གིས་སྔོན་བྱས་པའི་དགེ་བ་བདེན་པར་ཞེན་པའི་རློམ་སེམས་དང་བྲལ་བས་དགའ་བ་རྒྱ་ཆེར་བསྐྱེད་ན་ནི།
རང་གིས་སྔོན་བྱས་པའི་དགེ་བ་རྣམས་གོང་དུ་འཕེལ་ལོ་ཞེས་རྒྱལ་བས་གསུངས་པའི་དོན་དེ་བསྒྲུབ་པར་བྱ་བའི་
312



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད །
ཕྱིར་དང་། དེར་མ་ཟད་དགོས་པ་གཞན་ཡང་བསྟན་པ་ལ་འཇུག་པའི་ཚུལ་དེ་འདྲ་ཞིག་དགོས་པར་ཤེས་ལ་
སོགས་མང་དུ་མཐོང་བ་ན། སེམས་ཁྱོད་དགེ་བ་ལ་དགའ་བ་འཆད་འགྱུར་འདི་ལྟར་བསྐྱེད་ན་ལེགས་སོ་ཞེས་
རང་ལ་བསྐུལ་མ་ལྟར་མཛད་དོ། ། རང་གཞན་གྱི་དགེ་བ་ལ་རྗེས་སུ་ཡི་རང་ན་ཕན་ཡོན་ཆེ་ཚུལ་ཡན་ལག་བདུན་
ལ་སྟོན་པའི་མདོ་བསྟན་བཅོས་དུ་མ་དང་། ཁྱད་པར་རྗེས་སུ་ཡི་རང་སྒོམ་ལམ་འཆད་པའི་ལམ་གྱི་མདོ་རྣམས་
དང་། དེ་དག་གི་དགོངས་འགྲེལ་ཀུན་དང་། དེ་རྣམས་ཀྱི་དོན་བསྡུ་ན་མཚོན་ཙམ་ནི་སྡུད་པ་ལས། བྱང་ཆུབ་
སེམས་དཔའི་རྗེས་སུ་ཡི་རང་སེམས་གཅིག་ལ། །ཉན་ཐོས་ཚོགས་ཀྱི་བསོད་ནམས་ཕུང་པོས་ཆར་མི་ཕོད། །
ཅེས་པ་དང་། སྟོང་གསུམ་རི་རབ་སྲང་ལ་གཞལ་བས་ཚད་བཟུང་རུང་། ། རྗེས་སུ་ཡི་རང་དགེ་པ་དེ་ནི་དེ་ལྟ་
མིན། ། ཞེས་གསུངས་པ་ལྟར་རོ། ། དེ་ཡང་རང་གིས་བྱས་པའི་དགེ་བ་ལ་ཡི་རང་ན་དགེ་བ་རྣམས་གོང་འཕེལ་
དུ་འགྱུར་བར་གསུངས་ཤིང་། གཞན་གྱིས་བྱས་པའི་དགེ་བ་ལ་དགའ་ཞིང་ཡི་རང་ན་བསོད་ནམས་ཐོབ་མཉམ་
དུ་འབྱུང་སྟེ་ལག་རྗེས་སོ་སོ་པའོ། ། འགྲེལ་པ་དོན་གསལ་ལས། རང་དང་གཞན་གྱི་བསོད་ནམས་བྱ་བ་མཉམ་
པ་ཉིད་དུ་ཐོབ་པོ། ། ཞེས་གསུངས་པ་ལྟར་གཞན་གྱིས་བྱས་པའི་དགེ་བ་ལ་རྗེས་སུ་ཡི་རང་ན་བསོད་ནམས་
མཉམ་ཐོབ་ཡིན་ཡང་། ཆེ་ཆུང་མཉམ་པའི་ངེས་པ་མེད་དེ། སངས་རྒྱས་ཀྱི་བསོད་ནམས་ལ་རྗེས་སུ་ཡི་རང་བས་
དེ་དང་ཆེ་ཆུང་མཉམ་པ་མི་འཐོབ་པ་ལྟ་བུའོ། ། ཆེ་ཆུང་མཉམ་པ་དང་ལྷག་པའང་འཐོབ་པར་འགྱུར་སྲིད་དེ།
སྔོན་རྒྱལ་པོ་ཞིག་གི་ཁེངས་དྲེགས་ཀྱིས་སྟོན་པ་འཁོར་བཅས་ལ་མཆོད་ཅིང་བསྙེན་བཀུར་རྒྱ་ཆེར་བྱས་པ་ལ་བུད་
མེད་དབུལ་མོ་ཞིག་གིས་དགའ་བ་ཤུགས་ཆེན་བྱས་པས་བུད་མེད་དེས་རྒྱལ་པོའི་བསོད་ནམས་ལས་ཀྱང་ལྷག་ཐོབ་
པའི་ལོ་རྒྱུས་འདུག་པ་ལྟར་རོ། ། དགེ་བར་མ་ཟད་ཡོན་ཏན་ཅན་དང་ཆོས་སྒྲུབ་པའི་གང་ཟག་ལའང་དགའ་
ཞིང་ཡི་རང་ན་བསོད་ནམས་ཆེ་བར་བཤད་པས་འབད་པ་ཆུང་ངུས་ཚོགས་གསོག་པ་ལ་འདི་གལ་ཆེའོ། ། རིགས་
པ་དེས་དགེ་བ་བྱས་པ་ལ་མི་དགའ་བ་དང་ཆོས་སྒྲུབ་མཁན་དང་ཡོན་ཏན་ཅན་དག་ལ་ཕྲག་དོག་གིས་མི་དགའ་
བར་བྱས་ན་བསོད་ནམས་འགྲིབ་པའང་རྟེན་འབྲེལ་གྱི་ཆོས་ཉིད་དུ་གྲུབ་བོ། ། དེ་བཞིན་དུ་མི་དགེ་བ་བྱས་པ་ལ་
ཡི་རང་ཞིང་དགའ་བར་བྱས་ན་མི་དགེ་བ་གསོག་པར་འགྱུར་ཚུལ་ཡང་སྔར་དང་འདྲའོ། ། འདིར་རློམ་སེམས་
བྲལ་པ་ནི་བདེན་འཛིན་མེད་པ་ལ་བྱེད་དགོས་པ་ཡུམ་གྱི་མདོ་ལས་གསལ་ཏེ། རྒྱུ་མཚན་ནི་སྤྱིར་ཆོས་རྣམས་རང་
བཞིན་གྱིས་མེད་ཅིང་ཁྱད་པར་དུ་འདུས་བྱས་དགེ་བའི་ལས་ནི་རང་བཞིན་གྱིས་སྟོང་པ་སྒྱུ་མ་ལྟ་བུ་གསོག་གསོབ་
ཡ་མ་བརླ་དང་བདེན་པར་གྲུབ་པའི་སྙིང་པོ་མེད་པར་ཤེས་ན་ཕན་ཡོན་ལྷག་པར་ཆེ་སྟེ། སྡུད་པ་ལས། བསོད་
ནམས་གསོག་དང་དེ་བཞིན་སྦྱོར་བ་དང་། ། གསོབ་དང་ཡ་མ་བརླ་དང་སྙིང་པོ་མེད་ཤེས་པར། ། དེ་ལྟར་བདེ་
313



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཤེགས་རྣམས་ཀྱི་ཤེས་རབ་སྤྱོད་བྱེད་ན། ། སྤྱོད་ཚེ་བསོད་ནམས་དཔག་ཏུ་མེད་པ་ཡོངས་སུ་འཛིན། ། ཞེས་
གསུངས་པ་ལྟར་རོ། ། རྣམ་དཀར་དགེ་བ་རང་གིས་བགྱིས་པ་དང་
། ། རྣམ་དག་གཞན་གྱིས་བྱས་ལ་ཡི་རང་
ན། ། རྣམ་མང་བསོད་ནམས་འགྲུབ་པར་འགྱུར་རོ་ཞེས། ། རྣམ་ཀུན་མཁྱེན་པ་རྫོགས་པའི་སངས་རྒྱས་
གསུངས། ། རང་གི་ལུས་ངག་འབད་རྩོལ་གྱིས། ། མ་བསྒྲུབས་གཞན་གྱིས་བསྐྲུན་པ་ལ། ། ཡིད་ཀྱི་དགའ་བ་
སྒོམས་ཙམ་ལས། ། བསོད་ནམས་ཕུང་པོ་འབྱུང་འདི་མཚར། ། འོན་ཀྱང་སྒྱུ་མ་ལྟ་བུའི་དཀར་ནག་ནི། །
ལས་རྣམས་སྒྲུབ་ལ་ཡིད་བྱེད་དབང་བཙན་ཕྱིར། ། ས་བོན་སེམས་བསྐྱེད་སྟོབས་ལྡན་རྒྱལ་སྲས་ཀྱི། ། མྱུ་གུས་
རང་འབྲས་སངས་རྒྱས་མྱུར་བསྐྲུན་འགྱུར། །
གསུམ་པ་གཞུང་དོན་བཤད་པ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། ། དང་པོ་ལ་
གཉིས། དངོས་དང་། འདུན་མ་ལེགས་པའི་དགའ་བ་དང་བཅས་པའི་བཀའ་དྲིན་དྲན་པའོ། དང་པོ་ནི།
དང་པོ་རྒྱ་ཆེན་ཐོས་པ་མང་དུ་བཙལ། ། ཞེས་པ་ནས། ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། ། ཞེས་
སོ། ། བློ་བཟང་གྲགས་པའི་དཔལ་ཁོ་བོ་རབ་ཏུ་བྱུང་ནས་དུས་དང་པོར་གསུང་རབ་དགོངས་འགྲེལ་དང་བཅས་
པ་ལ་ཐོས་པ་རྒྱ་ཆེན་པོ་མང་དུ་བཙལ་ཅིང་། བར་དུ་གཞུང་ལུགས་དེ་ཐམས་ཅད་གདམས་པར་ཤར་ལ། ཐ་
མར་ཉིན་མཚན་ཀུན་ཏུ་དེ་རྣམས་ཀྱི་དོན་གྱི་གནད་བསྡུས་པའི་སྙིང་པོ་ཉམས་སུ་བླངས་ནས། དེ་ལས་བྱུང་བའི་
དགེ་བ་ཀུན་ཀྱང་རྒྱལ་པའི་བསྟན་པ་རྒྱས་པའི་ཆེད་དུ་བསྔོས་སོ། ། གཉིས་པ་ནི། ཚུལ་འདི་བསམས་ཤིང་
སོགས་རྐང་བ་གཉིས་སྟེ། དེ་ལྟར་ཐོས་སོགས་གསུམ་དང་དེའི་དགེ་བ་བསྟན་པ་རྒྱས་པའི་ཆེད་དུ་བསྔོས་པའི་
ཚུལ་འདི་བསམས་ཤིང་བལྟས་པ་ནི་བདག་གི་ཚེ་འདིའི་འདུན་མའི་བྱ་བ་ལེགས་ནས་གདའ་སྟེ། དེ་ཡང་བླ་མ་
དམ་པ་རྣམས་དང་ཁྱད་པར་རྗེ་བཙུན་འཇམ་པའི་དབྱངས་ཉིད་ཀྱི་བཀའ་དྲིན་ཡིན་པས། བཀའ་དྲིན་ཆེའོ་རྗེ་
བཙུན་མཁྱེན་པའི་གཏེར་ཞེས་བཀའ་དྲིན་བརྗོད་དེ་མཚན་ནས་བོས་པའོ། ། གཉིས་པ་རྒྱས་པར་བཤད་པ་ལ་
གསུམ། དང་པོར་ཐོས་པ་ཇི་ལྟར་མཛད་ཚུལ། བར་དུ་གཞུང་ལུགས་གདམས་པར་ཤར་ཚུལ། ཐ་མར་ཉམས་
ལེན་ཇི་ལྟར་མཛད་ཚུལ་ལོ། ། དང་པོ་ལ་གསུམ། ཐོས་པ་མེད་ན་ཐར་ལམ་གྱི་ཁྱད་པར་ལེགས་པར་མི་ཤེས་པས་
དེར་ཇི་ལྟར་འཇུག་ཚུལ་ཡང་མི་ཤེས་པ། རྒྱུ་མཚན་དེ་ཉིད་ཀྱིས་ཐོས་པ་མཛད་ཚུལ་སྤྱིར་བསྟན་འདུན་ལེགས་
དང་བཅས་པ། དེ་ནས་ཐོས་པའི་རིམ་པ་སོ་སོར་མཛད་ཚུལ་ལོ། དང་པོ་ནི། བླང་དོར་གནས་རྣམས་ཀུན་ལ་
འཐོམས་པའི་མུར། ། ཞེས་སོགས་རྐང་བ་བཞི་སྟེ། བླང་བྱ་དང་དོར་བྱའི་གནས་རྣམས་ལ་ཀུན་ནས་འཐོམས་
ཤིང་རྨོངས་པའི་བློ་མུན་དེ། གསུང་རབ་དུ་མ་ལ་སྦྱངས་པའི་ཡང་དག་པའི་ཐོས་པའི་སྒྲོན་མེས་མ་བསལ་བར་
314



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
ཐར་ལམ་དེ་ཇི་ལྟར་ཡིན་ལེགས་པར་མི་ཤེས་ན། ལམ་དུ་ཞུགས་ནས་ཐར་བའི་གྲོང་མཆོག་ཏུ་འཇུག་པར་འབྱོར་
ནུས་པ་ལྟ་སྨོས་ཀྱང་ཅི་དགོས་ཏེ་མི་ནུས་སོ། ། གཉིས་པ་ནི། དེ་ཉིད་ཕྱིར་ན་མི་ཕམ་ཆོས་རྗེ་དང་། ། ཞེས་
སོགས་རྐང་བ་བཞི་འདུན་ལེགས་དང་བཅས་པ་སྟེ། རྒྱུ་མཚན་བརྗོད་མ་ཐག་པ་དེ་ཉིད་ཀྱི་ཕྱིར་ན་བདག་གིས་མི་
ཕམ་ཆོས་རྗེ་བྱམས་མགོན་དང་། ཀླུ་སྒྲུབ་ཨརྱ་དེ་བ་ཐོགས་མདང་དབྱིག་གཉེན་ཕྱོགས་གླང་ཆོས་གྲགས་ཏེ་
འཛམ་གླིང་རྒྱན་དྲུག་དང་། ཡོན་ཤཱཀ་གཉིས་ལ་མཆོག་གཉིས་ཞེས་ཡོངས་སུ་གྲགས་པ་རྣམས་ཀྱིས་མཛད་པའི་
གཞུང་ལ་ཕྱོགས་རེ་བ་ཙམ་དང་། རགས་པ་རེ་སྦྱངས་པ་ཙམ་གྱིས་ཚིམ་པར་མ་བྱས་པར་མཁས་པ་དེ་དག་གི་
གཞུང་ཀུན་ལ་ཞིབ་ཏུ་སྦྱངས་སོ། ། སྦྱངས་ཚུལ་འགའ་ཞིག་ནི་སྔར་བཤད་ཅིང་འཆད་པར་ཡང་འགྱུར་རོ། །
འདུན་ལེགས་ཀྱི་དོན་སྔར་ལྟར་གཞན་ལའང་སྦྱོར། གསུམ་པ་ལ་མདོ་སྔགས་གཉིས་ཀྱི་དང་པོ་ལ་གཉིས། ཚད་
མའི་སྐོར་ལ་མཛད་པ་དང༌། ལྟ་བའི་སྐོར་ལ་མཛད་ཚུལ་ལོ། ། དང་པོ་ནི། ཁྱད་པར་ཚུ་རོལ་མཐོང་པས་
དངོས་པོ་ཡི། ། ཞེས་སོགས་རྐང་བ་བཞི་སྟེ། གཞུང་ལུགས་ཀུན་སྦྱངས་ཚུལ་སྤྱིར་བསྟན་པ་དེ་ལྟར་ཡིན་ཡང་།
ཁྱད་པར་དུ་ཚུ་རོལ་མཐོང་བའི་སོ་སྐྱེས་དངོས་པོ་ཡི་དེ་ཁོ་ན་ཉིད་ཀྱི་གནས་ཚུལ་རིགས་པའི་རྣམ་གྲངས་མང་པོས་
གཏན་ལ་འབེབས་པའི་འབྱུང་གནས་ཀྱི་སྒོ་གཅིག་པུ་ནི་ཕྱོགས་གླང་ཆོས་གྲགས་ཀྱི་མཛད་པའི་ཡང་དག་པའི་
རིགས་གཞུང་རྣམས་ཡིན་ལ། གཞུང་དེ་དག་གི་དཀའ་བའི་གནས་རྣམས་ལ་འབད་པ་ཆུང་ངུ་དང་ལན་ཅིག་
ཙམ་མ་ཡིན་པར་འབད་པ་ཆེན་པོ་དུ་མས་ཡང་དང་ཡང་དུ་རྒྱུན་བསྲིངས་ནས་སྦྱངས་སོ། ། གནས་གང་དང་
གང་ལ་བརྟེན་ནས་སྦྱངས་པ་ནི། ༑ གྲྭ་ས་དུ་མར་ཡོངས་འཛིན་མང་པོ་དང་། ། ཁྱད་པར་དུ་རྗེ་བཙུན་རེད་
མདའ་པའི་དྲུང་དུ་སྦྱངས་པའི། ། གཞོན་ནུའི་དུས་ནས་གཞོན་ནུ་བློ་གྲོས་སོགས། ། མཁས་པར་གྲགས་པའི་
མཁས་པ་མང་བསྟེན་ནས། ། རིགས་ཚུལ་སྟོན་པའི་རིགས་པའི་གཞུང་རྣམས་ལས། ། ལེགསར་པར་སྦྱངས་
པས་ལེགས་པར་ཐུགས་སུ་ཆུད། ། ཁྱོད་བློ་གསལ་བའི་དེད་དཔོན་མཆོག། རིགས་གཞུང་རྒྱ་མཚོར་ཞུགས་ཙམ་
ལས། །དོན་བཟང་ཡིད་བཞིན་ནོར་རྙེད་ཀྱི། ། མཁས་རློམ་བྱིས་གཞན་མཆིང་བུ་བཙལ། ། གཉིས་པ་ནི།
མདོ་སྔགས་གཞུང་ལ་དལ་བ་མང་བྱས་ཀྱང་། ། ཞེས་སོགས་རྐང་པ་བརྒྱད་དེ། བོད་ཡུལ་ན་ཁ་ཅིག་མདོ་དང་
སྔགས་ཀྱི་གཞུང་དུ་མ་ལ་ཐོས་བསམ་གྱི་ངལ་པ་མང་དུ་བྱས་ཀྱང་། ཟབ་མོའི་དོན་ཉམས་སུ་ལེན་པ་དང་འཆད་
ཅིང་སྨྲ་བའི་ཚེ་ན། ཤེས་བྱ་གང་ཡང་མ་བསླབས་ཤིང་དོན་ཅི་ཡང་མི་ཤེས་པའི་ལྟ་བ་སྐྱོང་བའི་ཚུལ་དང་འཆད་
ཚུལ་ལས་མ་འདས་ཤིང་རི་དུ་མ་སོང་བར་མཐོང་ནས། ལྷག་པར་མགོན་པོ་ཀླུ་སྒྲུབ་ཀྱི་གཞུང་ལུགས་ནས་འབྱུང་
བ་ལྟར་གྱི་ཐབ་མོ་འབྱེད་པའི་ཕྲ་བའི་རིགས་པའི་ལམ་ནས། ཡང་དག་པའི་ལྟ་བ་སྐྱེ་ཞིང་འདྲེན་པའི་གནད་ཀུན་
315་



༄༅། ། རྗེ་བཙུན་གྲགས་པ་ང་ཤད་སྒྲུབ་ཀྱི་གསུང་འབུམ་བཞུགས་སོ། །
ལ་ཞིབ་ཏུ་ལེགས་པར་སྦྱངས་ཏེ་ཐེ་ཚོམ་ཆོད་པར་བྱས་སོ། ། དབུ་མའི་སྐོར་འདི་རྗེ་བཙུན་རེད་མདའ་བ་སོགས་
ལ་གསན་ན་གཙོ་བོར་དང་པོར་བླ་མ་དབུ་མ་པ་ལ་བརྟེན་ནས་རྗེ་བཙུན་འཇམ་དབྱངས་ལ་གསན་ཅིང་། ཕྱིས་རྗེ་
བཙུན་གྱི་ཞལ་གཟིགས་ནས་དངོས་སུ་གསན་པའི་ཚུལ་རྣམ་ཐར་སོགས་ལས་འབྱུང་བ་ལྟར་རོ། ། གང་ཡང་མ་
བསླབས་ཅི་ཡང་མི་ཤེས་པའི་ལྟ་བའི་ཚུལ་ལས་རིང་དུ་མ་སོང་བའི་དོན་ནི། སྔོན་གྱི་བཀའ་རྒྱུད་པ་དང་གཞན་
ཕྱོགས་པ་འགའ་ཞིག་ལྟ་བ་ཉམས་སུ་ལེན་པ་ལ་ཐོས་པ་མི་དགོས་ཀྱི་སེམས་མ་གཡེང་བའི་ཙོམ་འཇོག་ཙམ་གྱིས་
ཆོག་པར་འདོད་པ་དང་། སེམས་ཅིང་ཡང་མ་གྲུབ་པར་བཟུང་བ་ཙམ་དང་། སེམས་ཁ་དོག་དང་དབྱིབས་སུ་མ་
གྲུབ་པར་རྟོགས་ཤིང་བསྒོམས་པ་ཙམ་གྱིས་ལྟ་བ་སྒོམ་པར་འདོད་པ་བྱུང་ཞིང་དེ་དག་གི་ལྟར་ན་དབུ་མའི་ལྟ་བ་
རྙེད་པ་ཆེས་སླ་བར་འགྱུར་ཏེ། ཚུལ་དེ་ལྟ་བུ་ནི་སྦྱངས་པ་མ་བྱས་པའི་དབང་པོ་རྟུལ་པོས་ཀྱང་དེས་ནུས་པའི་ཕྱིར་
དང་། གཞུང་མང་པོ་ལ་སྦྱངས་ཀྱང་ལྟ་བ་སྒོམ་ཚུལ་དེ་ལྟར་བྱེད་ན་གང་ཡང་མ་བསླབས་ཤིང་ཅི་ཡང་མི་ཤེས་པའི་
ལྟ་བ་སྐྱོང་ཚུལ་དང་མཚུངས་པའི་ཕྱིར་རོ། ། ཁྱོད་བློ་འོད་སྟོང་ལྡན་ཤར་ཚེ། ། ཟབ་དོན་དབུ་མའི་འདབ་
བརྒྱའི་ཚལ། ། འཛུམ་བསུ་མཁས་རློམ་ཟླ་འོད་ཀྱིས། ། མི་བྱེད་མེ་འཁྱེན་འོད་ཀྱིས་ཅི། ། གངས་ཅན་གངས་
རི་དཀར་ཡང་ལྟ་ངན་གྱི། ། མུན་པ་མུན་ནག་སྟུག་པོས་ཁྱབ་པ་ན། ། རབ་དཀར་རབ་གསལ་སྨྲ་བའི་ཟླ་བ་
ཁྱོད། ། ཤར་ནས་ཤར་ཏེ་ནུབ་ཕྱོགས་མུན་ཚོགས་བཅོམ། ། གཉིས་པ་ལ་གསུམ། སྔགས་ལམ་དུ་མི་འཇུག་
པར་མི་རིགས་ཚུལ། སྔགས་ལ་འཇུག་ཚུལ་སྤྱིར་བསྟན་པ། ། སོ་སོར་ཕྱེ་ནས་བཤད་པའོ། ། དང་པོ་ནི། འདི་
ན་རྫོགས་སངས་རྒྱས་སུ་བགྲོད་པ་ལ། ། ཞེས་སོགས་ཚིགས་བཅད་གསུམ་སྟེ། གངས་ཅན་འདི་ན་རྫོགས་པའི་
སངས་རྒྱས་སུ་བགྲོད་པའི་ལམ་ལ་ཟབ་མོ་རྡོ་རྗེ་ཐེག་པ་དང་། ཕར་ཕྱིན་ཐེག་པ་རྣམ་པ་གཉིས་ཡོད་ཅིང་། དེ་
གཉིས་ལས་གསང་སྐུ་ལས་ཀྱི་ཐེག་པ་ནི་ཕར་ཕྱིན་ཐེག་པ་ལས་ལམ་གྱི་བགྲོད་པ་མྱུར་བས་ཤིན་ཏུ་ཁྱད་པར་དུ་
འཕགས་པ་ཡིན་ནོ་ཞེས་ཉི་མ་དང་ཟླ་བ་གྲགས་ཆེ་བ་ལྟ་བུར་ཀུན་ཏུ་གྲགས་སོ། ། དེ་ལྟར་གྲགས་པའི་ཚིག་དེ་
བདེན་པའི་ཚིག་ཏུ་འདོད་ཅིང་ཁས་ལེན་བཞིན་དུ། ཟབ་མོ་སྔགས་ཀྱི་ཐེག་པ་ཇི་ལྟ་བུ་ཞིག་ཡིན་ཞེས་ཚོལ་བར་མི་
བྱེད་པར། ཐ་སྙད་རིག་པ་དང་གཏན་ཚིགས་རིག་པ་ལྟ་བུ་ཙམ་ལ་མཁས་པར་བྱས་ནས། དེ་ཙམ་གྱིས་རང་ཉིད་
མཁས་སོ་སྙམ་དུ་མཁས་པའི་ཁུར་འཛིན་པ་དེ་འདྲ་བ་དེ་ཡང་ཤེས་རབ་ཆེན་པོ་ཅན་ཡིན་ནོ་ཞེས་འདོད་ན། འོ་ན་
དེ་ལས་གཞན་པའི་དབང་པོ་རྟུལ་པོ་དེ་གང་ཡིན་སྨོས་ཞིག་ཅེས་པ་སྟེ། དོན་ལ་དེ་ལྟ་བུ་དེ་ཉིད་དབང་རྟུལ་ཡིན་
ནོ་ཞེས་འཕངས་སོ། ། རྒྱུ་མཚན་ནི། མཁས་པར་རློམ་ཡང་ཤིན་ཏུ་འཕྲད་པར་དཀའ་ཞིང་གོང་ན་ལམ་གཞན་
མེད་པའི་ཟབ་མོ་སྔགས་ཀྱི་ལམ་འདི་འདྲ་བ་མཆོག་ཏུ་མཐོང་བ་དང་འཇུག་འདོད་ཀྱི་བློ་མེད་པར་རང་དགའ་
316



༄༅། །རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
བཟུང་ནས་ཡལ་བར་འདོར་བའི་ཕྱིར་རོ། ། ཀྱེ་མ་ངོ་མཚར་ཞེས་པ་ལ། སྤྱིར་ཀྱེ་མ་དང་མཚར་བ་ནི་བསྔགས་པ་
ལ་འཇུག་པ་ཡོད་ཀྱང་འདིར་གཉིས་ཀའང་སྨོད་པ་ཚིག་གོ། ། གཉིས་པ་ནི། དེ་ཉིད་ཕྱིར་ན་རྒྱལ་བའི་ཐེག་པ་
མཆོག། ཞེས་སོགས་རྐང་བ་བཞི་སྟེ། སྔགས་ལམ་དུ་མི་འཇུག་པ་མི་རིགས་པའི་རྒྱུ་མཚན་སྔར་བཤད་པ་དེ་ཉིད་
ཀྱི་ཕྱིར་ན། བདག་གིས་རྒྱལ་པའི་ཐེག་པ་ཀུན་གྱི་མཆོག་སངས་རྒྱས་ལས་ཀྱང་དཀོན་པའི་རྡོ་རྗེ་ཐེག་པ་མཆོག་
ཐུན་གྱི་དངོས་གྲུབ་རྣམ་པ་གཉིས་ཀྱི་གཏེར་དུ་གྱུར་པ་དེར་ཞུགས་ནས་འབད་པ་མང་པོས་རིང་དུ་སྦྱངས་སོ། །
མང་མང་ཐ་སྙད་རིག་གནས་གཏན་ཚིགས་ལ། ། ཡང་ཡང་ལེགས་པར་སྦྱངས་པའི་མཁས་རློམ་དག། ཟབ་ཟབ་
གསང་སྔགས་རྒྱ་མཚོར་མི་འཇུག་ན། ། ངེས་ངེས་ཡིད་བཞིན་ནོར་བུ་འདོར་བར་སེམས། ། ཇི་ལྟར་འོད་སྟོང་
ཅན་ཤར་ཚེ། ། སྣ་ཚོགས་གཟུགས་རྣམས་གསལ་མཐོང་བཞིན། ། བློ་བཟང་རྒྱལ་བའི་ཉི་ཤར་པས། ། གསང་
སྔགས་རྒྱུད་སྡེའི་དོན་ཀུན་གསལ། ། མགོན་ཁྱོད་རྣམ་དཔྱོད་ཡངས་བའི་ཧུབ་གཅིག་གིས། ། གསང་སྔགས་
རྒྱུད་དོན་རྒྱ་མཚོ་འཐུང་གཟིགས་ཚེ། ： ས་ར་ཧ་སོགས་གྲུབ་ཆེན་ཀླུ་དབང་རྣམས། ། དག་པ་མཁའ་སྤྱོད་
གནས་སུ་བྲོས་སམ་སྙམ། །
གསུམ་པ་སོ་སོར་ཕྱེ་སྟེ་འཆད་པ་ལ་བཞི། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་མེད་
ཀྱི་རྒྱུད་ལ་སྦྱངས་པའོ། ། དང་པོ་ལ་གཉིས། རྒྱུད་སྡེའི་འོག་མའི་ལམ་བགྲོད་ཚུལ་མི་ཤེས་ན་གོང་མའི་ལམ་གྱི་
ཁྱད་པར་ལེགས་པར་མི་ཤེས་པ་དང་། དེས་ན་རྒྱུད་སྡེ་འོག་མ་ལ་ཐོས་པ་མཛད་ཚུལ་དངོས་སོ། ། དང་པོ་ནི།
རྒྱུད་སྡེ་འོག་མ་གསུམ་གྱི་ལམ་གྱི་ཚུལ། ཞེས་སོགས་རྐང་པ་བཞི་སྟེ། བྱ་རྒྱུད་སྤྱོད་རྒྱུད་རྣལ་འབྱོར་རྒྱུད་དང་
བཅས་པའི་རྒྱུད་སྡེ་འོག་མ་གསུམ་གྱི་ལམ་གྱི་བགྲོད་ཚུལ་ཇི་ལྟར་ཡིན་ལེགས་པར་ཤེས་དགོས་ཤིང་དེ་མི་ཤེས་ན་ནི་
གང་ཟག་དེ་ཡིས་རྣལ་འབྱོར་བླ་མེད་ཀྱི་རྒྱུད་དེ་རྒྱུད་སྡེ་བཞི་བོ་ཀུན་གྱི་མཆོག་ཏུ་གྱུར་བ་ཡིན་ནོ་ཞེས་ཚིག་གིས་
བརྗོད་ཅིང་བསམ་པས་ཐག་བཅད་ཀྱང་། ཚུལ་དེ་ནི་ཚད་མས་ངེས་ཤེས་ཐོབ་པའི་དམ་བཅའ་མིན་གྱི། ཡིད་
དཔྱོད་ཀྱི་དམ་བཅའ་ཙམ་དུ་ཟད་པར་ལེགས་པར་མཐོང་ངོ་། ། གཉིས་པ་ནི། གསང་བ་སྤྱི་རྒྱུད་ལེགས་པར་
གྲུབ་པ་དང་། ། ཞེས་སོགས་རྐང་བ་བཞི་སྟེ། དེ་ལྟར་མཐོང་ནས་བདག་གིས་བྱ་རྒྱུད་ཀྱི་ནང་ཚན་གསང་བ་སྤྱི་
རྒྱུད་དང་། ལེགས་པར་གྲུབ་པའི་རྒྱུད་དང་། དཔུང་བཟུང་གིས་ཞུས་པ་དང་། བསམ་གཏན་ཕྱི་མ་སོགས་བྱ་
རྒྱུད་རིགས་གསུམ་སྤྱི་དང་། བྱེ་བྲག་གི་རྒྱུད་སྡེ་རྣམས་ལ་རིང་དུ་འདྲིས་པར་བྱས་སོ། ། འདིར་དེ་དག་གི་ཁྱད་
པར་ཅུང་ཟད་ཙམ་བརྗོད་ན། བྱ་རྒྱུད་ལ་འཇིག་རྟེན་ལས་འདས་པ་དང་། འཇིག་རྟེན་པའི་རིགས་གཉིས་ཀྱི་
དང་པོ་ལ། དེ་བཞིན་གཤེགས་པ་དང་། པདྨ་དང༌། རྡོ་རྗེའི་རིགས་གསུམ། དེ་བཞིན་གཤེགས་པའི་རིགས་
317



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱི་གཙོ་བོ་ཤཱཀྱ་ཐུབ་པ་དེའི་སྒྲུབ་ཐབས་སྟོན་པ་དམ་ཚིག་གསུམ་བཀོད་པའི་རྒྱལ་པོ། རིགས་ཀྱི་བདག་པོ་འཇམ་
དབྱངས། དེའི་རྒྱུད་འཇམ་དཔལ་རྩ་རྒྱུད་དང་དཔའ་བོ་གཅིག་སྒྲུབ། རིགས་ཀྱི་ཡུམ་གྲྭ་ལྔ་དང་འོད་ཟེར་ཅན།
རིགས་ཀྱི་གཙུག་ཏོར་གདུགས་དཀར། རྣམ་རྒྱལ། དྲི་མེད། རིགས་ཀྱི་སེམས་དཔའ་བྱམས་པ། རིགས་ཀྱི་ཁྲོ་
བོ་མི་གཡོ་བ། ཁྲོ་མོ་དབྱངས་ཅན་མ་སོགས་སོ། ། པདྨའི་རིགས་ཀྱི་གཙོ་བོ་ཚེ་དཔག་མེད། བདག་པོ་སྤྱན་རས་
གཟིགས། ཡུམ་སྒྲོལ་མ། ཁྲོ་བོ་རྟ་མགྲིན། ཁྲོ་མོ་རྡོ་རྗེ་ལུ་གུ་རྒྱུད་སོགས་སོ། ། རྡོ་རྗེའི་རིགས་ཀྱི་གཙོ་བོ་མི་
འཁྲུགས་པ། བདག་པོ་ཕྱག་རྡོར། ཡུམ་ཁྲོ་གཉེར་ཅན། ཁྲོ་བོ་སྟོབས་པོ་ཆེ། ཁྲོ་མོ་ལོ་མ་གྱོན་མ་སོགས་སོ། །
འཇིག་རྟེན་པའི་རིགས་ལ་གནོད་སྦྱིན་གྱི་རིགས་སོགས་གསུམ། རིགས་གསུམ་སྤྱིའི་རྣམ་གཞག་སྟོན་པའི་རྒྱུད་ནི་
བཞི་སྟེ་གསང་པ་སྤྱི་རྒྱུད་ཀྱིས་དཀྱིལ་འཁོར་སུམ་སྟོང་ལྔ་བརྒྱའི་ཆོ་ག་དང་བཅས་པ་དང་། ལེགས་གྲུབ་ཀྱིས་ཁྲོ་བོ་
གྲུབ་པ་ལ་བརྟེན་ནས་བགེགས་བཟློག་ཚུལ་དང་རིགས་སྔགས་ཀྱི་ཆོ་ག་ལས་རབ་འབྱམས་དང་བཅས་པ་དང་།
རིགས་གསུམ་གྱི་བཟླས་པ་སོགས་སྟོན། དཔུང་བཟང་གིས་ཞུས་པ་ལས་སྤྱི་རྒྱུད་ནས་བསྟན་པའི་དབང་གི་ཡན་
ལག་དང་སྦྱིན་སྲེག་སོགས་ཀྱི་ལས་རབ་འབྱམས་སྟོན། བསམ་གཏན་ཕྱི་མས་བྱ་རྒྱུད་ཀྱི་ལམ་རྣམས་དེ་ཉིད་
བཅུར་བསྡུས་ནས་སྟོན། བྱ་སྤྱོད་གཉིས་ཕལ་ཆེར་འགྲོས་མཐུན་ཅིང་། དོན་བསྡུ་ན་བཟླས་བརྗོད་དང་བཅས་
པའི་བསམ་གཏན་དང་། བཟླས་བརྗོད་ལ་མི་བལྟོས་པའི་བསམ་གཏན་དང་། སྔོན་དུ་བསྙེན་པ་བྱས་ནས་
དངོས་གྲུབ་སྒྲུབ་པའི་ཚུལ་གསུམ་དུ་བསྡུས་ནས་འཆད་པ་སྔགས་རིམ་གྱི་ལུགས་སོ། ། བཟླས་བརྗོད་དང་བཅས་
པ་ནི། སངས་རྒྱས་གསང་བས། མཆོད་དང་གསོལ་བས་ལྔ་དྲུག་བསྒོམ། ། སྟོང་པ་ཡི་གེ་སྒྲ་གཟུགས་དང་། །
ཕྱག་རྒྱུ་མཚན་མ་དྲུག་ཡིན་ཏེ། ། ཞེས་དང་། བསམ་གཏན་ཕྱི་མ་ལས། སྒྲ་དང་སེམས་དང་གཞི་ལ་གཞོལ།
ཞེས་སོགས་གསུངས་ཏེ་དོན་རྒྱས་པར་བཤད་ན་མང་དུ་དོགས་པས་མཚོན་ཙམ་མོ། ། བཟླས་བརྗོད་ལ་མི་ལྟོས་
པའི་བསམ་གཏན་ནི། བསམ་གཏན་ཕྱི་མ་ལས། གསང་སྔགས་མི་གནས་དངོས་གྲུབ་སྟེར། ། སྒྲ་གནས་རྣལ་
འབྱོར་སྟེར་བར་དྲན། ། སྒྲ་མཐར་ཐར་པ་སྟེར་བ་ཉིད། ། ཅེས་གསུངས་པ་ལྟར་རོ། ། གཉིས་པ་ནི། རྒྱུད་སྡེ་
གཉིས་པ་སྤྱོད་པའི་རྒྱུད་རྣམས་ཀྱི། ། ཞེས་སོགས་རྐང་པ་བཞི་སྟེ། རྒྱུད་སྡེ་བཞིའི་གཉིས་པ་སྤྱོད་པའི་རྒྱུད་
རྣམས་ཀྱི་གཙོ་བོར་གྱུར་པ་ནི་རྣམས་སྣང་མངོན་བྱང་གི་རྒྱུད་ཡིན་ལ། དེ་ལ་སྦྱངས་པས་སྤྱོད་པའི་རྒྱུད་ཀུན་དང་
དེའི་ཕྱོགས་གཏོགས་ཀྱི་རྒྱུད་གང་ཡིན་པ་དེ་ཡང་ལེགས་པར་ངེས་པར་བྱས་སོ། ། དེ་ཡང་རྩ་རྒྱུད་རྣམ་སྣང་
མངོན་པར་བྱང་ཆུབ་པའི་རྒྱུད་ལ་རིམ་པར་བྱ་བ་ཉེར་དྲུག་རྒྱུད་ཕྱི་མ་དང་བཅས་པ་སྟེ་དཀྱིལ་འཁོར་གསུམ་སྟོན།
འདི་ནི་དེ་བཞིན་གཤེགས་པའི་རིགས་ཡིན་ལ། པདྨའི་རིགས་ཀྱི་རྒྱུད་བོད་དུ་མ་འགྱུར་ཞིང་། རྡོ་རྗེའི་རིགས་ནི་
318



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
ཕྱག་རྡོར་དབང་བསྐུར་བའི་རྒྱུད་ལ་སོགས་པའོ། ། ལམ་གྱི་རིམ་པ་ཕལ་ཆེར་བྱ་རྒྱུད་དང་འདྲ་ཡང་ལྷ་དྲུག་
བསྐྱེད་མི་གསལ། བཟླས་བརྗོད་ལ་ཕྱི་དང་ནང་གི་ཡན་ལག་བཞི་བཞི་སྟེ། ། སྒྲ་དང་སེམས་དང་གཞི་ལ་
གཞོལ། །ཞེས་པའི་གཞི་ལ་བདག་གཞན་གཉིས་སུ་བྱ་བའོ། ། །
གསུམ་པ་ནི། རྒྱུད་སྡེ་གསུམ་པ་རྣལ་འབྱོར་རྒྱུད་རྣམས་ཀྱི། ། ཞེས་སོགས་རྐང་པ་བཞི་སྟེ། རྒྱུད་སྡེ་
གསུམ་པ་རྣལ་འབྱོར་རྒྱུད་ཀྱི་གཙོ་བོ་ནི་དཔལ་ལྡན་རྩ་རྒྱུད་དེ་ཉིད་བསྡུས་པའི་རྒྱུད་དང་། དེའི་བཤད་རྒྱུད་རྡོ་རྗེ་
རྩེ་མོ་དང་། སྤྱོད་རྒྱུད་དང་། དཔལ་མཆོག་དང་། ཆ་མཐུན་གྱི་རྒྱུད་སོགས་ལ་ལེགས་པར་སྦྱངས་པས་རྣལ་
འབྱོར་རྒྱུད་ཀྱི་དགའ་སྟོན་མྱོང་པར་བྱས་སོ། ། དེ་ལ་རྩ་རྒྱུད་དེ་ཉིད་བསྡུས་པའི་གླེང་གཞི་རྣམ་སྣང་བསྟན།
ལྷག་མ་རྡོར་དབྱིངས་དང་
། ཁམས་གསུམ་རྒྱལ། འགྲོ་འདུལ། དོན་གྲུབ་ཀྱི་དུམ་བཞིས་རྣམ་སྣང་སོགས་
རིགས་བཞི་སྟོན། ལམ་ལ་མཚན་བཅས་མཚན་མེད་གཉིས་ཏེ། མཚན་བཅས་ལ་ལྷའི་རྣལ་འབྱོར་ཕྱག་རྒྱ་
བཞིའི་རྒྱས་འདེབས་ཚུལ་བཟླས་པ་ལས་ཚོགས་བཅས་པ་དང་། མཚན་མེད་ལ་ལྷའི་རྣལ་འབྱོར་དང་འབྲེལ་བའི་
སྟོང་ཉིད་སྒོམ་ཚུལ་དང་བཅས་པ་སྟོན་ཏེ་མཚོན་ཙམ་མོ། ། མཚན་བཅས་མཚན་མེད་ཀྱི་རྣལ་འབྱོར་ཙམ་ནི་རྒྱུད་
སྡེ་བཞི་ཀའི་སྐབས་སུ་ཡོད་དོ། ། བཞི་པ་ནི། བཞི་པ་རྣལ་འབྱོར་བླ་ན་མེད་པ་ལ། ཞེས་སོགས་རྐང་བ་བརྒྱད་
དེ། རྒྱུད་སྡེ་བཞི་པ་རྣལ་འབྱོར་བླ་མེད་ལ་དབྱེ་ན། འཕགས་ཡུལ་གྱི་མཁས་པ་རྣམས་ལ་ཉི་མ་དང་ཟླ་བ་ལྟར་
ཡོངས་སུ་གྲགས་པའི་ཕ་རྒྱུད་གསང་བ་འདུས་པ་དང་། རྣལ་འབྱོར་མའི་རྒྱུད་ཀྱི་རྡོར་གྱི་རྒྱུད་བརྟག་གཉིས་དང་།
བདེ་མཆོག་གི་རྩ་བའི་རྒྱུད་ཉུང་ངུ་དང་བཤད་པའི་རྒྱུད་མངོན་བརྗོད་ཀུན་སྤྱོད་ལ་སོགས་པ་དང་། མདོ་དང་
རྒྱུད་སྡེ་གཞན་སྔོན་མ་དེ་དག་དང་བཤད་པའི་ལུགས་སྲོལ་མི་འདྲ་བའི་ཤིང་རྟའི་སྲོལ་ཆེན་དུས་ཀྱི་འཁོར་ལོའི་
བསྡུས་རྒྱུད་དང་། དེའི་རྩ་བའི་རྒྱུད་ཀྱི་དོན་གསལ་བར་བྱེད་པའི་བསྟན་བཅོས་ཆེན་མོ་རིགས་ལྡན་པདྨ་དཀར་
པོས་མཛད་པའི་འགྲེལ་ཆེན་དྲི་མ་མེད་པའི་འོད་ལ་ལེགས་པར་སྦྱངས་སོ། ། གཤིན་རྗེ་གཤེད་དམར་ནག་
འཇིགས་གསུམ་ནི་ཕ་རྒྱུད་དུ་གཏོགས་ཤིང་། དུས་འཁོར་ངོ་བོ་ནི་རྣལ་འབྱོར་མ་རྒྱུད་དུ་གཏོགས་སོ། ། རྒྱུད་སྡེ་
བཞིའི་དབང་དུ་མཛད་ནས་རྒྱུད་སྡེ་སྟོང་ཕྲག་སུམ་ཅུ་རྩ་བཞིར་བཤད་ཅིང་། བླ་མེད་ཀྱི་དབང་དུ་བྱས་ནས་སྡོམ་
འབྱུང་ལས། རྣལ་འབྱོར་རྣམས་ཀྱི་རྒྱུད་ཀྱི་ཚད། ། བྱེ་བ་ཕྲག་ནི་དྲུག་ཏུ་ངེས། དེ་བཞིན་རྣལ་འབྱོར་མ་རྒྱུད་
གྲངས། ། བྱེ་བ་ཕྲག་ནི་བཅུ་དྲུག་གྲགས། ། ཞེས་གསུངས་པ་ལྟར་རོ། ། བླ་མེད་ཀྱི་རྒྱུད་དོན་ཐམས་ཅད་
དབང་བསྐུར་རིམ་གཉིས་ཡན་ལག་དང་བཅས་པར་འདུ་ཚུལ་སྔགས་རིམ་སོགས་ནས་འབྱུང་པ་ལྟར་ཏེ་འདིར་
མང་དུ་དོགས་སོ། ། གསང་སྔགས་ཀྱི་སྐོར་ཕལ་ཆེར་ཁྱུང་པོ་ལྷས་པ་ལ་གསན་ཅིང་། རྗེ་བཙུན་རེད་མདའ་པ་ལ་
319



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདུས་པའི་སྐོར་ལེགས་པར་གསན། དུས་འཁོར་ནི་བླ་མ་ཡེ་ཤེས་རྒྱལ་མཚན་དང་ཆོས་རྗེ་དཔལ་པ་ལ་གསན་
ཅིང༌། རྣལ་འབྱོར་རྒྱུད་ཀྱི་དབང་ལུང་ལག་ལེན་རྣམས་ཆོས་རྗེ་དཔལ་བ་དང་ཁྱུང་ལྷས་དང་གྲགས་པ་རྒྱལ་
མཚན་ལ་གསན། རྒྱུད་སྡེ་བཞིའི་གནད་རྟོགས་དཀའ་པ་འགའ་ཞིག་ནི་རྗེ་བཙུན་འཇམ་དབྱངས་ལ་གསན་
ནོ། ། དུས་ཀྱི་འཁོར་ལོ་ནི་རྒྱུད་སྡེ་གཞན་དང་བཤད་སྲོལ་མི་འདྲ་སྟེ། མཚོན་ཙམ་ནི་དུས་འཁོར་ལུགས་ལ་རི་
རབ་དང་རི་བདུན་གྱི་དབྱིབས་ཟླུམ་པོ་དང་ཚད་ཀྱང་མངོན་པ་དང་མི་འདྲ་ཞིང་། དེར་མ་ཟད་འབྱུང་བཞིའི་
དཀྱིལ་འཁོར་དང་གླིང་བཞིའི་ཚད་ཀྱང་སྔ་མ་དང་མི་འདྲ་ལ། སྦྱོར་དྲུག་གི་ཐ་སྙད་གསུངས་ཀྱང་འདུས་པའི་
སྦྱོར་དྲུག་དང་མི་འདྲ་བ་སོགས་མང་སྟེ་མཚོན་ཙམ་མོ། ། ཐུབ་གསུང་ཆུ་གཏེར་ཆེན་པོ་ལས། ། གསང་སྔགས་
ས་འཛིན་དབང་པོ་འཁྲུངས། ། རྣམ་ བཞིའི་རྒྱུད་ཀྱི་བང་རིམ་ནས། ། དངོས་གྲུབ་སྐུ་བཞིའི་ལྕོག་གིས་
མཛེས། ། རྫོགས་ལྡན་དུས་སུ་གསང་སྔགས་ནམ་མཁའ་ལ། །དབང་ལུང་མན་ངག་ཆུ་འཛིན་འཁྲིགས་ཙམ་
གྱིས། ། གདུལ་བྱ་སྨིན་པའི་ཞིང་ས་དག་པ་ལ། ། དངོས་གྲུབ་གཉིས་ཀྱི་ཆར་ཆེན་མྱུར་དུ་འབེབས། ། དེང་
དུས་གསང་སྔགས་རྒྱུད་སྡེ་བཞིའི། ། དབང་འཁྲིད་མན་ངག་ཐར་སྤྲིན་ལས། ། བཤད་པའི་རྔ་གསང་ཆེར་
བསྒྲགས་ཀྱང་། ། དངོས་གྲུབ་ཆར་རྒྱུན་དཀའ་བར་མཐོང་། ། འོན་ཀྱང་བླ་མའི་རྣམ་ དཔྱོད་སྲུབ་ ཤིང་
གིས། ། རྒྱུད་སྡེའི་རྒྱུ་མཚོ་བསྲུབས་པ་ལས་བྱུང་པའི། ། ལེགས་བཤད་བདུད་རྩི་ཆ་ཙམ་མྱོང་བས་ཀྱང་། །
མངོན་མཐོ་ངེས་ལེགས་སྲོག་རྗེན་འགྱུར་པར་ངེས། ། བློ་བཟང་རྒྱལ་བའི་འོད་དཀར་ཤར་ཙམ་གྱིས། །ཐུབ་
བསྟན་འཛིན་མ་གོས་དཀར་གྱོན་པ་དང༌
། ། ལྷན་ཅིག་གསང་སྔགས་ཀུནྡ་འཛུམ་བྱས་པས། ། རྒྱ་མཚོའི་གོས་
ཅན་འདི་ཡང་བསྐལ་བ་བཟང་། ། སྐབས་བསྡུ་ནི། དང་པོ་རྒྱ་ཆེན་པོ་མང་དུ་ཐོས་པ་བཙལ་བའི་སྐབས་ཏེ་དང་
པོའོ། ། ཞེས་སོ། ། ། ། །
གཉིས་པ་བར་དུ་གཞུང་ལུགས་ཐམས་ཅད་གདམས་པར་ཤར་ཚུལ་ལ་གཉིས། གདམས་པར་འཆར་བའི་
རྒྱུ་བསྟན་པ་དང་། གདམས་པར་ཤར་ཚུལ་ལོ། ། དང་པོ་ནི། དེ་ནས་གདུལ་བྱའི་བླ་མུན་སེལ་བའི་མཆོག།
ཅེས་སོགས་རྐང་བ་བཞི་སྟེ། དང་པོར་ཐོས་པ་དེ་ལྟར་བྱས་པ་དེ་ནས་བདག་གིས་གདུལ་བྱའི་བློའི་རྨོངས་མུན་
སེལ་བའི་ལྷ་མཆོག་འཇམ་པའི་དབྱངས་ལ་ཤུགས་དྲག་པོ་དང་རྒྱུན་རིང་གི་དད་པ་བརྟན་པོས། སྔར་ཐོས་པ་
མཛད་པའི་གཞུང་ལུགས་དེ་རྣམས་ཉམས་ལེན་གྱི་གདམས་པ་རུ་འཆར་བའི་ཕྱིར་དུ་གསོལ་པ་དྲག་ཏུ་བཏབ་ཅིང་།
བསགས་སྦྱངས་སོགས་ཀྱི་རྒྱུ་ཚོགས་ཀུན་ལ་འབད་པར་བྱས་སོ། ། གཉིས་པ་ལ་གཉིས། མདོ་ཕྱོགས་གདམས་
པར་ཤར་ཚུལ་དང་། སྔགས་ཕྱོགས་གདམས་པར་ཤར་ཚུལ་ལོ། ། དང་པོ་ལ་གཉིས། ཕར་ཕྱིན་གདམས་པར་
320



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
ཤུར་ཚུལ་དང་། གཞན་གདམས་པར་ཤར་ཚུལ་ལོ། ། དང་པོ་ནི་དེ་ལྟར་འབད་པས་ཀླུ་སྒྲུབ་ཐོགས་མེད་
ལས། ། ཞེས་སོགས་རྐང་བ་བཞི་སྟེ། ཐོས་པའི་ཕྱོགས་ལ་དེ་ལྟར་འབད་པས་མགོན་པོ་ཀླུ་སྒྲུབ་དང་འཕགས་པ་
ཐོགས་མེད་གཉིས་ལས་རིམ་པ་བཞིན་དུ་བཟུང་བའི་བྱང་ཆུབ་ལམ་གྱི་རིམ་པ་ལ་ཐུན་མོང་མ་ཡིན་པའི་ངེས་པ་
རྙེད་པར་གྱུར་པས་ཟབ་མོའི་གཞུང་མཆོག་ཕར་ཕྱིན་གདམས་པར་ཤར་རོ། ། དེ་ཡང་མངོན་རྟོགས་རྒྱན་རྩ་
འགྲེལ་དང་། ཇོ་བོས་མཛད་པའི་ལམ་སྒྲོན་སོགས་ལ་བརྟེན་ནས་ཕར་ཕྱིན་གདམས་ངག་ཏུ་ཤར་བའི་འབྲས་
རྟགས་བྱང་ཆུབ་ལམ་རིམ་ཆེ་ཆུང་སོགས་ཀྱི་རྩོམ་པ་མཛད་ཅིང་དེ་ནས་འབྱུང་བ་ལྟར་ཡིན་ལ། འདིར་མཚོན་
ཙམ་ནི། རྒྱལ་བས་ཆོས་ཚུལ་ཇི་སྙེད་ཅིག་གསུངས་པ་ཐམས་ཅད་ཀྱང་གདུལ་བྱ་རྣམས་མངོན་མཐོ་དང་ངེས་
ལེགས་ཐོབ་པའི་ཆེད་དུ་ཡིན་ཞིང་། ཐམས་ཅད་ཀྱང་སྐྱེས་བུ་གསུམ་གྱི་ལམ་གྱི་ལམ་རིམ་པ་ཅི་རིགས་ལ་རིམ་གྱིས་
འཁྲིད་ནས་མཐར་འཚང་རྒྱ་བའི་ཐབས་སྟོན་པའོ། ། དེ་ལས་ཐོག་མར་ངན་སོང་ལས་ཐར་ཐབས་གཙོ་བོར་སྟོན་
པ་རྣམས་སྐྱེས་བུ་ཆུང་ངུའི་ཆོས་སྐོར་དངོས་སམ་དེའི་སྡེར་གཏོགས་དང་། འཁོར་བ་སྤྱི་ལས་ཐར་པའི་བབས་
གཙོ་བོར་སྟོན་པ་རྣམས་སྐྱེས་བུ་འབྲིང་གི་ཆོས་སྐོར་དངོས་སམ་དེའི་སྡེར་གཏོགས་དང༌། སྙིང་རྗེ་སེམས་བསྐྱེད་
སོགས་སངས་རྒྱས་ཐོབ་པའི་ཐབས་གཙོ་བོར་སྟོན་པ་རྣམས་སྐྱེས་བུ་ཆེན་པོའི་ཆོས་སྐོར་དངོས་སམ་དེའི་སྡེར་
གཏོགས་ཅི་རིགས་སུ་འདུ་སྟེ། སྐྱེས་བུ་ཆེན་པོའི་ཆོས་སྐྱོང་པ་ནི་མདོ་སྔགས་གཉིས་སོ། ། མདོ་ཕྱོགས་དེ་ཐམས་
ཅད་ཀྱང་ལམ་རིམ་ལྟར་སྐྱེས་བུ་གསུམ་གྱི་ལམ་ལ་འཁྲིད་ཚུལ་ལ་གོ་བ་ཆགས་ཤིང་ངེས་པ་རྙེད་པ་ནི། གསུང་རབ་
ཐམས་ཅད་གདམས་ངག་ཏུ་ཤར་པ་དང་། ཁྱད་པར་དུ་མདོ་ཕྱོགས་སྤྱི་དང་ཕར་ཕྱིན་གདམས་ངག་ ཏུ་ ཤར་
བའོ། ། སྤྱིར་མདོ་དང་དེའི་དགོངས་འགྲེལ་ཐམས་ཅད་ཀྱང་གདམས་ངག་ཡིན་མོད། དེ་རྣམས་གདམས་ངག་
ཏུ་གོ་བ་ནི་ལམ་རིམ་ལྟ་བུ་བླ་མའི་མན་ངག་དགོས་ཀྱི། རང་སྟོབས་ཀྱིས་གོ་བར་མི་ནུས་སོ། ། གདམས་ངག་གི་
སྒྲ་དོན་ནི། མངོན་མཐོ་ངེས་ལེགས་འགྲུབ་པའི་ཐབས་ལེགས་པར་འདོམས་པའི་དོན་ནོ། ། ཐེག་དམན་གྱི་སྡེ་
སྣོད་དང་དེའི་ལམ་ཡང་འཚང་རྒྱ་བའི་ཐབས་ཡིན་ཏེ། སངས་རྒྱས་ཀྱིས་གདུལ་བྱ་དབང་པོ་དམན་པ་དང་པོ་
དམན་པའི་ལམ་ལ་འཁྲིད་དེ་རྒྱུད་སྨིན་པ་ན་རིམ་གྱིས་ཐེག་ཆེན་གྱི་ལམ་ལ་འཁྲིད་པར་མཛད་དེ་ཐབས་མཁས་
པའོ། ། དེས་ན་ཐེག་དམན་པས་རང་ལམ་དུ་སངས་རྒྱས་དོན་དུ་མི་གཉེར་བས་རང་བདེ་གཅིག་པུ་ཞི་བདེ་དོན་
གཉེར་གྱི་བློ་ལྟ་བུ་སངས་རྒྱས་ཐོབ་བྱེད་ཀྱི་ཐབས་ཁྱད་པར་ཅན་མིན་ཡང་དེའི་ཐབས་ཡིན་པ་ལ་འགལ་བ་ཅི་ཡང་
མེད་དོ། ། དེ་དག་ནས་འབྱུང་བའི་གླེང་གཞི་དང་ལོ་རྒྱུས་སོགས་འགའ་ཞིག་གིས་ལམ་གྱི་ཁྱད་པར་དངོས་སུ་མི་
སྟོན་ཡང་། དེ་དང་དེའི་སྡེར་གཏོགས་སུ་འཇོག་ཅིང་། ཐེག་ཆེན་གྱི་མདོ་ནས་ངན་སོང་དང་འཁོར་བ་ལས་གྲོལ་
321



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བའི་ཐབས་གཙོ་བོར་སྟོན་པ་རྣམས་ཀྱིས་ནི་སྐྱེས་བུ་འབྲིང་གི་ལམ་དངོས་སམ་དེ་དང་ཐུན་མོང་བའི་ལམ་སྟོན་
པས་དེའི་རིགས་གནས་དང་སྡེར་གཏོགས་སོ། ། ཇི་ལྟར་ཁམས་ཀྱི་ཆུ་ཕྲན་ཚོགས། ། རྒྱ་མཚོར་འབབ་ཅིང་འདུ་
བ་ལྟར། ། དེ་བཞིན་གསུང་རབ་ཆུ་ཀླུང་གཞན། ། སྐྱེས་བུ་གསུམ་གྱི་ལམ་དུ་འདུ། ། མང་མང་ཕ་རོལ་ཕྱིན་
པའི་གཞུང་ལུགས་ཀུན། ། བཟང་བཟང་སྐྱེས་བུ་གསུམ་གྱི་ལམ་ཚུལ་ལ། ། ངེས་ངེས་འཁྲིད་བྱེད་གདམས་པའི་
མཆོག་ཉིད་དུ། ། གསལ་གསལ་ཤར་བ་རྗེ་བཙུན་ཁྱོད་ལས་སུ། ། གཉིས་པ་ལ་གཉིས། ཚད་མའི་གཞུང་
གདམས་ངག་ཏུ་ཤར་ཚུལ་དང་། ཕར་ཕྱིན་གྱི་སྐོར་གཞན་གདམས་ངག་ཏུ་ཤར་ཚུལ་ལོ། ། དང་པོ་ལ་གཉིས།
ཚད་གཞུང་གདམས་ངག་ཏུ་འཆར་བའི་གེགས་ཕྱོགས་སྔ་བཤད་པ་དང་། དེ་གདམས་ངག་ཏུ་ཤར་ཚུལ་དངོས་
སོ། ། དང་པོ་ནི། བྱང་ཕྱོགས་འདི་ན་ཚད་མའི་གཞུང་རྣམས་ལ། ། ཞེས་སོགས་ཚིགས་བཅད་གཉིས་ཏེ།
འཕགས་ཡུལ་གྱི་བྱང་ཕྱོགས་བོད་ཡུལ་འདི་ན་ཚད་མའི་གཞུང་ལ་སྦྱངས་པ་སྔོན་གྱི་ས་སྐྱའི་མཁས་པ་དུ་མ་དང་།
བུ་སྟོན་རིན་པོ་ཆེ་དང་། སྟག་ཚང་ལོ་ཙཱ་བ་སོགས་འགའ་ཞིག་དང་། མ་སྦྱངས་ལ་བཀའ་བརྒྱུད་པ་ཁ་ཅིག་དང་
གཞན་ཕྱོགས་པ་དུ་མ་མགྲིན་གཅིག་ཏུ་འདི་སྐད་ཅེས་སློབ་དཔོན་ཕྱོགས་གླང་གིས་མཛད་པའི་ཚད་མའི་མདོ་ཀུན་
ལས་བཏུས་པ་དང་། དཔལ་ཆོས་ཀྱི་གྲགས་པས་མཛད་པའི་ཚད་མ་རྣམ་འགྲེལ། རྣམ་ངེས། རིགས་ཐིགས།
གཏན་ཚིགས་ཐིགས་པ། འབྲེལ་བ་བརྟག་པ། རྩོད་པའི་རིགས་པ། རྒྱུད་གཞན་གྲུབ་པ་སྟེ་ཚད་མ་སྡེ་བདུན་
རྣམས་ལས་ནི་ཕ་རོལ་གཞན་གྱི་གྲུབ་མཐའ་ལ་དགག་སྒྲུབ་བྱེད་པའི་རྟོག་གེའི་རིགས་པ་ཙམ་གཙོ་བོར་སྟོན་པའི་
ཕྱི་རིག་པ་ཡིན་གྱི། བྱང་ཆུབ་ཏུ་བགྲོད་པའི་ལམ་ཉམས་སུ་ལེན་པའི་རིམ་པ་བསྟན་པ་ཡོད་པ་མིན་པས་ནང་རིག་
པ་སྟོན་པའི་གཞུང་མིན་ཟེར་ཞིང་། སྔོན་འཕགས་ཡུལ་དུ་རྗེ་བཙུན་འཇམ་པའི་དབྱངས་ཀྱིས་སློབ་དཔོན་ཕྱོགས་
ཀྱི་གླང་པོ་ལ་ཞལ་བསྟན་ནས་གསུང་གིས་དངོས་སུ་ཁྱོད་ཀྱིས་ཚད་མ་ཀུན་ལས་བཏུས་པའི་བསྟན་བཅོས་འདི་
རྩོམས་ཤིག་དང་། འདི་ནི་མ་འོངས་པ་ན་གདུལ་བྱའི་འགྲོ་བ་ཀུན་གཞུང་གཞན་ལ་ལྟ་བའི་མིག་ལྟ་བུར་འགྱུར་རོ་
ཞེས་གསུང་གི་གནང་བ་སྩལ་བའང་ཚད་མར་འཛིན་པར་བྱེད་དོ། ། གཉིས་པ་ནི། དེ་ནི་མི་རིགས་སྨྲ་བའི་ཕུལ་
བྱུང་དུ། ། ཞེས་སོགས་རྐང་བ་བཅུ་གསུངས་ཏེ། སྔར་ལྟར་སྨྲ་པའི་ཚུལ་དེ་ནི་སྨྲ་བ་ངན་པ་མི་རིགས་ལ་སྨྲ་བའི་
ཕུལ་བྱུང་དུ་མཐོང་ནས། ལྷག་པར་ཡང་ཚད་མར་གཞུང་གི་བརྗོད་བྱ་སྟོན་པའི་ཚུལ་དེར་རིགས་པས་དཔྱད་པ་
ན། ཚད་མ་ཀུན་ལས་བཏུས་པའི་མཆོད་བརྗོད། ཚད་མར་གྱུར་པ་འགྲོ་ལ་ཕན་བཞེད་པ། ། སྟོན་པ་བདེ་
གཤེགས་སྐྱོབ་ལ་ཕྱག་བཙལ་ཏེ། ། ཞེས་པའི་དོན། དཔལ་ལྡན་ཆོས་ཀྱི་གྲགས་པས། ཚད་མ་རྣམ་འགྲེལ་གྱི་
ལེའུ་གཉིས་པ་སྟོན་པ་ཚད་མའི་སྐྱེས་བུར་གྲུབ་པའི་ལེའུ་ལས། ལུགས་འབྱུང་ལུགས་བཟློག་གི་རིགས་པའི་སྒོ་
322



༄༅། །རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
ནས་རྣམ་གྲོལ་ལ་དོན་དུ་གཉེར་པ་ལ་སྟོན་པ་བཅོམ་ལྡན་འདས་ཚད་མའི་སྐྱེས་བུར་བསྒྲུབས་ཤིང་། དེ་ལ་བརྟེན་
ནས་ཁོ་བོས་ཀྱང་ལེའུ་གཉིས་པ་དེ་ལས་སྟོན་པ་དེ་ཡི་བསྟན་པ་ཁོ་ན་ཐར་འདོད་ཀྱི་འཇུག་ངོགས་ཏེ་འཇུག་པའི་
ལམ་མམ་གཞིར་ངེས་པ་གཏིང་ཐག་པ་ནས་རྙེད་དོ། ། དེ་ལྟར་རྙེད་པས་ཐེག་པ་ཆེ་ཆུང་གཉིས་ཀྱི་ལམ་གྱི་གནད་
ཀུན་གཅིག་ཏུ་འདྲིལ་བར་རིགས་པ་ཡང་དག་གི་ལམ་ནས་ཐོན་པས་ལྷག་པར་ཡིད་ལ་དགའ་བ་དཔག་མེད་སྐྱེས་
སོ། ། དགའ་བ་ཁྱད་པར་ཅན་སྐྱེས་ཚུལ་ནི། རྗེ་འདིས་རྣམ་འགྲེལ་ལ་ཐོས་བསམ་མཛད་པའི་ཚེ། རྣམ་འགྲེལ་
གྱི་ཊིཀྵ་རྣམ་བཤད་རིགས་མཛོད་ལ་གཟིགས་པའི་སྐབས་དུ་མར་རྣམ་འགྲེལ་གྱི་རིགས་པའི་གནད་ཕྲ་མོ་རྣམས་ཇི་
ལྟ་བ་བཞིན་རྟོགས་པའི་རྐྱེན་གྱིས་ཨེམ་ངོ་མཚར་ཆེའོ་སྙམ་དུ་དགོངས་ཤིང་རྣམ་འགྲེལ་གྱི་རིགས་པའི་སྲོལ་ལ་དད་
པ་དཔག་མེད་པ་འཁྲུངས་པའི་ཆོས་ཀྱི་ཤུགས་ཀྱིས་སྤྱན་ཆབ་ཡང་ཡང་འོང་བ་ཞིག་བྱུང་སྟེ། ཚུལ་འདི་ནི་འགའ་
ཞིག་རྣམ་ཐར་སོགས་མཐོང་ཞིང་ཐོས་པ་ན་མཆི་མ་འབྱུང་བ་ཙམ་དང་མི་འདྲ་སྟེ། འདི་ནི་གཞུང་ཟབ་མོའི་དོན་
ཕྲ་མོའང་ལེགས་པར་དགོངས་པའི་ནང་གི་རྣམ་འགྱུར་ཕྱིར་ཐོན་པའི་རྟགས་ཡིན་ཞིང་། ས་རབ་ཏུ་དགའ་བ་ལྟ་
བུ་ཐོབ་པའི་ལྟས་ཆེན་པོ་སྟེ། གནས་བརྟན་རབ་འབྱོར་ལ་ཆོས་ཀྱི་ཤུགས་ཀྱིས་མཆི་མ་བྱུང་བ་བཞིན་ནོ། ། ཚད་
མ་ཀུན་བཏུས་ཀྱི་མཆོད་བརྗོད་ཀྱི་ཚད་མ་ཞེས་པའི་དོན་རྣམ་འགྲེལ་གྱིས་འཆད་པ་ནི། ཚད་མ་བསླུ་མེད་ཅན་
ཤེས་པ། ། ཞེས་པ་ནས། དེ་ལྡན་བཅོམ་ལྡན་ཚད་མ་ཉིད། ། ཅེས་པའི་བར་དང་། གྱུར་པ་ཞེས་པའི་དོན་ནི།
མ་སྐྱེས་པ་ནི་བཟློག་དོན་དུ། ། ཞེས་པ་ནས། ཚུར་ཤོག་བྱ་རྒོད་བསྟེན་པར་གྱིས། ། ཞེས་པའི་བར་དང་།
འགྲེལ་བ་ན་བཞེད་པ་ཞེས་པའི་དོན་ནི། སྒྲུབ་བྱེད་ཐུགས་རྗེ་གོམས་ལས་དེ། ཞེས་པ་ནས། ཆགས་བྲལ་ཆགས་
དང་ཡིད་ལག་བཞིན། ། ཞེས་པའི་བར་དང་། སྟོན་པ་ཞེས་པའི་དོན་ནི། བརྩེ་ལྡན་སྡུག་བསྔལ་གཞོམས་པའི་
ཕྱིར། ། ཞེས་པ་ནས། གཉིས་པོ་དེ་ནི་རྒྱུ་རུ་བཤད། ། ཅེས་པའི་བར་དང་། བདེ་གཤེགས་ཞེས་པའི་དོན་ནི།
རྒྱུ་སྤངས་ཡོན་ཏན་གསུམ་བདེ་གཤེགས། ། ཞེས་པ་ནས། དེ་ཤེས་པ་ཡང་གྲུབ་པ་ཡིན། །ཞེས་པའི་བར་དང་།
སྐྱོབ་པའི་དོན་ནི། སྐྱོབ་པ་ཉིད་གཟིགས་ལམ་གསུང་པ། ། ཞེས་སོགས་ཀྱིས་འཆད་ཅིང་། མདོར་ན་ལུགས་
འབྱུང་གི་སྐབས་སུ་སྟོན་པ་རྒྱུ་བསམ་སྙིང་རྗེ་ཆེན་པོ་སེམས་བསྐྱེད་དང་བཅས་པ་དང་། སྦྱོར་བ་ཕྱིན་དྲུག་གི་
ཉམས་ལེན་ལས་འཁྲུངས་པར་བསྒྲུབས་ཤིང་། ལུགས་བཟློག་གི་སྐབས་སུ་སྟོན་པ་ལས་བསམ་སྦྱོར་དེ་གཉིས་དང་
འཕྲིན་ལས་ཕུན་ཚོགས་འབྱུང་བར་འཆད་དོ། །ཡང་། དེ་ཕྱིར་ཚད་ཡིན། ཞེས་པ་ཡན་གྱིས་སྟོན་པ་ལུགས་
འབྱུང་གི་སྒོ་ནས་ཚད་མའི་སྐྱེས་བུར་བསྟན་ནས། དེ་ལྟར་འཁྲུངས་པའི་གཏན་ཚིགས་དང་བཅས་ཏེ་ལུགས་
བཟློག་གི་འཁྲུངས་ཚུལ་ནི། ཡང་ན་སྐྱོབ། བདེན་པ་བཞི་ནི་སྟོན་མཛད་པའོ། ། ཞེས་པ་ནས། གང་ཕྱིར་དེས་
323



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ན་ཚད་མ་ཉིད། ། ཅེས་པའི་བར་རོ། ། དེ་རྗེས། དེ་ནི་མི་རིགས་སྨྲ་བའི་ཕུལ་བྱུང་དུ། ། མཐོང་ནས་ལྷག་
པར་ཚུལ་དེར་དཔྱད་པ་ན། ། ཚད་མ་ཀུན་ལས་བཏུས་པའི་མཆོད་བརྗོད་དོན། ། ཚད་མ་གྲུབ་པར་ལུགས་
འབྱུང་ལུགས་བཟློག་གིས། ། རྣམ་གྲོལ་དོན་དུ་གཉེར་ལ་བཅོམ་ལྡན་འདས། ། ཚད་མར་བསྒྲུབས་ཤིང་ཞེས་
གསུངས་པ་འདི་ལ་སྟག་ཚང་ལོ་ཙཱ་བས་རིགས་མཚུངས་ཀྱི་ཐལ་བ་ཞིག་འཕངས་ནས། རྗེས་ཚད་མ་ཀུན་བཏུས་
དང་རྣམ་འགྲེལ་གཉིས་ཀྱིས་ནང་དོན་རིགས་པ་བསྟན་པ་ལ་དགག་པ་ལྟར་སྣང་ཞིག་བྱས་འདུག་ཀྱང་། ལོ་ཙཱ་བ་
ནི་མཁས་པ་ཡིན་ཡང་ཁོ་རང་མདོ་དང་རྣམ་འགྲེལ་གྱིས་ནང་རིག་པ་མ་བསྟན་པའི་ལུགས་བཟུང་ནས་ཕྱོགས་ཞན་
ཙམ་ཡིན་སྣང་ཞིང་། རྗེའི་བཞེད་པ་ལ་ཀླན་ཀ་ལྟར་སྣང་དེ་ག་ལ་འཇུག ལོ་ཙཱ་བ་འདིས་གྲུབ་མཐའ་ཀུན་ཤེས་
ལས་རྗེའི་གཞུང་ལ་འགལ་བའི་དགག་པ་དུ་མ་ཞིག་བྱས་ཤིང་། ཁྱད་པར་དུ་རིག་གནས་ཀུན་ཤེས་སུ་སྐབས་འདི་
ལ་བྱང་ཕྱོགས་འདི་ན་སྒྲ་ཡི་གཞུང་ལུགས་ལ། ། ཞེས་སོགས་རིགས་མཚུངས་ཀྱི་ཐལ་བ་འཕངས་པའི་དོན་རྒྱུས་
པར་བཤད་ཅིང་དགག་སྒྲུབ་བྱས་ན་མང་དུ་དོགས་པས་བསྡུ་ན་ཁོ་ན་རེ། ཚད་མ་མདོ་དང་རྣམ་འགྲེལ་སོགས་
ནང་དོན་རིག་པ་སྟོན་པའི་གཞུང་མ་ཡིན་པར་ཐལ། དེ་ཡིན་ན་ཙནྡྲ་པ་དང་ཀྭ་ལ་བ་སོགས་སྒྲ་གཞུང་རྣམས་ཀྱང་
ནང་རེག་པ་སྟོན་པའི་གཞུང་ཡིན་པར་ཐལ་བའི་ཕྱིར་ཞེས་ཟེར་བ་ཡིན་ལ། ལན་ཡང་མཚོན་པ་ཙམ་ཞིག་ནི།
ཚད་གཞུང་དང་སྒྲ་གཞུང་གཉིས་བརྗོད་བྱ་སྟོན་ཚུལ་མི་མཚུངས་ཏེ། སྒྲ་གཞུང་གིས་སྒྲའི་སྦྱོར་བ་ཙམ་སྟོན་པ་
ཡིན་ཞིང་། ཚད་གཞུང་རྣམ་འགྲེལ་ལེའུ་གཉིས་པར་བདེན་བཞིའི་ཉམས་ལེན་རྒྱས་པར་རིགས་པའི་རྣམ་གྲངས་
དུ་མའི་སྒོ་ནས་བསྟན་པ་དེ་ཁྱོད་ཀྱིས་ཨེ་གཟིགས། མ་གཟིགས་ན་མུན་མདའ་གང་ལ་འཕེན། གཟིགས་ན་
བདེན་བཞིའི་རྣམ་པ་གཙོ་བོར་སྟོན་པའི་རྣམ་འགྲེལ་གྱི་གཞུང་དེ་ནང་དོན་རིག་པ་སྟོན་པའི་གཞུང་མ་ཡིན་ན།
བདེན་བཞིའི་རྣམ་པ་ཉམས་སུ་ལེན་ཚུལ་སྟོན་པའི་མངོན་པ་གོང་འོག་གཉིས་ནང་རིག་པ་སྟོན་པའི་གཞུང་ཡིན་
པར་བུད། གལ་ཏེ་རྣམ་འགྲེལ་གྱི་བདེན་བཞིའི་རྣམ་པ་ཉམས་སུ་ལེན་པའི་སྟོན་གཞུང་དེ་ནང་རིག་པ་སྟོན་པའི་
གཞུང་མ་ཡིན་ན། བདེན་བཞིའི་རྣམ་པ་ཉམས་སུ་ལེན་པའི་ལམ་དེ་ཐར་ལམ་ཀྱང་མ་ཡིན་པར་འགྱུར་པའི་ཕྱིར་
ངེས་འབྱུང་སྒོམ་པ་དང་འཁོར་བ་ལས་གྲོལ་བའི་ཆེད་དུ་བདེན་བཞིའི་རྣམ་པ་མི་རྟག་སོགས་བཅུ་དྲུག་ཉམས་སུ་
ལེན་ཚུལ་ཕར་ཕྱིན་སོགས་ཐེག་པ་ཆེ་ཆུང་གི་མདོ་བསྟན་བཅོས་དུ་མ་ལས་བཤད་པ་རྣམས་ཀྱང་ཁྱོད་ཀྱིས་འགོག་
པར་གྱིས་ཤིག་དང་བརྗོད་པར་བྱའོ། ། མདོར་ན་ཚད་མའི་གཞུང་དེ་དག་ནང་རིག་པ་སྟོན་པའི་གཞུང་ཡིན་ཏེ།
ལྷག་པ་ཤེས་རབ་ཀྱི་བསླབ་པ་རིག་པའི་སྒོ་ནས་གཙོ་བོར་སྟོན་པའི་གཞུང་ཡིན་པའི་ཕྱིར་རོ། ། ལོ་ཙཱ་བ་འདིས་
སྔར་དེ་ལྟར་དགག་པ་མཛད་ཀྱང་། ཕྱིས་རྗེ་ལ་དད་པ་ཐོབ་ནས་བསྟོད་པ་ཕུལ་བའི་ཚུལ་གོང་དུ་དྲངས་པའི་ལུང་
324



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
དེའི་འཕྲོར། བྱང་ཕྱོགས་འདི་ན་ཚིག་ལ་མཁས་པ་ཉུང་། ། དོན་ལ་སྒྲོ་འདོགས་ཆོད་པ་དེ་བས་དཀོན། །
བསྟན་དོན་ཉམས་སུ་ལེན་པ་སྲིད་མཐའ་ཙམ། ། དེ་གསུམ་མཐར་ཕྱིན་ཁྱོད་ལ་གསོལ་བ་འདེབས། །གསུང་
རབ་མཐའ་དག་ཁྱད་པར་རྡོ་རྗེ་ཐེག།རྒྱུད་སྡེ་མཐའ་དག་ཁྱད་པར་འདུས་པ་དང་། ། རིམ་གཉིས་མཐའ་དག་
ཁྱད་པར་སྒྱུ་ལུས་ལ། ། སྔོན་མེད་ལེགས་བཤད་གཏེར་ཆེན་ཁྱོད་ལ་འདུད། ། ཅེས་བསྟོད་པ་ཕུལ་ལོ། ། སྒྲོན་
མེའི་འོད་ཀྱིས་གཟུགས་གསལ་ཡང་། ། ལྐོག་གྱུར་གཟུགས་རྣམས་མིན་པ་ལྟར། ། མང་ཐོས་མཁས་ཁྱོད་རྣམ་
འགྲེལ་གྱི། ། གཞུང་དོན་ཟབ་ལ་ཀུན་དུ་འཁོར། །གལ་ཏེ་སྔོན་མའི་ལུགས་སྲོལ་འཛིན་ཕྱིར་ཙམ། ། སྐྱོན་
མེད་པ་ལ་སྐྱོན་གྱིས་སྒྲོ་འདོགས་ན། ། མི་གཙང་ཕ་མེས་ཕོར་པ་གཙང་འཛིན་བཞིན། ། གཟུར་གནས་མཁས་
པའི་ཚུལ་མིན་སྨྱོན་པའི་གར། ། མཁས་པའི་སྟག་ཁྱོད་ཐ་སྙད་ནགས་ཚལ་དུ། ། བདེར་གནས་ལེགས་ཀྱི་ཚད་
གཞུང་བྲག་ངོས་སུ། ། རྒྱུ་བྱས་འཁྲུལ་བའི་གཡང་སར་ལྟུང་པ་ལ། ། གཞན་གྱིས་རིགས་པའི་མདུང་ཐུང་བསྣུན་
ནས་འགུམ། ། སྔོན་ཚེ་འོད་ཀྱི་མཁས་པ་སུ་ཡིས་ཀྱང་། ། སྔོན་ཚེ་མ་རྟོགས་རིག་པའི་གཞུང་གི་དོན། །ཇི་
བཞིན་གཟིགས་ནས་གདམས་པར་ལེགས་ཤར་ཞིང་། ། ཇི་བཞིན་སྟོན་པ་རྗེ་ལས་གཞན་ན་གང་། །
གཉིས་པ་ལ་གཉིས། བྱམས་པའི་གཞུང་གདམས་པར་ཤར་ཚུལ་དང་། ཀླུ་སྒྲུབ་ཀྱི་གཞུང་གདམས་པར་
ཤར་ཚུལ་ལོ། ། དང་པོ་ནི། དེ་ནས་བྱང་ས་མདོ་སྡེ་རྒྱན་གཉིས་སོ། །ཞེས་སོགས་རྐང་བ་བཞི་སྟེ། ཚད་མའི་
གཞུང་གདམས་པར་ཤར་བའི་ཚུལ་བཤད་པ་དེ་ནས་འཕགས་པ་ཐོགས་མེད་ཀྱིས་མཛད་པའི་བྱང་ཆུབ་སེམས་
དཔའི་ས་ཚིག་སྡུད་ཀྱིས་བྱང་སར་གྲགས་པ་དང་། བྱམས་མགོན་གྱིས་མཛད་པའི་མདོ་སྡེའི་རྒྱན་གཉིས་པོ་
བརྗོད་བྱ་སྟོན་ཚུལ་ཕན་ཚུན་ལེགས་པར་སྦྱར་ཏེ་ཚུལ་བཞིན་ཏུ་འབབ་ཅིང་དཔྱད་པས་མི་ཕམ་ཆོས་རྗེའི་གཞུང་
མདོ་སྡེའི་རྒྱན་སོགས་དང་། དེའི་རྗེས་འབྲང་ཐོགས་མེད་སྐུ་མཆེད་སོགས་ཀྱི་གཞུང་ཀུན་ཉམས་སུ་ལེན་པའི་
གདམས་པར་ཤར་རོ། ། སྤྱིར་ས་སྡེ་ལྔ་དང་སྡོམ་རྣམ་གཉིས་སོགས་མཛད་ཀྱང་། བྱང་ས་འདི་མདོ་སྡེ་རྒྱན་གྱི་
དོན་འགྲེལ་ཡིན་ཞིང་
། རྒྱལ་བས་བྱང་སེམས་ཀྱི་བསླབ་བྱའི་རབ་དབྱེ་མཐའ་ཡས་པ་ཞིག་གསུངས་ཀྱང་། བསྡུ་
ན་ཕྱིན་དྲུག་ཏུ་འདུ་བར་བཤད་པ་ལྟར་མདོ་སྡེ་རྒྱུན་ལས་ཀྱང་བྱང་སེམས་ཀྱི་བསླབ་བྱ་རྣམས་ཕྱིན་དྲུག་ཏུ་འདུ་
བའི་རྒྱུ་མཚན་དང་བཅས་ལེགས་པར་བཤད་ལ། བྱང་ས་ལས་ཀྱང་དེའི་དོན་ཇི་ལྟ་བ་བཞིན་འཆད་ཅིང་། རྗེ་
ཉིད་ཀྱིས་ལམ་རིམ་ཆེ་ཆུང་སོགས་ལས་ཀྱང་དེ་བཞིན་དུ་འཆད་པར་མཛད་དོ། །བྱང་ས་འདི་ལ་རྒྱ་འགྲེལ་
འགའ་རེ་འདུག་ཀྱང་མདོ་སྡེ་རྒྱུན་དང་སྦྱོར་ཚུལ་དེ་ཙམ་དུ་མི་གསལ་ཞིང་། རྗེ་ཉིད་ཀྱིས་དེ་གཉིས་སྦྱོར་ཚུལ་རྒྱུས་
པར་ལེགས་པར་བཤད་པའི་སྲོལ་འཇམ་དབྱངས་དགའ་བའི་བློ་གྲོས་ཀྱི་གསུང་ལས་འབྱུང་བ་ལྟར་རོ། ། མདོ་སྡེ་
325



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱུན་གྱི་ལྟ་བའི་རྣམ་གཞག་སེམས་ཙམ་པའི་ལུགས་ཡིན་ཀྱང་། བསླབ་བྱ་ཕྱིན་དྲུག་སོགས་ཀྱི་རྣམ་གཞག་བཤད་
པ་ཐམས་ཅད་ནི་དབུ་སེམས་གཉིས་ཀ་ཐུན་མོང་བ་ཡིན་པ་ལྟར་བྱང་ས་ཡང་དེ་ལྟར་རོ། །རྒྱལ་ཚབ་དམ་པ་མི་
ཕམ་མགོན་ཉིད་ཀྱིས། ། རྒྱལ་གསུང་མདོ་སྡེའི་མཚོ་ལས་ཕྱིན་དྲུག་སོགས། ། རྒྱལ་སྲས་བསླབ་བྱ་རིན་ཆེན་མང་
གསུངས་པ། ། རྒྱལ་བའི་དགོངས་པ་ཇི་བཞིན་ལེགས་པར་བླངས། ། ཐོགས་མེད་སྐུ་མཆེད་བླ་མ་རྗེས། ། རྒྱལ་
ཚབ་གསུང་རབ་རིན་ཆེན་ནོར། །ལེགས་བཤད་རྒྱལ་མཚན་རྩེར་མཆོད་དེ། ། ཐར་འདོད་གདུལ་བྱའི་དེ་སྐོར་
མཛད། ། གཉིས་པ་ནི། ལྷག་པར་ཟབ་ཅིང་རྒྱ་ཆེའི་གསུང་རབ་ཚོགས། ། ཞེས་སོགས་རྐང་བ་ལྔ་སྟེ། གོང་དུ་
བཤད་པ་དེར་མ་ཟད། ལྷག་པར་དུ་ཡང་ཟབ་ཅིང་རྒྱ་ཆེ་བའི་ཐུབ་པའི་གསུང་རབ་ཀྱི་ཚོགས་ལུང་དྲངས་ནས་
བསྒྲིགས་པའི་གོ་རིམ་མཛད་པ་ཉིད་ལས་ལམ་གྱི་རིམ་པའི་གནད་ཀུན་ལ་ངེས་པ་སྟེར་ནུས་པ་སློབ་དཔོན་ཞི་བ་
ལྷས་མཛད་པའི་བསླབ་པ་ཀུན་ལས་བཏུས་པ་ལ་བརྟེན་ནས། འཕགས་པ་ཀླུ་སྒྲུབ་ཀྱིས་མཛད་པའི་མདོ་སྡེ་ཀུན་
ལས་བཏུས་པ་དང་། བསྟོད་ཚོགས་དང་། རིན་ཆེན་འཕྲེང་བ་ལ་སོགས་པ་ཀླུ་སྒྲུབ་ལུགས་ཀྱི་གཞུང་གི་མཆོག་དུ་
མའི་དོན་རྣམས་ཉམས་སུ་ལེན་པའི་རིམ་པ་ལེགས་པར་མཐོང་ངོ་། ། བསླབ་བཏུས་འདི་ནི་མདོ་ཀུན་ལས་བཏུས་
པའི་དོན་འགྲེལ་དུ་བཤད་ཅིང་། འདིས་མདོ་ལུང་དུ་མ་དྲངས་ནས་བསྒྲིགས་ཚུལ་ནི། ཐོག་མར་དལ་འབྱོར་
རྙེད་དཀའ་ཚུལ་དང་། ཚེ་འདིར་སྙིང་པོ་ལེན་པའི་བསམ་པ་དང་། དད་པའི་ཁྱད་པར་དང་། སྨོན་འཇུག་གི་
སེམས་བསྐྱེད་པ་དང་
། དེ་ནས་ལུས་ལོངས་སྤྱོད་དགེ་རྩ་གསུམ་ལ་གཏོང་པ་དང་སྲུང་པ་དང་དར་པ་དང་སྤེལ་
བའི་ཚུལ་བཞི་བཞི་བྱེད་ཚུལ་གསུངས་པ་འདིས་མདོ་ཀུན་ལས་བཏུས་བཤད་པར་བྱའོ་ཞེས་རྗེས་དགོངས་པ་རབ་
གསལ་དུ་གསུངས་ལ། དེ་བཞིན་དུ་མདོ་ཀུན་བཏུས་ལས་བསྟན་པ་ལ་དད་པ་རྙེད་དཀའ་བ་དང་སེམས་བསྐྱེད་
དཀའ་བ་དང་། སེམས་ཅན་ལ་སྙིང་རྗེ་རྙེད་དཀའ་ཞིང་། ལས་སྒྲིབ་དང་བདུད་ལས་དང་ཆོས་སྤོང་སོགས་སྤོང་
བ་རྙེད་དཀའ་ཚུལ་གསུངས་པ་རྣམས་ནི་བྱང་སེམས་ཀྱི་བསླབ་བྱའི་སྡོམ་མོ། ། ཀླུ་སྒྲུབ་ལུགས་ཀྱི་ཞེས་པས་ཟླ་
གྲགས་ལ་སོགས་པ་ཀླུ་སྒྲུབ་ཀྱི་ལུགས་འཛིན་པའི་གཞུང་རྣམས་ཀྱི་དོན་ཡང་གདམས་ངག་ཏུ་ཤར་བར་བཟུང་
ངོ་། ། བློ་གསལ་ཐར་འདོད་རྣམས་ཀྱི་མགོན། ། མགོན་པོའི་གཞུང་གི་བརྗོད་དོན་ཀུན། ། ཀུན་ནས་ཉམས་
སུ་ལེན་པའི་ཚུལ། ། ཚུལ་བཞིན་གདམས་པར་ཁྱོད་ལ་ཤར། ། འཕགས་ཡུལ་མཁས་གྲུབ་ཡོངས་ཀྱི་གསུང་རབ་
དང་། ། ཁྱད་པར་ཀླུ་སྒྲུབ་ཡབ་སྲས་ནས་བརྒྱུད་པའི། ། གཞུང་ལུགས་ཀུན་ཀྱང་ཁྱོད་ཉིད་འབའ་ཞིག་ལ། །
གདམས་པའི་མཆོག་ཏུ་ཤར་གྱི་གཞན་ལ་མིན། ། གཉིས་པ་ལ་གསུམ། བྱ་སྤྱོད་ཀྱི་རྒྱུད་གཉིས་གདམས་པར་
ཤར་ཚུལ། རྣལ་འབྱོར་རྒྱུད་གདམས་པར་ཤར་ཚུལ། རྣལ་འབྱོར་བླ་མེད་ཀྱི་རྒྱུད་གདམས་པར་ཤར་ཚུལ་
326



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
ལོ། ། དང་པོ་ནི། དེ་ནས་བསམ་གཏན་ཕྱི་མ་རྣམ་སྣང་གི། ཞེས་སོགས་རྐང་བ་བཞི་སྟེ། དེ་ནས་གོང་དུ་
བཤད་པ་ལྟར་བསམ་གཏན་ཕྱི་མ་སོགས་བྱ་རྒྱུད་རིགས་གསུམ་སྤྱི་དང་བྱེ་བྲག་གི་རྒྱུད་རྣམས་དང་། ངོ་བོ་སྤྱོད་
རྒྱུད་ཡིན་ཡང་བྱ་སྤྱོད་གཉིས་ཀྱི་ཉམས་ལེན་ཐུན་མོང་དུ་འཆད་པའི་རྣམ་སྣང་མངོན་པར་བྱང་ཆུབ་པའི་རིམ་པའི་
དོན། པཎ་ཆེན་སངས་རྒྱས་གསང་པ་ཡིས་བསམ་གཏན་ཕྱི་མའི་འགྲེལ་བར་ཉམས་ལེན་དང་སྦྱར་ཏེ་ལེགས་པར་
བཤད་པ་ལ་བརྟེན་ནས། བྱ་སྤྱོད་ཀྱི་རྒྱུད་གཉིས་ཀྱི་ལམ་གྱི་གནད་ཀུན་ལེགས་པར་གདམས་པར་ཤར་རོ། ། དེ་
ལྟར་ཤར་བའི་ཚུལ་སྔགས་རིམ་ནས་འབྱུང་བ་ལྟར་ཏེ་འདིར་མང་དུ་དོགས་སོ། ། གཉིས་པ་ནི། དཔལ་ལྡན་དེ་
ཉིད་བསྡུས་པའི་ལམ་གྱི་གནད། ། ཅེས་སོགས་རྐང་བ་བརྒྱད་དེ། རྣལ་འབྱོར་རྒྱུད་ལས་རྩ་བའི་རྒྱུད་དཔལ་
ལྡན་དེ་ཉིད་བསྡུས་པའི་ལམ་གྱི་གནད་རྣམས་དང་པོ་སྦྱོར་བ། དཀྱིལ་འཁོར་རྒྱལ་མཆོག ལས་རྒྱལ་མཆོག་གི་
ཏིང་འཛིན་གསུམ་གྱིས་བསྡུས་པར་མཐོང་བར་ཅུང་སླ་ཡང་། ལམ་དེར་ཟབ་མོའི་དོན་སྒོམ་ཚུལ་བཤད་པར་
རྟོགས་པར་དཀའ་བ་ནི་པཎ་ཆེན་སངས་རྒྱས་གསང་བས་རྩ་རྒྱུད་བཤད་རྒྱུད་ཆ་མཐུན་གྱི་རྒྱུད་རྣམ་པ་གསུམ་སྦྱར་
ཏེ་ཉམས་སུ་ལེན་པའི་རིམ་པར་ཚུལ་བཞིན་དུ་བཤད་པ་དང་། རྒྱུད་སྡེ་འོག་མ་གསུམ་གྱི་ཟབ་མོའི་ཉམས་ལེན་
སྒོམ་པའི་རིམ་པ་ཇི་ལྟ་བ་བཞིན་དུ་བཤད་པས་བློ་མུན་བསལ་ལོ། ། རྐང་བ་ཕྱི་མ་འདི་སྔོན་མ་རྣམས་དང་སྦྲེལ་ཏེ་
བཤད་ན་སངས་རྒྱས་གསང་བའི་རྗེ་སོགས་གཞན་གྱི་བློ་མུན་བསལ་བ་དང་སྦྱོར་ཡང་། དོན་ལ་རྗེ་རང་ཉིད་ཀྱིས་
ཀྱང་དེ་ལྟར་མཁྱེན་ཏེ་ཉམས་སུ་ལེན་ཚུལ་རྣམས་སྔགས་རིམ་དུ་བཀོད་ནས་གདུལ་བྱའི་བློ་མུན་བསལ་བར་སྟོན་
པར་སེམས་ཏེ། རྗེ་རང་ཉིད་ལ་རྒྱུད་སྡེ་དེ་རྣམས་གདམས་པར་ཤར་བར་འཆད་པའི་སྐབས་ཡིན་པའི་ཕྱིར་
རོ། ། བློ་བཟང་ཉི་མའི་དཀྱིལ་འཁོར་ཤར་ཙམ་གྱིས། ། རྒྱུད་སྡེ་འོག་མ་གསུམ་གྱི་འདབ་བརྒྱའི་ཚལ། །
ལེགས་ཕྱེ་ཐར་འདོད་བུང་བའི་ཚོགས་རྣམས་ལ། ། ལེགས་བཤད་སྦྲང་རྩིའི་དགའ་སྟོན་སྦྱིན་པར་མཛད། །
གསུམ་པ་ལ་གཉིས། འདུས་པའི་སྐོར་གདམས་པར་ཤར་ཚུལ་དང་། དེ་ལ་བརྟེན་ནས་གཞན་མང་པོ་གདམས་
པར་ཤར་ཚུལ་ལོ། ། དང་པོ་ནི། ཐུབ་པའི་ལེགས་བཤད་ཀུན་གྱི་མཐར་ཐུག་པ། །ཞེས་སོགས་ཚིགས་བཅད་
བཞི་སྟེ། ཐུབ་པའི་དབང་པོའི་ལེགས་བཤད་མདོ་སྔགས་ཀྱི་གསུང་རབ་ཀུན་གྱི་ནང་ནས་བརྗོད་བྱའི་དབང་དུ་
བྱས་པའི་མཐར་ཐུག་པ་དཔལ་ལྡན་རྣལ་འབྱོར་བླ་ན་མེད་པའི་རྒྱུད་རྣམས་ཡིན་ལ། དེ་ཡི་ནང་ན་ཤིན་ཏུ་ཆེས་
ཟབ་པ་ནི་དཔལ་ལྡན་གསང་བ་འདུས་པའི་རྒྱུད་ཀྱི་རྒྱལ་པ་སྟེ། རྒྱུད་དེ་ལ་སྨྲ་བའི་དམ་པ་འཕགས་པ་ཀླུ་སྒྲུབ་
ཞབས་འདི་སྐད་དུ་གསུང་ངོ་། ། ཇི་ལྟར་ན་འདུས་པའི་རྩ་བའི་རྒྱུད་ལམ་གྱི་གནད་རྣམས་ནི། དྲང་ངེས་གཉིས།
དགོངས་དགོངས་མིན་གཉིས། སྒྲ་ཇི་བཞིན་པ་ཡིན་མིན་གཉིས་ཏེ་མཐའ་དྲུག་དང་། ཡིག་དོན། སྤྱི་དོན།
327



༄༅། ། རྗེ་བཙུན་གྲགས་ང་་བཤད་སྒྲུབ་ཀྱི་གསུང་འབུམ་བཞུགས་སོ། །
སྦས་དོན། མཐར་ཐུག་སྟེ། ཚུལ་བཞིའི་རྒྱས་བཏབ་སྟེ་གནས་པའི་ཚུལ་རྣམས་རང་སྟོབས་ཀྱིས་རྟོགས་དཀའ་
བས་རྒྱུ་མཚན་དེའི་ཕྱིར་བཤད་པའི་རྒྱུད་ཀྱི་རྗེས་སུ་འབྲང་ནས་བླ་མའི་མན་ངག་ལས་ནི་ཚུལ་དེ་ཤེས་པར་བྱ་བར་
གསུངས་སོ། ། དེ་ལྟར་གསུངས་པའི་ཚུལ་དེ་གནད་ཀྱི་དོན་དུ་བཟུང་ནས་བླ་མའི་མན་ངག་གི་མཐར་ཐུག་པ་ཀླུ་
སྒྲུབ་ཀྱི་མདོར་བྱས། མདོ་བསྲེ། འཕགས་པ་ལྷའི་སྤྱོད་བསྡུས། ཀླུ་བྱང་གི་རྣམ་གཞག་རིམ་པ་སོགས་འདུས་
པའི་དགོངས་འགྲེལ་འཕགས་པའི་སྐོར་གྱི་གཞུང་ཕྲན་བུ་ལ་སྔར་རིང་དུ་འདྲིས་པར་བྱས་ཏེ། དེ་ནས་རྩ་བའི་
རྒྱུད་ཀྱི་དོན་སྒྲོན་མེ་ལྟ་བུར་གསལ་བར་བྱེད་པ་ཟླ་བ་གྲགས་པའི་སྒྲོན་གསལ་ལ་བརྟེན་ནས། རྒྱུད་ཕྱེ་མ། རྡོ་རྗེ་
འཕྲེང་པ། དགོངས་པ་ལུང་སྟོན། ཡེ་ཤེས་རྡོ་རྗེ་ཀུན་ལས་བཏུས་པ། ལྷ་མོ་བཞིས་ཞུས་ཏེ་འདུས་པའི་བཤད་
རྒྱུད་ཆེན་པོ་ལྔ་དང་རྩ་རྒྱུད་ལེགས་པར་སྦྱར་བའི་ཚུལ་ལ་འབད་པ་ཆེན་པོས་རིང་དུ་སྦྱངས་སོ། ། སྦྱོར་བའི་
གཞུང་དངོས་ནི་སྒྲོན་གསལ་མཆན་བུ་མཐའ་གཅོད་དང་བཅས་པ་ཡིན་ལ། སྔགས་རིམ། རིམ་ལྔ་གསལ་སྒྲོན།
རྣམ་གཞག་རིམ་པ་སོགས་ཀྱང་སྦྱར་བ་མང་ངོ༌། ། སྦྱོར་ཚུལ་ནི། བཤད་རྒྱུད་ཀྱི་གཞུང་དེ་དང་དེས་རྩ་རྒྱུད་ཀྱི་
གཞུང་གི་རིམ་གཉིས་ཀྱི་སྐོར་འདི་དང་འདི་ཚུལ་འདི་ལྟར་དུ་འཆད་ཅེས་སྦྱོར་བའོ། ། དཔལ་ལྡན་རྒྱུད་སྡེ་སྟོང་
ཕྲག་སོ་གསུམ་དང་། ། ཆོས་ཕུང་བརྒྱད་ཁྲི་བཞི་སྟོང་ཐམས་ཅད་ཀྱི། ། གནད་ཀུན་ཚང་བ་འདུས་པ་རྩ་བའི་
རྒྱུད། ། མཐའ་དྲུག་ཚུལ་བཞིའི་རྡོ་རྗེའི་རྒྱ་ཡིས་བཅིངས། ། ཚུལ་དེ་མཁས་གྲུབ་གཞན་དག་གི། མཁྱེན་པའི་
འོད་ཀྱི་ལམ་དགྲོལ་ཡང་། ། དཔལ་ལྡན་ཟླ་བ་བླ་མ་རྗེའི། ། རྣམ་དཔྱོད་སོར་རྩེས་རྣམ་པར་བཀྲོལ། ། གཉིས་
པ་ནི། དེ་ཡི་མཐུ་ལས་བདེ་དགྱེས་དུས་འཁོར་སོགས། ། ཞེས་སོགས་རྐང་བ་བཞི་སྟེ་འདུས་པའི་སྐོར་ཐམས་
ཅད་གདམས་པར་ཤར་བ་དེ་ཡི་མཐུ་ལས་བདེ་མཆོག་དང་། དགྱེས་རྡོར་དང་། དུས་འཁོར་གྱི་རྒྱུད་ལ་སོགས་པ་
རྒྱུད་སྡེ་གཞན་མང་པོའི་གནད་དོན་རྣམས་གདམས་པར་ཤར་ལ། ཚུལ་དེ་དག་བདག་གིས་སྔགས་རིམ་ཆེན་མོ་
དང་། བདེ་མཆོག་རྒྱུད་ཀྱི་འགྲེལ་བ་དང་། མངོན་རྟོགས་ཀྱི་འགྲེལ་པ་སོགས་གཞན་དུ་བཤད་པ་མན་དེ་དག་ཏུ་
ཤེས་པར་བྱ་ལ། སྐབས་འདིར་དེ་རྣམ་དཔྱོད་ཅན་དག་ལ་སྒྲོ་ཙམ་ཞིག་བསྟན་པའོ། ། དུས་འཁོར་ལ་རྗེས་
མཛད་པའི་གཞུང་ཕྲན་འགའ་རེ་འདུག་ཀྱང་། རྗེའི་བཤད་སྲོལ་ལྟར་མཁས་གྲུབ་ཆོས་རྗེས་དུས་འཁོར་ཊིཀ་ཆེན་
མཛད་པ་ནི་གྲགས་ཆེའོ། ། མང་མང་མདོ་སྔགས་གཞུང་བརྒྱའི་ཆུ་ཀླུང་ཀུན། ། མཁས་མཁས་ཡོངས་ཀྱི་རྗེར་
གྱུར་བཙོང་ཁ་བའི། ། ཟབ་ཟབ་མཁྱེན་པ་རྒྱུ་མཚོའི་གྲྭ་གཅིག་ན། ། ངེས་ངེས་དོགས་པ་མེད་པར་རྒྱུ་འདི་
མཚར། ། གང་གི་མཁྱེན་རབ་སོར་འཕྲུལ་གྱིས། །གསང་ཆེན་རྒྱུད་མངས་ཉེར་བསྒྲགས་ཚེ། ། གསང་བདག་
ཨིནྡྲ་བོ་དྷི་དེས། ། མ་བཟོད་ཨེ་ཌའི་ཡུལ་དུ་གཤེགས། ། སྐབས་བསྡུ་བ་ནི། བར་དུ་གཞུང་ལུགས་ཐམས་ཅད་
328



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
གདམས་པར་ཤར་བའི་སྐབས་ཏེ་གཉིས་པའོ། །
གསུམ་པ་ལ་གཉིས། ཉིན་མཚན་ཀུན་ཏུ་ཉམས་སུ་བླངས་པ་དང་། དགེ་པ་ཀུན་བསྟན་པ་རྒྱས་པའི་ཆེད་
དུ་བསྔོས་ཚུལ་ལོ། ། དང་པོ་ནི། དེ་ལྟར་གདམས་པའི་གཏེར་དུ་གྱུར་པ་ན། ། ཞེས་སོགས་རྐང་པ་བཞི་སྟེ།
ཇི་སྐད་བཤད་པའི་ཚུལ་དེ་ལྟར་གཞུང་ལུགས་ཐམས་ཅད་ཉམས་སུ་ལེན་པའི་གདམས་པར་ཤར་བའི་གདམས་
ངག་གི་གཏེར་དུ་གྱུར་པ་ན། མདོ་སྔགས་ཀྱི་ཐེག་པ་ཆེན་པོ་གཉིས་ཀྱི་ཐུན་མོང་བའི་ལམ་དང་། ཐུན་མོང་མ་
ཡིན་པའི་ལམ་གྱི་རིམ་པ་གཉིས་ཀྱི་གནད་བསྡུས་ཚང་བའི་ལམ་གྱི་ཉམས་ལེན་ལ་རིང་དུ་འདྲིས་པ་སྟེ་གོམས་པར་
བྱས་པའི་ཚུལ་གྱིས་ལེགས་པར་སྦྱངས་སོ། ། དེ་ཡང་ཐེག་ཆེན་ཐུན་མོང་བ་མདོ་ཕྱོགས་ཀྱི་ལམ་གྱི་གནད་བསྡུས་
པ་ནི། སེམས་བསྐྱེད་ནས་སྤྱོད་པ་ཕྱིན་དྲུག་ལ་སློབ་པ་ཉིད་ཡིན་ཞིང་། ཕྱིན་དྲུག་གི་ནང་དུ་བསླབ་གསུམ་དང༌།
ཚུལ་ཁྲིམས་རྣམ་པ་གསུམ་དང༌། ལམ་གྱི་གཙོ་བོ་རྣམ་གསུམ་གྱི་ཉམས་ལེན་ཡང་འདུ་སྟེ། བསླབ་པ་གསུམ་གྱི་
ཚུལ་ཁྲིམས་ནི་དེའི་ཚུལ་ཁྲིམས་དང་། བསམ་གཏན་དང་ཤེས་རབ་ནི་དེའི་ཕྱི་མ་གཉིས་སུ་འདུའོ། ། སྡོམ་པ་
གཞན་དང་ཚུལ་ཁྲིམས་རྣམ་པ་གསུམ་ཀའང་དེའི་ཚུལ་ཁྲིམས་སུ་འདུ་ཞིང་། ལམ་གཙོ་བོའི་ངེས་འབྱུང་གི་སྐོར་
ཡང་ཚུལ་ཁྲིམས་དང་། ཡང་དག་པའི་ལྟ་བ་ནི་ཤེས་རབ་ཏུ་འདུས། སེམས་བསྐྱེད་ནི་རྒྱལ་སྲས་ཀྱི་བསླབ་པ་ཀུན་
གྱི་གཞི་དང་རྟེན་ནོ། །དེ་ལྟར་སེམས་བསྐྱེད་ནས་ཕྱིན་དྲུག་ལ་སློབ་པའི་སྟེང་དུ་སྔགས་ཀྱི་རིམ་གཉིས་ཀྱི་ཉམས་
ལེན་མཛད་པ་ནི་མདོ་སྔགས་ཀྱི་གནད་བསྡུས་ཚང་པའི་ལམ་ལ་འདྲིས་པའོ། །དེར་མ་ཟད་སྔགས་ཀྱི་ཟབ་གསལ་
གཉིས་མེད་ཀྱི་རྣལ་འབྱོར་རམ། བླ་མེད་ཀྱི་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཁྱད་པར་ཅན་གཅིག་པོ་ལའང་
མདོ་སྔགས་ཀྱི་ལམ་གྱི་གནད་ཚང་བར་བཤད་པ་ཡོད་དེ་མ་བྲིས་སོ། ། ཆོས་ཀྱི་ཚུལ་ཀུན་ཀུན་ནས་ཐུགས་ཆུད་
དེ། ། བསྒོམས་པས་དེ་དོན་དོན་བཞིན་ཉམས་བླངས་ནས། ། གོ་འཕང་མཆོག་བརྙེས་བརྙེས་པའི་ཚུལ་དེ་
ལྟར། ། གཞན་ལ་ལེགས་སྟོན་སྟོན་པ་གཉིས་པ་ཁྱོད། ། རྗེ་བཙུན་ཁྱོད་ཀྱིས་མདོ་སྔགས་ཀྱི། ། སྙིང་པོ་ཉམས་
ལེན་བདུད་རྩི་ཀུན། ། གསོལ་བས་རྗེས་འབྲང་བདག་ཅག་ལ། ། ཉམས་ལེན་བདུད་རྩི་འགའ་མ་ལུས། །
སྙིགས་དུས་གདུལ་བྱའི་ཞིང་ས་མི་གཤིན་ལ། ། ཐོས་བསམ་སྒོམ་པའི་ས་བོན་བཏབ་བྱས་ཀྱང་། ། ལས་ཉོན་
ཐན་པས་གདུང་བས་མདོ་སྔགས་ཀྱི། ། ས་ལམ་མྱུ་གུ་འཁྲུངས་དཀའ་དུས་ཀྱི་དབང་། ། འོན་ཏེ་གཞུང་ལུགས་
རྒྱ་མཚོ་ཆེར། ། ཞུགས་ནས་ཆ་ཙམ་འཐུང་བས་ཀྱང་། ། ཉེས་པའི་དྲི་སྐོམ་སྦྱངས་བྱས་ནས། ། མངོན་མཐོ་
ངེས་ལེགས་བདེ་བ་སྟེར། ། གཉིས་པ་ནི། རྒྱལ་སྲས་སྨོན་ལམ་གངྒཱའི་ཀླུང་རྣམས་ནི། ། ཞེས་སོགས་རྐང་བ་
བཞི་འདུན་ལེགས་དང་བཅས་པ་སྟེ། རྒྱལ་བའི་སྲས་བྱང་ཆུབ་སེམས་དཔའི་སྨོན་ལམ་གངྒཱའི་ཀླུང་སྟེ་རྒྱ་མཚོའམ།
329



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆུ་བོའི་གངྒཱའི་ཆུའི་ཕུང་པོ་ལྟར་མང་བ་རྣམས་ནི། དམ་པའི་ཆོས་འཛིན་པར་སྨོན་པའི་སྨོན་ལམ་བཏབ་པའི་
ནང་དུ་འུབས་ཀྱིས་འདུས་པར་རྒྱལ་པོ་གསལ་རྒྱལ་གྱི་བུ་མོ་ལྷ་མོ་དཔལ་ཕྲེང་གིས་ཞུས་པའི་མདོ་ལས་རྒྱལ་བས་
གསུངས་པའི་ཕྱིར་བློ་བཟང་གྲགས་པའི་དཔལ་བདག་གིས་དུས་གསུམ་དུ་བསགས་པའི་དགེ་རྩ་དང་། ཁྱད་པར་
དུ་ཚེ་འདིར་ ཐོས་ སོགས་བྱས་པའི་དགེ་བ་ཀུན་ཀྱང་ཐུབ་པའི་ལུང་རྟོགས་ཀྱི་བསྟན་ པ་ རྒྱས་ པའི་ཆེད་དུ་
བསྔོའོ། ། ལྷ་མོ་དཔལ་ཕྲེང་གི་མདོ་ལས་གསུངས་པ་དེ། རྒྱལ་སྲས་ཞི་བ་ལྷས་བསླབ་བཏུས་སུ་དྲངས་ཤིང་
། དེ་
དང་དམ་པའི་ཆོས་འཛིན་པའི་ཚུལ་སྤྱི་དང་བྱེ་བྲག་འཆད་པའི་མདོ་གཞན་འགའ་ཞིག་ཀྱང་དྲངས་འདུག་པ་
རྣམས་འདིར་བཀོད་ན་མང་དུ་དོགས་པས་དགོངས་པ་མཚོན་ཙམ་ཞིག་བླངས་ཏེ་བརྗོད་ན། དམ་པའི་ཆོས་
འཛིན་པ་ནི། ལུང་རྟོགས་ཀྱི་བསྟན་པ་ལ་འཛིན་པ་དང་གནད་གཅིག་ཅིང་། བསྟན་པ་འཛིན་པ་ལ་ཚུལ་གཉིས་
ཏེ། ཐབས་གཞན་གྱིས་འཛིན་པ་དང༌། ངོ་བོའི་སྒོ་ནས་འཛིན་ཚུལ་ལོ། ། དང་པོ་ནི། རྒྱལ་པོ་ལྟ་བུས་སྟོབས་
ཀྱིས་ཆོས་མིན་གྱི་ཕྱོགས་ཚར་བཅད་ནས་ཆོས་ཀྱི་ཕྱོགས་རྒྱས་པར་བྱེད་པ་ནི་སྟོབས་ཀྱིས་འཛིན་པ་དང་། ཕྱོགས་
གླང་ཆོས་གྲགས་ལྟ་བུས་རིགས་པའི་སྒོ་ནས་ཆོས་མིན་ཚར་བཅད་དེ་ཆོས་དར་པར་མཛད་པ་ལྟ་བུ་རིགས་པའི་སྒོ་
ནས་འཛིན་པའོ། །གཉིས་པ་ནི། དམ་པའི་ཆོས་སྤྱི་དང་བྱེ་བྲག་ཐེག་ཆེན་གྱི་ཆོས་ཐོས་བསམ་བསྒོམས་པའི་སྒོ་
ནས་འཛིན་པ་དང་། བཀའ་སྡེ་སྣོད་དགོངས་འགྲེལ་དང་བཅས་པ་འཆད་ཉན་གྱི་སྒོ་ནས་འཛིན་པ་དང༌། མདོ་
སྔགས་ཀྱི་དོན་གྱི་སྙིང་པོ་ཉམས་ལེན་གྱི་སྒོ་ནས་འཛིན་པ་སྟེ། དེ་རྣམས་ཀྱང་དམ་པའི་ཆོས་འཛིན་པའོ། ། ཡང་
དམ་ཆོས་འཛིན་པ་ལ་ཕྱོགས་རེ་ཙམ་འཛིན་པ་དང་། ཡོངས་སུ་རྫོགས་པར་འཛིན་པ་གཉིས་སོ། ། ཕྱོགས་རེ་
ཙམ་ལ་ངེས་པ་མེད་དེ། མདོའི་ཕྱོགས་རེ་དང་། སྔགས་ཀྱི་ཕྱོགས་རེ་འཛིན་པ་དང་
། དེ་ལའང་ལུང་གི་ཕྱོགས་
རེ་དང་། རྟོགས་པའི་ཕྱོགས་རེའོ། ། ཡོངས་རྫོགས་འཛིན་པ་ལ་མདོ་ཕྱོགས་ཡོངས་རྫོགས་དང་སྔགས་ཕྱོགས་
ཡོངས་རྫོགས་གཉིས་ཀྱི་དང་པོ་ནི་ཐོགས་མེད་སྐུ་མཆེད་སོགས་ཀྱིས་འཛིན་ཚུལ་ལྟ་བུ་དང་། གཉིས་པ་ནི། ཨིནྡྲ་
བོདྷི་དང་། ས་ར་ཧས་འཛིན་ཚུལ་ལྟ་བུ་ཡིན་ལ། མདོ་སྔགས་གཉིས་ཀ་ཡོངས་སུ་རྫོགས་པར་འཛིན་ཚུལ་ནི།
མགོན་པོ་ཀླུ་སྒྲུབ་ཡབ་སྲས་དང་། རྗེ་བླ་མ་ཡབ་སྲས་ཀྱིས་འཛིན་ཚུལ་ལྟ་བུའོ། ། འོ་ན། བསྟན་པ་རྒྱས་པའི་
ཆེད་དུ་བསྔོས་པས་དམ་པའི་ཆོས་འཛིན་པའི་ཆེད་དུ་བསྔོས་པར་འགྲོ་ཡང་། སངས་རྒྱས་ཐོབ་པའི་ཆེད་དུ་
བསྔོས་པའི་གོ་ཆོད་དམ། མི་ཆོད། མི་ཆོད་ན་མི་འཐད་པར་རྟོགས་སླ་ལ། ཆོད་ན་དེའི་ཚུལ་ཇི་ལྟ་བུ་ཞེ་ན།
བདེན་ཏེ། བསྟན་པ་རྒྱས་པ་དང་དམ་པའི་ཆོས་ཐམས་ཅད་འཛིན་པར་སེམས་བསྐྱེད་ཅིང་སྨོན་པ་ནི༔ སེམས་
ཅན་ཐམས་ཅད་ཕན་བདེ་ལ་འགོད་པའི་ཆེད་དང་། སངས་རྒྱས་ཀྱི་དམ་པའི་ཆོས་ཐམས་ཅད་སྒྲུབ་པར་སེམས་
330



༄༅། ། རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
བསྐྱེད་ཅིང་སྨོན་པ་ཡིན་པས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པའི་ཆེད་དུ་ཡང་བསྔོས་པར་
འགྱུར་ཏེ། སྤྱོད་འཇུག་ལས། འགྲོ་བའི་སྡུག་བསྔལ་སྨན་གཅིག་པུ། ། བདེ་བ་ཐམས་ ཅད་འབྱུང་བའི་
གནས། བསྟན་པ་ཞེས་གསུངས་པ་བཞིན་ནོ། ། སྤྱིར་དགེ་བ་རྣམས་སངས་རྒྱས་ཐོབ་པ་དང་བསྟན་པ་རྒྱུས་
པའི་ཆེད་དུ་བསྔོས་པ་ལ་ཕན་ཡོན་དཔག་ཏུ་མེད་པ་ཡོད་ཚུལ་ཡུམ་གྱི་མདོའི་བསྔོ་བ་སྒོམ་ལམ་འཆད་པའི་སྐབས་
སོགས་མདོ་བསྟན་བཅོས་དུ་མ་ལས་གསུངས་ཤིང་། ཁྱད་པར་སྟོང་ཉིད་ལྟ་བས་ཟིན་པའི་སྒོ་ནས་རྫོགས་བྱང་དུ་
བསྔོས་ན་ལྷག་པར་ཕན་ཡོན་ཆེ་ཞིང་། བདེན་འཛིན་གྱིས་བཅིངས་པའི་དགེ་བ་ཀུན་ཟིལ་གྱིས་གནོན་ནུས་པ་
ཡིན་ཏེ། སྡུད་པ་ལས། དེ་ལྟར་བསོད་ནམས་བྱང་ཆུབ་ཡོངས་སུ་བསྔོ་བྱེད་ན། ། དུག་མེད་སངས་རྒྱས་མི་སྤོང་
རྒྱལ་བས་གསུངས་པ་སྨྲ། ། དེ་ལྟར་བསྔོས་པས་དཔའ་བོ་འཇིག་རྟེན་དམིགས་ཅན་གྱི། ། བྱང་ཆུབ་སེམས་
དཔའ་ཇི་སྙེད་ཐམས་ཅད་ཟིལ་གྱིས་གནོན། ། ཞེས་གསུངས་པ་ལྟར་ཏེ། བཟང་སྤྱོད་ལས། དུས་གསུམ་
གཤེགས་པའི་རྒྱལ་བ་ཐམས་ཅད་ཀྱི། ། བསྔོ་བ་གང་ལ་མཆོག་ཏུ་བསྔགས་པ་དེས། ། བདག་གི་དགེ་བའི་རྩ་བ་
འདི་ཀུན་ཀྱང་། ། བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། ། ཞེས་གསུངས་པའང་དེ་ལྟ་བུར་དགོངས་
སོ། ། བསྔོ་སྨོན་གྱི་ཁྱད་པར་ནི། བསྔོ་རྒྱུའི་རྫས་དང་ལྡན་པའི་སྒོ་ནས་དེ་དང་དེའི་རྒྱུར་སྨོན་པ་ནི་བསྔོ་སྨོན་
གཉིས་ཀ་ཡིན་ལ། བསྔོ་རྒྱུའི་རྫས་ཡོད་པ་ལ་མ་བལྟོས་པའི་སྨོན་པ་ནི་སྨོན་ལམ་ཙམ་མོ། ། གསེར་འགྱུར་རྩི་ཡི་
ལྕགས་སྲང་སྟོང་། ། གསེར་གྱི་གོང་བུར་བསྒྱུར་བ་ལྟར། ། བསྟན་པ་རྒྱས་པའི་ཆེད་བསྔོས་པའི། ། དགེ་ཀུན་
སངས་རྒྱས་འགྲུབ་པའི་རྒྱུ། ། བཟང་བཟང་གཞན་དོན་མཛད་བཞེད་སྐྱེས་ཆེན་གྱིས། ། བསགས་བསགས་
རྣམ་དཀར་བསྟན་འགྲོ་བྱང་ཆུབ་ཆེད། ། མང་མང་གཞན་དག་དགེ་བ་བགྱིས་ཕལ་ཆེར། ། ཡང་ཡང་འཁོར་བ་
འགྲུབ་པའི་ཆེད་བསྔོས་འཁྲུལ། ། འདུན་ལེགས་ཀྱི་དོན་ནི། སྔར་ལྟར་ལ། སྐབས་བསྡུ་བ་ནི། ཐ་མར་ཉིན་
མཚན་ཀུན་དུ་ཉམས་སུ་བླངས་པ་དང་། ཀུན་ཀྱང་བསྟན་པ་རྒྱས་པའི་ཆེད་དུ་བསྔོས་པའི་སྐབས་ཏེ་གསུམ་
པའོ། ། རྗེ་བཙུན་ཁྱོད་ཀྱིས་ཉིན་མཚན་ཀུན་ཏུ་ཡང་། ། ཐུགས་དམ་ཟབ་མོའི་ཉམས་ལེན་ཚུལ་ལ་འབད། །
རྗེས་འབྲང་བདག་ཅག་ཉིན་མོ་བྲེལ་གཡེང་དང་། ། མཚན་ཏུ་གཏི་མུག་རྣལ་འབྱོར་སྒོམ་ལ་བརྩོན། །
བཞི་པ་ལ་གསུམ། དགོས་པ་དང་། སྨོན་ལམ་དང་། མཛད་བྱང་ངོ་། ། དང་པོ་ནི༔ རང་གི་དགེ་བ་
རྒྱ་ཆེན་སྤེལ་ཕྱིར་དང་། ཞེས་སོགས་རྐང་བ་བཞི་སྟེ། ཇི་སྐད་བཤད་པ་ལྟར། རྟོགས་པ་བརྗོད་པའི་དགོས་པ་
གང་ཞེ་ན། རང་གིས་སྔར་བྱས་པའི་དགེ་བ་རྣམས་རྒྱ་ཆེར་གོང་དུ་སྤེལ་བར་བྱ་བའི་ཕྱིར་དང་། རྗེས་འཇུག་
རྣམ་དཔྱོད་ལྡན་པའི་གདུལ་བྱ་སྐལ་བཟང་་མང་པོ་བསྟན་པ་ལ་ཐོས་བསམ་སྒོམ་པའི་འཇུག་སྒོ་མ་ནོར་པ་འདི་
331



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟར་བྱའོ་ཞེས་དོན་དེ་ཚུལ་བཞིན་ལེགས་པར་བསྟན་པའི་ཕྱིར་དུ་རང་གི་རྟོགས་པ་བརྗོད་པའི་བསྟན་བཅོས་འདི་
བྱས་སོ། ། གཉིས་པ་ནི། དེ་ལས་ཐོབ་པའི་དགེ་བའི་ཚོགས་རྣམས་ཀྱིས། ། ཞེས་སོགས་རྐང་བ་བཞི་སྟེ། རང་
གི་རྟོགས་པ་བརྗོད་པ་བརྩམས་པ་དེ་ལས་ཐོབ་པའི་དགེ་བའི་ཚོགས་རྣམས་ཀྱི་མཐུས། ཇི་སྐད་བཤད་པའི་
རྟོགས་བརྗོད་ནས་འབྱུང་བའི་རིམ་པ་འདི་ཡི་སྒོ་ནས་འགྲོ་བ་མ་ལུས་པ་ཀུན་ཀྱང་ཐུབ་པའི་བརྟུལ་ཞུགས་ཏེ་ཆ་
ལུགས་སམ་མཛད་སྤྱོད་བླ་ན་མེད་པ་བཟུང་ནས་རྒྱལ་བ་དགྱེས་པའི་ཐེག་ཆེན་གྱི་ལམ་ལ་འཇུག་པར་ཤོག་ཅིག་
ཅེས་པའོ། ། གསུམ་པ་ནི། ཅེས་རང་གི་རྟོགས་པ་མངོན་པར་བརྗོད་པ་མདོ་ཙམ་དུ་བཤད་པ་འདི་ནི། མང་དུ་
ཐོས་པའི་དགེ་སློང་ཤར་བཙོང་ཁ་བ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་
བའི་གླིང་དུ་སྦྱར་བའི་ཡི་གེ་པ་ནི་དཀའ་བཞི་བ་རིན་ཆེན་དཔལ་ལོ། ། ཞེས་འབྱུང་བ་ནི་གོ་སླ་ལ། འདིས་ཀྱང་
བསྟན་པ་རིན་པོ་ཆེ་ཕྱོགས་ཀུན་དུ་རྒྱས་པར་བྱེད་ནུས་པར་གྱུར་ཅིག་ཅེས་པ་ནི་ཞར་བྱུང་ངམ། ། གཞན་གྱིས་
བཅུག་པའོ། །། ། སཱ་སྟི། སྐུ་གསུམ་མི་ཟད་རྒྱན་གྱི་འཁོར་ལོ་དང་། ། དཔལ་ལྡན་རིགས་བརྒྱའི་ཁྱབ་བདག་
རྡོ་རྗེ་འཆང་། ། གང་དེ་བཤེས་བ་ཉེན་གར་གྱིས་རྣམ་རོལ་པ། ། རྒྱལ་བ་གཉིས་པར་གྲགས་པ་དེ་ལ་འདུད། །
ཁྱོད་ཀྱི་ཐུགས་གསང་རྒྱ་མཚོ་ལས་འོངས་པའི། ། གཞུང་མང་ཐོས་པས་རྣ་བའི་ལམ་བྱང་ཞིང་
། ། སྙིང་བུམ་
ལེགས་བཤད་བདུད་རྩིའི་ཆུས་གང་པས། ། ཁ་ནས་ཁྱོད་ཀྱི་བསྟོད་བསྔགས་ཅུང་ཟད་བསྒྲག། བློ་ཆེན་གཞན་
གྱིས་ཤིན་ཏུ་དཔག་དཀའ་བའི། ། བཟང་བོའི་མཁྱེན་པའི་གཏིང་མཐའ་མི་མངོན་ནང། ། ལེགས་བཤད་རིན་
ཆེན་བྱེ་བས་ཡོངས་གང་ཞིང་། ། འཕྲིན་ལས་གྲགས་པའི་རླབས་འཕྲེང་ཆེས་ཆེར་གཡོ། ། མཉམ་མེད་མཁྱེན་
བའི་རྐང་སྟེགས་ཀྱིས། །མཁས་མཆོག་ཀུན་གྱི་མགོ་པོ་ལ། ། ངལ་གསོ་མཛད་པས་ཕྱོགས་ཀུན་ལས། ། རྣམ་
པར་རྒྱལ་བའི་རྒྱལ་མཚན་འཛིན། ། ཐུབ་པའི་ཉི་མ་ནུབ་རིའི་རྩེར། ། སོན་ནས་མུན་པའི་གོས་གྱོན་པ། ། དེ་
ཚེ་སྨྲ་བའི་ཟླ་བ་ཁྱོད། ། ཤར་གྱི་ས་འཛིན་རྩེ་ནས་ཐོན། ། ཁྱོད་ཀྱིས་ཟབ་དོན་གཟིགས་པའི་དཔེར། ། འཇམ་
པའི་དབྱངས་ཀྱི་མཁྱེན་པ་བཙལ། ། དེ་ནས་དེ་གཉིས་དབྱེར་མེད་པར། ། མཐོང་བས་བདག་ཅག་དཔེ་ཡི་
དབུལ། ། རྒྱུད་སྡེ་རྒྱ་མཚོའི་དོན་འབྱེད་པར། ། ཁྱབ་བདག་རྡོ་རྗེ་འཆང་ཆེན་ཉིད། ། དེ་གཉིས་དབྱེ་བར་མ་
ནུས་པས། ། བདག་ཅག་མི་སྨྲའི་བརྟུལ་ཞུགས་བླངས། ། སྙིགས་དུས་འགྲོ་བའི་ཚུལ་གཟིགས་ནས། ། རྒྱལ་བ་
ཉིད་ཀྱང་རང་བསྟན་ལ། ། བཏང་སྙོམས་མཛད་དུས་ མགོན་ ཁྱོད་ཀྱིས། ། རྒྱལ་ པའི་བསྟན་པ་མ་ལུས་
བཟུང་། ། དེ་སླད་ཆོས་ཀུན་གཟིགས་པ་ལ། ། རྒྱལ་བ་ཉིད་དང་དབྱེར་མེད་ཀྱང་། ། ཐུགས་རྗེས་རྒྱལ་བའང་
སྐྱོང་མཛད་པས། ། རྒྱལ་བ་ཉིད་ལས་ལྷག་གམ་སྙམ། ། དུས་འདིར་གྲུབ་དབང་དངོས་བྱོན་ཡང་། ། གདུལ་
332



༄༅། །རྗེ་རིན་པོ་ཆེའི་རྣམ་ཐར་དང་འབྲེལ་བའི་རྟོགས་བརྗོད། །
བར་མི་ སྤྱོད་ ལྟར་ གྱུར་ཚེ། ། ཁྱོད་ ཀྱི་ ཐུབ་ པའི་ དམ་ ཆོས་ ཀུན། ། བཟུང་ ནས་ རྒྱལ་ བའི་འཕྲིན་ ལས་
བསྒྲུབས། ། རྒྱལ་བས་ཅོད་པན་མ་ཕམ་དབུར། ། བཅིངས་ནས་རང་གི་རྒྱལ་ཚབ་ཏུ། ། དབང་བསྐུར་དེ་
བཞིན་བྱམས་པས་ཀྱང་། །ཅོད་པན་ཁྱོད་ལ་འཆིང་བར་རིགས། ། ཁྱོད་ཀྱི་ཡོན་ཏན་རྒྱ་མཚོ་ལས། ། ཆུ་
ཐིགས་ཙམ་ཞིག་རྣམ་དཔྱོད་ཀྱི། ། ཀུ་ཤའི་རྩེར་བླངས་ཁྱོད་མཆོད་ཀྱིས། ། རྫོགས་པར་ཀུན་མཁྱེན་གྱིས་ཀྱང་
མིན། ། རྗེ་བཙུན་བླ་མའི་གསུང་རབ་རྒྱ་མཚོ་ལས། ། ལེགས་འཁྲུངས་རྟོགས་བརྗོད་དབང་པོའི་འདབ་བརྒྱའི་
ཚལ། ། དགོངས་དོན་གསལ་བྱེད་མངས་པའི་རྒྱན་གྱུར་པ། ། སྣང་བྱེད་ཉི་མའི་འོད་ཟེར་དེང་ནས་ཤར། །
དགེ་དེས་རྒྱལ་བའི་དགོངས་ཟབ་ཟབ་དོན་ཇི་བཞིན་རབ་གཟིགས་གཟིགས་ལྟར་གདུལ་བྱ་གཞན་དག་ལ། ཇི་
བཞིན་གསལ་བར་ལེགས་སྟོན་སྟོན་པ་གཉིས་པ་ཆོས་རྗེ་རྗེ་བཙུན་བླ་མ་བཙོང་ཁ་བས། ། སྐྱེ་ཀུན་འབྲེལ་མེད་
རབ་བརྩེ་བརྩེ་བ་ཆེན་པོས་རྗེས་འཛིན་འཛིན་མའི་ཁྱོན་དང་ཕྱོགས་ཀུན་དུ། ། མགོན་དེའི་མདོ་སྔགས་ཆོས་ཚུལ་
ཚུལ་བཞིན་བཟུང་ནས་ཚོགས་རྫོགས་རྫོགས་པའི་སངས་རྒྱས་མྱུར་ཐོབ་ཤོག། ཅེས་པ་འདི་ནི་མདོ་སྔགས་རབ་
འབྱམས་ལ་སྦྱངས་པ་རྗེའི་གསུང་རབ་ལ་རིགས་པའི་སྒོ་ནས་དད་པ་ལྷག་པར་ཐོབ་ཅིང་། སྙན་ངག་གི་ཚུལ་ལ་
མཁྱེན་པ་རྒྱས་པ་མོ་ནེའི་ཁྲི་ཟུར་སངས་རྒྱས་དཔལ་བཟང་ནས། རྟོགས་བརྗོད་འདི་རྗེའི་རྣམ་ཐར་གྱི་གཙོ་བོར་
སྣང་བས་འདིའི་འགྲེལ་བ་སྙན་ངག་གིས་བརྒྱན་པ་ཞིག་གྱིས་དང་། ཁོ་བོས་པར་དུ་བསྒྲུབ་པར་བྱའོ་ཞེས་གསུང་
གིས་བསྐུལ་བ་ལ་བརྟེན་ནས་སྒྲུབ་པ་ཉམས་ལེན་གྱི་སྒོ་ནས་རྗེ་མཉེས་པར་བྱེད་མ་ནུས་ཀྱང་། དགོངས་པ་བཀྲལ་
བ་དང་། གསོལ་བ་བཏབ་པའི་མཐུས་རྗེ་ཉིད་ཀྱིས་བརྩེ་བས་ཅུང་ཟད་ཙམ་ཞིག་བཟུང་བ་ཡིན་ནམ་སྙམ་པའི་རྨི་
ལྟས་ལན་འགའ་རེ་མཐོང་བར་རློམ་པ། གཡོ་སའི་ཁྲི་ཟུར་དུ་གྲ་གས་པ་ཤཱཀྱའི་དགེ་སློང་གྲགས་པ་བཤད་སྒྲུབ་
ཀྱིས། གཞུང་འདིའི་འགྲེལ་པ་སྔོན་མ་མཐོང་ཡང་རང་བློས་གང་དཔོག་གིས་རྗེའི་རྣམ་ཐར་སྤྱི་འགྲོ་བསྡུས་པ་ཞིག
སྔོན་དུ་བཏང་བའི་རྟོགས་བརྗོད་ཀྱི་འགྲེལ་བ་འཕྲོས་དང་བཅས་པ་འདི་ཅོ་ནེའི་དགོན་ཉིད་དུ་སྦྱར་རོ། ། ། །།
མངྒ་ལཾ། །
333



༄༅། ། སྐབས་གསུམ་པའི་ཊཱིཀྐ་ རྗེའི་དགོངས་གསལ་
སྒྲོན་མེ་ཞེས་བྱ་བ་བཞུགས་སོ། །
སྐུ་གསུམ་གོ་འཕང་མི་ཟད་མཛོད་བརྙེས་ནས། ། ཐེག་གསུམ་གདུལ་བྱ་རིགས་ཅན་མཐའ་དག་ལ། །
རྣམ་གསུམ་འཁོར་ལོ་བསྐོར་ནས་རེ་སྐོང་བ། །སྲིད་གསུམ་སྟོན་པ་ཤཱཀྱ་སེངྒེར་འདུད། ། རྒྱལ་བའི་མདོ་སྔགས་
ལུང་རྟོགས་བསྟན་པ་ཀུན། ། རྒྱལ་བའི་དགོངས་པ་ཇི་བཞིན་འཛིན་མཛད་དང་། །རྒྱལ་བའི་གདུང་འཚོབ་
ཡང་དག་དགེ་བའི་བཤེས། ། རྒྱལ་བ་གཉིས་པ་བཙོང་ཁ་བ་དེར་འདུད། ། མགོ་ན་དེའི་ལེགས་བཤད་བསྟོད་
ཚིག་འདབ་བརྒྱའི་ཚལ། ། བློ་གྲོས་སྣང་བའི་ཟེར་གྱིས་རབ་ཕྱེ་ནས། ། དོན་བཟང་སྙིང་པོ་དད་ཅན་རྐང་དྲུག་
ལྡན། ། བློ་གསལ་དག་གི་དགའ་སྟོན་ཆེད་དུ་སྦྱིན། ། དེ་ལ་འདིར་བདག་ཅག་གི་སྟོན་པ་ཤཱཀྱའི་རྒྱལ་པོའི་
བསྟོད་པ་བྱིན་རླབས་ཉེར་འཇུག་ཅེས་བྱ་བ་རྗེ་ཉིད་ཀྱིས་མཛད་པ་འདི་ཉིད་ཀྱི་དོན་འཆད་པ་ལ་འཇུག་པར་བྱ་སྟེ།
འདི་ལ་བཞི། མཆོད་པར་བརྗོད་པའི་ཚུལ་གྱིས་བསྟོད་ཡུལ་ངོས་བཟུང་བ། བསྟོད་པའི་ཚུལ་བཤད་པ། དེ་
དང་འབྲེལ་བའི་ཐུགས་རྒྱུད་བསྐུལ་བ། མཇུག་གི་རིམ་པའོ། ། དང་པོ་ལ་གཉིས། འཇིག་རྟེན་གྱི་མཐུ་བོ་ཆེ་
རྣམས་ཀྱིས་བཀུར་ཚུལ་དང་། སྐུ་གསུང་ཐུགས་ཀྱི་ཡོན་ཏན་བརྗོད་པའོ། ། དང་པོ་ནི། སྐབས་གསུམ་པ་དང་
དབང་པོའི་དགྲ། ཞེས་སོགས་ཚིགས་བཅད་གཅིག་སྟེ། དོན་ནི་སྐབས་གསུམ་པ་ཞེས་པ་ལྷ་སྤྱིའི་མིང་ཡིན་ཀྱང་།
འདིར་ལྷ་རྣམས་ཀྱི་གཙོ་བོ་ཚངས་པ་དང་བརྒྱ་བྱིན་དང་ཉེ་དབང་སོ་གཉིས་སོགས་བཟུང་ཞིང་། དབང་པོའི་
དགྲ་ནི་ལྷའི་དབང་པོ་བརྒྱ་བྱིན་གྱི་དགྲ་ལྷ་མ་ཡིན་གྱི་གཙོ་བོ་ཐག་བཟང་རིས་སོགས་དང་། དྲི་ཟ་ཞེས་པ་ནི་དྲི་
ཟའི་རྒྱལ་པོ་ཡུལ་འཁོར་སྲུང་ལྟ་བུ་དང་གདེངས་ཅན་ནི་སྦྲུལ་གྱི་གདེངས་ཀ་དང་ལྡན་པའི་ཀླུའི་རྒྱལ་པོ་ཆེན་པོ་
བརྒྱད་དང་མིག་མི་བཟང་ལྟ་བུ་དང་། གྲུབ་པ་ནི་ཁ་ཅིག་གྲུལ་བུམ་ལ་བཤད་ཀྱང་རིག་སྔགས་གྲུབ་པའི་དྲང་སྲོང་
ཆེན་པོ་རྣམས་ཏེ། དེས་མཚོན་ཏེ་འཇིག་རྟེན་ན་མཐུ་ཆེ་བར་གྲགས་པའི་གཙོ་བོ་ཀུན་གྱི་གཙུག་གི་རྒྱན་ནོར་བུ་
ཡིས། ཐུབ་དབང་གང་གི་ཞབས་ཀྱི་པདྨོ་ལ་གཏུགས་པས་མཛེས་པར་བྱས་པའོ། ། ལྷ་ལ་སྐབས་གསུམ་པ་ཞེས་
པའི་རྒྱུ་མཚན་ནི། ཁ་ཅིག་དེས་སྔོན་ལས་ཇི་ལྟ་བུས་ལྷར་སྐྱེས་པ་དང་། ད་ལྟ་གང་དུ་སྐྱེས་པ་དང་། ཕྱི་མ་གང་
334



༄༅། །སྐབས་གསུམ་པའི་ཊཱིཀྐ་རྗེའི་དགོངས་གསལ་སྒྲོན་མེ། །
དུ་སྐྱེ་བའི་སྐབས་གསུམ་ཤེས་པ་འབྱུང་བས་དེ་ལྟར་བརྗོད་པར། འགའ་ཞིག་ཏུ་ལྷལ་སྐྱེ་པ་དང་གནས་པ་དང་
འཆི་བ་གསུམ་ཡོད་པས་དེ་སྐད་བརྗོད་ཅེས་འབྱུང་སྟེ་གང་རུང་ངོ་། ། ཆོས་སྤྱོད་འགའ་ཞིག་ཏུ་དབང་པོའི་སྒྲ་
ཞེས་ས་མགོ་ཅན་དུ་བྲིས་པ་ནི་ཡིག་ནོར་ཏེ། ལྷ་མིན་ལ་དབང་པོའི་དགྲ་ཞེས་པའི་ཐ་སྙད་མངོན་བརྗོད་ནས་
འབྱུང་བ་ལྟར་མཛད་པ་ཡིན་པའི་ཕྱིར་རོ། ། གཉིས་པ་ནི། གསེར་འོད་འཁྱུག་པའི་དཔལ་གྱིས་བརྗིད་པའི་
སྐུ། ། ཞེས་སོགས་ཚིགས་བཅད་གཅིག་སྟེ། འཛམ་བུའི་ཆུ་བོའི་གསེར་བཟང་བཙོ་མའི་མདངས་ལྟ་བུ་དང་ས་
ཤིང་གསག་པའི་འོད་ཟེར་འཁྱུག་པ་ལ་སོགས་པའི་མཚན་དང་དཔེ་བྱད་གསལ་ལ་རྫོགས་པའི་དཔལ་གྱིས་སྤྲས་པ་
མཛེས་ཤིང་བརྗིད་པའི་སྐུའི་ཡོན་ཏན་དང་། དྲི་ཟའི་རྒྱལ་པོ་རབ་དགས་པི་ཝང་རྒྱུད་སྟོང་སྒྲོགས་པའི་སྙན་པའི་
གླུ་དབྱངས་ཀྱིས་བསྐྲུན་དུ་ཉེ་འགྲན་དུ་མེད་པའི་གསུང་དབྱངས་ཡན་ལག་དྲུག་ཅུ་ཡོངས་སུ་རྫོགས་པའི་གསུང་གི་
ཡོན་ཏན་དང་། ཉི་མ་བྱེ་བའི་མདངས་ལྟ་བུའི་གསལ་བའི་ངོར་ཕྱི་མ་གཟུགས་ཀྱི་བཀོད་པ་དུ་མ་ག་ལ་ནུས་ཀྱང་
ཇི་ལྟ་ཇི་སྙེད་ཆོས་ཀྱི་ཚུལ་རྣམས་གསལ་མི་ནུས་པས། དེ་ལས་ཀྱང་ལྷག་པ་ཤེས་བྱའི་རྣམ་པ་ཐམས་ཅད་མངོན་
སུམ་དུ་གསལ་བར་གཟིགས་པའི་ཐུགས་དང་ལྡན་ཅིང་། འཕྲིན་ལས་ནི་མཐའ་ཡས་ཤིང་ཚད་མེད་པའི་འགྲོ་
བའི་དོན་མཛད་པའི་སྒོ་ནས་དེའི་འདྲེན་པའི་མཆོག་ཏུ་གྱུར་པའི་ཤཱཀྱའི་ཏོག་དེ་ལ་བསྟོད་དོ། །ཤཱཀྱ་ཞེས་པ་ནི་
རྒྱ་སྐད་ཡིན་ལ་དེ་ཡང་ཕོད་པའམ་ནུས་པ་སྟེ། དེའི་རིགས་བརྒྱུད་ཀྱི་ནང་ནས་མཆོག་ཏུ་གྱུར་པའི་དོན་ནོ། །
གཉིས་པ་ལ་གསུམ། བསམ་པ་ཇི་ལྟ་བུས་བསྟོད་པ། སྤྱོད་ལམ་ཇི་ལྟ་བུས་བསྟོད་པ། བསྟོད་ཚུལ་དངོས་
སོ། ། དང་པོ་ནི། དག་པའི་མཁའ་ལ་ཤར་བའི་གཟའ་སྐར་རྣམས། ། ཞེས་སོགས་ཚིགས་བཅད་གཅིག་སྟེ།
དཔེར་ན། སྤྲིན་དང་རྡུལ་སོགས་ཀྱི་སྒྲིབ་བྱེད་ཀྱིས་དག་པའི་ནམ་མཁའ་ལ་ཤར་བའི་ཟླ་བ་སོགས་གཟའ་དང་
སྐར་མ་རྣམས་ཀྱི་གཟུགས་བརྙན་ནི་ཆུ་གཏེར་རྒྱ་མཚོའི་དབུས་ན་ཡོངས་སུ་གསལ་བར་ཤར་བ་བཞིན་དུ། མ་
དད་པའི་རྙོག་པ་དང་བྲལ་བ་བསྟོད་པ་པོ་བདག་གི་དང་བའི་ཡིད་ཀྱི་རྒྱ་མཚོར་ཁྱོད་ཀྱི་སྐུ་གསུང་ཐུགས་ཀྱི་ཡོན་
ཏན་མདོ་དང་བསྟན་བཅོས་ཆེན་པོ་ལས་བཤད་པ་ལྟར་གྱི་ཐོས་པའི་གཟུགས་བརྙན་ཏེ་དོན་སྤྱི་རྣམས་སོ་སོར་མ་
འདྲེས་ཤིང་གསལ་བར་རབ་ཏུ་བཀོད་པ་སྟེ་དྲན་པའི་སྒོ་ནས་བསྟོད་པར་བྱའོ། ། གཉིས་པ་ལ་གཉིས། དངོས་
དང་། དགོངས་གསོལ་ལོ། དང་པོ་ནི།ཟླ་ཟེར་ཕོག་པའི་ཆུ་སྐྱེས་ཞེས་སོགས་རྐང་བ་ཕྱེད་བཞི་སྟེ། དཔེར་ན་
མཚན་མོའི་དུས་ཟླ་པའི་འོད་ཟེར་ཕོག་པས་ཆུ་སྐྱེས་ཏེ་པདྨ་གཞོན་ནུ་གསར་པའི་ཁ་ཟུམ་པར་བྱེད་པ་བཞིན་དུ།
བདག་གི་ལག་པའི་སོར་མོ་རྣམས་སྙིང་ཁའི་ངོས་སུ་ཟུམ་པ་སྟེ་ཐལ་མོ་སྦྱར་ནས། མ་གཡེང་པར་རྩེ་གཅིག་པའི་
ཡིད་ཀྱིས་སྟོན་པ་ཁྱོད་ཀྱི་སྐུ་མདུན་གྱི་ནམ་མཁར་མངོན་སུམ་དུ་བཞུགས་པར་མོས་ཤིང་དེ་ལ་མངོན་སུམ་དུ་
335



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕྱོགས་པར་བྱས་ཏེ་ཁྱོད་ཀྱི་ཡོན་ཏན་རྒྱ་མཚོ་ལྟར་མང་པ་ལས་ཅུང་ཟད་ཅིག་བླངས་ནས་བསྟོད་པར་བྱའོ། །
གཉིས་པ་ནི། ཐུགས་རྗེ་ཅན་ཁྱོད་དགོངས། ཞེས་པ་སྟེ། དེ་ལྟར་ཅུང་ཟད་བསྟོད་པར་འགྱུར་པའི་ཚུལ་འདི་ལ་
སྟོན་པ་ཐུགས་རྗེ་ཅན་ཁྱོད་དགོངས་སུ་གསོལ་བ་སྟེ་ཞུ་བའོ། ། གསུམ་པ་བསྟོད་ཚུལ་དངོས་ལ་གཉིས། ཡོན་
ཏན་གཞན་དང་། སྐུ་གསུང་ཐུགས་ཀྱི་ཡོན་ཏན་བརྗོད་པའི་སྒོ་ནས་བསྟོད་པའོ། ། དང་པོ་ལ་དྲུག རྒྱལ་སྲས་
ཉན་རང་རྣམས་ལས་ཁྱད་པར་འཕགས་པ། སྤྱོད་ལམ་མཛད་ཚུལ། དེ་མཐོང་པའི་ཡོན་ཏན། ནུས་པའི་ཡོན་
ཏན། ཆགས་སྡང་མེད་པའི་ཡོན་ཏན། རྟག་ཏུ་འགྲོ་དོན་མཛད་ཚུལ་ལོ། ། དང་པོ་ནི། སྐར་མའི་ཚོགས་ཀྱིས་
མཁའ་ལ་ཟླ་བ་བཞིན། ཞེས་སོགས་རྐང་པ་བཞི་སྟེ། དཔེར་ན། སྐར་མའི་ཚོགས་རྣམས་ཀྱིས་ནམ་མཁའ་ལ་ཉ་
གང་བའི་ཟླ་བའི་དཀྱིལ་འཁོར་ཡོངས་སུ་བསྐོར་བ་བཞིན་དུ། སྟོན་པ་ཁྱོད་མི་མཐུན་ཕྱོགས་འཇོམས་པ་ལ་ཡེ་
ཤེས་ཐོགས་མེད་མངའ་བའི་རྒྱལ་བའི་སྲས་དཔའ་བོ་བྱམས་འཇམ་དབྱངས་སོགས་བྱང་ཆུབ་སེམས་དཔའ་
རྣམས་ཀྱིས་ཀུན་ནས་ཡོངས་སུ་བསྐོར་ཞིང་། བ་ལང་གི་ཁྱུ་ཡི་ཚོགས་འགྲོ་བའི་ཚེ་ཐོག་མར་ཁྱུ་མཆོག་གིས་སྣ་
དྲངས་ཏེ་འགྲོ་བ་བཞིན་དུ། ཤཱ་རིའི་བུ་སོགས་ཉན་ཐོས་མཆོག་བརྒྱད་ལ་སོགས་པ་དགྲ་བཅོམ་པའི་འཁོར་གྱི་
ཚོགས་རྣམས་ཀྱིས་མདུན་དུ་བདར་བ་སྟེ་བསྐོར་ཞིང་བྱ་བ་བྱེད་དོ། །ཁྱུ་མཆོག་ནི་མ་ཧེའམ་གླང་གི་རིགས་ཅན་
ཞིག་ཡིན་ཏེ། དབང་ཕྱུག་ཆེན་པོའི་བཞོན་པའི་ཁྱུ་མཆོག་ནི་གླང་དུ་བཤད་པས་སོ། །ཚོགས་ཀྱིས་ཞེས་བྱེད་སྒྲ་
འབྱུང་བ་ལྟར་གཤེགས་ཀྱི། ཀྱི་ཞེས་དྲུག་པའི་སྒྲ་སྦྱར་ན་སྟོན་པ་ཉིད་ཉན་ཐོས་ཚོགས་ཀྱི་སྔོན་དུ་གཤེགས་པ་ལ་བྱ་
སྟེ་ཕྱི་མ་འདི་དཔེ་དང་འབྲེལ་ལོ། ། གཉིས་པ་ནི། ནམ་མཁའི་ཁྱོན་ཀུན་འགེངས་པའི་འོད་ཟེར་གྱིས། ། ཞེས་
སོགས་རྐང་བ་བཞི་སྟེ། སྟོན་པ་ཁྱོད་གཤེགས་པའི་ཚེ་ནམ་མཁའི་ཁྱོན་ཀུན་འགེངས་པ་སྟེ་ཁྱབ་པའི་འོད་ཟེར་གྱི་
དྲ་བ་སྟོང་གིས་ཏེ་དཔག་ཏུ་མེད་པས་ཡོངས་སུ་དཀྲིགས་པ་སྟེ་བསྐོར་བའི་སྐུ་ནི་ནམ་མཁའི་ལམ་ནས་རྫུ་འཕྲུལ་གྱི་
ཆོ་འཕྲུལ་ཆེན་པོ་སྐུ་སྟོད་ནས་མེ་འབར་ཞིང་སྐུ་སྨད་ནས་ཆུ་འཁྲུགས་པ་དང་། དེ་ལས་ལྡོག་པ་དང༌། ཡང་ཤར་
ནས་མི་སྣང་བར་གྱུར་ཏེ་ནུབ་ཏུ་སྣང་བ་དང༌། ནུབ་ནས་མི་སྣང་ཤིང་ཤར་དུ་སྣང་བ་ལ་སོགས་པ་ཕྱོགས་བཅུར་
སྣང་མི་སྣང་གི་བཀོད་པ་སྣ་ཚོགས་དང་གཅིག་དུ་མ་དང་དུ་མ་གཅིག་ཏུ་འགྱུར་བར་སྟོན་པ་སོགས་ཐུན་མོང་དང་
ཐུན་མོང་མ་ཡིན་པའི་ཆོ་འཕྲུལ་དུ་མ་དང་བཅས་པ་ཡི་སྒོ་ནས། དཔེར་ན། ངང་པའི་རྒྱལ་པོ་ནམ་མཁར་འཕུར་
བ་བཞིན་དུ་སྟོན་པ་འཁོར་བཅས་ཀྱང་ནམ་མཁའ་ལ་ལྡིང་ཞིང་གཤེགས་པར་མཛད་དོ། །འདི་ནི་སྟོན་པ་སངས་
རྒྱས་ནས་ཡབ་དང་མཇལ་བ་དང་། མ་གདྷ་བཟང་མོས་སྤྱན་དྲངས་པའི་ཚེ་ཆོ་འཕྲུལ་བསྟན་པ་དང་སྦྱར་བ་གཙོ་
ཆེ་བ་ལྟར་སྣང་ངོ་། ། གསུམ་པ་ནི། དེ་ཚེ་རིང་ནས་བསྐྲུན་པ་བཟང་པོའི་ལས། ། ཞེས་སོགས་ཚིགས་བཅད་
336



༄༅། ། སྐབས་གསུམ་པའི་ཊཱིཀྐ་རྗེའི་དགོངས་གསལ་སྒྲོན་མེ། །
གཅིག་སྟེ། གཤེགས་ཚུལ་དེ་ལྟར་མཛད་པའི་ཚེ་ཡུན་རིང་མོ་ནས་བསྐྲུན་པ་སྟེ་བསགས་པའི་དགེ་འབྲས་བཟང་
པོ་འབྱིན་པའི་ལས་ཀྱི་འབྲས་བུ་ཡོངས་སུ་སད་པ་སྟེ་སྨིན་པའི་ལྷ་དང་མི་སྟོང་ཕྲག་བརྒྱས་མཚོན་པའི་ཤིན་ཏུ་མང་
པོས། སྟོན་པ་ཁྱོད་ཀྱི་ཞལ་མཐོང་པའི་མོད་ལ་དེ་རྣམས་ཀྱི་མི་བསྲུན་པ་སྟེ་མ་དུལ་བའི་ཡིད་ནི། ཉེས་པ་བརྒྱས་
མཚོན་པའི་ཤིན་ཏུ་མང་པོས་བསྡམས་པའི་འཆིང་བ་དམ་པོ་རྣམས་ནི་ཀུན་ནས་ལྷོད་པར་གྱུར་པ་སྟེ་ཅི་རིགས་
སྤངས་ནས་ཁ་ཅིག་ལམ་སྣ་ཟིན་ཅིང་། གཞན་དག་བདེན་པ་མཐོང་བ་དང་དགྲ་བཅོམ་དུ་གྱུར་པའོ། ། བཞི་པ་
ལ་གཉིས་ཀྱི་དང་པོ་ནི། དཔའ་བོ་ཁྱོད་ཀྱིས་བྱང་ཆུབ་ཤིང་དྲུང་དུ། ། ཞེས་སོགས་རྐང་བ་བཞི་སྟེ། མི་མཐུན་
ཕྱོགས་ཐམས་ཅད་འཇོམས་པར་བྱེད་ནུས་པའི་དཔའ་པོ་ཁྱོད་ཀྱིས་སྔོན་དཀའ་སྤྱད་མཛད་པའི་གནས་བྱང་ཆུབ་
ཀྱི་ཤིང་གི་དྲུང་དུ་བཞུགས་པའི་ཚེ། རང་གི་འོད་ཟེར་གྱིས་བསྐུལ་ཏེ་བདུད་ཀྱི་དཔུང་ཚོགས་བར་ཆད་བྱེད་དུ་
ལྷགས་པ་ན་སྟོན་པ་ཁྱོད་ཀྱི་མཁྱེན་བརྩེ་ནུས་པའི་དཔུང་གིས་ཡིད་སྲུབ་བདག་པོ་སྟེ་དགེ་བའི་སེམས་དཀྲུགས་པར་
བྱེད་པའི་བདུད་དགའ་རབ་དབང་ཕྱུག་སྡེ་སྟེ་དཔུང་བདུད་འཁོར་དང་བཅས་པའི་དམག་ཚོགས་ལུས་མི་འདྲ་བ་
དང་། སྐད་སྒྲ་དྲག་པོ་མི་འདྲ་བས་སྣ་ཚོགས་དང་ལྡན་པ་རྣམས་ཀྱིས་འཕངས་པའི་མདའ་མདུང་རི་བྲག་ལ་
སོགས་པ་མཚོན་ཆ་རྣམས་མེ་ཏོག་ཏུ་བསྒྱུར་བ་སོགས་བྱས་ནས་བདུད་ཀྱི་དཔུང་མ་ལུས་པ་རྣམས་ཟིལ་གྱིས་གནོན་
པར་མཛད་པ་ནི། དཔེར་ན། འཐོར་བྱེད་དྲག་པོའི་རླུང་དང་ཉེ་བའི་སྤྲིན་ནག་པོ་རླུང་གིས་གཏོར་བ་བཞིན་དུ་
དེ་དག་པར་བྱས་སོ། ། གཉིས་པ་ནི། མདའ་མཚོན་གོ་ཆ་མ་བཟུང་བར། ། ཞེས་སོགས་རྐང་བ་བཞི་སྟེ།
མདའ་ལ་སོགས་པའི་མཚོན་ཆ་དང་། ཁྲབ་སོགས་གོ་ཆ་མ་བཟུང་ཞིང་གྲོགས་དམག་གི་འཁོར་གཞན་ཡོད་པ་ལ་
མ་བལྟོས་པར་རང་ཉིད་གཅིག་པུས་བྱམས་པའི་སྟོབས་ཀྱིས་བྱེ་བས་མཚོན་པའི་བདུད་ཀྱི་དམག་གི་དཔུང་རྣམས་
མ་ལུས་པ་ཕམ་པར་མཛད་པའི་གཡུལ་གྱི་ལས་དེ་ལྟ་བུ་ཁྱོད་ཀྱིས་མཁྱེན་གྱི། ཁྱོད་ལས་གཞན་པའི་སེམས་ཅན་སུ་
ཡིས་དེ་འདྲ་ཤེས་མི་ནུས་སོ། ། དེ་ལྟར་བདུད་ཕམ་པར་མཛད་པ་ནི་རྒྱ་ཆེར་རོལ་པ་སོགས་ནས་བྱུང་བ་བཞིན་
ཡིན་ལ། འོན་ཀྱང་ཏོག་གཟུངས་ལས་སྟོན་པས་སངས་རྒྱས་ནས་རིང་པོར་མ་ལོན་པའི་ཚེ་ཡང་བདུད་འཁོར་
དང་བཅས་པའི་དམག་དཔུང་སྔར་བཞིན་འོང་བ་ཕམ་པར་མཛད་པ་ཞིག་ཀྱང་བཤད་དོ། ། བདུད་ཀྱི་འཁོར་
རྣམས་བདུད་མཚན་ཉིད་པ་ཡིན་པ་ཤས་ཆེ་མོད། བདུད་ཀྱིས་སངས་རྒྱས་ཀྱི་ཆེ་བ་འདོན་པས་ན། བདུད་ཀྱི་
རྒྱལ་པོ་དེ་ནི་དཔའ་བར་བགྲོད་པའི་ཏིང་ངེ་འཛིན་གྱི་མདོའི་དགོངས་པ་ལ་བརྟགས་ནས་སངས་རྒྱས་བྱང་སེམས་
ཀྱི་སྤྲུལ་པ་ཞིག་ཡིན་གྱི། བདུད་དངོས་མིན་པར་ངེས་ལ། ཏོག་གཟུངས་ནས་བྱང་དོན་གྱིས་སྤྲུལ་པར་ཡིན་པར་
བསྟན་སྣང་སྟེ་ཐུན་མོང་མ་ཡིན་པའི་གོ་ཚུལ་ལོ། ། ལྔ་པ་ནི། དེ་ལྟར་ཁྱོད་ཀྱི་བྱམས་པའི་མེས། ། ཞེས་སོགས་
337



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྐང་བ་བཞི་སྟེ། བཤད་མ་ཐག་པ་དེ་ལྟར་སྟོན་པ་ཁྱོད་ཀྱི་བྱམས་པའི་ཏིང་ངེ་འཛིན་གྱི་ནུས་པའི་མེས་འདོད་པའི་
ལྷ་གཞན་འཕྲུལ་དབང་བྱེད་ཀྱི་བདག་པོ་དགའ་རབ་དབང་ཕྱུག་སྡེ་དང་བཅས་པ་ཕམ་པར་མཛད་པས། འདོད་
ལྷ་འཁོར་བཅས་ཀྱི་སྙིང་སྟེ་ཡིད་ནི་རབ་ཏུ་གདུངས་ཤིང་མི་དགའ་བར་གྱུར་ཀྱང་བྱམས་པ་ཆེན་པོ་དང་བརྩེ་བ་
སྙིང་རྗེ་ཆེན་པོའི་གཏེར་དུ་གྱུར་པ་ཁྱོད་ལུས་ཅན་གཞན་ཕྱོགས་བདུད་ལ་སྡང་ཞིང་མི་དགའ་བ་དང་། རང་
ཕྱོགས་འཁོར་ལ་ཆགས་ཤིང་ཞེན་པའི་རིས་སུ་ཆད་པའི་ཆགས་སྡང་དུ་གྱུར་པ་ཅུང་ཟད་ཀྱང་མེད་དོ། ། བདུད་
ཀྱི་དཔུང་གཅིག་ཙམ་མིན་གྱི། སྟོང་གསུམ་གཞན་དང་སངས་རྒྱས་ཀྱི་ཞིང་གཞན་དག་ནའང་བདུད་ཀྱི་དཔུང་
ཡོད་པར་མདོ་ལས་བཤད་ཅིང་། ཚེ་དཔག་མེད་ཀྱི་ཞིང་ན་བདུད་དང་བདུད་ཀྱི་རིགས་མེད་ཅེས་ཀྱང་བཤད་ལ།
དེར་བདུད་མཆོད་པའི་རྒྱལ་པོ་ཞེས་བྱ་བ་ཡོད་པར་བཤད་དེ་ཚད་དཀའོ། ། སྟོན་པས་བདུད་བཞི་བཅོམ་པ་ནི་
རང་ལ་བདུད་བཞིས་གནོད་ནུས་པ་བཅོམ་པ་ཡིན་གྱི། སྤྱིར་བདུད་མེད་པར་མཛད་པ་མིན་ཏེ་སྟོན་པ་སངས་
རྒྱས་ནས་ཀྱང་འཇིག་རྟེན་ན་བདུད་བཞི་ཡོད་ཅིང་
། མེད་ན། མི་མ་ཡིན་གྱི་སེམས་ཅན་ཀུན་མེད་པར་འགྱུར་ཏེ་
ཞིབ་ཆ་དགོས་སོ། ། དྲུག་པ་ནི། ཁྱོད་ནི་འགྲོ་བའི་དོན་གྱི་སླད། ། ཅེས་སོགས་རྐང་བ་བཞི་སྟེ། སྟོན་པ་ཁྱོད་
ནི་ཐུགས་རྗེ་ཆེན་པོ་དང་ལྡན་པ་ཡིན་པའི་ཕྱིར་འགྲོ་བ་སེམས་ཅན་ཀུན་གྱི་དོན་མཛད་པའི་སླད་དུ་དུས་ཅུང་ཟད་
ཙམ་ཡང་མི་ངལ་ཞིང་། རྒྱུ་མཚན་དེས་ན་འགྲོ་བ་རྣམས་ཀྱང་སྟོན་པ་ཁྱོད་ཀྱི་ཡོན་ཏན་བརྗོད་ཅིང་བསྟོད་པ་དང་
གསོལ་འདེབས་བྱེད་པ་ལ་ངལ་བར་མ་གྱུར་པ་སྟེ་བརྩོན་པ་ཆེན་པོས་དུས་རྒྱུན་དུ་སྟོན་པ་ཁྱོད་ལ་བསྟོད་ཅིང་
གསོལ་བ་འདེབས་པར་རིགས་སོ། ། ཞེས་པ་ནི་བསྐུལ་བའོ། ། འདིར་མཁས་པ་ཁ་ཅིག་ངལ་ཞེས་པ་ནི་མ་དག་
པ་ཁོ་ན་ཡིན་གྱི། མི་ངལ་ཟེར་དགོས་སོ་ཞེས་བཤད་ལ། ཅང་ཀྱུ་ཞབས་ཀྱིས་མི་ངལ་ཞེས་དོན་དུ་འཆད་པར་
མཛད་དོ། ། ད་ལྟ་གཅིག་སྔ་མ་ལ་མི་ངལ་ཞེས་དང་། ཕྱི་མ་ལ་ངལ་མ་གྱུར་ཞེས་ཁྱད་པར་བྱས་ནས་འདོན་
ནོ། ། ཁོ་བོ་ལྟར་ན་དེ་གཉིས་གནད་གཅིག་ཏུ་འགྲོ་བར་སྣང་སྟེ། སྐྱོ་ངལ་མེད་པར་སེམས་ཅན་གྱི་དོན་མཛད་པ་
དང་སྟོན་པའི་ཡོན་ཏན་བརྗོད་པ་དང་། མི་དལ་མི་ལྷོད་པར་སེམས་ཅན་གྱི་དོན་མཛད་པ་དང་སྟོན་པའི་ཡོན་
ཏན་བརྗོད་པ་གཉིས་གནད་གཅིག་ཏུ་འགྲོ་བའི་ཕྱིར་རོ། ། གཉིས་པ་ལ་གསུམ། སྐུ་གསུང་ཐུགས་ཀྱི་ཡོན་ཏན་
བརྗོད་པ་དངོས། དེ་གསུམ་གྱི་འཕྲིན་ལས་ལྷུན་གྲུབ་ཏུ་མཛད་པ། ཡོན་ཏན་གྱི་ཁྱད་པར་རྣམས་རྫོགས་པར་
རྟོགས་ནས་བརྗོད་མི་ནུས་པར་བསྟན་པའོ། ། དང་པོ་ནི། རྒྱ་མཚོའི་ཀློང་ལྟར་རབ་ཏུ་ཟབ་པའི་ཐུགས། །
ཞེས་སོགས་རྐང་བ་བཞི་སྟེ། དཔེར་ན་རྒྱ་མཚོ་ཆེན་པོའི་ཀློང་སྟེ་གཏིང་མཐའ་ཟབ་ཅིང་རྒྱ་ཆེ་བའི་ཚད་ནི་ཐ་མལ་
པས་ཇི་ལྟ་བ་བཞིན་གཞལ་མི་ནུས་པ་ལྟར། མཁྱེན་པ་དང་བརྩེ་པ་རྒྱ་མཚོ་ལྟ་བུའི་གཏིང་མཐའ་རབ་ཏུ་ཟབ་ཅིང་
338



༄༅། ། སྐབས་གསུམ་པའི་ཊཱིཀྐ་རྗེའི་དགོངས་གསལ་སྒྲོན་མེ། །
རྒྱ་ཆེ་བ་གཉིས་ཀྱིས་བསྡུས་པའི་ཐུགས་ཀྱི་ཡོན་ཏན་དང༌། སུམ་ཅུ་རྩ་གསུམ་ན་ལྷ་རྣམས་བག་མེད་ཀྱི་སྤྱོད་པ་ལས་
བཟློག་སྟེ་བག་ཡོད་པ་ལ་བསྐུལ་བར་བྱེད་པའི་ལྷའི་རྔ་བོ་ཆེ་ཞེས་བྱ་བ་གཞན་གྱིས་བསྐུལ་བ་ལ་མ་བལྟོས་པར་རང་
ཤུགས་ཀྱིས་ཆོས་ཀྱི་སྡོམ་བཞི་སྟོན་པའི་རང་སྒྲ་དུས་དུས་སུ་འབྱུང་བ་བཞིན་དུ། འབད་པ་མེད་པར་གདུལ་བྱ་
རང་རང་གི་སྐལ་བ་དང་འཚམས་པའི་དམ་པའི་ཆོས་ལེགས་པར་འདོམས་པའི་གསུང་ གི་ ཡོན་ ཏན་དང་།
དཔེར་ན་རི་རབ་ལྷུན་པོའི་དཔངས་ཀྱི་སྤོ་མཐོ་བ་ནི་རི་གཞན་ལས་འཕགས་པ་ལྟར། གསེར་རི་ལྟ་བུ་གྲངས་མེད་
པའི་དབུས་ན་སྟོན་པ་ཁྱོད་ཀྱི་སྐུ་མཐོ་གསལ་མཛེས་པས་མངོན་པར་འཕགས་ཤིང་། དེ་ལྟ་བུའི་སྐུ་དེ་གདུལ་བྱ་
སུས་མཐོང་བ་དང་གསུང་ཐོས་པ་དང་ཐུགས་ཀྱི་ཡོན་ཏན་དྲན་པ་ཙམ་གྱིས་ཀྱང་ཕན་པ་དང་བདེ་བའི་དོན་ཆེན་
པོ་ལྡན་པར་མཛད་དོ། ། འདིར་ཅུང་ཟད་ཕྱེ་སྟེ་བཤད་ནས་སངས་རྒྱས་ཀྱི་ཐུགས་ཀྱི་ཡོན་ཏན་མཁྱེན་བརྩེ་གཉིས་
ལས། མཁྱེན་པ་ལ་རྣམ་མཁྱེན་གྱི་རྣམ་པ་བརྒྱ་དང་བཅུའམ། ཟག་མེད་ཀྱི་ཡོན་ཏན་བརྒྱ་ཞེ་བཞི་ཡོད་ཅིང་དེ་
ཡང་ཐུན་མོང་དང་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་གཉིས་ལས་དང་པོ་ནི་སངས་རྒྱས་ཀྱི་རྒྱུད་ཀྱི་དྲན་
པ་ཉེར་གཞག་སོགས་དང༌། ཕྱི་མ་ནི་སྟོབས་བཅུ་ལ་སོགས་པའོ། ། དེར་མ་ཟད་ཐར་ཆེན་ལས་སྟོབས་རེ་རེ་
ལའང་སྟོབས་དཔག་ཏུ་མེད་པར་བཤད་དེ་གཞན་ལའང་འདྲའོ། ། མཁྱེན་པ་རྣམས་ཇི་ལྟ་ཇི་སྙེད་མཁྱེན་པ་
གཉིས་སུ་འདུ་ཞིང་ཇི་ལྟ་བ་མཁྱེན་པ་རྣམས་ནི་གནས་ལུགས་ཟབ་མོ་རྟོགས་པའི་སྒོ་ནས་ཟབ་པ་དང་། ཇི་སྙེད་པ་
མཁྱེན་པ་རྣམས་ནི་ཤེས་བྱ་ཇི་སྙེད་པའི་ངོ་བོ་དང་རྣམ་པ་དང་རབ་དབྱེ་སོ་སོར་མཁྱེན་པའི་སྒོ་ནས་རྒྱ་ཆེ་བར་
འཇོག་ཅིང་། བརྩེ་བ་ནི་དམིགས་ཡུལ་སེམས་ཅན་མཐའ་ཡས་ལ་དམིགས་པའི་སྒོ་ནས་དམིགས་པ་རྒྱ་ཆེ་བར་
འཇོག་གོ ། འོན་ཀྱང་སངས་རྒྱས་ཀྱི་ཇི་ལྟ་ཇི་སྙེད་མཁྱེན་པའི་ཡེ་ཤེས་ནི་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་
གྱི་འགལ་བ་མིན་ནོ། །ཤེས་བྱ་མཁྱེན་ཚུལ་ནི། བྱམས་མགོན་གྱིས་མདོ་སྡེའི་རྒྱན་ལས། ཉི་མའི་འོད་ཟེར་
གཅིག་བཏང་བས། ། འགྲོ་བ་སྣང་བ་བྱེད་པ་ལྟར། ། དེ་བཞིན་ཤེས་བྱ་ཐམས་ཅད་ལ། ། སངས་རྒྱས་ཡེ་ཤེས་
ཅིག་ཅར་སྣང་། ། ཞེས་དང་། བདེན་གཉིས་ལས་ཀྱང་། མཁྱེན་པའི་ཡེ་ཤེས་གཅིག་གིས་ནི། ། ཤེས་བྱའི་
དཀྱིལ་འཁོར་ཀུན་ཁྱབ་ཅན། ། ཞེས་གསུངས་པ་ལྟར་རོ། ། གསུང་གི་ཡོན་ཏན་ལ་འབད་རྩོལ་མེད་པར་གདུལ་
བྱ་ལ་ཆོས་སྟོན་པའི་དཔེ་ནི། མདོ་སྡེ་རྒྱན་ལས། ཇི་ལྟར་ལྷན་པ་ལྷ་རྣམས་ལས། ། སྔོན་གྱི་དཀར་པོའི་མཐུ་
ཡིས་ནི། ། འབད་དང་གནས་དང་ཡིད་གཟུགས་དང་། ། རྣམ་པར་རྟོག་པ་མེད་བཞིན་དུ། ། མི་རྟག་སྡུག་
བསྔལ་བདག་མེད་དང་། ། ཞི་བའི་སྒྲ་ཡིས་བག་མེད་པའི། ། ལྷ་རྣམས་ཐམས་ཅད་ཡང་དང་ཡང་། ། ཆོས་ཀྱི་
རྔས་ནི་བསྐུལ་བ་ལྟར། ། དེ་བཞིན་ཁྱབ་བདག་འབད་སོགས་དང་། ། བྲལ་ཡང་འགྲོ་བ་མ་ལུས་པ། ། སངས་
339



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱས་གསུང་གིས་ཁྱབ་མཛད་ཅིང་། ། སྐལ་ལྡན་རྣམ་ལ་ཆོས་སྟོན་ཏོ། ། ཞེས་དང་། རྒྱུད་བླ་མ་ལས་ཀྱང་། ཇི་
ལྟར་རྔ་ནི་མ་བརྡུངས་པར། ། སྒྲ་ནི་ཀུན་ཏུ་འབྱུང་བ་ལྟར། ། དེ་བཞིན་རྒྱལ་བ་བཟོ་མེད་པར། ། བཤད་པ་
དག་ནི་ཀུན་ཏུ་འབྱུང་། ། ཞེས་གསུངས་པ་ལྟར་རོ། ། སངས་རྒྱས་ཀྱིས་བྱིན་གྱིས་བརླབས་པའི་གསུང་གི་
མཐའ་རྟོགས་པར་དཀའ་སྟེ། འཕགས་པ་མོའུ་འགལ་གྱི་བུས་སངས་རྒྱས་ཀྱི་གསུང་གི་མཐའ་འཚོལ་བའི་ཆེད་དུ་
རྫུ་འཕྲུལ་གྱིས་སངས་རྒྱས་ཀྱི་ཞིང་བྱེ་བ་ཕྲག་བརྒྱ་འདས་པ་སོང་ཡང་སངས་རྒྱས་ཀྱི་གསུང་ཆེ་ཆུང་དྲུང་ན་
བཞུགས་པ་དང་ཁྱད་པར་མེད་པར་ཐོས་པ་དང་། སྐུ་ཡང་དེ་བཞིན་ཏེ་བྱང་ཆུབ་སེམས་དཔའ་སྤྲིན་གྱི་ཤུགས་
འཆང་ཞེས་བྱ་བས་སངས་རྒྱས་ཀྱི་དབུའི་གཙུག་ཏོར་གྱིས་མཐའ་འཚོལ་བའི་ཕྱིར་སྟེང་ཕྱོགས་སུ་འཇིག་རྟེན་གྱི་
ཁམས་བྱེ་བ་ཕྲག་བཅུ་འདས་བར་སོང་ཡང་གཙུག་ཏོར་གྱི་མཐའ་མ་མཐོང་བ་ལྟ་བུའོ། ། གཉིས་པ་ནི། འཇིག་
རྟེན་ཁམས་ཀྱི་སེམས་ཅན་ཐམས་ཅད་ཀྱིས། ། ཞེས་སོགས་རྐང་བ་ལྔ་སྟེ། དེ་ལྟ་བུའི་སྐུ་གསུང་ཐུགས་ཀྱི་ཡོན་
ཏན་དང་ལྡན་པ་ཁྱོད་ལ་བརྟག་པ་མཐའ་བཟུང་དུ་གལ་ཏེ་འཇིག་རྟེན་གྱི་ཁམས་ཀུན་ན་ཡོད་པའི་སེམས་ཅན་
ཐམས་ཅད་ཀྱིས། དུས་སྔ་ཕྱི་མ་ཡིན་པར་དུས་གཅིག་ཉིད་དུ་ཐེ་ཚོམ་གྱི་དྲི་བ་རེ་རེའི་དོན་སོ་སོར་ཞུས་ཀྱང་།
སེམས་ཅན་དེ་དག་རེ་རེའི་མདུན་དུ་རང་དེ་སྙེད་ཀྱི་གྲངས་དང་མཉམ་པའི་སྐུའི་བཀོད་པ་མི་འདྲ་བ་རེ་རེ་དུས་
གཅིག་ཏུ་བསྟན་ནས། དྲི་ལན་ལ་གསུང་གི་ཆོས་སྟོན་པའི་ཚུལ་མི་འདྲ་བའི་བཀོད་པ་རེ་རེ་དུས་གཅིག་མཛད་
པར་ནུས་ཤིང་
། དེ་ལྟར་མཛད་ཀྱང་ཐུགས་ལ་སྐུའི་འཕྲུལ་འདི་ལྟར་བྱའོ་སྙམ་པའི་རྟོག་པ་དང་། གསུང་གིས་
ལན་འདི་ལྟར་བྱའོ་སྙམ་པའི་འབད་རྩོལ་དང་བཅས་པའི་རྟོག་པ་ཉེ་བར་ཞི་བ་ཡིན་ཏེ། སྐུ་གསུང་ཐུགས་ཀྱི་
འཕྲིན་ལས་རྣམས་འབད་རྩོལ་མེད་པའི་ཡིད་བཞིན་ནོར་བུ་དང་དཔག་བསམ་གྱི་ཤིང་དང་བུམ་པ་བཟང་པོ་ལས་
འདོད་དོན་འབྱུང་བ་བཞིན་ཡིན་པའི་ཕྱིར་ཏེ། མཚན་བརྗོད་ལས། ཡིད་བཞིན་ནོར་བུ་ཆེན་པོ་འཆང་། །
ཁྱབ་བདག་རིན་ཆེན་ཀུན་གྱིས་མཆོག། དཔག་བསམ་ཤིང་ཆེན་རྒྱས་པ་སྟེ། ། བུམ་པ་བཟང་པོ་ཆེ་བའི་མཆོག།
བྱེད་པས་སེམས་ཅན་ཀུན་དོན་བྱེད། ། ཅེས་དང་། དབུ་མ་འཇུག་པ་ལས་ཀྱང་། ཇི་ལྟར་རྫ་མཁན་སྟོབས་ཆེན་
ལྡན་པས་འདིར། ། ཡུན་རིང་ཆེས་འབད་པས་བསྐོར་འཁོར་ལོ་ནི། ། དེའི་སོལ་བལྟ་སྐྱེས་པ་མེད་བཞིན་
དུའང་། ། འཁོར་ཞིང་བུམ་པ་ལ་སོགས་རྒྱུར་མཐོང་ལྟར། ། དེ་བཞིན་ད་ལྟ་སྐྱེས་རྩོལ་མེད་བཞིན་དུ། ། ཆོས་
ཀྱི་བདག་ཅན་སྐུ་ཉིད་ལ་ཞུགས་དེའི། ། འཇུག་པའི་སྐྱེ་བོའི་དགེ་དང་སྨོན་ལམ་གྱི། ། ཁྱད་པར་གྱིས་འཕངས་
ལས་ཆེས་བསམ་མི་ཁྱབ། ། ཅེས་གསུངས་པ་ལྟར་རོ། ། སྐུའི་ཆོ་འཕྲུལ་སྟོན་ཚུལ་གྱི་ཁྱད་པར་མདོ་གཞན་ལས་
ཀྱང་མང་དུ་བཤད་ཅིང་། ས་བཅུ་པའི་མདོ་ལས་འབྱུང་བའི་དོན་བསྡུས་ནས་དབུ་མ་འཇུག་པར། དང་པོའི་
340



༄༅། ། སྐབས་གསུམ་པའི་ཊཱིཀྐ་རྗེའི་དགོངས་གསལ་སྒྲོན་མེ། །
ཐུགས་བཟུང་བྱང་ཆུབ་སྙིང་པོའི་བར། ༈ དེ་དག་སྦྱོར་ཀུན་དངོས་རྣམས་མིག་འཕྲུལ་གྱི། ། རང་བཞིན་མཁྱེན་
པས་བདག་བཞིན་བ་སྤུ་ཡི། ། ཁུང་བུར་དུས་གཅིག་ལ་ནི་གསལ་བར་སྟོན། ། དེ་བཞིན་དུས་གསུམ་བྱང་ཆུབ་
སེམས་དཔའ་དང་། ། རང་རྒྱལ་འཕགས་པ་ཉན་ཐོས་མ་ལུས་ཀྱི། ། སྤྱོད་དང་དེ་ལྷག་སྐྱེ་བོའི་གནས་སྐབས་
ནི། ། ཐམས་ཅད་བ་སྤུའི་ཁུང་བུར་གཅིག་ཚེ་སྟོན། །དག་པ་འདི་ནི་བཞེད་པ་འཇུག་པ་ཡིས། ། རྡུལ་གཅིག་
ཡུལ་ག མཁའ་གཏུགས་འཇིག་རྟེན་དང་། ། འཇིག་རྟེན་མཐའ་ཡས་ཕྱོགས་ཁྱབ་རྡུལ་ སྟོན་མོད། ། ཞེས་
གསུངས་ཏེ་རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། ། ཞེས་གསུངས་པ་དང་འདྲའོ། ། སངས་རྒྱས་ཀྱི་
སྐུ་དངོས་ནི་ཡེ་ཤེས་ཀྱི་བདག་ཉིད་ཅན་གྱི་སྐུ་ཡིན་པས་ཁོང་སྟོང་དང་རྩ་རྒྱུས་ནང་ཁྲོལ་སོགས་མེད་དེ། རིམ་ལྔ་
ལས། ཁོང་སྟོང་ཁྱོད་ཀྱི་སྐུ་ལ་མེད། ། ཅེས་གསུངས་པ་ལྟ་བུའོ། ། སྟོན་པའི་སྐུ་གསེར་གང་བུ་ལྟ་བུ་ཡིན་པ་
སོགས་སྐུ་གསུང་ཐུགས་ཀྱི་གསང་བ་གསུམ་གྱི་ཁྱད་པར་ནི་གསང་བ་བསམ་གྱིས་མི་ཁྱབ་པའི་མདོ་ལས་ཕྱག་རྡོར་
གྱིས་རྒྱས་པར་བཤད་ཅིང་། རྗེས་བསྟོད་སྤྲིན་རྒྱ་མཚོ་ལས་ཀྱང་། ། དེ་དང་མཐུན་པར་གསུངས་ཏེ་སྐུའི་ཡོན་
ཏན་མཚན་དཔེ་གསལ་རྫོགས་ཀྱིས་སྤྲས་པ་དང་། གསུང་གི་ཡོན་ཏན་ཡན་ལག་དྲུག་ཅུ་མངའ་བ་ནི་གྲགས་ཆེ་ལ།
གསུང་གིས་འགྲོ་བ་དུ་མ་ཆོས་སྟོན་པའི་ཚེ་སང་སྒྲི་ཏའི་སྐད་ལྟ་བུ་གཅིག་གསུངས་པ་ན་གཞན་སྐད་རིགས་མི་
མཐུན་པ་རྣམས་ཀྱིས་རང་རང་གི་སྐད་དང་མཐུན་པར་གོ་བར་འགྱུར་ཏེ། ཇི་སྐད་དུ། གསུང་གཅིག་ཉིད་ཀྱིས་
གསུངས་མོད་ཀྱི། ། དུ་མ་ཉིད་དུ་སོ་སོར་གོ ། ཞེས་དང་། མང་པོ་དག་གིས་དུས་གཅིག་ཞུ་ཞུས་ཀྱང་། ། དེ་
དག་སྐད་ཅིག་གཅིག་ལ་ཐུགས་ཆུད་ནས། །གསུང་དབྱངས་གཅིག་གིས་སོ་སོར་ལན་ཀྱང་འདེབས། ། ཞེས་
གསུངས་པའི་ཕྱིར་རོ། ། འོན་ཀྱང་སོ་སོ་ཡང་དག་རིག་པ་བཞི་མཐར་ཕྱིན་པ་རྣམས་ཀྱིས་ནི་ལྷ་ཀླུ་མི་སོགས་ཀྱི་
སྐད་རིགས་མི་འདྲ་བ་ཐམས་ཅད་མཁྱེན་ཅིང་བརྗོད་པ་ཡིན་ཏེ། ཇི་སྐད་དུ། ལྷ་ཡི་སྐད་དང་ཀླུ་དང་གནོད་སྦྱིན་
སྐད། ། གྲུལ་བུམ་དག་དང་མི་ཡི་སྐད་རྣམས་དང་། །འགྲོ་བ་ཀུན་གྱི་སྒྲ་རྣམས་ཅི་ཙམ་པ། ། ཐམས་ཅད་སྐད་
དུ་བདག་གིས་ཆོས་སྟོན་ཏོ། །ཞེས་གསུངས་པ་བཞིན་ནོ། ། གསུམ་པ་ལ་གཉིས། རྫོགས་པར་རྟོགས་དཀའ་
བ་དང་། རྫོགས་པར་བརྗོད་དཀའ་བའོ། ། དང་པོ་ནི། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། ། ཞེས་
སོགས་རྐང་བ་བཞི་སྟེ། སྟོན་པ་ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི་ཡོན་ཏན་གྱི་གནས་ཚུལ་འདི་ནི་རྫོགས་
པར་ཇི་ལྟ་བ་བཞིན་བརྗོད་དཀའ་བ་ཡིན་ཏེ། རྒྱལ་བའི་སྲས་བྱང་ཆུབ་སེམས་དཔའ་དང་རང་རྒྱལ་དང་ཉན་
ཐོས་འཕགས་པ་རྣམས་ཀྱིས་ཀྱང་གནས་ཚུལ་དེ་ལ་ཇི་ཙམ་བརྟགས་ཀྱང་ཇི་ལྟ་བ་བཞིན་བློའི་མངོན་སུམ་གྱི་སྤྱོད་
ཡུལ་དུ་འགྱུར་བ་མ་ཡིན་ན། ཚངས་པ་དང་ལྷའི་དབང་པོ་བརྒྱ་བྱིན་སོགས་འཇིག་རྟེན་ཆེ་བར་གྲགས་པ་རྣམས་
341



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་གཞན་གྱིས་མངོན་སུམ་དུ་རྟོགས་པ་ལྟ་སྨོས་ཀྱང་ཅི་འཚལ་བ་སྟེ་མི་ཤེས་སོ། ། གཉིས་པ་ནི། མཁའ་ལྡིང་
དབང་པོས་མཁའ་ལ་བགྲོད་བགྲོད་ནས། ། ཞེས་སོགས་རྐང་བ་བཞི་སྟེ། དཔེར་ན་ནམ་མཁའ་ལྡིང་གི་དབང་
པོ་གཤོག་རྩལ་ཆེ་ཡང་དེས་ནམ་མཁའི་མཐའ་ཉུལ་བའི་ཆེད་དུ་ནམ་མཁའ་འདི་ལ་བགྲོད་བགྲོད་ཀྱང་ནམ་ཞིག་ན་
རང་གི་ལུས་ཀྱི་རྩལ་སྟོབས་བྲི་བས་ཏེ་ཟད་ནས་རང་གནས་སུ་ལྡོག་པར་འགྱུར་གྱི། ནམ་མཁའི་མཐའ་ཟད་པས་
བགྲོད་ས་མ་རྙེད་པར་ལྡོག་པར་མི་འགྱུར་བ་བཞིན་དུ། བྱང་སེམས་ཉན་རང་འཇིག་རྟེན་པ་སོགས་ཀྱིས་ཀྱང་
ཁྱོད་ཀྱི་ཡོན་ཏན་གྱི་མཐའ་རྫོགས་པར་བརྗོད་མི་ནུས་པའང་དེ་ལྟར་སོགས་ཏེ། དཔལ་ལྡན་ཟླ་བས་དབུ་མ་
འཇུག་པ་ལས། ནམ་མཁའ་མེད་པས་འདབ་ཆགས་ལྡོག་པར་མི་འགྱུར་གྱི། ། འདི་ནི་རང་མཐུ་ཟད་པས་ལྡོག་
པར་འགྱུར་དེ་བཞིན། ། སློབ་མ་དང་བཅས་སངས་རྒྱས་སྲས་རྣམས་སངས་རྒྱས་ཀྱི། ། ཡོན་ཏན་མཁའ་ལྟར་
མཐའ་ཡས་མ་བརྗོད་ལྡོག་པར་འགྱུར། ། ཞེས་གསུངས་པ་བཞིན་ནོ། ། འདིར་འགྲེལ་བ་འགའ་ལས་བརྗོད་མི་
ནུས་པའི་གང་ཟག་གོང་གི་བྱང་སེམས་ཉན་རང་སོགས་ལམ་སྐྱེལ་བར་བརྗོད་པ་པོ་རང་ཉིད་ལྟ་བུ་ཙམ་ལ་སྦྱར་བ་
ནི་སྐབས་དོན་མིན་སྙམ་མོ། ། གསུམ་པ་ལ་གསུམ། བསྟོད་པ་པོ་ཡོན་ཏན་ཁྱད་པར་ཅན་མེད་ཅིང་སྐྱོན་དང་
བཅས་ནས་ཉམ་ཐག་ཚུལ། དེ་ལྟར་ཉམ་ཐག་པ་ཡལ་བར་མི་འདོར་བར་རྗེས་སུ་འཛིན་དགོས་ཤིང་མི་འཛིན་ན་
སྔོན་དམ་བཅས་པ་དགོས་པ་མེད་ཚུལ། དེ་ལྟ་ནའང་རང་ཉིད་སྐྱོན་དང་བཅས་ཤིང་སྟོན་པ་སྐྱོན་མེད་དུ་བསྟན་
པའོ། ། དང་པོ་ནི། གཤོག་རྩལ་རབ་ཏུ་རྫོགས་པའི་མཁའ་ལྡིང་གིས། ། ཞེས་སོགས་ཚིགས་བཅད་གཉིས་ཏེ།
དཔེར་ན་གཤོག་པའི་རྩལ་རབ་ཏུ་རྫོགས་པའི་ནམ་མཁའ་ལྡིང་གི་རྒྱལ་པོས་ནམ་མཁར་བགྲོད་པའི་ལམ་སྟེ་ཤུལ་དུ་
གཤོག་རྩལ་ཉམ་ཆུང་བའི་བྱིའུས་ཀྱང་བགྲོད་པའི་རྩོལ་བ་བྱེད་པ་ལྟར། མཁའ་ལྡིང་ལྟ་བུའི་སྟོབས་བཅུ་མངའ་
བའི་སྟོན་པ་ཁྱོད་གོ་འཕང་མཆོག་གང་དུ་གཤེགས་པའི་ལམ་མཆོག་དེར་ནི་འཇུག་པར་འདོད་པའི་བསྟོད་པ་པོ་
བྱིའུ་ལྟ་བུ་བདག་ཅག་ནི། ཡོན་ཏན་གྱི་ངོས་ནས་གནས་ལུགས་སྟོང་ཉིད་ཟབ་མོའི་དོན་ལ་ལྟ་བའི་བློ་གྲོས་ཀྱི་མིག་
ཉམས་ཤིང་། ངེས་འབྱུང་དང་བྱང་ཆུབ་ཀྱི་སེམས་སོགས་ཀྱི་ཡོན་ཏན་གྱི་འབྱོར་པས་ཀྱང་དབུལ་ལ། སྐྱོན་
ཕྱོགས་ནས་བཟློག་དཀའ་བའི་སྟོབས་ལྡན་ཆགས་སོགས་ཉོན་མོངས་པའི་དགྲ་བོས་ནི་རྒྱུན་ཏུ་གཙེས་པ་སྟེ་གནོད།
གང་ཟག་ཆོས་ཀྱི་བདག་ཏུ་འཛིན་པའི་གཅོང་རོང་ཟབ་མོའི་སྦུབས་སུ་ནི་ལྟུང་བར་གྱུར་ལགས་སོ། ། སྐྱོན་བརྗོད་
པ་འདི་ནི་རང་ཅག་གདུལ་བྱ་གྱིས་འབྱུང་གི་གསོལ་འདེབས་བྱེད་པ་རྣམས་ལ་དགོངས་ཀྱི། མཁས་པ་ཁ་ཅིག་རྗེ་
རང་ཉིད་ཁོ་ན་ལ་སྦྱར་སྣང་བ་ནི་དོན་རུང་མིན་ནམ་སྙམ་མོ། ། གཉིས་པ་ནི། འདི་འདྲའི་ཉམ་ཐག་གནས་སུ་
གྱུར་ལགས་ན། ། ཞེས་སོགས་ཚིགས་བཅད་གཅིག་སྟེ། ཇི་སྐད་བཤད་པ་འདི་འདྲ་བའི་ཉམ་ཐག་པའི་གནས་
342



༄༅། ། སྐབས་གསུམ་པའི་ཊཱིཀྐ་རྗེའི་དགོངས་གསལ་སྒྲོན་མེ། །
སུ་གྱུར་ལགས་པ་བདག་ཅག་བརྩེ་བ་སྙིང་རྗེ་ཆེན་པོའི་གཏེར་ཆེན་སྟོན་པ་ཁྱོད་ཀྱིས་རྗེས་སུ་འཛིན་པར་འོས་ཤིང་།
གལ་ཏེ་མི་འཛིན་པར་ཡལ་བར་འདོར་བ་མཛད་ལགས་ན་ནི་འོ་ན་དམན་པ་བདག་ཅག་རྣམས་ལ་ཆེས་ཆེར་བརྩེ་
བའི་མགོན་སྐྱབས་སྟོན་པ་ཁྱོད་ལས་ལྷག་གཞན་པ་གང་ལ་སྐྱབས་སུ་གཟུང་བར་བྱ་སྟེ་དེ་འདྲ་མི་སྲིད་དོ། །
གསུམ་པ་ནི། སྙིགས་མ་ལྔ་ཡིས་ཧ་ཅང་སྦགས་པ་ཡི། །ཞེས་སོགས་ཚིགས་བཅད་གཉིས་ཏེ། དེ་ལྟར་ཡལ་བར་
འདོར་ན་ནི་ད་ལྟའི་སེམས་ཅན་ཚེ་ཐུང་བས་ཚེ་སྙིགས་མ། ཉོན་མོངས་ཆེ་བས་ཉོན་མོངས་སྙིགས་མ། བསོད་
ནམས་ཆུང་ཞིང་འདུལ་དཀའ་བས་སེམས་ཅན་སྙིགས་མ། ལྟ་བས་དམན་པས་ལྟ་བ་སྙིགས་མ། དུས་མར་
འགྲིབ་དྲུག་ཅུ་ཁ་རལ་གྱི་སྐབས་སུ་སོང་བས་དུས་སྙིགས་མ་སྟེ་སྙིགས་མ་ལྔ་ཡིས་ཧ་ཅང་སྦགས་ཆེ་བ་ཡི་ཞིང་འདི་ནི།
ཁྱོད་སྔོན་འཁོར་ལོ་བསྒྱུར་བའི་རྒྱལ་པོ་རྩིབས་ཀྱི་མ་འཁྱུད་ཀྱི་འདུན་ན་འདོན་བྲམ་ཟེ་རྒྱ་མཚོའི་རྡུལ་དུ་གྱུར་པའི་
ཚེ། གྲོགས་གཞན་རྣམས་ཀྱིས་སངས་རྒྱས་རིན་ཆེན་སྙིང་པོའི་དྲུང་དུ་རང་རང་གིས་དག་པའི་ཞིང་རེ་འཛིན་
པའི་སྨོན་ལམ་བཏབ་པ་ལྟར་ལུང་བསྟན་ནས། མ་དག་པའི་ཞིང་འདི་འཛིན་པ་སྤངས་པའི་དུས་སུ་མགོན་པོ་
ཁྱོད་ཀྱིས་ཡོངས་སུ་བཟུང་སྟེ་དམ་བཅའི་སྨོན་ལམ་མཛད་པ་ན། རྒྱལ་བ་སྲས་བཅས་ཀྱིས་རྒྱལ་སྲས་གཞན་
རྣམས་ལ་པདྨ་ལྟ་བུ་དང་། ཁྱོན་ནི་པདྨ་གཞན་ལས་ཁྱད་པར་དུ་འཕགས་པའི་པདྨ་དཀར་པོ་ལྟ་བུའོ། །ཞེས་
བསྔགས་ཤིང་ལེགས་སོ་ཞེས་བརྗོད་པའི་དགོས་པའང་ཅི་ཞིག་ཡོད་དེ་དགོས་པ་མེད་པའི་སྐྱོན་དུ་འགྱུར་རོ། །དེ་
ལྟ་ན་སྙིགས་མ་ལྔ་བདོ་བའི་དུས་ཀྱི་སེམས་ཅན་རྣམས་འདུལ་དཀའ་བ་ཡིན་མོད་ཀྱི་འོན་ཀྱང་སྟོན་པ་ཐུགས་རྗེ་
ཅན་ཁྱོད་ཀྱིས་གདུལ་བྱ་ཡལ་བར་འདོར་མི་སྲིད་དོ། ། ཁྱོད་ཀྱི་འཕྲིན་ལས་མཛད་པ་ལ་གདུལ་བྱ་སྣོད་དང་ལྡན་
མི་ལྡན་དང་དུས་ལ་བབ་མ་བབ་སོགས་མ་བརྟགས་པར་ཡལ་བར་འདོར་བའི་བཏང་སྙོམས་སུ་འཇོག་པའི་སྐྱོན་
ཅུང་ཟད་ཀྱང་ཁྱོད་ལ་མི་མངའ་བས་སྣོད་དུ་རུང་ཞིང་དུས་ལ་བབས་ན་ནི་ཀུན་གྱི་དོན་མཛད་པའི་ཕྱིར་ཏེ། དོན་
མི་མཛད་པར་རེ་ཞིག་བཏང་སྙོམས་སུ་འཇོག་དགོས་པ་བྱུང་བ་ནི་སྐལ་བ་ངན་པ་བདག་ཅག་གི་ཉེས་པའི་སྐྱོན་ཁོ་
ནར་ཟད་པའི་ཕྱིར་ཏེ། རྒྱུ་མཚན་དེ་ལྟར་ཡིན་པ་དེའི་ཕྱིར་སྟོན་པ་ཁྱོད་ལ་གཞན་དོན་མི་བྱེད་ཅེས་པའི་སྐྱོན་
འཇུག་པའི་སྐབས་མེད་པའི་ཕྱིར་རོ། ། བཞི་པ་ལ་གཉིས། མཇུག་གི་སྨོན་ལམ་དང་། མཛད་བྱུང་ངོ་། ། དང་
པོ་ནི། དེང་ནས་བྱང་ཆུབ་སྙིང་པོར་བདུད་སྡེ་ལས། ། ཞེས་སོགས་ཚིགས་སུ་བཅད་པ་གཅིག་སྟེ། སྟོན་པ་ཁྱོད་
ལ་སྐྱོན་དེ་ལྟ་བུ་མེད་པས་ན་དུས་དེང་ནས་བཟུང་སྟེ་བྱང་ཆུབ་ཀྱི་སྙིང་པོའི་ཤིང་དྲུང་དུ་གནས་ཏེ་བདུད་ཀྱི་སྡེ་ནས་
ཇི་སྲིད་རྒྱལ་བར་མ་གྱུར་པའི་དུས་དེ་སྲིད་དུ་ཡང་ཡང་སྐྱེ་ཞིང་སྐྱེ་བར་འགྱུར་བའི་སྐྱེ་བ་ཐམས་ཅད་དུ་ཁྱོད་ཀྱིས་
རྗེས་སུ་བཟུང་ནས། ལེགས་པར་བཤད་པའི་གསུང་གི་བདུད་རྩི་འཐུང་པས་ངོམས་པ་མེད་པར་ཤོག་ཅིག་ཅེས་
343



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའོ། ། གཉིས་པ་མཛད་བྱང་ནི། ཅེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཞེས་སོགས་ཏེ། དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་གཤེགས་ཤིང་མཉམ་པར་བཞག་པས་དེ་
བཞིན་གཤེགས་པ། ཉོན་མོངས་པ་སྤངས་པས་དགྲ་བཅོམ་པ། སྤངས་རྟོགས་ཀྱི་ཡོན་ཏན་ཐམས་ཅད་རྫོགས་
པས་ཡང་དག་པར་རྫོགས་པ། མ་རིག་པ་སངས་ཤིང་ཤེས་བྱ་ལ་བློ་རྒྱས་པས་སངས་རྒྱས། ཤེས་རབ་ཀྱི་བསླབ་
པའམ་རིག་པ་གསུམ་དང་ལྡན་པས་རིག་པ་དང་། རྫུ་འཕྲུལ་གྱི་རྐང་པའམ་ཚུལ་ཁྲིམས་དང་བསམ་གཏན་དང་
ལྡན་པས་ཞབས་སུ་ལྡན་པ། སྤངས་རྟོགས་ཡོངས་སུ་རྫོགས་པའི་གོ་འཕང་དམ་པར་གཤེགས་པས་ན་བདེ་བར་
གཤེགས་པ། སྣོད་བཅུད་ཀུན་དང་གདུལ་བའི་ཁམས་ཇི་ལྟ་ བ་བཞིན་མཁྱེན་པས་འཇིག་རྟེན་མཁྱེན་ པ།
གདུལ་བྱའི་སྐྱེས་བུ་ཐབས་སྣ་ཚོགས་ཀྱི་སྒོ་ནས་འདུལ་བས་སྐྱེས་བུ་འདུལ་བ། ཡང་དག་པའི་ལམ་ལ་འཁྲིད་པས་
ཁ་ལོ་བསྒྱུར་བ། དེའི་གོང་ན་མཆོག་ཏུ་གྱུར་བ་གཞན་མེད་པས་བླ་ན་མེད་པ། ལྷ་དང་མི་སོགས་ལ་བླང་དོར་ཇི་
ལྟ་བ་བཞིན་སྟོན་པས་སྟོན་པ་སྟེ་གཞན་ནི་གོ་སླའོ། ། བསྟོད་པ་འདི་བསྐུལ་བ་པོ་རྗེ་ཉིད་ཀྱི་སློབ་མ་རྟོགས་ལྡན་
འཇམ་དཔལ་རྒྱ་མཚོ་ཡིན་ལ། དེ་ཡང་རྗེ་བཙུན་འཇམ་དབྱངས་ཀྱིས་རྟོགས་ལྡན་པ་ལ་ཁྱེད་ཀྱིས་རྗེ་ལ་བསྟོད་པ་
འདི་རྩོམ་པར་བསྐུལ་ཞིག་ཅེས་གསུངས་པ་གོར་མ་ཆག་སྟེ། བསྟོད་པ་འདི་ཕྱོགས་ཐམས་ཅད་དུ་དར་ཞིང་ཁྱབ་
པར་མ་ཟད་འདི་གདངས་བྱས་ནས་ཏོན་པ་ན་བློ་དམན་ཁོ་བོ་ཅག་ལྟ་བུ་ལ་ཡང་གཞོན་དུས་ནས་སྟོན་པ་ལ་དད་
གུས་ཁྱད་པར་ཅན་སྐྱེས་ཏེ་མིག་ནས་མཆི་མ་འཁྲུགས་པ་དང་། ལུས་ཀྱི་བ་སྤུ་གཡོ་བ་སོགས་ལན་དུ་མར་འབྱུང་གི།
བསྟོད་པ་གཞན་འདོན་པའི་ཚེ་དེ་ལྟ་བུའི་དད་གུས་ཁྱད་པར་ཅན་མི་སྐྱེ་བའི་ཕྱིར་དང་། ཇི་སྐད་དུ། གཞན་
ཡང་དེ་ནི་གནས་དུ་མར་འཇམ་དབྱངས་ཀྱིས། འདི་དང་འདི་འདྲའི་བསྟན་བཅོས་རྩོམས་ཤིག་དང་། ། བསྟན་
དང་འགྲོ་ལ་ཕན་པ་འབྱུང་ངོ་ཞེས། །གསུངས་ནས་བཀའ་བཞིན་མཛད་པའི་བཙོང་ཁ་པ། ། ཞེས་འབྱུང་བའི་
དོན་ཁྱད་པར་ཅན་བསྟོད་པ་འདི་ལ་ལེགས་པར་ཚང་པའི་ཕྱིར་རོ། ། སྨྲས་པ། རྒྱལ་བ་གཉིས་པར་གྲགས་པའི་
བཙོང་ཁ་བས། ། ལྷ་མིའི་སྟོན་པ་ཤཱཀྱའི་ཏོག་གྱུར་དེའི། ། ཡོན་ཏན་བརྗོད་པའི་བསྟོད་ཚིག་ཕྲེང་མཛེས་
འདི། ། སྐལ་བཟང་ཡོངས་ཀྱི་མགུལ་པའི་རྒྱུན་དུ་སྤེལ། །གང་འདིའི་དགོངས་དོན་རྒྱ་མཚོའི་ཡིད་བཞིན་
ནོར། ། ལེགས་བཤད་རྒྱལ་མཚན་རྩེ་མོར་མངོན་མཆོད་དེ། ། དོན་བཟང་འདོད་རྒུའི་ཆར་ཆེན་འབེབ་བྱེད་
ཀྱིས། ། བློ་གསལ་དོན་གཉེར་ཅན་དག་འདུས་ཤིག་ཀྱེ། ། འདིར་འབད་དགེ་ལེགས་ཀུན་དའི་གཉེན་གྱུར་
དེས། ། སྐྱེ་ཀུན་ལྷ་མིའི་རྟེན་བཟང་རྙེད་པ་དང་། ། ཐུབ་དབང་ཉིད་ཀྱིས་བརྩེ་བས་རྗེས་བཟུང་སྟེ། ། རྒྱལ་
བའི་དམ་ཆོས་མ་ལུས་འཛིན་གྱུར་ཅིག། ཅེས་པ་འདི་ནི་སྔར་བསྟོད་པ་འདིའི་ཊཱིཀྐ་ཅུང་རྒྱས་ཙམ་ནི་བྲིས་ཡོད་པ་
344



༄༅། ། སྐབས་གསུམ་པའི་ཊིཀྐ་རྗེའི་དགོངས་གསལ་སྒྲོན་མེ། །
པར་དུ་བརྐོ་འདོད་ཀྱང་། བོར་ནས་མ་རྙེད་པས་སླར་ཡང་འགྲེལ་བ་འདི་ཉིད་ཤཱཀྱའི་དགེ་སློང་གྲགས་པ་བཤད་
སྒྲུབ་ཅེས་བྱ་བས་རང་ལོ་རེ་བརྒྱད་ཐོག་ཅོ་ནེའི་དགོན་ཉིད་དུ་དད་པས་སྦྱར་བ་སྟེ། པར་གྱི་ཡི་གེ་བ་ནི་དགེ་སློང་
ཀུན་དགའ་ནོར་བུའོ། ། འཕགས་པ་སྐྱབས་ཀྱིས་བརྐོས་པའོ། ། ། ། མངྒ་ལཾ། །
345



༄༅། །རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན་ཞེས་བྱ་བའི་
ཚིག་འགྲེལ་རྒྱལ་སྲས་སྤྱོད་པའི་འབྱུང་གནས་བཞུགས་སོ། །
ན་མོ་ཨཱརྱ་ཏཱ་རེ་ཡེ། བརྩོན་པའི་དྲི་བཞོན་རྟག་ཏུ་བསྐྱེད་པས་ཚོགས་གཉིས་མ་ལ་ཡར་ཀླུང་ནས། ། ཉེར་
དྲངས་གཟུགས་སྐུ་ཙན་དན་ལྗོན་པ་མཁྱེན་བརྩེའི་མེ་ཏོག་རབ་བཀྲ་བ། ། རྣམ་གསུམ་འཁོར་ལོའི་དྲི་བསུང་
མངར་པོ་རིས་མེད་འགྲོ་བའི་ཡིད་ཀྱི་མཁར། ། ཡོངས་འཐུལ་སྡུག་ཀུན་ཚ་གདུང་འཕྲོག་མཛད་ཟླ་མེད་སྟོན་པ་དེ་
ལ་འདུད། ། རབ་མཐོ་དགའ་ལྡན་ཆོས་ཀྱི་ཕོ་བྲང་དུ། །རབ་བརྗིད་གདོང་ལྔས་བཏེགས་པའི་རིན་ཆེན་
ཁྲིར། ། རབ་མཛེས་བཟང་པོའི་བཞུགས་སྟངས་བྱམས་མགོན་ཞབས། ། རབ་ཏུ་མི་ཕྱེད་དད་པས་སྤྱི་བོར་
བསྟེན། ། བློ་ཆེན་རྒྱལ་བའི་མཁྱེན་བརྩེའི་ཆུ་ཤེལ་ཀུན། ། གཅིག་བསྡུས་ཐར་འདོད་ལམ་བཟང་མཚོན་པའི་
མིག། སྨྲ་བའི་ཟླ་བ་གྲགས་པའི་འོད་དཀར་ཅན། ། རྗེ་བཙུན་བླ་མ་མཆོག་གིས་དགེ་ལེགས་སྩོལ། ། གོང་
ཐུགས་ཆུ་གཏེར་འཛིན་ལས་ལེགས་འཁྲུངས་པའི། ། བསྟོད་ཚིག་རིན་ཆེན་བུམ་པ་བཟང་པོ་ཡིས། ། དགོངས་
དོན་སྙིང་པོ་བདུད་རྩིའི་བཅུད་འཁྱིལ་བ། ། དད་པའི་སྙིམ་པས་ཅུང་ཟད་ལེན་ལ་སྤྲོ། །
དེ་ལ་འདིར། རྗེ་བཙུན་བཙོང་ཁ་པ་ཆེན་པོས་མཛད་པའི་རྒྱལ་བ་བྱམས་པ་མགོན་པོའི་བསྟོད་པ་ཚངས་
པའི་ཅོད་པན་ཞེས་བྱ་བ་ནི་གང་བཤད་པར་བྱ་བའི་ཆོས་སོ། ། འདི་འཆད་པ་ལ་གཉིས། བཤད་པ་ལ་འཇུག་
པའི་ཡན་ལག་དང་། བཤད་པ་ལ་འཇུག་པ་དངོས་སོ། ། དང་པོ་ལ་གཉིས། བླ་མ་དང་འཇམ་དབྱངས་དབྱེར་
མེད་དུ་ཕྱག་འཚལ་བ་དང་ཁྱད་པར་འཇམ་དབྱངས་ལ་བསྟོད་པའི་སྒོ་ནས་བཤད་པར་དམ་བཅའ་བའོ། ། དང་
པོ་ནི། ན་མོ་ཤྲཱི་གུ་རུ་མཉྫ་གྷོ་ཥཱ་ཡ། ཞེས་གསུངས་ཏེ། ཚིག་དོན་ནི་དཔལ་ལྡན་བླ་མ་དང་འཇམ་པའི་དབྱངས་
ལ་ཕྱག་འཚལ་ལོ། ། ཞེས་པ་ཡིན་ཏེ། དེ་ལ་ན་མོ་ནི་ཕྱག་འཚལ་བའི་འདུད་པ། ཤྲཱི་ནི་དཔལ་ལམ་དཔལ་ལྡན།
གུ་རུ་ནི་བླ་མ། མལྗནི་འཇམ། གྷོ་ཥཱ་ནི་དབྱངས། ཡ་ནི་ལ་ཞེས་བྱ་བའི་དོན་དུ་འགྱུར་བ་ཡིན་པའི་ཕྱིར།
གཉིས་པ་ནི། མཉེས་གཤིན་བྱམས་པས་རྟག་ཏུ་བརླན་ཡང་། ། ཞེས་པ་ནས་མི་ཕམ་མགོན་ལ་བསྟོད། ། ཅེས་
པའི་བར་གསུངས་ཏེ། དོན་ནི། དཔེར་ན། རྡོ་ཤིང་སོགས་ཀྱི་རང་རོང་རྣམས་ལེགས་པར་བསལ་ནས་ཤིན་ཏུ་
346



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
འཇམ་ཞིང་དུལ་བར་བྱས་པའི་ཞིང་ས་གཤིན་པོ་ལྟར། ཆགས་སྡང་གི་མི་སྙོམས་པ་རྣམས་ཞི་བར་བྱས་ནས་དུལ་
བའི་རང་བཞིན་ཅན་དུ་སོང་བས་ན། མཉེས་གཤིན་ཏེ་དམིགས་པ་སེམས་ཅན་ལ་དམིགས་ནས་རྣམ་པ་དེ་
ཐམས་ཅད་བདེ་བ་དང་ལྡན་ན་ཅི་མ་རུང་ལྡན་པར་གྱུར་ཅིག ལྡན་པར་བྱའོ་སྙམ་དུ་དགོངས་པ་ཡིད་འོང་གི་
བྱམས་པ་ཆེན་པོའི་ཆུ་ཡིས་ཐུགས་རྒྱུད་སྐད་ཅིག་ཙམ་མ་ཡིན་པར་རྟག་ཏུ་བརླན་པ་ཡིན་མོད་དེ་ལྟ་ན་ཡང་བྱམས་
པའི་སྟོབས་ཀྱིས་ནག་པོའི་རྩ་ལག་སྟེ། བདུད་ཀྱི་རིས་སུ་གཏོགས་པ་གཉེན་དང་བཅས་ལ་ཐམས་ཅད་སྲེག་པ་སྟེ་
འཇོམ་པར་བྱེད་ལ། ཤིན་ཏུ་གཅད་པར་དཀའ་བའི་གང་ཟག་དང་ཆོས་ཀྱི་བདག་ཏུ་འཛིན་པའི་རྣམ་པར་རྟོག་
པ་དང་སྲེད་པའི་འཆིང་བ་དམ་པོ་རྣམས་ནི་བཅད་དུ་ཟིན་ཀྱང་། སེམས་ཅན་ཐམས་ཅད་སྡུག་བསྔལ་ལས་སྐྱོབ་
པར་འདོད་པའི་སྙིང་རྗེ་ཆེན་པོའི་འཆིང་པས་ཐུགས་རྒྱུད་དམ་དུ་བཅིངས་ཤིང་། རང་དོན་མཐར་ཐུག་ཆོས་སྐུ་
དེ་བཞིན་ཉིད་ལ་མཉམ་པར་གཞག་པའི་ཚུལ་ལས་དུས་ནམ་ཡང་ལྡང་པར་མི་བྱའོ་སྙམ་དུ་དགོངས་པའི་ཞི་བའི་
བཏང་སྙོམས་དུས་རྒྱུན་དུ་ཐུགས་ལ་ལྡན་ན་ཡང་། བདག་པས་ཏེ་རང་ཉིད་ལས་ཀྱང་སེམས་ཅན་གཞན་ལ་
གཅེས་པར་འཛིན་པའི་ཐུགས་རྗེ་ཆེན་པོ་དང་ལྡན་པ་འཇམ་པའི་དབྱངས་ཀྱི་ཞབས་ལ་ཤིན་ཏུ་གུས་པས་བཏུད་པ་
སྟེ་འདུད་པར་བགྱིའོ། ། ཅེས་པའོ། ། བསྟོད་པ་འདི་ནི། དོན་རྒྱན་སོ་ལྔའི་ནང་ནས་འགལ་རྒྱན་མཛད་པ་
ཡིན་ཏེ། འཇམ་དབྱངས་ཀྱིས་སེམས་ཅན་རྣམས་ལ་ཕན་འདོགས་པ་དང་ནག་ཕྱོགས་ཀྱི་སེམས་ཅན་འཇོམས་པ་
གཉིས་དོན་ལ་མི་འགལ་བ་ལྟར་སྣང་པ་དང་། བདག་འཛིན་བཅད་པ་དང་། སྙིང་རྗེས་བཅིང་པ་གཉིས་དང༌།
ཞི་བའི་བཏང་སྙོམས་ལྡན་པ་དང་གཞན་གཅེས་པར་འཛིན་པ་གཉིས་ཀྱང་མི་འགལ་ཡང་འགལ་བ་ལྟར་སྣང་བ་
རྣམས་གཞི་འཇམ་དབྱངས་ལ་ཅིག་ཆར་ལྡན་པའི་སྒོ་ནས་བསྟོད་པའོ། ། མ་བརྟགས་པའི་བཏང་སྙོམས་སངས་
རྒྱས་ལ་མི་མངའ་ཡང་བརྟགས་པའི་བཏང་སྙོམས་མངའ་བས། ཞི་བའི་བཏང་སྙོམས་ཞེས་པ་ནི་སྤྱིར་ཆགས་སྡང་
མེད་པའི་བཏང་སྙོམས་ལ་བཤད་དུ་རུང་ཙམ་སྣང་ཡང་། སྔར་བཤད་པ་དེ་སྐབས་ཀྱི་དོན་ཡིན་པར་སེམས་ལ།
འོན་ཀྱང་ཚད་མེད་བཞིའི་སྒོ་ནས་བསྟོད་པར་བྱས་ན་སྤྱིར་བཤད་ན་བདའ། གུས་པས་འདུད་ཅེས་འབྱུང་རིག་
ཀྱང་བཏུང་ཅེས་འབྱུང་བ་ནི་ནས་སོགས་འོག་མ་འདྲེན་པའི་ཆེད་དུ་གསུངས་སོ། ། འོ་ན་འདིར་འཇམ་དབྱངས་
ལ་བསྟོད་པ་འབྱུང་བའི་དགོངས་པ་གང་ཡིན་ཞེ་ན། དེའི་རྒྱུ་མཚན་ནི་འོག་ཏུ་འཆད་པར་འགྱུར་རོ། ། དེ་ལྟར་
འཇམ་དབྱངས་ལ་བཏུད་ནས་བྱ་བ་ཅི་ལ་འཇུག་ཅེ་ན། དེ་ཡང་བསྟོད་ཅིང་ཕྱག་འཚལ་བ་དང་དམ་བཅའ་བ་
གཉིས་རྒྱུན་ཅིག་ཏུ་སྦྱོར་ཞིང་བྱ་བ་གཉིས་བྱེད་པོ་གཅིག་གིས་བྱེད་པར་སྟོན་པའི་ཕྱིར་ནས་ཞེས་མཚམས་སྦྱར་སྟེ་
ཕུང་པོའི་བདུད་ལ་སོགས་པ་ཐུབ་པར་དཀའ་བའི་བདུད་བཞི་ལས་རྒྱལ་བ་མི་ཕམ་མགོན་པོ་ལ་བསྟོད་པར་
347



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བགྱིའོ། ། ཞེས་པ་སྟེ་བསྟོད་པར། བདུད་བཞི་གཡུལ་ལས་རྒྱལ་བའི་མི་ཕམ་མགོན། ། ཞེས་གསུངས་པ་བཞིན་
གཉིས་པ་བཤད་པ་ལ་འཇུག་པ་དངོས་ལ་གསུམ། བསྟོད་པ། གསོལ་བ་འདེབས་པ་སྨོན་ལམ་གདབ་
པའོ། ། དང་པོ་ནི། གདོང་བཞིས་མང་པོའི་ཞལ་ནས་རབ་ཏུ་བསྔགས། ། ཞེས་པ་ནས། སྨྲེ་སྔགས་སྒོ་ནས་སྨྲ་
ལ་ཡུད་ཙམ་དགོངས། ། ཞེས་པའི་བར་གསུངས་ཏེ། དོན་ནི། འཇིག་རྟེན་གྱི་མེས་པོ་གདོང་བཞི་བ་ཅན་གྱི་
ཚངས་པས་རང་གི་མང་པོའི་ཞལ་ཏེ་ཞལ་མང་པོ་དེ་དག་ནས་ཁྱོད་ཀྱི་ཡོན་ཏན་བརྗོད་ཅིང་རབ་ཏུ་བསྔགས་ཤིང་།
སྤྱན་སྟོང་དང་ལྡན་པའི་བརྒྱ་བྱིན་གྱིས་ཀྱང་མིག་སྟོང་གིས་ཁྱོད་ལ་དང་བས་དུས་རྒྱུན་དུ་བལྟ་ལ། རང་གི་ཆུང་མ་
དགའ་མའི་བདག་པོ་བདུད་ཀྱི་རིས་སུ་གྱུར་པ་འདོད་ལྷ་ཡིས་རང་ཉིད་ཁེངས་པའི་དྲེགས་པ་བཏང་ནས་ཁྱོད་ཀྱི་
ཞབས་ལ་བཏུད་པ་ཐུབ་པའི་རྒྱལ་ཚབ་དེའི་ཞབས་ལ་གུས་པས་ཕྱག་བགྱིའོ། ། ཞེས་པ་སྟེ། ཕྱག་འཚལ་བའི་སྒོ་
ནས་བསྟོད་པའོ། ། ཚངས་པ་ལ་གདོང་བཞི་འོང་ཚུལ་དང་། བརྒྱ་བྱིན་ལ་མིག་སྟོང་འབྱུང་ཚུལ་ནི་མང་བར་
དོགས་ནས་མ་བྲིས་སོ། ། གཞན་ཡང་དཔེར་ན། ཤིན་ཏུ་དྭངས་པའི་རྒྱ་མཚོ་ལ་འདབ་བརྒྱ་བ་སྟེ་པདྨས་རྣམ་
པར་མཛེས་པ་དང་པདྨ་དེ་ཉིད་ལ་ཡང་ཉིན་བྱེད་དཀྱིལ་འཁོར་འོད་ཀྱིས་མཛེས་པ་དང་། སྤྲིན་དང་རྡུལ་སོགས་
སྒྲིབ་བྱེད་ཀྱིས་དག་པའི་ནམ་མཁའ་ལས་རྒྱུ་སྐར་མགོན་ཏེ་ཟླ་བའི་དཀྱིལ་འཁོར་གྱིས་མཛེས་པ་དང་། ཟླ་བའི་
དཀྱིལ་འཁོར་དེས་ཀྱང་མེ་ཏོག་ཀུན་དའི་ཚལ་ལ་མཛེས་པ་བསྐྱེད་པ་དེ་བཞིན་དུ། ཕྱག་ཞབས་ཀྱི་འཁོར་ལོ་
སོགས་མཚན་སོ་གཉིས་དང་། སེན་མོ་ཟངས་མདོག་སོགས་དཔེ་བྱེད་བཟང་པོ་བརྒྱད་ཅུའི་ཕྲེང་བས་རྣམ་པར་
སྤྲས་པའི་བྱམས་མགོན་གོང་གི་སྐུ་མཆོག་སུ་ཡིས་མཐོང་མ་ཐག་ཏུ་མཛེས་པའི་རྣམ་འགྱུར་གྱིས་མཐོང་བའི་འགྲོ་བ་
དེའི་ཡིད་འཕྲོག་པར་ནུས་པའི་བྱམས་མགོན་ཁྱོད་ཀྱི་ཞབས་ཀྱི་པདྨོ་སྐྱེ་ཞིང་སྐྱེ་བར་ཏེ་མ་འོངས་སྐྱེ་བ་ཐམས་ཅད་
དུ་བསྟོད་པ་པོ་བདག་གི་གཙུག་ན་མཛེས་པར་གྱུར་ཅིག་ཅེས་པ་སྟེ་སྨོན་ལམ་གྱི་སྒོ་ནས་བསྟོད་པའོ། ། འདི་ནི་
འཕྲེང་པ་གསལ་བྱེད་ཀྱི་དཔེ་རྒྱན་ནོ། ། མཚན་དཔེའི་ཁྱད་པར་ནི་གཞན་དུ་ཤེས་པར་བྱའོ། །ཡང་། ཉོན་
མོངས་པའི་བདུད་སོགས་འཇོམས་པར་བྱེད་ཅིང་འཁོར་དང་བྱང་སེམས་སོགས་མཁས་པའི་ཚོགས་ནང་དུ་ཞུམ་
པ་སོགས་ཀྱི་འཇིགས་པ་ཀུན་བྲལ་ཞིང་། ལྷག་པ་ལྟ་ཅི་ཁྱོད་དང་མཉམ་པ་ཡང་མེད་པས་ན།མཚུངས་མེད་དང་།
མི་མཐུན་ཕྱོགས་ལས་རྒྱལ་བས་ན་དཔའ་བོ་ཆོས་སྟོན་པ་ལ་ཤིན་ཏུ་མཁས་པས་ན་ས་འོག་ས་སྟེང་ས་བླ་སྟེ། སྲིད་
གསུམ་གྱི་སྟོད་པ། མཆོག་དང་། ཤིན་ཏུ་ཉམ་ང་བར་ལྷུང་བའི་སྡུག་བསྔལ་ཅན་གྱི་འགྲོ་བ་རྣམས་ལ་དུས་རྟག་
ཏུ་ཐུགས་རྗེས་གཟིགས་པ་འཇུག་པའི་རྣམ་འདྲེན་ཁྱོད་ཀྱི་ཞབས་ལ་ཕྱག་འཚལ་ལོ། ། ཞེས་པ་ནི། ཕྱག་འཚལ་
348



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
བའི་སྒོ་ནས་བསྟོད་པའོ། ། མཚུངས་པ་མེད་པ་ནི། སངས་རྒྱས་རྣམས་ལས་གཞན་པ་ལ་དགོངས་སོ། ། ཉམ་
ང་ནི་སྡུག་བསྔལ་ཅན་དུ་གྱུར་པ་དང་། རྣམ་འདྲེན་ནི། སེམས་ཅན་ངན་སོང་དང་འཁོར་བ་ལས་ལེགས་པར་
འདྲེན་པའོ། ། ཡང་ཚད་བགྲངས་པའི་མཐའ་ཡས་པ་སྟེ་མཐའ་མེད་པའི་ཤེས་བྱར་ཐོགས་པ་མེད་པར་འཇུག་
པའི་མཁྱེན་པའི་སྟོབས་ཀྱིས་ནི་མ་རུང་བའི་བདུད་ཀྱི་སྡེ་ཐམས་ཅད་ཀྱང་། དཔེར་ན། གནམ་ལྕགས་ཀྱི་སེར་བ་
སྟེང་དུ་བབས་པའི་མེ་ཏོག་གཞོན་ནུ་བཤིག་ཅིང་བཅོམ་པ་དེ་བཞིན་དུ་ཕམ་པར་མཛད་ཅིང་། དེ་ལྟར་ནུས་པའི་
གནས་དང་གནས་མིན་མཁྱེན་པའི་སྟོབས་སོགས་སྟོབས་བཅུའི་དཔལ་གྱིས་བརྗིད་པ་བྱམས་མགོན་ཁྱོད་ཉིད་ལ་
ཡོད་ཅེས་པའོ། ། འདིར་གནམ་ལྕགས་བབ་པས་ཞེས་ཐོབ་པ་ལྟར་སྣང་ཡང་སྔར་བཞིན་འབྱུང་ངོ༌། ། སྟོབས་
བཅུ་ནི་མདོར་བསྡུ་ན། འགྲེལ་བ་དོན་གསལ་ལས། དེ་ལ་གནས་དང་གནས་མ་ཡིན་པ་དང་། ལས་ཀྱི་རྣམ་
པར་སྨིན་པ་དང་། མོས་པ་སྣ་ཚོགས་དང་། འཇིག་རྟེན་གྱི་ཁམས་དུ་མ་དང་། དབང་པོ་མཆོག་དང་མཆོག་མ་
ཡིན་པ་དང་
། ཐམས་ཅད་དུ་འགྲོ་བའི་ལམ་དང་། ཀུན་ནས་ཉོན་མོངས་པ་དང་། རྣམ་པར་བྱང་བ་དང་།
སྔོན་གྱི་གནས་རྗེས་སུ་དྲན་པ་དང་། འཆི་འཕོ་བ་དང་སྐྱེ་བ་དང་
། ཟག་པ་ཟད་པ་མཁྱེན་པའི་སྟོབས་ཀྱི་རྣམ་པ་
བཅུ་དང་ཞེས་གསུངས་པ་ལྟར་རོ། ། འདི་ལྟར་བསྟོད་པ་ནི་རྗེ་བཙུན་སངས་རྒྱས་ཁོ་ནའི་དབང་དུ་བྱས་པ་སྟེ་
སེམས་ཅན་ལ་སྟོབས་བཅུ་པོ་དེ་རྣམས་མེད་པས་སོ། ། ཡང་བྲམ་ཟེ་འམ། བདུད་དམ། ཚངས་པ་སོགས་སུས་
ཀྱང་ཆོས་དང་མཐུན་པར་རྒོལ་བར་མི་ནུས་པས་ན་མཁྱེན་རབ་ཀྱི་སྡེར་མོས་སྔར་སྨྲས་པའི་ཕས་ཀྱི་རྒོལ་བ་གླང་པོ་
དྲེགས་པ་ཅན་ལྟ་བུའི་ཀླད་པ་འགེམས་ཤིང་། ལེགས་པར་བཤད་པའི་ཆོས་ཀྱི་འཁོར་ལོ་བསྐོར་བའི་སྒྲ་ཆེན་པོ་
རང་གི་འཁོར་གྱི་ཚོགས་དབུས་སུ་བསྒྲགས་པར་མཛད་པ་ཡིས། ཚངས་པ་ནས་མུ་སྟེགས་བར་གྱི་སྨྲ་བ་ངན་པའི་
ཝ་སྐྱེས་རྣམས། མཐར་མཛད་པ་སྟེ་རླག་པའམ་ཕམ་པར་མཛད་ནུས་པའི་མི་འཇིགས་པ་བཞི་དང་ལྡན་པའི་མི་
ཡི་སེངྒེ་ལྟ་བུ་གྱུར་པ་ནི་ཁྱོད་ཉིད་དོ་ཞེས་སོ། །འདི་ནི་གཟུགས་ཅན་གྱི་རྒྱན་དུ་བྱས་པ་སྟེ། ཕ་རོལ་དང་གླང་པོ་
སྦྱར། རྗེ་བཙུན་དང་སེངྒེ།སེངྒེའི་སྒྲ་དང་ཆོས་འཁོར་སེངྒེའི་སྒྲས་རི་དྭགས་སྐྲག་པ་དང༌། ཆོས་འཁོར་གྱིས་ཝ་
སྐྱེས་ལྟ་བུའི་རྒོལ་བ་སྐྲག་པ་རྣམས་སྦྱར་བས་སོ། ། འོན་ཀྱང་གོ་བདེ་བའི་ཆེད་ཅུང་ཟད་དཔེ་དང་དཔེ་ཅན་སོ་
སོར་བཤད་པའོ། ། མི་འཇིགས་པ་འདི་ནི་བསྡུ་ན་འདི་ལྟར་ཡིན་ཏེ། རང་ཉིད་ཐམས་ཅད་མཁྱེན་པར་ཞལ་
གྱིས་བཞེས་པ་ལ་ཆོས་མཐུན་གྱི་རྒོལ་བ་མེད་པས། རྟོགས་པ་ཕུན་ཚོགས་དང་ལྡན་པར་དམ་བཅའ་བ་ལ་མི་
འཇིགས་པ་དང་། འདོད་ཆགས་སོགས་ཀྱིས་ཐར་པ་དང་ཐམས་ཅད་མཁྱེན་པ་ཐོབ་པར་བྱེད་པའི་བར་ཆད་
བྱེད་དོ། ། ཞེས་བར་ཆད་ཀྱི་ཆོས་ལ་དམ་བཅའ་བ་དང་། བདག་མེད་རྟོགས་པའི་ལམ་སོགས་ཀྱིས་ཐར་བ་དང་
349



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐམས་ཅད་མཁྱེན་པར་འགྱུར་ཞེས་ངེས་འབྱུང་གི་ཆོས་ལ་དམ་བཅས་པ་དང༌། ངས་ཉོན་མོངས་སོགས་སྤངས་
པའོ་ཞེས་སྤངས་པ་ཕུན་ཚོགས་མངའ་བར་དམ་བཅས་པ་ལ་མི་འཇིགས་པ་སྟེ་འགྲེལ་བ་ལས། ང་ནི་སངས་རྒྱས་
སོ་ཞེས་བདག་ཉིད་ཞལ་གྱིས་འཆེས་པ་དང་། ཞེས་པ་ནས། བདག་ཉིད་ཟག་པ་ཟད་པ་ཉིད་དུ་ཞལ་གྱིས་བཞེས་
པ་ལ་རྒོལ་བ་པོ་མེད་པས་མི་འཇིགས་པའི་རྣམ་པ་བཞི་དང་། ཞེས་གསུངས་པས་སོ། ། ཡང་དབང་ཕྱུག་དང་
སྟོབས་སོགས་ཀྱི་དྲེགས་པས་ཁེངས་པའི་མངོན་རློམ་གྱིས་མཐོ་བའི་འཇིག་རྟེན་གྱི་མེས་པོ་ཚངས་པ་དང་། ཉག་
ཕྲན་གྱི་བདག་པོ་དང་། གཞན་ཡང་འཇིག་རྟེན་ན་གནས་པའི་དགེ་སྦྱོང་དང་། བྲམ་ཟེ་སོགས་ཏེ་དེ་མ་ཡིན་པ་
གཞན་གང་གིས་ཀྱང་ཇི་ལྟ་བ་བཞིན་སྨྲ་བ་མ་ནུས་པའི་ཆོས་ཀྱི་འཁོར་ལོ་མཆོག་དེ། ལེགས་པར་བསྐོར་བའི་སྒོ་
ནས་འགྲོ་བ་རྣམས་ལ་བྱམས་པས་ཁྱབ་པའི་མགོན་པོ་ཁྱོད་ལས་འདུད་དོ་ཞེས་པའོ། ། འདི་ལ་མཁས་པ་ཁ་ཅིག་
ཉག་ཕྲན་མངའི་མིང་ཡིན་ལ། ། མེ་ཏོག་གི་མདའ་ལྔ་དང་ལྡན་པས་ན། ཉག་ཕྲན་བདག་པོ་སྟེ་འདོད་ལྷ་དང་
དགའ་རབ་དབང་ཕྱུག་གོ་གསུང་། འོན་ཀྱང་། མངོན་བརྗོད་འགྲེལ་བ་ལས། ཉག་ཕྲན་ནི་ལྷ་མིན་གྱི་བུ་མོ་
ཉག་ཕྲན་ཞེས་པ་ཡིན་ལ། དེའི་ཁྱོའམ་བདག་པོ་སྟེ་འདོད་ལྷའི་བུ་མ་འགག་པ་ཡིན་པར་བཤད་དོ། །བྱམས་
པའི་མགོན་པོ་ཞེས་པ་ནི་བར་དུ་དྲུག་པའི་སྒྲ་སྣང་བ་ལྟར་བཤད་ཀྱི། གཞན་དུ་ན་བྱམས་མགོན་ཞེས་པའི་དོན་དུ་
འགྱུར་རོ། ། བསྟོད་པ་འདི་ནི་སྔར་བཤད་པའི་མི་འཇིགས་པ་བཞིའི་ཡོན་ཏན་གྱི་ཁྱད་པར་དང་ལྡན་པའི་སྒོ་
ནས་བསྟོད་པ་ལ་ཅུང་ཟད་སྦྱར་དུ་སྣང་ཡང་། སོ་སོ་ཡང་དག་པར་རིག་པ་བཞིའི་སྒོ་ནས་བསྟོད་པ་ཡིན་པར་
སྐབས་སྟོབས་ཀྱིས་ཤེས་སོ། ། སོ་སོ་ཡང་དག་པར་རིག་པ་བཞི་ནི། ཆོས་སོ་སོ་ཡང་དག་པར་རིག་པ། དེ་
བཞིན་དུ། དོན་དང་། ངེས་པའི་ཚིག སྤོབས་པ་སོ་སོ་ཡང་དག་པར་རིག་པའོ། ། ཡང་། ཉིད་ཀྱི་སྐུ་ལ་
འཁྲུལ་བའི་མིང་ཡང་མེད་ཅིང་། གསུང་ལ་ཅ་ཅོ་མེད་ལའང་སྒྲ་ཡོད་པ་ལྟར་ན་སྐུ་ལ་འཁྲུལ་བ་མེད་པར་མ་ཟད་
གསུང་ལ་ཡང་འཁྲུལ་བའི་མིང་མེད་པ་དང་ཐུགས་ནི་དྲན་པ་མ་ཉམས་པར་དུས་རྟག་ཏུ་ཏིང་འཛིན་ལ་མཉམ་
པར་བཞག་པ་དང་། འཁོར་འདས་རང་བཞིན་གྱིས་གྲུབ་པའི་ཐད་དུ་འཛིན་པ་མེད་པ་དང་། དུས་ཡིན་མིན་ལ་
རྟགས་པར་འཇོག་པའི་བཏང་སྙོམས་ཀྱིས་དབེན་པའི་ཕྱིར་ན་ཁྱོད་ཀྱི་སྤྱོད་པ་མ་འདྲེས་པ་དྲུག་ཡོངས་སུ་དག་པ་
ཡིན་ནོ། ། ཞེས་པའོ། ། དེ་ཡང་འགྲེལ་ཆུང་ལས་འཁྲུལ་བ་དང་། ཅ་ཅོ་དང་། དྲན་པ་ཉམས་པ་དང་།
ཐུགས་མཉམ་པར་མ་གཞག་པ་དང་། ཐ་དད་པ་ཉིད་ཀྱི་འདུ་ཤེས་དང་། སོ་སོ་མ་བརྟགས་པའི་བཏང་སྙོམས་
མི་མངའ་བའི་རྣམ་པ་དྲུག་དང་། ཞེས་གསུངས་པ་ལྟར་རོ། ། ཡང་ཉིད་ཀྱི་འདུན་པ་དང་། བརྩོན་འགྲུས་
དང་། དྲན་པ་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བའི་ཡེ་ཤེས་རྣམས་ལ་ནི་ཉམས་
350



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
པའི་གོ་སྐབས་མ་ལུས་པ་རིང་དུ་མཛད་པ་སྟེ་ཉམས་པའི་སྐབས་མི་སྲིད་པ་བྱས་པའི་རྒྱུ་མཚན་དེའི་ཕྱིར་ཁྱོད་ཀྱི་
རྟོགས་པ་མ་འདྲེས་པ་དྲུག་ཡོངས་སུ་དག་པ་བླ་ན་མེད་དོ་ཞེས་པའོ། ། དེ་ཡང་དེ་ཉིད་ལས། འདུན་པ་དང་
བརྩོན་འགྲུས་དང་། དྲན་པ་དང་། ཏིང་ངེ་འཛིན་དང་། ཤེས་རབ་དང་རྣམ་པར་གྲོལ་བ་ལས་ཉམས་པ་མི་
མངའ་བའི་རྣམ་པ་དྲུག་དང་། ཞེས་གསུངས་སོ། ། ཡང་། འདས་མ་འོངས་ད་ལྟའི་དུས་གསུམ་ཐམས་ཅད་ནི་
ཆགས་ཐོགས་མེད་པར་མཁྱེན་པའི་ཡེ་ཤེས་རྣམ་པར་དག་པ་གསུམ་དང་། སྐུ་དང་གསུང་དང་ཐུགས་ཀྱི་འཕྲིན་
ལས་རྣམ་པར་དག་པ་ཡེ་ཤེས་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བ་རྣམ་པ་གསུམ་སྟེ། དེ་ལྟ་བུའི་འཕྲིན་
ལས་དང་ལྡན་པས་སྲིད་པའི་ཕྱི་མཐའ་སྟེ་འཁོར་བའི་ཕྱི་མཐའ་ཇི་སྲིད་འཇུག་པ་དེ་སྲིད་དུ་འགྲོ་བའི་དོན་ལ་
མཛད་པའི་ཁུར་གྱིས་སྐྱོ་བ་མེད་པ་ཐུགས་དགྱེས་བཞིན་དུ་འཇུག་པ་ཁྱོད་ལ་འདུད་དོ་ཞེས་པའོ། ། དེ་ཡང་དེ་
ཉིད་ལས་འདས་པ་དང་མ་འོངས་པ་དང་། ད་ལྟར་བྱུང་བ་ལ་མ་ཆགས་མ་ཐོགས་པའི་ཡེ་ཤེས་ཀྱི་རྣམ་པ་གསུམ་
སྟེ། ཞེས་ཡེ་ཤེས་མ་འདྲེས་པ་གསུང་དང་། སྐུ་དང་གསུང་དང་ཐུགས་ཀྱི་འཕྲིན་ལས་ཞེས་སོགས་ཀྱིས་འཕྲིན་
ལས་མ་འདྲེས་པ་གསུམ་སྟེ་དྲུག་ཡིན་ལ། སྔ་ཕྱི་བསྡོམས་པས་དྲུག་གསུམ་བཅོ་བརྒྱད་དེ་སངས་རྒྱས་ཀྱི་ཆོས་མ་
འདྲེས་པ་བཅོ་བརྒྱད་དོ། །ཡང་སྔར་བཤད་པའི་ཡོན་ཏན་སོགས་རྒྱུ་ཆེ་བའི་ཡོན་ཏན་གྱི་ཕུང་པོ་རྣམས་རབ་ཏུ་
རྫོགས་པས་ན། སྐྱོན་རགས་པ་སྦྱངས་པར་མ་ཟད་ཕྲ་མོའི་སྐྱོན་ཡང་འཇུག་པའི་སྐབས་བཅོམ་པ་ཁྱོད་ཀྱི་བརྩེ་བ་
སྙིང་རྗེ་ཆེན་པོའི་ཡུལ་དུ་གྱུར་བ་བདག་གིས། སྨྲེ་སྔགས་ཀྱི་སྒོ་ནས་སྨྲ་བར་འགྱུར་བ་འདི་རྣམས་ལ་ཡུད་ཙམ་སྟེ་
དུས་ཅུང་ཟད་ཅིག་གི་བར་དུ་དགོངས་ཤིང་གསན་པར་རིགས་སོ། ། ཞེས་པ་སྟེ། འོག་ནས་འབྱུང་བའི་གསོལ་
འདེབས་སོགས་ལ་ཐུགས་དགོངས་གཏོང་པའི་སྙན་གསན་ཕབ་པའོ། ། ཚིགས་རྐང་ཕྱི་མ་གཉིས་པོས་འདི་
གསོལ་འདེབས་ཀྱི་འགོ་འདྲེན་ཡིན་ཀྱང་འཇུག་པ་བདེ་ཆེད་འདིར་དྲངས་སོ། །ཡུད་ཙམ་དགོངས་པ་ཡང་
གསོལ་འདེབས་འདི་དེ་ཙམ་དུ་ཡུན་མི་རིང་བ་ལ་ལྟོས་པ་ཡིན་གྱི་སྤྱིར་དུས་ཡུན་ཐུང་ངུ་ཞིག་ལ་དགོངས་པའི་དོན་
མ་ཡིན་ནོ། ། སྨྲེ་སྔགས་ནི། རྩོམ་པ་པོ་འཁོར་བ་དང་ངན་སོང་གིས་འཇིགས་པས་སྐྲགས་པའི་སྒོ་ནས་བརྗོད་པ་
ལྟ་བུར་སྣང་ཡང་། དོན་ལ་ནི་མ་འོངས་པའི་གདུལ་བྱས་སྨྲེ་སྔགས་ཀྱི་སྒོ་ནས་གསོལ་བ་འདེབས་པ་ལ་དགོངས་
སོ། ། གཉིས་པ་ནི། སྡུག་བསྔལ་རྒྱ་མཚོ་ཆེ་ལས་སྒྲོལ་པའི་གྲུ། ། ཞེས་པ་ནས། ཞེན་མེད་མ་ཆགས་བློ་ཡིས་
དབུལ་བར་བགྱི། ། ཞེས་པའི་བར་གསུངས་ཏེ། འདི་ལ་བཞི། དལ་འབྱོར་ལ་སྙིང་པོ་ལེན་དགོས་པར་བསྟན་
པའི་སྒོ་ནས་གསོལ་བ་རིགས་དྲུག་གི་སྡུག་བསྔལ་བསམ་པའི་སྒོ་ནས་གསོལ་བ། ཐོས་པ་ལ་འཇུག་དགོས་པར་
བསྟན་པ་དང་བཅས་པའི་སྒོ་ནས་གསོལ་བ། མཆོད་པ་འབུལ་བའོ། ། དང་པོ་ནི། དེ་ནས་བཟུང་སྟེ། བདག་
351



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་ཤེས་རབ་སྐྱོན་མེད་སྩལ་དུ་གསོལ། ། ཞེས་པའི་བར་གྱིས་སྟོན་ཏེ། དོན་ནི། སྡུག་བསྔལ་གྱི་རྒྱ་མཚོ་ཆེན་པོ་
ལས་སྒྲོལ་བའི་གྲུ་ལྟ་བུའི་ཐབས་ནི། དལ་བ་བརྒྱད་འབྱོར་པ་བཅུ་ཚང་བའི་གཏེར་འདི་ཡིན་ན་ཡང་། བག་མེད་
དང་། ལེ་ལོ་དང་གཉིད་དང་། འདུ་འཛི་ལ་དགའ་བའི་བྲེ་མོའི་གཏམ་གྱིས་གཡེང་བ་དང་། རང་ཉིད་རྙེད་པ་
སྟེ་དངོས་པོ་ཐོབ་འོང་དེ་དང་། གཞན་གྱིས་མཆོད་ན་སྙམ་པའི་བསྐུར་བསྟི་འདོད་པའི་སྐྱོན་གྱིས་སྦགས་པ་ཡི་བྱ་
བས་འདས་ཏེ། ལུས་སེམས་དོན་མེད་པའི་ཕྱོགས་སུ་བཀོལ་བས་དོན་ཆེན་པོ་གཏན་གྱི་བདེ་བ་བདེ་བླག་ཏུ་སྒྲུབ་
པའི་ལུས་བཟང་པོ་ཆུད་གཟོན་པར་བྱེད་པས་ན་ཕྱི་རོལ་མི་ཡི་ཤ་ཚུགས་ཅན་གྱི་ལུས་འཛིན་པ་ཡིན་པ་ལ། དོན་ལ་
ནང་བསམ་པ་སྦྲུལ་གྱི་འདུ་ཤེས་ཅན་ལྟ་བུ་བདག་ལ་བྱམས་མགོན་ཁྱོད་ཀྱི་ཐུགས་རྗེས་གཟིགས་སུ་གསོལ། ཞེས་
པའོ། ། འཁོར་བ་ལ་རྒྱ་མཚོའི་མིང་བཏགས་པ་ནི། རྒྱུ་མཚོའི་གཏིང་རིང་བ་ལྟར་འཁོར་པའི་ཕྱི་མཐའ་རིང་བ་
དང་། རྒྱ་མཚོའི་ནང་དུ་ཆུ་སྲིན་སོགས་གནས་པ་དེ་བཞིན་དུ་འཁོར་བར་སྐྱེ་རྒ་ན་སོགས་གནས་ཤིང་། གཞན་
ཡང་ཆོས་མཚུངས་མང་ངོ༌། ། དལ་འབྱོར་ནི་གཞན་ནས་ཤེས་པར་བྱའོ། ། རྟེན་འདི་གྲུ་དང་ཆོས་མཚུངས་པ་
ཡིན་ཏེ། སྤྱོད་འཇུག་ལས། མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། ། ཞེས་གསུངས་
སོ། ། དེ་ཡང་གྲུ་ནི་ཆུ་བོ་ཆེན་པོ་དང་རྒྱ་མཚོ་སྒྲོལ་བྱེད་ཀྱི་ཐབས་ལམ་མཆོག་ཡིན་པ་བཞིན་དུ། དལ་འབྱོར་གྱི་
རྟེན་ནི་སྡུག་བསྔལ་གྱི་རྒྱ་མཚོ་ལས་སྒྲོལ་བྱེད་ཀྱི་ཐབས་དམ་པར་བསྟན་པའོ། ། ཡང་རྒྱུ་ཚོགས་མང་དུ་གསོག་
དགོས་པས་རྙེད་པར་དཀའ་ཞིང་འདི་ལ་བརྟེན་ནས་ཕྱི་མའི་བདེ་ཐབས་མང་པོ་བསྒྲུབ་ཏུ་ཡོད་པས་དོན་ཆེ་བའི་
དལ་འབྱོར་གྱི་རྟེན་ཐོབ་པ་ཡང་། མི་འཇིག་པ་ལྟ་བུ་མ་ཡིན་པར་འདི་ཐོག་ཏུ་རང་གཞན་གྱི་སྟོབས་ཀྱིས་མི་བཟློག་
པ་སྟེ་ཕྱིར་ལྡོག་པར་བྱེད་མི་ནུས་ཤིང་། འཆི་བདག་གིས་མི་ཚུགས་པའི་གནས་གཞན་ཞིག་ཏུ་འབྲོས་པར་ཡང་
བྱེད་མི་ནུས་པའི་སྟོབས་དང་ལྡན་པའི་འཆི་བདག་གི་ཕོ་ཉ་བགྱི་བ་སྟེ་འཆི་བ་ངེས་པར་འོང་བ་དང་། དེར་ཡང་
མ་ཟད་ན་བ་དང་རྒ་བས་ཟིན་པར་མཐོང་ཞིང་མངོན་སུམ་གྱིས་གྲུབ་ཟིན་ན་ཡང་། ནམ་འཆི་ལ་ངེས་པ་མེད་ཅིང་
འཆི་བའི་དུས་ཀྱི་ཚེ་ལུས་ལོངས་སྤྱོད་འཁོར་སོགས་ཐམས་ཅད་དོར་ནས་རང་ཉིད་གཅིག་པུ་འཇིག་རྟེན་ཕ་རོལ་ཏུ་
འགྲོ་བ་ཤེས་བཞིན་དུ། ལོ་དང་ཟླ་བ་དང་། ཞག་རྣམས་དོན་མེད་དུ་འདའ་བར་བྱེད་པའི་རབ་ཏུ་རྨོངས་པ་
བདག་ལ་དགོངས་ཤིང་ཐུགས་རྗེས་བརྩེ་བའི་དུས་ལ་བབ་པོ་ཞེས་སོ། ། འཆི་བདག་ཕོ་ཉ་ཞེས་པ་ནི། འཆི་
བདག་གཤིན་རྗེ་ལ་རྒྱལ་པོ་དང་། འཆི་བ་ནི་དེའི་ཕོ་ཉ་ལྟ་བུ་ཡིན་པས་འཆི་བདག་གི་ཕོ་ཉ་ཞེས་བཤད་ཀྱི། རྣམ་
པ་གཅིག་ཏུ་ན་འཆི་བདག་ཕོ་ཉ་ཞེས་ཀྱང་རུང་ངོ་། ། བཀྱེ་བ་ནི་མངག་པ་སྟེ་གཏོང་བའི་དོན་ནོ། ། འགྲོ་བ་
ཤེས་བཞིན་དུ་ཞེས་པ་ལ། གསུང་འབུམ་ཐོར་བུ་ལས་འགྲོ་བ་མ་དྲན་པར་ཞེས་འབྱུང་ངོ་། ། ཡང་གཏན་གྱི་བདེ་
352



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
བ་ངེས་པར་ལེགས་པའི་གོ་འཕང་ཐོབ་པའི་གདེངས་ཡོད་པ་ལྟ་སྨོས་ཀྱང་ཅི་དགོས། ངེས་ལེགས་སྒྲུབ་པའི་ཐར་
ལམ་གྱི་ལུས་རྟེན་དུ་ཐུབ་པའི་དབང་པོས་བསྔགས་པ་ཡི་མངོན་མཐོ་ཁྱད་པར་ཅན་མཐོ་རིས་ཀྱི་རྟེན་ཙམ་ནམ་
ཡང་འཐོབ་པའི་ཐག་ཆོད་ཀྱི་གདེངས་མེད་པ་བདག་ལ་ཁྱོད་ཀྱིས་ཡལ་བར་འདོར་བའི་བཏང་སྙོམས་མཛད་
ལགས་སམ་སྟེ་བཏང་སྙོམས་མཛད་མི་འོས་སོ། ། གདེངས་ནི་ངེས་པ་ཐོབ་པའི་དོན་ཡིན་ལ། ཕྱི་མ་འདི་འགོག་
རྒྱུན་ཡིན་པས། དེ་ཡང་བཏང་སྙོམས་ལ་མི་འཇོག་པར་བདག་གི་དོན་མཛད་དགོས་ཞེས་པའོ། ། གལ་ཏེ་མཐོ་
རིས་སུ་དཔལ་དང་ལྡན་པའི་དལ་འབྱོར་གྱི་ལུས་རྟེན་ཐོབ་ཟིན་ཀྱང་། གསུང་རབ་ཀྱི་དོན་ཚུལ་བཞིན་དུ་འབྱེད་
ནུས་པའི་ཤེས་རབ་ཀྱི་སྟོབས་ཀྱིས་མ་ནོར་བའི་ལམ་བཟང་རྙེད་པར་མ་གྱུར་ནས་སླར་ཡང་འཁོར་བའི་རྒྱུ་མཚོའི་
ཉིད་དུ་ལྟུང་བར་འགྱུར་ལ། རྒྱུ་མཚན་དེའི་ཕྱིར་མི་ཤེས་རྨོངས་པའི་གཏིང་མུག་གི་མུན་པའི་སྨག་ཆེན་གྱིས་ཡུན་
རིང་པོའི་དུས་སུ་བསྒྲིབས་པའི་མཐུས་བླང་དོར་གྱི་གནས་རྣམས་ཇི་ལྟ་བ་བཞིན་འབྱེད་པ་ལ། རྣམ་པ་ཀུན་ནས་
འཐོམས་ཤིང་རྨོངས་པར་གྱུར་པར་བདག་ལ། བླང་འདོད་ཀྱི་གནས་ལེགས་པར་རྟོགས་ནུས་པའི་ཤེས་རབ་ཀྱི་
སྒྲོན་མེ་བསྩལ་དུ་གསོལ་ལོ། ། ཞེས་པའོ། ། སྐབས་འདིར་གཏི་མུག་ནི་བདེན་འཛིན་ཁོ་ན་མ་ཡིན་གྱི། བླང་
དོར་ལ་རྨོངས་པའི་མི་ཤེས་པའོ། ། དེ་ལ་མུན་པ་དང་སྨག་གི་མིང་བཏགས་པ་ནི་སྲོད་ལ་འཐིབས་པའི་སྨག་གམ་
མུན་པས་གཟུགས་སྒྲིབ་པ་དེ་བཞིན་དུ། འདིས་བླང་དོར་མཐོང་བ་ལ་སྒྲིབ་པར་བྱེད་ལ། ཤེས་རབ་ལ་སྒྲོན་མེ་
ཞེས་བརྗོད་པ་ནི། སྒྲོན་མེས་མུན་པ་སེལ་ཞིང་གཟུགས་སྣང་བར་བྱེད་པ་དེ་བཞིན་དུ་འདི་ཉིད་ཀྱིས་རྨོངས་པ་
འཇོམས་ཤིང་དོན་ཟབ་མོ་མཐོང་བར་བྱེད་པའོ། ། གཉིས་པ་ནི། རབ་འབར་ལྕགས་ཀྱི། ཞེས་པ་ནས།
བསྒྲལ་དུ་གསོལ། ཞེས་པའི་བར་གྱིས་འཆད་དེ། འདི་ལ་གཉིས། སོ་སོར་བཤད་པ་དང༌། ཐུན་མོང་དུ་
བཤད་པའོ། ། དང་པོ་ལ་དྲུག་ལས་དང་པོ་དམྱལ་བའི་སྡུག་བསྔལ་བསམ་པ་ལ་ཚ་དམྱལ་བརྒྱད་པོ་ཕྱོགས་ཅིག་
ཏུ་བརྗོད་པ་ནི། མེ་རབ་ཏུ་འབར་བའི་ལྕགས་ཀྱི་ས་གཞིར་ངོས་གཞིའི་སྟེང་དུ་སྐྱེས་ནས་གནས་པ་ལས། ཕྱོགས་
བཞི་ནས་ཚ་ཞིང་རྩུབ་པའི་མེ་འོངས་ནས་མེ་ལྕེས་སྲེག་པར་བྱེད་ཅིང་། ཡང་ལུས་ལ་ནམ་མཁའ་ནས་མཚོན་ཆའི་
ཆར་བ་འབབ་པ་དང་། འཇིགས་སུ་རུང་བའི་གཤིན་རྗེའི་སྐྱེས་བུས་བཟུང་ནས་ལྕགས་ཀྱི་གསལ་ཤིང་གི་རྩེ་ལ་
བསྐྱོན་པ་དང་། ཁ་ཅིག་ལ་ཟངས་ཞུན་བསྐོལ་པ་ཤིན་ཏུ་ཚ་བའི་རང་བཞིན་ཅན་ཁ་ནང་དུ་ལྡད་ཅིང་། ལྕགས་
ཀྱི་ཕུར་བུ་འབར་བས་ལྕེ་ལ་འདེབས་པར་བྱེད་པའི་སྡུག་བསྔལ་མྱོང་བ་ཡོད་ཅེས་པའོ། ། དེ་ཡང་མཚོན་གྱི་ཆར་
འབབ་པ་ནི་ཡང་སོས་དང་། གསལ་ཤིང་ལ་བསྐྱོན་པ་ནི་ཚ་བ་ན་དང་། གཞན་མནར་མེད་ན་གཙོ་ཆེ་ཡང་ཕར་
ཆེར་ན་ཡོད་དོ། ། དེ་དག་གི་ཁྱད་པར་གསལ་བར་ལམ་རིམ་སོགས་ནས་ཤེས་དགོས་ལ། བསྡུ་ན་འདི་ལྟར་ཡིན་
353



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཏེ། ཡང་སོས་སུ་ལུས་མཚོན་གྱི་ཆར་བབ་ནས་བཏུབ་པ་དང་། ཐིག་ནག་ཏུ་ལུས་ལ་ཐིག་བཏབ་ནས་དེ་བཞིན་
དུ་གཤེགས་པ་དང་། བསྡུས་འཇོམས་སུ་ལྕགས་ཀྱི་རིའི་བར་དུ་འཚིར་བ་དང་། ངུ་འབོད་ན་སེམས་ཅན་དེ་དག་
ལྕགས་ཁང་མི་ཐར་བར་འཇུག་པ་དང་། ངུ་འབོད་ཆེན་པོ་ནི་ལྕགས་ཁང་རིམ་པ་གཉིས་པར་འཇུག་པ་དང་།
ཚབ་ལྕགས་ཟངས་འབར་བར་བཅུག་ནས་བསྲེག་ཅིང་གསལ་ཤིང་ལ་བསྐྱོན་པ་དང་ཡང་ལྕགས་ཀྱི་ས་གཞིར་
བཞག་སྟེ་ཐོ་བས་རྡུང་ཞིང་དམྱལ་བར་བྱེད་པ་དང་། རབ་ཏུ་ཚ་བར་ལྕགས་ཀྱི་རྩེ་གསུམ་འཕོངས་ནས་སྤྱི་བོ་དང་
ཕྲག་པའི་བར་འབྱིན་པ་དང་ལྕགས་གླེགས་ཚ་བས་ལུས་ལ་དཀྲི་ཞིང་ལྕགས་ཟངས་འབར་བར་སྲན་མ་བཞིན་
འཚོང་བ་དང་། མནར་མེད་ན་ཕྱོགས་བཞི་ནས་མེ་འབར་བའི་ཤུགས་འོངས་ཏེ་རུས་པ་ལ་ཐུག་གི་བར་འཚིག་
པར་བྱེད་པ་དང་། ལྕགས་ཀྱི་ཐུ་ལུམ་ཁར་བླུགས་པ་ལ་སོགས་མང་ངོ། །གྲང་དམྱལ་ནི། འོག་གཞི་ཐམས་
ཅད་འཁྱགས་རམ་དང་ཕྱོགས་ཐམས་ཅད་གངས་ཀྱི་རིས་བསྐོར་བའི་འཁྱགས་པའི་སྦུབས་སུ་ཆུད་ནས་ལུས་ལ་
ཤིན་ཏུ་གྲང་པའི་བུ་ཡུག་འཚུབ་པའི་རླུང་གིས་བཏབ་པ་ཡི་རྐྱེན་ཀྱིས་སེམས་ཅན་དེ་དག་གི་ལུས་ཀྱི་ཆ་ལ་ལར་ཆུ་
བུར་བརྒྱ་བྱུང་ལ། ཆོ་ལ་ལར་ཆུ་བུར་དེ་རྡོལ་ཞིང་། ཁ་ཅིག་གི་ལུས་ནི་ཚལ་བ་དུ་མས་གས་པ་ཡོད་དོ་ཞེས་པ་སྟེ།
དེའི་འཁྱགས་པ་ནི་ཆབ་རོམ་དུ་གྲགས་པ་ལྟ་བུ་ཡིན་ལ། བརྒྱད་པོ་བསྡུས་ཏེ་བཤད་ན། ཆུ་བུར་ཅན་ནི་གྲོང་
ནས་ལུས་ལ་ཆུ་བུར་བྱུང་བ། ཆུ་བུར་རྡོལ་བ་ནི་ལྷག་པར་གྲངས་ནས་དེ་རྡོལ་བ། སོ་ཐམ་པ་དང་། ཀྱི་ཧུད་
དང་། ཨ་ཆུ་ཟེར་བ་ནི་གྲང་ནས་ཚིག་བརྗོད་ལུགས་ལ་བཏགས་པའོ། །ཨུཏྤལ་ལྟར་གས་པ་ནི་ཁ་དོག་སྔོ་བ་
ལྔའམ་དྲུག་ཏུ་གས་པའོ། ། པདྨ་ལྟར་གས་པ་ནི་མདོག་དམར་པོ་བཅུ་སོགས་སུ་གས་པའོ། ། པདྨ་ཆེན་པོ་ལྟར་
གས་པ་ནི་མདོག་ཤིན་ཏུ་དམར་བ་བརྒྱ་འམ་དེ་ལས་ལྷག་པར་གས་པའོ། ། དམྱལ་བ་གཉིས་ནི་སྡུག་བསྔལ་ཆེ་
བའི་ཁྱད་ནི། བཤེས་སྤྲིངས་ལས། འདི་ན་ཉིན་ཅིག་མདུང་ཐུང་སུམ་བརྒྱ་ཡིས། ། རབ་ཏུ་དྲག་བཏབ་སྡུག་
བསྔལ་གང་ལགས་པ། ། དེས་ནི་དམྱལ་བའི་སྡུག་བསྔལ་ཆུང་ངུ་ཡི། ། འོན་ཀྱང་མི་འཆི་ཆར་ཡང་མི་ཕོད་
དོ། ། ཞེས་གསུངས་པ་ལྟར་རོ། ། གཉིས་པ་ཡི་དྭགས་ནི། ཡི་དྭགས་སུ་སྐྱེས་པའི་རིགས་གཅིག་རང་གི་གདོང་
གི་སྐུ་རིང་པོ་སྐྱེས་པ་ཐུར་དུ་འཕྱང་པས་ཁེབས་པ་སྟེ་གཡོགས། ཁ་ནི་ཤིན་ཏུ་བསྐམས་ཤིང་རྒྱང་རིང་བོ་ན་ཆུ་ཀླུང་
ཡོད་པ་མཐོང་སྟེ་དེ་འཐུང་བར་འདོད་ནས་བཏུང་བའི་ཕྱིར་དུ་རྒྱུགས་པ་ན། དེའི་ཚེ་རལ་གྲི་དང་མདུང་སོགས་
ཀྱི་མཚོན་ཆ་རྣམས་ཐོགས་པའི་སྐྱེས་བུས་འཐུང་དུ་མི་སྟེར་བར་འགེགས་ཤིང་། གལ་ཏེ་སྲུང་མཁན་མེད་ཀྱང་
ཆུའི་རྩར་སླེབ་པའི་ཚེ་ལས་ཀྱི་དབང་གིས་ཆུ་དེ་ཡང་རྣག་ཕྲོག་ཉིད་དུ་མཐོང་ནས་ཆུར་མི་མཐོང་ངོ༌། ། ལ་ལ་ཁ་
ནི་ཁབ་ཀྱི་མིག་ཙམ་ཞིག་ཏུ་ཆུང་ཞིང་། མགུལ་པའི་ཝ་བ་ཆེན་པོས་མགྲིན་པ་འགགས་ནས་ཟས་སྐོམ་རྙེད་ཀྱང་
354



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
སྤྱོད་པར་མི་ནུས་ལ། ཅུང་ཟད་ཟོས་ཤིང་འཐུང་བ་རྣམས་ཀྱང་ཁོག་ཏུ་སླེབ་པ་ན་མེ་འབར་ནས་ལུས་ཀྱི་ཁོག་པ་
དང་མགྲིན་པ་སོགས་འཚིག་ཅིང་། ཟས་གཞན་མ་རྙེད་པ་ཁ་ཅིག་མི་གཙང་བའི་བཤང་གཅི་ཙམ་གྱིས་འཚོ་བར་
བྱེད་ལ། ཁ་ཅིག་ནི་རང་གི་ཤ་ལས་བཅད་དེ་ཟ་བར་བྱེད་དོ་ཞེས་པ་སྟེ། དེ་ཡང་། སྐྱེས་བུས་འགེགས་པ་ནི་
འགོག་པའི་དོན་ཡིན་ལ། དེ་ལྟ་བུའི་ཡི་དྭགས་དེ་ཕྱི་ན་ཡོད་པའི་སྒྲིབ་པ་ཅན་དང་། ཁ་ཁབ་མིག་ཅན་ནི་ནང་ན་
ཡོད་པའི་སྒྲིབ་པ་ཅན། བཤང་གཅི་ཟ་བ་ནི་ཟས་སྐོམ་ཉིད་ལ་ཡོད་པའི་སྒྲིབ་པ་ཅན་ནོ། ། དེའི་ཁྱད་པར་ནི།
སློབ་སྤྲིངས་ལས། མི་བཟད་སྐོམ་པས་རྒྱང་ནས་ཆུ་ཀླུང་དྲི་མེད་པ། ། མཐོང་ནས་བཏུང་བ་འདོད་དེ་སོང་ནས་
དེ་ཉིད་ཀྱང་། ། སྐྲ་ཤད་ཉ་ལྕིབས་ཚོགས་དང་རྣག་བསུངས་འདྲེས་པ་དང་། ། འདམ་རྫོབ་དག་དང་ཕྱིས་སུ་
གང་བའི་ཆུར་འགྱུར་རོ། ། ཞེས་པ་ནས། ཁ་ཡི་དུག་གིས་ཆུ་ཡི་ཐིགས་པའང་སྐམ་པར་འགྱུར། ། ཞེས་པའི་
བར་གྱིས་རྒྱས་པར་བཤད་ཅིང་། བཤེས་སྤྲིངས་ལས་ཀྱང་གསུངས་སོ། ། གསུམ་པ་དུད་འགྲོ་ནི་བླང་དོར་ལ་
རྨོངས་པའི་མུན་ཆེན་འཐིབས་པའི་དབང་གིས་ཡང་དག་པའི་ལོ་དང་ལོ་མིན་པ་ཇི་བཞིན་འབྱེད་པ་ལ་བློ་ཡི་ནུས་
པ་དང་བྲལ་ནས་འབྱེད་མི་ནུས་ཤིང་རིགས་མཐུན་གཅིག་གིས་གཅིག་གསོད་པ་སོགས་བྱེད་པའི་སྡུག་བསྔལ་དང་།
ཁ་ཅིག་ནི་ལྷ་དང་མིའི་གཞན་དབང་དུ་གྱུར་པའི་སྟོབས་ཀྱིས་དེ་དག་གིས་དབྱིག་པ་སོགས་ཀྱིས་བརྡེགས་པ་དང་
ཞོན་པ་དང་ཁལ་འགེལ་བ་སོགས་ཀྱི་སྒོ་ནས་བཀོལ་བའི་སྡུག་བསྔལ་འབབ་པོ་ཞེས་པ་སྟེ། དེ་ལྟར་ཡང་བཤེས་
སྤྲིངས་ལས། དུད་འགྲོའི་སྐྱེ་གནས་ན་ཡང་གསོད་པ་དང་
། ། བཅིང་དང་བརྡེག་སོགས་སྡུག་བསྔལ་སྣ་ཚོགས་
པ། །ཞི་གྱུར་དགེ་བ་སྤངས་པ་རྣམས་ལ་ནི། ། གཅིག་ལ་གཅིག་ཟ་ཤིན་ཏུ་མི་བཟོད་པ། ། ཁ་ཅིག་མུ་ཏིག་བལ་
དང་རུས་པ་ཁྲག། ཤ་དང་པགས་པའི་ཆེད་དུ་འཆི་བར་འགྱུར། ། དབང་མེད་གཞན་དག་རྡོག་པ་ལག་པ་
དང༌། ། ལྕགས་དང་ལྕགས་ཀྱུ་གདབ་པས་བཏབ་སྟེ་བཀོལ། ། ཞེས་གསུངས་སོ། ། བཞི་བ་ལྷ་མ་ཡིན་ནི། ལྷ་
རྣམས་ཀྱི་ཕུན་སུམ་ཚོགས་པའི་དཔལ་མཐོང་ནས་ལྷ་དེ་རྣམས་ལ་མི་བཟོད་པ་སྐྱེས་ཏེ་ཡིད་འཁྲུགས་པའི་ཕྲག་དོག་
གི་མེ་ཆེན་པོ་རབ་ཏུ་འབར་བས་རང་ཉིད་ཡིད་བདེ་སྐྱེ་བའི་གོ་སྐབས་བཅོམ་སྟེ་ཡིད་མི་བདེ་བས་དུས་འདའ་ལ།
ལྷ་རྣམས་དང་འཐབ་ཅིང་རྩོད་པ་ལས་བྱུང་བ་ལུས་མཚོན་གྱིས་བཅད་པ་དང་དྲལ་བ་སོགས་ཡོད་ཅིང་། གཡོ་
དང་སྒྱུས་ཡིད་བསླད་པའི་རྐྱེན་གྱིས་ཚེ་དེ་ལ་ཆོས་ཉིད་ཀྱི་བདེན་པ་མཐོང་པའི་སྐལ་བ་མེད་པ་ཡིན་ནོ། ། ཞེས་པ་
སྟེ། དེ་ལྟར་ཡང་བཤེས་སྤྲིངས་ལས། ལྷ་མིན་དག་ན་རང་བཞིན་གྱིས་ལྷ་ཡི། ། དཔལ་ལ་ལྡང་ཕྱིར་ཡིད་ཀྱི་སྡུག་
བསྔལ་ཚེ། ། དེ་དག་བློ་དང་ལྡན་ནའང་འགྲོ་བ་ཡི། ། སྒྲིབ་པས་བདེན་པ་མཐོང་པ་མ་མཆིས་སོ། ། ཞེས་
གསུངས་སོ། ། སྔར་བཤད་པའི་འགྲོ་བ་དེ་རྣམས་ཀྱི་སྡུག་བསྔལ་ཐུན་མོང་དུ་དྲན་ཚུལ་ནི། དེ་ལྟར་སྡུག་བསྔལ་
355



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མྱོང་ཚུལ་མངོན་སུམ་དུ་མཐོང་བ་ལྟ་ཞོག དེ་བསྟན་པ་ཉན་ཤེས་ཀྱིས་ཐོས་པ་ལྟར་ན་ཡང་སྙིང་ལ་འཇིགས་པ་
བསྐྱེད་པར་བྱེད་ཅིང་། འཇིགས་ཤིང་དཔའ་སྐོང་བ་དང་ཞུམ་པའི་གཡའ་སློང་བའི་སྤྱི་ནི་གཡའ་བ་ཡི་དམྱལ་བ་
དང་ཡི་དགས་དུད་འགྲོ་ལྷ་མ་ཡིན་གྱི་གཡང་ས་ཆེན་པོ་དག་ཏུ་ལྟུང་བར་འགྱུར་བའི་ལས་ངན་པ། སྐྱེ་སའུ་བདས་
པས་སྨད་པའི་མི་བཟོད་སྡིག་པའི་ལས་མང་པོ་སྔར་ཐོག་མེད་ཀྱི་དུས་ནས་བསགས་ཤིང་ད་ལྟ་གསོག་བཞིན་པ་
དང་མ་འོངས་པ་ན་སོག་པར་འགྱུར་བ་ཤིན་ཏུ་ཉམ་ང་བའི་གནས་ངན་འགྲོའི་གཡང་ས་ཆེན་པོར་ལྷུང་པར་
མངོན་དུ་ཕྱོགས་ཤིང་ཉམ་ཐག་པར་འགྱུར་བ་བདག་ནི། མགོན་པོ་ཁྱོད་ཀྱིས་ངན་འགྲོའི་འཇིགས་པ་ལས་སྐྱོབ་
པར་མཛད་པའི་དུས་ལ་འབབ་བོ། ། ཞེས་པའོ། ། ལྔ་པ་མི་ནི། གོང་དུ་སྨོས་པའི་འགྲོ་བ་དེ་དག་ལ་སྡུག་
བསྔལ་ཡོད་པར་མ་ཟད། མི་ཡི་གནས་སུ་སྐྱེས་ནའང་ཁ་ཅིག་ནི་ལོངས་སྤྱོད་དང་དབང་ཕྱུག་གི་མངོན་པར་མཐོ་
བ་ཐོབ་ན་ཡང་དེ་ཉམས་ཀྱི་འགྲོ་བར་དོགས་པའི་སྡུག་བསྔལ་དང་། ཁ་ཅིག་མཐོ་རིས་ཀྱི་ཡོན་ཏན་རིགས་
གཟུགས་སོགས་དང་འབྱོར་བས་ཕོངས་པ་བྱུང་ན་དེའི་ཚེ་སྔར་མཐོབ་པའི་འདོད་པའི་བདེ་བ་ཚོལ་བ་ལ་ཞུགས་
པར་གྱུར་པས་ཤ་ཐང་ཐང་དུ་འབད་པའི་སྡུག་བསྔལ་འབྱུང་ངོ་། ། འདོད་པའི་བདེ་བ་ཐོབ་པར་འདོད་ནས་
བདེ་བ་དེ་ཡི་ཐབས་ཏེ་རྒྱུ་འབད་ནས་བསྒྲུབས་པས་དེའི་ཚེ་འབྲས་བུ་བདེ་བ་ཐོབ་པ་དེ་ལས་ཆེས་ལྷག་པའི་ལུས་ཀྱི་
སྡུག་བསྔལ་དང་། སེམས་ཀྱི་ཡིད་མི་བདེ་བ་རྣམས་དུ་མས་རང་ཉིད་ཀུན་ནས་མནར་བར་འགྱུར་རོ། ། དྲུག་པ་
ལྷ་ལས། འདོད་ལྷ་ནི་ལུས་ཤིན་ཏུ་མཛེས་པ་ལ་རིན་ཆེན་སྣ་ཚོགས་ཀྱི་རྒྱན་གྱིས་རབ་ཏུ་བརྒྱན་པར་ཁང་བཟང་
རྣམས་དང་། དགའ་བའི་ཚལ་དུ་གནས་བཅས་ཤིང་ཡུན་རིང་པོར་འདོད་པའི་བདེ་ལ་ལོངས་སྤྱོད་པ་པོ་མཐོ་
རིས་ཀྱི་ཕུན་སུམ་ཚོགས་པའི་དཔལ་ལ་རྩེ་དགའ་རོལ་བའི་ལྷ་རྣམས་ཀྱང་མི་འདོད་པ། རང་འཆི་བའི་ལྟས་ཀྱིས་
ཟིན་པའི་ཚེ་ན་ཡིད་འཕྲོག་སྙིང་འཁྲུགས་པར་གྱུར་པ་ཡིས་ཡིད་ལ་བཟུང་བ་འདི་ལྟ་སྟེ། ལྷའི་བུ་རྣམས་ཀྱིས་ལྷ་ཡི་
མཛེས་མ་ལྷ་མོ་དང་། གཉིས་གས་ཡིད་དུ་འོང་བའི་སྐྱེད་མོས་ཚལ་དང་། བདུད་རྩིའི་ཁ་ཟས་དང་། གོས་
བཟང་དང་། མཛེས་པའི་རྒྱན་རིན་པོ་ཆེ་དང་། ལྷ་མོ་རྣམས་ཀྱིས་ལྷའི་བུ་གཞོན་ནུ་རྣམས་དང་མྱུར་དུ་བདག་
ཉིད་མི་འདོད་བཞིན་དུ་འབྲལ་བར་འགྱུར་བ་མཐོང་བའི་ཚེ། ལྷའི་གནས་དེར་སྐྱེས་བའི་ལུས་ཀྱི་བདེ་བ་མྱོང་བ་
ལས་ཀྱང་། ཆེས་ཆེར་ལྷག་པའི་ཡིད་ཀྱི་སྡུག་བསྔལ་གྱི་དབང་གིས་བསྐྱེད་པའི་མྱ་ངན་གྱི་སྡུག་བསྔལ་མེ་ལྕེ་འབར་
བས་སྲེག་པར་བྱེད་དོ། ། དེ་དག་ནི་འདོད་ལྷ་རིགས་དྲུག་གི་དབང་དུ་བྱས་པ་སྟེ། སྡུག་བསྔལ་མྱོང་ཚུལ་ནི་ལྷ་
དང་ལྷ་མོ་ཐ་དད་པས་ན་ཅུང་ཟད་ཕྱེ་སྟེ་བཤད་པ་ཡིན་ལ། ལྷ་མོ་ཡང་ལྷའི་བུ་མོ་ལ་ཡིད་ཆགས་པ་ཡོད་པས་ཐུན་
མོང་དུ་བཤད་པ་རུང་བར་མངོན་ནོ། ། འཆི་ལྟས་ལྔ་ནི། བཤེས་སྤྲིངས་ལས། ལུས་ཀྱི་ཁ་དོག་མི་སྡུག་འགྱུར་བ་
356



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
དང་། ། སྟན་ལ་མི་དགའ་མེ་ཏོག་ཕྲེང་རྙིང་དང་། ། གོས་ལ་དྲི་མ་ཆགས་དང་ལུས་ལ་ནི། ། སྔོན་ཆད་མེད་
པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྒྲོན་བྱེད་འཆི་ལྟས་ལྷ། ། ཞེས་གསུངས་པ་བཞིན་ནོ། །
འདོད་ལྷ་དེ་དག་ལས་ཕལ་ཆེར་སྔོན་ཚེ་རབས་མང་པོར་ལེགས་པར་སྤྱད་པའི་དགེ་བའི་ལས་འབད་པས་བསྒྲུབས་
པའི་འབྲས་བུ་བདེ་བས་སྤྱད་སྤྱད་པས་རྒྱུ་དགེ་བའི་ལས་ཟད་པར་འགྱུར་ཏེ་འདོད་ལ་གཡེལ་བའི་བག་མེད་པའི་
དབང་གིས་ངན་འགྲོའི་རྒྱུ་བསྒྲུབས་པས་སླར་ཡང་ངན་སོང་གནས་སུ་ལྟུང་བར་འགྱུར་རོ། ། དེ་ལྟར་ཡང་བཤེས་
སྤྲིངས་ལས།ལྷ་ཡི་འཇིག་རྟེན་དག་ན་འཕོས་པ་ལ། ། གལ་ཏེ་དགེ་བའི་ལྷག་མ་འགའ་མེད་ན། ། དེ་ནས་ངལ་
མེད་དུད་འགྲོ་ཡི་དྭགས་དང་། ། དམྱལ་བར་གནས་པ་གང་ཡང་རུང་བར་འགྱུར། ། ཞེས་གསུངས་སོ། །
ཁམས་གོང་མ་གཉིས་ཀྱི་ལྷ་ནི། འདོད་པ་ལ་འདུན་པའི་རྣམ་རྟོག་དང་། གནོད་སེམས་ཀྱང་མེད་ལ། གཉིད་
ལོག་པ་དང་ཡིད་ལ་གདུང་བའི་དཔྱོད་པ་གཉིས་ཀྱང་སྤངས་ཤིང་། ལུས་དང་སེམས་ལ་གནོད་པའི་སྡུག་བསྔལ་
དང་བྲལ་བའི་ངང་ནས་སེམས་རྩེ་གཅིག་པའི་ཏིང་ངེ་འཛིན་གྱི་སྟོབས་འཆིང་བ་ལས་མ་གྲོལ་བས། ། སྔོན་གྱི་
ཏིང་ངེ་འཛིན་གྱིས་འཕེན་པ་ཅི་ཙམ་ཡོད་པའི་ནུས་པ་ཟད་པ་ན། ཤི་ནས་ཕྱི་ཡང་སྟེ་སླར་ཡང་འོག་ཏུ་འདོད་
ཁམས་སུ་ལྷུང་ནས་སྐྱེ་བ་མང་པོར་བརྒྱུད་མར་བཟང་ངན་ཅི་རིགས་སུ་འཁོར་བར་འགྱུར་རོ། ། དེ་ལྟར་ཡང་
ཚོགས་ཀྱི་གཏམ་ལས། གང་ཞིག་གཟུགས་ཅན་གཟུགས་མེད་པའི། ། སྡུག་བསྔལ་སྡུག་བསྔལ་ལས་འདས་
ཤིང་། ། ཏིང་འཛིན་བདེ་བའི་བདག་ཉིད་ཅན། ། བསྐལ་བར་གཡོ་བ་མེད་པར་གནས། ། དེ་ཡང་ཤིན་ཏུ་
ངེས་གྲོལ་མིན། ། དེ་ལས་སླར་ཡང་ལྟུང་བར་འགྱུར། ། ཞེས་གསུངས་སོ། ། གོང་མའི་ལྷ་ལ་ལྷ་མིན་དང་
འཐབ་པ་སོགས་མེད་པར་མ་ཟད། གཉིད་དང་ཡིད་མི་བདེ་བའི་བློ་མངོན་གྱུར་ཡང་མེད་པར་བཤད་པས་ན།
དེ་དག་གིས་གཉིད་དང་ཡིད་ཀྱི་གདུང་བ་སྤངས་ཞེས་ཐ་སྙད་མཛད་པ་ཡིན་གྱི། གཏན་ནས་སྤངས་པ་ནི་མ་ཡིན་
ནོ། ། དེ་དག་གི་ལུས་སེམས་ལ་སྡུག་བསྔལ་མངོན་གྱུར་པ་མེད་དེ། ཆོས་མངོན་པར་གོང་ན་སྡུག་བསྔལ་དང་པོ་
གཉིས་མེད་པར་བཤད་པས་སོ། ། ལྷ་མི་གཉིས་ཀྱི་སྡུག་བསྔལ་ཐུན་མོང་དུ་བསྟན་པའི་སྒོ་ནས་དོན་བསྡུ་ན་ནི།
གོང་དུ་བཤད་པའི་ཚུལ་དེ་ལྟར་འཁོར་བའི་གཙོ་བོ་ལྷ་དང་མི་ཡང་སྐྱེ་བ་དང་འཆི་བ་དང་ན་བ་དང་རྒ་བ་ལ་སོགས་
པ་ཡི་སྡུག་བསྔལ་གྱི་ཆུ་བོས་སྲིད་པའི་རྒྱ་མཚོར་ཁྱེར་བར་འགྱུར་བས་ན་སྲིད་པའི་བདེ་བ་ལ་ཆགས་པར་ག་ལ་རུང་
མི་རིགས་པ་ཡིན་མོད་ཀྱི་འོན་ཀྱང་འདོད་པའི་སྲེད་པས་བློ་གྲོས་ཀྱི་མིག་བསྒྲིབས་པ་ཡི་མཐུས་སྡུག་བསྔལ་ཡིན་པ་
ལ་བདེ་བར་ཞེན་ནས་འཛིན་པ་འཁྲུལ་བའི་ལོག་ཤེས་ཅན་ཕྱིན་ཅི་ལོག་གི་རྟོག་པས་བློ་བསྒྲིབས་པ་བདག་ནི།
སྲིད་པ་འཁོར་བའི་ཆུ་བོ་སྟེ་རྒྱ་མཚོ་ཆེ་ལས་བསྒྲལ་བར་མཛད་དུ་གསོལ་ལོ། ། ཞེས་པའོ། ། ལྷ་མི་ཡང་ཞེས་པ་ནི་
357



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ངན་འགྲོ་བ་དང་ལྷ་མིན་དུ་མ་ཟད་ཅེས་པའོ། ། སྲེད་པ་འདོད་སྲེད། སྲིད་སྲེད། འཇིགས་སྲེད་གསུམ་ཡོད་
ཀྱང་འདིར་འདོད་སྲེད་ལ་བྱེད་པར་སྐབས་སུ་བབ་སྟེ་རང་ཅག་ལྟ་བུའི་རྒྱུད་ཀྱི་སྡུག་བསྔལ་བདེན་པ་ལ་བདེ་བ་
མཆོག་ཏུ་ཞེན་ནས་འཛིན་པའི་འདོད་ཆགས་ལ་འདོད་སྲེད་ཞེས་བརྗོད་དགོས་པས་སོ། །རིགས་དྲུག་གི་སྡུག་
བསྔལ་དྲན་ཚུལ་རྒྱས་པར་ནི་མདོ་དྲན་པ་ཉེར་བཞག་ན་གསལ་ལོ། ། གཉིས་པ་ནི། འདོད་པའི་འདམ་དུ་བྱིང་
བས་ཐར་བའི་ལམ་ལས་གོལ། ། ཞེས་པ་ནས་འཇུག་པར་འདོད་པས་ལུས་ཀྱིས་བགྲོད་མ་ནུས། ཞེས་པའི་བར་
གསུངས་ཏེ། དོན་ནི། ཟག་བཅས་ཀྱི་དངོས་པོ་ལ་ཆགས་པའི་ཕྱིར་འདོད་པའི་འདམ་དུ་བྱིང་བར་གྱུར་པས་
ཐར་པའི་ལམ་ལས་ཕྱིན་ཅི་ལོག་གི་ལམ་གཞན་དུ་ནི་གོལ། མ་རིག་པའི་མུན་པ་འཐིབ་པོར་ཞུགས་པས་ཤེས་རབ་
ཀྱི་མིག་དང་ནི་བྲལ། བདག་ཏུ་འཛིན་པའི་རྣམ་རྟོག་གི་སྤྲོས་པའི་གཟེབ་ཏུ་ཆུད་པས་འཁོར་བའི་བཙོན་ཁང་གི་
ར་བར་ནི་བཅིངས། ལས་ཀྱི་དབང་གིས་མནར་བ་སྟེ་གདུང་བ་བདག་ནི་མགོན་པོ་ཁྱོད་ཀྱི་ཐུགས་རྗེས་འཛིན་
པའི་གནས་ལགས་སོ་ཞེས་པ་སྟེ། དེ་ཡང་བྱིང་བ་ནི་ལྷུང་པའི་རྣམ་གྲངས་ཡིན་ལ། དཔེ་འདམ་དུ་ལྷུང་བ་དང་།
དཔེ་ཅན་འདོད་པ་ལ་ཞེན་པ་གཉིས་གཟུགས་སུ་སྦྱར། མུན་པ་འཐིབ་པོར་ཞུགས་ན་གཟུགས་མི་མཐོང་བ་ལྟར།
མི་ཤེས་པའི་རྨོངས་པ་ཆེན་པོ་ཡོད་ན་བླང་དོར་དཔྱོད་པའི་ཤེས་རབ་མེད་པ་དང་སྤྲོས་པ་ལ་སྤྱིར་མང་ཡང་འཁོར་
བ་ཞེས་པ་དང་སྤྲེལ་ནས་བདག་ཏུ་འཛིན་པའི་རྣམ་རྟོག་མི་སྤོང་ན་འཁོར་བར་སྐྱེ་བ་དང་། ལས་ངན་པའི་དབང་
གིས་འབྲས་བུ་སྡུག་བསྔལ་གྱིས་མནར་བ་རིམ་པར་སྦྱར་རོ། ། དཔེའི་གཟེབ་ནི་སྒོམ་དུ་གྲགས་པ་ལྟ་བུ་སོགས་ཀྱི་
སྣོད་དོ། ། དཔེའི་བཙོན་ནི། ཉེས་ཅན་འཇུག་པའི་གནས་བཙོན་དུ་གྲགས་པ་དེ་ཡིན་པས། ཆོས་སྤྱོད་དུ་ར་
མགོ་ཅན་དུ་བྱས་པ་ནི་ཡི་གེ་ནོར་བའོ། ། འོ་ན་མ་རིག་ཞེས་པ་དང་སྤྲོས་པའི་ཞེས་པ་གཉིས་ཀྱི་དོན་ཅིག་ཏུ་
བཤད་དགོས་པས་ཟློས་པར་འགྱུར་རོ་ཞེ་ན་སྐྱོན་མེད་དེ། གང་ཟག་བདག་ཆོས་ཀྱི་བདག་འཛིན་གཉིས་མ་རིག་
པ་ཡིན་ཀྱང་དེ་སྤྲོས་པའི་ཞེས་པས་བསྟན་པའི་དོན་དང་། མ་རིག་ཞེས་པ་ནི་སྤྱིར་རྨོངས་པ་ལ་གཏི་མུག་དང་མ་
རིག་པའི་སྒྲས་བརྗོད་པ་བཞིན་བྱས་ནས་ལེགས་པར་སེམས་ཏེ། ཤེས་རབ་མིག་དང་བྲལ་ཞེས་པས་དོན་གྱིས་
གོའོ། ། སྔར་བཤད་པ་ལྟར་འཇིགས་སུ་རུང་བ་འཁོར་བའི་གཡང་ས་འགེགས་པ་སྟེ་འགོག་པ་ལ། གསུང་རབ་
ཀྱི་གཞུང་དྲི་མ་མེད་པའི་མང་དུ་ཐོས་པ་ལ་བརྟེན་པ་ཡི་སྟེ་ཐོས་པ་ལ་བརྟེན་ནས་བྱུང་བའི་ཚུལ་བཞིན་དུ་དཔྱོད་
པའི་རྣམ་པར་དག་པའི་རིགས་པའི་སྟོབས་ཀྱིས་མཐའ་ཡས་པའི་རྒྱལ་པའི་གསུང་རབ་རྣམས་ཀྱི་དྲང་བ་དང་ངེས་
པའི་དོན་ཚུལ་ཇི་ལྟ་བ་བཞིན་འབྱེད་པ་ལ་གཞན་ལ་རག་མ་ལུས་པས་གཞན་གྱི་དྲིང་མི་འཇོག་པའི་མཁས་པའི་གོ་
འཕང་དགོས་པ་ངེས་པར་རྙེད་དགོས་ཀྱང་མི་རྙེད་ན་ རྒྱལ་བའི་དགོངས་པ་རྟོགས་དཀའ་བའི་ཕྲ་མོ་མཐར་
358



___ _༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
ཐུག་རྟོགས་དགོས་པ་ལྟ་སྨོས་ཀྱང་ཅི་དགོས་སོ། ། ཞེས་པའོ། ། གཞུང་འདིས་མང་དུ་ཐོས་པ་ངེས་པར་བྱེད་
དགོས་པར་བསྟན་པས། ཁ་ཅིག་ཐོས་པ་ཉུང་ངུས་ཆོག་པར་འདོད་པ་ནི། འདིས་མཚོན་ནས་རྗེའི་བཞེད་པ་དུ་
མ་དང་འགལ་ལ་ཐོས་པ་དགོས་པའི་ཚུལ་ནི་ཁོ་བོས་གཞན་དུ་བརྗོད་ཟིན་ཏོ། ། འདིར་རྒྱལ་བའི་དགོངས་པ་
ཞེས་འབྱུང་བ་ལྟར་ན་མཁས་པའི་དགོངས་པའི་ཞེས་ཐོས་པ་ལྟ་བུ་དང་། ཡང་རྙེད་དགོས་ཀྱང་ཞེས་པ་ནི་རྙེད་
དགོས་ན་ཞེས་ཐོབ་པ་ལྟར་སྣང་ཡང་ཡིག་སྐྱོན་དུ་འཇོག་མ་ནུས་པས་རང་སོར་བཞག་པ་ཡིན་ལ། འོན་ཀྱང་
མཁས་པས་དཔྱད་པར་བྱའོ། ། བླང་བྱར་འཇུག་པ་དང་། སྤང་བྱར་ལྡོག་པའི་གནས་ནི་ཕྲ་མོ་ལྟ་ཞོག་ཤིན་ཏུ་
རགས་པ་དག་ལའང་བདག་གི་བློ་གྲོས་ཀྱི་མིག་ཅེས་ཆེར་གསལ་བར་མ་གྱུར་པས། སྔོན་བསྒྲིབས་པར་མ་ཟད་ད་
དུང་རབ་ཏུ་རྨོངས་པའི་དགྲ་འདིས་བདག་གི་སྙིང་སྟེ་ཡིད་རིང་དུ་བསྒྲིབས་ནས་གྲོལ་བའི་སྐབས་མེད་པ་ལྟ་བུར་
བྱས་བའི་ཚུལ་འདི་དགོངས་ལ་སྙིང་གི་མུན་པ་སོལ་ཅིག་ཅེས་པའོ། ། བདག་ཅག་སྔོན་གྱི་རྒྱལ་བ་དང་རྒྱལ་བའི་
སྲས་ཀྱང་སེམས་རྣམས་ཀྱི་སྤྱན་སྔར་རིག་གནས་རྣམས་ལ། མང་ཐོས་རྒྱ་མཚོས་སྐྱེ་བ་དུ་མ་རུ་ཡང་ཡང་སྦྱངས་
པའི་བག་ཆགས་ལེགས་པར་ཟད་པ་འགྲོ་བ་ལ་ལམ་བཟང་མཚན་བ་སྟེ་སྟོན་པའི་མིག་གཅིག་བུ་སྔོན་གྱི་དམ་པ་
རྣམས་ཀྱིས་ནི་ཡལ་བར་དོར་ནས་བཞག་པའི་རྒྱུ་མཚན་དེ་ཕྱིར་མགོན་སྐྱབས་དང་བྲལ་བའི་ཕོངས་པ་བདག་ནི།
ཕྱོགས་རྣམས་བསླད་པ་སྟེ་ལམ་ནོར་ནས་འཁྱམས་པའི་མགྲོན་པོ་བཞིན་དུ་གྱུར་བས། དེ་བརྩེ་བ་སྙིང་རྗེ་ཆེན་པོ་
དང་ལྡན་པ་ཁྱོད་ཀྱི་རྗེས་སུ་བཟུང་བའི་དུས་ལ་བབ་པོ། ། ཞེས་པ་སྟེ། བསྡུ་ན་སྔོན་གྱི་དམ་པས་ཡལ་པར་དོར་
ནས་བཞག་པ་བདག་ལ་ཁྱོད་ཀྱིས་ཐུགས་རྗེས་གཟུང་ཞེས་པའོ། ། མང་ཐོས་རྒྱ་མཚོའི་མང་ཚིག་སྟེ་མང་དུ་ཐོས་
པ་བསགས་པའི་དོན་དང༌། དེ་ཡང་འཛམ་གླིང་རྒྱན་དྲུག་མཆོག་གཉིས་ལྟ་བུའི་ཐོས་པ་བསགས་པ་ལ་བྱའོ། །
ཕོངས་པ་ལ་སྤྱིར་མང་ཡང་འདིར་ཐོས་པ་སོགས་ཀྱིས་ཕོངས་པ་དང་། མགྲོན་པོ་ཕྱོགས་བསླད་པ་ཡང་མགྲོན་པོ་
གཅིག་ལམ་མ་རྙེད་པར་གང་འགྲོ་གཏོལ་མེད་པ་བཞིན་དུ། བླང་དོར་གྱི་གནས་ཇི་ལྟར་ཡིན་པའི་འཇོག་ཚུལ་མི་
ཤེས་པར་འཐོམས་ཞེས་པའི་དོན་ནོ། ། ལན་ཅིག་ཙམ་མ་ཡིན་པར་ཡང་དང་ཡང་དུ་གུས་པས་བསྟེན་པའི་སྐྱབས་
བྱམས་པ་མགོན་པོ་བྱམས་པའི་སྟོབས་ཀྱིས་འགྲོ་བ་སྒྲོལ་བ་ལ་བཞུགས་པ་ཁྱོད་དེར་མྱུར་བར་མྱུར་བར་བྱོན་ནས་
བདག་གི་ནི་སྐྱེ་བ་དང་སྐྱེ་བ་པའི་བར་དུ་ཐེག་པ་མཆོག་གི་བཤེས་གཉེན་མཛོད་ཅིག་ཅེས་པའོ། ། དུས་རྟག་ཏུ་
བརྩེ་བ་སྙིང་རྗེ་ཆེན་པོས་ལུས་ཅན་འགྲོ་བ་མཐའ་དག་རྒྱུན་མི་འཆད་པར་གཟིགས་པ་ཁྱོད་ཀྱི་ཞབས་དྲུང་ནས་
བྱམས་མགོན་གང་གི་ཡོན་ཏན་དྲན་པས་ནི། བདག་གི་དང་པའི་ཡིད་ཉིན་རེ་བཞིན་དུ་སླེབ་པར་བགྱིས་ན་ཡང་།
སྐུ་དངོས་ཀྱི་དབང་དུ་བྱས་ན་བཞུགས་པའི་གནས་དགའ་ལྡན་གྱི་བགྲོད་མི་ནུས་པའི་ཡུལ་ཤིན་ཏུ་ཐག་རིང་བ་ན་
359



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པའི་ཕྱིར། གནས་ཀྱིས་བསྐལ་བ་སྟེ་རྒྱུང་ཆད་པར་སོང་ཞིང་། སྔར་ཐོས་བསམ་གྱི་སྒོ་ནས་ཆོས་ཀྱི་བདུད་རྩི་
མྱོང་མོད་སླར་ཡང་རྟོགས་དཀའ་བ་དེ་དག་བློའི་ཡུལ་དུ་མ་གྱུར་བས་ནི་དབེན་པའི་ཆོས་ཀྱི་བདུད་རྩིའི་རོ་དགུ་
མྱང་བའི་ཕྱིར་དུ་ཡུལ་ཤིན་ཏུ་ཐག་རིང་རྒྱ་གར་གནས་སུ་ནི་འཇུག་པ་སྟེ་འགྲོ་བར་འདོད་པ་ཡོད་པས། རྫོང་སྤྱི་
དེར་ལུས་འདི་ཉིད་ཀྱིས་ད་རེས་བགྲོད་པར་མ་ནུས་སོ། ། ཞེས་པའོ། ། བསྐལ་བ་དེ་ལ་ཡུལ་དུས། ངོ་བོའི་སྒོ་
ནས་བསྐལ་བ་གསུམ་ལས་འདི་ཡུལ་གྱི་བསྐལ་བ་ཡིན་ལ། དེ་ལ་ཡང་རིང་པ་དང་། མཆོག་དང་གྲུབ་དང་
མཐའ་ཡས་པ་སྟེ་བཞི་ལས་དང་པོའོ། ། ཐག་རིང་བའི་གནས་ནི་རྒྱ་གར་ཤིང་གི་རི་ཡིན་ཚུལ་འཆད་པར་འགྱུར་
རོ། ། བཞི་པ་ནི། སྔར་བཤད་པའི་རྒྱུ་མཚན་དེ་བས་ན། བསོད་ནམས་གསོག་པའི་ཡུལ་ལམ་ཞིང་གི་དམ་པ་
ཁྱོད་ཐུགས་མཉེས་པར་བགྱི་བའི་སླད་དུ་སྟེ་ཆེར་གཞན་ལའང་ཕན་པར་འདོད་པའི་ལྷག་པའི་བསམ་པ་རྣམ་པར་
དག་པའི་སྒོ་ནས་རིན་ཆེན་ས་ལེ་སྦྲམ་སྟེ་གསེར་གྱི་དབུ་རྒྱུན་དང༌། ལྷ་ཡི་རྫས་ཀྱི་ནང་དང་རབ་ཏུ་བྱུང་བའི་དགེ་
སྦྱོང་རྣམས་ལ་ཉེ་བར་མཁོ་བ་ཐུབ་པའི་དབང་པོས་བསྔགས་པ་ཡི་རྣམ་སྦྱར་བླ་གོས་མཐང་གོས་ཏེ་ཆོས་གོས་རྣམ་
པ་གསུམ་དང་། གསིལ་བྱེད་དེ་འཁར་བསིལ་བ་དང་། དྲང་སྲོང་སྣོད་ལྷུང་བཟེད་རྣམས་དངོས་སུ་དང་གཞན་
ཡང་ཏིང་ངེ་འཛིན་དང༌
། སྨོན་ལམ་གྱིས་སྤྲུལ་བའི་བཀོད་ལེགས་ཏེ་བཀོད་པ་མཛེས་ཤིང་ཡིད་འཕྲོག་ནུས་པའི་
མཆོད་པ་ནམ་མཁའི་རྒྱ་ཁྱོན་ཡོངས་སུ་བཀང་སྟེ་རྐང་གཉིས་ཀྱི་གཙོ་བོ་བྱམས་པ་ཉིད་དངོས་དང་དབྱེར་མེད་པའི་
རྫོང་སྤྱིའི་ངོ་བོ་ཁྱོད་ལ་ཞེན་མེད་མ་ཆགས་བློ་ཡིས་དབུལ་བར་བགྱིའོ། ། ཞེས་པ་སྟེ། སྔ་མ་ནི་དངོས་བཤམས་
དང་། ཕྱི་མ་ཡིད་སྤྲུལ་ལོ། ། ཞེན་ཆགས་མེད་པ་ནི་སེར་སྣའི་འཛིན་ཆགས་མེད་པའོ། ། རྐང་གཉིས་གཙོ་བོ་
ཞེས་པ་ནི་མཁས་པ་ཁ་ཅིག་དོན་གཉིས་མཐར་ཕྱིན་པས་ན་རྐང་གཉིས་གཙོ་བོ་ཞེས་བྱའོ་གསུང་ཡང་། གསང་
སྔགས་རྗེས་སུ་འཛིན་པའི་མདོ་ལས། བདེན་པ་དང་བདེན་པའི་ཚིག་གང་གིས་རྐང་མེད་པའི་རྐང་གཉིས་པའམ་
རྐང་བཞི་བའམ། རྐང་མངས་སམ། ཞེས་པ་ནས། སེམས་ཅན་ཇི་སྙེད་ཡོད་པ་དེ་དག་གི་ནང་ན་དེ་བཞིན་
གཤེགས་པ་མཆོག་ཅེས་བྱ་སྟེ། ཞེས་གསུངས་པ་ལྟར་ན། རྐང་མེད་པ་སོགས་བཞིའི་ནང་ནས་ཀྱང་རྐང་གཉིས་
པ་མཆོག་ཡིན་ལ། དེའི་ནང་ནས་སངས་རྒྱས་བཅོམ་ལྡན་འདས་ནི་མཆོག་ཡིན་པས། རྐང་གཉིས་གཙོ་བོའམ་
དམ་པ་ཞེས་བྱའོ། །དེ་ལྟར་ཡིན་སྙམ་སྟེ་འདུལ་བའི་ཆོ་ག་ལས་རྐང་གཉིས་རྣམས་ཀྱི་མཆོག་སངས་རྒྱས་ལ་ཞེས་
སོགས་ཀྱིས་ནི་མདོ་དེའི་དོན་བསྡུས་པར་སྣང་བའི་ཕྱིར་རོ། ། གསུམ་པ་སྨོན་ལམ་ནི། དེ་ལས་འོངས་པའི་རབ་
དཀར་དགེ་པའི་ཚོགས། ། ཞེས་པ་མན་གྱི་གཞུང་རྣམས་ཀྱིས་སྟོན་ཏེ་འདི་ལ་གཉིས། སྤྱིར་སྨོན་པ་དང་། སོ་
སོར་སྨོན་པའོ། ། གོང་དུ་བསྟོད་པ་དང་གསོལ་བ་འདེབས་པ། མཆོད་པ་བྱས་པའི་རྒྱུ་དེ་ལས་འོངས་པའི་
360



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
འབྲས་བུས་རབ་ཏུ་དཀར་བ་དགེ་བའི་ཚོགས་ཇི་སྙེད་བདག་གིས་ཐོབ་པ་གང་ཡིན་པ་དེའི་མཐུས། སྲིད་པ་སྟེ་
འཁོར་བར་ཡུན་རིང་དུ་འཁྱམས་པའི་ཚེ་ན་སྡུག་བསྔལ་བྱེ་བས་མནར་ཞིང་བདེ་བས་ཕོངས་པ་མ་ལུས་འགྲོ་བའི་
སྐྱབས་སུ་བདག་གྱུར་ཅིག་ཅེས་སོ། ། དེ་ཡང་ཕན་འདོགས་པས་རབ་དཀར་ཅེས་བྱ་ལ། སྡུག་བསྔལ་བྱེ་བ་ཞེས་
པ་ནི་མང་ཚིག་ཡིན་པར་གྲངས་བྱེ་བ་ཁོ་ནའི་དོན་མ་ཡིན་ནོ། ། ཟག་མེད་ཀྱི་བདེ་བ་མེད་པས་དེ་ཕོངས་པ་དང་།
སྐྱབས་ནི་གཙོ་བོར་མཐར་ཐུག་ལ་འཇོག་གོ ། གཉིས་པ་སོ་སོར་སྨོན་པ་ལ་བཞི། ལུས་རྟེན་ཁྱད་པར་ཅན་ཐོབ་
པའི་ཆེད་དུ་སྨོན་པ། རྟེན་དེ་ལ་ཡོན་ཏན་འགྲུབ་པའི་ཚུལ་ལ་སྤྱིར་སྨོན་པ། བྱེ་བྲག་རྒྱལ་སྲས་ཀྱི་སྤྱོད་པ་ཁྱད་
པར་ཅན་ལ་སློབ་པར་སྨོན་པ། སངས་རྒྱས་སྐུ་བཞིན་འཁོར་མཛོད་པ་རྣམས་འགྲུབ་པར་སྨོན་པའོ། ། དང་པོ་
ནི། རེ་ཞིག་འཇིག་རྟེན་གྱི་འདྲེན་པ་བདེ་བར་གཤེགས་པའི་གོ་འཕང་དམ་པ་ལ་རེག་པར་མ་གྱུར་པའི་སྐྱེ་བ་
ཐམས་ཅད་དུ་ཚངས་པར་སྤྱོད་པ་ཡོངས་སུ་དག་པའི་རབ་བྱུང་གི་རྟེན་ཁྱད་པར་ཅན་རྙེད་ནས་ཐེག་པ་མཆོག་གི་
རིགས་ནི་སངས་རྒྱས་འཐོབ་འདོད་དང་དགེ་བ་སྒྲུབ་པ་སོགས་ཀྱི་སྒོ་ནས་སད་པར་ཤོག ཅེས་པའོ། ། རེག་
པར་མ་གྱུར་ཅེས་པ་ནི་མ་ཐོབ་པར་དུ་ཞེས་པ་དང་དོན་འདྲའོ། ། སྤྱིར་རིགས་དེ་ལ་རྒྱས་འགྱུར་གྱི་རིགས་དང་
རང་བཞིན་གནས་རིགས་གཉིས་ཡོད་ལ། དང་པོ་ནི། སེམས་ཅན་གྱི་རྒྱུད་ཀྱི་སངས་རྒྱས་སུ་འགྱུར་རུང་གི་
འདུས་བྱས་ཐམས་ཅད་དང་། གཉིས་པ་ནི་སེམས་ཅན་གྱི་རྒྱུད་ཀྱི་སངས་རྒྱས་སུ་འགྱུར་རུང་གི་ཆོས་ཉིད་རྣམས་
སོ། ། ཐེག་ཆེན་གྱི་རིགས་སད་པའི་དོན་དེ་གོང་དུ་འཕེལ་བའི་གནས་སྐབས་ཞིག་ལ་བྱེད་ཅིང་
། རིགས་སད་
པའི་རྟགས་ལ་དུ་མ་ཡོད་ཅེས་མདོ་སྡེ་རྒྱན་ལས། སྦྱོར་བའི་སྔོན་དུ་སྙིང་རྗེ་དང་། ། མོས་པ་དད་ནི་བཟོད་པ་
དང༌། ། དགེ་བ་ཡང་དག་སྤྲོ་བ་ནི། ། རིགས་ཀྱི་རྟགས་སུ་ཤེས་པར་བྱ། ། ཞེས་གསུངས་པ་ལྟར་རོ། ། གཉིས་
པ་ནི། རྟེན་དེ་ལ་བཟོད་པ་དང་ལྡན་པ་དྲང་ཞིང་ཀྱ་ཀྱུ་སྟེ་འཁྱོག་པོ་གཡོ་མེད་པ་དང་། འདི་སྒྲུབ་མི་ནུས་སོ་སྙམ་
པ་མེད་པས་མ་ཞུམ་པ་དང༌། སྙིང་སྟོབས་ཆེ་ཞིང་ཤུགས་དྲག་པའི་དད་པ་དང་ལྡན་པ། ཐེག་པ་ཆེན་པོའི་ཆོས་
སྒྲུབ་པ་ལ་གུས་པ་དང་། སྒྲུབ་པའི་ཚུལ་ལ་དུས་རྟག་ཏུ་སྦྱོར་བར་བྱེད་པའི་བརྩོན་འགྲུས་དང་། རྣམ་དཔྱོད་ཀྱི་
ཤེས་རབ་ཕུལ་དུ་བྱུང་བ་འཐོབ་པར་ཤོག་ཅིག་ཅེས་པའོ། ། འོན་ཀྱང་མ་ཞུམ་པ་དང་། སྙིང་སྟོབས་ཆེ་བ་ཡང་
བརྩོན་འགྲུས་ཀྱི་ཁོངས་སུ་གཏོགས་སོ། ། འདིར་རྟག་ཏུ་སྦྱོར་ཞེས་པ་ནི་རྟག་ཏུ་འཇུག་པ་བཤད་དགོས་པར་
སེམསལ། དེ་ཡང་རྟག་སྦྱོར་གྱི་བརྩོན་འགྲུས་དང་སྦྱར་བའོ། ། བླ་མ་ནི་རྒྱལ་བའི་དགོངས་པའི་དོན་ཟབ་མོ་
རྣམས་ནི། རྣམ་དག་རིག་པའི་སྟོབས་ཀྱིས་ཇི་ལྟ་བ་བཞིན་མ་ནོར་བར་རྙེད་ནས་རང་གི་དགོངས་པ་ཇི་ལྟར་ཡིན་
པའི་ཚུལ་དེ་ལྟར། བརྩེ་བ་སྙིང་རྗེ་ཆེན་པོས་ཉེ་བར་དྲངས་པའི་ཐབས་མཁས་ཀྱི་སྤྱོད་པ་ཡིས་སེམས་ཅན་གཞན་
361



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལ་སྟོན་པ་མཁས་པའི་མཐར་སོན་པའི་དགེ་བའི་བཤེས་གཉེན་བསྟེན་ནས་མང་ཐོས་རྒྱ་མཚོ་ལྟ་བུ་ལ་དུས་རིང་དུ་
སྦྱངས་པའི་མཐུས། རང་རྒྱུད་ཀྱི་ཐེ་ཚོམ་ཀུན་བཅད་པར་བྱས་ནས། ཇི་ལྟར་ཐོས་པའི་དོན་རྣམས་ཚུལ་བཞིན་
དུ་བསྒྲུབས་པ་ཡི་སྒོ་ནས་བདེ་བར་གཤེགས་པ་རྣམས་ཐུགས་མཉེས་པར་བྱེད་པར་ཤོག་ཅིག་ཅེས་པའོ། ། བརྩེ་
བས་དྲངས་པ་ནི། བརྩོན་འགྲུས་ཀུན་ནས་བསླངས་པའི་དོན་དང་། ཐེ་ཚོམ་ནི་དོན་མི་འགྱུར་གྱི་དོགས་
པའོ། ། སློབ་མ་ཡང་ཐུབ་པའི་དབང་པོས་བསླབ་བྱ་ཇི་ལྟར་བཅས་པའི་མཚམས་ལས་མི་འདའ་ཞིང་། རྒྱལ་བ་
མྱ་ངན་ལས་འདས་པའི་ཚུལ་བསྟན་ཟིན་ཀྱང་གདུང་འཚོབ་སྟེ་སྐུ་འཚོབ་བམ་རྒྱལ་ཚབ་ཏུ་གྱུར་པའི་དགེ་བའི་
བཤེས་གཉེན་ལ་གུས་པ་དང་། ཤེས་རབ་ཀྱི་དབང་པོ་རབ་ཏུ་རྣོ་ཞིང་སྒོ་གསུམ་གྱི་བྱ་བ་ཕྱིན་ཅི་ལོག་ཏུ་སྒྲུབ་པར་
བྱེད་པའི་སྐྱོན་བྲལ་བ་ཡོངས་སུ་དག་པའི་འཁོར་ཕུན་སུམ་ཚོགས་པ་དང་ལྡན་པར་ཤོག་ཅིག་ཅེས་པའོ། ། དེ་ལ་
སྔ་མ་ནི་བཤེས་གཉེན་མཁས་པ་ལ་བསྟེན་པ་དང་། འདི་ནི་འཁོར་སློབ་མ་བཟང་པོ་དང་འཕྲད་པར་སྨོན་
པའོ། ། བཟློག་ཕྱོགས་མི་དགེ་བའི་གྲོགས་ཀྱང་ནག་པོའི་ཕྱོགས་སུ་གྱུར་པའི་བདུད་རིགས་ཀྱིས་ཡིད་ནི་བསྐྱོད་པ་
སྟེ་ཡིད་བསྐུལ་བའམ་དགུགས་པ་ཡི་དབང་གིས། འདུས་སྡེ་ཚོགས་པའི་ཆོས་སྤྱོད་ཀྱི་དགའ་སྟོན་མྱོང་བའི་གེགས་
བྱེད་པ་བདུད་ཀྱི་གཉེན་དུ་གྱུར་པའི་སྡིག་པའི་གྲོགས་པོ་རྣམས་དང་ཡུན་རིང་པོར་ལྟ་ཞོག དུས་སྐད་ཅིག་ཙམ་
ཡང་འཕྲད་པར་མ་གྱུར་ཅིག་ཅེས་པའོ། ། དེ་ཡང་ནག་པོའི་ཕྱོགས་ཞེས་པའི་དོན་ནག་ཕྱོགས་པ་ནི་བདུད་རིགས་
ཀྱི་མི་མ་ཡིན་པ་དང་། བདུད་ཀྱི་གཉེན་བདུད་གྲོགས་ནི་མི་ཡིན་པའི་དབང་དུ་བྱས་པའོ། ། ཚོགས་པའི་ཆོས་
སྤྱོད་ཀྱི་དགའ་སྟོན་ནི་མང་པོ་དང་ལྷན་ཅིག་ཆོས་འཆད་པ་དང་ཉན་པ་སོགས་ཡིན་ལ། དེ་ལ་བསམ་བཞིན་དུ་
ཀུན་སློང་ངན་པས་བར་ཆད་བྱེད་པ་དག་ནི་གེགས་བྱེད་པ་སྟེ། འདི་བྱེད་འདོད་དང་བྱེད་པ་ནི་ད་ལྟ་ཡང་མང་དུ་
སྣང་ངོ༌། ། བདག་ནི་མ་འོངས་སྐྱེ་བ་ཐམས་ཅད་དུ་ཐུབ་པའི་དབང་པོའི་སྤྱོད་པའི་རྗེས་སུ་གུས་པས་སློབ་པ་དེའི་
ཚེ་བྱ་དཀའ་བརླབས་ཆེན་སྤྱོད་པ་ཡོངས་སུ་རྫོགས་པར་བྱེད་པའི་གེགས་སུ་གྱུར་བ་སྐལ་བ་ངན་པའི་རྗེས་སུ་འགྲོ་
བ་སྟེ་དེའི་རྗེས་སུ་འཇུག་པ་དང་། ཕྱོགས་སུ་གཏོགས་པའི་བདུད་ཀྱི་ལས་ཀྱིས་བར་དུ་གཅོད་པ་ལྟ་ཅི། གཅོད་
པར་གྲགས་པའི་མིང་ཡང་མེད་པར་ཤོག་ཅིག་ཅེས་པའོ། ། འདི་ནི་མི་ལས་གཞན་གྱིས་བར་དུ་གཅོད་པ་སྟེ་དེ་ལྟ་
མ་ཡིན་ན་སྔ་མ་དང་ཟློས་པར་འགྱུར་རོ། ། སྤྱིར་སྐལ་བ་ངན་པ་ལ་སྐབས་ཐབས་ཀྱི་མང་ཡང་འདིར་ནི་སྤྱོད་པ་
ཁྱད་པར་ཅན་རྫོགས་པར་བྱེད་པ་ལ་བར་དུ་གཅོད་པའི་ལས་ཀྱི་བྱ་བ་ངན་པ་སྟེ་བདུད་ཀྱི་ལས་ཞེས་པས་གོའོ། །
བདུད་ལས་དེ་ཡང་ཡུམ་གྱི་མདོ་ལས་བཤད་པ་ལྟ་བུ་སྟེ། རང་གཞན་གཉིས་ཀའི་དབང་དུ་བྱས་སོ། ། འོ་ན་སྔ་
མར་ནག་པོའི་ཕྱོགས་ཞེས་གསུངས་པ་མི་འཐད་དོ་ཞེ་ན། དེ་ནི་སྡིག་གྲོགས་ཡིད་བསྐྱོད་མཁན་དུ་བསྟན་གྱི་
362



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
བསྟན་བྱའི་གཙོ་བོ་མ་ཡིན་པས་སོ། ། མཐུན་རྐྱེན་གང་དང་ལྡན་ན་དམ་པའི་སྐྱེས་བུ་ཐུགས་དགའ་བར་བྱེད་
པར་དགེ་སྦྱོང་གི་རྒྱན་དུ་འདྲེན་པ་སངས་རྒྱས་ཀྱིས་བསྔགས་པ་ཡི་ཡོ་བྱད་བྱང་ཆུབ་ཀྱི་སྤྱོད་པའི་རྗེས་སུ་འཇུག་
པའི་ཐབས་མཐུན་པའི་རྐྱེན་ཆོས་གོས་རྣམ་གསུམ་སོགས་མ་ལུས་པ་ཐོགས་པ་མེད་པར་འགྲུབ་པར་ཤོག་ཅིག་ཅེས་
སོ། ། དགེ་སྦྱོང་རྒྱན་དུ་ཞེས་པ་ལྟར་ན་རབ་བྱུང་གི་ཡོ་བྱད་གཙོ་ཆེ་ཡང་དེ་ཁོ་ནས་མ་ངེས་སོ། ། ཐོགས་པ་མེད་
པར་འགྲུབ་པ་ནི་འབད་རྩོལ་བྱེད་མ་དགོས་པར་རང་གི་ངང་གིས་འདུ་བའོ། ། བདག་ནི་བྱང་ཆུབ་ཀྱི་སྤྱོད་པ་ལ་
སློབ་པའི་ཚེ་དངོས་ཀྱི་གདུལ་བྱའི་གནས་སུ་གྱུར་བ་ཀུན་ཀྱང་རྣམ་དག་ཚུལ་ཁྲིམས་ཀྱི་བསླབ་པས་སྒོ་གསུམ་བསྡམ་
པར་བྱ་བའི་རབ་བྱུང་གི་རྟེན་ལ་འགོད་ཅིང་། རྟེན་དེ་ལ་འོས་པ་སྟེ་ཉེ་བར་མཁོ་བའི་ཡོ་བྱད་རྣམས་ནི་འབད་མི་
དགོས་པར་ཡིད་ལ་བསམ་པ་ཙམ་གྱིས་མ་ལུས་པ་སྩོལ་བར་ཤོག་ཅིག་ཅེས་སོ། ། སྩོལ་བ་ནི་འདིར་འགྲུབ་པའི་
དོན་དུ་བྱས་ན་ལེགས་པར་མངོན་ནོ། ། བསྡམས་ཞེས་པ་ནི་གང་ལས་བསྡམས་ན་ཉེས་སྤྱོད་ལས་དང་གང་
བསྡོམས་པ་ནི་སྒོ་གསུམ་མོ། ། གསུམ་པ་ནི། དུས་དེང་ནས་བརྩམས་ཏེ་ཚེ་རབས་ཐམས་ཅད་དུ་བདག་གིས་
ལུས་དང་ངག་དང་ཡིད་ཀྱི་རྩོམ་པ་སྟེ་འབད་པ་གང་ཞིག་བགྱིས་པ་དེ་དག་ཐམས་ཅད་མཐའ་ཡས་པའི་འགྲོ་བ་ལ་
ཅུང་ཟད་ཙམ་མ་ཡིན་པར་གནས་སྐབས་ཀུན་ཏུ་ཕན་པ་འགྲུབ་པའི་རྒྱུར་གྱུར་ཅིག་ཅེས་པའོ། །དཔེར་ན་བུ་
སྡུག་ཏེ་ཤིན་ཏུ་གཅེས་ཤིང་འཕངས་པ་དང་ཡིད་དུ་འོང་བའི་བུ་གཅིག་པོ་ཤི་བའི་དུས་ཀྱི་མ་ནི་བུ་དེ་གཅེས་པའི་
དབང་གིས་སྡུག་བསྔལ་ཆེན་པོས་གདུང་བ་དེ་བཞིན་དུ། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ།
ཁྱབ་པ་འདུ་བྱེད་ཀྱི་སྡུག་བསྔལ་ཀུན་གྱིས་མནར་བའི་འགྲོ་བ་ཀུན་ཀྱང་དུས་རྟག་ཏུ་བདག་གི་ཡིད་ལ་བཅངས་
པའི་བརྩེ་བ་ཡི་དབང་གིས། བདོག་པའི་དངོས་པོ་ཡོ་བྱད་ཐམས་ཅད་དེ་རྣམས་ལ་གཏོང་བར་ཤོག་ཅིག་ཅེས་
སོ། ། ཡིད་ལ་བཅགས་པ་ནི་ཡིད་ལ་བཟུང་བ་དང་། བདོག་པ་ནི་ཡོ་བྱད་ཀྱི་རྐྱེན་ནོ། ། ཐེག་པ་ཆེན་པོའི་
འཕགས་པའི་གོ་འཕང་མ་ཐོབ་པའི་སྐབས་ཚོགས་ལམ་དང་སྦྱོར་ལམ་གྱིས་བསྡུས་པའི་མོས་པས་སྤྱོད་པའི་ས་ཡི་
སྐྱོན་གྱི་དྲི་མ་སྦྱོང་བའི་ཚེ་ན། འདས་པ་དང་མ་འོངས་པ་དང་ད་ལྟར་བྱུང་བ་ཡི་དུས་ཀྱི་ཚུ་རོལ་མཐོང་བ་སྟེ་
འཁོར་བར་གནས་པའི་སོ་སོ་སྐྱེ་བོའི་རྒྱལ་སྲས་རྣམས་ཀྱི་ནང་ན་བདག་ནི་དཔེར་ན་གསེར་གྱི་ས་འཛིན་ཏེ་གསེར་
གྱི་རི་བདུན་གྱི་དབུས་ན་རི་རྒྱལ་ལྷུན་པོ་མཐོ་བས་ཁྱད་པར་དུ་འཕགས་པ་བཞིན་དུ་ལྷའི་སྤྱན་ལྔ་དང་། མིག་གི་
མངོན་ཤེས་སོགས་མངོན་པར་ཤེས་པ་དྲུག་དང་། མང་དུ་ཐོས་པ་དང་། སོགས་ཏེ་རྫུ་འཕྲུལ་དང་ཏིང་ངེ་འཛིན་
ལ་སོགས་པའི་ཡོན་ཏན་ཀུན་གྱི་སྒོ་ནས་ཆེས་རབ་ཏུ་མ་ཐོབ་པ་དང་། བྱིས་པའི་རྒུད་པ་སོ་སྐྱེའི་ངང་ཚུལ་མི་ཤེས་
པ་ཀུན་ལས་འདས་པར་གྱུར་ཏེ། གཞན་གྱི་དྲི་ང་མི་འཇོག་པའི་སྤོབ་པ་ཁྱད་པར་ཅན་ཐོབ་པར་ཤོག་ཅིག་ཅེས་
363



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོ། ། དྲིང་མི་འཇོག་པ་ནི་བཤད་ཟིན་ལ། སྤོབས་པ་ནི་ཆོས་འཆད་པའི་ཚེ་ཟད་མི་ཤེས་པ་དང་ཐོགས་པ་མེད་
པའི་སྤོབ་པ་སོགས་མང་ངོ་། ། ཡང་རྒྱལ་སྲས་འཕགས་པའི་ས་དང་པོ་སོགས་ལ་སློབ་པ་ན། ས་དེར་གནས་པའི་
རྒྱལ་སྲས་དཔའ་བོ་འདས་མ་འོངས་ད་ལྟའི་དུས་སུ་ཐམས་ཅད་དུ་ལམ་བགྲོད་པར་ཡོངས་སུ་གཤེགས་པ་སྟེ་བྱོན་
ཟིན་པ་དང་། འབྱོན་པ་དང་། བྱོན་ནས་བཞུགས་པ་རྣམས་ཀྱི་ཁྲོད་དེ་ནང་ན་བདག་ནི་དཔེར་ན། བྱ་ལམ་
ནམ་མཁར་བགྲོད་པ་ལ་ནི་འདབ་བཟང་དབང་པོ་མཁའ་ལྡིང་བཞིན་དུ་ལམ་བགྲོད་པར་ས་ཆོད་ཆེ་བ་དང་།
རྒྱལ་བའི་སྲས་པོ་གཞན་གྱིས་དཔག་པ་སྟེ་རྟོགས་པར་དཀའ་བ་ཡི་ཤིན་ཏུ་རྒྱ་ཆེ་བའི་ཤེས་བྱའི་གནས་རྣམས་ལ་དྲི་
མ་མེད་པའི་མཁྱེན་པ་ཐོགས་པ་མེད་པར་འཇུག་པར་བྱེད་ཅིང་། རླབས་ཆེན་གྱི་སྤྱོད་པའི་གཏེར་དུ་གྱུར་བར་
ཤོག་ཅེས་པའོ། །བཞིན་ཞེས་པའི་དཔེ་ནི། ས་ལམ་བགྲོད་པ་དང་། ཤེས་བྱ་མཁྱེན་པ་རྒྱ་ཆེ་བའི་ཚུལ་གཉིས་
ཀ་ལའང་སྦྱར་དུ་རུང་ངོ༌། ། རླབས་ཆེན་སྤྱོད་པ་ནི་ལུས་གཏོང་བ་སོགས་བྱ་དཀའ་བ་དང་། དེའི་གཏེར་ནི་
སྤྱོད་པ་དེ་འབྱུང་བའི་གནས་ཡིན་པའོ། ། རྗེ་བླ་མ་མང་དུ་ཐོས་པ་ལ་ནན་ཆེར་བསྐུལ་བའི་གཞུང་མང་ཡང་
བསྟོད་པའི་ནང་ནས་དེ་ལ་ནན་གྱི་བསྐུལ་བ་ནི་འདི་རྒྱས་སོ། ། དེ་ལྟ་མོད་ཀྱི་དེང་སང་གཅིག་ནི་མང་དུ་ཐོས་པ་
དང་། ཁ་ཟས་གཉིས་ལས་ཕྱི་མ་མཆོག་ཏུ་བཟུང་ནས་དོན་དུ་གཉེར་བ་བྱེད་དོ། ། འོན་ཀྱང་འགའ་ཞིག་ནི་མོས་
ལ། གཞན་དག་ནི་སྡང་བར་སྣང་ངོ་། ། བཞི་བ་ནི། རླབས་ཆེན་གྱི་སྤྱོད་པ་གོང་དུ་སྨོས་པ་དེ་ལྟར་སྤྱོད་པའི་
འབྲས་བུ་གྲུབ་པའི་ཚེ་ན། འདས་མ་འོངས་ད་ལྟའི་དུས་གསུམ་གྱི་རྒྱལ་བ་རྣམས་ཀྱི་སྐུ་དང་། ཞིང་ཕུན་སུམ་
ཚོགས་པ་དང་། འཁོར་དང་མཛད་པ་འཕྲིན་ལས་དང་། སྐུ་ཚེ་དང་། སྨོན་ལམ་རྣམས་གང་ཡིན་པ་ཐམས་
ཅད་བ་ཅིག་ཏུ་བསྡོམས་པ་དེ་དག་ཀུན་ཐབས་ལ་མཁས་པའི་སྤྱོད་པས་ཡོངས་སུ་རྫོགས་པར་གྱུར་ནས་དུས་ཡུན་
རིང་པོ་ནས་ཕན་འདོགས་དགོས་པར་ཡིད་ལ་བརྣགས་པ་སྟེ་བསམས་པའི་འགྲོ་བ་འདི་རྣམས། དམ་པའི་ཆོས་
ཀྱི་བདུད་རྩིའི་ཆར་ཆེན་པོ་ཕབ་པ་ཡི་སྒོ་ནས་དུས་སྐད་ཅིག་མ་གཅིག་ལ་བདག་གིས་སྒྲོལ་བར་ཤོག་ཅིག ཅེས་
པའོ། ། འདི་ནི་ཤིན་ཏུ་རྒྱ་ཆེ་བའི་སྨོན་ལམ་ཡིན་ཏེ། དུས་གསུམ་གྱི་རྒྱལ་བ་ཐམས་ཅད་ཀྱི་སྐུ་ཞིང་མཛད་པ་
སྨོན་ལམ་མཐའ་དག་འདྲ་བ་ཞིག་རང་ཉིད་ཀྱིས་སྒྲུབ་པར་སྨོན་པའི་ཕྱིར་རོ། ། འདི་སྐད་ཅིག་མ་ནི་དུས་ཐུང་བ་
ཞིག་ལ་བྱེད་ཀྱང་། བྱ་རྫོགས་ཀྱི་སྐད་ཅིག་མ་ཡིན་གྱི། ཐུང་མཐའི་སྐད་ཅིག་མ་ནི་ཤིན་ཏུ་ཡུན་ཐུང་ལ། འོན་ཏེ་
སྨོན་ལམ་ཡིན་པས་མི་འགའ་བར་མངོན་ནོ། ། མཛད་བྱང་ནི་ལྷ་དང་བཅས་འཇིག་རྟེན་ཀུན་གྱི་སྐྱབས་གཅིག་པུ་
ནས། དགེ་ལེགས་སུ་གྱུར་ཅིག་ཅེས་པའི་བར་ཏེ་གོ་སླའོ། ། ཇི་སྐད་བཤད་པ་དེ་དག་ནི་རང་གི་གོ་ཚོད་ལྟར་
བློས་དཔྱད་ནས་བརྗོད་པ་ཡིན་གྱི་འདིའི་འགྲེལ་པ་གཞན་མ་མཐོང་ཞིང་མ་ཐོས་པས་གཞན་ལ་བརྟེན་ནས་ནི་མ་
364



༄༅། ། རྗེ་བཙུན་བྱམས་མགོན་གྱི་བསྟོད་པ་ཚངས་པའི་ཅོད་པན། །
ཡིན་ལ། ཅུང་ཟད་གོ་སླ་བ་རྣམས་ནི་མང་དུ་དོགས་ནས་བསྡུས་ཏེ་བཤད་པ་ལགས་སོ། ། བསྟོད་པ་འདི་ནི་རྗེ་
བླ་མ་རྒྱ་གར་ཤིང་གི་རི་ལ་རྗེ་བཙུན་མི་ཏྲི་བའི་དྲུང་དུ་འབྱོན་པར་བཞེད་པའི་སྐབས་སུ་འཇམ་དབྱངས་ཀྱིས་རྗེ་ལ།
རྫོང་སྤྱིའི་བྱམས་པ་ལ་བསྟོད་པ་གསོལ་འདེབས་སྨོན་ལམ་དང་བཅས་པ་འདི་ལྟ་བུ་ཞིག་རྩོམ་ཞེས་བསྐུལ་བ་ལ་
བརྟེན་ནས་བརྩམས་པར་རྣམ་ཐར་ལས་བཤད་དོ། ། འོན་ཀྱང་གསང་བའི་རྣམ་ཐར་ལས་མི་ཕམ་མགོན་གྱིས་
ཡང་དག་དོན་སྟོན་པ། ། དོན་གྱི་ངོ་བོ་གོ་རིམ་འཇམ་དབྱངས་ཀྱིས། །གསལ་བར་གསུངས་ནས་ཚིག་སྦྱོར་
ལེགས་སྦྱར་བ། ། ཞེས་འབྱུང་བའི་བྱམས་བསྟོད་ནི། བྱམས་པའི་བསྟོད་པ་རིན་ཆེན་གསལ་བའི་སྒྲོན་མ་ཞེས་
པ་དེ་ཡིན་པར་ཐུན་མོང་མ་ཡིན་པའི་རྣམ་ཐར་ལས་འབྱུང་ངོ༌། ། བསྟོད་པ་འདི་ཡང་དེ་དང་མཚུངས་པ་ཡིན་
པས་ན། སྔར་འཇམ་དབྱངས་ལ་མཆོད་བརྗོད་མཛད་པ་ནི། རྗེ་བཙུན་ལྷག་པའི་ལྷ་ཡིན་པར་མ་ཟད། བསྐུལ་
བ་པོ་ཡིན་པའི་དབང་དུ་བྱས་པའོ། ། སྨྲས་པ། བརྟན་པའི་འཁོར་ལོའི་གསུང་གི་ས་འཛིན་གྱིས། །རྒྱལ་བ་
གཉིས་པའི་རྒྱ་མཚོ་ཉེར་བསྐུལ་བས། ། མི་ཕམ་མགོན་གྱི་བསྟོད་ཚིག་འོད་དཀར་ཅན། ། ཤར་ཚེ་བློ་ལྡན་
གཉིས་སྐྱེ་འཛུམ་གྱིས་བསུ། ། བསྟོད་གསོལ་སྨོན་ལམ་ལྷ་ཆེན་རལ་པའི་ཀློང་། ། དོན་བཟང་ཡན་ལག་བརྒྱད་
དང་ལྡན་པའི་ཆབ། ། གཅིག་ཏུ་འཁྱིལ་བ་སྐལ་ལྡན་ཤིང་རྟ་ཡིས། ། ཚིག་འགྲེལ་འཛིན་མའི་ངོགས་སུ་བདེ་
བར་ཕབ། །རྒྱལ་ ཚབ་དམ་ པའི་ཡོན་ ཏན་ ནམ་ མཁའ་བཞིན། ། ཡབ་རྗེ་བླ་ མའི་ལེགས་ བཤད་ ཉི་ཟླ་
བཞིན། ། ཁོ་བོའི་རྣམ་དཔྱོད་སྲིན་བུ་མེ་ཁྱེར་བཞིན། ། འཇུག་པར་འདོད་ཀྱང་བྱེའུའི་རྩོལ་བ་བཞིན། ། འོན་
ཏེ་ལྷ་ལམ་ཡངས་པར་ཉིན་མོར་བྱེད། ། ཁོ་ནར་མ་ཟད་གཞན་དག་བགྲོད་པ་ལྟར། ། གང་འདིར་ངོ་མཚར་
བསྔགས་སུ་འོས་མོད་ཀྱང་། ། འཐབ་བྲལ་ཁོངས་སུ་གཏོགས་པ་མ་ཡིན་སྙམ། ། དེ་ཕྱིར་དགོངས་དོན་ཉེས་
པར་སྨྲས་སྲིད་ན། ། ཕྱོགས་ལྷུང་བྲལ་པའི་དམ་པའི་སྤྱན་སྔར་འཆགས། ། ལེགས་པར་བཤད་རྣམས་དགྱེས་པ་
བསྐྱེད་ཕྱིར་དུ། ། འབུལ་ལོ་དགེ་དེས་དམ་ཆོས་འཛིན་གྱུར་ཅིག། ཅེས་པ་འདི་ནི། མདོ་སྔགས་ཀྱི་གཞུང་
ལུགས་དུ་མ་ལ་རྣམ་དཔྱོད་ཡངས་པ་དད་སྟོབས་ཕུན་སུམ་ཚོགས་པ་མངའ་པའི་དཀའ་ཆེན་བློ་བཟང་ཚུལ་ཁྲིམས་
ཀྱིས་བསྐུལ་བ་ལྟར་ཅོ་ནེའི་མཚན་ཉིད་ཀྱི་བླ་མའི་གོ་སར་གནས་པ་བཤད་སྒྲུབ་མིང་ཅན་གྱིས་བགྱིས་པའོ། །
མཁས་བཙུན་བཟང་གསུམ་འཛོམས་པའི་རྣམ་ཐར་གྱི། ། སྙན་པའི་གྲགས་པ་ས་སྟེང་སྲིད་ན་གསལ། ། བཤད་
སྒྲུབ་གཉིས་ཀྱིས་བསྟན་པ་ཚུལ་བཞིན་སྤེལ། ། བདག་གི་ཡོངས་འཛིན་དེ་ལ་གུས་པས་འདུད། །བྱམས་བསྟོད་
ཚངས་པའི་ཅོད་པན་འདབ་བརྒྱའི་ཁ། ། འབྲུ་འགྲེལ་ལུང་རིགས་ཟེར་གྱིས་ཕྱེ་བ་འདི། ། དོན་བཟང་ངོ་མཚར་
བྱེ་བའི་དྲི་བསུང་འཕྲོ། ། བློ་གསལ་བུང་པ་ཚིམ་འདི་ཁྱོད་ཀྱི་དྲིན། ། དམ་པ་གང་དེའི་ཡང་ཚ་རབ་འབྱམས་
365



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ། ། བསོད་ནམས་རྒྱལ་མཚན་དད་པས་ཀུན་བསླངས་ནས། ། ཆོས་སྦྱིན་རྒྱ་ཆེར་སྤེལ་ཕྱིར་པར་འདི་ནི། །
གསར་དུ་བསྐྲུན་པའི་རྣམ་དཀར་དགེ་བའི་ཆ། ། ནམ་ཞིག་ལྔ་བའི་ལམ་དུ་ཞུགས་པའི་ཚེ། ། རྒྱལ་ཚབ་དམ་
པས་ལམ་གྱི་སྣེ་དྲངས་ནས། ། དགའ་ལྡན་ཡི་དགའ་ཆོས་འཛིན་ཞིང་ཁམས་དེར། ། སྐྱེ་བའི་རྟེན་འབྲེལ་འགྲིག་
པའི་རྒྱུར་གྱུར་ཅིག། མངྒ་ལཾ། །
366



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་
པའི་མཆོད་སྤྲིན་ཞེས་བྱ་བ་བཞུགས་སོ། །
འབུམ་ཕྲག་ཉིན་བྱེད་རྩེ་དགའ་དང་འགྲོགས་གསེར་གྱི་རི་བཞིན་ལྟ་བས་མི་ངོམས་བརྗིད་པའི་སྐུ། །
དབྱར་སྐྱེས་དྲི་ཟ་སྟོང་གི་སྒྲ་ཀུན་གཅིག་ཏུ་བསྡུས་ལྟར་སྙན་པའི་དཔལ་མངའ་ཚངས་པའི་དབྱངས། ། དད་པའི་
མཚོ་ནང་སྣ་ཚོགས་གཟུགས་བརྙན་མ་འདྲེས་གསལ་བཞིན་མ་ལུས་ཆོས་རྣམས་གཟིགས་པའི་ཐུགས། ། གང་ལ་
མངའ་བ་སྲིད་གསུམ་སྟོན་པ་ཤཱཀྱ་སེངྒེར་དུས་རྣམས་ཀུན་ཏུ་ཕྱག་བགྱིའོ། ། བདེ་གཤེགས་ཀུན་གྱི་ཡབ་ཏུ་གྱུར་
པའང་རབ་འབྱམས་ཞིང་དུ་རྒྱལ་སྲས་ཚུལ། ། མཁྱེན་བརྩེ་ཐུགས་ཀྱི་གཏེར་དུ་སྦས་ཀྱང་ཤེས་བྱའི་ཁམས་དང་གོ་
སྐབས་མཉམ། ། ཇི་སྙེད་ཆོས་ཕུང་འགྲོ་ལ་སྟོན་ཡང་ལྷག་པར་ཟབ་མོ་སྟོང་པ་ཉིད། ། སྒྲོགས་ལ་མཚུངས་བྲལ་
བརྟན་པའི་འཁོར་ལོ་བདག་ཡིད་མེ་ལོང་ལ་འཕོས་ཤིག ། གཞུང་ལུགས་མཚོ་ཆེན་རྣམ་དཔྱོད་ཡངས་པའི་ཤུབ་
གཅིག་གིས། ། འཐུངས་པས་མ་ཚིམ་ལོག་རྟོག་གསེར་ལྡན་རླུང་ཐུབ་བཅས། ། ཅིག་ཅར་ཞུ་མཛད་ལེགས་
བཤད་བདུད་རྩི་སྐྱུགས་མཁས་པ། ། སྔོན་མེད་དྲང་སྲོང་རྗེ་བཙུན་བླ་མས་དགེ་ལེགས་སྩོལ། ། མགོན་དེའི་
གསུང་རབ་མཛོད་ཀྱི་སྒོ་འཕར་མཆོག། མང་ཐོས་རྣམ་དཔྱོད་ལྡེ་མིག་གིས་ཕྱེ་སྟེ། ། དགོངས་དོན་རིན་ཆེན་
ཡིད་བཞིན་ནོར་བུ་ཉིད། ། ལེན་པའི་ཚུལ་ལ་ཁོ་བོ་སྤྲོ་བ་འཕེལ།
དེ་ལ་འདིར་ཆོས་ཀྱི་རྒྱལ་པོ་བཙོང་ཁ་པ་ཆེན་པོས་མཛད་པ་འཇམ་དབྱངས་མཉེས་པར་བྱེད་པའི་བསྟོད་
སྤྲིན་རྒྱ་མཚོའི་དོན་ནི། གང་བཤད་པར་བྱ་བའི་ཆོས་སོ། །འདི་ལ་གསུམ། བཤད་པ་ལ་འཇུག་པའི་ཡན་ལག
བཤད་པ་ལ་འཇུག་པ་ཉེ་བར་འགོད་པ། བཤད་པ་མཐར་ཕྱིན་པའི་བྱ་བའོ། ། དང་པོ་ལ་གཉིས། མཆོད་པར་
བརྗོད་པ་དང་། བཤད་པར་དམ་བཅའ་བའོ། ། དང་པོ་ལའང་གཉིས། བླ་མ་དང་འཇམ་དབྱངས་ཐ་མི་དད་
དུ་བྱས་ནས་ཕྱག་འཚལ་བ་དང་། བྱེ་བྲག་ཏུ་འཇམ་དབྱངས་ལ་བསྟོད་པའོ། །དང་པོ་ནི། ན་མོ་གུ་རུ་མལྦུ་གྷོ་
ཥཱ་ཡ། ཞེས་གསུངས་ལ་དོན་ནི། བླ་མ་དང་འཇམ་པའི་དབྱངས་ལ་ཕྱག་འཚལ་ལོ་ཞེས་བྱ་བར་འགྱུར་བ་ཡིན་ཏེ།
ན་མོ་ནི་ཕྱག་འཚལ་བའི་འདུད་པ། གུ་རུ་ནི་བླ་མ། མལྟུ་ནི་འཇམ། གྷོ་ཥཱ་ནི་དབྱངས། ཡ་ནི་ལ་ཞེས་པའི་
367



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོན་དུ་འགྱུར་བ་ཡིན་པའི་ཕྱིར། གཉིས་པ་ནི། རིང་ནས་གོམས་པའི་ཐུགས་རྗེའི་ཆབ་ཀྱིས་ཞེས་པ་ནས། ལྷག་
པའི་ལྷ་དེ་ཡིད་གཏད་ཞེས་པའི་རྐང་བ་ཕྱེད་བཞིས་སྟོན་ཏེ། དོན་ནི། རྗེ་བླ་མ་ཆོས་ཅན། རང་གི་ལྷག་པའི་ལྷ་
རྗེ་བཙུན་འཇམ་པའི་དབྱངས་དེར་ཡིད་རབ་ཏུ་གཏད་ནས་གུས་པས་བསྟོད་པའི་རྒྱུ་མཚན་ཡོད་དེ། དུས་ཡུན་
རིང་མོ་ནས་ཡང་ཡང་ལེགས་པར་གོམས་པའི་ཐུགས་རྗེ་ཆེན་པོ་སེམས་ཅན་ཐམས་ཅད་སྡུག་བསྔལ་ལས་སྐྱོབ་
འདོད་ཀྱི་རྣམ་པ་ཅན་གྱི་སྙིང་རྗེའི་ཆབ་ཀྱིས་རང་ཉིད་གཅིག་པུ་ཞི་པའི་བདེ་བ་ཐོབ་པར་འདོད་པའི་ཡིད་ཀྱི་མེ་
དཔུང་འབར་བ་བཅིལ་བ་སྟེ་བསད་པའམ་བཅོམ་ལ། རྟེན་འབྲེལ་གྱི་ཆོས་ཉིད་ཟབ་མོའི་རང་བཞིན་ཇི་ལྟ་བ་
བཞིན་མངོན་སུམ་དུ་གཟིགས་པའི་སྟོབས་ཀྱིས། ཀུན་ཏུ་རྟོག་པའི་སྤྲོས་པ་སྟེ་ཡུལ་ལ་ཕྱིན་ཅི་ལོག་ཏུ་བདེན་པར་
འཛིན་པའི་བདེན་འཛིན་གྱི་འཆིང་བའི་དྲ་བ་རྣམས་བཅད་པའམ་སྤངས་ཤིང་། རྗེ་བཙུན་རང་ཉིད་ཀྱིས་རྟེན་
འབྲེལ་ཟབ་མོའི་དོན་ཇི་ལྟར་གཟིགས་པོ་གང་ཡིན་པའི་ཚུལ་དེ་ཉིད་འགྲོ་བ་སེམས་ཅན་རྣམས་ལ་བསྐྲུན་པ་སྟེ་
སྟོན་པའི་ཕྱིར་དུ་སེམས་ཅན་གཞན་ལ་ཕན་འདོད་ཀྱི་ལྷག་བསམ་དག་པའི་ཁུར་ཆེན་པོ་སྐྱོ་ངལ་མེད་པའི་ཐུགས་
ཀྱིས་ཁྱེར་བའི་ཕྱིར་རོ། ། དེ་ཡང་ཐུགས་རྗེ་དང་ཆབ་བམ་ཆུ་རང་ཁོ་ན་བདེ་འདོད་དང་མེ་སྦྱར་ལ། བཅིལ་ཞེས་
པསཆུས་མེ་བསད་པ་དང་། ཐུགས་རྗེས་ཅིག་ཤོས་བཅོམ་པ་སྦྱར་བ་དང་། ཡང་སྤྱིར་སྤྲོས་པའི་ཐ་སྙད་ལ།
ཀུན་རྫོབ་བདེན་གྲུབ། གཉིས་སྣང་། ཀུན་རྟོག་གི་སྤྲོས་པ་ཞེས་སོགས་ཀྱི་ཐ་སྙད་ཡོད་ཀྱང་འདིར་ནི་དྲི་མ་སྟེ།
དེ་ནི་འདིའི་སྐབས་ཀྱི་དྲ་བ་ཡིན་ལ། དཔེའི་དྲ་བ་ནི་འཇིག་རྟེན་ན་ཡོད་པའི་རྩ་སོགས་འཆིང་བྱེད་ཀྱི་དྲ་བ་ལྟ་
བུའོ། ། འདི་ལའང་མཐའ་དཔྱོད་ཀྱི་སྒོ་ནས་རྒྱས་པར་བཤད་དུ་ཡོད་ཀྱང་མང་དུ་དོགས་པས་མདོར་བསྡུས་པའི་
ཚུལ་གྱིས་བཤད་ཅིང་འཆད་པར་འགྱུར་རོ། །
གཉིས་པ་བཤད་པར་དམ་བཅའ་བ་ལ་གསུམ། དངོས་དང་། དགོངས་གསོལ། བསྟོད་པའི་རྒྱུ་མཚན་
ནམ་དགོས་པའོ། ། དང་པོ་ནི། དད་པའི་རླུང་གིས་བསྐྱོད་པའི་བསྟོད་ཚིག་མེ་ཏོག་ལ། ། ཞེས་གསུངས་ཏེ།
དོན་ནི། སྔར་དེ་ལྟར་མཆོད་པར་བརྗོད་ནས་ཅི་བྱ་ཞེ་ན། ཡོད་དེ། དེ་ལྟར་དད་པའི་རླུང་གིས་བསྐྱོད་པ་ལས་
བྱུང་པའི་བསྟོད་ཚིག་མེ་ཏོག་གི་ཕྲེང་བ་ལྟ་བུ་ཞིག་སྤེལ་པའི་བྱེད་པའི་ཕྱིར་རོ། ། ལ་ནི་བསྟོད་ཚིག་མེ་ཏོག་སྤེལ་བ་
ལ་ཞེས་དགོངས་གསོལ་སོགས་འོག་མ་འདྲེན་པའི་དོན་ནོ། ། གཉིས་པ་ནི། ཉིན་བྱེད་འཆར་ཁའི་སོགས་རྐང་
བ་བཞིས་སྟོན་ཏེ། དོན་ནི་གོ་སླ་བའི་ཆེད་དུ་མཐར་ཆགས་སུ་བཤད་པར་བྱ་ལ། དཔེར་ན། ཉིན་མོར་བྱེད་པ་
ཤར་རིའི་རྩེ་མོ་ལས་འཆར་ཁ་མའི་མདངས་ཀྱིས་རབ་ཏུ་འཁྱུད་པ་སྟེ་བསྐོར་བའམ་འཕོག་པའི་ལྷུན་སྟུག་སྟེ་ལྷུན་
བརྗིད་ཆེ་བའི་གསེར་གྱི་རི་བོའི་ངོས་ནི་མཚམས་སྤྲིན་གྱི་མདངས་དང་བཅས་པའི་འོད་ཀྱིས་དམར་སེར་དུ་ལྷམ་མེ།
368



༄༅། ། བསྟོད་སྤྲིན་རྒྱུ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
ལྷན་ནེ། ལྷང་ངེར་ཡོད་པ་དེ་བཞིན་དུ། དམར་སེར་མདོག་ཅན་གྱི་འོད་ཀྱི་ཕུང་པོར་ཏེ་དེ་དང་བཅས་པར་ལྷམ་
མེ་བའི་སྐུ་མངའ་བ་འཇམ་དབྱངས་མཁྱེན་པའི་འབྱུང་གནས་ཀྱི་གཏེར་ཁྱོད་ངས་བསྟོད་པའི་དུས་ཐུང་ངུ་ཡུད་
ཙམ་གྱི་བར་དུ་དགོངས་ཤིག་ཅེས་པའོ། ། འདིར་ཉི་མ་འཆར་ཁ་མའི་མདངས་དང་སྦྱར་བ་ནི། ནམ་ལངས་ཁ་
མ་དང་མཇལ་བའི་དུས་ཀྱི་ཚེ་མཚམས་སྤྲིན་དམར་སེར་འབྱུང་བ་དེ་དང་སྔར་བཞིན་སྦྱོར་བའང་སྡུད་པའི་ཆེད་
ཡིན་གྱི་གཞན་དུ་ན། དེར་སྦྱོར་བ་དམིགས་བསལ་འབྱུང་བའི་དགོས་པ་ལྷག་པོ་མེད་དོ། ། གསུམ་པ་ནི། མ་
ལུས་ཞིང་དུ་སོགས་ཚིགས་སུ་བཅད་པ་གཉིས་ཀྱིས་སྟོན་ཏེ། འདི་ལ་གཉིས། ཡིད་ཕྱོགས་ནས་དད་པའི་རྒྱུ་
མཚན་དང་། དེའི་དབང་གི་ཡོན་ཏན་བརྗོད་འདོད་པའོ། ། དང་པོ་ནི། ཕྱོགས་གཅིག་ཏུ་མ་ཟད་གལ་ཏེ་
ཕྱོགས་བཅུ་ན་ཡོད་པ་མ་ལུས་པའི་ཞིང་ཐམས་ཅད་དུ་འབད་པ་བྱས་ཏེ་བཙལ་ན་ཡང་རྗེ་བཙུན་འཇམ་པའི་
དབྱངས་ཁྱོད་ལས་གཞན་པའི་སྐྱབས་བཟང་པོ་ཁྱོད་ལས་ལྷག་པའམ་ཁྱོད་དང་མཚུངས་པ་མ་མཆིས་པས་ན། བློ་
བཟང་གྲགས་པའི་དཔལ་བདག་གི་ཡིད་རྗེ་བཙུན་ཁྱོད་ཀྱི་ཡོན་ཏན་དྲན་ནས་རྗེས་སུ་མངོན་དུ་ཕྱོགས་པའི་ཚུལ་
ཤུགས་དྲག་པ་ནི། དཔེར་ན། ཉི་མའི་འོད་ཀྱིས་དྲག་ཏུ་གདུངས་པའི་གླང་ཆེན་ནི། པདྨའི་མཚོར་འཇུག་པར་
འདོད་པ་བཞིན་ནོ། ། གཉིས་པ་ནི། རྒྱུ་མཚན་སྔར་བཤད་པ་དེའི་ཕྱིར་རྗེ་བཙུན་ཁྱོད་ཀྱི་ཡོན་ཏན་བརྗོད་པར་
འདོད་པ་ལ་བདག་ནི། དཔེར་ན། སློང་པ་པོ་ཡི་ཡིད་ལ་རེ་བ་སྐོང་བར་བྱེད་པ་ཡི་གཏོང་བའི་རྒྱུན་གྱིས་མཛེས་
པའི་སྦྱིན་བདག་འབྱོར་པ་ཅན་མཐོང་བའི་ཚེ་ན། ཟས་གོས་སོགས་འབྱོར་བས་དམ་པའི་སྐྱེ་བོ་སློང་མོ་པ་ཡོ་བྱད་
ཀྱིས་ཕོངས་པ་འགའ་ཞིག་སྦྱིན་གཏོང་བྱེད་པ་པོ་དེ་ལ་ཡིད་ཕྱོགས་ནས་དེའི་བསྔགས་པ་བརྗོད་པ་བཞིན་དུ་གྱུར་
ལགས་སོ་ཞེས་པའོ། ། རྗེ་བཙུན་ལས་ལྷག་པའི་སྐྱབས་མེད་ཀྱང་དེ་ལས་གཞན་པའི་སྐྱབས་ཡོད་ལ། འདིར་
བསྔགས་པ་ཡིན་པས་གང་བྱས་ཀྱང་མི་འགལ་ལོ། ། བདག་ཞེས་པ་ནི། རྩོམ་པ་པོ་ལ་སྦྱར་རུང་མི་རུང་བའི་
སྐབས་གཉིས་ཡོད་དོ། ། གཉིས་པ་བཤད་པ་ལ་འཇུག་པ་ཉེ་བར་འགོད་པ་ལ་གསུམ། སྐུ་ལ་བསྟོད་པ་དང་།
གསུང་ལ་བསྟོད་པ་དང་། ཐུགས་ལ་བསྟོད་པའོ། ། དང་པོ་ལ་གཉིས། བསྟོད་པ་དང༌། སྨོན་ལམ་མོ། །
དང་པོ་ལ་གཉིས། རྒྱས་པར་ཕྱེ་ནས་བསྟོད་པ་དང་། བསྡུས་སྟེ་བསྟོད་པའོ། ། དང་པོ་ནི། ཁྱོད་སྐུ་རི་དབང་
ཇི་བཞིན་ཞེས་པ་ནས། ཞབས་གཉིས་རྡོ་རྗེའི་སྐྱིལ་ཀྲུང་མཛད། ཅེས་པའི་བར་གྱིས་སྟོན་ཏེ། འདི་ལའང་ནང་
མཚན་གྱི་དབང་དུ་བྱས་ན་མང་ཡང་། སྤྱིར་བཤད་པར་བྱ་སྟེ། དེ་ཡང་རྗེ་བཙུན་འཇམ་པའི་དབྱངས་ཁྱོད་ཀྱི་སྐུ་
ནི་དེའི་དབང་པོ་མཐོ་ཞིང་དྲང་བ་ཇི་ལྟ་བ་དེ་བཞིན་དུ་མཐོ་ཞིང་དྲང་ལ། ཤིང་ནྱ་གྲོ་དྷའི་ལྗོན་པ་ནི་རྒྱས་ཤིང་
དེའི་སྲིད་དུ་ཅི་ཙམ་ཡོད་པའི་ཚད་དེ་ཙམ་ཞེང་དུ་འང་ཡོད་པས་ཆུ་ཞེང་གབ་པ་ལྟར། ཉིད་ཀྱི་སྐུ་ཡང་ཡན་མན་
369



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུ་ཚད་ཅི་ཙམ་ཡོད་པ་དེ་འདོམ་ལའང་ཡོད་པས་ན། སྐུ་རྒྱས་ཞིང་ཆུ་ཞེང་གབ་པ་དང་། བསྲེག་བདར་ལེགས་
པར་བྱས་པའི་བཙོ་མའི་གསེར་ནི་དག་ཅིང་འོད་གསལ་བ་ལྟར། དྲི་མ་དག་ཅིང་འོད་གསལ་བ་ཡི་སྐུའི་པགས་
པའི་མདོག་ནི་ལེགས་པ་སྟེ་མཛེས་ཤིང་དཔངས་སྲ་བ་ལ་རེག་བྱ་འཇམ་པ་དང་། རྒྱལ་མཚན་གྱི་ཏོག་ནི་དེའི་སྟེང་
ན་མཛེས་པ་ལྟར། ཁྱོད་ཀྱི་སྤྱི་གཙུག་གི་གནས་སུ་ནི། དཀྱུས་རིང་ལ་འཇམ་པ་དང་མདོག་གནག་ལ་སྣུམ་བག་
ཆགས་པའི་རལ་པ་ཐོར་ཅོག་གམ། ཐོར་ཚུགས་མཛེས་པར་བཅིངས་པའི་ལེན་བུ་ཆ་ཤས་ལྷག་མ་ནི། ཟུར་ཕུད་
ལྔ་ལྡན་དུ་བྱས་ཤིང་དེ་ཡང་ཅུང་ཟད་གཡོན་དུ་འཕྱང་བ་སྟེ་ཡོ་བའི་རྣམ་པ་ཅན་ནོ། ། རིན་ཆེན་རྩེ་ཕྲན་རྣམས་
ཀྱིས་མཛེས་པར་བྱས་པའི་དབྱིབས་ལེགས་ཀྱི་གདུགས་བཞིན་དུ། ཀུན་ནས་རྒྱས་པའི་དབུ་ཅན་དང་། དབུའི་
སྐུ་མཚམས་ཅུང་ཟད་མཐོ་བར་ལེགས་པར་བྱེད་པ་སྟེ་སྐུ་མཚམས་ལེགས་པར་དོད་པ་ཡི་དཔྲལ་བའི་དབྱེས་ཏེ་ངོས་
ཀྱི་རྒྱུ་ནི་དཔེར་ན། བཅོ་ལྔའི་ཟླ་བ་ཉ་རྒྱས་པ་བཞིན་ནོ། ། འདིར་མཛེས་བྱས་པའི་ཞེས་དྲུག་པའི་སྒྲ་སྣང་བས།
རིན་ཆེན་རྩེ་ཕྲན་ནི་གདུགས་ཀྱི་རྩེར་འོང་བའི་རྐྱེན་གྱི་རྩེ་ཕྲན་དུ་འཆད་དགོས་པར་སེམས་ལ། འོན་ཀྱང་གཞུང་
གཞན་དུ། དབུ་རྒྱན་གྱི་ཁྱད་པར་རིན་པོ་ཆེའི་རྩེ་ཕྲན་ནི། སྐུད་པས་སྦྲེལ་བའི་རིན་པོ་ཆེའི་སྲོག་ཞུ་ཞེས་པ་དང་
དོན་གཅིག་པར་བཤད། འདི་ལྟར་བྱེད་ན། རྩེ་ཕྲན་རྣམས་ཞེས་པ་ནི་རྩེ་ཕྲན་ལྔ་བའི་དབུ་རྒྱན་གྱིས་མཛེས་པར་
བྱས་པའི་དབྱིབས་ལེགས་ཀྱི་དབུ་ནི་གདུགས་བཞིན་ནོ། ། ཞེས་པ་ཅིག་ཐོབ་བོ། ། ཆོས་སྤྱོད་འདིར་སྐུ་མཚམས་
མཐོ་བར་ཞེས་འབྱུང་བ་ལྟར་བྱས་ཀྱི། གསུང་འབུམ་དུ་མཐོ་བ་ཞེས་སྣང་ངོ། ། མེ་ཏོག་ཀུནྡ་དང་། དུང་དང་།
པདྨའི་རྩ་བའི་མདོག་ནི་ཤིན་ཏུ་དཀར་བ་ལྟར་མདོག་དཀར་ཞིང་གསལ་བ་གཡས་སུ་འཁྱིལ་ཚུལ་ལེགས་པ་དང་།
དེ་ལྟར་འཁྱིལ་བའི་རི་མོ་ཅན་ནི་ཤིན་ཏུ་དག་པའི་དངུལ་གྱི་འབུར་བརྩིགས་པ་དང་འདྲ་བ་ཡི་རྣམ་པ་ཅན་ལྟ་བུ་ལ་
རྩེ་མོ་གྱེན་དུ་ཕྱོགས་པ། ཆེ་ཆུང་སྐྱུ་རུ་རའི་འབྲུ་ཚད་ཙམ་ཡོད་པ། དྲངས་ན་ཁྲུ་གསུམ་དང་བདུན་ལ་སོགས་
པའི་ཚད་འབྱུང་བ་དང་བཏང་པའི་ཚེ་གཡས་འཁྱིལ་དུ་འཁོད་པ་དྲི་མ་མེད་པའི་མཛོད་སྤུ་ནི་སྨིན་མའི་མཚམས་
ཀྱི་དབུས་ན་མཛེས་སོ། །ཁ་དོག་གནག་ཅིང་ཅུང་ཟད་གུག་པ་ཡི་དབྱིབས་ཅན་འཇམ་ཞིང་སྣུམ་པ་དང་སྤུ་
འཐུག་སྲབ་བམ། དཔངས་མཉམ་པའི་སྨིན་མ་ཚུགས་པ་ན་རིང་པོ་ཅན་དང་ལྡན་པ་དང༌། སྤུ་སྙུག་པ་སྟེ་འཐུག་
ཅིང་འཇམ་ལ་ཕན་ཚུན་སོ་སོར་གནས་ཤིང་མ་འདྲེས་པ་དང་བསྒྲིགས་ལེགས་པ་ནི་དཔེར་ན། ཁྱུ་མཆོག་གི་རྫི་མ་
བཞིན་དུ་ཁྱོད་ཀྱི་རྫི་མ་ཡིད་དུ་འོང་ངོ་། ། འདིའི་སྡུག་ཅིང་ཞེས་པའི་དོན་རྫི་མ་དང་སྦྱར་དགོས་ཏེ། སྨིན་མའི་
སྤུ་ནི་འཇམ་སྣུམ་ཞེས་སྔར་བཤད་ཟིན་པའི་ཕྱིར་ཏེ། དེ་ལྟ་མ་ཡིན་ན། ་ འདིར་འཇམ་ལ་ཞེས་པ་ནི་ཟློས་པར་
འགྱུར་བའི་ཕྱིར་རོ། །རྫི་མ་ལ་སྡུག་པའི་ཁྱད་ཆོས་འཆད་དགོས་ཏེ། མངོན་རྟོགས་རྒྱན་ལས། སྤྱན་ཡངས་པ་
370



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
དང་རྫི་མ་སྡུག་ཞེས་གསུངས་པ་དང་། དེའི་འགྲེལ་པར། སེམས་ཅན་གྱི་ཚོགས་དྲངས་པ་ཉིད་ཀྱིས་རྫི་མ་སྟུག་པ་
ཉིད་དང་། ཞེས་གསུངས་པའི་ཕྱིར་རོ། ། ཁྱུ་མཆོག་ནི་བ་ལང་གི་རིགས་ཅན་ཞིག་སྟེ། དཔེར་ན། དབང་
ཕྱུག་ཆེན་པོའི་བཞོན་པ་གཞུང་ཁ་ཅིག་ཏུ་ཁྱུ་མཆོག་ལ་བཤད་ཅིང་། དེ་ཡང་བ་ལང་གི་རྣམ་པར་བྲིས་པ་སྣང་བ་
དང་། ཐར་ཆེན་ལས་ཀྱང་། བ་ཡི་རྫི་མ་སྟུག་པ་ཉིད་དང་། ཞེས་གསུངས་པའི་ཕྱིར་རོ། ། ཨུཏྤལ་མཐིང་ཁའི་
འདབ་མའི་དབྱིབས་ཇི་ལྟ་བ་བཞིན་དུ། ཁྱོད་ཀྱི་སྤྱན་ནི་དཀྱུས་དབྱིབས་རིང་པོ་ཅན་ཅུང་ཟད་ཟླུམ་པ་ཡི་ནང་གི་
དཀར་ནག་གི་ཆ་རྣམས་ཕན་ཚུན་མ་འདྲེས་ཤིང་མཛེས་པ་ནི། དཔེར་ན། འདམ་སྐྱེས་ཀྱི་པདྨའི་འདབ་མ་ནི་
ཀུན་ནས་རངས་པ་སྟེ་གང་བའམ་རྒྱས་པ་བཞིན་ནོ། ། སྤྱན་ཨུད་པ་ལ་མཐིང་ཁའི་མདོག་དང་འདྲ་བ་ཡོད་པ་ནི།
མངོན་རྟོགས་རྒྱན་ལས། སྤྱན་ནི་མཐོན་མཐིང་ཞེས་གསུངས་པ་བཞིན་ཏེ། དེ་ཡང་སྔོ་ནག་ལ་སྦྱར་ན་ལེགས་པ་
འདྲའོ། ཟླུམ་པ་ཞེས་པ་ནི་རྗེའི་གསུང་འབུམ་ལས་བྱུང་བས། སྤྱན་ནི་ཞེང་ཅུང་ཕྲ་བའི་དོན་ཡིན་པར་བྱས་ན་
བདེ་བས་དེ་ལྟར་བཤད་ལ། ཆོས་སྤྱོད་འདིར་ཟླུམ་པ་ཡི། ཞེས་འབྱུང་བ་ལྟར་ནའང་སྔ་མ་དང་དོན་འདྲ་ཙམ་
བྱེད་རུང་ལ། འོན་ཀྱང་ཅུང་ཟད་ཟླུམ་པ་དཀར་ནག་གི་ཆར་སྦྱར་བ་ལྟར་སྣང་ངོ༌། ། དེ་ཡང་དཀར་ནག་ཐུན་
མོང་དུ་སྦྱོར་ན་མ་གཏོགས། གནག་པའི་ཆ་ཁོ་ན་དང་སྦྱོར་མི་རུང་ཏེ་དེ་ནི་ཟླུམ་པོ་ཉིད་དུ་མངོན་སུམ་གྱིས་གྲུབ་
པས་སོ། ། སྤྱན་གྱི་མཚམས་ནས་བཟུང་སྟེ་མཐོ་དམན་རིམ་པར་འཚམ་ཞིང་གཟེངས་ཀུན་ཏུ་མཐོ་བའི་ཤངས་
དང་ལྡན་པ་དང་། བིམ་པའི་མདོག་ལྟར་དམར་ཞིང་ཡིད་དུ་འོང་བའི་མཆུ་སྒྲོས་དང་། མདོག་དཀར་ཞིང་ཚད་
རིང་ཐུང་མཉམ་ལ་བར་མཚམས་མ་དོད་པ་ལྟ་བུ་ཐགས་བཟང་ཞིང་གྲངས་ནི་ཡས་མན་དུ་ཉི་ཤུ་ཉི་ཤུ་སྟེ་བཞི་བཅུ་
ཚང་བའི་ཚེམས་དང་ལྡན་པའོ། ། བིམ་པ་ནི་ཤིང་ཏོག་ཅིག་ཡིན་ཅེས་གསུངས་སོ། ། ཐ་མལ་པའི་མི་ལ་སོ་ནི་
ཡས་མན་བསྡོམས་ན་སོ་གཉིས་འབྱུང་ཡང་། སངས་རྒྱས་ལ་བཞི་བཅུ་སྟེ། མི་ཤེས་པ་ཁ་ཅིག་སོ་སོ་གཉིས་ཡོད་
པས་བདག་ལ་མཚན་སོ་གཉིས་ཡོད་ཅེས་ཟེར་བ་ནི། ཚེམས་དང་མཚན་གྱི་ཡི་གེ་ཙམ་ཡང་མ་ཤེས་པར་གསལ་
ལོ། ། འགྲམ་པ་དབྱིབས་ཟླུམ་ཞིང་རྒྱས་པ་ནི། དཔེར་ན་རི་དྭགས་ཀྱི་རྒྱལ་པོ་སེངྒེའི་འགྲམ་པ་བཞིན་དང་།
དཔངས་སྲབ་པ་དང་འཇམ་ཞིང་མཉེན་ལ་སྤྱིར་རོ་ཞིམ་མི་ཞིམ་གང་ཡིན་ཀྱང་ཞལ་དུ་བཞེས་པ་ན་རོ་མཆོག་ཞིམ་
པའི་ངོ་བོར་གྱུར་ནས་མྱོང་བའི་ལྗགས་ཀྱིས་ནི་ཞལ་གྱི་དཀྱིལ་འཁོར་ཀུན་ཏུ་ཁེབས་པར་མཛད་དོ། ། འདིའི་ཞལ་
ནི་གདོང་སྟེ་ལྗགས་བརྐྱངས་པའི་ཚེ་གདོང་ཁེབས་པར་མདོ་ལས་བཤད་དོ། ། སྙན་ཤལ་བཟང་པོ་རིང་པོ་ཉིད་
ཐུར་དུ་འཕྱང་བའི་རྩེ་མོར་རིན་ཆེན་སྣ་ཚོགས་དུ་མས་སྤྲས་པའི་རྣ་ཆ་ནི་རྣམ་པར་གཡོ་བར་བྱེད་ལ། གཟི་འོད་
འཁྱུག་པ་སྟེ་འཕྲོཞིང་འབར་པའི་རིན་ཆེན་ཕྲེང་བའི་རྒྱན་ཉིད་མགྲིན་པ་གང་དུ་འཕྱང་བའི་དྲི་མ་མེད་ པའི་
371



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མགྲིན་པ་ནི། དཔེར་ན། མཛེས་པའི་གསེར་གྱི་བུམ་པའི་མགྲིན་པའི་དབྱིབས་བཞིན་ནོ། ། སྐུའི་ཕྱི་རོལ་ན་རྩ་
ཡི་དྲ་བ་མི་མངོན་ལ་སྐུའམ་དེའི་ཞལ་ཟླུམ་ཞིང་སྐུ་ཤ་རྒྱས་པ་དང་ཕྱག་གཉིས་དང་ཞབས་གཉིས་ཀྱི་རྒྱབ་ཀྱི་བོལ་
བཞི་དང་ཕྲག་པའི་གོང་གཉིས་དང་ལྟག་པའི་ཕྱོགས་ཤས་ཡོངས་སུ་གང་བས་ཤང་ཤོང་གི་མི་མཉམ་པ་མེད་པའི་
སྐུ་ཅན་དང་། གདོང་ལྔ་པ་སེངྒེའི་རོ་སྟོད་བཞིན་དུ། ཀུན་ནས་རྒྱས་པའི་སྐུ་སྟོད་དང་
།རི་རྒྱལ་ལྷུན་པོའི་ངོས་
ཡངས་པ་ལྟར་རབ་ཏུ་ཡངས་པའི་བྲང་དང་། དཔུང་པའི་མགོ་ལེགས་པར་ཟླུམ་པོའི་ཕྱག་ནི་གླང་པོའི་རྒྱལ་པོའི་
སྣ་ལྟར་རིང་ཞིང་མཛེས་སོ། ། གདོང་ལྔ་བའི་དོན་ནི་གཞན་དུ་ཤེས་པར་བྱ་ལ། དེའི་སྟོད་དང་ལྷུན་པོའི་ངོས་
ལྟར་རྒྱས་པ་དང་ཡངས་པ་ལྟ་བུ་ནི་ཆ་མཚུངས་པ་ཡིན་གྱི། རྣམ་པ་ཐམས་ཅད་དུ་འདྲ་བ་མ་ཡིན་ལ། དེ་བཞིན་
དུ་གཞན་ཕལ་ཆེར་ལ་མང་ངོ༌། ། གཡས་གཡོན་ཕྱག་ཞབས་ཀྱི་ཉི་ཤུའི་སོར་མོའི་བར་མཛེས་པའི་དྲ་བ་ཡིས་
ལེགས་པར་འབྲེལ་བ་ནི། དཔེར་ན། དད་པའི་རྒྱལ་པོའི་སོར་མོའི་བར་འབྲེལ་བ་བཞིན་ཏེ། དེ་ཡང་ཕྱེད་མན་
འགྲེལ་བར་བཤད་དོ། ། སོར་མོའི་རྩེར་ཡོད་པ་མདོག་སྣུམ་ཞིང་དམར་བའི་མདངས་ཆགས་པའི་སེན་མོ་ཡི་ཕྲེང་
བས་རབ་ཏུ་མཚར་དུ་དངར་བའི་སོར་མོ་ཉི་ཤུ་ནི། དཔེར་ན་དཔག་བསམ་གྱི་ཤིང་གི་ཡལ་འདབ་གཞོན་ནུ་སྟེ།
དེ་གསར་པའི་ལྕགས་ཕྲན་ལྟར། རིང་ཞིང་རྒྱུས་ལ་འཇམ་ཞིང་གཞོན་ཤ་ཆགས་སོ། ། མདོག་དང་དབྱིབས་
གསལ་ཞིང་རྫོགས་ལ་ཕན་ཚུན་སོ་སོར་མ་འདྲེས་པའི་རྩིབས་སྟོང་དང་ལྡན་པའི་གསེར་གྱི་འཁོར་ལོ་མཆོག་ནི་ཕྱག་
དང་ཞབས་ཀྱི་མཐིལ་ན་རྣམ་པར་བཀྲ་བ་ནི༔ དཔེར་ན། རྒྱ་ལས་རྒྱ་ཡི་འབུར་ནི་གསལ་བ་བཞིན་ནོ། ། རྒྱ་ལ་
སྤྱིར་མདུད་པའི་རྒྱུ། ཚོན་གྱིས་རྒྱས་བཏབ་པའི་རྒྱ་སོགས་ཡོད་ཀྱང་། འདིར་ནི་འབུར་སྐུའི་བར་ལྟ་བུ་ནི་རྒྱུ་
དང་། དེ་ལ་བཏབ་པའི་སྐུ་འདྲ་ལྟ་བུའི་རི་མོའི་ཁྱད་པར་ནི་རྒྱའི་འབུར་རོ། ། ལྟ་བུ་ཞེས་པ་ནི་དེ་འདྲ་བ་གཞན་
སྡུད་པའི་ཆེད་དོ། ། ཁ་ཅིག་ལས་འཁོར་ལོའི་དཔེར་རུས་པ་དང་བ་སོ་ལ་བསྐོས་པ་དང་འདྲ་བར་བཤད། བཀྲ་
བ་ནི་གསལ་བ་དང་མཛེས་པ་སོགས་དུ་མར་འཇུག་གོ། དཔུང་རྒྱུན་དང་གདུ་བུས་མཛེས་པར་བྱས་པ་ཡི་གཡས་
པའི་ཕྱག་ན་ཆོས་ཀུན་བདེན་པར་ཞེན་པའི་དངོས་འཛིན་གྱི་འཁྲི་ཤིང་གི་ལྗོན་པ་ཆེན་པོ་དྲུངས་ཏེ་རྩ་བ་ནས་
གཅོད་པའི་མཚོན་བྱེད་རལ་གྲི་ནི་འབར་བའི་འོད་ཀྱི་དྲ་བ་འབྱེད་པ་བསྣོམས་ལ། ཉོན་མོངས་སྤངས་པའི་ཞི་
བར་བགྲོད་པའི་སྒོ་གཞན་གཉིས་པ་མེད་པས་ཞི་སྒོ་གཉིས་སུ་མེད་པའི་རྟེན་འབྲེལ་ཟབ་མོ་རྟོགས་པའི་ལམ་མ་
ལུས་པ་གསལ་བར་སྟོན་པའི་ཤེར་ཕྱིན་གྱི་གླེགས་བམ་མཆོག་ནི་ཨུཏྤལ་སྔོན་པོའི་ལྟེ་བར་གནས་པ་ཡི་སྡོང་བུ་
གཡོན་པའི་ཕྱག་གིས་ཐུགས་ཀར་འཛིན་ནོ། ། ཞི་སྒོ་གཉིས་པ་མེད་པ་ནི། ཐར་པར་བགྲོད་པའི་ཐབས་ཀྱི་གཙོ་
བོ་ལ་སྟོང་ཉིད་རྟོགས་པའི་ལམ་ལས་མཆོག་ཏུ་གྱུར་པ་གཞན་མེད་པའི་དོན་ཡིན་ནོ། ། རབ་འབྱམས་ཏེ་རབ་ཏུ་
372



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
འབྱམས་ཀླས་པའི་ཁ་མདོག་དུ་མའི་ཚོན་གྱིས་ཁ་བསྒྱུར་ཞིང་སྲབ་ལ་འཇམ་པ་སྣ་ཚོགས་པའི་དར་གྱི་སྨད་གཡོགས་
གཡོ་བའི་སྟེང་དུ་དྲིལ་ཆུང་སོགས་སིལ་སིལ་སྒྲ་སྒྲོག་པའི་གསེར་གྱི་འོག་པག་གིས་ནི། ཡིད་དུ་འོང་བའི་སྐེད་
སྐབས་ཀུན་ནས་མཛེས་པར་བགྱིས་སོ། ། འོག་དཔག་ནི་རིན་པོ་ཆེའི་ཚར་དུ་མས་བརྒྱན་པའི་སྐ་རགས་ཁྱད་པར་
ཅན་ཞིག་གོ། ཅང་ཤེས་ཀྱི་རྟ་མཆོག་གི་གསང་སྦུབས་སུ་ནུབ་པ་བཞིན་དུ་གསང་གནས་སྦུབས་སུ་ནུབ་ལ།
འཇམ་ཞིང་ཕྲ་བའི་ཁྱད་པར་དང་ལྡན་པ་བ་སྤུའི་ཚོགས་རྣམས་ནི། བ་སྤུའི་ཁུང་བུ་རེ་རེ་ནས་སྤྱི་གཉིས་གཉིས་
མེད་པས་ཟླ་མེད་དུ་རེ་རེར་བྱུང་ནས་གཡས་ཕྱོགས་སུ་རིམ་གྱིས་འཁྱིལ་ནས་སྐུ་ལ་གྱེན་དུ་ཕྱོགས་པ་དང་། བཀས་
ཀྱིས་སྟེ་གོང་ནས་རིམ་གྱིས་ཕྲ་ཞིང་ཟླུམ་པའི་བྱིན་པ་ལེགས་པ་སྟེ། རིམ་པར་འཚམས་ལ་རྒྱས་ཤིང་འཇིམ་པ་དང་
རི་དྭགས་ཨེཅུ་ཡི་བྱིན་པ་ལྟ་བུའོ། ། ཞབས་ཀྱི་མཁྲིག་མ་ནི་ལོང་བུ་ཆུང་ལ་མི་མངོན་པ་ལྟར་སྣང་བས་ལོང་བུའི་
འབུར་གྱིས་དབེན་ཞིང་རུས་སྦལ་གྱི་ལྟ་བ་བཞིན་དུ་ཞབས་ཀྱི་མཐིལ་རྒྱས་ཤིང་ཀུན་ནས་མཉམ་ལ། ཞབས་ཀྱི་
བཞི་ཆ་སྟེ་ཆ་བཞིའི་ནང་གི་ཆ་གཅིག་གི་ཚད་ནི་ཕྱིར་འཕགས་ལ་རྟིང་བ་ཡངས་པའོ། ། འདབ་མ་དྲུག་ལྡན་གྱི་
པདྨ་དཀར་པོའི་དམར་སེར་མདོག་ཅན་གྱི་ལྟེ་བའི་སྟེང་དུ། དཀྱིལ་འཁོར་ཆ་ཤས་ཡོངས་སུ་རྫོགས་པའི་རྒྱུ་སྐར་
བདག་པོ་ཟླ་བའི་གདན་དང་། ཟླ་གདན་གང་དེར་ཏེ་དེའི་སྟེང་དུ་སིལ་སིལ་གྱི་སྒྲ་དང་ལྡན་པའི་གདུ་བུས་མཁྲིག་
མའི་ཕྱོགས་སུ་མཛེས་པའི་ཞབས་གཉིས་པོ་རྡོ་རྗེ་སྐྱིལ་ཀྲུང་མཛད་ནས་བཞུགས་སོ། ། སྐབས་འདི་ནི་ཞབས་ཀྱི་
མཁྲིག་མ་སྟེ་ཞབས་ཀྱི་མགུལ་བའི་ཐད་དུ་ཡོད་ལ། མཁྲིག་མ་དེའི་རྒྱན་དུ་གདུ་བུ་སྒྲ་ལྡན་ཡོད་པའོ། ། དེ་ཡང་
ཇི་སྐད་དུ། ཞབས་གདུབ་ནི་ཞབས་ཀྱི་མཁྲིག་མའི་རྒྱན་ཞེས་གསུངས་པ་ལྟར་རོ། ། འདི་དག་ནི་མཚན་དཔེའི་
སྒོ་ན་སྐུ་ལ་བསྟོད་པ་སྟེ།འོན་ཀྱང་མཚན་དཔེ་ཡོངས་སུ་རྫོགས་པ་གསར་བར་འདིར་མི་འབྱུང་ཡང་། དོན་གྱིས་
ཚང་བར་བྱེད་དགོས་སོ། ། མཚན་དཔེ་དེ་རྣམས་ཀྱི་ཁྱད་པར་ནི་ཡུམ་རྒྱས་འབྲིང་གཉིས་དང་ཁྲི་བརྒྱད་སྟོང་པར་
གསལ་བར་འབྱུང་ཞིང་། དེའི་དོན་ཡང་མངོན་རྟོགས་རྒྱན་ལས། ཕྱག་ཞབས་འཁོར་ལོའི་མཚན་དང་རུས་
སྦལ་ཞབས། ཞེས་སོགས་ཀྱིས་མཚན་དང༌། ཐུབ་པའི་སེན་མོ་ཟངས་མདོག་དང་། ཞེས་པ་ནས། སངས་
རྒྱུས་དཔེ་བྱད་བཟང་པོར་བཞེད། ། ཞེས་པའི་བར་གྱིས་རྣམས་འཆད་དེ། དེའི་དོན་གསལ་བར་དེའི་འགྲེལ་བ་
རྣམས་དང༌། ཁོ་བོས་བྱས་པའི་རྒྱུན་གྱི་མཐའ་དཔྱོད་ལས་ཤེས་པར་བྱའོ། ། གཉིས་པ་ནི། བསོད་ནམས་
ཚོགས་རབ་ཅེས་སོགས་ཀྱི་ཚིགས་སུ་བཅད་པ་གཅིག་གི་སྟོན་ཏེ། སྦྱིན་སོགས་བསོད་ནམས་ཀྱི་ཚོགས་རབ་དང་
ཕུལ་དུ་གྱུར་པ་རབ་འབྱམས་ཏེ་འབྱམས་ཀླས་པའི་རྒྱུ་ལས་འཁྲུངས་པའི་སྐུ་མཆོག་ནི་མཆོག་ཏུ་སྟེ་ཤིན་ཏུ་མཛེས་
པ་རྗེ་བཙུན་ཁྱོད་ཀྱི་སྐུ་སྟེ། སྐུ་དེའི་རྣམ་འཕྲུལ་ནི་ནམ་མཁའི་མཐས་གཏུགས་པ་སྟེ་དབེན་པའི་ཞིང་དང་།
373



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཏུགས་པ་མེད་པ་སྟེ་མཐའ་ཟད་མེད་པའི་ཞིང་མཆོག་ཀུན་ཏུ་ཡང་དུ་མའི་འགྲོ་བའི་དོན་ལ་སྟོན་པ་ནི། དཔེར་
ན། སྒྱུ་མའི་སྐྱེས་བུས་རྫས་ཀྱི་སྒོ་ནས་གཞན་ལ་མིག་འཁྲུལ་སྣ་ཚོགས་སྟོན་པ་བཞིན་དང་། དེ་ཡང་ཞིང་ཁམས་
ལ་ལར་སྐུ་བལྟམས་པའི་ཚུལ་སྟོན་པར་སྣང་ཞིང་། དེར་མ་ཟད་ཞིང་གཞན་དུ་ཡང་བྱང་ཆུབ་ཏུ་འཚང་རྒྱ་བའི་
ཚུལ་སྟོན་པ་སོགས་མཛད་པའི་སྟོན་པ་རྗེ་བཙུན་ཁྱོད་ཀྱི་སྐུ་ཡི་བཀོད་པ་མཆོག་འདིའི་ཁྱད་པར་རྣམས་ནི་འགྲོ་བ་
ཐམས་ཅད་ཀྱིས་སྐྱེ་བ་འདི་དང་དེར་མ་ཟད་གལ་ཏེ་སྐྱེ་བ་གཞན་དུ་མ་ལུས་འགྲོ་བ་ཀུན་ཀྱང་། ཀུན་མཁྱེན་སངས་
རྒྱས་ཀྱི་གོ་འཕང་ཐོབ་པར་གྱུར་དུ་ཟིན་ཀྱང་རྫོགས་པར་བརྗོད་པར་མི་ནུས་སོ། ། འདི་ནི་དཀོན་བརྩེགས་ལས་
འབྱུང་ཞིང་། མདོ་གཞན་དུ་མ་དང་། དབུ་མ་འཇུག་པའི་མཇུག་ཏུའང་དེ་ལྟར་བཤད་དོ། ། དཀོན་བརྩེགས་
ལས་འཇམ་དབྱངས་ཀྱིས་དེ་ལྟར་མཛད་པ་དམིགས་བསལ་དུ་འབྱུང་ལ། གཞན་ཕལ་ཆེར་སྤྱིའི་དབང་དུ་བྱས་པ་
སྟེ། ལུང་དྲངས་ན་མང་དུ་དོགས་ སོ།ཚིགས་བཅད་འདི་ནི་ཚིག་རྒྱན་ལས་མཆོད་པའི་ཟུང་ལྡན་དུ་མཛད་
པའོ། ། གཉིས་པ་ནི། སྨོན་ལམ་ནི། ལི་ཁྲིའི་རྒྱ་མཚོར་ཞེས་པ་ནས། སྐུ་མཆོག་ཐོབ་པར་ཤོག ཅེས་པའི་
བར་གྱི་སྟོན་ཏེ། དཔེར་ན། ལི་ཁྲིའི་རྒྱ་མཚོ་ཆེན་པོར་རྟ་བདུན་གྱི་བདག་པོ་འོད་སྟོང་ཅན་གྱི་འོད་ལྷུང་བ་སྟེ་
ཤར་བ་ན་དམར་སེར་དུ་ལྷམ་མེར་འོང་བ་དེ་བཞིན་དུ། བལྟ་བས་མི་ངོམས་འོད་ཕུང་དམར་སེར་ཕྱོགས་བཅུར་
འཕྲོ་བའི་སྐུ་གང་ཡིན་པ་དེ་རྒྱས་པར་བསྟོད་པ་མིན་ཡང་ཅུང་ཟད་ཙམ་བསྟོད་པའི་བསོད་ནམས་དེ་ཡི་མཐུས་
བསྟོད་པ་པོ་བདག་ལ་འཇམ་དབྱངས་ཀྱི་སྐུ་མཛེས་པ་མིག་གི་ལམ་དུ་འབྲལ་བ་མེད་པར་ཤོག་ཅིག་གོ། དུས་ནམ་
ཞིག་གི་ཚེ་ཁྱོད་ཀྱི་སྐུ་མིག་གིས་མངོན་སུམ་དུ་མཐོང་བར་གྱུར་མ་ཐག་ཏུ་ལས་ཉོན་གྱི་དབང་གིས་སྲིད་པ་འཁོར་
བར་དུས་རིང་དུ་འཁྱམས་པས་ངལ་ཞིང་དུབ་པ་བདག་གི་ལོག་པའི་ལམ་དུ་སོང་པའི་མ་རུངས་པའི་ཡིད་དམུ་
རྒོད་ནི། བྱང་ཆུབ་སེམས་ཀྱི་དབང་དུ་འགྱུར་བར་ཤོག་ཅིག དེར་མ་ཟད་གཞན་ཡང་ཐོས་པའི་གཟུངས་
སོགས་གཟུངས་དང་ལྷའི་མིག་གི་མངོན་ཤེས་སོགས་མངོན་པར་ཤེས་པ་རྣམས་དང༌། རྣམ་པར་ཐར་པའི་སྒོ་
སྟོང་པ་ཉིད་སོགས་རྣམ་པར་ཐར་བའི་སྒོ་དང་། མུ་མཐའ་མེད་པའི་ཏིང་ངེ་འཛིན་གྱི་ཚོགས་ཐོབ་ནས་ཞིང་
ཁམས་བྱེ་བར་རྒྱལ་བ་རྣམས་བལྟ་བར་བྱ་བའི་ཕྱིར་དུ་དཔག་ཏུ་མེད་པའི་ལུས་ཀྱི་བཀོད་པ་རྫུ་འཕྲུལ་སྟོན་པར་
ཤོག་ཅིག མུ་ཞེས་པ་ནི་སྤྱིར་ཕྱོགས་དང་མཐའ་སོགས་ལ་འཇུག་པ་ཡོད་ཀྱང་འདིར་ཕྱོགས་སོ། ། བྱེ་བ་ནི་
འདིར་གྲངས་དེ་ཙམ་ཁོ་ན་མི་བྱ་སྟེ་དེ་མང་ཚིག་སྤྱིའི་དབང་དུ་བྱས་པའོ། ། ཞིང་དེ་དང་དེར་ནི་རྒྱལ་བ་དེ་དག་
གི་དྲུང་དུ་མང་དུ་ཐོས་པའི་མཐར་སོན་ཏེ་མཐའ་ཡས་པའི་འགྲོ་བ་ཆོས་ཀྱི་བདུད་རྩིས་ཚིམ་པར་བྱས་ནས། དུས་
རིང་པོར་མི་ཐོགས་པར་རྒྱལ་བ་ཀུན་གྱི་གཙོ་བོ་ངག་གི་དབང་པོ་འཇམ་དབྱངས་དེའི་སྐུ་མཆོག་ཐོབ་པར་ཤོག།
374



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
ཅེས་སོ། དེ་དག་གོ་བདེ་བས་བསྡུས་ཏེ་བཤད་ལ་རྗེ་བཙུན་འཇམ་པའི་དབྱངས་སོགས་ཀྱང་གོ་སླའོ། །
གཉིས་པ་གསུང་ལ་བསྟོད་པ་ལ་གཉིས། བསྟོད་པ་དང་། སྨོན་ལམ་མོ། ། དང་པོ་ལ་གཉིས། བསྟོད་
པའི་སྒོ་ནས་དངོས་གྲུབ་ཞུ་བ་དང་། བསྟོད་པ་དངོས་སོ། ། དང་པོ་ནི། འོད་སྟོང་ཟེར་གྱིས་སོགས་རྐང་བ་
བཞིས་སྟོན་ཏེ། དཔེར་ན། འོད་སྟོང་ཅན་ཉི་མའི་འོད་ཟེར་གྱིས་ཁ་ཕྱེ་བ་སྟེ་དེས་གསལ་བར་བྱས་པའི་དམར་
སེར་མདོག་ཅན་གུར་གུམ་གྱི་གཟུགས་ཀྱི་ཕུང་པོ་ནི། སྒྲིབ་བྱེད་གཡའ་སོགས་དང་བྲལ་བ་དྭངས་པའི་མེ་ལོང་གི་
དཀྱིལ་ན་ཆེས་གསལ་བ་བཞིན་དུ་སྐུ་དམར་སེར་མདོག་ཅན་ལས་འོད་ཕུང་འཕྲོ་ཞིང་། སྐུའི་འགྱིང་ཤིན་ཏུ་
ལེགས་པའི་དབང་པོའི་གཞུ་སྟེ་འཇའ་ཚོན་བཞིན་དུ་མཛེས་པའི་ཁ་དོག་གིས་རབ་ཏུ་རྣམ་པར་བཀྲ་བའི་སྐུ་ཅན་
འཇམ་པའི་དབྱངས་ཀྱིས་བདག་ལ་ངག་གི་དབང་ཕྱུག་འགྲུབ་པའི་དངོས་གྲུབ་སྩོལ་ཅིག་ཅེས་པའོ། ། ངག་གི་
དབང་ཕྱུག་ནི་གསུང་གི་དབང་ཕྱུག་སྟེ། སྐད་རིགས་དུ་མ་ལས་འཇུག་པ་དང་ཡན་ལག་དྲུག་ཅུ་སོགས་ཀྱི་ཁྱད་
པར་དུ་མ་ཚང་བའོ། ། གཉིས་པ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། ། དང་པོ་ནི།
ཕྱོགས་བཅུའི་ཞིང་ཀུན་ཞེས་སོགས་ཚིགས་སུ་བཅད་པ་གཅིག་གི་སྟོན་ཏེ། ཤར་སོགས་ཕྱོགས་བཅུའི་ཞིང་ཀུན་ཀྱི་
ཁྱོན་དུ་ཀུན་ནས་ཏེ་རྣམ་པ་ཀུན་ཏུ་འགེངས་པ་སྟེ་ཁྱབ་པའི་གསུང་གི་སྒྲ་སྐད་ཀྱི་དབྱངས་ནི། སྣ་ཅིག་ཙམ་མ་ཡིན་
པར་ལྷ་མི་སོགས་འགྲོ་བ་སྣ་ཚོགས་པའི་སྐད་དང་མཐུན་པར་སྐད་ཀྱི་དབྱེ་བ་མཐའ་ཡས་པ་དང་། དེས་གདུལ་
བྱའི་སེམས་ཅན་ཀུན་གྱི་ཡིད་དེ་བསམ་པ་ཐ་དད་པ་རྣམས་ཀྱང་རང་རང་གི་ཡིད་དང་མཐུན་པར་ཆོས་བསྟན་
ནས་ཚིམ་པར་བྱེད་ལ། དེར་མ་ཟད་དབྱངས་ཀྱི་གདངས་དེས་བྱེད་པོ་ཚངས་པའི་སྒྲའི་གདངས་ཀྱང་ཟིལ་གྱིས་
གནོན་པར་བྱེད་ནུས་པའི་རྗེ་བཙུན་ཁྱོད་ཀྱི་གསུང་དབྱངས་དབྱངས་ཉིད་ཀྱི་ང་རོའི་དཀྱིལ་འཁོར་འཁོར་བ་ཇི་
སྲིད་པའི་མཐའ་དེ་སྲིད་དུ་རྒྱུན་ཆགས་སུ་འཇུག་པའི་སྙན་པའི་གསུང་གང་ཡིན་པ་དེ། གདུལ་བྱ་གང་གི་རྣ་བའི་
ལམ་དུ་ལྷུང་བ་སྟེ་ཐོས་ན་ནི། གདུལ་བ་དེའི་ན་བ་དང་རྒ་བ་དང་འཆི་བ་འཕྲོག་པ་སྟེ་དེ་དག་རྒྱུན་གཅོད་པར་
བྱེད་དོ། ། གཉིས་པ་ནི། གསུང་མཉེན་འཇམ་ཞིང་། ཞེས་པ་ནས། ནམ་མཁས་ཚངས་དབྱངས་སྒྲོག་ན་
མཚོན་པར་ནུས། ། ཞེས་པའི་བར་གྱིས་སྟོན་ཏེ།འདི་ལ་གཉིས། དངོས་དང་། དེའི་བྱེད་ལས་སོ། ། དང་པོ་ནི།
རྗེ་བཙུན་ཁྱོད་ཀྱི་གསུང་ལ་ཡན་ལག་དྲུག་ཅུ་རྩ་བཞི་ཡོད་དེ་གང་ཞེ་ན། མཉེན་པ་དང་། འཇམ་པ་དང་། ཡིད་
དུ་འོང་བ་དང་། ཡིད་དུ་འཐད་པ་དང་། དག་པ་དང་། དྲི་མ་མེད་པ་དང་། འོད་གསལ་བ་དང༌། སྙན་ལ་
འཇེབས་པ་དང་། མཉན་པར་འོས་པ་དང་། མི་ཚུགས་པ་དང་། སྙན་པ་དང་། དུལ་བ་དང་། མི་རྩུབ་པ་
དང་། མི་བརླང་པ་དང་། རབ་ཏུ་དུལ་བ་དང་། རྣ་བར་སྙན་པ་དང་། ལུས་སིམ་པར་བྱེད་པ་དང་། སེམས་
375



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སིམ་བྱེད་དང་། སྙིང་ནི་ཚིམ་པར་བྱེད་པ་དང་། དགའ་བདེ་སྐྱེད་པ་དང་། ཡོངས་སུ་བཟུང་བ་མེད་པ་དང་།
ཀུན་ཏུ་ཤེས་པར་བྱ་བ་དང་། རྣམ་པར་རིག་པར་བྱ་བ་དང་། རྣམ་པར་གསལ་བ་དང་། དགའ་བར་བྱེད་པ་
དང་། མངོན་པར་དགའ་བར་བྱེད་པ་དང་། ཀུན་ཤེས་པར་བྱེད་པ་དང་། རྣམ་པར་རིག་པར་བྱེད་པ་དང་།
རིགས་པ་དང་
། འབྲེལ་བ་དང་། ཟློས་པའི་སྐྱོན་དང་བྲལ་བ་དང་། སེང་གེའི་སྒྲའི་ཤུགས་ཅན་དང་། གླང་
ཆེན་གྱི་སྒྲ་དང་། འབྲུག་གི་སྒྲ་དང་། ལམ་འགྲོ་སྟེ་ཀླུའི་དབང་པོའི་སྒྲ་དང་། དྲི་པའི་དང་། བྱ་ཀ་ལ་པིང་ཀའི་
དང༌། ཚངས་པའི་དང་བྱ་ཤར་ཤང་ཏེའུའི་དང་། ལྷའི་དབང་པོའི་དབྱངས་ལྟར་སྙན་པ་དང་། རྔའི་སྒྲ་ལྟ་བུ་
དང་། མ་ཁེངས་པ་དང་། མི་དམའ་བ་དང་། སྒྲ་ཀུན་གྱི་རྗེས་སུ་ཞུགས་པ་དང་། ཚིག་གི་ཟུར་ཕྱིན་པ་དང་།
མ་ཚང་བ་མེད་པ་དང་། མ་ཞུམ་པ་དང་། མི་ཞན་པ་དང་། རབ་ཏུ་དགའ་བ་དང་། ཁྱབ་པ་དང་། ཆུབ་པ་
དང་། རྒྱུན་ཆགས་པ་དང་། འབྲེལ་བ་དང་། སྒྲ་ཀུན་རྫོགས་པར་བྱེད་པ་དང་། དབང་པོ་ཀུན་ཚིམ་པ་དང་།
མ་སྨད་པ་དང་། མི་འགྱུར་བ་དང་། མི་རྟབས་པ་དང་། འཁོར་གྱི་དཀྱིལ་འཁོར་ཀུན་ཏུ་ཡོངས་སུ་གྲགས་པ་
དང་། འདོད་ཆགས་ཞི་བ་དང་། ཞེ་སྡང་འདུལ་བ་དང་། གཏི་མུག་སེལ་བར་བྱེད་པས་དུག་གསུམ་སེལ་བར་
བྱེད་པ་དང་། བདུད་དཔུང་ཚར་གཅོད་པ་དང་།རྣམ་པ་ཀུན་གྱི་མཆོག་དང་ལྡན་པར་འབྱུང་སྟེ་དྲུག་ཅུ་རྩ་བཞི་
དང་ལྡན་པའི་ཕྱིར་རོ། ། དེ་དག་ལ་ཞིང་དང་ཅིང་ཡོད་པ་ནི་ཚིག་ཕྲད་ཡིན་པས་འདིར་བཏང་སྙོམས་སུ་བྱས་
སོ། ། ཡན་ལག་དྲུག་ཅུ་རྩ་བཞི་པོ་འདི་དག་ནི། གསང་བ་བསམ་གྱིས་མི་ཁྱབ་པའི་མདོ་ལས། ཞི་བའི་བློ་གྲོས་
དེ་བཞིན་གཤེགས་པའི་གསུང་ནི་རྣམ་པ་དྲུག་ཅུ་རྩ་བཞི་དང་ལྡན་པར་འགྱུར་ཏེ། རྣམ་པ་དྲུག་ཅུ་རྩ་བཞི་གང་ཞེ་
ན་འདི་ལྟ་སྟེ། མཉེན་པའི་གསུང་འབྱུང་བ་དང་། ཞེས་སོགས་གསུངས་པའི་དོན་དང་ཉི་ཁྲི་སྣང་བ་ལས།
སེམས་ཅན་གྱི་ཁམས་ཀྱི་དགེ་བའམ། རྩ་བ་ཉེ་བར་སྟོན་པར་མཛད་པའི་ཕྱིར། མཉེན་པའི་ཞེས་སོགས་ཀྱིས་
རྒྱས་པར་བཤད་པ་ལྟར་རོ། ། ཆོས་སྤྱོད་འདི་དང་གཞུང་གཞན་འགའ་ཞིག་ནའང་། མ་བརྟགས་འཁོར་གྱི་
དཀྱིལ་འཁོར་ཞེས་འབྱུང་ཡང་། ལ་ལར་མ་རྟབས་ཞེས་འབྱུང་ཞིང་། མ་རྟབས་པ་ནི་རྟབ་རྟབ་པོ་མིན་པའི་དོན་
དུ་བཤད་པ་ལྟར་ཡིན་པར་སེམས་སོ། ། །
གཉིས་པ་གོང་དུ་བཤད་པ་དེ་ལྟར་བཞི་ཡིས་ལྷག་པའི་དྲུག་ཅུའི་དབྱངས་དེ་ཐམས་ཅད་ཀྱང་། གསུང་གི་
ཡན་ལག་གཅིག་ཉིད་ལའང་མ་ཚང་བ་མེད་པར་ནི་ཡོད་ལ། དེའི་རྒྱུན་གྱི་བྱེད་ལས་ནི། ཇི་སྲིད་ནམ་མཁའི་
མཐས་ཁྱབ་པ་སྟེ་མཐར་ཐུག་པ་དེ་སྲིད་དུ་སྐལ་ལྡན་གྱི་གདུལ་བྱའི་རྣ་བའི་ལམ་དུ་བདེ་བ་སྟེར་བ་མཛད་དོ། །
འདིར་ཁྱབ་པའི་དོན་ནི་དེ་ལྟར་བཤད་ན་བདེ་བར་བསམས་ཏེ། ནམ་མཁའི་མཐའ་ཡོད་ནས་ཁྱབ་པའི་དོན་
376



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
མིན་པས་སོ། ། དེས་ན་མཐར་ཐུག་པ་ཞེས་པ་ནི་བརྟག་པ་མཐའ་བཟུང་གི་ཚུལ་ཏེ། ནམ་མཁའི་མཐར་ཐུག་
གྱུར་པ་ཅི་ཙམ་པ། ཞེས་པའི་དོན་ལྟར་དེའི་ཕྱོགས་མཐའ་མི་མངོན་པའོ། ། སྐལ་ལྡན་གྱི་རྣ་བའི་ལམ་དུ་བདེ་བ་
སྟེར་པ་དེའི་ཚེ་ཁྱོད་དང་ཐག་ཉེ་བར་གནས་པའི་གང་ཟག་ལ་གསུང་གི་སྒྲ་ཧ་ཅང་ཆེ་བར་མི་སྣང་ཞིང་། ཐག་
རིང་ན་གནས་པ་ལ་ཧ་ཅང་ཆུང་བ་མ་ཡིན་པར་ཆེ་ཆུང་འཚམས་པ་སྟེ། དཔེར་ན། ཁ་དོག་སྣ་ཚོགས་པའི་ཚོན་
དང་ཕྲད་པའི་ཤེལ་ནི་མདོག་སྣ་ཚོགས་པའི་རྣམ་པར་སྣང་བ་དེ་བཞིན་དུ། གྲངས་མེད་པའི་གདུལ་བྱའི་སེམས་
ཅན་དབང་གི་སྐད་དེ་དང་དེར་མཐུན་པས་ན་གསུང་ཡང་དེ་སྐད་དུ་འགྱུར་ལ། གསུང་དེ་ཉིད་ཞལ་དུ་མ་ཟད་སྤྱི་
གཙུག་གི་གནས་དང་། མཛོད་སྤུ་དང་མགྲིན་པ་ལ་སོགས་ཏེ། གསང་བ་བསམ་གྱིས་མི་ཁྱབ་པའི་མདོ་ལས་
བཤད་པ་ལྟར། དེ་ལྟར་འབྱུང་བ་དེ་དག་ཀུན་ལ་བདག་གིས་འདི་དང་འདི་བྱེད་དོ་སྙམ་པའི་འབད་རྩོལ་གྱི་རྣམ་
པར་རྟོག་པ་ཐམས་ཅད་ཉེ་བར་ཞི་ཞིང་། གདུལ་བྱའི་བམས་པ་དང་མཐུན་པར་འབད་མེད་ལྷུན་འགྲུབ་ཏུ་
འབྱུང་བའི་ཚུལ་འདི་ནི་བསམ་གྱིས་མི་ཁྱབ་པས་འདྲ་བའི་དཔེ་གཞན་རྙེད་པར་དཀའ་བའི་ཕྱིར། གལ་ཏེ་ནམ་
མཁས་ཚངས་པའི་དབྱངས་རྫོགས་པར་སྒོག་པ་ཞིག་བྱུང་ན། འདི་དང་འདྲ་ཞེས་མཚོན་པར་ནུས་ཀྱི། གཞན་
དུ་ནི་མ་ཡིན་ནོ། ། འདི་ནི། མདོ་ལས། གསུང་གཅིག་ཉིད་དུ་གསུང་མོད་ཀྱི། ། དུ་མ་ཉིད་དུ་སོ་སོར་གོ།
ཞེས་གསུངས་པ་ལྟ་བུའི་དོན་ནོ། ། དེ་བཞིན་གཤེགས་པའི་གཙུག་ཏོར་ནས་གསུང་ཇི་ལྟར་འབྱུང་སྙམ་དུ།
དེའི་མཚན་གཞི་ནི། གདུགས་དཀར་གྱི་གཟུངས་གཙུག་ཏོར་ནས་བྱུང་བར་གསུངས་པས་དེ་ལྟ་བུ་ཡིན་ལ།
དེས་གཞན་ཡང་མཚོན་ནུས་སོ། ། གཙུག་ཏོར་སོགས་ནས་འབྱུང་བ་ལྟ་ཅི། དེ་བཞིན་གཤེགས་པས་བྱིན་གྱིས་
བརླབས་ནས་རྡོ་རྩི་ཤིང་རྣམས་ཀྱིས་ཀྱང་ཆོས་ཐོགས་མེད་དུ་སྟོན་པ་བཤད་དོ། ། གཞན་ཡང་
། སྤྱོད་འཇུག་
ལས། ལུས་ཅན་ཀུན་གྱིས་བྱ་དང་ནི། ། ཤིང་དང་འོད་ཟེར་ཐམས་ཅད་དང་། ། ནམ་མཁའ་ལས་ཀྱང་ཆོས་ཀྱི་
སྒྲ། ། ཞེས་འབྱུང་བ་ལྟར་ཡོད་པས་སངས་རྒྱས་ཀྱི་སྐུའི་ཆ་ཐམས་ཅད་ནས་ཆོས་སྟོན་ནུས་པ་ལ་ཐེ་ཚོམ་མེད་
དོ། ། གཉིས་པ་སྨོན་ལམ་ནི། གློག་དམར་མཛེས་པའི་ཞེས་སོགས་གསུངས་ཏེ། དཔེར་ན། གློག་དམར་པོ་
འཁྱུག་པས་མཛེས་པའི་སྐ་རགས་བཅིངས་པ་ཡི་ཆར་ལྡན་གྱི་སྤྲིན་གྱི་ཕུང་པོའི་ནང་གི་འབྲུག་སྒྲ་ཟབ་མོ་སྒྲོག་པ་
བཞིན་དུ་སྙན་བརྗིད་དང་ལྡན་པའི་ངག་གིས་འཇམ་པའི་དབྱངས་ཀྱི་གསུང་ལ་གུས་པས་བསྟོད་པ་ལས་བྱུང་བའི་
བསོད་ནམས་འདི་ཡི་མཐུས་བསྟོད་པ་པོ་བདག་ནི། རྗེ་བཙུན་ཁྱོད་ཀྱི་གསུང་མཆོག་དུས་རྟག་ཏུ་རྣ་བའི་ལམ་དུ་
ཐོས་པ་དང་འབྲལ་པ་མེད་པར་ཤོག་ཅིག ཁྱོད་ཀྱི་གསུང་གི་རྒྱུན་བདག་གི་རྣ་བའི་བུ་གར་ཞུགས་མ་ཐག་ཏུ།
བདག་ནི་སྐལ་ལྡན་རྗེས་སུ་འཛིན་ནུས་པ་དང་། གཞུང་དོན་ལོག་པར་སྨྲ་བ་ཚར་གཅོད་ཅིང་། ཚིག་གི་སྦྱོར་བ་
377



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཕུན་སུམ་ཚོགས་པ་སྡེབ་ལེགས་ཀྱི་ཚིག་གིས་དད་ལྡན་བློ་གསལ་གྱི་ཡིད་འཕྲོག་པར་བྱེད་ནུས་པའི་འཆད་པ་དང་
རྩོད་པ་རྩོམ་པའི་གནས་རྣམས་མ་ལུས་པ་མཐར་སོན་པ་སྟེ་ཕྱིན་པར་ཤོག་ཅིག ལྷ་མི་གླུ་སོགས་མི་འདྲ་བ་ཐ་དད་
པའི་འགྲོ་བའི་སྐད་རིགས་ལ་ཐོགས་པ་མེད་པའི་ངེས་པའི་ཚིག་སོ་སོ་ཡང་དག་པའི་རིག་པ་མཆོག་དེ། བདེ་བླག་
ཏུ་སྟེ་ཐབས་སླ་པའི་སྒོ་ནས་ཐོབ་ནས་འགྲོ་བ་སེམས་ཅན་ཐམས་ཅད་ཀྱི་ཐེ་ཚོམ་གཅོད་པའི་མཆོག་ཏུ་བསྟོད་པ་པོ་
བདག་ཉིད་གྱུར་ཅིག་ཅེས་སོ། ། སྤྱིར་སོ་སོ་ཡང་དག་པར་རིག་པ་ལ་བཞི་ཡོད་དེ། དོན་སོ་སོ་ཡང་དག་རིག་པ།
དེ་བཞིན་དུ་ཆོས་དང་། ངེས་པའི་ཚིག་དང་། སྤོབས་པ་སོ་སོ་ཡང་དག་པའི་རིག་པ་བཞི་ཡོད་པ་ལས་འདིར་
གསུམ་པ་སྟེ་གཞན་ཡང་མཚོན་ནོ། ། རྗེ་བཙུན་འཇམ་པའི་དབྱངས་ཁྱོད་ཀྱིས་ཇི་ལྟར་རྗེས་སུ་གདམས་པ་སྟེ་
བསྟན་པ་ཡི་གསུང་གི་བཅས་པའི་མཚམས་ལས་དུས་ནམ་ཡང་མི་འདའ་བར་བྱས་ནས་གུས་པའི་སྒོ་ནས་དོན་ཡིད་
ལ་རྩེ་གཅིག་ཏུ་ཉམས་སུ་བླངས་པ་ཡི་མཐུས་བདག་གིས་གསུང་གི་དབང་ཕྱུག་དུས་མྱུར་དུ་འགྲུབ་པར་ཤོག་ཅིག་
ཅེས་པའོ། ། རྗེ་བཙུན་སོགས་སླ། སངས་རྒྱས་ཀྱི་གསུང་གི་གསང་བ་རྒྱས་པར་ནི། གསང་བ་བསམ་གྱིས་མི་
ཁྱབ་པའི་མདོ་ལས་ཤེས་པར་བྱའོ། གསུམ་པ་ཐུགས་ལ་བསྟོད་པ་ལ་གཉིས། བསྟོད་པ་དང་། སྨོན་ལམ་
མོ། ། དང་པོ་ལ་གཉིས། བསྟོད་པའི་སྒོ་ནས་དངོས་གྲུབ་ཞུ་བ། བསྟོད་པ་དངོས་སོ། །དང་པོ་ནི། བྱུ་རུའི་
མདངས་དང་སོགས་རྐང་བ་བཞི་སྟོན་ཏེ། དེ་བཞིན་བྱུ་རུའི་མདངས་དམར་པོ་དང་འདྲེས་པའི་གསེར་བཟང་གི་
མདོག་ལྟ་བུ་དང་། མདོག་དེ་ནི་ལེགས་པ་སྟེ་མཛེས་ཤིང་། ཐུགས་ཀྱིས་ཤེས་བྱ་མ་ལུས་པ་ལྷང་ངེར་མཁྱེན་པ་
མཁྱེན་རབ་ཀྱི་དབང་ཕྱུག་འཇམ་པའི་དབྱངས་འགྲོ་བའི་སྐྱབས་གནས་སུ་གྱུར་པའི་སྐྱབས་ཀྱི་མཆོག་རྗེ་བཙུན་
ཁྱོད་ཀྱིས་བདག་ལ་རབ་འབྱམས་ཀྱི་ཤེས་རབ་མང་པོ་སྩོལ་ཅིག་ཅེས་སོ། ། རྐང་བ་དང་པོས་དཔེ་དངོས་སུ་མ་
ཟིན་ཀྱང་དོན་གྱིས་ཐོབ་བོ། ། གཉིས་པ་ནི། དངོས་འཛིན་ཆང་གིས། ཞེས་པ་ནས། ཞི་བའི་བདེ་བས་འཕྲོག་
པ་ག་ལ་འགྱུར། ཞེས་པའི་བར་གསུང་སྟེ། འདི་ལ་གཉིས། སློབ་པའི་ལམ་གྱི་གནས་སྐབས་སུ་སློབ་ཚུལ་གྱི་
དབང་དུ་བྱས་ནས་བསྟོད་པ་དང་། མི་སློབ་པའི་གོ་འཕང་བརྙེས་པའི་དབང་དུ་བྱས་ནས་བསྟོད་པའོ། ། དང་
པོ་ནི། སྔོན་ཁྱོད་ཐུགས་མ་བསྐྱེད་པའི་དུས་སུ་བདག་ཅག་ཚུར་མཐོང་ལྟར། དངོས་འཛིན་ཏེ་བདེན་འཛིན་གྱི་
ཆང་གིས་རབ་ཏུ་མྱོས་པ་སྟེ་དེས་བཅིངས་ནས་བླང་དང་དོར་བྱར་དཔྱོད་པའི་བློ་གྲོས་ཀྱི་སྟོབས་ནི་ཉམས་པའི་
དུས་སྲིད་ལ། དེའི་ཚེ་ཉོན་མོངས་པ་ཁོང་ཁྲོ་གདུག་པ་ཅན་དེའི་སྣ་ལ་ལག་པས་རང་རྒྱུད་ཀྱི་དགེ་བའི་ལྗོན་པ་ཀུན་
ཏུ་འཇོམས་པར་བྱེད་པ་དང་། འདོད་ཆགས་ཀྱི་སྲེད་པའི་ཞགས་པས་ཡིད་ནི་དབང་མེད་དུ་དྲངས་པའི་དབང་
གིས་རྙེད་པ་དང་བཀུར་བསྟིའི་གླང་མོའི་ཕྱིར་ཏེ་རྗེས་སུ་འབྲང་བར་བྱེད་པ་དང་བག་མེད་པའི་ནགས་ཁྲོད་ཀུན་
378



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། ། །
ཏུ་རང་དགར་རྒྱུ་བའི་ཤིན་ཏུ་གདུལ་དཀའ་བའི་ཡིད་ཀྱི་གླང་པོ་ཆེ་ཞེས་པ་སྟེ། འདིས་རྗེ་བཙུན་ཡང་སྔོན་རང་
ཅག་ལྟ་བུ་ཐ་མལ་པ་ཞིག་ཕྱིས་སངས་རྒྱས་པར་བསྟན་པར་གསལ་ཏེ། དེ་ལྟ་མ་ཡིན་པར་གཞན་ལ་སྦྱར་ན་དྲན་
ཤེས་བག་ཡོད་ཞེས་སོགས་དང་ཁྱད་པར་སྲོལ་དུ་བཙུད། ཞེས་དང་། ཚུལ་དེ་སྐྱོ་མེད་ཞེས་སོགས་མ་འབྲེལ་བར་
འགྱུར་རོ། ། དེ་ཡང་རྗེ་བཙུན་ལ་སྨད་པར་མི་འགྱུར་ཏེ། རང་ཅག་རྣམས་ལ་ཞུམ་པ་སེལ་པའི་ཆེད་དང་། རྗེ་
བཙུན་གྱིས་ཀྱང་དེ་ལྟར་བརྩོན་པ་མཛད་ནས་སངས་རྒྱས་པས་དེའི་རྗེས་སུ་འཇུག་དགོས་པར་དོན་གྱིས་བསྟན་
པའི་ཕྱིར་རོ། ། ཞུམ་པ་སེལ་པའི་ཚུལ་ནི་རྗེ་བཙུན་ད་ལྟ་སངས་རྒྱས་པ་དེ་སྔོན་སྐྱོན་འདི་ལྟར་ཡོད་པ་ཞིག་ཚོགས་
བསགས་ནས་སངས་རྒྱས་པ་ཡིན་གྱི། སེམས་ཅན་མ་བྱས་པར་སངས་རྒྱས་པ་མིན་པས། གཞན་ཐ་མལ་པ་སྔར་
བཤད་པ་ལྟ་བུ་ཡང་བརྩོན་པ་བྱས་ནས་རྗེ་བཙུན་ལྟར་འཚང་རྒྱའོ་ཞེས་བསྟན་པའོ། ། དེ་ནི་བཤེས་སྤྲིངས་ལས།
གང་དག་ཆོས་མངོན་བགྱིས་པ་དེ་དག་ཀྱང་། ། གནམ་ལས་བབ་པ་མ་ལགས་ལོ་ཏོག་བཞིན། ། ས་རུམ་གནས་
འཐོན་མ་ལགས་དེ་དག་སྔོན། ། ཉོན་མོངས་རག་ལས་སོ་སོ་སྐྱེ་བོ་པས། ། ཞེས་གསུངས་པ་ལྟ་བུའོ། ། རྩེ་བའི་
ཚིགས་བཅད་འདི་ནི་གཟུགས་ཅན་གྱི་རྒྱན་ཏེ། བདེན་འཛིན་གྱིས་བཅིངས་པ་དང་། ཆང་གིས་མྱོས་པ་སྦྱར།
ཁོང་ཁྲོ་དང་གླང་པོའི་སྣ། འདོད་ཆགས་དང་ཞགས་པ། རྙེད་པ་དང་བཀུར་བསྟི་དང་གླང་མོ་གཉིས་འདོད་པ་
དང་བཅས་པ་སྦྱར། བག་མེད་ལ་འཇུག་པ་དང་། ནགས་ཁྲོད་དུ་རྒྱུ་བ་ཡིད་དང་གླང་པོ་ཆེ་སྦྱར་ཞིང་། ཚིགས་
བཅད་འོག་མའི་སྦྱོར་ཚུལ་ཡང་དེས་ཤེས་པར་བྱའོ། ། སྔར་བཤད་པའི་ཡིད་ཀྱི་གླང་ཆེན་དེ་དྲན་པར་ཤེས་བཞིན་
དང་བག་ཡོད་ཀྱི་ཐག་པས་དམ་དུ་བཅིངས་ནས་ཡང་དག་པའི་རིགས་པའི་ལྕགས་ཀྱུ་རྣོན་པོ་ཡིས་བཏབ་ནས་སྔར་
འཕགས་མཆོག་བྱེ་བས་བགྲོད་ཅིང་རྒྱལ་བས་བསྔགས་པ་ཡི་རྟེན་འབྲེལ་དམ་པ་སྟེ་མཆོག་ཆོས་ཉིད་ཟབ་མོ་རྟོགས་
པའི་ལམ་བཟང་པོའི་སྲོལ་དུ་བཙུད་དོ། ། འཕགས་མཆོག་བྱེ་བས་བགྲོད་པ་ནི། ། དེ་དག་གཤེགས་པ་སྟེ་བྱེ་བ་
ནི་མང་ཚིག་གོ། བགྲོད་ཐབས་སྤྱིར་མང་ཡང་འདིར་གཙོ་བོ་ནི་སྟོང་ཉིད་རྟོགས་པའི་ལམ་མོ། ། ལམ་དེར་
བཙུད་པའི་ཚུལ་དེ་ཉིད་སྐྱོ་བ་མེད་པར་བརྩོན་པའི་ཤུགས་དྲག་གིས་རྒྱུན་ཐུང་དུ་ཙམ་མ་ཡིན་པར་དཔག་མེད་
བསྐལ་པའི་བར་དང་ལན་ཅིག་ཙམ་མ་ཡིན་པར་ཐུགས་རྒྱུད་ལ་ཡང་དང་ཡང་དུ་གོམས་པར་མཛད་པས། སྒྱུ་མ་
ལྟ་བུའི་ཏིང་འཛིན་སྟེ་ཆོས་ཐམས་ཅད་བདེན་སྟོང་སྒྱུ་མ་ལྟ་བུར་གོམས་པའི་ཡེ་ཤེས་ཀྱི་རྡོ་རྗེ་ཡིས་མཐར་འཛིན་ཏེ་
བདེན་འཛིན་སོགས་ཉོན་མོངས་པའི་སྒྲིབ་པའི་རི་བོ་མིང་གི་ལྷག་མར་མཛད་པ་སྟེ་མིང་ཙམ་ཞིག་ལྷག་མར་ལུས་
པ་ལས་དོན་རྩ་བ་ནས་སྤངས་སོ། ། འདིར་མིང་ཙམ་ཡང་ཕྱིར་མ་ལུས་པར་སྤངས་སོ། ། ཞེས་བརྗོད་ཀྱང་དོན་
མི་འགལ་ཏེ། མིང་ཙམ་ལུས་ཞེས་པ་ནི་རྗེ་བཙུན་གྱིས་མཐར་འཛིན་ཞེས་མིང་དུ་བརྗོད་པ་ཡོད་ཀྱང་། མཐར་
379



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཛིན་རྩད་ནས་སྤངས་པའི་དོན་དང་། མིང་ཙམ་ཡང་མ་ལུས་པར་སྤངས་ཞེས་བཤད་པའི་ཚེ་རང་རྒྱུད་ལ་
མཐར་འཛིན་མེད་པས་དེའི་མིང་དོན་མཐུན་ཡང་མེད་ལ་དེ་ལྟ་ན་མིང་དོན་གཉིས་ཀ་སྤངས་པས་སོ། ། འོན་
ཀྱང་འདིར་དོན་ནི་སྔ་མ་ལྟར་སྙམ་མོ། །མཐར་འཛིན་ཞེས་པ་ནི། བདེན་འཛིན་ཕལ་ཆེར་རྟགས་པའི་མཐར་
འཛིན་དང་། ལ་ལ་ནི་ཆད་པའི་མཐར་འཛིན་ཡིན་པ་ལ་དགོངས་སོ། ། སྒྱུ་མ་ལྟ་བུའི་ཏིང་འཛིན་ཞེས་པ་ནི།
རྒྱུན་མཐའི་བར་ཆད་མེད་ལམ་ལ་བྱེད་དགོས་པར་དོགས་པ་ལྟར་སྣང་ཡང་། འདིར་སྒྱུ་མ་ལྟ་བུ་ཞེས་པའི་ཚིག་གི་
ནུས་པ་ལ་དཔགས་ནས་སྔར་ལྟར་བཤད་དོ། །ཉིད་ཀྱིས་སྔོན་ལྟར་བཤད་པ་ལྟར་ཉོན་སྒྲིབ་ཐམས་ཅད་སྤངས་
ཟིན་ནས་སླར་ཡང་ཤེས་སྒྲིབ་མ་ལུས་པ་སྤོང་བའི་ཆེད་དུ། གྲངས་མཐའ་ཡས་པའི་རྒྱལ་བའི་དབང་པོ་སངས་
རྒྱས་བཅོམ་ལྡན་འདས་རྣམས་ནི་རབ་དང་མཆོག་ཏུ་གྱུར་པའི་མཆོད་པའི་སྤྲིན་རྒྱ་མཚོ་སྟེ་མང་པོ་མཆོད་ནས་
མཉེས་པར་བྱས་པའི་སྟོབས་ཀྱིས། སངས་རྒྱས་དེ་དག་གི་དྲི་མ་མེད་པའི་མགུར་གྱི་བུམ་པ་ནས་ཚངས་པའི་
དབྱངས་ཀྱི་ང་རོ་ཡིས་ཐུགས་དགོངས་པ་གཅིག་གི་སྒོ་ནས་གསུངས་པའི་གདམས་པ་མཆོག་ཏུ་གྱུར་པ་སྲིད་པ་
འཁོར་པ་བའི་སྡུག་བསྔལ་གྱི་ནད་རྒྱུ་དྲུངས་ཏེ་རྩད་ནས་འབྱིན་པར་བྱེད་པ་དམ་པའི་ཆོས་ཀྱི་བདུད་རྩིའི་ཟས་ནི།
དུས་རྒྱུན་དུ་ཐུགས་རྒྱུད་ལ་བསྟེན་པར་བྱས་པས་ཤིན་ཏུ་བགྲོད་པར་ཆེས་དཀའ་བའི་དག་པའི་སྐབས་ཀྱི་རྒྱལ་སྲས་
ཀྱི་སྤྱོད་པ་རླབས་པོ་ཆེ་རྒྱ་མཚོ་ལྟ་བུའི་ཕ་རོལ་ཏུ་བགྲོད་པར་བྱེད་པའི་བློ་གྲོས་ཀྱི་ལུས་སྟོབས་རྒྱས་པའི་ཚེ་ན།
མཐའ་དག་འཛིན་པ་སྟེ་བདེན་འཛིན་སོགས་ཀུན་རྟོག་མཐའ་དག་གིས་དུས་ནམ་ཡང་མི་བརྫི་བ་སྟེ་གནོད་པར་
ནུས་པ་མིན་ཞིང་། མ་ལུས་པའི་འཁྲུལ་སྣང་སྟེ་གཉིས་སྣང་འཁྲུལ་བའི་ཤེས་སྒྲིབ་མཐའ་དག་དངོས་སུ་འཇོམས་
པར་བྱེད་པ་ལ་ཐོགས་པ་མེད་པའི་ཏིང་ངེ་འཛིན་ཀུན་གྱི་ནང་ནས་གཙོ་བོར་གྱུར་པ་གང་ཡིན་པ་རྒྱུན་མཐའི་རྡོ་རྗེ་
ལྟ་བུར་གྲགས་པའི་ཏིང་ངེ་འཛིན་དེ་ཉིད་ནི། ཁྱོད་ཀྱིས་མངོན་དུ་མཛད་ནས་ཤེས་སྒྲིབ་མཐའ་དག་སྤངས་
སོ། ། འོན་ཀྱང་ཆོས་ཀྱི་དབྱིངས་སུ་ཞུགས་པ་ན་སློབ་ལམ་དང་སྦྲེལ་རུང་ཙམ་སྣང་ངོ། ། གོང་གི་སླར་ཡང་ཞེས་
པའི་དོན་རྗེ་བཙུན་གྱིས་སྒྲིབ་པ་སྤངས་ནས་སངས་རྒྱས་ཟིན་ཀྱང་སླར་ཡང་འདི་ལྟར་ཞེས་འཆད་དགོས་སོ་སྙམ་པ་
འབྱུང་ཡང་། འོག་ཏུ་རྒྱལ་སྲས་སྤྱོད་པ་རླབས་ཆེའི་ཕ་རོལ་ཏུ། ། ཞེས་སོགས་ཀྱིས་ད་རུང་རྒྱལ་སྲས་ཀྱི་སྤྱོད་པ་
ལ་སློབ་པར་གསུངས་པས་ན། དེའི་དོན་སྔར་ལྟར་བཤད་ན་བདེ་བར་སེམས་སོ། ། ཐལ་འགྱུར་བ་ལྟར་ན་
བདེན་འཛིན་ཉོན་སྒྲིབ་ཡིན་པས་དེས་བརྒྱད་པ་ཐོབ་པའི་ཚེ་སྤངས་ཟིན་ལ། དག་པ་གསུམ་གྱི་སྐབས་སུ་ཤེས་
སྒྲིབ་སྤོང་བ་ཡིན་པས། གོང་དུ་བཤད་པའི་སྤོང་ཚུལ་དེ་འཐད་དམ་སྙམ་མོ། ། གཉིས་པ་ནི། དེ་ལྟ་བུའི་ཏིང་
ངེ་འཛིན་དེ་མངོན་དུ་བྱས་པ་དེ་ཡི་མཐུས། བདེན་སྟོང་སྒྱུ་མ་ལྟ་བུའི་ཡུལ་གྱི་སྣང་བ་ཐམས་ཅད་དང་། རྨི་ལམ་
380



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
ལྟ་བུར་གསལ་ཞིང་རིག་པའི་ཡུལ་ཅན་གྱི་བློ་ནང་གི་མྱོང་བྱེད་ཡུལ་ཅན་ཏེ། བློ་སྟེ་ཡུལ་ཡུལ་ཅན་གྱི་སྣང་བ་མ་
ལུས་པ་ཆོས་ཀྱི་དབྱིངས་སུ་ཞུགས་པ་སྟེ་དེ་ཐམས་ཅད་བདེན་སྟོང་མཉམ་པ་ཉིད་ཀྱི་རང་བཞིན་དུ་མངོན་སུམ་དུ་
རྟོགས་པའི་སྒོ་ནས་ཆོས་དབྱིངས་ལ་ཞུགས་སོ། ། དེ་ཡང་ཡུལ་དང་ཡུལ་ཅན་གྱི་ཆོས་ཐམས་ཅད་བདེན་སྟོང་དུ་
མངོན་སུམ་དུ་རྟོགས་པ་ལ་དེ་ཐམས་ཅད་ཆོས་ཀྱི་དབྱིངས་སུ་ཞུགས་པའི་ཐ་སྙད་དང་། དེར་མ་ཟད་དེ་ལྟར་
བདེན་པས་སྟོང་པའི་ཆོས་ཉིད་མངོན་དུ་བྱས་པའི་མཉམ་གཞག་གིས་ཇི་ལྟར་གཟིགས་པའི་གཟིགས་ངོར་ཀུན་
རྫོག་པའི་ཡུལ་ཡུལ་ཅན་གྱི་གཉིས་སྣང་ནུབ་པ་ལ་དགོངས་པར་མངོན་ནོ། །རྒྱུ་མཚན་གོང་དུ་བཤད་པ་དེའི་
ཕྱིར། དཔེར་ན། རྩ་བ་ཉམས་པ་སྟེ་ཆད་པའམ་རུལ་བ་ལྟ་བུའི་ལྗོན་ཤིང་བསྐམས་ནས་སླར་ལོ་མ་སོགས་མི་སྐྱེ་
བ་དེ་བཞིན་དུ། མ་ལུས་འཛིན་པ་སྟེ་བདེན་པར་འཛིན་པའི་ས་བོན་བག་ཆགས་དང་བཅས་པ་མ་ལུས་པ་དྲུངས་
ནས་ཕྱུང་བ་སྟེ་སྤངས་ཟིན་པས་ན། སྐྱོབ་པ་ཁྱོད་ལ་ནི། ནམ་མཁའ་འདི་ཇི་སྲིད་གནས་ཀྱི་བར་དེ་སྲིད་དུ་ཆོས་
ཀྱི་སྐུ་དེ་བཞིན་ཉིད་ལ་མཉམ་པར་བཞག་པའི་ཚུལ་ལས་གཡོ་བ་སྟེ་སླར་ལྡང་བ་ག་ལ་ཞིག་སྟེ་ལྡང་བ་མི་སྲིད་དེ།
དེ་ལས་ལྡང་པའི་སྐྱོན་མེད་པའི་ཕྱིར་རོ། ། བཤད་མ་ཐག་པའི་ཚུལ་དེ་ལྟར་མགོན་པོ་ཁྱོད་ཆོས་ཀྱི་དབྱིངས་ལ་རྩེ་
གཅིག་ཏུ་མཉམ་པར་བཞག་པ་ལས་ཅུང་ཟད་ཀྱང་གཞན་དུ་གཡོ་བ་མེད་བཞིན་དུ། གཟུགས་སོགས་དུ་མའི་
ཤེས་བྱ་ཐུགས་ཀྱི་ངོར་དུས་གཅིག་ལ་མངོན་སུམ་དུ་གསལ་པར་སྣང་བ་ནི། དཔེར་ན། མེ་ལོང་ནང་དུ་གཟུགས་
བརྙན་ཡུད་ཙམ་གྱིས་གསལ་བར་སྣང་བ་བཞིན་ནམ། ཡང་ན་ནམ་མཁའི་ལམ་ན་འཇའ་ཚོན་ཁ་དོག་སྣ་ཚོགས་
ལ་མ་འདྲེས་པར་གསལ་བར་ཡུད་ཀྱིས་སྣང་བ་བཞིན་དུ། ཇི་ལྟ་ཇི་སྙེད་ཀྱི་ཆོས་ཐམས་ཅད་སོ་སོར་མ་འདྲེས་པར་
རྫོགས་པར་མངོན་སུམ་དུ་སྐད་ཅིག་གིས་མཁྱེན་པར་འགྱུར་ལ། མཁྱེན་བཟང་སྟེ་མཁྱེན་པའི་དབང་པོ་ཁྱོད་ཀྱིས་
མཁྱེན་པའི་ཚུལ་དེ་ཡང་དུས་ཐུང་ངུ་སྐད་ཅིག་མ་གཅིག་གི་ཡུན་ཉིད་ལ་ཤེས་བྱ་མཐའ་དག་མཁྱེན་པའི་དཔེ་དོན་
དེ་ལྟར་ལགས་སོ། ། འདིར་ཁྱོད་ཀྱི་ཞེས་དྲུག་སྒྲ་འབྱུང་བ་ལྟར་ན། མཁྱེན་པའི་ངོ་བོ་དང་གིས་ཞེས་བྱེད་པ་ཐོབ་
པར་བྱས་ཚེ་མཁྱེན་ཚུལ་གཙོ་ཆེའོ། ། དེ་དག་གིས་སྤངས་རྟོགས་ཀྱི་ཡོན་ཏན་སྤྱི་དང་མཁྱེན་པ་ལ་བསྟོད་ནས་
ཡང་ཡང་སྟོབས་བཅུའི་སྒོ་ནས་བསྟོད་པ་དང་ཐུགས་རྗེ་ཆེན་པོ་ལ་བསྟོད་པའོ། ། དང་པོ་ལ་སྟོབས་སོ་སོར་ཕྱེ་
ནས་བསྟོད་པ་དང་། དེའི་དོན་བསྡུས་ནས་བསྟོད་པ་གཉིས། དང་པོ་ལ་བཅུའི་དང་པོ་ནི། རྒྱུ་ཟང་ཟིང་གི་
སྦྱིན་པ་བཏང་པ་ལས། དེའི་རྣམ་སྨིན་གྱི་འབྲས་བུ་འབྱོར་བ་དང་ལྡན་པ་འབྱུང་བ་གནས་ཡིན་ལ། དེའི་རྣམ་
སྨིན་དབུལ་པོར་འགྱུར་བ་ནི་གནས་མིན་ཞིང་སྐབས་མིན་པ་དང་། སྦྱིན་སོགས་ཀྱི་ཚེ་སེར་སྣ་བྱས་པ་ལས་རྣམ་
སྨིན་དབུལ་པོ་འགྲུབ་པའི་གནས་སུ་འགྱུར་བ་ཡིན་གྱི། དེའི་རྣམ་སྨིན་འབྱོར་ལྡན་འགྲུབ་པ་ནི་གནས་མ་ཡིན་
381



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཚུལ་དེ་སྲོགས་ཏེ་སྲོག་བཅད་པའི་རྣམ་སྨིན་དང་སྲོག་གཅོད་སྤངས་པའི་རྣམ་སྨིན་སོགས་ལ་སྦྱར་བར་བྱ་བ་
སྟེ། དེ་ལྟ་བུའི་རྟེན་འབྲེལ་མི་བསླུ་བའི་གནས་ཀུན་མངོན་སུམ་དུ་མཁྱེན་པའི་རྒྱུ་མཚན་དེའི་ཕྱིར་ན། རྗེ་བཙུན་
ཁྱོད་ནི་སྨྲ་བའི་གཙོ་བོ་ཡིན་ལགས་སོ། ། གཉིས་པ་ནི། ཐོག་མ་མེད་པའི་དུས་ནས་སྲིད་པར་སོང་བ་སྟེ་འཁོར་
བར་འཁོར་བ་ཐམས་ཅད་ཀྱི་དགེ་བ་དང་མི་དགེ་བའི་ལས་རྣམས་དང་། ལས་དེ་རྣམས་ཀྱི་འབྲས་བུར་བཅས་པ་
གང་ཡིན་པ་དེ་ཀུན་ལས་ཁྱོད་ཀྱི་མངོན་དུ་མ་གྱུར་པ་མེད་ཅིང་མངོན་སུམ་དུ་གཟིགས་པ་དེའི་སླད་དུ། ཁྱོད་ཀྱི་
གསུང་ཐམས་ཅད་འབྲས་བུ་དོན་དང་བཅས་ཤིང་འབྲས་བུ་མེད་པ་མ་མཆིས་པ་ལགས་སོ། ། གསུམ་པ་ནི།
སེམས་ཅན་ཁ་ཅིག་ཚོགས་པ་གནས་ཤིང་། ཞེ་སྡང་ལ་མོས་པ་དང་། ཁ་ཅིག་ནི་དེ་ལས་ཟློག་པ་ཆགས་ལ་མི་
གནས་ཤིང་། སྡང་ལ་མི་མོས་པ་སོགས་ཏེ་ཁ་ཅིག་སྲོག་གཅོད་པ་ལ་དགའ་ཞིང་ལ་ལ་ནི་དེ་ལ་མི་དགའ་བ་སོགས་
སེམས་ཅན་གྱི་མོས་པ་སྣ་ཚོགས་པའི་ཚུལ་རྣམས་ཇི་ལྟ་བ་བཞིན་མངོན་སུམ་དུ་གཟིགས་པའི་ཕྱིར་ན། ཁྱོད་ཀྱི་སྐུ་
གསུང་ཐུགས་ཀྱི་མཛད་པ་ཀུན་ལས་འགྲོ་བ་དོན་དུ་མི་འགྱུར་བའི་མཛད་པ་ཡོད་པ་མ་ལགས་ཏེ་མཛད་པ་ཐམས་
ཅད་ཀྱང་སེམས་ཅན་གྱི་དོན་ཁོ་ནའི་ཆེད་ཡིན་པས་སོ། ། བཞི་བ་ནི། གཟུགས་ནས་ཆོས་ཀྱི་བར་ཡུལ་གྱི་ཁམས་
དྲུག མིག་གི་དབང་པོ་ནས་ཡིད་ཀྱི་དབང་པོའི་བར་དབང་པོའི་ཁམས་དྲུག མིག་གི་རྣམ་ཤེས་ནས་ཡིད་ཀྱི་
རྣམ་ཤེས་ཀྱི་བར་རྣམ་ཤེས་ཀྱི་ཁམས་དྲུག་སྟེ་ཁམས་བཅོ་བརྒྱུད་དང་ཁམས་དེ་རྣམས་ཀྱི་ནང་ཚན་གྱི་རབ་ཏུ་དབྱེ་
བ་མཐའ་ཡས་པ་མཐའ་དག་ལ་ནི། རྗེ་བཙུན་ཁྱོད་ལ་མངོན་དུ་མ་གྱུར་པའི་ཚུལ་གྱིས་ཡོད་པ་ལྐོག་ཏུ་གྱུར་པ་གང་
ཡང་མེད་དེ། དེ་ཐམས་ཅད་ཀྱང་མངོན་སུམ་དུ་གཟིགས་པས་སོ། ། རྒྱུ་མཚན་དེའི་ཕྱིར་ཁྱོད་ནི་རང་གི་གདུལ་
བྱའི་གནས་སུ་འོས་པ་རྣམས་འདུལ་བའི་དུས་སུ་བབ་ན། དེ་རྣམས་ཀྱི་གདུལ་བའི་དུས་དེ་ལ་ཅུང་ཟད་ཀྱང་
འདའ་བ་མ་ལགས་ཏེ། གདུལ་བའི་དུས་དེར་ངེས་པར་འདུལ་བར་མཛད་པའི་ཕྱིར་རོ། ། འདིས་གདུལ་བའི་
དུས་ལ་མ་བབ་ན་བཏང་སྙོམས་སུ་འཇོག་པར་ཡང་བསྟན་ཏོ། ། ལྔ་བ་ནི། སྲིད་པ་སྟེ་འཁོར་བར་རྒྱུ་བའི་སེམས་
ཅན་རྣམས་ཀྱི་རྒྱུད་ལ་ཡོད་པའི་དད་པ་དང་སོགས་ཏེ་བརྩོན་འགྲུས་དང་དྲན་པ་དང་ཏིང་ངེ་འཛིན་དང་ཤེས་
རབ་སོགས་ཀྱི་དབང་པོ་རྣོ་བ་གང་ཡིན་དང་། དབང་པོ་རྟུལ་པའི་ཁྱད་པར་དང་། དད་སོགས་ཀྱི་དབང་པོ་དེ་
དག་མེད་པའི་རིམ་པ་ལ་མཁྱེན་པ་ཐོགས་མེད་དུ་འཇུག་པའི་རྒྱུ་མཚན་དེའི་སླད་དུ་ན་ཁྱོད་ནི་དབང་པོའི་རིམ་པ་
དང་མཐུན་པར་ཆོས་སྟོན་པའི་ཚུལ་ལ་ཤིན་ཏུ་མཁས་པ་ལགས་སོ། ། དྲུག་པ་ནི། མངོན་པར་མཐོ་བ་ལྷ་མིའི་གོ་
འཕང་དང་། ངེས་པར་ལེགས་པ་ཐར་པར་བགྲོད་པའི་ལམ་ཇི་ལྟ་བུ་ཡིན་པ་དང་། དམྱལ་བ་སོགས་ངན་སོང་
གི་གནས་རྣམས་སུ་ཀུན་ཏུ་བགྲོད་པའི་ལམ་ཇི་འདྲ་བའི་ལམ་ཀུན་ལ་མཁྱེན་པ་ཆགས་ཐོགས་ཀྱི་སྒྲིབ་པ་མེད་པའི་
382



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
ཕྱིར་ན། ཁྱོད་ནི་འགྲོ་བའི་དགེ་བའི་བཤེས་གཉེན་བཟང་པོ་ལགས་སོ། ། བདུན་པ་ནི། བསམ་གཏན་དང་པོ་
སོགས་བསམ་གཏན་རྣམས་དང་གཟུགས་མེད་ནམ་མཁའ་སོགས་གཟུགས་མེད་ཀྱི་སྙོམས་འཇུག་རྣམས་དང་།
སེང་གེ་རྣམ་པར་བསྒྱིངས་པའི་ཏིང་ངེ་འཛིན་དང་། ཏིང་ངེ་འཛིན་ལ་རིམ་པ་འཚོལ་བར་འཇུག་པ་ཐོད་རྒོལ་གྱི་
ཏིང་ངེ་འཛིན་དང་ལ་སོགས་ཏེ། ཡུམ་གྱི་མདོ་ལས་བཤད་པའི་ཏིང་ངེ་འཛིན་རྣམས་དང་གཞན་ཡང་གྲངས་
མེད་པའི་ཏིང་ངེ་འཛིན་མཐའ་དག་གི་དམིགས་རྣམ་ལ་ཕར་འཇུག་ཅིང་། དེ་ལས་ཚུར་ལྡང་བའི་རིམ་པ་རྣམས་
དང་། ཆགས་སོགས་ཀྱི་ཀུན་ནས་ཉོན་མོངས་པ་དང་། བདག་མེད་རྟོགས་པའི་ལམ་སོགས་རྣམ་པར་བྱང་བའི་
ཚུལ་ཀུན་ལ་མ་རྨོངས་པས་ན། སྙོམས་པར་འཇུག་པ་རྣམས་ཀྱི་ཕ་རོལ་ཏུ་ཐོན་པ་སྟེ་མཐར་ཕྱིན་པ་ལགས་སོ། །
མངོན་རྟོགས་རྒྱན་ལས། དེ་ནས་སེང་གེ་རྣམ་བསྒྱིངས་པའི། ཞེས་སོགས་ཀྱིས་སྟོང་ཉིད་མངོན་སུམ་དུ་རྟོགས་
པའི་ཐེག་ཆེན་གྱི་མཐོང་ལམ་ལ་སེང་གེ་རྣམ་པར་བསྒྱིངས་པའི་ཏིང་འཛིན་དུ་བཤད་ལ། འདིར་བསྟན་པའི་
ཏིང་འཛིན་དེ་དེ་ཁོ་ནར་བྱེད་པར་མ་ངེས་སོ། ། ཐོད་རྒལ་གྱི་ཏིང་ངེ་འཛིན་ནི་དམིགས་པ་དེ་ལ་རིམ་པ་འཆོལ་
ཞིང་ཐོད་རྒལ་པ་ནས་འགྲོ་བ་ཞིག་སྟེ། དཔེར་ན། བསམ་གཏན་དང་པོ་ལ་མཉམ་པར་བཞག གཉིས་པ་བོར།
གསུམ་པ་ལ་སྙོམས་པར་འཇུག་པ་ལྟ་བུ་དང་། མངོན་རྟོགས་རྒྱན་ལས། གཅིག་དང་གཉིས་གསུམ་བཞི་དང་
ལྔ། ། དྲུག་དང་བདུན་དང་བརྒྱད་བརྒལ་ནས། ། ཞེས་སོགས་གསུངས་པ་ལྟར། སྤེལ་གཞི་སྤེལ་ཆོས་མི་འདྲ་
བར་བྱས་ནས་སྙོམས་པར་འཇུག་པ་ལྟ་བུའོ། ། རྗེ་བཙུན་ནི། འཇུག་ལྡང་གཉིས་ཀྱི་ཚུལ་དེ་ལ་མཁས་ཀྱང་།
ཏིང་ངེ་འཛིན་ལས་ལྡང་བ་མི་མང་འ་འོ། ། བརྒྱད་པ་ནི། ཐོག་མའི་མཐའ་མེད་པའི་སྔ་རོལ་ནས་འཁོར་བར་སྐྱེ་
བ་བླངས་ནས་ཡོངས་སུ་འདྲིས་ཤིང་ཤེས་བྱར་བགྱིས་པའི་རང་དང་གཞན་གྱི་ཚེ་རབས་བརྒྱུད་པའི་ངན་རྟགས་དེ་
དུས་འདི་དང་འདི་ལ་ཡུལ་འདིར། གང་ཟག་མིང་རུས་རིགས་འདི་ཞེས་བྱ་བར་སྐྱེས་སོ། ། ཐོས་ནི་འདི་ཟ་ཚེ་
ཚད་འདི་ཙམ་གནས་པ་སོགས་དང་བཅས་པ་ཐམས་ཅད། དུས་སྐད་ཅིག་གཅིག་ཙམ་གྱིས་ཁོང་དུ་ཆུད་པ་སྟེ་
མངོན་སུམ་དུ་མཁྱེན་པས་ན། ཁྱོད་ནི་སྔོན་གྱི་མཐའ་སྟེ་དེའི་བྱུང་ཚུལ་ལམ། ལོ་རྒྱུས་ལ་མཁས་པ་ལགས་སོ། །
དགུ་པ་ནི། གང་ཟག་འདི་ནི་ཕྱིས་འདི་ཙམ་གྱི་དུས་ནས་ཡུལ་འདི་ནས་འཆི་འཕོ་ཞིང་། འཕོས་ནས་ལས་སྤྱད་
དག་པ་དང་ཉེས་སྤྱད་མི་དགེ་བའི་ལས་རྣམས་ཇི་ལྟ་བར་བསགས་པ་དང་མཐུན་པར་བདེ་འགྲོ་ངན་འགྲོ་གང་དུ་
སྐྱེ་བའི་གནས་ཀུན་རབ་ཏུ་མཁྱེན་པས་ན་ཁྱོད་ནི་ཕྱི་མའི་མཐའི་འབྱུང་འགྱུར་རྣམས་ལ་མཁས་པ་ལགས་སོ། །
བཅུ་བ་ནི། འགོག་བདེན་གང་ཞིག་ཉོན་མོངས་པའི་ཟག་པ་ཟད་པའི་མྱང་འདས་དང་། ལམ་བདེན་གང་གིས་
ཟག་པ་དེ་ཟད་པར་བྱེད་པ་འཕགས་པའི་ལམ་ཡང་དག་པའི་ལྟ་བ་ནས། ཡང་དག་པའི་ཏིང་ངེ་འཛིན་གྱི་བར་
383



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྒྱད་ཀྱི་ལམ་དེ་དག་ཀུན་ལ་ཆགས་ཐོགས་ཀྱི་སྒྲིབ་མེད་པར་མངོན་སུམ་དུ་གཟིགས་པའི་ཡེ་ཤེས་ཀྱི་སྤྱན་དང་
ལྡན་པའི་རྒྱུ་མཚན་དེའི་ཕྱིར་ན་རྗེ་བཙུན་ཁྱོད་ནི་སྐྱབས་ཀྱི་དམ་པ་སྟེ་མཆོག་ལགས་སོ། ། གཉིས་པ་དོན་བསྡུས་
ནས་བསྟོད་པ་ནི། ཇི་སྐད་བཤད་པ་ལྟར་གནས་དང་གནས་མ་ཡིན་པ་མཁྱེན་པའི་སྟོབས་དང་། དེ་བཞིན་དུ་
ལས་ཀྱི་རྣམ་པར་སྨིན་པ་དང་། མོས་པ་སྣ་ཚོགས་པ་དང་། འཇིག་རྟེན་གྱི་ཁམས་དུ་མ་དང་། དབང་པོའི་རིམ་
པའི་ཁྱད་པར་དང་། ཀུན་ཏུ་འགྲོ་བའི་ལམ་གྱི་རིམ་པ་དང་། ཀུན་ནས་ཉོན་མོངས་པ་དང་རྣམ་པར་བྱང་བའི་
རིམ་པ་དང་། སྔོན་གྱི་གནས་དང་། འཆི་འཕོ་བ་དང་སྐྱེ་བའི་རིམ་པ་དང་། ཟག་པ་ཟད་པ་ལ་མཁྱེན་པ་ཐོགས་
པ་མེད་པར་འཇུག་པའི་སྟོབས་བཅུ་པོ་རྫོགས་པར་རྗེ་བཙུན་གང་ལ་མངའ་བ་ཁྱོད་ཀྱི་མཁྱེན་པའི་ཡུལ་དུ་མ་གྱུར་
པའི་ཤེས་བྱའི་གནས་དེ་གང་ཞིག་ཡིན་ཏེ་མེད་དོ། །རྒྱས་པར་མདོ་ན་གསལ་བས་དེར་བལྟའོ། །གཉིས་པ་ལ་
གཉིས། རང་དོན་ཡིད་བྱེད་ཀྱི་བློ་སྐྱོན་དང་བཅས་པར་གཟིགས་ནས་གཞན་དོན་དུ་སྙིང་རྗེ་གོམས་པར་མཛད་
ཚུལ་དང་། རྒྱུ་མཚན་དེ་ཉིད་ཀྱི་ཕྱིར་ཞི་བའི་བདེ་བས་ཐུགས་མི་འཕྲོག་པའོ། ། དང་པོ་ནི། དཔེར་ན། སྲིད་
པ་སྟེ་འཁོར་བར་འཁྱམས་པའི་ལུས་ཅན་རྣམས་ཀྱིས་སྔོན་ཐོག་མ་མེད་པའི་དུས་ནས་བདག་ཁོ་ན་བདེ་བའི་ཕྱིར་
དུ་སེམས་ཅན་གཞན་ལ་གནོད་པའི་ལམ་སྟེ་ཐབས་མང་པོ་ནི་དྲག་པོའི་རྩོལ་བ་སྟེ་བརྩོན་འགྲུས་ཀྱིས། རྣམ་པ་
ཀུན་དུ་བསྟེན་པར་བྱས་ན་ཡང་། དེ་ལྟར་བྱས་པའི་ངལ་བ་དེ་ལ་འབྲས་བུ་ཡང་དག་མེད་པས་ལོག་པར་གོལ་བ་
ལྟར། སེམས་ཅན་གཞན་ལ་ཆེན་པོ་ལྟ་ཅི་ཅུང་ཟད་ཙམ་ཡང་མི་འཚེ་བ་སྟེ་མི་གནོད་པར་རང་ཉིད་ཁོ་ན་བདེ་བའི་
ཕྱིར་དུ་ཉིན་མཚན་གྱི་བར་མེད་པར་བརྒྱ་ཕྲག་བརྩོན་པ་སྟེ་བརྩོན་འགྲུས་མང་པོས་ཐར་པ་སྒྲུབ་པ་དོན་དུ་གཉེར་
བ་དེ་ཡང་ནི་ཡང་དག་པའི་ལམ་སངས་རྒྱས་ཐོབ་བྱེད་ཁྱད་པར་ཅན་ལ་རྒྱབ་ཀྱིས་ཕྱོགས་པ་ཡིན་པར་གཟིགས་
སོ། ། དེ་ལྟར་གཟིགས་པ་དེའི་ཕྱིར་ན་དུས་གསུམ་གྱི་རྒྱལ་བ་ཀུན་གྱི་བགྲོད་པའི་ལམ་ཐུན་མོང་མ་ཡིན་པ་གཅིག་
པུདང་། ལུས་ཅན་འགྲོ་བ་མཐའ་དག་རྗེས་སུ་འཛིན་པའི་མ་ལྟ་བུ་དང་། རྒྱལ་སྲས་དཔའ་བོ་བྱུང་སེམས་
རྣམས་ནི། ཉོན་མོངས་པའི་དགྲའི་གཡུལ་དུ་དེ་དང་འཐབ་པའི་ཆེད་དུ་འཇུག་པའི་གོ་ཆ་བཙན་པོ་སྟེ་དེ་གང་ཞེ་
ན། སེམས་ཅན་སྡུག་བསྔལ་མཐའ་དག་ལས་སྐྱོབ་འདོད་ཀྱི་རྣམ་པ་ཅན་གྱི་སྙིང་རྗེའི་ལམ་བཟང་པོ་སྔོན་དུས་
ཡུན་རིང་པོ་ནས་གོམས་པར་མཛད་དེ། གཞན་ཡང་། སྡུག་བསྔལ་ཉིན་པར་སད་པའི་དུས་སུ་མ་ཟད། གཉིད་
ལོག་པའི་དུས་སུ་རྨི་ལམ་དུ་ཡང་མྱོང་བར་མི་འདོད་ཅིང་ཕུལ་དུ་བྱུང་བའི་བདེ་བ་མྱོང་བར་འདོད་པ་ལ་དུས་ནམ་
ཡང་ཆོག་ཤེས་མེད་པར་ནི་འགྲོ་བ་སེམས་ཅན་འདི་དག་ཁྱད་པར་ཡོད་པ་མ་ཡིན་པའི་ཕྱིར་ན། རང་ཁོ་ནར་
གཅེས་པར་བཟུང་ནས་སེམས་ཅན་གཞན་བདེ་འདོད་ཡལ་བར་འདོར་བ་རྣམས་ཚེས་ཤིན་ཏུ་བློ་འཁྲུལ་བར་
384



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
ཐུགས་བརྩེ་བ་དང་ལྡན་པ་ཁྱོད་ཀྱིས་གཟིགས་ནས་བདག་ཉིད་དང་། སེམས་ཅན་གཞན་གཅེས་པར་འཛིན་
དགོས་པ་གཉིས་ཁྱད་པར་མེད་པར་མཉམ་པ་ཉིད་དུ་མཐོང་པའི་བྱང་ཆུབ་ཀྱི་སེམས་དུས་ཐོག་མ་ཉིད་དུ་རྒྱུད་ལ་
གོམས་པར་མཛད་པ་ཡི་སྒོ་ནས་སེམས་གཞན་ཐམས་ཅད་ཁྱོད་ཀྱིས་བདག་གིར་ཏེ་བདག་ཉིད་ལྟར་གཅེས་པར་
བཟུང་ངོ་། ། བདག་གི་བདེ་བར་སྲེད་པ་ནི། ཡང་དག་པའི་ལམ་གྱི་གེགས་དང་། སེམས་ཅན་གཞན་ཉིད་
གཅེས་པར་འཛིན་པའི་བློ་ནི། ཡོན་ཏན་ཀུན་གྱི་གཏེར་ཏེ་འབྱུང་གནས་ཡིན་པ་དེའི་ཕྱིར་ཁྱོད་ཀྱིས་སྔོན་བདག་
གཞན་བརྗེ་བའི་ཚུལ་མཛད་དེ་དེ་ཡང་རང་གི་བདེ་བ་སེམས་ཅན་ལ་གཏོང་བ་དང་། སེམས་ཅན་ཐམས་ཅད་ཀྱི་
སྡུག་བསྔལ་རང་ལ་ལེན་པའི་ཚུལ་གྱིས་རང་གཙོ་བོར་གཅེས་འཛིན་དོར་ནས་སེམས་ཅན་གཅེས་པར་འཛིན་པའི་
བློ་ཡང་དང་ཡང་དུ་གོམས་པས་འགྲོ་བ་ཀུན་བདག་ཏུ་སྟེ་བདག་ལྟར་གཅེས་པར་མཛད་དོ། ། འོ་ན་བདག་ཉིད་
གཅེས་འཛིན་གྱི་བློ་ནི། ཡང་དག་པའི་ལམ་གྱི་གེགས་སུ་གསུངས་པ་དང་། ཡང་རང་གཞན་གཅེས་མཚུངས་སུ་
བྱེད་དགོས་པར་བཤད་པ་གཉིས་འགལ་ལོ་ཞེ་ན། སྐྱོན་མེད་དེ། གཞན་ཡལ་བར་དོར་ནས་རང་ཁོ་ན་གཅེས་
འཛིན་ནི་སྐྱོན་ཆེན་པོ་ཡིན་ཀྱང་། གཞན་ལ་རང་ལྟར་གཅེས་པར་འཛིན་པ་ནི། སྐྱོན་དུ་མི་འགྱུར་བའི་ཕྱིར་ཏེ།
དེ་ལྟ་མ་ཡིན་ན། མཉམ་པ་ཉིད་དུ་མཐོང་བའི་ཞེས་གསུངས་པ་དང་འགལ་བར་འགྱུར་བའི་ཕྱིར་རོ། ། འོན་
ཀྱང་གཞན་གཅེས་པར་འཛིན་ཅིང་རང་ཡལ་བར་འདོར་བ་གསུངས་པ་མང་བས། རང་ཉིད་གཙོ་བོར་གཅེས་
འཛིན་དོར་ནས། སེམས་ཅན་གཞན་གཙོ་བོར་གཅེས་པར་འཛིན་དགོས་པར་གསལ་ཏེ། རང་བདེ་འདོད་
གཏན་མེད་ན། རང་དོན་དུ་བྱང་ཆུབ་དོན་དུ་མི་གཉེར་བར་ཐལ་བས་རང་དོན་ཆོས་སྐུ་མི་འཐོབ་པར་འགྱུར་
པའི་ཕྱིར་རོ། ། གོང་གི་དེ་དག་ནི། སྤྱོད་འཇུག་ལས། གང་ཞིག་བདག་དང་གཞན་རྣམས་ནི། ། མྱུར་དུ་
བསྐྱབ་པར་འདོད་པ་དེས། ། བདག་དང་གཞན་དུ་བརྗེ་བར་བྱ། ། གསང་བའི་དམ་པ་སྤྱད་པར་བྱ། ། ཞེས་
པ་དང་། མང་དུ་བཤད་ལྟ་སྨོས་ཅི་དགོས། །བྱིས་པ་རང་དོན་བྱེད་པ་དང་། ། ཐུབ་པ་གཞན་གྱི་དོན་མཛད་
པ། ། འདི་གཉིས་ཀྱི་ནི་ཁྱད་པར་ལྟོས། ། ཞེས་གསུངས་པ་ལྟ་བུའོ། ། གཉིས་པ་ནི། གོང་དུ་བརྗོད་པའི་ཚུལ་
དེ་ལྟར་སེམས་ཅན་སྡུག་བསྔལ་ལས་སྐྱོབ་འདོད་ཀྱི་རྣམ་པ་ཅན་གྱི་སྙིང་རྗེའི་མ་ཡིས་ལན་གཅིག་མ་ཡིན་པར་ལན་
མང་པོའི་བར་དུ་ལུས་ཀྱི་སྟོབས་རྫོགས་པར་བསྐྱངས་པའི་བཅོམ་ལྡན་འདས་ཁྱོད་ནི། ཕུན་སུམ་ཚོགས་པའི་ཡོན་
ཏན་རྣམས་ཀྱི་མཐར་ཕྱིན་པ་སྟེ་སྤངས་རྟོགས་ཀྱི་ཡོན་ཏན་ཐོབ་པ་མཐར་ཕྱིན་ཟིན་ཀྱང་། ཐུགས་ཟག་མེད་ཀྱི་
དབྱིངས་ལ་གནས་པའི་ཞི་བའི་བདེ་བས་འཕྲོག་པར་ག་ལ་འགྱུར་ཏེ་མི་འགྱུར་རོ། ། འདིས་ནི། མས་བུ་
བསྐྱངས་ནས་ལུས་བསྐྱེད་འཐོབ་པ་ལྟར་རྗེ་བཙུན་ནི་སྙིང་རྗེ་ཆེན་པོའི་མས་སློབ་ལམ་གྱི་གནས་སྐབས་སུ་ཡང་ཡང་
385



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྐྱངས་ནས་སངས་རྒྱས་པར་བསྟན་ལ། ཞི་བདེས་ཐུགས་མི་འཕྲོག་པ་ཡང་། ཞི་བའི་དབྱིངས་ལ་མི་གནས་
པའི་དོན་མ་ཡིན་པར། ཞི་བའི་བདེ་བ་ཐུགས་འཕྲོག་ནས་གཞན་ཡལ་བར་མི་འདོར་བའི་དོན་ཏེ། ཀྱང་ཞེས་
པས་ཞི་བའི་དབྱིངས་ལ་སླར་མི་ལྡང་པའི་ཚུལ་གྱིས་འཇུག་པ་ཐོབ་ཀྱང་དེས་ཐུགས་མི་འཕྲོག་ཅེས་དོན་གྱིས་བསྟན་
པས་སོ། །གཉིས་པ་སྨོན་ལམ་ནི། འདབ་བཟང་དབང་པོ་ཞེས་པ་ནས། ཇི་བཞིན་མཛེས་གྱུར་ཅིག ཅེས་
པའི་བར་གྱིས་སྟོན་ཏེ། དོན་ནི། དཔེར་ན། འདབ་བཟང་དབང་པོ་སྟེ་བྱའི་རྒྱལ་པོ་ནམ་མ་ཁའ་ལྡིང་ལྷའི་ལམ་
ནམ་མཁར་ཞུགས་པ་ནི། ནམ་མཁའི་ཁམས་དེར་རྟག་ཏུ་གནས་པ་ཡང་མ་ཡིན་ཞིང་། འཛིན་མ་ས་གཞིར་
དབང་མེད་དུ་མི་ལྟུང་བ་ལྟར། འཁོར་པའི་གནས་སུ་སེམས་ཅན་གྱི་དོན་དུ་སྐྱེ་བ་ལེན་པའི་ཚུལ་སྟོན་ཡང་།
ཐུགས་སྲིད་པའི་ལམ་དུ་མི་ལྟུང་ཞིང་། ཞི་བའི་དབྱིངས་ལ་སྙོམས་པར་འཇུག་ཀྱང་ཞི་བའི་མཐར་མི་གནས་པའི་
རྗེ་བཙུན་ཁྱོད་ཀྱི་ཐུགས་ལ་བསྟོད་པའི་བསོད་ནམས་དེ་ཡིས་བསྟོད་པ་པོ་བདག་ནི། འཇམ་དབྱངས་ཁྱོད་ཀྱི་
མཁྱེན་པ་དང་བརྩེ་བ་ཡིད་ལ་འབྲལ་བ་མེད་པར་ཤོག་ཅིག། དངོས་པོ་དང་དངོས་མེད་ཀྱི་ཆོས་བདེན་པར་
འཛིན་པའི་མཐར་འཛིན་འཇུག་པའི་གོ་སྐབས་འཕྲོག་པ་སྟེ་མེད་པར་བྱེད་པའི་བདག་མེད་རྟོགས་པའི་ལྟ་བ་དང་།
འགྲོ་བ་ཀུན་བུ་སྡུག་སྟེ་སྙིང་དུ་གཅེས་པའི་བུ་ལྟར་མཐོང་བའི་སྙིང་རྗེ་གཉིས་པོ་བདག་གི་ཡིད་ལ་བདེ་བླག་ཉིད་དུ་
སྟེ་ཐབས་སླ་བའི་ཚུལ་གྱིས་མྱུར་དུ་གྲུབ་པར་གྱུར་ནས་ལུས་ཅན་སེམས་ཅན་ཐམས་ཅད་ནི། ཐེག་པ་མཆོག་སྟེ་
ཐེག་ཆེན་གྱི་ལམ་ལ་འཁྲིད་ནུས་པར་ཤོག་ཅིག ལུང་དང་རྟོགས་པའི་དམ་པའི་ཆོས་ཀུན་གྱི་ཚིག་དང་དོན་ཅི་
ལྟར་བཟུང་བ་བཞིན་མི་བརྗེད་པར་དྲན་པའི་ཏིང་འཛིན་ཤེས་རབ་མཚུངས་ལྡན་དང་བཅས་པའི་གཟུངས་དང་།
གཞན་གྱིས་དྲིས་པའི་དྲི་བ་ཀུན་གྱི་ལན་འདོན་ནུས་པའི་སྤོབས་པ་མཆོག་དེ་མྱུར་དུ་རྒྱུད་ལ་བསྐྱེད་པར་བྱས་ནས་
ཆོས་ཀྱིས་འཕོངས་པའི་གདུལ་བྱ་རྣམས་ལ་དམ་པའི་ཆོས་ཀྱི་ལེགས་པར་བཤད་པའི་དགའ་སྟོན་འགྱེད་ནུས་པར་
བདག་ནི་གྱུར་ཅིག ཅེས་སོ། །ཕྱོགས་དང་ཡུལ་རིགས་ཀྱིས་བྱེ་བ་སྣ་ཚོགས་པའི་གདུལ་བྱའི་ཁམས་དང་བསམ་
པ་ཇི་ལྟ་བ་བཞིན་དུ་འབད་རྩོལ་དང་བཅས་ཏེ་འདི་དང་འདི་བྱེད་དོ་སྙམ་པའི་ཀུན་ཏུ་རྟོག་པས་མི་རྟོག་བཞིན་དུ་
གདུལ་བྱ་དེ་དང་དེ་དག་གི་ཡིད་ཀྱི་རེ་བ་བསྐོང་བར་བྱེད་པ་ཡི་འཇམ་པའི་དབྱངས་ཀྱི་ཐུགས་ཀྱི་དཔལ་གྱིས་ཏེ་
བྱིན་རླབས་ཀྱིས་དུས་མྱུར་དུ་བསྟོད་པ་པོ་བདག་ནི། སྟོན་གྱི་དུས་སུ་ནམ་མཁའ་གཡའ་དག་པའི་ཚེ། ཟླ་བའི་
དཀྱིལ་འཁོར་གྱིས་ནམ་མཁར་མཛེས་པར་བྱས་པ་ཇི་ལྟ་བ་བཞིན་དུ་མཛེས་པར་གྱུར་ཅིག ཅེས་སོ། ། མི་རྟོག་
བཞིན་དུ་རེ་བ་སྐོང་བའི་དཔེ་ནི། ཤུགས་ལ་འཕངས་པ་ཡིན་ཏེ། དཔེར་ན། ཡིད་བཞིན་གྱི་ནོར་བུ་དང་།
དཔག་བསམ་གྱི་ཤིང་དང་། བུམ་པ་བཟང་པོ་རྣམས་ལ་དངོས་སུ་གསོལ་བ་བཏབ་ན། དེ་དག་གིས་ངས་འདི་ལ་
386



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
དངོས་གྲུབ་འདི་སྟེར་རོ་སྙམ་པའི་འབད་རྩོལ་གྱི་ཀུན་རྟོག་མེད་ཀྱང་། དགོས་འདོད་འབྱུང་བ་ལྟར། འཇམ་
དབྱངས་ཀྱིས་འབད་རྩོལ་གྱི་རྣམ་རྟོག་མེད་པར་གདུལ་བྱའི་དོན་འབད་མེད་ལྷུན་གྲུབ་ཏུ་མཛད་པར་བསྟན་པའི་
ཕྱིར་རོ། ། དེ་ལྟ་བུའི་རྣམ་རྟོག་མེད་པ་ཡིན་གྱི། འཇམ་དབྱངས་ཀྱི་རྒྱུད་ལ་སེམས་ཅན་གྱི་དོན་བྱའོ་སྙམ་དུ་
དགོངས་པའི་མཁྱེན་པ་ནི་ཡོད་དོ། །འདིར་མི་རྟོག་བཞིན་ཞེས་པ་ནི་དཔེ་མ་ཡིན་ཏེ། འདིའི་བཞིན་ནི་མི་རྟོག་
པ་ཡིན་བཞིན་དུ་ཞེས་པ་སྟེ། དེའི་ངང་ནས་ཞེས་པ་ནང་དོན་འདྲ་བས་སོ། ། དབུ་མ་འཇུག་པ་ལས། །ཇི་
ལྟར་རྫ་མཁན་སྟོབས་ཆེན་ལྡན་པས་འདིར། ། ཡུན་རིང་ཆེས་འབད་པས་བསྐོར་འཁོར་ལོ་ནི། ། དེའི་རྩོལ་ད་
ལྟ་སྐྱེས་པ་མེད་བཞིན་དུ། ། འཁོར་ཞིང་བུམ་པ་ལ་སོགས་རྒྱུར་མཐོང་ལྟར། ། དེ་བཞིན་ད་ལྟ་སྐྱེས་རྩོལ་མེད་
བཞིན་དུ། ། ཆོས་ཀྱི་བདགུ་ཅན་སྐུ་ཉིད་ལ་བཞུགས་དེའི། ། འཇུག་པས་སྐྱེ་བོའི་དགེ་དང་སྨོན་ལམ་གྱི། །
ཁྱད་པར་གྱིས་འཕངས་ལས་ཆེར་བསམ་མི་ཁྱབ། ། ཞེས་པ་དང་
། ཞི་སྐུ་དཔག་བསམ་ཤིང་ལྟར་གསལ་གྱུར་
ཅིང་། ཡིད་བཞིན་ནོར་བུ་བཞིན་དུ་རྣམ་མི་རྟོག། ཅེས་སོགས་ཀྱི་ཐད་དུ་རྣམ་བཤད་དགོངས་པ་རབ་གསལ་
ལས། ད་ལྟ་སྐྱེས་པའི་འབད་རྩོལ་གྱི་རྟོགས་པ་མེད་བཞིན་དུ་ཆོས་ཀྱི་སྐུའི་བདག་ཉིད་ཅན་ཞེས་སོགས་དང་།
རྟོག་པ་དང་བྲལ་བས་ན་ཞི་བའི་སྐུའོ། ། དེ་ལྟར་རྣམ་པར་མི་རྟོག་པ་ཡིན་ཡང་། ཞེས་སོགས་ཀྱིས་མི་རྟོག་པའི་
ཚུལ་རྒྱས་པར་གསུངས་པས་དེར་བལྟ་བར་བྱའོ། ། གཞན་ཡང་གསང་བ་བསམ་གྱིས་མི་ཁྱབ་པར་བསྟན་པའི་
མདོ་ལས། ཞི་བའི་བློ་གྲོས་དེ་བཞིན་གཤེགས་པའི་སྐུ་ལ་ནི། ཕོ་བ་དང་ལོང་ཀ་མེད་དོ། ། རྣག་གམ། ཁྲག་
གམ། མཆིལ་མ་འམ། ངར་སྣབས་སམ། ངན་སྐྱུགས་སམ། མི་གཙང་བ་མེད་ཀྱི། ཞི་བའི་བློ་གྲོས་དེ་བཞིན་
གཤེགས་པའི་སྐུ་ནི་འཛམ་བུའི་ཆུ་བོ་གསེར་གྱི་གར་བུ་ལྟ་བུ་སྟེ། ཁོང་སྟོང་མ་ཡིན་པ། བུ་ག་མེད་པ། ཁ་ན་མ་
ཐོ་བ་མེད་པའོ། ། ཞི་བའི་བློ་གྲོས་འདི་ལྟར་ལྕི་ཁྱད་རྡོ་རྗེ་དང་འདྲ་ལ། འཇམ་ཁྱད་ཀ་ཙ་ལི་ན་དི་ལྟར་རེག་ན་
བདེ་བར་འགྱུར་བས་སོ། ། དེ་བཞིན་གཤེགས་པའི་སྐུའི་ཆེ་བ་ཉིད་ལ་ལྟོས་ཞེས་སོགས་དང་། གཞན་ཡང་དེར་
སྐུའི་གསང་བ་དུ་མ་བསྟན་ལ། ཞི་བའི་བློ་གྲོས། མོས་པ་ཇི་ལྟ་བ་དང་། ཡོངས་སུ་སྨིན་པ་ཇི་ལྟ་བ་དང་།
བསམ་པ་ཇི་ལྟ་བ་དེ་བཞིན་དུ་དེ་བཞིན་གཤེགས་པའི་གསུང་གི་གསང་བ་འབྱུང་བར་ཤེས་ཀྱང་། ཞི་བའི་བློ་གྲོས་
དེ་ལ་དེ་བཞིན་གཤེགས་པ་ནི་མི་རྟོག་རྣམ་པར་རྟག་པ་མི་མངའ་སྟེ་ཞེས་སོགས་དང་། གཞན་ཡང་དེར་གསུང་གི་
གསང་བ་དུ་མ་དང་། དེ་བཞིན་གཤེགས་པའི་ཐུགས་ལྡོག་པ་མི་མངའ། ཐུགས་རྟོག་པ་མི་མངའ། ཞེས་སོགས་
ཀྱིས་ཐུགས་ཀྱི་གསང་བ་རྒྱས་པར་བཤད་པའི་གསང་བ་དེ་དག་ཀྱང་། རྗེ་བཙུན་ལ་ཤིན་ཏུ་ཡང་སྦྱར་རུང་པས།
སངས་རྒྱས་ཀྱི་གསང་བ་རྒྱས་པར་ཤེས་འདོད་ན་མདོ་དེ་ལ་བལྟ་བར་བྱ་ཞིང་། མདོར་བསྡུ་ན་མདོ་དེར་ནམ་
387



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཁས་ཇི་སྙེད་ཁྱབ་གྱུར་པ། ། སྐུས་ཀྱང་དེ་སྙེད་ཁྱབ་པ་ལགས། ། སྐུ་ཡིས་ཇི་སྙེད་ཁྱབ་གྱུར་པ། ། འོད་ཀྱིས་
ཀྱང་ནི་དེ་སྙེད་ཁྱབ། ། འོད་ཀྱིས་ཇི་སྙེད་ཁྱབ་གྱུར་བ། ། གསུང་གིས་ཀྱང་ནི་དེ་སྙེད་ཁྱབ། ། གསུང་གིས་ཇི་
སྙེད་ཁྱབ་གྱུར་བ། ། ཐུགས་ཀྱིས་ཀྱང་ནི་དེ་སྙེད་ཁྱབ། ། ཞེས་གསུངས་པ་ལྟ་བུ་སྟེ། ཚུལ་འདི་ལ་བློ་དམན་
རྣམས་ཡིད་ཆེས་བར་དཀའ་བ་ལ་དགོངས་ནས། དབུ་མ་འཇུག་པ་ལས། བདེ་བར་གཤེགས་པ་མ་ལུས་ཕྱོགས་
ཞིང་སངས་རྒྱས་ཡུལ་དག་ན། ། ཕྲ་རབ་རྡུལ་གྱི་རྡུལ་རྣམས་འདོག་པར་གྱུར་པ་ཇི་སྙེད་པ། ། བྱང་ཆུབ་མཆོག་
རབ་དམ་པར་གཤེགས་པའི་སྐལ་བ་དེ་སྙེད་དེ། ། འོན་ཀྱང་ཁྱོད་ནི་གསང་བ་འདི་ནི་བསྙད་བགྱི་མ་ལགས་
སོ། ། ཞེས་གསུངས་སོ། ། གཞན་ཡང་། མཚན་བརྗོད་ཀྱི་སྐྲ་ཡང་རྡོ་རྗེ་འབར་བ་སྟེ། ཞེས་སོགས་དང་།
བདེ་མཆོག་རྩ་རྒྱུད་ལས། ཀུན་ཏུ་ཕྱག་དང་ཞབས་ལྡན་པའི། ། ཞེས་སོགས་ཀྱིས་སངས་རྒྱས་ཀྱི་སྐུའི་ཆ་གཅིག་
གིས་ཀྱང་སྐུ་གསུང་ཐུགས་ཀྱི་བྱ་བ་བྱེད་ནུས་པར་བཤད་དེ་འདིར་མ་བྲིས་སོ། ། རྗེ་བཙུན་འཇམ་པའི་དབྱངས་
ཞེས་སོགས་ནི་སླའོ། ། གསུམ་པ་ནི། ཕྱོགས་བཅུའི་ཞིང་ན་ཞེས་སོགས་ཀྱི་ཚིགས་བཅད་གཅིག་གིས་སྟོན་ཏེ།
དོན་ནི། ཤར་ལ་སོགས་པ་ཕྱོགས་བཅུའི་སངས་རྒྱས་ཀྱི་ཞིང་གྲངས་མེད་པ་ན་བཞུགས་པའི་མཐའ་ཡས་པ་སྟེ་
གྲངས་ཀྱི་ཚད་མཐའ་དང་བྲལ་བའི་རྒྱལ་བས་དུས་རྒྱུན་ཆད་མེད་པར་ཡོན་ཏན་གྱི་སྒོ་ནས་རབ་ཏུ་བསྔགས་པ་
མགོན་པོ་གང་གི་སྙན་པས་ས་འོག་ས་སྟེང་ས་བླའི་འཇིག་རྟེན་གསུམ་པོ་བཀང་བ་སྟེ་ཁྱབ་ཅིང་མཚན་འཇམ་པའི་
དབྱངས་ཞེས་རབ་ཏུ་གྲགས་པ་དེའི་སྐུ་གསུང་ཐུགས་ཀྱི་ཡོན་ཏན་རྒྱ་མཚོ་ལྟ་བུ་ལས་ཆ་ཤས་ཅུང་ཟད་སྒོ་གསུམ་
གུས་པས་བརྗོད་པའི་བསྟོད་པ་བསྟོད་སྤྲིན་རྒྱ་མཚོ་ཞེས་བྱ་བ་འདི། གདུལ་བྱ་གང་གིས་འཛིན་ཅིང་ཀློག་པར་
བྱེད་པའི་གདུལ་བྱ་དེ་ཡི་ཡིད་ལ་འཇམ་པའི་དབྱངས་མྱུར་དུ་འཇུག་པར་ཤོག་ཅིག་ཅེས་སོ། ། བསྔགས་ཚུལ་ནི།
དཀོན་ཅོག་བརྩེགས་པའི་འཇམ་དཔལ་དབྱངས་ཀྱི་ཞིང་གི་བཀོད་པ་ལས་བཅོམ་ལྡན་འདས་འཇམ་དཔལ་
གཞོན་ནུར་གྱུར་པས་འདི་སངས་རྒྱས་བཅོམ་ལྡན་འདས་རྣམས་ཀྱིས་བསྟོད་ཅིང་བསྔགས་ན། ཞེས་སོགས་དང་།
འདི་དེ་བཞིན་གཤེགས་པའི་སྟོབས་བཅུ་ཡོངས་སུ་རྫོགས་སོ། ། འདི་བྱང་ཆུབ་སེམས་དཔའི་ས་ཐམས་ཅད་
ཡོངས་སུ་རྫོགས་སོ། ། འདི་སངས་རྒྱས་ཀྱི་ས་ ཐམས་ ཅད་ཡོངས་སུ་རྫོགས་སོ། ། འདི་སངས་རྒྱས་ཀྱི་ཆོས་
ཐམས་ཅད་ཡོངས་སུ་རྫོགས་སོ། ། ཞེས་སོགས་དང་། དཔའ་བར་འགྲོ་བའི་ཏིང་ངེ་འཛིན་གྱི་མདོ་ལས། རྗེ་
བཙུན་འདི་སྔོན་རྒྱལ་བ་ཀླུའི་རིགས་མཆོག་ཏུ་སངས་རྒྱས་པར་བཤད་ལ། དཀོན་བརྩེགས་སུ། མ་འོངས་པ་ན།
སངས་རྒྱས་ཀུན་གཟིགས་སུ་འཚང་རྒྱ་བར་ཡང་བཤད་དོ། །ཕྱི་མ་ནི་འཚང་རྒྱ་བའི་ཚུལ་སྟོན་པ་ཡིན་གྱི།
གསར་དུ་འཚང་རྒྱ་བ་མ་ཡིན་ཏེ་རྗེ་བཙུན་ནི་ངེས་དོན་དུ་སངས་རྒྱས་ཟིན་པར་ལུང་རིགས་དུ་མས་འགྲུབ་པའི་
388



༄༅། ། བསྟོད་སྤྲིན་རྒྱ་མཚོའི་རྣམ་བཤད་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན། །
ཕྱིར་རོ། ། དེར་ཀུན་གཟིགས་ཀྱི་ཞིང་ཡོངས་སུ་དག་པའི་ཚུལ་བསམ་གྱིས་མི་ཁྱབ་པར་གསུངས་ཏེ། དཔེར་ན།
རྒྱ་མཚོའི་ཆུའི་ཐིགས་པའི་གྲངས་ཚད་མེད་པ་དེ་བཞིན་དུ་ཀུན་གཟིགས་ཀྱི་ཞིང་གི་འབྱོར་བ་ཡང་དེ་བཞིན་དང་།
རྒྱ་མཚོའི་ཆུའི་ཐིགས་པ་གཅིག་དང་བདེ་བ་ཅན་གྱི་ཞིང་གི་འབྱོར་བ་དཔེ་དོན་དུ་སྦྱར་ནས་གསུངས་པའི་ཕྱིར་
རོ། ། རྐང་པ་གཉིས་པའི་གང་གི་སྙན་པས་ཞེས་པའི་དོན། རྒྱལ་བའི་སྙན་པས་ཞེས་འཆད་པ་ཞིག་ཐོབ་སྙམ་དུ་
སེམས་པ་ འོང་ནའང་། གྲགས་ ཞེས་ པའི་ཚིག་ དང་ འབྲེལ་ བའི་ཚེ། འཇམ་ དབྱངས་ ཀྱི་ སྙན་བས་ སམ།
བསྔགས་པ་དེའི་སྙན་པས་ཞེས་སྦྱོར་བ་ཐོབ་པས་དེ་ལྟར་བྱའོ། །ཁ་ཅིག་འདི་སྙམ་དུ། ཁྱོད་ཀྱིས་འདིའི་དོན་
འགྲེལ་བ་ནི། རང་སྟོབས་ཀྱིས་སམ། གཞན་གྱིས་བཤད་པ་ལ་བརྟེན་ནས་ཡིན། དང་པོ་ལྟར་ན་མི་རིགས་ཏེ།
རྗེ་བླ་མའི་དགོངས་དོན་ཟབ་པ་ནི་ཁྱོད་ཀྱིས་ལེགས་པར་རྟོགས་མི་ནུས་པས་འཆད་མི་རིགས་ལ། ཕྱི་མ་ལྟར་ན་
ཟློས་པར་འགྱུར་པའི་ཕྱིར་དགོས་པ་མེད་དོ་སྙམ་ན། འདི་ལྟར་བཀྲལ་བ་ནི། རང་གིས་གོ་ཚོད་ཇི་ལྟར་ཡིན་པ་
བཞིན་བཤད་ཀྱིས། འདིའི་འགྲེལ་བ་ཡོད་པ་མ་མཐོང་བས་འཁྲུལ་མེད་དུ་འཆར་ནུས་པ་མིན་ཀྱང༌། བཤད་པ་
ལ་དགོས་པ་ཡོད་དེ། གཞན་གྱིས་བསྐུལ་བས་རྐྱེན་བྱས་ཤིང་། རང་ཉིད་ཀྱང་འདིའི་སྒོ་ནས་རྗེ་བཙུན་ལ་ཆོས་
ཀྱིས་མཆོད་པར་བྱ་བའི་ཆེད་ཡིན་པའི་ཕྱིར་རོ། ། སངས་རྒྱས་ལ་ཟང་ཟིང་དང་ཆོས་ཀྱི་མཆོད་པ་གཉིས་ཀྱི་ནང་
ནས་ཆོས་ཀྱིས་མཆོད་པ་ནི་མཆོག་ཡིན་ཏེ། དཀོན་བརྩེགས་ལས། ཚངས་པ་དེ་བཞིན་གཤེགས་པ་རྣམས་ཀྱི་
བྱང་ཆུབ་ནི་ཆོས་ལས་ངེས་པར་བྱུང་བ་ཡིན་པས། དེ་ལ་ཆོས་ཀྱིས་མཆོད་པར་བྱའོ། །ཟང་ཟིང་གིས་ནི་མ་ཡིན་
ནོ། ། དམ་པའི་ཆོས་ཀྱིས་མཆོད་པ་ནི་མཆོད་པ་ཐམས་ཅད་ཀྱི་ནང་ནས་མཆོག་ཏུ་བཤད་དོ། ། ཞེས་གསུངས་
པའི་ཕྱིར་རོ། ། སྨྲས་པ། ལི་ཁྲི་གསེར་བཟང་འདྲེས་པའི་ལྷུན་པོའི་དབང་། ། ཉིན་བྱེད་འབུམ་གྱིས་འཁྱུད་
བཞིན་བརྗིད་པའི་སྐུར། ། དབང་པོའི་མཚན་གྱིས་སྤྲས་ལྟར་ལྷ་རྫས་ཀྱིས། ། རབ་མཛེས་ལྷག་པའི་ལྷ་དེར་སླར་
ཕྱག་འཚལ། ། མགོན་དེས་ཐུབ་བསྟན་རྒྱལ་མཚན་སྲིད་རྩེའི་བར། ། བསྒྲེང་ཕྱིར་ངུར་སྨྲིག་གང་རོལ་བླ་མ་
མཆོག། རྒྱལ་བའི་དམ་ཆོས་ཀུན་འཛིན་བཙོང་ཁ་བ། ། གང་དེའི་ཞབས་བཟུང་སྤྱི་བོས་ལན་བརྒྱར་བསྟེན། །
ཁྱོད་ཀྱི་ལེགས་བཤད་བསྟོད་ཚིག་བ་ཀུ་ལའི། ། དགོངས་དོན་རྣམ་དཔྱོད་ལུས་ཕྲའི་འགྲམ་ཆང་གིས། ། ཕྱེ་ནས་
བརྟན་པའི་འཁོར་ལོར་མཉེས་པའི་ཆེད། ། འབུལ་ལོ་བཞེས་ནས་རྣམ་དཔྱོད་དངོས་གྲུབ་སྩོལ། ། ཚུལ་འདིར་
འབད་ལས་བྱུང་པའི་དགེ་བ་ཡང་། ། ཟླ་ལྟར་དཀར་བ་གང་ཞིག་ཐོབ་པ་ངེས། ། མཐའ་ཡས་འགྲོ་བ་སྒྲོལ་བའི་
ཁུར་ཁྱེར་བར། ། འཇམ་པའི་དབྱངས་དང་མཚུངས་པ་ཉིད་གྱུར་ཅིག། ཅེས་བསྟོད་སྤྲིན་རྒྱ་མཚོའི་རྣམ་བཤད་
རྗེ་བཙུན་འཇམ་དབྱངས་དགྱེས་པ་བསྐྱེད་པའི་མཆོད་སྤྲིན་ཞེས་བྱ་བ་འདི་ནི། མདོ་སྔགས་ཀྱི་ཆོས་ཚུལ་དུ་མ་ལ་
389



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བློ་གྲོས་རྣམ་པར་ཡངས་པའི་སྤོབས་པ་ཅན། དཀའ་ཆེན་བློ་བཟང་བརྩོན་འགྲུས་ཀྱིས་བསྐུལ་བའི་ངོར་མཚན་
ཉིད་ཀྱི་བླ་མའི་གོ་སར་གནས་པ་རབ་འབྱམས་སྨྲ་བོ་བཤད་སྒྲུབ་མིང་ཅན་གྱིས། རང་ཉིད་ཀྱང་དད་པས་ཀུན་
ནས་བསླངས་ཏེ་ས་ཕག་གི་ལོར་སྦྱར་བའོ། ། མངྒ་ལཾ། དེ་ལྟ་བུའི་རྗེ་བཙུན་འཇམ་པའི་དབྱངས་ཀྱི་བསྟོད་པ་
བསྟོད་སྤྲིན་རྒྱ་མཚོའི་ཊཱི་ཀ་འདི་ནི། ཚ་རྡོར་གནས་བརྟན་ཚངས་དབྱངས་བསྟན་པ་དང་འཇམ་དབྱངས་དཀོན་
མཆོག་རྣམ་གཉིས་ཀྱིས་ཅོ་ནེའི་མཚན་ཉིད་གྲྭ་ཚང་ནས་རབ་འབྱམས་སྨྲ་བའི་མཚན་གདགས་མཛད་པའི་ཚེ།
གཞན་དག་ལའང་ཕན་ཆེད་པར་དུ་བརྐོས་པའི་དགེ་བས་ཚེ་རབས་ཐམས་ཅད་དུ་རྗེ་བཙུན་འཇམ་པའི་དབྱངས་
ཀྱིས་རྗེས་སུ་འཛིན་པ་དང་མི་འབྲལ་བར་གྱུར་ཅིག་ པར་ཡིག་པ་ནི་དགེ་སློང་ངག་དབང་བཀྲ་ཤིས་སོ། ། དགེ་
ལེགས་འཕེལ། ། མངྒ་ལཾ། །
390



༄༅། །བཅོམ་ལྡན་འདས་རྣམ་པར་རྒྱལ་མའི་བསྟོད་པ་འཆི་མེད་གྲུབ་པའི་
ཚིག་འགྲེལ་མདོར་བསྡུས་གསལ་བ་ཞེས་བྱ་བ་བཞུགས་སོ། །
རྒྱལ་བོ་ཀུན་གྱི་འཕྲིན་ལས་གཅིག་བསྡུས་ནས། ། རྒྱལ་བའི་དམ་ཆོས་མ་ལུས་འཛིན་པའི་ཕྱིར། ། རྒྱལ་
སྲས་ངུར་སྨྲིག་འཛིན་པའི་ཟློས་གར་ཅན། ། རྒྱལ་བའི་གདུང་འཚོབ་བཙོང་ཁ་པ་དེར་འདུད། ། བདེ་གཤེགས་
ཀུན་གྱི་མཁྱེན་བརྩེའི་ཕུང་པོ་ཉིད། ། རབ་མཛེས་ལྷ་མོའི་གཟིགས་ཀྱིས་རྣམ་རོལ་བ། ། དྲན་པ་ཡིས་ཀྱང་ཚེ་
དང་རྣམ་དཔྱོད་མཆོག། སྟེར་མཛད་རྗེ་བཙུན་རྣམ་པར་རྒྱལ་མས་སྐྱོངས། ། གང་གི་བསྟོད་ཚིག་ཆུ་སྐྱེས་གཞོན་
ནུའི་ཚལ། ། རྣམ་དཔྱོད་ཉི་མའི་འོད་ཀྱིས་རབ་ཕྱེ་སྟེ། ། དགོངས་དོན་ཟེའུ་འབྲུ་གསལ་བར་འཛུམ་བྱེད་
ཀྱིས། ། བློ་ལྡན་རྐང་དྲུག་འཕུར་ལྡིང་གར་གྱིས་རོལ། ། དེ་ལ་འདིར་གཙུག་ཏོར་རྣམ་པར་རྒྱལ་མའི་བསྟོད་པ་
འཆིམེད་གྲུབ་པ་ཞེས་བྱ་བ་ནི་གང་བཤད་པར་བྱ་བའི་ཆོས་སོ། ། འདི་ལ་གསུམ། མཆོད་པར་བརྗོད་པ།
བཤད་པར་དམ་བཅའ་པོ། བཤད་པ་ལ་འཇུག་པའི་ཚུལ་ལོ། ། དང་པོ་ལ་གཉིས། བླ་མ་དང་འཇམ་དབྱངས་
དབྱེར་མེད་དུ་བྱས་ནས་ཕྱག་འཚལ་བ་དང་། སྐབས་འདིའི་སྒོས་ཀྱི་མཆོད་པ་བརྗོད་པའོ། ། དང་པོ་ནི། ན་མོ་
ཤྲཱི་གུ་རུ་མཉྫ་གྷོ་ཥཱ་ཡ། ཞེས་གསུངས་ཏེ། དཔལ་ལྡན་བླ་མ་དང་འཇམ་པའི་དབྱངས་ལ་ཕྱག་འཚལ་ལོ་ཞེས་པ་
ཡིན་ཏེ། ཤྲཱི་ནི་དཔལ་ལམ་དཔལ་ལྡན་གུ་རུ་ནི་བླ་མ་མཛྫུ་གྷོ་ཥཱ་ནི་འཇམ་པའི་དབྱངས་ཡ་ནི་ལ་ན་མོ་ནི་འདུད་
པའམ་ཕྱག་འཚལ་བ་ལ་འཇུག་པ་ཡིན་པའི་ཕྱིར་རོ། ། གཉིས་པ་ནི། ས་གསུམ་འགྲོ་བའི་རེ་སྐོང་སོགས་རྐང་བ་
བཞི་གསུངས་ཏེ། ས་འོག་ས་སྟེང་ས་བླའི་ས་གསུམ་ན་གནས་པའི་འགྲོ་པའི་རེ་འདོད་སྐོང་ཞིང་། མཆོག་ཐུན་གྱི་
དངོས་གྲུབ་འབྱུང་བའི་གཏེར་ཆེན་པོ། ལེགས་པར་བཤད་པའི་ཆོས་ཀྱི་འོད་སྟོང་ཕྱོགས་བཅུར་འབྱེད་པའི་ཉིན་
མོར་བྱེད་པ་སྟེ་ཉི་མ། ལུང་རྟོགས་ཀྱི་ཡོན་ཏན་གྱི་ཆ་ཤས་ཀུན་ཡོངས་སུ་རྫོགས་པའི་འོད་དཀར་ཅན་ནི་ཟླ་བ་སྟེ་
ཆོས་མཚུངས་གསུམ་དང་ལྡན་པའི་དཔལ་ལྡན་བླ་མ་དམ་པ་དེ་ནི། ལུས་ཅན་སེམས་ཅན་ཀུན་གྱི་གཙུག་ན་
མཛེས་པའམ་རྒྱལ་བར་གྱུར་ཅིག་ཅེས་སྨོན་པའི་ཚུལ་གྱིས་བསྔགས་པའོ། ། ཚིགས་བཅད་འདི་གཟུགས་ཅན་གྱི་
རྒྱན་ཏེ། དེ་ཡང་དཔེ་དང་དཔེ་ཅན་ཐ་དད་དུ་མ་བྱས་པར་གཅིག་ཏུ་བྱས་པ་ཡིན་ལ། འོན་ཀྱང་གོ་བདེ་ཁྱད་ཕྱེ་
391



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟེ་བཤད་ན་རྐང་བ་དང་པོས་གཏེར་ནི་འདོད་པ་འབྱུང་བའི་གནས་ཡིན་པ་ལྟར། བླ་མ་ཡང་དངོས་གྲུབ་ཀྱི་
འབྱུང་གནས་དང་། གཉིས་པས་ཉི་མའི་འོད་འབྱེད་པ་བཞིན་དུ་བླ་མས་ཀྱང་ལེགས་བཤད་ཀྱི་འོད་འགྱེད་པ་
དང་། གསུམ་པས་བཅོ་ལྔའི་ཟླ་བ་ནི་ཆ་ཤས་རྫོགས་པ་ལྟར་བླ་མའང་ཡོན་ཏན་མ་རྫོགས་པ་མ་ཡིན་པར་ཡོན་ཏན་
གྱི་ཆ་ཤས་རྫོགས་པའི་སྒོ་ནས་བསྟོད་པ་སྟེ། སྤྱིར་རྩ་བའི་བླ་མ་དེ་ཡོན་ཏན་རྫོགས་མ་རྫོགས་ཇི་ལྟར་ཡིན་ཀྱང་
བསྔགས་པའི་ཚེ་ངེས་པ་མེད་དོ། ། དེས་ན་སྐབས་འདིའི་བླ་མ་ནི། རྗེ་རང་ཉིད་ཀྱི་རྩ་བའི་བླ་མ་སྤྱིའི་དབང་དུ་
བྱས་པར་མངོན་ནོ། གཉིས་པ་ནི། གང་ལ་བརྟེན་ན་སོགས་རྐང་བ་བཞིས་སྟོན་ཏེ། རྒྱས་པར་མིན་པར་ཚིག་
ཉུང་དུ་ཅུང་ཟད་ཅིག་གིས་བསྟོད་པར་བགྱིའོ། ། སུ་ལ་བསྟོད་ཅེ་ན་ལྷ་མོ་གང་ལ་བརྟེན་ན་ནི་བློ་གྲོས་ཀྱི་མཆོད་
སྟེར་ཞིང་། དུས་མ་ཡིན་པར་འཆི་བའི་འཆི་བདག་གི་བེ་ཅོན་ནི་རི་མོའི་དབྱུག་པ་ལྟར་གང་གིས་མཛད་པའི་ལྷ་མོ་
འགྲོ་བའི་སྐྱབས་སུ་གྱུར་པ་བཅོམ་ལྡན་འདས་གཙུག་ཏོར་རྣམ་པར་རྒྱལ་མ་ལ་བསྟོད་པར་བྱའོ། ། འདིར་འཆི་
བདག་ནི་གཤིན་རྗེ་ཡིན་ལ། དེའི་བེ་ཅོན་ནི་དབྱུག་པ་སྟེ་དོན་ལ་སྦྱར་ན་འཆི་བར་བྱེད་པའི་ཁྱད་པར་ཞིག་གོ།
ལྷ་མོ་འདི་ལ་བརྟེན་ན་འཆི་བདག་གི་བེ་ཅོན་དེ་གཞན་ལ་རྡེག་ཏུ་མེད་པ་དཔེར་ན་རི་མོར་བྲིས་པའི་དབྱུག་པའི་
གཟུགས་བརྙན་གྱིས་གཞན་ལ་རྡེག་ཏུ་མེད་པ་ལྟར་བྱེད་པར་འགྱུར་ཏེ་དེ་ཡང་དུས་མིན་འཆི་བ་ལས་ཐར་པར་
བྱེད་པའི་དོན་ནོ། ། གསུམ་པ་ལ་གསུམ། བསྟོད་པ་དང༌། ཐུགས་རྒྱུད་བསྐུལ་བ་དང་། སྨོན་ལམ་མོ། །
དང་པོ་ལ་གཉིས། རང་སྟོབས་ཁོ་ནས་ཇི་ལྟ་བ་བཞིན་བསྟོད་མི་ནུས་པར་བསྟན་པ་དང༌། བསྟོད་པའི་ཚུལ་
དངོས་སོ། ། དང་པོ་ནི། མིག་བྲལ་སྐྱེ་བོས་སོགས་ཚིགས་སུ་བཅད་པ་གཉིས་ཏེ། དཔེར་ན་མིག་དང་བྲལ་བའི་
སྐྱེ་བོ་སྣ་སྣ་ཚོགས་པའི་གཟུགས་ལ་བལྟ་བར་འདོད་ཀྱང་མི་མཐོང་བ་དེ་བཞིན་དུ་ལྷ་མོ་ཁྱོད་ཀྱི་སྐུ་གསུང་ཐུགས་ཀྱི་
གསང་བའི་གནས་ཕྲ་ཞིང་ཕྲ་བའི་ངང་ཚུལ་ཇི་ལྟར་ཡིན་པ་ནི། བརྗོད་པར་འདོད་ཀྱང་བརྗོད་པ་པོ་བདག་ལ་
རིང་དུ་བསྐལ་བ་སྟེ་མི་ཤེས་པས་ན། ཁྱོད་ཀྱི་ཡོན་ཏན་གྱི་ཁྱད་པར་ཇི་ལྟར་བ་བཞིན་བརྗོད་མི་ནུས་མོད། དེ་ལྟ་
ཡིན་པ་འོན་ཀྱང་དམ་པའི་ཆོས་ཡང་དག་པར་སྡུད་པའི་ཕུག་བདེ་བ་ཅན་གྱི་ཁང་བཟང་མཆོག་ཉིད་ན་བཞུགས་
པའི་འཇིག་རྟེན་གྱི་རྣམ་པར་འདྲེན་པ་རྒྱལ་བ་ཚེ་དཔག་མེད་མགོན་གྱིས། ལྷ་མོ་ཁྱོད་ལ་རྒྱ་ཆེར་བསྔགས་པ་ཐོས་
པའི་སྟོབས་ལས། འཕགས་མའི་ཞབས་ཟུང་སྟེ་གཉིས་སྔར་ནས་བཟུང་དུས་རིང་མོ་ནས་བསྟེན་པ་བཙོང་ཁ་བ་
བདག་གིས་ནི། བསྟོད་པའི་ཚུལ་འཆད་འགྱུར་འདི་སྐད་གླེང་བའི་གོ་སྐབས་ཅུང་ཟད་ཅིག་རྙེད་ལགས་སོ། །
བསྐལ་བ་ལ་དུས་ཀྱིས་བསྐལ་བ། ཕྲ་བས་བསྐལ་བ། མཆོག་ཏུ་གྱུར་པས་བསྐལ་བ། རིང་བས་བསྐལ་བ་བཞི་
ཡོད་ཀྱང་
། འདིར་གཙོ་བོར་གསུམ་པའི་དབང་དུ་བྱས་པའོ། ། བསྔགས་ཚུལ་ནི། དེ་བཞིན་གཤེགས་པ་
392



༄༅། ། བཅོམ་ལྡན་འདས་རྣམ་པར་རྒྱལ་མའི་བད་པ་འཆི་མེད་གྲུབ་པའི་ཚིག་འགྲེལ་མདོར་བསྡུས་གསལ་བ། །
ཐམས་ཅད་ཀྱི་གཙུག་ཏོར་རྣམ་པར་རྒྱལ་མ་ཞེས་བྱ་བའི་གཟུངས་རྟོག་པ་དང་བཅས་པ་ལས། གཙུག་ཏོར་རྣམ་
པར་རྒྱལ་བ་ཞེས་བྱ་བ་སྡིག་པ་དང་སྒྲིབ་པ་ཐམས་ཅད་རྣམ་པར་སྦྱོང་བ། ངན་སོང་ཐམས་ཅད་རྒྱུན་གཅོད་པ་
འདི་ཡི་གེར་བྲིས་ཏེ། མཆོད་རྟེན་གྱི་སྲོག་ཤིང་གི་སྟེང་དུ་བཞུགས་ལ་ཟླ་བ་ཉ་བའི་ཚེ་ཁྲུས་བྱས་ཏེ་ལན་སྟོང་རྩ་
བརྒྱད་བརྗོད་ན། ཚེ་ཟད་པ་ལས་ཚེ་ཕྱིར་ནུར་བར་འགྱུར་རོ། ། ངན་སོང་ལས་མྱུར་དུ་ཐར་ཏེ། སྒྲིབ་པ་རྣམས་
དག་ནས་བླ་ན་མེད་པའི་བྱང་ཆུབ་ཐོབ་པར་འགྱུར་རོ། ། དུད་འགྲོ་རྣམས་ཀྱིས་ཐོས་ནས་ཡང་དེ་རྣམས་ངན་
སོང་གི་ཐ་མ་ཡིན་ཏེ། བྱང་ཆུབ་མ་ཐོབ་ཀྱི་བར་དུ་མཐོ་རིས་རྒྱལ་པོའི་རིགས་སམ་བྲམ་ཟེའི་རིགས་སམ། ཚོང་
དཔོན་གྱི་རིགས་སམ། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུའི་ནང་དུ་སྐྱེ་བར་འགྱུར་རོ། ། མཆོད་རྟེན་
དེའི་གྲིབ་མས་ཕོག་གམ། རྡུལ་གྱིས་བཏབ་ཀྱང་རུང་སྟེ། ངན་སོང་དུ་འགྲོ་བར་མི་འགྱུར་རོ་ཞེས་གསུང་སོ། །
གཉིས་པ་ལ་གསུམ། གཙོ་མོ་ལ་སྐུའི་སྒོ་ནས་བསྟོད་པ་དང་། འཁོར་ཕུན་ཚོགས་ཀྱི་སྒོ་ནས་བསྟོད་པ་དང་མཁྱེན་
བརྩེ་ནུས་པའི་སྒོ་ནས་བསྟོད་པའོ། ། དང་པོ་ནི། ཡིད་འཕྲོག་འོད་ཟེར་ཞེས་པ་ནས་ཡིད་བཞིན་འཇུག་པ་ཕྱག་
འཚལ་ལོ། ། ཞེས་པའི་བར་ཚིགས་སུ་བཅད་པ་དགུ་སྟེ་རིམ་པ་བཞིན་དུ་བཤད་པར་བྱ་སྟེ། གོ་རིམ་དཀྲུགས་ཏེ་
བཤད་ན་གོ་དཀའ་བས་སོ། ། གཞན་གྱི་ཡིད་འཕྲོག་པར་བྱེད་ནུས་ཤིང་འོད་ཟེར་སྟོང་གི་སྟེ་གྲངས་སྟོང་ཙམ་
མིན་པར་འོད་ཀྱི་ཚོགས་གྲངས་མང་འཕྲོ་བའི་དྲ་བས་བསྐོར་བ་ཅན་ཕུལ་དུ་བྱུང་བ་མཛེས་པ། འདོམས་ཀྱི་ཚད་
ཅི་ཙམ་ཡོད་པ་དེ་ཙམ་ཞིག་སྤྱི་གཙུག་ནས་ཞབས་མཐིལ་གྱི་བར་དུའང་ཡོད་པས་ཆུ་ཞེང་གབ་པ་ལྷ་མོ་ཁྱོད་ཀྱི་སྐུ་ནི།
དཔེར་ན། འོ་མའི་ཆུ་གཏེར་ཏེ་མཚོའི་དབུས་ན་གངས་ཀྱི་རི་གྱེན་དུ་འཕགས་པ་བཞིན་དུ། པདྨ་དང་ཟླ་བའི་
དཀྱིལ་འཁོར་གྱི་སྟེང་ན་དཀར་ཞིང་མཛེས་མ་ཁྱོད་ལ་ཕྱག་འཚལ་ལོ། ། ཞེས་སོ། ། ཆུ་ཤེལ་དཀར་པོ་དང་བཙོ་
མའི་གསེར་སེར་པོ་དང་། ། ཨནྡ་རྙིལ་སྟེ་དབང་པོ་སྔོན་པོ་དྲི་མ་མེད་པ་ཡོངས་སུ་དག་པའི་འོད་ཇི་ལྟ་བར།
རབ་ཏུ་གསལ་བའི་ཞལ་དབུས་མ་དཀར་བ་དང་གཡས་སེར་གཡོན་སྔོ་བའི་མདོག་ཅན་གྱི་ཞལ་བཟང་པོ་བྱས་པ་
ནི། དབུས་མ་སྒེག་པ་དང་གཡས་པ་ཞི་བ་དང་གཡོན་པ་ཅུང་ཟད་ཁྲོ་བའི་ཉམས་ཅན་ལ་ཕྱག་འཚལ་ལོ། །
འདིར་ཨན་ད་རྙིལ་ཞེས་འབྱུང་བ་ནི། དབང་སྔོན་གྱི་སྐད་དོད་ཨིནྡྲ་ནཱི་ལ་ཟུར་ཆག་པའི་ཟུར་ཆག་གི་སྐད་དོ། །
གདུགས་མཛེས་པའི་ཏོག་ལ་ཨིནྡྲ་ནི་ལ་སྟེ་དབང་པོ་སྔོན་པོའམ་རིན་པོ་ཆེ་སྔོན་པོས་མཛེས་པ་བཞིན་དུ་རབ་ཏུ་
རྒྱས་པའི་དབུ་ལ་ནི་རལ་པའི་ཐོར་ཅོག་ཅན་ཏེ་དེ་དང་ལྡན་པས་མཛེས་ལ། སྤྲིན་སོགས་ཀྱི་སྒྲིབ་བྱེད་ཀྱི་དྲི་མ་དང་
བྲལ་བའི་ནམ་མཁའ་ལ་འཁྱོག་པའི་ཚུལ་གྱིས་ཤར་བའི་འཇའ་ཚོན་ལྟར། ཁྱོད་ཀྱི་མཐོན་མཐིང་སྟེ་སྔོན་པོའི་
མདངས་ཀྱིས་མཛེས་པའི་སྤྱན་མཆོག་གི་སྟེང་དུ་སྨིན་མ་འཁྱོག་ལ་དཀྱུས་རིང་པོ་ཉིད་ཀྱིས་མཛེས་པ་ལགས་སོ། །
393



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དབྱིབས་མཐོ་བ་སོགས་ཀྱིས་ལེགས་པའི་ཤངས་ཀྱི་རིམ་པའི་རྒྱུད་ནི་ཡིད་དུ་འོང་ལ། མཆུ་སྒྲོས་དམར་པོས་
མཛེས་པའི་ཞལ་གྱི་སྒོ་ནི་ལྟ་ན་སྡུག་ཅིང་ཡིད་དུ་འོང་བ་དང་འཇམ་ཞིང་གཉེན་པ་དང་དབྱིབས་ལེགས་པའི་སྙན་
གྱི་བུག་པར་སྙན་རྒྱུན་གྱི་རིན་ཆེན་འཕྱང་བ་སོགས་རྨད་དུ་བྱུང་བའི་མཛེས་པའི་ཉམས་ཀྱིས་གཞན་གྱི་ཡིད་འཛིན་
པ་སྟེ་འཕྲོག་མ་ཁྱོད་ལ་འདུད་དོ། ། མཉན་ལེགས་ཞེས་པ་ནི་བཤད་པ་ལྟར་ཡིན་གྱི་སྙན་ཞེས་པའི་དོན་མིན་
ནོ། ། ནམ་མཁའ་ལ་རྒྱུ་སྐར་གྱི་ཕྲེང་བ་བཀྲ་བའི་མདངས་གསལ་བ་ལྟར། རབ་ཏུ་གསལ་བའི་མདོག་ཅན་གྱི་
རིན་པོ་ཆེའི་དོ་ཤལ་མཆོག་གིས་ནི་ཁྱོད་ཀྱི་མགྲིན་པ་རབ་ཏུ་འཁྱུད་པ་ལ། འོ་མའི་རྒྱུན་འཛིན་པའི་ནུ་མ་འབུར་པོ་
ཟུང་གཅིག་གིས་ཏེ་གཉིས་ཀ་ཁྱོད་རང་གི་རབ་ཏུ་ཡངས་པའི་བྲང་ལ་མཛེས་པ་ནི། ངང་པ་གཉིས་ཀྱིས་པདྨའི་རྒྱུ་
མཚོར་མཛེས་པ་ཇི་ལྟ་བ་བཞིན་ནོ། ། གདུ་བུ་རིན་ཆེན་རྒྱན་གྱིས་མཛེས་པའི་འཇམ་ཞིང་མཉེན་པའི་ཕྱག་ནི་
མདོག་པདྨའི་རྩ་བ་ལྟར་དཀར་བ་ཟུང་བཞི་ཡི་སྟེ་བཞི་ཚན་གཉིས་ཀྱི་གཡས་དང་པོ་ན་སྣ་ཚོགས་རྡོ་རྗེ། གཡོན་གྱི་
དང་པོ་སྡིགས་འཛུབ་དང་བཅས་པའི་ཞགས་པ་དང་། གཡས་ཀྱི་གཉིས་པ་འོད་དཔག་མེད་དང་། གཡོན་གྱི་
གཉིས་པ་ན་མི་འཇིགས་པར་སྦྱིན་པ། གཡས་གཡོན་གྱི་གསུམ་པ་གཉིས་ན་རིམ་པ་བཞིན་དུ་མདའ་དང་གཞུ།
གཡས་གཡོན་གྱི་བཞི་པའི་ཕྱག་ཟུང་གིས་རིམ་པ་བཞིན་དུ་མཆོག་སྦྱིན་མཛད་པ་དང་། བུམ་པ་བཟུང་ནས་འགྲོ་
བ་རྣམས་ལ་འཆི་མེད་ཚེ་ཡི་དཔལ་སྟེར་པར་མཛད་པའི་བཅོམ་ལྡན་འདས་མ་ཚེ་དང་ཡེ་ཤེས་དཔལ་དུ་མེད་པ་
ཁྱོད་ལ་ཕྱག་འཚལ་ལོ། ། ཐུབ་པའི་སྐྱེས་རབས་ནས་འབྱུང་བ་ལྟར་གྱི་ཡིད་བཞིན་གྱི་མཚོ་དེའམ་ཡང་ན་ཡིད་
བཞིན་ཏེ་ཡིད་དུ་འོང་བའི་རྒྱུ་མཚོ་ཡི་ངོགས་ཀྱི་པདྨའི་སྡོང་པོ་བཞིན་དུ། སྐུ་དྲང་ཞིང་ལྡེམ་པའི་སྐེད་སྐབས་
གསལ་བ་སྟེ་ཕྱེད་པ་ཅན་དང་། འཇའ་ཚོན་གྱི་གུར་ཕུབ་པའི་ཤེལ་གྱི་མཆོད་སྡོང་སྟེ་མཆོད་རྟེན་ཇི་ལྟ་བར། དྲི་
མ་མེད་ཅིང་མཛེས་པའི་སྐུ་མཆོག་དཀར་པོ་ནི། ཚོན་ཁ་དོག་སྣ་ཚོགས་པས་བཀྲ་བའི་ལྷ་རྫས་ཀྱི་གོས་ཀྱིས་སྤུད་པ་
སྟེ་བརྒྱན་ནོ། ། མི་ཕྱེད་སྐྱིལ་ཀྲུང་སྟེ་རྡོ་རྗེའི་སྐྱིལ་ཀྲུང་མཆོག་གིས་ལེགས་པར་གནས་པ་སྟེ་བཞུགས་ཤིང་།
བརྒྱད་གཉིས་ཏེ་བཅུ་དྲུག་ལོན་པའི་ལང་ཚོའི་དཔལ་འཛིན་པ་སྟེ་རྣམ་པ་ཅན་རྒྱལ་བའི་ཡུམ་དུ་གྱུར་ལ། མི་
འདྲའི་རྣམ་འཕྲུལ་ཏེ་སྤྲུལ་པ་མི་འདྲ་བ་དུ་མས་རྣམ་པར་རོལ་བ་བསྟན་པའི་སྒོ་ནས་འགྲོ་བ་སྟེ་གདུལ་བྱའི་ཡིད་
བཞིན་ནམ་བསམ་པ་དང་མཐུན་པར་འཇུག་པ་མཛད་པ་ཁྱོད་ལ་ཕྱག་འཚལ་ལོ། ། གཉིས་པ་ནི། རྔ་ཡབ་
དཀར་པོ་ནས་མངོན་པར་བརྩོན་ཞེས་པའི་བར་ཚིགས་སུ་བཅད་པ་གསུམ་གསུངས་ཏེ། ཕྱག་གཡས་ཀྱིས་རྔ་ཡབ་
དཀར་པོ་བསྣམས་པ་རྒྱལ་པའི་སྲས་ཕྱག་ན་པདྨ་སྤྱན་རས་གཟིགས་དང་། རྡོ་རྗེ་འཛིན་པ་མཐུ་ཆེན་ཐོབ་གཉིས་
གཡས་དང་གཡོན་གྱི་ཕྱོགས་སུ་གནས་ནས་ཁྱོད་ཀྱི་སྐུར་མངོན་དུ་ཕྱོགས་ཏེ། ཁྱོད་ཀྱི་སྐུ་ལ་རྟག་ཏུ་བློ་བསྒྲིམས་ཏེ་
394



༄༅། ། བཅོམ་ལྡན་འདས་རྣམ་པར་རྒྱལ་མའི་བསྟོད་པ་འཆི་མེད་གྲུབ་པའི་ཚིག་འགྲེལ་མདོར་བསྡུས་གསལ་བ། །
བལྟས་ཀྱང་བལྟ་བས་ཡིད་ངོམས་པ་སྟེ་ཆོག་ཤེས་པ་མེད་དོ། །རིམ་པ་བཞིན་དུ་རལ་གྲི་དང་ལྕགས་ཀྱུ་དང་
དབྱུག་པ་དང་རྡོ་རྗེ་རྣམས་ཕྱག་གཡས་ཀྱིས་འཛིན་ཅིང་། ཕྱག་གཡོན་པ་ཐམས་ཅད་ཐུགས་ཀར་མ་རུངས་པ་
འདུལ་པའི་སྡིགས་འཛུབ་མཛད་པ་ཅན་གྱི་ཁྲོ་བོ་མི་གཡོ་བ་དང་། འདོད་རྒྱལ་དང་། དབྱུག་སྔོན་ཅན་དང་།
སྟོབས་པོ་ཆེ་བཞི་ནི་རིམ་པ་བཞིན་དུ་ཁྱོད་ཀྱི་མདུན་དང་གཡས་དང་རྒྱབ་དང་གཡོན་གྱི་ཕྱོགས་བཞིར་གནས་
བགེགས་ཀྱི་དཔུང་རྣམས་འཇོམས་པར་བྱེད་དོ། ། འཆི་བ་མེད་པའི་བདུད་རྩིའི་ཆར་གྱི་རྒྱུན་འབེབས་པའི་
གཙང་མའི་གནས་ཀྱི་ལྷ་ཡི་བུ་གཉིས་ནི། ཁྱོད་ཀྱི་སྟེང་གི་ཕྱོགས་ནས་རིན་ཆེན་བུམ་པ་བཟུང་བ་ཡིས་དག་པའི་ཆུ་
རྒྱུན་འབེབས་ལ་མངོན་པར་བརྩོན་ནོ། ། གསུམ་པ་ནི། མ་ལུས་ཤེས་བྱ་ནས་ཕྱག་འཚལ་ལོ། ། ཞེས་པའི་བར་
ཚིགས་སུ་བཅད་པ་གཉིས་ཏེ། མ་ལུས་པའི་ཤེས་བྱ་མཐའ་དག་གསལ་བར་མངོན་སུམ་དུ་གཟིགས་པར་གྱུར་
ཅིང་། མུ་མེད་དེ་མཐའ་མེད་པའི་འགྲོ་བ་རྣམས་ལ་དུས་རྒྱུན་ཆད་མེད་པར་བུ་ལྟར་བརྩེ་བ་དང་། མེ་དང་
མཚོན་དང་དུག་དང་སོགས་ཏེ་སྟག་སེང་སྦྲུལ་གདུག་སོགས་ཀྱི་འཇིགས་པ་ཀུན་ལས་སྐྱོབ་པར་མཛད་པ་དང་།
མི་དང་ལྷ་ཡི་རྣམ་པར་འདྲེན་པ་ཁྱོད་ལ་འདུད་དོ། ། ཤེས་བྱ་ཀུན་གཟིགས་པ་ལ་གེགས་བྱེད་ཀྱི་རྨོངས་པའི་དྲ་བ་
བཅད་པ་སྟེ་སྤངས་ཤིང༌། སེམས་ཅན་ཀུན་ལ་ཕྱོགས་རིས་མེད་པར་སྙོམས་པའི་ཐུགས་དང་ལྡན་ལ། དུས་དང་
གནས་སྐབས་ཀུན་ཏུ་ཕན་དང་བདེ་བ་སེམས་ཅན་རྣམས་ལ་སྟེར་བར་མཛད་པའི་ལྷ་མོ་འཇིག་རྟེན་ཀུན་གྱི་སྐྱབས་
སུ་གྱུར་པ་ཁྱོད་ལ་ཕྱག་འཚལ་ལོ། ། དེ་ལ་རྐང་པ་དང་པོས་མཁྱེན་པའི་ཡོན་ཏན་དང་། གཉིས་པས་བརྩེ་བའི་
ཡོན་ཏན་དང་། གསུམ་པས་འཕྲིན་ལས་ཀྱི་ནུས་པའི་ཡོན་ཏན་བསྟན་པ་ཡིན་ནོ། ། དྲ་བ་ཞེས་པ་ནི་འདིར་
དཔེར་དྲ་བ་དང་ཆོས་མཚུངས་པའི་མི་ཤེས་པའི་རྨོངས་པ་དང་དྲ་བའི་མིང་གིས་བཏགས་པའོ། ། གཉིས་པ་ནི།
ཤིན་ཏུ་བརྟན་པ་ནས་འཕྲིན་ལས་མཛོད། ཅེས་པའི་བར་ཚིགས་སུ་བཅད་པ་དགུས་སྟོན་ཏེ། འདི་ལའང་
གཉིས། སྔོན་གྱི་ཐུགས་བསྐྱེད་དང་མཐུན་པར་རྗེས་སུ་འཛིན་དགོས་པར་བསྐུལ་བ། འཕྲིན་ལས་མཛད་པར་
གསོལ་བའོ། ། དང་པོ་ནི། འདི་ནས་མཐུ་དང་ལྡན་ཞེས་པའི་བར་ཏེ། སྔོན་སུམ་ཅུ་རྩ་གསུམ་གྱི་ཤིན་ཏུ་བརྟན་
པ་ཞེས་བྱ་བ་ལྷ་ཡི་བུ་དེས། ཁྱོད་ཀྱི་གཟུངས་སྔགས་སྟོན་པས་གསུངས་པ་ལྟར་ཞག་དྲུག་ཏུ་བགྲངས་པས་ཀྱང་།
འཇིགས་པ་ཆེན་པོ་ངན་སོང་གི་གནས་ལས་ཡོངས་སུ་ཐར་བར་གྱུར་ཏེ་རིང་བའི་མཆོག་གི་ཚེ་ཐོབ་སྟེ། ངན་འགྲོ་
རང་འགྲོ་བའི་ལས་ཀྱི་སྒྲིབ་པ་མ་ལུས་པ་དག་པར་གྱུར་ན། བདག་གིས་གནས་འདི་ན་ཁྱོད་ལ་རྩེ་གཅིག་པའི་ཡིད་
ཀྱིས་ནི། དུས་རྒྱུན་ཏུ་སྐྱབས་སུ་བཟུང་ནས་ཁྱོད་ཀྱི་སྐུ་ལ་དམིགས་པའི་ཏིང་འཛིན་དང་། གཟུངས་ཀྱི་བཟླས་
བརྗོད་དང་། མཆོད་པ་འབུལ་བས་ཉིན་མཚན་གྱི་དུས་རྣམས་འདའ་བར་བྱེད་པ་ལ། བཅོམ་ལྡན་འདས་ཁྱོད་
395



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱིས་འདིར་བདག་གི་འདོད་པའི་རེ་བ་མི་སྐོང་བ་ནི་ཅིའི་རྐྱེན་ལགས། འདི་ནི་བདག་ཅག་ལྟ་བུ་ལ་དགོངས་པ་སྟེ།
རེ་ཆད་པའམ་ཉམ་ཐག་པའི་ཚུལ་གྱིས་འབོད་པའོ། ། སྔོན་བྱུང་ལ་ངན་འགྲོ་ཐམས་ཅད་ཡོངས་སུ་སྦྱོང་བའི་
གཙུག་གཏོར་རྣམ་པར་རྒྱལ་ཞེས་བྱ་བ་ལས། ལྷའི་བུ་ཤིན་ཏུ་བརྟན་པ་ཞག་བདུན་ནས་འཆི་བའི་དུས་བྱེད་པར་
འགྱུར་ཏེ། འཛམ་བུའི་གླིང་དུ་སྐྱེ་བར་འགྱུར་རོ། ། དེ་ཡང་འགྲོ་བ་བདུན་པོ་མྱོང་ནས་སེམས་ཅན་དམྱལ་བར་
སྐྱེ་བར་འགྱུར་རོ། ། བརྒྱ་ལ་ནམ་ཞིག་མི་སྐྱེས་ན་ཡང་། དེར་དེ་དབུལ་པོར་འགྱུར་ཞིང་དམུས་ལོང་དུ་འགྱུར་
རོ། ། ཞེས་དང་། འགྲོ་བ་བདུན་ནི་ཕག་གི་སྐྱེ་གནས་དང་ཁྱི་དང་ཝ་དང་སྤྲེའུ་དང་སྦྲུལ་གདུག་པ་དང་བྱ་རྒོད་
དངབྱ་ཁྭ་ཏ་སྟེ། འགྲོ་བ་བདུན་པོ་དེ་དག་ཏུ་མི་གཙང་བ་ཟ་བ་མྱོང་བར་འགྱུར་བར་མཐོང་ངོ༌། ། ཞེས་
གསུངས་པ་ལྟར་གྱི་ངན་འགྲོ་ལས་ཐར་རོ། ། དེ་ཡང་དེ་ཉིད་ལས། དེ་ནས་ལྷའི་བུ་དེས་ཉི་མ་བདུན་གྱི་བར་དུ་
ཉིན་དྲུག་མཚན་དྲུག་ཏུ་གཟུངས་འདི་ལ་བརྩོན་པ་བྱས་ནས། དེའི་ཐམས་ཅད་དུའང་ཕུན་སུམ་ཚོགས་ཏེ།
འདི་ལྟ་སྟེ། ངན་འགྲོ་ལས་ནི་ཡོངས་སུ་ཐར། ། བདེ་བའི་ལམ་ལ་ཡང་དག་གནས། ། ཚེ་རིང་བར་གྱུར་ནས་ཨེ་
མ་ཧོ། ། ཞེས་སོགས་གསུངས་པ་ལྟར་རོ། གཞན་ཡང་། གཅེས་པའི་བུ་ལ་བརྩེ་བའི་མ་ཡིས་ནི་རང་གི་ཡིད་
དུ་འོང་བའི་བུ་ལ་དགའ་བའི་ཡིད་རྩེ་གཅིག་པ་བཞིན་དུ། ཡིད་ལ་རྩེ་གཅིག་ཏུ་ཁྱོད་སེམས་པ་སྟེ་བསམས་ཤིང་
དྲན་ནས་དང་པའི་བུ་ང་ཡིས་ནི། ལན་གཅིག་མ་ཡིན་པར་ཁྱོད་ལ་ཡང་ཡང་མ་བོས་ཀྱང་རྗེས་སུ་འཛིན་པ་འདི་
ལྟར་ན། འོ་ན་ཁྱོད་ནི་སེམས་ཅན་རྣམས་ལ་ཕན་བཞེད་པའི་བརྩེ་བའི་གཏེར་ཆེན་པོ་ཉིད་དུ་བདག་གིས་རྒྱུ་
མཚན་ཅི་ལས་ཏེ་གང་གི་སྒོ་ནས་དཔག་པར་བྱ་སྟེ། བརྩེ་པའི་གཏེར་ཡིན་པ་ལ་རྒྱུ་མཚན་ཡང་དག་གཞན་མེད་
པའི་ཕྱིར་རོ། །དེས་ན་ཐུགས་རྗེས་འཛིན་པར་རིགས་སོ། ། ཁྱོད་ཀྱིས་ནི། འགྲོ་བ་ཀུན་གྱི་ཁམས་དང་བསམ་
པ་ཇི་ལྟར་ཡིན་པ་མཁྱེན་ཅིང་། དེར་མ་ཟད་སྔོན་དུས་ཀྱི་འགྲོ་བ་དེ་དག་གི་དོན་དུ་ཕན་པའི་ཐུགས་ཀྱང་བསྐྱེད་
ལ། ཚུལ་ཇི་ལྟར་གདུལ་བར་བྱ་བའི་ཐབས་ལ་ཤིན་ཏུ་མཁས་ཤིང༌། སྲིད་པ་འཁོར་བའི་རྒུད་པ་དང་། ཞི་བ་
ཕྱོགས་གཅིག་པའི་རྒུད་པ་སེལ་བའི་མཐུ་དང་ལྡན་ལགས་སོ། ། ཞེས་སོ། གཉིས་པ་ནི། དེ་ཕྱིར་རྟག་ཏུ་ནས་
འཕྲིན་ལས་མཛོད། ། ཅེས་པའི་བར་ཏེ་རྗེས་སུ་འཛིན་དགོས་པའི་རྒྱུ་མཚན་བརྗོད་མ་ཐག་པ་དེའི་ཕྱིར་ན།
ཁྱོད་ཀྱི་གཟུངས་བཟླ་པ་པོ་བདག་ནི། ཚེ་རབས་རྟག་ཏུ་དག་པའི་སྐྱེ་བ་འཛིན་པ་དང་། རྒྱལ་བ་སངས་རྒྱས་
དང་དངོས་སུ་ཕྲད་ཅིང་རྒྱལ་བའི་སྲས་བྱང་ཆུབ་སེམས་དཔའི་རིགས་སུ་འགྱུར་བ་དང་། བློ་གྲོས་རྣོ་བ་དང་ཚེ་
རབས་སྔ་མ་དྲན་ཞིང་སྨྲ་བའི་ངག་ནི་བཙུན་པ་སྟེ་གཞན་གྱིས་ཚད་མར་འཛིན་པ་དང་། དྲན་པ་དང་ལྡན་ཞིང་ཕྱི་
མ་བདེ་བ་ཅན་དུ་སྐྱེ་བར་འགྱུར་བ་དང་། དཔག་ཏུ་མེད་པའི་ཚེ་རིང་པོ་ཐུབ་ཅིང་མི་མིན་འབྱུང་པོའི་གནོད་པ་
396



༄༅། ། བཅོམ་ལྡན་འདས་རྣམ་པར་རྒྱལ་མའི་བསྟོད་པ་འཆི་མེད་གྲུབ་པའི་ཚིག་འགྲེལ་མདོར་བསྡུས་གསལ་བ། །
མེད་པ་དང་། མེ་དང་ཆུ་དང་དུག་སོགས་ཀྱིས་དུས་མ་ཡིན་པར་འཆི་བ་བརྒྱད་དང་ནད་ལས་གྲོལ་བར་འགྱུར་བ་
བདག་གཞན་ཀུན་གྱི་མཆོད་འོས་སུ་འགྱུར་ཞིང་ཕ་རོལ་གྱི་དགྲ་ལས་རྒྱལ་བ་དང༌། གྲུབ་པ་བརྒྱད་ལས་རལ་གྲིའི་
གྲུབ་པ་འཐོབ་པར་འགྱུར་བ་དང་། རིག་པ་འཛིན་པ་ཆེན་པོའི་ས་བརྙེས་ཤིང་ནམ་མཁའ་ལ་འགྲོ་བར་ནུས་པ་
དང་། ལུས་མི་སྣང་བར་བྱེད་ནུས་པ་སོགས་རྒྱལ་བས་གསུངས་པའི་ཁྱོད་ཀྱི་གཟུངས་ཀྱི་ཕན་ཡོན་ཇི་སྙེད་མཆིས་
པ་ཀུན་ཀྱང་། སྒྲུབ་པ་པོ་ཡིས་ཁྱོད་ལ་ཇི་ལྟར་གསོལ་བ་བཞིན་དུ་ཐུགས་རྗེའི་གཞན་དབང་དུ་གྱུར་པའི་འཕགས་
མའི་དྲིན་གྱིས་ནི། བདག་གི་ཡིད་ལ་རེ་བ་ཡོངས་སུ་རྫོགས་པར་མཛོད་ཅིག་གོ། ཕན་ཡོན་ཕྱི་མ་རལ་གྲི་རིག་
འཛིན་སོགས་མ་གཏོགས་གཞན་རྣམས་ནི་ངན་འགྲོ་ཐམས་ཅད་ཡོངས་སུ་སྦྱོང་བའི་གཙུག་ཏོར་རྣམ་པར་རྒྱལ་མ་
ཞེས་བྱ་བ་ལས་འབྱུང་ངོ་
། ། དེ་ཡང་ཐམས་ཅད་དྲངས་ན་མང་དུ་དོགས་པས་ཐོར་ཙམ་ནི། དེ་ཉིད་ལས།
ལྷའི་དབང་པོ་གཙུག་ཏོར་རྣམ་པར་རྒྱལ་མ་ཞེས་བྱ་བའི་གཟུངས། དེ་བཞིན་གཤེགས་པ་ཐམས་ཅད་ཀྱི་སྤྱི་བོ་
ནས་དབང་བསྐུར་བ། ངན་འགྲོ་ཐམས་ཅད་ཡོངས་སུ་སྦྱོང་བ། སྒྲིབ་པ་དང་སྡུག་བསྔལ་བར་སྐྱེ་བ་ཐམས་ཅད་
དུ་འཇིག་པར་བྱེད་པ། སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་
ཐམས་ཅད་ཡོངས་སུ་སྤྱོད་པ་བདེ་འགྲོའི་ལམ་དུ་འཇོག་པ་ཡོད་དོ། ལྷའི་དབང་པོ་དེ་བས་ན་གཙུག་ཏོར་རྣམ་
པར་རྒྱལ་མའི་གཟུངས། ངན་འགྲོ་ཐམས་ཅད་ཡོངས་སུ་སྦྱོང་བ། ཐོས་མ་ཐག་ཏུ་སྒྲིབ་པ་འབྱུང་པར་འགྱུར་བ།
སྡུག་བསྔལ་གྱི་རང་བཞིན་སྣ་ཚོགས་ཆེས་ཆེ་བ་ཤིན་ཏུ་མང་པོ་དག་འཇིག་པར་བྱེད་དེ། སྐྱེ་བ་ཡོངས་སུ་དག་པའི་
རྒྱུན་ཐོབ་པར་འགྱུར་རོ། ། ཞེས་སོགས་མང་པོ་དང་། གཟུངས་འདི་ཐོས་མ་ཐག་ཏུ་བསྐལ་པ་བརྒྱ་སྟོང་དུ་
བསགས་པའི་ལས་ཀྱི་སྒྲིབ་པ་འབྱུང་པར་འགྱུར་རོ། ། ཞེས་སོགས་དང་། སེམས་ཅན་སྡིག་པ་བྱེད་པ་ཤི་བའི་
དུས་བྱས་པ་དེ་དག་གི་དོན་དུ་གཟུངས་འདི་ཡུངས་ཀར་ལ་ལན་ཉི་ཤུ་རྩ་གཅིག་བཟླས་ཏེ། དེ་དག་གི་རུས་གོང་
རྣམས་ཀྱི་སྟེང་དུ་གཏོར་ན། དེ་དག་སེམས་ཅན་དམྱལ་བ་དང་དུད་འགྲོའི་སྐྱེ་གནས་དང་། གཤིན་རྗེའི་འཇིག་
རྟེན་ནམ། ཡི་དྭགས་ཀྱི་ཡུལ་ལམ། དེ་ལས་གཞན་པའི་ངན་འགྲོ་རྣམས་སུ་སྐྱེ་བར་མི་འགྱུར་ཏེ། དེ་དག་
གཟུངས་འདིའི་མཐུས་ངན་འགྲོ་དེ་དག་ལས་ཐར་པར་འགྱུར་རོ། ། དེ་དག་ལས་ཐར་ནས་ཀྱང་ལྷར་སྐྱེ་བར་
འགྱུར་རོ། ། སུ་ཞིག་ཉིན་གཅིག་བཞིན་དུ་འདི་ལན་ཉི་ཤུ་རྩ་གཅིག་ཁ་ཏོན་དུ་བྱས་ན་འཇིག་རྟེན་མང་པོའི་
མཆོད་པའི་འོས་སུ་འགྱུར་རོ། ། ཚེ་རིང་པོར་འགྱུར་རོ་ཞེས་སོགས་དང་། ཤི་འཕོས་ནས་ཀྱང་འཇིག་རྟེན་ཀྱི་
ཁམས་བདེ་བ་ཅན་དུ་སྐྱེ་བ་འགྱུར་རོ། །དེ་ནས་ཀྱང་སངས་རྒྱས་ཀྱི་ཞིང་ཐ་དད་པ་རྣམས་སུ་འགྲོ་བར་འགྱུར་
རོ། ། ཞེས་སོགས་མང་དུ་འབྱུང་ངོ༌
། ། ཁོ་བོས་ཀྱང་ཕན་ཡོན་དེ་ལྟ་བུ་མཐོང་བའི་དད་པས་ཡིད་དྲངས་ཏེ་
397



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞོན་དུས་ནས་ད་ལྟའི་བར་ཁ་ཏོན་གྱི་གཙོ་བོར་བྱས་སོ། ། རལ་གྲི་རིག་འཛིན་སོགས་ནི་བྱ་རྒྱུད་སྤྱི་ནས་བཤད་
པ་ལ་དགོངས་སོ། ། གཞན་ཡང་གཟུངས་མཆོག་འདི་གསུངས་པའི་ཚེ་གང་ལ་གཟུངས་འདི་གཏད་པའི་ལྷའི་
དབང་པོ་བརྒྱ་བྱིན་དང་། དེར་མ་ཟད་སེམས་ཅན་གང་ཞིག་གཟུངས་དེ་ཉིད་འཛིན་པར་བྱེད་པའི་སེམས་ཅན་
དེའི་སླད་དེ་ཕྱི་བཞིན་འབྲངས་ནས་ནི། དུས་རྟག་ཏུ་བསྲུང་བར་ཞལ་གྱིས་ལེགས་པར་བཞེས་པ། ཆོས་ཀྱི་རྒྱལ་
པོ་གཤིན་རྗེ་ཆེན་པོ་དེས་ཀྱང་། སྙིགས་དུས་ཀྱི་སྐྱེ་བོའི་བྱ་བྱེད་ངན་པའི་ངང་ཚུལ་ལ་མི་ལྟ་བར། རྒྱལ་པའི་སྤྱན་
སྔར་གཟུངས་འཛིན་པ་པོ་དེ་སྲུང་བར་དམ་བཅས་པའི་ཚུལ་དེ་དགོངས་པར་མཛོད་ལ། གཟུངས་ཀྱི་ཕན་ཡོན་
གང་ཡིན་པ་དེ་དག་ཀུན་ཀྱང་དུས་མྱུར་དུ་བདག་ལ་འགྲུབ་པར་མངོན་དུ་འགྱུར་པའི་འཕྲིན་ལས་མཛོད་ཅིག་ཅེས་
པ་ནི། དོན་གྱིས་བརྒྱ་བྱིན་དང་གཤིན་རྗེའི་རྒྱལ་པོ་གཉིས་པ་ལའང་འཕྲིན་ལས་མཛད་པར་གསོལ་པའོ། །
བརྒྱ་བྱིན་ལ་གཟུངས་འདི་གཏད་པ་ཡིན་པར་སྔར་དྲངས་པས་ཀྱང་ཤེས་ལ། ཆོས་ཀྱི་རྒྱལ་པོས་ཞལ་གྱིས་བཞེས་
པ་ནི། དེ་ཉིད་ལས། དེ་ནས་ཆོས་ཀྱི་རྒྱལ་པོ་གཤིན་རྗེ་ནུབ་མོ་དེའི་ནམ་ལངས་ནས། ཞེས་པ་ནས། བཅོམ་
ལྡན་འདས་འདི་ནི་མཐུ་ཆེ་ཞིང་སྨན་ཡོན་ཆེ་བ་ལགས་ཏེ། བཅོམ་ལྡན་འདས་བདག་ཀྱང་རྟག་ཏུ་རྒྱུན་མི་ཆད་
པར་སེམས་ཅན་དེའི་ཕྱི་བཞིན་བསྲུང་བ་དང་། ཞེས་སོགས་འབྱུང་བ་ལྟར་རོ། ། གསུམ་པ་སྨོན་ལམ་ནི། དེ་
ལྟར་འགྲོ་བའི་སོགས་མན་ཆད་དེ། འདི་ལ་གསུམ། སྤྱིར་སྨོན་པ་དང་། བྱེ་བྲག་ཏུ་སྨོན་པ་དང༌། བསྡུས་ཏེ་
སྨོན་པའོ། ། དང་པོ་ནི། འདི་ནས་ཚིགས་བཅད་གཅིག་གིས་སྟོན་ཏེ། དོན་ནི། གོང་དུ་བསྟོད་པའི་ཚུལ་དེ་
ལྟར་དུ་འགྲོ་བའི་སྐྱབས་སུ་གྱུར་པའི་རྗེ་བཙུན་མ་ལ་ཅུང་ཟད་ཙམ་བསྟོད་པ་ལས་བྱུང་པའི་དགེ་བ་གང་མཆིས་པ་
དེའི་མཐུས། བསྟོད་པ་པོ་བདག་གིས་མཐར་ཐུག་འཕགས་མའི་གོ་འཕང་མཆོག་སངས་རྒྱས་ཀྱི་གོ་འཕང་དེ་དུས་
མྱུར་དུ་ཐོབ་ནས། ཤིན་ཏུ་ཉམ་ཆུང་གི་ལུས་ཅན་སེམས་ཅན་ཀུན་གྱི་མགོན་བགྱིད་ནུས་པར་ཤོག་ཅིག་ཅེས་
སོ། ། གཉིས་པ་ནི། མི་བསྲུན་ནས་དཔག་བསམ་ཤིང་བཞིན་ཤོག ཅེས་པའི་བར་ཚིགས་སུ་བཅད་པ་ལྔས་
སྟོན་ཏེ། འདི་ལ་ཞི་རྒྱས་དབང་དྲག་བཞི་དང་ལྷུན་གྱིས་གྲུབ་པའི་འཕྲིན་ལས་བྱེད་ནུས་པར་སྨོན་པ་དང་ལྔའི་
དང་པོ་ནི། མ་དུལ་བས་མི་བསྲུན་པའི་ཡིད་ཀྱི་བྲན་དུ་འགྱུར་བའི་མཐུས། ཕྱིས་མི་འདོད་པའི་འབྲས་བུ་སྡུག་
བསྔལ་སྟེར་བ་བྱེད་པ་གནག་པའི་མི་དགེ་བའི་ལས་ཅི་ཙམ་ཞིག་ཡོད་པ་མི་ཤེས་མ་རིག་པའི་དབང་གིས་བགྱིས་པ་
གང་ཡིན་པ་མ་ལུས་པ་ཐམས་ཅད་དཀའ་བ་མང་པར་བདེ་བླག་ཉིད་དུ་ཞི་བར་གྱུར་ཅིག གཉིས་པ་ནི། མཆོག་
གི་ཚེ་རིང་པོ་དང་། རྒྱལ་པའི་གསུང་རབ་ཀྱི་ཚིག་དོན་འབྱེད་ནུས་པའི་རླབས་ཆེན་གྱི་རྣམ་དཔྱོད་ཤེས་རབ་དང་།
བླ་མ་དང་དཀོན་མཆོག་ལས་འབྲས་སོགས་ལ་དད་པ་དང་། སྡུག་བསྔལ་ཅན་གྱི་སེམས་ཅན་ལ་བརྩེ་བའི་སྙིང་རྗེ་
398



༄༅། ། བཅོམ་ལྡན་འདས་རྣམ་པར་རྒྱལ་མའི་བསྟོད་པ་འཆི་མེད་གྲུབ་པའི་ཚིག་འགྲེལ་མདོར་བསྡུས་གསལ་བ། །
དང་། དགེ་བའི་ལས་ལ་སྤྲོ་བའི་བརྩོན་འགྲུས་དང་། དམིགས་པ་ལ་རྩེ་གཅིག་པའི་ཏིང་འཛིན་དང་། སྦྱིན་པ་
དང་། ཚུལ་ཁྲིམས་དང་། བཟོད་པ་སོགས་དང་མདོར་ན་གསུང་རབ་ཀྱི་ཚིག་དོན་འཛིན་པ་དང་། ཉན་པ་
དང་། འཆད་པ་དང་། རྩོད་པ་དང་། རྩོམ་པ་དང་། རྣམ་པར་དཔྱོད་པ་ལ་སོགས་པ་ལུང་གི་ཡོན་ཏན་དང་།
དེ་ལྟར་བྱས་པའི་འབྲས་བུ་དད་པ་དང་། ། སྙིང་རྗེ་དང་། ངེས་འབྱུང་དང་། བྱང་ཆུབ་ཀྱི་སེམས་དང་། ཡང་
དག་པའི་ལྟ་བ་སོགས་མི་མཐུན་ཕྱོགས་ཀྱི་གཉེན་པོར་གྱུར་པའི་རྟོགས་པའི་ཡོན་ཏན་གང་ཇི་སྙེད་ཡོད་པ་མཐའ་
དག་གོང་ནས་གོང་དུ་རྒྱས་པར་ཤོག་ཅིག གསུམ་པ་ནི། ཡང་དག་པར་རྫོགས་པའི་བྱང་ཆུབ་ཀྱི་གོ་འཕང་སྒྲུབ་
པར་བྱེད་པའི་རྗེས་སུ་རབ་ཏུ་གཞོལ་བ་སྟེ་ཕྱོགས་པའམ་འཇུག་པ་དང་འབབ་པ་གཤེགས་པ་ཐུགས་དགྱེས་པར་
འགྱུར་བའི་རབ་འབྱམས་ཏེ་དབང་གི་ལས་མང་པོ་དེ་དག་ཐམས་ཅད་ཇི་ལྟར་སྨོན་པ་བཞིན་དུ་འདོད་པ་ཙམ་
གྱིས་རྗེས་སུ་བྱེད་པར་ཤོག་ཅིག དབང་གི་ལས་ནི་ནོར་དང་ཆོས་སོགས་ཅི་རིགས་དབང་དུ་སྡུད་ནུས་པའི་ལས་
ཞིག་ཡིན་ལ། འདོད་པ་ཙམ་གྱི་རྗེས་སུ་བྱེད་པ་ནི། མི་འདོད་ན་མ་གཏོགས་འདོད་ན་འདོད་པ་ལྟར་འབྱུང་བར་
སྨོན་པའོ། ། བཞི་པ་ནི། ཐོས་པ་དང་བསམ་པ་དང་སྒོམ་པར་བྱེད་པས་བདག་ཉིད་ཀྱི་རྒྱུད་འདུལ་བ་དེའི་ཚེ།
ཡང་དག་པའི་ལམ་གྱི་གེགས་བྱེད་པ་ལ་མངོན་པར་བརྩོན་པའི་ནག་པོའི་ཕྱོགས་སུ་གཏོགས་པ་ཚུ་ ལག་ སྟེ།
བདུད་རིགས་འཁོར་བཅས་རྣམས་ཀྱི་སྟོབས་དང་དཔུང་ནི། མངོན་སྤྱོད་དེ་དྲག་པོའི་ལས་ཀྱིས་དེ་ཐམས་ཅད་
ཚར་གཅོད་ནུས་པར་ཤོག་ཅིག་ཅེས་པའོ། ། དེ་ལ་ཞི་བའི་ལས་ཞེས་པ་ནི། སྤྱིར་འཇམ་པོའི་སྒོ་ནས་བྱེད་པ་ལ་
སྦྱོར་ཡང་འདིར་ནི་གཙོ་བོར་ནད་དང་གདོན་སོགས་ཞི་བར་བྱེད་པའི་ལས་ཞིག་ལ་བྱེད་དོ། ། ལྔ་པ་ནི། བདག་
ནི་སུ་ཞིག་གིས་མིག་གིས་མཐོང་བ་དང་། རྣ་བས་ཐོས་པ་དང་།ཡིད་ལ་དྲན་པ་དང་། ལུས་ཀྱིས་རེག་པ་ཙམ་གྱིས་
ཀྱང་། དེ་ལྟར་བྱེད་པའི་འགྲོ་བ་ཀུན་གྱི་ཡིད་ཀྱི་རེ་བ་གང་ཡིན་པ་མཐའ་དག་ཡོངས་སུ་རྫོགས་པར་བྱེད་ནུས་པ་
ལ། དཔེར་ན། ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་ལ་སུ་ཞིག་གིས་གསོལ་བ་དངོས་སུ་བཏབ་ན།
དེ་དག་ལ་འབད་རྩོལ་གྱི་རྟོག་པ་མེད་པར་འདོད་དགུ་འབྱུང་བ་བཞིན་དུ། བདག་མཐོང་བ་ལ་སོགས་པས་
སེམས་ཅན་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པར་ཤོག་ཅིག་པའི་དོན་ནོ། ། གསུམ་པ་ནི། དེ་ལྟ་བུ་
ལ་སོགས་པའི་སྨོན་ལམ་མང་པོ་བརྗོད་དུ་ཡོད་ཀྱང་། མང་བར་དོགས་པས་མདོར་བསྡུ་ན། འདི་ལྟར་བགྱིས་
པའི་བསོད་ནམས་དེས་དགེ་བའི་བཤེས་གཉེན་དམ་པ་རྣམས་ཐུགས་མཉེས་པར་བྱས་ནས། ཐུབ་པའི་དབང་
པོའི་དགོངས་པ་ཇི་ལྟ་བ་བཞིན་ལེགས་པར་རྙེད་པ་སྟེ་རྟོགས་པའི་མང་དུ་ཐོས་པ་བཙལ་བར་བྱས་ཏེ། ཚུལ་དེ་
ཉིད་ཀྱིས་ཉམས་ལེན་སྒྲུབ་པའི་བྱ་བ་ལེགས་པར་མཐར་ཕྱིན་ནས། དེའི་མཐུས་རྒྱལ་བའི་ལུང་རྟོགས་ཀྱི་བསྟན་
399



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ཕྱོགས་བཅུར་རྒྱས་པར་བྱེད་ནུས་པར་ཤོག་ཅིག་ཅེས་པའོ། ། ཚིགས་བཅད་འདིས་ཐོག་མར་བླ་མ་བསྟེན་ནས་
ཐོས་པ་མང་དུ་བྱས་ཏེ། དེ་ནས་སྒྲུབ་པའི་ཉམས་ལེན་བྱེད་དགོས་པའི་གོ་རིམ་ཀྱང་བསྟན་པ་ཡིན་ནོ། ། མཛད་
བྱུང་ནི། བཅོམ་ལྡན་འདས་གཙུག་ཏོར་རྣམ་པར་རྒྱལ་མ་ལ་བསྟོད་པ་འཆི་མེད་གྲུབ་པ་ཞེས་བྱ་བ་འདི་ནི། མང་
དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས། གསལ་རྗེ་གངས་ཀྱི་དབེན་གནས་ཡང་འདྲེན་དུ་
སྦྱར་བའོ། ། ཞེས་པ་སྟེ་སླའོ། ། བསྟོད་པ་འདི་ནི། ཇི་སྐད་དུ། གཞན་ཡང་དབེན་གནས་དུ་མར་འཇམ་
དབྱངས་ཀྱིས། ། འདི་དང་འདི་འདྲའི་བསྟན་བཅོས་རྩོམས་ཤིག་དང༌། ། བསྟན་དང་འགྲོ་ལ་ཕན་པར་འབྱུང་
ངོ་ཞེས། ། གསུངས་ནས་བཀའ་བཞིན་མཛད་པའི་བཙོང་ཁ་པ། ། ཞེས་འབྱུང་བ་ལྟར་རྗེ་བཙུན་གྱིས་བསྐུལ་
ནས་རྗེས་མཛད་པ་ཞིག་ཡིན་པར་སེམས་ལ། དེར་མ་ཟད་ལྷ་མོ་འདི་རྗེ་ཉིད་ཀྱི་ལྷག་པའི་ལྷ་ཡིན་པའི་རྒྱུ་མཚན་
གྱིས་ཀྱང་ཡིན་ནོ། ། སྨྲས་པ། རྒྱལ་བ་ཀུན་ཡུམ་རྗེ་བཙུན་རྣམ་རྒྱལ་མའི། ། བསྟོད་གསོལ་ལེགས་བཤད་ཀུན་
ད་སྨིན་པའི་ཁ། ། བློ་གྲོས་འོད་དཀར་ཟེར་གྱིས་དེང་ཕྱེ་ནས། ། བཅོམ་ལྡན་འདས་མ་དེ་ཉིད་མཉེས་ཕྱིར་
འབུལ། ། ཚུལ་འདིར་ཚུལ་བཞིན་འབད་ལས་བྱུང་པའི་དགེས། ། སྐྱེ་དང་སྐྱེ་བར་རྗེ་བཙུན་རྣམ་རྒྱལ་མས། །
བརྩེ་ཆེན་བརྩེ་བས་གྱུར་ཅིག། ཅེས་པ་འདི་ནི་གནས་བརྟན་བྱམས་པ་རིན་ཆེན་གྱིས་བསྐུལ་པས་རྐྱེན་བྱས།
རང་ཉིད་ཀྱིས་ཀྱང་སྔར་བསྟོད་ཆེན་གཞན་གསུམ་གྱི་འགྲེལ་བ་བྱས་ཡོད་པ་ལ། འདིའི་ཚིག་དོན་དེ་ཙམ་གོ་མི་
དཀའ་ཡང་། བསྡུས་ཙམ་ཞིག་བྱེད་སྙམ་པའི་འདུན་པ་སྔ་མོ་ནས་ཡོད་པས་མཚམས་སྦྱར་ཏེ། ཅོ་ནེའི་སྔགས་
མཚན་ཉིད་ཀྱི་གདན་ས་གཉིས་ཀ་ཟུང་འབྲེལ་གྱིས་སྐྱོང་བ་ཤཱཀྱའི་དགེ་སློང་རབ་འབྱམས་སྨྲ་བ་གྲགས་པ་བཤད་
སྒྲུབ་ཀྱིས་མྱུར་དུ་བགྱིས་པ་སྟེ། པར་གྱི་ཡི་གེ་བ་ནི། དད་དང་རྣམ་དཔྱོད་ལྡན་པའི་ཁྲུ་ཤའི་དགེ་སློང་རི་ཁྲོད་པ་
ཀུན་དགའ་ནོར་བུའོ། ། བཀྲ་ཤིས། ། སརྦ་མངྒ་ལཾ། །
400



༄༅། ། བླ་མའི་རྣལ་འབྱོར་བྱིན་རླབས་མྱུར་འཇུག་དང་ཐུགས་རྗེ་
ཆེན་པོའི་བསྟོད་པ་པོ་བསྟོད་ཀྱི་འགྲེལ་བ་དོན་བསྡུས་
གསལ་བ་བཅས་བཞུགས་སོ། །
ན་མོ་གུ་རུ། སྐྱབས་གནས་ཐམས་ཅད་གཅིག་ཏུ་བསྡུས་པའི་བླ་མའི་རྣལ་འབྱོར་ཁྱད་པར་ཅན་བསྒོམ་པར་
འདོད་ན། སངས་རྒྱས་ཆོས་ཚོགས་མ་ལྟ་བུའི་སྒོ་ནས་སྐྱབས་སེམས་སྔོན་དུ་བཏང་ནས། ཆོས་དབྱིངས་ངང་
ལས་མདུན་གྱི་ནམ་མཁའ་རུ། ། སེང་ཁྲི་པདྨ་ཉི་ཟླའི་གདན་སྟེང་དུ། ། དུས་གསུམ་རྒྱལ་བ་ཀུན་གྱི་འཕྲིན་ལས་
དང་། ། ཐུགས་རྗེའི་བདག་ཉིད་རྩ་བའི་བླ་མ་ནི། ། སྐུ་མདོག་དཀར་གསལ་ཞལ་གཅིག་ཕྱག་གཉིས་པ། །
ཕྱག་གཡས་ཆོས་འཆད་གཡོན་གྱིས་ གླེགས་ བམ་བསྣམས། ། ཆོས་གོས་གསུམ་དང་གསེར་མདོག་པཎོ ཞྭ་
གསོལ། ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པའི། ། གནས་གསུམ་རྡོ་རྗེ་གསུམ་མཚན་ཧཱུཾ་ཡིག་
ལས། །འོད་འཕྲོས་རང་བཞིན་གནས་ནས་བླ་མ་ལ། ། སངས་རྒྱས་བྱང་སེམས་ཡི་དམ་ལྷ་ཚོགས་དང་། །
དཔའ་པོ་མཁའ་འགྲོ་བསྟན་སྲུང་ཚོགས་རྣམས་ཀྱིས། ། ཡོངས་བསྐོར་སྤྱན་དྲངས་ཛ་ཧཱུཾ་བཾ་ཧོ༔ ཐིམ། ། སྐྱབས་
གནས་ཀུན་འདུས་བདག་ཉིད་ཅན་དུ་གྱུར། ། མཆོག་གསུམ་ཀུན་གྱི་ངོ་བོ་བླ་མ་ལ། ། གྲངས་མེད་ལུས་སྒྲུབ་
ཕྱག་འཚལ་མཆོད་པ་འབུལ། ། རང་གཞན་རྣམས་ཀྱིས་ཐོག་མེད་ནས་བསགས་པའི། ། སྡིག་ལྟུང་ཉེས་པའི་
ཚོགས་ཀུན་སོ་སོར་བཤགས། ། སྐྱེ་འཕགས་ཀུན་གྱིས་བསྐྲུན་པའི་རྣམ་དཀར་ལ། ། བསམ་པ་ཐག་པས་རྗེས་སུ་
ཡི་རང་ངོ༌། །ཟབ་དང་རྒྱ་ཆེའི་མདོ་སྔགས་ཆོས་ཀྱི་ཚུལ། ། མཐའ་ཡས་འགྲོ་བའི་དོན་དུ་ལེགས་བསྐོར་
གསོལ། ། བསྐལ་བརྒྱར་མྱ་ངན་མི་འདའ་རྟག་པར་བཞུགས། ། དགེ་ཀུན་རྫོགས་པའི་བྱང་ཆུབ་ཐོབ་ཕྱིར་
བསྔོ། ། དོན་གཉིས་མཐར་ཕྱིན་ཡང་དག་རྫོགས་སངས་རྒྱས། ། བདེན་གཉིས་དབྱེར་མེད་འགོག་ལམ་དམ་
པའི་ཆོས། །རིག་གྲོལ་གཉིས་ལྡན་འཕགས་ཚོགས་དགེ་འདུན་ཏེ། །སྐྱབས་གསུམ་ཀུན་འདུས་ཁྱོད་ལ་གསོལ་
བ་འདེབས། ། རྒྱལ་བ་ཀུན་གྱི་ཐུགས་རྗེའི་འཕྲིན་ལས་རྣམས། ། གཅིག་བསྡུས་བཤེས་གཉེན་གར་གྱི་རྣམ་རོལ་
པ། །རྒྱལ་པའི་གདུང་མཆོག་ངུར་སྨྲིག་འཛིན་པའི་གཙོ། ། རྗེ་བཙུན་བླ་མའི་ཞབས་ལ་གསོལ་བ་འདེབས། །
401



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་ལ་མཆོད་ཅིང་གུས་པའི་བསོད་ནམས་ཀྱིས། ། ཕྱོགས་བཅུའི་རྒྱལ་བ་མཆོད་པའི་ལེགས་ཚོགས་ཀྱང་། །
ཟིལ་གྱིས་གནོན་པར་གསུངས་པའི་ཕུལ་བྱུང་ཞིང་། ། སྐྱབས་གནས་དམ་པའི་ཞབས་ལ་གསོལ་བ་འདེབས། །
དེ་སླད་སྐྱབས་མགོན་མཆོག་ཏུ་ལེགས་བཟུང་ནས། ། གསོལ་བ་འདེབས་སོ་བདག་རྒྱུད་བྱིན་བརླབས་ཏེ། །
གནས་སྐབས་མི་མཐུན་རྒུད་པ་ཀུན་ཞི་ཞིང་། ། མཐུན་རྐྱེན་ཐམས་ཅད་ཆོས་བཞིན་འགྲུབ་པར་གསོལ། །དེང་
ནས་སྐྱེ་ཀུན་དགེ་བའི་བཤེས་གཉེན་གྱིས། ། དགྱེས་བཞིན་རྗེས་སུ་བཟུང་སྟེ་དམ་ཆོས་ཀུན། ། ཐོས་བསམ་
བསྒོམས་པའི་ཚུལ་གྱིས་རབ་འཛིན་ཅིང་། ། མཐར་ཐུག་བླ་མེད་བྱང་ཆུབ་མྱུར་ཐོབ་ཤོག། དེ་ལྟར་གསོལ་བས་
བླ་མ་བདག་ཉིད་ཀྱི། །སྤྱི་བོར་བྱོན་ནས་འོད་ཀྱི་རྣམ་པར་ཞུ། ། རང་གི་སེམས་དང་དབྱེར་མེད་བཞུགས་གྱུར་
ནས། ། འབྲལ་མེད་རྗེས་བཟུང་བྱིན་གྱིས་རློབས་པར་གྱུར། ། ཅེས་པ་འདི་ཡང་ཆོས་གྲགས་ཞེས་བགྱི་བའི་རི་
ཁྲོད་པས་སྙན་ཚིག་གི་ལམ་ནས་དྲངས་པའི་གསུང་གིས་བསྐུལ་བའི་ཚེ། བཤད་སྒྲུབ་མིང་ཅན་གྱིས་མྱུར་བར་
སྦྱར་བའོ། །
༈ ། ། ན་མོ་ལོ་ཀེ་ཤྭ་ར་ཡ། རྒྱལ་ཀུན་ཐུགས་རྗེའི་རྒྱ་མཚོ་ལས་འཁྲུངས་ཤིང་། ། བྱང་ཆུབ་སྤྱོད་པའི་
མཁའ་ལ་རབ་ཏུ་འཕགས། ། སྤངས་རྟོགས་ཡོན་ཏན་ཆ་རྫོགས་སྨྲ་བའི་ཟླ། ། འཇིག་རྟེན་གསུམ་མགོན་ཕྱག་ན་
པདྨོར་འདུད། ། མཁྱེན་བརྩེའི་ཆུ་གཏེར་གཏིང་མཐའ་དཔག་པར་དཀའ། ། ལྷུན་གྲུབ་འཕྲིན་ལས་རླབས་
འཕྲེང་ཕྱོགས་བཅུར་གཡོ། ། སྐྱེ་དགུའི་འདོད་དོན་རེ་བ་ཡོངས་སྐོང་བའི། ། སྔོན་མེད་ཡིད་བཞིན་ནོར་དེ་ཁྱོད་
ལས་གང་། ། མགོན་ཁྱོད་ཚེམས་དཀར་ཟེའུ་འབྲུ་རྒོད་བྱེད་པའི། ། བསྟོད་འགྲེལ་ཟབ་དོན་འོད་བརྒྱ་འགྱེད་པ་
ཅན། ། རྣམ་དཔྱོད་རླུང་གི་ཤིང་རྟས་ལེགས་དྲངས་ཏེ། ། ཐུབ་བསྟན་པད་ཚལ་མཛེས་པའི་རྒྱུན་དུ་བྱ། ། དེ་
ལ་འདིར་ཐུགས་རྗེ་ཆེན་པོའི་བསྟོད་པ་པོ་བསྟོད་དུ་གྲགས་པ་ནི་གང་བཤད་པར་བྱ་བའི་ཆོས་སོ། ། འདི་ལ་
གཉིས། བཤད་བྱའི་གཞུང་དགོད་པ་དང་། གཞུང་གི་དོན་བཤད་པའོ། ། དང་པོ་ནི། ཨོཾ་འཇིག་རྟེན་མགོན་
པོ་ལ་ཕྱག་འཚལ་ལོ། ། ཞེས་པ་ནས། འཇིག་རྟེན་འཇིག་རྟེན་ལས་འདས་དགོས་པ་ཀུན་འགྲུབ་འགྱུར། །
ཞེས་པའི་པར་འདིའོ། ། གཉིས་པ་ལ་གཉིས། དངོས་དང་། ཕན་ཡོན་གྱི་དོན་བཤད་པའོ། ། དང་པོ་ལ་
གཉིས།སྤྱིར་བསྟོད་པ་དང༌། བྱེ་བྲག་ཏུ་བསྟོད་པའོ། ། དང་པོ་ལ། ཨོཾ་ཞེས་པ་ནི་བསྟོད་པའི་མགོ་འདྲེན་ཏེ།
དེ་ཡང་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། ། མཆོག་དང་ནོར་སྟེར་དཔལ་དང་གཡང་། ། སྐལ་
བཟང་རྣམ་ པ་དང་ལྡན་ཞིང་། ། དམ་བཅའ་བ་དང་བཀྲ་ཤིས་དོན། ། ནོར་བུ་འཛིན་པའི་ སྔགས་ སུ་
བརྗོད། ། ཅེས་གསུངས་པ་ལྟར། ཨོཾ་གྱི་སྒྲ་དོན་བདུན་ལ་འཇུག་པའི་མཚོན་དོན་དྲན་པར་བྱས་ན། ཕན་ཡོན་
402



༄༅། ། བླ་མའི་རྣལ་འབྱོར་བྱིན་རླབས་མྱུར་འཇུག་དང་ཐུགས་རྗེ་ཆེན་པོའི་བསྟོད་པ་པོ་བསྟོད་ཀྱི་འགྲེལ་བ། །
ཆེ་བའི་དགོས་པ་ཁྱད་པར་ཅན་ཡོད་པའོ། ། འཇིག་རྟེན་ཏེ་འདི་ལ་སྤྱིར་སྣོད་དང་བཅུད་ཀྱི་འཇིག་རྟེན་གཉིས་
ཡོད་ཀྱང་། འདིར་ནི་ཕྱི་མ་ཡིན་ལ། དེ་ཡང་ལས་ཉོན་གྱི་དབང་དང་དུས་དང་གནས་སྐབས་ཀྱི་འགྱུར་ལྡོག་དང་
རང་གྲུབ་པའི་དུས་སྐད་ཅིག་གཉིས་པར་མི་སྡོད་པ་དང་འཇིག་ཅིང་ཚོགས་པའི་ཕུང་པོ་ལ་བརྟེན་པ་སོགས་ཀྱི་
སྒོས་འཇིག་རྟེན་དུ་བཞག་པའི་སེམས་ཅན་རྣམས་ཀྱི་མགོན་པོ་སྟེ་མགོན་སྐྱབས་མཛད་པ་པོ་ཁྱོད་ལ་ཕྱག་འཚལ་
ལོ། ། ཕྱག་འཚལ་བ་ནི་འདུད་པའི་དོན་ཏེ། དེ་ལ་སྒོ་གསུམ་གྱིས་འདུད་པ་ཡོད་པས་ཇི་སྐད་དུ། ལུས་དང་
ངག་ཡིད་དང་བས་ཕྱག་བགྱིའོ། ། ཞེས་གསུངས་པ་ལྟར་རོ། ། སེམས་ཅན་གྱི་འཇིག་རྟེན་ཐམས་ཅད་ཀྱི་བླ་
མར་གྱུར་ཅིང་། ས་འོག་ས་སྟེང་ས་བླའི་སྲིད་པ་གསུམ་གྱི་གང་ཟག་ཐམས་ཅད་ཀྱིས་བསྟོད་པ་པོ་སྟེ་བསྟོད་པའི་
གནས་སུ་གྱུར་པའོ། ། ལྷ་མི་གཙོ་བོ་འདོད་ཁམས་སྤྱི་དང་བྱེ་བྲག་གཞན་འཕྲུལ་དབང་བྱེད་ཀྱི་བདག་པོ་དགའ་
རབ་དབང་ཕྱུག་བདུད་དང་། གཟུགས་ཁམས་ཀྱི་བདག་པོ་ཚངས་པས་བསྟོད་པ་པོ་སྟེ་བསྔགས་པའི་གནས་སུ་
རུང་བའོ། །ཡང་ན་ལྷའི་གཙོ་བོ་ནི་བརྒྱ་བྱིན་ལ་བྱའོ། ། གལ་ཏེ་བདུད་དང་ལྷ་གཉིས་འགལ་བས་བཤད་པ་སྔ་
མ་མི་འཐད་དོ་སྙམ་ན། དེ་བདུད་ཀྱི་རིས་ཀྱི་ལྷའི་རྒྱལ་པོ་ཡིན་པའི་ཕྱིར་སྐྱོན་མེད་དོ། ། ཐུབ་པའི་རྒྱལ་མཆོག་
སྟེ་ཐུབ་པའི་དབང་པོ་རྒྱལ་བའི་གོ་འཕང་མཆོག་དེ་ཉིད་ལ་བསྟོད་པའི་མཐུ་ལས་གྲུབ་པ་སྟེ་ཐོབ་པར་མཛད་པ་
པོའོ། །ས་འོག་སོགས་འཇིག་རྟེན་གསུམ་གྱི་མགོན་པོ་མཆོག་ཁྱོད་ལ་ཕྱག་འཚལ་བ་ཞེས་སོ། ། གཉིས་པ་ནི།
བདེ་བར་གཤེགས་པ་དཔག་ཏུ་མེད་པ་འདུས་པའི་སྐུ་ཅན་ནམ་བ་སྤུའི་ཁུང་བུ་རེ་རེར་ཡང་སྤྲུལ་པའི་སངས་རྒྱས་
གྲངས་མེད་པ་བཞུགས་ཤིང་། གྲངས་མེད་པའི་སངས་རྒྱས་ཀྱི་སྐུ་སྤྲུལ་ནས་འགྲོ་བའི་དོན་མཛད་པས་ན་བདེ་
གཤེགས་དཔག་མེད་སྐུ་སྟེ་གཟུགས་བཟང་འཛིན་པ་པོའོ། ། སྐུ་བཟང་འཛིན་པའི་དོན་ནི། སངས་རྒྱས་ཀྱི་སྤྲུལ་
སྐུ་འཛིན་པ་དང་། རང་ཉིད་ཀྱི་སྐུ་མཚན་དཔེས་བརྒྱན་པ་གཉིས་ཀ་ལ་བཤད་དུ་རུང་བར་སྣང་ཞིང་། ཕྱག་
སྟོང་འཁོར་ལོ་སྒྱུར་པའི་རྒྱལ་པོ་སྟོང་། ། ཞེས་སོགས་ལྟར་ཡང་རུང་ངོ། ། དབུ་ལ་རིགས་བདག་བདེ་གཤེགས་
སྣང་བ་མཐའ་ཡས་ཀྱི་དབུ་རྒྱུན་འཛིན་པ་པོ་སྟེ་བཞུགས་པའོ། ། ཕྱག་གཡས་མཆོག་སྦྱིན་མཛད་པའི་ཕྱག་སོར་
ལས་བདུད་རྩིའི་རྒྱུན་བབས་པས་ཡི་དྭགས་ཀྱི་བཀྲེས་སྐོམ་སེལ་བར་བྱེད་པ་པོའོ། ། ཕྱག་གཡོན་ན་གསེར་གྱི་
པདྨས་རྣམ་པར་བརྒྱན་པ་པོ་སྟེ། པདྨས་ནི་སྙིང་རྗེ་ཆེན་པོས་འཁོར་བའི་སེམས་ཅན་འདྲེན་པ་མཚོན་པ་སོགས་
མང་པོ་ཤིན་ཏུ་དྲི་ཞིམ་པོ་འབྱུང་བའི་རལ་པའི་འཕྲེང་བ་དམར་སེར་འཁྱུགས་པ་པོ་སྟེ། ཚིག་ཟིན་ལྟར་མངོན་
རྟོགས་ཕལ་ཆེར་ལས་རལ་པ་ཐམས་ཅད་དམར་སེར་དུ་བཤད་པ་སྣང་ཡང་
། ཁྲོ་ཞལ་མ་གཏོགས་གཞན་གྱི་རལ་
པ་དམར་སེར་བྱེད་པ་ནི་བརྟག་དགོས་པར་སྣང་ངོ། ། ཞལ་རས་དཀར་ཞིང་རྒྱས་པ་ནི་དཔེར་ན་ཟླ་བ་ཉ་བ་ལྟ་
403



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བུར་མཛེས་པ་པོ་ལ། སྤྱན་ནི་པདྨའི་འདབ་མ་ལྟར་མཆོག་ཏུ་བཟང་ཞིང་ཡངས་པ་པོ་སྟེ་དཀྱུས་རིང་ལ་ཅུང་ཟླུམ་
པའོ། ། སྐུ་མདོག་ནི་དཔེར་ན་ཁོ་བ་དང་དུང་གི་མདོག་ལྟར་དཀར་ཞིང་དྲི་མས་རྣམ་པར་དག་ཅིང་དྲི་ངད་
བཟང་པོ་དང་ལྡན་པ་པོའོ། ། དྲི་མ་མེད་ཅིང་འོད་ཆགས་པའི་མུ་ཏིག་གི་ཚོམ་བུ་སྟེ་ཕྲ་ཚོམ་གྱི་རྒྱུན་འཛིན་པ་
པོའོ། ། སྐུ་ལ་མཛེས་པའི་འོད་ཟེར་སྐྱ་རེངས་དམར་པོ་སྟེ་དམར་སེར་གྱིས་བརྒྱན་པ་པོའོ། པདྨས་གང་བའི་
མཚོ་ལ་པདྨའི་འཕྲེང་བ་མཛེས་པ་ལྟར་ཕྱག་རྣམས་ནི་སྐུའི་གཡས་གཡོན་དུ་མཐར་ཆགས་བསྒྲིགས་ལེགས་ཀྱི་
མཚར་དུ་དངར་བ་སྟེ་མཛེས་པར་བྱས་པ་པོའོ། ། ཡང་ན་ཕྱག་སྟོང་གི་མཐིལ་ན་སྤྱན་གྱིས་མཛེས་པ་ལ་སྦྱར་
རོ། ། ཕྱག་ཐམས་ཅད་ཀྱང་སྟོན་ཀའི་སྤྲིན་གྱི་མདོག་དང་ལྡན་ཞིང་དཀར་ལ་གཞོན་ཤ་ཆགས་ཤིང་མཉེན་པ་
པོའོ། ། རིན་ཆེན་མང་པོས་དཔུང་བ་གཡས་གཡོན་གཉིས་ནི་ལེགས་པར་བརྒྱན་པ་པོའོ། ། ཏ་ལའི་ལོ་མ་ལ་
སོགས་པ་ལོ་མའི་མཆོག་ལྟར་ཕྱག་མཐིལ་རྣམས་གཞོན་ཞིང་འཇམ་པ་པོའོ། ། སྙིང་རྗེ་ཤིན་ཏུ་ཆེ་བར་མཚོན་པའི་
ཕྱིར་རི་དྭགས་ཀྲིས་ཎ་ས་རིའི་པགས་པས་ནུ་མ་གཡོན་པ་ལ་བཀབ་པ་པོའོ། ། རིན་པོ་ཆེའི་སྙན་ཆ་སྟེ་སྙན་རྒྱུན་
དང་ཕྱག་ཞབས་ཀྱི་གདུ་བུའི་རྒྱན་གྱིས་སྒེག་པ་སྟེ་འཕྱོར་བའི་མཛེས་པར་གྱུར་ཅིང་། དབུ་རྒྱན་མགུལ་རྒྱུན་
སོགས་རྒྱུན་གཞན་རྣམས་ཀྱང་འཆད་པ་པོའོ། ། ཐིམ་མེད་པའི་པདྨའི་གདན་མཆོག་ལ་གནས་པ་པོའོ། ། ལྟེ་
བའི་ངོས་ནི་པདྨའི་འདབ་མ་ལྟར་འཇམ་པ་པོའོ། ། སྐུའི་རྐེད་པར་གསེར་གྱི་སྐེ་རགས་མཆོག་ལ་ནོར་བུས་སྤྲས་
པ་བཅིངས་པ་པོའོ། ། སྐུའི་སྨད་ལ་སྟེ་ཟུང་དཀྲིས་པའི་རས་བཟང་པོའི་ཤམ་ཐབས་འཛིན་པ་པོའོ། ། ཡོན་
ཏན་གཞན་དང་འཕྲིན་ལས་ཀྱི་སྒོ་ནས་བསྟོད་པ་ནི། ཐུབ་པའི་མཁྱེན་མཆོག་རྒྱ་མཚོ་ཆེན་པོ་དང་འདྲ་བ་མང་
པའི་ཕ་རོལ་ཏུ་ཕྱིན་པ་པོ་སྟེ་སངས་རྒྱས་ཀྱི་ཡོན་ཏན་ཐམས་ཅད་ཐོབ་པའོ། ། སངས་རྒྱས་ཀྱི་གོ་འཕང་མཆོག་
བརྙེས་ཤིང་དེའི་རྒྱུ་བསོད་ནམས་དང་ཡེ་ཤེས་ཀྱི་ཚོགས་མང་པོ་ཉེ་བར་བསགས་པ་པོའོ། ། དུས་རྟག་ཏུ་འགྲོ་བ་
ཐམས་ཅད་ཀྱི་གནས་སྐབས་དང་མཐར་ཐུག་གི་བདེ་བའི་འབྱུང་གནས་སུ་གྱུར་ཅིང་། དེ་རྣམས་ཀྱི་སྐྱེ་བ་དང་རྒ་
བ་དང་ནད་ཐམས་ཅད་སེལ་བར་བྱེད་པ་པོའོ། ། སེམས་ཅན་རྣམས་ཀྱི་སྡུག་བསྔལ་གྱི་སྡུག་བསྔལ། འགྱུར་
བའི་སྡུག་བསྔལ། འདུ་བྱེད་ཀྱི་སྡུག་བསྔལ་ཏེ་སྡུག་བསྔལ་གསུམ་པོ་མཐར་མཛད་པ་སྟེ། འཇོམས་པར་བྱེད་
ཅིང་ཆོས་རྣམས་རང་བཞིན་གྱིས་སྟོང་པ་ནམ་མཁའ་ལྟར་རྟོགས་པའི་བར་སྤྱོད་པ་ལ་འགོད་ཅིང་། དེ་ལྟ་བུའི་
སྤྱོད་པ་གཞན་ལ་ལེགས་པར་སྟོན་པ་པོའོ། ། ཡང་ན་མཁའ་སྤྱོད་དུ་འགྲོ་བའི་ཐབས་སྟོན་པ་ལ་བྱའོ། ། ལུས་
ཅན་ཀུན་གྱི་ནང་ནས་མཆོག་ཏུ་གྱུར་པ་སྟེ། བདུད་ཀྱི་དཔུང་འཁྲུགས་ལས་རྒྱལ་པ་པོའོ། ། གསེར་གྱི་རྐང་
གདུབ་སྟེ་ཞབས་གདུབ་བསྐྱོད་པའི་སྒྲ་ཡིས་ཞབས་ཡིད་དུ་འོང་བར་བྱས་པ་པོའོ། ། ཚངས་པ་ནི་འདིར་མི་གནས་
404



༄༅། ། བླ་མའི་རྣལ་འབྱོར་བྱིན་རླབས་མྱུར་འཇུག་དང་ཐུགས་རྗེ་ཆེན་པོའི་བསྟོད་པ་པོ་བསྟོད་ཀྱི་འགྲེལ་བ། །
པའི་མྱང་འདས་ཡིན་ལ། དེའི་གནས་པ་ནི་བྱམས་སོགས་ཚད་མེད་བཞི་སྟེ་དེ་བཞི་ཡིས་དབེན་པ་མཛད་པ་པོ་སྟེ།
དེ་དང་ལྡན་པའི་སྒོ་ནས་ཡིད་དུ་འོང་བའོ། ། བརྡ་རྙིང་ལས་དབེན་པ་ནི་ཕངས་པའམ་ཡིད་དུ་འོང་བའི་དོན་དུ་
བཤད་པ་ལྟར་བྱས་པ་ཡིན་ལ། དགེ་བ་ཅིག་ཏུ་དབེན་པ་ཞེས་འབྱུང་བ་ལྟར་ན། ཚངས་བའི་གནས་བཞི་ལ་
བསམ་གཏན་བྱེད་པའི་དོན་ཏེ། དེ་བཞི་ལ་རྩེ་གཅིག་ཏུ་མི་གཡེང་བར་གནས་པའོ། ། གཤེགས་པའི་ཚེ་ངང་
པའི་འགྲོས་དང་འདྲ་ཞིང་གླང་ཆེན་དྲེགས་པའི་གོམ་སྟབས་ལྟར་མཛེས་པར་གཤེགས་པ་པོའོ། ། འདི་ནི་མཚོན་
པ་ཙམ་སྟེ། གཞན་སེང་གེ་གླང་ཆེན་བྱ་དང་ནི། ། ཁྱུ་མཆོག་སྟོབས་གཤེགས་གཡས་ཕྱོགས་དང༌། ཞེས་འབྱུང་
བའང་མཚོན་ནོ། ། བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་པ་ཉེ་བར་བསགས་ཤིང་།
བསླབ་གསུམ་གྱིས་བསྡུས་པའི་རྟོགས་པའི་བསྟན་པ་གདུལ་བྱའི་རྒྱུད་ལ་འཇུག་པ་དོན་གཉེར་བའི་འཕྲིན་ལས་
མཛད་པ་པོའོ། ། འོ་མའི་ཆུ་དང་ཆུ་ཡི་མཚོ་ལས་སྒྲོལ་པ་པོ་ཞེས་པའི་འོ་མའི་མཚོ་ནི། མཁས་པ་ཁ་ཅིག་ཞི་བ་
དམན་པའི་མྱང་འདས་དང༌། ཆུའི་མཚོ་ནི་འཁོར་བ་ལ་བྱས་ནས་དེ་གཉིས་ལས་སྒྲོལ་བ་དང་། ཁབ་ཅིག་འོ་
མའི་ཆུ་ནི་མའི་ནུ་མ་ལས་བྱུང་བའི་འོ་མ་དང་། ཆུའི་མཚོ་ནི་འདོད་ཆགས་སོགས་ཉོན་མོངས་ལ་བྱེད་ཅེས་ཟེར།
ཁ་ཅིག་འོ་མཚོ་ནི་འཇིག་རྟེན་དུ་འོ་མའི་རྒྱ་མཚོར་གྲགས་པའི་ཆུ་བོ་གངྒཱ་ལྟ་བུ་དང་། ཆུ་མཚོ་ནི་རྒྱ་མཚོ་ཕལ་བ་ལ་
བྱེད་ཅིང་། དེ་ཡང་རྒྱ་མཚོ་ཁྱད་པར་ཅན་དང་ཕལ་བ་གང་ཡིན་ཀྱང་དེ་ལས་སྒྲོལ་མཛད་པ་སྟེ་འཇིགས་པ་ཆེན་པོ་
བརྒྱད་ལས་སྒྲོལ་བར་མཚོན་ཞེས་འདོད་པ་གསུམ་ལས། གཞུང་འདི་སྙན་ངག་དང་མངོན་བརྗོད་ཀྱི་བརྡས་
བཅིངས་པ་ལྟ་བུ་མ་ཡིན་འདུག་པས་ཕྱི་མ་འཐད་པར་སེམས་ཀྱང་བརྟག་གོ། གཉིས་པ་ནི། དད་ལྡན་གྱི་སྐྱེས་བུ་
གང་ཞིག་ཉི་མ་རེ་རེ་བཞིན་དུས་རྟག་ཏུ་ཐོ་རངས་ལངས་ནས་ཡིད་གུས་པ་ཆེན་པོ་ཡིས་འཕགས་མཆོག་སྤྱན་རས་
གཟིགས་ཀྱི་སྐུ་གསུང་ཐུགས་ཀྱི་ཡོན་ཏན་ཁྱད་པར་ཅན་ཐམས་ཅད་དང་ཁྱད་པར་དུ་སྐུའི་རྣམ་པ་ཡིད་ལ་སེམས་
པར་བྱ་ཞིང་དེའི་བསྟོད་པ་མཆོག་ཏུ་གྱུར་པ་འདི་ཉིད་དག་ཅིང་ཚིག་གསལ་པར་བསྟོད་པར་བྱེད་ན། གང་ཟག་
དེ་ནི་སྐྱེས་པའམ་དེར་མ་ཟད་བུད་མེད་ཡིན་ཡང་རུང་སྟེ། སྐྱེ་བ་འདི་དང་མ་འོངས་སྐྱེ་བའམ་ཚེ་རབས་ཐམས་
ཅད་དུ་ཚེ་རིང་ནད་མེད་ལོངས་སྤྱོད་དང་ལྡན་པ་སོགས་འཇིག་རྟེན་པའི་དངོས་གྲུབ་དང་ཐར་པ་ཐོབ་པར་འགྱུར་
བ་སོགས་འཇིག་རྟེན་ལས་འདས་པའི་དགོས་པ་ཀུན་འགྲུབ་པ་སྟེ་ཐོབ་པར་འགྱུར་རོ། ། མཆོག་འདིས་ཞེས་བྱེད་
ཚིག་ཡོད་པ་ལྟར་ན་འདིའི་སྒོ་ནས་ཞེས་སྦྱར་བར་བྱའོ། ། བསྟོད་པ་འདི་ནི་དགེ་སློང་མ་དཔའ་མོས་ལི་ཁ་རའི་
ཤིང་འཕེལ་གྱི་གནས་སུ་འཕགས་པ་ཞལ་གཟིགས་པའི་ཚེ་བསྟོད་པ་སྟེ། བྱིན་རླབས་དང་ཕན་ཡོན་ཤིན་ཏུ་ཆེ་བ་
ཡིན་ནོ། །སྤྱིར་སངས་རྒྱས་བྱང་སེམས་ཐམས་ཅད་ལ་བསྟོད་ཅིང་གསོལ་བ་བཏབ་ན་ཕན་ཡོན་ཆེ་བར་གསུངས་
405



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤིང་། ཁྱད་པར་དུ་འཕགས་པ་རིགས་གསུམ་མགོན་པོ་དང་དེ་ལས་སྤྱན་རས་གཟིགས་དང་འཇམ་དབྱངས་
གཉིས་ཀྱི་མཛད་པ་ནི་ལྷག་པར་རྒྱ་ཆེ་བ་ལུང་དང་རིགས་པས་འགྲུབ་པས། ཁོང་གཉིས་ལ་གསོལ་འདེབས་བྱས་
ན་ལྷག་པར་ཕན་ཡོན་ཆེ་བར། འཇམ་དཔལ་རྩ་རྒྱུད་དང་། ཟ་མ་ཏོག་བཀོད་པའི་མདོ་སོགས་ལས་གསུང་ས་
ཤིང་། དམིགས་བརྩེ་མར་ཡང་དེ་གཉིས་ཀྱི་མཚན་སྒྲ་ཡོང་པ་ལ་རྒྱུ་མཚན་ཡང་དག་ཡོད་པ་ཡིན་ནོ། ། སྨྲས་པ།
བདེ་གཤེགས་ཀུན་གྱི་ཐུགས་རྗེའི་ཉི་མའི་འོད། ། མཐའ་ཡས་འགྲོ་ལ་རིས་མེད་འཇུག་མཚུངས་ཀྱང་། ། ལྷག་
པར་སྙིང་འགྲོར་རྗེས་བརྩེ་ཕུལ་བྱུང་བ། ། སྤྱན་རས་གཟིགས་དང་མཚུངས་པ་གཞན་ཡོད་མིན། ། གང་གང་རྩེ་
གཅིག་གུས་པས་ཡིད་དུང་དུང༌། ། ལྷང་ལྷང་བསྟོད་པའི་དབྱངས་ཀྱི་སྒྲ་གསལ་གསལ། ། ཡང་ཡང་བརྗོད་ཅིང་
གསོལ་འདེབས་བྱེད་དེ་དེ། ། ངེས་ངེས་སྤྱན་རས་གཟིགས་ཀྱིས་རྗེས་འཛིན་འཛིན། །ཐུབ་བསྟན་རྒྱ་མཚོའི་
འཇིངས་ལ་རྟག་རོལ་ཞིང་། ། ལུང་དང་རིགས་པའི་འདབ་གཤོག་རབ་ཏུ་གཡོ། ། སྙན་ཚིག་མགྲིན་པ་རྫ་རྔ་
སྒྲོགས་མཁས་པ། ། ཆོས་གྲགས་ ཞེས་བྱ་ངང་པའི་དབང་པོ་དེས། ། བསྟོད་ཚིག་འདི་ཡི་འགྲེལ་བ་ཞིག།
བགྱིས་ཞེས་སྙན་ངག་ལམ་ཉིད་ནས། ། བསྐུལ་བཞིན་བཤད་སྒྲུབ་མིང་ཅན་གྱིས། ། མདོར་བསྡུས་གོ་སླའི་ངག་
གིས་སྨྲས། ། ཅེས་པ་འདི་ནི། རང་ཉིད་ཀྱིས་དད་པས་པར་དུ་བསྒྲུབས་པའོ། ། མངྒ་ལཾ། །
406



༄༅། །བླ་མ་སངས་རྒྱས་བྱང་སེམས་དུ་མའི་གསོལ་
འདེབས་བཞུགས་སོ། ། །
ཟླ་མེད་སྟོན་པ་ཐུབ་དབང་རྡོ་རྗེ་འཆང་། ། རྒྱལ་ཚབ་དམ་པ་མི་ཕམ་འཇམ་པའི་དབྱངས། ། ཀླུ་སྒྲུབ་
ཐོགས་མེད་ཨཱརྱ་དེ་བ་སོགས། ། སངས་རྒྱས་བྱང་སེམས་རྣམས་ལ་གསོལ་བ་འདེབས། ། ཨིནྡྲ་བྷུ་ཏི་ཟླ་བཟང་
འཇམ་དཔལ་གྲགས། ། པད་དཀར་ས་ར་ཧ་དང་མ་ཏི་གི། ། ཀླུ་བྱང་ཤཱཀྱ་བཤེས་གཉེན་ལཱ་ལི་ཏ། ། ལྟ་ཧི་དཱ་རི་
ཀ་པར+། ། དྲིལ་བུ་བ་དང་ཏེ་ལོ་ཤ་ཝ་རི། ། ནཱ་རོ་ཏ་བ་མི་ཏྲི་ནག་པོ་སྤྱོད། ། ཀུན་སྙིང་སངས་རྒྱས་གསང་བ་
ལྭ་ཝ་པ། ། ཤནྟི་ཨ་བྱཱ་ཀཱ་རར+། ། དཔའ་བོ་སངས་རྒྱས་བསྐྱངས་དང་ལེགས་ལྡན་འབྱེད། ། ཟླ་གྲགས་
འཕགས་བཙུན་གྲོལ་སྡེ་ཞི་བ་ལྷ། ། མཆོག་དུལ་སེང་བཟང་གསེར་གླིང་ཀུ་སཱ་ལི། ། རིགས་པའི་ཁུ་བྱུག་ཞབས་
ལ་+། ། དབྱིག་གཉེན་བློ་བརྟན་ཕྱོགས་གླང་ཆོས་ཀྱི་གྲགས། ། ཡོན་ཤཱཀ་ཆོས་བཤེས་སྒེག་རྡོར་ཞི་བ་འཚོ། །
ཙནྡྲ་གོ་མི་བི་མ་ལ་མི་ཏྲ། ། རྒྱལ་སྲས་པད་མ་ཀཱ་རར +། ༑ སངས་རྒྱས་ཡེ་ཤེས་སྨྲ་ཏི་ཌ་བྷི་ཝ། ། བི་རོ་ཙ་ན་
མར་པ་མི་ལ་རྗེ། ། ཀཱ་མ་ཤཱི་ལ་འགོས་ལོ་བི་ཝརླ། ། གྷ་ཡ་དྷ་རའི་ཞབས་ལ+། ། མར་མེ་མཛད་དཔལ་འབྲོམ་
སྟོན་པོ་ཏོ་བ། ། ཤ་ར་འཆད་ཀ་སྤྱན་སྔ་ཕུ་ཆུང་བ། ། བློ་ལྡན་ཤེས་རབ་ས་པཎ་བུ་སྟོན་རྗེ། །གྲུབ་ཆེན་ལས་ཀྱི་
རྡོ་རྗེར+། ། ཀུན་མཁྱེན་ཆོས་ཀྱི་རྒྱལ་པོ་བཙོང་ཁ་བ། ། གཞོན་ནུ་བློ་གྲོས་དཔའ་བོའི་རྡོ་རྗེའི་ཞབས། ། རྒྱལ་
ཚབ་འདུལ་འཛིན་མཁས་གྲུབ་པ་སོ་བ། ། རྟོགས་ལྡན་འཇམ་དཔལ་རྒྱ་མཚོར་+། ། འཇམ་དབྱངས་བཀྲ་
ཤིས་བྱམས་ཆེན་ཆོས་ཀྱི་རྗེ། ། ཤེར་སེང་དགེ་འདུན་གྲུབ་དབང་ནོར་བུ་བཟང་། ། དགེ་འདུན་རྒྱ་མཚོ་ཆོས་ཀྱི་
རྒྱལ་མཚན་མཆོག། ངག་དབང་བློ་བཟང་རྒྱ་ མཚོར +། ། བློ་བཟང་ཡེ་ ཤེས་ བསྐལ་ བཟང་ རྒྱ་ མཚོའི་
དཔལ། ། ངག་དབང་བརྩོན་འགྲུས་རྒྱལ་སྲས་པཎྜི་ཏ། ། བསྟན་པའི་དཔལ་གྱུར་བློ་གྲོས་རྒྱ་མཚོ་སོགས། ། རྗེ་
བཙུན་བླ་མ་རྣམས་ལ +། །རབ་འབྱམས་གསུང་རབ་སོགས་དང་། ། འཇིག་རྟེན་དགེ་ལེགས་མའམ། སྐྱེ་བ་
ཀུན་དུ་སོགས་ཀྱང་བརྗོད་པར་བྱའོ། ། ཞེས་པ་ཡང་བཤད་སྒྲུབ་མིང་ཅན་གྱིས་དད་པས་སྦྱར་རོ། །། །
འདི་ནས་ཤར་ཕྱོགས་གངྒཱའི་ཀླུང་བཅུ་ཡི། ། བྱེ་མ་སྙེད་འདས་བཻཌཱུརྱ་སྣང་ཞེས། ། ཤིན་ཏུ་རྣམ་དག་
407



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཞིང་གི་དཔལ་གྱུར་པ། ། རྒྱལ་བ་སྨན་གྱི་བླ་ལ་ཕྱག་འཚལ་ལོ། ། གང་གིས་ཐུགས་བསྐྱེད་རྒྱ་མཚོ་རབ་གཡོས་
ལས། ། བཅུ་གཉིས་སྨོན་ལམ་རྦ་རླབས་བསྐྲུན་པ་ཡིས། ། ཆེར་སྙིགས་འགྲོ་བའི་དོན་མཛད་བཅོམ་ལྡན་
འདས། ། བཻཌཱུརྱ་འོད་ཞབས་ལ་ཕྱག་འཚལ་ལོ། ། ཁྱོད་ཀྱི་མཚན་ཐོས་བརྗོད་དང་དྲན་པ་ལ། ། ཕན་ཡོན་
དཔག་མེད་རྒྱལ་བས་གསུངས་པ་བཞིན། ། དེང་འདིར་མགོན་པོ་ཁྱོད་ཀྱི་མཚན་བརྗོད་པ། ། བདག་ཅག་
རྣམས་ལ་འགྲུབ་པར་མཛད་དུ་གསོལ། ། ཁྱད་རབ་འདི་སྣང་ལུས་སེམས་ལ་གནོད་པའི། ། ནད་སོགས་སྡུག་
བསྔལ་ཟུག་རྔུ་ཞི་བ་དང་། ། ཤི་འཕོས་གྱུར་ཚེ་བིཌཱུརྱ་སྣང་གི། སངས་རྒྱས་ཞིང་དེར་ཐོགས་མེད་སྐྱེ་བར་
ཤོག །
༈ ། ། ཤར་ཕྱོགས་སངས་རྒྱས་ཞིང་སྟོང་ཐམ་པ་ན། ། རྣམ་དག་མངོན་པར་དགའ་བའི་ཞིང་གི་
དང་ལ། །བགྲང་ཡས་སེམས་དཔའི་ཚོགས་ཀྱིས་ཡོངས་བསྐོར་བ། ། བཅོམ་ལྡན་མི་འཁྲུགས་པ་ལ་ཕྱག་འཚལ་
ལོ། ། གང་གི་མཚན་ཙམ་བརྗོད་པའི་ཉི་འོད་ཀྱིས། ། ཐོགས་མེད་ནས་བསགས་སྒྲིབ་གཉིས་མུན་སྟུག་
ཚོགས། ། གཏན་དུ་འཇོམས་པའི་ཚུལ་གྱིས་རབ་སྦྱངས་ནས། ། མངོན་མཐོ་ངེས་ལེགས་འདབ་སྟོང་རྒྱས་པར་
མཛོད། ། ཁྱོད་ཀྱི་གཟུངས་སྔགས་རྒྱལ་པོ་བཟླས་པའི་མེས། ། ངན་འགྲོར་སྐྱེ་བའི་རྒྱུ་ཚོགས་བུད་ཤིང་
རྣམས། ། བསྐལ་པའི་མེ་ཡིས་རྩྭ་ཕུང་བསྲེགས་པ་བཞིན། ། སྦྱངས་ནས་དག་པའི་ཞིང་དུ་སྐྱེ་བར་མཛད། །
ཁྱད་པར་འདི་ནས་ཤི་འཕོས་མངོན་དགའ་རུ། ། ཁྱོད་ཀྱི་ཞབས་དྲུང་སྐྱེས་ནས་དམ་ཆོས་ཀུན། ། ཁྱོད་ཀྱི་
དགོངས་པ་ཇི་བཞིན་འཛིན་པ་ལ། ། བྱང་སེམས་སྤོས་ཀྱི་གླང་པོ་ཆེ་བཞིན་ཤོག།
༈ ། ། ནུབ་ཕྱོགས་སངས་རྒྱས་ཞིང་མང་འདས་པ་ན། ། རྣམ་དག་བདེ་བ་ཅན་ཞེས་གྲགས་པ་
དེར། ། རྟག་བཞུགས་མ་དག་ཞིང་གི་འདྲེན་པ་མཆོག། སྟོན་པ་འོད་དཔག་མེད་ལ་ཕྱག་འཚལ་ལོ། ། ཁྱོད་
སྐུའི་འོད་ཀྱིས་དཔག་མེད་ཞིང་ཁམས་ཀུན། ། སྣང་བར་མཛད་ཕྱིར་སྣང་མཐའི་འོད་དཔག་མེད། ། སྐུ་ཚེ་
དཔག་ཏུ་མེད་ཅིང་རིང་བའི་ཕྱིར། ། ཚེ་དཔག་མེད་ཅེས་གྲགས་ལ་ཕྱག་འཚལ་ལོ། ། གང་གི་མཚན་ཐོས་
བརྗོད་ཅིང་དྲན་པས་ཀྱང་། ། མི་ཁོམ་གནས་སྐྱེ་སྡུག་བསྔལ་མྱོང་བའི་རྒྱུ། ། མ་ལུས་བྱང་ནས་དག་པའི་ཞིང་
མཆོག་ཏུ། ། སྐྱེ་བར་མཛད་པ་ཁྱོད་ལ་ཕྱག་འཚལ་ལོ། ། ཁྱོད་མཐུས་ཚེ་ཡི་བར་ཆད་ཞི་བ་དང་། ། ཤི་འཕོས་
གྱུར་ཚེ་བདེ་ལྡན་ཞིང་མཆོག་དེར། ། པདྨོ་དབུས་སུ་རྫུས་སྐྱེས་མྱུར་ཐོན་ནས། ། རྒྱལ་བ་འཁོར་བཅས་མཆོད་
ཅིང་ཆོས་ཉན་ཤོག། ཚུལ་དེས་རྒྱལ་སྲས་སྤྱོད་ལ་ཞུགས་གྱུར་ཏེ། ། མ་དག་ཞིང་གི་འགྲོ་བ་འདྲེན་པ་སོགས། །
སྤྱན་རས་གཟིགས་དང་མཐུ་ཆེན་ཐོབ་གཉིས་ཀྱི། ། མཛད་པ་དེ་འདྲས་སངས་རྒྱས་མྱུར་ཐོབ་ཤོག། ཅེས་པ་
408



བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། །
འདི་རྣམས་ཀྱང་ཤཱཀྱའི་བཙུན་པ་བཤད་སྒྲུབ་ མིང་ ཅན་གྱིས་དད་པས་མྱུར་བར་ ཅོ་ནེ་དགོན་ཉིད་དུ་སྦྱར་
རོ། ། །། མངྒ་ལཾ། །
༈ ། ། སྐུ་གསུམ་གོ་འཕང་མི་ཟད་མཆོག་བརྙེས་ནས། ། ཐེག་གསུམ་འགྲོ་ལ་འཁོར་ལོ་རབ་བསྐོར་
ཏེ། ། ཁམས་གསུམ་སྡུག་ཀུན་འཆིང་ལས་དགྲོལ་མཛད་པ། ། སྲིད་གསུམ་སྟོན་པ་ཤཱཀྱ་སེང་གེར་འདུད། །
གང་སྐུ་ཆོས་ཀྱི་དབྱིངས་ལས་མ་གཡོས་པར། ། བྱེ་བ་ཕྲག་བརྒྱའི་དགའ་ལྡན་གནས་རྣམས་སུ། ། དམ་པ་ཏོག་
དཀར་སྤྲུལ་ནས་སྒྱུ་འཕྲུལ་མའི། ། ལྷུམས་སུ་འཇུག་པར་མཛད་ལ་ཕྱག་འཚལ་ལོ། ། ལུམ་བིའི་ཚལ་དུ་ཡུམ་གྱི་
དཀུ་གཡས་ནས། །ལེགས་བལྟམས་ཚངས་དང་བརྒྱ་བྱིན་གྱིས་མཆོད་ཅིང་། ། སྒྱུ་རྩལ་འགྲན་ལ་བཙུན་མོའི་
ཚོགས་དང་བཅས། །རྒྱལ་སྲིད་སྐྱོང་བར་མཛད་ལ་ཕྱག་འཚལ་ལོ། ། སྲིད་འབྱོར་ཕུན་ཚོགས་སྤངས་ནས་
མཁའ་ལ་འཕགས། ། མཆོད་རྟེན་རྣམ་དག་དྲུང་དུ་རབ་བྱུང་བཞེས། ། ལོ་དྲུག་དཀའ་བ་སྤྱད་མཐར་བྱང་ཆུབ་
ཀྱི། ། ཤིང་དྲུང་གཤེགས་པར་མཛད་ལ་ཕྱག་འཚལ་ལོ། །བྱམས་པའི་སྟོབས་ཀྱིས་བདུད་སྡེའི་དཔུང་བཅོམ་
སྟེ། ། བྱང་ཆུབ་མཆོག་བརྙེས་ཝ་ར་ཎ་སི་སོགས། ། འཁོར་ལོ་རིམ་གསུམ་བསྐོར་ནས་གདུལ་བྱ་རྣམས། །
སྨིན་ཅིང་གྲོལ་བར་མཛད་ལ་ཕྱག་འཚལ་ལོ། ། དེ་ནས་དངོས་ཀྱི་གདུལ་བྱ་རྫོགས་པ་དང་། ། གཟུགས་སྐུའི་
བཀོད་པ་མི་སྣང་ལྟར་བསྟན་ནས། ། མ་འོངས་གདུལ་བྱའི་དོན་དུ་རིང་བསྲེལ་མང་། ། ཀུན་ནས་སྤྲུལ་བར་
མཛད་ལ་ཕྱག་འཚལ་ལོ། ། མགོན་ཁྱེད་སྲིད་འདིར་ཆོས་ཀྱི་དབྱིངས་ཞུགས་ཀྱང་། ། དཔག་པས་ཞིང་དུ་གྲངས་
མེད་རྣམ་རོལ་གྱིས། ། གཞན་དོན་འབའ་ཞིག་སྒྲུབ་ལ་རྟག་གཞོལ་བས། ། ཟླ་མེད་སྐྱབས་ཀྱི་དམ་པར་གྱུར་པ་
ལགས། ། ཁྱོད་སྐུ་རབ་བརྗིད་གསེར་གྱི་རི་དབང་བཞིན། ། ཁྱོད་གསུང་རབ་སྙན་ཚངས་དབྱངས་འབུམ་ཕྲག་
བཞིན། ། ཁྱོད་ཐུགས་རབ་ཡངས་མཐའ་བྲལ་ནམ་མཁའ་བཞིན། ། འཕྲིན་ལས་རྩོལ་བྲལ་རིན་ཆེན་བུམ་
བཟང་བཞིན། །གནས་དང་གནས་མིན་ཇི་བཞིན་མཁྱེན་པ་སོགས། ། ཕུལ་བྱུང་སྟོབས་བཅུའི་ཕ་རོལ་ཕྱིན་
གྱུར་ཅིང་། ། སྨྲ་བ་གཞན་ལ་ཞུམ་པ་མི་མངའ་བའི། ། རྣམ་བཞིའི་མི་འཇིགས་ཡེ་ཤེས་མཆོག་ཀྱང་བརྙེས། །
འཆད་བྱ་འཆད་བྱེད་དོན་ལ་ཐོགས་མེད་པའི། ། སོ་སོ་ཡང་དག་རིག་པ་བཞི་རྣམས་དང་། ། འཕགས་པ་
གཞན་དང་ཐུན་མོང་མ་ཡིན་པའི། ། བརྩྭ་བརྒྱད་མ་འདྲེས་ཡོངས་སུ་རྫོགས་པའང་ལགས། ། དེ་ལྟར་ཐུབ་པའི་
མཛད་པ་རྒྱ་མཚོ་ལས། །ཆུ་ཐིགས་ཙམ་ཞིག་དད་པའི་ཀུ་ཤའི་རྩེས། ། བླངས་པའི་རྣམ་དཀར་བསིལ་བའི་
དངོས་དེ་ཡང་། ། འགྲོ་འདིའི་སྡུག་བསྔལ་ཚ་གདུང་ཞི་ཕྱིར་བསྔོ། ། ཅེས་པ་འདི་ནི་ཤཱཀྱའི་བཙུན་པ་བཤད་
སྒྲུབ་མིང་ཅན་གྱིས་བྲིས་སོ། །
409



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
༈ ། ། ན་མོ་ཨཱརྱ་མཻ་ཏྲི་ཡེ། ། གསེར་གྱི་རི་དབང་ཇི་བཞིན་བརྗིད་ཆགས་ཤིང་། །གསལ་རྫོགས་
མཚན་དཔེའི་དཔལ་གྱིས་མཛེས་པའི་སྐུ། ། རིན་ཆེན་ཁྲི་སྟེང་བཟང་པོའི་བཞུགས་སྟངས་ཅན། ། མ་ཕམ་རྒྱལ་
བ་གཉིས་པར་ཕྱག་འཚལ་ལོ། ། དཔག་ཚད་གཅིག་གི་འཕང་ལྡན་ཁོར་ཡུག་ཏུ། ། རྒྱང་གྲགས་དྲུག་ཁྱབ་ཀླུ་
ཤིང་དབང་པོའི་དྲུང་། ། བླ་མེད་བྱང་ཆུབ་ཆེན་པོ་འཐོབ་འགྱུར་བ། ། མི་ཕམ་རྒྱལ་བ་གཉིས་པར་+། ། གང་
དུ་རྫོགས་སངས་མཆོག་བརྙེས་རྒྱལ་བའི་སྐུ། ། འཕང་དུ་ཁྲུ་ནི་བརྒྱད་ཅུ་ཞེང་ཉི་ཤུ། ། ཞལ་གྱི་དཀྱིལ་འཁོར་དེ་
ཡི་ཕྱེད་ལྡན་པ། ། མི་ཕམ་རྒྱལ་བའི་དབང་པོ +། ། ཐུབ་པས་རང་གི་འཁོར་ལ་བརྟགས་པ་ན། ། ཁྱོད་དང་
མཚུངས་པའི་སྲས་གཞན་མ་གཟིགས་ནས། །ཉིད་ཀྱི་རྒྱལ་ཚབ་མཆོག་ལ་བཀོད་གྱུར་པ། ། མི་ཕམ +། །
གུང་ཚེ་བཅུ་བ་ཆོས་ཀྱི་སྤྲིན་ཐོབ་པ། ། དེ་ཚེ་ཕྱོགས་བཅུའི་རྒྱལ་པ་སྲས་བཅས་ཀྱིས། ། དཔག་ཡས་ཆོ་འཕྲུལ་
བསྟན་ནས་དབང་བསྐུར་བ། ། མི་ཕམ +། ། ཐུབ་པས་ཆོས་ཀྱི་རྒྱལ་སྲིད་གཏད་པ་བཞིན། ། རབ་འབྱམས་
ཞིང་དུ་གྲངས་མེད་སྤྲུལ་པ་ཡིས། ། རྒྱལ་པའི་མཛད་པ་མ་ལུས་ཀུན་སྒྲུབ་པ། ། མི་ཕམ+ 1 ། དེ་ལྟར་རྩེ་གཅིག་
གུས་པས་གསོལ་བཏབ་བདག། མ་འོངས་དུས་ན་མགོན་ཁྱོད་འཛམ་གླིང་འདིར། ། མངོན་སངས་རྒྱས་ཚེ་
འཁོར་གྱི་མཆོག་གྱུར་ནས། ། ཁྱོད་ཀྱི་དམ་ཆོས་མ་ལུས་འཛིན་པར་ཤོག། འདི་ནས་ཉིང་མཚམས་སྦྱོར་ཚེ་
དགའ་ལྡན་དུ། ། སྐྱེས་ནས་ཁྱོད་དང་འཇམ་དཔལ་སྙིང་པོ་ཡིས། ། རྗེས་སུ་བཟུང་སྟེ་རྒྱལ་བའི་ཆོས་ཚུལ་
ཀུན། ། འཛིན་པ་རྒྱལ་ཚབ་འཇམ་པའི་དབྱངས་བཞིན་ཤོག། ཅེས་པ་འདི་ཡང་བཤད་སྒྲུབ་མིང་ཅན་གྱིས་དད་
པས་སྦྱར་རོ། །
༈ ། ། ན་མོ་ཤཱི་མལྦུ་གྷོ་ཥཱ་ཡ། བགྲང་ཡས་གདོད་མ་ཉིད་ཀྱི་བསྐལ་པ་ནས། ། དྲི་བྲལ་ཞི་བ་ཆོས་ཀྱི་སྐུ་
བརྙེས་ཀྱང་། ། རབ་འབྱམས་ཞིང་དུ་རྒྱལ་སྲས་གཞོན་ནུ་བཞིན། ། བྱང་ཆུབ་སྤྱོད་པའི་གར་གྱིས་རོལ་དེར་
འདུད། ། ཆུ་སྐྱེས་བསིལ་ཟེར་རྒྱས་པའི་དཀྱིལ་འཁོར་སྟེང་། ། ཞལ་གཅིག་ཕྱག་གཉིས་མཚམས་སྤྲིན་ཕུང་པོའི་
སྐུ། ། ཞི་འཛུམ་ཉམས་ལྡན་བརྒྱད་གཉིས་ལང་ཚོ་ཅན། ། ཞབས་ཟུང་མི་ཕྱེད་སྐྱིལ་ཀྲུང་མཆོག་གི་མཛེས། །
ཕྱག་གཡས་མི་ཤེས་གཅོད་པའི་རལ་གྲི་དང་། ། གཡོན་པའི་ཨུཏྤལ་སྟེང་ན་རྒྱལ་བའི་ཡུམ། ། ལྷ་རྫས་གོས་དང་
རིན་ཆེན་གྱིས་སྤྲས་ཤིང་། ། གསལ་རྫོགས་མཚན་དཔེའི་དཔལ་འབར་ཡིད་དུ་འོང་། །རྒྱལ་མཚན་ཏོག་ཏུ་
ཨིནྡྲ་ནཱི་ལ་བཞིན། ། རབ་མཛེས་དབུ་ལ་རལ་བའི་ཐོར་ཅོག་བཅིངས། ། དབང་པོའི་གཞུ་ཡིས་ཐུན་མཚམས་
གཞོན་ནུ་བཞིན། ། སྣ་ཚོགས་འོད་ཀྱི་འཕྲེང་བས་ཀུན་ནས་བསྐོར། ། ཁྱོད་སྐུའི་ཆ་ཤས་ཕྲ་མོ་རེ་རེར་ཡང་། །
རྒྱལ་དང་དེ་སྲས་ཞི་ཁྲོ་ཉན་རང་སོགས། ། བགྲང་ཡས་སྤྲུལ་པའི་བཀོད་པ་གང་བསྟན་པའི། ། མཐའ་ཚད་
410



བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། །
ཀུན་མཁྱེན་གྱིས་ཀྱང་གཞལ་དུ་མིན། ། ཚངས་དབང་ཉི་ཟླ་ལ་སོགས་ལྷ་ཡི་གཙོ། །ལྷ་མིན་སྒྲ་གཅན་ཐག་
བཟང་གནོད་སྦྱིན་དབང་། ། མཐའ་ཡས་མ་དྲོས་ལ་སོགས་ཀླུ་ཡི་རྒྱལ། ། མཐུ་ཆེན་གྲགས་ལྡན་ཕལ་ཆེར་ཁྱོད་
སྐུའི་འཕྲུལ། ། ཁྱོད་གསུང་འཇམ་མཉེན་ཡིད་དུ་འཐད་པ་སོགས། ། ཡན་ལག་དྲུག་ཅུའི་དབྱངས་ལྡན་མཚར་
དུ་ཅི། ། གསུང་གཅིག་ཉིད་ཀྱང་མཐའ་ཡས་འགྲོ་བ་ཡིས། ། སྣ་ཚོགས་སྐད་དང་མཐུན་པར་འཇུག་དེ་
མཚར། ། ཁྱོད་ཐུགས་ཡེ་ཤེས་མེ་ལོང་གསལ་བའི་ངོར། །མཐའ་ཡས་ཆོས་རྣམས་མངོན་སུམ་སྣང་གྱུར་པ། །
དད་པའི་མཚོ་ནང་སྣ་ཚོགས་གཟུགས་བརྙན་ནི། ། མ་འདྲེས་གཅིག་ཅར་གསལ་བར་ཤར་བ་བཞིན། ། ཐོགས་
མེད་སྟོབས་བཅུའི་ལུས་རྩལ་རབ་ཏུ་རྫོགས། ། མི་འཇིགས་རྣམ་བཞིའི་མཆེ་སྡེར་མི་བཟད་འབར། ། མ་འདྲེས་
བཅོ་བརྒྱད་གཡུ་ཡི་རལ་ཁྲུར་ཅན། ། སྨྲ་བའི་སེང་གེ་མཆོག་ནི་ཁྱོད་མིན་སུ། ། རབ་རྣོ་འབར་བའི་ཡེ་ཤེས་
མཚོན་ཆེན་དང་། ། ཟབ་རྒྱུས་སྒྲོགས་པའི་གླེགས་བམ་འཛིན་པས་ཅི། ། འཇིགས་པ་ཀུན་བྲལ་ཇི་ལྟར་ཇི་སྙེད་
ཀྱི། །ཆོས་ཀུན་ཐུགས་སུ་ཆུད་ཟིན་མ་ཡིན་ནམ། ། བདེ་གཤེགས་ཀུན་གྱི་མཁྱེན་བརྩེ་དག་པའི་མཛོད། །
ཡོངས་སུ་བཟུང་སྟེ་མཁའ་ཁྱབ་ཞིང་རྣམས་སུ། ། གྲངས་མེད་སྤྲུལ་པས་རྒྱལ་བའི་མཛད་པ་ཀུན། ། ཇི་བཞིན་
སྒྲུབ་ལ་འགྲན་པའི་ཟླ་དེ་གང་། ། ཚུལ་འདིར་ཁྱོད་ཀྱི་དཔེ་ཟླར་འོས་པ་ཞིག། འཚོལ་ཕྱིར་ཉི་ཟླ་ཟུང་དག་ཁོར་
ཡུག་ཏུ། ། ས་འཛིན་དབང་པོར་ལན་བརྒྱར་བསྐོར་བྱས་ཀྱང་། ། མ་རྙེད་ཐུན་མཚམས་ལུས་ཕྲའི་པང་དུ་
ཡིབ། ། མ་ལུས་ཕྱོགས་བཅུའི་བདེ་གཤེགས་སྲས་བཅས་ཀྱིས། ། རབ་འབྱམས་རྒྱལ་བའི་ཡེ་ཤེས་ཕུང་པོ་
ཀུན། །གཅིག་ཏུ་བསྡུས་པའི་གཟུགས་ཅན་ཁྱོད་ཉིད་ཞེས། །བསྟོད་བསྔགས་དབྱངས་སུ་སྒྲོགས་པའང་དོན་
དང་བཅས། ། རྒྱལ་ཀུན་ཡབ་ཏུ་གྱུར་པ་གཞོན་ནུའི་ཚལ། ། མཚན་འཛིན་འཆིང་བ་བཅད་ཀྱང་སྙིང་རྗེས་
བཅིངས། ། ཡེ་ཤེས་ཐུགས་གཏེར་སྦས་ཀྱང་སྲིད་ན་གསལ། ། བྱམས་བརྩེ་ རིས་སུ་བྲོལ་ ཡང་བདུད་སྡེ་
འཇོམས། ། མཁའ་ལྡིང་དབང་པོ་བརྩོན་པས་རྟག་བགྲོད་ཀྱང་། ། མཁའ་ཡི་མཐའ་ན་ཟད་པར་མི་འགྱུར་
བཞིན། ། རྒྱལ་སྲས་ཉན་རང་ཚངས་དབང་སོགས་ཀྱིས་ཀྱང་། ། ཁྱོད་ཀྱི་ཡོན་ཏན་བརྗོད་པའང་དེ་ལྟའོ། །
འོན་ཀྱང་འདིར་ནི་ཅུང་ཟད་བསྒྲགས་པའི་དགེས། ། ཚེ་རབས་ཀུན་དུ་ཁྱོད་ཞལ་མངོན་མཐོང་ནས། ། བརྩེ་
བས་རྗེས་བཟུང་ཕྱོགས་བཅུའི་ཞིང་རྣམས་སུ། ། རྒྱལ་བའི་དམ་ཆོས་མ་ལུས་འཛིན་གྱུར་ཅིག། ཅེས་འཇམ་
དབྱངས་དམར་སེར་ལ་ཅུང་ཟད་བསྟོད་པ་འདི་ཡང་། ། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་དད་པ་ལས་
བྱུང་བའོ། །
༈ ། ༑ ཚོགས་བགཉིས་རྣམ་པར་དག་པའི་མཁའ་དབྱིངས་ལས། ། ལེགས་འོངས་མཚན་དང་དཔེ་བྱད་
411



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཔལ་གྱིས་སྤྲས། ། སྣ་ཚོགས་འོད་དབུར་ཕྱོགས་བཅུར་འཕྲོ་བ་ཅན། ། རྗེ་བཙུན་འཇམ་པའི་དབྱངས་ལ་
གསོལ་བ་འདེབས། ། བདེ་གཤེགགས་ཀུན་གྱི་མཁྱེན་པའི་ཕུང་པོ་གང་། ། གཅིག་བསྡུས་རྒྱལ་སྲས་གཞོན་ནུའི་
ཟློས་གར་མཁན། ། དཔག་ཡས་ཞིང་དུ་གྲངས་མེད་རྣམ་རོལ་གྱིས། ། རྒྱལ་བའི་མཛད་པ་སྒྲུབ་ལ +། ། ལྡེམ་
ལྡེམ་ཆུ་སྐྱེས་རྒྱས་པའི་ལྟེ་བ་ལ། ། གསལ་གསལ་ཆ་ཤས་རྫོགས་པའི་ཟླ་གདན་སྟེང་། ། འཛུམ་འཛུམ་ཞི་བའི་
ཉམས་ལྡན་གཞོན་ནུའི་སྐུ། །མཐོང་བས་ཡིད་འཕྲོག་མཛད་ལ +། ། ཕྱག་གཡས་མཆོག་སྦྱིན་ཕྱག་རྒྱས་ཨུཏྤལ་
དང་། ། གཡོན་པ་ཆོས་འཆད་མཛད་པའི་པད་དཀར་སྟེང་། ། ཤེས་རབ་རལ་གྲི་ཤེར་ཕྱིན་ གླེགས་ བམ་
ཟུང་། ། ལེགས་པར་འཛིན་པ་ཁྱེད་ལ་+། ། ཉིན་བྱེད་འབུམ་གྱིས་འཁྱུད་པའི་གངས་ཀྱི་རིས། ། འཇའ་ཚོན་
གོས་གྱོན་སྤྱི་སྐར་གྱིས་སྤྲས་བཞིན། ། ལྷ་རྫས་གོས་དང་རིན་ཆེན་རྒྱན་མང་གིས། །ཀུན་ནས་བརྒྱན་པ་ཁྱོད་ལ་
+ 1 ། བགྲང་ཡས་ཤེས་བྱའི་མཁའ་ལ་འགོས་མེད་ཅིང་། ། རྨོངས་པའི་མུན་ཆེན་དྲུང་ནས་འབྱིན་མཛད་
པའི། ། ཡེ་ཤེས་ཕུང་པོ་གཟུགས་ཀྱི་རྣམ་རོལ་ཅན། ། མཁྱེན་རབ་དབང་ཕྱུག་ཉིད་ལ་ +། ། རབ་འབྱམས་
རྒྱལ་བའི་ཡེ་ཤེས་གཅིག་བསྡུས་ཀྱང་། ། མཚོན་པར་མི་ནུས་གཟིགས་པ་མཆོག་མངའ་བས། ། བགྲང་ཡས་ཞིང་
དུ་མཁྱེན་པའི་གཏེར་ཆེན་ཞེས། ། ཡོངས་སུ་གྲགས་པའི་ཞབས་ལ+༑ ། རྒྱལ་བ་ཀུན་གྱི་ཡབ་གྱུར་ལྷ་ཡི་ལྷ། །
ས་བཅུའི་དབང་ཕྱུག་ཚུལ་འཛིན་སྨྲ་བའི་དབང་། ། གསུང་རབ་དོན་ཀུན་རྟོགས་པའི་རྣམ་དཔྱོད་ཀྱི། །མཆོག་
སྦྱིན་སྩོལ་བར་མཛད་ལ་ +། ། ཚེ་རབས་ཀུན་དུ་མགོན་པོ་ཁྱེད་ཉིད་ཀྱིས། ། མངོན་སུམ་རྗེས་བཟུང་མཐའ་
ཡས་འགྲོ་ཀུན་གྱི། ། སོམ་ཉིའི་དྲ་བ་གཅོད་པའི་མཐུ་ལྡན་ཅིང་། ། འཆད་རྩོད་རྩོམ་པའི་གནས་རྣམས་མཐར་
ཕྱིན་ཤོག། ཅེས་འཇམ་དབྱངས་དཀར་པོའི་བསྟོད་པ་འདི་ཡང་བཤད་སྒྲུབ་མིང་ཅན་གྱིས་སྦྱར་བའོ། །
༈ ། ། ན་མོ་ལོ་ཀེ་ཤྭ་ར་ཡ། རྒྱལ་བ་ཀུན་གྱི་ཐུགས་རྗེའི་ཟློས་གར་ལས། ། ལེགས་འཁྲུངས་འཕགས་
མཆོག་སྤྱན་རས་གཟིགས་དབང་ཞེས། ། འཇིག་རྟེན་གསུམ་ན་ཆེས་ཆེར་རབ་གྲགས་པ། ། རྗེ་བཙུན་ཕྱག་ན་
པདྨོས་དགེ་ལེགས་སྩོལ། ། སྐུ་མཆོག་གངས་རིའི་མདོག་ལྟར་རབ་དཀར་ཞིང་། ། ཞལ་གཅིག་ཕྱག་བཞི་འཛུམ་
ལྡན་སྤྱན་དཀྱུས་རིང་། ། རྩ་ཕྱག་ཐལ་སྦྱར་ལྷབ་མས་ཤེལ་འཕྲེང་དང་། ། པདྨ་དཀར་པོ་འཛིན་ལ་ + ། ། བུང་
བ་ལྟར་ནག་རལ་པའི་ཐོར་ཅོག་བཅིངས། ། སྣ་ཚོགས་དར་དང་རིན་ཆེན་རྒྱན་གྱིས་སྤུད། ། པད་ཟླའི་སྟེང་ན་
མི་ཕྱེད་སྐྱིལ་ཀྲུང་གིས། ། ཀུན་ནས་མཛེས་པ་ཁྱོད་ལ་ +། ། གསལ་རྫོགས་མཚན་དང་དཔེ་བྱད་དཔལ་གྱིས་
སྤྲས། ། རལ་པའི་རྩེ་ན་སྣང་བ་མཐའ་ཡས་འཛིན། །ཀྲྀཥཱ་སཱ་རིའི་པགས་པའི་རྟགས་འཆང་བ། ། དྲང་སྲོང་
ཆེན་པོའི་ཞབས་ལ་ +། ། ཉིན་མཚན་དུས་དྲུག་འགྲོ་ལ་རྗེས་གཟིགས་ནས། ། གང་ལ་གང་འདུལ་དེ་ལ་དེ་
412



བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། །
མཚུངས་ཀྱི། ། རྣམ་འཕྲུལ་བགྲང་ཡས་ཕྱོགས་བཅུར་སྤྲོས་པ་ཡིས། ། རྒྱལ་བའི་མཛད་པ་སྒྲུབ་ལ་+། ། རབ་
འབྱམས་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་འདུས་པའི་བདག་ཉིད་ང་ཡིན་ཞེས། ། ཞལ་གྱིས་འཆེས་པ་
ཇི་བཞིན་འགྲོ་བའི་དོན། ། མཛད་པའི་ཁུར་ཆེན་འཁྱེར་ལ་ +། ། སྙིགས་དུས་འགྲོ་བ་མཐའ་དག་འདྲེན་པ་
ལ། །ཕྱོགས་བཅུའི་རྒྱལ་བ་མ་ལུས་གཅིག་བསྡུས་ཀྱང་། ། མཚོན་པར་མི་ནུས་ཐུགས་རྗེ་ཆེས་དཔའ་པ། །
མཚན་མཆོག་དོན་དང་ལྡན་ལ་ +། ། རིས་མེད་ཕྱོགས་ཀྱི་ལུས་ཅན་ཐམས་ཅད་དང་། ། ཁྱད་པར་སྡུག་ཅིང་
ཕོངས་པའི་འགྲོ་རྣམས་ལ། །བཀའ་དྲིན་ལྷག་པར་ཆེ་བའི་མཛད་པ་ཅན། ། ཐུགས་རྗེའི་གཏེར་ཆེན་ཁྱོད་ལ་
+། ། གང་རྒྱ་མཚོ་ལས། ། ངེས་པར་པ་ཡིས་མྱུར་དུ་བསྒྲལ་ལོ་ཞེས། ། མི་གཡོ་དམ་བཅའ་བརྟན་ལ +། །
དེ་སླད་ཡིག་དྲུག་གུས་པས་བརྗོད་བྱེད་པ། ། བདག་ལ་དགོངས་ཤིང་འཆི་བའི་དུས་ཀྱི་ཚེ། ། ཞལ་བཟང་
མངོན་སྟོན་ཚུར་ཤོག་བདེ་ལྡན་དུ། ། འདོད་ཞེས་གསུང་གསུམ་དབུགས་དབྱུང་མཛད་དུ་གསོལ། ། དེང་ནས་
བརྩམས་ཏེ་ཚེ་རབས་ཀུན་དུ་ཡང་། ། དལ་འབྱོར་རྟེན་རྙེད་གཉིས་ཀྱིས་རྗེས་བཟུང་ནས། ། མཐའ་ཡས་འགྲོ་
བའི་དོན་ཀུན་སྒྲུབ་པ་ལ། ། མགོན་པོ་སྤྱན་རས་གཟིགས་དང་མཚུངས་གྱུར་ཅིག། ཅེས་པ་འདི་ཡང་ཤཱཀྱའི་
བཙུན་པ་བཤད་སྒྲུབ་མིང་ཅན་གྱིས་སྦྱར་བའོ། །
༈ ། ། རབ་འབྱམས་བདེ་གཤེགས་ཐུགས་རྗེའི་ཟློས་གར་ནི། ། རབ་དཀར་རྒྱལ་བའི་སྲས་སུ་ཉེར་ཤར་
བ། ། རབ་མཆོག་མགོན་པོ་སྤྱན་རས་གཟིགས་དབང་ཞེས། ། རབ་ཏུ་གྲགས་པའི་ཞབས་ལ་ཕྱག་འཚལ་ལོ། །
སྐྱོན་གྱིས་མ་གོས་མཚོ་སྐྱེས་ཟླ་བའི་སྟེང་། ། ཧཱི ཡིག་དཀར་པོ་འོད་ཟེར་འགྲོ་འདུ་ལས། ། ལེགས་འཁྲུངས་
གངས་རི་ལྟར་དཀར་མཉམ་པའི་ཞབས། ། བཞེངས་པའི་སྟབས་ཀྱིས་བཞུགས་ལ་ཕྱག་འཚལ་ལོ། ༈ ལང་ཚོ་
རབ་རྒྱས་བཅུ་དྲུག་ན་ཚོད་ཅན། ། བཅུ་གཅིག་ཞལ་ལྡན་རྩ་བའི་ཞལ་དཀར་ཞིང་། ། གཡས་ལྗང་གཡོན་པ་
དམར་པའི་ཞལ་གསུམ་རིམ། ། དུང་གཡུ་བྱི་རུའི་མདོག་ལྟར་མཛེས་ལ་བསྟོད། ། དེ་སྟེང་དབུས་ལྗང་གཡས་
དམར་གཡོན་དཀར་ཞལ། ། མར་གད་པད་རག་ཟླ་བ་ལྟར་དཀར་ཞིང་། ། དེ་སྟེང་དབུས་དམར་གཡས་དཀར་
གཡོན་ལྗང་ཞལ། ། བྱི་རུ་ཁ་བ་གཡུ་ལྟར་ལྗང་ལ་བསྟོད། ། དེ་སྟེང་ཁྲོ་ཞལ་ནག་པོ་སྤྱན་གསུམ་ལ། ། སྐྲ་བརྗེས་
མཆེ་བ་གཙིགས་ཤིང་སྨ་ར་སེར། ། སྟེང་ཞལ་དམར་པོ་གཙུག་ཏོར་དང་བཅས་པའི། ། ཞལ་མང་ཕྱག་སྟོང་
སྤྱན་སྟོང་ལྡན་ལ་བསྟོད། ། ཆོས་དབྱིངས་འགྱུར་མེད་ཡེ་ཤེས་སྐུ་བརྙེས་ཕྱིར། ། རྩ་བའི་ཕྱག་གཉིས་ཐུགས་ཀར་
ཐལ་མོ་སྦྱར། ། འགྲོ་དྲུག་མཐོ་རིས་ཐར་པར་འདྲེན་པའི་ཕྱིར། །གཡས་ཀྱི་གཉིས་པས་བགྲང་འཕྲེང་འཛིན་ལ་
བསྟོད། ། ཡི་དྭགས་བཀྲེས་སྐོམ་སྡུག་བསྔལ་སེལ་པའི་ཕྱིར། ། གསུམ་པས་མཆོག་སྦྱིན་མཛད་ལས་བདུད་རྩི་
413



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབབ། ། འགྲོ་ལ་ཆོས་ཀྱི་འཁོར་ལོ་བསྐོར་བའི་ཕྱིར། ། གཡས་ཀྱི་བཞི་པས་འཁོར་ལོ་འཛིན་ལ་བསྟོད། །
འཁོར་བའི་སྐྱོན་གྱིས་མ་གོས་མཚོན་པའི་ཕྱིར། ། གཡོན་གྱི་གཉིས་པས་གསེར་གྱི་པདྨ་བསྣམས། ། གདུལ་བྱའི་
ཉོན་མོངས་དྲི་མ་འཁྲུད་པའི་ཕྱིར། ། གསུམ་པས་རིལ་བ་སྤྱི་བླུགས་འཛིན་ལ་བསྟོད། ། ཐབས་ཤེས་དག་པ་
མཐར་ཐུག་རྙེད་པའི་ཕྱིར། ། གཡོན་གྱི་བཞི་པས་མདའ་དང་གཞུ་བསྣམས་ཤིང་། ། ལྷག་མ་དགུ་བརྒྱ་གོ་
གཉིས་ཕྱག་མཐིལ་ན། ། སྟོང་ཕྲག་སྤྱན་གྱིས་མཛེས་པ་ཁྱོད་ལ་བསྟོད། ། ཀྲྀཥཱ་རའི་པགས་པའི་སྟོང་དཀྲིས་
དང༌། ། སྐུ་སྨད་ དར་ རས་ བཟང་ པོའི་ ཤམ་ ཐབས་ གསོལ། །རིན་ ཆེན་ རྒྱན་ སྤྲས་ གསེར་ གྱི་ སྐ་ རགས་
བཅིངས། །འོད་ཕུང་འཕྲོ་བའི་དབུས་ན་བཞུགས་ལ་བསྟོད། ། ཕྱག་སྟོང་དག་གི་འཁོར་ལོ་བསྒྱུར་རྒྱལ་
སྟོང་། ། སྤྱན་སྟོང་རྣམས་ཀྱིས་བསྐལ་བཟང་སངས་རྒྱས་སྟོང་། །གང་ལ་གང་འདུལ་སྤྲུལ་པའི་རྣམ་རོལ་
ཅན། ། རྗེ་བཙུན་སྤྱན་རས་གཟིགས་ལ་ཕྱག་འཚལ་བསྟོད། །ཕྱོགས་བཅུའི་རྒྱལ་བ་རྣམས་ཀྱིས་མགྲིན་གཅིག་
ཏུ། ། མགོན་ཁྱོད་བདེ་གཤེགས་འཕྲིན་ལས་གཅིག་བསྡུས་ཤིང་། ། དུས་གསུམ་རྒྱལ་བའི་མཛད་པ་ཀུན་སྒྲུབ་
ཅེས། ། ཡང་དང་ཡང་དུ་བསྔགས་ལ་ཕྱག་འཚལ་བསྟོད། ། མ་ལུས་རྒྱལ་བ་སྲས་བཅས་ཐམས་ཅད་ཀྱི། །
ཐུགས་རྗེ་གཅིག་ཏུ་བསྡུས་ཀྱང་མགོན་ཁྱོད་ཀྱི། ། བརྩེ་ཆེན་ཉིད་ལ་འགྲན་པར་བཟོད་དཀའི་ཕྱིར། །ཐུགས་རྗེ་
ཆེན་པོར་གྲགས་ལ་ཕྱག་འཚལ་བསྟོད། ། དེ་ལྟར་བསྟོད་པས་རབ་དཀར་དགེ་དེས་བདག། ཤི་འཕོས་བདེ་ལྡན་
ཞིང་དུ་སྐྱེ་བ་དང་། ། མཐའ་ཡས་འགྲོ་བའི་དོན་ཀུན་སྒྲུབ་པ་ལ། ། མགོན་པོ་སྤྱན་རས་གཟིགས་དང་མཚུངས་
པར་ཤོག། ཅེས་པ་འདི་ཡང་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་དུ་དད་པས་སྦྱར་
རོ། ། བཀྲ་ཤིས། །
༈ ། ། འཇིག་རྟེན་མེས་པོ་མགྲིན་སྔོན་སྤྲིན་ལ་ཞོན། ། པད་དཀར་མིག་སོགས་སྲིད་པ་གསུམ་འདི་
ན། ། ཆེར་གྲགས་དྲེགས་ལྡན་ཀུན་གྱི་ཅོད་པན་གྱིས། །ཞབས་པད་གུས་བསྟེན་རྗེ་བཙུན་སྒྲོལ་མར་འདུད། །
མར་གད་ཨིནྡྲ་ནཱི་ལ་འདྲེས་བའི་མདོག། ཞལ་གཅིག་ཕྱག་གཉིས་བཅུ་དྲུག་ལང་ཚོ་ཅན། །ཞི་འཛུམ་ཉམས་
ལྡན་གཡས་བརྐྱང་གཡོན་བསྐུམས་ཀྱིས། ། པད་ཟླའི་སྟེང་ན་མཛེས་ལ་ཕྱག་འཚལ་ལོ། ། ཕྱག་གཡས་ལེགས་
པར་བརྐྱང་བའི་མཆོག་སྦྱིན་གྱིས། ། འགྲོ་བའི་རེ་བ་ཡིད་བཞིན་སྐོང་མཛད་ཅིང་། ། གཡོན་པས་དཀོན་མཆོག་
གསུམ་མཚོན་སྐྱབས་སྦྱིན་གྱིས། ། ཕོངས་པ་ཀུན་ལས་སྒྲོལ་ལ་ཕྱག་འཚལ་ལོ། །དབང་པོའི་མཚོན་གྱིས་གཡུ་ཡི་
མཆོད་སྡོང་བཞིན། ། སྣ་ཚོགས་ ལྷ་རྫས་དར་གྱི་ན་བཟའ་ཀླུབས། ། སྟོན་གྱི་མཁའ་ལ་ རྒྱུ་ སྐུར་ཕྲེང་བ་
བཞིན། ། རིན་ཆེན་རྒྱན་གྱིས་མཛེས་ལ་ཕྱག་འཚལ་ལོ། ། རབ་གསལ་མཚན་དང་དཔེ་བྱད་སྨྲས་པའི་སྐུ། །
414



བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། །
ཡིད་འཕྲོག་དྲི་ཟའི་རྒྱུད་མངས་འབུམ་གྱི་གསུང་། ། ཟབ་ཡངས་མཁྱེན་བརྩེའི་རྒྱ་མཚོ་ཆེན་པོའི་ཐུགས། ། ལྷུན་
གྲུབ་འཕྲིན་ལས་མཛད་ལ་ཕྱག་འཚལ་ལོ། ། རྒྱལ་བ་ཀུན་གྱི་མཁྱེན་བརྩེ་ནུས་པ་ཀུན། ། གཅིག་ཏུ་བསྡུས་པའི་
བདག་ཉིད་ལྷ་མོའི་གཟུགས། ། དྲན་པ་ཡིས་ཀྱང་མཆོག་དང་ཐུན་མོང་གི། ། དངོས་གྲུབ་མ་ལུས་སྩོལ་ལ་ཕྱག་
འཚལ་ལོ། ། གང་དག་སྡུག་བསྔལ་ཞུགས་ཀྱིས་གདུངས་གྱུར་པ། ། དེ་དག་ཀུན་གྱི་མགོན་སྐྱབས་ང་ཉིད་
ཅེས། ། ཞལ་གྱིས་འཆེས་བཞིན་ཐུགས་རྗེའི་ཆུ་འཛིན་ལས། ། ཕན་བདེའི་ཆར་ཆེན་འབེབས་ལ་ཕྱག་འཚལ་
ལོ། ། གཅིག་ལྷག་བཅུ་ཕྲག་ཟུང་གི་ཕྱག་འཚལ་དང་། ། རིགས་སྔགས་ཆེན་མོ་ཏཱ་རེ་ཟློས་ཙམ་གྱིས། །
འཇིགས་ཆེན་བརྒྱད་དང་ནད་གདོན་ཀུན་སེལ་ཞིག་ ཚེ་དཔལ་བསོད་ནམས་སྟེར་ལ་ཕྱག་འཚལ་ལོ། ། འཕྲིན་
ལས་ནུས་མཐུ་ཐོགས་པར་མི་མངའ་བའི། ། རིག་པའི་ལྷ་མོ་སྒྲོལ་པའི་ཚོགས་རྣམས་ཀྱང་། ། རྟག་ཏུ་ཁྱོད་
ཞབས་བསྟེན་ནས་འགྲོ་བ་ཡི། ། སྡུག་བསྔལ་ཞི་བར་བརྩོན་ལ་ཕྱག་འཚལ་ལོ། ། དེ་ལྟར་སྐྱབས་མཆོག་ཁྱོད་ལ་
གསོལ་བཏབ་མཐུས། ། གནས་སྐབས་མི་མཐུན་འགལ་རྐྱེན་ཀུན་ཞི་ཞིང་། ། མཐུན་རྐྱེན་ལེགས་ཚོགས་ཡིད་
བཞིན་འགྲུབ་པ་དང་། ། མཐར་ཐུག་རྒྱལ་བའི་གོ་འཕང་ཐོབ་གྱུར་ཅིག། ཅེས་སེང་ལྡེང་ནགས་སྒྲོལ་ལ་ཅུང་
ཟད་བསྟོད་པ་འདི་ཡང་། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་དད་པས་སྦྱར་བའོ། །
༈ ། ། རྒྱལ་བ་ཀུན་གྱི་ཐུགས་རྗེའི་ཟློས་གར་ཉིད། ། རབ་མཛེས་ལྷ་མོའི་གཟུགས་སུ་ཉེར་ཤར་བ། །
སྲིད་པ་གསུམ་ན་རྣམ་པར་རྒྱལ་མ་ཞེས། ། ཡོངས་སུ་གྲགས་པའི་ཞབས་ལ་ཕྱག་འཚལ་ལོ། ། དྲི་མེད་པད་ཟླའི་
སྟེང་ན་ཁྱོད་ཀྱི་སྐུ། ། དད་པའི་འོ་མཚོར་ཤེལ་གྱི་མཆོད་སྡོང་བཞིན། ། ཡིད་འཕྲོག་རིན་ཆེན་རྒྱུན་གྱིས་སྤྲས་
གྱུར་པ། ། གངས་རིའི་སྤོ་ལ་རྒྱུ་སྐར་དོ་ཤལ་བཞིན། ། དབུས་དང་གཡས་གཡོན་གྱེས་པའི་ཞལ་གསུམ་ནི། །
དུང་དང་གསེར་བཟང་ཨིནྡྲ་ནཱི་ལ་བཞིན། ། སྒེག་དང་ཞི་ཁྲོ་མཛེས་པའི་རྣམ་འགྱུར་ཉིད། ། དད་ལྡན་ཡིད་
དབང་འགུགས་པའི་ལྕགས་ཀྱུ་བཞིན། །པད་རྩ་ལྟར་དཀར་ཟུང་བཞིའི་ཕྱག་གཡས་ཀྱིས། ། སྣ་ཚོགས་རྡོ་རྗེ་ཚེ་
དཔག་མངའ་མཆོག་སྦྱིན། ། གཡོན་པ་སྡིགས་མཛུབ་ཞབས་ལྡན་མི་འཇིགས་སྟེར། ། གཞུ་དང་ཚེ་ཡི་བུམ་པ་
བསྣམས་པས་མཛེས། ། ཁྱོད་སྐུ་སྣ་ཚོགས་དར་གྱིས་སྤྲས་པ་ནི། ། རི་བོང་ཅན་གྱིས་འཇའ་ཚོན་གྱོན་པ་
བཞིན། ། ཡིད་འཕྲོག་འོད་ཕུང་ཕྱོགས་ བཅུར་རབ་འགྱེད་པ། །ཉི་མོར་བྱེད་ལས་འཕྲོ་བའི་འོད་ཟེར་
བཞིན། ། ཞབས་ཟུང་མི་ཕྱེད་སྐྱིལ་ཀྲུང་དང་བཅས་ཏེ། ། རྟག་ཏུ་ཆོས་ཀྱི་དབྱིངས་ལས་མ་གཡོས་ཀྱང་། །
རབ་འབྱམས་ཞིང་དུ་བགྲང་ཡས་སྤྲུལ་པའི་ཚོགས། ། དང་བའི་མཚོ་ནང་ཟླ་བའི་གཟུགས་བརྙན་བཞིན། །
རྒྱལ་སྲས་ཕྱག་ན་པདྨོ་རྡོ་རྗེ་འཛིན། ། མི་གཡོ་འདོད་རྒྱལ་དབྱིག་སྔོན་སྟོབས་པོ་ཆེ། ། འཆི་མེད་བུ་རྣམས་ཉིད་
415



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐུའི་གཡས་གཡོན་དང་། ། ཕྱོགས་བཞི་སྟེང་གནས་ཁྱོད་ཀྱི་འཕྲིན་ལས་སྒྲུབ། ། མཁྱེན་པ་ཤེས་བྱ་ཀུན་ལ་
ཐོགས་པ་མེད། ། བརྩེ་བ་རིས་མེད་འགྲོ་བ་ཡོངས་ལ་ཁྱབ། ། ནུས་པ་ཐོགས་མེད་འཇུག་པའི་འཕྲིན་ལས་
ཅན། ། ལུས་ཅན་ཀུན་གྱི་སྐྱབས་ལ་ཕྱག་འཚལ་ལོ། ། དེ་ལྟར་ཁྱོད་ཞབས་གུས་པས་བསྟེན་བྱས་ཏེ། ། རྩེ་
གཅིག་གསོལ་གདབ་གཟུངས་མཆོག་བགྲང་བ་ལས། ། ཕན་ཡོན་རྒྱལ་བས་ཇི་སྐད་བཤད་པ་རྣམས། ། བསླུ་
མེད་མངོན་དུ་འགྱུར་པའི་འཕྲིན་ལས་མཛོད། ། ཁྱད་པར་བློ་རྣོ་ཚེ་རིང་ནད་གདོན་བྲལ། ། སྐྱེ་དྲན་མཆོད་
འོས་ལས་སྒྲིབ་འདག་པ་དང་། ། ཤི་འཕོས་བདེ་བ་ཅན་དུ་སྐྱེ་བ་སོགས། །ཐུབ་པའི་གསུང་བཞིན་བདག་ལ་
འགྲུབ་གྱུར་ཅིག། ཅེས་པ་འདི་ཡང་བཤད་སྒྲུབ་མིང་ཅན་གྱིས་དད་པས་སྦྱར་པའོ། །
༈ ། ། འཇིག་རྟེན་དབང་ཕྱུག་ཚེམས་ཀྱི་པད་ཚལ་ལས། ། ལེགས་འཁྲུངས་དབྱངས་ཅན་ངང་མོ་
ཐམས་ཅད་དཀར། ། ལྷ་ཡི་ལམ་ནས་རྒྱུ་སྐར་རྒྱལ་པོ་བཞིན། ། ཚུར་སྦྱིན་བདག་གི་ཡིད་མཚོར་རོལ་བར་
མཛོད། ། སྐྱོན་བྲལ་ཆུ་སྐྱེས་ བསིལ་ཟེར་རྒྱས་པའི་སྟེང་། ། མི་ཕྱེད་ ཞབས་ཟུང་ཙོག་པུའི་འགྱིངས་ཚུལ་
ཅན། །ཕྱག་གཉིས་རྒྱུད་མངས་སྦྲེང་པའི་སྙན་འགྱུར་གྱིས། ། ཀུན་གྱི་ཡིད་འཕྲོག་མཛད་ལ་ཕྱག་འཚལ་ལོ། །
རབ་དཀར་སྐུ་ནི་སྟོན་དུས་ཟླ་བ་བཞིན། ། རབ་སྙན་གསུང་ནི་དྲི་ཟའི་རྒྱུད་སྟོང་བཞིན། ། རབ་གསལ་ཐུགས་
ནི་ཉིན་བྱེད་འབུམ་ཕྲག་བཞིན། ། རབ་འབྱམས་ཤེས་བྱ་ཀུན་མཁྱེན་རྒྱལ་བ་བཞིན། ། ཟླ་བའི་ཞལ་ལ་ཨིནྡྲལ་
རྒྱས་པའི་སྤྱན། ། སྤྲིན་དཀར་ཚེམས་ལ་གློག་དམར་འཁྱུག་པའི་ལྗགས། ། མཐོན་མཐིང་རལ་པའི་ཐོར་ཅོག་
བཅིངས་པའི་རྩེར། ། རྒྱུ་སྐར་བདག་པོ་རྩེ་དགས་རོལ་ཞིང་རྒྱུ། ། འཇིག་རྟེན་གསུམ་གྱི་མཛེས་སྡུག་མ་ལུས་
པ། ། གཅིག་བསྡུས་འཇོ་སྒེག་མཛེས་པའི་རྣམ་འགྱུར་གྱིས། ། འཆི་མེད་དབང་མོ་ཚོགས་ཀྱི་ཁེངས་འཕྲོག་
ཅིང་། ། ཆགས་བྲལ་དྲང་སྲོང་ཡིད་དབང་ཉིད་ཀྱང་འགུགས། ། བིམ་པ་ལྟར་དམར་ཞལ་གྱི་སྒོ་ཉིད་དང་། །
པི་ཝང་བསྒྱུར་བའི་དབྱངས་ཀྱིས་ཁམས་གསུམ་ན། ། ཇི་སྙེད་མཆིས་པའི་སྒྲ་དང་སྙན་ངག་རིགས། ། ཅིག་ཅར་
སྒྲོགས་མཁས་ཁྱོད་མིན་གཞན་ན་སུ། ། ཁྱོད་ནི་རྒྱལ་ཀུན་ཡུམ་དུ་གྱུར་ལགས་ཀྱང་། ། བཅུ་དྲུག་ལང་ཚོའི་
དཔལ་འཛིན་གཞོན་ནུ་བཞིན། ། སྒྲ་ཚད་སྡེབ་སྦྱོར་སྙན་ཚིག་སྨྲ་བ་ལ། །སྲིད་གསུམ་འདི་ན་གཞན་གྱིས་
འགྲན་ཟླས་དབེན། ། རབ་མཛེས་ལྟ་བས་མི་ངོམས་དབྱངས་ཅན་མ། །མ་ལྟར་བརྩེ་ལྡན་ཁྱོད་ལ་གུས་བསྟོད་
ཚེ། ། ཚེ་འདིར་སྙན་ངག་སྨྲ་ལ་བདག་གི་ངག། ངག་དབང་ལྷ་མོ་ཁྱོད་དང་མཚུངས་གྱུར་ཅིག། ཅེས་པ་འདི་
ཡང་བཤད་སྒྲུབ་མིང་ཅན་གྱིས་དད་པས་སྦྱར་རོ། ། མངྒ་ལཾ། །
༈ ། ། རྒྱལ་བ་ཀུན་གྱི་མགྲིན་ལས་གཅིག་བསྡུས་ནས། ། རབ་བརྗིད་ལྷ་མོའི་གཟུགས་སུ་རྣམ་རོལ་
416



བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། །
བ། ། གཞན་གྱིས་མི་ཐུབ་གཙུག་ཏོར་གདུགས་དཀར་ཞེས། , ། ཡོངས་སུ་གྲགས་པའི་ཞབས་ལ་ཕྱག་འཚལ་
བསྟོད། ། མཛེས་ལྡན་ཆུ་སྐྱེས་རྒྱས་པའི་ལྟེ་བ་ལ། ། ཆ་ཤས་ཡོངས་རྫོགས་རྒྱུ་སྐར་བདག་པོའི་སྟེང་། ། དྲི་མེད་
ཤེལ་གྱི་མཆོད་སྡོང་ལྟ་བུའི་སྐུ། ། བརྐྱངས་བསྐུམས་ཚུལ་གྱིས་བཞུགས་ལ་ཕྱག་འཚལ་བསྟོད། ། སྤྲུལ་པའི་དབུ་
སྟོང་ཕྱག་ཞབས་སྟོང་ཕྲག་ལྡན། ། བྱེ་བ་བརྒྱ་ཕྲག་སྟོང་གི་སྤྱན་མངའ་ཞིང་། ། ས་གསུམ་དཀྱིལ་འཁོར་ཀུན་ལ་
དབང་མཛད་མ། ། མི་ཕྱེད་འབར་བའི་མཚན་རྟགས་ཅན་ལ་འདུད། །ཞལ་སྟོང་སྒེག་ཅིང་དཔའ་བ་ཉམས་
ལྡན་པའི། ། རྩ་ཞལ་གཉིས་བརྒྱ་དུང་ལྟར་རབ་ཏུ་དཀར། ། འཇིགས་རུང་རྒོད་པའི་ཉམས་ལྡན་གཡས་ཀྱི་
ཞལ། ། ཉིས་བརྒྱ་གསེར་གྱི་མདོག་ལྟར་སེར་ལ་འདུད། ། གཤེ་དང་ཤིན་ཏུ་རྔམས་པའི་ཉམས་ལྡན་གྱི། །
རྒྱབ་ཞལ་ཉིས་བརྒྱ་བྱི་རུའི་མདོག་ལྟར་དམར། ། སྙིང་རྗེ་ཞི་བའི་ཉམས་ལྡན་གཡོན་གྱི་ཞལ། ། ཉིས་བརྒྱ་
མཐིང་གི་མདོག་ལྟར་སྔོ་ལ་འདུད། ། ངོ་མཚར་བ་དང་དྲག་པོའི་ཉམས་ལྡན་གྱི། ། སྟེང་ཞལ་ཉིས་བརྒྱ་མར་
གད་མདོག་ལྟར་ལྗང་། ། སྟོང་ཕྲག་ཞལ་རེར་སྤྱན་གསུམ་དང་ལྡན་ཅིང་། ། སྤྱི་གཙུག་ཁྲོ་བོའི་རྡོ་རྗེས་མཚན་ལ་
འདུད། །རྒྱལ་བ་གདུང་བདུན་བདེ་གཤེགས་བཅུ་ལ་ སོགས། ། སངས་རྒྱས་བྱེ་བ་ཕྲག་བདུན་ཅོད་པན་
འཛིན། ། གཡས་གཡོན་དང་པོས་འཁོར་ལོ་སྐྱབས་སྦྱིན་དང་། ། མདའ་གདུགས་ཡུ་བ་ཐུགས་ཀར་འཛིན་ལ་
འདུད། ། གཡས་གཡོན་ལྷག་མ་དགུ་བཅུ་རྩ་བརྒྱད་ནས། ། འཁོར་ལོ་མདའ་འཛིན་གཡས་ཀྱི་ལྷག་མ་ནི། །
བཞི་བརྒྱས་རིམ་བཞིན་རྡོ་རྗེ་རིན་པོ་ཆེ། ། པདྨ་སྣ་ཚོགས་རྡོ་རྗེ་འཛིན་མ་འདུད། །གཡོན་གྱི་ལྷག་མ་བཞིས་
བརྒྱས་རིམ་པ་བཞིན། ། གཞུ་དང་རལ་གྲི་ཞགས་པ་ལྕགས་ཀྱུ་རྣམས། ། བརྒྱ་ཕྲག་རེ་རེ་འཛིན་ཅིང་དབུ་རྒྱན་
སོགས། ། རིན་ཆེན་དར་གྱི་ན་བཟས་མཛེས་ལ་འདུད། ། ཞབས་གཡས་ལྔ་བརྒྱ་བརྐྱངས་པས་རྒྱལ་སོགས་
ཀྱི། ། འཇིགས་པ་ཆེན་པོ་ཐམས་ཅད་གནོན་མཛད་ཅིང་། ། གཡོན་པ་ལྔ་བརྒྱ་བསྐུམས་པས་མདངས་འཕྲོག་
སོགས། ། གདོན་རིགས་ཐམས་ཅད་འཇོམས་པར་མཛད་ལ་འདུད། ། སྐུ་ཡི་ཆ་ན་ཟུར་གྱིས་ལྟ་བ་དང་། །
ཆེར་བགྲད་པ་དང་གློག་ལྟར་འགྱུ་བ་དང་། ། དྲག་ཏུ་གཟིར་སོགས་བྱེ་བ་བརྒྱ་སྟོང་གི ། གྲངས་ལྡན་སྤྱན་གྱིས་
སྤྲས་པ་ཁྱོད་ལ་འདུད། ། སྒེག་ཅིང་དཔའ་པ་འཇིགས་སུ་རུང་བ་སོགས། །གར་དགུའི་ཉམས་ལྡན་བ་སྤུའི་བུ་
ག་ནས། ། རྡོ་རྗེའི་མེ་འོད་བསྐལ་བའི་མེ་ལྟ་བུར། ། རབ་འབར་འགྲོ་བའི་དབུས་ན་བཞུགས་ལ་འདུད། །
གང་གི་ཞི་རྒྱས་དབང་དྲག་འཕྲིན་ལས་བཞི། ། ཐོགས་མེད་སྒྲུབ་མཛད་མཐུ་རྩལ་སྟོབས་ལྡན་པའི། ། གཞན་
གྱིས་མི་ཐུབ་དྲག་ཤུལ་ཆེ་ལ་སོགས། ། ཉེར་གཉིས་ཕྱག་རྒྱུའི་ཚོགས་དང་བཅས་ལ་འདུད། ། ཚངས་པ་བརྒྱ་
བྱིན་ལ་སོགས་སྲིད་གསུམ་གྱི། ། དྲེགས་པའི་གཙོ་བོ་སྡེ་བརྒྱད་ཐམས་ཅད་དང་། ། ལེགས་ལྡན་དྲག་པོ་ལ་
417



_༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་མཆེད་གསུམ་གྱིས། ། ཞབས་བསྟེན་འཕྲིན་ལས་སྒྲུབ་པར་མཛད་ལ་འདུད། ། དེ་སླད་བཅོམ་ལྡན་
འདས་མ་ཁྱོད་ཉིད་ལ། ། མཆོད་ཅིང་བསྟོད་པ་རྒྱལ་པོའི་འཇིགས་པ་སོགས། ། འཇིགས་ཆེན་ཀུན་དང་མངལ་
དང་ཤ་ཁྲག་སོགས། ། ཟ་བའི་གདོན་བགེགས་རིགས་རྣམས་ཞི་བར་མཛོད། ། གང་གིས་ངན་སྔགས་སྒོ་ནས་
བདག་ཅག་གིས། ། བདེ་ལེགས་འགྲོག་པའི་རིག་སྔགས་སྦྱོར་བ་ཀུན། ། རལ་གྲིས་གཅོད་དང་འབར་བའི་ལུར་
བུ་ཡིས། ། གདབ་ཅིང་སྲུང་དང་སྐྱོབ་པའི་འཕྲིན་ལས་མཛོད། ། ཉིན་གཅིག་ལ་སོགས་རིམས་ནད་སྣ་ཚོགས་
དང་། }གདོན་གྱིས་བསྐྱེད་དང་འབྱུང་བ་འཁྲུགས་སོགས་ཀྱི། ། ཕྱི་ནད་ནད་གདོན་བར་ཆད་ཐམས་ཅད་
ཀྱང༌། ། ཁྱོད་ཞབས་དྲན་པ་ཙམ་གྱིས་ཞི་བར་མཛོད། ། མདོར་ན་བཅོམ་ལྡན་འདས་མ་འཁོར་བཅས་ལ། །
བདག་ཅག་གུས་པས་སྐྱབས་སོང་གསོལ་བཏབ་བས། །འགལ་རྐྱེན་མི་མཐུན་ཕྱོགས་ཀུན་ཞི་བ་དང་། ། མཐུན་
རྐྱེན་འདོད་དོན་ཡིད་བཞིན་འགྲུབ་པར་མཛོད། ། ཅེས་པ་འདི་ཡང་། ། ཤཱཀྱའི་དགེ་སློང་གྲགས་པ་བཤད་སྒྲུབ་
ཀྱིས་དད་པས་སྦྱར་རོ། །མངྒ་ལཾ། །
༈ ། ། མ་ལུས་རྒྱལ་པའི་མཐུ་སྟོབས་ནུས་པའི་ཚོགས། ། དཔལ་ལྡན་ཁྲོ་བོའི་དབང་པོའི་སྐུར་བསྟན་
པ། ། གསང་སྔགས་རིག་སྔགས་འཆང་རྣམས་ཀུན་གྱི་རྗེ། ། བཅོམ་ལྡན་རྡོ་རྗེ་འཛིན་ལ་ཕྱག་འཚལ་བསྟོད། །
སྣ་ཚོགས་པདྨ་ཉི་མའི་དཀྱིལ་འཁོར་སྟེང་། ། རྒྱལ་ཀུན་ཐུགས་ཀྱི་རང་བཞིན་ཧཱུྃ་ཡིག་ལས། ། ལེགས་འཁྲུངས་
དབང་སྔོན་བརྩེགས་པའི་ལྷུན་པོ་བཞིན། ། རབ་བརྗིད་འགྱིངས་པའི་སྟབས་ཀྱིས་བཞུགས་ལ་བསྟོད། །
གཏུམ་དྲག་སྦོམ་ཞིང་ཐུང་ལ་གྲིམ་པའི་སྐུ། ། ཕྱག་གཡས་གསེར་གྱི་རྡོ་རྗེ་རྩེ་ལྔ་འབར། ། ནམ་མཁའི་དབྱིངས་
སུ་འཕྱར་ནས་གཡོན་པ་ཡིས། ། གསེར་གྱི་དྲིལ་བུ་དཀུར་བསྟེན་འཛིན་ལ་བསྟོད། ། ཞལ་གདངས་མཆེ་
གཙིགས་སྤྱན་གསུམ་བགྲད་ནས་ལྟ། ། དབུ་སྐྲ་གྱེན་བརྫེས་ཁྲོ་གཉེར་དཔྲལ་བར་བསྡུས། ། རིན་ཆེན་སྦྲུལ་དང་
སྟག་ཤམ་སྨད་དཀྲིས་ཤིང་། ། བརྐྱངས་བསྐུམས་མེ་དཔུང་དབུས་ན་བཞུགས་ལ་བསྟོད། ། རབ་འབྱམས་རྒྱལ་
བ་ཀུན་གྱི་གསང་བའི་མཛོད། ། མཐའ་དག་མངོན་འགྱུར་ཇི་བཞིན་འཛིན་མཛད་ཅིང་། ། གསང་སྔགས་
བསྟན་པའི་བདག་པོར་དབང་བསྐུར་བས། ། རྡོ་རྗེ་འཛིན་པའི་གཙོ་བོར་གྱུར་ལ་བསྟོད། ། གང་ཚེ་བདེ་
གཤེགས་ཀུན་གྱི་མགོན་པོ་ཁྱོད། ། གསང་སྔགས་རིག་སྔགས་མཐུ་སྟོབས་བདག་པོ་རུ། ། དབང་བསྐུར་དུས་ལ་
བབས་ཚེ་རྒྱལ་ཀུན་གྱིས། ། ཅིག་ཅར་བྱིན་གྱིས་བརླབས་པར་གྱུར་ལ་བསྟོད། ། དེ་ཚེ་རྒྱལ་བ་ཀུན་གྱིས་སོ་སོ་
ནས། ། ཡེ་ཤེས་འོད་དང་བདུད་རྩིས་དབང་བསྐུར་ཞིང་། ། མཁྱེན་བརྩེ་ནུས་པའི་ངོ་བོ་རྡོ་རྗེ་མཆོག། ཁྱོད་ཀྱི་
ཕྱག་ཏུ་གཏད་པར་གྱུར་ལ་བསྟོད། ། དེ་ནས་ཁྱོད་ཀྱི་མཁྱེན་བརྩེ་ནུས་པ་རྣམས། ། སྔར་ལས་འབུམ་འགྱུར་
418



བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། །
འཕེལ་ཏེ་ཁྱོད་ཀྱི་ཐུགས། ། གསང་པའི་མཛོད་གྱུར་མཐུ་སྟོབས་ནུས་པའི་དཔུང་། ། ཀུན་གྱིས་འགྲན་ཟླ་མེད་
པར་གྱུར་ལ་བསྟོད། ། དེ་ཕྱིར་རྒྱལ་བ་སྲས་བཅས་ཐམས་ཅད་ཀྱིས། ། བསྐལ་བཟང་སངས་རྒྱས་སྟོང་གི་བསྟན་
པ་ཀུན། ། ཉིད་ལ་གཏད་ནས་སྲུང་བར་ཞལ་བཞེས་པས། ། བསྟན་སྲུང་ཀུན་གྱི་གཙོ་བོར་གྱུར་ལ་བསྟོད། །
སྲིད་པ་གསུམ་ན་མཐུ་ཚེ་དྲེགས་ལྡན་པའི། ། ལྷ་ཀླུ་ལྷ་མིན་གཐའ་འདུད་རྒྱུ་སྐར་དང་། །གཤིན་རྗེ་སྲིན་པོ་
གནོད་སྦྱིན་འབྱུང་པོ་སོགས། ། ཀུན་གྱིས་ཁྱོད་ཞབས་བསྟེན་པར་གྱུར་ལ་བསྟོད། ། དེ་སླད་འཇིག་རྟེན་དྲེགས་
པ་སྡེ་བརྒྱད་ལ། ། ཁྱོད་ཀྱི་འཁོར་དུ་མ་གྱུར་ཡོད་མིན་ཅིང་། །དུས་བབས་འདུལ་བར་མི་ནུས་སྲིད་མིན་
པས། ། སྣང་སྲིད་ཀུན་གྱི་གཙོ་བོར་གྱུར་ལ་བསྟོད། ། མཐུ་ཆེན་ཁྱོད་ལ་བསྟོད་ཅིང་གསོལ་བཏབ་མཐུས། །
བདག་གི་འགལ་རྐྱེན་བར་ཆད་ཀུན་ཞི་ཞིང་། ། མཐུན་རྐྱེན་བསམ་དོན་ཡིད་བཞིན་འགྲུབ་པ་དང་། ། རྒྱལ་
བའི་གོ་འཕང་གེགས་མེད་ཐོབ་གྱུར་ཅིག། ཅེས་པའི་འདི་ཡང་ཤཱཀྱའི་བཙུན་པ་བཤད་སྒྲུབ་མིང་ཅན་གྱིས་དད་
པས་ཅོ་ནེའི་དགོན་ཉིད་དུ་སྦྱར་རོ། ། མངྒ་ལཾ། །
༈ ། ། དུས་གསུམ་རྒྱལ་པའི་ཐུགས་རྗེ་འཕྲིན་ལས་རྣམས། །གཅིག་བསྡུས་ཁྲོ་རྒྱལ་ཀུན་གྱི་རྗེར་གྱུར་
པ། ། གསང་སྔགས་རིག་སྔགས་ མཐུ་ སྟོབས་ནུས་པའི་བདག། དཔལ་ལྡན་རྡོ་རྗེ་འཛིན་ལ་ ཕྱག་ འཚལ་
བསྟོད། ། རྒྱལ་བས་ཁྱོད་སྐུ་རྡོ་རྗེའི་རང་བཞིན་དུ། །བྱིན་གྱིས་བརླབས་ཚེ་རྡོ་རྗེ་རྣམ་འཇོམས་ཀྱི། ། རིག་
སྔགས་ཆེན་མོ་ཉིད་ཀྱིས་གསུངས་པ་ཡིས། ། མཐའ་དག་འགྲོ་ལ་ཕན་པར་མཛད་ལ་བསྟོད། ། གསང་བདག་སྐུ་
ཡི་རྣམ་འགྱུར་ཆེས་མང་ཡང་། ། གཙོ་བོ་རྣམ་བརྒྱད་ཐུགས་ཀྱི་སྤྲུལ་པ་མཆོག། བཅོམ་ལྡན་རྡོ་རྗེ་རྣམ་པར་
འཇོམས་པ་ཞེས། ། ཡོངས་སུ་གྲགས་པའི་ཞབས་ལ་ཕྱག་འཚལ་བསྟོད། སྣ་ཚོགས་པད་མ་ཉི་མའི་དཀྱིལ་
འཁོར་སྟེང་། ། མར་གད་རི་དབང་ཉིན་བྱེད་འབུམ་འཁྱུད་ལྟའི། ། རབ་མཛེས་སྐུ་ནི་ཁྲོ་འཛུམ་ཉམས་ཀྱིས་
བརྗིད། །སྐྱིལ་ཀྲུང་འགྱིང་བའི་ཚུལ་གྱིས་བཞུགས་ལ་བསྟོད། །ཕྱག་གཡས་ཡེ་ཤེས་ལྔའི་རང་བཞིན་གྱི། ། སྣ་
ཚོགས་རྡོ་རྗེ་ཐུགས་ཀར་གསོར་བའི་ཚུལ། ། གཡོན་པས་རིག་སྔགས་སྟོང་ཉིད་སྒྲ་སྒྲོགས་པའི། ། ལས་ཀྱི་དྲིལ་
བུ་དཀུར་བསྟེན་འཛིན་ལ་བསྟོད། ། ཡེ་ཤེས་ཞི་བའི་ངང་ལས་མ་གཡོས་ཀྱང་། ། མ་རུངས་འདུལ་ཕྱིར་གྲངས་
མེད་སྤྲུལ་པའི་ཚོགས། ། ཕྱོགས་བཅུར་སྤྲོས་ནས་མ་ལུས་གདོན་བགེགས་རིགས། །ཚར་གཅོད་འཕྲིན་ལས་
རྣམ་བཞི་སྒྲུབ་ལ་བསྟོད། ། མི་ཆོད་མི་ཤིག་བདེན་པ་ལ་སོགས་དང་། ། སྡིག་བྱང་སྡུག་བསྔལ་ཐམས་ཅད་མེད་
པ་སོགས། ། ཁྱོད་གཟུངས་ཕན་ཡོན་རྒྱལ་བས་གསུངས་དེ་དག། བདག་གིས་འགྲུབ་པའི་འཕྲིན་ལས་མཛད་དུ་
གསོལ། ། དེ་ལྟར་བསྟོད་ཅིང་གསོལ་བས་མགོན་ཁྱོད་ཀྱིས། ། བདག་ཅག་འཁོར་དང་བཅས་ལ་གནོད་པ་
419



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡི། ། ནད་ གདོན་བར་ཆད་ ཉེར་བར་ཞི་བ་དང་། ། མཐུན་ རྐྱེན་ འདོད་ དོན་ ཡིད་ བཞིན་ འགྲུབ་ པར་
མཛོད། ། ཅེས་པ་འདི་ཡང་བཤད་སྒྲུབ་མིང་ཅན་ཀྱིས་བྲིས་སོ། །
བདེ་ལྡན་ཞིང་གཙོས་ཞིང་ཁམས་མཐའ་ཡས་དང་། ། འཇིག་རྟེན་གསུམ་མགོན་སྤྱན་རས་གཟིགས་
དབང་ཉིད། ། མ་རུངས་གདུལ་ཕྱིར་ཁྲོ་བོའི་དབང་པོའི་སྐུར། ། མངོན་བསྟན་ཁྲོ་རྒྱལ་རྟ་མགྲིན་ཞབས་ལ་
འདུད། ། རི་ལས་སྐྱེས་པའི་ཉི་མའི་དཀྱིལ་འཁོར་སྟེང་། ། ཧཱི་ཡིག་དམར་པོ་འཕྲོ་འདུ་ལས་འཁྲུངས་པའི། །
རབ་དམར་པད་རཱག་ལྷུན་པོ་ལྟ་བུའི་སྐུ། ། བརྐྱངས་བསྐུམས་སྟབས་ཀྱིས་བཞུགས་པ་ཁྱོད་ལ་འདུད། ། དམར་
ལྡང་རབ་ཏུ་དཀར་བའི་ཞལ་གསུམ་ནི། །བྱི་རུ་མར་གད་ཟླ་བའི་དཀྱིལ་འཁོར་བཞིན། ། རྟ་མགོ་ལྗང་ནག་རྟ་
སྐད་འཚེར་བའི་སྒྲ། ། སྟོང་ཕྲག་རྔ་གསང་དུས་གཅིག་སྒྲོགས་པ་བཞིན། ། རྔམས་པའི་ཞལ་གདངས་མཆེ་བ་
རབ་གཙིགས་པ། ། སྲིད་གསུམ་གདོན་བགེགས་ ཅིག་ཅར་ཟ་བ་བཞིན། ། ཕྱག་དྲུག་མི་བཟད་མཚོན་ཆ་
གདེངས་པ་ནི། ། ཁམས་གསུམ་འབྱུང་པོ་ཐལ་བར་རློག་པ་བཞིན། ། དབུ་སྐྲ་གྱེན་བརྫེས་ཞལ་རེར་སྤྱན་པ།སུམ་
ལྡན། ། ཐོད་བསྐམ་དབུ་རྒྱན་ཐོད་རློན་དོ་ཤལ་འཕྱང་། ། ཡན་ལག་སྤྲུལ་བཅིངས་སྟག་པགས་ཤམ་ཐབས་
ཅན། ། གར་དགུའི་ཉམས་དང་ལྡན་པ་ཁྱོད་ལ་བསྟོད། ། སྐུ་ཡི་ཆ་དང་བ་སྤུའི་བུ་ག་ནས། ། དུས་མཐའི་འོད་
དཔུང་འཕྲོ་དང་ལྷན་ཅིག་ཏུ། ། སྣ་ཚོགས་མཚོན་ཆ་འཛིན་པའི་ཁྲོ་ཆུང་ཚོགས། །གྲངས་མེད་སྤྲོ་བར་མཛད་
ལ་ཕྱག་འཚལ་བསྟོད། ། ཁྲོ་རྒྱལ་ཁྱོད་ལ་བསྟོད་པས་བདག་ཅག་ལ། ། གནོད་པའི་གཟའ་དང་རྒྱལ་པོ་ཀླུ་
བཙན་སོགས། ། གདོན་བགེགས་རིགས་རྣམས་མ་ལུས་ཞི་བ་དང་། ། ཚེ་རིང་ནད་མེད་བདེ་བའི་འཕྲིན་ལས་
མཛོད། ། ཅེས་པ་འདི་ཡང་བཤད་སྒྲུབ་མིང་ཅན་གྱིས་སྦྱར་རོ། ། །
༈ ། ། རྣམ་པར་སྣང་མཛད་ཡེ་ཤེས་སྒྱུ་མའི་གར། ། མ་ལུས་བགེགས་དཔུང་འཇོམས་ཕྱིར་ཁྲོས་པའི་
སྐུ། ། བདུད་བཞིའི་འཇིགས་པས་གཡོ་བ་མི་མངའ་བའི། ། རྗེ་བཙུན་མི་གཡོ་མགོན་ལ་ཕྱག་འཚལ་ལོ། །
སྐྱོན་བྲལ་ཆུ་སྐྱེས་འདབ་མ་རྒྱུས་པའི་དབུས། ། རཾ་ཡིག་ལས་སྐྱེས་ཉི་མའི་དཀྱིལ་འཁོར་སྟེང་
། ། བགེགས་ཀྱི་
རྒྱལ་པོའི་གདན་ལ་རབ་བརྗིད་པའི། ། བརྐྱངས་བསྐུམས་སྟབས་ཀྱིས་བཞུགས་ལ +། ། ཨིནྡྲ་ནཱི་ལའི་མདངས་
ལྟར་རབ་སྔོ་ཞིང་། ། གཡས་པའི་ཕྱག་གིས་འབར་བའི་རལ་གྲི་དང་། ། གཡོན་པས་བསྡིགས་མཛུབ་མཛད་
ནས་བདུད་ཀྱི་དཔུང་། ། ཀུན་ནས་འཇོམས་པ་ཁྱོད་ལ་ +། ། རབ་འབར་དབུ་སྐྲ་ཁམས་སེར་གྱེན་དུ་
བརྗེས། ། དམར་ཟླུམ་སྤྱན་གསུམ་སྡང་མིག་ཚུལ་གྱིས་བགྲད། ། ཞལ་གདངས་ཁྲོ་གཉེར་དཔྲལ་བའི་དབྱངས་
སུ་བསྡུས། ། རིན་ཆེན་དར་གྱིས་བརྒྱན་ལ་+། ། བ་སྤུའི་རྩེ་ནས་ཡེ་ཤེས་མེ་ཆེ་དང་། ། གྲངས་མེད་སྤྲུལ་པ་
420



བླ་མ་སངས་རྒྱས་བྱང་སེམས་དུ་མའི་གསོལ་འདེབས་བཞུགས་སོ། །
ཕྱོགས་བཅུར་རབ་ཏུ་འཕྲོ། ། མཐུ་ཆེན་སྟོབས་ཀྱིས་བགེགས་ཚོགས་མ་ལུས་པ། ། རྣམ་པར་འཇིག་པར་མཛད་
ལ་+། ། ཐུགས་མཆོག་ཞི་བའི་ངང་ལས་མ་གཡོས་ཀྱང་། ། མ་རུངས་འདུལ་ཕྱིར་དྲག་ཏུ་ཁྲོས་པའི་སྐུ། །
འཇིགས་པའི་ཉམས་ལྡན་དཔའ་པའི་རྟགས་འཆང་བ། ། ཁྲོ་རྒྱལ་དབང་པོའི་ཞབས་ལ་ཕྱག་འཚལ་ལོ། ། དེ་
ལྟར་རྩེ་གཅིག་ཁྱོད་ལ་གསོལ་བཏབ་པས། ། འགལ་རྐྱེན་ནད་གདོན་ཉེར་འཚེ་ཀུན་ཞི་ཞིང་། ། མཐུན་རྐྱེན་ཚེ་
དཔལ་བསོད་ནམས་ཤེས་རབ་སོགས། ། འབད་མེད་ལྷུན་གྱིས་འགྲུབ་པའི་འཕྲིན་ལས་མཛོད ། འདི་ཡང་
བཤད་སྒྲུབ་མིང་ཅན་གྱིས་སྦྱར་པའོ། ། དེ་ལྟ་བུའི་གསོལ་འདེབས་དང་བསྟོད་པ་འདི་རྣམས་སྔ་ཕྱིར་བརྩམས་པ་
ཡིན་ལགས་ཕྱོགས་གཅིག་ཏུ་བསྒྲིགས་ནས་པར་དུ་བརྐོ་བའི་ཚེ་པར་གྱི་ཡི་གེ་བ་ནི་སྐར་རྩིས་དང་སྙན་ངག་སོགས་
ཀྱི་རིག་གནས་ལ་བློ་གྲོས་རྒྱས་པའི་ཁྱའོ་ལུང་དཀའ་བཅུ་བ་བློ་བཟང་དབང་ཕྱུག་གོ། མངྒ་ལཾ། །
421



༄༅། ། དཔལ་རྡོ་རྗེ་འཇིགས་བྱེད་བཅུ་གསུམ་མའི་དཀྱིལ་འཁོར་
སྒྲུབ་ཚུལ་དོགས་གཅོད་དང་བཅས་པའི་འཁྲུལ་
སེལ་ཞེས་བྱ་བ་བཞུགས་སོ། །
ན་མོ་མལྷུ་གྷོ་ཥཱ་ཡ། རྒྱལ་བའི་ཡབ་གཅིག་བརྟན་པའི་འཁོར་ལོ་ཉིད། ། འཇིགས་མཛད་ཁྲོ་རྒྱལ་དབང་
པོའི་སྐུར་བསྟན་པ། །གང་དེར་གུས་པས་བཏུད་ནས་དེ་ཉིད་ཀྱི། ། མདུན་བསྐྱེད་ངག་འདོན་བྱ་ཚུལ་ཟུར་
བཀོད་བྲི། ། དེ་ཡང་འཇིགས་བྱེད་བཅུ་གསུམ་མ་འདི་ལ་ ངག་འདོན་མཛད་མཁན་མང་དུ་མཆིས་ཤིང་།
འདིའི་དཀྱིལ་འཁོར་སྒྲུབ་པ་ལ་མཆོད་རིང་ལྟ་བུའི་དུས་སུ་རྡུལ་ཚོན་གྱི་དཀྱིལ་འཁོར་སྒྲུབ་པའི་ཕྱག་ལེན་དར་
ཡང་། གཞན་སྟོང་རྩ་ལྟ་བུའི་དུས་སུ་རྡུལ་ཚོན་ནམ་རས་བྲིས་ཀྱི་དཀྱིལ་འཁོར་སྒྲུབ་པའི་ཕྱག་ལེན་མ་དར་འདུག་
པས། འདིར་དེ་ལྟ་བུ་ལ་བསམས་ནས་འཆད་པ་ལ་གསུམ། དཀྱིལ་འཁོར་སྒྲུབ་དགོས་པའི་རྒྱུ་མཚན། ཇི་ལྟར་
སྒྲུབ་ཚུལ། འཕྲོས་བཤད་པའོ། ། དང་པོ་ནི། བདག་འཇུག་ལེན་པ་དང་། གཞན་ལ་དབང་བསྐུར་བ་དང་།
སྟོང་རྩ་ལྟ་བུ་ཚོགས་གསོག་སྒྲིབ་སྦྱོང་གི་ཚེ་བདག་བསྐྱེད་རྐྱང་བ་ཙམ་གྱིས་མི་ཆོག་གི། མདུན་བསྐྱེད་རྡུལ་ཚོན་
ནམ་རས་བྲིས་ཀྱི་དཀྱིལ་འཁོར་གང་རུང་ཞིག་དམིགས་རྟེན་བྱས་ནས་སྒྲུབ་དགོས་ཏེ། བདག་བསྐྱེད་རྐྱང་པ་
བསྒོམས་པས་ནི་དཀྱིལ་འཁོར་སྒྲུབ་པའི་གོ་མི་ཆོད་པའི་ཕྱིར་ཏེ། རྒྱུད་དང་མཁས་གྲུབ་ཀྱིས་བདག་བསྐྱེད་ལས་
ལོགས་སུ་མདུན་བསྐྱེད་སྒྲུབ་ཚུལ་གསུངས་བ་ལ་དགོས་བ་བ་པ་ཡོད་པའི་ཕྱིར་རོ། ། གཉིས་པ་ཇི་ལྟར་སྒྲུབ་ཚུལ་
ལ་གཉིས། ཐུན་མོང་དུ་སྤྱིར་བསྟན་པ་དང་། འཇིགས་བྱེད་ལ་བདག་མདུན་ཐ་མི་དད་དུ་བྱ་ཚུལ་ལོ། ། དང་
པོ་ནི། སྤྱིར་དཀྱིལ་འཁོར་སྒྲུབ་ཚུལ་ལ་བདག་མདུན་ཐ་དད་དུ་བྱེད་པ་དང་། ཐ་མི་དད་དུ་བྱེད་པའི་ཚུལ་
གཉིས་ལས། རྒྱུད་སྡེ་འོག་མ་གསུམ་གྱི་སྐབས་སུ་བདག་མདུན་ཐ་དད་དུ་བྱས་ནས་བསྒྲུབ་དགོས་ཏེ། དེ་གསུམ་
གྱི་སྐབས་བདག་མདུན་ཐ་མི་དད་དུ་བྱས་ནས་སྒྲུབ་ཚུལ་ཚད་ལྡན་གྱི་གཞུང་ལས་མི་འབྱུང་བའི་ཕྱིར། བླ་མེད་ཀྱི་
སྐབས་སུ་བདག་མདུན་ཐ་དད་དང་ཐ་མི་དད་དུ་བྱས་ནས་སྒྲུབ་པའི་ཚུལ་གཉིས་ཡོད་ཅིང་། དེ་ལ་ཡང་བོད་དང་
འཕགས་ཡུལ་གྱི་མཁས་པའི་བཞེད་ཚུལ་ཡོད་དེ། སྔོན་བྱོན་བོད་ཀྱི་མཁས་པ་ཁ་ཅིག་དཀྱིལ་འཁོར་སྒྲུབ་པའི་
422



༄༅། ། དཔལ་རྡོ་རྗེ་འཇིགས་བྱེད་བཅུ་གསུམ་མའི་དཀྱིལ་འཁོར་སྒྲུབ་ཚུལ་དོགས་གཅོད། །
དུས་སུ་དང་པོར་བདག་བསྐྱེད་བསྒོམས་ཏེ། དེ་ནས་མདུན་བསྐྱེད་བསྒྲུབས་ཟིན་པ་ན་བདག་བསྐྱེད་ཀྱི་རྟེན་
བརྟེན་པ་རྣམས་དང་གཅིག་ཏུ་བསྲེས་པ་བདག་མདུན་ཐ་མི་དད་དུ་བྱེད་པར་འདོད་ཅེས་མཁས་གྲུབ་རྗེས་བཤད་
པའི་ཕྱིར། འཕགས་ཡུལ་གྱི་མཁས་པའི་ལུགས་ལ་བདག་མདུན་ཐ་མི་དད་དུ་བྱེད་ཚུལ་ལ་གཉིས་ཡོད་དེ། དང་
པོ་ནི། བདག་བསྐྱེད་ཟུར་དུ་མི་སྒོམ་པར་མདུན་བསྐྱེད་བསྒྲུབ་པའི་གཞི་རྡུལ་ཚོན་ནམ་རས་བྲིས་ཀྱི་དཀྱིལ་
འཁོར་གྱི་དབུས་སུ་རང་ཉིད་ཕྱིན་པར་མོས་ནས། ཆོས་འབྱུང་འབྱུང་བཞི་དང་བཅས་པའི་གཞལ་ཡས་ཁང་
དང༌། ལྷ་བསྐྱེད་པ་ན་ཆོག་གསུམ་བསྐྱེད་ཙམ་ཞིག་གི་སྒོ་ནས་མཛད་དེ། ཚུལ་འདི་ནི་གཤིན་རྗེ་གཤེད་དམར་
ནག་ལྟ་བུ་ལ་རུང་གི། འདུས་པ་དང་འཇིགས་བྱེད་ལྟ་བུ་ལ་མི་རུང་སྟེ་སྐྱེ་ཤི་བར་དོ་གསུམ་དང་རྣམ་པ་མཐུན་
པའི་ལམ་སྒོམ་པ་མེད་པའི་ཕྱིར་ཞེས་མཁས་གྲུབ་རྗེ་བཞེད། བདེ་གསང་འཇིགས་གསུམ་ལ་ཡང་བདག་མདུན་ཐ་
དད་དང་ཐ་མི་དད་དུ་བྱེད་པའི་ཚུལ་གཉིས་ཡོད་ཀྱང་། ཀླུ་བྱང་རྗེས་འབྲང་དང་བཅས་པས་འདུས་པ་ལ་བདག་
མདུན་ཐ་མི་དད་བྱས་ནས་སྒྲུབ། གྲུབ་ཆེན་དཱ་རི་ཀ་བ་རྗེས་འབྲང་དང་བཅས་པས་བདེ་མཆོག་ལ་བདག་མདུན་
ཐ་དད་དུ་མཛད། གྲུབ་ཆེན་དཔལ་འཛིན་རྗེས་འབྲང་དང་བཅས་པས་གཤིན་རྗེ་གཤེད་ལ་བདག་མདུན་ཐ་མི་
དད་བྱས་ནས་སྒྲུབ། སྔོན་དཀྱིལ་ཆོག་རྡོ་རྗེ་འཕྲེང་བའི་ལུགས་འཛིན་པ་ཕལ་ཆེར་ཡང་བདག་མདུན་ཐ་མི་དད་
མཛད་ཅིང་། རྒྱ་གར་བའི་ལུགས་གཞན་ལ་ཡང་དེ་ལྟར་མཛད་པ་མང་བར་སྣང་ལ། གསང་སྔགས་རྙིང་མའི་
ལུགས་ལ་ནི་བདག་མདུན་གཉིས་གཅིག་ཏུ་བྱས་ནས་སྒྲུབ་པའི་ཚུལ་མང་ངོ་། ། རང་ལུགས་ཀྱི་བདག་མདུན་ཐ་
དད་དང་ཐ་མི་དད་ཀྱི་དོན་གང་ཞེ་ན། མཁས་གྲུབ་ཀྱི་རྒྱུད་སྡེ་སྤྱི་རྣམ་ལས། ཐ་དད་ཀྱི་བྱེད་ལུགས་ནི། སྔོན་དུ་
བདག་བསྐྱེད་རྫོགས་པར་བསྒོམས་ནས་མདུན་བསྐྱེད་སྒྲུབ་པ་ལ་འཇུག་པ་ན་རང་ཉིད་མདུན་བསྐྱེད་ཀྱི་དཀྱིལ་
འཁོར་བྲིས་པའི་དབུས་སུ་ཕྱིན་པའི་དམིགས་པ་ཡང་མི་བྱེད། མདུན་བསྐྱེད་ཀྱི་གཙོ་བོའི་ང་རྒྱལ་ཡང་མི་བྱེད་
པར་མདུན་བསྐྱེད་སྒྲུབ་པར་བྱེད་པ་ཡིན་ནོ། ། ཞེས་གསུངས་པ་ལྟར་ཡིན་ལ། ཐ་མི་དད་ཀྱི་དོན་ཡང་དེ་ཉིད་
ལས། བདག་མདུན་ཐ་མི་དད་ཀྱི་དོན་ནི། མདུན་བསྐྱེད་ཀྱི་རྡུལ་ཚོན་གྱི་དཀྱིལ་འཁོར་དེ་ཉིད་གཞལ་ཡས་ཁང་
དངོས་དང་། རང་ཉིད་དེའི་དབུས་ཀྱི་གཙོ་བོ་དངོས་ཀྱི་ང་རྒྱལ་འཇོག་པ་ཡིན་ནོ། ། ཞེས་གསུངས་པ་ལྟར་ཏེ།
དཀྱིལ་འཁོར་སྒྲུབ་པའི་དུས་སུ་རང་ཉིད་དཀྱིལ་འཁོར་དབུས་སུ་ཞུགས་པར་ཡང་མོས་དགོས་སོ། ། འོ་ན་བདག་
མདུན་ཐ་དད་མི་དད་དང་འཇུག་པ་ཐ་དད་མི་དད་གྱི་དོན་ཇི་ལྟར་ཡིན་ཞེ་ན། དེ་ནི་ཅང་གྱ་ཞབས་ཀྱི་འཁྲུལ་
སྤོང་ལས། སྔོན་དུ་བདག་བསྐྱེད་རྫོགས་པར་བསྒོམས་ཏེ་དེ་ནས་མདུན་བསྐྱེད་སྒྲུབ་པ་ན་རང་ཉིད་བྲིས་པའི་
དཀྱིལ་འཁོར་གྱི་དབུས་སུ་ཕྱིན་པའི་མོས་པ་དང་། མདུན་བསྐྱེད་ཀྱི་གཙོ་བོའི་ང་རྒྱལ་འཛིན་པ་གང་ཡང་མི་བྱེད་
423



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་མདུན་བསྐྱེད་སྒྲུབ་པ་ནི་བདག་མདུན་ཐ་དད་དང་འཇུག་པ་ཐ་དད། འདུས་པའི་དཀྱིལ་ཆོག་དབང་དོན་
དེ་ཉིད་རབ་གསལ་ནས་བཤད་པ་ལྟར། སྔོན་དུ་བདག་བསྐྱེད་བསྒོམས་ཏེ་ཉེར་བསྡུ་བྱས་ནས་མདུན་བསྐྱེད་སྒྲུབ་
པ་ན་རང་ཉིད་བྲིས་པའི་དཀྱིལ་འཁོར་གྱི་དབུས་སུ་འདུག་པར་མོས་ཤིང་མདུན་བསྐྱེད་ཀྱི་ལྷའི་ང་རྒྱལ་འཛིན་པས་
སྒྲུབ་པ་ནི། བདག་མདུན་ཐ་མི་དད་དང་འཇུག་པ་ཐ་དད། བཅུ་གསུམ་མ་གསུམ་གྱི་དཀྱིལ་ཆོག་རིན་ཆེན་
འཕྲེང་བ་ནས་བཤད་པ་ལྟར། སྔོན་དུ་བདག་བསྐྱེད་མི་སྒོམ་པར་མདུན་བསྐྱེད་སྒྲུབ་པ་ན་རང་ཉིད་བྲིས་པའི་
དཀྱིལ་འཁོར་གྱི་དབུས་སུ་འདུག་པར་མོས་ཏེ་བདག་མདུན་གྱི་དཀྱིལ་འཁོར་དབྱེར་མེད་དུ་ཆོ་ག་གཅིག་གིས་སྒྲུབ་
པ་ནི་བདག་མདུན་ཐ་མི་དད་དང་འཇུག་པ་ཐ་མི་དད་ཡིན་ནོ། ། ཞེས་གསུངས་པ་ལྟར་རོ། ། མདོར་ན་བདག་
བསྐྱེད་བསྒོམས་ཟིན་རྗེས་མདུན་བསྐྱེད་སྒྲུབ་པའི་ཚེ་རང་ཉིད་བྲིས་པའི་དཀྱིལ་འཁོར་གྱི་དབུས་སུ་འཇུག་པའི་
མོས་པ་ཡང་མི་བྱེད། མདུན་བསྐྱེད་ཀྱི་ལྷའི་ང་རྒྱལ་ཡང་མི་བྱེད་པ་མདུན་བསྐྱེད་སྒྲུབ་པ་ནི་བདག་མདུན་གཉིས་
སྔ་ཕྱིར་བསྒྲུབས་པས་འཇུག་པ་ཐ་དད། མདུན་བསྐྱེད་སྒྲུབ་པ་ན་བྲིས་པའི་དཀྱིལ་འཁོར་གྱི་དབུས་སུ་ཕྱིན་པའི་
མོས་པ་དང་གཙོ་བོའི་ང་རྒྱལ་མི་བྱེད་པས་བདག་མདུན་ཡང་ཐ་དད་ཡིན་ལ། བདག་བསྐྱེད་སྔོན་དུ་བཏང་ཡང་
མདུན་བསྐྱེད་ཀྱི་གཙོ་བོའི་ང་རྒྱལ་འཛིན་པ་ནི་བདག་མདུན་གཉིས་སོ་སོར་བྱས་པས་འཇུག་པ་ཐ་དད་ཀྱང་།
མདུན་བསྐྱེད་ཀྱི་གཙོ་བོའི་ང་རྒྱལ་འཛིན་པའི་སྒོ་ནས་བསྒྲུབས་པས་བདག་མདུན་ཐ་མི་དད། བདག་བསྐྱེད་
ལོགས་སུ་མི་སྒོམ་པར་དང་པོ་ཉིད་ནས་མདུན་བསྐྱེད་སྒྲུབ་པ་ན་རང་ཉིད་དཀྱིལ་འཁོར་གྱི་དབུས་སུ་ཞུགས་པར་
མོས་ནས་བདག་མདུན་གཉིས་འཇུག་པ་གཅིག་གིས་སྒྲུབ་པ་ནི་བདག་བསྐྱེད་ལོགས་སུ་མེད་པར་བདག་མདུན་
ཅིག་ཅར་དུ་བསྒྲུབས་པས་འཇུག་པ་གཅིག་ཅིང་། ཚུལ་དེས་ན་བདག་མདུན་གཉིས་ཀྱང་ཐ་མི་དད་ཡིན་ནོ། །
དེའི་ཕྱིར་བདག་མདུན་འཇུག་པ་གཅིག་པའི་ཐ་མི་དད་ཡིན་ན། བདག་མདུན་ཐ་མི་དད་ཡིན་པས་ཀྱང་ཁྱབ་
པོ། ། རྒྱུད་སྡེ་བཞི་ཀའི་སྐབས་སུ་བདག་མདུན་ཐ་དད་དུ་སྒྲུབ་པའི་ཚེ། མདུན་བསྐྱེད་སྒྲུབ་པ་ན་དཀྱིལ་འཁོར་
གྱི་གཙོ་བོ་ལ་སོགས་པའི་ལྷའི་ང་རྒྱལ་མི་འཛིན་ཀྱང་། སྤྱིར་མདུན་བསྐྱེད་ཀྱི་གཙོ་བོའི་ང་རྒྱལ་མི་རུང་བ་མིན་ཏེ།
གཞན་ལ་དབང་བསྐུར་བ་ལྟ་བུའི་དུས་སུ་རང་ཉིད་གཙོ་བོའི་ང་རྒྱལ་ལ་གནས་དགོས་པ་ཡང་མང་དུ་འབྱུང་པའི་
ཕྱིར་རོ། ། བདག་མདུན་ཐ་དད་མི་དད་ཀྱི་རྣམ་དབྱེ་ནི་དཀྱིལ་འཁོར་སྒྲུབ་པའི་ཚུལ་ལ་འབྱུང་གི། བདག་
བསྐྱེད་ཀྱི་མངོན་རྟོགས་རྐྱང་བསྒོམས་ལ་བདག་མདུན་ཐ་དད་མི་དད་ཀྱི་རྣམ་དབྱེ་མེད་པར་རྒྱལ་དབང་ལྔ་པ་ཆེན་
པོས་བཤད་པའི་རྗེས་སུ་འབྲང་ནས་ཅང་གྱ་ཞབས་ཀྱིས་ཀྱང་བཤད་དེ་ལེགས་པ་ཡིན་ནོ། ། འོ་ན། རྗེ་དགེ་
འདུན་རྒྱ་མཚོ་དང་། པཎ་ཆེན་གོང་མ་སོགས་ཀྱིས་མཛད་པའི་བསྐྱེད་རིམ་གྱི་འཁྲིད་ཡིག་འགའ་ཞིག་ལས།
424



༄༅། །དཔལ་རྡོ་རྗེ་འཇིགས་བྱེད་བཅུ་གསུམ་མའི་དཀྱིལ་འཁོར་སྒྲུབ་ཚུལ་དོགས་གཅོད། །
དབྱེ་བ་མེད་པར་འཇིགས་བྱེད་བཅུ་གསུམ་མ་འདི་བདག་མདུན་ཐ་མི་དད་ཡིན་ཞེས་བཤད་པ་ཇི་ལྟར་ཡིན་ཞེ་ན།
ཕྱི་མ་དེ་དག་ནི་ཕལ་ཆེར་རྟག་བརྟན་གྱི་པར་མ་དེས་དེ་ལྟ་བུའི་རྒྱན་བྱས་པར་སྣང་ཤིང་། རྗེ་དགེ་འདུན་རྒྱ་མཚོ་
དང་པཎ་ཆེན་གྱི་གསུང་དེ་དཀྱིལ་འཁོར་སྒྲུབ་དུས་ལྟ་བུ་ལ་དགོངས་པའམ་སྔོན་གྱི་བླ་ཆེན་འགའ་ཞིག་གི་འཁྲིད་
རྒྱུན་ལྟར་བཀོད་པ་ཡིན་གྱི། རང་ལུགས་དངོས་མིན་ཏེ། པཎ་ཆེན་རིན་པོ་ཆེས་ཚུལ་དེ་ལ་དགག་པ་མཛད་པའི་
ཕྱིར་རོ། །
གཉིས་པ་འཇིགས་བྱེད་བཅུ་གསུམ་ལ་བདག་མདུན་ཐ་མི་དད་འཇུག་པ་གཅིག་ཏུ་སྒྲུབ་ཚུལ་ནི། བདག་
བསྐྱེད་ལོགས་སུ་བྱ་མི་དགོས་པའི་ཚུལ་ནི་བཤད་ཟིན་ཅིང་། འདིར་སྔགས་སྐུ་ཙམ་གྱིས་མི་ཆོག་གི། དཀྱིལ་
འཁོར་ཞིག་དགོས་ལ་དེ་ཡང་རྡུལ་ཚོན་དཀའ་བས་རས་བྲིས་ཀྱི་དཀྱིལ་འཁོར་ཞིག་སྟ་གོན་བྱ་ཞིང་། བྱུང་ན་
སྟེགས་ཀྱི་ཁར་ལེབ་མོར་བཀྲམ་ནས་མཐའ་མཆོད་པས་བསྐོར་བར་བྱའོ། ། འདིར་ཚད་མེད་བཞི་ཡན་ཆད་སྔོན་
དུ་བཏང་ནས་བར་དེར་བུམ་པ་སྒྲུབ་པ་ནི་རྒྱལ་དབང་ལྔ་བ་ཆེན་པོ་བཞེད་པ་ཡིན་པར་ཅང་གྱི་ཞབས་འཆད་ཅིང་
།
པཎ་ཆེན་རིན་པོ་ཆེས་འཇིགས་བྱེད་ཀྱི་དཀྱིལ་ཆོག་ལས་ནི། རྡོ་རྗེ་སེམས་དཔའི་སྒོམ་བཟླས་དང་ཚོགས་ཞིང་
གཉིས་ཀྱི་བར་དུ་བུམ་པར་སྒྲུབ་པ་བཤད་དེ། གང་བྱས་ཀྱང་ཆོག་མོད། སྔོན་མ་ཉིད་བདེ་བར་མངོན་ནོ། །
རབ་གནས་ལྟ་བུ་ལ་ནི་བདག་བསྐྱེད་རྐྱང་བའི་མཇུག་ཏུ་བྱས་ན་བདེ་ཞིང་། དཀྱིལ་འཁོར་སྒྲུབ་པ་ཙམ་ལ་ནི་བུམ་
པ་དགོས་པའི་ངེས་པ་མེད་པས། ཚད་མེད་བཞི་བསྒོམས་པའི་མཇུག་ཏུ་རང་ཉིད་དཀྱིལ་འཁོར་གྱི་དབུས་སུ་
འདུག་པར་མོས་ནས་སྔགས་ཀྱིས་བསངས་ཏེ། སྔགས་གཉིས་ཀྱི་དོན་བསྒོམ་པ་ནས། མིའི་ཐོད་པ་བདུད་རྩིས་
གང་བ་བཞིར་གྱུར་ཞེས་པའི་བར་སྒྲུབ་ཐབས་བཞིན་ཡིན་ཞིང་། དེ་ནས་མོ་ཧིཏྟི ནས། ཐིམ་པར་འགྱུར་གྱི་
བར་གཞན་རྣམས་ཀྱང་གཞུང་བཞིན་ལ། ཤར་གྱི་གདན་ལ་འཁོད་ཅེས་པའི་དོད་ལ་ཤར་གྱི་མཚན་མ་དང་ངོ་བོ་
དབྱེར་མེད་དུ་གྱུར་ཞེས་བྱ་ཞིང་། དེས་ལྷ་གཞན་རྣམས་ལའང་རིགས་བསྒྲེས་ནས་འདོན་ཚུལ་བསྒྱུར་རོ། །
བདག་མདུན་འཇུག་པ་གཅིག་པ་ལ་སྐབས་འདིར་ཕྱོགས་སྐྱོང་དགུག་བསྐྱེད་བྱས་ཀྱང་རུང་བར་འགའ་ཞིག་ནས་
འབྱུང་བ་ལྟར་ཡིན་ལ། འོན་ཀྱང་རྗེའི་དཀྱིལ་ཆོག་དང་། འདུ་འཛིན། བ་སོ་བ། ལྷ་བཙུན་སོགས་ཀྱི་ལྷན་
ཐབས་སུ་དེ་ལྟར་མི་འབྱུང་ཞེས་བཤད་པས་དེ་མི་བྱ་བར། གཙོ་འཁོར་ཐམས་ཅད་ཀྱི་མིག་གཉིས་སུ་གི་ཞེས་པ་
ནས། རང་ཉིད་ལ་ཐིམ་པར་གྱུར་པའི་བར་སྒྲུབ་ཐབས་བཞིན་བྱ་ལ། སྤྱན་འདྲེན་གྱི་ཚེ་འཇམ་དཔལ་རང་
བཞིན་མ་སྦྱོར་ཞིང་། གོང་དུ་ཕྱོགས་སྐྱོང་དགུག་བསྐྱེད་བྱས་ན་རྒྱས་འདེབས་ཀྱང་བྱའོ། ། རང་ཉིད་གཙོ་བོ་
ལས་མར་མེ་གཅིག་ལ་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ ཤར་སྒོའི་ཐད་ཀྱི་ཕྱི་རོལ་ཏུ་གནས་པར་
425



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསམ། མཆོད་པ་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི། ། སོགས་ཀྱིས་ཆུ་བཞི་དང་། རྒྱལ་
བ་རྣམས་ཀྱི་ཡོན་ཏན་མཆོག་གི་སྐུ། ། ཞེས་སོགས་ཀྱིས་ཉེར་སྤྱོད་རོལ་མོ། ཁ་དོག་དབྱིབས་ལེགས་སོགས་སམ།
རིན་ཆེན་དབང་གི་སོགས་ཀྱིས་འདོད་ཡོན། འཛམ་བུའི་གླིང་དང་ཞེས་སོགས་ཀྱིས་རྒྱལ་སྲིད་སྣ་བདུན་དང་།
ལྷ་སོ་སོའི་སྔགས་ཀྱིས་ནང་མཆོད་འབུལ་ཞིང་། གཉིས་མེད་ཐུན་མོང་མས་བསྟོད་ནས་བཟླས་པ་བྱའོ། ། སྟོང་
རྩ་ལྟ་བུ་ལ་གྲངས་མང་དགོས་པའི་དབང་གིས་ཆུ་བཞི་སོགས་ལ་ཚིགས་བཅད་སྔགས་དང་བཅས་པའམ། །
སྔགས་ཙམ་ལ་སོགས་པས་མཆོད་པའི་དབྱེ་བསྡུ་ཤེས་པར་བྱས་ནས་སྐབས་དང་བསྟུན་ནོ། ། གཏོར་མ་འབུལ་
ཚུལ་ལ་ལུགས་གཉིས་ཏེ། རྗེའི་དཀྱིལ་ཆོག་རིན་ཆེན་འཕྲེང་བ་ནས་མངོན་རྟོགས་ཀྱི་སྐབས་སུ་བཤད་པའི་གཏོར་
མ་འབུལ་ཚུལ་ལ་ཁ་འཕངས་པ་ལྟར་ན། བདག་མདུན་ཐ་མི་དད་ཡིན་ཡང་གཏོར་མ་འབུལ་བའི་ཚེ་གཏོར་
མགྲོན་ལོགས་སུ་བསྐྱེད་ནས་འབུལ་དགོས་པར་མངོན་ལ། པཎ་ཆེན་རིན་པོ་ཆེ་སོགས་འགའ་ཞིག་སྒྲུབ་པའི་
དཀྱིལ་འཁོར་ཉིད་ལ་འབུལ་བར་མཛད་དེ། རང་ལུགས་ནི་རྗེའི་བཞེད་པ་ལྟར་བྱ་དགོས་ནའང་། སྟོང་རྩ་ལྟ་
བུའི་དུས་སུ་ལོགས་སུ་བྱེད་པ་མ་ལྕོགས་ན་ནི་སྒྲུབ་པའི་དཀྱིལ་འཁོར་པ་ལ་འབུལ་རུང་བར་གསལ་ཏེ་གསང་
འདུས་བཞིན་ནོ། ། དེ་ལའང་ཕྱོགས་སྐྱོང་གོང་དུ་བསྐྱེད་པ་དང་། གཏོར་མགྲོན་ལོགས་སུ་བྱེད་ན་སྐབས་
འདིར་བསྐྱེད་པའི་ཚུལ་གཉིས་ཡོད་པས་དབྱེ་བ་ཤེས་དགོས་གཏོར་མ་འབུལ་བའི་བསྐྱེད་ཆོག་འབྲིང་པོ་ནི་ད་ལྟར་
ཕྱག་ལེན་དུ་བྱེད་པ་ལྟར་བདག་གིས་ཀྱང་གཞན་དུ་བརྗོད་ཟིན་ལ། རྒྱས་པ་ནི་གཞན་འབྲིང་པོ་ལྟར་ལ། རེ་མིག་
དགུ་པའི་དབུས་དང་། ནང་གི་ཕྱོགས་གཞན་གསུམ་དང་སྒོ་བཞིར་སྣ་ཚོགས་པད་མ་དང་ཉི་མའི་གདན། ནང་
གི་ཤར་དང་། གྲྭ་བཞི་དང་། ཞེས་པ་ནས། ཟུང་རེ་རེ། གདན་དབུས་མའི་སྟེང་དུ་དཔལ་རྡོ་རྗེ་འཇིགས་བྱེད་
ཆེན་པོ་སྐུ་མདོག་མཐིང་ནག ཅེས་པ་ནས། གཡོན་པས་ཡབ་ལ་འཁྱུད་པ། ནང་གི་ཤར་དུ་གཏི་མུག་གཤིན་རྗེ་
གཤེད་དཀར་པོ། ། ཞེས་པ་ནས། གཡོན་བརྐྱང་བའི་སྟབས་ཀྱིས་བཞུགས་པ། ཕྱིའི་གྲྭ་བཞིར་མིའི་ཐོད་པ་
བདུད་རྩིས་གང་བ་བཞི། ཞེས་པའི་བར་གྱིས་ལྷ་རྣམས་གསལ་གདབ་ཅིང་། ཨོཾ་ཧཱི་ཊི ཞེས་སོགས་ཀྱིས་ཕྱོགས་
སྐྱོང་དགུག་བསྐྱེད་རྒྱས་པ་གཞུང་ལྟར་བྱ། ལྷ་རྣམས་ཀྱི་སྐྱེ་མཆེད་མིག་གཉིས་སུ་གྱི་གློ་སོགས་ཀྱིས་བྱིན་གྱིས་
བརླབས་པ་ནས། དོན་གྲུབ་ཀྱིས་དབུ་བརྒྱན་ཅིང་། ཕྱོགས་སྐྱོང་འཁོར་དང་བཅས་པ་རྣམས་ལ་དཔལ་རྡོ་རྗེ་
འཇིགས་བྱེད་ཞལ་གཅིག་ཕྱག་གཉིས་པ། ནས། རྒྱས་བཏབ་པར་གྱུར་པའི་བར་དང་། ཨོཾ་ཧཱི་ཏྟི ༔ ཧ་སོགས་
ཀྱིས་ཕྱི་མཆོད་དང་། ནང་མཆོད་ཕུལ་ནས། གཉིས་མེད་ཐུན་མོང་མ་ཡིན་ཞེས་སོགས་ཀྱིས་བསྟོད། མཆོད་
བསྟོད་རྒྱས་པ་བྱས་ནའང་ལེགས། དེ་ནས་འདས་མ་འདས་གཉིས་ཀྱི་གཏོར་མ་བྱིན་གྱིས་བརླབས་ཏེ་གཞུང་
426



༄༅། ། དཔལ་རྡོ་རྗེ་འཇིགས་བྱེད་བཅུ་གསུམ་མའི་དཀྱིལ་འཁོར་སྒྲུབ་ཚུལ་དོགས་གཅོད། །
བཞིན་འབུལ། ཆོས་རྒྱལ་གྱི་གཏོར་འབུལ་ཡང་རྒྱས་བསྡུས་ཅི་རིགས་བྱས་ནས་འཕྲིན་ལས་བཅོལ་ཏེ་གཤེགས་
གསོལ་བྱ་བ་སོགས་གཞན་ནས་འབྱུང་བ་ལྟར་རོ། ། བདག་མདུན་འཇུག་པ་གཅིག་པ་ལ་བརྟན་བཞུགས་དགོས་
གསུམ་པ་འཕྲོས་ནི། ད་ལྟ་ཚོགས་གསོག་སྒྲིབ་སྦྱོང་ལ་དམིགས་ནས་འཇིགས་བྱེད་བཅུ་གསུམ་མ་འདི་ལ་
སྟོང་རྩ་མཛད་པ་མང་འདུག་ཀྱང་། ཕལ་ཆེར་བདག་བསྐྱེད་རྐྱང་བ་དང་སྦྱར་བའི་སྟོང་རྩའི་གྲངས་མཛད་
དོ། ། ཚུལ་དེ་ལྟར་བྱས་པ་ལ་ཕན་ཡོན་མེད་པ་མ་ཡིན་ནའང་ཕྱག་ལེན་རྣམ་དག་ཏུ་མི་འཐད་དེ། དེ་ལ་ནི་
ཚོགས་གསོག་པ་དང་སྒྲིབ་པ་སྦྱོང་བའི་དགོས་པ་ཆེ་ཁྱད་པར་དཀྱིལ་འཁོར་ཞིག་སྒྲུབ་ཅིང་མཆོད་དགོས་ལ།
བདག་བསྐྱེད་རྐྱང་བ་སྒོམ་པ་ནི་བསྙེན་པ་དང་རབ་གནས་སྦྱིན་སྲེག་སོགས་དང་དཀྱིལ་འཁོར་བསྒྲུབ་པ་ལྟ་བུའི་
ཆེད་ཡིན་པས་མདུན་བསྐྱེད་སྒྲུབ་པ་ལྟར་ཚོགས་གསོག་པའི་ནུས་པ་མི་ཆེ་བའི་ཕྱིར་རོ། ། དེས་ན་ཚེ་ལྡན་ནམ་ཚེ་
འདས་གང་གི་ཆེད་ཡིན་ཀྱང་མདུན་བསྐྱེད་ཀྱི་དཀྱིལ་འཁོར་བསྒྲུབས་ཤིང་མཆོད་པར་བྱའི། བདག་བསྐྱེད་
གཅིག་པུ་ཙམ་གྱིས་མི་ཆོག་གོ། ། འོན་ཀྱང་འཇིགས་བྱེད་བཅུ་གསུམ་མ་ལ་དཀྱིལ་འཁོར་སྒྲུབ་པའི་ཚེ་འཇུག་པ་
གཅིག་ཏུ་བྱེད་ཚུལ་ནི་བཤད་ཟིན་པ་ལྟར་ཏེ། ད་ལྟ་ཕལ་ཆེར་འཇིགས་བྱེད་སྟོང་རྩ་ལ་བདག་བསྐྱེད་རྐྱང་བ་
མཛད་པ་འདི་སླ་ཆོས་སུ་སོང་བ་ཡིན་ནོ། ། དེའི་ཕྱིར་སྦྱིན་བདག་ལ་ཕན་ཆེ་བ་ཞིག་མཛད་འདོད་ན། འཇིགས་
བྱེད་སྟོང་རྩ་ལྟ་བུ་ལ་ནི་བདག་བསྐྱེད་ཙམ་མ་ཡིན་པར་བདག་མདུན་འཇུག་པ་གཅིག་པའི་ཚུལ་རྗེ་ཡབ་སྲས་
རྣམས་ཀྱི་བཞེད་པ་ལྟར་བྱ་བར་རིགས་སོ། ། གཞན་ཡང་འཇིགས་བྱེད་སོགས་ཀྱི་སྒོ་ནས་ལྷོ་སྒོ་མཛད་པའི་ཚེ་
བུམ་བསྐྱེད་རྒྱས་བསྡུས་གང་རུང་མེད་པར་བུམ་པར་ཆུ་གཙང་ཙམ་བླུགས་ནས་བྱེད་པ་འདི་ཡང་མི་འཐད་དེ།
དེ་ལ་འོག་ཏུ་ཁྲུས་གསོལ་བ་ཞིག་ཡོད་ཀྱང་དེ་ཙམ་གྱིས་བསྒྲུབ་བྱའི་ནད་གདོན་དང་སྡིག་སྒྲིབ་གང་ལས་སྦྱོང་
དཀའ་བའི་ཕྱིར་རོ། ། དེ་ཡང་སླ་ཆོས་སུ་སོང་བ་ཡིན་ནོ། ། དེས་ན་བུམ་སྒྲུབ་བྱེད་དགོས་ཤིང་དེ་ཡང་རང་རང་
གི་ཆོ་གའི་བུམ་བསྐྱེད་རྒྱས་པ་དང་། དེ་མ་ལྕོགས་ན་བསྡུས་པ་བྱེད་དགོས་ལ། དེ་ཡང་མ་ལྕོགས་ན་མ་ཐ་
གཟུངས་བཟླས་པའི་ཁྲུས་བུམ་ཙམ་ཞིག་ངེས་པར་བསྒྲུབ་པར་བྱ་དགོས་ཏེ། གཞན་དུ་ན་ཚེ་འདས་ལྟ་བུ་བསླུས་
པར་མི་འགྱུར་རམ། དེའི་ཚེ་བསང་ཆུ་ཙམ་སྒྲུབ་པས་ཀྱང་མི་ཆོག་ལ། སྡིག་སྒྲིབ་སྦྱོང་བའི་གཟུངས་གཞན་ནི་
དཀྱིལ་འཁོར་བའི་ལྷའི་སྔགས་གཞན་རྣམས་བཟླས་ན་ལེགས་པའི་ཕྱིར་རོ། ། བུམ་པའི་བསྐྱེད་ཆོག་བསྡུས་པ་ལ་
ཀུན་རིག་ལྟ་བུ་ལ་ལྷ་ལྔ་དང་། འཇིགས་བྱེད་ལ་ཡང་གཤིན་རྗེ་གཤེད་རིགས་སྔ་སྐྱེད་དགོས་ལ། འདིར་བཅུ་
གསུམ་མ་ལ་དེ་འདི་ཉིད་ཀྱི་བུམ་བསྐྱེད་ཆོ་ག་བསྡུས་པའི་ཚུལ་འདི་ལྟར་བྱས་ནའང་ཆོག་སྟེ། དེ་ཡང་བུམ་པ་
427



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསངས་སྦྱངས། སྟོང་པའི་ངང་ལས་པཾ་ལས་བྱུང་པའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་པ།
མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏབྷེ་ཏབྷེ། ནས། དབྱེར་མི་ཕྱེད་
པར་གྱུར། རྣམ་རྒྱལ་བུམ་པ་ཕྱི་བུམ་པའི་རྣམ་པ་ལ་ནང་ལྷའི་གཞལ་ཡས་ཁང་གདན་དང་བཅས་པ་ཡོངས་སུ་
རྫོགས་པའི་རེའུ་མིག་དགུ་པའི་དབུས་སུ། དཔལ་རྡོ་རྗེ་འཇིགས་བྱེད་ཡབ་ཡུམ་མམ་ཞལ་དགུ། ནས། གཡོན་
བརྐྱངས་པའི་སྟབས་ཀྱིས་བཞུགས་པ་ཡུམ་དང་བཅས་པའི་སྐུར་གྱུར། ཤར་དུ་གཏི་མུག་གཤིན་རྗེ་གཤེད་ཡབ་
ཡུམ། ལྷོར་སེར་སྣ་གཤིན་རྗེ་གཤེད་ཡབ་ཡུམ། ཞེས་པ་ནས། ཤར་ལྷོའི་ཙ་རྩི་ཀ་ཡབ་ཡུམ་ནས། མཚམས་
བཞིར་མིའི་ཐོད་པ་བདུད་རྩིས་གོང་བ་བཞིར་གྱུར། ལྷ་རྣམས་ཀྱི་མིག་གཉིས་སུ་གཽ རྣ་བར་ཛཱི ནས། ཧཱུྃ་
གིས་མཚན་པར་གྱུར། དེ་ནས་ཨོཾ་ཧི ཧ་ཞེས་སོགས་གཞུང་ལྟར་ལ། བསྡུ་ན། རང་གི་ཐུགས་ཀའི་ཧཱུཾ་ལས་འོད་
ཟེར་འཕྲོས་པས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་ཡེ་ཤེས་པའི་དཀྱིལ་འཁོར་དབང་གི་ལྷ་རྣམས་སྤྱན་
དྲངས། ཨོ་ཧི ཙླི ཧ་སོགས་ཀྱིས་མཆོད། ཛ་ཧཱུཾ་བཾ་ཧོ་ཡེ་ཤེས་པ་རྣམས་དམ་ཚིག་པ་སོ་སོ་དང་དབྱེར་མེད་དུ་
གྱུར། དབང་གི་ལྷ་རྣམས་ཀྱིས་དབང་བསྐུར་བས་རིགས་བདག་སོ་སོས་དབུ་བརྒྱན་པར་གྱུར། དེ་ནས་མཆོད་
པ་བྱིན་གྱིས་བརླབས་ལ། ཨོཾ་ཡ་མནྟ་ཀས་པཱ་རི་ཝཱ་ར་ཨརྒྱུ་ པྲ་ཧཱི་ཏིཙྪ་ཧཱུྃ་སྭཱ་ཧཱ་ནས། ཤཔྟའི་བར་རམ། ཨོཾ་
ཏིཥི ཧ་སོགས་ཀྱིས་མཆོད། ནང་མཆོད་ཕུལ་ནས་གཉིས་མེད་མས་བསྟོད་ལ། རང་གི་ཐུགས་ཀའི་ཧཱུྃ་གི་
འོད་ཟེར་གྱིས་ལྷ་རྣམས་ཀྱི་ཐུགས་རྒྱུད་བསྐུལ་བས་སྐུའི་ཆ་ནས་བདུད་རྩིའི་རྒྱུན་བབས་པ་བུམ་པའི་ཆུ་དང་དབྱེར་
མེད་དུ་གྱུར་པར་བསམ་ལ། རྩ་སྔགས་སོགས་སྔགས་ནས་ཅི་འབྱུང་དང་། ཨོཾ་ཨཱ་ཧཱུྃ། ཅི་འགྲུབ་བཟླས་ནས་
ཡིག་བརྒྱ་བརྗོད་ཅིང་། འདིར་ཡེ་ཤེས་པ་མ་གཤེགས་ཆོག་པས། བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་
ནས་བུམ་པའི་ཆུ་དང་རོ་གཅིག་ཏུ་གྱུར། ཞེས་བྱས་ན་ལེགས་སོ།མཁས་པའི་དགོངས་པ་མཁས་པའི་ལུགས་ཇི་
བཞིན། ། ལེགས་པར་རྟོགས་ནས་ལེགས་པར་འཆད་དཀའ་ཡང་། ཕྱོགས་ཙམ་ཤེས་ལྟར་ཕྱོགས་ཙམ་བརྗོད་པ་
འདི། ། བློ་ལྡན་དག་གི་བློ་ལ་འབབ་གྱུར་ཅིག། ཅེས་པ་འདི་ནི། སྔར་དོན་གཉེར་ཅན་གཞན་གྱིས་བསྐུལ་ཞིང་།
ཕྱིས་མདོ་སྔགས་ཀྱི་གཞུང་མང་དུ་མཁྱེན་ཅིང་དད་དང་རྣམ་དཔྱོད་ཟུང་འབྲེལ་བའི་ཡར་པོའི་རབ་འབྱམས་པ་
བརྩོན་འགྲུས་བཟང་པོས་རི་ཁྲོད་ནས་རང་གཞན་ལ་ཕན་འདོད་ལྷག་བསམ་གྱིས་བསྐུལ་བའི་ངོ་བོར། ཤཱཀྱའི་
དགེ་སློང་བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་དུ་སྦྱར་བ་སྟེ། པར་གྱི་ཡི་གེ་བ་ནི་སྙན་ངག་ཡིག་སྡེབ་
སོགས་ལ་བློ་བྱང་བའི་དཀའ་བཅུ་བློ་བཟང་དབང་ཕྱུག་གོ། ། ། མངྒ་ལཾ། །
428



༄༅། ། གཞུང་ལུགས་ཆེན་པོའི་བརྗོད་དོན་གཞི་ལམ་འབྲས་
གསུམ་དང་ལྟ་སྒོམ་སྤྱོད་གསུམ་གྱི་རྣམ་གཞག་
ཅུང་ཟད་བཤད་པ་བཞུགས་སོ། །
ན་མོ་ཤཱཀྱ་མུ་ན་ཡེ། རྒྱལ་བའི་ཡབ་གཅིག་བརྟན་པའི་འཁོར་ལོ་ཉིད། །རྒྱལ་སྲས་ངུར་སྨྲིག་འཛིན་པའི་
ཟློསགར་གྱིས། ། རྒྱལ་བའི་མདོ་སྔགས་བསྟན་པ་འཛིན་མཛད་པ། །རྒྱལ་བ་གཉིས་པ་བཙོང་ཁ་བ་དེར་
འདུད། །གང་དག་ཚེ་འདིའི་བྱ་བའི་སྤྲོས་སྤངས་ནས། ། རི་སུལ་དགོན་པ་དག་ཏུ་གནས་བཅས་ཏེ། ། ཐོས་
བསམ་ཉམས་ལེན་དོན་དུ་གཉེར་འདོད་པའི། ། དད་ལྡན་རྣམས་ཀྱི་འཇུག་བྱ་བཤད་པར་བྱ། ། །
དེ་ཡང་རང་ཅག་རབ་ཏུ་བྱུང་བ་ཐམས་ཅད་ཀྱིས་འཇུག་པར་བྱ་བའི་གཞི་ནི་ཐོས་བསམ་སྒོམ་གསུམ་ཡིན་
ལ། ཁྱད་པར་དུ་རི་ཁྲོད་མཛད་པ་རྣམས་ཀྱིས་ནི་གཞི་ལམ་འབྲས་གསུམ་དང་། ལྟ་སྒོམ་སྤྱོད་གསུམ་རྣམ་གཞག་
ལེགས་པར་ཤེས་དགོས་ཤིང་། ཤེས་ནས་ཅི་ལྟར་རིགས་པ་བསྒྲུབ་དགོས་པས་འདིར་ནི་དེའི་རྣམ་གཞག་ཅུང་
ཟད་བཤད་པར་བྱའོ། །འདི་ལ་གསུམ། གཞི་ལམ་འབྲས་གསུམ་དང་། ལྟ་སྒོ་སྤྱོད་གསུམ་དང་། ཉམས་ལེན་
གྱི་སྙིང་པོ་གཞན་བཤད་པའོ། ། དང་པོ་ལ་གཉིས། མཁས་པའི་བཞེད་ཚུལ་དགོད་པ་དང་། དེ་དག་གི་དོན་
བསྡུས་ནས་བཤད་པའོ། ། དང་པོ་ནི། རྗེའི་གསུང་འབུམ་ཐོར་བུ་ལས། མཁས་པའི་གཞུང་དུ་གཞི་ལ་ཚུལ་
གཉིས་ཏེ། ། ལུང་དང་རིགས་པས་སྒྲོ་འདོགས་གཅོད་གཞི་དང་། ། དྲི་མ་སྐྱོང་བའི་བྱེད་ པ་འཇུག་པའི་
གཞི། ། དང་པོ་ལྟར་ན་བདེན་པ་གཉིས་ཡིན་ཏེ། ། དོན་དམ་སྤྲོས་དང་བྲལ་ནས་ཡོད་མཐའ་དགག། ཀུན་
རྫོབ་སྒྱུ་མས་མེད་པའི་མཐའ་སྤངས་ཏེ། ། སྒྲོ་སྐུར་རྟག་ཆད་ལ་སོགས་མཐའ་གཉིས་ཀྱི། ། ལྟ་བ་ངན་པའི་
གདོན་ལས་གྲོལ་བར་བྱ། །ཕྱི་མ་ལྟར་ན་དྲི་བཅས་སེམས་ཀྱི་དབྱིངས། ། རང་བཞིན་གདོད་ནས་རྣམ་པར་
དག་པ་དང་
། ། དྲི་མ་འབྲལ་དུ་རུང་པའི་གློ་བུར་པར། །ཤེས་ནས་ཁམས་སྦྱངས་ཕྱིར་དུ་བརྩོན་པར་བྱ། ། དྲི་
མ་དག་བྱེད་དངོས་ནི་སྟོང་པའི་ལམ། ། འོན་ཀྱང་ལམ་འདིས་དྲི་མ་བག་ཆགས་དང༌། ། བཅས་པ་མ་ལུས་དག་
པར་བྱེད་པ་ནི། ། མཐའ་ཡས་བསོད་ནམས་ཚོགས་ལ་རག་ལས་པས། ། སེམས་མཆོག་གཉིས་སོགས་རྒྱ་ཆེན་
429



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྤྱོད་པས་ནི། ། ངོམས་མི་ཤེས་པར་ཆུ་བོའི་རྒྱུན་ལྟར་སྤྱད། ། དེ་ནི་རྒྱལ་བ་སྲས་བཅས་དགྱེས་པའི་ལམ། །
ཕྱོགས་རེར་འཚེལ་བ་བྱིས་པ་དགའ་སྐྱེད་ཙམ། ། ཟབ་མོ་ཡེ་ཤེས་ཚོགས་ལས་ཆོས་སྐུ་དང་། ། རྒྱ་ཆེན་བསོད་
ནམས་ཚོགས་ལས་གཟུགས་སྐུ་གཉིས། ། གྲུབ་པ་འདི་ནི་འབྲས་བུའི་མཐར་ཐུག་སྟེ། ། རིམ་བཞིན་རང་གཞན་
དོན་གཉིས་མཆོག་གི་གཞི། ། ཞེས་དང་། ཡང་དེ་ཉིད་ལས། དྲི་བཅས་སེམས་ཀྱི་རང་བཞིན་གཞི། ། ཐབས་
ཤེས་ཟུང་དུ་འབྲེལ་བ་ལམ། ། ཆོས་དང་གཟུགས་ཀྱི་སྐུ་གཉིས་འབྲས། ། གཞི་ལམ་རྣམ་གསུམ་བསྡུས་པའོ། }
ཞེས་གསུངས་ཤིང་། རྗེ་དགེ་འདུན་རྒྱ་མཚོའི་གསུང་འབུམ་ལས། གཞི་ཡི་ལྟ་བ་སྣང་སྟོང་ཟུང་འཇུག་སྟེ། །
ལམ་གྱི་ཉམས་ལེན་ཚོགས་གཉིས་ཟུང་དུ་འབྲེལ། ། འབྲས་བུ་སྐུ་གཉིས་ཟུང་འཇུག་ལྷུན་གྱིས་གྲུབ། ། རྒྱལ་བ་
དགྱེས་པའི་ལྟ་སྒོམ་སྤྱོད་འབྲས་ལགས། ། ཞེས་དང་། སྣང་སྟོང་ཟུང་འཇུག་གི་ངང་ནས། ། ཚོགས་གཉིས་
ཟུང་འབྲེལ་དུ་གོམས་པས། །སྐུ་གཉིས་ཟུང་འཇུག་ཏུ་འཐོབ་སྟེ། ། དོན་གཉིས་ལྷུན་གྲུབ་ཏུ་འབྱུང་ངོ༌། །
ཞེས་བ།སུངས། པཎ་ཆེན་རིན་པོ་ཆེའི་གསུང་འབུམ་ལས་ཀྱང་། གཞི་བདེན་གཉིས་རྣམ་དབྱེ་རྟོགས་པའི་
བློ། ། ཐབས་བྱང་ཆུབ་སེམས་ཀྱིས་རྩིས་ཟིན་པ། ། ལམ་སྟོང་ཉིད་སྙིང་རྗེའི་སྙིང་པོ་ཅན། །འདི་ཆོས་ཀུན་
ཡང་སྙིང་མཐར་ཐུག་ལགས། ། ལམ་དེ་འདྲ་བསྒོམས་པ་ལས་བྱུང་བའི། ། སྒྲིབ་བྲལ་གྱི་ཡོན་ཏན་ནམ་མཁའི་
མཛོད། ། མཐར་ཐུག་གི་ཟུང་འཇུག་ཕྱག་རྒྱ་ཆེ། ། སྐུ་གསུམ་གྱི་བདག་ཉིད་འབྲས་བུ་ཡིན། ། ཞེས་དང་།
གཞི་བདེན་གཉིས་ཀྱི་གཞུང་ཚུལ་སྙད་པ་དེ། ། སྣང་བ་དང་སྟོང་པའི་རང་བཞིན་ཉིད། ། དེ་ཐབས་ཀྱིས་ཟིན་
པའི་རྣལ་འབྱོར་ལ། ། ལམ་ཐབས་ཤེས་ཀྱི་ཉམས་ལེན་མི་ཟེར་རམ། ། སྒྲིབ་བྲལ་གྱི་ཟབ་རྒྱས་དབྱེར་མེད་
པ། ། འབྲས་དུས་ཀྱི་ཟུང་འཇུག་ཨེ་མ་ཧོ། ། ཞེས་གསུངས་པ་ལྟར་རོ། ། གཉིས་པ་ནི། མདོ་སྔགས་ཀྱི་གཞུང་
རྣམས་ཀྱི་དོན་ཐམས་ཅད་གཞི་ལམ་འབྲས་གསུམ་དུ་འདུ་ཞིང་།དེ་གསུམ་གྱི་མིང་གི་ཐ་སྙད་ཀྱིས་དངོས་སུ་
གསུངས་པ་དང་མ་གསུངས་པ་གཉིས་ཀ་ཡོད་ལ། མངོན་རྟོགས་རྒྱན་ལས། འདི་ལ་བསལ་བྱ་ཅི་ཡང་མེད། །
བཞག་པར་བྱ་བ་ཅུང་ཟད་མེད། ། ཡང་དག་ཉིད་ལ་ཡང་དག་ལྟ། ། ཡང་དག་མཐོང་ནས་རྣམ་པར་གྲོལ། །
ཞེས་པའི་རྐང་པ་དང་པོ་གཉིས་ཀྱིས་གཞི་དང་། གསུམ་པས་ལམ་དང་། བཞི་པས་འབྲས་བུ་བསྟན་ཏེ། དང་
པོ་གཉིས་ཀྱིས་གཞི་བདེན་གཉིས་སམ་ཁམས་རང་བཞིན་གྱིས་རྣམ་པར་དག་པ་ལ་བདེན་གྲུབ་གསར་དུ་བསལ་
པར་བྱ་བ་ཅི་ཡང་མེད་ཅིང་། བདེན་མེད་གསར་དུ་བཞག་པར་བྱ་བ་ཅུང་ཟད་ཀྱང་མེད་དེ། ཤེས་བྱའི་གཞི་དེ་
དག་གྲུབ་ཙམ་ནས་སམ་གདོད་མ་ནས་བདེན་པར་གྲུབ་པ་མེད་པའི་ཕྱིར་ཞེས་བསྟན། གསུམ་པས་དེ་ལྟར་
རྟོགས་པའི་ལྟ་བ་དེ་ལམ་དུ་བསྟན། བཞི་པས་དེ་ལྟ་བུའི་ལམ་དེ་བསྒོམས་ན་གྲོལ་བར་འགྱུར་པའི་འབྲས་བུ་དེ་
430



༄༅། ། གཞུང་ལུགས་ཆེན་པོའི་བརྗོད་དོན་གཞི་ལམ་འབྲས་གསུམ་དང་ལྟ་སྒོམ་སྤྱོད་གསུམ། །
བསྟན་པའི་ཕྱིར་རོ། ། གཞི་ལམ་འབྲས་གསུམ་ལ་ད་དུང་སོ་སོར་ཕྱེ་ན་མང་སྟེ། གྲུབ་མཐའ་བཞིའི་ལུགས་ཀྱི་
གཞི་བདེན་གཉིས་དང་། ལམ་ཐབས་ཤེས་དང་། འབྲས་བུ་བྱང་ཆུབ་ལ་འདྲ་མི་འདྲ་དུ་མ་དང་། ཐེག་པ་
གསུམ་དང་། རྒྱུད་སྡེ་བཞིའི་ལུགས་ཀྱི་གཞི་ལམ་འབྲས་གསུམ་སྤྱིར་མཚུངས་ཀྱང་ནང་གསེས་ཀྱི་མི་འདྲ་བ་དུ་མ་
ཡོད་དེ། དཔེར་ན། ཉན་ཐོས་ཀྱི་རིགས་ཅན་རྣམས་ཀྱིས་ནི་གཞི་བདེན་བཞི་མི་རྟག་སོགས་བཅུ་དྲུག་རྟོགས་
པའི་ལམ་བསྒོམས་པས་རང་གི་བྱང་ཆུབ་འཐོབ་པར་འགྱུར་བ་དང་། རང་རྒྱལ་གྱི་རིགས་ཅན་རྣམས་ཀྱིས་གཞི་
གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་དང་། རྟེན་འབྲེལ་བཅུ་གཉིས་རྟོགས་པའི་ལམ་བསྒོམས་པས་
རང་གི་བྱང་ཆུབ་འཐོབ་པར་འགྱུར་བ་དང་། ཐེག་ཆེན་གྱི་རིགས་ཅན་རྣམས་ལས་སེམས་ཙམ་པའི་རིགས་ཅན་
རྣམས་ཀྱིས་གཉིས་སྟོང་གི་དེ་ཁོ་ན་ཉིད་རྟོགས་པའི་ལམ་དང་། དབུ་མ་པའི་རིགས་ཅན་རྣམས་ཀྱིས་བདེན་མེད་
རྟོགས་པའི་ལམ་བསྒོམས་ནས་རང་གི་འབྲས་བུ་བྱང་ཆུབ་འཐོབ་པར་འགྱུར་བར་བཤད་པ་ལྟ་བུ་དང་། སྔགས་
ལའང་རྒྱུད་སྡེ་བཞི་སོ་སོའི་ཉམས་ལེན་ལ་ནང་གསེས་ཀྱི་མི་འདྲ་བ་འགའ་རེ་ཡོད་པའི་ཕྱིར་རང་རང་ཐུན་མོང་མ་
ཡིན་པའི་གཏན་ལ་དབབ་བྱའི་གཞི་ལམ་འབྲས་གསུམ་གྱི་རྣམ་གཞག་ཀྱང་ཅུང་མི་འདྲ་བ་འགའ་རེ་ཡོད་དེ་ཞིབ་
པར་ནི་རང་རང་གི་གཞུང་དུ་བལྟས་པས་ཤེས་སོ། ། འོན་ཀྱང་དེ་དག་ཀུན་གྱིས་ནི། གཞི་བདེན་གཉིས་ཀྱི་རྣམ་
གཞག་ཤེས་ནས། ལམ་ཐབས་ཤེས་ཟུང་འབྲེལ་དུ་ཉམས་སུ་བླངས་ན། འབྲས་བུ་ཐར་པ་ཐོབ་པར་འགྱུར་རོ་
ཞེས་འདོད་པ་ནི་འདྲའོ། ། ཐེག་ཆེན་པ་ལྟར་ན། གཞི་ཀུན་རྫོབ་ཀྱི་རྣམ་གཞག་ལེགས་པར་ཤེས་ནས་བསོད་
ནམས་ཀྱི་ཚོགས་གསོག དོན་དམ་གྱི་རྣམ་གཞག་ཤེས་ནས་ཡེ་ཤེས་ཀྱི་ཚོགས་གསོག དེ་འདྲ་བའི་ཐབས་ཤེས་
ཟུང་དུ་འབྲེལ་པའི་ཚོགས་གཉིས་བསགས་ནས་འབྲས་བུ་གཟུགས་ཀྱི་སྐུ་གཉིས་འཐོབ་པར་འགྱུར་ཞིང་། དེ་ཡང་
རིན་ཆེན་འཕྲེང་བ་ལས། བསོད་ནམས་ཡེ་ཤེས་ལས་བྱུང་པའི། ། དམ་པ་སྐུ་གཉིས་ཐོབ་པར་ཤོག། ཅེས་
གསུངས་པ་ལྟར། བསོད་ནམས་ཀྱི་ཚོགས་ལས་གཟུགས་སྐུ་དང་། ཡེ་ཤེས་ཀྱི་ཚོགས་ལས་ཆོས་སྐུ་ཐོབ་པར་
འགྱུར་ཞེས་བཞེད་པ་ནི་ཐེག་ཆེན་པའི་གྲུབ་མཐའ་རྣམས་འདྲའོ། ། དེས་ན་གཞི་ལམ་འབྲས་གསུམ་ལ་སྤྱི་དང་བྱེ་
བྲག་གི་ཁྱད་པར་མང་དུ་འབྱུང་ཞིང་། སྤྱིའི་དབང་དུ་བྱས་པའི་གཞི་ནི་བདེན་པ་གཉིས་ཏེ། དེ་གཉིས་ཀྱི་ཁྱད་
པར་ལེགས་པར་ཤེས་དགོས་ཤིང་། ལྷག་ཏུ་མགོན་པོ་ཀླུ་སྒྲུབ་ཀྱི་ལུགས་ཀྱི་བདེན་གཉིས་དཔལ་ལྡན་ཟླ་བ་གྲགས་
པས་བཤད་པ་ལྟར་ཤེས་དགོས་སོ། །གལ་ཏེ་ཤེས་ན་ལེགས་མོད། མ་ཤེས་ཀྱང་སྐྱོན་མེད་དོ་སྙམ་ན་ནི་མི་རུང་
སྟེ། དབུ་མ་འཇུག་པ་ལས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། ། ཕྱི་རོལ་གྱུར་ལ་ཞི་བའི་ཐབས་མེད་
དོ། ། དེ་དག་ཀུན་རྫོབ་དེ་ཉིད་བདེན་ལས་ཉམས། ། དེ་ལས་ཉམས་པས་ཐར་པ་འགྲུབ་ཡོད་མིན། ། ཞེས་
431



པས
༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པའི་ཕྱིར་རོ། ། དེའི་ཕྱིར་འདིར་ཡང་བདེན་གཉིས་ཀྱི་རྣམ་གཞག་རྒྱས་པར་བཤད་ན་འབྲེལ་མོད།
མང་དུ་དོགས་པ་དང་གཞན་དུ་བདག་གིས་བཤད་ཟིན་པས་བཞག་གོ། ལམ་ལ་སྤྱིར་ཐེག་པ་གསུམ་གྱི་ལམ་དང་།
ལམ་ལྔའི་ཐ་སྙད་མཛད་པ་སོགས་ཡོད་ཀྱང་། སྨིན་བྱེད་ཀྱི་ལམ་དང་གྲོལ་བྱེད་ཀྱི་ལམ་གཉིས་སུ་འདུའོ། ། ངེས་
འབྱུང་དང་བྱམས་སྙིང་རྗེ་སེམས་བསྐྱེད་ལྟ་བུ་སྨིན་བྱེད་ཀྱི་ལམ་གཙོ་ཆེ་ལ། བདག་མེད་རྟོགས་པའི་ལྟ་བ་ནི་གྲོལ་
བྱེད་ཀྱི་ལམ་དངོས་སོ། །འབྲས་བུ་ལ་སྤྱིར་མཐའ་ཡས་ཀྱང་གཞི་ལམ་འབྲས་གསུམ་གྱི་འབྲས་བུ་ནི་བྱང་ཆུབ་
གསུམ་དང་། ཁྱད་པར་དུ་སངས་རྒྱས་སམ་སྐུ་གསུམ་གྱི་འབྲས་བུ་ལ་གོ་བར་བྱའོ། །
གཉིས་པ་ལྟ་ སྒོམ་སྤྱོད་གསུམ་ལ་གཉིས། མཁས་པའི་བཞེད་ཚུལ་དགོད་པ་དང་། དོན་བསྡུས་ནས་
བཤད་པའོ། །དང་པོ་ནི། རྗེའི་གསུང་འབུམ་ལས། རྟག་དང་ཆད་པ་སྤངས་པ་ལྟ་བ་སྟེ། ། དེ་ཡི་དོན་ལ་རྩེ་
གཅིག་འཇོག་པ་སྒོམ། །སྡོམ་གསུམ་སྤྱོད་པ་གཙང་བ་སྤྱོད་པ་རུ། །ཤེས་པར་གྱིས་ལ་དེ་ལྟར་ཉམས་སུ་ལོངས།
ཞེས་དང་། རྗེ་དགེ་འདུན་རྒྱ་མཚོའི་གསུང་འབུམ་ལས། ཡིན་ལུགས་ཇི་བཞིན་རྟོགས་པའི་ལྟ་བ་སྟེ། །བྱིང་
རྒོད་བྲལ་བའི་ཉམས་མྱོང་སྒོམ་པ་ཡི། ། ཐབས་ཤེས་ཟུང་དུ་འབྲེལ་བ་སྤྱོད་པ་སྟེ། ། སྐུ་གསུམ་ལྷུན་གྱིས་འགྲུབ་
པ་འབྲས་བུར་འདོད། ། ཅེས་དང་། རྐྱེན་གྱིས་མ་བཅོས་ངོ་བོ་འགྱུར་བ་མེད། ། རང་བཞིན་རྣམ་དག་གཤིས་
ལ་བཟང་ངན་བྲལ། ། ཀུན་ཁྱབ་ཀུན་གྱི་རང་བཞིན་གདོད་མའི་གཤིས། ། སྤྲོས་པའི་མཐའ་བྲལ་རྟོགས་པ་ལྟ་
བ་ཡིན། ། རྣམ་རྟོག་པིར་གྱིས་རི་མོ་བྲིས་པ་ལས། ། ཡུལ་གྱི་སྟེང་ནས་གྲུབ་པ་མ་མཆིས་ཀྱང༌། ། མིང་ཙམ་ཉིད་
ལ་འཁོར་འདས་བྱ་བྱེད་ཀྱང་། ། འཐད་པར་ཤེས་པ་གནས་ལུགས་མཐོང་བ་ཡིན། ། ཇི་ལྟ་བ་དང་ཇི་སྙེད་དོན་
རྣམས་ལ། སོ་སོར་དཔྱོད་དང་རི་དབང་བཞིན་དུ་འཇོག། འདོད་རྒུར་དབང་བསྒྱུར་བྱིང་རྒོད་དང་བྲལ་
བས། ། ཏིང་འཛིན་སྒོ་བརྒྱ་འབྱེད་དེ་སྒོམ་པར་འདོད། ། གཡོ་མེད་ཤིན་ཏུ་བརྟན་པའི་ཞི་གནས་དང་། །
ཡིན་ལུགས་སོ་སོར་དཔྱོད་པའི་ལྷག་མཐོང་གཉིས། ། ཟུང་དུ་འབྲེལ་བས་སྒྲིབ་གཉིས་ས་བོན་ཀུན། ། སྤོང་པར་
འདོད་དེ་སྒོམ་ཆེན་པ་ཞེས་བྱ། །འཁོར་བ་མྱ་ང་ན་འདས་པ་ཐམས་ཅད་ཀྱི། ། གདོད་མའི་གཤིས་ལ་དབྱེ་བ་མ་
མཆིས་ཀྱང༌། ། ཐ་སྙད་ལས་འབྲས་བསླུ་བ་མེད་ཤེས་ནས། ། ཕྱིན་དྲུག་ཉམས་སུ་ལེན་པ་སྤྱོད་པ་ཡིན། ། ཞེས་
གསུངས་ཤིང་། པཎ་ཆེན་རིན་པོ་ཆེས་ཀྱང་། ཆོས་སྐྱེ་མེད་དྲི་བྲལ་གདོད་མའི་གཤིས། ། འདི་གཅེར་མཐོང་ལྟ་
བའི་རྒྱལ་པོ་ཡིན། ། དོན་དེ་ཉིད་དྲན་ཤེས་ཞགས་པ་ཡིས། །དུས་རྒྱུན་དུ་འཆིང་བ་སྒོམ་པའི་གནད། ། ནང་
བདག་འཛིན་རྟེན་ཕུར་དྲུངས་བྱུང་ནས། ། ཡུལ་ཅི་དགར་སྤྱོད་པ་སྤྱོད་པའི་མཆོག། ཅེས་དང་། བདེན་
འཛིན་གྱི་འཆང་བ་བཤིག་བྱས་ཏེ། ། འཁོར་འདས་ཀྱི་ཆོས་རྣམས་མ་ལུས་པ། ། རང་བཞིན་དང་བྲལ་བའི་
432



༄༅། །གཞུང་ལུགས་ཆེན་པོའི་བརྗོད་དོན་གཞི་ལམ་འབྲས་གསུམ་དང་ལྟ་སྒོམ་སྐྱོད་གསུམ། །
སྟོང་པ་ཉིད། ། ཇི་བཞིན་དུ་རྟོགས་པ་ལྟ་བའི་མཆོག། འཁོར་འདས་ཀྱི་རང་བཞིན་སྟོང་པའི་ངང་། ། རྣམ་
དག་གི་རིགས་པས་མདུང་བསྐོར་བྱ། ། གཡེང་མེད་དུ་ཆུ་བོའི་རྒྱུན་བཞིན་དུ། ། རྩེ་གཅིག་ཏུ་འཇོག་པ་སྒོམ་པ་
ཡིན། །དོན་དམ་དུ་སྤྲོས་པ་ཀུན་བྲལ་ཡང་། ། རྗེས་ཐོབ་ཏུ་ཁྱེར་སོ་གསུམ་གྱི་ངང་། ། རྒྱལ་སྲས་ཀྱི་སྤྱོད་པའི་
རྗེས་སློབ་པ། ། སྐྱོན་མེད་ཀྱི་རླབས་ཆེན་སྤྱོད་པ་ཡིན། ། ཞེས་དང་། རང་སེམས་ལ་སོགས་འཁོར་འདས་ཆོས་
ཀུན། ། བདེན་པའི་དངོས་པོ་རྡུལ་ཙམ་མེད་པར། ། རྟག་དང་ཆད་པ་སྤངས་པའི་དབྱིངས་དེ། ། ཇི་བཞིན་
རྟོགས་པ་ལྟ་བའི་རྒྱལ་པོ། ། དོན་དམ་སྤྲོས་བྲལ་ཟབ་མོའི་དབྱིངས་དེ། ། བྱིང་རྒོད་སྐྱོན་རྣམས་ལེགས་པར་
བསལ་ཏེ། ། དྲན་དང་ཤེས་བཞིན་གངྒཱའི་རྒྱུན་བཞིན། ། སྐྱོང་བར་བྱེད་པ་སྒོམ་པའི་རྒྱལ་པོ། ། རྗེས་ཐོབ་
མཉམ་བ།ཞག་རྩི་ཡིས་ཟིན་པའི། ། སྒྱུ་མ་ལྟ་བུའི་རྣལ་འབྱོར་ངང་ནས། ། སྒོ་གསུམ་སྡིག་བྲལ་དགེ་བའི་ལམ་
དུ། ། ཅི་དགར་འཇུག་པ་སྤྱོད་པའི་རྒྱལ་པོ། ། དེ་ལྟའི་ལྟ་སྒོམ་སྤྱོད་པའི་ཚུལ་འདི། ། སྒྱུ་མས་རྨོངས་པའི་འགྲོ་
རྣམས་ཀུན་གྱིས། ། ཇི་བཞིན་རྟོགས་པར་གྱུར་ན་དགའ་བ། ། རྟོགས་པར་གྱུར་ནས་གྲོལ་ན་སྐྱིད་པ། ། ཞེས་
གསུངས་པ་ལྟར་ཏེ། དེ་དག་ནི་གཙོ་བོར་ཐེག་པ་ཆེན་པོའི་དབང་དུ་བྱས་པའོ། ། གཉིས་པ་ནི། སྤྱིར་ལྟ་སྒོམ་
སྤྱོད་གསུམ་ནི་ཕྱི་ནང་གཉིས་དང་། ནང་སངས་རྒྱས་པའི་གྲུབ་མཐའ་ལ་ཞུགས་པ་ཐམས་ཅད་ཀྱིས་བཞེད་ཅིང་།
བྱང་ཆུབ་སྒྲུབ་པ་ལ་ངེས་པར་དགོས་པའོ། ། ལྟ་སྒོམ་སྤྱོད་གསུམ་ལ་མིང་འདྲ་ཡང་དོན་མི་འདྲ་བ་མང་དུ་ཡོད་དེ།
བདག་མེད་ཕྲ་རགས་རྟོགས་ཚུལ་གྱིས་ཕྱེ་བ་དང་། ཁྱད་པར་དུ་གྲུབ་མཐའ་རང་རང་གིས་འདོད་ཚུལ་གྱི་སྒོ་ནས་
བཞག་པ་དང་། དེར་མ་ཟད་འདུས་བྱས་ཐམས་ཅད་མི་རྟག་པར་ལྟ་བ་སོགས་ལྟ་བ་བཀའ་བཏགས་ཀྱི་ཕྱག་རྒྱུ་
བཞིའི་སྒོ་ནས་བཞག་པ་སོགས་ཏེ་སྐབས་ཐོབ་ཤེས་དགོས་སོ། ། ལྟ་བ་མཆོག་ནི་བདག་མེད་རྟོགས་པའི་ལྟ་བ་
ཡིན་ལ། དེ་ལ་རྣམ་གྲངས་མང་ཡང་མགོན་པོ་ཀླུ་སྒྲུབ་ཀྱི་ལུགས་དཔལ་ལྡན་ཟླ་བ་དང་རྗེ་རིན་པོ་ཆེས་བཤད་པ་
ལྟར་ཆོས་རྣམས་རང་བཞིན་གྱིས་སྟོང་པར་རྟོགས་པའི་ལྟ་བ་དེ་ཉིད་ལྟ་བ་ཐམས་ཅད་ཀྱི་མཆོག་ཡིན་ནོ། ། སྒོམ་
པ་ལ་དཔྱད་སྒོམ་དང་འཇོག་སྒོམ་གཉིས་ཏེ་གཙོ་བོ་ནི་ཕྱི་མའོ། ། སྤྱོད་པ་ལ་སྤྱིར་མང་ཡང་འདུལ་བའི་ཀུན་སྤྱོད་
དང་། ཕྱིན་དྲུག་གི་སྤྱོད་པ་དང་། ཐོས་སོགས་ལ་འཇུག་པ་སོགས་ཏེ། མདོར་ན་སྒོ་གསུམ་སོགས་དགེ་བ་ལ་
འཇུག་པའི་སྤྱོད་པ་ཐམས་ཅད་དོ། ། སྔགས་ཀྱི་སྐབས་ཐུན་མོང་དང་ཐུན་མོང་མ་ཡིན་པའི་སྤྱོད་པ་གསུམ་ལ་
སོགས་པ་མང་སྟེ། དེ་དག་གི་ཁྱད་པར་ཕལ་ཆེར་ནི་ལུང་དྲངས་པ་རྣམས་ཀྱི་དོན་དུ་གསལ་ལོ། ། ལྟ་སྤྱོད་གཉིས་
མི་འགལ་ཏེ། བདག་མེད་རྟོགས་པའི་ལྟ་བ་ནི་ལྟ་སྤྱོད་གཉིས་སུ་ཕྱེ་བའི་ལྟ་བ་ཡིན་ཀྱང་སྤྱིར་སྤྱོད་པ་ཡང་ཡིན་ཏེ།
རྒྱལ་སྲས་ཀྱི་སྤྱོད་པ་ལ་ཕར་ཕྱིན་དྲུག་ཡོད་པའི་ཕྱིར་རོ། ། གསུམ་པ་ཉམས་ལེན་གྱི་སྙིང་པོ་གཞན་བཤད་པ་ལ་
433



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས། སྤྱིར་བསྟན་པ་དང་། བྱེ་བྲག་ཏུ་བཤད་པའོ། ། དང་པོ་ནི། ཉམས་སུ་ལེན་རྒྱུ་ལ་སྤྱིར་མང་ཡང་སྙིང་
པོའི་དབང་དུ་བྱས་ན། སྐྱབས་འགྲོ་སེམས་བསྐྱེད་དང་། ལམ་གྱི་གཙོ་བོ་རྣམ་པ་གསུམ་དང་། བསླབ་གསུམ་
དང་། སྔགས་ཀྱི་རིམ་གཉིས་ལ་སོགས་པའོ། ། གཉིས་པ་ནི། པཎ་ཆེན་རིན་པོ་ཆེས། ཆོས་ཕུང་པོ་བརྒྱད་ཁྲི་
བཞི་སྟོང་གི། དོན་གཅེས་པའི་བརྗོད་བྱ་མཆོག་གྱུར་པ། ། ལམ་དང་དེ་ཉིད་སྙིང་རྗེའི་སྙིང་པོ་ཅན། ། ཞེས་
དང་། བཀའ་མདོ་རྒྱུད་ཀུན་གྱི་སྙིང་པོ་མཆོག། ཆོས་སྟོང་ཉིད་སྙིང་རྗེའི་སྙིང་པོ་ཅན། །འདི་ཀུན་གྱིས་ངེས་ན་
ཨ་ལ་ལ། ། དོན་ངེས་ན་གྲོལ་ན་ཨེ་མ་ཧོ། ། ཞེས་དང་། ལམ་སྟོང་ཉིད་སྙིང་རྗེའི་སྙིང་པོ་ཅན། ། འདི་ཆོས་
ཀུན་གྱིས་ཡང་སྙིང་མཐར་ཐུག་ལགས། { ཞེས་དང་། རྗེ་དགེ་འདུན་རྒྱ་མཚོའི་གསུང་མགུར་ལས། ། སྟོང་
ཉིད་སྙིང་རྗེའི་སྙིང་པོ་ཅན་ལ། ། ཆོས་ཀུན་གྱི་ཉིང་ཁུ་དེའོ་དེ་ཡིན་ནོ། ། ཞེས་གསུངས་པ་ལྟར་རོ། །འོ་ན་སྟོང་
ཉིད་སྙིང་རྗེའི་སྙིང་པོ་ཅན་ཞེས་པ་དེ་ཅི་འདྲ་བ་ཞིག་ལ་བྱེད་ཅེ་ན། དེ་ནི་རྗེའི་གསུང་འབུམ་ཐོར་བུ་ལས། །
ཐེག་པ་ཆེན་པོ་སྤྱི་སྐད་ཀྱི་སྟོང་ཉིད་སྙིང་རྗེའི་སྙིང་པོ་ཅན་ཞེས་པ། ། ད་ལྟའི་རྣལ་འབྱོར་བས་སྐྱོང་བ་ན་སྟོང་ཉིད་
ཀྱི་ལྟ་བའི་ཉམས་མྱོང་བསྟན་པའི་རྩི་མ་ཞིག་པར་སེམས་ཅན་ལ་སྙིང་རྗེ་ཆེན་པོ་སྐྱེ་བ་ལ་བྱ་དགོས་ལ། གསང་
སྔགས་བླ་མེད་ནས་སྟོང་པ་དང་སྙིང་རྗེ་དབྱེར་མེད་བཤད་པ་ཕལ་མོ་ཆེ་ཁམས་གཉིས་ཀྱི་ཞུ་བ་དེ་ལ་བརྟེན་ནས་དེ་
ཁོ་ན་ཉིད་ཀྱི་དོན་རྟོགས་པའི་བདེ་སྟོང་དབྱེར་མེད་ལ་བཀྲལ་བ་མང་ཞེས་གསུངས་ཏེ་སྔ་མ་ནི་ཐུན་མོང་བ་དང་།ཕྱི་
མ་ཐུང་མོང་མ་ཡིན་པའི་དབང་དུ་མཛད་པ་ཡིན་ལ། སྐབས་འདིར་ནི་སྔ་མ་ལྟར་རོ། ། དེ་ནི་སྟོང་ཉིད་རྟོགས་
པའི་ཞི་ལྷག་ལྟ་བུ་ལ་གནས་ནས་དེའི་མཇུག་དེ་མ་ཐག་མཉམ་གཞག་གི་རྩི་མ་ལས་ཞི་དང་ནས་སེམས་ཅན་ཐམས་
ཅད་སྡུག་བསྔལ་ལས་བྲལ་འདོད་ཙམ་མ་ཡིན་པར་སྐྱབས་འདོད་ཀྱི་སྙིང་རྗེ་ཆེན་པོ་སྐྱེས་བ་ཞིག་དགོས་ཀྱང་། དེ་
མིན་གཞི་བདག་གིས་སེམས་ཅན་ནམ་ཕུང་པོ་སོགས་ལ་དོན་དམ་དཔྱོད་བྱེད་ཀྱི་རིགས་པ་ཡང་དག་གིས་དཔྱད་
པའི་མཐར་དེ་ལྟར་རང་བཞིན་སྟོང་ཡང་སྒྱུ་མ་བཞིན་དུ་སྣང་བའི་སེམས་ཅན་ལ་དམིགས་ནས་སྐྱེས་པའི་དམིགས་
མེད་ཀྱི་སྙིང་རྗེ་ཆེན་པོ་ནི། སྟོང་ཉིད་སྙིང་རྗེའི་སྙིང་པོ་ཅན་དུ་བྱའོ། ། དེའི་ཚེ་སྙིང་རྗེ་དེས་སེམས་ཅན་བདེན་
མེད་དུ་རྟོགས་པར་མི་འཇོག་ཀྱང་སེམས་ཅན་བདེན་མེད་ཀྱི་རྣམ་པ་ཅན་དུ་ཤར་བར་འཇོག་གོ༔ སྙིང་རྗེ་ཆེན་པོ་
ནི་ཐོག་ཐ་བར་གསུམ་དུ་གལ་ཆེ་ཞིང་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུར་བཤད་ཅིང་། སེམས་
བསྐྱེད་སྐྱེ་བ་དང་གནས་པ་དང་གོང་འཕེལ་དུ་བྱེད་པས་སྤྱོད་པ་ཁྱད་པར་ཅན་གྱི་རྟེན་ཡང་བྱེད་དོ། ། སྙིང་རྗེ་ལ་
རིགས་གསུམ་ཡོད་ཀྱང་དམིགས་མེད་ཀྱི་སྙིང་རྗེ་གཞན་གཉིས་ལས་ཁྱད་པར་དུ་འཕགས་ཤིང་། དམིགས་མེད་
བརྩེ་བའི་གཏེར་ཆེན་ཞེས་པའང་སྙིང་རྗེ་དེ་ལྟ་བུ་ལ་དགོངས་སོ། ། ཕར་ཕྱིན་གྱི་གཞུང་ཆེ་བ་རྣམས་ཀྱི་སྐབས་དུ་
434



༄༅། ། གཞུང་ལུགས་ཆེན་པོའི་བརྗོད་དོན་གཞི་ལམ་འབྲས་གསུམ་དང་ལྟ་སྒོམ་སྐྱོད་གསུམ། །
མར། སྟོང་ཉིད་རྟོགས་པའི་ཤེས་རབ་དང་སྙིང་རྗེ་ཆེན་པོ་གཉིས་ཀྱིས་ཟིན་པའི་ཡེ་ཤེས་ཞལ་འབྱུང་བ་ཕལ་ཆེར་
ནི། མཉམ་གཞག་ཁྱད་པར་ཅན་གྱི་ངང་ནས་སྟོང་ཉིད་རྟོགས་པ་དང་། དེའི་ཤུགས་སམ་རྩི་མ་ཡལ་བའི་སྙིང་རྗེ་
ཆེན་པོས་ཟིན་པ་ལ་དགོངས་ཤིང་། འགའ་ཞིག་ནི་སྟོང་ཉིད་རྟོགས་པ་ཙམ་དང་སྙིང་རྗེ་ཆེན་པོ་སྤྱིའི་དབང་དུ་
མཛད་དོ། ། ཟིན་པའི་དོན་ལ་དངོས་སུ་ཟིན་པ་དང་རྩི་མ་ཡལ་བར་ཟིན་པ་དང་བརྒྱུད་ནས་ཟིན་པ་གསུམ་སྟེ།
སངས་རྒྱས་འཕགས་པའི་རྒྱུད་ཀྱི་སྙིང་རྗེ་ལྟ་བུ་ནི་སྟོང་ཉིད་རྟོགས་པའི་ལྟ་བས་དངོས་སུ་ཟིན་པ་ཡིན་ལ། བྱང་
འཕགས་ཀྱི་སྙིང་རྗེ་ལ་ལྟ་བས་དངོས་སུ་ཟིན་མ་ཟིན་གཉིས་དང་། སོ་སྐྱེའི་སྙིང་རྗེ་ལྟ་བུ་ལ་ལྟ་བའི་ཤུགས་མ་ཡལ་
བར་ཟིན་པ་འགའ་ཞིག་ཡོད་ཀྱང་། ཕལ་ཆེར་བརྒྱུད་ནས་ཟིན་པ་ཙམ་སྟེ། ལྟ་བ་དང་སྙིང་རྗེ་ལྷན་ཅིག་ཏུ་
ཚོགས་དཀའ་བའི་ཕྱིར་རོ། ། སྔར་སེམས་བསྐྱེད་པ་ཉམས་ནས་དམན་པའི་ལམ་དུ་འགྱུར་བ་རྣམས་ནི་སེམས་
བསྐྱེད་ཀྱིས་ཟིན་པར་འཇོག་མི་ནུས་ཀྱང་། སྟོང་ཉིད་ཀྱི་ལྟ་བ་ལ་ཉམས་ཞེས་པའི་ཐ་སྙད་དངོས་སུ་གསུངས་པ་མ་
མཐོང་བས། སྟོང་ཉིད་རྟོགས་པ་སྔོན་དུ་སོང་བ་ཙམ་གྱི་སེམས་བསྐྱེད་སོགས་ནི་ལྟ་བ་དེས་ཟིན་པར་འཇོག་
པའམ།ཡང་ན་ཉམས་མ་ཉམས་ཀྱི་ཁྱད་པར་ཕྱེ་ནས་ཁས་བླང་བར་བྱའོ། ། ལྟ་བས་དངོས་སུ་ཟིན་པ་ནི་ལྟ་བ་དང་
ལྷན་ཅིག་ཚོགས་དགོས་པར་བཤད་པ་ཡོད་ཀྱང་། ལྟ་བའི་རྩི་མ་ཡལ་བ་ལ་ལྟ་བས་དངོས་སུ་ཟིན་པར་འཇོག་པའི་
སྐབས་ནི་ཡོད་པར་མངོན་ཏེ། མཉམ་གཞག་དངོས་གཞི་ལས་ལངས་མ་ཐག་པའི་སྐབས་འགའ་ཞིག་ལྟ་བུའོ། །
རྒྱལ་ཚབ་རིན་པོ་ཆེས་ཕར་ཕྱིན་ཊིཀྐར། སེམས་བསྐྱེད་རྣམ་མཁྱེན་དྲན་པའི་འདུན་པ་དུ་རེ་བ་ཡོད་པའི་ཚེ་དེས་
དངོས་སུ་ཟིན་པ་དང་། མེད་པའི་དུས་སུ་དེས་དངོས་སུ་མ་ཟིན་པར་བཤད་པ་ཡང་ལྷན་ཅིག་དངོས་སུ་ཚོགས་མ་
ཚོགས་ཀྱི་དབང་དུ་མཛད་པ་སྟེ། ཟིན་བྱ་གང་ཡིན་ཟིན་བྱེད་དེ་དང་དེས་དངོས་སུ་ཟིན་མ་ཟིན་པའི་ཁྱད་པར་ནི་
ཅུང་དབྱེ་དཀའོ། །ས་སྐྱེའི་སྟོང་ཉིད་རྟོགས་པའི་བློ་གཅིག་ཉིད་ཀྱིས་སྟོང་ཉིད་དང་ཀུན་རྫོབ་ཅིག་ཅར་དུ་རྟོགས་
པར་བཞག་དཀའ་ཡང་། སྟོང་ཉིད་རྟོགས་པའི་ཚེ་བློ་ཟུར་བ་ཞིག་གིས་ནི་ཀུན་རྫོབ་རྟོགས་པ་ལ་འགལ་བ་མེད་དེ།
རང་བཞིན་གྱིས་སྟོང་པ་རྟེན་འབྲེལ་གྱི་དོན་དུ་གོ་བའི་གང་ཟག་གི་མྱུ་གུ་རང་བཞིན་མེད་པར་རྟོགས་པའི་བློ་དེ་
ཉིད་ཀྱིས་མྱུ་གུ་རྟེན་འབྲེལ་ཡིན་པ་ལ་ངེས་པ་འདྲེན་ནུས་པ་དང་། རྟེན་འབྲེལ་ཡིན་པར་གོ་བའི་བློ་དེ་ཉིད་ཀྱིས་
རང་བཞིན་མེད་པ་ལ་ངེས་པ་འདྲེན་ནུས་པར་བཤད་པའི་ཕྱིར་རོ། ། བློ་གཅིག་གིས་དེ་ལྟར་ངེས་པ་འདྲེན་ནུས་
ཀྱང་བློ་གཉིས་སོ་སོ་བར་མངོན་ཏེ། ངེས་ཤེས་ནི་བློ་སྔ་མའི་སྟོབས་ཀྱིས་འདྲེན་པའི་ཕྱིར་རོ། །དེར་མ་ཟད་སོ་
སྐྱེས་སྟོང་ཉིད་ལ་དཔྱད་སྒོམ་བྱེད་པའི་ཚེ་ངེས་ངོར་ཀུན་རྫོབ་ཀྱི་སྣང་བ་མེད་པས་ཐེག་ཆེན་སེམས་བསྐྱེད་དང་
སྙིང་རྗེ་ལྟ་བུ་མེད་ཀྱང་། དེའི་དུས་སུ་རྒྱུད་ལ་དེ་དཔག་ཡོད་པ་མི་འགལ་ཏེ་གཉིད་ཀྱི་དུས་སུ་དེ་དག་ཡོད་པར་
435



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདོད་དགོས་པ་ལྟ་བུའོ། ། གཞན་ཡང་བཀའ་བརྒྱུད་པ་སོགས་ཀྱི་ལུགས་ལ་ཕྱག་རྒྱ་ཆེན་པོ་ཞེས་ཉམས་ལེན་གྱི་
སྙིང་པོར་མཛད་པའི་ཕྱག་ཆེན་དེ་ནི་མགོན་པོ་ཀླུ་སྒྲུབ་ཡབ་སྲས་ཀྱི་ལུགས་ལྟར་ན་སྟོང་ཉིད་རྟོགས་པའི་ལྟ་བ་སྒོམ་
པ་ཡིན་ལ། དེ་ལ་ཡང་དཔྱད་སྒོམ་འཇོག་སྒོམ་གཉིས་དང་། འཇོག་སྒོམ་ལ་ཞི་ལྷག་གི་ཕྱོགས་གཉིས་ཡོད་ཅིང་།
ལྷག་མཐོང་ལ་ནི་དཔྱད་སྒོམ་ཀྱང་ཡོད་དོ། ། སྤྱིར་ཉམས་སུ་ལེན་པའི་རིམ་པ་ཁྱད་པར་བ་ནི། རྗེ་དགེ་འདུན་རྒྱུ་
མཚོའི་གསུང་མགུར་ལས། ། ནམ་འཆི་ངེས་མེད་བསམ་པ། ། ཉམས་ལེན་གྱི་བསྐུལ་མ་རུ་འདུག་པ། །བྱམས་
དང་སྙིང་རྗེ་སྒོམ་པ། ། ཉམས་ལེན་གྱི་སྣ་འདྲེན་དུ་བྱས་སོ། ། བྱང་ཆུབ་སེམས་གཉིས་སྒོམ་པ། ། ཉམས་ལེན་
གྱི་དངོས་གཞི་རུ་འདུག་པ། ། དགེ་རྩ་དམིགས་མེད་ཀྱི་ངང་ནས། ། སེམས་ཅན་ཐམས་ཅད་ལ་བསྔོ་བ། །
ཉམས་ལེན་གྱི་མཇུག་སྡུད་དུ་བྱས་སོ། །ཞེས་གསུངས་པ་ལྟར་ཡིན་ལ། ། གཞན་ཡང་། ཆོས་ཐམས་ཅད་རང་
རང་གདགས་གཞི་ལ། །ཕར་རྟོག་པས་བཏགས་ཙམ་ཁོ་ན་ལས། ། དོན་ཡུལ་གྱི་སྟེང་ནས་མ་གྲུབ་པའི། །
དཔལ་འཕགས་པ་ཡབ་སྲས་བཞེད་པའི་དོན། ། ཞེས་པ་ནས། དོན་རྗེན་པ་ཉིད་དུ་ལྷང་གིས་རྟོགས། ། ཆོས་
གར་ཤར་འབད་རྩོལ་མ་དགོས་པར། ། རང་ངོ་བོས་སྟོང་པར་ལམ་ལམ་ཤར། ། རྗེས་མིང་ཙམ་སྒྱུ་མའི་རྟེན་
འབྲེལ་ལ། ། ལྟར་བྱ་བྱེད་ཐམས་ཅད་འཐད་ཤེས་པས། ། ཉམ་ང་བ་ཆད་ལྟའི་གཡང་ལས་གྲོལ། ། ཞེས་དང་།
ཆོས་རྣམས་ཀུན་གྱི་གདོད་མའི་གཤིས་ལ། །རང་བཞིན་སྟོང་པ་དེའོ་དེ་ཡིན་ནོ། ། འཁོར་འདས་ཐམས་ཅད་
རྣམ་རྟོག་གི་རི་མོ། ། ཐ་སྙད་རྟེན་འབྲེལ་དེའོ་དེ་ཡིན་ནོ། ། བདག་པས་གཞན་གཅེས་བྱང་ཆུབ་སེམས་ལ། །
ཐེག་ཆེན་འཇུག་སྒོ་དེའོ་དེ་ཡིན་ནོ། ། སྟོང་ཉིད་སྙིང་རྗེའི་སྙིང་པོ་ཅན་ལ། ། ཆོས་ཀྱི་ཉིང་ཁུ་དེའོ་དེ་ཡིན་ནོ། །
ཕྱིན་དྲུག་གི་ཉམས་ལེན་འདི་ལ། ། རྒྱལ་སྲས་ཀྱི་སྤྱོད་པ་དེའོ་དེ་ཡིན་ནོ། ། འཁྲུལ་མེད་ཀྱི་བསྐྱེད་རྫོགས་ཉམས་
ལེན། ། ཟབ་ལམ་མཐར་ཐུག་དེའོ་དེ་ཡིན་ནོ། ། ཞེས་གསུངས། ཁྱད་པར་དུ་ཡོད་མེད་ཀྱི་མཐའ་གཉིས་
བསལ་ནས་ སྣང་ སྟོང་ཟུང་འབྲེལ་ ལ་ངེས་ པ་ འདྲེན་ཚུལ་ནི། པཎ་ཆེན་ རིན་ པོ་ ཆེའི་ གསུང་མགུར་ལས།
དབྱིངས་སྤྲོས་བྲལ་གདོད་ནས་དག་པ་དང་། ། ལས་རྒྱུ་འབྲས་བསླུ་བ་མེད་པ་ཡི། ། ཡུལ་སྣང་སྟོང་རེས་འཇོག་
མ་ཡིན་པའི། ། དོན་ཟུང་འཇུག་མཐའ་བྲལ་དབུ་མའི་ལམ། ། ལམ་འདི་འདྲ་རྙེད་པ་བླ་མའི་དྲན། ། ཞེས་
དང་། ཆོས་ཅན་ཀུན་བལྟས་པས་སྒྱུ་མ་ཙམ། ། ཆོས་ཉིད་ལ་བལྟས་ཀྱང་ཅང་མ་མཐོང་། ། སྒྱུ་མ་དང་སྟོང་པ་
ཟུང་འབྲེལ་ལམ། ། ཟུང་འཇུག་འདི་བླ་མའི་དྲིན་གྱིས་རྙེད། ། ཨ་ལ་ལ་ཡོད་མེད་ཀྱི་མཐའ་དང་བྲལ། །
མཐའ་བྲལ་གྱི་དབྱིངས་སུ་མཉམ་པར་གཞོག། ཆོས་ཉིད་ལ་བལྟས་པས་ཆོས་ཅན་བཀྲ། ། ཆོས་ཅན་ལ་དཔྱད་
པས་སྟོང་པར་བྲོས། ། སྣང་སྟོང་གཉིས་རེས་འཇོག་མི་བྱེད་པའི། ། ཟུང་འཇུག་འདི་བླ་མའི་དྲིན་གྱིས་
436



༄༅། ། གཞུང་ལུགས་ཆེན་པོའི་བརྗོད་དོན་གཞི་ལམ་འབྲས་གསུམ་དང་ལྟ་སྒོམ་སྐྱོད་གསུམ། །
རྙེད། །དོན་དམ་གྱི་རྒྱུ་འབྲས་བསླུ་མེད་བསྟན། ། ཀུན་རྫོབ་ཀྱིས་དོན་དམ་རང་ཞལ་ཕྱེ། ། བདེན་གཉིས་ཀྱི་
རང་བཞིན་དབྱེར་མེད་པའི། ། ཟུང་འཇུག་འདི་བླ་མའི་དྲིན་གྱིས་རྙེད། ། དོན་དམ་གྱི་དབྱིངས་ལ་དཔྱད་པའི་
ཚེ། ། རྟེན་འབྲེལ་གྱི་མིང་ཡང་མེད་པ་དང་། ། སྟོང་པ་དང་རྟེན་འབྲེལ་ཟུང་འཇུག་འདི། ། འགལ་མེད་དུ་བླ་
མའི་དྲིན་གྱིས་ཤེས། །ཟུང་འཇུག་འདི་བླ་མའི་དྲིན་གྱིས་རྙེད། ། འཁོར་འདས་ཀྱི་ཆོས་རྣམས་མ་ལུས་པ། །
བདེན་མེད་དུ་ཤེས་པས་བདེན་པ་གོ། བདེན་གཉིས་ཀྱི་རང་བཞིན་དབྱེར་མེད་པའི། ། ཟུང་འཇུག་འདི་བླ་
མའི་དྲིན་གྱིས་རྙེད། ། མིང་རྐྱང་གི་ཆོས་རྣམས་བདེན་པས་སྟོང་། ། བདེན་སྟོང་ཀུན་རྒྱུ་འབྲས་རོལ་པར་
ཤར། ། སྟོང་པ་དང་རྒྱུ་འབྲས་དབྱེར་མེད་ལམ། །ཨེ་མ་ཧོ་བླ་མའི་དྲིན་གྱིས་རྙེད། ། ཨ་ལ་ལ་རྟག་ཆད་ཀྱི་
གཡང་ལས་གྲོལ། ། ཞེས་གསུངས་ཏེ། འདི་ནི་ཐལ་འགྱུར་བའི་ཐུན་མོང་མ་ཡིན་པའི་ལུགས་ཀྱི་སྣང་བས་ཡོད་
མཐའ་དང་། ། སྟོང་པས་མེད་མཐའ་སེལ་ཚུལ་ལེགས་པར་དགོངས་པའི་ཉམས་མགུར་རོ། ། ཡང་དེ་ཉིད་ཀྱིས།
ཡེ་གདོད་ནས་ཅི་ཡང་མ་གྲུབ་པས། ། ཡུལ་བདག་མེད་རྟོགས་པའི་ངེས་ཤེས་ཀྱིས། ། ལས་རྒྱུ་འབྲས་བསླུ་བ་
མེད་པར་རྟོགས། ། ད་ཆད་པའི་གཡང་ལ་ཉམ་ང་མེད། ། ཡང་རྟེན་ནས་འབྱུང་བའི་ཆོས་རྣམས་ཀུན། །
སྣང་ཙམ་གྱིས་སྒྱུ་མའི་རོལ་པར་མཐོང་། ། དེ་མཐོང་བས་ཨ་འཐས་འཆིང་བ་ཞིག། དོན་དེ་ཕྱིར་རྟག་པའི་
མཐའ་ལས་གྲོལ། །ང་སྟོང་ཉིད་ནམ་མཁའི་རྣལ་འབྱོར་བ། །ཡུལ་གང་ཤར་རྫུན་པའི་རྒྱས་ཐེབས་པས། །
ཁོང་བདེན་པར་འཛིན་པའི་ཆོམ་རྐུན་པོ། ། གཞི་སྐྱེ་མེད་གདོད་མའི་དབྱིངས་སུ་བྲོས། ། ལར་འཁོར་འདས་
ཆོས་རྣམས་མ་ལུས་པ། །མིང་བཏགས་ཡོད་ཙམ་གྱི་རོལ་པ་ལས། ། དབྱིངས་ངོ་བོ་ཅི་ཡང་མ་མཆིས་པས། །
ད་སྐྱེ་འཆི་གཉིས་ལ་ཉམ་ང་མེད། ། སྔར་དལ་མེད་འཁྱམས་པའི་དལ་བསོའི་གནས། ། ཆོས་སྟོང་ཉིད་བདུད་
རྩིའི་སྙིང་པོ་རྙེད། ། འདི་བསམས་ཤིང་རྗེ་བཙུན་བླ་མའི་དྲིན། ། དྲིན་ཆེ་བར་ངེས་སོ་བླ་མ་རྗེ། ། ང་བློ་བཟང་
རྒྱལ་བ་གཉིས་པའི་སྲས། ། ཞེས་གསུངས་སོ། ། ཞེས་པ་འདི་ཡང་བཤད་སྒྲུབ་མིང་ཅན་གྱིས་ཅོ་ནེའི་དགོན་
ཉིད་དུ་དད་པས་བསྒྲིགས་པའི་ཚེ། ། པར་གྱི་ཡི་གེ་བ་ནི་དད་དང་རྣམ་དཔྱོད་ཟུང་དུ་འབྲེལ་བའི་ཁྲུ་ཤའི་དགེ་
སློང་རི་ཁྲོད་པ་ཀུན་དགའ་ནོར་བུའོ། ། ། ། སརྦ་མངྒ་ལཾ། །
437



༄༅། ། འཕགས་པ་འདའ་ཀ་ཡེ་ཤེས་དང་འདུ་ཤེས་བཅུ་གཅིག་བསྟན་
པའི་མདོ་གཉིས་ཀྱི་འགྲེལ་བ་བཞུགས་སོ། །
ན་མོ་མཉྫ་གྷོ་ཥཱ་ཡ། གསེར་མངལ་ཅན་དང་མགྲིན་སྔོན་མིག་སྟོང་ལྡན། ། པད་དཀར་མིག་དང་པདྨོའི་
གཉེན་ལ་སོགས། ། སྲིད་ན་དྲེགས་པའི་གྲགས་ལྡན་ཀུན་གྱིས་ཀྱང་། ། ཞབས་པད་གཙུག་བསྟེན་ཐུབ་པའི་
དབང་པོར་འདུད། ། འདིར་སྟོན་པ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས་བྱང་ཆུབ་སེམས་དཔའ་དང་།
དགེ་སློང་དག་ལ་འཆི་བའི་དུས་སུ་འདུ་ཤེས་བསྒོམ་ཚུལ་གྱི་གཞུང་གཉིས་གསུངས་ཤིང་། དེ་ཡང་འཕགས་པ་
འདའ་ཀ་ཡེ་ཤེས་དང་། འདུ་ཤེས་བཅུ་གཅིག་བསྟན་པའི་མདོའོ། ། དང་པོ་ནི། གཙོ་ཆེར་བྱང་ཆུབ་སེམས་
དཔའི་དབང་དུ་མཛད་ཀྱང་གཞན་གྱིས་ཀྱང་ཉམས་སུ་བླང་བར་བྱ་སྟེ། དེ་ཡང་འདི་སྐད་བདག་གིས་ཐོས་པ་
དུས་གཅིག་ན་བཅོམ་ལྡན་འདས་འོག་མིན་ལྷའི་རྒྱལ་པོའི་ཁང་བཟང་ན་བཞུགས་ཏེ་འཁོར་ཐམས་ཅད་ལ་ཆོས་
སྟོན་པ་དང་ཞེས་པ་ནི་གླེང་གཞིའོ། ། དུས་ནི་བཅོམ་ལྡན་འདས་ཡུམ་ཆེན་ལྷར་སྐྱེས་པ་བདེན་པ་ལ་འགོད་པའི་
ཆེད་དུ་སུམ་ཅུ་རྩ་གསུམ་གྱི་ལྷའི་གནས་སུ་བྱོན་པའི་ཚེ་ཡིན་པར་འགའ་ཞིག་ལས་བཤད་ཅིང་། གཞུང་འདིས་
བསྟན་པའི་འོག་མིན་ནི་གཟུགས་ཁམས་གནས་རིགས་བཅུ་བདུན་ཕྱི་ནང་གི་ལྟག་མདོའམ། དེའི་གོང་ན་འོག་
མིན་སྟུགས་པོ་བཀོད་པ་ཞེས་བྱ་ཞིག་ཡོད་པར་བཤད་པ་དེ་གཉིས་གང་ཡིན་འདིར་མི་གསལ་ཡང་། ། འདིའི་རྒྱུ་
འགྲེལ་གཉིས་ཀྱི་གཅིག་ལས། སྟོན་པ་ནི་ལོངས་སྤྱོད་རྫོགས་པའི་སྐུ་དང་། འཁོར་བྱང་ཆུབ་སེམས་དཔའ་
འབའ་ཞིག་ཡིན་ཞེས་འབྱུང་བ་ལྟར་ན་ནི་ཕྱི་མར་སྣང་ལ། གཅིག་ལས་ནི་འོག་མིན་སྟུགས་པོ་བཀོད་པར་གསལ་
བར་བཤད་དོ། །ཞུ་བ་པོ་ནི་འཕགས་པ་ནམ་མཁའི་སྙིང་པོ་སྟེ། ། དེས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ༑ ། དོན་གང་ཞིག་ཇི་ལྟར་ཞུས་པ་ནི། བཅོམ་ལྡན་འདས་ཞེས་བོས་ནས། བྱང་ཆུབ་སེམས་དཔའ་
ནམ་འཆི་ཀ་མའི་ཚེ་སེམས་ཇི་ལྟར་བལྟ་བར་བགྱི་ཞེས་སྤྱིར་བསྡུས་ནས་ཞུས་སོ། །ཞུས་པའི་ལན་ལ་བཅོམ་ལྡན་
འདས་ཀྱིས་ནམ་མཁའི་སྙིང་པོ་ཞེས་བོས་ནས་བྱང་ཆུབ་སེམས་དཔའ་ནམ་འཆི་བའི་ཚེ། འདའ་ཀ་ཡེ་ཤེས་
བསྒོམ་པར་བྱའོ་མིང་གི་སྒོ་ནས་བསྡུས་ཏེ་བསུན་ནས། དེ་ལ་འདའ་ཀ་ཡེ་ཤེས་ཞེས་བྱ་བ་ནི་ཞེས་སོགས་ཀྱིས་རྒྱས་
པར་བཤད་ཅིང་། བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་བ་ཞེས་སོགས་ཀྱིས་སླར་དོན་བསྡུས་
ནས་གསུངས་སོ། ། རྒྱས་བཤད་ཀྱི་དོན་ལ་བཞི་སྟེ། ཆོས་ཐམས་ཅད་རང་བཞིན་གྱིས་སྟོང་པར་བསྒོམ་པ། །
438



༄༅། ། འཕགས་པ་འདའ་ག་ཡེ་ཤེས་དང་འདུ་ཤེས་བཅུ་གཅིག་བསྟན་པའི་མདོ་གཉིས། །
དེ་ལྟ་ནའང་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོ་བསྒོམ་པ། འདོད་པའི་དངོས་པོ་ལ་མི་
ཆགས་པར་བསྒོམ་པ། སེམས་ཀྱི་རང་བཞིན་ཤེས་པའི་ཡེ་ཤེས་སངས་རྒྱས་འབྱུང་བར་བཤད་པའོ། ། དང་པོ་
ནི། ཆོས་ཐམས་ཅད་རང་བཞིན་གྱིས་རྣམ་པར་དག་པས་ན་དངོས་པོ་མེད་པའི་འདུ་ཤེས་བསྒོམ་པར་བྱའོ་ཞེས་
པ་སྟེ། འདིའི་དོན་རྒྱས་པར་འཆད་ན་དབུ་མའི་ལུང་དང་རིགས་པས་ཕུང་སོགས་ཀྱི་ཆོས་རྣམས་རང་བཞིན་
མེད་པའི་ཚུལ་གཏན་ལ་འབེབ་དགོས་པར་སྣང་ཡང་འདིར་བསྡུས་པ་ཞིག་འཆད་པ་ཡིན་པས་སྣོད་བཅུད་ཀྱི་ཆོས་
ཐམས་ཅད་བརྟེན་ནས་འབྱུང་བ་དང་བརྟེན་ནས་བཏགས་པ་ཡིན་པའི་ཕྱིར་བཏགས་དོན་བཙལ་ན་མི་རྙེད་པའི་
རང་བཞིན་གྱིས་གྲུབ་པས་རྣམ་པར་དག་ལ། དེ་ལྟར་རྣམ་པར་དག་པས་ན་ཆོས་ཐམས་ཅད་བདེན་པར་གྲུབ་
པའི་དངོས་པོ་མེད་པར་རྟོགས་པའི་འདུ་ཤེས་ཏེ་ཡེ་ཤེས་རབ་ཏུ་བསྒོམ་པར་བྱའོ་ཞེས་སོ། ། མདོར་ན་འདིས་
བདེན་པར་གྲུབ་པའི་ཆོས་རྡུལ་ཙམ་ཡང་མེད་པར་བཤད་ནས་སྟོང་ཉིད་བསྒོམ་པར་བསྟན་ཏོ། ། དེ་ཡང་སེམས་
ལ་སོགས་པ་བརྟེན་ནས་འབྱུང་བའི་ཆོས་རྣམས་གདོད་མ་ནས་རང་བཞིན་གྱིས་ས་སྐྱེས་པའི་སྟོང་པར་བཤད་པ་
ཡིན་ཏེ། ས་དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས་དེ་ལ་སྐྱེ་པའི་རང་བཞིན་ཡོད་
མ་ཡིན། རྐྱེན་ལ་རག་ལས་གང་དེ་སྟོང་པར་བཤད། ། གང་ཞིག་སྟོང་ཉིད་ཤེས་དེ་བག་ཡོད་ཡིན། ། ཞེས་དང་།
འཇུག་པ་ལས། གདོད་ནས་ཞི་ཞིང་སྐྱེ་བྲལ་རང་བཞིན་གྱིས། ། ཞེས་གསུངས་པ་ལྟར་རོ། ། གཉིས་པ་ནི།
ཆོས་ཐམས་ཅད་བྱང་ཆུབ་ཀྱི་སེམས་སུ་འདུས་པས་ན་སྙིང་རྗེ་ཆེན་པོའི་འདུ་ཤེས་རབ་ཏུ་བསྒོམ་པར་བྱའོ་ཞེས་པ་
སྟེ། སེམས་ལ་སོགས་པའི་ཆོས་རྣམས་སྔར་བཤད་པ་ལྟར་རང་བཞིན་གྱིས་མེད་ཀྱང་། ཐ་སྙད་དུ་བྱ་བྱེད་ཀྱི་རྣམ་
གཞག་ཐམས་ཅད་འཐད་པས། བྱང་ཆུབ་སེམས་དཔའ་འཆི་བའི་དུས་ཀྱིས་མཚོན་ཏེ། ཐེག་ཆེན་གྱི་དཀར་
ཆོས་ཐམས་ཅད་ཀྱི་རྩ་བ་སྙིང་རྗེས་དྲངས་པའི་བྱང་ཆུབ་ཀྱི་སེམས་སུ་འདུ་བ་སྟེ་རག་ལས་པས་སེམས་དེ་བསྐྱེད་པ་
དང་། རང་བཞིན་མེད་པར་རྟོགས་པའི་ལྟ་བས་ཟིན་པའི་སྒོ་ནས་སེམས་ཅན་རྣམས་སྡུག་བསྔལ་ཐམས་ཅད་
ལས་སྐྱོབ་པར་འདོད་པའི་དམིགས་མེད་ཀྱི་སྙིང་རྗེ་ཆེན་པོའི་འདུ་ཤེས་བསྒོམ་པར་བྱའོ་ཞེས་པ་ནི། སྟོང་ཉིད་
སྙིང་རྗེའི་སྙིང་པོ་ཅན་ཞེས་པ་དེ་བསྒོམ་པར་བཤད་པའོ།གསུམ་པ་ནི། ཆོས་ཐམས་ཅད་རང་བཞིན་གྱིས་མི་
དམིགས་ཤིང་འོད་གསལ་བས་ན་དངོས་པོ་ཅི་ཡང་མི་ཆགས་པའི་འདུ་ཤེས་བསྒོམ་པར་བྱའོ་ཞེས་པ་སྟེ། སེམས་
ལ་སོགས་པ་ཆོས་ཐམས་ཅད་སྔར་བཤད་པ་ལྟར་རང་བཞིན་གྱིས་གྲུབ་པ་རྡུལ་ཙམ་ཙང་མི་དམིགས་ཤིང་ནམ་
མཁའ་གཡའ་དག་པ་ལྟར་སྟོང་སང་འོད་གསལ་བའོ། ། དཔེར་ན། ནམ་མཁའ་ཐོགས་བཅས་བཀག་ཙམ་གྱིས་
སྟོད་ཆ་ལ་འཇོག་པ་ལྟར་སེམས་སོགས་ཆོས་ཐམས་ཅད་རང་བཞིན་གྱིས་སྟོང་པ་དེ་དགག་བྱ་རང་བཞིན་གྱིས་གྲུབ་
པ་རྣམ་པར་བཅད་ཙམ་ལ་འཇོག་གོ། རྒྱུ་མཚན་དེའི་ཕྱིར་ན་སེམས་དང་ཡོ་བྱད་ལ་སོགས་པའི་ཆོས་ཀྱི་དངོས་པོ་
439



༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅི་ཡང་བདེན་ཞེན་ གྱིས་ཆགས་པའི་འདུ་ཤེས་སྤངས་ནས་ཆགས་མེད་བདེན་སྟོང་གི་འདུ་ཤེས་བསྒོམ་པར་
བྱའོ། ། འདིར་སྟོང་ཉིད་བསྒོམ་པའི་དབང་དུ་བྱས་ནས་དེ་ལྟར་བཤད་ཀྱི། འདིའི་རྒྱ་འགྲེལ་ཞིག་ཏུ་དངོས་པོ་
ཐམས་ཅད་མི་རྟག་པས་ན་ཅི་ལ་ཡང་མི་ཆགས་པའི་འདུ་ཤེས་རབ་ཏུ་བསྒོམ་པར་བྱའོ་ཞེས་འབྱུང་བ་ལྟར་ན་སྤྱིར་
འདུས་བྱས་ཐམས་ཅད་མི་རྟག་ཅིང་ཁྱད་པར་དུ་རང་ལ་དབང་པ་དང་རང་གིས་བསགས་པའི་ཡོ་བྱད་ཀྱི་དངོས་
པོརྣམས་མི་རྟག་ཅིང་འཛད་པའི་ཆོས་ཅན་ཡིན་པའི་ཕྱིར་ཆགས་ཞེན་མི་བྱ་བར་བཤད་པ་ལྟར་ཡང་རུང་སྟེ།
འོན་ཀྱང་གཞུང་འདིའི་དངོས་བསྟན་ནི་སྔ་མ་ལྟར་རོ་སྙམ་མོ། ། བཞི་པ་ནི། སེམས་རྟོགས་ན་ཡེ་ཤེས་ཡིན་པས་
ན་སངས་རྒྱས་གཞན་དུ་མི་བཙལ་བའི་འདུ་ཤེས་བསྒོམ་པར་བྱའོ་ཞེས་པ་སྟེ། སེམས་རྟོགས་ན་ཡེ་ཤེས་ཡིན་པས་
ན་ཞེས་པ་འདི་པ་དོན་འཆད་ཚུལ་མི་འདྲ་བ་འགའ་རེ་མཐོང་སྟེ། སྔ་མ་ཁ་ཅིག་རང་གི་སེམས་ཀྱི་ངོ་བོ་གསལ་
ཞིང་རིག་པ་ཙམ་མཐོང་བ་བཤད་པ་དང་། ཁ་ཅིག་སེམས་དུས་སྐད་ཅིག་གཉིས་པར་མི་སྡོད་པའི་སྐྱེ་འགག་བྱེད་
ཚུལ་མཐོང་བ་ལ་འདོད་པ་དང་། ཁ་ཅིག སེམས་རང་ཡལ་དུ་སོང་བའི་སྟོང་པའི་ངོ་བོ་མཐོང་བ་དང་། ཁ་
ཅིག་སེམས་ཁ་དོག་དང་དབྱིབས་སུ་མ་གྲུབ་པར་མཐོང་བ་དང་། ཁ་ཅིག་ཕྱི་རོལ་གྱི་དོན་ནི་མེད་ཀྱི་སྣང་བ་ཐམས་
ཅད་སེམས་ཀྱི་བདག་ཉིད་དུ་མཐོང་བར་འདོད་པ་དང་། གཞན་དག་སེམས་རང་བཞིན་གྱིས་སྟོང་པར་མཐོང་
བ་ལ་འདོད་པ་སོགས་མང་དུ་སྣང་ཡང་། གཙོ་བོ་ནི་ཕྱི་མ་ལྟར་ཡིན་ཏེ། འདུས་པའི་རྩ་རྒྱུད་ལས། རང་སེམས་
གདོད་ནས་མ་སྐྱེས་པ། ། སྟོང་པ་ཉིད་ཀྱི་རང་བཞིན་ནོ། ། ཞེས་དང་། བརྒྱད་སྟོང་པ་ལས། སེམས་ལ་སེམས་
མ་མཆིས་ཏེ། སེམས་ཀྱི་རང་བཞིན་ནི་འོད་གསལ་བའོ། ། ཞེས་པའི་དོན་པཎ་ཆེན་རིན་པོ་ཆེའི་ཕྱག་ཆེན་
འགྲེལ་བར། སེམས་ལ་རང་བཞིན་གྱིས་གྲུབ་པའི་སེམས་མ་མཆིས་ཏེ། སེམས་ཀྱི་རང་བཞིན་འོད་གསལ་བའི་
སྟོང་པ་ཉིད་དོ་ཞེས་གསུངས་ཤིང་། དཀོན་མཆོག་བརྩེགས་པ་ལས། འོད་སྤུང་མེས་ནི་ཡོངས་སུ་བཙལ་ན་མི་
རྙེད་དོ་ཞེས་སོགས་དང་། རྗེ་མར་པས། གཞི་ཆོས་ཉིད་སྐྱེ་བ་མེད་པ་རྟོགས། ། སེམས་སྟོང་པ་ཉིད་ལ་སྤར་
ཟིན་བྱས། ། ཞེས་སོགས་ལྟ་བུ་མང་ངོ༌། ། དེ་ལྟར་སེམས་རང་བཞིན་གྱིས་སྟོང་པས་རྟོགས་ནས་དྲི་མ་དག་པའི་
སེམས་ཀྱི་རྒྱུན་ལས་འབྲས་བུ་སངས་རྒྱས་ཀྱི་ཡེ་ཤེས་ཐོབ་པར་འགྱུར་བ་ཡིན་གྱི། རང་གི་སེམས་ལ་མ་བལྟོས་པར་
ཐོབ་རྒྱུའི་སངས་རྒྱས་ཞིག་གཞན་ནས་ལོགས་སུ་བཙལ་ཀྱང་མི་རྙེད་དོ། ། དེ་ལྟར་ལང་ལང་ཀར་གཤེགས་པ་ལས།
རྟོག་པ་སྤངས་པའི་སེམས་ཉིད་ནི། ། ཡིད་ཀྱི་རྣམ་ཤེས་བཟློག་པ་སྟེ། ། ཆོས་རྣམས་ཐམས་ཅད་ཤེས་པའི་
ཕྱིར། ། སེམས་ནི་སངས་རྒྱས་ཞེས་པས་འཆད། ། ཅེས་གསུངས་ཤིང་། འོག་ཏུ་སེམས་ནི་ཡེ་ཤེས་འབྱུང་བའི་
རྒྱུ། ། སངས་རྒྱས་གཞན་དུ་མ་འཚོལ་ཅིག། ཅེས་འབྱུང་བ་ལས་གསལ་ལོ། ། དེ་ནས་མཇུག་བསྡུ་ནི། བཅོམ་
ལྡན་འདས་ཀྱི་ཚིགས་སུ་བཅད་དེ་བཀའ་སྩལ་པ་ཞེས་མཚམས་སྦྱར་ནས། སྔར་རྒྱས་པར་བཤད་པའི་དོན་བཞི་
440



༄༅། ། འཕགས་པ་འདའ་ག་ཡེ་ཤེས་དང་འདུ་ཤེས་བཅུ་གཅིག་བསྟན་པའི་མདོ་གཉིས། །
བསྡུས་ཏེ་འཆད་པ་ནི། ཆོས་རྣམས་རང་བཞིན་རྣམ་དག་པས། ། དངོས་པོ་མེད་པའི་འདུ་ཤེས་བསྒོམ། །
བྱང་ཆུབ་སེམས་དང་རབ་ལྡན་པས། ། སྙིང་རྗེ་ཆེན་པོའི་འདུ་ཤེས་བསྒོམ། ། རང་བཞིན་མི་དམིགས་འོད་
གསལ་པས། ། དངོས་པོ་ཅི་ལའང་མི་ཆགས་བསྒོམ། །སེམས་ནི་ཡེ་ཤེས་འབྱུང་བའི་རྒྱུ། ། སངས་རྒྱས་གཞན་
དུ་མ་འཚོལ་ཅིག། ཞེས་གསུངས་ཏེ་དོན་ནི་སྔར་བཤད་པ་ལྟར་རོ། ། དེ་ནས་བཅོམ་ལྡན་འདས་ཀྱིས་དེ་སྐད་
ཅེས་བཀའ་སྩལ་བ་དང་། ཞེས་པ་ནས། མངོན་པར་བསྟོད་དོ། ། ཞེས་པའི་བར་ཏེ་སླའོ། ། ཆོས་བཞི་པོ་འདི་
དག་ནི་བྱང་སེམས་ཀྱིས་འཆི་བའི་དུས་སུ་བསྒོམས་ན་ལྷག་པར་ཕན་ཆེ་བ་ལ་དགོངས་པ་སྟེ། གཞན་དུ་ན་གསོན་
པའི་དུས་ཀྱི་ཉམས་ལེན་གྱི་གཙོ་བོར་སྣང་ངོ༌། ། འདའ་ཀ་ཡེ་ཤེས་ཞེས་པ་ནི་སྔར་ལྟར་ཆོས་ཐམས་ཅད་རང་
བཞིན་མེད་པར་རྟོགས་པའི་ཡེ་ཤེས་ལ་དེའི་ཐ་སྙད་མཛད་པར་བཤད་དོ། ། ཡང་ན་འདའ་ཀ་ནི་འཆི་ཁ་མའི་
དུས་ཀྱི་ཉམས་སུ་ལེན་རྒྱུ་ཡེ་ཤེས་སྔར་བཤད་པ་བཞི་བརྗོད་བྱར་སྟོན་པ་ལ་བྱའོ། ། གཉིས་པ་འདུ་ཤེས་བཅུ་
གཅིག་བསྟན་པའི་མདོའི་དོན་འཆད་པ་ལ། འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་
འདས་ཀུ་ཤའི་གྲོང་ཁྱེར་ན་གྱད་ཀྱི་ཤིང་སཱ་ལ་ཟུང་གི་ཚལ་ར་བ་ན་བཞུགས་ཏེ། ཞེས་པ་ནི་གནས་སྟོན་པ་སྟེ། རྩྭ་
མཆོག་གྲོང་དུ་གྱད་ཀྱི་ཀུན་དགའ་ར་བ་ཤིང་ས་ལའི་སྡོང་པོ་གཉིས་ཡོད་པའི་ཚལ་ན་བཅོམ་ལྡན་འདས་བཞུགས་
ཤིང་མྱ་ངན་འདའ་བའི་ཚུལ་སྟོན་པར་བཞེད་པའི་དུས་ཀྱི་ཚེ། དགེ་སློང་མང་པོ་འདུས་པ་རྣམས་བཀའ་སྩལ་པ།
དགེ་སློང་དག་ ཅེས་བོས་ནས་ཁྱེད་ཅག་རྣམས་གང་ནས་འཆི་བའི་དུས་ཀྱི་ཚེ་འདུ་ཤེས་བཅུ་གཅིག་པོ་འདི་དག་
བསྒོམ་པ་མངོན་དུ་བྱའོ་ཞེས་མདོར་བསྟན་ནས། དེ་ཉིད་རྒྱས་པར་འཆད་པ་ལ་བཅུ་གཅིག་པོ་གང་ཡིན་ཞེ་ན།
འདི་ལ་མ་ཆགས་པའི་འདུ་ཤེས་དང་ཞེས་པ་ནས། མྱ་ངན་ལས་འདས་པ་ནི་ཞི་བའོ་སྙམ་པའི་འདུ་ཤེས་མངོན་དུ་
བྱའོ་ཞེས་པའི་བར་གསུངས་ཏེ། དོན་བསྡུས་ཏེ་བཤད་ན་བཅུ་པོ་འདི་ལ་དང་པོ་ཟང་ཟིང་གི་དངོས་པོ་རྣམས་
དང་རང་གི་ཡོ་བྱད་ལ་མ་ཆགས་པའི་འདུ་ཤེས་དང་། གཉིས་པ་སེམས་ཅན་ཐམས་ཅད་ལ་དམིགས་ན་དེ་རྣམས་
བདེ་བ་དང་ལྡན་པར་གྱུར་ཅིག། ལྡན་ན་ཅི་མ་རུང་། བདེ་བ་དང་ལྡན་པར་བྱའོ་སྙམ་པའི་བྱམས་པ་དང་།
གསུམ་པ་གཞན་དང་འཁོན་འཛིན་བྱུང་བ་ཡོད་ན་ནི་འཁོན་དུ་འཛིན་པའི་སེམས་ཐམས་ཅད་ཡོངས་སུ་འདོར་
བའི་འདུ་ཤེས་དང་། བཞི་པ་སྔར་མི་དགེ་བ་བཅུ་དང་རྩ་བཞིའི་ལྟུང་བ་བྱུང་སྟེ་ཚུལ་ཁྲིམས་འཆལ་བར་གྱུར་པའི་
ཉེ་བ་ཡོད་ན་དེ་ཐམས་ཅད་དཀོན་མཆོག་གི་དྲུང་དུ་བཤགས་པ་དང་བཤགས་པར་བྱའོ་སྙམ་པའི་འདུ་ཤེས་དང་།
ལྔ་པ་དགེ་བ་བཅུ་དང་རྩ་བ་བཞི་སྤོང་པ་ལ་སོགས་པའི་སྡོམ་པའི་ཚུལ་ཁྲིམས་ཐམས་ཅད་ད་ལྟ་ཡང་དག་པར་
བླངས་ནས་བསྲུང་བར་བྱའོ་སྙམ་པའི་འདུ་ཤེས་དང་། དྲུག་པ་མཚམས་མེད་དང་རྩ་ལྟུང་ལ་སོགས་པ་ཉེས་པ་ཆེ་
བ་དག་ལ་ཡང་འབྲས་བུ་ཆུང་བའམ་ཡང་པའི་འདུ་ཤེས་དང་། བདུན་པ་དགེ་རྩ་ཆུང་ངུ་ཞིག་བྱས་བདག་ལའང་
441



༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྲས་བུ་ཆེ་བར་འབྱུང་བའི་འདུ་ཤེས་དང་། བརྒྱད་པའི་འཇིག་རྟེན་ཕ་རོལ་དག་ལ་ཅི་ལྟར་འགྱུར་སྙམ་ནས་
སྐྲགས་པའི་འཇིགས་པ་མེད་པ་དང་། དགུ་བ་བདག་ལྟ་བུའི་འདུས་བྱས་ཀྱི་ཆོས་ཐམས་ཅད་ཀྱང་འཇིགས་པར་
འཁྲུངས་པའི་མི་རྟག་པའོ་སྙམ་པའི་འདུ་ཤེས་དང་། བཅུ་པ་འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་
ཀྱང་རང་དབང་གིས་གྲུབ་པའི་བདག་མེད་པའོ་སྙམ་པའི་འདུ་ཤེས་དང༌། བཅུ་གཅིག་པ་ཉོན་མོངས་སྤངས་
པའི་ཐར་བ་མྱ་ངན་ལས་འདས་པའི་གོ་འཕང་ནི་ཉེར་འཚེ་བྲལ་བའི་ཞི་བའོ་སྙམ་པའི་འདུ་ཤེས་བསྒོམ་པ་མངོན་
དུ་བྱའོ་ཞེས་པའོ། ། གོང་དུ་འཆི་བའི་དུས་སུ་ཉེས་པ་ཆེན་པོ་ལ་ཆུང་བ་དང་ཡང་པའི་འདུ་ཤེས་དང་། དགེ་རྩ་
ཆུང་ངུ་ལའང་ཆེ་བའི་འདུ་ཤེས་འཇོག་པར་གསུངས་པ་འདི་ལྟ་བུ་རང་ཅག་གིས་ཇི་ལྟ་བ་བཞིན་ཤེས་དཀའ་ཡང་།
སངས་རྒྱས་ཀྱི་མཁྱེན་པ་ཚད་མར་བྱེད་དགོས་པས་གནད་ཆེ་བར་ཟུངས་ཤིག འདི་རྣམས་དགེ་སློང་དུ་མ་ཟད་
གང་ཟག་གཞན་གྱིས་ཀྱང་འཆི་བའི་དུས་སམ། དེའི་སྔོན་ནས་ཀྱང་ཉམས་སུ་བླང་ན་ཕན་ཡོན་ཤིན་ཏུ་ཆེ་སྟེ།
བཅུ་པོ་འདིའི་ནང་དུ་ཐེག་པ་ཆེ་ཆུང་གཉིས་ཀྱི་ལམ་གྱི་སྙིང་པོའམ་གནད་མང་པོ་ཞིག་འདུས་པའི་ཕྱིར་རོ། །
འདི་དག་ནི་འཆི་བའི་དུས་ཀྱི་གདམས་ངག་ཏུ་བཅོམ་ལྡན་འདས་ཀྱིས་གསུངས་བས་དེའི་ཚེ་དྲན་དགོས་ལ།
འདི་ནང་གི་བྱམས་པ་བསྒོམ་པ་དང༌། ཉེས་པ་བཤགས་པ་དང་། འདུས་བྱས་པ་ཐོད་མི་རྟག་པར་ལྟ་བ་དང་།
ཆོས་ཐོད་བདག་མེད་པར་ལྟ་བ་དང་མྱ་ངན་ལས་འདས་པ་ཞི་བར་ལྟ་བ་རྣམས་ནི་དུས་རྒྱུན་ཏུ་བསྒོམ་དགོས་
པའོ། ། རྒྱལ་བ་བྱང་ཆུབ་སེམས་དཔའ་དང་། དགེ་སློང་དག་ལ་འཆི་བའི་ཚེ། ། ཉེར་མཁོ་ལན་པའི་གདམས་
ངག་མཆོག། དམ་ཆོས་སྙིང་པོ་འདི་གཉིས་བསྟན། ། ཚུལ་འདི་མན་ངག་སྙིང་པོ་རུ། ། མཐོང་བའི་དད་པས་
ཡིད་དྲངས་ཏེ། ། དགོངས་དོན་འགྲེལ་བ་ཉུང་དུ་ཟུང་། ། བཤད་སྒྲུབ་བདག་གིས་དད་པས་སྦྱར། ། དེ་ལས་
བྱུང་བའི་རྣམ་དཀར་དགས། ། ནམ་ཞིག་འཆི་འཕོ་དུས་ཀྱི་ཚེ། ། ལམ་བཟང་འདི་རྣམས་དྲན་བཞིན་དུ། །
ཤི་འཕོས་དག་ཞིང་སྐྱེ་བ་དང་། ། མྱུར་དུ་སངས་རྒྱས་ཐོབ་གྱུར་ཅིག་ ཅེས་པའི་པར་གྱི་ཡི་གེ་པ་ནི། ། དད་
སྟོབས་ཕུན་སུམ་ཚོགས་པའི་དགེ་སློང་བློ་གྲོས་ཀུན་དགའ་འོ། །༈ ། ཤུ་པཾ། །
442



《ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ》གྱི་རྩོམ་སྒྲིགཨུ་ཡོན་མི་སྣ།
《བློg • #LEA#*#》#*# ཟླ
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
** :
钦则·阿旺锁巴嘉措
* རྫཊྚཾ;
A# • #
tཙྩཾ
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
E： k I] • E# E#*#
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད། ཕྱག་མཛད་ཚུལ་ཁྲིམས་རྒྱ་མཚོ།
# • ཚུ & ##*#
དག་ཞུས་པ། （ཀ་མད་ལྟར་བསྒྲིགས)སྐལ་བཟང་རྒྱ་མཚོ། ཁྲི་ཟུར་འཇིག་མེད་ཤེས་རབ།
%ET： (*#ཚ##/08 J*） *# htti /• z: ༩ ཙྪ༔
མགོན་པོ་ཚེ་རིང་། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད
贡保才让阿旺贝登恰日·喂藏陀美
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱ་མཚོ།
##
#
Z#
#*#
#e #!
ཕྱག་མཛད་ཚུལ་ཁྲིམས་རྒྱུ་མཚོ། བློ་བཟང་རྒྱ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
BE • ཚོ & ## ### % ཚྭ JI # E#g#
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱ་མཚོ།
#g# ** IS f# # ཁྲོ # Eyf#buiz
སངས་རྒྱས་རྒྱུ་་ མཚོ། བསོད་ནམས། བསོད་ནམས་རྒྱ་མཚོ།
桑吉加措
ཚུ ཚོ
ཎྞཾ # bu



書
號
:TI501~TIS14
詳細書名:《藏文:卓尼·扎巴謝珠 尊者文集》
第一冊 至 第十四冊
作者:至尊卓尼·扎巴部珠尊者
(印度色拉美聞思寶洲佛教大學 大德)
編輯整理:卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位:SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主。
內容密續的份量很重,須受過灌頂者,方適合閱讀
研習。
提供日期:2009年8月



DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
( * : . Fue
u
ŹWEIT
財團法人佛陀教育基金會印贈
合北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O.C.
Tel: 886-2-23951198, Fax: 886-2-23913415
Email: overseas@budaedu.org
Website: http://www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1508 - 8742
