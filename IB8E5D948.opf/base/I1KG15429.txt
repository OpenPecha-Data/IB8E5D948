༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG13759 ImageGroup: 11KG15429
LCCN: n/a || ISBN: n/a
Title:
གསུང་འབུམ། གྲགས་པ་བཤད་སྒྲུབ། གློག་ཀླད་པར་མ། །
gsung 'bum /_grags pa bshad sgrub/ (glog klad par ma/)
Author:
 གྲགས་པ་བཤད་སྒྲུབ་
grags pa bshad sgrub
Descriptor: n/a
Original Publication: n/a,n/a
Place: taipei
Publisher: the corporate body of the buddha educational foundation
Date: 2010
Volume:
14
Total Volumes:
NI
TBRC Pages:
Introductory Pages: n/a
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013

༡༡）
TIn
UUUUUUUR
% DD4
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
( ག)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།

Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan , R .O .C.
Tel: 886-2-23951198, Fax: 886- 2-23913415
Email: overseas @ budaedu.org
Website :http :/ /www.budaedu.org
This book is strictly for free distribution , it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ

སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང་། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
རྒྱས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
བའི་སྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་ ༡༩བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ཅོ་ནེ་སེར་སྨད་གཞུང་པ་ཆོས་མཛད་ངག་དབང་

བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནསབྲིས་པའོ། །

པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རིབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་(1675) སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ༌། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།

བོད་ལྗོངས། ཀན་སུའུ། སི་ཁྲོན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ༌། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད།
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།

ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང་། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀཱང་ཀྲོའུ་སློབ་མ་ལིང་ལི་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ཚེས་༨ཉིན།
3་

དཀར་ཆག
བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན་ཞེས་བྱ་བ་
བཞུགས་སོ། ། .... … …...… …… ….......…...… ........…............ ….… ..… .. ( 1 )
བྱང་ཆུབ་ལམ་གྱི་རིམ་པའི་འཁྲིད་ཡིག་སྙིང་པོའི་དོན་བསྡུས་པ་ཞེས་བྱ་བ་བཞུགས་སོ། ། ..…….…….. ( 31)
བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་བྱེད་པ་རྒྱལ་
སྲས་འཇུག་ངོགས་ཞེས་བྱ་བ་བཞུགས་སོ། ། ..………… .............. ( 39)
ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་
བྱེད་ཚུལ་རྣམ་པ་གཉིས་བཞུགས་སོ། ། ... ….…..
སེམས་བསྐྱེད་ཀྱིས་རྫོགས་པའི་བྱང་ཆུབ་ཐོབ་ཚུལ་བརྒལ་ལན་དོགས་གཅོད་ཡུམ་
གྱི་མདོའི་དགོངས་དོན་ཆ་ཤས་ཀྱི་སྙིང་པོ་ཞེས་བྱ་བ་བཞུགས་སོ། །
ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་པོ་གསལ་བྱེད་ཀྱི་སྣང་བ་ཆེན་པོ་
ཞེས་བྱ་བ་བཞུགས་སོ། ། 
， ， 。 。 。 。 。 ......…... ( 83)
བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད་ཅེས་བྱ་བ་བཞུགས་
…..… . …..... (103)
སྐྱབས་འགྲོའི་དམིགས་རིམ་ཐར་བའི་སྒོ་འབྱེད་ཅེས་བྱ་བཞུགས་སོ། ། …........ …………………..…… (120)
དབུ་མའི་ལུགས་ཀྱི་ཟབ་དོན་གྱི་སྙིང་པོ་བསྡུས་པ་ཞེས་བྱ་བ་བཞུགས་སོ། ། ..………………………...... (124）
མངལ་དུ་འཇུག་པའི་མདོའི་དགོངས་པ་གསལ་བར་བྱེད་པའི་མེ་ལོང་ཞེས་བྱ་བཞུགས་སོ། ༑ .. . (145)
རྒྱ་སྐད་དང་སྔགས་དོན་ཐོར་བུ་བོད་སྐད་དུ་བཀྲོལ་བ་བཞུགས་སོ། ། ..…….. ..…………….. (152)
ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས་ཞེས་བྱ་བ་
བཞུགས་སོ། ། .......... .. (161)

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ས་ལམ་གྱི་རྣམ་གཞག་མཁས་པའི་ཡིད་འཕྲོག་ཅེས་བྱ་བ་བཞུགས་སོ། ། ..……....………..……...... (181)
དོན་བདུན་ཅུའི་རྣམ་བཤད་བདུད་རྩིའི་གཟེགས་མ་ཞེས་བྱ་བ་བཞུགས་སོ། ༈……………...……… ……... (199)
དག་ཡིག་ཚིག་གསལ་སྒྲོན་མེ་ཞེས་བྱ་བ་བཞུགས་སོ། ། .......… . ................ (221)
དག་ཡིག་བློ་གསར་གཞོན་ནུ་དགའ་བྱེད་ཅེས་བྱ་བ་བཞུགས་སོ། ། ….………………….. ...... ( 240)
སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག་
ཅེས་བྱ་བ་བཞུགས་སོ། ། 
• • • • • • ་...….…….…. ( 250)
སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ་ཞེས་བྱ་བ་བཞུགས་
.......... (265)
དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ་ཞེས་བྱ་བ་བཞུགས་སོ། ། ..…… ……………… (284)
བསྟན་པའི་སྙིང་པོ་བདག་མེད་རྟོགས་པའི་ལྟ་བའི་རིམ་རྣམ་པར་བཤད་པ་ཐར་ལམ་
གསལ་བྱེད་ཅེས་བྱ་བ་བཞུགས་སོ། ། .，.， ， . . . . . . . . .
 ( 304)

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་
བདེ་ཀུན་ཕན་ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ། ཐུབ་དབང་དམ་པ་མི་ཕམ་འཇམ་པའི་དབྱངས། ། ཀླུ་སྒྲུབ་ཞབས་དང་
ཐོགས་མེད་ཨ་ཏི་ཤ། འབྲོམ་སྟོན་ཀུན་མཁྱེན་བཙོང་ཁ་བ་ལ་སོགས། བརྒྱུད་པའི་བླ་རྣམས་ལ་གུས་ཕྱག་
འཚལ། ། དེ་ལ་འདིར་ཡང་དག་པར་རྫོགས་པའི་སངས་རྒྱས་ནས་རྩ་བའི་བླ་མའི་བར་རིམ་པར་བརྒྱུད་པའི་བྱང་
ཆུབ་ལམ་གྱི་རིམ་པའི་འགྲིད་དམིགས་དམ་པའི་མན་ངག་བཞིན་ཉམས་ལེན་དུ་འབྱིར་བདེ་མདོར་བསྡུས་དགོད་
པ་ལ་གསུམ། སྦྱོར་བ་དང་། དངོས་གཞི། མཇུག་གོ། དང་པོ་ལ་གཉིས། སྔོན་འགྲོ་སྐྱབས་སེམས་དང་།
དངོས་གཞི་བཤེས་གཉེན་བསྟེན་ཚུལ་ལ། དང་པོ་ནི། གནས་ཁང་བྱི་དར་བྱས་ཏེ་སྐུ་གསུང་ཐུགས་ཀྱི་རྟེན་
བཀྲམ། མཆོད་པ་ལེགས་པར་བཤམས་ལ། ཐོག་མར་སྐྱབས་སུ་འགྲོ་བ་ནི། བླ་མ་རྒྱལ་བ་སྲས་དང་བཅས་པའི་
དཀོན་མཆོག་གསུམ་པོ་ཐམས་ཅད་མདུན་གྱི་ནམ་མཁར་མངོན་སུམ་དུ་བྱོན་ནས་བཞུགས་པར་གྱུར་ཅེས་བརྗོད་
དམ། མིན་ཀྱང་དེའི་མོས་པ་ཤུགས་ཅན་བྱ། རང་གཞན་སྤྱི་དང་ཁྱད་པར་བདག་ཉིད་ཐོག་མ་མེད་པ་ནས་ད་
ལྟའི་བར་འཁོར་བ་དང་ངན་སོང་གསུམ་དུ་སྡུག་བསྔལ་མི་བཟད་པ་མྱོང་ཞིང་། ད་དུང་ཡང་མྱོང་བར་འགྱུར་
བའི་ཚུལ་དྲན་པར་བྱས་ཏེ། ཡིད་སྐྱོ་ཞིང་འཇིགས་པའི་བློ་ཤུགས་དྲག་པོ་དང་ཁྱེད་མཁྱེན་སྙམ་པའི་རེ་བལྟོས་
འཚའ་བའི་ཡིད་གཏད་ཀྱི་བློ་ལིངས་སྐྱུར་གྱི་སྒོ་ནས་དེ་དག་གི་ཡོན་ཏན་དྲན་བཞིན་པར་ངག་ཏུ། བདག་སོགས་
འགྲོ་བ་ཐམས་ཅད་དུས་འདི་ནས་བཟུང་སྟེ་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་
ལ་སྐྱབས་སུ་མཆིའོ། ། སངས་རྒྱས་བཅོམ་ལྡན་འདས་རྣམས་ལx། ༼དམ་པའི་ཆོས་རྣམས་ལx། ། འཕགས་
པའི་དགེ་འདུན་རྣམསx། བདུན་ནམ་ཉེར་གཅིག་བརྒྱ་སྟོང་སོགས་ཅི་ནུས་བརྗོད་པའི་བར་སྐབས་རྣམས་སུ་
འོམ་མཐར། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་མཆིའོ། ། ཁྱེད་རྣམས་ཀྱིས་བདག་
གི་རྒྱུད་ལ་སྐྱེས་བུ་གསུམ་གྱི་ལམ་གྱི་རིམ་པ་རྣམས་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། ཞེས་ལན་བདུན་
ནམ་ཉེར་གཅིག་སོགས་བརྗོད་ཅིང་། འདིར་མི་གསལ་ཡང་དེའི་ཚེ་སྐྱབས་གནས་དེ་དག་གི་སྐུ་ལས་འོད་ཟེར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཀར་པོ་དཔག་ཏུ་མེད་པ་བྱུང་སྟེ། རང་གི་སྤྱི་བོ་སོགས་སུ་ཞུགས་ནས་ཉེས་པའི་ཚོགས་མ་ལུས་པ་དག་སོང་སྙམ་
དུ་བསམས་ནའང་ཁྱད་ཆེ་བར་སེམས། དེ་ནས་སེམས་བསྐྱེད་པ་ནི། བདག་གིས་སེམས་ཅན་ཐམས་ཅད་ཀྱི་
དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་སྐྱེས་བུ་
གསུམ་གྱི་ལམ་གྱི་རིམ་པ་རྣམས་ཉམས་སུ་བླང་བར་བགྱིའོ། ། ཞེས་ལན་གསུམ་སོགས་དོན་དྲན་བཞིན་པས་
བརྗོད། གཉིས་པ་ལ་གཉིས། བསམ་པ་དང་། སྦྱོར་བས་བསྟེན་ཚུལ་ལོ། ། དང་པོ་ལ་གཉིས། རྩ་བ་དད་པ་
སྦྱང་བ་དང་། བཀའ་དྲིན་དྲན་པའི་སྒོ་ནས་གུས་པ་བསྐྱེད་པའོ། ། དང་པོ་ནི། རྒྱུད་ལས། སློབ་དཔོན་གྱི་ནི་
ཡོན་ཏན་བཟུང་། ། སྐྱོན་ནི་ནམ་ཡང་བཟུང་མི་བྱ། ། ཡོན་ཏན་བཟུང་ན་དངོས་གྲུབ་ཐོབ། ། སྐྱོན་རྣམས་
བཟུང་ན་དངོས་མི་འགྲུབ། ། ཅེས་གསུངས་པ་ལྟར། བླ་མ་ལ་དད་པ་སྐྱེ་བ་ལ་ཐོག་མར་དེ་ལ་སྐྱོན་རྟོག་གི་བློ་
འགོག་དགོས་ཏེ། དེ་མ་བཀག་ན་དད་པ་ཚུལ་བཞིན་དུ་མི་སྐྱེ་ལ། དེ་མ་སྐྱེས་ན་རང་ལ་ཚེ་འདི་ཕྱི་ཐམས་ཅད་དུ་
ལེགས་ཚོགས་འབྱུང་བའི་སྒོ་བགགས་ནས་འདུག་ཅིང་། ཁྱད་པར་ཚེ་ཕྱི་མ་རྣམས་སུ་ནི་དགེ་བའི་བཤེས་གཉེན་
དང་འཕྲད་པའི་སྐལ་བ་དང་བྲལ་ནས་ངན་འགྲོར་ལྟུང་བར་འགྱུར་བའི་ཕྱིར་རོ། ། དེས་ན་རང་ལ་ཆོས་སྟོན་
པའི་བླ་མས་མཚོན་ནས་ཆོས་འབྲེལ་ཡོད་པ་རྣམས་ལེགས་པར་གསལ་བཏབ་སྟེ། བླ་མ་དེ་དག་གི་ངོས་ནས་སྐྱོན་
ཡོད་དམ་མེད་ཀྱང་བླའི། རང་ངོས་ནས་སྐྱོན་ལྟར་སྣང་བའི་ཆ་རྣམས་བློ་ངོར་འཆར་བཅུག་ལ། ག་རེ་བདག་གི་
བླ་མ་འདི་ལ་སྐྱོན་འདི་དག་ཡོད་ནས་སྣང་ངམ། མེད་བཞིན་དུ་སྣང་སྙམ་དུ་རྟོག་གོ། དེའི་ཚེ་འདི་སྙམ་དུ་
བདག་ནི་ལས་མ་དག་པའི་དབང་གིས་འདི་དག་ལ་སྐྱོན་ཡོད་པ་ལྟར་སྣང་གི། བླ་མ་སངས་རྒྱས་འདི་ལ་སྐྱོན་གལ་
སྲིད་སྙམ་དུ་ལེགས་པར་བསམ། སྐྱོན་མེད་ནས་སྣང་མི་སྲིད་སྙམ་ན། དེ་ནི་སྲིད་དེ། དཔེར་ན། འཁྲུལ་བའི་
ཤེས་ངོར་དུང་དཀར་སེར་པོ། གངས་རི་སྔོན་པོར་སྣང་བ་སོགས་དང་། སྐྱོན་ཀུན་ཟད་ཀྱི་སངས་རྒྱས་དེ་ཉིད་
ཀྱང་ལེགས་སྐར་མུ་སྟེགས་བྱེད་སོགས་ལ་སྐྱོན་ཅན་དུ་སྣང་བ་བཞིན་ནོ་སྙམ་དུ་བསམ། དེ་ལྟར་སྐྱོན་རྟོག་གི་བློ་
བཀག་ནས་དད་པ་ལ་སྦྱང་དགོས་ཏེ། དང་བ་རྣལ་མ་སྐྱེས་ན་བཤེས་གཉེན་ཚུལ་བཞིན་དུ་བསྟེན་པ་འབྱུང་བར་
མ་ཟད། དངོས་གྲུབ་ཀྱི་རྩ་བ་བླ་མ་ཡིན་པ་དེ་བཞིན་དུ་དད་པ་ཡང་བདེ་ལེགས་ཐམས་ཅད་ཀྱི་རྩ་བར་གསུངས་
པའི་ཕྱིར་རོ། ། དེས་ན་བླ་མ་དེ་ལ་མཁས་བཙུན་བཟང་གསུམ་གྱི་ཡོན་ཏན་ཁྱད་པར་ཅན་ཡོད་ན་ལྟ་ཅི། ཐ་
ནའང་དངོས་ཞེན་ཆུང་བ་ཀློག་འཛིན་བཟང་བ་སོགས་ཡོན་ཏན་ཕྲན་ཚེགས་ཡོད་པ་རྣམས་གསལ་བཏབ་སྟེ།
བདག་གི་བླ་མ་ལ་ཡོན་ཏན་འདི་ལྟ་བུ་ཡོད་སྙམ་དུ་ཡང་ཡང་བསམས་ནས་སངས་རྒྱས་དང་འདྲ་བར་དད་པ་
ཤུགས་ཅན་བསྐྱེད། གཉིས་པ་བཀའ་དྲིན་དྲན་ནས་གུས་པ་བསྐྱེད་པ་ནི། སྤྱིར་ནམ་མཁའ་དང་སེམས་ཅན་གྱི་

༄༅། །བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
ཁམས་མ་མཐའ་མེད་པ་དེ་བཞིན་དུ། སངས་རྒྱས་བཅོམ་ལྡན་འདས་དཔག་ཏུ་མེད་པ་དག་སྲིད་ནའང་། དེ་
རྣམས་ཀྱི་རང་བཞིན་གྱི་སྐུ་དངོས་ནི་བདག་ཅག་ལྟ་བུ་སྐལ་བ་དམན་པའི་མཐོང་ཡུལ་དུ་འགྱུར་བ་མིན་ལ། གལ་
ཏེ་འགྱུར་སྲིད་ནའང་དགེ་བའི་བཤེས་གཉེན་འདིས་ནི་རྒྱལ་བའི་གདུང་འཚོབ་ཀྱི་རྣམ་པས་བདག་ལ་ཆོས་ཀྱིས་
ཕན་བཏགས་པ་ལས་ལྷག་པའི་དོན་མཛད་རྒྱུ་མི་འདུག་པས། རང་ངོས་ནས་བླ་མ་འདི་ནི་སངས་རྒྱས་དེ་དག་
ལས་ཀྱང་བཀའ་དྲིན་བླ་ལྷག་ཏུ་ཆེ་བར་ངེས། ཆོས་བསྟན་པའི་དོན་བཞིན་རང་གིས་བསྒྲུབ་ནུས་ན་སངས་རྒྱས་
ཀྱི་གོ་འཕང་ཡང་སྟེར་བའི་ཕྱིར་བཀའ་དྲིན་འདི་ནི་སྟོང་གསུམ་གསེར་གྱིས་བཀང་ཡང་གཞལ་ནུས་པ་མིན་ནོ་སྙམ་
དུ་བསམ་པའི་ཚུལ་གྱིས་གུས་པ་བསྐྱེད་དོ། ། གཉིས་པ་སྦྱོར་པས་བསྟེན་ཚུལ་ནི། བསྡུ་ན་བླ་མ་མཉེས་པ་ནི་སྒོ་
དུ་མ་ནས་བསྒྲུབ་ཅིང་། མི་མཉེས་པ་ཅུང་ཟད་ཀྱང་མ་བསྒྲུབ་པར་ཁྲུས་དང་སྐུ་མཉེ་དྲིལ་ཕྱིས་སོགས་ལུས་ཀྱིས་
བཀུས་ཞེས་ངག་གིས་བསྟོད་པ་དང་། ཅི་གསུང་བཀའ་བཞིན་དུ་བསྒྲུབ་པར་བྱ། དེ་ལྟར་མི་ནུས་ནའང་ཇི་སྙམ་
དུ་མི་འཇོག་པར་བཤད་སྦྱང་ལེགས་པར་བྱ་བ་ལ་འབད། གཙོ་བོར་སྒྲུབ་པའི་མཆོད་པས་མཉེས་པར་བྱ་དགོས་
ཀྱང་། རང་ཉིད་ཀྱི་ཚོགས་བདེ་བླག་ཏུ་རྫོགས་པ་སོགས་ཀྱི་དགོས་པ་ཁྱད་པར་ཅན་ཡོད་པས་ན་ཟང་ཟིང་གི་
དངོས་པོ་གྱ་ནོམ་པ་སོགས་ཀྱིས་མཆོད་པར་བྱའོ། ། བླ་མ་དངོས་སུ་བསྟེན་བཞིན་པའི་ཚེ་དེ་ལྟར་བྱ་དགོས་ལ།
རང་ཉིད་གཅིག་བུ་ལྟ་བུས་ཉམས་སུ་ལེན་པའི་སྐབས་ཡིན་ན། བསྙེན་བཀུར་སྤྱི་དང་ཁྱད་པར་ཁྲུས་སོགས་
དངོས་སུ་མ་གྲུབ་པའི་དོད་ལྟ་བུར། དངོས་བརྒྱུད་ཀྱི་བླ་མ་ཀུན་ལ་ཐུན་མོང་དུ་ཕྱག་འཚལ་བ་དང་མཆོད་པ་
སོགས་ཀྱི་ལག་ལེན་དམིགས་པས་བྱ་བ་ལ། ཐོག་མར། དཀོན་མཆོག་གསུམ་གྱི་བདེན་པ་དང་། སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་རླབས་དང་ཚོགས་གཉིས་ཡོངས་སུ་རྫོགས་ཤིང་ཆོས་ཀྱི་དབྱིངས་
རྣམ་པར་དག་པ་དང་། བདག་གི་དད་མོས་ཀྱི་མཐུས་ས་གཞི་རིན་པོ་ཆེའི་རང་བཞིན་བདེ་ཅན་ལྟར་དག་ཅིང་
ཕུན་སུམ་ཚོགས་པར་གྱུར་ཅིག ཐམས་ཅད་དུ་ནི་ས་གཞི་དག། ཞེས་སོགས་དང་། དེའི་དབུས་སུ་རིན་པོ་ཆེའི་
སེང་གེའི་ཁྲི་རྩ་བརྒྱུད་ཀྱི་བླ་མའི་གྲངས་དང་མཉམ་པ་བང་རིམ་གྱི་རྣམ་པས་བཀོད་པ་མཛེས་པར་གྲུབ་པར་གྱུར་
ཅིག། ཅེས་པས་ས་གཞི་གདན་ཁྲི་བཅས་གསལ་གདབ། རྣམ་དག་ཆོས་ཀྱི་དབྱིངས་ལས་མ་གཡོས་ཀྱང་། །
ཞེས་སོགས་དང་། མ་ལུས་ སེམས་ ཅན་སོགས་བློ་ཀ་གསུམ་མམ་གཅིག་གིས་སྐྱབས་ཡུལ་རྣམས་སྤྱན་དྲངས།
ཁྲུས་ཀྱི་ཁང་བ་སོགས་ཀྱིས་ཁྲུས་ཁང་བསྐྱེད། ཇི་ལྟར་བལྟམས་པ་སོགས་ཀྱིས་ཁྲུས་གསོལ། སྟོང་གསུམ་ཀུན་དུ་
སོགས་ཀྱིས་དྲི་བཟང་བྱུག སྲབ་འཇམ་ཡང་བ་སོགས་ཀྱིས་གོས་འབུལ། བདག་དང་འགྲོ་ལ་སོགས་ཀྱིས་
བཞུགས་སུ་གསོལ། དེ་ནས་ཡན་ལག་བདུན་པ་འབུལ་བ་ལ། ཐོག་མར་ཕྱག་འཚལ་བ་ནི། འདྲེན་པ་མཉམ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་སྟོན་པ་བཅོམ་ལྡན་འདས། ། ནས་རྗེའི་བར་བརྒྱུད་རིམ་གཉིས་ལམ་རིམ་གསོལ་འདེབས་ལྟར་ལ། ལྷག་མ་
ནི་འཇམ་དཔལ་ཞལ་ལུང་བཞིན་ཏེ། དེར་མ་ཟིན་པ་ནི་བློ་བཟང་རྒྱུ་མཚོའི་སྡེ་ཞེས་པའི་འཕྲོར། སྦྱིན་པ་རྒྱ་མཚོ་
བློ་གྲོས་གཞན་ཕན་པ། ། རྗེ་བཙུན་བློ་བཟང་སྦྱིན་པར་གསོལ་བ་འདེབས། ། ཅེས་པ་ཕྱག་འཚལ་ལོ། ། ཞེས་
པར་བསྒྱུར་བ་དང་། ཇི་སྙེད་སུ་དག་སོགས་ཀྱིས་ཕྱག་འཚལ། དེ་ནས་མཎྜལ་ཚོམ་བུ་སོ་བདུན་མ་གང་ལྕོགས་
དང་བདུན་མ་གང་མང་གི་རྗེས་སུ། མཆོད་ཡོན་ཕལ་ཆེར་སོགས་སམ། རྒྱལ་བ་རྒྱ་མཚོ་སོགས་ཀྱིས་ཆུ་གཉིས་
ཉེར་སྤྱོད་རོལ་མོ། འཛམ་བུ་གླིང་དང་གླིང་ཞེས་སོགས་དང་། ཞིང་འདིར་སོགས་ཀྱིས་འདོད་ཡོན་ལ་རྒྱལ་སྲིད་
བདུན་དང༌། མེ་ཏོག་དམ་པ་སོགས་ཀྱིས་བླ་ན་ཡོད་མེད་ཀྱི་མཆོད་པ་རྣམས་འབུལ། འདོད་ཆགས་ཞེ་སྡང་
སོགས་ཤློ་ཀ་གཅིག་གིས་བཤགས་པ་བྱ། འདིར་བཤགས་པའི་ཚིག་གཞན་བརྗོད་ཀྱང་ཕུན་སུམ་ཚོགས་པར་
འགྱུར་བ་ལས་མི་འགལ། ཕྱོགས་བཅུའི་རྒྱལ་བ། ནས་ཐལ་མོ་རབ་སྦྱར་གསོལ་བར་བགྱི། ། ཞེས་པའི་བར་
གྱིས་ཡན་ལག་གཞན་དང་། དེ་ནས་ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། སོགས་ཀྱིས་བྱིན་རླབས་ཞུ།
ཡང་ན། གོང་དུ་བླ་བརྒྱུད་ཀྱི་ཕྱག་འཚལ་མདོར་བསྡུས་ཞིག་དང་འདིར་གསོལ་འདེབས་རྒྱས་པ་བྱས་ཏེ་མཐར་
ཡོན་ཏན་ཀུན་གྱི་སོགས་སྦྱར་ནའང་ལེགས། མཇུག་ཏུ་ཕྱག་འཚལ་བ་དང་སོགས་བསྔོ་སྨོན་ཅི་རིགས་བྱའོ། །
དེ་ལྟར་ཉམས་སུ་ལེན་པའི་ཚེ་ཐུན་རིང་ཐུང་དང་གྲངས་ཀྱང་སྐབས་བསྟུན་གྱིས་བྱ། སྔ་ཕྱི་དུམ་བུར་བཅད་ཅིང་
ཉམས་སུ་བླངས་ཆོག་པས་སྟན་ཐོག་གཅིག་ཏུ་དམིགས་སྐོར་ལྷག་མ་རྣམས་ཚངས་དགོས་པའི་ངེས་པ་མེད་པས་ན།
དཔེ་ཆ་བཤད་སྦྱང་བྱེད་པ་ལྟར་མཇུག་གི་བར་དུ་ངེས་པར་འདོན་དགོས་པ་ཡང་མིན་ནོ། ། དེས་ན་སྐབས་གང་
ཡིན་གྱི་དམིགས་པ་ལ་དཔྱད་སྒོམ་གཙོ་བོར་བྱ་ཞིང་། འཇོག་སྒོམ་ཡང་བྱ་དགོས་པ་ཡང་ཡོད་ལ། ཤེས་ན་བྲས་
པ་ལྟར་བྱེད་པར་ཡང་མ་ངེས་སོ། ། ཐུན་འཚམས་སུ་དངོས་གཞིའི་སྐབས་ཀྱི་དམིགས་རྣམ་ དྲན་པ་དང་།
གསག་སྦྱང་ལ་གཙོ་བོར་འབད་ཅིང་། བག་ཡོད་བསྟེན་པ་། དབང་པོའི་སྒོ་སྡོམ་པ། ཟས་ཀྱི་ཚོད་རིག་པ།
ནམ་ཀྱི་ཐུན་སྟོད་སྨད་དུ་རྣལ་འབྱོར་ལ་བརྩོན་པ་སོགས་ལ་བསླབ་པར་བྱའོ། ། གཉིས་པ་དངོས་གཞི་ལ་གཉིས།
དལ་འབྱོར་ལ་སྙིང་པོ་ལེན་པའི་ཕྱིར་དུ་བསྐུ་བ་དང་། སྙིང་པོ་ཇི་ལྟར་ལེན་ཚུལ་ལོ། ། དང་པོ་ལ་གསུམ། དལ་
འབྱོར་ངོས་བཟུང་བ། དོན་ཆེ་བ། རྙེད་པར་དཀའ་བར་བསམ་པའོ། ། དང་པོ་ནི། ངན་འགྲོ་གསུམ་དང་ལྷ་
ཚེ་རིང་པོ་བཞི་ནི་མི་མ་ཡིན་པའི་མི་ཁོམ་པ་དང་། མིར་སྐྱེས་ཀྱང་གླེན་ལྐུག ལོག་ལྟ་ཅན། མཐའ་འཁོབ་ཏུ་
སྐྱེས་པ། རྒྱལ་བའི་བཀའ་མེད་པའི་སར་སྐྱེས་པ་བཞི་ནི་མིར་གྱུར་བའི་མི་ཁོམ་པ་སྟེ། དེ་དང་བྲལ་བ་ན་དལ་བ་
བརྒྱད་དོ། ། སྤྱིར་མི་ཡིན་པ། ས་ཚིགས་གམ་ཆོས་ཚིགས་གང་རུང་གིས་ཕྱེ་བའི་ཡུལ་དབུས་སུ་སྐྱེས་པ། དབང་

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
པོ་ཚང་བ། ལས་མཐའ་མ་ལོག་པ། གནས་ལ་དད་པ་ལྔ་རང་འབྱོར་དང་། སངས་རྒྱས་བྱོན་ནམ། དེའམ་
དེའི་ཉན་ཐོས་ཀྱིས་ཆོས་སྟོན་བཞིན་པ། སྒྲུབ་པའི་བསྟན་པ་མ་ཉམས་པ། ཆོས་བསྟན་པ་ཉམས་སུ་བླངས་ནས་
འབྲས་བུ་ཐོབ་པའི་རྗེས་སུ་འཇུག་གོ། གཞན་གྱིས་སྙིང་བརྩེ་བར་བྱེད་པ་ལྔ་གཞན་འབྱོར་ཡིན་པས་དེ་ལྟ་བུའི་
དལ་འབྱོར་རང་ལ་ཚང་མ་ཚང་དཔྱད་པའི་ཚེ། རང་ཉིད་མིར་སྐྱེས་ཤིང་དཀོན་མཆོག་དང་ལས་འབྲས་ལ་ཡིད་
ཆེས་ཡོད་པ་དང་། གསུང་རབ་ལ་ཐོས་བསམ་བྱེད་ནུས་པ། དབང་པོ་ཚང་ཞིང་འཚམས་མེད་མ་བྱས་པ།
སངས་རྒྱས་འཇིག་རྟེན་དུ་བྱོན་ཅིང་དེས་ཆོས་གསུངས་པ་གནས་པ། སྦྱིན་བདག་སོགས་ཀྱིས་མཐུན་རྐྱེན་སྦྱོར་བ་
ཡང་ཡོད་པས་དལ་འབྱོར་རྣམས་དོན་གྱིས་ཚང་འདུག་སྙམ་ནས་དགའ་བ་སྒོམ་པར་བྱའོ། ། གཉིས་པ་དོན་ཆེ་
བར་བསམ་པ་ནི། ལྷ་ཀླུ་ལྷ་མིན་སོགས་འགྲོ་བ་གཞན་གྱི་རྟེན་ལ་མངོན་མཐོ་དང་ངེས་ལེགས་ཀྱི་རྒྱུར་འགྱུར་བའི་
ལས་གསོག་པའི་ནུས་པ་མཐུ་ཆུང་ཞིང་མིའི་རྟེན་ལ་ལས་དེ་དག་གསོག་པའི་ནུས་པ་སྟོབས་ཆེ་ལ། འཛམ་བུའི་
གླིང་བ་ལས་ཀྱི་ས་བ་ཡིན་པས་ལས་དཀར་ནག་གང་ལ་བསྒྲུབས་ཀྱང་སྟོབས་ཤིན་དུ་ཆེ། ཁྱད་པར་དལ་འབྱོར་
ཚང་བའི་མིའི་ལུས་རྟེན་ལ་ནི། མངོན་མཐོ་དང་ངོས་ལེགས་ཉན་རང་གི་བྱང་ཆུབ་བམ། ཀུན་མཁྱེན་གྱི་གོ་
འཕང་ཡང་བསྒྲུབ་ཕྱིན་འགྲུབ་པར་འགྱུར་བས། ཇི་སྐད་དུ། དལ་བའི་རྟེན་འདི་ཡིད་བཞིན་ནོར་ལས་ལྷག།
ཅེས་གསུངས་པ་ལྟར། བདག་གི་འདི་ལྟ་བུའི་རྟེན་ཐོབ་པ་ནི་རྙེད་པ་ལེགས་པར་རྙེད་པའོ་སྙམ་དུ་དགའ་བ་
ཤུགས་ཅན་བསྐྱེད། དེས་ན་རྟེན་འདི་དོན་མེད་དུ་མི་བཏང་བར་སྙིང་པོ་བླང་བའི་སྒོ་ནས་དོན་ལྡན་དུ་བྱའོ་སྙམ་
དུ་ཡང་ཡང་བསམ།
གསུམ་པ་རྙེད་དཀའ་བར་བསམ་པ་ལ་གསུམ། དཔེ། རྒྱུ། ངོ་བོའི་སྒོ་ནས་རྙེད་པར་དཀའ་བའོ། །
དང་པོ་ནི། འདི་ལྟ་བུའི་རྟེན་ནི། ད་རེས་སྟེས་དབང་གིས་རྙེད་པ་མ་གཏོགས་ཤིན་ཏུ་རྙེད་པར་དཀའ་སྟེ།
དཔེར་ན་གྱང་ལོགས་ལ་སྲན་མ་གཏོར་བའི་ཚེ་ཆགས་སྲིད་པ་དཀའ་བ་དང་། རྒྱུ་མཚོ་ཆེན་པོར་གཡེང་བའི་
གཉའ་ཤིང་གི་བུ་གར་རུས་སྦལ་གྱི་མགྲིན་པ་ཆུད་དཀའ་བ་དང་། ངན་འགྲོར་འགྲོ་བ་ནི་ས་ཆེན་པོའི་རྡུལ་དང་
མཚུངས་ཤིང་བདེ་འགྲོར་སྐྱེ་བ་ཐུབ་པའི་ཕྱག་སེན་གྱི་རྩེ་མོས་བཞེས་པའི་རྡུལ་དང་འདྲ་བར་དཀོན་པར་གསུངས་
པ་ལྟར་རོ་སྙམ་དུ་བསམ། གཉིས་པ་ནི། སྤྱིར་བདེ་འགྲོ་ཙམ་ཐོབ་པ་ལ་ཡང་ཚུལ་ཁྲིམས་རྣམ་དག་སྣ་གཅིག་ཡན་
ཆད་བསྲུང་དགོས་ཤིང་། ཁྱད་པར་དལ་འབྱོར་ཚང་བའི་རྟེན་ཐོབ་པའི་རྒྱུར་ཚུལ་ཁྲིམས་རྣམ་པར་དག་པས་
གཞི་གཟུང་། སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་པས་འཚམས་སྦྱོར་བ་སོགས་དགོས་ན། དེ་
ལྟར་བསྒྲུབ་པ་དཀོན་པས་བདག་གི་སྤྱོད་པ་འདི་ལྟ་བུས་དལ་འབྱོར་ཤིན་ཏུ་རྙེད་པར་དཀའོ་སྙམ་དུ་བསམ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མོ། ། གསུམ་པ་ནི། དམྱལ་བ་ལས་ཡི་དྭགས། དེ་ལས་ཀྱང་དུད་འགྲོ་ཉུང་ཞིང་། དེ་ལས་ནི་མིའི་འགྲོ་བ་ཤིན་
ཏུ་ཉུང་བ་དབྱར་གྱི་སྲིན་བུའི་གྲངས་ཀྱིས་ཤེས་སོ། ། དལ་འབྱོར་མ་ཚང་བའི་མིའི་འགྲོ་བ་ནས་ཀྱི་ཕུང་པོའི་ཚོད་
དུ་བྱས་ན། དེ་ཚང་བ་ནི་ནས་རྡོག་གཅིག་གི་གྲངས་ཚད་ལྟར་ཤིན་ཏུ་དཀོན་པའི་སྙམ་དུ་བསམ། མདོར་ན།
བཞི་བརྒྱ་པ་ལས། ཕལ་མོ་ཆེར་ན་མི་རྣམས་ནི། ། དམ་པ་མ་ཡིན་ཕྱོགས་ཡོངས་འཛིན། ། དེ་བས་སོ་སོ་སྐྱེ་བོ་
རྣམས། ། ཕལ་ཆེར་ངེས་པར་ངན་འགྲོར་འགྲོ། ། ཞེས་གསུངས་པ་ལྟར། བདག་ཀྱང་དལ་འབྱོར་ཐོབ་ནས་
ཆོས་མ་བསྒྲུབ་ན། ངན་འགྲོར་འགྲོ་བས་རྟེན་འདི་ལ་ད་ལྟ་ནས་ཆོས་རྣམ་དག་ཅིག་བསྒྲུབ་དགོས་སྙམ་དུ་ངེས་པ་
ཤུགས་ཅན་བསྐྱེད་པར་བྱའོ། །
གཉིས་པ་སྙིང་པོ་ཇི་ལྟར་ཉམས་སུ་ལེན་པ་ལ་གསུམ། སྐྱེས་བུ་ཆུང་ངུ་དང་ཐུན་མོང་བའི་ལམ་དང་།
འབྲིང་དང་ཐུན་མོང་བའི་ལམ་དང་། ཆེན་པོའི་ལམ་གྱི་རིམ་པ་ལ་བློ་སྦྱང་བའོ། ། དང་པོ་ནི། ལམ་སྒྲོན་ལས།
གང་ཞིག་ཐབས་ནི་གང་དག་གིས། ། འཁོར་བའི་བདེ་བ་ཙམ་དག་ལ། ། རང་ཉིད་དོན་དུ་གཉེར་བྱེད་པ། །
སྐྱེས་བུ་དེ་ནི་ཐ་མར་ཤེས། ། ཞེས་གསུངས་པ་ལྟར། འདིར་བསྟན་པའི་སྐྱེས་བུ་ཆུང་ངུའི་ལམ་ཉམས་སུ་ལེན་པ་
ལ་གཉིས། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང་། ཕྱི་མའི་བདེ་ཐབས་བསྟེན་པའོ། ། དང་པོ་ལ་
གཉིས། འཆི་བ་མི་རྟག་པ་བསམ་པ། ངན་འགྲོའི་སྡུག་བསྔལ་བསམ་པའོ། ། དང་པོ་ནི། འཆི་བ་མི་རྟག་པ་
མ་བསམས་ན་ཚེ་འདིའི་སྣང་ཤས་ཀྱི་དབང་དུ་སོང་ནས་ཕྱི་མའི་བདེ་ཐབས་བསྒྲུབ་པར་མི་ནུས་ལ། དེ་བསམས་
ན་ངང་ངམ་ཤུགས་ཀྱིས་ཕྱི་མའི་དོན་དུ་ཆོས་བསྒྲུབ་པ་ལ་འཇུག་པ་འོང་བས་དེ་བསམ་པ་ལ་གསུམ། ངེས་པར་
འཆི་བ། ནམ་འཆི་ཆ་མེད་པ། ཤི་བའི་ཚེ་ཆོས་མ་གཏོགས་གཞན་གྱིས་མི་ཕན་པར་བསམ་པའོ། ། དང་པོ་ནི།
སྔོན་བྱོན་པའི་སངས་རྒྱས་བྱང་སེམས་སྐྱེ་འཆི་ལ་དབང་ཐོབ་པ་རྣམས་ཀྱང་མྱ་ངན་ལས་འདས་པའི་ཚུལ་བསྟན་
ཅིང་། འཕགས་བོད་ཀྱི་པཎ་གྲུབ་དང་རྒྱལ་བློན་སོགས་མདོར་ན་སྔར་འདི་མ་ཤི་བར་ཚེ་ཐར་བྱ་བ་ཞིག་གཅིག་
ཀྱང་མེད་ན། བདག་གཅིག་བུ་ལྟ་ཅི། དེ་ཡང་དུས་ངེས་པ་ཅན་གྱི་འཚོ་བ་ནི་སྔགས་རྫས་སོགས་རྐྱེན་གང་གིས་
ཀྱང་བཟློག་ཏུ་མེད་པས་ངེས་པར་འཆི། སྐྱེས་ཙམ་ཉིན་ནས་ཉི་རྒས་གྲིས་སོ་བཞིན་དུ་མི་སྡོད་པར་ཉིན་རེ་ཞག་རེ་
བཞིན་འཆི་བདག་གི་དྲུང་དུ་རིམ་གྱིས་མྱུར་བར་འགྲོ་ཞིང་། ཚེ་ཟད་པ་ལ་གསར་སྣོན་ནི་ཅུང་ཟད་མེད་པས་ངེས་
པར་འཆི། བྱིས་པའི་དུས་སུ་བསྒྲུབ་འདོད་མི་སྐྱེ་ཞིང་རྒས་པའི་ཚེ་བསྒྲུབ་མི་ནུས། བར་སྐབས་སུ་ལྟོ་གོས་སོགས་
ཀྱི་ཆེད་དང་། གཉིད་ཀྱིས་གཡེངས་ནས་ཆོས་བསྒྲུབ་པའི་ལོང་མེད་བཞིན་པར་འཆི་དགོས་པར་འདུག་སྙམ་པ་
བསམ

༄༅; ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
གཉིས་པ་ནམ་འཆི་ཆ་མེད་བསམ་པ་ལ། སྤྱིར་སྒྲ་མི་སྙན་པ་མ་གཏོགས་གཞན་རྣམས་ལ་ཚེ་ཚད་བཤད་པ་
ལྟར་ཐུབ་པའི་ངེས་པ་མེད་ཅིང་། ཁྱད་པར་འཛམ་བུའི་གླིང་བ་རྣམས་ནི་བསྐལ་པ་དང་པོའི་དུས་སུ་ཚེ་དཔག་ཏུ་
མེད་ལ། མཐར་ཚེ་ལོ་བཅུ་ལ་ཐུག་གི་བར་དུ་འགྱུར་བས་ཤིན་ཏུ་ཡང་མ་ངེས། ད་ལྟ་རང་ལས་རྒས་གཞོན་མང་
པོ་ཞིག་ཀྱང་གོ་རིམ་མ་ངེས་པར་ཤི་བ་ནི་མངོན་སུམ་དུ་གྱུར་བས་ནམ་འཆི་ཆ་མེད། ཕྱིའི་དགྲ་གདོན་མེ་ཆུ་སོགས་
དང་། ནང་གི་འབྱུང་བ་འཁྲུགས་པའི་ནད་སོགས་འཆི་རྐྱེན་ནི་ཤིན་ཏུ་མང་ལ། གསོན་རྐྱེན་ཟས་སྨན་མི་འཕྲོད་
པ་དང་ལོངས་སྤྱོད་སོགས་ལ་བརྟེན་ནས་འཐབ་རྩོད་ལྟ་བུས་ཀྱང་འཆི་བས་ནམ་འཆི་ཆ་མེད། ས་ཆེན་པོ་འདི་རི་
རབ་དང་བཅས་པའང་འཇིག་པར་འགྱུར་སྲིད་ན། བདག་གི་ལུས་ཕྲན་བུ་འདི་ཕྱི་ནང་གི་རྐྱེན་ཅུང་ཟད་ཙམ་
གྱིས་ཀྱང་འཆི་བར་འགྱུར་བས་དེ་རིང་རང་མི་འཆི་བའི་ངེས་པ་མེད་པས་ནམ་འཆི་ཆ་ག་ལ་ཡོད་སྙམ་དུ་བསམ།
ག་སུམ་པ་ཤི་བའི་ཚེ་ཆོས་མ་གཏོགས་གཞན་གྱིས་མི་ཕན་པ་ནི། འཇིག་རྟེན་ཕ་རོལ་ཏུ་འགྲོ་བའི་ཚེ། གཉེན་
གྲོགས་སོགས་གཅིག་ཀྱང་འཁྲིད་ས་མེད། ནོར་གྱི་ཕུང་པོ་ཡོད་ཀྱང་རྡུལ་ཙམ་ཡང་འཁྱེར་དུ་མེད། ཚེ་འདིའི་
ཕུན་ཚོགས་གང་གཞན་ལྟ་ཅི། རང་གི་ལུས་འདི་ཉིད་ཀྱང་མལ་དུ་ཙམ་གྱིས་བཞག་ནས་རྣམ་ཤེས་གཅིག་བུ་
འཇིག་རྟེན་ཕ་རོལ་ཏུ་འགྲོ་བའི་ཚེ། ཕན་པ་ནི་དམ་པའི་ཆོས་ལས་གཞན་མི་འདུག་སྙམ་དུ་ཡང་ཡང་བསམ་སྟེ།
ངེས་པར་ད་ལྟ་ཉིད་ནས་ཆོས་འབའ་ཞིག་བྱ་བར་ཐག་གཅད་པར་བྱའོ། ། གཉིས་པ་ངན་འགྲོའི་སྡུག་བསྔལ་
བསམ་པ་ནི། མགོན་པོ་ཀླུ་སྒྲུབ་ཀྱིས། རབ་ཏུ་ཚ་ཞིང་གྲང་བ་ཡི། ། དམྱལ་བ་ཉི་མ་གཅིག་བཞིན་དྲན། །
བཀྲེས་སྐོམ་དག་གིས་རིང་པ་ཡི། ། ཡི་དྭགས་དག་ཀྱང་དྲན་པར་བྱ། ། རྨོངས་པའི་སྡུག་བསྔལ་རབ་མང་
བའི། ། བྱོལ་སོང་བལྟ་ཞིང་དྲན་པར་བྱ། ། ཞེས་གསུངས་པ་ལྟར་ངན་འགྲོའི་སྡུག་བསྔལ་བསམ་དགོས་ཏེ།
མ་བསམས་ན་དེའི་རྒྱུ་ལས་མི་ལྡོག་ཅིང་། དེ་མ་ལོག་ན་ནི་སྡུག་བསྔལ་མྱོང་བ་ལས་མ་འདས་པས་སོ། ། དེས་ན་
ངན་འགྲོའི་སྡུག་བསྔལ་བསམས་ན་དེ་ལ་སྐྲག་པ་འབྱུང་ཞིང་བྱུང་ན་དེའི་རྒྱུ་ལ་འཛེམ་པ་འོང་བས་དེ་ཟློག་པའི་
ཐབས་སྐྱབས་འགྲོ་སོགས་ལ་འབད་པར་འགྱུར་བ་སོགས་ཀྱི་དགོས་པ་མང་བས་ན་བསམ་ཚུལ་ནི། དེ་ལྟར་འཆི་
བ་ཞིག་ངེས་པར་འོང་ལ། ཤི་བའི་འོག་ཏུ་རྒྱུན་ཆད་ནས་མི་འགྲོ་བས་འགྲོ་བ་གཉིས་གང་རུང་ཞིག་ཏུ་སྐྱེ་བ་ལེན་
པར་འགྱུར་རོ། ། དེ་ཡང་དགེ་བའི་ལས་ཀྱིས་བདེ་འགྲོ་དང་མི་དགེ་བའི་ལས་ཀྱིས་ངན་འགྲོར་སྐྱེ་བར་ངེས་པས།
བདག་གིས་ནི་ངན་འགྲོའི་རྒྱུ་མི་དགེ་བ་རྒྱལ་པོའི་བང་མཛོད་ལྟར་མང་དུ་བསགས་ཤིང་གསོག་བཞིན་པར་འདུག་
ལ། བདེ་འགྲོའི་རྒྱུ་དགེ་བ་གདང་ཁེལ་སྣ་གཅིག་ཀྱང་བསགས་པ་མི་སྣང་། དེས་ན་ངན་སོང་དུ་སྐྱེ་བ་ལས་འོས་
མི་འདུག་པས། དེར་སྐྱེས་པའི་ཚེ་སྡུག་བསྔལ་མྱོང་ཚུལ་ནི་གཞན་གྱི་སྡུག་བསྔལ་ལ་ཕར་བལྟ་བུའི་ཤེས་པ་ཁ་ཕྱིར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བལྟས་ཀྱིས་ རང་གི་རྒྱུད་ཐོག་ཏུ་ཁེལ་དཀའ་བས་ན། སྡུག་བསྔལ་དེ་ རང་ཉིད་ཀྱིས་མྱོང་བར་བསམ་པར་
བྱའོ། ། འདི་ལ་གསུམ། དམྱལ་བ། དུད་འགྲོ། ཡི་དྭགས་ཀྱི་སྡུག་བསྔལ་བསམ་པའོ། ། དང་པོ་ལ། ཚ་
དམུལ་འཁོར་བཅམ་དང་། གྲང་དམྱལ་གྱི་སྡུག་བསྔལ་བསམ་ཚུལ་ལོ། ། དང་པོ་ནི། སྤྱིར་དམྱལ་བ་རྣམས་ཀྱི་
སྡུག་བསྔལ་རིམ་གྱིས་མྱོང་དགོས་པ་མིན་ནའང་། འདིར་རིམ་པར་བསྒོམས་ན་མྱོང་བ་ཐོན་པ་ལ་ཁྱད་ཆེ་བས་དེ་
ལྟར་དུ་བསམ་ པ་ནི། ཚ་དམྱལ་བརྒྱུད་ཀའི་འོག་ཐམས་ ཅད་ལྕགས་བསྲེགས་ཀྱི་ས་ གཞི། ལོགས་ལྕགས་
བསྲེགས་ཀྱི་ར་བ། སྟེང་འོག་ཕྱོགས་འཚམས་ཐམས་ཅད་དུ་མེ་ལྕེ་འབར་བས་ཁྱབ་པར་མཚུངས་པས། དེ་འདྲ་
ཞིག་གི་ནང་དུ་རང་ཉིད་ད་ལྟ་ལྷུང་པར་མོས་ཏེ། བརྒྱད་ཀྱི་དང་པོ་ཡང་སོས་ནི། དམྱལ་བ་དེར་སྐྱེས་པའི་ཚེ་
རང་དང་འདྲ་བའི་སེམས་ཅན་མང་པོ་དེར་ཚོགས་ཏེ་ཕན་ཚུན་གཅིག་ལ་གཅིག་གིས་ཞེ་སྡང་དྲག་པོས་མཚོན་ཆ་
སྣ་ཚོགས་བསྣུན་པ་ལ་བརྟེན་ནས། ལུས་ཚལ་ལ་དུ་མར་སོང་སྟེ་ས་ལ་འགྱེལ་ནས་སྡུག་བསྔལ་མྱོང་བ་ན། ནམ་
མཁའ་ལས་ཁྱེད་རྣམས་ཡང་སོས་པར་གྱུར་ཅིག་ཅེས་པའི་སྒྲ་བྱུང་བ་དང་། ཡང་སྔར་བཞིན་སོས་ཏེ་ཕན་ཚུན་
མཚོན་བསྣུན་པ་སོགས་ཀྱིས་སྡུག་བསྔལ་ཁོར་ཡུག་ཏུ་མྱོང་བར་བསམ། ཐིག་ནག་ནི། དེ་ནམ་བྲོས་པས་དམྱལ་
བའི་སྲུང་མ་དག་གིས་བཟུང་ནས་ས་གཞི་ལ་གན་རྒྱལ་དུ་བསྐྱེལ་ཏེ་ལུས་ལ་ཐིག་བརྒྱད་སོགས་བཏབ་ནས་མཚོན་
རྣོན་པོས་དེ་བཞིན་དུ་གཤེགས་པར་བྱེད། བསྡུས་འཇོསམ་ནི། ཡང་བྲོས་བས་དམྱལ་སྲུང་རྣམས་ཀྱིས་རིར་
ལུག་གླང་སེང་གདོང་ལྟ་བུའི་རི་གཉིས་བརྡབ་པའི་བར་དུ་བཅུག་ནས་བཙིར་བས་དབང་པོའི་སྒོ་ཐམས་ཅད་ནས་
ཁྲག་གི་རྒྱུན་དམར་ཆལ་གྱིས་འབབ་པར་བྱེད། ངུ་འབོད་ནི། ཡང་བྲོས་བས་ལྕགས་གྱི་ཁང་པ་ཞིག་ཏུ་སླེབ་པ་ན་
སྒོ་དབྱེར་མེད་དུ་འགྲིག་སྟེ་ཕྱོགས་ཀུན་ནས་མེ་ལྕེ་འབར་བས་བསྲེག་ཅིང་ང་འབྲོས་ས་ཡང་མི་འདུག་སྙམ་ནས་ང་
འབོད་ལྷང་ལྷང་བྱེད། ངུ་འབོད་ཆེན་པོ་ནི། ཡང་བྲོས་པ་ནི་ལྕགས་ཁང་ཉིས་རིམ་དུ་ཆུད་དེ་སྔ་མ་བཞིན་བསྲེག་
ཅིང་། ལྕགས་ཁང་ནང་མ་ནས་ཐོན་སྲིད་ཀྱང་། ཕྱི་མ་ནས་མི་ཐོན་པའི་དབང་གིས་ངུ་འབོད་ཆེན་པོ་བྱེད། ཚ་
བ་ནི། ཡང་བྲོས་པ་ན་སྲུང་མས་ལྕགས་ཀྱི་གསལ་ཤིང་མེ་འབར་བས་འཕོང་ནས་སྤྱི་བོའི་བར་དུ་ཕུག་པས་སྒོ་
ཐམས་ཅད་ནས་མེ་འབར་དང་ཁྲོ་ཆུ་ཁོལ་མའི་ནང་དུ་འཚོད་པར་བྱེད། རབ་ཏུ་ཚ་བ་ནི། ཡང་བྲོས་བས་སྲུང་
མ་རྣམས་ཀྱིས་རབ་ཏུ་འབར་བའི་གསལ་ཤིང་རྩེ་གསུམ་པས་འཕོང་ནས་ཕུག་སྟེ་རྩེ་མོ་དབུས་མ་སྤྱི་བོ་དང་གཡས་
གཡོན་གཉིས་ཕྲག་པ་ནས་ཐོན་པ་དང་། ལྕགས་བསྲེགས་ལེབ་མོས་ལུས་ལ་སྣམ་བུ་ལྟར་དཀྲི་ཞིང་ཁྲོ་ཆུ་ཁོལ་མའི་
ནང་དུ་ཀེང་རུས་ལ་ཐུག་གི་བར་འཚོད་པར་བྱེད། མནར་མེད་ནི། ཡང་བྲོས་པས་ཕྱོགས་བཞི་ནས་མེའི་ཤུགས་
འོང་ནས་འཚིག་སྟེ་ཤ་རྒྱུས་རུས་པ་རྣམས་བཤིག་ནས་མར་མེའི་སྙིང་པོ་བཞིན་དུ་ལུས་ཐམས་ཅད་མེ་ལྕེ་འབར་

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན།. ། .
བས་ཁྱབ་ཅིང་། སྨྲེ་སྔགས་འདོན་པས་སེམས་ཅན་དུ་འདུ་ཤེས་པ་ཙམ་དང་། གཞན་ཡང་ལྕགས་ཀྱི་ཐུ་ལུམ་
འབར་བ་ཁར་འཇུག་པ་སོགས་ཀྱིས་སྡུག་བསྔལ་དཔག་མེད་མྱོང་བ་རྣམས་ཡང་དང་ཡང་དུ་བསམས་པའི་ཚུལ་
གྱིས་སྙིང་ཐག་པ་ནས་འཇིགས་ཞུམ་ཞུམ་པ་ཞིག་འོང་བར་བྱ། དེ་ལྟ་བུའི་སྡུག་བསྔལ་དེ་ཡང་རྒྱུན་ཐུང་ངུ་ཙམ་མ་
ཡིན་པར། མིའི་ལོ་ལྔ་བཅུ་ལ་རྒྱལ་ཆེན་རིགས་བཞི་བའི་ཉིན་ཞག་གཅིག དེ་སུམ་ཅུ་ལ་ཟླ་བ། དེ་བཅུ་གཉིས་
ལ་ལོར་བྱས་པའི་ལོ་ལྔ་བརྒྱ་ནི་རྒྱལ་ཆེན་བཞི་བའི་ཚེ་ཚད་དང་། དེ་ཐམས་ཅད་བསྡོམས་པ་ལ་ཞག་གཅིག དེ་
སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་རང་ལོ་ལྔ་བརྒྱ་ནི། ཡང་སོས་པའི་ཚེ་ཚད་ཡིན་ཞིང་། དེ་
བཞིན་དུ་མི་ལོ་བརྒྱ། ཉིས་བརྒྱ། བཞི་བརྒྱ། བརྒྱད་བརྒྱ། སྟོང་དྲུག་བརྒྱ་ལ་ཞག་གཅིག་ཏུ་བྱས་ནས་ལོ་སྟོང་།
ཉིས་སྟོང་། བཞི་སྟོང་། བརྒྱད་སྟོང་། ཁྲི་དྲུག་སྟོང་ནི་རིམ་པ་བཞིན་སུམ་ཅུ་རྩ་གསུམ་པ་ནས་གཞན་འཕྲུལ་
དབང་བྱེད་པའི་བར་གྱི་ཚེ་ཚད་ཡིན་ལ། ལྷའི་ཚེ་དེ་དག་རིམ་པ་བཞིན་དུ་ཐིག་ནག་ནས་ཚ་བའི་བར་གྱི་ཞག་
གཅིག་རེར་བྱས་ནས་ལོ་སྟོང་ནས་ཁྲི་དྲུག་སྟོང་གི་བར་ཐུབ། རབ་ཏུ་ཚ་བ་བར་བསྐལ་ཕྱེད་དང་མནར་མེད་ནི་
བར་གྱི་བསྐལ་པ་གཅིག་གི་བར་དུ་སྡུག་བསྔལ་མྱོང་བའི་ཚུལ་བསམ་ཞིང་། དམྱལ་བ་བརྒྱད་ཀྱི་ནང་གི་ཚེ་ཐུང་
ཤོས་ཡང་སོས་པའི་ཚེ་ཚད་ནི་ལོ་ཁྲག་ཁྲིག་གཅིག་ཐེར་འབུམ་ཆེན་པོ་དྲུག་ཐེར་འབུམ་གཉིས་ཏེ། ལྷག་མ་རྣམས་
བརྒྱུད་འགྱུར་གྱིས་རིང་བས། ད་ལྟ་མེ་སྟག་ལྟ་བུས་ཚ་བའི་སྡུག་བསྔལ་རྒྱུན་ཐུང་ངུ་བྱུང་བ་ཙམ་ཡང་མི་བཟོད་ན།
སྔར་ལྟར་སྡུག་བསྔལ་ཤིན་ཏུ་ཆེ་ཞིང་རྒྱུན་རིང་བ་དེ་ཇི་ལྟར་བཟོད་སྙམ་དུ་བསམ། དེ་ནས་དམྱལ་བ་བརྒྱད་པོ་དེ་
དག་རེ་རེ་ལ་ཡང་རྩིག་ངོས་བཞི་བཞི་དང་སྒོ་བཞི་ཡོད་ལ། དེ་དག་གི་ཕྱི་རོལ་ཏུ་ལྕགས་ཀྱི་ར་བས་བསྐོར་ཞིང་དེ་
ལ་ཡང་སྒོ་བཞི་བཞི་ཡོད་པའི་སྒོ་རེ་རེ་ན། མེ་མ་མུར་གྱི་འོབས་སོགས་འཁོར་གྱི་དམྱལ་བ་བཞི་བཞི་ཡོད་པ་ལས།
སྒོའི་ཐད་སོར་མེ་མ་མུར་གྱི་འོབས་དང་དེ་ནས་རིམ་པ་བཞིན་དུར་མྱགས་ཀྱི་འདམ་དང་། སྤུ་གྲིའི་ལམ་སོགས་
དང་། ཆུ་ཀླུང་རབ་མེད་རྣམས་ནི་སྡུག་བསྔལ་གྱི་ཁྱད་པར་དཔག་མེད་མྱོང་པའི་ཚུལ་བསམ། གཉིས་པ་གྲང་
དམྱལ་ནི། གྲང་དམྱལ་བརྒྱད་ཀའི་གནས་ཀྱི་འོག་ཁ་བའི་ཐད་དང་འཁྱག་རོམ། མཐའ་གངས་རིའི་ཕྲེང་བ།
ནང་མུན་པས་ཁྱབ་ཅིང་ཁ་བ་རླུང་དང་འཐེབ་པའི་བུ་ཡུག་འཚུབ་པས་འདྲ་བ་དེའི་ནང་དུ་རང་ཉིད་སྐྱེས་པར་
བསམ། དང་པོ་ཆུ་བུར་ཅན་ནི། ལུས་ལ་ཁ་བའི་བུ་ཡུག་ཆེན་པོ་རླུང་གི་ཕྱོགས་ཀུན་ནས་བཏབ་པས་ཆུ་བུར་
འབྱུང་ཞིང་འཁུམས་པའི་སྡུག་བསྔལ་མྱོང་བར་བསམ། ཆུ་བུར་རྡོལ་བ་ནི། དེ་ལས་ཀྱང་གྲང་ནས་ཆུ་བུར་རྡོལ་
ཏེ་རྣག་ཁྲག་སོགས་འཛག ཨ་ཆུ་ཟེར་བ་ནི། དེ་ལས་གྲང་ནས་སྐད་གདངས་དྲག་པོས་དེ་ལྟར་དུ་འདོན། ཀྱི་
ཧུད་ཟེར་བ་ནི། དེ་བས་ཀྱང་གྲང་ནས་སྐད་ཀྱི་ཕུགས་ནས་གདང་དེ་སྐད་འདོན། སོ་ཐམ་ཐམ་པ་ནི། སྔར་

༄༅། ། རྗེ་བཙུན་གྲགས་པ་བཤུད་སྒྲུབ་ཀྱི་གསུང་འབུམ་བཞུགས་སོ། །
ཡ་
ལས་ཀྱང་གྲང་ནས་སྐད་འདོན་མི་ནུས་པར་སོ་ཐམ་ཐམ་བྱེད། ། ཨུཏྤལ་ལྟར་གས་པ་ནི། དེ་ལས་ཀྱང་གྲང་ནས་
ལུས་ཀྱི་མདོག་སྔོན་པོར་གྱུར་ཏེ་ཁ་ལྔའམ་དྲུག་ཏུ་གས། པདྨ་ལྟར་གས་པ་ནི། དེ་བས་ཀྱང་གྲུང་ནས་ཤའུ་དམར་
ཧུ་རེ་བར་བྱུང་ནས་ཚལ་བ་བཅུ་སོགས་སུ་གས། པདྨ་ཆེན་པོ་ལྟར་གས་པ་ནི། དེ་ལས་ཀྱང་ཤིན་ཏུ་གྲང་ནས་
ལུས་ཀྱི་མདོག་དམར་པོར་གྱུར་ཏེ་ཁ་བརྒྱ་འམ་དེ་ལས་མང་དུ་གས་པའི་སྡུག་བསྔལ་དཔག་མེད་མྱོང་བར་བསམ།
ཡུན་ཚད་ནི། ཏིལ་གྱི་སྦྱང་མ་ག་ཏའི་བྲེ་བོ་ཆེའི་ཁལ་བརྒྱད་ཅུ་བ་ཞིག་ཏིལ་གྱིས་བྱུར་བུར་བཀང་སྟེ། ལོ་བརྒྱ་
བརྒྱ་ནས་ཏིལ་རེ་རེ་བྱུང་བས་ཏིལ་དེ་མ་ལུས་པར་ཟད་པའི་ཡུན་ནི། ཆུ་བུར་ཅན་གྱི་ཚེ་ཚད་དང་། གཞན་
རྣམས་སྔ་མ་ལས་ཕྱི་མ་ཉི་ཤུ་ཉི་ཤུས་རིང་བར་གསུངས་པས། ད་ལྟ་དགུན་གྱི་ལྷག་པ་ཤིན་ཏུ་གྲང་བའི་ནང་དུ་
གཅེར་བུར་རིང་དུ་གནས་པ་ལྟ་ཅི། ཅུང་ཟད་གནས་ནའང་གྲང་བའི་སྡུག་བསྔལ་བཟོད་དཀའ་ན། སྔར་གྱི་
སྡུག་བསྔལ་ཆེ་ལ་ཡུན་རིང་བ་དེ་ཇི་ལྟར་བཟོད་སྙམ་དུ་རང་རྒྱུད་ལ་བཀར་ནས་བསམ། གཞན་ཡང་དམྱལ་བ་
གཉིས་ཀྱི་འཁོར་དང་མིའི་ཡུལ་དང་མཚོ་འགྲམ་སོགས་ན་ཉི་ཚེ་བའི་དམྱལ་བ་ཐག་པ་དང་གཏུན་དང་ཕྱག་མ་
དང་གབ་དང་རྩིག་པ་དང་བྲུ་ཆེན་ལ་སོགས་པའི་དབྱིབས་ཅན་ཡོད་པར་བཤད་པ་རྣམས་ཀྱི་སྡུག་བསྔལ་ཡང་
བསམ་མོ། ། གཉིས་པ་དུད་འགྲོ་ནི། བྱིངས་ན་གནས་པ་ནི་ཆུ་མཚམས་མན་ཆད་ཀྱི་ཁོངས་སུ་འབྲུའི་ཕུང་པོ་
ལྟར་སྤུངས་ནས་ཡོད་ཅིང་། ཚེ་བས་ཆུང་བ་དག་ཟ་ཞིང་ཆུང་བས་ཆེ་བའི་ལུས་འབིག་པ་དང་། མུན་ནག་
འཐིམ་པས་རང་གི་རྐང་ལག་བརྐྱང་བསྐུམ་ཙམ་ཡང་མི་མཐོང་ཞིང་གཅིག་གིས་གཅིག་མནན་པའི་སྡུག་བསྔལ་
དང་། ཀླུའི་རིགས་ལ་བྱེ་ཚན་དང་ནམ་མཁའ་ལྡིང་གི་འཇིགས་པ་དང་། བྱ་དང་རི་དྭགས་སོགས་སུ་སྐྱེས་ན་
རྔོན་པ་སོགས་ཀྱིས་གཙེས་པ་དང་། རྟ་གླང་བོང་བུ་སོགས་ལ་བཀོལ་སྤྱོད་བརྡེག་པ་སོགས་ཀྱི་སྡུག་བསྔལ་ཡོད་
ཚུལ་རྣམས་བསམ། མདོར་ན་ད་ལྟ་རང་ལ་གཞན་གྱིས་བརྡེག་པའི་སྡུག་བསྔལ་ཅུང་ཟད་ཀྱང་མྱོང་མི་འདོད་ན།
ཕྱི་མར་བོང་བུ་ལྟ་བུར་གྱུར་ནས་གཞན་ཞིག་གིས་ཁུར་བཀལ་བཞིན་པར་རྡེག་འཚོག་ཡང་ཡང་བྱེད་ན་དེའི་སྡུག་
བསྔལ་ཇི་ལྟར་བཟོད་སྙམ་དུ་བསམ་པར་བྱའོ། ། གསུམ་པ་ཡི་དྭགས་ནི། འདོད་པའི་དངོས་པོ་མཐའ་དག་
གིས་དབེན་ཞིང་ཤིན་ཏུ་ཉམ་ང་བའི་གནས་སུ་སྐྱེས་པར་མོས་ཏེ། དེ་ལ་ཕྱིའི་སྒྲིབ་པ་ཅན་ནི་བཟའ་བཏུང་གི་
རིགས་མི་རྙེད་ཅིང་། གལ་ཏེ་ཆུ་ཀླུང་དང་ལྗོན་ཤིང་འབྲས་བུ་ཅན་སོགས་མཐོང་ནས་ཚུར་ཕྱིན་པ་ན་མཚོན་ཆ་
ཐོགས་པའི་སྲུང་མས་འགེགས་པའམ། ཡང་ན་རྣག་ཁྲག་སོགས་སུ་མཐོང་བ་དང་། ནང་གི་སྒྲིབ་པ་ཅན་ནི་ཁ་
ཁབ་མིག་ཙམ་མགྲིན་པ་རྟ་རྔ་ཙམ་ལྟོ་བ་ཡུལ་ལྗོངས་ཙམ་ཡན་ལག་འཇག་མ་ཙམ་ཏུ་གྱུར་ནས། ཟས་སྐོམ་མི་རྙེད་
ཅིང་རྙེད་ཀྱང་ཁར་མི་ཤོང་ལ་ཤོང་ཡང་མགྲིན་པར་མི་ཐར་ཐར་ཀྱང་ལྟོ་བ་མི་ཁེངས། ཟས་སྐོམ་གྱི་སྒྲིབ་པ་ཅན་ནི་
10

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། ། 
مصححهعبععسع
ཟོས་ཤིང་འཐུངས་པ་རྣམས་མེ་འབར་ནས་འཁོར་བ་འཚོ་ཅིང་། མི་གཙང་བ་དང་རང་གི་+ དབྱར་ཉི་ཟེར་
ཡང་ཚ་ལ་དགུན་ཉི་ཟེར་ཡང་གྲང་བའི་སྡུག་བསྔལ་མྱོང་ཚུལ་རྣམས་བསམ། མདོར་ན་ད་ལྟ་རང་ཟས་སྐོམ་མེད་
པར་ཉིན་ཞག་གཅིག་ཀྱང་འདུག་དཀའ་ན་ཡི་དྭགས་ཞིག་ཏུ་སྐྱེས་ནས་ཟས་སྐོམ་མི་རྙེད་པའི་བཀྲེས་སྐོམ་གྱི་སྡུག་
བསྔལ་རྒྱུན་རིང་དུ་མྱོང་བར་འགྱུར་བ་ཇི་ལྟར་བཟོད་སྙམ་དུ་ཡང་ཡང་བསམ། དེའི་ཕྱིར་དེ་དག་ལས་ཐར་བའི་
ཐབས་ད་ལྟ་ཉིད་ནས་བསྒྲུབ་པར་བྱའོ་སྙམ་དུ་བསམ། གཉིས་པ་ཕྱི་མར་བདེ་བའི་ཐབས་ལ་གཉིས། བསྟན་
པའི་འཇུག་སྒོ་སྐྱབས་འགྲོ་སྦྱང་བ་དང་། བདེ་ལེགས་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པའོ། །
དང་པོ་ལ་གཉིས། དངོས་དང་། བསླབ་བྱའོ། ། དང་པོ་ནི། གོང་དུ་བརྗོད་པའི་ངན་འགྲོའི་སྡུག་བསྔལ་དེ་
རྣམས་ལས་སྐྱོབ་པའི་སྐྱབས་ཡང་དག་ཞིག་འཚོལ་དགོས་པར་འདུག་པས། དེ་ནི་ཇི་སྐད་དུ། སངས་རྒྱས་ཆོས་
དང་དགེ་འདུན་ཏེ། ། ཐར་བ་འདོད་པ་རྣམས་ཀྱི་སྐྱབས། ། ཞེས་གསུངས་པ་ལྟར། སངས་རྒྱས་བཅོམ་ལྡན་
འདས་དེ་སྐུ་མཚན་དཔེས་སྤྲས་ཤིང་མཐོང་ན་མི་མཐུན་པ་མེད་པ། གསུང་ཡན་ལག་དྲུག་ཅུ་རྩ་བཞི་དང་ལྡན་
ཞིང་སེམས་ཅན་ཐམས་ཅད་ཀྱི་སྐད་དང་མཐུན་པའི་དྲི་བའི་ལན་འདེབས་ནུས་པ། ཐུགས་ཤེས་བྱ་མཐའ་དག་
མངོན་སུམ་དུ་གཟིགས་ཤིང་སེམས་ཅན་ཐམས་ཅད་ལ་ཐུགས་རྗེས་རྒྱུན་ཆད་མེད་པར་གཟིགས་པ། འཕྲིན་ལས་
འགྲོ་བའི་དོན་ལ་འབད་མེད་ལྷུན་གྲུབ་ཏུ་འཇུག་པའི་སྒོ་ནས་རྒྱུན་མི་ཆད་དུ་ཕན་འདོགས་པ། རང་འཇིགས་པ་
མཐའ་དག་ལས་གྲོལ་ཞིང་གཞན་སྒྲོལ་བ་ལ་མཁས་པ་སོགས་ཀྱི་ཡོན་ཏན་དང་ལྡན་པས་སྐྱབས་སྟོན་པ་པོར་འོས།
དེ་ལྟ་བུའི་སངས་རྒྱས་དེ་སྤངས་རྟོགས་ཀྱི་ཆོས་སྔ་མ་མངོན་དུ་མཛད་པ་ལས་བྱུང་བས་ལུང་གི་བརྗོད་བྱར་གྱུར་
པའི་སྤངས་རྟོགས་ཀྱིས་བསྡུས་པའི་རྟོགས་པའི་ཆོས་དཀོན་མཆོག་རྣམས་སྐྱབས་དངོས་སུ་འོས། ཆོས་དཀོན་
མཆོག་དེ་ཡང་སློབ་པ་འཕགས་པ་རྣམས་ཀྱིས་ཚུལ་བཞིན་དུ་བསྒྲུབ་པར་མཛད་པ་ལ་རག་ལས་བས་འཕགས་པ་དེ་
རྣམས་སྐྱབས་བསྒྲུབ་པའི་ཟླ་གྲོགས་སུ་འོས་པའི་ཚུལ་རྣམས་བསམས་ཏེ། དེ་དག་གི་ཡོན་ཏན་དྲན་པའི་སྒོ་ནས་
དད་པ་ཤུགས་ཅན་བྱ་ཞིང་དཔུང་གཉེན་ཞུ་འདོད་ཀྱི་བློ་དུང་དུང་བ་ཞིག་བསྐྱེད་པས། དེའི་མཐུའི་ཇི་སྐད་དུ།
གང་ཞིག་མོས་པ་གཙོར་བྱེད་པ། ། དེའི་མདུན་ན་ཐུབ་པ་བཞུགས། ། ཞེས་གསུངས་པ་ལྟར། སྐྱབས་ཡུལ་དེ་
རྣམས་ཐུགས་རྗེས་དབང་གིས་མདུན་གྱི་ནམ་མཁར་མངོན་སུམ་དུ་བྱོན་བྱུང་སྙམ་དུ་བསམས་ལ། རྐང་གཉིས་
རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ ། བདག་འཁོར་བ་དང་ངན་སོང་གི་འཇིགས་པ་ལས་སྒྲོལ་བའི་
སྟོན་པ་མཛད་དུ་གསོལ། འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། ། བདག་ལ་
འཁོར་བ་དང་ངན་སོང་གི་འཇིགས་པ་ལས་སྒྲོལ་པའི་སྐྱབས་དངོས་མཛད་དུ་གསོལ། ཚོགས་རྣམས་ཀྱི་མཆོག་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དགེ་འདུན་ལ་སྐྱབས་སུ་མཆིའོ། ། བདག་འཁོར་བ་དང་ངན་སོང་གི་འཇིགས་པ་ལས་སྒྲོལ་བའི་ཟླ་གྲོགས་མཛད་
དུ་གསོལ། ཞེས་ཉེར་གཅིག་གམ་བདུན་སོགས་བརྗོད་ཅིང་འོད་ཟེར་འཕྲོསྦྱང་བྱ། གཉིས་པ་བསླབ་བྱ་ནི།
སངས་རྒྱས་ལ་སྐྱབས་སུ་སོང་ནས་འཇིག་རྟེན་པའི་ལྷ་ལ་སྐྱབས་སུ་མི་འགྲོ་ཞིང་དེའི་སྐུ་བརྙན་རྣམས་ལའང་སངས་
རྒྱས་དངོས་ཀྱི་འདུ་ཤེས། ཆོས་ལ་སྐྱབས་སུ་སོང་ནས་སེམས་ཅན་ལ་གནོན་ཚེ་སྤོང་ཞིང་ཚིག་བཞི་པ་ཡན་ལའང་
ཆོས་དཀོན་མཆོག་གི་འདུ་ཤེས། དགེ་འདུན་ལ་སྐྱབས་སུ་སོང་ནས་མུ་སྟེགས་ཅན་ནམ་སྡིག་གྲོགས་དང་འདྲེས་
མི་ཆེ་ཞིང་རབ་བྱུང་གི་རྟགས་ཅན་ཙམ་ལའང་དགེ་འདུན་དངོས་ཀྱི་འདུ་ཤེས་འཇོག་པ་དང་། ཅི་ཟ་ཅི་འཐུང་གི་
ཕུད་ཀྱིས་མཆོད་པར་བྱའོ། ། སྐྱབས་སུ་སོང་བའི་ཕན་ཡོན་ནི། ནང་པ་སངས་རྒྱས་པར་ཚུད་པ་དང་། ལས་
སྒྲིབ་འདགས་པ། ཚོགས་རྫོགས་པར་འགྱུར་བ་སོགས་མང་ངོ༌། ། གཉིས་པ་རྩ་བ་ཡིད་ཆེས་ཀྱི་དད་པ་སྦྱངས་བ་
ནི། དཀོན་མཆོག་ལ་སྐྱབས་སུ་སོང་ཡོང་ཡང་ལས་དཀར་ནག་བླངས་དོར་ཕྱིན་ཅི་ལོག་ཏུ་སྤྱད་ན་དཀོན་མཆོག་
གིས་ཀྱང་སྐྱོབ་མི་ནུས་པས། ལས་དཀར་ནག་ལ་འདོར་ལེན་ཚུལ་བཞིན་དུ་བྱ་དགོས་ལ། དགེ་མི་དགེའི་ལས་ལ་
ནང་གསེས་ཀྱིས་ཕྱེ་ན་རྣམ་གྲངས་ལ་ནང་གསེས་ཀྱིས་ཕྱེ་ན་རྣམ་གྲངས་མང་ཡང་། རགས་པ་རྣམས་བསྡུས་ན་
དཀར་ནག་གི་ལས་ལམ་བཅུ་ཚན་གཉིས་སུ་འདུ་བས། འདི་ལ་གསུམ། ནག་པོའི་ལས་འབྲས། དཀར་པོའི་
ལས་འབྲས། དེ་དག་ལ་འཇུག་རྡོག་ཇི་ལྟར་བྱའོ། ། དང་པོ་ས་བཅུ་ལས། སྲོག་གཅོད་པ་ནི། གཞི་རང་ལས་
གཞན་པའི་སེམས་ཅན་བསམ་པའི་ཁྱད་པར་དེར་འདུ་ཤེས་ཤིང་ཉོན་མོངས་དུག་གསུམ་གང་རུང་གི་སྒོ་ནས་ཀུན་
སློང་གསོད་པར་འདོད་དེ་སྦྱོར་བ་རང་ངམ་གཞན་ལ་བྱེད་དུ་བཅུག་པས་མཚོན་དུག་སོགས་ཅི་རིགས་བྱས་པའི་
རྐྱེན་གྱིས་མཐར་ཐུག་རང་གི་སྔོན་དུ་ཤི་བ་ན་སྲོག་གཅོད་ཀྱི་མི་དགེ་བའི་ལས་ཀྱི་དངོས་གཞི་རྫོགས། མ་བྱིན་ལེན་
ནི། གཞི་རང་ལ་མི་དབང་ཞིང་གཞན་གྱིས་བདག་དུ་བཟུང་བའི་གསེར་སོགས་ལ་དེར་འདུ་ཤེས་ཤིང་ཉོན་
མོངས་གང་རུང་གི་སྒོ་ནས་ཀུན་སློང་འབྲོལ་བར་འདོད་དེ་སྦྱོར་བ་ཐབས་སན་ཚོགས་ཀྱིས་བླངས་ཏེ་མཐར་ཐུག་
ཐོབ་བློ་སྐྱེ་སན་པ་ན་རྫོགས། ལོག་གཡེམ་ནི། གཞི་གཞན་གྱིས་བདག་དུ་བཟུང་བའམ་རང་གི་ཉེ་དུ་སོགས་
བགྲོད་བྱ་མིན་པ་དང་བགྲོད་བྱ་ཡིན་ཀྱང་ཁ་དང་བཤང་ལམ་སོགས་ཡན་ལག་མིན་པ་དང་། རྟེན་གྱི་དྲུང་སོགས་
གནས་མིན་པ་དང་བསྙེན་གནས་པ་སོགས་དུས་མ་ཡིན་པ་གང་རུང་ལ་དེར་འདུ་ཤེས་ཤིང་། ཉོན་མོང་གང་རུང་
གི་སྒོ་ནས་ཀུན་སློང་བགྲོད་པར་འདོད་དེ་ཨར་བ་དེའི་དོན་ལ་བརྩོན་པ་མཐར་ཐུག་གཉིས་ཀྱི་གཉིས་སྤྲད་པ་
སོགས་ལས་རྫོགས། རྫུན་དུ་སྨྲ་བ་ནི། གཞི་མངོན་ཤེས་སོགས་མེད་པ་ལྟ་བུ་ལ་དེར་འདུ་ཤེས་ཤིང་ཉོན་མོངས་
གང་རུང་གི་སྒོ་ནས་ཀུན་སློང་འདུ་ཤེས་བསྒྱུར་ནས་སྨྲ་བར་འདོད་དེ་སྦྱོར་བ་ལུས་ངག་གང་རུང་གི་རྣམ་འགྱུར་
12

༄༅། །བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན །
བསྟན་པས་མཐར་ཐུག་ཕ་རོལ་པོས་དོན་གོ་བ་ན་རྫོགས། ཕྲ་མ་ནི། གཞི་གང་ཟག་གཉིས་ལྟ་བུ་ལ་དེར་འདུ་
ཤེས་ཤིང་ཉོན་མོངས་བགང་རུང་གི་སྒོ་ནས་ཀུན་སློང་དབྱེ་བར་འདོད་དེ་སྦྱོར་བ་འབྱེད་ནུས་ཀྱི་ཚིག་སྨྲས་པ་མཐར་
ཐུག་དོན་གོ་བ་ན་རྫོགས། ཚིག་རྩུབ་ནི། གཞི་མནར་སེམས་སྐྱེ་བའི་གཞིར་གྱུར་པའི་སེམས་ཅན་ལ་དེར་འདུ་
ཤེས་ཤིང་ཉོན་མོངས་གང་རུང་གི་སྒོ་ནས་ཀུན་སློང་ངག་རྩུབ་པོ་སྨྲ་བར་འདོད་དེ་སྦྱོར་བ་ཕ་རོལ་པོའི་སྐྱོན་བརྗོད་
པས་མཐར་ཐུག་དོན་གོ་བ་ན་རྫོགས། ངག་འཁྱལ་ནི། གཞི་དོན་མེད་པ་དང་ལྡན་པ་ལ་དེར་འདུ་ཤེས་ཤིང་ཉོན་
མོངས་གང་རུང་གི་སྒོ་ནས་ཀུན་སློང་བྱུང་རྒྱལ་དུ་སྨྲ་བར་འདོད་དེ་སྦྱོར་བ་ངག་འཁྱལ་སྨྲ་བར་རྩོམ་པས་མཐར་
ཐུག་སྨྲས་ཟིན་པ་ན་རྫོགས། བརྣབ་སེམས་ནི། གཞི་གཞན་གྱི་ནོར་དང་ལོངས་སྤྱོད་ཚ་དེར་འདུ་ཤེས་ཤིང་རང་
ནོར་ལ་ཆགས་སེམས་དང་གསོག་སེམས། གཞན་ནོར་ལ་རོ་མྱངས་སེམས་དང་འཁུ་ སེམས་ངོ་ཚ་དང་ཉིས་
དམིགས་ཟིལ་གྱིས་ནོན་པའི་ཆོས་ལྔ་ཉོན་མོངས་གང་རུང་གི་སྒོ་ནས་ཀུན་སློང་བདག་བྱ་བར་འདོད་དེ་སྦྱོར་བ་
རང་ལ་འབྱུང་བའི་ཆེད་དུ་ཡིད་ཀྱིས་ཀྱིས་རྩོལ་བས་མཐར་ཐུག་དེར་སྨོན་ཅིང་ཐག་བཅད་ན་རྫོགས། གནོད་
སེམས་ནི། གཞི་ཡིད་དུ་མི་འོང་བའི་སེམས་ཅན་ལ་དེར་འདུ་ཤེས་ཤིང་གནོད་བྱེད་ཀྱི་རྒྱུ་ལ་མཚན་མར་འཛིན་
པའི་ཞེ་སྡང་། གནོད་བྱེད་ལ་མི་བཟོད་པ། ཚུལ་མིན་ཡིད་བྱེད་དྲན་པའི་འཁོན་འཛིན། བརྡེག་པ་སོགས་བྱས་
ན་སྙམ་པའི་འཁུ་སེམས། ངོ་ཚ་དང་ཉིས་དམིགས་ཟིལ་གྱིས་ནོན་པའི་ཆོས་ལང་ལྡན་གྱི་མོངས་གང་རུང་གི་སྒོ་
ནས་ཀུན་སློང་བརྡེག་གསོད་སོགས་བྱ་པར་འདོད་དེ་སྦྱོར་བ་དེ་བྱེད་པར་རྩོལ་ཞིང་མཐར་ཐུག་དངོས་སུ་ནུས་ན་
བྱེད་པར་ཐག་བཅད་པ་ན་རྫོགས། ལོག་ལྟ་ནི། གཞི་དཀོན་མཆོག་དང་ལུས་འབྲས་ལྟ་བུ་ཡོད་པའི་དོན་ལ་མེད་
པར་འདུ་ཤེས་ཤིང་ཅོན་མོངས་དུག་གསུམ་གང་རུང་གི་སྒོ་ནས་ཀུན་སློང་སྐུར་བ་འདེབས་པར་འདོད་དེ་སྦྱོར་བ་
བསམས་པ་ལྟར་མེད་པར་ཐག་བཅད་པ་ན་ལོག་ལྟའི་དངོས་གཞི་རྫོགས་པར་འགྱུར་ཚུལ་རྣམས་བསམ། དེ་དག་
ནང་གསེས་ཀྱི་ལྕི་ཡང་ནི། ལུས་ངག་གི་བདུན་སྔ་མ་སྔ་མ་ལྕི་ལ་ཡིད་ཀྱི་གསུམ་ཕྱི་མ་ཕྱི་མ་ལྕི། སྤྱིར་བླ་མ་དཀོན་
མཆོག་ལམ་སོགས་ལ་ཕན་གནོད་གང་བྱས་ཀྱང་ཞིང་གི་སྒོ་ནས་སྟོབས་ཆེ། བསམ་པ་ཤུགས་དྲགས་ཅིང་རྒྱུན་
རིང་པོར་བྱས་པ་དང་། ཤེས་བཞིན་ཁྱད་གསོད་དང་སེམས་ཅན་མང་པོའི་དོན་དུ་བྱས་པ་སོགས་བསམ་པའི་སྒོ་
ནས་སྟོབས་ཆེ། མཆོད་སྦྱིན་རྣམ་དག་དང་སྒྲུབ་པའི་མཆོད་པ་སོགས་དངོས་པོའི་སྒོ་ནས་སྟོབས་ཆེ། སྤྱིར་སྡོམ་
པ་དང་ལྡན་མི་ལྡན་གཉིས་ལས་ལྡན་པའི་བྱས་པ་ནི་རྟེན་གྱི་སྒོ་ནས་སྟོབས་ཆེ་བའི་ཚུལ་སོགས་ཀྱང་ཤེས་པར་བྱ།
དེ་དག་གི་འབྲས་བུ་ཇི་ལྟ་བུ་ཡིན་པ་ནི། ས་བོན་སན་ཚོགས་བཏབ་ཀྱང་འབྲས་བུ་མི་འཆོལ་བ་ལྟར། སྡིག་པ་
ཤིན་ཏུ་ལྕི་བས་རྣམ་སྨིན་གྱི་འབྲས་བུ་དམྱལ་བ། འབྲིང་གིས་ཡི་དྭགས། ཆུང་ངུས་དུད་འགྲོར་སྐྱེ། རྒྱུ་མཐུན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་འབྲས་བུ་སྲོག་གཅོད་ཀྱིས་ཚེ་ཐུང་། མ་བྱིན་ལེན་གྱིས་ལོངས་སྤྱོད་དབུལ། ལོག་གཡེམ་གྱིས་ཆུང་མ་བསྲུང་དུ་
མི་བཏུབ། རྫུན་གྱིས་མི་ཁ་སྡང་། ཕྲ་མས་མཛའ་ཉུང་། ཚིག་རྩུབ་གྱིས་མི་སྙན་པ་ཐོས། ངག་འཁྱལ་གྱིས་ཚིག་
མི་བཙུན། བརྣབ་སེམས་ཀྱིས་རེ་བ་མི་འགྲུབ། གནོད་སེམས་ཀྱིས་འཇིག་སྐྲག་ཆེ། ལོག་ལྟས་ཡང་དག་པའི་
དོན་ལ་རྨོངས། བདག་པོ་འབྲས་བུ་ཡང་རིམ་པར་སྦྱར་ཏེ། གང་དུ་སྐྱེས་པ་དེར་བཟའ་བཏུང་དང་སྨན་གྱི་ནུས་
པ་ཉམས། ལོ་འབྲས་ཉུང་ཞིང་སྨིན་མི་ནུས། འདམ་ལྔ་བ་མང་། འཇིགས་སྐྲག་ཆེ། ས་ཕྱོགས་མི་སྙོམ་ཤིང་
བགྲོད་དཀའ་སྡོང་དུམ་དང་ཚེར་མ་དང་རྡོ་སོགས་མང་། ལྗོན་ཤིང་ལ་འབ། ས་བུ་མི་ཆགས། ཕུན་ཚོགས་
འགྲིབ། དགྲ་གདོན་ཀྱིས་འཚེ། བཟང་བན་གོ་ལྡོག་པར་འགྱུར་བ་སོགས་བསམ། གཉིས་པ་དཀར་པོའི་ལས་
ལམ་ནི་གོང་དུ་བཤད་པ་ལྟར་མི་དགེ་བ་བཅུ་གོ་ལྡོག་པ་ནི་དགེ་བ་བཅུ་ཡིན་ལ། དགེ་བའི་ལས་ཆུང་འབྲིང་ཆེན་
པོ་གསུམ་གྱིས་རྣམ་སྨིན་གྱི་འབྲས་བུ་རིམ་པ་བཞིན་དུ་མི་འདོད་ལྷ་གོང་མའི་ལྷར་སྐྱེ། རྒྱུ་མཐུན་ནི་ཚེ་རིང་བ་
སོགས་དང་། བདག་འབྲས་ནི་སྨན་མཐུ་ཆེ་བ་སོགས་སྔར་ལས་ལྡོག་སྟེ་སྦྱར་བ་འབྱུང་བའི་ཚུལ་བསམ། སྦྱིན་པ་
ལྟ་བུ་གཞི་ནས་མཐར་ཐུག་གི་བར་དགེ་སེམས་ཁོ་ནས་ཟིན་པ་ནི་གཅིག་ཏུ་དཀར་བའི་ལས་དང་། སྲོག་གཅོད་ལྟ་
བུ་དེ་དག་སྡིག་སེམས་ཁོ་ནས་ཟིན་པ་ནི་གཅིག་ཏུ་ནག་པོའི་ལས་ཡིན་ལ། དེ་བཞིན་དུ་བསམ་པའི་དབང་གིས་
ལས་ནག་ལ་རྣམ་སྨིན་དཀར་བ་དང་ལས་དཀར་ལ་རྣམ་སྨིན་ནག་པ་ནི་འདྲེས་མའི་ལས། འཕེན་བྱེད་དགེ་བས་
འཕངངས་ལ་རྫོགས་བྱེད་མི་དགེ་བས་རྫོགས་པ་དང་མི་དགེ་བས་འཕངས་ཤིང་དགེ་བ་རྫོགས་པ། མྱོང་བར་ངེས་
པ་མྱོང་བར་མ་ངེས་པ་ཚེ་འདི་ལ་མྱོང་བ་ཕྱི་མར་མྱོང་བའི་ལས་ཀྱི་ཁྱད་པར་རྣམས་བསམས་ནས་བླང་དོར་བྱེད་
འདོད་བསྐྱཕད་ཅིང་དཔྱད་སྒོམ་བྱ། ཁྱད་པར་རྣམ་མཁྱེན་སྒྲུབ་པའི་རྟེན་དུས་ཆོད་ཆེ་བས། ཚེ་ཁ་དོག་རིགས་
དབང་ཕྱུག་ཚིག་བཙུན་པ་དབང་ཆེ་བ་སྐྱེས་པ་ཡིན་པ་སྟོབས་དང་ལྡན་པ་སྟེ་རྣམ་སྨིན་གྱི་ཡོན་ཏན་བརྒྱད་ལྡན་གྱི་
ལུས་རྟེན་ཐོབ་པའི་ཐབས་སུ། གཞན་གྱི་སོག་སྐྱོབ་ལ། རྟེན་ལ་མེར་མེ་འབུལ་བ་ལ་སོགས་རྒྱུ་བརྒྱད་བསྒྲུབས་པ་
ལ་འབད་པར་བྱའོ། ། གསུམ་པ་འཇུག་རྡོག་ལྟར་བྱ་བ་ནི། དེ་ལྟར་ལས་འབྲས་ཀྱི་རྣམ་གཞག་ཤེས་ནས་རྒྱལ་
བས་གསུངས་པ་ལ་ཡིད་ཆེས་པའི་སྒོ་ནས་དགེ་སྡུག་ལ་བླང་དོར་ལེགས་པར་བྱ། དེ་ལྟར་བྱས་ཀྱང་བག་མེད་པ་
དང་ཉོན་མོང་བའི་དབང་གིས་ཉེས་པ་བྱུང་བ་ལ་འཇིགས་པས་ཡིད་བློང་བློང་པོར་གྱུར་བ་ན། དཀོན་མཆོག་གི་
རྟེན་གྱི་གྲུང་དུ་སྐྱབས་འགྲོ་དང་བྱང་ཆུབ་ཀྱི་སེམས་སྒོམ་པ་རྟེན་གྱི་སྟོབས། སྔར་བྱས་གྱི་སྡུག་པ་ལ་འགྱོད་པ་སུན་
འབྱིན་པའི་སྟོབས། ཕྱིན་ཆད་མི་བྱེད་པ་སླར་ལྡོག་པའི་སྟོབས། ཕྱག་འཚལ་ཞིང་ཕུང་བོ་གསུམ་པ་འདོན་པ་
སོགས་གཉེན་པོ་ཀུན་དུ་སྤྱོད་པའི་སྟོབས་རྣམས་ཉམས་སུ་ལེན་པ་ལ་འབད་པར་བྱའོ། ༈ །
14

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
གཉིས་པ་འབྲིང་དང་ཐུན་མོང་བའི་ལམ་ལ་བློ་སྦྱོང་བ་ནི། ལམ་སྒྲོན་ལས། སྲིད་པའི་བདེ་ལ་རྒྱབ་ཕྱོགས་
ཤིང་། ། སྡིག་པའི་ལས་ལས་ལྡོག་བདག་ཉིད། ། གང་ཞིག་རང་ཞི་ཙམ་དོན་གཉེར། ། སྐྱེས་བུ་དེ་ནི་འབྲིང་
ཞེས་བྱ། ། ཞེས་གསུང་པ་ལྟར་ཉམས་སུ་ལེན་པ་ལ། གོང་དུ་བརྗོད་པ་ལྟར་ཉམས་སུ་བླངས་པས་ངན་འགྲོ་ལས་
ཐར་བ་ཞིག་བྱུང་ཀྱང་དེ་ཙམ་གྱིས་མི་ཆོག་གི། ལས་ཉོན་གྱི་དབང་གིས་འཁོར་བའི་གནས་སུ་ཉིང་འཚམས་སྦྱོར་
བའི་བཅིངས་པ་ལས་གྲོལ་བའི་ཐར་པ་ཐོབ་པར་བྱ་དགོས་པས་འདི་ལ་གཉིས། ཐར་པ་དོན་གཉེར་གྱི་བློ་བསྐྱེད་
པ་དང་། དེར་བགྲོད་པའི་ལམ་གྱི་རང་བཞིན་བཤད་པའོ། ། དང་པོ་ལ་གཉིས། སྡུག་བསྔལ་འཁོར་བའི་ཉེས་
དམིགས་བང་། ཀུན་འབྱུང་འཁོར་བའི་འཇུག་རིམ་མོ། ། དང་པོ་ལ་ གསུམ། ངན་འགྲོའི་སྡུག་བསྔལ་
བསམས་པ་གོང་དུ་སོང་བས་ན་མི་དང་བདེ་འགས་པར་འགྱུར་བ་སོགས་མང་ངོ་། ། གཉིས་པ་རྩ་བ་ཡིད་ཆེས།
དང་པོ་ནི། ལས་ཉོན་གྱི་དབང་གིས་སྐྱེ་བ་བླངས་པ་འདི་སྐྱེ་རྒུ་ན་འཆི་སོགས་སྡུག་བསྔལ་བ་སན་ཚོགས་པའི་
གནས་སུ་གྱུར་བ་སྟེ། དེ་ཡང་སྐྱེ་བའི་སྡུག་བསྔལ་ནི་མངལ་སྐྱེས་ལ་མཚོན་ན། མའི་མངལ་དུ་ཉིང་འཚམས་སྦྱར་
ནས་བཙའ་བ་ལ་ཐུག་གི་བར་མའི་བཟའ་བཏུང་ཧ་ཅང་ཚ་བ་དང་གྲང་བ་བསྟེན་པའི་རྐྱེན་གྱིས་ཚ་གྲང་གི་སྡུག་
བསྔལ་དང་། འཆོང་པ་དང་རྒྱུགས་པ་སོགས་ཀྱི་ཚེ་སྡུག་བསྔལ་སྣ་ཚོགས་མྱོང་བཞིན་པའི་ངང་ནས་ཞག་ཕྱེད་
དང་སུམ་བརྒྱ་ལྷག་ཙམ་སོང་བ་ན། ལས་ཀྱི་རླུང་གིས་མགོ་ཐུར་དུ་བསྟན་ནས་ཕྱིར་བཙའ་བའི་ཚེ་མངལ་སྒོར་
བཙུར་བ་དང་། བཙས་ནས་སྟན་ལ་བཞག་པ་དང་གཞན་གྱི་ལག་ཏུ་བླངས་པ་སོགས་ཀྱི་ཚེ་ཚ་ཞིང་རྩུབ་པའི་སྡུག་
བསྔལ་སྣ་ཚོགས་མྱོང་བའི་ཚུལ་བསམ། རྒ་བའི་སྡུག་བསྔལ་ནི། ན་ཚོད་དར་བའི་སྐབས་ཀྱི་མདངས་སྟོབས་
ཉམས་ནས་ལུས་རྒུད་སྐྲ་དཀར་སོ་ཐོན་འགྲོ་འདུག་དཀའ་མིག་མི་གསལ་བ་སོགས་འཆི་བ་ལ་ཕྱོགས་པའི་སྡུག་
བསྔལ། ན་བའི་སྡུག་བསྔལ་ནི། ཚོར་བ་སྡུག་བསྔལ་གྱིས་ལུས་སེམས་གདུངས་ཤིང་ཟས་སྐོམ་སྤྱད་དུ་མི་བཏུབ་
པ་སོགས་ཀྱི་སྡུག་བསྔལ། འཆི་བའི་སྡུག་བསྔལ་ནི། སྨན་པ་སོགས་ཀྱིས་བོར་ཏེ་བཀྲག་མདངས་ཉམས། ཁ་
སྐམས། མཆུ་བཛེས། སྣ་ཞོམས། མིག་དོང་མོར་སོང་། གཉེན་བཤེས་རྣམས་ཀྱིས་བསྐོར་ནས་སྨྲེ་ངག་འདོན་
དུ་འཁོར་ལོངས་སྤྱོད་ཕུན་སུམ་ཚོགས་པ་རྣམས་དང་ལུས་འདི་ཉིད་ཀྱང་མལ་དུ་བཞག་ནས་མི་འདོད་བཞིན་དུ་
འཆི་དགོས་པའི་སྡུག་བསྔལ། མི་སྡུག་པ་དང་འཕྲད་པ་ནི། དགྲ་དང་འཕྲད་པའམ་གཏམ་ངན་གྱིས་འཇིགས་
པ་སོགས་ལས་སྡུག་བསྔལ། སྡུག་པ་དང་བྲལ་བ་ནི་འཕངས་ཤིང་སྡུག་པའི་གཉེན་སོགས་དང་བྲལ་བ་ལས་སྡུག་
བསྔལ། འདོད་པ་བཙལ་ཏེ་རྙེད་པ་ནི། རང་གི་དོན་བསྒྲུབས་ཀྱང་མ་འགྲུབ་པས་སྡུག་བསྔལ་འབྱུང་བའི་ཚུལ་
རྣམས་སྙིང་ཐག་པ་ནས་བསམ་མོ། ། གཉིས་པ་བདེ་འགྲོ་གཞན་གཉིས་ཀྱི་སྡུག་བསྔལ་ནི། ལྷ་མིན་རྣམས་ལྷའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཔལ་འབྱོར་ལ་མི་བཟོད་པའི་ཕྲག་དོག་ལ་བརྟེན་ནས་འཐབ་ཅིང་རྩོད་པའི་སྡུག་བསྔལ་དང་བཅས། ལྷའི་ནང་
ཚན་འདོད་ལྷ་རྣམས་འཆི་བར་ཉེ་བའི་ཚེ། ལུས་ཀྱི་དཀྲག་མདངས་ཉམས་པ་སོགས་འཆི་ལྟོས་ལྔ་དང་ལུས་ཀྱི་
འོད་ཆུང་བ་སོགས་ཉི་བའི་འཆི་ལྟོས་ལྔ་བྱུང་བར་རིག་ནས་སྡུག་བསྔལ་པ་སོགས་དང་བཅས། གོང་མའི་ལྷ་
རྣམས་ལ་སྡུག་བསྔལ་རགས་པ་མེད་ཀྱང་གནས་པ་དང་འཆི་འཕོ་ལ་མ་ཐོབ་པའི་གནས་ངན་ལེན་གྱི་སྡུག་བསྔལ་
དང་བཅས་པའི་ཚུལ་རྣམས་བསམ། གསུམ་པ་རིགས་དྲུག་ཐུན་མོང་བའི་སྡུག་བསྔལ་ནི། འཁོར་བ་ལས་
མཐར་ཕྱིན་ཚངས་པར་གྱུར་ཡང་སླར་བྲན་དུ་འགྱུར་བ་ལྟ་བུ་ནི་འགྲུབ་པའི་སྡུག་བསྔལ། སྐྱེ་རྒ་ན་འཆི་བཞི་ནི་
གྲུབ་པའི་སྡུག་བསྔལ། རྨ་འབྲས་ཚ་བའི་སྡུག་བསྔལ་ཆེར་སོང་བ་ལྟ་བུ་སྡུག་བསྔལ་གྱི་སྡུག་བསྔལ། ཕྱི་ནས་ངལ་
བ་ན་བསྡད་པའི་བདེ་བར་སྣང་ཡང་བསྡད་དྲག་ན་སླར་ཡང་ན་བ་ལྟ་བུ་འགྱུར་བའི་སྡུག་བསྔལ། འཁྱགས་པའི་
སྦུབས་སུ་ཚུད་པ་ཞིག་དེ་ལས་མ་ཐར་བར་དུ་དྲོ་བའི་སྐབས་མེད་པ་ལྟ་བུ་ནི་འདུ་བྱེད་ཀྱི་སྡུག་བསྔལ་ཡིན་ལ།
མདོར་ན་ཉེར་ལེན་གྱི་ཕུང་བོ་འདི་སླངས་ཕྱིན་ད་ལྟ་དང་མ་འོངས་པའི་སྡུག་བསྔལ་འདྲེན་པ་ལས་འོས་མེད་སྙམ་
དུ་བསམ། ཉེར་ལེན་གྱི་ཕུང་པོ་ཞེས་པ་ནི་རྒྱུ་འབྲས་གཉིས་ཀྱི་སྒོ་ནས་བཏགས་པ་ཡིན་ལ། དེ་ཡང་ཉར་ལེན་ནི་
འདུན་པ་དང་འདོད་ཆགས་ལ་ཟེར་ཞིང་། མ་འོངས་པའི་ཕུང་བོ་ཐོབ་འདོད་ཀྱི་འདུན་པ་དང་ད་ལྟའི་ཕུང་པོ་ལ་
ཆགས་པའི་འདོད་ཆགས་ཀྱི་དབང་གིས་ཕུང་པོ་ཕྱི་མ་འགྲུབ་པས་རྒྱུའི་སྒོ་ནས་དང་། ད་ལྟའི་ཕུང་པོ་བར་རྟེན་
ནས་ཀྱང་ཕུང་པོ་ཐོབ་འདོད་ཀྱི་འདུན་པ་དང་འདོད་ཆགས་འདྲེན་པས་འབྲས་བུའི་སྒོ་ནས་བཏགས་པ་སྟེ། དེ་
ལྟར་གཅིག་ལས་གཅིག་འབྱུང་བའི་ཚུལ་གྱིས་འཁོར་བར་འཁོར་བའི་ཚུལ་བསམ། གཞན་ཡང་འཁོར་བ་ན་ཕ་བུ་
དང་བུ་ཕར་འགྱུར་ཞིང་དབང་ཆེ་བ་ཆུང་བ་དང་ཆུང་བའང་ཆེ་བར་འགྱུར་ལ། དགྲ་གཉེན་གོ་བཟློག་སྟེ་འགྱུར་
བ་སོགས་ངེས་པ་མེད་པས་འཁོར་བ་ལ་ཡིད་གཏན་མི་འདུག་སྙམ་དུ་མྱོང་བ་མ་ཐོན་གྱི་བར་དུ་བསྒོམ་མོ། །
གཉིས་པ་ཀུན་འབྱུང་འཁོར་བའི་འཇུག་རིམ་ནི། དེ་ལྟར་འཁོར་བའི་སྡུག་བསྔལ་ཤེས་པར་བྱས་ནས་དེ་མི་
འདོད་ན། དེའི་རྒྱུ་ངོས་བཟུང་ནས་སྤོང་དགོས་པས་རྒྱུ་གང་ཡིན་ན། འདི་ལས་ཉོན་གཉིས་ཡོད་ཀྱང་ཉོན་
མོངས་གཙོ་བོ་ཡིན་ལ། དེ་ནི་སེམས་རྒྱུད་མ་ཞི་བར་བྱེད་པའི་ཤེས་པ་ཞིག་གི་སྟེང་ནས་འཇོག་ཅིང་རྣམ་གྲངས་
པར་ཡང་གཙོ་བོའི་དབང་དུ་བྱས་ན་ལྟ་བ་ལྔ་དང་ལྟ་མིན་ལྔར་འདུ་བས་དེ་དག་རང་རྒྱུད་ཀྱི་སྟེང་དུ་ངོས་བཟུང་ན།
འདོད་ཆགས་ནི་རང་ཉིད་གང་ལ་ཆགས་པ་སྐྱེ་བའི་ཡུལ་དེ་ལ་རྗེས་སུ་ཆགས་པས་ལྟ་བ་དང་རེག་པ་སོགས་ལོངས་
སྤྱོད་འདོད་ཀྱི་བློ་དུང་དུང་ཡོད་པའི་ཉོན་མོངས། ཁོང་ཁྲོ་ནི། དགྲ་ལྟ་བུ་ཞིག་ལ་དམིགས་ནས་མནར་སེམས་
རྩུབ་པོ་ཞེ་སྡང་སོལ་མེ་རླུང་གིས་སྦྱར་པ་ལྟ་བུ་ལམ་ལམ་སྐྱེ་བའི་ཉོན་མོངས། ང་རྒྱལ་ནི། འཇིག་ལྟ་ཡི་དབང་

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན༑ ༑
གིས་རིགས་དང་ཡོན་ཏན་ལོངས་སྤྱོད་སོགས་ལ་བརྟེན་ནས་གང་ཟག་འདིས་བདག་གི་བ་སྤུའི་ཆ་ཙམ་ཡང་མི་བདོ་
སྙམ་དུ་རང་ཉིད་ལ་མཆོག་ཏུ་འཛིན་པ་ཁེངས་པའི་རྣམ་པ་ཅན་གྱི་ཉོན་མོངས། མ་རིག་པ་ནི། ལས་འབྲས་དང་
ཆོས་ཀྱི་གནས་ལུགས་བསྒྲིབ་ཅིང་མི་གསལ་བར་བྱེད་པའི་ཉོན་མོངས། ཐེ་ཚོམ་ཉོན་མོངས་ཅན་ནི། དཀོན་
མཆོག་དང་ལས་འབྲས་སོགས་ཡོད་དམ་མེད་བདེན་ནམ་མི་བདེན་སྙམ་ནས་དོན་མི་འགྱུར་དུ་དོགས་པའི་ཉོན་
མོངས། འཇིག་ལྟ་ནི། ཉེར་ལེན་གྱི་ཕུང་བོའི་སྟེང་ནས་ང་དང་ངའི་ཞེས་རང་དབང་བའི་བདག་ཏུ་འཛིན་པའི་
ཤེས་རབ་ཉོན་མོངས་ཅན། མཐར་ལྟ་ནི། འཇིག་ལྟས་བཟུང་བའི་བདག་དེ་རྟག་པ་ཐར་ཐུག་ཏུ་ལྟ་བའམ་འདི་
ནས་ཕྱི་མར་ཉིང་འཚམས་སྦྱོར་བ་མེད་པར་ལྟ་བའི་ཤེས་རབ་ཉོན་མོངས་ཅན། ལྟ་བ་མཆོག་འཛིན་ནི། འཇིག་
ལྟ་སོགས་ལྟ་ངན་གསུམ་གང་རུང་དང་དེ་དག་ལས་བྱུང་བའི་ཕུང་བོ་ལ་དམིགས་ནས་མཆོག་ཏུ་འཛིན་པའི་ཤེས་
རབ་ཉོན་མོངས་ཅན། ཚུལ་ཁྲིམས་དང་བརྟུལ་ཤུགས་མཆོག་འཛིན་གྱི་ལྟ་བ་ནི། རང་གི་བློ་ངོར་ཚུལ་འཆལ་
སྤངས་པའི་ཚུལ་ཁྲིམས་དང་ཚུལ་དང་ཆ་བྱད་དང་ལུས་ངག་གི་འཇུག་པ་ངེས་པའི་བརྟུལ་ཞུགས་དང་། དེ་དག་
ལས་བྱུང་བའི་ཕུང་བོ་ལ་དམིགས་ནས་གྲོལ་བར་འདོད་པའི་ཤེས་རབ་ཉོན་མོངས་ཅན། ལོག་ལྟ་ནི། ལས་
འབྲས་སོགས་མེད་པར་ལྟ་བ་འམ་སྣོད་བཅུད་རྣམས་དབང་ཕྱུག་སོགས་ཀྱིས་བྱས་པར་འཛིན་པའི་ཤེས་རབ་ཉོན་
མོངས་ཅན་ནོ། ། དེ་དག་ངོ་ཤེས་པར་བྱས་ནས་ནམ་རང་རྒྱུད་ལ་སྐྱེས་པ་ན་དང་དུ་མི་ལེན་ཅིང་སྤོང་བར་བྱ་བ་
སྟེ། ཉོན་མོངས་དེ་དག་གིས་ལས་བསགས་ནས་དེའི་དབང་གིས་འཁོར་བ་དང་ངན་སོང་དུ་སྐྱེ་བར་འགྱུར་བའི་
ཕྱིར་རོ། ། ཉོན་མོངས་པས་བསྐྱེད་པའི་ལས་ལ་སེམས་པའི་ལས་དང་། བསམ་པའི་ལས་གཉིས་ལས། དང་པོ་
ནི། རང་དང་མཚུངས་ལྡན་གྱི་སེམས་ཡུལ་ལ་གཡོ་ཞིང་བསྐུལ་བར་བྱེད་པའི་སེམས་བྱུང་ཡིན་ལ། གཉིས་པ་ནི།
སེམས་པ་དེས་ཀུན་ནས་བླངས་པའི་ཡུལ་དག་གི་རིག་བྱེད་དང་མཉམ་དུ་འཇུག་པའི་སེམས་ པ་ ཡིན་ ཞིང་།
འཕེན་བྱེད་ཀྱི་ལས་གསོག་པ་བོ་སོ་སྐྱེ་རྣམས་ཡིན་ལ། ལས་དེ་ལ་བསོད་ནམས་དང་བསོད་ནམས་མ་ཡིན་པ་དང་
མི་གཡོ་བའི་ལས་གསུམ། དང་པོ་ནི། འདོད་ཁམས་ཀྱི་སྦྱིན་པ་གཏོང་བ་སོགས་དགེ་བའི་ལས། གཉིས་པ་ནི།
སྲོག་གཅོད་པ་སོགས་མི་དགེ་བའི་ལས། གསུམ་པ་ནི། ཁམས་གོང་མའི་ལས་བསྡུས་པའི་ཞི་གནས་སོགས་
བསྒོམས་པའི་ལས་སོ། ། སྨིན་ཚུལ་ནི། མངོན་པ་ལས། ལས་ཀྱིས་འཁོར་བར་ལྕི་གང་དང་། ། ཉེ་བ་གང་དང་
གོམས་པ་གང་། ། སྔོན་བྱས་གང་ཡིན་དེ་དག་ལས། ། སྔ་མ་སྔ་མ་རྣམ་སྨིན་འགྱུར། ། ཞེས་པའི་ཚུལ་གྱིས་
འབྱུང་། ལས་ཀྱི་དབང་གིས་འཆི་བ་དང་ཉིང་འཚམས་སྦྱོར་ཚུལ་ནི། རྐྱེན་གང་རུང་གིས་འཆི་བ་ན་ཕྱི་དབུགས་
ཆད་ཀའི་ཚེ། དགེ་མི་དགེ་ལུང་མ་བསྟན་གྱི་སེམས་གསུམ་ཅི་རིགས་འབྱུང་ལ། འདིའི་སྐབས་སུ་སྡིག་སེམས་མ་
17

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐྱེས་པ་གལ་ཆེ། ཕྱི་དབུགས་ཆད་ནས་ནང་དབུགས་མ་ཆད་པའི་བར་དེར་འཆི་སེམས་ཕྲ་མོར་འགྱུར་བས་ལུང་
མ་བསྟན་གྱི་སེམས་ཁོ་ན་འབྱུང་། སྤྱིར་བཏང་དགེ་བ་བྱེད་པ་རྣམས་གནད་གཅོད་ཆུང་ཞིང་གཟུགས་ཡིད་དུ་
འོང་བ་རྨི་ལམ་བཞིན་དུ་མཐོང་ལ། མི་དགེ་བ་བྱེད་པ་རྣམས་དེ་ལས་ལྡོག་སྟེ་འབྱུང་ཡང་དམིགས་བསལ་མ་ངེས།
སྙིང་ཁ་ནས་རྣམ་ཤེས་འཕོས་པ་དང་མཉམ་དུ་སྲང་མདའི་མཐོ་དམན་ལྟར་བར་དོར་འགྲོ་བ་གང་དུ་སྐྱེ་འགྱུར་གྱི་
བྱད་དབྱིབས་ཅན་གྱི་བར་དོ་འགྲུབ་པོ། ། དེར་ཞག་ཞེ་དགུ་ཚུན་ཆད་བདུན་ཕྲག་ཅི་རིགས་པར་གནས་ནས།
གང་དེ་ཚེ་སྐྱེ་གནས་སྒྱུ་མ་བཞིན་དུ་མཐོང་སྟེ་དེར་ཆགས་སྡང་གི་དབང་གིས་ཉིང་འཚམས་སྦྱོར་བའི་ཚུལ་རྣམས་
བསམ། གཉིས་པ་སྡུག་ཀུན་གཉིས་ཀྱི་སྒོ་ནས་བསམས་པས་མྱོང་བ་ཐོན་ན་རྟེན་འབྲེལ་གྱི་སྒོ་ནས་བསམ་དགོས་
པའི་ངེས་པ་མེད་ཀྱང་། འགའ་ཞིག་ལ་འཆར་བདེ་བས་དེའི་དབང་དུ་བྱས་ཏེ་ཅུང་ཟད་བརྗོད་པ་ལ། མ་རིག་
པ་ལ་ལས་འབྲས་ལ་རྨོངས་པ་ཡོད་ནའང་གཙོ་བོར་ཡན་ལག་དང་པོ་དེ་ཁོ་ན་ཉིད་ལ་རྨོངས་པའི་མ་རིག་པའི་
དབང་གིས་འདུ་བྱེད་ཀྱི་ལས་དཀར་ནག་གང་རུང་ཞིག་བསགས་ཏེ་ལས་དེའི་བག་ཆགས་རྒྱུ་དུས་ཀྱི་རྣམ་ཤེས་ཀྱི་
སྟེང་དུ་བསྐོས་པ་ལ་འདོད་སྲེད་སོགས་ཀྱི་སྲེད་པ་དང་དེར་ཆགས་པའི་ལེན་པ་གཉིས་གྱིས་གསོས་བཏབ་པས།
སྲིད་པའི་རྟེན་འབྲེལ་མཐུ་ཅན་དུ་སོང་ནས། རྒྱུ་དུས་ཀྱི་རྣམ་ཤེས་དེ་ཉིད་ཕྱི་མར་འགྲོ་བ་གཉིས་གང་རུང་ཞིག་ཏུ་
ཉིང་འཚམས་སྦྱར་བའི་ཚེ་འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་གྲུབ་པ་དང་མཉམ་དུ་ཚོར་བ་སོགས་མིང་དང་
མེར་མེར་བོ་སོགས་གཟུགས་ཀྱི་རྟེན་འབྲེལ་དང་སྐྱེ་བ་ཡང་གྲུབ། དེ་འཕེས་བས་མིག་ལ་སོགས་པ་སྐྱེ་མཆེད་ཀྱི་
རྟེན་འབྲེལ། དེ་ནས་ཡུལ་དབང་རྣམ་ཤེས་གསུམ་འདུས་ཏེ་རིག་པའི་རྟེན་འབྲེལ། དེ་ལས་ཚོར་བའི་རྟེན་
འབྲེལ། ཕུང་པོ་ན་ཚོད་གཞན་དུ་འགྱུར་བའི་ཆ་ནི་རྒ་བ་དང་ཕུང་པོའི་རིགས་མཐུན་དོར་བ་ནི་ཤི་བའི་རྟེན་
འབྲེལ་ལོ། ། དེ་ནི་ཚེ་གཉིས་ལ་རྫོགས་པའི་དབང་དུ་བྱས་པ་སྟེ། ཚེ་གསུམ་ལ་རྫོགས་པའང་ཡོད་དོ། ། བསྡུ་ན་
འཕེན་བྱེད་ཀྱི་རྒྱུ་འབྲས་གཉིས་དང་། འགྲུབ་བྱེད་ཀྱི་རྒྱུ་འབྲས་གཉིས་སུ་འདུ་སྟེ། མ་རིག་པ་འདུ་བྱེད་རྒྱུ་དུས་
ཀྱི་རྣམ་ཤེས་གསུམ་ནི་འཕེན་བྱེད་ཀྱི་རྒྱུ་དང་རྣམ་ཤེས་ཀྱི་ཕྱེད་འབྲས་དུས་ཀྱི་རྣམ་ཤེས་ནས་ཚོར་བའི་བར་ལྔ་
འཕངས་པའི་འབྲས་བུ་ཡིན་ལ། སྲེད་ལེན་སྲིད་ལས་གསུམ་འགྲུབ་བྱེད་ཀྱི་རྒྱུ་དང་སྐྱེ་བ་དང་རྒ་ཤི་གཉིས་གྲུབ་
པའི་འབྲས་བུར་འདུ་བའི་ཕྱིར་རོ། ། དེ་ཡང་གང་གིས་འཕེན་ན་མ་རིག་པ་ལ་བརྟེན་པའི་འདུ་བྱེད་ཀྱི་ལས་
དཀར་ནག་གང་རུང་གིས་འཕེན་ཅིང་ཇི་ལྟར་འཕངས་ན་རྒྱུ་དུས་ཀྱི་རྣམ་ཤེས་ལའང་དེའི་བག་ཆགས་བསྒོས་པའི་
ཚུལ་གྱིས་འཕངས། གང་གིས་འགྲུབ་ན་སྲིད་པའི་རྐྱེན་དང་ལྡན་པའི་ལེན་པས་འགྲུབ་ལ་དེས་གང་གྲུབ་པ་ནི་སྐྱེ་
རྒ་གཉིས་སོ། ། དེ་ལྟ་བུའི་ཚུལ་གྱིས་འཁོར་བའི་གནས་སུ་མ་ཐར་ན་མགལ་མེའི་འཁོར་ལོ་བཞིན་དུ་ཡང་ཡང་

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན! །
འཁོར་བའི་ཚུལ་བསམ་ནས་ཡིད་སྐྱོ་ཤེས་དྲག་པོས་དེ་ལས་ཐར་འདོད་ཀྱི་བློ་ཤུགས་དྲག་བསྐྱེད་ཅིང་གོང་འཕེལ་དུ་
བཏང་བར་བྱ་ལ། དེ་ཡང་ངན་འགྲོའི་རྟེན་འབྲེལ་བསམས་ཏེ་སྐྱེས་བུ་ཆུང་ངུ་དང་ཐུན་མོང་བ་དང་། བདེ་
འགྲོའི་རྟེན་འབྲེལ་བསམས་ནས་འབྲིང་དང་ཐུན་མོང་བའི་ལམ་ལ་བློ་སྦྱང་བར་བྱའོ། ། གཉིས་པ་ཐར་བར་
བགྲོད་པའི་ལམ་གྱི་རང་བཞིན་ནི། འཁོར་བའི་ཉེས་དམིགས་མཐོང་ནས་དེ་ལས་ངེས་པར་འབྱུང་འདོད་སྐྱེས་པ་
དེས། ལྷག་པའི་བསླབ་པ་གསུམ་ལ་འབད་དགོས་པས། ཚུལ་ཁྲིམས་ཀྱི་བསླབ་པ་ནི། སོ་ཐར་སོགས་རང་གིས་
གང་ཁས་བླངས་པ་རྣམས་དང་། རང་བཞིན་གྱི་ཁ་ན་མ་ཐོ་བའི་གཙོ་བོ་མི་དགེ་བཅུ་སྤོང་གི་ཚུལ་ཁྲིམས་བསྲུང་བ་
ལ་འབད་ཅིང་། ཏིང་ངེ་འཛིན་གྱི་བསླབ་པ་དང་ཤེས་རབ་ཀྱི་བསླབ་པའི་གཙོ་བོ་ནི་ཞི་གནས་དང་ལྷག་མཐོང་
གིས་བསྡུས་པས་འོག་ནས་འཆད་པ་ལྟར་བསླབ་པར་བྱ་དགོས་ཏེ། ཚུལ་ཁྲིམས་ཀྱི་བསླབ་པས་ཉོན་མོངས་པ་
མངོན་གྱུར་རྣམས་སུན་འབྱིན། ཏིང་ངེ་འཛིན་གྱིས་མགོ་མནོན། ཤེས་རབ་ཀྱིས་ཉོན་མོངས་པའི་ས་བོན་
སྤངས་ནས་རྣམ་པར་གྲོལ་བར་བྱེད་པའི་ཕྱིར་རོ། ། ཚུལ་ཁྲིམས་བསྲུང་བ་ལ་རང་ངོས་ནས་ཅི་ནུས་སུ་འབད་
ཀྱང་བག་མེད་སོགས་ཀྱིས་ཉེས་ལྟུང་བྱུང་ན་ལྟུང་བ་འབྱུང་པའི་སྒོ་བཞི་བོ་ཤེས་ནས་བསྲུང་། ད་དུང་ཡང་ཉེས་པ་
འབྱུང་ན་ཀྱེ་མ་འདི་ནི་རང་གིས་རང་ལ་ངེས་པར་གནོད་པར་བྱས་པ་སྟེ། ལས་འབྲས་མི་བསླུ་བས་འདི་ལྟར་བྱས་
ན་ཕྱི་མར་ངན་འགྲོར་ལྟུང་བར་འགྱུར་དུ་འོང་སྙམ་དུ་བསམས་ནས་སྟོབས་བཞི་བཤགས་སྡོམ་ལ་རྒྱུན་དུ་འབད་
པར་བྱ་སྟེ། ལས་ཉོན་གཉིས་ལས་ཉོན་མོངས་གཙོ་ཡང་ལས་དང་པོ་ལས་ལྷག་པར་ལས་སྒྲིབ་སྦྱོང་བ་གནད་ཆེ་
བར་རྗེ་ཉིད་ཀྱིས་བཤད་པས་སོ། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱོང་བ་ནི། དེ་ལྟར་འཁོར་བ་ལས་གྲོལ་བའི་ཆེད་བསླབ་
པ་གསུམ་ལ་འབད་ནས་འཁོར་བ་ལས་གྲོལ་བར་བྱེད་པ་ནི་མཆོག་ཡིན་ཀྱང་། འདིར་དེ་ཙམ་གྱིས་མི་ཆོག་པར།
ཇི་སྐད་དུ་ལམ་སྒྲོན་ལས། རང་རྒྱུད་རྟོག་པའི་སྡུག་བསྔལ་གྱིས། ། གང་ཞིག་གཞན་གྱི་སྡུག་བསྔལ་ཀུན། །
ཡང་དག་ཟད་པར་ཀུན་ནས་འདོད། ། སྐྱེས་བུ་དེ་ནི་མཆོག་ཡིན་ནོ། ། ཞེས་གསུང་བ་ལྟར་སེམས་ཅན་ཐམས་
ཅད་ཀྱི་དོན་བསྒྲུབ་དགོས་པས། དེ་ལ་ནི་ཐེག་ཆེན་གྱི་ལམ་དུ་འཇུག་དགོས་སོ། ། འདི་ལ་གཉིས། སྤྱོད་པའི་
རྟེན་སེམས་བསྐྱེད་པ་དང་། སྤྱོད་པ་ལ་སློབ་ཚུལ་ལོ། ། དང་པོ་ནི། ཐེག་ཆེན་ལ་འཇུག་པའི་སྒོ་གང་ཡིན་སྙམ་
ན། དེ་ནི་བྱང་ཆུབ་ཀྱི་སེམས་ཡིན་ཏེ། འདི་རྒྱུད་ལ་སྐྱེས་ཙམ་ནས་ཐེག་ཆེན་པར་ཚུད་ཅིང་མ་སྐྱེས་པའམ་ཉམས་
ན་ཡོན་ཏན་གཞན་ཇི་ལྟ་བུ་ཡོད་ཀྱང་དེར་མི་ཆུད་པའི་ཕྱིར་ན་སངས་རྒྱས་ཀྱི་རྒྱུ་ཐུན་མོང་མ་ཡིན་པའི་ས་བོན་ལྟ་བུ་
ཡིན་པས་སོ། ། འདི་སྦྱོང་བའི་མན་ངག་ལ་གཉིས། ཇོ་བོ་ཆེན་མོ་དང་། རྒྱལ་སྲས་ཞི་བ་ལྷ་ནས་བརྒྱུད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ༔ 1
པའོ། ། དང་པོ་ནི། རྒྱུ་འབྲས་མན་ངག་བདུན་གྱི་སྒོ་ནས་སྦྱོང་ཚུལ་ཏེ། འབྲས་བུ་སངས་རྒྱས་ནི་བྱང་ཆུབ་ཀྱི་
སེམས་ལས་འབྱུང་། དེ་ལྷག་བསམ་རྣམ་དག་ལས། དེ་སྙིང་རྗེ་ཆེན་པོ་ལས། དེ་བྱམས་པ་ལས། དེ་དྲིན་གཟོ་
བ་ལས། དེ་དྲིན་དྲན་པ་ལས། དེ་མར་ཤེས་པ་ལས་འབྱུང་བས་སོ། ། དེས་ན་འདི་ལ་གཉིས། གཞན་དོན་
དོན་གཉེར་དང་། བྱང་ཆུབ་དོན་གཉེར་བསྐྱེད་ཚུལ་ལོ། ། དང་པོ་ལ་གཉིས། དེའི་གཞི་བསྒྲུབ་པ་དང་། དེ་
བསྐྱེད་ཚུལ་ལོ། ། དང་པོ་ནི༔ སྔར་ལྟར་སྐྱེས་བུ་ཆུང་འབྲིང་གི་སྐབས་ཇི་ལྟར་འཚམ་པ་སྔོན་དུ་སོང་ནས་སེམས་
ཅན་ཐམས་ཅད་མར་ཤེས་པ་སོགས་ཀྱི་སྔོན་དུ་བཏང་སྙོམས་བསྒོམ་པ་གནད་ཆེ་བས། དགྲ་གཉེན་པར་མའི་
སེམས་ཅན་ཞིག་མདུན་དུ་གསལ་བཏབ་སྟེ། རྟོག་པ་གང་སྐྱེ་ལ་ལྟས་པས་ཆགས་པ་སྐྱེན་འདིས་སྔོན་བདག་གི་
དགྲ་མང་དུ་བྱས་ནས་གནོད་པ་ཡོད་པས་ན་ཅིའི་ཕྱིར་ཆགས། སྣང་བ་སྐྱེན་འདིས་སྔོན་བདག་གི་གཉེན་བྱས་
ནས་ཕན་བཏགས་པའང་སྲིད་པས་སྡང་དུ་ག་ལ་རུང་སྙམ་སྟེ་ཆགས་སྡང་གི་རྟོག་པ་བཀག་ནས་སེམས་སྙོམས་པར་
བསྒྲུབ། དེ་ནས་ཕ་མ་དང་གཉེན་གཞན་དང་དགྲ་སོགས་ལ་སྦྱར་ནས་བསྒོམ། མདོར་ན་དགྲ་གཉེན་གོ་ལྡོག་སྟེ་
གྱུར་བ་དང་འགྱུར་བའང་མང་བས་ན། བདག་གིས་འདིར་གང་ལ་ནི་ཆགས་ཤིང་སུ་ལ་སྡང་བར་བྱ་སྙམ་ནས་
བཏང་སྙོམས་བསྒོམ་པར་བྱའོ། ། དེ་ནས་མར་ཤེས་པ་སོགས་གསུམ་ལས། དང་པོ་ནི། རང་གི་མ་གསལ་
བཏབ་སྟེ། མ་འདིས་འཁོར་བ་ཐོག་མ་མེད་པ་ནས་ད་ལྟའི་བར་དུ་བདག་གི་མ་ཡང་ཡང་བྱས་ཤིང་ད་དུང་བྱེད་
པར་འགྱུར་སྙམ་དུ་བསམ། དེ་ནས་ཕ་དང་གཉེན་གཞན་དང༌། བར་མ་དང་། དགྲ་སོགས་ལའང་དེ་ལྟར་དུ་
སྦྱར་ནས་སེམས་ཅན་ཐམས་ཅད་མ་ལྟ་བུར་ཤེས་པར་བྱ། གཉིས་པ་ནི། མ་འདིས་བདག་ཟླ་བ་བཅུའི་བར་དུ་
ལྟོར་བཟུང་ནས་ཕན་པའི་སྤྱོད་ལམ་ཐམས་ཅད་བསྟེན། དལ་འབྱོར་གྱི་ལུས་སྲོག་འདི་བསྐྱེད་པས་དང་པོར་དྲིན་
ཆེ། དེ་ནས་བཙས་པའི་ཚེ་འཇམ་པའི་སྟན་ལ་བཞག བརྩེ་བའི་སེམས་ཀྱིས་བསྐྱངས། བྱམས་པའི་མིག་གིས་
ལྟས། དགའ་བའི་འཛུམ་གྱིས་བསུས། སྙན་པའི་མིང་ནས་བོས། ཤའི་དྲོད་ལ་བཅར། མངར་བའི་ནུ་ཞོ་
བསྣུན། ཟས་ལྕེས་སྙོད། སྣབས་ཁས་ཕྱིས། མི་གཙང་པ་ལག་པས་ཕྱིས། འཇིགས་པ་ཀུན་ལས་སྐྱབས་པ་
སོགས་མདོར་ན་བསམ་སྦྱོར་གཉིས་ཀྱི་སྒོ་ནས་ཕན་དཔག་ཏུ་མེད་པ་བཏགས་པས་དྲིན་ཤིན་ཏུ་ཆེའོ་སྙམ་དུ་བསམ།
དེ་ནས་ཕ་སོགས་གཞན་ལ་ཁ་སྤོས་ནས་དེ་ལྟར་བསྒོམས་པ་དྲིན་དྲན་ཡང་བྱ། གསུམ་པ་ནི། དེ་ལྟར་ཤིན་ཏུ་
དྲིན་ཆེ་བའི་མ་འདི་རྣམས་འདེ་བས་འོངས་ཤིང་འཁོར་བ་དང་ངན་སོང་གི་གནས་སུ་སྡུག་བསྔལ་སྣ་ཚོགས་ཀྱིས་
གཟིར་པས་འདི་རྣམས་ཀྱིས་བདག་ལ་མི་རེ་ན་སུ་ལ་རེ། འདི་རྣམས་ཀྱི་དོན་བྱེད་པའི་ཁུར་བདག་ལ་མི་འབབ་ན་
སུ་ལ་འབབ། དེས་ན་བདག་གིས་འདི་རྣམས་ཀྱི་དོན་བྱ་དགོས་ན་ནོར་རྫས་སོགས་ཀྱིས་ཕན་བཏགས་ཀྱང་
20

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
དགོས་ཀྱང་ཕན་དེ་ཙམ་མི་ཆེ་བས། ངེས་པར་ཐར་བ་དང་ཐམས་ཅད་མཁྱེན་པའི་གོ་འཕང་ལ་འགོད་པར་བྱའོ་
སྙམ་དུ་སྙིང་ཐག་པ་ནས་བསམ། དེ་ནས་ཕ་སོགས་ལ་རིམ་གྱིས་དེ་ལྟར་སྦྱར་ཏེ་དྲིན་གཟོ་བའི་ཚུལ་བསམ།
གཉིས་པ་གཞན་དོན་དོན་གཉེར་གྱི་བློ་བསྐྱེད་ཚུལ་ལ་གསུམ་ལས། དང་པོ་བྱམས་པ་ནི། དེ་བསྒོམས་པ་ལས་
ཕན་ཡོན་དཔག་ཏུ་མེད་པ་འབྱུང་བའི་ཚུལ་དྲན་པར་བྱས་ནས། ཕ་མ་གསལ་བཏབ་སྟེ་མ་རྒན་འདི་བདེ་བ་དང་
འཕྲད་ན་ཅི་མ་རུང་། བདེ་བ་དང་འཕྲད་པར་གྱུར་ཅིག ཅི་ནས་ཀྱང་བདེ་བ་དང་འགྲོད་པར་བདག་གིས་བྱའོ་
སྙམ་དུ་བསམ་ཞིང་ངག་ཏུ་ལན་མང་པོར་བརྗོད་ཅིང་། བདེ་བས་ཚོགས་ཡིད་ཀྱིས་སྦྱིན་པར་བྱ། དེ་ནས་ཕ་
སོགས་ལ་རིམ་གྱིས་དེ་ལྟར་བསྒོམ་མོ། ། གཉིས་པ་སྙིང་རྗེ་ནི། ཕན་ཡོན་དྲན་པར་བྱས་ནས། མ་རྒན་འདི་སྡུག་
བསྔལ་དང་བྲལ་ན་ཅི་མ་རུང་སྡུག་བསྔལ་དང་བྲལ་བར་གྱུར་ཅིག ཅི་ནས་ཀྱང་སྡུག་ བསྔལ་དང་བྲལ་བར་
བྱའོ། ། སྙམ་དུ་བསམ་ཞིང་ལན་མང་དུ་བརྗོད་ཅིང་སྡུག་བསྔལ་ཡིད་ཀྱིས་བླངས། དེ་ནས་ཕ་སོགས་ལ་དེ་
བཞིན་སྐྱོར། གསུམ་པ་ལྷག་བསམ་ནི། · བདེ་བས་ཕོངས་ཤིང་སྡུག་བསྔལ་གྱིས་གཟིར་བའི་མ་རྒན་འདི་བདེ་བ་
དང་ལྡན་ཞིང་སྡུག་བསྔལ་དང་བྲལ་བ་ཞིག་ངེས་པར་བདག་གིས་བྱའོ། ། སྙམ་དུ་དམ་བཅའ་ཞིང་ལན་མང་དུ་
བརྗོད་ལ། ཕ་སོགས་ལའང་སྦྱར་ནས་བསྒོམ། གཉིས་པ་བྱང་ཆུབ་དོན་གཉེར་གྱི་བློ་བསྐྱེད་ཚུལ་ནི། དེ་ལྟ་བུའི་
དམ་བཅའི་དོན་བཞིན་སངས་རྒྱས་ནམ་གཏོགས་ད་ལྟའི་གནས་སྐབས་འདི་ལྟ་བུས་བསྒྲུབ་མི་ནུས་པས། སངས་
རྒྱས་ཀྱི་གོ་འཕང་ཐོབ་འདོད་ཀྱི་འདུན་པ་ཤུགས་དྲག་པོས་སྐྱབས་འགྲོའི་སྐབས་བཞིན་སངས་རྒྱས་ཀྱི་ཡོན་ཏན་
དྲན་པའི་སྒོ་ནས་བདག་གིས་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་
ཐོབ་ན་ཅི་མ་རུང་། ཐོབ་པར་གྱུར་ཅིག ཅི་ནས་ཀྱང་ཐོབ་པར་བྱའོ། ། སྙམ་དུ་བསམ་ཞིང་མང་དུ་བརྗོད་པར་
བྱའོ། ། གཉིས་པ་ཞི་བ་ལྷ་ནས་བརྒྱུད་པ་ནི། རང་གཅེས་འཛིན་ལ་སྐྱོན་དུ་བལྟ་ཞིང་གཞན་གཅེས་འཛིན་ལ་
ཡོན་ཏན་དུ་བལྟས་པའི་སྒོ་ནས་སྦྱོར་ལམ་དེ་ཡང་མ་མདུན་དུ་གསལ་བཏབ་སྟེ། སྙིང་ཐག་པ་ནས་རང་གི་སྣ་བུག་
གི་རླུང་སངས་ཀྱིས་བུས་པ་དང་མཉམ་དུ་རང་རྒྱུད་ཀྱི་བདེ་དགེ་ཐམས་ཅད་འོད་ཟེར་དཀར་པོའི་རྣམ་པས་རླུང་
དང་འགྲོགས་ཏེ་སྣ་བུག་གཡས་ནས་ཐོན། མདུན་གྱི་མ་དེའི་སྣ་བུག་གཡོན་པ་ནས་ཞུགས་པས་ལུས་སེམས་
ཐམས་ཅད་བདེ་དགེས་ཁྱབ་སོང་སྙམ་དུ་བྱམས་པ་བསྒོམ་པ་དང་། ཡང་སྣ་བུག་གི་རླུང་རྔུབ་པ་དང་མཉམ་དུ་
དེའི་སྡིག་སྒྲིབ་སྡུག་བསྔལ་ཐམས་ཅད་འོད་ཟེར་ནག་པོའི་རྣམ་པས་རླུང་ལ་ཞོན་ནས་དྲངས་ཏེ་མའི་སྣ་བུག་གཡས་
ནས་ཐོན། རང་གི་སྣ་བུག་གཡོན་ནས་ཞུགས་ཏེ་སྙིང་ཁར་ནག་ཕུང་དེ་བྱུང་བས་དེ་སྡུག་བསྔལ་ཐམས་ཅད་དང་
བྲལ་སོང་སྙམ་དུ་སྙིང་རྗེ་བསྒོམ་པ་སྤེལ་མར་ཡང་ཡང་བྱ་ཞིང་། དེ་ནས་ཕ་སོགས་ལའང་རིམ་གྱིས་དེ་ལྟར་སྦྱངས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས། དེ་རྣམས་ཀྱི་ཆེད་དུ་སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་པར་བྱའོ། ། མ་སོགས་ལ་རིམ་གྱིས་
བསྒོམས་པ་ནི་ངེས་པ་བརྟན་པོ་འོང་བའི་ཆེད་ཡིན་པས། བསྡུས་ནས་ཉམས་སུ་ལེན་པའི་ཚེ། སེམས་ཅན་
ཐམས་ཅད་མཐུན་མོང་དུ་དམིགས་པས་དེ་ལྟར་བསམ་པར་བྱས་ནའང་ལེགས། །
གཉིས་པ་སྤྱོད་པ་ལ་སློབ་ཚུལ་ལ་གཉིས། ཕྱིན་དྲུག་དང་། བསྡུ་བཞི་ལ་སློབ་ཚུལ་ལོ། ། དང་པོ་ནི།
སེམས་བསྐྱེད་ཀྱང་རྒྱལ་སྲས་ཀྱི་སྤྱོད་པ་ལ་མ་བསླབ་ན་འཚང་མི་རྒྱུ་ཞིང་། སྤྱིར་སྤྱོད་པའི་དབྱེ་བ་མཐའ་ཡས་ཀྱང་
བྱམས་མགོན་གྱིས་སྤྱོད་པ་རྣམས་བསྡུ་ན་ཕྱིན་དྲུག་ཏུ་འདུ་བར་གསུངས་པ་ལྟར་འདུ་ཞིང་གྲངས་ངེས་ཚུལ་ལ།
མངོན་མཐོ་དང་། དོན་གཉིས་བསྒྲུབ་པ་དང་། ཐེག་ཆེན་སྡུད་པ་དང་། ཐབས་ཀྱི་རྣམ་པ་དང༌། བསླབ་
གསུམ་ལ་བལྟོས་པའི་གྲངས་ངེས་སོགས་ཡོད་ཀྱང་། འདིར་སྐབས་དོན་བསྡུས་ཏེ་བརྗོད་ན་དྲུག་ལས། དང་པོ་
ནི། གཏོང་བའི་སེམས་པ་དགེ་བ་དང་དེས་ཀུན་ནས་བསླངས་པའི་ལུས་ངག་སྦྱིན་པ་ལ་འཇུག་བཞིན་པའི་དུས་
ཀྱི་སེམས་པ་ནི་སྦྱིན་པའི་ངོ་བོ་ཡིན་ལ། རྫོགས་བྱང་དུ་བསྔོ་བའི་བསྔོ་བས་ཟིན་པའི་སྒོ་ནས་གོམས་པ་ཡོངས་སུ་
རྫོགས་པ་ནི་སྦྱིན་པའི་ཕར་ཕྱིན་དུ་འགྱུར་རོ། ། དབྱེ་ན་ཆོས། མི་འཇིགས། ཟང་ཟིང་གི་སྦྱིན་པ་གསུམ། ཇི་
ལྟར་གཏོང་ཚུལ་ནི། འདི་ལ་བརྟེན་ནས་སྦྱིན་པའི་ཕར་ཕྱིན་རྫོགས་པར་བྱའོ་སྙམ་པ་དགོས་པ་ལ་དམིགས་པ་
དང་། དང་པོ་ནས་བདག་གིས་བཏང་ཟིན་པ་ཡིན་པས་བཅོལ་བ་ལེན་པ་དང་མཚུངས་སོ་སྙམ་དུ་དངོས་པོ་ལ་
དམིགས་པ་དང་། ལེན་པའི་འདི་རྣམས་བདག་གི་སྦྱིན་པའི་ཕར་ཕྱིན་རྫོགས་པར་བྱེད་པའི་དགེ་བའི་བཤེས་
གཉེན་ནོ་སྙམ་པའི་ཞིང་ལ་དམིགས་པ་སྟེ་ཁྱད་པར་གསུམ་དང་ལྡན་པའི་སྒོ་ནས་བཞིན་མདངས་གསལ་པ་སོགས་
ཀྱིས་སྦྱིན་པར་བྱའོ། ། ཆོས་ཀྱི་སྦྱིན་པ་ནི། དངོས་སུ་ཆོས་སྟོན་པའམ། གླེང་མོའི་ཚུལ་གྱིས་བླང་དོར་བསྟན་པ་
སོགས་བྱ། མི་འཇིགས་པ་སྦྱིན་པ་ནི། གཞན་རྒྱལ་པོའམ་དགྲ་དང་མེ་ཆུ་སོགས་ཀྱི་འཇིགས་པ་ལས་རང་སྟོབས་
ཀྱིས་དངོས་སུ་སྐྱོབ་པ་དང་དེ་ལས་ཐར་བའི་ཐབས་སོགས་བྱ། ཟང་ཟིང་གི་སྦྱིན་པ་ནི། བཟའ་བཏུང་གོས་རིན་
པོ་ཆེ་རྟ་སོགས་ཅི་རིགས་གཏོང་བར་བརྩོན་ཞིང་། རང་གིས་དངོས་སུ་མི་འགྲུབ་ནའང་ཡིད་ཀྱིས་རང་གི་ལུས་
ལོངས་སྤྱོད་བདེ་དགེ་ཐམས་ཅད་གང་ལ་གང་འཚམས་ཀྱི་རྣམ་པས་གཏོང་བའི་བློ་གོམས་པར་བྱའོ། ། དེ་ཡང་
རང་གི་སྣ་བུག་ནས་རླུང་བར་འགྲོ་བ་ན་ལུས་ལོངས་སྤྱོད་སོགས་ཡིད་ཀྱིས་གང་དགོས་སུ་སྤྲུལ་ཏེ་བཏང་བས་དེ་
རྣམས་ཀྱི་རེ་བ་རྫོགས་པར་འགྱུར་སྙམ་དུ་བསམ་པ་ནི། ཤེས་རབ་ཅན་གྱི་སྦྱིན་པར་གསུངས་སོ། ། གལ་ཏེ་
གཏོང་བའི་སྐབས་མིན་པའམ། མི་ནུས་པ་ལྟ་བུ་ཞིག་ཡིན་ནའང་དངོས་པོ་དེ་རྣམས་དཀོན་མཆོག་ལ་བསྔོས་
ནས་འདི་ལྟར་བསམ་པར་བྱ་སྟེ། དངོས་པོ་འདི་རྣམས་ནི་བདག་གི་དབང་བྱར་ག་ལ་འགྱུར། འདི་དག་སངས་
22

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
རྒྱུས་བྱང་སེམས་སོགས་ཀྱི་ཡིན་ནོ་སྙམ་དུ་རྣམ་པར་བརྟགས་ཏེ་བཅངས་ནའང་ཐབས་མཁས་ཡིན་པས་ཕན་ཡོན་
ཆེ་བར་བཤད། གཉིས་པ་ནི། གཞན་གནོད་གཞི་བཅས་ལས་ཡིད་ཕྱིར་ལོག་པའི་སྤོང་སེམས་ནི་ཚུལ་ཁྲིམས་གྱི་
ངོ་བོ་ཡིན་ལ། ཚུལ་ཁྲིམས་ལ་ཉེས་སྤྱོད་སྡོམ་པ་དགེ་བ་ཆོས་སྡུད། སེམས་ཅན་དོན་བྱེད་གསུམ། བསྲུང་ཚུལ་
ལ་ཉེས་སྤྱོད་སྡོམ་པ་ནི། རང་གིས་ཁས་བླངས་པའི་སོ་ཐར་དངོས་དང་། མི་དགེ་བཅུ་སྤོང་བའི་སྡོམ་པ་རྣམས་
བསྲུང་བ་དང་། དེ་དག་གི་ཉེས་པས་གོས་མ་གོས་རང་རྒྱུད་ལ་བརྟག་པར་བྱ་ཞིང་། གལ་ཏེ་ཉེས་པས་གོས་ན་
ཕྱིར་བཅོམ་དང་སྟོབས་བཞིའི་བཤགས་བསྡོམ་ལ་འབད་པར་བྱའོ། ། དགེ་བ་ཆོས་སྡུད་ནི། བྱང་སེམས་ཀྱི་ལུས་
ངག་གི་དགེ་བ་རྣམས་ཡིན་ལ། དེ་ཡང་ཐོས་བསམ་སྒོམ་གསུམ་ལ་འབད་ཅིང་བླ་མ་དང་ཕ་མ་དང་ནད་པའི་རིམ་
གྲོ་བྱེད་པ། དཀོན་མཆོག་དང་། ཆོས་སྨྲ་བ་དང་ཡོན་ཏན་ཅན་གྱི་བསྔགས་པ་བརྗོད་ཅིང་དགེ་བ་ལ་དགའ་བ་
སློབ་པ། དཀོན་མཆོག་གསུམ་ལ་མཆོད་ཅིང་དགེ་བ་རྫོགས་བྱང་དུ་བསྔོ་སྨོན་བྱེད་པ། བཤེས་གཉེན་དང་བག་
ཡོད་བསྟེན་ཅིང་ཉེས་པ་འཆགས་པ་སོགས་ཀྱི་དགེ་སྦྱོར་ལ་བརྩོན་པར་བྱའོ། ། སེམས་ཅན་དོན་བྱེད་ནི། བྱང་
སེམས་གྱིས་སེམས་ཅན་ལ་ཕན་འདོགས་པ་ཡིན་ལ། དེ་ལ་དོན་བྱ་བ་བཅུ་གཅིག་ཏུ་བཤད་ཀྱང་དེར་ངེས་པ་ནི་མ་
ཡིན་ཏེ། བྱང་སེམས་ཀྱིས་སེམས་ཅན་གྱི་དོན་བྱེད་པའི་ཚུལ་དཔག་ཏུ་མེད་པ་ཡོད་པའི་ཕྱིར་རོ། ། མདོར་ན་
སེམས་ཅན་ལ་བསམ་སྦྱོར་གཉིས་ཀྱི་སྒོ་ནས་ཕན་པའི་བྱ་བ་ཅི་ནུས་བསྒྲུབ་པའི་ཕྱིར་དེ་ལྟ་ནས་འབད་ཅིང་མི་ནུས་
པ་རྣམས་སྨོན་ཡུལ་དུ་བྱའོ། ། གསུམ་པ་ནི་གནོད་བྱེད་དང་སྡུག་བསྔལ་སོགས་ཀྱིས་མི་བརྫི་ཞིང་མོས་ལ་མོས་པ་
ཤིན་ཏུ་བརྟན་པའི་སེམས་པ་ནི་བཟོད་པའི་ངོ་བོ་ཡིན་ལ་ དེ་ལ་གནོད་པ་ལ་ཇི་མི་སྙམ་པ་དང་། སྡུག་བསྔལ་
དང་ལེན་དང་། ཆོས་ལ་ངེས་སེམས་དང་གསུམ། དང་པོ་ནི། གནོད་བྱེད་ཀྱིས་གནོད་པ་བྱས་པ་ལ་བཟོད་པ་
སྟེ། མ་བཟོད་པར་ཁྲོ་ན་ཉེས་དམིགས་དུ་མ་ཡོད་པས་སོ། ། སྤྱིར་ཡུལ་གང་ལའང་ཁྲོ་མི་རིགས་ཤིང་། ཁྱད་
པར་གྲོགས་མཚངས་པར་མཚུངས་པར་སྤྱོད་པ་དང་། བྱང་སེམས་འཁོང་ཁྲོས་ན་དགེ་བ་མང་དུ་འཇོམས་པ་
སོགས་ཉེས་དམིགས་ཤིན་ཏུ་ཆེ་བས་ཁོང་ཁྲོ་དགག་པར་བྱའོ། ། དེ་ཡང་ད་ལྟ་གནོད་པ་བྱས་པའི་གང་ཟག་ཞིག་
ལ་དམིགས་ནས། འདིས་བདག་ལ་གནོད་པ་བྱེད་པ་ནི་གང་གིས་དབང་ཡིན་སྙམ་དུ་བརྟག་གོ། དེའི་ཚེ་དེ་ལྟར་
བྱེད་པ་དེ་ནི་ཉོན་མོངས་པའི་དབང་ཡིན་པར་ཤེས་ནས་ཁྲོ་བ་དགག ཡང་དངོས་སུ་གནོད་པ་ནི་དབྱུག་པས་
བྱས་པ་བརྒྱུད་ནས་ཡང་ཞེ་སྡང་གིས་རྦད་པས་དངོས་རྒྱུད་གང་གི་དབང་བྱས་ཀྱང་གང་ཟག་ལ་ཁྲོ་མི་རིགས་ལ་རྩ་
པའི་རྒྱུ་ལ་ཁྲོ་ན་རང་གིས་སྔོན་གཞན་ལ་གནོད་པའི་འབྲས་བུ་ཡིན་པས་རང་གི་སྔོན་ལས་ལ་ཁྲོ་རིགས་ཀྱི། གང་
ཟག་དེ་ཉིད་ལ་ཁྲོ་མི་རིགས་སོ། ། ཡང་གཞན་གྱིས་ངན་སྨྲས་བྱས་པ་མི་བཟོད་སྙམ་ན། ་ དེ་ཙམ་མི་བཟོད་ན་
23་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དམྱལ་བའི་སྡུག་བསྔལ་ཇི་ལྟར་བཟོད་སྙམ་དུ་བསམ། སྡུག་བསྔལ་དང་ལེན་ནི། སྡུག་བསྔལ་དེ་བཅོས་སུ་ཡོད་
ན་མི་དགའ་བ་བྱེད་མི་དགོས་ལ་བཅོས་སུ་མེད་ན་ནི་མི་དགའ་བ་བྱས་ཀྱང་གནོད་པ་ལས་མི་ཕན་པའི་ཚུལ་བསམ།
གཞན་ཡང་སྡུག་བསྔལ་ཡོད་ན། དེས་ཡིད་ཐོར་བ་ལས་བསྐུལ། དྲེག་པ་སེལ། སྡིག་ལ་འཛེམ། དགེ་བ་
བསྒྲུབ་པ་ལ་དགའ། གཞན་ལ་སྙིང་རྗེ་སྐྱེ་བའི་ཡོན་ཏན་རྣམས་འབྱུང་བས་སྡུག་བསྔལ་འདི་ནི་དགེ་བའི་བཤེས་
གཉེན་དང་འདྲ་བར་འདོད་པའི་གནས་སོ་སྙམ་དུ་བསམ། འདི་ཡོད་ན་རང་གིས་སྔོན་བྱས་པའི་ལས་ངན་གྱི་
འབྲས་བུ་འཛད་ཅིང་། སྡུག་བསྔལ་དེའམ་སེམས་ཅན་གཞན་གྱི་སྡུག་བསྔལ་རྒྱུ་དང་བཅས་པ་དང་དུ་ལེན་པའི་
བློ་མྱོང་ཐོག་ནས་འདྲེན་པ་སོགས་ཡོན་ཏན་མོང་དུ་འབྱུང་བར་བསམ་མོ། ། ཆོས་ལ་ངེས་སེམས་ནི། དཀོན་
མཆོག་གསུམ་དང་ལས་འབྲས་དང་བདག་མེད་གཉིས་སོགས་དང་། གསུང་རབ་གྱི་དོན་ལ་ཐོས་བསམ་ཕྱོགས་
རིས་མེད་པར་བྱེད་པར་མོས་པ་སོགས་སོ། ། བཞི་བ་ནི། དགེ་བ་བསྡུ་བ་དང་སེམས་ཅན་གྱི་དོན་དུ་སེམས་
མངོན་པར་སྤྲོ་བ་ནི་བརྩོན་འགྲུས་ཀྱི་ངོ་བོ་ཡིན་པ། དེ་ལ་གོ་བ། དགེ་བ་ཆོས་སྡུད༔ སེམས་ཅན་དོན་བྱེད་དང་
གསུམ། དང་པོ་ནི། སེམས་ཅན་མང་པོའི་དོན་དུ་ལྟ་ཞོག སེམས་ཅན་པ།ཅིག་གི་དོན་དུའང་བསྐལ་བ་ཆེན་པོ་
གྲངས་མེད་པའི་བར་དམྱལ་བར་གནས་ཏེ་སངས་རྒྱས་བསྒྲུབ་དགོས་པ་བྱུང་ཡང་བརྩོན་པ་མི་གཏོང་བའོ། །
དགེ་བ་ཆོས་སྡུད་ནི། ཕྱིན་དྲུག་རྫོགས་པར་བྱ་བའི་ཕྱིར་དེ་དག་ལ་སློབ་ཅིང་དཀོན་མཆོག་མཆོད་པ་སོགས་ལ་
བརྩོན་པའོ། ། སེམས་ཅན་དོན་བྱེད་ནི། དོན་བྱ་བ་བཅུ་གཅིག་གི་སྒོ་ནས་སེམས་ཅན་གྱི་དོན་ལ་བརྩོན་
པའོ ། བརྩོན་འགྲུས་ཀྱི་མི་མཐུན་ཕྱོགས་ལ། ད་རུང་ལོང་ཡོད་སྙམ་ནས་ཕྱི་བཤོལ་བྱེད་པའི་ལེ་ལོ། ། གནས་
སྐབས་ཀྱི་དམན་པའི་བདེ་བ་ཕྲ་མོ་ལ་ཆགས་ཤིང་གཡེང་བའི་ལེ་ལོ། དེ་འདྲ་བདག་གིས་མི་ནུས་སྙམ་ནས་སྐྱིད་
ལུག་པ་དང་བྱ་དཀའ་བ་དང་སྡུག་བསྔལ་ལ་འཇིགས་ནས་ཞུམ་པའི་ལེ་ལོ་རྣམས་བྱུང་ན་དགག་པར་བྱའོ། ། ལྔ་
བ་ནི། དགེ་བའི་དམིགས་པ་ལ་མི་གཡེང་བར་གནས་པའི་སེམས་རྩེ་གཅིག་པ་ནི་བསམ་གཏན་གྱི་ངོ་བོ་ཡིན་ལ།
དེ་ལ་ལུས་སེམས་བདེར་གནས། ཡོན་ཏན་མངོན་གྲུབ། སེམས་ཅན་དོན་བྱེད་དང་གསུམ། དང་པོ་ནི། ལུས་
སེམས་ཤིན་སྦྱངས་བསྐྱེད་པའི་བསམ་གཏན། གཉིས་པ་ནི། མངོན་ཤེས་སོགས་ཡོན་ཏན་སྒྲུབ་པའི་བསམ་
གཏན། གསུམ་པ་ནི། སེམས་ཅན་གྱི་དོན་བྱེད་པའི་བསམ་གཏན་ནོ། ། བསམ་གཏན་གྱི་གཙོ་བོ་ཞི་ལྷག་
གཉིས་ལས་འདིར་ཞི་གནས་བསྒོམ་ཚུལ་མདོར་བསྡུས་ཏེ་བསྟན་པ་ལ། བསྒོམ་པའི་གནས་ནི། མཐུན་རྐྱེན་
རྙེད་སླ་བ། གནས་བཟང་བ། ས་བཟང་བ་སོགས་ཀྱི་ཡིད་དང་མཐུན་པར། རྟེན་གྱི་གང་ཟག་འདོད་ཆུང་ཆོག་
ཤེས་པ་སོགས་ཀྱི་ཡོན་ཏན་དང་ལྡན་པས། སྤྱིར་དམིགས་པའི་ཡུལ་མང་པར་སངས་རྒྱུས་རྗེས་སུ་དྲན་པ་དང་
24

༄༅། ། བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
ཚོགས་རྫོགས་པ་སོགས་གྱི་དགོས་པ་ཡོད་པས་ན། སངས་རྒྱས་ཀྱི་སྐུ་བརྙན་དམིགས་རྟེན་དུ་བྱ་བ་ནི། སྟན་བདེ་
བ་ལ་སྤྱོད་ལམ་ཚུལ་མཐུན་གྱིས་འཁོད་དེ། སྟོན་པའི་སྐུ་བརྙན་བྲིས་འབུར་ལེགས་པ་གཅིག་ལ། ཡང་ཡང་བལྟ་
ཞིང་དེའི་མཚན་མ་བཟུང་ནས་ཡིད་ཡུལ་དུ་འཆར་བ་གོམས་སུ་བཅུག་སྟེ། དབུ་སོགས་སྐུའི་ཆ་ཤས་གསལ་
གདབ། མཐར་སྐུའི་སྤྱི་ཡིད་ལ་བྱས་ནས་ཡན་ལག་རགས་པ་རྣམས་ཆ་ཕྱེད་ཙམ་འཆར་ཐུབ་བྱུང་ཡང་དམིགས་
རྟེན་ཡིན་པས་དེས་ཆོག་ཤེས་པར་བྱ། གཞུང་ནས་བཤད་པའི་སྤྱོད་ལམ་བརྒྱད་ལ་གནས་བཞིན་པར་རླུང་འགྲོ་
འོང་ཉེར་གཅིག་སོགས་བགྲང་། དེ་ནས་ཏིང་ངེ་འཛིན་བསྒྲུབ་པ་ལ་མི་སྤྲོ་བའི་ལེ་ལོ་དང་། དམིགས་པ་བརྗེད་
པ་དང་། བྱིང་རྒོད་དང་། འདུ་བྱེད་དང་། འདུ་མི་བྱེད་པ་སྟེ་ཉེས་བ་ལྔའི་གཉེན་པོར་བརྩོན་འགྲུས་དང་།
འདུན་པ་དང་། དང་བ་དང་། ཤིན་སྦྱངས་དང་། དྲོན་པ་དང་། ཤེས་བཞིན། གཉེན་པོ་འདུ་བྱེད་པ་དང་།
འདུ་མི་བྱེད་པའི་བཏང་སྙོམས་ཏེ་འདུ་བྱེད་བརྒྱད་བསྟེན་པའི་སྒོ་ནས་བསྒྲུབ་དགོས་པས། དེ་ལ་ཐོག་མར་ཏིང་
ངེ་འཛིན་གྱི་ཡོན་ཏན་མཐོང་བའི་དང་པས་དྲང་བའི་འདུན་པ་དྲག་པོས། འདྲིས་པར་བྱས་པའི་སངས་རྒྱས་ཀྱི་
སྐུ་དེ་གསེར་བཙོ་མ་ལྟ་བུ་མཚན་དཔེས་སྤྲས་ཤིང་འོད་ཟེར་འཕྲོ་བ་ཆེ་ཆུང་འཚམས་པ་ཞིག་སངས་རྒྱས་དངོས་ཀྱི་
རྣམ་པ་རང་གི་སྨིན་འཚམས་ཀྱི་ནམ་མཁར་གསལ་བཏབ་ལ། དམིགས་ཡུལ་དེ་ཉིད་ངེས་པའི་འཛིན་སྟངས་དམ་
པོ་ངེས་ཤེས་ཀྱི་ངོར་ཐོན་པའི་གསལ་ཆ་དང་། དྲན་པས་མི་གཡེང་བའི་གནས་ཆ་བརྟན་པོ་གཉིས་དང་ལྡན་པའི་
སྒོ་ནས་མི་བརྗེད་པར་བྱ། དེའི་མུ་ནས་བྱིང་རྒོད་བྱུང་མ་བྱུང་བརྟགས་ཏེ་སྐྱེ་བའི་གྲབ་བྱེད་ན་ཤེས་བཞིན་གྱིས་
རིགས་པར་བྱ། དམིགས་པའི་དངོས་ཆ་ཡོད་ཀྱང་གསལ་ཆ་དང་འཛིན་སྟངས་ཀྱི་ངར་ཆའི་ཤུགས་ཅུང་ཟད་ཞན་
དུ་སོང་ན་བྱིང་བ་ཕྲ་མོ་སྐྱེ་བ་ཡིན་པས་སེམས་ཀྱི་འཛིན་སྟེངས་བསྒྲིམས་ཏེ་བསྒོམ༔ གསལ་ཆའི་ངར་ཧད་ཀྱིས་
ཤོར་ནས་ དྭངས་ཆ་ཙམ་ལས་མི་འདུག་ན་བྱིང་བ་རགས་པ་ཡིན་པས་ངོ་ཤེས་པར་ཀྱིས་ལ་ བཟློག་ཐབས་བྱ།
འདོད་པའི་ཡུལ་ཡིད་དུ་འོང་པ་འཚར་ལ་ཁད་བྱུང་ན་རྒོད་པ་ཕྲ་མོ་ཡིན་པས་སེམས་འཕྲོ་གྲབ་བྱེད་པ་བཀག་ནས་
དམིགས་པར་གདགས། འདོད་ཆགས་ཀྱི་རྣམ་པ་ཅན་ཀྱིས་བྱུང་ན་རྒོད་པ་རགས་པ་ཡིན་པས་ངོས་ཟིན་པར་
བྱས་ནས་འགོག དེ་ལྟར་བྱིང་རྒོད་བཀག་ནས་གྲིམ་ལྷོད་རན་པའི་མཚམས་ཟིན་པར་བྱས་ཏེ་རང་ཉམས་ལ་
དཔག་ནས་བསྒོམས་པས་ཏིང་ངེ་འཛིན་སྐྱོན་མེད་འགྲུབ་པ། ། དེས་མ་གྲུབ་ནའང་སྟོབས་དྲུག་གི་སྒོ་ནས་སེམས་
གནས་དགུ་དང་ཡིད་བྱེད་བཞིའི་རིམ་པས་བསྒྲུབ་པ་ནི། ཐོག་མར་དང་པོ་ཐོས་པའི་སྟོབས་ཀྱིས་སེམས་གནས་
དང་པོ་དམིགས་པ་ལ་སེམས་འཇོག་པ་བསྒྲུབ། དེ་ནས་གཉིས་པ་བསམ་པའི་སྟོབས་ཀྱིས་གནས་གཉིས་པ་
དམིགས་པ་ལ་རྒྱུན་དུ་འཇོག་པ་བསྒྲུབ། དེ་ནས་གསུམ་པ་དྲན་པའི་སྟོབས་ཀྱིས་སེམས་གནས་གསུམ་པོ་དམིགས་
༡༨

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་ལ་བླན་ཏེ་འཇོག་པ་དང་། བཞི་པ་གོང་དུ་ཉེ་བར་འཇོག་པ་བསྒྲུབ། དེ་ནས་བཞི་བ་ཤེས་བཞིན་གྱི་སྟོབས་
ཀྱིས་སེམས་གནས་ལྔ་བ་ཏིང་ངེ་འཛིན་ལ་དགའ་བ་ཕུལ་བར་བྱེད་པ་དང་། དྲུག་པ་ཏིང་ངེ་འཛིན་ལ་མ་དགའ་བ་
འགོག་པ་ཞི་པར་བྱེད་པ་བསྒྲུབ། དེ་ནས་ལྔ་བ་བརྩོན་འགྲུས་ཀྱི་སྟོབས་ཀྱི་སེམས་གནས་བདུན་པ་གཉིད་རྨུགས་
སོགས་རྣམ་པར་ཞི་བར་བྱེད་པ་དང༌། སེམས་གནས་བརྒྱུད་པ་ཕྱིང་རྒོད་སོགས་ཀྱིས་པར་གཅོད་མི་ནུས་པར་
རྒྱུན་ཆགས་སུ་སྐྱེ་བ་གཅིག་ཏུ་བྱེད་པ་བསྒྲུབ། དེ་ནས་དྲུག་པ་འདྲིས་པའི་སྟོབས་ཀྱིས་སེམས་གནས་དགུ་བ་
དམིགས་པ་ལ་རང་གི་རང་གིས་མཉམ་པར་འཇོག་པ་ཞེས་བྱ་བསྒྲུབ་པོ། ། དེ་ཡང་སེམས་གནས་དང་པོ་གཉིས་
ཀྱི་སྐབས་སུ་ཡིད་བྱེད་བཞིའི་ནང་ནས་བསྒྲིམས་ཏེ་འཇུག་པའི་ཡིད་བྱེད་དང༌། གསུམ་པ་ནས་བདུན་པའི་བར་
ཆད་ཅིང་འཇུག་པའི་ཡིད་བྱེད་དང་། བརྒྱད་པའི་ཚེ་ཆད་མེད་དུ་འཇུག་པའི་ཡིད་བྱེད་དང་། དགུ་བའི་དུས་སུ་
རྩོལ་མེད་དུ་འཇུག་པའི་ཡིད་བྱེད་ཀྱི་སྐབས་སོ། ། སེམས་གནས་དགུ་བ་དེ་ཉིད་ཞི་གནས་རྗེས་མཐུན་པ་ཡིན་ལ།
དེ་ནས་སེམས་ཤིན་སྦྱངས་སྐྱེ་ཞིང་དེ་ལ་བརྟེན་ནས་ལུས་ཤིན་སྦྱངས་སྐྱེས་པ་དེའི་མཐུས་ལུས་ལ་བདེ་པའི་ཉམས་
སྐྱེ། དེ་ནས་སེམས་ཤིན་སྦྱངས་ཀྱི་བདེ་བ་སྐྱེའོ། ། ལུས་ཤིན་སྦྱངས་སྐྱེས་མ་ཐག་ཏུ་ཞི་གནས་ཅུང་མ་ཐོབ་ཀྱང་།
དེ་ནས་སེམས་དམིགས་པ་ལ་ལྷན་ནེར་སྡོད་པའི་ཏིང་ངེ་འཛིན་དང་རྗེས་སུ་མཐུན་པའི་ཤིན་སྦྱངས་མི་གཡོ་བ་
ཐོབ་པ་དང་མཉམ་དུ་བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ཞི་གནས་འགྲུབ་པ་ཡིན་ལ། གེགས་
སེལ་སོགས་འདོན་སོགས་རྒྱས་པར་གཞུང་ཆེ་པ་རྣམས་ནས་ཤེས་པར་བྱའོ། ། དེ་འདྲའི་ཞི་གནས་དེ་ཐེག་པ་
གཉིས་ཀའི་ཏེང་འཛིན་ཐུན་མོང་མ་ཡིན་པ་མ་གང་གི་བསམ་པས་ཟིན་ན་དེའི་བྱང་ཆུབ་ཐོབ་པའི་རྒྱུར་འགྱུར་
རོ། ། དྲུག་ལ་ནི། བརྟགས་པའི་དངོས་པོ་ལ་ཆོས་རབ་ཏུ་རྣམ་པར་འབྱེད་པ་ནི་ཤེས་རབ་ཀྱི་ངོ་བོ་ཡིན་ལ།
ཤེས་རབ་དེ་རྫོགས་བྱང་ཉིད་དུ་བསྔོ་བའི་བསྡོམས་ཟིན་ནས་གོམས་པ་ཡོངས་སུ་རྫོགས་པ་ནི་དེའི་ཕར་ཕྱིན་ཏེ།
ཤེར་ཕྱིན་དང་ཤེས་རབ་ཀྱི་ཕར་ཕྱིན་དོན་གཅིག་ཏུ་མི་འདོད་པ་ནི་ལེགས་སྙམ། དེ་ལ་དོན་དམ་དང་ཀུན་རྫོབ་
རྟོགས་པའི་ཤེས་རབ་སེམས་ཅན་གྱི་དོན་བྱེད་པའི་ཤེས་རབ་གསུམ། དང་པོ་ནི། བདག་མེད་པའི་རྟོགས་པའི་
ཤེས་རབ། གཉིས་པ་ནི། རིག་པའི་གནས་ལྔ་གང་རུང་ལ་མཁས་པའི་ཤེས་རབ། གསུམ་པ་ནི། སེམས་ཅན་
གྱི་དོན་ལེགས་པར་བསྒྲུབ་པའི་ཤེས་རབ་པོ། ། འདིར་ཤེས་རབ་ཀྱི་གཙོ་བོ་དེ་ཁོ་ན་ཉིད་རྟོགས་པའི་ཤེས་རབ་
གཏན་ལ་དབབ་པར་བྱའོ། ། འདི་ལ་གཉིས། མཉམ་གཞག་དང་། རྗེས་ཐོབ་པོ། དང་པོ་ལ་ གཉིས།
བདག་མེད་གཏན་ལ་དབབ་པ་དང་། ལྷག་མཐོང་བསྒོམ་ཚུལ་ལོ། ། དང་པོ་ལ་གཉིས། གང་ཟག་གི་བདག་
མེད་དང་། ཆོས་ཀྱི་བདག་མེད་གཏན་ལ་འབེབས་པའོ། ། དང་པོ་ལ་དགག་བྱ་ངེས་པའི་གནད་སོགས་བཞི་
26

༄༅། །བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
ལས། དང་པོ་ནི། དཔེར་ན། རང་ལ་མི་ཞིག་གིས་ཕན་ཆེན་པོ་ཞིག་བཏགས་པའམ་གནོད་པ་ཆེན་པོ་ཞིག་
བྱས་པའི་ཚེ། ང་ལ་ཕན་བཏགས་བྱུང་སྙམ་པ་དང་། གནོད་པ་བྱས་བྱུང་སྙམ་པའི་ཕན་གནོད་བྱ་ཡུལ་གྱི་ངང་
ཚང་བ་ཞིག་སྙིང་དཀྱིལ་ནས་ལྷང་ལྷང་འཆར་བ་ཡོད་པས། དེའི་ཚེ་ངར་འཛིན་ལྷན་སྐྱེས་ཀྱིས་འཛིན་ཚུལ་
གསལ་ལོ། ། དེ་ད་ལྟ་མེད་ཀྱང་གསལ་བཏབ་སྟེ་སྐྱེར་བཅུག་ནས་བློའི་བྱིངས་དེ་ངའོ་སྙམ་པའི་བློ་ཇི་ལྟར་སྐྱེས་པ་
རེ་ལ་དམིགས་ནས། བློའི་ཟུར་ཞིག་གིས་ངར་འཛིན་དེས་ང་དེ་གང་དུ་བཟུང་། ཇི་ལྟར་བཟུང་སྙམ་དུ་བལྟ།
དེ་ལྟར་བལྟས་པས་དེ་རེས་ལུས་ཀྱི་སྟེང་དུ་ཡོད་པ་དང་རེས་སེམས་ཀྱི་སྟེང་དུ་ཡོད་པ་འདྲ་བ་སོགས་འཚར་ཚུལ་སྣ་
ཚོགས་ཞིག་བྱུང་བའི་མཐར་ལུས་སེམས་གཉིས་དང་འདྲེས་པ་ལྟར་འབྱེད་མི་ཐུབ་པ་འདྲ་བ་ཞིག་གི་སྟེང་ནས།
གང་ལ་ཡང་བལྟོས་པ་མེད་པར་རང་གི་འོས་ནས་ཡོད་པའི་ཚུགས་ཐུབ་གདོད་མ་ནས་གྲུབ་གྲུབ་པ་ཞིག་འཆར་
འོང་བ་ངོས་ཟིན་པ་ནི་དགག་བྱ་ངེས་པའི་གནད་དེ་ལེགས་པར་ངེས་པར་བྱ། གཉིས་པ་ནི། དེ་ལྟར་བཟུང་བའི་
ང་དེ། རང་གི་ལུས་སེམས་འདི་དང་གཅིག་དང་ཐ་དད་གང་རུང་ངམ། དེ་གང་རུང་མ་ཡིན་པ་ཞིག་སྙམ་པ་ན།
ཡོད་ཕྱིན་གཅིག་དང་ཐ་དད་གང་རུང་ཡིན་དགོས་པས་དེ་གཉིས་གང་རུང་མ་ཡིན་པའི་ཕུང་གསུམ་མེད་པར་
རྟོགས་པ་ནི་ཁྱབ་པ་ངེས་པའི་གནད། གསུམ་པ་ནི། དེ་འདྲའི་ང་དེ་ལུས་སེམས་གཉིས་དང་གཅིག་ཏུ་གྲུབ་བམ་
སྙམ་ན། མི་འཐད་དེ། གཅིག་ཏུ་གྲུབ་ན་དབྱེར་མེད་ཀྱི་གཅིག་ཏུ་སོང་བས་དབྱེར་མེད་ཀྱི་གཅིག་པ་ནི་ང་ཞེས་
ལུས་སེམས་གཉིས་ཀྱི་ཉེ་བར་ལེན་པ་པོ་དང་། ངའི་ལུས་སེམས་ཞེས་དེའི་ཉེ་བར་བླང་བྱའི་ཁྱད་པར་ཐ་དད་དུ་
མེད་པར་འགྱུར་བའི་ཕྱིར་རོ། ། ང་ལུས་སེམས་ལས་ཐ་དད་མེད་པར་ཁས་བླངས་དུ་མི་རུང་སྟེ། དེ་ལྟར་ན་ངའི་
ལུས་ངའི་སེམས་ཞེས་པ་སོགས་མི་འཐད་པས། ལུས་ནི་ང་དང་སེམས་ནི་ངའོ་ཞེས་པ་ཙམ་དུ་འགྱུར་བས་ཕུང་པོ་
འདོར་ལེན་བྱེད་པའི་བདག་ཁས་ལེན་པ་དོན་མེད་དུ་ཐལ་བའི་ཕྱིར་རོ། ། གཞན་པ་རང་ལུས་དང་གཅིག་ཡིན་
ན་མི་འཐད་དེ། ཤི་བའི་འོག་ཏུ་ལུས་མེར་བསྲེགས་པའི་ཚེ་ང་ཡང་མེར་བསྲེགས་དགོས་པ་དང་། ང་ཕྱི་མར་
ཉིང་འཚམས་སྦྱོར་བའི་ཚེ་ལུས་འདི་དང་བཅས་བཞིན་དུ་སྐྱེ་དགོས་པ་སོགས་སུ་འགྱུར་རོ། ། སེམས་དང་གཅིག་
ཡིན་ནའང་མི་འཐད་དེ། ང་ལ་མགོ་རྐང་ལག་སོགས་ཡོད་པ་བཞིན་དུ་སེམས་ལ་ཡང་དེ་དག་ཡོད་པར་འགྱུར་
བའི་ཕྱིར་རོ། ། ཡང་ན། ལུས་སེམས་གཉིས་ཡོད་པ་ལྟར་ང་ཡང་མི་འདྲ་བ་གཉིས་ཡོད་པར་འགྱུར་བས། དེ་
ལྟར་བ་གཅིག་ཏུ་མ་གྲུབ་སྙམ་དུ་ངེས་པ་ནི། བདེན་པའི་གཅིག་དུ་བྲལ་ངེས་པའི་གནད་དོ། ། བཞི་པ་ནི། གཅིག་
ཏུ་མི་རུང་བས་དེ་འདྲའི་ང་དེ་ལུས་སེམས་གཉིས་ལས་ཐ་དད་དོ་སྙམ་ན། སྤྱིར་ཐ་སྙད་ཙམ་དུ་ང་ལུས་སེམས་
གཉིས་དང་ཐ་དད་དུ་འཇོག་ཀྱང་སྔར་ལྟར་གཞན་ལ་རག་མ་ལས་པ་ལྟ་བུའི་ང་དེ་ལུས་སེམས་དང་ཐ་དད་དུ་གྲུབ་

༄༅།. ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནའང་མི་རུང་སྟེ། དེ་ལྟ་ན་རང་བཞིན་གྱིས་གྲུབ་པའི་ཐ་དད་དུ་སོང་བས་གཏན་ནས་མ་འབྲེལ་བའི་ཐ་དད་དུ་
གྲུབ་པར་འགྱུར་བའི་ཕྱིར་འདི་ནི་ལུས་སོ། འདི་ནི་སེམས་སོ་ཞེས་བློས་འཛིན་རྒྱུར་ཡོད་པ་ལྟར་ལུས་སེམས་སོ་
སོར་བསལ་བའི་འོག་ཏུ་འདི་ནི་ངའོ་ཞེས་འཛིན་རྒྱུ་ཡོད་དགོས་པ་ལས་དེ་མི་འདུག་པའི་ཕྱིར་ཏེ། ལུས་སེམས་
ཚོགས་པའི་སྟེང་ནས་ངར་འདོགས་པའི་ཕྱིར་རོ། ། དེ་ལྟར་དཔྱད་ནས་ངེས་པ་རྙེད་པ་ནི་བདེན་པའི་དུ་བྲལ་
ངེསཔའི་གནད་དོ། ། ཡང་ན་ལུས་སེམས་གཉིས་ཀྱི་དོན་དུ་གཟུགས་སོགས་ཕུང་པོ་ལྔ་ཞེས་སྦྱོར། དེ་ལྟར་
གནད་བཞིའི་དཔྱད་པ་བྱས་པས་སྔར་ལྟར་རང་བཞིན་གྱིས་གྲུབ་པའི་ཚུགས་སེ་བའི་ང་མ་རྙེད་པར་སྟོང་ཙམ་གྱིས་
སོང་བ་ན་དབུ་མའི་ལྟ་བ་རྙེད་པ་ཡིན་གསུངས། ། གཉིས་པ་ནི། རང་གི་ལུས་འདིའི་སྟེང་དུ་ཡན་ལག་ཚོགས་པ་
ལ་མ་བལྟོས་པར་ལུས་ལིངས་པོ་ཞིག་ཡུལ་སྟེང་ནས་གྲུབ་གྲུབ་པར་འཆར་བ་ངོས་ཟིན་པར་བྱས་ནས་དེ་ལྟར་ཤར་
བ་ལྟར་བཟུང་བའི་ལུས་དེ། ཡན་ལག་རྣམས་དང་གཅིག་གམ་ཐ་དད། དང་པོ་ལྟར་ན་མི་འཐད་དེ། ཡན་
ལག་སྤྱི་ཙམ་དང་གཅིག་ཡིན་ན་ནི་ལུས་དང་ཡན་ལག་གཅིག་ཏུ་ཐལ་བས། དེ་ལྟ་ན་བྱ་བྱེད་ཐམས་ཅད་ཀྱང་
གཅིག་ཏུ་འགྱུར་ལ། ཡན་ལག་སོ་སོ་དང་གཅིག་ན། ཡན་ལག་མང་པོ་ཡོད་པ་དེ་བཞིན་དུ་ལུས་ཀྱང་ཚང་བ་
མང་པོ་ཡོད་པར་འགྱུར་བའི་ཕྱིར་རོ། ། ཐ་དད་ནའང་མི་འཐད་དེ། སྤྱིར་ལུས་ཡན་ལག་དང་ངོ་བོ་གཅིག་ལ་
ལྡོག་པ་ཐ་དད་ཀྱང་། སྔར་ལྟར་བཟུང་བའི་ལུས་དེ་ཡན་ལག་རྣམས་དང་ཐ་དད་གཞི་དེ་དག་ལ་མ་བལྟོས་པར་
ལུས་གྲུབ་དགོས་པས། ཡན་ལག་རྣམས་སོ་སོར་བསམ་པའི་འོག་ཏུ་ད་དུང་ཡང་ལུས་རིལ་བོ་ཞིག་ཡོད་པར་ཐལ་
བར་འགྱུར་བའི་ཕྱིར་རོ། ། དེ་བཞིན་དུ་ཀ་བུམ་སོགས་ཆོས་གཞན་པའང་སྦྱོར། གཉིས་པ་ནི། ཐོག་མར་གང་
ཟག་གི་བདག་མེད་གཏན་ལ་འབབ་ལྟར་ང་མེད་པ་ལྷང་གིས་ངེས་པ་ན་དགག་བྱ་བཀག་ཙམ་གྱི་མེད་དགག་ལ་
ངེས་ཤེས་ཀྱི་རྒྱུད་འཐུད་ནས་མཉམ་པར་འཇོག་ཅིང་། ཤུགས་ཞན་དུ་སོང་ན་གནད་བཞིའི་དཔྱད་པ་ཅུང་ཟད་
རེ་བྱས་ནས་དེ་ལྟར་དུ་གྲུབ་པ་མེད་སྙམ་དུ་མཉམ་པར་བཞག་སྟེ། སྔར་ཞི་གནས་གྲུབ་པ་ཡིན་ན། དཔྱད་བསྒོམ་
སྤེལ་མར་བྱས་པའི་མཐུས་ལྷག་མཐོང་ཐོབ་ནས་ཞི་ལྷག་ཟུང་འབྲེལ་དུ་འགྱུར་རོ། ། གཉིས་པ་རྗེས་ཐོབ་ཏུ།
སྔར་དཔྱད་པ་ལྟར་ཡུལ་སྟེང་ན་མེད་བཞིན་དུ། སྒྱུ་མའི་གླང་ལྟར་བཏགས་ཡོད་མིང་རྐྱང་ཙམ་དུ་འཆར་བ་ཞིག་
འོང་། གལ་ཏེ་རང་བཞིན་གྱིས་གྲུབ་པར་ལམ་ལམ་ཤར་གྱུར་ནའང་། ལྟ་བ་དྲན་ཙམ་བྱས་ནས་སྣང་ཚུལ་ལྟར་
མ་གྲུབ་སྙམ་དུ་ཐག་བཅད་པའི་དྲན་ཤེས་ཀྱིས་སྦྱོར། གཞན་ཡང་ཆོས་གང་དང་གང་ཡང་མིང་བརྡས་བཞག་
ཙམ་གྱི་རྟེན་འབྱུང་དུ་ངེས་པ་ཉིད་ཀྱིས་རང་བཞིན་མེད་པའི་ཚུལ་ལ་ངེས་ཤེས་འདྲོངས་པ་དང་། དེ་ལྟར་ངེས་པ་
ཉིད་ཀྱིས་བྱ་བྱེད་ཐམས་ཅད་འཐད་པའི་རྟེན་འབྱུང་ལ་ངེས་པ་འདྲེན་པའི་ཚུལ་ཤེས་པའི་སྒོ་ནས་སྟོང་བ་རྟེན་

༄༅། ༼བྱང་ཆུབ་ལམ་གྱི་རིམ་པའི་དམར་འཁྲིད་འཁྱེར་བདེ་ཀུན་ཕན། །
འབྲེལ་གྱི་དོན་དུ་འཆར་བ་ལ་བསླབ་པར་བྱའོ། །
གཉིས་པ་བསྡུ་བཞི་ལ་སློབ་ཚུལ་ནི། དེ་ལྟར་རང་རྒྱུད་སྨིན་བྱེད་ཀྱི་ཕྱིན་དྲུག་ལ་བསླབ་ནས་ཟང་ཟིང་
སོགས་སྦྱིན་པ་གསུམ་གྱིས་འཁོར་བསྡུ། ཆོས་གཏམ་སོགས་ཀྱི་སྙན་པར་སྨྲ་བས་ཐེ་ཚོམ་གཅོད་པ་སོགས་ཀྱིས་
མགུ་བར་བྱ། མངོན་མཐོ་སོགས་གདུལ་བྱའི་བློ་དང་འཚམས་པར་བསྟན་པའི་དོན་སྤྱོད་པས་ཡང་དག་པའི་ལས་
ལ་བཀྲི། རང་ཉིད་ཚུལ་མཐུན་བསྒྲུབ་པའི་དོན་མཐུན་ པས་ དེའི་དོན་དུ་འགྱུར་བའི་ཚུལ་ལ་བསླབ་པར་
བྱའོ༔ ། གསུམ་པ་མཇུག་གི་རིམ་པ་ལ་ནི། སྔར་བཤད་པ་ལྟར་ཉམས་ལེན་བྱས་ནས་སྙིང་པོ་བསྒྲིལ་ཏེ་ཉམས་སུ་
ལེན་པ་ནི། དལ་འབྱོར་རྙེད་དཀའ་བ་སོགས་བསམས་ནས་སྐྱབས་སེམས་བྱས་རྗེས། ཚོགས་ཞིང་བླ་མའི་རྣལ་
འབྱོར་དང་འབྲེལ་བའི་སྡིག་བཤགས་ཚོགས་གསོགས་ལ་འབད་ཅིང་། དངོས་གཞི་གཏོང་ལེན་སྤེལ་བའི་བྱང་
ཆུབ་ཀྱི་སེམས་དང་སྟོང་ཉིད་ལ་དམིགས་པའི་ཞི་ལྷག་བསྒྲུབ་པ་ལ་གཙོ་བོར་འབད་པ་དང་མཐར་དགེ་བ་རྫོགས་
བྱང་དུ་བསྔོ་བར་བྱའོ། ། ལམ་སྤྱིའི་དོན་བསྡུ་ན། ཐོག་མར་བཤེས་གཉེན་བསྟེན་པ་ལ་འབད། དེ་ནས་དལ་
འབྱོར་གྱི་སྐོར་བསམ་ཞིང་འཆི་བ་མི་རྟག་པ་དང་ཤི་ནས་ངན་འགྲོར་འཁྱམས་ཚུལ་བསམས་ཏེ་སྐྱབས་འགྲོའི་སྐོར་
ལ་འབད། དེ་ནས་ལས་འབྲས་བསམས་ནས་སྟོབས་བཞི་ལ་འབད་དོ། ། དེ་ལྟར་ཆུང་ངུའི་ཆོས་སྐོར་རྣམས་
ཚགས་སུ་ཆུད་པ་ན། འཁོར་བའི་ཉེས་དམིགས་བསམས་ཏེ་འཁོར་བ་ལས་ཐར་འདོད་བསྐྱེད། དེ་ནས་འཁོར་
བའི་རྒྱུ་ངོས་བཟུང་ནས་དེ་སྤོང་འདོད་བསྐྱེད་ཅིང་།: རྟེན་འབྲེལ་གྱི་སྐོར་ལའང་དེ་ལྟར་བྱ། དེ་ནས་འཁོར་བ་
ལས་གྲོལ་བྱེད་ཀྱི་ལམ་སྤྱི་དང་སོ་ཐར་ལ་འབད་དོ། ། དེ་ལྟར་འབྲིང་གི་སྐོར་རྣམས་ཚགས་སུ་ཆུད་པ་ན། བྱམས་
སྙིང་རྗེའི་རྩ་བ་ཅན་གྱི་བྱང་ཆུབ་ཀྱི་སེམས་སྦྱངས་ནས་སྤྱོད་པ་ཕྱིན་དྲུག་ལ་ཅི་ནུས་སུ་བསླབ་པར་བྱའོ། ། དེ་ལྟ་
བུའི་ལམ་གྱི་རིམ་པ་ནི་རྒྱལ་བ་དགྱེས་པའི་ལམ་སྲོལ་རྨད་དུ་བྱུང་ཞིང་། གསུང་རབ་ཀུན་གྱི་གནད་དོན་བསྡུས་པ་
ཡིན་པས་ཐོས་བསམ་ཅུང་ཟད་དེ་བྱས་པས་ཀྱང་ཕན་ཡོན་ཆེན་པོ་མང་དུ་འབྱུང་སྟེ། རྗེའི་ཞལ་ནས། གསུང་
རབ་ཀུན་གྱི་སྙིང་པོ་བསྡུ་བསྡུ་བ། ། ནས། རླབས་ཆེན་སྡུད་པར་ངེས་པས་དེ་དོན་བསམ། ། ཞེས་གསུངས་
པའི་ཕྱིར་ན་ཉམས་ལེན་སྙིང་པོར་བྱེད་པར་རིགས་སོ། ། སྨྲས་པ། རྒྱལ་བ་ཀུན་གྱི་བགྲོད་པ་གཅིག་པའི་
ལམ། ། ཤིང་རྟ་ཆེན་པོ་རྣམས་ཀྱི་བཞེད་པའི་སྲོལ། ། སྐྱེས་བུ་གསུམ་གྱི་ལམ་མཆོག་ཡིད་བཞིན་ནོར། ། ཐུབ་
བསྟན་རྒྱལ་མཚན་རྩེ་མོར་མངོན་པར་མཆོད། ། འདིར་འབད་ལས་བྱུང་དགེ་ཚོགས་གསེར་འཁོར་ཆེས། །
སྒྲིབ་གཉིས་ཕས་རྒོལ་གཡུལ་ལས་རྣམ་རྒྱལ་ཏེ། ། གཏན་བདེ་བླ་མེད་བྱང་ཆུབ་ཆེན་པོའི་སར། ། མངོན་པར་
སྤྱོད་པའི་སྐལ་བཟང་མྱོང་བར་ཤོག། དེ་ལྟ་བུའི་ལས་ཀྱི་རིམ་པ་འདི་ནི། ཕྱོགས་འདིའི་མཁས་པ་ཆེན་པོ་བཟང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པོ་རྒྱལ་མཚན་པའི་དྲུང་ནས་ལམ་རིམ་ཆེན་མོའི་ལུང་དང་། ཁྱད་པར་སློབ་དཔོན་སེམས་དཔའ་ཆེན་པོ་བློ་
བཟང་སྦྱིན་པའི་སྐུ་ཞབས་ནས་ཞལ་ལུང་གི་དམར་འཁྲིད་སྩལ་བའི་ཚེ། རང་གིས་ཞལ་ལུང་ནས་སྐྱེས་བུ་ཆུང་
འབྲིང་གི་སྐོར་བློ་འཛིན་དང་ཆེན་པོའི་སྐོར་ལ་དེ་ཙམ་བྱེད་པ་མ་བྱུང་ཡང་འཁྲིད་རྒྱུན་ཉན། སྟོང་འཁོར་སྤྲུལ་སྐུ་
དང་། སློབ་དཔོན་བློ་བཟང་དོན་གྲུབ་པའི་དྲུང་ནས་ཀྱང་དམར་འཁྲིད་ཀྱི་ལུང་རྒྱུན་བླངས་ཏེ། ཚིག་དོན་གྱི་ཆ་
ལ་ཡིད་བཤར་རྒྱས་པར་བྱེད་པའི་རྒྱུན་འཐུད་མ་ལྕོགས་ཀྱང་དོན་གྱི་གནད་དྲིལ་བའི་རྒྱུན་གྱི་ཉམས་ལེན་འཁྱེར་བ་
དང་བསྡུས་ནས་འབད་ཁུལ་བྱས། གཞན་ལ་ཉམས་འཁྲིད་འབོགས་པ་སོགས་ཀྱི་སྒོ་ནས་རྒྱུན་རྒྱ་ཆེར་སྤེལ་ཐུབ་
པ་ཞིག་མ་བྱུང་ཡང་། ཕྱོགས་འདིའི་བསྟན་པའི་མངའ་བདག་ཀོ་ཤི་ནང་སོ་ཡེས་ཀྱིས་རྗེ་བླ་མའི་ལེགས་བཤད་ལ་
བརྟེན་ནས་ཚུལ་འདི་ཐོས་བསམ་གྱིས་ཐུགས་སུ་ཆུད་པའི་ཚེ། ལམ་སྲོལ་འདི་ཉིད་བསྟན་པའི་སྙིང་པོར་གཟིགས་
ནས། རང་ཕྱོགས་འདིར་གཞན་འགའ་ལའང་ཕན་སྲིད་པར་དགོངས་ཏེ་འགས་བསྐུལ་བ་དང་། ལྡོམ་བརྩོན་
རི་ཁྲོད་པ་གྲགས་པ་འོད་ཟེར་གྱིས་ཀྱང་རང་གི་ཉམས་སུ་ལེན་པར་བཞེད་ནས་བསྐུལ་བའི་ཚེ། ཤཱཀྱའི་དགེ་སློང་
རིགས་པ་སྨྲ་བ་གྲགས་པ་བཤད་སྒྲུབ་ཀྱིས་རྒྱལ་དབང་ལྔ་བས། ན་ཚོད་ཆེས་ཕྲའི་སྒོ་ངའི་སྦུབས་རྒྱུ་ནས། ། རྣམ་
དཔྱོད་རྩལ་ཀུན་རྫོགས་པ་རབ་དཀའ་ཡོད། ། ལང་འཚོའི་སྒྲོག་ཤོག་རྒྱུས་ཀྱང་བཤད་སྒྲུབ་གྱི། ། ནམ་མཁར་
འཕུར་ནུས་ཡིན་པའི་བྱ་དེས་ཅི། ། ཞེས་གསུངས་པ་ལྟར། རང་ཉིན་གྱིས་ཐོས་བསམ་ཅུང་ཟད་བྱས་པའི་
འབྲས་རྟགས་ཞིག་ཀྱང་དགོས་སྙམ་ནས་དམར་འཁྲིད་འཇམ་དཔལ་ཞལ་ལུང་གི་དགོངས་པ་གཙོ་བོར་བྱས་ཤིང་
ལམ་རིམ་གཉིས་ནས་ཟུང་བརྒྱན་ཧ་ཅང་བཤད་ཡམས་སུ་སོང་ན་དམིགས་པའི་ཐོག་ཏུ་འདྲིལ་དཀའ་བར་མཐོང་
ནས་དོན་གྱི་གནད་མ་ཆད་པར་མདོར་བསྡུས་ཏེ་ཅོ་ནེ་ཏིང་འཛིན་དར་རྒྱས་གླིང་དུ་སྦྱར་བའོ། ། འདིས་ཀྱང་
ཆོས་ཀྱི་རྒྱལ་བོ་ཙོང་ཁ་བ་ཆེན་པོའི་བསྟན་པ་ལ་ཕན་པར་གྱུར་ཅིག བཀྲ་ཤིས། ། །།

༄༅། ། བྱང་ཆུབ་ལམ་གྱི་རིམ་པའི་འཁྲིད་ཡིག་སྙིང་པོའི་
དོན་བསྡུས་པ་ཞེས་བྱ་བ་བཞུགས་སོ། །
བླ་མ་རྒྱལ་བ་སྲས་དང་བཅས་པ་ཐམས་ཅད་ལ་ཕྱག་འཚལ་ཞིང་སྐྱབས་སུ་མཆིའོ། ། འདིར་བྱང་ཆུབ་
ལམ་གྱི་རིམ་པའི་དམར་འཁྲིད་ཀྱི་དོན་བསྡུས་ཏེ་སྟན་ཐོག་གཅིག་ལ་བཤར་བསྒོམ་གྱི་ཚུལ་དུ་ཉམས་སུ་ལེན་པ་ལ།
སྦྱོར་དངོས་མཇུག་གསུམ་ལས། དང་པོ་ནི། གནས་གཙང་མར་རྟེན་གྱི་དྲུང་དུ་མཆོད་པ་བཤམས་པ་སོགས་
བྱས་ལ། ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་མདུན་གྱི་ནམ་མཁར་བྱོན་ནས་བཞུགས་པར་མོས་
ཏེ། བསམ་པ་ཐག་པ་ནས་ངག་ཏུ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་
ཅད་དུས་འདི་ནས་བཟུང་སྟེ་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་
མཆིའོ། ། སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ། དམ་པའི་ཆོས་རྣམས་ལ་སྐྱབས་སུ་
མཆིའོ། ། འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། ། ཞེས་ཅི་ནུས་བརྗོད་པའི་མཇུག་ཏུ། བླ་མ་
དང་དཀོན་མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་མཆིའོ། ། ཁྱེད་རྣམས་ཀྱིས་བདག་གི་རྒྱུད་ལ་སྐྱེས་བུ་
གསུམ་གྱི་ལམ་གྱི་རིམ་པ་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། ཞེས་ཅི་ནུས་ཀྱི་མཐར། བདག་གིས་སེམས་
ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་སྐྱེས་བུ་གསུམ་གྱི་ལམ་
གྱི་རིམ་པ་རྣམས་ཉམས་སུ་བླངས་པར་བགྱིའོ། ། ཞེས་པ་ལན་གསུམ་བརྗོད། ཡང་ན་སྐྱབས་སེམས་སྤྱི་ལྟར་བྱ།
དེ་ནས་བླ་མ་བསྟེན་པ་ལ་བསམ་སྦྱོར་གཉིས་ལས། དང་པོ་ནི། རང་ལ་ཆོས་འབྲེལ་ཡོད་པའི་བླ་མ་གང་ཡིན་
གསལ་བཏབ་ནས། དེ་ལ་སྐྱོན་རྟོག་གི་བློ་འགོག་ཅི་ཐུབ་དང་། ཡོན་ཏན་དང་བཀའ་དྲིན་དྲན་པའི་དད་པ་ཅི་
སྐྱེ་བྱ་སྟེ། དངོས་གྲུབ་ཀྱི་རྩ་བ་བླ་མར་གསུངས་པས། དེའི་སྐྱོན་གྱི་ངོས་ནས་བརྟགས་ཤིང་མ་དད་ན་དངོས་གྲུབ་
མི་འབྱུང་པར་མ་ཟད། ངན་འགྲོར་སྐྱེ་བའི་ཉེས་དམིགས་དང་། དད་ཅིང་གུས་ན་རང་ལ་ལེགས་ཚོགས་ཐམས་
ཅད་འབྱུང་བརྟེན་འབྲེལ་གྱི་ཆོས་ཉིད་ཡིན་པས་སོ། ། སྙམ་དུ་བསམ་ཞིང་ཇི་ལྟར་འཚམས་པ་ཞིག་དྲན་ནས་
དཔྱད་བསྒོམ་བྱ། སྦྱོར་བས་བསྟེན་པ་ནི། བླ་མ་དེ་དག་ལ་དངོས་སུ་ལུས་ངན་གིས་བསྙེན་བཀུར་བྱ་དགོས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནའང་། རང་ཉིད་གཅིག་པུ་ལྟ་བུས་ཉམས་སུ་ལེན་པའི་ཚེ་ལག་ལེན་དུ་དམིགས་པས་བྱ་བ་ནི། མདོ་ཕྱོགས་ཁོ་
ན་དང་བསྟུན་པ་རྒྱལ་དབང་གི་མན་ངག་བཞིན་འཁྲིད་ཡིག་ལོགས་སུ་བཀོད་པ་ལྟར་ལ། འདིར་རང་དང་སྐལ་
བ་མཉམ་པ་འགའ་ཞིག་གི་དོན་དུ་ཚོགས་ཞིང་སྔགས་ཕྱོགས་སྤྱི་དང་མཐུན་པར་མདོར་བསྡུས་བརྗོད་པ་ནི།
མདུན་གྱི་ནམ་མཁའི་དབྱིངས་སུ་སངྒེའི་ཁྲི་པདྨ་དང་ཟླ་བའི་གདན་ལ་བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་
པ་སྐུ་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་པ། གཡས་ས་གནོན་དང་། གཡོན་མཉམ་གཞག་གི་ཕྱག་རྒྱུའི་
སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། མཚན་དཔེས་སྤྲས་ཤིང་སྐུ་ལ་ཆོས་གོས་རྣམ་གསུམ་གསོལ་
བ། འོད་ཀྱི་ཕུང་པོའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་གཡས་སུ་པད་ཟླའི་གདན་
རྣམས་ལ་རིམ་པར་བྱམས་མགོན་ལ་སོགས་རྒྱ་ཆེན་སྤྱོད་བརྒྱུད་དང་། གཡོན་དུ་པད་ཟླའི་གདན་རྣམས་ལ་རིམ་
པར་འཇམ་དབྱངས་ལ་སོགས་པ་ཟབ་མོ་ལྟ་བརྒྱུད། སྟེང་གི་ཆར་པད་ཟླའི་གདན་ལ་རྩ་བའི་བླ་མ་དང་ངོ་བོ་
དབྱེར་མི་ཕྱེད་པའི་རྗེ་བཙུན་ཆོས་ཀྱི་རྒྱལ་པོ་བཙོང་ཁ་བ། དེ་རྣམས་ཀྱི་རྒྱབ་ཕྱོགས་དང་མཐའ་སྐོར་དུ་རང་རང་
གི་གདན་ལ་བླ་མ་ཡི་དམ་སངས་རྒྱས་བྱང་སེམས་སོགས་གྱི་ཚོགས་དཔག་ཏུ་མེད་པས་བསྐོར་ནས་བཞུགས་པ་དེ་
རྣམས་ཀྱི་སྤྱི་བོར་ཨོཾ། མགྲིན་པར་ཨཱ ། ཐུགས་ཀར་ཧཱུྃ། དེ་ལས་འོད་ཟེར་འཕྲོས་རང་བཞིན་གྱི་གནས་ནས་
ཐུབ་པའི་དབང་པོ་ལ་རྩ་བརྒྱུད་ཀྱི་བླ་མ་རྣམས་དང་རྒྱལ་བ་སྲས་བཅས་ཀྱིས་བསྐོར་བ་སྤྱན་དྲངས། མ་ལུས་
སེམས་ཅན་སོགས་གཅིག་དང་ཐུགས་རྗེའི་བདག་ཉིད་སོགས་ཀྱི་མཐར། ཛ ཧཱུྃ་བཾ་ཧོ༔ གཉིས་སུ་མེད་པར་གྱུར་
པར་བསམ། གལ་དེ་སྔགས་ཕྱོགས་སུ་སྦྱོར་མི་འདོད་ན་ནི་འདི་ལྟར། མཆོག་གསུམ་རྒྱལ་བ་སྲས་བཅས་བདེན་
བྱིན་དང་། ། ཚོགས་གཉིས་ཡོངས་རྫོགས་ཆོས་དབྱིངས་དག་པའི་མཐུས། ཞིང་འདི་བདེ་བ་ཅན་ལྟར་སྣོད་
བཅུད་ཀྱི། ། འབྱོར་ལྡན་མཆོད་ཚོགས་རྒྱ་མཚོས་ཁྱབ་གྱུར་ཅིག། དེར་ནི་སེང་ཁྲི་རིམ་པར་འཁོད་པའི་སྟེང་།
ཐུབ་དབང་མི་ཕམ་འཇམ་པའི་དབྱངས་ལ་སོགས། ། རྒྱ་ཆེན་ཟབ་མོའི་རྒྱུད་རིམ་བླ་མ་རྣམས། ། བཞུགས་ནས་
མཆོད་སྤྲིན་ཀུན་ནས་སྤྱོད་གྱུར་ཅིག། ཅེས་བྱ་ཞིང་འདི་ལྟར་ན་འོག་ཏུ་འོད་ཟེར་འཕྲོ་སྦྱངས་ཙམ་བྱས་ན་བདེ།
དེ་ནས། རྣམ་དག་ཆོས་དབྱིངས་མ་དང་། མ་ལུས་སེམས་ཅན་མ་དང་། ཆོས་རྣམས་རང་བཞིན་སོགས་ཀྱིས་
སྤྱན་འདྲེན་བྱ། སྔ་ཕྱི་གང་བྱེད་ཀྱང་། ཇི་ལྟར་བལྟམས་པ་སོགས་ཀྱིས་ཁྲུས་གསོལ། སྟོང་གསུམ་ཀུན་དུ་སོགས་
ཀྱིས་དྲི་བྱུག སྲབ་འཇམ་ཡང་བ་སོགས་ཀྱིས་གོས་འབུལ། བདག་དང་འགྲོ་ལ་སོགས་ཀྱིས་བརྟན་བཞུགས་བྱ།
དེ་ནས་ཡན་ཡན་བདུན་པ་བྱ་བ་ལ། ཕྱག་འཚལ་བ་ནི། ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ་ནས་མར་
མེ་མཛད་ལ་འདུད། ཞེས་པའི་བར་དང་། དམིགས་མེད་བརྩེ་བའི་སོགས་དང་། ཟབ་མོ་ལྟ་བའི་བརྒྱུད་སོགས་

༄༅། ། བྱང་ཆུབ་ལམ་གྱི་རིམ་པའི་འཁྲིད་ཡིག་སྙིང་བོའི་དོན་བསྡུས་པ། །
དང་། མགོན་པོ་ཐུགས་རྗེ་སོགས་དང་། ཇི་སྙེད་སུ་དག་ནས། བསྟོད་ཅེས་པའི་བར་དང་། ཕྱག་བྱ་རབ་འོས་
བ་སོགས་ཀྱིས་ཕྱག་འཚལ། མེ་ཏོག་དམ་པ་སོགས་ཀྱིས་བླ་ན་ཡོད་མེད་ཀྱི་མཆོད་པ་དང་། རྒྱལ་བ་རྒྱ་མཚོ་
སོགས་ གང་ མོས་བྱ། བསྡུ་ན། རབ་འབྱམས་རྒྱ་མཚོ་ དཔག་མེད་ན། ། མཆོད་ ཚོགས་ཇི་སྙེད་ཡོད་པ་
རྣམས། ། བླ་མ་རྒྱལ་བ་སྲས་བཅས་ལ། ། འབུལ་ལོ་བརྩེ་བས་བཞེས་སུ་གསོལ། ཞེས་སོགས་ལྟ་བུ་ཅི་རིགས་
ཀྱིས་མཆོད་པ་དང་། མཎྜལ་རྒྱས་བསྡུས་གཉིས་སམ་གང་རུང་དང་། ཡང་ན་བདག་གཞན་ལུས་ངག་ཡིད་
གསུམ་སོགས་ཀྱིས་མཎྜལ་འབུལ། འདོད་ཆགས་ཞེ་སྡང་སོགས་དང་། བཤགས་པའི་ཚེ་གཞན་གྱིས་ཀྱང་སྡིག་
བཤགས་བྱར་རུང་། དེ་ནས་ཕྱོགས་བཅུའི་རྒྱལ་བ་ནས། བྱང་ཆུབ་ཆེན་པོར་བསྔོ། ། ཞེས་པའི་བར་གྱིས་ཡན་
ལག་ལྷག་མ་རྣམས་བྱ། དེ་ནས་འདྲེན་པ་མཉམ་མེད་སྟོན་པ་བཅོམ་ལྡན་འདས་སོབ།ས་དང་། སྨྲ་བ་ཟླ་མེད་ནས་
རྗེའི་བར་གྱི་གསོལ་འདེབས་དང་། དེ་ནས། མཁས་གྲུབ་ཆེན་པོ་བཤེས་རབ་སེངྒེའི་ཞལ། དགེ་འདུན་གྲུབ་
དང་ནོར་བཟང་རྒྱ་མཚོའི་དཔལ། ། དགེ་འདུན་རྒྱ་མཚོ་དགེ་ལེགས་དཔལ་བཟང་པོ། ། བསོད་ནམས་དཔལ་
བཟང་ཞབས་ལ ། བསོད་ནམས་རྒྱ་མཚོ་ཆོས་དཔལ་བཟང་པོ་དང་། ། དཔལ་འབྱོར་རྣམ་གཉིས་བློ་བཟང་
རྒྱ་མཚོའི་སྡེ། ། སྦྱིན་པ་རྒྱ་མཚོ་བློ་གྲོས་གཞན་ཕན་པ། ། རྗེ་བཙུན་བློ་བཟང་སྦྱིན་པར་གསོལ་བ་འདེབས། །
རབ་འབྱམས་གསུང་རབ་སོགས་དང་། ། སྟོན་པ་སངས་རྒྱས་རྣམས་ལ་གསོལ་བ་འདེབས། ། སོགས་དང་།
རྩ་བརྒྱུད་བླ་མ་རྣམས་ལ་གསོལ་བ་འདེབས། ། ཞེས་སོགས་ཀྱིས་གསོལ་བ་བཏབ་ནས། ཡོན་ཏན་གཞིར་གྱུར་
མའམ། འཇིག་རྟེན་དགེ་ལེགས་མ་གང་རུང་བྱ། ཤིན་ཏུ་བསྡུས་ན་འདིར་འོད་དང་བདུད་རྩི་འབེབས་སྦྱངས་
བྱ་ཞིང་། མཐར་དེ་རྣམས་འོད་ཞུ་བྱས་ནས་རང་ལ་བསྟིམ། ཅུང་ཟད་རྒྱས་པར་ན། ཐུབ་པའི་དབང་པོ་ལ་
སོགས་པ་བླ་མ་རྒྱལ་སྲས་དང་བཅས་པ་ཐམས་ཅད་ལ་གུས་པས་གསོལ་བ་འདེབ་སོ། ། ཁྱེད་རྣམས་ཀྱིས་བདག་
གི་རྒྱུད་ལ་ངེས་འབྱུང་བྱུང་ཆུབ་ཀྱི་སེམས་ཡང་དག་པའི་ལྟ་བ་དང་ཕ་རོལ་ཏུ་ཕྱིན་པ་དྲུག་ལ་སོགས་པ་ལམ་གྱི་རིམ་
པ་མཐའ་དག་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། ཞེས་ལན་གསུམ་སོགས་གསོལ་བ་དྲག་ཏུ་གདབ།
གཉིས་པ་དངོས་གཞི་ལ། སྐྱེས་བུ་ཆུང་ངུ་དང་ཐུན་མོང་བ། འབྲིང་དང་དང་ཐུན་མོང་བ། ཆེན་པོའི་ལམ་གྱི་
རིམ་པ་ལ་བློ་སྦྱོང་བ་བྱིན་རླབས་ཞུ་བའི་ཚུལ་དུ་གསོལ་འདེབས་བྱེད་པ་གསུམ་ལས། དང་པོ་ནི། འཇུག་པ་བདེ་
བའི་ཕྱིར་ཚིགས་བཅད་དུ་བྱ་བ་ལ། ཐོག་མར་བླ་མ་བསྟེན་ཚུལ་ཡང་བསྡུས་ན། དེ་ལྟར་མཆོད་ཅིང་གུས་པས་
གསོལ་བཏབ་མཐུས། ། འདི་ཕྱིའི་ཕན་བདེའི་འབྱུང་གནས་བླ་མ་ལ། ། མ་དད་ལོག་པར་ལྟ་བ་གཏན་སྤངས་
ནས། ། དད་གུས་ཤུགས་དྲག་སྐྱེ་བར་བྱིན་གྱིས་རློབས། ། ཤིན་ཏུ་རྙེད་དཀའ་རྙེད་ན་དོན་ཆེ་བའི། ། དལ་
33

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྒྱད་འབྱོར་བཅུ་ཚང་བའི་རྟེན་འདི་ཉིད། ། ཡིད་བཞིན་ནོར་བུ་བས་ཀྱང་དཀོན་མཐོང་ནས། ། དོན་ཆེན་
སྙིང་པོ་ལེན་པརx] ། དེ་ཚེ་མི་རྟག་ངེས་པར་འཆི་བ་དང་། ། ནམ་འཆི་ཆ་མེད་ཤི་ཚེ་ཆོས་མ་གཏོགས། ། གང་
གིས་ཀྱང་ནི་མི་ཕན་རབ་ཤེས་པའི། ། ལོང་མེད་རྒྱུད་ལx། ། ཤི་ཡང་ལས་གཉིས་ལུས་དང་གྲིབ་མ་བཞིན། །
རྗེས་སུ་འབྲང་ཕྱིར་གལ་ཏེ་མི་དགེ་བའི། ། ལས་ཀྱི་དབང་གིས་ངན་འགྲོར་སྐྱེས་གྱུར་ན། ། སྡུག་བསྔལ་མྱོང་
ཚུལ་དྲན་པརx] འོག་གཞི་ཐམས་ཅད་ལྕགས་ཀྱི་ས་གཞི་དང་། ། ལོགས་རྣམས་ལྕགས་ཀྱི་ར་བ་རབ་འབར་
ཞིང་། ། ཕྱོགས་མཚམས་མེ་ལྕེ་འཁྲིགས་པས་ཆེར་གཟིར་བའི། ། ཚ་དམྱལ་སྡུག་བསྔལ་དྲན་པརx། ། ཡང་
སོས་ཐིག་ནག་བསྡུས་འཇོམས་ངུ་འབོད་དང་། ། ངུ་འབོད་ཆེན་པོ་ཚ་དང་རབ་ཚ་བy ། མནར་མེད་ཚ་དམྱལ་
R135/KTẤTra 1 RT-ST5555555x| KTTIẾT KISS555 STIVX155 1
མཐའ་ཀུན་གངས་རིའི་ཁོར་ཡུག་མུན་བཏབ་པར། ། ཁ་བ་རླུང་གི་བུ་ཡུག་ཆེར་འཚུབ་པའི། ། གྲང་དམྱལ་
སྡུག་བསྔལ་ དྲན་ པརx། ། ཆུ་བུར་ཅན་དང་བརྡོལ་དང་ཨ་ཆུ་ཟེར། ། ཀྱི་ཧུད་སོ་ཐམ་ཨུཏྤལ་ལྟར་གས་
དང༌། ། པདྨ་པདྨ་ཆེ་ལྟར་རབ་གས་པའི། ། སོ་སོའི་སྡུག་བསྔལ་དྲན་པརx/ ། འདོད་པའི་དངོས་པོ་ཅི་ཡང་
མེད་པ་ཡི། ། ཤིན་ཏུ་ཉམ་པའི་གནས་སུ་མི་སྡུག་གཟུགས། ། བཀྲེས་ཤིང་སྐོམས་པས་རབ་གཟིར་ཉམ་ཐག་
པའི། ། ཡི་དྭགས་སྡུག་བསྔལ་དྲན་པར ། ། ཟས་སྐོམ་མི་རྙེད་རྙེད་ཀྱང་སྤྱོད་མ་ནུས། ། ཟོས་འཐུང་མེ་འབར་
འཚིག་ཅིང་རང་ཤ་ཟ། ། རྣག་ཁྲག་ལ་སོགས་མི་གཙང་དངོས་པོ་ཀུན། ། ཟ་བའི་སྡུག་བསྔལ་དྲན་པར ། ། མི་
ཤེས་ཀུན་དུ་རྨོངས་པའི་སེམས་ལྡན་པས། ། ལེགས་ཉེས་བླང་དོར་འབྱེད་པའི་མཐུ་མེད་ཅིང་། ། ཕན་ཚུན་
གཅིག་གིས་གཅིག་གསོད་ཟ་བ་སོགས། ། དུད་འགྲོའི་སྡུག་བསྔལ་དྲན་པར ། ། མུན་ནག་འཐིབ་པོར་རང་གི་
ཡན་ལག་དག། བརྐྱངས་བསྐུམ་མི་མཐོང་མནན་དང་ཁྱུར་མིད་དམ། ། ལུས་འབུག་ཁུར་བཀལ་བཅིངས་ཤིང་
བརྡེགས་པ་དང་། གསོད་པའི་སྡུག་བསྔལ་དྲན་པརx། ༑ གང་ཚེ་ཤི་ནས་ངན་འགྲོའི་སྡུག་བསྔལ་ཀུན། །
རང་གིས་མྱོང་བར་འགྱུར་བའི་ཚུལ་བསམས་ཏེ། ། དེ་ལས་སྐྱོབ་པའི་སྐྱབས་གནས་མཆོག་གསུམ་པོར། ། རེ་
བལྟོས་ཤུགས་དྲག་སྐྱེས་པརx། ། དེ་ལྟར་སྐྱབས་སུ་སོང་ཡང་ལས་གཉིས་ལ། ། བླང་དོར་བྱིན་ཅི་ལོག་ཏུ་རབ་
སྤྱད་ན། ། སྐྱོབ་པར་མི་འགྱུར་ངན་འགྲོར་ལྟུང་བའི་ཕྱིར། ། དཀོན་པོའི་ལས་ཀུན་བསྒྲུབ་པར ། ། སྲོག་
གཅོད་མ་བྱིན་ལེན་དང་ལོག་པར་གཡེམ། ། རྫུན་དང་ཕྲ་མ་ཚིག་རྩུབ་བདག་རྒྱལ་དང་། ། བརྣབ་སེམས་
གནོད་སེམས་ལོག་ལྟ་བཅུ་སྤངས་ནས། ། དགེ་བཅུ་ཚུལ་བཞིན་བསྒྲུབ་པར ། ། གལ་ཏེ་བག་མེད་ཉོན་མོངས་
རྐྱེན་དབང་གིས། ། མི་དགེའི་ལས་ལ་ཞུགས་པར་གྱུར་པ་ན། ། རྣམ་སྨིན་སྡུག་བསྔལ་མྱོང་བའི་ཚུལ་བསམས་
34

༄༅། ། བྱང་ཆུབ་ལམ་གྱི་རིམ་པའི་འཁྲིད་ཡིག་སྙིང་བོའི་དོན་བསྡུས་པ། །
ཏེ། ། སྟོབས་བཞིའི་བཤགས་སྡོམ་བྱེད་པར ། ། ༈ ། ། གཉིས་པ་འབྲིང་དང་ཐུན་མོང་བ་ནི། དེ་ལྟར་
བསྒྲུབས་པས་མངོན་མཐོའི་གོ་འཕང་ཙམ། ། རྙེད་ཀྱང་ཡང་དག་ཉིད་དུ་བདེ་མེད་ཅིང་། ། སྡུག་བསྔལ་ལས་
ནི་མ་འདས་ཤེས་གྱུར་ནས། ། ཐར་འདོད་ཤུགས་དྲག་སྐྱེ་བར ། ། དེ་ཚེ་སྐྱེ་རྒ་ན་འཆི་མི་སྡུག་འཕྲད། ། སྡུག་
པ་དང་བྲལ་མི་འདོད་ཐོག་ཏུ་བབ ། འདོད་པ་བཙལ་ཀྱང་མ་རྙེད་མྱ་ངན་སོགས། ། མི་ཡི་སྡུག་བསྔལ་དྲན་
པརx། ། ལྷ་མིན་འཐབ་རྩོད་རྐྱེན་གྱིས་ལུས་བཅད་དྲལ། ། འདོད་ལྷ་འཆི་ལྟས་རྣམ་ལྔ་འབྱུང་བ་དང་། ། གོང་
མའི་ལྷ་རྣམས་འདུ་བྱེད་སྡུག་བསྔལ་གྱིས། ། བཅིངས་པའི་ཚུལ་རྣམས་དྲན་པརx? ། མདོར་ན་ཁམས་གསུམ་
འཁོར་བ་གར་སྐྱེས་ཀྱང་། ། སྡུག་བསྔལ་གསུམ་པོ་གང་ཡང་རུང་བ་ཡིས། ། གཟིར་ལས་མ་འདས་དེ་ཕྱིར་
འཁོར་བ་ལས། ། ཐར་འདོད་ངེས་འབྱུང་སྐྱེ་བར ། ། སྡུག་བསྔལ་བསྐྱེད་པའི་རྒྱུ་ནི་ཀུན་འབྱུང་སྟེ། ། གཙོ་བོ་
ལྟ་བ་ལྔ་དང་ལྟ་མིན་ལྔ། ། ངོས་བཟུང་ཤེས་ནས་སྤོང་བར་འདོད་པ་ཡི། ། དོན་གཉེར་ཆེན་པོ་སྐྱེ་བརx/ །
འདོད་ཆགས་ཁོང་ཁྲོ་ང་རྒྱལ་མ་རིག་པ། ། ཐེ་ཚོམ་འཇིག་ལྟ་མཐར་ལྟ་ལོག་པར་ལྟ། ། ལྟ་བ་མཆོག་དང་ཚུལ་
ཞུགས་མཆོག་འཛིན་གྱི། ། ཉོན་མོངས་བཅུ་ སྤོང་ནུས་པརx} ། མ་ རིག་འདུ་བྱེད་རྣམ་ཤེས་ མིང་དང་
གཟུགས། ། སྐྱེ་མཆེད་རེག་ཚོར་སྲེད་ལེན་སྲིད་པ་དང་། ། སྐྱེ་དང་རྒ་ཤི་ཡན་ལག་བཅུ་གཉིས་ཀྱིས། ། འཁོར་
བར་འཁོར་ཚུལ་ཤེས་པར ། ། འཁོར་བའི་འཇུག་རིམ་ལེགས་པར་ཤེས་བྱས་ནས། ། ཚུལ་ཁྲིམས་ཏིང་འཛིན་
ཤེས་རབ་བསླབ་པ་གསུམ། ། ཉམས་སུ་བླངས་ཏེ་ཐར་བའི་གོ་འཕང་མཆོག། འཐོབ་ཕྱིར་བརྩོན་པས་འཇུག་
པར ] ། ༈ ！ ། གསུམ་པ་སྐྱེས་བུ་ཆེན་པོ་ནི། དེ་ལྟར་འབད་པས་ཐར་བ་ཙམ་ཐོབ་ཀྱང་། ། རང་གཞན་
དོན་གཉིས་རྫོགས་པར་མི་ནུས་པས། ། ཐེག་པ་ཆེན་པོར་འཇུག་པའི་སྒོ་གཅིག་པུ། ། བྱང་ཆུབ་སེམས་མཆོག་
བསྐྱེད་པར ། ། དེ་ཚེ་སེམས་ཅན་མར་ཤེས་དྲིན་དྲན་དང་། ། དྲིན་གཟོ་བྱམས་པ་སྙིང་རྗེ་ལྷག་བསམ་དྲུག།
གོམས་པར་བྱས་ནས་བྱང་ཆུབ་སེམས་ཉིད་ལ། ། མྱོང་བ་ཚུལ་བཞིན་ཐོན་པར ། ༈ སེམས་ཅན་རྣམས་ལ་བདེ་
དགེ་གཏོང་བ་དང་། ། དེ་ཡི་སྡུག་བསྔལ་རང་ལ་ལེན་འདོད་པའི། ། གཏོང་ལེན་ཚུལ་བཞིན་སྤེལ་བའི་ཐབས་
མཁས་ཀྱིས། ། བདག་གཞན་མཉམ་བརྗེ་ནུས་པར ། ། བྱང་ཆུབ་སེམས་ལ་ཚུལ་བཞིན་གོམས་བྱས་ཀྱང་། །
རྒྱལ་སྲས་སྤྱོད་པའི་གནས་ལ་མ་ཞུགས་ན། ། རྫོགས་བྱང་ཐོབ་པར་མི་ནུས་ཤེས་གྱུར་ཏེ། ། ཕྱིན་དྲུག་སྤྱོད་ལ་
འཇུག་པརx| ། ཟང་ཟིང་ཆོས་དང་མི་འཇིགས་སྦྱིན་པ་རྣམས། ། སེམས་ཅན་རང་རང་འདོད་པའི་དངོས་ཇི་
བཞིན། ། བསྒྱུར་ནས་མ་ཆགས་གཏོང་བའི་བློ་གྲོས་ཀྱིས། ། སྦྱིན་པའི་ཕར་ཕྱིན་རྫོགས་པརx། ། ཉེས་སྤྱོད་
ཀུན་སྡོམ་དགེ་ཆོས་སྡུད་པ་དང་། ། སེམས་ཅན་དོན་བྱེད་ཚུལ་ཁྲིམས་རྣམ་པ་གསུམ། ། ཇི་བཞིན་བསྲུང་བའི་

༄༅། ༈ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚུལ་ལ་རབ་འབད་པས ། ཚུལ་ཁྲིམས་ཕར་ཕྱིན་རྫོགས་པར ། ། གནོད་པར་བྱེད་པའི་རྐྱེན་ལ་མི་ཁྲོ་ཞིང་། །
སྡུག་བསྔལ་བྱུང་བ་ཡིད་ཀྱིས་དང་དུ་ལེན ། ཆོས་ལ་ངེས་སེམས་ལེགས་པར་གོམས་པ་ཡིས། ། བཟོད་པའི་
ཕར་ཕྱིན་རྫོགས་པརx། ། སེམས་ཅན་རེ་རེའི་ཕྱིར་ཡང་གྲངས་མེད་པའི། ། བསྐལ་པར་བྱང་ཆུབ་ཕྱིར་དུ་སློབ་
དགོས་ཀྱང་། ། མི་སྐྱོ་དགེ་ཆོས་སེམས་ཅན་དོན་བསྒྲུབ་པའི། ། བརྩོན་འགྲུས་ཕར་ཕྱིན་རྫོགས་པར ། ། དགེ་
བའི་དམིགས་པ་དག་ལ་རྩེ་གཅིག་པའི། ། ཏིང་འཛིན་ལུས་སེམས་བདེ་བར་གནས་པ་དང་། ། ཡོན་ཏན་
མངོན་གྲུབ་སེམས་ཅན་དོན་བྱེད་པའི། ། བསམ་གཏན་ཕར་ཕྱིན་རྫོགས་པར ] ། བརྟགས་པའི་དངོས་པོ་ཆོས་
ཀུན་རྣམ་འབྱེད་པའི། ། ཇི་ལྟ་ཇི་སྙེད་རྟོགས་པའི་ཤེས་རབ་དང་། ། གཞན་དོན་ཚུལ་བཞིན་རབ་ཏུ་སྒྲུབ་བྱེད་
པའི། ། ཤེས་རབ་ཕར་ཕྱིན་རྫོགས་པར ། ། ཕུང་པོའི་སྟེང་དུ་བཏགས་ཙམ་མ་ཡིན་པར། ། གང་ལའང་མ་
བལྟོས་ང་ཞིག་ངར་ངོས་ནས། ། གྲུབ་གྲུབ་འདྲ་བ་འཆར་བའི་ཚུལ་ཤེས་ཏེ། ། ཐོག་མར་དགག་བྱ་ངེས་པར
x། ། དེ་ནས་ང་དེ་ལུས་སེམས་འདི་གཉིས་དང་། ། གཅིག་གམ་ཐ་དད་གང་རུང་ཡིན་དགོས་པར། ། ཐག་
ཆོད་ཕུང་གསུམ་མེད་པར་རྟོགས་པ་ཡིས། ། ཁྱབ་པ་ཇི་བཞིན་ངེས་པརx ། དེ་འདྲའི་ང་དེ་ལུས་སེམས་གཉིས་
ཀ་དང་། ༑ གཅིག་ན་ལུས་སེམས་ང་གསུམ་ཆ་མེད་ཀྱི། ། གཅིག་ཏུ་འགྱུར་ཕྱིར་སོ་སོར་མེད་ཐལ་བས། །
བདེན་པའི་གཅིག་བྲལ་ངེས་པར ། ཐ་དད་ན་ཡང་ལུས་སེམས་སོ་སོ་རུ། ། ཕྱེ་བའི་འོག་ཏུ་ང་ཞིག་ཡོད་
དགོས་ན། ། དེ་ནི་སུས་ཀྱང་བསྟན་དུ་མེད་པའི་ཕྱིར། ། བདེན་པའི་དུ་བྲེལ་ངེས་པརx། ། དེ་ལྟར་གནད་
བཞིའི་དཔྱད་པ་ལ་བརྟེན་ནས། ། ཕུང་པོའི་སྟེང་དུ་བཏགས་པ་ཙམ་ཡིན་པའི། ། ང་དེ་བགཏན་ནས་མེད་པར་
ངེས་པ་ཡི། ། བདག་མེད་གནས་ལུགས་རྟོགས་པརx། ། དེ་བཞིན་མགོ་སོགས་ཡན་ལག་ལྔ་ཡི་སྟེང་། ། ལུས་
ཞེས་རྟོག་པས་བཏགས་ཙམ་མ་ཡིན་པར། ། ཡན་ལག་ཀུན་ལ་བལྟོས་མེད་ཚུགས་སེ་བའི། ། ལུས་ཉིད་མེད་
པར་རྟོགས་པར ། ། དེ་ལྟར་ཆོས་རྣམས་ཀུན་ཀྱང་རང་རང་གི། ། ཆ་ཤས་སོགས་ལ་བརྟེན་ནས་བཏགས་པ་
ལས། ། གཞན་དུ་གྲུབ་པ་ཅུང་ཟད་མེད་རྟོགས་ནས། ། རྩེ་གཅིག་མཉམ་པར་འཇོག་པརx། ། དེ་ལས་ལངས་
ཚེ་གཟུགས་སོགས་ཇི་སྙེད་ཆོས། ། རང་བཞིན་མེད་ཀྱང་སྒྱུ་མ་རྨི་ལམ་ལྟར། ། སྣང་སྟོང་ཟུང་དུ་འཇུག་པར་
ངེས་རྙེད་ནས། ། ཉམས་ལེན་སྙིང་པོར་བྱེད་པར ། ། སྦྱིན་དང་སྙན་པར་སྨྲ་དང་དོན་མཐུན་དང་། ། དོན་
སྤྱོད་བསྡུ་བ་རྣམ་བཞིས་གཞན་གྱི་དོན། ། ཚུལ་བཞིན་སྒྲུབ་པར་བྱེད་པའི་སྤྱོད་པ་ཡིས། ། རྒྱལ་བའི་གོ་འཕང་
ཐོབ་པར་བྱིན་གྱིས་རློབས། ། དེ་ལྟར་གུས་པས་གསོལ་བ་བཏབ་པའི་མཐུས། ། སྐྱབས་གནས་རྣམས་ཀྱི་སྐུ་ལས་
འོད་ཟེར་དང་། ། བདུད་རྩིའི་ཚོགས་བྱུང་རང་གི་གནས་རྣམས་སུ། ། ཞུགས་ནས་སྡིག་སྒྲིབ་ཉེས་ལྟུང་མ་ལུས་
36

༄༅། ། བྱང་ཆུབ་ལམ་གྱི་རིམ་པའི་འཁྲིད་ཡིག་སྙིང་བོའི་དོན་བསྡུས་པ། །
སྦྱངས། ། དགྱེས་བཞིན་བདག་གི་སྤྱི་བོར་བྱོན་ནས་ཀྱང་། ། འོད་གྱི་ཕུང་པོར་གཅིག་འདྲེས་ཐིམ་པ་ལས། །
སྐྱེས་བུ་གསུམ་གྱི་ལམ་གྱི་རིམ་པ་རྣམས། ། རྒྱུད་ལ་སྐྱེ་བའི་ནུས་ལྡན་བྱིན་བརླབས་གྱུར། ། ཅེས་དམིགས་པ་
དང་བཅས་ཏེ་ཤུགས་དྲག་ཏུ་གསོལ་བ་གདབ། ཚིགས་བཅད་འདི་གཉིས་གོང་གི་ཤིན་ཏུ་བསྡུས་པ་བྱེད་པའི་
མཐར་ཡང་རུང་། ཚོགས་ཞིང་སྔགས་ཕྱོགས་ལ་མི་སྦྱོར་ན་སྐུ་ལས་འོད་ཟེར་ཚོགས་དཀར་གསལ་ཆེ་མ་བྱུང་ཞེས་
བའམ་འོད་ཞུ་བྱེད་མི་བྱེད་ཀྱང་འདམ་ཀའོ། ། དེ་ནས་ཅུང་ཟད་མཉམ་པར་བཞག་སྟེ། དལ་འབྱོར་གྱི་རྟེན་
འདི་རྙེད་པར་དཀའོ་སྙམ་དུ་ཅུང་ཟད་ཅིག་བསམ། དེ་ནས་ངན་སོང་གི་སྡུག་བསྔལ་སྙིང་ནས་དྲན་པར་བྱས་ལ།
བདག་སོགས་སེམས་ཅན་ཐམས་ཅད་ཀྱང་ཚེ་རབས་ཀུན་ཏུ་ངན་སོང་ངན་འགྲོ་ལོག་པར་ལྟུང་བའི་སྐྱེ་གནས་
ཐམས་ཅད་ལས་ཐར་བར་གྱུར་ཅིག ཐར་ན་ཅི་མ་རུང་ཐར་བར་བདག་གིས་བྱའོ། ། སྙམ་དུ་བསམ་ཞིང་ལན་
འགའ་བརྗོད། དེ་ནས་འཁོར་བ་སྤྱི་དང་བྱེ་བྲག་གི་སྡུག་བསྔལ་དྲན་པར་བྱས་ཏེ། བདག་སོགས་སེམས་ཅན་
ཐམས་ཅད་ཀྱང་མི་འདོད་བཞིན་དུ་སྐྱེ་གནས་གང་དུ་ཉིང་འཚམ་སྦྱོར་བའི་འཁོར་བའི་རྒུད་པ་ཀུན་ལས་གྲོལ་བར་
གྱུར་ཅིག གྲོལ་ན་ཅི་མ་རུང་སོགས་སྔར་བཞིན་དང་། དེ་ནས་མ་སོགས་སེམས་ཅན་ཐམས་ཅད་མདུན་དུ་
གསལ་བཏབ་ལ། སྣ་བུག་གི་རླུང་ཕྱིར་བུས་པ་དང་མཉམ་དུ་རང་གི་བདེ་དགེ་ཐམས་ཅད་འོད་ཟེར་དཀར་པོའི་
རྣམ་པར་རླུང་ལ་ཞོན་ཏེ་རང་གི་སྣ་བུག་གཡས་ནས་ཐོན། སེམས་ཅན་ཐམས་ཅད་ཀྱི་སྣ་བུག་གཡོན་ནས་ཞུགས་
པས་དེ་རྣམས་བདེ་སང་སང་སོང་བར་བསམ་ཞིང་ངག་ཏུ། སེམས་ཅན་ཐམས་ཅད་བདེ་བ་དང་ལྡན་པར་གྱུར་
ཅིག ལྡན་ན་ཅི་མ་རུང་ལྡན་པར་བདག་གིས་བྱའོ་སྙམ་དུ་བསམས་ནས་ལན་གསུམ་སོགས་བརྗོད་དེ་བྱམས་པ་
བསྒོམ། ཡང་རང་གི་སྣ་བུག་ནས་རླུང་རྡུབ་པ་དང་མཉམ་དུ་སེམས་ཅན་ཐམས་ཅད་ཀྱི་སྡིག་སྒྲིབ་སྡུག་བསྔལ་
ཐམས་ཅད་རླུང་དང་འགྲོགས་ནས་འོད་ཟེར་ནག་པོའི་རྣམ་པར་དེ་རྣམས་ཀྱི་སྣ་བུག་གཡས་ནས་ཐོན། རང་གི་
སྣ་བུག་གཡོན་ནས་ཞུགས་ཏེ་སྙིང་ཀར་ནག་ཕུང་ངེར་བྱུང་བར་བསམས་ལ། སེམས་ཅན་ཐམས་ཅད་སྡུག་བསྔལ་
དང་བྲལ་བར་གྱུར་ཅིག བྲལ་ན་ཅི་མ་རུང་སོགས་སྔར་བཞིན་བརྗོད་ཅིང་བསམས་ལ་སྙིང་རྗེ་ཤུགས་དྲག་ཏུ་
བསྒོམ། དེ་ནས་བདག་སོགས་སེམས་ཅན་ཐམས་ཅད་སྡུག་བསྔལ་དང་བྲལ་ནས་གཏནགྱི་བདེ་བ་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་གྱུར་ཅིག ཐོབ་ན་ཅི་མ་རུང་ཞེས་སོགས་སྔར་བཞིན་བརྗོད་ཅིང་བསམས་ལ་
སེམས་སྐྱེད་པར་བྱའོ། ། དེ་ནས་ཡང་། བདག་གིས་ཚེ་རབས་ཀུན་དུའང་སྦྱིན་སོགས་ཕ་རོལ་ཏུ་ཕྱིན་པ་དྲུག་
དང་བསྡུ་བ་རྣམ་བཞི་སོགས་རྒྱལ་སྲས་ཀྱི་སྤྱོད་པ་མཐའ་དག་ལ་ལེགས་པར་སློབ་པར་གྱུར་ཅིག སློབ་ན་ཅི་མ་
རུང་བསླབ་པར་བདག་གིས་བྱའོ། ། ཞེས་བསམ་ཞིང་བརྗོད། དེ་ནས་ཞི་གནས་ཀྱི་ཕྱོགས་བསྒོམ་པ་ཡོད་ན་དེ་
37

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་། མེད་ཀྱང་ལྟ་བའི་སྐོར་ལ་གནད་བཞིའི་དཔྱད་པ་བྱེད་པའམ། བསྡུ་ན་འདི་ལྟར་གདགས་གཞི་རྡོ་ཤིང་
སོགས་དུ་མ་འདུས་པ་ལ་བརྟེན་ནས་མཐོ་ཡོར་རམ་ཁང་པ་ཞེས་སྒྱུ་མ་བཞིན་རྟོག་པས་ཕར་བཏགས་ཙམ་ཞིག་གློ་
བུར་དུ་བྱུང་ཡང་དཔྱད་པའི་ཚེ་ས་རྡོ་ཤིང་སོགས་རེ་རེ་ནས་མཐོ་ཡོར་རམ་ཁང་པ་མིན་ལ། དེ་རྣམས་ལས་ངོ་བོ་
ཐ་དད་པ་དང་དབང་ཐུབ་པའི་དེ་དག་ཀྱང་བཞག་ཏུ་མེད་པ་ལྟར་གཟུགས་སོགས་ཕུང་པོ་ལྔ་ཚོགས་རྒྱུན་གྱི་སྟེང་
དུ་ངའོ་ཞེས་འབྱུང་ཡང་། ང་དེ་ནི་ཕུང་པོ་ལྔ་ཚོགས་པའི་གདགས་གཞིའི་སྟེང་དུ་མིང་བརྡའམ་རྟོག་པས་བཞག་
པ་ཙམ་ལས། གཟུགས་སོགས་ཕུང་པོ་ལྔའི་ཡ་གྱལ་རེ་རེ་དང་ཚོགས་པ་དང་རྒྱུན་གང་ཡང་ང་མིན་ལ། དེ་རྣམས་
ལ་ངོ་བོ་ཐ་དད་པའི་ང་ཡང་མེད་པས་ན་ང་དེ་ཕུང་པོའི་སྟེང་དུ་རང་དབང་ཐུབ་པའི་ཚུལ་གྱིས་མེད་དོ། ། དེའི་
ཕྱིར་ང་ནི་རང་བཞིན་གྱིས་གྲུབ་པ་མེད་སྙམ་དུ་དཔྱད་བསྒོམ་བྱ། དེ་ལས་ལངས་པའི་ཚེ་དེ་ལྟ་ནའང་མེ་ལོང་ངོས་
སུ་ཤར་བའི་གཟུགས་བརྙན་ལྟར་ཐ་སྙད་ཙམ་དུ་བྱ་བྱེད་ཐམས་ཅད་འཐད་པའོ་སྙམ་དུ་སྣང་སྟོང་ཚོགས་པ་ལ་
ངེས་པ་དྲང་བར་བྱའོ། ། གསུམ་པ་མཇུག་ཏུ་དགེ་བ་རྣམས་རྫོགས་བྱང་དུ་བསྔོའོ། ། དམིགས་སྐོར་ཕྱི་མ་འདི་
རྣམས་ཁྱད་ཆེ་ཡང་། མ་ལྕོགས་ན་གོང་དུ་འོད་ཞུ་བྱས་པའི་མཐར་བསྔོ་སྨོན་བྱའོ། ། འདིར་ཚོགས་ཞིང་སྔགས་
ཕྱོགས་ལ་བརྟེན་པ་ཙམ་བྱས་པ་ནི་འགལ་བ་མེད་པ་མ་ཟད། ཕུན་སུམ་ཚོགས་པའི་ཡན་ལག་ཏུ་འགྱུར་པའི་ཕྱིར་
ན། བློ་གསལ་བ་དག་མཐོང་རྒྱ་ཆུང་བའི་རྟགས་མ་སྟོན་ཅིག ཅེས་པ་འདི་ནི་རང་གི་སློབ་མ་རྣམ་དཔྱོད་དང་
ལྡན་པའི་གནས་བརྟན་ཆོས་རིན་ཆེན་གྱིས་ཉེ་པར་བསྐུལ་ཞིང་། ཁྱད་པར་དུ་ལྷ་རིས་སོགས་བཟོ་རིགས་པའི་
གནས་ལ་བློ་གྲོས་རྣམ་པར་ཕྱོགས་པའི་དགེ་སློང་ངག་དབང་དཔལ་འབྱོར་གྱིས་གཞན་ལ་ཕན་ཐོགས་པར་འགྱུར་
སྲིད་སྙམ་སྟེ། རང་ཉིད་ཀྱི་ཆོས་སྐལ་དུ་དད་པས་ཀུན་ནས་བསླངས་ནས་པར་དུ་བསྒྲུབ་པར་བཞེད་པའི་ཚེ་
བསྐུལ་བ་ལྟར་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་སྦྱོར་བའོ། ། ། ། འདིས་ཀྱང་བསྟན་པ་རིན་པོ་ཆེ་
ཕྱོགས་ཀུན་དུ་དར་ཞིང་རྒྱས་པར་གྱུར་ཅིག སརྦ་མངྒ་ལཾ། །

༄༅། ། བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་
བྱེད་པ་རྒྱལ་སྲས་འཇུག་ངོགས་ཞེས་བྱ་བ་བཞུགས་སོ། །
ན་མོ་སུ་མ་ཏི་ཀིརྟི་ཡེ། རྒྱལ་བའི་དབང་པོ་རྣམ་འདྲེན་ཟས་གཙང་སྲས། ། རྒྱལ་ཚབ་མི་ཕམ་རྗེ་བཙུན་
མཁྱེན་པའི་གཏེར། ། རྒྱལ་བས་ལུང་བསྟན་ཀླུ་སྒྲུབ་ཐོགས་མེད་སོགས། ། རྒྱལ་སྲས་འཛམ་གླིང་མཁའ་པའི་
ཚོགས༌ལ་འདུད། ། འདིར་ཐེག་པ་ཆེན་པོའི་གསུང་རབ་དུ་མའི་བརྗོད་བྱའི་སྙིང་པོ་བྱང་ཆུབ་ཏུ་སེམས་བསྐྱེད་
པའི་ཚུལ་བཤད་པར་བྱ་སྟེ། འདིའི་རྣམ་གཞག་རྒྱས་པར་ནི་རྗེའི་གསུང་རབ་ལས་འབྱུང་ཡང་འདིར་རང་ཉིད་
ཀྱིས་ཕན་ཡོན་ཐོབ་ཅིང་གཞན་ལའང་གོ་བདེ་ཞིང་ཕན་སྲིད་སྙམ་ནས་འཆད་པ་ལ་དགུ་ རྒྱུ་མཚན་ཕན་ཡོན་
དང་བཅས་པ། རྟེན། རྒྱུ་རྐྱེན། ངོ་བོ། དབྱེ་བ། སྦྱོང་ཚུལ། སྐྱེས་པའི་ཚད། ཆོ་གས་འཛིན་ཚུལ།
འཕྲོས་དོན་དུ་སྤྱོད་པ་གང་ལ་བསླབ་ཚུལ་ལོ། ། དང་པོ་ནི། ཐེག་ཆེན་ལམ་དུ་འཇུག་པར་འདོད་པ་རྣམས་ཀྱིས།
བྱང་ཆུབ་ཏུ་སེམས་བསྐྱེད་དགོས་པ་ཡིན་ཏེ། དེ་ལྟར་དགོས་པ་ལ་རྒྱུ་མཚན་དང་། ཕན་ཡོན་གྱི་ཁྱད་པར་གཉིས་
ཡོད་པའི་ཕྱིར། དང་པོ་ཡོད་དེ། ལམ་རིམ་ཆེན་མོ་ལས། དེ་ལ་རྒྱལ་བས་ཕ་རོལ་ཏུ་ཕྱིན་པའི་ཐེག་པ་ཆེན་པོ་
དང་གསང་སྔགས་ཀྱི་ཐེག་པ་ཆེན་པོ་གཉིས་གསུངས་ཀྱི། དེ་ལས་གཞན་པའི་ཐེག་པ་ཆེན་པོ་ནི་མེད་དོ། ། དེ་
གཉིས་གང་གི་སྒོར་འཇུག་ཀྱང་འཇུག་སྒོ་ནི་བྱང་ཆུབ་ཀྱི་སེམས་ཁོ་ན་ཡིན་ཏེ། དེ་རྒྱུད་ལ་ནམ་སྐྱེས་པ་ན་གཞན་
གང་ཡང་མ་སྐྱེས་ཀྱང་ཐེག་ཆེན་པར་འཇོག་པ་ཡིན་ལ། དེ་དང་ནམ་བྲལ་བ་ན་སྟོང་པ་ཉིད་ཀྱི་རྟོགས་པ་ལ་སོགས་
པའི་ཡོན་ཏན་ཅི་ཡོད་ཀྱང་ཉན་ཐོས་ལ་སོགས་པའི་སར་ལྟུང་ཞིང་། ཐེག་ཆེན་ལས་ཉམས་པར་ཡིན་པར་ཐེག་པ་
ཆེན་པོའི་གཞུང་དུ་མ་ལས་གསུངས་ཤིང་། རིགས་པས་ཀྱང་འགྲུབ་པ་ཡིན་ནོ། ། ཞེས་དང་། འདི་ལ་འབད་
ནས་བཅོས་མ་མ་ཡིན་པ་ཞིག་སྐྱེ་རྒྱུ་བྱུང་ན། དེས་ཟིན་པའི་བྱ་རོག་ལ་ཟན་ཆང་ཟན་ཅིག་བྱིན་པའང་བྱང་ཆུབ་
སེམས་དཔའི་སྤྱོད་པ་ཞེས་བྱ་བའི་གྲངས་སུ་འགྲོ་ཡི། འདི་མེད་ན་སྟོང་གསུམ་རིན་པོ་ཆེས་བཀང་སྟེ་བྱིན་ཀྱང་
བྱང་ཆུབ་སེམས་དཔའི་སྤྱོད་པར་མི་ཆུད་དོ། ། དེ་བཞིན་དུ་ཚུལ་ཁྲིམས་ནས་ཤེས་རབ་ཀྱི་བར་དང་ལྷ་བསྒོམ་པ་
དང་རྩ་རླུང་ཐིག་ལེ་སོགས་བསྒོམ་པའང་བྱང་ཆུབ་སེམས་དཔའི་སྤྱོད་པར་མི་ཆུད་དོ། ། ཞེས་དང་། ཉམས་
h

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མགུར་ལས་ཀྱང་། སེམས་བསྐྱེད་ཐེག་མཆོག་ལམ་གྱི་གཞུང་ཤིང་སྟེ། ནས། རང་འབྱམས་དགེ་ཚོགས་སྡུད་
པའི་བསོད་ནམས་གཏེར། ། ཞེས་གསུངས་པ་ལྟར་ཡིན་པའི་ཕྱིར་རོ། ། གཉིས་པ་ཕན་ཡོན་གྱི་ཁྱད་པར་ཡོད་
དེ། ལམ་རིམ་ལས། ཕན་ཡོན་ཡང་བསྡུ་ན་གཉིས་ཏེ། གནས་སྐབས་དང་མཐར་ཐུག་གི་ཕན་ཡོན་ནོ། ། དང་
པོ་ལའང་ངན་འགྲོར་མི་ལྟུང་བ་དང་བདེ་འགྲོར་སྐྱེ་བ་གཉིས་ཏེ། སེམས་དེ་སྐྱེས་ན་ངན་འགྲོའི་རྒྱུ་སྔར་བསགས་
དུ་མ་འདག་པ་དང་། ཕྱིས་གསོག་པ་རྣམས་རྒྱུན་ཆད་པ་དང༌། བདེ་འགྲོའི་རྒྱུ་སྔར་བསགས་རྣམས་དེས་ཟིན་
པས་རྒྱ་ཆེར་འཕེལ་བ་དང་། གསར་དུ་བྱེད་པ་རྣམས་ཀྱང་དེས་ཀུན་ནས་སློང་བས་ཟད་པའི་མཐའ་མེད་
པའོ། ། མཐར་ཐུག་གི་དོན་ཐར་པ་དང་ཐམས་ཅད་མཁྱེན་པ་རྣམས་ཀྱང་སེམས་དེ་ལ་བརྟེན་ནས་བདེ་བླག་ཏུ་
འགྲུབ། ཅེས་དང་། མདོ་ལས། བྱང་ཆུབ་སེམས་ཀྱི་བསོད་ནམས་གང་། ། དེ་ལ་གལ་ཏེ་གཟུགས་མཆིས་
ན། ། ནམ་མཁའི་ཁམས་ནི་ཀུན་བཀང་སྟེ། དེ་ནི་དེ་བས་ལྷག་པར་འགྱུར། ། ཞེས་དང་། སྤྱོད་འཇུག་ལས་
ཀྱང་། དེ་དང་དགེ་མཚུངས་ག་ལ་ཡོད། ། དེ་འདྲའི་བཤེས་ཀྱང་ག་ལ་ཡོད། ། བསོད་ནམས་དེ་འདྲ་ག་ལ་
ཡོད། ། ཅེས་དང་། སྡིག་པ་སྟོབས་ཆེན་ཤིན་ཏུ་མི་བཟད་པ། ། དེ་ནི་རྫོགས་པའི་བྱུང་ཆུབ་སེམས་མིན་པ། །
དགེ་གཞན་གང་གིས་ཟིལ་གྱིས་གནོན་པར་འགྱུར། ། ཞེས་དང་། དགེ་བ་གཞན་ཀུན་ཆུ་ཤིང་བཞིན་དུ་ནི། །
འབྲས་བུ་བསྐྱེད་ནས་ཟད་པར་འགྱུར་བ་ཉིད། ། བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། འབྲས་བུ་
འབྱིན་པས་མི་ཟད་འཕེལ་བར་འགྱུར། ། ཞེས་གསུངས་པ་ལྟར་ཡིན་པའི་ཕྱིར་རོ། ། དེས་ན་དེ་ལྟ་བུའི་ཕན་
ཡོན་མཐོང་བའི་དད་པས་ཡིད་དྲངས་ནས་བྱང་ཆུབ་ཀྱི་སེམས་དངོས་སམ་དེའི་གཟུགས་བརྙན་ཙམ་ཡིན་ཡང་
རུང་སྟེ། བསྒོམ་པ་ལ་ཅི་ནུས་སུ་འབད་པར་བྱ་སྟེ། རྗེའི་ཞལ་ནས། འོན་ཀྱང་གཟུགས་བརྙན་ཙམ་ལས་མ་
བྱུང་ཡང་དགེ་རྩ་སྒྲུབ་པ་ཐམས་ཅད་འདིས་རྒྱུས་བཏབ་ཅིང་སྨོན་ལམ་གྱིས་ཁ་བསྒྱུར་ན་ཕན་ཡོན་དཔག་ཏུ་མེད་
པ་འབྱུང་བས་འདི་ལ་ངེས་ཤེས་འདྲོངས་པ་མཛོད། ཅེས་གསུངས་པའི་ཕྱིར་རོ། ། དེ་ལྟ་མ་ཡིན་པར་སེམས་
བསྐྱེད་པ་དཀའོ་སྙམ་དུ་ཞུམ་སྟེ། དེ་རང་རྒྱུད་ལ་བསྐྱེད་པའི་རྩིས་ཅི་ཡང་མེད་པར་ངག་ནས་ཐེག་ཆེན་སེམས་
བསྐྱེད་ཅེས་མང་དུ་བརྗོད་ཀྱང་ཁ་ཕྱིར་བལྟས་ཀྱིཤེས་པ་ཁོ་ནས་དལ་བ་དོན་མེད་པར་མི་བྱའོ། ། གཉིས་པ་རྟེན་
གང་ལ་སྐྱེ་ན། ལུས་རྟེན་ནི། སྤྱིར་རིགས་དྲུག་གི་རྟེན་ལ་སྐྱེ་ཞིང་། སེམས་རྟེན་ནི། དད་པ་དང་བྱམས་སྙིང་རྗེ་
སོགས་ལ་བརྟེན་ནས་སྐྱེའོ། ། གསུམ་པ་རྒྱུ་རྐྱེན་གང་ལ་བརྟེན་ནས་སྐྱེ་ན། སྤྱིར་རྒྱུ་བཞི། རྐྱེན་བཞི། སྟོབས་
བཞི་ལས་སྐྱེ་བ་ཡོད་དེ། རྒྱུ་བཞི་ནི། རིགས་ཕུན་སུམ་ཚོགས་པ། དགེ་བའི་བཤེས་གཉེན་ལ་བརྟེན་པ།
སེམས་ཅན་ལ་སྙིང་རྗེ་ཆེ་བ། སེམས་ཅན་གྱི་དོན་དུ་འཁོར་བའི་དཀའ་སྤྱད་ལ་མི་སྐྱོ་བའོ། ། རྐྱེན་བཞི་ནི།
40

༄༅། ། བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་བྱེད་པ་རྒྱལ་སྲས་འཇུག་ངོགས། །
སངས་རྒྱས་བྱང་སེམས་ཀྱི་ཆོ་འཕྲུལ་མཐོང་ངམ་ཐོས་པ། ཐེག་ཆེན་གྱི་སྡེ་སྣོད་ཐོས་པ། ཐེག་ཆེན་གྱི་ཆོས་ནུབ་
པར་མ་བཟོད་པ། སྙིགས་དུས་སུ་བྱང་ཆུབ་ཏུ་སེམས་བསྐྱེད་པ་རྙེད་དཀའ་བ་བསམ་པའོ། ། སྟོབས་བཞི་ནི།
རང་གི་མཐུས་རྫོགས་བྱང་འདོད་པ་རང་གི་སྟོབས། གཞན་གྱི་མཐུས་དེ་འདོད་པ་གཞན་གྱི་སྟོབས། སྔོན་ཐེག་
ཆེན་ལ་གོམས་པས་ད་ལྟ་སངས་རྒྱས་བྱང་སེམས་ཀྱི་བསྔགས་པ་ཐོས་ནས་མོས་པ་རྒྱུའི་སྟོབས། སྔོན་དགེ་བ་ལ་
རིང་དུ་གོམས་པ་སྦྱོར་བའི་སྟོབས་ཏེ། དེ་དག་ཅི་རིགས་ལ་བརྟེན་ནས་སྐྱེ་བ་ཡོད་དོ། ། དོན་བསྡུས་པའི་ཁྱད་ཆེ་
བ་ནི། སེམས་ཅན་དཔག་ཏུ་མེད་པའི་དོན་བྱའོ། ། རྒྱལ་སྲས་ཀྱི་སྤྱོད་པ་མཐའ་དག་ལ་བསླབ་པར་བྱའོ། །
སངས་རྒྱས་ཀྱི་ཆོས་ཚད་མེད་པ་བསྒྲུབ་པར་བྱའོ་སྙམ་དུ་ཡང་ཡང་བསམ་ཞིང་སྨོན་ན། སེམས་དེ་སྐྱེ་བའི་རྒྱུར་
ཕུལ་དུ་བྱུང་བར་འགྱུར་རོ། ། གཞན་ཡང་དེ་སྐྱེ་བའི་རྒྱུར་ཚོགས་གསོག་སྒྲིབ་སྦྱོང་བྱེད་པ་དང་། ཁྱད་པར་རྒྱུ་
འབྲས་མན་ངག་བདུན་གྱི་སྒོ་ནས་སྦྱོང་བ་དང་། བདག་གཞན་མཉམ་བརྗེའི་སྒོ་ནས་སྦྱོང་ཚུལ་ཡང་སེམས་
བསྐྱེད་སྐྱེ་བའི་རྒྱུ་རྐྱེན་ཡིན་ལ། འོན་ཀྱང་འདི་སྐྱེ་བའི་རྒྱུའི་གཙོ་བོ་ནི། སེམས་ཅན་སྡུག་བསྔལ་ལས་སྐྱོབ་འདོད་
ཀྱི་སྙིང་རྗེ་ཆེན་པོ་ཉིད་ཡིན་ཏེ།། རྒྱུ་རྐྱེན་གཞན་ཅི་ལྟ་བ་བཞིན་མ་ཚང་ཡང་འདི་ངེས་པར་དགོས་པའི་ཕྱིར་
རོ། ། བཞི་བ་ངོ་བོ་ནི། མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། ། ཡང་དག་རྫོགས་
པའི་བྱང་ཆུབ་འདོད། ། ཅེས་གསུངས་པ་ལྟར། རང་གི་རྒྱུར་གྱུར་བའི་གཞན་གྱི་དོན་དུ་ཡང་དག་པར་རྫོགས་
པའི་བྱང་ཆུབ་འདོད་པའི་གཞན་དོན་དོན་གཉེར་གྱི་འདུན་པ་ལས་བྱུང་ཞིང་། རང་གི་གྲོགས་སུ་གྱུར་བའི་རང་
དོན་དུའང་རྫོགས་བྱང་དོན་གཉེར་གྱི་འདུན་པ་དང་མཚུངས་ལྡན་དུ་གྱུར་བའི་ཐེག་ཆེན་ལམ་གྱི་འཇུག་སྒོའི་
རིགས་སུ་གནས་པའི་ཐེག་ཆེན་གཙོ་བོ་ཡིད་ཀྱི་རྣམ་རིག་ཁྱད་པར་ཅན་དེ། ཐེག་ཆེན་སེམས་བསྐྱེད་ཀྱི་མཚན་
ཉིད་དམ་ངོ་བོ་ཡིན། འདིར་གཞན་དོན་དོན་གཉེར་ནི། སེམས་ཅན་ལ་དམིགས་པའི་བྱམས་པ་དང་སྙིང་རྗེ་
སོགས་ཀྱིས་ཀུན་ནས་བསླངས་ཏེ། དེ་དག་གི་དོན་དུ་རྫོགས་བྱང་དོན་དུ་གཉེར་བ་ཡིན་ལ། རྫོགས་བྱང་དོན་
གཉེར་ནི། རང་དོན་དུའང་རྫོགས་པའི་བྱང་ཆུབ་དོན་དུ་གཉེར་བ་སྟེ། ཐེག་ཆེན་སེམས་བསྐྱེད་ཀྱི་མཚན་ཉིད་
ཡོངས་སུ་རྫོགས་པ་ལ་ནི་དེ་གཉིས་ཀ་ཚོགས་དགོས་ཀྱི། གང་རུང་རེས་མི་ཆོག་སྟེ། ལམ་རིམ་ལས། མཚན་
ཉིད་ཡོངས་སུ་རྫོགས་པའི་སེམས་བསྐྱེད་ལ་ནི། གཞན་དོན་ལ་དགོས་པར་མཐོང་བ་ཙམ་གྱིས་དྲངས་པའི་སངས་
རྒྱས་ཐོབ་འདོད་ཙམ་གྱིས་མི་ཆོག་པས། རང་དོན་ལའང་སངས་རྒྱས་མེད་དུ་མི་རུང་བར་མཐོང་བའི་ཐོབ་
འདོད་དང་། དེ་ཡང་གཞན་གྱི་དོན་ཡལ་བར་བཞག་པ་མིན་པར་གཞན་གྱི་ཕྱིར་དུའང་དོན་དུ་གཉེར་བ་ཞིག་
དགོས་ཏེ། ཞེས་གསུངས་པའི་ཕྱིར་རོ། ། ལྔ་བ་དེ་ལ་ངོ་བོའི་སྒོ་ནས་དབྱེ་ན། ་ ་སྨོན་སེམས་དང་། འཇུག་
41

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། 
སེམས་གཉིས་ཏེ། དེ་གཉིས་ཀྱི་ཁྱད་པར་ནི། སྒོམ་རིམ་ལས། འགྲོ་བ་མཐའ་དག་ལ་ཕན་པའི་སངས་རྒྱས་སུ་
གྱུར་ཅིག་ཅེས་གང་ཐོག་མར་དོན་དུ་གཉེར་བ་དེ་ནི། སྨོན་པའི་སེམས་སོ། ། གང་ཕན་ཆད་སྡོམ་པ་བཟུང་སྟེ་
ཚོགས་རྣམས་ལ་ཞུགས་པ་ནི་འཇུག་པའི་སེམས་སོ། ། ཞེས་གསུངས་པའི་དོན། ལམ་རིམ་ལས། སྦྱིན་པ་ལ་
སོགས་པའི་སྤྱོད་པ་ལ་སློབ་ཀྱང་རུང་མི་སློབ་ཀྱང་རུང་། ཇི་སྲིད་དུ་སྡོམ་པ་མ་བཟུང་བ་དེ་སྲིད་དུ་སྨོན་པའི་
སེམས་ཡིན་ལ། སྡོམ་པ་བཟུང་བ་ནས་སེམས་དེ་འཇུག་སེམས་སུ་ཤེས་པར་བྱ་སྟེ། ཞེས་བཤད་པ་ལྟར་རོ། །
འདི་ལ་བཞེད་པ་མི་འདྲ་བ་མང་དུ་ཡོད་ཀྱང་རྗེ་ཡབ་སྲས་ཀྱི་དགོངས་པ་ཕྱོགས་གཅིག་ཏུ་བསྡུ་ན། སྨོན་སེམས་ནི།
སྡོམ་པ་བླངས་སམ་མ་བླངས་ཀྱང་རུང་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པ་ལ་བལྟོས་མི་དགོས་པའི་
རིགས་གནས་ཞིག་ཡིན་ལ། འཇུག་སེམས་ནི། འཇུག་སྡོམ་ཐོབ་ཅིང་སྤྱོད་པ་ཉམས་ལེན་གྱི་བྱ་བས་དངོས་སུ་
ཟིན་པ་ལ་བལྟོས་དགོས་པ་ཞིག་ཡིན་ནོ། ། ས་མཚམས་ལ། སྨོན་སེམས་ནི་ཚོགས་ལམ་ནས་ས་མ་ཐོབ་ཀྱི་བར་
དང༌། ས་བདུན་པའི་བར་དུ་ཡོད་པར་བཞེད་པའི་ཚུལ་སོགས་མང་ལ། འཇུག་སེམས་ནི་ཚོགས་ལམ་ནས་
སངས་རྒྱས་ཀྱི་སའི་བར་དུ་ཡོད་ཅིང་། དབྱེ་བའི་སྒོ་གཞན་ཡང་མང་ངོ་། ། དྲུག་པ་སྦྱོང་བའི་རིམ་པ་ལ་གཉིས་
ཏེ། ཇོ་བོ་ཆེན་པོ་ནས་བརྒྱུད་པ་དང་། ཞི་བ་ལྷ་ནས་བརྒྱུད་པའི་སྦྱོང་ཚུལ་ལོ། ། དང་པོ་ནི། རྒྱུ་འབྲས་མན་
ངག་བདུན་ཏེ། བྱང་ཆུབ་ཀྱི་སེམས་ནི། ལྷག་བསམ་དང་། དེ་སྙིང་རྗེ། དེ་བྱམས་པ། དེ་དྲིན་གཟོ་བ། དེ་
དྲིན་དྲན་པ། དེ་སེམས་ཅན་མར་ཤེས་པ་ལས་འབྱུང་ངོ༌། ། གོང་དུ་བཤད་པ་ལྟར་སེམས་བསྐྱེད་སྐྱེ་བའི་རྒྱུ་རྐྱེན་
མང་ཡང་། གཙོ་བོ་ནི་བྱམས་པ་དང་འབྲེལ་བའི་སྙིང་རྗེ་ཉིད་དེ། འདི་ནི་སྤྱིར་སེམས་ཅན་གཞན་སྡུག་བསྔལ་
གྱིས་མནར་ཚུལ་ཡང་ཡང་བསམས་ན་སྐྱེ་མོད། དེ་ཤུགས་དྲག་པ་དང་ཤིན་ཏུ་བརྟན་པོ་སྐྱེ་བ་ལ་ནི། སྔོན་དུ་
སེམས་ཅན་དེ་ཡིད་འོང་གི་རྣམ་པ་ཅན་དུ་བསམ་པ་ཡིན་ལ། དེ་ཡང་སེམས་ཅན་ཐམས་ཅད་མར་ཤེས་པ། དྲིན་
དྲན་པ་སོགས་གོམས་པར་བྱེད་པའོ། ། དེ་དག་བསྡུ་ན། གཞན་དོན་གཉེར་གྱི་བློ་སྦྱོང་བ་དང་། བྱང་ཆུབ་དོན་
གཉེར་གྱི་བློ་སྦྱོང་བ་གཉིས་སུ་འདུ་བས། དང་པོ་ལ་གཉིས། བློ་དེ་སྐྱེ་བའི་གཞི་དང་། བསྐྱེད་ཚུལ་དངོས་སོ།
དང་པོ་ལ། བཏང་སྙོམས་དང་། ཡིད་འོང་གི་རྣམ་པ་ཅན་དུ་བསམ་པ་གཉིས་ཀྱི། དང་པོ་ནི། བྱམས་པ་དང་
སྙིང་རྗེ་རིས་སུ་མ་ཆད་པ་ཞིག་སྐྱེ་བ་ལ་སྔོན་དུ་བཏང་སྙོམས་བསྒོམ་དགོས་ཏེ། གཞན་དུ་ན་དེ་གཉིས་གང་སྐྱེ་ཡང་
ཕྱོགས་རིས་ཅན་དུ་སྐྱེ་བ་སོགས་སུ་འགྱུར་བའི་ཕྱིར་རོ། ། བཏང་སྙོམས་དེ་ཡང་དང་པོར་བར་མ། དེ་ནས་དགྲ།
དེའི་རྗེས་སུ་སེམས་ཅན་གཞན་ལ་དམིགས་ནས་བསྒོམ་པར་བྱའོ། ། བསྒོམ་ཚུལ་ནི། སེམས་ཅན་གྱི་ངོས་ནས་
སྡུག་བསྔལ་མི་འདོད་ཅིང་བདེ་བ་འདོད་པ་ཤ་སྟག་ཡིན་པས། དེ་རྣམས་ལ་མཐའ་གཅིག་ཏུ་ཆགས་སྡང་བྱེད་མི་

༄༅། ། བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་བྱེད་པ་རྒྱལ་སྲས་འཇུག་ངོགས༔
རིགས་སོ་སྙམ་པ་དང་། རང་གི་ངོས་ནས་ནི། སེམས་ཅན་རྣམས་ལ་མར་གྱུར་མ་མྱོང་བ་མེད་པས་གང་ལ་ནི་
ཆགསལ། གང་ལ་ནི་སྡང་བར་བྱ་སྙམ་དུ་བསམ་པའོ། ། ཆགས་སྡང་སྐྱེ་བའི་གཞི་ངེས་མེད་དུ་བསམ་པ་ནི།
ཇི་ལྟ་བུའི་གཉེན་བྱམས་པ་ཡིན་ཞིག་ཀྱང་། དེ་ལ་གནོད་པ་ཆེན་པོ་ཕར་བྱས་པའམ། ཚུར་རང་ལ་བྱས་པ་གང་
བྱུང་ཡང་། རང་གཞན་གང་ཡིན་ཀྱང་སྣང་བ་སྐྱེ་བར་འགྱུར་རམ། ཅི་འདྲ་བའི་དགྲ་སྡང་བ་ཞིག་ཡིན་ཡང་རུང་
སྟེ། དེ་ལ་ཕན་ཚབས་ཆེན་པོ་ཞིག་ཕར་བཏགས་པའམ། ཚུར་རང་ལ་བཏགས་བྱུང་ན་ནི། དེའི་ཚེ་རང་གཞན་
གང་ཡིན་ཀྱང་སྣང་བའི་སེམས་འགྱུར་ནས་བྱམས་པའི་སེམས་ལྟ་བུ་ཞིག་སྐྱེ་བས། དགྲ་གཉེན་ལ་མཐའ་གཅིག་
ཏུ་ཡིད་བརྟན་ངེས་པར་མི་ཐུབ་པོ་སྙམ་དུ་ཡང་ཡང་བསམས་ན་ཁྲོ་ཆགས་བཟློག་ནས་བཏང་སྙོམས་སྐྱེ་བར་འགྱུར་
རོ། ། གཉིས་པ་སེམས་ཅན་ཡིད་འོང་གི་རྣམ་པ་ཅན་དུ་བསྒྲུབ་པ་ལ་གསུམ། སེམས་ཅན་ཐམས་ཅད་མར་ཤེས་
པ། དྲིན་དྲན་པ། དྲིན་གཟོ་བའོ། ། དང་པོ་ནི། སྐྱེ་བ་ཐོག་མ་མེད་པ་ནས་འཁོར་བར་ལུས་འདི་མ་བླངས་བྱ་
བ་ཅི་ཡང་མེད་པས། སེམས་ཅན་འདི་ནི་སྔོན་རང་གི་མར་མ་གྱུར་ཞེས་བྱ་བའང་མེད་དོ་སྙམ་དུ་བསམ་པའོ། །
གཉིས་པ་དྲིན་དྲན་པ་ནི། དེ་དག་མར་གྱུར་ནས་ནི་ད་ལྟའི་མས་ཇི་ལྟར་ཕན་བཏགས་པ་ལྟར་བསམ་སྦྱོར་གཉིས་
ཀྱི་སྒོ་ནས་བཏགས་པར་ངེས་པས་དྲིན་ཆེའོ། ། སྙམ་དུ་བསམ་པའོ། ། གསུམ་པ་དྲིན་བཟོ་བ་ནི། དེ་ལྟབུའི་
དྲིན་ཅན་དེ་ཡལ་བར་འདོར་ན་ནི་མ་རབས་ཡིན་པས། ནམ་ཡང་ཡལ་བར་འདོར་མི་རིགས་སོ། ། སྙམ་ནས་
དྲིན་ལན་བསྒོམ་བའི་ཁུར་འཁྱེར་བའོ། ། དེ་ལྟར་བྱས་ན་ནི། སེམས་ཅན་ཐམས་ཅད་བུ་སྡུག་ལྟར་མཐོང་བའི་
ཡིད་འོང་གི་རྣམ་པ་ཅན་གྱི་བྱམས་པ་སྐྱེའོ། ། གཉིས་པ་གཞན་དོན་དོན་གཉེར་གྱི་བློ་བསྐྱེད་པ་དངོས་ལ་གསུམ་
སྟེ། བྱམས། སྙིང་རྗེ། ལྷག་བསམ་བསྒོམ་པའོ། ། དང་པོ་བྱམས་པ་ནི། དམིགས་པ་སེམས་ཅན་ལ་དམིགས་
ནས། རྣམ་པ་སེམས་ཅན་དེ་བདེ་བ་དང་ལྡན་འདོད་ཀྱི་རྣམ་པ་ཅན་ཡིན་པས། སེམས་ཅད་ཐམས་ཅད་བདེ་བ་
དང་ཕྲད་ན་ཅི་མ་རུང་། ཕྲད་པར་གྱུར་ཅིག ཕྲད་པར་བྱའོ་སྙམ་དུ་ཡང་ཡང་བསམ་ཞིང་བརྗོད་པའོ། ། དེའི་
ཕན་ཡོན་ནི། ཏིང་འཛིན་རྒྱལ་པོ་ལས། བྱེ་བ་ཁྲག་ཁྲིག་དཀྲིགས་པའི་ཞིང་དག་ན། མཆོད་པ་རྣམ་མང་དཔག་
མེད་ཇི་སྙེད་པ། ། སྐྱེས་མཆོག་རྣམས་ལ་དེ་ཡིས་རྟག་མཆོད་པས། ། བྱམས་པའི་སེམས་ཀྱི་གྲངས་དང་ཆར་མི་
ཕོད། ། ཅེས་དང་། མགོན་པོ་ཀླུ་སྒྲུབ་ཀྱིས། རྫིའུ་སུམ་བརྒྱའི་ཁ་ཟས་དག། ཉིན་རེ་དུས་གསུམ་སྦྱིན་པས་
ཀྱང་། ། བྱམས་པ་ཡུད་ཙམ་ཐང་ཅིག་གི། བསོད་ནམས་དག་ལ་ཆར་མི་ཕོད། ། ཅེས་གསུངས་པ་ལྟར་དྲན་
པར་བྱའོ། ། གཉིས་པ་སྙིང་རྗེ་ནི། དམིགས་པ་སེམས་ཅན་ལ་དམིགས་ནས། རྣམ་པ་སེམས་ཅན་དེ་སྡུག་
བསྔལ་དང་བྲལ་འདོད་ཀྱི་རྣམ་པ་ཅན་ཡིན་པས། སེམས་ཅན་ཐམས་ཅད་སྡུག་བསྔལ་དང་བྲལ་ན་ཅི་མ་རུང་།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྲལ་བར་གྱུར་ཅིག བྲལ་བར་བྱའོ་སྙམ་དུ་ཡང་ཡང་བསམ་ཞིང་བརྗོད་པའོ། ། ཕན་ཡོན་ནི། མདོ་ལས།
བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་བཟུང་ཞིང་རབ་ཏུ་རྟོགས་པར་བགྱིས་ན། སངས་
རྒྱས་ཀྱི་ཆོས་ཐམས་ཅད་དེའི་ལག་མཐིལ་དུ་མཆིས་པ་ལགས་སོ། ། ཆོས་གཅིག་བུ་གང་ཞེ་ན། འདི་ལྟ་སྟེ། སྙིང་
རྗེ་ཆེན་པོའོ། ། ཞེས་སོགས་ཕན་ཡོན་དཔག་མེད་བཤད་དོ། ། གཞན་ཡང་སྙིང་རྗེ་ཆེན་པོ་ནི། ཐེག་ཆེན་ལམ་
གྱི་རྩ་བར་འགྱུར་བ་དང་། ཐོག་མཐའ་བར་གསུམ་དུ་གལ་ཆེ་ཚུལ་སོགས་ཀྱང་བསམ་བར་བྱའོ། ། བྱམས་སྙིང་
རྗེ་གཉིས་བསྒོམ་པའི་གོ་རིམ་ནི། ཐོག་མར་གཉེན་དང་མཛའ་བཤེས། དེ་ནས་བར་མ། དེའི་རྗེས་སུ་དགྲ་ལ་
དམིགས་ནས་བསྒོམ་པར་བྱ་བ་ལ་འདྲའོ། ། དེ་ལ་གོམས་ན་སེམས་ཅན་སྤྱི་ལ་དམིགས་ནས་བསྒོམ་པར་བྱ་སྟེ།
གཞན་དུ་ན་ཕྱོགས་རིས་ཅན་དུ་སྐྱེ་བ་སོགས་སུ་འགྱུར་རོ། ། སེམས་ཅན་བདེ་བ་དང་ལྡན་འདོད་ཀྱི་བྱམས་པ་
དང་། སྡུག་བསྔལ་ལས་ཐར་འདོད་ཀྱི་སྙིང་རྗེ་ནི། ། ཉན་རང་ལའང་ཡོད་ལ། སེམས་ཅན་ཐམས་ཅད་བདེ་བ་
ལ་འགོད་འདོད་ཀྱི་བྱམས་པ་དང་། སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་ནི། དེ་དག་ལ་མེད་ཅིང་
ཐེག་ཆེན་གྱི་ཁྱད་ཆོས་སུ་འགྱུར་བས་འདིར་དེ་ལྟར་བསྒོམ་པ་ཡིན་ནོ། ། སྤྱིར་བྱམས་སྙིང་རྗེ་གཉིས་ཀྱི་ཚད་
རྫོགས་པ་སླ་ཡང་དེ་ལྟ་བུའི་བྱམས་པ་དང་སྙིང་རྗེ་སྐྱེས་པའི་ཚད་ནི། དཔེར་ན། བུ་གཅིག་པ་ལ་མས་དམིགས་
ནས་བདེ་བ་ལ་འགོད་འདོད་དང་། སྡུག་བསྔལ་ལས་སྐྱོབ་འདོད་ཀྱི་བློ་སྐྱེ་བའི་ཚོད་ཙམ་དུ། སེམས་ཅན་གང་ལ་
དམིགས་ཀྱང་དེ་བདེ་བ་ལ་འགོད་འདོད་དང་། སྡུག་བསྔལ་ལས་སྐྱོབ་འདོད་ཀྱི་བློ་རང་གི་ངང་གིས་སྐྱེ་བ་ན།
སྔར་བཤད་པའི་བྱམས་སྙིང་རྗེ་གཉིས་རྫོགས་པ་ཡིན་ནོ། ། དེ་ཡང་དགོས་པའི་དབང་གིས་སེམས་ཅན་འགའ་
ཞིག་ལ་ཅུང་ཟད་གནོད་པ་དང་། རེ་ཞིག་ལ་བཏང་སྙོམས་སུ་འཇོག་དགོས་པའང་སྲིད་ཀྱང་། སྤྱིར་སེམས་ཅན་
དེ་བྱམས་པ་དང་སྙིང་རྗེའི་དམིགས་ཡུལ་དུ་བྱེད་པ་འདོར་དུ་མི་རུང་བ་ཡིན་ནོ། ། མ་ལ་ནི་བུ་དེ་སྡུག་བསྔལ་གྱིས་
གཟིར་བའི་ཚེ་རང་ཡང་སྡུག་བསྔལ་དུ་འགྱུར་བའི་བརྩེ་བ་སྐྱེ་ཡང་། སངས་རྒྱས་དང་སེམས་དཔའ་ཆེན་པོ་
རྣམས་ལ་ནི་དེ་ལྟར་མི་འབྱུང་སྟེ། འབྱུང་ན་སངས་རྒྱས་ཡང་སྡུག་བསྔལ་དང་བཅས་པར་ཐལ་བར་འགྱུར་
རོ། ། དེས་ན། མ་བུ་གཅིག་པ་ལ་བརྩེ་བའི་ཚོད་ཙམ་ཞིག་སེམས་ཅན་གཞན་ལ་བྱམས་སྙིང་རྗེ་སྐྱེ་དགོས་པར་
གསུངས་པའི་དོན་ལ་ཞིབ་ཆ་འབྱེད་དགོས་ཀྱི་ཚིག་ཙམ་ཞིག་ལ་འཁྲུལ་བར་མི་བྱའོ། ། གསུམ་པ་ལྷག་བསམ་ནི།
དེ་ལྟར་བྱམས་པ་དང་སྙིང་རྗེ་གཉིས་བསྒོམས་པའི་མཐར། ཀྱེ་མ་སེམས་ཅན་འདི་མཐའ་དག་བདེ་བ་ཐེམས་
ཅད་དང་ལྡན་པ་དང་སྡུག་བསྔལ་ཐམས་ཅད་ལས་ཐར་བར་ངེས་པར་བདག་གིས་བྱའོ། ། བྱེད་ནུས་པར་གྱུར་
ཅིག་སྙམ་དུ་སྙིང་ཐག་པ་ནས་ཡང་ཡང་བསམ་ཞིང་བརྗོད་དེ་སྦྱོང་བའོ། ། གཉིས་པ་བྱང་ཆུབ་དོན་གཉེར་གྱི་བློ་
4A

༄༅། ། བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་བྱེད་པ་རྒྱལ་སྲས་འཇུག་ངོགས། །
སྦྱོང་བ་ནི། གཞན་དོན་དུ་རྫོགས་བྱང་ཐོབ་དགོས་པར་མ་ཟད། རང་གི་དོན་དུའང་དེ་ཐོབ་པ་མེད་དུ་མི་རུང་
བ་ལ་ངེས་པ་དྲངས་ནས། སངས་རྒྱས་ཀྱི་ཡོན་ཏན་རྣམས་དྲན་པར་བྱས་ཏེ། དེ་ལྟ་བུའི་སངས་རྒྱས་ཀྱི་གོ་འཕང་
བདག་གིས་ཐོབ་པར་བྱའོ་སྙམ་པའི་བློ་བརྟན་པོ་བསྐྱེད་པར་བྱའོ། ། གཉིས་པ་རྒྱལ་སྲས་ཞི་བ་ལྷ་ནས་བརྒྱུད་པ་
ནི། བདག་གཞན་མཉམ་བརྗེའི་སྒོ་ནས་སྦྱོང་ཚུལ་ཏེ། དེ་ནི་སྤྱོད་འཇུག་ལས། བདག་བདེ་གཞན་གྱི་སྡུག་
བསྔལ་དག། ཡང་དག་བརྗེ་བར་མ་བྱས་ན། ། སངས་རྒྱས་ཉིད་དུ་མི་འགྲུབ་ཅིང་། ། འཁོར་བ་ན་ཡང་བདེ་བ་
མེད། ། ཅེས་སོགས་གསུངས་པ་ལྟར་རོ། ། སྦྱོང་ཚུལ་བསྡུ་ན་འདི་ལྟར་བྱ་སྟེ། སེམས་ཅན་ཐམས་ཅད་མ་དང་
འདྲ་བའི་དྲིན་ཆེ་ཚུལ་སོགས་སྔར་ལྟར་བསམ་པ་ཡང་ཡིན་མོད། དྲིན་ཆེའམ་ཆུང་ཡང་བླའི། རང་ཉིད་ཀྱི་ངོས་
ནས་ནི། སྤྱོད་འཇུག་ལས། སེམས་ཅན་རྣམས་དང་རྒྱལ་བ་ལས། ། སངས་རྒྱས་ཆོས་འགྲུབ་འདྲ་བ་ལ། །
རྒྱལ་ལ་གུས་བྱེད་དེ་བཞིན་དུ། ། སེམས་ཅན་ལ་མིན་ཅི་ཡི་ཚུལ། ། ཞེས་གསུངས་པ་ལྟར། ཡོན་ཏན་སྤྱི་དང་།
ཁྱད་པར་དུ་སངས་རྒྱས་ཐོབ་པར་འདོད་ན་ནི། སེམས་ཅན་གྱི་དོན་བྱེད་དགོས་ཤིང་། དེ་ལ་རང་གཙོ་བོར་
གཅེས་སུ་འཛིན་པ་འགོག་ཅི་ཐུབ་དང་། སེམས་ཅན་གཞན་གཙོ་བོར་གཅེས་སུ་འཛིན་པ་བསྐྱེད་ཅི་ཐུབ་བྱས་
ནས་བྱང་ཆུབ་ཏུ་སེམས་བསྐྱེད་དགོས་པ་ལ་ངེས་པ་དྲངས་ཏེ། རང་གི་སྣ་བུག་གཡས་ཀྱི་རླུང་ཕྱིར་བུས་པ་དང་
མཉམ་དུ་རང་གི་བདེ་དགེ་ཐམས་ཅད་རླུང་ལ་ཞོན་ནས་འོད་ཟེར་དཀར་པོའི་རྣམ་པར་སོང་སྟེ། སེམས་ཅན་
ཐམས་ཅད་ཀྱི་སྣ་བུག་གཡོན་པ་ནས་ཞུགས། ལུས་ཀྱི་ནང་ཐམས་ཅད་བདེ་དགེས་ཁྱབ་སོང་སྙམ་དུ་བསམ་པ་
དང་། ཡང་རང་གི་སྣ་བུག་གཡོན་ནས་རླུང་ནང་དུ་རྔུབ་པ་དང་མཉམ་དུ་སེམས་ཅན་ཐམས་ཅད་ཀྱི་སྡུག་བསྔལ་
དང་དེའི་རྒྱུ་ལས་ཉོན་དང་བཅས་པ་ཐམས་ཅད་འོད་ཟེར་ནག་པོའི་རྣམ་པར་རླུང་ལ་ཞོན་ནས་དེ་རྣམས་ཀྱི་སྣ་
བུག་གཡས་པ་ནས་དྲངས་ཏེ། རང་གི་སྣ་བུག་གཡོན་པ་ནས་ཞུགས། སྙིང་གར་ནག་ཕུང་ངེར་གནས་པར་གྱུར་
སོང་སྙམ་དུ་སྙིང་ཐག་པ་ནས་ཡང་ཡང་བསམ་ཞིང་། གཏོང་ལེན་བྱ་སྟེ། པཎ་ཆེན་རིན་པོ་ཆེས། གཏོང་ལེན་
རླུང་ལ་བསྐྱོན་པའི་འཕྲུལ་འདེག་ཅན། ། ཞེས་སོགས་གསུངས་པའི་དོན་ཡང་དེ་ལྟར་རོ། ། ལུགས་དེ་གཉིས་
གང་བྱས་ཀྱང་སྦྱོང་ཤེས་ན་ནི། བྱང་ཆུབ་ཀྱི་སེམས་སྐྱེ་བ་ལ་ཁྱད་པར་མི་སྣང་ཞིང་། གདུལ་བྱའི་རིགས་འགའ་
ཞིག་ལ་སྔ་མ་དང་། འགའ་ཞིག་ལ་ནི་ཕྱི་མ་སྦྱོང་བདེ་བ་འོང་ངོ༌། ། བདུན་པ་སྐྱེས་པའི་ཚད་ནི། སྔར་ངོ་བོ་
བཤད་པའི་སྐབས་ལྟར་དང་། སྒོམ་རིམ་ལས་ཀྱང་། དེ་ལྟར་སྙིང་རྗེ་ཆེན་པོ་གོམས་པའི་སྟོབས་ཀྱིས་སེམས་ཅན་
མ་ལུས་འདྲེན་པར་དམ་བཅས་ནས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་སྨོན་པའི་རང་བཞིན་
གྱི་བྱང་ཆུབ་ཀྱི་སེམས་བསྒྲིམ་མི་དགོས་པར་སྐྱེ་སྟེ། ཞེས་གསུངས་ཏེ། འདིའི་དོན་ནི་ལམ་རིམ་ལས། འདིས་ནི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱང་ཆུབ་ཀྱི་སེམས་སྐྱེས་པའི་ཚད་ཀྱང་ཤེས་པར་བྱའོ། ། ཞེས་གསུངས་པ་ལྟར་རོ། ། གོ་བདེར་བརྗོད་ན།
ཐེག་ཆེན་སེམས་བསྐྱེད་དངོས་ནི། སེམས་ཅན་ཐམས་ཅད་བདེ་བ་ལ་འགོད་འདོད་ཀྱི་བྱམས་པ་དང་། སྡུག་
བསྔལ་ལས་སྐྱོབ་འདོད་སྙིང་རྗེ། ལྷག་བསམ་དང་བཅས་པ་རྫོགས་པར་རང་རྒྱུད་ལ་སྐྱེས་པའི་མཇུག་དེ་མ་ཐག་
སྐྱེ་བར་འགྱུར་བ་ཡིན་ནོ། ། དེས་ན་ཐེག་ཆེན་སེམས་བསྐྱེད་མཚན་ཉིད་ཡོངས་སུ་རྫོགས་པ་ལ། རང་གཞན་གྱི་
དོན་དུ་རྫོགས་བྱང་དོན་གཉེར་གྱི་འདུན་པ་གཉིས་ཚང་དགོས་ཀྱང་། རང་གཞན་རེ་རེ་བ་ཙམ་གྱི་ཆེད་དུ་རྫོགས་
བྱང་ཐོབ་འདོད་ཀྱི་སེམས་ལ་ཡང་སེམས་བསྐྱེད་ཅེས་མང་དུ་གསུངས་པ་ཡོད་དེ། ལམ་རིམ་ལས། གསུང་རབ་
དང་བསྟན་བཅོས་གཞན་ལས་ཀྱང་སངས་རྒྱས་ཀྱི་གཟུགས་ཀྱི་སྐུ་དང་ཆོས་ཀྱི་སྐུའི་ཡོན་ཏན་མཐོང་བ་ཙམ་གྱིས་
དྲངས་པའི་སངས་རྒྱས་ཐོབ་འདོད་ལ་སེམས་བསྐྱེད་དུ་བཤད་པ་མང་པོ་སྣང་བ་དང་། སེམས་ཅན་ཐམས་ཅད་
སངས་རྒྱས་ལ་འགོད་པར་ཡིད་དམ་བཅས་པའང་སེམས་བསྐྱེད་དུ་གསུངས་པ་སྣང་བས་དེ་གཉིས་རེ་རེ་ཡང་
སེམས་བསྐྱེད་པ་ཙམ་གྱི་གྲངས་སུ་བགྲངས་དགོས་ལ། ཞེས་གསུངས་པའི་ཕྱིར་རོ། ། བརྒྱུད་པ་སེམས་དེ་མ་
སྐྱེས་པ་མྱུར་དུ་སྐྱེ་བ་དང་སྐྱེས་ཟིན་བརྟེན་པའི་ཕྱིར་དུ་ཆོ་གས་འཛིན་ཚུལ་ཀླུ་སྒྲུབ་ཐོགས་མེད་ཞི་བ་ལྷ་གསུམ་གྱི་
བཞེད་པ་གཅིག་ཏུ་བསྒྲིལ་ནས་འཆད་པ་ལ་གསུམ། མ་ཐོབ་པ་ཐོབ་པར་བྱེད་པ། ཐོབ་པ་མི་ཉམས་པ་བསྲུང་བ།
ཉམས་ན་ཕྱིར་བཅོས་པའོ། ། དང་པོ་ལ་གསུམ་ལས། ཡུལ་གང་ལ་ལེན་པ་ནི། སེམས་བསྐྱེད་ཅིང་འཇུག་སྡོམ་
ཐོབ་པ་ཞིག་ལས་ལེན་དགོས་སོ། ། རྟེན་གང་གིས་ལེན་པ་ནི། ལམ་རིམ་ལས། སྔར་བཤད་པ་ལྟར་ལམ་གྱི་རིམ་
པ་ལ་བློ་སྦྱངས་པས་བྱང་ཆུབ་ཀྱི་སེམས་ལ་ཡིད་འགྱུར་བའི་ཉམས་མྱོང་ཅུང་ཟད་རྙེད་པ་ཞིག་ལ་བྱེད་ལ་ཡིན་
ནོ། ། ཞེས་གསུངས་པ་ལྟར་རོ། ། ཇི་ལྟར་ལེན་པའི་ཆོ་ག་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ལ།
སྐྱབས་སུ་འགྲོ་བ། ཚོགས་གསོག་པ། བསམ་པ་སྦྱང་བ་གསུམ་ལས། དང་པོ་ནི། གནས་བརྒྱན་ཅིང་རྟེན་
བཀྲམ་ནས་མཆོད་པ་བཤམ་པ་དང་། གསོལ་བ་གདབ་ཅིང་སྐྱབས་སུ་འགྲོ་བ་དང་། དེའི་བསླབ་བྱ་བརྗོད་
པའོ། ། དེ་ཡང་གནས་བཟང་ཞིང་དབེན་པའི་ས་ཕྱོགས་སུ་ས་གཞི་བ་བྱུང་དང་ཙན་དན་ལ་སོགས་པའི་དྲི་ཆུས་
བྱུག་ཅིང་མེ་ཏོག་གི་གསིལ་མ་གཏོར་ལ། སྟེགས་ལ་སོགས་པའི་སྟེང་དུ་སྟོན་པའི་སྐུ་ལ་སོགས་པ་དཀོག་མཆོག་
གསུམ་གྱི་རྟེན་གང་འཛོམ་བཞུགས་སུ་བཅུག བླ་རེ་དང་གདུགས་སོགས་དང་མེ་ཏོག་དང་ཞལ་ཟས་ལ་སོགས་
པའི་མཆོད་པ་བཟང་བ་རྣམས་སྟ་གོན་བྱ་ཞིང་། བླ་མ་ལ་གནད་ཁྲི་མེ་ཏོག་གིས་བརྒྱན་པའང་བཤམ། མཆོད་པ་
སོགས་འབྱོར་ན་ནི་ཕུན་སུམ་ཚོགས་པ་ཞིག་བྱེད་དགོས་ལ། མེད་ན་ཅི་འགྲུབ་ཀྱིས་ཀྱང་འཐུས། དེ་ནས་བླ་མས་
འཕགས་པའི་ཚོགས་སྤྱན་དྲངས་ཏེ་མཆོད་པའི་སྤྲིན་གྱི་གཟུགས་ལན་གསུམ་གདོན་ཅིང་བསྟོད་པ་བྱས་ནས།
46

༄༅། ། བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་བྱེད་ང་རྒྱལ་སྲས་འཇུག་ངོགས། །
སློབ་མས་ཁྲུས་བྱས་གོས་བཟང་པོ་གྱོན་ཏེ་ཐལ་མོ་སྦྱར་བ་ལ། བླ་མས་ཚོགས་ཞིང་གི་ཡོན་ཏན་ལ་སྙིང་ཐག་པ་ནས་
དང་བ་བསྐྱེད་དུ་བཅུག་སྟེ། སངས་རྒྱས་བྱང་སེམས་དེ་དག་རེ་རེའི་དྲུང་དུ་རང་ཉིད་འདུག་པར་བསམས་ནས།
དལ་བུས་ཡན་ལག་འདུན་པ་བྱེད་དུ་གཞུག་གོ། དེ་ནས་བླ་མ་ལ་སྟོན་པའི་འདུ་ཤེས་བཞག་སྟེ། ཕྱག་འཚལ་བ་
དང་ཡོན་དང་མནྡལ་རྣམས་ཕུལ་བ། པུས་མོ་གཡས་པ་བཙུགས་ནས་ཐལ་མོ་སྦྱར་ཏེ་བྱང་ཆུབ་ཀྱི་སེམས་ཀྱི་དོན་
དུ་གསོལ་བ་གདབ་པ་ནི། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱུས་རྣམས་དང་བྱང་ཆུབ་སེམས་དཔའ་ཆེན་པོ་ས་ཆེན་པོ་ལ་བཞུགས་པ་རྣམས་ཀྱིས་དང་པོར་བླ་ན་མེད་པ་ཡང་
དག་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ། བདག་མིང་འདི་ཞེས་བགྱི་བའང་སློབ་དཔོན་གྱིས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་གསོལ། ཞེས་ལན་གསུམ་བརྗོད་པའི་རྗེས་
ཟློས་བྱར་གཞུག། དེ་ནས་སྐྱབས་འགྲོ་ཁྱད་པར་ཅན་ནི། ཐེག་པ་ཆེན་པོའི་དཀོན་མཆོག་གསུམ་ལ་སེམས་ཅན་
ཐམས་ཅད་ཀྱི་ཕྱིར་བྱང་ཆུབ་ཀྱི་བར་དུ་སྐྱབས་ སུ་འགྲོ་བར་འདོད་ པའི་འདུན་པ་དྲག་པོས། སློབ་དཔོན་
དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་
བར་དུ། རྐང་གཉིས་རྣམས་ཀྱི་མཆོག་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ། སློབ་དཔོན་
དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་
བར་དུ་ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་བའི་ཆོས་རྣམས་ལ་སྐྱབས་སུ་མཆིའོ། ། སློབ་དཔོན་
དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་
བར་དུ། ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་རྣམས་ལ་
སྐྱབས་སུ་མཆིའོ། ། ཞེས་ལན་གསུམ་བརྗོད་ཅིང་རྗེས་ཟློས་བྱ། སྐྱབས་སུ་སོང་བའི་བསླབ་བྱ་བརྗོད་པ་ནི། སྤྱི་
དང་འདྲའོ། ། གཉིས་པ་ཚོགས་གསོག་པ་ནི། འདིར་ཡང་བཟང་སྤྱོད་སོགས་ནས་འབྱུང་བའི་ཡན་ལག་བདུན་
པ་བྱའོ། ། གསུམ་པ་བསམ་པ་སྦྱང་བ་ནི། སྔར་ལྟར་བྱམས་སྙིང་རྗེའི་དམིགས་པ་དང་རྣམ་པ་གསལ་གདབ་
པར་བྱའོ། ། གཉིས་པ་དངོས་གཞིའི་ཆོ་ག་ནི། སློབ་དཔོན་གྱི་མདུན་དུ་ཙོག་པུའམ་སྔར་བཞིན་འདུག་སྟེ་ཐལ་
མོ་སྦྱར་ནས་སེམས་བསྐྱེད་པར་བྱ་སྟེ། དེ་ཡང་སེམས་བསྐྱེད་པ་དེ་བྱང་ཆུབ་ཀྱི་བར་དུ་མི་བཏང་ངོ་སྙམ་དུ་དམ་
བཅའ་བའི་བསམ་པ་ཆོ་ག་ལ་བརྟེན་ནས་བསྐྱེད་པ་ཡིན་ནོ། ། དེ་ལྟ་བུ་ནི་སྨོན་སེམས་ཀྱི་བསླབ་བྱ་ལ་སློབ་ནུས་ན་
བྱ་ཞིང་མི་ནུས་ན་མི་བྱ་ལ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པ་ཙམ་ཆོ་གས་
བསྐྱེད་ན་ནི། སེམས་བསྐྱེད་ཀྱི་བསླབ་བྱ་ལ་སློབ་ནུས་མི་ནུས་ཀུན་ལ་བྱས་ཆོག་པར་བཤད་དོ། ། སྨོན་སེམས་ལ་
47

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དེ་ལྟར་རུང་གི། འཇུག་སེམས་ཆོ་གས་འཛིན་པ་ནི། དེའི་བསླབ་བྱ་ལ་སློབ་མི་ནུས་ན་རྣམ་པ་ཐམས་ཅད་དུ་
བྱར་མི་རུང་ངོ༌། ། སེམས་བཟུང་བའི་ཆོ་ག་དངོས་ནི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་དགོངས་སུ་གསོལ། བདག་མིང་འདི་ཞེས་
བགྱི་བས་སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ། སྦྱིན་པའི་རང་བཞིན་དང་ཚུལ་ཁྲིམས་ཀྱི་རང་བཞིན་
དང་བསྒོམས་པའི་རང་བཞིན་གྱི་དགེ་བའི་རྩ་བ་བདག་གིས་བགྱིས་པ་དང་བགྱིད་དུ་སྩལ་བ་དང་བགྱིད་པ་ལ་
རྗེས་སུ་ཡི་རང་བའི་དགེ་པའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རྣམས་དང་ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ། བདག་མིང་འདི་
ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཆེན་པོ་ལ་སེམས་བསྐྱེད་པར་བགྱིའོ། ། སེམས་ཅན་མ་བསྒྲལ་བ་རྣམས་བསྒྲལ་བར་
བགྱིའོ། ། མ་གྲོལ་བ་རྣམས་གྲོལ་བར་བགྱིའོ། ། དབུགས་མ་བྱིན་པ་རྣམས་དབུགས་དབྱུང་བར་བགྱིའོ། །
ཡོངས་སུ་མྱ་ངན་ལས་མ་འདས་པ་རྣམས་མྱ་ངན་ལས་འདའ་བར་བགྱིའོ། ། ཞེས་ལན་གསུམ་བརྗོད་པའི་རྗེས་
ཟློས་བྱའོ། ། དེ་ནི་སློབ་དཔོན་ཡོད་པའི་ལུགས་ཡིན་ལ། སློབ་དཔོན་མ་རྙེད་ན་ནི། ཐུབ་དབང་སོགས་རྒྱལ་བ་
སྲས་བཅས་ལ་དམིགས་ཏེ། ཕྱག་འཚལ་བ་དང་མཆོད་པའི་ཆོ་ག་ལ་སོགས་པ་བྱས་ནས་གསོལ་བ་གདབ་པ་དང་།
སློབ་དཔོན་ཞེས་བྱ་བའི་ཚིག་དོར་བའི་སྐྱབས་འགྲོ་སོགས་གོ་རིམ་སྔར་བཞིན་བྱ་བར་གསུང་། དེ་དག་ནི་སྨོན་
སེམས་ཆོ་གས་འཛིན་ཚུལ་ཏེ། འཇུག་སེམས་ཆོ་གས་འཛིན་ཅིང་འཇུག་སྡོམ་ལེན་ཚུལ་ནི་རྗེའི་བྱང་ཆུབ་སེམས་
དཔའི་ཚུལ་ཁྲིམས་ཀྱི་ལེའུ་རྣམ་བཤད་ལས་ཤེས་པར་བྱ་ཞིང་། སྔགས་རིམ་སོགས་ལས་ནི། དཀོན་མཆོག་
གསུམ་ལ་བདག་སྐྱབས་མཆི། ། ཞེས་སོགས་ཀྱིས་འཇུག་སྡོམ་འཛིན་པར་ཡང་བཤད་དོ། ། གསུམ་པ་མཇུག་
ཆོག་ནི། བླ་མས་སྨོན་སེམས་ཀྱི་བསླབ་བྱ་འཆད་པ་ལྟར་སློབ་མ་ལ་བརྗོད་པར་བྱ་བའོ། ། གཉིས་པ་ཐོབ་པ་མི་
ཉམས་པར་བསྲུང་བའི་བསླབ་བྱ་ལ་གཉིས། ཚེ་འདིར་སེམས་བསྐྱེད་མི་ཉམས་པའི་རྒྱུ་དང་། སྐྱེ་བ་གཞན་དུ་དེ་
དང་མི་འབྲལ་བའི་རྒྱུ་ལ་བསླབ་པའོ། ། དང་པོ་ལ་བཞི། ཕན་ཡོན་དྲན་པ་དང་། ལན་དྲུག་ཏུ་བསྐྱེད་པ་དང༌།
སེམས་ཅན་བློས་མི་སྤང་བ་དང་། ཚོགས་གཉིས་ལ་བསླབ་པའོ། ། དང་པོ་ནི། སྔར་བཤད་ཟིན་ཅིང་། སྡོང་
པོ་བཀོད་པའི་མདོ་སོགས་ལ་བལྟ་བར་བྱའོ། ། གཉིས་པ་ལ་གཉིས། སྨོན་སེམས་མི་གཏོང་བ་དང་། སྤེལ་
བའོ། ། དང་པོ་ནི། སེམས་དེ་བསྐྱེད་ནས་ནམ་ཡང་མི་གཏོང་བ་ལ་བསླབ་པར་བྱ་སྟེ། དེ་མ་བཏང་ན་བྱང་
48

༄༅། ། བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་བྱེད་པ་རྒྱལ་སྲས་འཇུག་ངོགས། །
སེམས་ཀྱི་ཚུལ་ཁྲིམས་མི་ཉམས་པའི་ཕན་ཡོན་སོགས་ཡོད་ལ་བཏང་ན་དེ་ཉམས་ནས་སོ་ཐར་གྱི་ཕམ་པ་ལས་ཀྱང་
ཉེས་པ་ཆེས་ཤིན་ཏུ་ལྕི་བ་འབྱུང་བའི་ཕྱིར། ཉན་རང་ཡིད་བྱེད་འགོག་པའི་སྡོམ་པ་ནི། བྱང་ཆུབ་སེམས་དཔའི་
ཚུལ་ཁྲིམས་མཆོག་ཡིན་པས། དེ་མ་དོར་ན་འདོད་ཡོན་ལ་འཛེམ་མེད་སྤྱོད་ཀྱང་བྱང་སེམས་ཀྱི་ཐུན་མོང་མ་ཡིན་
པའི་སྡོམ་པ་མ་ཞིག་པ་ཡིན་ལ། དེ་དོར་ན་ནི་སོ་ཐར་དག་ཀྱང་བྱང་སེམས་ཀྱི་ཐུན་མོང་མ་ཡིན་པའི་ཚུལ་ཁྲིམས་
འཆལ་བར་འགྱུར་བ་ལམ་རིམ་ལས་བཤད་ཅིང་། སྡུད་པ་ལས་ཀྱང་གལ་ཏེ་བྱང་ཆུབ་སེམས་དཔའ་འདོད་ཡོན་
ལྔ་སྤྱོད་ཀྱང་། ། སངས་རྒྱས་ཆོས་དང་འཕགས་པའི་དགེ་འདུན་སྐྱབས་སོང་སྟེ། ། སངས་རྒྱས་འགྲུབ་བྱ་སྙམ་
དུ་ཀུན་མཁྱེན་ཡིད་བྱེད་ན། ། མཁས་པ་ཚུལ་ཁྲིམས་ཕ་རོལ་ཕྱིན་གནས་རིག་པར་བྱ། ། གལ་ཏེ་བསྐལ་བ་བྱེ་
བར་དགེ་བའི་ལས་ལམ་བཅུ། ། སྤྱོད་ཀྱང་རང་རྒྱལ་དགྲ་བཅོམ་ཉིད་ལ་འདོད་བསྐྱེད་ན། ། དེ་ཚེ་ཚུལ་ཁྲིམས་
སྐྱོན་བྱུང་ཚུལ་ཁྲིམས་ཉམས་པ་ཡིན། ། སེམས་བསྐྱེད་དེ་ནི་ཕས་ཕམ་ལས་ཀྱང་ཤིན་ཏུ་ལྕི། ཞེས་གསུངས་པའི་
ཕྱིར་རོ། ། དེར་མ་ཟད། རང་དོན་ཙམ་གྱི་ཡིད་བྱེད་དང་བྲལ་ཞིང་ཐེག་པ་ཆེན་པོའི་བྱང་ཆུབ་ཏུ་སེམས་བསྐྱེད་
ནས་སེམས་ཅན་ཐམས་ཅད་ཀྱི་དོན་བྱ་བར་འདོད་པའི་གོ་ཆ་མ་ཉམས་ན་གྲོང་དང་ཚོགས་མང་པོའི་ནང་དུ་
གནས་ཀྱང་བྱང་སེམས་ཀྱི་དབེན་པ་མཆོག་ཏུ་གནས་པ་ཡིན་ལ། དེ་ཉསམ་པའི་གང་ཟག་ནི་ལོ་བྱེ་བར་ཡང་མི་
གཞན་དང་མི་ཕྲད་པར་འདུ་འཛི་སྤངས་པའི་དབེན་པར་གནས་ཀྱང་། བྱང་སེམས་ཀྱི་དབང་དུ་བྱས་པའི་
དབེན་པ་མཆོག་ལ་གནས་པ་དང་བྲལ་ཞིང་འདྲེ་བར་གནས་པ་ཡིན་ཏེ། སྡུད་པ་ལས། གང་ཞིག་གྲོང་ངམ་འོན་
ཏེ་དགོན་བར་གནས་ཀྱང་རུང་། ། ཐེག་པ་གཉིས་ཀྱི་སེམས་བྲལ་བྱང་ཆུབ་མཆོག་ངེས་ན། ། འདི་ནི་འགྲོ་དོན་
ཞུགས་པ་རྣམས་ཀྱི་དབེན་པ་སྟེ། ། ཞེས་དང་། རྟག་ཏུ་གྲོང་དང་ཡུལ་འཁོར་གྲོང་རྡལ་གནས་བྱེད་ཅིང་། །
སེམས་ཅན་སྨིན་བྱེད་བྱང་ཆུབ་བརྩོན་པ་མི་གཏོགས་པར། ། དེ་ནི་དགྲ་བཅོམ་རང་རྒྱལ་འདོད་པ་གཞར་མི་
བསྐྱེད། ། འདི་ནི་བདེ་བར་གཤེགས་པའི་སྲས་ཀྱི་དབེན་པར་གསུང་། ། གང་ཞིག་དཔག་ཚད་ལྔ་བརྒྱ་ཡོད་
པའི་རི་ཡི་སུལ། ། སྦྲུལ་གྱིས་གང་བ་ལོ་མང་བྱེ་བར་གནས་བྱེད་ཀྱང་། ། དབེན་པ་འདི་མི་ཤེས་པའི་བྱང་ཆུབ་
སེམས་དཔའ་དེ། ལྷག་པའི་ང་རྒྱལ་རྙེད་ནས་འདྲེ་བར་གནས་པ་ཡིན། ། ཞེས་གསུངས་པའི་ཕྱིར་དང་། དེ་
བཞིན་དུ་རྒྱས་འབྲིང་བསྡུས་གསུམ་ལས་ཀྱང་འབྱུང་ངོ༌། ། གཉིས་པ་སྤེལ་བ་ནི། དེ་ལྟར་མ་བཏང་བ་ཙམ་གྱིས་
མི་ཆོག་པས་ཉིན་ལན་གསུམ་མཚན་ལན་གསུམ་དུ་བཟུང་ཞིང་སྤེལ་བར་བྱའོ། ། དེ་ཡང་སྔར་བཤད་པའི་ཆོ་ག་
རྒྱས་པོ་གྲུབ་ན་དེ་བཞིན་དུ་བྱ་ལ། མ་གྲུབ་ན་ཚོགས་ཞིང་གསལ་བཏབ་ནས་མཆོད་པ་དང་བྱམས་སྙིང་རྗེ་སོགས་
སྦྱངས་ཏེ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། ། ཞེས་སོགས་ཀྱི་ཚིགས་བཅད་འདི་ལན་གསུམ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུམ་བརྗོད་ནས་བཟུང་བར་བྱ་སྟེ། འདི་ནི་སྨོན་སེམས་ཀྱི་བསླབ་བྱ་ཐུན་མོང་མ་ཡིན་པའོ། ། སྤྱིར་སེམས་
བསྐྱེད་ཀྱི་ཆོ་ག་རྒྱས་པ་མི་ལྕོགས་པའི་ཚེ་ཡང་ཕྱག་ལེན་བཞིན་རྟེན་གྱི་དྲུང་དུ་སྐྱབས་འགྲོ་ཡན་ལག་བདུན་པ་
རྣམས་སྤྱི་འགྲོ་ལྟར་བྱས་ནས། འདི་ལན་གསུམ་བརྗོད་དེ། བཟུང་ཡང་རུང་དེ། གསུམ་པ་སེམས་ཅན་བློས་མི་
སྤང་བ་ནི། སེམས་ཅན་ཐམས་ཅད་བྱམས་སྙིང་རྗེའི་དམིགས་ཡུལ་དུ་བྱས་ནས་ཡལ་བར་མི་འདོར་བ་ཡིན་ལ།
བློས་སྤངས་པའི་ཚད་ནི། སུས་མི་འཐད་པ་ཞིག་བྱས་པའི་རྐྱེན་གྱིས། ད་ནི་ནམ་དུའང་འདིའི་དོན་མི་བྱའོ་སྙམ་
པའི་བསམ་པ་སྐྱེས་པ་སྟེ། འདི་བྱུང་ན་སེམས་བསྐྱེད་ཟིན་པའང་གཏོང་བས་ཤིན་ཏུ་གཟབ་པར་བྱའོ། ། བཞི་
པ་ཚོགས་གཉིས་ལ་བསླབ་པ་ནི། སྨོན་སེམས་ཆོ་གས་བཟུང་བ་ནས་ཞག་རེ་རེ་བཞིན་དུ་བྱང་ཆུབ་ཀྱི་སེམས་
འཕེལ་བའི་རྒྱུར་དཀོན་མཆོག་མཆོད་པ་དང་བསྔོ་སྨོན་སོགས་ལ་འབད་པར་བྱའོ། ། གཉིས་པ་སྐྱེ་བ་གཞན་དུ་དེ་
དང་མི་འབྲལ་བའི་རྒྱུ་ལ་བསླབ་པ་ལ་གཉིས། ནག་ཆོས་བཞི་སྤོང་བ་དང་། དཀར་ཆོས་བཞི་བླང་བའོ། ། དང་
པོ་ནི། མཁན་སློབ་དང་བླ་མ་དང་སྦྱིན་གནས་ལ་བརྫུན་གྱིས་དབུ་སྐོར་བྱེད་པ་དང་། འགྱོད་པའི་གནས་མ་ཡིན་
པ་དགེ་བ་བྱས་པ་ལྟ་བུ་ལ་འགྱོད་དུ་བཅུག་པ་དང་། བྱང་སེམས་ལ་ཞེ་སྡང་གིས་སྨོད་པ་དང་། བྲེ་སྲང་སོགས་ལ་
གཡོ་སྒྱུ་བྱེད་པ་སྟེ་བཞི་པོ་སྤོང་བ་ལ་བསླབ་པར་བྱའོ། ། གཉིས་པ་ནི། སེམས་ཅན་ཐམས་ཅད་ལ་བརྫུན་སྨྲ་བ་
སྤོང་བ་དང་། དེ་རྣམས་ལ་གཡོ་སྒྱུ་མི་བྱེད་པ་དང་། བྱང་སེམས་ཐམས་ཅད་ལ་སྟོན་པ་དང་འདྲ་བའི་འདུ་ཤེས་
བསྐྱེད་ཅིང་བསྔགས་པ་བརྗོད་པ་དང་། རང་གི་གདུལ་བྱ་རྣམས་རྫོགས་བྱང་ལ་འགོད་པར་འདོད་པ་སྟེ་བཞི་
ཡིན་ལ། དེ་དག་ནི་ནག་ཆོས་བཞིའི་གཉེན་པོའོ། ། འདི་རྣམས་ནི་སྨོན་འཇུག་ཐུན་མོང་བའི་བསླབ་བྱའོ། །
སྨོན་སེམས་ཙམ་ཆོ་གས་བཟུང་བས་ནི། སྤྱོད་པ་ཕྱིན་དྲུག་ལ་བསླབ་ནུས་ན་མ་གཏོགས། མི་ནུས་ན་མ་བསླབས་
ཀྱང་མི་འགལ་ཡང་། འཇུག་སྡོམ་ཆོ་གས་བླངས་ཕྱིན་དེ་དག་ལ་ངེས་པར་བསླབ་དགོས་པར་བཤད་དོ། །
གསུམ་པ་ཉམས་ན་ཕྱིར་བཅོས་པ་ནི། སངས་རྒྱས་ཐོས་འདོད་ཀྱི་སྨོན་སེམས་དང་སེམས་ཅན་གྱི་དོན་བྱ་འདོད་
བཏང་ན་ནི་སེམས་བསྐྱེད་ཀྱང་གཏོང་ལ། བསླབ་བྱ་གཞན་དང་འགལ་ན་སྟོབས་བཞིའི་བཤགས་སྡོམ་མང་དུ་བྱ་
ཞིང་། ཁྱད་པར་བྱང་སེམས་ཀྱི་སྡོམ་པ་ཐོབ་ནས་ནི། ཕྱིར་བཅོས་ཇི་ལྟར་གསུངས་པ་བཞིན་བྱ་དགོས་སོ། །
བྱང་སེམས་ཀྱི་སྡོམ་པ་ནི། འདིར་འཇུག་སྡོམ་ལ་བྱེད་ཅིང་། འདི་སོ་ཐར་དང་སྔགས་ཀྱི་སྡོམ་པ་དང་མི་འདྲ་
བས་ཐོག་མ་ཉིད་ནས་ལེན་ཡུལ་བླ་མ་མ་རྙེད་ན། རང་གིས་རྟེན་གྱི་དྲུང་དུ་བླངས་ཀྱང་སྐྱེ་བར་བཤད་དོ། །
དགུ་བ་འཕྲོས་དོན་སེམས་བསྐྱེད་ནས་སྤྱོད་པ་གང་ལ་སློབ་པ་ལ་གཉིས་ཏེ། རང་རྒྱུད་སྨིན་བྱེད་ཕྱིན་དྲུག་དང་།
གཞན་རྒྱུད་སྨིན་བྱེད་བསྡུ་བཞི་ལ་བསླབ་པའི་ཚུལ་ལོ། ། འདི་དག་གི་རྣམ་གཞག་ནི་རྒྱས་པར་གཞན་ནས་ཤེས་
50

༄༅། ། བྱང་ཆུབ་ཀྱི་སེམས་བསྐྱེད་པའི་ཚུལ་རྗེ་བླ་མའི་དགོངས་པ་གསལ་བར་བྱེད་པ་རྒྱལ་སྲས་འཇུག་ངོགས། །
པར་བྱ་ཞིང་། འདིར་ཕར་ཕྱིན་དྲུག་པོ་རང་ལའང་དྲུག་ལྡན་དུ་བྱ་བའི་ཚུལ་ཙམ་ནི། བྱང་སེམས་ཀྱིས་ཆོས་སྦྱིན་
ལྟ་བུ་ཞིག་བྱེད་པ་ན། ཉན་རང་གི་ཡིད་བྱེད་སྡོམ་པའི་སེམས་པ་ནི་ཚུལ་ཁྲིམས། རྣམ་མཁྱེན་དང་ཆོས་ཟབ་མོ་
ལ་མོས་ཤིང་གཞན་གྱིས་གཤེ་བ་ལ་བཟོད་པ་ནི་བཟོད་པ། དགེ་བའི་ཆོས་འཕེལ་བའི་ཕྱིར་དུ་དེར་བརྩོན་པ་ནི་
བརྩོན་འགྲུས། དམན་པའི་ཡིད་བྱེད་དང་མ་འདྲེས་པར་དགེ་བ་རྫོགས་བྱང་དུ་བསྔོ་བའི་སེམས་རྩེ་གཅིག་པ་ནི་
བསམ་གཏན། སྦྱིན་སོགས་ཀྱི་འཁོར་གསུམ་བདེན་སྟོང་སྒྱུ་མ་ལྟ་བུར་ཤེས་པ་ནི་ཤེས་རབ་པོ། ། ཚུལ་ཁྲིམས་
སྲུང་བའི་ཚེ་རང་ཚུལ་ཁྲིམས་ལ་གནས་ནས་གཞན་དེ་ལ་འགོད་པ་ནི་ཚུལ་ཁྲིམས་ཀྱི་སྦྱིན་པ། དེ་བཞིན་དུ་བཟོད་
པ། བརྩོན་འགྲུས། བསམ་གཏན། ཤེས་རབ་རྣམས་ལ་རང་གནས་ནས་གཞན་ཡང་དེ་ལ་འགོད་པ་ནི། དེ་
དག་གི་སྦྱིན་པ་ཡིན་ལ། ལྷག་མ་རྣམས་སྦྱིན་པ་ལ་བཤད་པ་བཞིན་སྦྱོར་བར་བྱའོ། ། སྨྲས་པ། ཐོབ་བྱ་ཕུལ་
བྱུང་འབྲས་བུ་ཆོས་ཀྱི་སྐུ། ། ཐོབ་བྱེད་ཕུལ་བྱུང་བྱང་ཆུབ་སེམས་མཆོག་ཉིད། ། མཁས་པའི་ཕུལ་བྱུང་རྗེ་
བཙུན་བཙོང་ཁ་བའི། ། མན་ངག་ཕུལ་བྱུང་ལམ་རིམ་ཇི་བཞིན་བཤད། ། གང་དག་ཐེག་པ་ཆེན་པོའི་གཞུང་
ལུགས་ལ། ། ཅི་ཙམ་མང་དུ་ཐོས་ཤིང་སྦྱངས་བྱས་ཀྱང་། ། ཚུལ་འདིར་ཉམས་ལེན་ཕྱོགས་ཙམ་མེད་གྱུར་
ན། ། དགོས་དོན་སྙིང་པོ་སྟོང་བ་ཡིན་ནམ་སྙམ། ། ཞེས་པ་འདི་ཡང་། ཤཱཀྱའི་དགེ་སློང་བཤད་སྒྲུབ་མིང་ཅན་
གྱིས་རང་གི་སློབ་མ་རི་ཁྲོད་འཛིན་པའི་དགེ་སློང་ཤེས་རབ་བཀྲ་ཤིས་ལ་ཕན་པར་འགྱུར་སྙམ་པའི་བསམ་པས་
བགྱིས་པ་སྟེ། འདིས་རྒྱལ་བའི་བསྟན་པ་རིན་པོ་ཆེར་ཕན་ཐོགས་པར་གྱུར་ཅིག། ། ། མངྒ་ལཾ། །

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་
རིམ་པ་དང་ཡན་ལག་བདུན་པ་བྱེད་ཚུལ་
རྣམ་པ་གཉིས་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ། སྤངས་རྟོགས་མཐར་ཕྱིན་སྟོན་པ་རྫོགས་སངས་རྒྱས། ། སྐྱོབ་པ་བླ་ན་མེད་པ་
དམ་པའི་ཆོས། ། རིག་གྲོལ་གཉིས་ཀྱི་དཔལ་ལྡན་དགེ་འདུན་ཏེ། ། སྐྱབས་གནས་དཀོན་མཆོག་གསུམ་ལ་ཕྱག་
འཚལ་ལོ། ། འདིར་ནི་དམ་པའི་ལེགས་བཤད་དང་། ། མཐུན་པའི་ཆོས་འགའ་བརྗོད་པར་བྱ། ། ཁམས་
གསུམ་སེམས་ཅན་གྲངས་མང་ཡང་། ། བདེ་འགྲོའི་ལུས་རྟེན་རྙེད་པར་དཀོན། ། ཁྱད་པར་དལ་འབྱོར་ཚང་བ་
ཡི། ། མི་ལུས་ཡིད་བཞིན་ནོར་ལྟར་དཀོན། ། སངས་རྒྱས་བསྟན་དང་མཇལ་བ་དཀོན། ། དམ་ཆོས་ཐོས་
བསམ་བྱེད་པ་དཀོན། ། སྒྲུབ་པས་ཉམས་སུ་ལེན་པ་དཀོན། ། འཁོར་བའི་ཕ་རོལ་བགྲོད་པ་དཀོན། ། དེ་
བས་སངས་རྒྱས་བསྒྲུབ་པ་དཀོན། ། དེ་ཕྱིར་ཚེ་འདིའི་བདེ་བ་ཙམ། ། དོན་གཉེར་ལྟོ་དང་གོས་ཀྱི་ཆེད། །།
འཇུག་པའི་སྐྱེས་བུ་གྲངས་མང་ཡང་། ། གཏན་གྱི་བདེ་བ་བྱང་ཆུབ་ཕྱིར། ། འཇུག་ པ་ ཉིན་མོའི་སྐར་མ་
བཞིན། ། ཕྱི་མ་བྱང་ཆུབ་བསྒྲུབ་པའི་ཆེད། ། འབད་གང་དོན་གྱི་མཆོག་ཡིན་ལ། ། ཁ་ཟས་ཙམ་ཕྱིར་རྒྱུགས་
པ་ནི། ། མི་ཡི་ཤ་ཚུགས་ཕྱུགས་བཞིན་ཏེ། ། བླུན་པོའི་ཕྱུགས་ཀྱང་ལྟོ་ཡི་ཆེད། ། འབད་པས་འཇུག་པ་མཐོང་
མིན་ནམ། ། དེ་ལྟ་བས་ན་ཐར་འདོད་ཀྱི། ། སྐྱེས་བུས་འདི་ལྟར་བསམ་བྱ་སྟེ། ། མདོ་རྒྱུད་དགོངས་འགྲེལ་
བཅས་པ་ལས། ། མཚན་ཉིད་ལྡན་པའི་དགེ་བའི་བཤེས། ། རྒྱུན་དུ་བསྟེན་པར་བྱེད་པ་ཉིད། ། འདི་ཕྱིའི་
ལེགས་ཚོགས་རྩ་བ་རུ། ༑ གསུངས་ཕྱིར་བསམ་སྦྱོར་རྣམ་གཉིས་ཀྱིས། ། ཐོག་མ་ཉིད་ནས་བསྟེན་ པར་
རིགས། ། དེ་ཚེ་བླ་མ་ལྔ་བཅུ་བར། ། འདིར་མང་སྨོས་པས་ཅི་ཞིག་དགོས། ། བླ་མ་དགྱེས་བྱེད་གང་ཡིན་
བྱ། ། མི་མཉེས་བྱེད་ཀུན་སྤང་བ་ནི། ། དེ་དང་དེ་ལ་འབད་དེ་བརྟག ། དངོས་གྲུབ་སློབ་དཔོན་རྗེས་འབྲང་
བར། ། རྡོ་རྗེ་འཛིན་པ་ཉིད་གསུང་བར། ། ཤེས་ནས་དངོས་པོ་ཐམས་ཅད་ཀྱིས། ། བླ་མ་ཡོངས་སུ་མཉེས་
པར་བྱ། ། ནམ་ཡང་སློབ་དཔོན་དག་གི་ནི། ། ཀུན་ཏུ་སེམས་དཀྲུག་མི་བྱ་སྟེ། ། གལ་ཏེ་རྨོངས་པས་བྱས་གྱུར་
52

༄༅། །ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
ན། ། དམྱལ་བར་ངེས་པར་འཚེད་པར་འགྱུར། ། མནར་མེད་ལ་སོགས་འཇིགས་རུང་བའི། ། དམྱལ་བ་
བསྟན་པ་གང་ཡིན་པ; ༑ སློབ་དཔོན་ལ་ནི་སྨོད་པ་རྣམས། ། དེར་ནི་གནས་པར་ཡང་དག་བཤད། ། ཅེས་
དང་དགྲ་ནག་དཀའ་འགྲེལ་ལས། ། ཚིགས་བཅད་གཅིག་ཙམ་ཉན་པ་ལ། ། གང་གིས་བླ་མར་མི་འཛིན་
པ། ། ཁྱི་ཡི་སྐྱེ་བ་བརྒྱ་བླངས་ནས། ། རྨེ་ཤ་ཅན་དུ་སྐྱེ་བར་འགྱུར། ། ཞེས་པའི་དོན་ལྟར་སྤངས་བླང་བྱ། ། དེ་
ནས་ཤིན་ཏུ་རྙེད་དཀའ་ཞིང་། ། རྙེད་ན་དོན་ཆེའི་དལ་འབྱོར་འདི། ། ཡིད་བཞིན་ནོར་ལྟར་དཀོན་མཐོང་
ནས། ། སྙིང་པོ་ལེན་པའི་ཚུལ་ལ་འབད། ། ངན་སོང་གསུམ་དང་ཡུལ་མཐའ་འཁོབ། ། དབང་པོ་མ་ཚང་
ལོག་ལྟ་ཅན། ། རྒྱལ་བའི་བཀའ་མེད་ཚེ་རིང་ལྷ། ། མི་ཁོམ་འདི་བརྒྱུད་བྲལ་བ་ལ། ། དལ་བ་རྣམ་པ་བརྒྱད་
ཅེས་བྱ། ། མི་ཉིད་དབུས་སྐྱེས་དབང་པོ་ཚང་། ། ལས་མཐའ་མ་ལོག་གནས་ལ་དད། ། སངས་རྒྱས་བྱོན་དང་
དམ་ཆོས་སྟོན། ། བསྟན་པ་གནས་དང་དེ་རྗེས་འཇུག ༑ གཞན་ཕྱིར་སྙིང་བརྩེ་འབྱོར་བ་བཅུ། ། དལ་བརྒྱད་
འབྱོར་བཅུ་ཚང་བ་ཡི། ། རྟེན་འདི་རྒྱུ་འབྲས་ངོ་བོ་དང་། ། དཔེ་ཡི་སྒོ་ནས་རྙེད་དཀའ་བར། ། རྒྱལ་བས་
གསུངས་ཕྱིར་ལྟ་ཅི་སྨོས། སྤྱིར་ནི་བདེ་འགྲོའི་རྟེན་ཙམ་ཡང་། ། ཐོབ་ཕྱིར་དཀར་ཆོས་སྔོན་འགྲོ་སྟེ། ། དགེ་
བ་ལས་ནི་ཕན་བདེའི་རྒྱུ། ། གཞན་དག་ཡོད་པ་མིན་ཕྱིར་རོ། ། འདི་འདྲའི་དལ་བ་རྙེད་གྱུར་ནས། ། དགེ་ལ་
འབད་པར་མ་བྱས་ན། ། དེ་ལས་བསླུས་པ་གཞན་མེད་ཅིང་། ། དེ་ལས་རྨོངས་པ་གཞན་མེད་གསུང་། ། ཕལ་
མོ་ཆེ་ཡི་མི་རྣམས་ནི། ། དམ་པ་མ་ཡིན་ཕྱོགས་ཡོངས་འཛིན། ། དེས་ན་སོ་སོ་སྐྱེ་བོ་རྣམས། ། ཕལ་ཆེར་ངེས་
པར་ངན་འགྲོ་རུ་ ། འགྲོ་བར་གསུངས་ཕྱིར་ཅི་ནུས་ཀྱིས། ། སྡིག་པ་སྤོང་ལ་དགེ་བ་སྒྲུབས། ། དེ་ལ་ཐོག་མར་
མི་རྟག་ཚུལ། ༑ བསམ་པ་ཤིན་ཏུ་གལ་ཆེའི་ཕྱིར། ། དེ་ཡང་ངེས་པར་འཆི་བ་སྟེ། ། ནམ་འཆི་ཆ་ནི་མེད་པ་
དང་། ། ཤི་བའི་ཚེ་ན་ཆོས་མ་གཏོགས། ། གཞན་གྱིས་ཕན་པར་མི་ནུས་བསམ། ། ལས་ཉོན་དབང་གིས་
བླངས་པ་ཡི། ། ལུས་ནི་ཇི་འདྲ་ཡིན་ཕྱིན་ཆད། ། ངེས་པར་འཆི་བ་ཆོས་ཉིད་དེ། ། ལུས་དང་ས་ཕྱོགས་གར་
གནས་ཀྱང་། ། འཆི་བས་མི་ཚུགས་ཡོད་མ་ཡིན། ། དཔེར་ན་བྱིས་པར་ནམ་མཁའ་ལ། ། འཕངས་པའི་རྡོ་ནི་
ལྟུང་བ་བཞིན། ། ཡང་ན་ཉི་རྒས་གྲིབ་མ་བཞིན། ། འཆི་བདག་བདུད་ནི་ཚུར་ཚུར་འོང་། ། དེ་ཡང་དུས་ལ་
བབ་པ་ནི། ། སྨན་སོགས་ཀུན་གྱིས་བཟློག་མི་ནུས། ། དེ་ཕྱིར་ངེས་པར་འཆི་བ་ཉིད། ། མི་རྟག་ཚོམས་ལས་
འདི་སྐད་གསུང་། ། དེ་ལ་མི་འདི་གཞོན་ཞེས་པའི། ། གསོན་པའི་གདེང་ཚོད་ཅི་ཞིག་ཡོད། ། །ཁ་ཅིག་མངལ་
དུ་འཆི་བར་འགྱུར། ། དེ་བཞིན་ཁ་ཅིག་བཙས་པའི་སར། ། དེ་བཞིན་ཁ་ཅིག་གོག་ཙམ་ན། ། དེ་བཞིན་ཁ་
ཅིག་ཡོངས་རྒྱུགས་ན། ། ལ་ལ་རྒན་དང་ལ་ལ་གཞོན། ། ལ་ལ་དར་ལ་བབ་པའི་མི། ། རིམ་གྱིས་འཆི་བར་
53

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པའི་ཕྱིར། ། ནམ་འཆི་ལ་ནི་ཆ་མ་མཆིས། ། མ་འོངས་དུས་ཚེ་གླིང་བཞི་ནི། ། རི་རབ་བཅས་པའི་
སྟོང་གསུམ་གྱི། ། འཇིག་རྟེན་འདི་ཡང་ཆུ་ཡིས་གཞིག ། མེ་ཡིས་འཚིག་གམ་རླུང་གིས་གཏོར། ། རྡུལ་ཕྲན་
ཙམ་ཡང་མེད་འགྱུར་ན། ། འདུས་བྱས་གཞན་དག་ལྟ་ཅི་སྨོས། ། འདུས་པ་ཀུན་གྱི་མཐར་འབྲལ་ཞིང་། །
བསགས་པ་ཀུན་གྱི་མཐའ་ཡང་འཛད། ། མཐོན་པོའི་མཐའ་ནི་རྒུད་འགྱུར་ལ། ། སྐྱེས་པ་ཀུན་གྱི་མཐའ་མར་
འཆི། ། མདོར་ན་རྒྱུ་རྐྱེན་ལས་བྱུང་པའི། ། འདུས་བྱས་ཀུན་ཀྱང་མི་རྟག་གོ ༑ ཤི་ནས་རྒྱུན་ཆད་འགྱུར་མིན་
ཏེ། ། རང་རང་ཇི་ལྟར་བསགས་པ་ཡི། ། དཀར་ནག་ལས་ཀྱིས་འཕངས་པ་ལྟར། ། བདེ་འགྲོ་ངན་འགྲོ་གང་
རུང་དུ། ། ངེས་པར་སྐྱེ་བ་ལེན་ཕྱིར་རོ། ། དེ་ཡང་དགེ་བའི་ལས་ཀྱིས་ནི། ། མཐོ་རིས་སྐྱེ་ཞིང་བདེར་འགྱུར་
ལ། ། མི་དགེའི་ལས་ཀྱིས་ངན་འགྲོ་རུ། ༑ སྐྱེ་འགྱུར་སྡུག་བསྔལ་ཆོས་ཉིད་དོ། ། དཔེར་ན་གྲོ་ཡི་ས་བོན་
ལས། ། འབྲས་བུ་གྲོ་ཉིད་སྐྱེ་འགྱུར་གྱི། ། ནས་ལ་སོགས་པར་མི་འགྱུར་བཞིན། ། གཞན་ཡང་འཇིག་རྟེན་
ཁམས་འདི་ན། ། ལོ་ཏོག་རྣམས་དང་རྩི་ཤིང་སོགས། ། ཁྱད་པར་ཇི་སྙེད་ཡོད་པ་ཀུན། ། གེགས་བྱེད་མེད་ན་
རང་རང་གི ། འབྲས་བུ་སོ་སོར་མ་ནོར་བར། ། འབྱིན་པ་ཀུན་གྱིས་མཐོང་བ་བཞིན། ། གལ་ཏེ་མི་དགེའི་
ལས་ཀྱིས་ནི། ། ངན་སོང་གནས་སུ་སྐྱེས་གྱུར་ན། ། མི་བཟང་སྡུག་བསྔལ་འདི་ལྟར་ཡོད། ། དམྱལ་བ་ཚ་གྲང་
སྡུག་བསྔལ་ཆེ། ། ཡི་དྭགས་བཀྲེས་ཤིང་སྐོམ་པས་གཟིར། ། དུད་འགྲོ་གཅིག་ལ་གཅིག་ཟ་དང་། ། རྨོངས་
པའི་སྡུག་བསྔལ་དུ་མས་མནར། ། དམྱལ་བའི་གནས་ནི་འཛམ་གླིང་འདིའི། ། འོག་ཏུ་དཔག་ཚད་སུམ་ཁྲི་
དང་། ། ཉིས་སྟོང་གིས་ནི་ཆོད་པ་ནི། ། ཡང་སོས་དམྱལ་བ་ཡོད་པ་སྟེ། ། དེ་ནས་བཞི་སྟོང་བཞི་སྟོང་གི །
དཔག་ཚད་ཀྱིས་ནི་ཆོད་པ་ན། ། ཚ་དམྱལ་གཞན་དག་བདུན་པོ་ཡོད། ། དམྱལ་བ་དང་པོ་ཡང་སོས་ཀྱི། །
སྡུག་བསྔལ་ཁྱད་པར་འདི་ལྟ་ སྟེ། ། སེམས་ ཅན་དེ་དག་ཚོགས་པའི་ཚེ། ། ལས་ཀྱི་དབང་གིས་ ཕན་ཚུན་
ཀུན། ། གཅིག་ལ་ཡང་ནི་གཅིག་གིས་ཀྱང་། ། མཚོན་ཆ་སྣ་ཚོགས་སྣུན་པར་བྱེད། ། དེ་ཡི་རྐྱེན་གྱིས་ཤི་བ་
ན། ། ནམ་མཁའ་ལས་ནི་ཁྱེད་ཅག་ཀུན། ། སོས་པར་གྱུར་ཅིག་ཅེས་པའི་སྒྲ། ། བྱུང་ཚེ་སླར་ཡང་ལངས་ནས་
ནི། ། སྔར་བཞིན་ཕན་ཚུན་མཚོན་རྡེག་པས། ། ཁོར་ཡུག་སྡུག་བསྔལ་དཔག་མེད་མྱོང་། ། གཉིས་པ་དམྱལ་
བ་ཐིག་ནག་ནི། ། དམྱལ་བའི་སྲུང་མས་སེམས་ཅན་དེ། ། བཟུང་ནས་ལུས་ལ་ཐིག་བཏབ་སྟེ། ། སོག་ལེ་ལ་
སོགས་མཚོན་རྣོན་པོས། ། བཏབ་པ་ཇི་བཞིན་གཤེག་པར་བྱེད། ། གསུམ་པ་དམྱལ་བ་བསྡུས་འཇོམས་ནི། །
སེམས་ཅན་དེ་རྣམས་ལྷན་ཅིག་ཏུ། ། འདུས་ཚེ་དམྱལ་བའི་སྲུང་མ་ཡིས། ལྕགས་ཀྱི་རི་ཡི་བར་དག་ཏུ། །
བཙིར་ནས་རྡུལ་བཞིན་ཀློག་བྱེད་ཅིང་། ། དབང་བོའི་སྒོ་ལ་སོགས་པ་ནས། ། ཁྲག་རྒྱུན་དམར་ཚལ་འབབ་
54

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
པར་འགྱུར། ། བཞི་བ་དམྱལ་བ་ངུ་འབོད་ནི། ། སེམས་ཅན་དེ་དག་ལྕགས་ཁང་ནང་། ། བཅུག་སྟེ་མེ་འབར་
འཚིག་པར་བྱེད། ། ལྔ་བ་ངུ་འབོད་ཆེན་པོ་ནི༔ ། ལྕགས་ཁང་ཉིས་རིམ་ནང་བཅུག་ནས། ། མེས་སྲེག་ངུ་
འབོད་ཆེན་པོ་བྱེད། ། དྲུག་པ་ཚ་བའི་དམྱལ་བ་ནི། ། དམྱལ་བའི་སྲུང་མས་སེམས་ཅན་དེ། ། བཟུང་ནས་
ལྕགས་ཟངས་འབར་བའི་ནང༌། ། ཉ་ནི་གསོན་པོར་སྲེག་བཞིན་བྱེད། ། ལྕགས་ཀྱི་གསལ་ཤིང་འབར་བ་
ཡིས། ། འཕོངས་ནས་ཕུག་སྟེ་སྤྱི་བོར་འབྱིན། ། དེ་ཚེ་ཁ་མིག་རྣ་བ་དང་། ། སྣ་བུག་བ་སྤུའི་བུ་ག་ནས། ། མེ་
ལྕེ་འབར་བས་སྲེག་པས་འཚིག ། ལྕགས་ཀྱི་ས་གཞི་འབར་བ་ལ། ། གན་རྒྱལ་བཞག་ནས་མེ་འབར་བའི། །
ལྕགས་ཀྱི་ཐོ་བས་རྡུང་ཞིང་དམྱལ། ། བདུན་པ་རབ་ཏུ་ཚ་བ་ནི། ། ལྕགས་ཀྱི་གསལ་ཤིང་རྩེ་གསུམ་པས། །
འཕོངས་སུ་བཅུག་སྟེ་རྩེ་ མོ་གསུམ། ། སྤྱི་བོ་ཕྲག་པ་གཡས་གཡོན་འབྱིན། ། དེ་ཚེ་ཁ་སོགས་དབང་པོའི་
སྒོར། ། མེ་ལྕེ་ཀུན་ནས་འབར་བས་སྲེག ། ལྕགས་གླེགས་ཚ་ཞིང་འབར་བ་ཡིས། ། ལུས་དཀྲིས་ལྕགས་ཟངས་
འབར་བའི་ནང་། ། སྲན་མ་བཞིན་དུ་བཙོས་པ་ན། ། པགས་པ་ཤ་ཁྲག་ཀུན་ཞིག་སྟེ། ། ཀེང་རུས་འབའ་ཞིག་
ལུས་པའི་ཚེ། ། ཕྱུང་སྟེ་ལྕགས་ཀྱི་ས་གཞིར་འགྲེམ། ། སླར་ཡང་པགས་པ་སྐྱེས་པ་ན། ། སྔར་བཞིན་ནང་
བཅུག་ཁོར་ཡུག་ཏུ། ། སྡུག་བསྔལ་དཔག་མེད་ཉམས་སུ་མྱོང་། ། བརྒྱད་པ་མནར་མེད་དམྱལ་བ་ནི། །
ཕྱོགས་བཞིའི་ལྕགས་ཀྱི་ས་གཞི་ནི། ། ཤིན་ཏུ་འབར་ལས་མེ་ཡི་ཤུགས། ། འོངས་ནས་སེམས་ཅན་དེ་དག་
གི ། པགས་པ་ཤ་རུས་རྒྱུ་མ་རྣམས། ་ ། རིམ་གྱིས་ཚིག་ནས་རྐང་ལ་ཐུག ། དེ་ཚེ་མར་མེའི་སྡོང་བུ་བཞིན། །
ལུས་ཀུན་མེ་ལྕེ་འབར་བས་ཁྱབ། ། ལྕགས་ཀྱི་ཞིབ་མའི་ནང་དུ་ནི། ༣ མེ་མདག་འབར་བར་འཁྲབ་ཏུ་
འཇུག ། ལྕགས་ཀྱི་རི་ལ་འབབ་འཛེག་བྱེད། ། ཁེ་ནས་ལྕེ་ཕྱུང་ཕུར་བུ་བརྒྱས། ། རྒྱུང་ཞིང་འཐེན་ནས་རྨོ་
བར་བྱེད། ། ལྕགས་ཀྱི་ཐུ་ལུམ་དམར་འབར་བ། ། ཁ་ཡི་ནང་དུ་འཇུག་པ་དང༌། ། ཚ་བའི་ཐངས་བསྐོལ་ལྡུད་
པར་བྱེད། ། དེ་ཚེ་ཁ་དང་མགྲིན་པ་དང་། ། རྒྱུ་མ་རྣམས་འཚིག་སྨད་ནས་འབྱུང་། ། དེ་སོགས་སྡུག་བསྔལ་
དཔག་ཏུ་མེད། ། དེ་རྣམས་ཀྱི་ནི་ཚེ་ཡི་ཚད། ། སྤྱིར་ན་མི་དགེའི་ལས་གང་ཡིན། ། མ་ཟད་པར་དུ་མྱོང་བ་
སྟེ། ། བྱེ་བྲག་ཕྱེ་ན་འདི་ལྟར་རོ། ། མི་ལོ་ལྔ་བཅུ་བསྡོམས་པ་ལ། ། རྒྱལ་ཆེན་རིགས་བཞིའི་ཞག་གཅིག་སྟེ། །
དེ་སུམ་ཅུ་ལ་ཟླ་བ་དང་། ། དེ་བཅུ་གཉིས་ལ་ལོར་བྱས་པའི། ། ལོ་ནི་ལྔ་བརྒྱ་རྒྱལ་ཆེན་བཞིའི། ། ལྷ་ཡི་ཚེ་ཚད་
ཡིན་པ་སྟེ། ། དེ་རྣམས་གཅིག་ཏུ་བསྡོམས་བྱས་པ། ། ཡང་སོས་དམྱལ་བའི་ཉིན་ཞག་གཅིག ། དེ་སུམ་ཅུ་ལ་
ནི་ཟླ་བ་དང་། ། བཅུ་གཉིས་ལོར་བྱས་ལྔ་བརྒྱ་ནི། ༈ ཡང་སོས་དམྱལ་བའི་ཚེ་ཚད་དེ། ། མི་ཡི་ལོ་ལྟར་བརྩིས་
པའི་ཚེ། ། དུང་ཕྱུར་སྟོང་ལས་ཆེས་ལྷག་པའི། ། མི་ལོ་ཁྲག་ཁྲིག་ཆེན་པོ་གཅིག། ཁྲག་ཁྲིག་དྲུག་དང་ཐེར་
རན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབུམ་ནི། ། ཆེན་པོ་གཉིས་སུ་འགྱུར་བ་ཡིན། ། འོན་ཀྱང་ཚ་དམྱལ་གཞན་ཀུན་ལས། ། འདི་ཉིད་ཚེ་ལོ་ཐུང་
བ་སྟེ། ། དེ་ཡང་མི་ལོ་བརྒྱ་དང་ནི། ། ཉིས་བརྒྱ་བཞི་བརྒྱ་བརྒྱད་བརྒྱ་དང་། ། སྟོང་དང་དྲུག་བརྒྱ་རྣམས་རིམ་
བཞིན། ། སུམ་ཅུ་རྩ་གསུམ་འཐབ་བྲལ་དང་། ། དགའ་ལྡན་འཕྲུལ་དགའ་གཞན་འཕྲུལ་དབང་། ། སོ་སོའི་
ཞག་རེ་ཡིན་པ་སྟེ། ། རིམ་བཞིན་རང་གི་ལོ་སྟོང་དང་། ། ཉིས་སྟོང་བཞི་སྟོང་བརྒྱད་སྟོང་དང་། ། ཁྲི་དང་དྲུག་
སྟོང་ཐུབ་འགྱུར་ཞིང་། ། སུམ་ཅུ་རྩ་གསུམ་ལྷ་ཡི་ལོ། ། སྟོང་ཕྲག་གཅིག་ཏུ་བསྡོམས་བྱས་པ། ། ཐིག་ནག་
དམྱལ་བའི་ཞག་གཅིག་ཡིན། ། རང་ལོ་སྟོང་ཕྲག་གཅིག་ཐུབ་སྟེ། ། དེ་ལ་མི་ལོ་རབ་བཀྲམ་གཅིག ། ཁྲག་
ཁྲིག་ཆེན་པོ་རྣམ་གཉིས་དང་། ། ཁྲག་ཁྲིག་དགུ་དང་ཐེར་འབུམ་ནི། ། ཆེན་པོ་དྲུག་ཏུ་འགྱུར་བ་ཡིན། །
འཐབ་བྲལ་ལྷ་ཡི་ལོ་ཉིས་སྟོང་། ། གཅིག་བསྡོམས་བསྡུས་འཇོམས་ཉིན་ཞག་གཅིག། རང་ལོ་ཉིས་སྟོང་ཐུབ་པོ་
དེར། ། མི་ལོ་རབ་བཀྲམ་ཆེན་པོ་གཅིག ། ཁྲག་ཁྲིག་ཆེན་པོ་གསུམ་དང་ནི། ། ཁྲག་ཁྲིག་དྲུག་དང་ཐེར་ཆེན་
བརྒྱད། ། དགའ་ལྡན་ལྷ་ཡི་ལོ་བཞི་སྟོང་། ། གཅིག་བསྡོམས་ངུ་འབོད་ཉིན་ཞག་གཅིག ། རང་ལོ་བཞི་སྟོང་
ཐུབ་པོ་དེར། ། མི་ལོ་རབ་བཀྲམ་ཆེན་པོ་བརྒྱད། ། རབ་བཀྲམ་གཉིས་དང་ཁྲག་ཆེན་དགུ། ། ཁྲག་ཁྲིག་བཞི་
དང་ཐེར་ཆེན་བཞི། ། འཕྲུལ་དགའི་ལྷ་ཡི་ལོ་བརྒྱད་སྟོང་། ། གཅིག་བསྡུས་ངུ་འབོད་ཆེན་པོ་ཡི། ། ཞག་
གཅིག་རང་ལོ་བརྒྱད་སྟོང་ལ། ། མི་ལོ་གཏམས་དྲུག་བཀྲམ་ཆེན་དུག ། རབ་བཀྲམ་གསུམ་དང་ཁྲག་ཆེན་
ལྔ། ། ཁྲག་ཁྲིག་ལྔ་དང་ཐེར་ཆེན་གཉིས། ། གཞན་འཕྲུལ་དབང་བྱེད་ལྷ་ཡི་ལོ། ། ཁྲི་དང་དྲུག་སྟོང་ཀུན་
བསྡོམས་པ། ། ཚ་བ་ཡི་ནི་ཞག་གཅིག་སྟེ། ། རང་ལོ་ཁྲི་དང་དྲུག་སྟོང་སྟེ། ། མི་ལོའི་གྲངས་ནི་གཏམས་ཆེན་
ལྔ། ། གཏམས་གསུམ་རབ་བཀྲམ་བརྒྱུད་དང་ནི། ། ཁྲག་ཁྲིག་ཆེ་བཞི་ཁྲག་ཁྲིག་གཅིག ། ཐེར་འབུམ་ཆེན་པོ་
དྲུག་ཏུ་འགྱུར། ། མདོར་ན་དེ་དག་ཀུན་གྱི་ཚེ། ། སྔ་མ་སྔ་མ་རྣམས་ལས་ནི། ། ཕྱི་མ་ཕྱི་མ་བརྒྱད་འགྱུར་
རིང་ ། རབ་ཏུ་ཚ་བ་བར་བསྐལ་ཕྱེད། ། མནར་མེད་དམྱལ་བའི་ཚེ་ཚད་ནི། ། བར་གྱི་བསྐལ་བ་གཅིག་ཐུབ་
པོ། ། དམྱལ་བ་བརྒྱད་པོ་རེ་རེ་ཡི། ། ཕྱོགས་བཞིར་མེ་མ་མུར་གྱི་འོབས། ། རོ་མྱགས་འདམ་དང་སྤུ་གྲིའི་
ལམ། ། ཆུ་བོ་རབ་མེད་རྣམ་པ་བཞི། ། སྤུ་གྲིའི་ལམ་དང་ཉེ་བ་ན། ། ཤ་མ་ལི་ཡི་ནགས་ཚལ་ཡོད། ། དེ་དག་
རེ་རེ་ན་ཡང་ནི། ། སྡུག་བསྔལ་ཁྱད་པར་དཔག་མེད་མྱོང་། ། ཚ་དམྱལ་བརྒྱད་ཀྱི་ཐད་སོ་ཡི། ། དཔག་ཚད་ཁྲི་
ཡི་ཕ་རོལ་ན། ། གངས་རིའི་ཁོར་ཡུག་རླུང་འཚུབ་པའི། ། གྲང་བའི་དམྱལ་བ་བརྒྱད་ཡོད་ལ། ། དང་པོ་གྲང་
དམྱལ་ཆུ་བུར་ཅན། ། གྲང་བས་ལུས་ལ་ཆུ་བུར་བྱུང་། ། གཉིས་པ་ཆུ་བུར་རྡོལ་བ་ནི། ། ཤིན་ཏུ་གྲང་ནས་ཆུ་
བུར་རྡོལ། ། གསུམ་པ་གྲོང་ནས་སོ་ཐམ་ཐམ། ། བཞི་བ་གྲང་ནས་ཀྱི་ཧུད་ཟེར། ། ལྔ་བོས་ཨ་ཆུ་ཆུ་ཞེས་
56

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
ཟེར། ། དྲུག་པ་ཤིན་ཏུ་གྲང་བའི་སྟོབས། ། ལུས་ནི་ཨུཏྤལ་ལྟར་གས། ། བདུན་པ་དེ་ལས་ཆེས་གྲང་ནས། །
ལུས་ནི་པདྨ་ལྟ་བུར་གས། ། བརྒྱུད་པ་ཆེས་གྲོང་ལུས་ཀྱི་མདོག་ ། རབ་དམར་ཚལ་བོ་བརྒྱུར་གོས་ཏེ། ། པདྨ་
ཆེན་པོ་ལྟ་བུར་གྱུར། ། དང་པོའི་ཚེ་ཚད་མི་ལོའི་གྲངས། ། ཁྲག་ཁྲིག་བརྒྱད་དང་ཐེར་ཆེན་གཅིག ། ལྷག་མ་
བདུན་གྱི་ཚེ་ཚད་ནི། ། ཉི་ཤུ་ཉི་ཤུས་འཕར་ཞིང་རིང་། དམྱལ་བའི་སྡུག་བསྔལ་ཆེ་ཁྱད་ནི། ༑ དཔེར་ན་
མདུང་ཐུང་སུམ་བརྒྱ་ཡིས། ། སུ་ལ་དུས་གཅིག་དྲག་བཏབ་སྟེ། ། སྡུག་བསྔལ་བྱུང་བ་དེ་ཡིས་ནི། ། དམྱལ་
བའི་སྡུག་བསྔལ་ཆུང་ངུར་ཡང་། ། འགྲན་པར་ནུས་པ་མིན་ནོ་གསུང་། ། ཡི་དྭགས་གནས་སུ་སྐྱེས་པ་ཡང་། །
ཟས་སྐོམ་མི་རྙེད་བཀྲེས་ཤིང་སྐོམ། ། ཤ་པགས་སྡོང་དུམ་མེས་འཚིག་བཞིན། ། ཆུ་ཀླུང་མཐོང་སྟེ་བརྒྱུགས་པ་
ན། ། དེ་ནི་རལ་གྲི་མདུང་ཐོགས་པའི། ། སྐྱེས་བུས་འཐུང་དུ་མི་སྟེར་ཞིང་། ། ཆུ་ཀླུང་རྣག་དང་ཁྲག་ཏུ་
འགྱུར། ། ཡི་དྭགས་རྣམ་པ་སྣ་ཚོགས་ལས། ། ཁ་ཅིག་གསུམ་པ་ཡུལ་ལྗོངས་བཞིན། ། ཁ་ནི་ཁབ་ཀྱི་མིག་ཙམ་
ཞིག། ཟས་སྐོམ་མི་རྙེད་རྙེད་གྱུར་ཀྱང་། ། ཁོར་མི་ཤོངས་ཤིང་ཤོངས་ན་ཡང་། ། གསུས་བ་ཁེངས་པར་མི་
འགྱུར་རོ། ། ཡང་ན་ལྟོ་བ་རྒྱུ་སོགས་འཚིག ། ལ་ལ་མི་གཙང་ལྗན་ལྗིན་ཟ། ། ཁ་ཅིག་རང་ཤ་བཅད་ནས་
ཟ། ། ལ་ལ་མེ་མདག་ཟོས་ནས་འཚིག ། དེ་དག་རྣམས་ཀྱི་ཚེ་ཡི་ཚད། ། མི་ཡི་ཟླ་བ་གཅིག་ལ་ནི། ། ཡི་དྭགས་
ཀྱི་ནི་ཞལ་གཅིག་སྟེ། ། དེ་ལྟར་བརྩིས་པས་རང་གི་ལོ། ། ལྔ་བརྒྱ་ཐུབ་པར་འགྱུར་བ་ཡིན། ། དེ་དག་རྣམས་སུ་
སྐྱེ་བའི་རྒྱུ། ། མི་དགེ་སྤྱི་དང་ཁྱད་པར་དུ། ། སྦྱིན་པ་ལ་སོགས་དགེ་ཕྱོགས་སུ། ། སེར་སྣ་བྱས་ལས་འབྱུང་བ་
ཡིན། ། དུད་འགྲོར་སྐྱེས་ཚེ་གཅིག་གིས་གཅིག ། གསོད་དང་ཟ་བའི་སྡུག་བསྔལ་དང་། ། རྨོངས་ཤིང་ལེགས་
ཉེས་འབྱེད་མི་ཤེས། ། ལྷ་དང་མི་ཡི་དབང་གྱུར་བ། ། ཁུར་བསྐུར་བཅིངས་དང་རྡེག་སོགས་ཀྱིས། ། སྡུག་
བསྔལ་རྣམ་པ་སྣ་ཚོགས་མྱོང་། ། ཚེ་ཚད་རིང་བ་བསྐལ་བ་དང་། ། ཐུང་བ་ཉིན་ཞག་གཅིག་ཀྱང་སྲིད། ། དེ་
ཕྱིར་ངན་སོང་གསུམ་དག་ན། ། དུས་མིན་འཆི་བ་ཡོད་པ་སྟེ། ། ལས་སྟོབས་ཆེ་ཆུང་ཁྱད་པར་གྱིས། ། ལ་ལ་
སྐྱེས་ཙམ་ཉིད་ནས་ཐར། ། འགའ་ཞིག་བར་སྐབས་ནས་ཀྱང་ཐར། ། གཞན་དག་ཚེ་ནི་རྫོགས་ཀྱི་བར། །
གལ་ཏེ་མི་དགེའི་ལས་དེ་ཉིད། ། ཟད་ན་བདེ་འགྲོར་སྐྱེ་འགྱུར་ཡང་། ། མ་ཟད་དམྱལ་བ་ནས་འཕོས་ཏེ། ། ཡི་
དྭགས་གནས་སུ་སྐྱེ་བའམ། ། ཡང་ན་དུད་འགྲོར་སྐྱེ་འགྱུར་ལ། ༑ ཡི་དགས་ནས་ནི་དམྱལ་བ་དང་། ། དུད་
འགྲོར་སྐྱེ་བར་འགྱུར་བའམ། ། དུད་འགྲོ་ནས་ནི་དམྱལ་བ་དང་། ། ཡི་དྭགས་གནས་སུ་སྐྱེ་བའང་ཡོད། །
འགྲོ་དྲུག་གནས་ནས་ངན་འགྲོ་རུ། ། སྐྱེ་བ་ས་ཡི་རྡུལ་འདྲ་སྟེ། ། དེ་ནས་བདེ་འགྲོར་སྐྱེ་བ་ནི། ། ཐུབ་པའི་
ཕྱོགས་སེན་རྩེ་མོ་ཡིས། ། བཞེས་པའི་རྡུལ་བཞིན་ཤིན་ཏུ་ཉུང་། ། མི་དགེ་ཁོ་ནས་ངན་སོང་དང་། ། དགེ་བ་ཁོ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནས་བདེ་འགྲོ་རུ། ། སྐྱེ་བར་ངེས་ཡོད་དགེ་སྡིག་གཉིས། ། འདྲེས་མར་སྤྱད་པས་འབྲས་བུ་ཡང་། ། བདེ་སྡུག་
འདྲེས་མར་མྱོང་བར་འགྱུར། ། དཔེར་ན་ཁ་ཅིག་ཚེ་སྟོད་བདེ། ། ཚེ་སྨད་སྡུག་བསྔལ་མྱོང་བ་དང་། ལ་ལ་ཚེ་
སྟོད་སྡུག་པ་ལས། ། ཚེ་སྨད་བདེ་བར་འགྱུར་བ་བཞིན། ། ལ་ལ་སྔོན་ལས་གཙོ་ཆེ་བར། ། གནས་སྐབས་རྐྱེན་
གྱིས་བསྒྱུར་བའང་སྲིད། ། ཚེ་འདིར་དགེ་ལ་མི་སྤྱོད་པའི། ། སྐྱེས་བུ་ཁ་ཅིག་ལོངས་སྤྱོད་སོགས། ། བདེ་བར་
ལྡན་པར་སྣང་དེ་ནི། ། སྔོན་ལས་རྒྱུ་བྱས་འཕྲལ་རྐྱེན་ལ། ། བརྟེན་ནས་བྱུང་མེད་ལས་འབྲས་ཀྱི། ། ཁྱད་པར་
མི་ཤེས་སྐྱེས་བུ་འགས། ། རང་སྟོབས་ཁོ་ནས་བྱས་སྙམ་ཡང་། ། དེ་ལྟར་ཡིན་ན་ཁྱོད་ཉིད་ཀྱིས། ། གྲོ་ནས་སྲན་
མ་ལ་སོགས་པའི། ། ས་བོན་བཏབ་པ་གང་ཡིན་ལས། ། འབྲས་བུ་སོ་སོར་མ་ནོར་བར། །བསྐྱེད་ཅིང་དེ་ཡི་ཁ་
དོག་དང་། ། རིང་ཐུང་ལ་སོགས་དབྱིབས་རྣམས་ཀྱི། ། ཁྱད་པར་ཇི་སྙེད་ཡོད་གྱུར་གང་། ། དེ་དག་ཁྱོད་ཀྱིས་
བྱས་སམ་ཅི། ། བྱས་ན་ཁྱོད་ནི་ངོ་མཚར་ཆེ། ། ཡང་ན་ཁྱོད་རང་ཇི་ལྟར་འཇོག ། ཁྱོད་ཀྱི་མགོ་དང་རྐང་ལག་
དང༌། ། མིག་རྣ་ལ་སོགས་ཁྱོད་ཡིན་ནམ། ། ཡང་ན་རྣམ་པར་ཤེས་པ་ཁྱོད། ། དེ་ལས་གཞན་པ་གང་ཞིག་
ཡིན། ། ཡིན་ན་ཁྱོད་ཀྱིས་བརྗོད་པར་གྱིས། ། མགོ་ལ་སོགས་པ་ཁྱེད་ཡིན་ན། ། སྔོན་མེད་མ་མཐོང་ཡ་མཚན་
ཆེ། ། དེ་ལྟ་ན་ནི་ཁྱོད་ཉིད་གཟུགས། ། གཟུགས་ཡིན་གྱུར་པའི་གང་ཟག་སུ། ། མིག་སོགས་ཡིན་ནའང་དེ་
བཞིན་འགྱུར། ། རྣམ་པར་ཤེས་པ་ཁྱོད་ཡིན་ན། ། རྣམ་ཤེས་གཟུགས་ཅན་ཁྱོད་མཐོང་ངམ། ། གལ་ཏེ་དེ་
དག་ལས་གཞན་ན། ། ཁྱོད་ཀྱི་ལུས་དང་ཡན་ལག་ལས། ། དོན་གཞན་ཡན་གར་ཡོད་ན་དེ། ། ཁྱོད་ཀྱིས་ད་ལྟ་
སྟོན་པར་རིགས། ། གལ་ཏེ་རང་ཉིད་ཚུལ་བཞིན་དུ། ། འཇོག་མི་ཤེས་སོ་ཟེར་ན་ནི། ། རང་ཉིད་འཇོག་ཀྱང་
མི་ཤེས་པ། ། ཁྱོད་ཀྱིས་ལས་འབྲས་ཕྲ་བ་ཡི། ། འཇོག་ཚུལ་ཇི་ལྟར་ཤེས་པར་ནུས། ། དེ་ཕྱིར་འཇིག་རྟེན་
མཐོང་བ་ཡི། ། སྣང་ཚུལ་འདི་ཙམ་རྗེས་འབྲང་ནས། ། ཤིན་ཏུ་ཕྲ་བའི་ལས་འབྲས་ལ། ། ལོག་པར་ལྟ་བར་མ་
བྱེད་ཅིག ། ཅི་ཕྱིར་ཞེ་ན་སངས་རྒྱས་དང་། ། རྒྱལ་སྲས་རིགས་པའི་དབང་ཕྱུག་གིས། ། ལས་འབྲས་ངེས་པ་
བསྐྱེད་པའི་ཕྱིར། ། རིགས་པའི་རྣམ་གྲངས་བྱེ་བ་བརྒྱས། ། ལེགས་པར་གཏན་ལ་ཕབ་པའི་ཚུལ། ། ཕྲ་ཞིང་
རྟོགས་པར་དཀའ་བ་ཉིད། ། མཁས་པ་ཡིས་ཀྱང་ངེས་དཀའ་ན། ། རྨོངས་པ་ཁྱོད་ལྟས་ཇི་ལྟར་ཤེས། ། དེ་
ཕྱིར་ལས་དང་འབྲས་བུའི་ཚུལ། ། བསམ་གྱིས་མི་ཁྱབ་ཉིད་དོ་ཞེས། ། གུས་པར་བྱས་ན་ངན་འགྲོ་ལས། །
གྲོལ་འགྱུར་འདི་ལ་ཐེ་ཚོམ་མེད། ། ཅི་ཕྱིར་ཞེ་ན་སངས་རྒྱས་ཀྱིས། ། འཇིག་རྟེན་པ་ཡི་ཡང་དག་ལྟ། ། མི་གང་
སུ་ལ་ཡོད་གྱུར་པ། ། དེ་ནི་བསྐལ་བ་སྟོང་རྣམས་སུ། ། ངན་འགྲོར་འགྲོ་བར་མི་འགྱུར་གསུང་། ། གཞན་དུ་
ལོག་ལྟས་ངན་འགྲོར་འཕེན། ། གཞན་ཡང་ངན་འགྲོ་ལས་ཐར་ཏེ། ། བདེ་འགྲོར་སྐྱེ་བར་འདོད་གྱུར་ན། །
58

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
སྐྱབས་གནས་དཀོན་ཅོག་གསུམ་པོ་ལ། ། ཚིག་ཙམ་བརྗོད་པ་མ་ཡིན་པར། ། འཇིགས་པ་དག་ལས་སྐྱོབ་པའི་
ཆེད། ། རེ་བལྟོས་སྙིང་ནས་འཆའ་བ་ཡི། ། སྐྱབས་སུ་འགྲོ་བའི་སྐྱབས་འགྲོ་དགོས། ། དེ་ཡང་དཀར་ནག་
ལས་འབྲས་ལ། ། བླང་དོར་བྱེད་པར་རག་ལས་སོ། ། དེ་ལ་ཐོག་མར་དད་པ་དགོས། ། དད་པ་ཡིས་ནི་ངན་
སོང་སྤོང་། ། དད་པས་མཐོ་རིས་འཁྲིད་པར་བྱེད། ། དད་པ་མེད་པའི་མི་དག་ལ། ། དཀར་པོའི་ཆོས་རྣམས་
མི་སྐྱེ་སྟེ། ། ས་བོན་མེ་ཡིས་ཚིག་པ་ལས། ། མྱུ་གུ་སྔོན་པོ་ཇི་བཞིན་ནོ། ། སུ་ཞིག་དཀོན་མཆོག་གསུམ་པོ་
ལ། ། སྐྱབས་སུ་མ་སོང་གང་ཡིན་པ། ། དེ་ནི་ནང་བ་མ་ཡིན་ཏེ། ། ནང་བའི་ཁྱད་པར་དཀོན་མཆོག་ལ། །
སྐྱབས་སུ་སོང་ནས་འཇོག་ཕྱིར་རོ། ། དེ་ཡང་སྐྱབས་གནས་སངས་རྒྱས་ཉིད། ། དོན་གཉིས་མཐའ་རུ་ཕྱིན་པ་
སྟེ། ། དབྱེ་ན་ཆོས་དང་གཟུགས་སྐུ་གཉིས། ། ཆོས་ལ་གྲོལ་བྱེད་ལམ་བདེན་དང་། ། གྲོལ་བ་འགོག་པའི་
བདེན་པ་གཉིས། ། དགེ་འདུན་སྐྱེ་འཕགས་རྣམ་གཉིས་ལས། ། གཙོ་བོ་འཕགས་པའི་གང་ཟག་སྟེ། ། འདིར་
ནི་རྒྱུས་པར་བརྗོད་མི་བྱེད། ། མི་ཤེས་རྨོངས་པ་ཁ་ཅིག་ནི། ། ཕྱོགས་བཅུའི་ནམ་མཁའི་ཁྱོན་གྱི་མཐའ། ། ཇི་
སྙེད་སངས་རྒྱས་ཞིང་རྣམས་ན། ། སུས་ཀྱང་གྲངས་ཀྱིས་མི་ལང་བའི། ། གྲངས་མེད་སངས་རྒྱས་བཅོམ་ལྡན་
འདས། ། མཆིས་ཤིང་དེ་ཡང་ལ་ལ་ནི། ། ཤིན་ཏུ་དག་པའི་ཞིང་རྣམས་ན། ། དགྱེས་དགུར་སྤྱོད་ཅིང་
བཞུགས་པ་དང་། ། ཁ་ཅིག་གདུལ་བྱའི་དབང་གིས་ནི། ། ཅི་ལྟར་རིགས་པའི་ཞིང་དག་ན། ། བཞུགས་པའི་
ཁྱད་པར་ལུང་དང་ནི། ། རིགས་པ་ཡིས་ནི་མི་ཤེས་པར། ། སངས་རྒྱས་སྤྲུལ་བའི་སྐྱེས་ཆེན་ནམ། ། རྒྱལ་སྲས་
འགྲོ་བའི་དོན་བྱོན་པའི། ། དམ་པའི་སྐྱེས་བུ་ཀུན་མཁྱེན་དུ། ། བཏགས་པ་འགའ་ཞིག་སངས་རྒྱས་སུ། །
བཟུང་ནས་སངས་རྒྱས་ཀུན་ཀྱང་ནི། ། འདི་འདྲའི་ངང་ཚུལ་ཡིན་ནམ་སེམས། ། སངས་རྒྱས་ཉིད་ཀྱང་ཐ་མལ་
པའི། ། སྐྱེས་བུ་བཞིན་དུ་འཆི་སྙམ་སྟེ། ། ལས་འབྲས་ལོག་པར་ལྟ་བྱེད་པའི། ། ལྟ་ངན་རྒྱུད་ལ་གོམས་པར་
བྱེད། ། དེ་ལྟར་ལྟ་བའི་སྐྱེས་བུ་དེས། ། ནམ་མཁའི་ཁམས་ཀྱི་རྒྱུ་ཚད་དམ། ། ཤེས་བྱའི་མཐའ་ཡང་འཛིན་
འདོད་ཕྱིར། ། འདི་ལས་རྨོངས་པ་གཞན་སུ་ཞིག ། སེམས་ཅན་ཁམས་དང་སངས་རྒྱས་ཀྱི། ། མཐའ་ཚད་
ཀུན་མཁྱེན་ཡེ་ཤེས་ཀྱིས། ། མ་རྙེད་གང་དེ་འདི་འདྲའི་མིས། ། ཤེས་པར་འདོད་ཕྱིར་ཨེ་མ་མཚར། ། དེ་བས་
གདུལ་བྱའི་བསམ་པ་དང་། ། བསྟུན་པའི་ཚུལ་ལས་གཞན་དུ་ནི། ། སངས་རྒྱུས་ རང་ཉིད་ཀྱིས་ བརྙེས་
པའི། ། སྐུ་གསུང་ཐུགས་ཀྱི་གསང་བའི་གནས། ། བསམ་གྱིས་མི་ཁྱབ་ཇི་སྙེད་ཚུལ། ། རྒྱལ་སྲས་ཉན་རང་
འཕགས་པ་དང་། ། ལྷ་དང་མི་སོགས་འཇིག་རྟེན་གྱིས། ། ཇི་བཞིན་ཤེས་པར་མི་ནུས་ན། ། གཞན་པ་སུ་ཞིག་
གིས་ནི་ཤེས། ། དེས་ན་སངས་རྒྱས་རྣམས་ཀྱི་ནི། ། གསང་བ་བསམ་གྱིས་མི་ཁྱབ་ཅེས། ། ཡོངས་སུ་ཤེས་པ་
59

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་ཡིན་དེས། ། སངས་རྒྱས་ཆོས་རྣམས་ཤེས་ནུས་ཤིང་། ། ཀུན་མཁྱེན་ཉིད་ཀྱང་འཐོབ་བཤད་ན། ། བདེ་
འགྲོར་སྐྱེ་བ་ལྟ་ཅི་སྨོས། ། སངས་རྒྱས་ལ་ནི་སྐྱབས་སོང་བས། ། འཇིག་རྟེན་ལྷ་ལ་སྐྱབས་མི་འགྲོ། ། ཆོས་ལ་
སྐྱབས་སུ་སོང་བས་ན། ། སེམས་ཅན་གཞན་ལ་གནོད་འཚེ་སྤོང་། ། དགེ་འདུན་ལ་ནི་སྐྱབས་སོང་ཚེ། གྲོགས་
ངན་མུ་སྟེགས་ཅན་མི་འགྲོགས། ། དུས་ཀུན་ཕྱག་མཆོད་སྡིག་བཤགས་སོགས། ། ཡན་ལག་བདུན་པའི་ཚུལ་ལ་
འབད། ། བདེ་འགྲོར་སྐྱེ་བའི་རྒྱུ་མང་ཡང་། ། གཙོ་བོ་དགེ་བ་བཅུ་ཉིད་དེ། ། བཟློག་ན་མི་དགེ་རྣམ་པ་
བཅུ། ། དེ་ཡང་སྲོག་གཅོད་མ་བྱིན་ལེན། ། ལོག་གཡེམ་རྫུན་དུ་སྨྲ་བ་དང་། ། ཕྲ་མ་ཚིག་རྩུབ་ངག་ཀྱལ་
དང་། ། བརྣབ་སེམས་གནོད་སེམས་ལོག་ལྟ་སྟེ། ། ལུས་ཀྱི་གསུམ་དང་ངག་གི་བཞི། ། ཡིད་ཀྱི་གསུམ་སྟེ་བཅུ་
རྣམས་སོ། ། དགེ་བ་ཆེ་འབྲིང་ཆུང་གསུམ་གྱིས། ། རིམ་བཞིན་གོང་མའི་ལྷ་དག་དང་། ། འདོད་ལྷ་མི་རུ་སྐྱེ་
འགྱུར་ལ། ། མི་དགེ་ཆེ་འབྲིང་ཆུང་གསུམ་རིམ། ། དམྱལ་བ་ཡི་དྭགས་དུད་འགྲོར་སྐྱེ། ། ལས་ཀྱི་འབྲས་བུ་ཚེ་
འདི་འམ། ། ཕྱི་མ་ཉིད་དུ་མྱོང་བ་དང་། ། ཕྱི་མའི་ཕྱི་མར་མྱོང་བ་གསུམ། ། གཞན་ཡང་མྱོང་བར་ངེས་པ་
དང་། ། མྱོང་བར་མ་ངེས་ལས་རྣམ་གཉིས། ། མི་བྱས་མ་བསགས་བྱས་ཤིང་བསགས། ། བསག་ལ་མ་བྱས་
ལས་རྣམ་གསུམ། ། འཕེན་བྱེད་དགེ་བས་འཕངས་པ་ལ། ། རྫོགས་བྱེད་དགེ་བས་རྫོགས་པ་དང་། ། མི་
དགེས་རྫོགས་པ་གཉིས་ཡོད་དེ། ། དཔེར་ན་བདེ་འགྲོར་སྐྱེས་པ་གང་། ། དུས་ཀུན་དུ་ནི་བདེ་བ་དང་། ། བདེ་
འགྲོར་སྐྱེས་ཀྱང་དབུལ་བོ་བཞིན། ། འཕེན་བྱེད་མི་དགེས་འཕངས་པ་ལ། ། མི་དགེའི་ལས་ཀྱིས་རྫོགས་པ་
དང༌། ། དགེ་བས་རྫོགས་པ་རྣམ་གཉིས་ཏེ། ། དཔེར་ན་ངན་འགྲོར་སྐྱེས་པ་གང་། ། དུས་རྣམས་ཀུན་ཏུ་སྡུག་
བསྔལ་དང་། ། དུད་འགྲོར་སྐྱེས་ཀྱང་བདེ་བ་བཞིན། ། དེ་ཡང་རིན་ཆེན་ཕྲེང་བ་ལས། ། མི་དགེ་བ་ལས་སྡུག་
བསྔལ་ཀུན། ། དེ་བཞིན་ངན་འགྲོ་ཐམས་ཅད་དོ། ། དགེ་ལས་བདེ་འགྲོ་ཐམས་ཅད་དང་། ། སྐྱེ་བ་ཀུན་ཏུ་
བདེ་བ་དག ། ཅེས་པའི་ཚུལ་ཀྱིས་ལས་གཉིས་ལས། ། འབྲས་བུ་སོ་སོར་མི་འཁྲུལ་བར། ། འབྱུང་གི་གཞན་
དུ་འགྱུར་བ་མེད། ། ཅི་འདྲ་བ་ཡི་ལས་བྱས་པ། ། འབྲས་བུ་དེ་འདྲ་འཐོབ་འགྱུར་བར། ། གསུངས་ཕྱིར་ལས་
འབྲས་ཕྲ་བ་ཀུན། ། སངས་རྒྱས་ཀྱིས་མཁྱེན་གཞན་གྱིས་མིན། ། ལུས་ཅན་ཀུན་གྱི་ལས་རྣམས་ནི། ། བསྐལ་
པ་བརྒྱར་ཡང་ཆུད་མི་ཟ། ། ཚོགས་ཤིང་དུས་ལ་བབ་པ་ན། ། འབྲས་བུ་སྨིན་པ་ཉིད་འགྱུར་བར། ། གསུངས་
ཕྱིར་མི་དགེའི་ལས་ཀྱིས་ནི། ། བཤགས་པ་ལ་སོགས་རྐྱེན་མེད་ན། ། འབྲས་བུ་སྡུག་བསྔལ་འབྱིན་འགྱུར་
བས། ། དེ་ཕྱིར་སྟོབས་བཞི་བསྟེན་པར་བྱ། ། མི་དགེའི་ལས་ལ་འགྱོད་པའི་སེམས། ། མང་དུ་བྱས་ཏེ་
བཤགས་པ་ནི། ། དང་པོ་རྣམ་པར་སུན་འབྱིན་སྟོབས། ། མདོ་སྡེ་ཟབ་མོ་གཟུངས་སྔགས་འདོན། ། རྟེན་

༄༅། །ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
བཞེངས་མཆོད་པ་འབུལ་བ་དང་། ། སྟོང་བ་ཉིད་ལ་སོགས་པ་དང་། ། སངས་རྒྱས་བྱང་སེམས་རྣམས་ཀྱི་
མཚན། ། བརྗོད་སོགས་གཉེན་པོ་ཀུན་སྤྱོད་སྟོབས། ། ཕྱིན་ཆད་སྡིག་པ་མི་བྱེད་པར། ། དམ་བཅའ་བརྟན་པ་
བྱེད་པ་ནི། ། ཉེས་པ་ལས་ནི་སླར་ལོག་སྟོབས། ། སྐྱབས་འགྲོ་བྱང་ཆུབ་སེམས་སྒོམ་སོགས། ། རྟེན་གྱི་སྟོབས་
སུ་རྒྱལ་བས་བཤད། ། འདི་བཞི་རྒྱུན་དུ་བསྟེན་བྱེད་ན། ། ལས་ཀྱི་སྒྲིབ་པ་ཀུན་བྱང་སྟེ། ། ངན་འགྲོ་ལས་གྲོལ་
ཐེ་ཚོམ་མེད། ། ལས་དང་ཉོན་མོངས་རྣམ་གཉིས་ལས། ། དང་པོའི་ལས་ཅན་གང་ཟག་གིས། ། ལས་སྒྲིབ་
སྦྱོང་བ་གནད་ཆེ་བར། ། བློ་བཟང་རྒྱལ་བ་གཉིས་པས་བཤད། ། ཐར་བ་འདོད་པས་ཐོག་མར་འདི་ལྟར་
བསམ། ། བདེ་འགྲོ་ན་ཡང་བདེ་སྡུག་འདྲེས་མ་དང་། ། ཚེ་ལའང་རིང་ཐུང་སྣ་ཚོགས་འདི་ལྟ་སྟེ། ། སྒྲ་མི་སྙན་
པ་ཚེ་སྟོང་ཐུབ་ངེས་ཤིང་། ། ནུབ་ཏུ་ལྔ་བརྒྱ་ཤར་དུ་ཕྱེད་སུམ་བརྒྱ། ། འཛམ་གླིང་འདི་ན་ད་ལྟ་བརྒྱད་ཅུ་
མན། ། སྔོན་ཚེ་དཔག་མེད་མ་འོངས་བཅུ་བར་འགྱུར། ། རྒྱལ་ཆེན་རིགས་བཞིའི་ལྷ་ཡི་ཚེ་ཚད་ནི། ། མི་ལོ་ས་
ཡ་དགུའོ་ལྷག་མ་ནི། ། བཞི་འགྱུར་གྱིས་རིང་སུམ་ཅུ་རྩ་གསུམ་ནི། ། མི་ལོ་བྱེ་བ་གསུམ་དང་ས་ཡ་དྲུག །
འཐབ་བྲལ་དུང་གཅིག་བྱེ་བཞི་ས་ཡ་བཞི། ༈ དགའ་ལྡན་དུང་ལྔ་བྱེ་བདུན་ས་ཡ་དྲུག། འཕྲུལ་དགའ་ཐེར་
འབུམ་གཉིས་དང་དུང་འཕྱུར་གསུམ། ། ས་ཡ་བཞིར་འགྱུར་གཞན་འཕྲུལ་དབང་བྱེད་པ། ། མི་ལོ་ཐེར་འབུམ་
དགུ་དང་དུང་འཕྱུར་གཉིས། ། བྱེ་བ་གཅིག་དང་ས་ཡ་དྲུག་ཐུབ་འགྱུར། ། གཟུགས་ཁམས་ཚངས་རིས་ཚེ་ནི་
བར་བསྐལ་ཕྱེད། ། འདུན་ན་འདོན་དང་ཚངས་ཆེན་ཕྱེད་ཕྱེད་རིང་། ། འོད་ཆུང་ནས་བཟུང་བསྐལ་བ་ཆེན་
པོའོ། ། གཟུགས་མེད་ནམ་མཁའ་མཐའ་ཡས་ལ་སོགས་བཞི། ། རིམ་བཞིན་ཚེ་ ཚད་ བསྐལ་ ཆེན་ཉི་ཁྲི་
དང་། ། བཞི་ཁྲི་དྲུག་ཁྲི་བརྒྱད་ཁྲི་ཐུབ་པར་བཤད། ། འོན་ཀྱང་དེ་དག་དུས་མིན་འཆི་བ་ཡོད། ། ཁ་དོག་
ལོངས་སྤྱོད་སོགས་ཀྱི་ཁྱད་པར་ནི། ། སྒྲ་མི་སྙན་དང་གཟུགས་ཁམས་ལྷ་རྣམས་དཀར། ། གླིང་གཞན་གསུམ་
དང་འདོད་ལྷ་རིགས་དྲུག་ན། ། ཁ་དོག་སྣ་ཚོགས་ཉིད་དུ་གྱུར་པ་ཡོད། ། ཁ་ཟས་སྒྲ་མི་སྙན་ན་མ་འབད་
པར། ། མ་རྨོས་ལོ་ཏོག་དཔག་བསམ་ཤིང་སོགས་ལས། ། བྱུང་བའི་ཟས་དང་གོས་ལ་ལོངས་སྤྱོད་ཅིང་། །
གླིང་གཞན་གསུམ་ན་འབད་པས་བསྒྲུབས་ཏེ་སྤྱོད། ། འདོད་ལྷ་དྲུག་ལ་རང་གིས་བསྒྲུབས་པ་དང་། ། མ་
བསྒྲུབས་དཔག་བསམ་ཤིང་ལས་བྱུང་བ་ཡི། ། ཟས་དང་གོས་ཀྱི་ཁྱད་པར་རྣམས་ལ་སྤྱོད། ། བསྒྲུབ་པའང་སྤྲུལ་
བའི་ཟས་གོས་ལྟ་བུ་སྟེ། ། ཞིང་གི་སོ་ནོམ་བྱས་ལས་བྱུང་བ་མིན། ། ནོར་དང་འབྲུ་ནི་ལྷ་གནས་ཡོད་མ་ཡིན། །
གཟུགས་ཁམས་གཙོ་བོར་ཏིང་འཛིན་ཟས་ལ་སྤྱོད། ། ཚ་གྲང་སྡུག་བསྔལ་ལྷ་དང་བྱང་ན་མེད། ། གཟུགས་
ཁམས་ཡན་ན་དབྱར་སོགས་དུས་བཞི་དང་། ། ཉིན་མཚན་ཕ་མ་བྲན་གྱི་ཁྱད་པར་མེད། ། འདོད་ཁམས་ལྷ་རུ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྫུས་ཏེ་སྐྱེ་བ་ནི། ། ལྷ་མོའི་པང་དང་ཕྲག་པར་ཐོལ་གྱིས་འབྱུང་། ། གཟུགས་ཁམས་ལྷ་རྣམས་གོས་དང་བཅས་
པར་སྐྱེ། ། གཟུགས་མེད་ཁམས་ན་ཁྱད་པར་དེ་དག་མེད། ། སྒྲ་མི་སྙན་དང་ལྷ་ཡི་གནས་དག་ན། ། ཟག་
བཅས་བདེ་བའི་ཁྱད་པར་དུ་མ་མྱོང་། ། དེ་དག་དགེ་བའི་ལས་སྟོབས་ཆེ་ཆུང་གིས། ། ལོངས་སྤྱོད་ཆེ་ཆུང་ཁྱད་
པར་དག་ཀྱང་འབྱུང་། ། འོན་ཏེ་སྡུག་བསྔལ་དག་ཀྱང་འདི་ལྟར་ཡོད། ། རྒྱལ་ཆེན་རིགས་བཞི་སུམ་ཅུ་རྩ་
གསུམ་རྣམས། ། ལྷ་མ་ཡིན་དང་འཐབ་པས་ལུས་ཀྱི་གནད། ། བཅད་ཅིང་བཏུབ་པའི་སྡུག་བསྔལ་ དུ་མ་
དང་། ། འཐབ་བྲལ་སོགས་ན་དེ་ལྟར་ཡོད་མིན་ཀྱང་། ། འཆི་ལྟས་མཐོང་བས་སྡུག་བསྔལ་དཔག་ཏུ་མེད། །།
གཟུགས་དང་གཟུགས་མེད་ཁམས་ཀྱི་ལྷ་རྣམས་ལ། ། འཇིག་རྟེན་གྲགས་པའི་སྡུག་བསྔལ་རིགས་མེད་ཅིང་། །
ཏིང་འཛིན་བདེ་ལ་ཡུན་རིང་གནས་མོད་ཀྱང༌། ། འདུ་བྱེད་སྡུག་བསྔལ་ཉིད་ཀྱིས་བཅིངས་པའི་ཕྱིར། ། ནམ་
མཁར་འཕུར་བའི་བྱ་ནི་ཇི་བཞིན་དུ། ། སླར་ཡང་འོག་མའི་གནས་སུ་ལྟུང་བར་འགྱུར། ། ལྷ་མིན་འཐབ་ཅིང་
རྩོད་པའི་སྡུག་བསྔལ་དང་། ། མི་ལ་སྐྱེ་རྒ་ན་འཆིའི་སྡུག་བསྔལ་ཏེ། ། དེ་ལྟར་འགྲོ་བ་རིགས་དྲུག་ཐམས་ཅད་
ཀྱང་། ། འདུ་བྱེད་སྡུག་ བསྔལ་འགྱུར་བའི་སྡུག་བསྔལ་དང་། ། སྡུག་བསྔལ་གྱི་ནི་སྡུག་བསྔལ་གསུམ་པོ་
ལས། ། གང་ཡང་རུང་བས་གཟིར་བའི་ཚུལ་བསམ་བྱ། ། དེ་ཡང་ཉེ་བར་ལེན་པའི་ཕུང་པོ་ལྔ། ། རང་དབང་
མི་ཐུབ་མི་རྟག་འཇིག་པའི་ཕྱིར། ། ཁྱབ་པ་འདུ་བྱེད་སྡུག་བསྔལ་ཅེས་བྱ་ལ། ། ཤིན་ཏུ་ཚ་ཚེ་བསིལ་བར་གྱུར་པ་
དང་། ཟས་ཀྱི་ཚོར་བ་བདེ་བ་མྱོང་བ་དག ། འགྱུར་བའི་སྡུག་བསྔལ་ཉིད་དུ་རྣམ་པར་བཞག ། ནད་ལ་
སོགས་པའི་རྐྱེན་ལས་བྱུང་བ་ཡི། ། ཚོར་བ་སྡུག་བསྔལ་གཟིར་བ་གང་ཡིན་དེ། ། སྡུག་བསྔལ་གྱི་ནི་སྡུག་བསྔལ་
ཞེས་བྱ་སྟེ། ། མདོར་ན་ཁམས་གསུམ་འཁོར་བ་གར་སྐྱེས་ཀྱང་། ། སྡུག་བདེན་རང་བཞིན་ཉིད་ལས་མ་འདས་
པས། ། ཐར་བ་འདོད་ཕྱིར་ངེས་འབྱུང་བསམ་པ་བསྐྱེད། ། སྡུག་བསྔལ་གང་ལས་བྱུང་བའི་དང་པོའི་རྒྱུ། །
ཉོན་མོངས་ཉིད་ཡིན་དེ་ལས་ལས་སོགས་འབྱུང་། ། དེ་ཕྱིར་ཉོན་མོངས་འདོད་ཆགས་ཞེ་སྡང་དང་། ། གཏི་
མུག་ང་རྒྱལ་ཕྲག་དོག་སེར་སྣ་སོགས། ། ཇི་ལྟར་ནུས་པའི་གཉེན་པོས་སྤོང་བར་རིགས། ། དེ་ཡང་སྡུག་བསྔལ་
གསུམ་གྱི་རིགས་རྣམས་ཀུན། ། ཚུལ་བཞིན་ཤེས་པ་སྡུག་བསྔལ་བདེན་པ་ཤེས། ། ཉོན་མོངས་ཚོགས་ཀྱི་སྐྱེ་དང་
གནས་ཚུལ་རིག ། ཀུན་འབྱུང་འཕགས་པའི་བདེན་པ་ཤེས་པ་ཉིད། ། སྡུག་བསྔལ་ལས་ནི་གྲོལ་བའི་ཐབས་
ཤེས་ན། ། དེ་ཚེ་ལམ་གྱི་བདེན་པ་ཤེས་པ་སྟེ། ། ལམ་གྱིས་སྡུག་བསྔལ་འགོག་ཅིང་འགགས་པ་ཤེས། ། འགོག་
པ་འཕགས་པའི་བདེན་པ་ཤེས་པའོ། ། ཉོན་མོངས་རྒྱུ་ཡིན་སྡུག་བསྔལ་འབྲས་བུ་སྟེ། ། ལམ་བདེན་རྒྱུ་སྟེ་
འགོག་བདེན་འབྲས་བུའོ། ། གཞན་ཡང་མ་རིག་འདུ་བྱེད་རྣམ་ཤེས་དང་། ། མིང་གཟུགས་སྐྱེ་མཆེད་རེག་པ་

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
ཚོར་བ་དང་། ། སྲེད་དང་ལེན་པ་སྲིད་པ་སྐྱེ་བ་དང་། ། རྒ་ཤི་ཡན་ལག་བཅུ་གཉིས་འཁོར་ལོ་འདིས། ། འཁོར་
བའི་སེམས་ཅན་བར་མཚམས་མེད་པར་འཁོར། ། དེ་ཡང་མ་རིག་དབང་གིས་ལས་བསགས་ཏེ། ། དེ་ཡི་བག་
ཆགས་རྣམ་ཤེས་ལ་བསྒོས་པ། ། སྲེད་ལེན་གཉིས་གྱིས་ལེགས་པར་གསོལ་བཏབ་ནས། ། རྣམ་ཤེས་ཕྱི་མར་ཉིང་
མཚམས་སྦྱར་བ་ན། ། མིང་གཟུགས་སྐྱེ་མཆེད་རེག་པ་ཚོར་བ་དང་། ། སྐྱེ་དང་རྒ་ཤིའི་རྟེན་འབྲེལ་རིམ་པར་
འགྲུབ། ། མ་རིག་འདུ་བྱེད་འཕེན་པའི་རྒྱུ་ཡིན་ལ། ། འབྲས་དུས་རྣམ་ཤེས་མིང་གཟུགས་ནས་བཟུང་སྟེ། །
ཚོར་བའི་བར་ལྔ་འཕངས་པའི་འབྲས་བུའོ། ། ཇི་ལྟར་འཕངས་ན་རྒྱུ་དུས་རྣམ་ཤེས་ལ། ། ལས་ཀྱིས་བག་
ཆགས་བསྒོས་པའི་ཚུལ་གྱིས་འཕེན། ། སྲེད་ལེན་སྲིད་ལས་འགྲུབ་པའི་རྒྱུ་ཉིད་དེ། ། སྐྱེ་དང་རྒ་ཤི་གྲུབ་པའི་
འབྲས་བུའོ། ། ཇི་ལྟར་འགྲུབ་ན་བག་ཆགས་བསྒོས་པ་དེ། ། ནུས་མཐུ་ཅན་དུ་བྱས་པའི་ཚུལ་གྱིས་སོ། ། མ་
རིག་པ་དང་སྲེད་པ་ལེན་པ་གསུམ། ། ཉོན་མོངས་ཡིན་ཏེ་འདུ་བྱེད་སྲིད་པ་ལས། ། རྣམ་ཤེས་མིང་གཟུགས་སྐྱེ་
མཆེད་རེག་ཚོར་དང་། ། སྐྱེ་བ་རྒ་ཤི་བདུན་ནི་སྡུག་བདེན་ནོ། ། ཉོན་མོངས་གསུམ་ལས་ལས་ནི་གཉིས་འབྱུང་
ཞིང་། ། དེ་ལས་སྡུག་བསྔལ་བདུན་འབྱུང་བདུན་ལས་སླར། ། ཉོན་མོངས་སོགས་འབྱུང་མགལ་མེའི་འཁོར་ལོ་
བཞིན། ། བཅུ་གཉིས་རྣམ་པས་སྲིད་པའི་འཁོར་ལོ་བསྐོར། ། དེ་དག་རྩ་བ་མ་རིག་པ་ཡིན་ཏེ། ༑ བསླབ་པ་
གསུམ་དང་ཁྱད་པར་ཆོས་ཀུན་གྱི། ། རང་བཞིན་བདག་མེད་རྟོགས་པའི་ཤེས་རབ་ཀྱིས། ། མ་རིག་སྤོང་བའི་
ཚུལ་ལ་འབད་པར་བྱ། །
གལ་ཏེ་སེམས་ཅན་དོན་ཕྱིར་སངས་རྒྱས་ཀྱི། ། གོ་འཕང་འདོད་ན་བྱང་ཆུབ་སེམས་མཆོག་བསྐྱེད། །
ཐེག་པ་ཆེན་པོར་འཇུག་པའི་སྒོ་གཅིག་བུ། ། བྱང་ཆུབ་སེམས་ལས་གཞན་ནི་ཡོད་མ་ཡིན། ། གང་གིས་སེམས་
འདི་བསྐྱེད་པར་མ་བྱས་ན། ། དེ་ལ་ཡོན་ཏན་བརྒྱ་ཕྲག་གཞན་ཡོད་ཀྱང་། ། བྱང་ཆུབ་སེམས་དཔར་ནམ་ཡང་
མི་འགྱུར་ལ། ། གང་གིས་འདི་བསྐྱེད་ཡོན་ཏན་གཞན་མེད་ཀྱང་། ། རྒྱལ་བའི་སྲས་འགྱུར་ལྷར་བཅས་ཀུན་ཀྱི་
སྐྱབས། ། འདི་ལ་སྦྱོང་ཚུལ་རྣམ་པ་མང་ན་ཡང་། ། བསྡུ་ན་གཉིས་ཏེ་སེམས་ཅན་ཐམས་ཅད་ནི། ། རང་གི་
མར་ཤེས་དེ་ཡི་དྲིན་དྲན་དང་། ། དྲིན་དུ་གཟོ་དང་ཡིད་འོང་བྱམས་པ་དང་། ། སྙིང་རྗེ་ཆེན་པོ་ལྷག་བསམ་རྣམ་
དག་དྲུག ། འབྲས་བུ་བྱང་ཆུབ་སེམས་ཏེ་རྣམ་བདུན་ གྱིས། ། སྦྱོང་ བ་རྒྱུ་འབྲས་ མན་ ངག་ བདུན་གྱིས་
དང་། ། སེམས་ཅན་ཀུན་གྱི་སྡུག་བསྔལ་རང་གིས་ལེན། ། རང་གི་བདེ་དགེ་གཞན་ལ་གཏོང་བ་ཡིས། ། སྦྱོང་
ཚུལ་བྱམས་དང་སྙིང་རྗེས་སྦྱོང་བ་སྟེ། ། མདོར་ན་སེམས་ཅན་ཐམས་ཅད་བསྡུག་བསྔལ་ལས། ། སྐྱོབ་འདོད་
སྙིང་རྗེ་བཅོས་མ་མ་ཡིན་པ། ། སུ་ཞིག་ལ་ཡོད་བྱང་ཆུབ་སེམས་མཆོག་ནི། ། སྐྱེས་སམ་སྐྱེ་འགྱུར་རྒྱུ་ཡི་གཙོ་བོ་
63་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡིན། ། སེམས་ཅན་གཞན་ལ་ཅུང་ཟད་མི་འཚེ་བར། ། ཞི་དུལ་གནས་པ་ཙམ་གྱིས་བྱང་སེམས་མིན། ། ཡིན་
ན་ཉན་ཐོས་རང་རྒྱལ་དགྲ་བཅོམ་ཀྱང༌། ། བྱང་ཆུབ་སེམས་དཔའ་ཉིད་དུ་ཐལ་བར་འགྱུར། ། གཞན་དག་
འགའ་ལ་གནོད་པ་ཙམ་གྱིས་ཀྱང་། ། རྒྱལ་བའི་སྲས་སུ་འཇོག་ཏུ་མི་རུང་མིན། ། གལ་ཏེ་ཡིན་ན་སངས་རྒྱས་
བྱང་སེམས་ནི། ། རྒྱལ་པོའི་ཚུལ་བཟུང་ལོག་པར་ཞུགས་པ་གཞན ། བཅིངས་དང་རྡེག་སོགས་མེད་པར་ཐལ་
བ་དང་། ། བྱང་ཆུབ་ སེམས་དཔས་ མངོན་སྤྱོད་ལས་དག་ཀྱང་། ། གཞན་ཀྱི་དོན་དུ་བྱེད་པར་མི་རུང་
འགྱུར། ། གཞན་ཡང་སོ་སོ་སྐྱེ་བོའི་བྱང་སེམས་ལ། ། ཁོང་ཁྲོ་སོགས་ཀྱང་མེད་པར་ཐལ་འགྱུར་ཕྱིར། ། ཕྱི་ཡི་
སྤྱོད་ཚུལ་ཙམ་གྱིས་རྒྱལ་བའི་སྲས། ། ཡིན་མིན་ཇི་བཞིན་ངེས་པར་མི་ནུས་སོ། ། དེ་ཕྱིར་སེམས་ཅན་ཐམས་
ཅད་སྡུག་བསྔལ་ལས། ། བསྒྲལ་ཏེ་སངས་རྒྱས་ཉིད་ལ་འགོད་པའི་ཆེད། ། རང་ཉིད་ཀུན་མཁྱེན་དོན་དུ་གཉེར་
བྱེད་པའི། ། སེམས་མཆོག་ཚིག་ཙམ་མིན་པ་ཞིག་ཡོད་ན། ། བྱང་ཆུབ་སེམས་དཔའ་ཉིད་དུ་རྣམ་པར་བཞག།
འདི་དང་སྟོང་ཉིད་རྟོགས་པའི་ཤེས་རབ་ལ། ། ཕན་ཡོན་རྒྱ་ཆེར་མདོ་ལས་གསལ་བར་བཤད། ། སེམས་དེ་
བསྐྱེད་ནས་སྤྱོད་པ་ཕྱིན་དྲུག་ལ། ། འཇུག་པར་བྱ་སྟེ་རྒྱལ་སྲས་སྤྱོད་པའི་སྡོམ། ། ཕ་རོལ་ཕྱིན་པ་དྲུག་ཏུ་འདུས་
གསུངས་པས། ། ཚུལ་འདིར་བསླབ་པར་བྱ་བ་གནད་དུ་ཆེ། ། སྦྱིན་པ་ལ་ནི་རྣམ་པར་གསུམ་ཡོད་དེ། ། ཆོས་
དང་ཟང་ཟིང་མི་འཇིགས་སྦྱིན་པའོ། ། གཞན་ལ་ཆོས་སྟོན་ཆོས་ཀྱི་སྦྱིན་པ་སྟེ། ། ཟས་སོགས་སྟེར་བ་ཟང་ཟིང་
སྦྱིན་པ་ཉིད། ། འཇིགས་པ་ལས་སྐྱོབ་མི་འཇིགས་སྦྱིན་པའོ། ། ཚུལ་ཁྲིམས་གསུམ་སྟེ་ སྡོམ་པའི་ཚུལ་ཁྲིམས་
དང་། ། དགེ་བ་ཆོས་སྡུད་སེམས་ཅན་དོན་བྱེད་དོ། ། བཅས་དང་རང་བཞིན་ཁ་ན་མ་ཐོ་བའི། ། ཉེས་པ་སྤོང་
བ་སྡོམ་པའི་ཚུལ་ཁྲིམས་དང་། ། ཕྱིན་དྲུག་བསྐྱེད་དང་གནས་དང་སྤེལ་བའི་ཕྱིར། ། འཇུག་པར་བྱེད་པ་དགེ་
བ་ཆོས་སྡུད་ཡིན། ། སེམས་ཅན་དོན་ནི་ཚུལ་བཞིན་སྒྲུབ་བྱེད་པ། ། སེམས་ཅན་དོན་བྱེད་ཚུལ་ཁྲིམས་ཞེས་
བྱའོ། ། བཟོད་པ་གསུམ་སྟེ་གནོད་པ་བཟོད་པ་དང་། ། སྡུག་བསྔལ་དང་ལེན་ཆོས་ལ་ངེས་ཐོབ་བཟོད། །
རང་ལ་གནོད་བྱེད་བཟོད་པ་དང་པོ་སྟེ། ། སྡུག་བསྔལ་བྱུང་བ་བཟོད་པ་གཉིས་པ་ཡིན། ། ཆོས་ཉིད་ཤེས་ཤིང་
མོས་པ་གསུམ་པར་འདོད། ། བརྩོན་འགྲུས་གསུམ་སྟེ་གོ་ཆའི་བརྩོན་འགྲུས་དང་། ། དགེ་བ་ཆོས་སྡུད་སེམས་
ཅན་དོན་བྱེད་གསུམ། ། མི་སྐྱོ་སེམས་ཅན་དོན་བརྩོན་དང་པོ་ཉིད། ། དགེ་ཆོས་སེམས་ཅན་དོན་བྱེད་སྔར་
བཞིན་ཡིན། ། བསམ་གཏན་གཉིས་ཏེ་འཇིག་རྟེན་འདས་མ་འདས། ཡང་ན་ཞི་ལྷག་ཟུང་འབྲེལ་བཅས་
པའོ། ། ཤེས་རབ་རྣམ་པ་གསུམ་སྟེ་ཀུན་རྫོབ་དང་། ། དོན་དམ་རྟོགས་པའི་ཤེས་རབ་རྣམ་གཉིས་སྟེང་། །
སེམས་ཅན་དོན་སྒྲུབ་བྱེད་པའི་ཤེས་རབ་པོ། ། བསམ་གཏན་ཤེས་རབ་རྣམས་གཉིས་སོ་སོ་ལ། ། ཞི་གནས་
64

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
ལྷག་མཐོང་ཞེས་ནི་རབ་བཤད་པ། ། དེ་ཡི་དབྱེ་བ་རྒྱས་པར་གཞན་དུ་ཤེས། ། སྦྱིན་གཏོང་སྙན་པར་སྨྲ་བས་
དམ་ཆོས་སྟོན། ། བསྟན་པའི་དོན་ལ་གདུལ་བྱ་སྤྱོད་འཇུག་དང་། ། རང་ཉིད་དོན་མཐུན་སྤྱོད་པ་བསྡུ་དངོས་
བཞི། ། ཕར་ཕྱིན་དྲུག་གིས་རང་རྒྱུད་སྨིན་བྱེད་ཅིང་། ། བསྡུ་བ་བཞི་ཡིས་གཞན་དོན་བསྒྲུབ་བྱ་སྟེ། ། འཁོར་
སྡུད་པ་ལའང་འདི་ཉིད་མཆོག་ཏུ་གསུང་། ། སྦྱིན་པས་ལོངས་སྤྱོད་འབྱོར་བ་འཐོབ་པར་འགྱུར། ། རང་གིས་
མཛའ་བཤེས་བྱམས་ཤིང་སྙན་པ་འཐོབ། ། ཚུལ་ཁྲིམས་ཀྱིས་ནི་ངན་འགྲོ་ལས་ཐར་ནས། ། བདེ་འགྲོའི་ལུས་
རྙེད་རྒྱུན་གྱི་མཆོག་ཀྱང་ཡིན། ། བཟོད་པས་གཟུགས་བཟང་དགུ་རྣམས་ཞི་བར་བྱེད། ། དགེ་བ་སྒྲུབ་བྱེད་
དཀའ་ཐུབ་ཀུན་གྱི་མཆོག ། བརྩོན་འགྲུས་ཀྱིས་ནི་འདི་དང་ཕྱི་མ་ཡི། ། དོན་ཆེན་མ་ལུས་སྒྲུབ་པར་བྱེད་པར་
འགྱུར། ། བསམ་གཏན་གྱིས་ནི་མངོན་པར་ཤེས་པ་སོགས། ། གོང་མའི་ཡོན་ཏན་ཁྱད་པར་འགྲུབ་པར་
བྱེད། ། ཤེས་རབ་ཀྱིས་ནི་ཉོན་མོངས་མི་ཤེས་ཀུན། ། དྲུང་ནས་ཕྱུང་སྟེ་ཀུན་མཁྱེན་ཉིད་ཀྱང་འགྲུབ། །
གཞན་ཡང་མདོ་སྡེ་ལས་ནི་འདི་ལྟར་གསུང་། ། བག་ཡོད་ཡོན་ཏན་ཀུན་གྱི་གཞི་ཡིན་ཏེ། ། འདོད་ཆུང་ཆོག་
ཤེས་ཕྱུག་པོ་ཉིད་དུ་འདོད། ། དད་པ་ཚུལ་ཁྲིམས་ཐོས་དང་གཏོང་བ་དང་། ། ངོ་ཚ་ཤེས་དང་ཁྲེལ་ཡོད་ཤེས་
རབ་སྟེ། ། བདུན་པོ་འཕགས་པའི་ནོར་གྱི་མཆོག་ཡིན་པས། ། གང་ལ་འདི་ཡོད་ནོར་དང་ལྡན་ཞེས་བྱ། །
མེད་ན་དོན་གྱིས་དབུལ་བོ་ཉིད་དུ་གསུང་། ། དེས་མཚོན་རྒྱལ་སྲས་སྤྱོད་པའི་རབ་དབྱེ་ནི། ། མདོ་ལས་བཤད་
རྣམས་ཤེས་ཤིང་ཅི་ནུས་སློབ། ། །། །
གཞན་ཡང་ཞི་གནས་ལྷག་མཐོང་གི། ། ཁྱད་པར་ཅུང་ཟད་བསྟན་པར་བྱ། ། ཞི་གནས་ངོ་བོ་བསམ་
གཏན་ཏེ། ། སེམས་ནི་རྩེ་གཅིག་པ་ཉིད་ཡིན། ། དེ་ཡང་སྤྱོད་ལམ་ཚུལ་མཐུན་པས། ། ཁ་དོག་གསེར་ལྟར་
མཛེས་པ་ཡི། ། རྒྱལ་བའི་སྐུ་བརྙན་ལ་དམིགས་ཏེ། ། བྱིང་རྒོད་ལ་སོགས་སྐྱོན་བྲལ་བའི། ། ཞི་གནས་བསྒྲུབ་
པར་བྱའོ་གསུངས། ། དེ་ཚེ་ལེ་ལོ་གདམས་ངག་བརྗེད། ། བྱིང་རྒོད་འདུ་བྱེད་འདུ་མི་བྱེད། ། ཉེས་པ་རྣམ་པ་
ལྔ་སྤངས་ནས། ། དད་དང་འདུན་པ་རྩོལ་བ་དང་། ། ཤིན་སྦྱངས་དྲན་དང་ཤེས་བཞིན་དང་། ། བཏང་
སྙོམས་འདུ་བྱེད་གཉེན་པོ་བརྒྱད། ། བསྟེན་པར་དབུས་མཐའ་ལས་གསུངས་དང་། ། འཇོག་དང་རྒྱུན་དུ་
འཇོག་པོ་དང་། ། བླན་ཏེ་འཇོག་དང་ཉེ་བར་འཇོག ། དུལ་བར་བྱེད་དང་ཞི་བར་བྱེད། ། རྣམ་པར་ཞི་བྱེད་
རྩེ་གཅིག་བྱེད། ། མཉམ་པར་འཇོག་དང་རྒྱུད་གཅིག་བྱེད། ། གསུངས་བཞིན་སེམས་གནས་ཐབས་དགུ་
དང་། ། ཐོས་པའི་སྟོབས་དང་བསམས་པ་དང་། ། དྲན་དང་ཤེས་བཞིན་བརྩོན་འགྲུས་དང༌། ། ཡོངས་སུ་
འདྲིས་པའི་སྟོབས་དྲུག་གམ། བསྒྲིམ་སྟེ་འཇུག་དང་ཆད་ཅིང་འཇུག ། ཆད་པ་མེད་པར་འཇུག་པ་དང་། །
65

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྩོལ་མེད་འཇུག་པའི་ཡིད་བྱེད་བཞི། ། ཚུལ་བཞིན་བསྟེན་ཏེ་ཞི་གནས་བསྒྲུབ། ། གང་ཚེ་སེམས་དང་ལུས་ཀྱི་
ཡང་། ། ཤིན་སྦྱངས་སྐྱེས་པའི་མཇུག་ཉིད་ནས། ། ཡིད་ནི་རྩེ་གཅིག་དམིགས་པ་ལ། ། ལྷན་ནེར་བརྟན་པར་
གྱུར་པའི་ཚེ། ། ཞི་གནས་ཐོབ་པར་རབ་ཏུ་བཤད། །
ལྟ་བ་སྒོམ་པར་བྱེད་པའི་སྔོན། ། བླ་མའི་རྣལ་འབྱོར་སོགས་བྱས་ཏེ། ། རྟེན་འབྲེལ་གྱི་ནི་གཏན་ཚིགས་
སོགས། ། དོན་དམ་དཔྱོད་བྱེད་རིགས་པ་ལ། ། བརྟེན་ནས་ལྟ་བ་བཙལ་བར་བྱ། ། འདིར་ནི་གཅིག་དང་དུ་
བྲལ་ཀྱི། ། གཏན་ཚིགས་མདོར་བསྡུས་བརྗོད་བྱས་ན། ། འདི་ལ་གནད་ནི་རྣམ་པ་བཞི། ། དང་པོ་དགག་བྱ་
ངེས་པའི་གནད། ། རང་ཅག་རྣམས་ལ་ངའོ་སྙམ། ། སྤྲིང་སྤྲིང་སྙིང་གི་ཐད་ཉིད་དུ། ། འཛིན་པའི་བློ་འདིས་
ང་གང་དུ། ། ཇི་འདྲ་ཅི་ཞིག་ལྟར་བཟུང་བརྟག ། དེ་ལྟར་བརྟགས་ཚེ་དེ་ཡིས་ནི། །ལུས་སེམས་སོ་སོའི་སྟེང་
ཉིད་ནས། ། རེ་རེ་ཁོ་ན་ལ་མིན་པར། ། ལུས་སེམས་ཚོགས་པ་འདི་ཡི་ཐོག ། མིང་བརྡས་བཞག་ཙམ་མ་ཡིན་
པར། ། བཏགས་དོན་ང་ཞིག་ཡུལ་སྟེང་ནས། ། བལྟོས་མེད་རང་རྐྱ་ཐུབ་པ་ཞིག ། ཡོད་པར་བཟུང་པར་ཤེས་
པར་བྱ། །གཉིས་པ་ཁྱབ་པ་ངེས་པའི་གནད། ། དེ་ལྟར་བཟུང་བཞིན་གྲུབ་པའི་ང་། ། ལུས་སེམས་འདི་དང་
གཅིག་པའམ། ། ཐ་དད་གྲུབ་པ་གང་རུང་ཞིག ། ཡིན་གྱི་གཞན་དུ་མེད་ཤེས་བྱ། ། གསུམ་པ་བདེན་པའི་
གཅིག་བྲལ་ནི། ། བདེན་འཛིན་ལྷན་སྐྱེས་ཀྱིས་བཟུང་བའི། ། ང་དེ་ལུས་སེམས་འདི་གཉིས་དང་། ། གཅིག་
གམ་ཐ་དད་གང་ཡིན་བརྟག། གཅིག་གོ་ཞེ་ན་ང་ཉིད་ཀྱང་། ། ལུས་སེམས་གཉིས་ཀར་ཐལ་བར་འགྱུར། །
གལ་ཏེ་ལུས་དང་གཅིག་ཡིན་ན། ། ང་ཉིད་གཟུགས་སུ་འགྱུར་ཕྱིར་དང་། ང་ཡི་ལུས་ཞེས་བརྗོད་པའི་ཚེ། །
ང་ནི་ལུས་ལས་ཐ་དད་དུ། ། བརྗོད་ཅིང་བློ་ལའང་ཐ་དད་པར། ། སྣང་གི་གཅིག་ཏུ་སྣང་མ་ཡིན། ། གལ་ཏེ་
གཅིག་ན་ལུས་ཞིག་ནས། ། ང་ཉིད་སྐྱེ་བ་ལེན་པའི་ཚེ། ། ལུས་ཀྱང་སྐྱེ་བ་ལེན་དགོས་ན། ། དེ་ནི་སུས་ཀྱང་མ་
མཐོང་ཕྱིར། ། ལུས་དང་གཅིག་ཏུ་མ་གྲུབ་པོ། ། སེམས་དང་ཡང་ནི་གཅིག་མིན་ཏེ། ། ང་ཡི་སེམས་ཞེས་
བརྗོད་པའི་ཚེ། ། ང་སེམས་གཉིས་ག་ཐ་དད་དུ། ། སྣང་གི་གཅིག་ཏུ་སྣང་མི་སྲིད། ། སྣང་ནའང་ང་ཉིད་ཤེས་
པར་འགྱུར། ། ཤེས་པ་ཡིན་ན་མིག་ཤེས་ཀྱིས། ། ཡན་ལག་གཟུགས་དང་ལྡན་པ་ཡི། ། ང་ཉིད་ཁྱོད་ཀྱིས་མ་
མཐོང་ངམ། ། བཞི་བ་བདེན་པའི་དུ་བྲལ་ནི། ། གལ་ཏེ་ངར་འཛིན་གྱིས་བཟུང་ལྟར། ། ང་དེ་ལུས་སེམས་
གཉིས་ཀ་དང་། ། མ་འབྲེལ་ ཐ་དད་གྲུབ་ཅེ་ན། ། འོ་ན་ལུས་སེམས་སོ་སོར་ཡང་། ། བསལ་བའི་འོག་ཏུ་དེ་
འདྲའི་ང་། ། ཁྱོད་ཀྱིས་བསྟན་པར་ནུས་སམ་ཅི། ། ལུས་སེམས་གཉིས་ལས་དོན་གཞན་དུ། ། བལྟོས་མེད་
ཡན་གར་ང་མེད་པས། ། དེ་ལྟར་ཐ་དད་གྲུབ་མ་ཡིན། ། གཞན་ཡང་སྐྱེས་བུ་རང་ལུས་ཀྱི། ། ཤ་རུས་པགས་པ་

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
ཁྲག་ཆུ་སེར། ། དྲོད་དང་དབུགས་དང་བུ་ག་དང་། ། རྣམ་པར་ཤེས་སོགས་མ་ཡིན་ལ། ། དེ་ལས་གཞན་
པའང་མ་ཡིན་ཏེ། ། སྐྱེས་བུ་ས་མིན་ཆུ་མ་ཡིན། ། མེ་མིན་རླུང་མིན་ནམ་མཁའ་མིན། ། རྣམ་ཤེས་མ་ཡིན་ཀུན་
མིན་ན། ། དེ་ལས་གཞན་ན་སྐྱེས་བུ་གང་། ། ཞེས་སོགས་གསུངས་པ་ཉིད་ཕྱིར་རོ། ། གཞན་ཡང་ངར་འཛིན་
ལྷན་སྐྱེས་ཀྱིས། ། ཡན་ལག་རྣམ་པ་ལྔ་ཡི་སྟེང་། ། ལུས་ཞེས་བཏགས་པ་ཙམ་མིན་པར། ། ཡུལ་སྟེང་ནས་ནི་
ཚུགས་སེ་བ། ། གྲུབ་གྲུབ་ཞིག་ཏུ་བཟུང་བ་ནི། ། བརྟགས་ལ་དགག་བྱ་ངོས་ཟིན་བྱ། ། དེ་ནས་དེ་ལྟར་བཟུང་
བའི་ལུས། ། ལིངས་པོ་གཟུགས་འདིའི་སྟེང་ཡོད་ན། ། ལུས་འདིའི་ཡན་ལག་རྣམ་ལྔ་དང་། ། གཅིག་གམ་ཐ་
དད་གང་ཞིག་ཡིན། ། ཐག་གཅོད་ཁྱབ་པ་ངེས་པའི་གནད། ། གཅིག་ཏུ་གྲུབ་ན་ལུས་ཚང་མ། ། ཡན་ལག་ལྔ་
རུ་འགྱུར་བའི་ཕྱིར། ། མགོ་ལའང་རྐང་ལག་ཡོད་པར་འགྱུར། ། དེ་ཕྱིར་ཡན་ལག་རེ་རེ་ལ། ། ལུས་ནི་ཚང་བ་
རེ་རེ་དང་། ། ཡང་ན་ཡན་ལག་རྣམ་ལྔ་ཡི། ། གཞི་མཐུན་ལུས་ཀྱང་ཡོད་པར་འགྱུར། ། དེ་ཕྱིར་གཅིག་ཏུ་མ་
གྲུབ་བསམ། ། གལ་ཏེ་བལྟོས་མེད་ཐ་དད་དུ། ། གྲུབ་ནའང་ཡན་ལག་ལྔ་བོ་ལས། ། མ་གཏོགས་ལུས་ནི་ཚང་
བ་ཞིག ། ཁྱོད་ཀྱིས་ཡང་དུ་རྙེད་པར་ནུས། ། དེ་ཕྱིར་ཐ་དད་མ་གྲུབ་བསམ། ། དེ་བཞིན་རི་དང་ཁང་ཁྱིམ་
དང་། ། བུམ་པ་སོགས་ཀྱང་རང་རང་གི ། ། སྟོད་སྨད་གཡས་གཡོན་ལ་སོགས་ཀྱི ། རྡུལ་དང་གཅིག་གམ་
ཐ་དད་པར། ། བརྟགས་ལ་སྔར་བཞིན་འགོག་པར་བྱེད། ། དེ་བཞིན་དེ་རིང་ཤེས་པ་ཡང་། ། སྔ་དྲོ་ཕྱི་དྲོའི་
ཤེས་པ་དང་། ། ལོ་ནི་ཟླ་བ་བཅུ་གཉིས་དང་། ། བལྟོས་མེད་གཅིག་དང་ཐ་དད་ཏུ། ༑ གྲུབ་པ་བརྟགས་ལ་
དགག་པར་བྱ། ། མདོར་ན་ཤིང་རྟ་ལྟ་བུ་ནི། ། རང་གི་གདགས་གཞི་ཚོགས་པ་ལ། ། བརྟེན་ནས་མིང་བརྡས་
བཞག་ཙམ་ཞིག ། མ་གཏོགས་རང་གི་ངོས་ནས་ནི། ། གྲུབ་པ་མེད་པར་ཐག་བཅད་དེ། ། ཆོས་རྣམས་ཀུན་
ཀྱང་རང་རང་གི ། ཆ་ཤས་ཚོགས་པ་ལ་བརྟེན་ནས། ། བཞག་པའི་ཚུལ་ནི་ཤེས་པར་བྱ། ། དེ་ཚེ་དོན་དམ་
དཔྱོད་བྱེད་ཀྱི། ། རིགས་པས་དཔྱད་ངོར་མི་རྙེད་ཀྱང་། ། རྨི་ལམ་སྒྱུ་མ་ཇི་བཞིན་དུ། ། ལས་དང་འབྲས་བུའི་
རྣམ་གཞག་ཀུན། ། ཐ་སྙད་དུ་ནི་འཐད་པའི་ཚུལ། ། རྒྱས་པར་གཞན་དུ་ཤེས་པར་བྱ། ། རྣམ་མང་གཞུང་
ལུགས་རྒྱ་མཚོའི་འཇིང་། ། རྣམ་དཔྱོད་རི་དབང་བསྒྲིལ་བ་ལས། ། རྣམ་དག་ལེགས་བཤད་བདུད་རྩི་ཡིས། །
རྣམ་ཀུན་གང་བའི་བུམ་བཟང་བསྐྲུན། ། འདིར་འབད་ལས་བྱུང་རབ་དཀར་དགེ། ཇི་སྙེད་བདག་གིས་ཐོབ་དེ་
ཡང་། ། མཐའ་དག་འགྲོ་འདི་ཀུན་མཁྱེན་གྱི། ། གོ་འཕང་མཆོག་དེ་ཐོབ་ཕྱིར་བསྔོ། ། ཞེས་པ་འདི་ནི་གནས་
བརྟན་ངག་དབང་རྒྱལ་མཚན་དང༌། གྲགས་པ་དཔལ་འབྱོར་གཉིས་ཀྱིས་འདི་ལྟ་བུ་ཞིག་གྱིས་ཞེས་བསྐུལ་བ་ལྟར།
ཤཱཀྱའི་དགེ་སློང་རབ་འབྱམས་སྨྲ་བ་གྲགས་པ་བཤད་སྒྲུབ་ཀྱིས་གཞན་ལའང་ཕན་སྲིད་སྙམ་སྟེ་ཅོ་ནེ་ཏིང་འཛིན་
67

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དར་རྒྱས་གླིང་དུ་བགྱིས་པའོ། ། མངྒ་ལཾ། །
ན་མོ་གུ་རུ་བྷྱཿ འདིར་བསགས་སྦྱང་གི་གནད་བསྡུས་པ་ཡན་ལག་བདུན་པའི་ཉམས་ལེན་རྒྱུན་ཁྱེར་དུ་བྱེད་
པའི་ཚུལ་ལ་གཉིས། སྦྱོར་བ་དང་དངོས་གཞིའོ། དང་པོ་ནི། དཀོན་ཅོག་གི་རྟེན་གྱི་དྲུང་དུ་མཆོད་པ་
བཤམས་པ་སོགས་བྱས་ཏེ། སྐྱབས་འགྲོ་སོགས་སྔོན་དུ་བཏང་ནས། མཆོག་གསུམ་རྒྱལ་བ་སྲས་བཅས་བྱིན་
རླབས་དང་། ། ཚོགས་གཉིས་མངའ་ཐང་ཆོས་དབྱིངས་བདེན་སྟོབས་ཀྱིས། ཞིང་འདི་བདེ་བ་ཅན་ལྟར་སྣོད་
བཅུད་ཀྱི། ། འབྱོར་ལྡན་མཆོད་ཚོགས་རྒྱ་མཚོས་གང་གྱུར་ཅིག ། ཅེས་པས་བདེན་པའི་བྱིན་བརླབ་བྱ། རབ་
འབྱམས་ཞིང་ནས་རྩ་བརྒྱུད་བླ་མ་དང་། ། ཡི་དམ་སངས་རྒྱས་བྱང་སེམས་ཉན་རང་ཚོགས། ། དཔའ་བོ་
མཁའ་འགྲོ་བསྟན་སྲུང་རྒྱ་མཚོར་བཅས། ། སྤྱན་འདྲེན་འདིར་གཤེགས་དགོངས་ཤིང་བཞུགས་སུ་གསོལ། །
ཞེས་པས་སྤྱན་དྲངས་ཏེ་མདུན་གྱི་ནམ་མཁར་བཞུགས་པའི་མོས་པ་ཤུགས་ཅན་བྱའོ། ། གཉིས་པ་དངོས་གཞི་
ལ། ། བདུན་གྱི་དང་པོ་ཕྱག་འཚལ་བ་ནི། ལྷར་བཅས་འགྲོ་བའི་སྟོན་པ་ཟས་གཙང་སྲས། ། བྱམས་བརྩེའི་
བདག་ཉིད་མི་ཕམ་ཆོས་ཀྱི་རྗེ། ། རྒྱལ་བའི་སྲས་པོ་ཐོགས་མེད་སྐུ་མཆེད་སོགས། ། རྒྱ་ཆེན་སྤྱོད་པའི་བརྒྱུད་ལ་
ཕྱག་འཚལ་ལོ། ། རྒྱལ་བའི་མཁྱེན་རབ་དབང་ཕྱུག་འཇམ་པའི་དབྱངས། ༑ རྟེན་འབྲེལ་ དོན་ གཟིགས་
44 TỊArai Tay G-S 155 SK ĐSITIVE KET 1 TẤrs 355 x 185
པའི་སྒྲོན་མེ་ཇོ་བོ་ཡབ་སྲས་དང་། ། རྒྱལ་བ་ཀུན་དངོས་རྗེ་བཙུན་བཙོང་ཁ་བ། ། རྒྱལ་ཚབ་འདུལ་འཛིན་
མཁས་གྲུབ་ཆེན་པོ་སོགས། ། བཤེས་གཉེན་དམ་པ་རྣམས་ལ ། ། བློ་བཟང་ཆོས་ཀྱི་རྒྱལ་མཚན་འཛིན་པའི་
རྗེ། ། ངག་གི་དབང་ཕྱུག་བློ་བཟང་རྒྱ་མཚོའི་དཔལ། ། མཆོག་སྤྲུལ་དམ་པ་བློ་བཟང་ཡེ་ཤེས་སོགས། །
དངོས་བརྒྱུད་བླ་མ་རྣམས་ལ ། ། རྡོ་རྗེ་འཆང་ཆེན་ཨིནྡྲ་བྷོ་དྷི་དང་། ༑ ལུ་ཧི་དཱ་རི་ཀ་དང་དྲིལ་བུ་བ། ། ས་ར་
ཧ་དང་ཤ་བ་རི་ལ་སོབ་ས་ ། གྲུབ་ཆེན་བླ་མ་རྣམས་ལx། ། གང་ལས་མདོ་རྒྱུད་དབང་ལུང་མན་ངག་གི ། ཆ་
ཤས་ཕྲ་མོ་ཡན་ཆད་ཙམ་ཞིག་ཀྱང་། ། བཀའ་དྲིན་མནོས་པའི་བཤེས་གཉེན་དམ་པ་སོགས། ། དྲིན་ཅན་བླ་མ་
རྣམས་ལ ། ། མཚན་ལེགས་ཡོངས་བསྒྲགས་དཔལ་སོགས་བདེ་གཤེགས་བརྒྱད། ། ཤཱཀ་ཐུབ་ལ་སོགས་རྒྱལ་བ་
སུམ་བཅུ་ལྔ། ། འཁོར་བ་འཇིག་སོགས་སངས་རྒྱས་སྟོང་ཕྲག་བཅས། ། དུས་གསུམ་རྒྱལ་བ་རྣམས ། །
སངས་རྒྱས་ཉི་ཟླ་མར་མེ་གསལ་ཉི་ཁྲི། ། མར་མེ་མཛད་དཔལ་ཞེས་གྲགས་སུམ་ཁྲི་དང་། ། འོད་མི་འགྱུར་བ་
འབུམ་ཕྲག་བརྒྱ་ལ་སོགས། ། འདས་པའི་སངས་རྒྱུས་རྣམས་ལx} ༑ སངས་རྒྱས་གསལ་རྒྱལ་འབུམ་ཕྲག་རྣམ་
པ་བཅུ། ། སྤྲུལ་སྐུ་ཤཱཀྱ་ཐུབ་པ་ས་ཡ་གཅིག ། མི་འཁྲུགས་སྨན་བླ་ཚེདཔག་མེད་ལ་སོགས། ། ད་ལྟའི་སངས་
68

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
85 584 x 1 VEST NT161514TTE551 1858 955 sáEFFETT SẼ | |
འོད་ཟེར་རྣམ་པར་བཀོད་པ་འབུམ་བརྒྱད་སོགས། ། མ་བྱོན་སངས་རྒྱས་རྣམས ། ། མདོ་སྡེ་ལུང་བསྟན་
ཚིགས་བཅད་དབྱངས་ཀྱིས་བསྙད། ། ཆེད་བརྗོད་གླེང་གཞི་རྟོགས་དང་འདས་པ་བརྗོད། ། སྐྱེས་རབས་ཤིན་
རྒྱས་རྨད་བྱུང་གཏན་ཕབ་སྡེའི། ༑ ཡན་ལག་བཅུ་གཉིས་གསུང་ལx། ། འདུལ་བ་མངོན་པ་མདོ་སྡེ་རྣམ་
གསུམ་དང་། ། བྱ་སྤྱོད་ཡོ་ག་རྣལ་ འབྱོར་བླ་ན་མེད། ། གང་གི་དགོངས་འགྲེལ་ལེགས་པར་བཤད་པ་
སོགས། ། ལུང་གི་དམ་ཆོས་རྣམསx། ། བསླབ་གསུམ་ངེས་འབྱུང་བྱང་སེམས་ཡང་དག་ལྟ། ། ཕྱིན་དྲུག་ས་
བཅུ་ལམ་ལྔ་རིམ་གཉིས་སོགས། ། གྲོལ་བྱེད་ལམ་དང་གྲོལ་བའི་འགོག་པ་སྟེ། ། རྟོགས་པའི་དམ་ཆོས་རྣམས
x། ། བྱམས་པ་འཇམ་དབྱངས་ཕྱག་རྡོར་སྤྱན་རས་གཟིགས། ། ས་སྙིང་སྒྲིབ་བསེལ་ནམ་སྙིང་ཀུན་ཏུ་བཟང་། །
བློ་གྲོས་མི་བཟད་ནམ་མཁའ་མཛོད་ལ་སོགས། ། བྱང་ཆུབ་སེམས་དཔའི་ཚོགས་ལ་x། ། བཟང་སྐྱོང་དབང་པོ་
ཞི་སོགས་རྒྱལ་བའི་སྲས། ། གདུང་སེལ་སྣང་བ་བརྩེགས་སོགས་རང་སངས་རྒྱས། ། འོད་སྲུང་རབ་འབྱོར་ལ་
སོགས་ཉན་ཐོས་ཏེ། ། འཕགས་པའི་དགེ་འདུན་རྣམསx། ། ཤཱ་རིའི་བུ་སོགས་ཉན་ཐོས་ཆེན་པོ་བརྒྱད། །
ལེགས་མཐོང་ལ་སོགས་བསྟན་པའི་གཏད་རབས་བདུན། ། ཡན་ལག་འབྱུང་སོགས་གནས་བརྟན་བཅུ་དྲུག་
བཅས། ། འཕགས་པ་ཉན་ཐོས་རྣམས ། ། དཔལ་ལྡན་གསང་བ་འདུས་པ་འཁོར་ལོ་སྡོམ། ། དགྱེས་རྡོར་
དུས་ཀྱི་འཁོར་ལོ་གཤིན་རྗེ་གཤེད། ། རྡོར་དབྱིངས་ཀུན་རིག་ལ་སོགས་རྒྱུད་སྡེ་བཞིའི། ། དཀྱིལ་འཁོར་ལྷ་
ཚོགས་རྣམསx ། གདུགས་དཀར་སྒྲོལ་མ་རྣམ་རྒྱལ་དབྱངས་ཅན་མ། ། སེང་གདོང་རི་ཁྲོད་མ་དང་འོད་ཟེར་
ཅན། ། རལ་གཅིག་ཕག་མོ་མཁའ་འགྲོ་སྡེ་ལྔ་སོགས། ། ཞི་ཁྲོ་ལྷ་མོའི་ཚོགས ། ། ཕྱོགས་དང་མཚམས་ཀྱི་
གདོན་བགེགས་འབྱུང་བོའི་ཚོགས། ། ཚར་གཅོད་དྲག་པོའི་སྐུར་བཞེངས་འཇིགས་ཚུལ་ཅན། ། ཧཱུྃ་མཛད་
འཁོར་བསྒྱུར་གཤིན་རྗེ་གཤེད་ལ་སོགས། ། རབ་བརྗིད་ཁྲོ་བོའི་ཚོགསx། ། དཔལ་ལྡན་མགོན་པོ་ཕྱག་དྲུག་
ཞལ་བཞི་བ། ། ཕྱག་བཞི་གུར་མགོན་བྲམ་གཟུགས་ཆོས་ཀྱི་རྒྱལ། དམག་ཟོར་རྒྱལ་མོ་རྣམ་སྲས་བེག་རྩེ་
སོགས། ། ཆོས་སྐྱོང་སྲུང་མའི་ཚོགས ། ། བསྡུ་ན། །དངོས་བརྒྱུད་བླ་མ་རྣམས ། ། སངས་རྒྱས་བྱང་སེམས་
རྣམས། ། ཡི་དམ་མཁའ་འགྲོ་རྣམསx། ། ཆོས་སྐྱོང་སྲུང་མའི་ཚོགསx! ། ཕྱག་བྱར་འོས་པ་སོགས་ཀྱང་
བྱའོ། ། གཉིས་པ་མཆོད་པ་ནི། མ་ལུས་ཕྱོགས་བཅུའི་ཞིང་ན་གང་མཆིས་པའི། ། ཡིད་འོང་མཆོད་ཡོན་ཞབས་
བསིལ་མེ་ཏོག་སྤོས། ། སྣང་གསལ་དྲི་ཆབ་ཞལ་ཟས་རོལ་མོ་དང་། ། གཟུགས་སྒྲ་དྲི་རོ་རེག་བྱའི་ཚོགས་རྣམས་
འབུལ། ། འཁོར་ལོ་ནོར་བུ་བཙུན་མོ་བློན་པོ་དང་། ། གླང་ཆེན་རྟ་མཆོག་དམག་དཔོན་རིན་པོ་ཆེ། །

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གདུགས་དང་གསེར་ཉ་བུམ་པ་པདྨ་དུང་། ། དཔལ་བེའུ་རྒྱལ་མཚན་འཁོར་ལོ་རྣམས་ཀྱང་འབུལ། ། ཁྲུས་རྫིང་
གོས་དང་རིན་ཆེན་གཞལ་མེད་ཁང་། ། དབུ་རྒྱུན་ཅོད་པན་བསྟོད་དབྱངས་སྙན་པའི་སྒྲ། ། གླིང་བཞི་སྟོང་
གསུམ་ཉི་ཟླ་རི་རབ་སོགས། ། བདག་ལུས་ལོངས་སྤྱོད་དགེ་ཚོགས་བཅས་ཏེ་འབུལ། ། ཇི་ལྟར་རྒྱལ་སྲས་ཀུན་
བཟང་ལ་སོགས་པས། ། ཕྱོགས་བཅུའི་རྒྱལ་བ་རྣམས་ལ་མཆོད་མཛད་པ། ། དེ་བཞིན་བདག་གིས་མཆོད་པའི་
སྤྲིན་ཚོགས་ཀྱིས།་ ། སྐྱབས་མགོན་དམ་པ་འཁོར་བཅས་མཆོད་པར་བགྱི། ། གསུམ་པ་བཤགས་པ་ནི། ཐོག་
མེད་དུས་ནས་ཉོན་མོངས་དབང་གྱུར་ཏེ། ། མི་དགེ་བཅུ་དང་མཚམས་མེད་ལྔ་ལ་སོགས། ། གང་ཡང་ལུས་
ངག་ཡིད་ཀྱིས་སྡིག་པའི་ལས། ། ཇི་སྙེད་བགྱིས་པ་ཐམས་ཅད་སོ་སོར་བཤགས། ། དཀོན་མཆོག་གསུམ་དང་
མཁན་སློབ་ཕ་མ་དང་། ། དམ་ཆོས་སྨྲ་བ་རྣམས་ལ་མ་གུས་ཤིང༌། ། ལས་དང་འབྲས་བུའི་བླང་དོར་ཕྲ་རགས་
ལ། ། རྨོངས་པས་ལོག་ལྟ་བྱས་རྣམས་མཐོལ་ལོ་བཤགས། ། སོ་ཐར་བྱང་སེམས་གསང་སྔགས་སྡོམ་པ་ཡི། །
བསླབ་བྱ་རྣམས་དང་འགལ་བར་རབ་ཏུ་སྤྱད། ། འཕགས་པའི་ཚོགས་རྣམས་མཉེས་པར་མི་འགྱུར་བའི། །
བཅས་རང་སྡིག་ལྟུང་ཀུན་ཀྱང་སོ་སོར་བཤགས། ། མདོར་ན་མཐོ་རིས་ཐར་བའི་གེགས་བྱེད་ཅིང་། ། ངན་
སོང་འཁོར་བའི་རྒྱུར་གྱུར་ཞེས་པའི་ཚོགས། ། གང་ཡིན་དེ་ཀུན་མི་འཆབ་འགྱོད་སེམས་ཀྱིས། ། བཤགས་ཤིང་
སླན་ཆད་མི་བགྱིད་ཡང་དག་སྡོམ། ། ཡན་ལག་ལྷག་མ་རྣམས་ནི། རང་གཞན་སྐྱེ་འཕགས་ཡོངས་ཀྱིས་དུས་
གསུམ་དུ། ། བསགས་པའི་རྣམ་དཀར་ཕུང་པོ་ཇི་སྙེད་དང་། ། སྲས་བཅས་རྒྱལ་བའི་མཛད་པ་མཐའ་དག་
ལ, ༑ བསམ་པ་ཐག་པས་རྗེས་སུ་ཡི་རང་ངོ༌། ། མ་ལུས་ཕྱོགས་བཅུའི་ཞིང་ན་རབ་བཞུགས་པའི། ། རྒྱལ་བ་
སྲས་བཅས་ཉན་རང་འཕགས་ཚོགས་ལ། ། འགྲོ་རྣམས་ཕན་བདེའི་དཔལ་ལ་བགོད་པའི་ཆེད། ། ཟབ་དང་རྒྱ་
ཚེའི་ཆོས་འཁོར་བསྐོར་བར་བསྐུལ། ། གང་དག་མྱ་ངན་འདའ་ཚུལ་སྟོན་བཞེད་པ། ། དེ་ཀུན་ཇི་སྲིད་འཁོར་
བའི་ཕྱི་མཐའི་རྒྱུན། ། མ་སྟོང་དེ་སྲིད་དུ་ཡང་འཇིག་རྟེན་འདིར། ། མྱ་ངན་མི་འདའ་རྟག་པར་ལེགས་
བཞུགས་གསོལ། ། འདི་ལྟར་བགྱིས་པ་ལས་བྱུང་རྣམ་དཀར་དགེ ། དུས་གསུམ་ལེགས་ཚོགས་གཅིག་ཏུ་
བསྡོམས་བྱས་གང་། ། མཐའ་ཡས་སེམས་ཅན་ཀུན་གྱི་དོན་གྱི་ཕྱིར། ། བླ་མེད་རྫོགས་པའི་བྱང་ཆུབ་ཐོབ་ཕྱིར་
བསྔོ། ། མཆོག་གསུམ་སྐྱབས་མགོན་དམ་པ་འཁོར་བཅས་ལ། ། བདག་ནི་གདུང་ཤུགས་དྲག་པོས་གུས་གསོལ་
བས། ། ངེས་འབྱུང་བྱང་སེམས་ཡང་དག་ལྟ་བ་སོགས། ། མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། ། དེ་ཡི་
མཐུ་ལས་ཚེ་རབས་ཐམས་ཅད་དུ། ། མི་ཁོམ་ལས་གྲོལ་དལ་པའི་རྟེན་ཐོབ་ཅིང་། ། དུས་ཀུན་དགེ་བའི་བཤེས་
དང་འཕྲད་གྱུར་ནས། ། མདོ་སྔགས་དམ་ཆོས་མ་ལུསའཛིན་པར་ཤོག ། ཅེས་བྱའོ། ། ཡང་ན་ཡན་ལག་དང་

༄༅། ། ལམ་རིམ་སོགས་ནས་འབྱུང་བའི་ཉམས་ལེན་གྱི་རིམ་པ་དང་ཡན་ལག་བདུན་པ་བྱེད་ཚུལ་རྣམ་པ་གཉིས། །
པོ་གསུམ་ལ། སངས་རྒྱས་ཐམས་ཅད་འདུས་སོགས་དང་། བླ་མ་སངས་རྒྱས་སོགས་དང་། སྐུ་འགྱུར་བ་མེད་
སོགས་དང༌། ཟབ་མོ་ལྟ་བའི་སོགས་དང་། རབ་འབྱམས་གསུང་རབ་སོགས་དང་། སངས་རྒྱས་རྣམ་གཟིགས་
སོགས་དང་། མཚན་ལེགས་རིན་ཆེན་སོགས་དང་། མཐུན་པའི་སྨོན་ལམ་སོགས་དང་། ཕྱོགས་བཅུའི་འགྲོ་ལ་
སོགས་དང༌། མར་མེ་མཛད་སོགས་སོགས་དང༌། སྨྲ་བསམ་བརྗོད་མེད་སོགས་དང་། ཀུན་འབྱུང་མུན་པའི་
སོགས་དང་། འཇམ་དབྱངས་ཕྱག་ན་ སོགས་དང་། སྤངས་དང་ཡེ་ཤེས་ སོགས་དང་། སྟོན་པ་སངས་རྒྱས་
སོགས་དང་། སྒྲུབ་པ་པོ་ལ་སོགས་དང་། དཔལ་ལྡན་དུས་འཁོར་xརྗེ་བཙུན་སྒྲོལ་ མ་རྣམ་རྒྱལ་སོགས་དང༌།
བཅོམ་ལྡན་འདས་ཀྱི་སོགས་ཅི་རིགས་ཀྱིས་ཕྱག་འཚལ་བ་དང༌། མེ་ཏོག་དམ་པ་ནས་མཆོད་པར་བགྱིའི་བར་
དང༌། བདག་གཞན་ལུས་ངག་སོགས་ཀྱིས་མཆོད་པ་འབུལ་བ་དང་། ལུས་ཀྱི་ལས་ནི་སོགས་དང་། ཐོག་མ་མེད་
ནས་སོགས་ཀྱིས་བཤགས་པ་བྱས་ཀྱང་རུང་ལ། ཡན་ལག་ལྷག་མ་ནི་སྔར་ལྟར་རོ། བདུན་པོ་ཤིན་ཏུ་བསྡུ་ན། ཇི་
སྙེད་སུ་དག་སོགས་ཀྱིས་བྱའོ། ། དེ་ཡང་ཕྱག་འཚལ་བ་དང་མཆོད་པ་བསྐུལ་བ་གསོལ་བ་རྗེས་སུ་ཡི་རང་བ་རྣམས་
ནི་མཐུན་རྐྱེན་ཚོགས་གསོག་པའི་ཡན་ལག་དང༌། བཤུགས་པ་ནི་འགལ་རྐྱེན་སྡིག་སྒྲུབ་སྦྱོང་བ་ཡིན་ལ། བསྔོ་བ་
ནི་དགེ་བ་རྣམས་ལས་ཆུང་ངུ་ཆེན་པོ་དང་ཉུང་ངུ་མང་པོར་སྤེལ་ཞིང་འབྲས་བུ་ནམ་ཡང་མི་ཟད་པའི་ཐབས་སོ། །
དེར་མ་ཟད་ཡོན་ཏན་དང་ཡོན་ཏན་ཅན་ནམ་དགེ་བ་བྱེད་པ་གཞན་ལ་དགའ་ཞིང་དེ་དག་གི་དགེ་བ་ལ་རྗེས་སུ་ཡི་
རང་བར་བྱས་ན་ཕན་ཡོན་ཆེན་པོ་ཐོབ་ཅིང་། རང་གིས་བྱས་པའི་དགེ་བ་ལ་དགའ་བ་བསྒོམས་ན་དགེ་བ་གོང༌
འཕེལ་དུ་འགྲོ་བར་བཤད་པ་པས། དེའི་ཤུགས་ཀྱི་རང་གཞན་དང་དེའི་དགེ་འབྱེད་པ་ལ་ཕྲག་དོག་གིས་མི་དགའ་
བའམ། རང་གིས་བྱས་པའི་དགེ་བ་ལ་ཕྱིས་འགྱོད་པར་གྱུར་ན་ནི་རང་གི་བསོད་ནམས་དང་དགེ་བ་འགྲིབ་པར་
འགྱུར་བ་བསྟན་ཏོ། ། ཡན་ལག་དེ་དག་བསྡུ་ན་ཚོགས་གསོག་སྒྲིབ་སྦྱོང་གཉིས་སུ་འདུ་སྟེ། གཉིས་ཀ་འགལ་བ་
ཡང་མིན་ནོ། ། དེ་ལྟར་ཡན་ལག་བདུན་པ་ལ་རིང་དུ་འབད་ན་ནི་གནས་སྐབས་དང་མཐར་ཐུག་གི་དོན་ཆེན་པོ་
རྣམས་འགྲུབ་པར་འགྱུར་ཞིང་། ཁྱད་པར་དུའང་དེང་དུས་སུ་ས་ལམ་གྱི་ཡོན་ཏན་ཕྲན་ཚེགས་རྒྱུད་ལ་སྐྱེ་བ་ནི།
རྟེན་གྱི་དྲུང་དུ་ཚོགས་གསོག་སྒྲིབ་སྦྱོང་བྱེད་པ་ལ་རག་ལས་པ་ཡིན་ཏེ། ལམ་རིམ་ཆེན་མོ་ལས། ལམ་རྒྱུད་ལ་སྐྱེ་
བའི་མཐུན་རྐྱེན་ཚོགས་བསག་པ་དང་འགལ་རྐྱེན་སྒྲིབ་པ་སྦྱོང་བའི་ལྷན་ཅིག་བྱེད་རྐྱེན་མེད་ན་ཉེར་ལེན་གྱི་རྒྱུ་
དམིགས་རྣམ་སྐྱོང་བ་ཙམ་ལ་འབད་ཀྱང་ལམ་ཤིན་ཏུ་སྐྱེ་དཀའ་བས་བསག་སྦྱང་གི་གནད་བསྡུས་པའི་ཡན་ལག་
བདུན་པས་རྒྱུད་སྦྱང་དགོས་སོ། ། ཞེས་དང༌། དེ་ལྟར་ཞིང་དམ་པ་ལ་དགེ་རྩ་བསྐྲུན་པའི་མཐུ་ལས་ལམ་གྱི་རིམ་
པ་རྣམས་ལ་བློའི་མཐུ་ཇེ་རྒྱས་སུ་འགྲོ་བས། མཉན་ན་ཚིག་མི་ཟིན། བསམས་ན་དོན་མི་གོ ། བསྒོམས་ན་
རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་མན་ངག་ཡིན་ནོ། ། ཞེས་གསུངས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པས་སོ། ། སྨྲས་པ། གསུང་རབ་དགོངས་འགྲེལ་ཀུན་གྱི་བརྗོད་བྱའི་དོན། ། མཆོག་དམན་བར་མའི་ཁྱད་པར་
གྱིས་ཕྱེ་སྟེ། ། ལག་ཏུ་ལེན་པའི་རིམ་པ་ཆེས་མང་ཡང་། ། གནད་ཀུན་གཅིག་བསྒྲིལ་ཡན་ལག་བདུན་པའོ། །
ཚུལ་འདི་སྔོན་བྱོན་བཤེས་གཉེན་དུ་མས་ཀྱང་། ། དུས་ཀུན་ཉམས་ལེན་གཙོ་བོར་མཛད་གྱུར་ན། ། དེང་དུས་
སྙིགས་མར་སྤྱོད་པ་བདག་ཅག་གིས། ། འཇུག་བྱའི་སྙིང་པོ་ཉིད་དུ་ཅིས་མི་འཐད། ། དེ་ཕྱིར་གཞན་ལ་ཕན་
འདོད་ལྷག་བསམ་གྱིས། ། འདིར་འབད་ལས་བྱུང་དགེ་ཚོགས་ཅི་མཆིས་པ། ། བསྟན་དང་འགྲོ་ལ་ཡུན་རིང་
ཕན་པ་དང་། ། མཐར་ཡང་སངས་རྒྱས་འགྲུབ་པའི་རྒྱུར་བསྔོའོ། ། ཞེས་པ་འདི་ནི། དད་དང་རྣམ་དཔྱོད་
ལྡན་པའི་གནས་བརྟན་དཔལ་འབྱོར་རྒྱ་མཚོས་བསྐུལ་བའི་ངོར་ཤཱཀྱའི་དགེ་སློང་རབ་འབྱམས་སྨྲ་བ་བཤད་སྒྲུབ་
མིང་ཅན་གྱིས་རྒྱས་བསྡུས་ཅི་ལྟར་འཚམས་པ་ཉིད་དུ་ལེགས་པར་སྦྱར་བས། གཞན་ལ་ཕན་ཐོགས་པར་གྱུར་ཅིག
འདིས་ཀྱང་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ། མརྒ་
ལོ། །

༄༅། ། སེམས་བསྐྱེད་ཀྱིས་རྫོགས་པའི་བྱང་ཆུབ་ཐོབ་ཚུལ་
བརྒལ་ལན་དོགས་གཅོད་ཡུམ་གྱི་མདོའི་དགོངས་
དོན་ཆ་ཤས་ཀྱི་སྙིང་པོ་ཞེས་བྱ་
བ་བཞུགས་སོ། །
་ ན་མོ་མ་གྷོ་ཥཱ་ཡ། འཁོར་འདས་ཆོས་ཀུན་རང་བཞིན་གྱིས། །གདོད་ནས་སྟོང་ཡང་བྱ་བྱེད་ཀུན། །
འགལ་མེད་འཐད་ཅེས་སེང་གེའི་སྒྲས། ། སྟོན་མཛད་ཐུབ་དབང་དེ་ལ་འདུད། ། རྒྱལ་ཡུམ་ཤེར་ཕྱིན་རྣམ་
གསུམ་གྱི། ། སྦས་དོན་དངོས་བསྟན་ཟབ་མོའི་དོན། ： འགྲེལ་མཛད་ཤིང་རྟ་ཆེ་གཉིས་དང་། ། རྒྱལ་བ་
གཉིས་པར་བཅས་ལ་འདུད། ། འདིར་ཡུམ་གྱི་མདོ་རྣམས་ལས་སེམས་བསྐྱེད་ཀྱིས་བྱང་ཆུབ་ཆེན་པོ་བསྐྱེད་ཚུལ་
ལ་བརྒལ་ལན་མཛད་པའི་དོན་རྗེ་བཙུན་བྱམས་པས་མངོན་རྟོགས་རྒྱན་ལས། སེམས་ནི་སྔ་མས་བྱང་ཆུབ་
པར། ། རིགས་མིན་ཕྱི་མས་ཀྱང་མ་ཡིན། ། མར་མེའི་དཔེ་ཡི་ཚུལ་གྱིས་ནི། ། ཟབ་མོའི་ཆོས་ནི་རྣམ་པར་
བརྒྱད། ། ཅེས་བསྡུས་ནས་གསུངས་པའི་དགོངས་པ་མདོ་སྡུད་པ་དང་བསྟུན་ནས་དད་པས་བཤད་པར་བྱ་སྟེ།
འདི་ལ་གསུམ། ལས་ལ་རྟག་ཆད་སྤོང་ཚུལ་སྤྱིར་བསྟན་པ་དང་། སྐབས་དོན་བཤད་པ་དང་། འཕྲོས་དོན་
བཤད་པའོ། ། དང་པོ་ལ་གཉིས། རྩོད་པ་དང་ལན་ནོ། ། དང་པོ་ནི། རང་ཅག་སྟོན་པའི་རྗེས་འཇུག་རྣམས་
ཀྱིས་ནི་རྒྱུ་དགེ་མི་དགེ་ལས་འབྲས་བུ་བདེ་སྡུག་མ་ནོར་བར་འབྱུང་ཞིང་། རྣམ་སྨིན་མཐོང་ཆོས་ལ་མྱོང་བ་སྲིད་
ཀྱང་། ཕལ་ཆེར་སྐྱེ་བ་ཕྱི་མ་དང་ཕྱི་མའི་ཕྱི་མ་སོགས་ལ་སྨིན་པར་འདོད་པ་ཡིན་ལ། ལས་འགའ་ཞིག་དང་རང་
གི་རྣམ་སྨིན་གྱི་འབྲས་བུའི་བར་དུ་བསྐལ་བ་མང་པོས་ཀྱང་ཆོད་སྲིད་པར་འདོད་དེ། མདོ་ལས། ལུས་ཅན་
རྣམས་ཀྱི་ལས་རྣམས་ནི། ། བསྐལ་པ་བརྒྱར་ཡང་ཆུད་མི་ཟ། ། ཚོགས་ཤིང་དུས་ལ་བབས་པ་ན། ། འབྲས་བུ་
ཉིད་དུ་སྨིན་པར་འགྱུར། ། ཞེས་གསུངས་པས་སོ། ། འོ་ན། ། དེ་ལྟ་བུའི་ལས་སྔ་ཕྱི་དེ་དག་རང་གི་འབྲས་བུ་དེ་
དངོས་སུ་འབྱིན་པའི་བར་དུ་མི་འཇིག་པར་སྡོད་པ་ཡིན་ནམ། རང་གི་འབྲས་བུ་འབྱིན་པའི་སྔོན་དུ་ཞིག་ནས་
མེད་འགྲོ་བ་གང་ཡིན། དང་པོ་མི་འཐད་དེ། དེ་ལྟར་ཡིན་ན་ལས་དེ་དག་རྟག་པར་འགྱུར་དགོས་པས་ནམ་ཡང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མི་འཐད་པའི་ཕྱིར་ཏེ། སྤྱིར་འདུས་བྱས་ཐམས་ཅད་རང་གྲུབ་པའི་དུས་སྐད་ཅིག་གཉིས་པར་མི་སྡོད་པའི་སྐད་
ཅིག་མ་ཡིན་པའི་ཕྱིར་མི་རྟག་པ་ཡིན་ལ། ཁྱད་པར་དུ་ལས་གསོག་པ་པོའི་གང་ཟག་རྣམས་སྐྱེ་འཆིའི་རིམ་དཔའི་
དབང་གིས་དེ་དག་གིས་སྔར་བསགས་པའི་ལས་རྣམས་ཀྱང་སྐད་ཅིག་རེ་རེ་བཞིན་འཇིག་པ་ལས། རྟག་པར་
གནས་པའི་དབང་མེད་པའི་ཕྱིར། ཕྱི་མ་ལྟར་ནའང་མི་འཐད་དེ། ལས་རྣམས་རང་ཉིད་བྱས་པའི་དུས་སྐད་
ཅིག་གཉིས་པར་ཞིག་ནས་མེད་པར་འགྲོ་ན་ནི་ཆད་པར་འགྱུར་བས་ན་ཕྱིས་ལས་དེ་མེད་བཞིན་དུ་དེ་ལས་རྣམ་
སྨིན་གྱི་འབྲས་བུ་འབྱུང་བ་ནི་འཐད་པ་མ་ཡིན་པའི་ཕྱིར། ཞེས་རྩོད་དོ། ། གཉིས་པ་དེའི་ལན་ནི་ཡབ་སྲས་
མཇལ་བའི་མདོ་ལས་སངས་རྒྱས་རང་ཉིད་ཀྱིས་རྒྱས་པར་གསུངས་པ་ལྟར་ཤེས་པར་བྱ་དགོས་ལ། རྩོད་པ་དེའི་
ལན་དུ་ལས་དང་རྒྱུ་འབྲས་ལ་རྟག་ཆད་ཀྱི་མཐའ་སྤོང་ཚུལ་ཅུང་ཟད་རྒྱས་པ་ཞིག་ཁོ་བོས་ཀྱང་གཞན་དུ་བཤད་
ཟིན་པས་མི་སྤྲོ་ཡང་། དེ་འདྲའི་དེ་རྩོད་ལན་མགོན་པོ་ཀླུ་སྒྲུབ་ཀྱིས་མཛད་པའི་ཚུལ་ཙམ་ཞིག་དྲངས་ན། དབུ་
མ་རྩ་བ་ཤེས་རབ་ལས། གལ་ཏེ་སྨིན་པའི་དུས་བར་དུ། ། གནས་ན་ལས་དེ་རྟག་པར་འགྱུར། ། གལ་ཏེ་
འགགསན་འགགས་གྱུར་པས། ། འབྲས་བུ་ཇི་ལྟར་བསྐྱེད་པར་འགྱུར། ། ཞེས་རྩོད་པ་དང་། ལན་ཡང་དེ་
ཉིད་ལས། མྱུ་གུ་ལ་སོགས་རྒྱུན་གང་ཡིན། ། ས་བོན་ལས་ནི་མངོན་པར་འབྱུང་། ། དེ་ལས་འབྲས་བུ་ས་བོན་
ནི། ། མེད་ན་དེ་ཡང་འབྱུང་མི་འགྱུར། ། གང་ཕྱིར་ས་བོན་ལས་རྒྱུན་དང་། ། རྒྱུན་ལས་འབྲས་བུ་འབྱུང་
འགྱུར་ཞིང་། ། ས་བོན་འབྲས་བུའི་སྔོན་འགྲོ་བ། དེ་ཕྱིར་རྟོག་མིན་ཆད་པ་མིན། ། ཞེས་དཔེ་བསྟན་ནས།
དེ་དོན་དང་སྦྱོར་བ་ནི། སེམས་ཀྱི་རྒྱུན་ནི་གང་ཡིན་པ། ། སེམས་ལས་མངོན་པར་འབྱུང་བར་འགྱུར། ། དེ་
ལས་འབྲས་བུ་སེམས་ལྟ་ཞིག ། མེད་ན་དེ་ཡང་འབྱུང་མི་འགྱུར། ། གང་ཕྱིར་སེམས་ལས་རྒྱུན་དང་ནི། །
རྒྱུན་ལས་འབྲས་བུ་འབྱུང་འགྱུར་ཞིང་། ། ལས་ནི་འབྲས་བུའི་སྔོན་འགྲོ་ བ། ། དེ་ཕྱིར་རྟག་མིན་ཆད་མ་
ཡིན། ། ཞེས་ལན་སྤྱིར་གསུངས་ཤིང་བྱེ་བྲག་ཏུ་དཔལ་ལྡན་ཟླ་བས། ། གང་ཕྱིར་རང་བཞིན་ གྱིས་དེ་མི་
འགགས་པ། ། དེ་ཕྱིར་ཀུན་གཞི་མེད་ཀྱང་འདི་ནུས་ཕྱིར། ། ལ་ལར་ལས་འགགས་ཡུན་རིང་ལོན་ལས་
ཀྱང༌། ། འབྲས་བུས་ཡང་དག་འབྱུང་བར་རིག་པར་གྱིས། ། ཞེས་དང༌། རྨི་ལམ་དམིགས་པའི་ཡུལ་དག་
མཐོང་ནས་ནི། ། སད་ཀྱང་བླུན་ལ་ཆགས་པ་སྐྱེ་འགྱུར་བ། ། དེ་བཞིན་འགགས་ཤིང་རང་བཞིན་ཡོད་མིན་
པའི། ། ལས་ལས་ཀྱང་ནི་འབྲས་བུ་ཡོད་པ་ཡིན། ། ཞེས་པ་དང༌། དེའི་དོན་རྗེའི( རྗེས?)་ འཇུག་པའི་རྣམ་
བཤད་ལས་ཀྱང༌། ལས་བྱས་པའི་འོག་ཏུ་ལས་དེ་འགགས་པ་ནི་འདོད་དགོས་ལ། ཞེས་དང་། རང་བཞིན་
གྱིས་ཡོད་པ་མིན་པའི་ལས་འགགས་པ་ལས་ཀྱང་ནི་ལས་ཀྱི་འབྲས་བུ་འབྱུང་བ་ཡོད་པ་ཡིན་ནོ། ། ཞེས་ཞིག་པ་
74

༄༅། ། སེམས་བསྐྱེད་ཀྱིས་རྫོགས་པའི་བྱང་ཆུབ་ཐོབ་ཚུལ་བརྒལ་ལན་དོགས་གཅོད་ཡུམ་གྱི་མདོའི་དགོངས་དོན་ཆ་ཤས། །
ལས་འབྲས་བུ་འབྱུང་བར་བསྟན་ནོ། ། ཞེས་ལས་ཀྱི་སྐྱེ་འགག་རང་བཞིན་གྱིས་མེད་ཀྱང་ཐ་སྙད་དུ་འཐད་པའི་
ལན་མཛད་པ་ལྟར་འདོད་དགོས་སོ། །
གཉིས་པ་སྐབས་དོན་བཤད་པ་ལ་གཉིས། རྩོད་པ་ཐུན་མོང་དུ་འགོད་པ་དང་། ལས་སོ་སོར་བཤད་
པའོ། ། དང་པོ་ནི། བྱང་ཆུབ་སེམས་དཔས་ཀུན་རྫོབ་དང་དོན་དམ་བྱང་ཆུབ་ཀྱི་སེམས་གཉིས་ཀྱིས་རྫོགས་
པའི་བྱང་ཆུབ་ཐོབ་པར་མི་འགྱུར་བར་ཐལ། སེམས་བསྐྱེད་དེ་གཉིས་ཀྱི་སྐད་ཅིག་སྔ་ཕྱི་རྣམས་རེ་རེ་ཁོ་ནས་ནི་
སངས་རྒྱས་ཐོབ་མི་ནུས། སེམས་བསྐྱེད་རིགས་མཐུན་རྫས་ཐ་དད་པ་མང་པོ་ནི་ཅིག་ཅར་དུ་མི་འབྱུང་། སེམས་
བསྐྱེད་སྔ་ཕྱི་རྣམས་ལྷན་ཅིག་ཏུ་ཚོགས་ནས་ཀྱང་འབྲས་བུ་བྱང་ཆུབ་ཐོབ་པར་མི་འགྱུར་བའི་ཕྱིར། རྟགས་དང་
པོ་གྲུབ་སྟེ། སེམས་བསྐྱེད་སྔ་ཕྱི་རེ་རེ་ཁོ་ན་ལ་ནི་སངས་རྒྱས་ཐོབ་བྱེད་ཀྱི་རྒྱུ་རྣམས་མ་ཚང་བའི་ཕྱིར། གཉིས་པ་
གྲུབ་སྟེ། སེམས་ཅན་རྣམས་ཀྱི་རྒྱུད་ལ་ཡིད་ཀྱི་རྣམ་ཤེས་རིགས་མཐུན་རྫས་ཐ་དད་པ་མང་པོ་ཅིག་ཅར་དུ་མི་
འབྱུང་བའི་ཕྱིར་ཏེ། མདོ་ལས། ལུས་ཅན་རྣམས་ཀྱི་རྣམ་པར་ཤེས་པ་ནི་རྒྱུད་རེ་རེ་པ་ཁོ་ནའོ། ། ཞེས་གསུངས་
པའི་ཕྱིར། གསུམ་པ་གྲུབ་སྟེ། སེམས་བསྐྱེད་དང་པོ་ནས་བཅུ་པའི་བར་གྱི་སེམས་བསྐྱེད་ཐམས་ཅད་ལྷན་ཅིག་
ཏུ་ཚོགས་པ་མི་སྲིད་པའི་ཕྱིར་ཏེ། སེམས་བསྐྱེད་པ་ཕྱི་མ་ཕྱི་མ་སྐྱེས་པའི་ཚེ་སྔ་མ་སྔ་མ་འགགས་ནས་མེད་པའི་
ཕྱིར་ཏེ། ཡུམ་གྱི་མདོ་ལས། བཅོམ་ལྡན་འདས་ སེམས་བསྐྱེད་པ་སྔ་མ་ནི་སེམས་བསྐྱེད་པ་སླད་མ་དང་མི་
འགྲོགས། སེམས་བསྐྱེད་སླད་མོ་ཡང་སེམས་བསྐྱེད་པ་སྔ་མ་དང་མི་འགྲོགས་ན། བཅོམ་ལྡན་འདས་ཅི་ལྟར་
བྱང་ཆུབ་སེམས་དཔའ་སེམས་དཔའ་ཆེན་པོའི་དགེ་བའི་རྩ་བ་རྣམས་གསོག་པར་འགྱུར། དགེ་བའི་རྩ་བ་མ་
བསགས་པར་ཡང་འཚང་རྒྱ་བར་མི་འགྱུར་རོ། ། ཞེས་གསུངས་པའི་ཕྱིར། གཉིས་པ་ལན་སོ་སོར་བཤད་པ་ལ་
གསུམ། མར་མེའི་དཔེ་དོན། ས་བོན་གྱི་དཔེ་དོན་ནོ། ཆུ་ཐིགས་ཀྱི་དཔེ་དོན་ནོ། ། དང་པོ་ལ་གཉིས།
ཁུངས་དགོད་པ་དང་། དོན་བཤད་པའོ། ། དང་པོ་ནི། སྡུད་པ་ལས། འབྲུ་མར་སྙིང་པོ་འབར་བ་ཕྲད་པ་
དང་པོ་ཡིས། ། སྙིང་པོ་ཚིག་མིན་དེ་མེད་པར་ཡང་དེ་མི་ཚིག ། མེ་ལྕེ་ཕྲད་པ་ཐ་མས་སྙིང་པོ་ཚིག་མིན་ལ། །
མེ་ལྕེ་ཐ་མ་མེད་པར་སྙིང་པོ་ཚིག་མིན་ལྟར། ། ཞེས་དཔེ་བསྟན་ནས་དོན་དང་སྦྱོར་བཞི། དང་པོའི་སེམས་ཀྱིས་
བྱང་ཆུབ་མཆོག་རེག་མ་ཡིན་ལ། ། དེ་མེད་པར་ཡང་དེ་ལ་རེག་པར་ནུས་མ་ཡིན། ། ཐོ་མའི་སེམས་ཀྱིས་བྱང་
ཆུབ་ཞི་བ་མཆོག་མིན་ལ། ། དེ་མེད་པར་ཡང་དེ་ཐོབ་ནུས་པ་མ་ཡིན་ནོ། ། ཞེས་གསུངས། གཉིས་པ་དོན་
བཤད་པ་ལ་གཉིས། དཔེ་དང་། དོན་ནོ། ། དང་པོ་ནི། ། སེམས་བསྐྱེད་སྔ་ཕྱི་རེ་རེ་ཁོ་ན་དང་། རིགས་
མཐུན་རྫས་ཐ་དད་མང་པོ་ཅིག་ཅར་དུ་འབྱུང་བ་དང་། སེམས་བསྐྱེད་སྔ་ཕྱི་རྣམས་མི་འཇིག་པར་དུས་མཉམ་དུ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚོགས་ནས་སངས་རྒྱས་ཐོབ་པ་མིན་ཡང་བྱང་ཆུབ་སེམས་དཔས་སེམས་བསྐྱེད་ལ་བརྟེན་ནས་རྫོགས་པའི་བྱང་
ཆུབ་མི་འཐོབ་པའི་སྐྱོན་མེད་པར་ཐལ། དཔེར་ན་མར་མེ་སྐད་ཅིག་སྔ་ཕྱི་རེ་རེ་ཁོ་ནས་ཀྱང་སྡོང་བུ་སྣུམ་ལྡན་
རྫོགས་པར་མི་སྲེག སྐད་ཅིག་སྔ་མ་ལ་མ་བལྟོས་པར་ཕྱི་མས་ཀྱང་མི་སྲེག སྔ་ཕྱི་ཐམས་ཅད་ཅིག་ཅར་དུ་ཚོགས་
ནས་མི་སྲེག་ཀྱང་། ། མར་མེ་སྐད་ཅིག་སྔ་ཕྱི་རྣམས་རིམ་གྱིས་འབྱུང་བ་ན། སྔ་མ་སྔ་མ་ལས་ཕྱི་མ་ཕྱི་མ་ནུས་ལྡན་
དུ་གྱུར་ཏེ། ཕྱི་མ་ཕྱི་མ་སྔ་མ་སྔ་མ་ལ་རྒྱུན་འབྲེལ་ཞིང་བལྟོས་པའི་རྟེན་འབྲེལ་གྱིས་མར་མེས་སྡོང་བུ་རྫོགས་པར་
སྲེག་པར་བྱེད་པ་ལྟར་སེམས་བསྐྱེད་ལ་བརྟེན་ནས་རྫོགས་བྱང་ཐོབ་པར་འགྱུར་བའི་ཕྱིར། གཉིས་པ་དེ་དོན་
དང་སྦྱོར་ཚུལ་ནི། སེམས་བསྐྱེད་པ་དང་པོ་དང་ཐ་མའི་བར་རེ་རེ་ཙམ་གྱིས་ཀྱང་བྱང་ཆུབ་ཆེན་པོ་མི་ཐོབ། སྔ་
མ་ལ་མ་བལྟོས་པར་ཡང་མི་ཐོབ། སྔ་ཕྱི་ལྷན་ཅིག་ཏུ་ཚོགས་པས་ཀྱང་བྱང་ཆུབ་ཆེན་པོ་མི་ཐོབ་མོད། དེ་ལ་
བརྟེན་ནས་བྱང་ཆུབ་ཆེན་པོ་མི་འཐོབ་པའི་སྐྱོན་མེད་པར་ཐལ། དཔེ་བཤད་མ་ཐག་པ་ལྟར། སེམས་བསྐྱེད་སྔ་
ཕྱི་རིམ་གྱིས་འབྱུང་བས་སྔ་མ་ལས་ཕྱི་མ་ནུས་པ་མཐུ་ཅན་དུ་གྱུར་ནས་སྔ་ཕྱིར་བརྒྱུད་ལ་རྒྱུན་འབྲེལ་ཞིང་བལྟོས་
པའི་རྟེན་འབྲེལ་ལས་བྱང་ཆུབ་སེམས་དཔས་རྫོགས་པའི་བྱང་ཆུབ་ཐོབ་པར་འགྱུར་བའི་ཕྱིར་རོ། ། ཚུལ་དེ་ཡུམ་
གྱི་མདོ་ལས་གསུངས་ཚུལ་ཚིག་ཅུང་ཟད་བསྡུས་ན། རབ་འབྱོར་འདི་ཇི་སྙམ་དུ་སེམས། འབྲུ་མར་གྱི་མར་མེ་
འབར་བའི་མེ་ལྕེ་དང་པོ་ཕོག་པས་སྙིང་པོ་དེ་ཚིག་གམ། འོན་ཏེ་མེ་ལྕེ་ཕྱི་མ་ཕོག་པས་སྙིང་པོ་དེ་ཚིག་པར་འགྱུར།
གསོལ་བ། བཅོམ་ལྡན་འདས་དེ་ནི་མ་ལགས་སོ། ། ཞེས་པ་ནས། བཀའ་སྩལ་བ། རབ་འབྱོར་འདི་ཇི་སྙམ་
དུ་སེམས། ཅི་སྙིང་པོ་དེ་ཚིག་གམ། གསོལ་བ། བཅོམ་ལྡན་འདས་ཚིག་ལགས་སོ། ། ཞེས་དཔེ་གསུངས་ནས་
རབ་འབྱོར་དེ་བཞིན་དུ་སེམས་བསྐྱེད་པ་དང་པོས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱ། སེམས་བསྐྱེད་དང་པོ་ལ་མ་བརྟེན་
པར་ཡང་འཚང་མི་རྒྱུ། སེམས་བསྐྱེད་པ་ཕྱི་མས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་
པར་རྫོགས་པར་འཚང་མི་རྒྱ། སེམས་བསྐྱེད་པ་ཕྱི་མ་ལ་མ་བརྟེན་པར་ཡང་འཚང་མི་རྒྱུའོ། ། སེམས་བསྐྱེད་པ་
དེ་དག་གིས་ཀྱང་མ་ཡིན། སེམས་བསྐྱེད་པ་དེ་ལས་གཞན་པས་ཀྱང་མངོན་པར་རྫོགས་པར་འཚང་མི་རྒྱུ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་ནི་བླ་ན་མེད་པ་ཡང་དག་པར་རྫོགས་པའི་བྱུང་ཆུབ་མངོན་པར་
རྫོགས་པར་འཚང་ཡང་རྒྱའོ། ། དེ་སྐད་ཅེས་བཀའ་སྩལ་བ་དང་། བཅོམ་ལྡན་འདས་ལ་ཚེ་དང་ལྡན་པ་རབ་
འབྱོར་གྱིས་འདི་སྐད་ཅེས་གསོལ་ཏོ། ། བཅོམ་ལྡན་འདས་རྟེན་ཅིང་འབྲེལ་བར་འབྱུང་བ་འདི་ནི་ཟབ་པ་ལགས་
ཏེ། ཞེས་སོགས་གསུངས་པ་ལྟར་རོ། ། འདིར་ཡུམ་གསུམ་ཀ་ཚིག་ཅུང་ཟད་རེ་མ་གཏོགས་འདྲའོ། ། མར་
ན

༄༅། ། སེམས་བསྐྱེད་ཀྱིས་རྫོགས་པའི་བྱང་ཆུབ་ཐོབ་ཚུལ་བརྒལ་ལན་དོགས་གཅོད་ཡུམ་གྱི་མདོའི་དགོངས་དོན་ཆ་ཤས། །
མེའི་དཔེ་དོན་འདི་ནི་ཡུམ་གྱི་མདོ་རྣམས་དང༌། དེ་དག་གི་རྒྱ་བོད་ཀྱི་འགྲེལ་བ་ཐམས་ཅད་ནས་འབྱུང་ལ། ས་
མྱུག་དང་ཆུ་ཐིགས་ཀྱི་དཔེ་དོན་གཉིས་ནི་སྡུད་པ་དང་དེའི་འགྲེལ་བ་ཉིད་ནས་བཤད་དོ། ། དཔེ་དེས་མཐའ་
གཉིས་སྤོང་ཚུལ་ཡོད་དེ། མར་མེ་སྐད་ཅིག་སྔ་མ་སྔ་མ་འགགས་ནས་ཕྱི་མ་ཕྱི་མ་སྐྱེ་བ་དེ་བཞིན་དུ། སེམས་
བསྐྱེད་སྔ་མ་འགགས་ནས་ཕྱི་མ་འབྱུང་བར་བསྟན་པས་རྟག་མཐའ་སེལ། མར་མེ་སྐད་ཅིག་སྔ་ཕྱི་བལྟོས་པའི་
འབྲེལ་བས་སྡོང་བུ་སྲེག་པ་ཐ་སྙད་དུ་འབྱུང་བ་ལྟར། སེམས་བསྐྱེད་སྔ་ཕྱི་རྒྱུན་འབྲེལ་ཞིང་བལྟོས་པའི་རྟེན་
འབྲེལ་གྱི་ཆོས་ཉིད་ཀྱིས་བྱང་ཆུབ་ཐོབ་པར་འགྱུར་བར་བསྟན་པས་ཆད་མཐའ་སེལ་བའི་ཕྱིར་རོ། ། མར་མེའི་
དཔེ་འདིས་དེ་དང་འདྲ་བའི་དཔེ་གཞན་ཡང་མཚོན་ནོ། ། གཉིས་པ་ས་བོན་གྱི་དཔེ་དོན་ལ་རིམ་པ་གཉིས་
འབྱུང་བའི་དང་པོ་ལ་གཉིས། ཁུངས་དགོད་པ་དང་། དོན་བཤད་པའོ། ། དང་པོ་ནི། སྡུད་པ་ལས། སོ་
བོན་ལས་ནི་མྱུ་གུ་མེ་ཏོག་འབྲས་བུ་འབྱུང་། ། དེ་ཡང་འགགས་ལ་ཤིང་ཡང་མེད་པ་དེ་མིན་ལྟར། ། ཞེས་དཔེ་
དང་། དོན་ནི་དེ་བཞིན་དང་པོའི་སེམས་ཀྱང་བྱང་ཆུབ་རྒྱུ་ཡིན་ཏེ། ། དེ་ཡང་འགགས་ལ་བྱང་ཆུབ་མེད་པ་དེ་
མ་ཡིན། ། ཞེས་གསུངས། གཉིས་པ་ལ་དཔེ་དོན་གཉིས་སྦྲེལ་ཏེ་བཤད་ན། དཔེར་ན། བྱང་ཆུབ་ཤིང་སྡོང་གི་
ས་བོན་ལས་ནི་དང་པོ་མྱུ་གུ་དང་དེ་ནས་མེ་ཏོག་དང་དེ་ནས་འབྲས་བུ་རྣམས་རིམ་གྱིས་འབྱུང་བ་ལས། ཤིང་སྡོང་
ཆེན་པོར་གྱུར་པའི་ཚེ་སྔར་གྱི་ས་བོན་དང་པོ་ནས་བཟུང་སྟེ་ས་བོན་རྣམས་རིམ་གྱིས་འགགས་ནས་མེད་ཀྱང་
འབྲས་བུ་ཤིང་སྡོང་ཡོད་པ་མཐོང་བ་ལྟར། སེམས་བསྐྱེད་ས་དང་པོ་ནས་ཐ་མའི་བར་རེ་རེ་ནས་རང་འབྲས་བྱང་
ཆུབ་ཆེན་པོའི་རྒྱུ་ཡིན་ཡང་། སེམས་བསྐྱེད་པ་སྔ་ཕྱི་རྣམས་རིམ་གྱིས་འབྱུང་བ་ལས་མཐར་བྱང་ཆུབ་ཐོབ་པའི་ཚེ་
རྒྱུ་སེམས་བསྐྱེད་སྔ་ཕྱི་རྣམས་རིམ་གྱིས་འགགས་ནས་མེད་ཅིང་། དེ་མེད་ཀྱང་དེའི་འབྲས་བུ་བྱང་ཆུབ་ཆེན་པོ་
མེད་པ་མ་ཡིན་ནོ། ། དེ་ལྟར་ཡིན་ཏེ་དཔེ་དོན་གཉིས་ཀྱི་རྒྱུ་ས་བོན་གྱི་རྒྱུན་འབྲེལ་ཞིང་བལྟོས་པའི་རྟེན་འབྲེལ་
གྱིས་འབྲས་བུ་འགྲུབ་པ་འདྲ་བའི་ཕྱིར་རོ། ། གཞུང་འདིས་ཀྱང་དཔེ་དོན་གྱི་རྒྱུ་གཉིས་སྔར་འགགས་ཀྱང་ཕྱིས་
འབྲས་བུ་འབྱུང་བར་བསྟན་པས་མཐའ་གཉིས་དངོས་སུ་འགོག་སྟེ་སྔར་ལྟར་རོ། །
གཉིས་པ་ལ་གཉིས། ཁུངས་དགོད་པ་དང་། དོན་བཤད་པའོ། ། དང་པོ་ནི། སྡུད་པ་ལས། ས་བོན་
རྙེད་ནས་འབྲུ་དང་ས་ལུ་ལ་སོགས་འབྱུང་། ། དེ་ཡི་འབྲས་བུ་དེ་ལ་ཡོད་མིན་མེད་པའང་མིན། ། ཞེས་དཔེ་དང་།
དོན་ནི་རྒྱལ་བ་རྣམས་ཀྱིས་བྱང་ཆུབ་འདི་ནི་འབྱུང་བར་འགྱུར། ། དངོས་པོའི་རང་བཞིན་བྲལ་བས་སྒྱུ་མ་འབྱུང་
བར་འགྱུར། ། ཞེས་གསུངས། གཉིས་པ། དཔེར་ན། གྲོ་ནས་སྲན་མ་འབྲས་ས་ལུ་ལ་སོགས་པའི་ས་བོན་
རྣམས་ལས་རིམ་གྱིས་རང་གི་འབྲས་བུ་གྲོ་ནས་ལ་སོགས་པ་རྣམས་འབྱུང་ཡང་། འབྲས་བུ་གྲོ་ནས་སོགས་ནི་སྔར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་ས་བོན་དེ་དག་མ་ཡིན་ཞིང་ས་བོན་དེ་རྣམས་རེ་རེ་དང་ཚོགས་པ་གང་གི་ཡང་གསེབ་ཏུ་མེད་པས་ན། དེ་དག་
རང་གི་ས་བོན་གྱི་དུས་སུ་མེད་ཀྱང་། ས་བོན་དེ་རྣམས་ཀྱི་རྒྱུན་འབྲེལ་བ་ལས་འབྲས་བུ་གྲོ་ནས་ལ་སོགས་པ་ཐ་
སྙད་དུ་འབྱུང་བ་ཡོད་པ་ལྟར། སེམས་བསྐྱེད་དང་པོ་ནས་ཐ་མའི་བར་རེ་རེ་དང་ཚོགས་པ་གང་གི་གསེབ་ནའང་
རྫོགས་པའི་བྱང་ཆུབ་མེད་པས་རྒྱུ་སེམས་བསྐྱེད་དེ་རྣམས་ཀྱི་དུས་སུ་འབྲས་བུ་བྱང་ཆུབ་ཆེན་པོ་མེད་ཀྱང་།
སེམས་བསྐྱེད་དེ་རྣམས་ཀྱི་རྒྱུན་རང་རྒྱུད་དུ་འབྲེལ་ཞིང་བལྟོས་པའི་རྟེན་འབྲེལ་ལས་འབྲས་བུ་རྫོགས་པའི་བྱང་
ཆུབ་འབྱུང་བར་འགྱུར་བ་ཡོད་པ་ནི་སྔར་ལྟར་རོ། ། དེ་ལྟར་འབྲས་བུ་བྱང་ཆུབ་ཆེན་པོ་དེ་ནི་རང་གི་རྒྱུ་སེམས་
བསྐྱེད་ཀྱི་དུས་སུ་ཡོད་པ་མིན་ཅིང་རྒྱུ་དེ་ལ་མ་བལྟོས་པར་མི་འབྱུང་ཡང་ཐ་སྙད་དུ་སྒྱུ་མ་ལྟ་བུའི་ཚུལ་གྱིས་འབྱུང་བ་
མི་འགལ་ཏེ། རྒྱུ་དང་འབྲས་བུའི་དངོས་པོ་རྣམས་རང་བཞིན་གྱི་གྲུབ་པས་སྟབས་ཡང་རྟེན་འབྲེལ་གྱི་བྱ་བྱེད་
འཐད་ཅིང་མི་བསླུ་བའི་ཕྱིར། ཞེས་བསྟན་པ་སྟེ། ་སློབ་དཔོན་སེང་བཟང་གིས་སྡུད་འགྲེལ་རྟོགས་སླར་ཡང་དེ་
ལྟར་བཤད་དེ་མང་དུ་དོགས་ནས་མ་དྲངས་སོ། ། ཤིང་དང་གྲོ་ནས་ས་བོན་གྱི་དཔེས་དེ་འདྲ་གཞན་ཡང་མཚོན་
ཏེ་ཤེས་པར་བྱའོ། ། གསུམ་པ། ཆུའི་ཐིགས་པའི་དཔེ་དོན་ལ་གཉིས། ཁུངས་འགོད་པ་དང་། དོན་བཤད་
པའོ། ། དང་པོ་ནི། སྡུད་པ་ལས། ཆུ་ཡི་ཐིགས་པས་བུམ་པ་དང་པོ་ཐ་མའི་བར། ། རིམ་གྱིས་ཉུང་ངུ་ཉུང་
དུས་དེ་ཡོངས་འགེངས་པ་ལྟར༔ ་ ། ཞེས་དཔེ་དང༌། དོན་དང་སྦྱོར་བ་ནི། དེ་བཞིན་དང་པོའི་སེམས་ཀྱང་བྱུང་
ཆུབ་མཆོག་རྒྱུ་སྟེ། ། རིམ་གྱིས་དཀར་པོའི་ཡོན་ཏན་རྫོགས་པའི་སངས་རྒྱས་འགྱུར། ། ཞེས་གསུངས། གཉིས་
པ་དཔེ་དོན་སྦྲེལ་ཏེ་བཤད་ན། དཔེར་ན། བུམ་ནང་ཆུ་ཐིག་རིམ་གྱིས་བླུགས་པའི་ཚེ། ཐིགས་པ་དང་པོ་
གཉིས་པ་སོགས་རེ་རེ་ཁོ་ན་ནས་བུམ་པ་ཆུས་གང་བ་མིན་ཞིང་། ཐིགས་པ་སྔ་མ་ལ་མ་བལྟོས་པར་ཕྱི་མ་ཁོ་ནས་
བུམ་པ་ཆུས་གང་བ་མིན་ཡང་། ཆུ་རིམ་གྱིས་བླུགས་པའི་རྒྱུན་འབྲེལ་ཞིང་གོང་དུ་འཕེལ་བའི་རྟེན་འབྲེལ་གྱིས་
བུམ་པ་ཆུ་ཡིས་གང་བར་འཇོག་ནུས་པ་དེ་བཞིན་དུ། སེམས་བསྐྱེད་དང་པོ་གཉིས་པ་སོགས་རེ་རེ་ཁོ་ན་དང་།
སྔ་མ་ལ་མ་བལྟོས་པའི་ཕྱི་མ་ཁོ་ནས་བྱང་ཆུབ་ཆེན་པོ་ཐོབ་པར་བྱེད་པ་མིན་ཡང་།། སེམས་བསྐྱེད་སྔ་ཕྱི་རྒྱུན་
འབྲེལ་ཞིང་གོང་དུ་འཕེལ་བའི་རྟེན་འབྲེལ་གྱི་ཚོགས་པ་ལས་རིམ་གྱིས་བྱང་ཆུབ་ཐོབ་ནུས་པ་ནི་སྔར་མར་མེའི་
སྐབས་སུ་བཤད་པ་ལྟར་ཏེ། འོན་ཀྱང་མར་མེས་ནི་རྒྱུ་རེ་རེ་ཁོ་ན་དང་མང་པོ་དུས་གཅིག་ཏུ་ཚོགས་ནས་བྱང་ཆུབ་
ཐོབ་པ་མིན་པར་བྱང་ཆུབ་ཐོབ་ནུས་པ་དང་། བུམ་ཆུའི་ཐིགས་པས་ནི་རྒྱུ་ཆུང་ངུ་ནས་རིམ་གྱིས་མང་དུ་བསགས་
ཏེ་འབྲས་བུ་བྱང་ཆུབ་ཐོབ་པར་བསྟན་པ་གཙོ་ཆེ་ལ། ས་བོན་གྱི་དཔེ་ཡང་མར་མེ་དང་ཕྱོགས་འདྲ་མོད། འོན་
ཀྱང་དེས་བྱང་ཆུབ་ཀྱི་ཤིང་སྡོང་དང་གྲོ་ནས་སོགས་འབྲས་བུ་རྣམས་ནི་རང་གི་ས་བོན་གྱི་དུས་སུ་མེད་ཀྱང་ཕྱིས་

༄༅། ། སེམས་བསྐྱེད་ཀྱིས་རྫོགས་པའི་བྱང་ཆུབ་ཐོབ་ཚུལ་བརྒལ་ལན་དོགས་གཅོད་ཡུམ་གྱི་མདོའི་དགོངས་དོན་ཆ་ཤས། །
འབྱུང་བ་མི་འགལ་བ་ལྟར། རྫོགས་པའི་བྱང་ཆུབ་ཀྱང་རྒྱུ་སེམས་བསྐྱེད་ཀྱི་དུས་སུ་མེད་ཀྱང་ཕྱིས་རང་བཞིན་
གྱིས་སྟོང་བའི་རྒྱུ་ལས་སྒྱུ་མ་ལྟར་འབྱུང་བར་བསྟན་ཏེ་ཁྱད་པར་རོ། ། ཐིགས་པའི་དཔེས་དེ་འདྲ་གཞན་ཡང་
མཚོན་ཏེ་ཞེས་པར་བྱའོ། །
གསུམ་པ་འཕྲོས་དོན་ལ་རྩོད་པ་དང་། ལན་གཉིས། དང་པོ་ལ། ཁ་ཅིག་ན་རེ། མར་མེ་སྐད་ཅིག་སྔ་
མ་སྔ་མ་འགགས་ནས་ཕྱི་མ་ཕྱི་མ་སྐྱེ་བ་མི་འཐད་དེ། མར་མེ་འབར་མ་ཐག་པ་ནས་མཐར་མ་ཤིའི་བར་དུ་མར་མེ་
གནས་པར་མངོན་སུམ་ཀྱིས་མཐོང་བའི་ཕྱིར། གྲོ་ནས་སོགས་གྱི་ས་བོན་སྔ་མ་འགགས་ནས་ཕྱི་མ་འབྱུང་བ་ཡང་
མི་འཐད་དེ། དེ་དག་གི་ས་བོན་གཅིག་དང་འབྲས་བུ་ཡང་གཅིག་ཏུ་མཐོང་བའི་ཕྱིར། བུམ་ཆུའི་ཐིགས་པ་ཕྱི་མ་
བླུགས་པ་ན་སྔ་མ་འགགས་པ་ཡང་མི་འཐད་དེ། ཆུ་ཐིག་སྔ་མ་དེ་རྣམས་ཡོད་ནས་བུམ་པ་ཆུས་གང་བ་ཡིན་གྱི།
མེད་ན་ནི་བུམ་པ་ཆུས་གང་བར་མི་ནུས་པའི་ཕྱིར། དེ་བཞིན་དུ་སེམས་བསྐྱེད་སྔ་མ་འགགས་ཏེ་ཕྱི་མ་སྐྱེས་ནས་
བྱང་ཆུབ་ཐོབ་མི་ནུས་ཏེ། སྔ་མ་ཡོད་བཞིན་དུ་ཕྱི་མ་སྐྱེས་ནས་བྱང་ཆུབ་ཐོབ་པ་ཉིད་འཐད་དོ་ཞེ་ན། གཉིས་པ་
འདིའི་ལན་ལ་རིགས་པའི་རྣམ་གྲངས་མང་པོ་ཞིག་བརྗོད་དགོས་ཤིང༌། བརྗོད་པར་ཡང་ནུས་མོད། མང་དུ་
དོགས་པས་མདོར་བསྡུས་ཞིག་བརྗོད་ན། དང་པོ་མར་མེ་སྐད་ཅིག་སྔ་མ་སྔ་མ་འགགས་ནས་ཕྱི་མ་ཕྱི་མ་མི་སྐྱེ་བའི་
སྐྱོན་མེད་པར་ཐལ། དོན་ལ་དེ་ལྟར་སྔ་མ་འགགས་ནས་ཕྱི་མ་སྐྱེ་ཡང་མཐོང་ཚུལ་ལ་མར་མེ་གཅིག་ཏུ་མཐོང་བ་ནི་
མར་མེའི་ཆ་ཤས་སྐད་ཅིག་སྔ་ཕྱི་རྣམས་རེ་རེ་ནས་སྐྱེ་ཞིང་འཇིག་ཀྱང་ཆ་ཤས་ཀུན་དང་རྒྱུན་ལ་རྗེས་སུ་འགྲོ་བའི་ཆ་
ཅན་གྱི་མར་མེ་ཞིག་ཀྱང་ཐ་སྙད་དུ་འབྱུང་བས། དེའི་རྐྱེན་གྱིས་སྔ་ཕྱི་རྣམས་ལ་གཅིག་ཏུ་འཁྲུལ་བའི་བློ་སྐྱེ་བ་ཡིན་
པའི་ཕྱིར་ཏེ། དཔེར་ན། བུ་ཆུང་ནས་རྒན་པོའི་བར་རིམ་གྱིས་སྐྱེ་བར་མཐོང་ཡང་རྒྱུན་དང་ཆ་ཅན་གྱི་དབང་
གིས་སྔ་ཕྱི་གཅིག་འཛིན་གྱི་བློ་སྐྱེ་ཞིང་། རྟག་འཛིན་ལྷན་སྐྱེས་ཀྱི་དབང་གིས་ཀྱང་སྔ་ཕྱི་གཅིག་ཏུ་ཞེན་པ་སྐྱེ་བ་ལྟ་
བུ་ཡིན་པའི་ཕྱིར། ས་བོན་སྔ་མ་སྔ་མ་འགགས་ནས་ཕྱི་མ་ཕྱི་མ་མི་འབྱུང་བའི་སྐྱོན་མེད་པར་ཐལ། སྤྱིར་གྲོ་ནས་
གཅིག་ལྟ་བུའི་ས་བོན་ལ་གཅིག་གི་ཐ་སྙད་བྱེད་ཀྱང་། དོན་ལ་ནི་ས་བོན་འདེབས་ཁ་མ་དང་བཏབ་མ་ཐག་པ་
དང་། དེ་ནས་ཉིན་ཞག་སྔ་ཕྱིའི་ཁྱད་པར་གྱིས་ས་བོན་དེ་ཉིད་སྔ་མ་སྔ་མ་དང་མི་འདྲ་བར་ཕྱི་མ་ཕྱི་མ་དབྱིབས་
དང་ཁ་དོག་ནུས་པ་སོགས་རྣམ་པར་འགྱུར་ཏེ་འགྲོ་ཞིང་འབྲས་བུ་ལ་ཡང་འདྲ་བའི་ཕྱིར་ཏེ། དཔེ་ལ་ནི་གཞན་
མང་ཡང་སྔར་ལྟར་རོ། ། བུམ་པར་ཆུ་ཐིགས་ཕྱི་མ་ཕྱི་མ་བླུགས་པ་ན་སྔ་མ་སྔ་མ་འགགས་ནས་མི་འགྲོ་བའི་སྐྱོན་
མེད་པར་ཐལ། ཆུ་ཐིགས་དེ་ལ་ཐིགས་པ་སྔ་ཕྱི་མ་འདྲེས་པ་གཉིས་དང་འདྲེས་པ་གསུམ་གསུམ་འབྱུང་ཞིང་། དེ་
གསུམ་པོ་ཡང་གནས་སྐབས་ཀྱིས་འགལ་བར་འདོད་དགོས་པའི་ཕྱིར་ཏེ། འདི་ལྟར་ཐིགས་པ་སྔ་མ་དང་ཕྱི་མ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདྲེས་པ་ན་སྔ་མ་འགྱུར་ཏེ་ཕྱི་མ་འདྲེས་པའི་ངོ་བོར་སྐྱེས་བས་འདྲེས་མ་འདྲེས་གཉིས་གཅིག་ཏུ་བླུན་པོས་ཀྱང་མི་
འདོད་པའི་ཕྱིར། བུམ་པ་ཆུས་གང་བའི་ཚེ་སྔར་གྱི་ཆུ་ཐིགས་སྔ་ཕྱི་རྣམས་རེ་རེ་ནས་སྐྱེས་ཏེ་འགགས་མོད་ཀྱང་།
དེའི་ཚེ་ཆུ་རྒྱུན་ཚོགས་པ་ལས་བྱུང་བའི་ཆ་ཅན་གྱི་བུམ་ཆུ་ཞིག་ཡོད་ཅིང་དེའི་ཆ་ཤས་སུ་གྱུར་པའི་ཆུ་ཐིགས་ཀྱང་
ཡོད་པར་འདོད་དགོས་ཏེ། དཔེར་ན་སྐུད་པ་མང་པོའི་རྒྱུ་རྐྱེན་ལས་སྣམ་བུ་བྱས་པའི་ཚེ་སྣམ་བུ་དེའི་རྒྱུར་སོང་
བའི་སྐུད་པ་རྣམས་དེའི་དུས་སུ་མེད་ཀྱང་། ཆ་ཅན་སྣམ་བུའི་ཆ་ཤས་སུ་གྱུར་པའི་སྐུད་པ་ནི་ཡོད་པ་བཞིན་ཡིན་
པའི་ཕྱིར་རོ། ། དེ་བཞིན་དུ་བྱང་ཆུབ་ཆེན་པོའི་རྒྱུ་སེམས་བསྐྱེད་དང་ལས་དཀར་ནག་སོགས་ཕལ་ཆེར་ནི་སྔ་མ་
འགགས་ནས་ཕྱི་མ་སྐྱེ་ཡང་། དེ་རྣམས་ཀྱི་ཆ་ཤས་སྔ་ཕྱི་དང་རྒྱུན་ལ་རྗེས་སུ་འགྲོ་བའི་ཆ་ཅན་གྱི་སེམས་བསྐྱེད་
དང་ལས་སོགས་སྤྱིར་ཐ་སྙད་དུ་ཡོད་པས། སེམས་བསྐྱེད་ལ་བརྟེན་ནས་བྱང་ཆུབ་ཐོབ་པ་མི་འགལ་བས་རྒྱུ་
འབྲས་དུས་མཉམ་དགོས་པའི་སྐྱོན་དེ་དག་མི་འཇུག་ཅིང་། དེར་མ་ཟད་རྟག་ཆད་དང་བྲལ་བའི་ཚུལ་གྱིས་རྟེན་
ས་འབྱུང་བའི་བྱ་བྱེད་ཐམས་ཅད་འཐད་པ་ཡིན་ནོ། ། དེ་ལྟར་ཚོགས་རྒྱུན་འཇོག་ཚུལ་ལེགས་པར་ཤེས་པ་གལ་
ཆེ་སྟེ། དེ་མི་ཤེས་པའི་རྐྱེན་གྱིས་རིགས་པ་སྨྲ་བ་དག་ཀྱང་འཁྲུལ་བ་ཆེན་པོ་བསྐྱེད་པས་སོ། ༑ ཡང་ཁ་ཅིག
མར་མེས་སྡོང་བུ་སྲེག་པ་དང་། ས་བོན་ལས་མྱུ་གུ་འབྱུང་བ་དང་། བུམ་པར་ཆུ་བླུགས་ནས་གང་བར་འགྱུར་བ་
བླུན་རྨོངས་ཐམས་ཅད་ཀྱིས་ཤེས་པས། ཁྱོད་ཀྱིས་དེ་ལྟར་བརྗོད་པས་ཅི་བྱ་ཞེ་ན། སྐྱོན་མེད་དེ། བླུན་རྨོངས་
རྣམས་ཀྱིས་དེ་ལྟར་ཁས་ལེན་ཡང་རྒྱུ་འབྲས་ཀྱི་རྣམ་གཞག་ལེགས་པར་འཇོག་ཤེས་པ་ཡིན་གྱི། དེ་ལ་རྨོངས་
བཞིན་དུ་བདེན་གྲུབ་དང་རྟག་པར་ལྟ་ཞིང་སྔ་ཕྱི་ཐམས་ཅད་རིལ་བོ་གཅིག་ཏུ་ཞེན་ནས་ཁྱད་འབྱེད་མི་ནུས་པའི་
ཚུལ་གྱིས་ཁས་ལེན་པ་ཡིན་ལ་འདིར་ཁྱད་པར་ཤེས་ནས་བརྗོད་པས་མི་འགལ་བའི་ཕྱིར་རོ། ། དཔེ་རིམ་པ་
གསུམ་པོ་ལྟར་སེམས་བསྐྱེད་ཀྱིས་བྱང་ཆུབ་ཐོབ་པའི་ཚུལ་འདིས་ནི་འཁོར་འདས་ཀྱི་ཆོས་གང་ཡིན་ཡང་རྒྱུས་
འབྲས་བུ་ཐོབ་པའི་ཚུལ་ཇི་ལྟར་རིགས་པར་ཤེས་དགོས་སོ། ། དེ་ལྟར་འཁོར་འདས་ཀྱི་ཆོས་གང་ཡིན་ཀྱང་།
རྒྱུས་འབྲས་བུ་བསྐྱེད་ཚུལ་རྣམས་རང་བཞིན་གྱིས་སྟོང་ཡང་ཐ་སྙད་དུ་འབྱུང་བའི་རྟེན་འབྲེལ་ཟབ་མོ་ལ་ངེས་པ་
དྲངས་པར་བྱའི། སྔ་ཕྱི་ཐམས་ཅད་གཅིག་ཏུ་བཟུང་ནས་རྒྱུ་འབྲས་དེ་དག་ལ་རྟག་པར་ལྟ་བའམ། ཡང་ན་ཆད་
པར་ལྟ་བའི་རྟག་ཆད་ཀྱི་ལྟ་བ་ལ་གནས་པར་མི་བྱའོ། ། འོ་ན་ཡུམ་གྱི་མདོ་རྣམས་དང་སྡུད་པ་ལས་ཀྱང་སྐབས་
འདིར་སངས་རྒྱས་ཐོབ་བྱེད་ཀྱི་རྒྱུ་གཞན་གྱིས་དེ་ཐོབ་ཚུལ་ལ་འགལ་སྤོང་དངོས་སུ་མ་མཛད་པར་སེམས་བསྐྱེད་
ཀྱིས་སངས་རྒྱས་ཐོབ་པའི་ཚུལ་ལ་དོགས་གཅོད་དེ་ལྟར་མཛད་པ་ཅི་ཡིན་ཞེ་ན། དེ་ནི་འཕགས་པ་འདའ་ཀ་ཡེ་
ཤེས་ལས། སེམས་ནི་ཡེ་ཤེས་འབྱུང་བའི་རྒྱུ། ། སངས་རྒྱས་གཞན་དུ་མ་ཚོལ་ཅིག ། ཅེས་སངས་རྒྱས་ཀྱི་ཡེ་
80

༄༅། ། སེམས་བསྐྱེད་ཀྱིས་རྫོགས་པའི་བྱང་ཆུབ་ཐོབ་ཚུལ་བརྒལ་ལན་དོགས་གཅོད་ཡུམ་གྱི་མདོའི་དགོངས་དོན་ཆ་ཤས། །
ཤེས་མཐར་ཐུག་ནི། སེམས་ཀྱི་རང་བཞིན་ཤེས་ཏེ་སེམས་རྣམ་པར་སྦྱངས་པ་ལས་ཐོབ་པར་འགྱུར་བ་ཡིན་གྱི།
དེ་ལས་གཞན་ནས་བཙལ་ཏེ་ཐོབ་པར་མི་འགྱུར་བར་བཤད་པ་ལྟར་དང་། འཁོར་འདས་ཀྱི་ཆོས་ཀུན་ནི་ཚ་བ་
སེམས་ལ་རག་ལས་པའི་རྒྱུ་མཚན་གྱིས་སྔོན་གྱི་སེམས་བསྐྱེད་རྣམ་པ་གཉིས་ནི་སངས་རྒྱས་ཐོབ་པའི་རྒྱུའི་གཙོ་བོ་
ཡིན་པར་བསྟན་པ་སྟེ། དེའི་ཚུལ་ལེགས་པར་ཤེས་དགོས་པའི་ཕྱིར་དུ་དོགས་གཅོད་དེ་ལྟར་མཛད་པ་ཡིན་ལ།
དེ་ཡང་རྟག་ཆད་སྤོང་བའི་ཆེད་དུ་ཡིན་ནོ། ། དེ་ལྟར་སེམས་བསྐྱེད་ཀྱིས་རྫོགས་པའི་བྱང་ཆུབ་བསྐྱེད་ཚུལ་ཟབ་
པ་དེ་བཞིན་དུ། འདུས་བྱས་ཀྱི་ཆོས་རྣམས་ཀྱང་དང་པོ་རང་རྒྱུ་ལས་སྐྱེ་བའི་ཚེ་ངོ་བོས་གྲུབ་པའི་ཚུལ་གྱིས་གང་
ནས་ཀྱང་མི་འོངས་མོད། ཐ་སྙད་དུ་སྐྱེ་བ་འཐད་པས་སྐྱེ་བ་ཟབ་པ་དང་། མཐར་འགགས་པའི་ཚེ་ངོ་བོས་གྲུབ་
པའི་ཚུལ་གྱིས་གང་དུའང་མི་འགྲོ་ཡང་། ཐ་སྙད་དུ་འགགས་པ་འཐད་པས་འགག་པ་ཟབ་པ་སོགས་ཟབ་མོ་རྣམ་
པ་བརྒྱད་ཀྱི་དོན་ཡང་ཤེས་པར་བྱ་སྟེ། འགྲེལ་བ་དོན་གསལ་ལས། ཇི་སྐད་བཤད་པའི་དཔེ་ཁོ་ནས་ཟབ་མོའི་
ཆོས་ཉིད་རྣམ་པ་བརྒྱད་ཀྱང་ཁོང་དུ་ཆུད་པར་བྱ་བ་ཡིན་པས། ། ཞེས་པ་ནས། ཟབ་མོ་རྣམ་པ་བརྒྱད་ཡུལ་གང་
ལ་ཡིན་ཞེ་ན། སྐྱེ་བ་དང་ནི་འགག་པ་དང་། ཞེས་སོགས་གསུངས་པའི་ཕྱིར་རོ། ། སྨྲས་པ། སེམས་ཅན་མོས་
པ་ཐ་དད་ཀྱིས། ། དོན་དུ་གཉེར་བྱ་སྣ་ཚོགས་ཀྱང་། ། ཟབ་དོན་རིགས་ཚུལ་འདི་ལྟ་བུར། ། མོས་པ་དག་ལ་
ཕན་འདོད་ཀྱིས། ། ཟབ་མོ་རྣམ་པ་བརྒྱུད་ཉིད་ལས། ། སྐྱེ་འགག་ཟབ་པ་ལས་བརྩམས་པའི། ། ཡུམ་དོན་
ཅུང་ཟད་བཀྲལ་བའི་དགེས། ། རྫོགས་བྱང་ཟབ་མོ་མྱུར་ཐོབ་ཤོག ། ། ། ཅེས་པ་འདིའང་ ཤཱཀྱའི་དགེ་སློང་
གྲགས་པ་བཤད་སྒྲུབ་ཀྱིས་དད་པ་ཁོ་ནས་སྦྱར་བའོ། ། ། རྗེ་འདིའི་གསུང་དབུ་ཕར་སོགས་ཀྱི་གཞུང་མང་པོར་
མཁས་གྲུབ་ཆེན་པོ་བསྟན་པ་དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་
སྤྲོས་བཤད་དང་། ཁ་སྐོང༌། མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་འདིར་གསལ་ཡོད་
པར་བརྟེན་སྔ་དུས་བློ་གསལ་བ་རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་
ཤིན་ཏུ་ཆེ་རུང༌། གསུང་པར་ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་
འདུག་པས་ད་ཕན་སློབ་གཉེར་བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་
འཛིན་དང་། དགེ་བཤེས། སློབ་གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་
གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་རྩ་བ་༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་
བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་སྨད་གཞུང་བ་གྲྭ་སྐུ་འཆང་མཁན་དྲུང་ཏཱ་བླ་མ་རོང་
རྣམ་སྲས་པ་ཐུབ་བསྟན་ནོར་བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱར་ཏེ་སེམས་བསྐྱེད་དོགས་
གཅོད་འདིའང་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་
81

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་
བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་
ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ ལམ་བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་
ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག ། སརྦ་མངྒ་
ལོ། ། ། །
82

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་པོ་གསལ་
བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
མ་ལུས་འགྲོ་བའི་སྐྱབས་གཅིག་བཅོམ་ལྡན་འདས། ། དེ་སྲས་ཐུ་བོ་མི་ཕམ་འཇམ་པའི་དབྱངས། །
རྒྱལ་བས་ལུང་བསྟན་ཀླུ་སྒྲུབ་ཐོགས་མེད་སོགས། ། འཛམ་གླིང་མཁས་པའི་ཚོགས་ལ་གུས་བཏུད་ནས། ། རྒྱལ་
བའི་དགོངས་པ་མི་ཕམ་མགོན་ཉིད་ཀྱིས། ། ཇི་བཞིན་བཀྲལ་བའི་རྡོ་རྗེའི་དོན་བདུན་ཉིད། ། རྒྱལ་བ་གཉིས་
པ་ཡབ་སྲས་ཀྱིས་ཕྱེ་བའི། ། འཁྲུལ་མེད་སྲོལ་བཞིན་མདོར་བསྡུས་བཤད་པར་བྱ། ༈ དེ་ལ་འདིར་རྗེ་བཙུན་
བྱམས་མགོན་གྱིས་མཛད་པའི་བྱམས་ཆོས་སྡེ་ལྔ་ཞེས་ཡོངས་སུ་གྲགས་པའི་ནང་ཚན་བསྟན་བཅོས་རྒྱུད་བླ་མའི་
བརྗོད་བྱའི་དོན་གྱི་སྙིང་པོ་བསྡུས་ནས། རང་གཞན་ལ་ཕན་པ་དང་། ཁྱད་པར་བདག་ཉིད་ཀྱིས་རིང་ནས་རྗེ་
བཙུན་འདིའི་དགོངས་པ་འདི་བཞིན་འཆད་རྒྱུ་ཞིག་བྱུང་ན་སྙམ་པའི་འདུན་པས་བསྐུལ་ཏེ་འཆད་པ་ལ་གཉིས།
བཤད་བྱའི་སྡོམ་དགོད་པ་དང༌། དེའི་དོན་བཤད་པའོ། ། དང་པོ་ནི། རྒྱུད་བླ་མ་ལས། སངས་རྒྱས་ཆོས་
ཚོགས་ཁམས་དང་བྱང་ཆུབ་དང་། ། ཡོན་ཏན་སངས་རྒྱས་འཕྲིན་ལས་ཐ་མ་སྟེ། ། བསྟན་བཅོས་ཀུན་གྱི་ལུས་
ནི་མདོར་བསྡུ་ན། རྡོ་རྗེ་ཡི་ནི་གནས་བདུན་འདི་དག་གོ ། ཞེས་སོ། ། གཉིས་པ་ལ་གཉིས། དངོས་དང་།
ཕན་ཡོན་ནོ། ། དང་པོ་ལ་ བདུན་ཏེ། སངས་རྒྱས་དཀོན་ མཆོག་ དང་། ཆོས་དང་། དགེ་འདུན་དང་།
ཁམས་དང་། བྱང་ཆུབ་དང་། ཡོན་ཏན་དང་། འཕྲིན་ལས་སོ། །དང་པོ་ལ་གསུམ། མཚན་ཉིད། དབྱེ་བ།
སྐྱབས་ཀྱི་ཁྱད་པར་རོ། ། དང་པོ་ནི། འདུས་མ་བྱས་སོགས་ཡོན་ཏན་བརྒྱད་པོ་གང་རུང་དང་ལྡན་པའི་སྐྱབས་
གནས་མཐར་ཐུག འདིར་སངས་རྒྱས་དཀོན་མཆོག་གི་མཚན་ཉིད། སངས་རྒྱས་དཀོན་མཆོག་དེ་ཡོན་ཏན་
བརྒྱད་དང་ལྡན་པ་ཡིན་ཏེ། རང་དོན་ཆོས་སྐུའི་དབང་དུ་བྱས་ཏེ་སྐྱེ་འཇིག་དང་བྲལ་བའི་འདུས་མ་བྱས་རང་
བཞིན་རྣམ་དག་དང་། འབད་རྩོལ་ཉེ་བར་ཞི་བའི་གཞན་དོན་ལྷུན་གྱིས་གྲུབ་པ་གློ་བུར་རྣམ་དག་དང་། སོ་སོ་
རང་རིག་པ་ཇི་ལྟ་བ་རྟོགས་པའི་ཡེ་ཤེས་ཀྱིས་མངོན་སུམ་དུ་རྟོགས་ཀྱི་སྒྲ་རྟོག་ཙམ་གྱིས་རྫོགས་པར་རྟོགས་མི་ནུས་
པའི་ཡོན་ཏན་དང་། གཞན་དོན་གཟུགས་སྐུ་ལ་ཡོད་པའི་དབང་དུ་མཛད་ནས་ཇི་སྙེད་པ་མཐའ་དག་མཁྱེན་
83

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཡེ་ཤེས་དང་། བརྩེ་བ་ཐུགས་རྗེ་ཆེན་པོ་དང་། དེ་གཉིས་ཀྱི་ནུས་པའི་ཡོན་ཏན་དང་ལྡན་ཅིང་། དང་པོ་
གསུམ་སྡུད་བྱེད་ཀྱི་རང་དོན་ཕུན་ཚོགས་དང་། ཕྱི་མ་གསུམ་སྡུད་བྱེད་ཀྱི་གཞན་དོན་ཕུན་ཚོགས་གཉིས་ཏེ་ཡོན་
ཏན་བརྒྱད་དང་ལྡན་པའི་ཕྱིར་ཏེ། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། ། གཞན་གྱི་རྐྱེན་གྱིས་
རྟོགས་མིན་པ། ། མཁྱེན་དང་བརྩེ་དང་ནུས་པར་ལྡན། ། དོན་གཉིས་ལྡན་པའི་སངས་རྒྱས་ཉིད། ། ཅེས་
གསུངས་པའི་ཕྱིར། སྒྲུབ་བྱེད་ཀྱང་དེ་ཉིད་ལས། ཐོག་མ་དབུས་མཐའ་མེད་པ་ཡི། ། རང་བཞིན་ཡིན་ཕྱིར་
འདུས་མ་བྱས། ཞི་བ་ཆོས་ཀྱི་སྐུ་ཅན་ཕྱིར། ། ལྷུན་གྱིས་གྲུབ་ཅེས་བྱ་བར་བརྗོད། ། སོ་སོ་རང་གིས་རྟོགས་
པའི་ཕྱིར། ། གཞན་གྱི་རྐྱེན་གྱིས་རྟོགས་མིན་པ། ། དེ་ལྟར་རྣམ་གསུམ་རྟོགས་ཕྱིར་མཁྱེན། ། ལམ་སྟོན་ཕྱིར་
ན་ཐུགས་བརྩེ་བ། ། ནུས་པ་ཡེ་ཤེས་ཐུགས་རྗེ་ཡིས། ། སྡུག་བསྔལ་ཉོན་མོངས་སྤོང་ཕྱིར་རོ། ། དང་པོ་གསུམ་
གྱིས་རང་དོན་ཏེ། ། ཕྱི་མ་གསུམ་གྱིས་གཞན་དོན་ཡིན། ། ཞེས་གསུངས་པ་ལྟར་རོ། ། གཉིས་པ་དབྱེ་ན།
རང་དོན་ཆོས་སྐུ་དང་། གཞན་དོན་གཟུགས་སྐུ་གཉིས་སོ། དང་པོ་ལ་མཚན་ཉིད་དང་། དབྱེ་བའོ། ། དང་
པོ་ལ། གཙོ་བོར་ཡེ་ཤེས་ཀྱིས་ཐོབ་པས་རབ་ཏུ་བྱེ་བའི་ཐོབ་བྱ་མཐར་ཐུག ཆོས་སྐུའི་མཚན་ཉིད། དེ་ཡང་
དོན་གཙོ་བོར་བྱས་པ་སྟེ། གཞན་དུ་ན་ཞིབ་ཆ་དགོས་སོ། ། དབྱེ་ན། སྤངས་པ་མཐར་ཐུག་དང་། རྟོགས་པ་
མཐར་ཐུག་གོ ། དག་པ་གཉིས་ལྡན་གྱི་དབྱིངས་མཐར་ཐུག སྤངས་པ་མཐར་པ་ཐུག་གི་མཚན་ཉིད། ལྡོག་
པས་ཕྱེ་ན། རང་བཞིན་རྣམ་དག་དང་། གློ་བུར་རྣམ་དག་གི་སྐུ་གཉིས་ཏེ། འདིར་དེ་གཉིས་དོན་གཅིག་མིང་
གི་རྣམ་གྲངས་ཙམ་དུ་བྱའོ། ། དེའི་དང་པོ་ནི། རང་བཞིན་གྱིས་རྣམ་པར་དག་པའི་དབྱིངས་མཐར་ཐུག་པའི་
སྐུ་སྟེ། རང་བཞིན་རྣམ་དག་གི་ངོ་བོ་ཉིད་སྐུའི་མཚན་ཉིད་ཀྱང་ཡིན་ནོ། ། གཉིས་པ་ནི། གློ་བུར་གྱི་དྲི་མ་
མཐའ་དག་སྤངས་པས་ཁྱད་པར་དུ་བྱས་པའི་ཆོས་ཉིད་ཀྱི་སྐུ་སྟེ། གློ་བུར་རྣམ་དག་གི་ངོ་བོ་ཉིད་སྐུའི་མཚན་ཉིད་
ཀྱང་ཡིན་ནོ། ། གཉིས་པ་རྟོགས་པ་མཐར་ཐུག་ལ། ཇི་ལྟ་ཇི་སྙེད་མཁྱེན་པའི་ཡེ་ཤེས་མཐར་ཐུག་གཉིས་སོ། །
ལྡོག་པས་ཕྱེ་བ་ཙམ་སྟེ། གཉིས་ཀ་ཡིན་ཁྱབ་ཡིན་ལ། མཚན་ཉིད་ཀྱང་གོ་སླའོ། ། གཉིས་པ་ལ་མཚན་ཉིད་
དང་། དབྱེ་བའོ། ། དང་པོ་ནི། གཙོ་བོར་བསོད་ནམས་ཀྱི་ཚོགས་ཀྱིས་ཐོབ་པ་རབ་ཏུ་བྱེ་བའི་ཐོབ་བྱ་མཐར་
ཐུག་ཏུ་གྱུར་པའི་འཕགས་པ། གཟུགས་སྐུའི་མཚན་ཉིད། དབྱེ་ན། ལོངས་སྐུ་དང་། སྤྲུལ་སྐུའོ། ། ངེས་པ་
ལྔ་དང་ལྡན་པའི་གཟུགས་སྐུ། ལོངས་སྐུའི་མཚན་ཉིད། ངེས་པ་ལྔ་དང་མི་ལྡན་པའི་གཟུགས་སྐུ། སྤྲུལ་སྐུའི་
མཚན་ཉིད། དབྱེ་ན། མཆོག་གི་སྤྲུལ་སྐུ་སོགས་གསུམ་མོ། ། འདིར་མཚོན་ཙམ་སྟེ། ལྷག་མ་འགའ་ཞིག་བྱང་
ཆུབ་ཀྱི་སྐབས་སུ་བཤད་པར་བྱའོ། ། གཉིས་པ་ཆོས་དཀོན་མཆོག་ལ་མཚན་ཉིད་དང་། དབྱེ་བའོ། ། དང་པོ་
84

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
ནི། བསམ་དུ་མེད་པ་སོགས་ཡོན་ཏན་བརྒྱད་པོ་གང་རུང་དང་ལྡན་པའི་རྣམ་བྱང་བདེན་པ། ཆོས་དཀོན་
མཆོག་གི་མཚན་ཉིད། ཆོས་དཀོན་མཆོག་དེ་ཡོན་ཏན་དེ་བརྒྱད་དང་ལྡན་པ་ཡིན་ཏེ། འགོག་བདེན་གྱི་དབང་
དུ་བྱས་ན་ཡོད་མེད་ཀྱི་མཐའ་བཞིར་བསམ་དུ་མེད་པ་དང༌། ལས་ཉོན་གཉིས་ཅི་རིགས་མེད་པའི་ཞི་བ་དང་།
བདེན་འཛིན་གྱི་རྣམ་རྟོག་མེད་པའི་ཡོན་ཏན་རྣམས་དང་། ལམ་བདེན་གྱི་དབང་དུ་བྱས་ནས་ཉི་མ་དང་འདྲ་
བའི་ཡེ་ཤེས་དྲི་མས་དག་པ་དང་། དེ་ཁོ་ན་ཉིད་གསལ་བ་དང་། མི་མཐུན་ཕྱོགས་ཀྱི་གཉེན་པོའི་ཡོན་ཏན་
རྣམས་དང་། སྔ་མ་གསུམ་སྡུད་བྱེད་གང་ཞིག་ཆགས་པ་དང་བྲལ་བ་དོན་དམ་འགོག་བདེན་དང་། ཕྱི་མ་གསུམ་
སྡུད་བྱེད་གང་གིས་ཆགས་པ་དང་བྲལ་བྱེད་ཀུན་རྫོབ་ལམ་བདེན་གྱི་ཡོན་ཏན་གཉིས་ཏེ་བརྒྱུད་དང་ལྡན་པའི་ཕྱིར་
ཏེ། དེ་ཉིད་ལས། བསམ་མེད་གཉིས་མེད་རྟོག་མེད་པ། ། དག་གསལ་གཉེན་པོའི་ཕྱོགས་ཉིད་ཀྱིས། ། གང་
ཞིག་གང་གིས་ཆགས་བྲལ་བ། ། བདེན་གཉིས་མཚན་ཉིད་ཅན་དེ་ཆོས། ། ཆགས་བྲལ་ཉིད་ནི་འགོག་པ་
དང་། ། ལམ་གྱི་བདེན་པ་དག་གིས་བསྡུས། ། ཞེས་གསུངས་པའི་ཕྱིར་དང་། སྒྲུབ་བྱེད་ཀྱང་། དེ་ཉིད་ལས།
གོ་རིམ་བཞིན་དུ་དེ་དག་ཀྱང་། ། ཡོན་ཏན་གསུམ་གསུམ་གྱིས་རིག་བྱ། ། བརྟགས་མིན་ཕྱིར་དང་བརྗོད་མིན་
ཕྱིར། ། ། འཕགས་པས་མཁྱེན་ཕྱིར་བསམ་མེད་ཉིད། ། དེ་ཉིད་གཉིས་མེད་རྟོག་མེད་དེ། ། དག་སོགས་གསུམ་
•ནི་ཉི་བཞིན་ནོ། ། ཞེས་གསུངས་པ་ལྟར་རོ། ། གཉིས་པ་དབྱེ་ན། འགོག་བདེན་དང་། ལམ་བདེན་གཉིས་
སོ། ། དང་པོ་ལ་མཚན་ཉིད་དང་། དབྱེ་བའོ། ། ལམ་བདེན་གྱི་སྟོབས་ཀྱིས་ཐོབ་པའི་བྲལ་འབྲས། འགོག་
བདེན་གྱི་མཚན་ཉིད། དབྱེ་ན་ཐེག་པ་གསུམ་གྱི་དབྱེ་བས་གསུམ་མོ། ། འགོག་བདེན་ཐོབ་བྱེད་ཀྱི་རིགས་སུ་
གནས་པའི་རྣམ་བྱང་བདེན་པ། ལམ་བདེན་གྱི་མཚན་ཉིད། དབྱེ་ན་སྔར་ལྟར་གསུམ་མོ། ། ཆོས་དཀོན་
མཆོག་དངོས་ནི། དེ་གཉིས་ཡིན་གྱི། ལུང་གི་ཆོས་རྣམས་ནི་དེ་དངོས་མིན་ནོ། །
གསུམ་པ་དགེ་འདུན་དཀོན་མཆོག་ལ་མཚན་ཉིད་དང་། དབྱེ་བའོ། ། རིག་གྲོལ་གྱི་ཡོན་ཏན་བརྒྱུད་པོ་
གང་རུང་དང་ལྡན་པའི་འཕགས་པ། དགེ་འདུན་དཀོན་མཆོག་གི་མཚན་ཉིད། དབྱེ་ན། ཐེག་པ་ཆེ་ཆུང་གི་
དགེ་འདུན་དཀོན་མཆོག་གཉིས། དེ་བརྒྱད་པོ་གང་རུང་དང་ལྡན་པའི་ཐེག་ཆེན་འཕགས་པ། ཐེག་ཆེན་གྱི་
དགེ་འདུན་དཀོན་མཆོག་གི་མཚན་ཉིད། ཐེག་ཆེན་གྱི་དགེ་འདུན་དཀོན་མཆོག་དེ་རིག་གྲོལ་གྱི་ཡོན་ཏན་བརྒྱད་
དང་ལྡན་པ་ཡིན་ཏེ། འགྲོ་སོགས་ཆོས་ཐམས་ཅད་ཀྱི་ཆོས་ཉིད་རྟོགས་པ་ཇི་ལྟ་བ་རིག་པ། རིགས་ཡོད་པ་སོགས་
ཀུན་རྫོབ་པའི་ཆོས་རྣམས་རྟོགས་པ་ཇི་སྙེད་པ་རིག་པ། ཡེ་ཤེས་དེ་གཉིས་རྟོགས་པ་སོ་སོ་རང་གིས་རིག་པའི་ཡོན་
ཏན་དང་། འདོད་ཆགས་སོགས་ཆགས་སྒྲིབ། མ་རིག་བག་ཆགས་སོགས་ཐོགས་སྒྲིབ། རང་ཉིད་གཅིག་བུ་ཞི་

་ ༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེ་སོགས་དམན་སྒྲིབ་ལས་གྲོལ་བ་གསུམ་དང༌། སྔ་མ་གསུམ་སྡུད་བྱེད་ཀྱི་རིག་པའི་ཡོན་ཏན་དང་། ཕྱི་མ་
གསུམ་སྡུད་བྱེད་ཀྱི་གྲོལ་བའི་ཡོན་ཏན་གཉིས་ཏེ་བརྒྱད་དང་ལྡན་པའི་ཕྱིར་ཏེ། དེ་ཉིད་ལས། ཇི་ལྟ་ཇི་སྙེད་ནང་
གི་ནི། ། ཡེ་ཤེས་གཟིགས་པ་དག་པའི་ཕྱིར། ། བློ་ལྡན་ཕྱིར་མི་ལྡོག་པའི་ཚོགས། ། བླ་མེད་ཡོན་ཏན་དང་ལྡན་
ཉིད། ། ཅེས་གསུངས་ཤིང་། སྒྲུབ་བྱེད་ཀྱང་དེར། འགྲོ་བ་ཞི་བའི་ཆོས་ཉིད་དུ། ། རྟོགས་ཕྱིར་ཇི་ལྟ་ཉིད་དེ་
ཡང་། ། རང་བཞིན་གྱིས་ནི་ཡོངས་དག་ཕྱིར། ། ཉོན་མོངས་གདོད་ནས་ཟད་ཕྱིར་རོ། ། ཤེས་བྱ་མཐར་ཐུག་
རྟོགས་པའི་བློས། ། ཐམས་ཅད་མཁྱེན་པའི་ཆོས་ཉིད་ནི། སེམས་ཅན་ཐམས་ཅད་ལ་ཡོད་པར། ། མཐོང་ཕྱིར་
ཇི་སྙེད་ཡོད་པ་ཉིད། ། དེ་ལྟར་རྟོགས་པ་གང་ཡིན་དེ། ། སོ་སོ་རང་ཤེས་མཐོང་བ་ཉིད། ། དྲི་མེད་དབྱིངས་ལ་
ཆགས་མེད་དང་། ། ཐོགས་མེད་ཕྱིར་དེ་དག་པ་ཡིན། ། ཡེ་ཤེས་དམིགས་པ་དག་པས་ན། ། སངས་རྒྱས་ཡེ་
ཤེས་བླ་མེད་ཕྱིར། ། འཕགས་པ་ཕྱིར་མི་ལྡོག་པ་ནི། ། ལུས་ཅན་ཀུན་གྱི་སྐྱབས་ཡིན་ནོ། ། ཞེས་གསུངས་པ་
ལྟར་ཏེ། རྐང་པ་ཕྱི་མ་གཉིས་ཀྱིས་དམན་སྒྲིབ་ལས་གྲོལ་བར་བསྟན་པ་ཡིན་ནོ། ། གཞུང་འདིས་ཇི་སྙེད་པ་
གཟིགས་པའི་ཡེ་ཤེས་འཆད་པའི་ཚེ་སེམས་ཅན་ཐམས་ཅད་ལ་སངས་རྒྱས་ཀྱི་རིགས་ཡོད་པར་རྟོགས་པའི་ཆ་ནས་
བཤད་པ་ནི་དགོས་པ་དང་བཅས་པའོ། ། གསུམ་པ་ལ་གཉིས། སྐྱབས་གསུམ་དུ་འཇོག་པའི་ཚུལ། དོན་དམ་
པའི་སྐྱབས་དང་ཀུན་རྫོབ་པའི་སྐྱབས་ཀྱི་ཁྱད་པར་རོ། ། དང་པོ་ནི། སྤྱིར་རིགས་ཅན་གསུམ་གྱིས་དཀོན་
མཆོག་གསུམ་ལ་སྐྱབས་སུ་འགྲོ་བ་ཡིན་ཏེ། དེ་གསུམ་གྱིས་སངས་རྒྱས་བཅོམ་ལྡན་འདས་ལ་སྐྱབས་སྟོན་པ་པོ་
དང༌། དམ་པའི་ཆོས་ལ་སྐྱབས་དངོས་དང་། དགེ་འདུན་ལ་སྐྱབས་སྒྲུབ་པའི་ཟླ་གྲོགས་སུ་དམ་བཅའ་བའི་སྒོ་
ནས་སྐྱབས་སུ་འགྲོ་བའི་ཕྱིར། སོ་སོའི་དབང་དུ་བྱས་ན་ཉན་ཐོས་ཀྱིས་དགེ་འདུན་དང་རང་རྒྱལ་གྱིས་ཆོས་དང་
ཐེག་ཆེན་གྱི་རིགས་ཅན་གྱིས་སངས་རྒྱས་དཀོན་མཆོག་ལ་གཙོ་བོར་སྐྱབས་སུ་འགྲོ་པའི་སྒོ་ནས་དེ་གསུམ་གྱི་སྐྱབས་
སུ་བཞག་པ་དང་། ལམ་དུ་མ་ཞུགས་ཀྱང་དཀོན་མཆོག་གསུམ་ལ་སོ་སོར་མཆོད་པ་སོགས་བྱ་བ་བྱེད་པའི་མོས་པ་
གསུམ་གྱི་དབང་དུ་བྱས་ནས། དཀོན་མཆོག་གསུམ་རིགས་ཅན་གསུམ་གྱི་སྐྱབས་སུ་བཞག་པ་ཡིན་ཏེ། དེ་ཉིད་
ལས། སྟོན་པ་བསྟན་པ་སློབ་དོན་གྱིས། ། ཐེག་པ་གསུམ་དང་བྱེད་གསུམ་ལ། ། མོས་པ་རྣམས་ཀྱི་དབང་བྱས་
ནས། ། སྐྱབས་གསུམ་རྣམ་པར་བཞག་པ་ཡིན། ། ཞེས་གསུངས་པ་ལྟར་རོ། །གཉིས་པ་ལ། དོན་དམ་པའི་
སྐྱབས་ནི། ལམ་གྱི་བགྲོད་པ་མཐར་ཕྱིན་པའི་སངས་རྒྱས་ཁོ་ན་ལ་བྱེད་ཅིང་། ཀུན་རྫོབ་པའི་སྐྱབས་ནི་དེ་ལས་
ལྡོག་པ་སྟེ། དེ་ཉིད་ལས། དམ་པའི་དོན་དུ་འགྲོ་བ་ཡི། ། སྐྱབས་ནི་སངས་རྒྱས་ཉག་གཅིག་ཡིན། ། ཞེས་སོ།
དཀོན་མཆོག་ཅེས་བརྗོད་པའི་རྒྱུ་མཚན་ཡོད་དེ། དེ་ཉིད་ལས། འབྱུང་བ་དཀོན་ཕྱིར་དྲི་མེད་ཕྱིར ། མཐུ་
86

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
ལྡན་ཕྱིར་དང་འཇིག་རྟེན་གྱི། ། རྒྱན་གྱུར་ཕྱིར་དང་མཆོག་ཉིད་ཕྱིར། ། འགྱུར་བ་མེད་ཕྱིར་དཀོན་མཆོག་
ཉིད། ། ཅེས་གསུངས་པ་ལྟར་རོ། ། བཞི་བ་རྒྱུ་རིགས་སམ་ཁམས་ལ་བཞི། མཚན་ཉིད། དབྱེ་བ། སོ་སོའི་
དོན། སེམས་ཅན་ཐམས་ཅད་ལ་སངས་རྒྱས་ཀྱི་རིགས་ཡོད་པའི་སྒྲུབ་བྱེད་དོ། ། དང་པོ་ལ། འདིར་ཁམས་
ཞེས་པ་རིགས་ཀྱི་དོན་ཡིན་པས་སྤྱིར་སངས་རྒྱས་སུ་འགྱུར་རུང་། སངས་རྒྱུས་ཀྱི་རིགས་ཀྱི་མཚན་ཉིད། དབྱེ་ན།
རང་བཞིན་གནས་རིགས་དང་། རྒྱུས་འགྱུར་གྱི་རིགས་གཉིས། དང་པོ་ལ་མཚན་ཉིད་དང༌། དབྱེ་བའོ། །
སེམས་ཅན་གྱི་རྒྱུད་ཀྱི་ཆོས་སྐུར་འགྱུར་རུང་གིས་བསྡུས་པའི་དེ་བཞིན་ཉིད། རང་བཞིན་གནས་རིགས་ཀྱི་མཚན་
ཉིད། དབྱེ་ན། ལམ་དུ་ཞུགས་མ་ཞུགས་ཀྱི་གང་ཟག་གི་རྒྱུད་ཀྱི་རང་བཞིན་གནས་རིགས་གཉིས་སམ། ཐེག་པ་
གསུམ་གྱི་དབྱེ་བས་གསུམ། གཉིས་པ་ལ་མཚན་ཉིད་དང་། དབྱེ་བའོ། ། འདུས་བྱས་ཀྱིས་བསྡུས་པའི་སངས་
རྒྱས་ཀྱི་སྐུར་འགྱུར་རུང་། རྒྱས་འགྱུར་གྱི་རིགས་ཀྱི་མཚན་ཉིད། ལམ་དུ་ཞུགས་མ་ཞུགས་དང་ཐེག་པའི་དབྱེ་
བས་སྔར་ལྟར་རོ། ། གསུམ་པ་རང་བཞིན་གནས་རིགས་དང་། རྒྱས་འགྱུར་གྱི་རིགས་གཉིས་ལས་ཕྱི་མ་ནི།
སེམས་ཅན་དང་དེའི་རྒྱུད་ཀྱི་དགེ་བའི་སེམས་སེམས་བྱུང་རྣམས་དང་ལྡན་མིན་འདུ་བྱེད་ཀྱིས་བསྡུས་པ་འགའ་
ཞིག་དང་། ཁྱད་པར་ངེས་འབྱུང་སྙིང་རྗེ་ཆེན་པོ་བྱང་ཆུབ་ཀྱི་སེམས་སྟོང་ཉིད་རྟོགས་པའི་ཤེས་རབ་སོགས་ལ་
བྱེད་ཅིང་། དེ་ཐམས་ཅད་སངས་རྒྱས་ཀྱི་རིགས་ཡིན་པས་སངས་རྒྱས་སུ་འགྱུར་བ་ཡིན་ལ། དེ་ཡང་སངས་རྒྱས་
ཀྱི་སའི་འདུས་བྱས་ཀྱི་སྐུར་འགྱུར་རུང་ཡིན་ཏེ་གོ་སླའོ། ། སྔ་མ་རང་བཞིན་གནས་རིགས་ནི། སངས་རྒྱས་ཀྱི་
སའི་ངོ་བོ་ཉིད་སྐུར་འགྱུར་རུང་ཡིན་ལ། དེ་ནི་སེམས་ཅན་ཐམས་ཅད་ཀྱི་སེམས་རང་བཞིན་གྱིས་སྟོང་པ་ཉིད་ལ་
འཇོག་པ་ཡིན་གྱི། གཞན་ལ་མིན་ནོ། སེམས་ཅན་ཐམས་ཅད་འཚང་རྒྱུ་བའི་རྒྱུ་མཚན་ཡང་། སེམས་ཅན་
ཐམས་ཅད་ཀྱི་རྒྱུད་ལ་སྤྱིར་སངས་རྒྱས་ཀྱི་རིགས་ཡོད་པས་ཡིན་ལ། ཁྱད་པར་རང་བཞིན་གནས་རིགས་ཡོད་
པའི་རྒྱུ་མཚན་གྱིས་ཡིན་ནོ། ། དེས་ན་སེམས་ཅན་ཐམས་ཅད་མཐོར་འཚང་རྒྱ་ཞེས་པ་ནི། གཞན་གྱི་ཚིག་རྗེས་
འབྲང་བ་ཙམ་མ་ཡིན་པར་ལུང་དང་རིགས་པ་ཡང་དག་གིས་ངེས་པ་ལ། སེམས་ཅན་ཐམས་ཅད་ཀྱི་སེམས་
བདེན་པས་སྟོང་ཚུལ་ལེགས་པར་ངེས་དགོས། དེ་ལ་སྤྱིར་བདེན་གཉིས་ཀྱི་འཇོག་ཚུལ་ལེགས་པར་ཤེས་དགོས།
ཁྱད་པར་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་དང་། བྱ་བྱེད་ཀྱི་རྟེན་འབྲེལ་འཐད་པ་
གཉིས་མི་འགལ་བའི་ཚུལ་ལེགས་པར་ཤེས་དགོས། དེ་ལ་བརྟེན་ནས་སེམས་རང་བཞིན་གྱིས་མ་གྲུབ་པའི་འོད་
གསལ་བ་དང་། དྲི་མ་རྣམས་སྤྲིན་བཞིན་དུ་གློ་བུར་བ་ཡིན་ཚུལ་ཤེས་དགོས། དེ་ལ་བརྟེན་ནས་དྲི་མ་གཉེན་
པོའི་སྟོབས་ཀྱིས་སྤོང་ནུས་ཤིང་། ལམ་བསྒོམས་ན་ནི་མཐར་འཚང་རྒྱུ་བའི་ཚུལ་རྣམས་ལ་ཚིག་ཙམ་མ་ཡིན་པར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིགས་པ་ཡང་དག་གིས་ངེས་པ་རྙེད་དགོས་པས། རང་བཞིན་གནས་རིགས་མིང་ཙམ་གྱིས་འཇོག་སླ་ཡང་།
དོན་ལེགས་པར་ངེས་པའི་སྒོ་ནས་འཇོག་ཤིན་ཏུ་དཀའ་འོ། ། སེམས་ཅན་ཐམས་ཅད་འཚང་རྒྱ་ཞེས་པ་ཡང་ཐོབ་
བྱེད་ཀྱི་ཐབས་ལམ་བསྒོམས་པ་ཞིག་བྱུང་ན་དེ་ལ་བརྟེན་ནས་རིམ་གྱིས་འཚང་རྒྱ་བར་འགྱུར་ཞེས་པའི་དོན་ཡིན་
གྱི། འབད་མེད་དུ་གྲོལ་བ་མིན་ཏེ། རྫུ་འཕྲུལ་ཐོབ་ན་ནམ་མཁའ་ལ་འགྲོ་ནུས་ཞེས་པ་བཞིན་ནོ། ། རིགས་ཀྱི་
གནས་ཚུལ་མཐའ་དག་རྟོགས་དཀའ་བ་ལ་དགོངས་ནས། རྒྱུད་བླ་མ་ལས། དཀོན་མཆོག་གསུམ་པོ་འདི་ཡི་
རིགས། ། ཐམས་ཅད་གཟིགས་པ་རྣམས་ཀྱི་ཡུལ། ། དེ་ཡང་རྣམ་བཞི་གོ་རིམ་བཞིན། ། རྒྱུ་བཞི་ཡིས་ནི་
བསམ་མི་ཁྱབ། ། ཅེས་སོགས་གསུངས་ཏེ། མང་དུ་དོགས་ནས་མ་བྲིས་སོ། ། དེས་ན་ཇི་སྲིད་ཐལ་འགྱུར་བ་
ལྟར་བདེན་གཉིས་ཀྱི་རྣམ་གཞག་སྤྱི་དང་ཁྱད་པར་འཁོར་འདས་ཀྱི་ཆོས་རྣམས་རང་བཞིན་གྱིས་གྲུབ་པ་རྡུལ་ཙམ་
ཡང་མེད་པ་དང་། ཀུན་རྫོབ་ཀྱི་བྱ་བྱེད་ཐམས་ཅད་འཐད་པའི་གཉིས་ཚོགས་དེ་འགལ་མེད་འཐད་ལྡན་དུ་སྙིང་
ནས་འཇོག་མི་ཐུབ་པ་དེ་སྲིད་དུ་བདེན་གཉིས་འཇོག་ཚུལ་ལེགས་པར་མི་ཤེས་པས། སེམས་ཅན་ཐམས་ཅད་
འཚང་རྒྱུ་ཞེས་ཁས་བླངས་ཀྱང་ཚིག་རྗེས་འབྲང་བའི་དམ་བཅའ་ཙམ་ཞིག་ཏུ་ཟད་པའི་ཕྱིར་ན། ད་ལྟའི་བྱིས་
པའི་བློ་ཅན་དག་གིས་ནི་སྒྲ་སྤྱི་ཙམ་ཞིག་ལས་ལེགས་པར་མཐོང་སྙམ་པ་མེད་དོ། ། སེམས་ཅན་གྱི་སེམས་རང་
བཞིན་གྱིས་རྣམ་པར་དག་པ་དེ་ཉིད་ལམ་གྱིས་རྟོགས་ཤིང་གོམས་པར་བྱས་པའི་མཐར་སེམས་རྒྱུད་ཀྱི་སྟེང་དུ་གློ་
བུར་གྱི་དྲི་མ་མཐའ་དག་སླར་མི་སྐྱེ་བའི་ཆོས་ཅན་དུ་བྱས་པའི་ཚུལ་གྱིས་ཟད་ཅིང་བཀག་པ་ན། ངོ་བོ་ཉིད་སྐུར་
གྱུར་པ་ཡིན་ལ། དེར་མ་གྱུར་བར་དུ་དྲི་མ་མ་སྤངས་པའི་ཆོས་ཉིད་ཡིན་པས། དེ་ལ་རང་བཞིན་གནས་རིགས་
དང་དེ་བཞིན་གཤེགས་པའི་སྙིང་པོ་ཞེས་བྱ་ཞིང་། དེ་དང་རྒྱས་འགྱུར་གྱི་རིགས་གཉིས་ཀའང་སེམས་ ཅན་
ཐམས་ཅད་ལ་ཡོད་པས། སེམས་ཅན་ཐམས་ཅད་དེ་བཞིན་གཤེགས་པའི་སྙིང་པོ་ཅན་ཞེས་བྱ་སྟེ། རྒྱུད་བླ་མ་
ལས། རིགས་ཡོད་ཕྱིར་ན་ལུས་ཅན་ཀུན། ། རྟག་ཏུ་སངས་རྒྱས་སྙིང་པོ་ཅན། ། ཞེས་གསུངས་སོ། ། སྐྱབས་
འགྲོ་དང་དད་པ་དང་སྙིང་རྗེ་དང་བྱམས་པ་དང་དགེ་བ་ལ་སྤྲོ་བ་སོགས་ཡོད་ན། རིགས་ཀྱི་རྟགས་ཁྱད་པར་ཅན་
ཡིན་ནོ། ། ཤར་ནུབ་ཀྱི་ནམ་མཁའི་ངོ་བོ་ལ་རིགས་མི་འདྲ་བ་མེད་པ་ལྟར་སེམས་ཅན་གྱི་སེམས་བདེན་སྟོང་དང་
སངས་རྒྱས་ཀྱི་ཐུགས་བདེན་སྟོང་གཉིས་ངོ་བོ་ལ་རིགས་མི་འདྲ་བའི་ཐ་དད་མེད་ཀྱང་། དྲི་མ་དང་བཅས་མ་
བཅས་ཀྱི་དབང་གིས་ལྡོག་པ་ཐ་དད་དུ་འཇོག་པ་ཡིན་ལ། བདེན་སྟོང་གཉིས་ཀ་སྔ་ཕྱི་ཐམས་ཅད་ལ་ཡོད་ཅིང་།
ཁྱད་པར་བདེན་སྟོང་ཕྱི་མ་ངོ་བོ་ཉིད་སྐུ་ཡིན་ཡང་། ངོ་བོ་ཉིད་སྐུ་སེམས་ཅན་དང་སངས་རྒྱས་གཉིས་ཀའི་གནས་
སྐབས་སུ་ཡོད་མི་དགོས་པའི་ཚུལ་དེ་རིགས་པ་ཡང་དག་གིས་ཤེས་དགོས་ཏེ། མགོ་འཁོར་བར་མི་བྱའོ། །

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
སངས་རྒྱས་མ་ཐག་པའི་ཚེ་སེམས་བདེན་སྟོང་དེ་གསར་དུ་སངས་རྒྱས་པ་ཡིན་པས། དེ་ལྟ་ན་དེ་མི་རྟག་པར་
འགྱུར་རམ་སྙམ་དུ་དགོས་པར་མི་བྱ་སྟེ། ནམ་སྒྲིབ་པ་མཐའ་དག་གསར་དུ་སྤངས་པའི་ཚེ་དེ་སྤངས་པའི་ལྡོག་ཆ་
ནས་ངོ་བོ་ཉིད་སྐུར་འཇོག་པ་ཡིན་གྱི། དེའི་སྔོན་དུ་ངོ་བོ་ཉིད་སྐུའི་ཐ་སྙད་མི་འཐོབ་པའི་ཕྱིར་རོ། ། དེ་མི་རྟག་
པར་མི་འགྱུར་ཏེ། དེའི་ཚེ་བདེན་སྟོང་ཙམ་དེ་གསར་དུ་བྱུང་བ་མིན་པར་སྔར་ནས་ཀྱང་ཡོད་པའི་ཕྱིར་རོ། །
དེས་ན་མཁས་རྨོངས་ལ་གྲགས་པའི་རྟག་པ་འཇོག་ཚུལ་ལ་ཁྱད་པར་ཡོད་པས་བླུན་པོའི་འདོད་པ་ལྟར་རྟག་པའི་
དོན་ལ་འཁྲུལ་བར་མི་བྱ་སྟེ། འདི་དག་ཞིབ་ཏུ་འཆད་དགོས་ནའང་མང་དུ་དོགས་སོ། ། བཞི་བ་སེམས་ཅན་
ཐམས་ཅད་ལ་སངས་རྒྱས་ཀྱི་ཁམས་ཡོད་པའི་སྒྲུབ་བྱེད་བཤད་པ་ལ་གཉིས། སྒྲུབ་བྱེད་སྤྱིར་བསྟན་པ་དང་།
ཁམས་དྲི་མས་སྒྲིབ་ཚུལ་དཔེ་དོན་སྦྱར་ཏེ་བཤད་པའོ། ། དང་པོ་ལ། རྒྱུད་བླ་རྩ་འགྲེལ་ལས་རྒྱུ་མཚན་དུ་མ་
བཤད་ཀྱང་། འདིར་གོ་བདེ་བའི་དབང་དུ་བྱས་ན། སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་
ཡོད་པ་ཡིན་ཏེ། དེ་ཐམས་ཅད་ཀྱི་རྒྱུད་ལ་སངས་རྒྱས་ཀྱི་འཕྲིན་ལས་འཇུག་རུང་ཡིན་ཞིང་སེམས་རང་བཞིན་
གྱིས་རྣམ་པར་དོག་པ་ལ་གློ་བུར་གྱི་དྲི་མས་སྒྲིབ་པ་དེ་ཉིད་ལམ་བསྒོམས་པའི་སྟོབས་ཀྱིས་སྤོང་ནུས་སུ་འགྲུབ་པའི་
ཕྱིར་ཏེ། སངས་རྒྱས་བཅོམ་ལྡན་འདས་རྣམས་ཀྱིས་སེམས་ཅན་ཐམས་ཅད་ཀྱི་རྒྱུད་ལ་དགེ་བའི་རྩ་བ་བསྐྱེད་
པའི་འཕྲིན་ལས་མཛད་པའི་ཕྱིར་དང་། གང་ཟག་དང་ཆོས་ཀྱི་བདག་འཛིན་གཉིས་ཀྱང་ཞེན་ཡུལ་འཁྲུལ་བའི་
ཕྱིར། དཔེར་ན་ཐག་ཁྲ་ལ་སྦྲུལ་འཛིན་གྱི་བློ་བཞིན་ནོ། ། དེ་ལྟར་ཡང་། འཕགས་པ་ཀླུ་སྒྲུབ་ཀྱིས། དེ་ནི་རང་
གཞན་གཉིས་ཀ་དང་། ། དུས་གསུམ་ཉིད་དུ་མ་ཐོབ་ཕྱིར། ། ངར་འཛིན་པར་ནི་ཟད་པར་འགྱུར། ། དེ་ལས་
ལས་དང་སྐྱེ་བ་ཡང་། ། ཞེས་དང་། རྣམ་འགྲེལ་ལས་ཀྱང་། རྒྱུ་ཡོད་ཕྱིར་ན་རྒྱུ་ཡི་ནི། ། གཉེན་པོས་བསྒོམས་
པས་ཟད་ཕྱིར་རོ། ། ཞེས་མང་དུ་གསུངས་པ་ལྟར་རོ། གལ་ཏེ་སེམས་ཅན་གྱི་སེམས་བདེན་སྟོང་རང་བཞིན་དུ་
གནས་པའི་རིགས་ཡིན་ཀྱང༌། རྒྱུ་འབྲས་ཀྱི་བྱ་བ་བྱེད་མི་ནུས་པའི་འདུས་མ་བྱས་ཡིན་པས། དེ་ལ་བརྟེན་ནས་
སངས་རྒྱས་སུ་འགྱུར་བ་འབད་པས་བསྒྲུབས་པ་དེས་ཅི་བྱ་ཞེ་ན། སྐྱོན་མེད་དེ། དེའི་དགོངས་པ་ནི་སྤྱིར་ཆོས་
ཐམས་ཅད་རང་བཞིན་གྱིས་སྟོང་བཞིན་དུ་བྱ་བྱེད་འཐད་ཅིང་། ཆོས་ཅན་ཀུན་རྫོབ་པའི་ཆོས་ཐམས་ཅད་ནི་
ཆོས་ཉིད་སྟོང་བའི་འཕྲུལ་ལས་འཆར་བ་ལྟར། སེམས་དང་སེམས་བདེན་པས་སྟོང་པའི་རྣམ་འགྱུར་ལས་འཁོར་
འདས་ཀྱི་ཆོས་རྣམས་སྣང་གི ། བདེན་པར་གྲུབ་ན་བྱ་བྱེད་མི་འཐད་པར་འགྱུར་བའི་ཕྱིར། དེ་སྐད་དུའང་།
རང་བཞིན་གྱིས་ནི་སྟོང་བ་ལ། ། བྱ་བྱེད་འཐད་པའང་མི་འགལ་ཞིང་། ། ཞེས་དང་། ཆོས་རྣམས་རང་བཞིན་
འགའ་ཡོད་ན། ། མྱ་ངན་འདས་པ་མི་རུང་ཞིང་། ། སྤྲོས་ཀུན་ལྡོག་པ་མེད་པར་གསུངས། ། ཞེས་འབྱུང་བ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟར་རོ། ། དེ་ལྟ་ནའང་སེམས་བདེན་སྟོང་དེས་འཁོར་འདས་ཀྱི་ཆོས་གཞན་གྱི་བརྟེན་པའི་གཞི་བྱེད་པ་ཡིན་གྱི།
སྐྱེད་བྱེད་ཀྱི་རྒྱུ་བྱེད་པ་མིན་ནོ། ། གཞན་ཡང་། ནམ་མཁའ་ཐོགས་བཅས་བཀག་ཙམ་ལ་འཇོག་ཅིང་། དེ་ལ་
གནས་སྐབས་སྤྲིན་སོགས་ཀྱི་སྒྲིབ་པ་ཡོད་ཀྱང་། ནམ་མཁའི་ངོ་བོ་ནི་ཆོས་ཀུན་དང་ཕྱོགས་ཀུན་ཁྱབ་པ་དང་སྒྲིབ་
མེད་ཀྱི་རང་བཞིན་ཅན་ཡིན་པ་ལྟར། སེམས་ཅན་གྱི་སེམས་རང་བཞིན་གྱིས་རྣམ་པར་དག་པའི་སྟོང་བ་ཉིད་དེ་
ཡང་དགག་བྱ་བདེན་གྲུབ་བཀག་ཙམ་ལ་འཇོག་ཅིང་། དེ་ལ་གནས་སྐབས་སྤྲིན་ལྟ་བུའི་དྲི་མས་བསྒྲིབས་པ་ཡོད་
ཀྱང་ངོ་བོ་ནི་དྲི་མའི་རང་བཞིན་ལ་མ་ཞུགས་ཤིང་སྔ་ཕྱི་ཀུན་ཏུའང་ཡོད་པའི་ཕྱིར་ཏེ། རྒྱུད་བླ་ལས། ནམ་
མཁའ་ཀུན་ཏུ་རྗེས་སོང་ལྟར། ། སེམས་ཀྱི་རང་བཞིན་དྲི་མེད་དབྱིངས། ། དེ་བཞིན་ཀུན་ཏུ་འགྲོ་བ་ཉིད། །
དེ་སྤྱིའི་མཚན་ཉིད་ཉེས་པ་དང་། ། ཡོན་ཏན་མཐར་ཐུག་ཁྱབ་པ་སྟེ། ། གཟུགས་ཀྱི་རྣམ་པ་དམན་པ་དང་། །
བར་མ་མཆོག་ལ་ནམ་ མཁའ་བཞིན། ། ཉེས་པ་གློ་བུར་ལྡན་པ་དང་། ༑ ཡོན་ཏན་རང་བཞིན་ཉིད་ལྡན་
ཕྱིར། ། ཇི་ལྟར་སྔར་བཞིན་ཕྱིས་དེ་བཞིན། ། འགྱུར་བ་མེད་པའི་ཆོས་ཉིད་དོ། ། ཇི་ལྟར་ནམ་མཁའ་ཀུན་
སོང་བ། ། ཕྲ་ཕྱིར་ཉེས་པས་གོས་པ་མེད། ། དེ་བཞིན་སེམས་ཅན་ཐམས་ཅད་ལ། ། གནས་འདི་ཉེ་བར་གོས་
པ་མེད། ། ཅེས་གསུངས་པ་ལྟར་རོ། ། སྡུད་པ་ལས་ཀྱང་། ནམ་མཁའི་ཁམས་ནི་ཤར་གྱི་ཕྱོགས་དང་ལྷོ་ཕྱོགས་
དང༌། ། དེ་བཞིན་ནུབ་ཀྱི་ཕྱོགས་དང་བྱང་ཕྱོགས་པ་མཐའ་ཡས། ། སྟེང་དང་འོག་དང་ཕྱོགས་བཅུའི་འཇིག་
རྟེན་རྣམས་ནའང་ཡོད། ། ཐ་དད་གྱུར་པ་མེད་ཅིང་བྱེ་བྲག་གྱུར་པའང་མེད། ། འདས་པའི་དེ་བཞིན་ཉིད་
གང་མ་བྱོན་དེ་བཞིན་ཉིད། ། ད་ལྟར་དེ་བཞིན་ཉིད་གང་དགྲ་བཅོམ་དེ་བཞིན་ཉིད། ། ཆོས་ཀུན་དེ་བཞིན་
ཉིད་གང་རྒྱལ་བའི་དེ་བཞིན་ཉིད། ། ཅེས་དང་། འཇིག་རྟེན་དེ་བཞིན་ཉིད་དང་དགྲ་བཅོམ་དེ་བཞིན་
ཉིད། ། རང་རྒྱལ་དེ་བཞིན་ཉིད་དང་རྒྱལ་སྲས་དེ་བཞིན་ཉིད། ། གཅིག་པ་ཉིད་དེ་དངོས་བྲལ་གཞན་མིན་དེ་
བཞིན་ཉིད། ། ཅེས་འཁོར་འདས་རང་བཞིན་གྱིས་སྟོང་བའི་ཆོས་དབྱིངས་རྣམས་རིགས་གཅིག་པར་བསྟན་
ཏོ། ། ཆོས་རྣམས་ཀྱི་དེ་བཞིན་ཉིད་ཐམས་ཅད་རིགས་གཅིག་ཡིན་ཀྱང་གཅིག་མ་ཡིན་པའི་ཚུལ་ལེགས་པར་ཤེས་
ན་ནི། ལྟ་ངན་མང་པོ་སྤོང་ནུས་སོ། ། ཡང་། ནམ་མཁའ་ལ་རླུང་། དེ་ལ་ཆུ། དེ་ལ་ས་བརྟེན་པ་ཡིན་ཡང་།
ནམ་མཁའ་ནི་དེ་རྣམས་ལ་བརྟེན་པ་མིན་པ་ལྟར། སེམས་རང་བཞིན་གྱིས་རྣམ་པར་དག་པ་ལ་ཚུལ་མིན་ཡིད་
བྱེད་དང་། དེ་ལ་ལས་ཉོན་དང་། དེ་ལ་བརྟེན་ནས་ཕུང་ཁམས་སོགས་འབྱུང་ཡང་། སེམས་བདེན་པས་སྟོང་
པའི་རང་བཞིན་དེ་དེ་རྣམས་ལ་རག་ལས་པའི་ཚུལ་གྱིས་བརྟེན་པ་མིན་ཏེ། དེ་ལྟར་རྒྱུད་བླ་ལས། ས་ནི་ཆུ་ལ་ཆུ་
རླུང་ལ། ། རླུང་ནི་མཁའ་ལ་རབ་ཏུ་གནས། ། མཁའ་ནི་རླུང་དང་ཆུ་དག་དང་། ། ས་ཡི་ཁམས་ལ་གནས་མ་

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
ཡིན། ། དེ་བཞིན་ཕུང་པོ་ཁམས་དབང་རྣམས། ། ལས་དང་ཉོན་མོངས་དག་ལ་གནས། ། ལས་དང་ཉོན་
མོངས་ཚུལ་བཞིན་མིན། ། ཡིད་ལ་བྱེད་ལ་རྟག་ཏུ་གནས། ། ཚུལ་བཞིན་མ་ཡིན་ཡིད་བྱེད་ནི། ། སེམས་ཀྱི་
དག་པ་ལ་རབ་གནས། ། སེམས་ཀྱི་རང་བཞིན་ཆོས་རྣམས་ནི། ། ཐམས་ཅད་ལ་ཡང་གནས་པ་མེད། ། ཅེས་
གསུངས་སོ། ། དེ་བཞིན་དུ་སེམས་ཀྱི་དག་པ་ལ་ཚུལ་བཞིན་ཡིད་ལ་བྱེད་པ་དང་། དེ་ལ་ཡེ་ཤེས་དང་། དེ་ལ་
བརྟེན་ནས་ཐར་བ་དང་ཐམས་ཅད་མཁྱེན་པ་འགྲུབ་ཚུལ་ལའང་སྦྱོར་རྒྱུ་ཡིན་ནོ། ། འདི་ལྟ་བུ་ཞིག་མདོ་སྡུད་པ་
ལས་ཀྱང་གསུངས་ཏེ། དེ་ཉིད་ལས། མཁའ་ལ་རླུང་རྟེན་དེ་ལ་ཆུ་ཡི་ཕུང་པོ་བརྟེན། ༈ དེ་ལ་ས་ཆེན་འདི་
བརྟེན་དེ་ལ་འགྲོ་བ་བརྟེན། ། སེམས་ཅན་ལས་ལ་སྤྱོད་པའི་རྒྱུ་ནི་དེ་འདྲ་སྟེ། ། ནམ་མཁའ་གང་ལ་གནས་ཡོད་
དོན་འདི་བསམ་པར་གྱིས། ། ཞེས་གསུངས་པས་སོ། ། སངས་རྒྱས་ཀྱི་ཆོས་ཐམས་ཅད་ཀྱང་འགྲུབ་ཚུལ་དེ་དང་
འདྲ་བར་བསྟན་ཏེ། གསང་འདུས་རྩ་རྒྱུད་ལས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཆོས་
གང་ན་གནས་གང་ནས་བྱུང་། དཔལ་རྡོ་རྗེ་སེམས་དཔས་བཀའ་སྩལ་བ། རང་གི་ལུས་དང་ངག་དང་སེམས་
ལས་བྱུང་ངོ་། ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་གསོལ་བ། སེམས་གང་ན་གནས།
བཀའ་སྩལ་བ། ནམ་མཁའ་ལ་གནས་སོ། ། གསོལ་བ། ནམ་མཁའ་གང་ན་གནས། བཀའ་སྩལ་བ། གང་
ན་ཡང་མི་གནས་སོ། ། ཞེས་གསུངས་ཏེ། འདིའི་ནམ་མཁའ་ནི་སེམས་རང་བཞིན་གྱིས་རྣམ་པར་དག་པ་ཡིན་
ནོ། ། སྔགས་ཀྱི་སྐབས་སུ་འབྱུང་བཞི་དང་རྟེན་བརྟེན་པའི་དཀྱིལ་འཁོར་རྣམས་སྟོང་བའི་ངང་ལས་བསྐྱེད་པ་
ཡང་སྔར་བཤད་པའི་གནད་དེ་ལྟ་བུ་ཡོད་པ་ལ་དགོངས་སོ། ། མདོར་ན་ཆོས་ཐམས་ཅད་དོན་དམ་དཔྱོད་བྱེད་
ཀྱི་རིགས་པ་ཡང་དག་གིས་དཔྱད་དེ་བཏགས་དོན་བཙལ་ན་མཐོར་རྙེད་རྒྱུ་མེད་པའི་གཞི་མེད་རྩ་བྲལ་སྟོང་བ་
ནམ་མཁའ་ལྟར་འགྱུར་བ་ཡིན་ན་ཡང་། སྟོང་བའི་ངང་ལས་ཀུན་རྫོབ་ཏུ་འཁོར་འདས་ཀྱི་རྣམ་གཞག་ཐམས་
ཅད་འཐད་ཚུལ་དེ་ལྟ་བུ་ཞིག་ཡོད་པ་ནི། སྔར་བཤད་པ་དེ་དག་གི་དོན་ཏེ་ཤེས་ན་ངོ་མཚར་ཆེ་བའི་གནས་ཀྱང་
ཡིན་ནོ། ། འདི་ཡང་མཐར་གཏུགས་ན་དབུ་མའི་རིགས་པ་རྣམས་ལེགས་པར་ཤེས་དགོས་པ་ལ་རག་ལས་
སོ། ། སེམས་རང་བཞིན་གྱིས་སྟོང་ཡང་སེམས་སྐྱེ་འཇིག་བྱེད་པའི་ཚེ། སེམས་རང་བཞིན་གྱིས་སྟོང་བ་སྐྱེ་
འཇིག་བྱེད་མི་དགོས་ཏེ། དཔེར་ན་སྣོད་བཅུད་སྐྱེ་འཇིག་བྱེད་པའི་ཚེ་ནམ་མཁའ་སྐྱེ་འཇིག་བྱེད་མི་དགོས་པ་ལྟ་
བུའོ། ། རང་བཞིན་གྱི་སྟོང་བ་སྤྱི་དང་བྱེ་བྲག་སེམས་རང་བཞིན་གྱིས་སྟོང་བ་མི་ཤེས་པའི་མ་རིག་པའི་དབང་གི་
འཁོར་བར་འཁོར་བ་དང་། སེམས་རང་བཞིན་གྱིས་སྟོང་བ་ཉིད་ཤེས་པའི་ཤེས་རབ་ཀྱི་སྟོབས་ཀྱིས་ཐར་བ་དང་
ཐམས་ཅད་མཁྱེན་པ་འགྲུབ་པར་འགྱུར་བ་ཡིན་ཏེ། སྡུད་པ་ལས། སེམས་ཅན་ཐ་མ་འབྲིང་དང་མཆོག་གྱུར་ཇི་
91

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྙེད་པ། ། དེ་ཀུན་མ་རིག་ལས་བྱུང་བདེ་བར་གཤེགས་པས་གསུང་། ། རྐྱེན་རྣམས་ཚོགས་ནས་སྡུག་བསྔལ་
འཁྲུལ་འཁོར་རབ་ཏུ་འབྱུང་། ། ཞེས་དང་། ཡེ་ཤེས་ཚུལ་སྒོ་ཐབས་དང་རྩ་བ་ཇི་སྙེད་པ། ། དེ་ཀུན་ཤེས་རབ་
ཕ་རོལ་ཕྱིན་པ་མཆོག་ལས་བྱུང་། ། རྐྱེན་རྣམས་ཚོགས་ནས་ཡེ་ཤེས་འཁྲུལ་འཁོར་རབ་ཏུ་འབྱུང་། ། ཞེས་
གསུངས་པའི་ཕྱིར་རོ། ། གཉིས་པ་ཁམས་དྲི་མས་སྒྲིབ་ཚུལ་དཔེ་དོན་སྦྱོར་བ་ལ་གཉིས། དཔེ་དགུ་དང་། དོན་
དགུའོ། ། དང་པོ་ནི། པདྨ་ངན་པའི་ནང་ན་སངས་རྒྱས་ཀྱི་སྐུ་ཡོད་པ་སོགས་སྒྲིབ་བྱ་སྒྲིབ་བྱེད་ཀྱི་དཔེ་དགུ་ཡོད་
དེ། རྒྱུད་བླ་ལས། སངས་རྒྱས་པད་ངན་སྦྲང་རྩི་སྦྲང་མ་ལ། ། སྤུན་ལ་སྙིང་པོ་མི་གཙང་ནང་ན་གསེར། ། ས་
ལ་གཏེར་དང་མྱུག་སོགས་འབྲོས་ཆུང་དང༌། ། གོས་ཧྲུལ་ནང་ན་རྒྱལ་བའི་སྐུ་དང་ནི། ། བུད་མེད་ངན་པའི་ལྟོ་
ན་མི་བདག་དང་། ། ས་ལ་རིན་ཆེན་གཟུགས་ཡོད་ཅི་ལྟ་བར། ། གློ་བུར་ཉོན་མོངས་དྲི་མས་བསྒྲིབས་པ་ཡི། །
སེམས་ཅན་རྣམས་ལ་དེ་བཞིན་ཁམས་འདི་གནས། ། ཞེས་སྒྲིབ་བྱེད་པདྨ་ངན་པ་སོགས་དགུས་བསྒྲིབ་བྱ་སངས་
རྒྱས་ཀྱི་སྐུ་བརྙན་སོགས་དགུ་བསྒྲིབས་པ་དེ་བཞིན་དུ། སྒྲིབ་བྱེད་ཆགས་སོགས་ཉོན་མོངས་པ་དུ་མས་བསྒྲིབ་བྱ་
སངས་རྒྱས་ཀྱི་ཁམས་བསྒྲིབས་ཏེ་རྟོགས་དཀའ་བར་བསྟན་ཏེ། དེ་ཡང་སྒྲིབ་བྱེད་པདྨ་དང་སྦྲང་མ་དང་སྦྱིན་པ་
དང་མི་གཙང་བ་དང་ས་དང་འབྲས་ཆུང་དང་གོས་ཧྲུལ་དང་བུད་མེད་དང་སའི་ཁོང་སྟེ་དགུས། བསྒྲིབ་བྱ་
སངས་རྒྱས་ཀྱི་སྐུ་དང་སྦྲང་རྩི་དང་སྙིང་པོ་དང་གསེར་དང་གཏེར་དང་ནྱ་གྲོ་དྷ་དང་རིན་པོ་ཚེའི་སྐུ་དང་རྒྱལ་
རིགས་དང་རིན་པོ་ཆེ་སྟེ་དགུ་བསྒྲུབས་པ་དང་རིམ་པར་སྦྱོར་རོ། ། གཉིས་པ་དཔེ་དེ་དོན་དགུ་དང་སྦྱོར་ཚུལ་སོ་
སོར་རྒྱས་པར་བཤད་དུ་ཡོད་ཀྱང་འདིར་བསྡུ་ན། དཔེ་དགུས་བསྒྲིབ་བྱ་དགུ་བསྒྲིབས་པ་དེ་མངོན་ཤེས་དང་
ལྡན་པའི་གང་ཟག་གིས། གཞན་དག་ལ་གསལ་བར་སྟོན་ནུས་པ་ལྟར། ཡང་དག་པར་རྫོགས་པའི་སངས་རྒྱས་
ཀྱིས་ཀྱང་རིགས་དྲུག་གི་འགྲོ་བ་མཐའ་དག་ལ་སངས་རྒྱས་ཀྱི་རིགས་རང་བཞིན་གནས་རིགས་ཡོད་པར་གཟིགས་
ནས་འཇིག་རྟེན་དུ་བྱོན་ཏེ་ཆོས་ཀྱི་འཁོར་ལོ་བསྐོར་བའི་སྒོ་ནས་རིགས་ཀྱི་སྒྲིབ་བྱེད་ཆགས་སོགས་རྣམས་བསལ་ཏེ།
གནས་པས་མངོན་མཐོ་དང་ཚོགས་སྦྱོར་མཐོང་སྒོམ་གྱི་ལམ་རིམ་གྱིས་བསྐྱེད་པའི་སྒོ་ནས། མཐར་ཐུག་ངེས་
ལེགས་ལ་འགོད་པར་མཛད་པ་ཡིན་ཏེ། རྒྱུད་བླ་ལས། ཇི་ལྟར་མདོག་ཅན་པདྨའི་ཁོང་གནས་པ། མཚན་སྟོང་
གིས་འབར་དེ་བཞིན་གཤེགས་པ་ནི། ། དྲི་མེད་ལྷ་ཡི་མིག་ལྡན་མིས་མཐོང་ནས། ། ཆུ་སྐྱེས་འདབ་མའི་སྦུབས་
ནས་འབྱིན་བྱེད་པ། ། དེ་བཞིན་བདེ་གཤེགས་མནར་མེད་འགྲོ་ལ་ཡང་། ། སངས་རྒྱས་སྤྱན་གྱིས་རང་ཆོས་
ཉིད་གཟིགས་ཏེ། ། སྒྲིབ་མེད་ཕྱི་མཐའི་མུར་གནས་ཐུགས་རྗེ་ནི། ། བདག་ཅག་སྒྲིབ་པ་ལས་ནི་གྲོལ་བར་
མཛད། ། ཅེས་པ་ནས། རང་བཞིན་འོད་གསལ་དྲི་མ་རྣམས་ཀྱང་ནི། ། གློ་བུར་བར་ནི་རྣམ་པར་གཟིགས་

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
གྱུར་ནས། ། རིན་ཆེན་འབྱུང་གནས་ལྟ་བུའི་འགྲོ་བ་རྣམས། ། སྒྲིབ་པ་དག་ལས་སྦྱོང་མཛད་བྱང་ཆུབ་
མཆོག ། ཅེས་པའི་བར་གསུངས་པ་ལྟར་རོ། །
ལྔ་བ་བྱང་ཆུབ་བཤད་པ་ལ་གསུམ། ཆོས་སྐུ། ལོངས་སྐུ། སྤྲུལ་སྐུའོ། ། འདི་དག་ནི་སྔར་སངས་རྒྱས་
དཀོན་མཆོག་གི་སྐབས་སུ་ཅུང་ཟད་བཤད་མོད། འདིར་བྱང་ཆུབ་སྒོས་སུ་འཆད་པའི་སྐབས་ཡིན་པས། ཆོས་
སྐུ་ལ་སྤངས་པ་མཐར་ཐུག་དང་། རྟོགས་པ་མཐར་ཐུག་གཉིས་ཡོད་པའི་སྔ་མ་ནི་ངོ་བོ་ཉིད་སྐུ་སྟེ། སྔར་བཤད་
པའི་སེམས་ཅན་གྱི་རྒྱུད་ཀྱི་སེམས་རང་བཞིན་གྱིས་རྣམ་པར་དག་པ་དེ་ཉིད། སྒྲིབ་པ་མཐའ་དག་དང་བྲལ་བའི་
སངས་རྒྱས་ཀྱི་ངོ་བོར་གྱུར་པའི་ཚེ་ངོ་བོ་ཉིད་སྐུ་ཞེས་བྱ་ལ། སངས་རྒྱས་ཀྱི་ཡོན་ཏན་གཞན་ཐམས་ཅད་ཀྱི་རྟེན་
གཞི་བྱེད་དོ། ། སྔགས་ཀྱི་སྐབས་སུ་ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། ། ཞེས་དང་། འཇམ་
དཔལ་རང་བཞིན་ཆོས་རྣམས་ཀུན་གྱི་དངོས། ༑ གནས་མེད་འགྲོ་འོང་བྲལ་བ་ནམ་མཁའ་བཞིན། ། ཞེས་
གསུངས་པའང་འདི་ལ་དགོངས་པའོ། ། འདིར་བྱང་ཆུབ་ཅེས་པ་ནི་དག་པ་གཉིས་ལྡན་གྱི་སྐུ་ཡིན་པ་ལ་བྱེད་
ཅིང་། སྤྱིར་སངས་རྒྱས་ཐམས་ཅད་ཀྱང་བྱང་ཆུབ་ཆེན་པོ་ཡིན་ཞིང་། ཁྱད་པར་དུ་སྤངས་རྟོགས་མཐར་ཐུག་ལ་
བྱང་ཆུབ་ཅེས་བྱའོ། ། ངོ་བོ་ཉིད་སྐུ་དེ་ཡོན་ཏན་དུ་མ་དང་ལྡན་པ་ཡིན་ཏེ། འཆད་པར་འགྱུར་བའི་ཡོན་ཏན་
རྣམས་དང་ལྡན་པའི་ཕྱིར། དེ་ཆོས་ཅན་རང་བཞིན་དག་པའི་ཡོན་ཏན་དང་ལྡན་ཏེ། རང་བཞིན་གྱིས་རྣམ་
པར་དག་པའི་དབྱིངས་མཐར་ཐུག་ཡིན་པའི་ཕྱིར། གློ་བུར་གྱི་དྲི་མ་མཐའ་དག་སྤངས་པའི་ཡོན་ཏན་དང་ལྡན་
ཏེ། ཆགས་སོགས་ཉོན་མོངས་པ་དང་ཤེས་བྱའི་སྒྲིབ་པ་དག་ཆགས་དང་བཅས་པ་གཏན་ནས་སྤངས་པའི་ཕྱིར།
རྟག་པ་ཡིན་ཏེ། ལས་ཉོན་གྱི་སྐྱེ་བ་དང་བྲལ་བའི་འདུས་མ་བྱས་ཀྱི་ཆོས་ཡིན་པའི་ཕྱིར། བརྟན་པ་ཡིན་ཏེ།
མཐར་འཆི་བ་མེད་ཅིང་འགག་པ་མེད་པའི་ཆོས་ཡིན་པའི་ཕྱིར། ཞི་བ་ཡིན་ཏེ། ཉེས་སྐྱོན་མ་ལུས་པ་སྤངས་པའི་
སྤངས་པ་ཡིན་པའི་ཕྱིར། གཡུང་དྲུང་ཡིན་ཏེ། རྒ་བ་མེད་པའི་ཆོས་ཉིད་ཡིན་པའི་ཕྱིར། ཟག་མེད་བདེ་བའི་
གནས་ཡིན་ཏེ། སྡུག་བསྔལ་རྒྱུ་དང་བཅས་པ་སྤངས་པའི་ཞིང་ཡིན་པའི་ཕྱིར། དེ་སྐད་དུ་ཡང་། རྒྱུད་བླ་ལས།
སྐྱེ་དང་བྲལ་ཕྱིར་རྟག་པ་སྟེ། ། འགག་མེད་ཕྱིར་ན་བརྟན་པ་ཉིད། ། གཉིས་མེད་ཕྱིར་དེ་ཞི་བ་སྟེ། ། གཡུང་
དྲུང་ཆོས་ཉིད་གནས་ཕྱིར་རོ། ། རབ་ཞི་འགོག་པའི་བདེན་པའི་ཕྱིར། ། ཞེས་སོ། ། སྤྱིར་ཆོས་ཉིད་རྟོགས་
དཀའ་ཞིང་། ཁྱད་པར་དུ་ངོ་བོ་ཉིད་སྐུ་དེ་མངོན་སུམ་དུ་རྟོགས་དཀའ་བའི་ཟབ་མོ་ཡིན་ཏེ། རྒྱུད་བླ་ལས། ཕྲ
ཕྱིར་ཐོས་པའི་ཡུལ་མིན་ཏེ། ། དོན་དམ་ཡིན་ཕྱིར་བསམ་བྱ་མིན། ། ཆོས་ཉིད་ཟབ་ཕྱིར་འཇིག་རྟེན་པའི། །
བསྒོམ་པ་ལ་སོགས་ཡུལ་མ་ཡིན། ། གང་ཕྱིར་གཟུགས་ལ་དམུས་ལོང་བཞིན། ། བྱིས་པས་དེ་སྔོན་མཐོང་མ་
93

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མྱོང་། ། བཙས་པའི་ཁྱིམ་ན་བུ་ཆུང་གིས། ། ཉི་མའི་གཟུགས་བཞིན་འཕགས་པས་ཀྱང་། ། ཞེས་གསུངས་པ་
ལྟར་ཏེ། ། རྐང་པ་ཕྱི་མ་གཉིས་ཀྱིས་སློབ་པ་འཕགས་པས་ཀྱང་རྟོགས་དཀའ་བའི་དཔེ་བསྟན་པ་ཡིན་ནོ། །
མདོར་ན་ངོ་བོ་ཉིད་སྐུ་དེ་མཚན་ཉིད་ལྔ་ཡོན་ཏན་ལྔ་དང་ལྡན་པ་ཡིན་ཏེ། སྐྱེ་འཇིག་སོགས་དང་བྲལ་བའི་འདུས་
མ་བྱས་དང་། ཆོས་དབྱིངས་ངོ་བོ་དབྱེར་མེད་པ་དང་། སྒྲོ་སྐུར་གྱི་མཐའ་དང་བྲལ་བ་དང་། ཉོན་སྒྲིབ་ཤེས་
སྒྲིབ་སྙོམས་འཇུག་གི་སྒྲིབ་པ་གསུམ་ལས་གྲོལ་བ་དང་། དྲི་མ་མེད་ཅིང་རྣམ་པར་རྟོག་པ་མེད་པ་སོགས་ཀྱིས་འོད་
གསལ་བའི་མཚན་ཉིད་ཅན་གྱི་ཡོན་ཏན་ལྔ་དང་། རྒྱུ་ཆེ་བའི་མཐའ་འདི་ཙམ་མོ་ཞེས་གཞལ་དུ་མེད་པ་དང་།
གྲངས་མེད་འདི་ཙམ་མོ་ཞེས་བགྲང་མི་ནུས་པ་དང་། རྟོག་གེས་མུ་བཞིར་བསམ་དུ་མེད་པ་དང་། གཞན་ལ་
མེད་པས་མི་མཉམ་པ་དང་། སྒྲིབ་གཉིས་བག་ཆགས་དང་བཅས་པ་དག་པའི་ཡོན་ཏན་ལྔ་དང་ལྡན་པའི་ཕྱིར་ཏེ།
རྒྱུད་བླ་ལས། དེ་ལ་སངས་རྒྱས་རྣམས་ཀྱི་ནི། ། ངོ་བོ་ཉིད་སྐུ་མཚན་ཉིད་ལྔ། ། མདོར་ན་ཡོན་ཏན་ལྔ་དང་
ནི། ། ལྡན་པ་ཉིད་དུ་ཤེས་པར་བྱ། ། འདུས་མ་བྱས་ཤིང་རྣམ་དབྱེར་མེད། ། མཐའ་གཉིས་དག་ནི་རྣམ་པར་
སྤངས། ། ཉོན་མོངས་ཤེས་བྱ་སྙོམས་འཇུག་གི ། སྒྲིབ་གསུམ་ལས་ནི་རྗེས་གྲོལ་ཏེ། ། དྲི་མེད་རྣམ་པར་རྟོག་
མེད་པ། ། རྣལ་འབྱོར་རྣམས་ཀྱི་ཡུལ་ཡིན་ཕྱིར། ། ཆོས་དབྱིངས་ངོ་བོ་ཉིད་ཀྱིས་ནི། ། དག་པའི་ཕྱིར་ན་འོད་
གསལ་བ། ། གཞལ་མེད་གྲངས་མེད་བསམ་མེད་པ། ། མཉམ་མེད་དག་པའི་མཐར་ཐུག་པའི། ། ཡོན་ཏན་
རྣམས་དང་ཡང་དག་པར། ། ངོ་བོ་ཉིད་ཀྱི་སྐུ་ལྡན་དེ། ། རྒྱ་ཆེའི་ཕྱིར་དང་གྲངས་མེད་ཕྱིར། ། རྟོག་གེའི་ཡུལ་
ནི་མིན་ཕྱིར་དང་། ། འབའ་ཞིག་བག་ཆགས་བཅས་སྤངས་ཕྱིར། ། གཞལ་མེད་ལ་སོགས་གོ་རིམ་བཞིན། །
ཞེས་སོ། ། རྟོགས་པ་མཐར་ཐུག་ནི་རྣམ་མཁྱེན་ཡིན་པས། དེའི་ཁྱད་ཆོས་མང་དུ་བཤད་ཀྱང་འདིར་མི་འཆད་
ལ། མདོར་ན་ཇི་ལྟ་ཇི་སྙེད་ཀྱི་ཤེས་བྱའི་གནས་རྣམས་ལ་ཆགས་པ་མེད་ཅིང་ཐོགས་པ་མེད་པ་སྟེ། དཔེར་ན་
གཟུགས་ལ་ཉི་མ་བཞིན་ནོ། ། དེ་སྐད་དུ་ཡང་། ཉོན་མོངས་སྤངས་ཕྱིར་ཆགས་པ་མེད། ། ཤེས་བྱའི་སྒྲིབ་ཀུན་
དག་པའི་ཕྱིར། ། ཐམས་ཅད་དུ་ནི་ཐོགས་པ་མེད། ། ཅེས་སོ། ། གཉིས་པ་ལོངས་སྐུ་ལ། སངས་རྒྱས་བཅོམ་
ལྡན་འདས་རྣམས་ཀྱི་ཐོག་མར་ཆོས་སྐུ་རྣམ་པ་གཉིས་བརྙེས་པའི་རྟེན་ནི་ལོངས་སྤྱོད་རྫོགས་པའི་སྐུ་ཡིན་ལ།
སངས་རྒྱས་ཀྱི་གཟུགས་སྐུ་ཡོན་ཏན་གྱི་རྣམ་པ་ཡོངས་སུ་རྫོགས་ཤིང་མཐར་ཐུག་པ་གཞན་དང་ཐུན་མོང་མ་ཡིན་
པའི་སྐུ་ཡང་དེ་ཉིད་དོ། ། འདི་ནི་ཡེ་ཤེས་ཀྱི་སྐུ་ཅན་ཡིན་གྱི། ཤ་རུས་མེད་པས། ཁོག་པ་དང་ནང་ཁྲོལ་སོགས་
ཀྱིས་གཏམ་མེད་དོ། ། ལོངས་སྐུ་དེ་ངེས་པ་ལྔ་དང་ལྡན་པ་ཡིན་ཏེ། སྐུ་དང་གནས་དང་འཁོར་དང་ཆོས་དང་
དུས་ངེས་པ་རྣམས་དང་ལྡན་པའི་ཕྱིར། ཁྱད་པར་ལྔ་དང་ལྡན་པ་ཡིན་ཏེ། སྐུ་མཚན་དཔེ་གསལ་རྫོགས་ཀྱིས་

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
སྤྲས་པ་དང་། གསུང་ཆོས་སྟོན་པ་རྒྱུན་མི་ཆད་པ་དང་། མཛད་པ་འཕྲིན་ལས་རྒྱུན་མི་ཆད་པ་དང་། འབད་
རྩོལ་མེད་པ་དང་། སྐུའི་བཀོད་པ་མི་འདྲ་བ་སྣ་ཚོགས་སྟོན་པ་ལྔ་དང་ལྡན་པའི་ཕྱིར་ཏེ། རྒྱུད་བླ་ལས། སྣ་
ཚོགས་ཆོས་ལ་ལོངས་སྤྱོད་རྫོགས། རང་བཞིན་ཆོས་ནི་སྣང་ཕྱིར་དང༌། ། ཐུགས་རྗེ་དག་པའི་རྒྱུ་མཐུན་
པ། ། འགྲོ་དོན་རྒྱུན་མི་འཆད་ཕྱིར་དང་། ། རྣམ་པར་རྟོག་མེད་ལྷུན་གྲུབ་པར། ། འདོད་པ་ཇི་བཞིན་ཡོངས་
སྐོང་ཕྱིར། ། ཡིད་བཞིན་ནོར་བུའི་རྫུ་འཕྲུལ་གྱིས། ། རྫོགས་པར་ལོངས་སྤྱོད་རྣམ་པར་གནས། ། བརྗོད་སྟོན་
མཛད་རྒྱུན་མི་འཆད་དང་། ། མངོན་པར་འདུ་བྱེད་མེད་པ་དང་། ། དེ་ཡི་ངོ་བོ་མིན་སྟོན་ལ། ། འདིར་ནི་སྣ་
ཚོགས་རྣམ་ལྔར་བརྗོད། ། ཅེས་སོ། ། གསུམ་པ་ལོངས་སྐུའི་སྤྲུལ་བ་མཆོག་གི་སྤྲུལ་སྐུ་ནི་མཛད་པ་བཅུ་གཉིས་
ཀྱི་ཚུལ་སྟོན་པའི་བདག་ཅག་གི་སྟོན་པ་ལྟ་བུ་སྟེ། རྒྱུད་བླ་ལས། ཐུགས་རྗེ་ཆེན་པོས་འཇིག་རྟེན་མཁྱེན། ། ཞེས་
སོགསདང་། དགའ་ལྡན་གནས་ནས་འཕོ་བ་དང༌། ། ལྷུམས་སུ་འཇུག་དང་བལྟམས་པ་དང་། ། བཟོ་ཡི་
གནས་ལ་མཁས་པ་དང་། བཙུན་མོའི་འཁོར་དགྱེས་རོལ་བ་དང་། ། ངེས་འབྱུང་དཀའ་བ་སྤྱོད་པ་དང་། །
བྱང་ཆུབ་སྙིང་པོར་གཤེགས་པ་དང༌། ། བདུད་སྡེ་འཇོམས་དང་རྫོགས་པར་ནི། ། བྱང་ཆུབ་ཆོས་ཀྱི་འཁོར་ལོ་
དང་། ། མྱ་ངན་འདས་པར་གཤེགས་མཛད་རྣམས། ། ཡོངས་སུ་མ་དག་ཞིང་རྣམས་སུ། ། སྲིད་པ་ཇི་སྲིད་
གནས་པར་སྟོན། ། ཞེས་པ་སྟེ། དེ་ནི་སྤྲུལ་སྐུ་ཁྱད་པར་ཅན་གྱི་དབང་དུ་བྱས་ཀྱི། སྤྲུལ་སྐུ་གཞན་ཡང་བསམ་
གྱིས་མི་ཁྱབ་པོ། ། དེ་དག་གི་ཁྱད་པར་གཞན་ནས་ཤེས་པར་བྱ་ཞིང་གོ་བར་ཟད་དོ། ། སྤྲུལ་སྐུ་ནི་སྤྲུལ་བ་བོས་
ཇི་ལྟར་སྤྲུལ་བཞེད་པ་ལྟར་མཆོག་དམན་དུ་སྣང་བར་འགྱུར་གྱི། སྤྲུལ་སྐུའི་དབང་མིན་པས། མ་དག་པའི་
གདུལ་བྱའི་ངོ་བོར་ཐ་མལ་བ་ལྟར་སྣང་བའི་སྤྲུལ་བ་འགའ་ཞིག་ལ་དུས་དེར་རང་ཉིད་སངས་རྒྱས་ཀྱི་སྤྲུལ་བ་ཡིན་
མིན་མི་ཤེས་པ་ལྟར་འགྱུར་སྲིད་པར་ནི་ཁོ་བོས་ལུང་རིགས་གཉིས་ཀྱིས་སྒྲུབ་ནུས་མོད། གཞན་དང་ཐུན་མོང་དུ་
མ་གྱུར་པས་རེ་ཞིག་གསང་བའི་གནས་སོ། ། དེ་ལྟར་ཡོད་ཀྱང་དེ་དག་སྤངས་རྟོགས་ཉམས་པ་ནི་མིན་ཏེ། ནམ་
གདུལ་བྱ་དེ་མཛད་པ་མཆོག་གི་རྣམ་པས་འདུལ་བའི་དུས་ཀྱི་ཚེ་ཡང་དེ་ལྟར་དུ་འགྱུར་བའི་ཕྱིར། དཔེར་ན། ཉི་
བློ་ལ་ཆེ་ཆུང་དང་གསལ་མི་གསལ་གཉིས་མེད་ཀྱང༌། མཐོང་ཚུལ་ལ་དེ་ལྟར་ཡོད་པར་མ་ཟད། ཆུ་ཆེ་ཆུང་དང་
རྙོགས་མ་དང་བཅས་མ་བཅས་ལ་འཆར་ཚུལ་གྱི་རྣམ་པ་མི་འདྲ་བ་ཡོད་པ་བཞིན་ནོ། ། དེ་སྐད་དུ་ཡང་། རྒྱུད་
བླ་ལས་ཆུ་དང་ནམ་མཁར་ཟླ་བ་བཞིན། ། དེས་མཐོང་བ་ནི་རྣམ་པ་གཉིས། ། ཞེས་སོ། ། དེས་ན་སྤྲུལ་སྐུའི་
རྣམ་པ་མཐའ་དག་ཅི་ལྟ་བུ་ཡིན་པའི་ཚུལ་ནི་བསམ་གྱིས་མི་ཁྱབ་སྟེ། སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་
ལོ། །
95

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དྲུག་པ་ཡོན་ཏན་ལ། སྐུའི་ཡོན་ཏན་ནི་མཚན་དཔེ་གསལ་རྫོགས་ཀྱིས་སྤྲས་ཤིང་། གསུང་ཡན་ལག་དྲུག་
ཅུ་དང་ལྡན་པ་སྟེ་སླའོ། ། ཐུགས་ཀྱི་ཡོན་ཏན་ལ་སྤངས་རྟོགས་གཉིས་ཡོད་པའི་དང་པོ་ནི། དག་པ་གཉིས་ལྡན་
གྱི་སྐུ་པར་བཤད་པ་ལྟར་ཡིན་ལ། ཕྱི་མ་ནི། སྟོབས་བཅུ་ལ་སོགས་པའོ། ། སྐབས་འདིའི་ཡོན་ཏན་ལ་རྣམ་སྨིན་
དང་། ཡེ་ཤེས་གཉིས་ཡོད་པའི་དང་པོ་ནི་མཚན་སོ་གཉིས་དང་དཔེ་བྱད་བརྒྱད་ཅུ་ལ་བཤད་ཅིང་། ཕྱི་མ་ལ་
སྟོབས་དང་། མི་འཇིགས་པ་དང་། མ་འདྲེས་པ་བཅོ་བརྒྱད་དེ་སྡེ་ཚན་གསུམ་དུ་བཤད་པའི་དང་པོ་ནི་གནས་
དང་གནས་མིན་མཁྱེན་པ་སོགས་བཅུའོ། ། གཉིས་པ་ནི་སྤངས་པ་ཕུན་ཚོགས་དམ་བཅས་པ་ལ་མི་འཇིགས་པ་
སོགས་བཞིའོ། ། གསུམ་པ་ནི། རྟོགས་པ་མ་འདྲེས་པ་སོགས་བཅོ་བརྒྱད་དོ། ། འདི་དག་གི་ཁྱད་པར་ནི་
བགཞན་དུ་བཤད་ཟིན་པས་འདིར་རྒྱས་པར་མི་སྟོན་ལ། དེ་དག་གི་བྱེད་ལས་ནི། རྒྱུད་བླ་ལས། སྟོབས་ཉིད་མ་
རིག་སྒྲིབ་ལ་རྡོ་རྗེ་བཞིན། ། མི་འཇིག་ཉིད་ནི་འཁོར་དུ་སེང་གེ་བཞིན། ། དེ་བཞིན་གཤེགས་པའི་མ་འདྲེས་
མཁའ་བཞིན་ཏེ། ། ཞེས་དང་། གནས་དང་གནས་མིན་རྣམ་སྨིན་ཁམས་དང་འགྲོ་བའི་མོས་ལམ་སྣ་ཚོགས་
དང༌། ཉོན་མོངས་རྣམ་བྱང་དབང་པོའི་ཚོགས་དང་སྔོན་གནས་རྗེས་སུ་དྲན་པ་དང་། ལྷ་ཡི་མིག་དང་ཟག་པ་
ཟད་ཚུལ་མི་ཤེས་གོ་ཆ་ཚིག་བརྟན་དང་། ། ཤིང་རྣམས་འབིགས་དང་འཇིག་དང་གཅོད་ཕྱིར་སྟོབས་གང་ཡིན་པ་
རྡོ་རྗེ་བཞིན། ། ཞེས་དང་། ཆོས་ཀུན་མངོན་པར་བྱང་ཆུབ་དང་། ། གེགས་ནི་འགོག་པར་བྱེད་པ་དང་། །
ལམ་སྟོན་པ་དང་འགོག་སྟོན་ལ། ། མི་འཇིགས་པ་ནི་རྣམ་པ་བཞི། ། ཞེས་སོགས་དང་། འཁྲུལ་དང་ཅ་ཅོ་མི་
མངའ་སྟེ། ། ཞེས་པ་ནས། མ་འདྲེས་ཉིད་ནི་རྡུལ་ཕྲན་ཙམ་ཡང་འཇིག་རྟེན་དག་ན་ཐུན་མོང་མིན། ། ཞེས་
པའི་བར་གསུངས་ཏེ་མང་དུ་དོགས་ནས་མ་དྲངས་སོ། ། དོན་བསྡུ་ན། སྟོབས་བཅུ་ནི་ཤེས་བྱ་ཐམས་ཅད་ལ་
འཇུག་ཅིང་མི་མཐུན་ཕྱོགས་འཇོམས་པ་ལ་ཐོགས་པ་མེད་པས་ན་ལྷའི་དབང་པོའི་རྡོ་ རྗེ་རིན་པོ་ཆེ་དང་ཆོས་
མཚུངས་ལ། མི་འཇིགས་པ་བཞི་ནི་རྒྱལ་སྲས་ཉན་རང་རྣམས་དང་ལྷ་དང་མི་དང་ལྷ་མ་ཡིན་ལ་སོགས་པའི་
འཁོར་རྒྱ་མཚོ་ལྟ་བུའི་དབུས་ན་ཆོས་མཐུན་གྱི་རྒོལ་བ་མེད་ཅིང་། གང་ལ་ཡང་མི་འཇིགས་པས་སེང་གེ་དང་ཆོས་
མཚུངས་པ་དང་། མ་འདྲེས་པ་བཅོ་བརྒྱད་ནི། སོ་སྐྱེ་ཉན་རང་རྒྱལ་སྲས་རྣམས་ལ་དེའི་རིགས་མཐུན་ཙམ་ཡང་
མེད་པས་རྟོགས་རིགས་མ་འདྲེས་ཤིང་ཐུན་མོང་མ་ཡིན་པས་ན་ནམ་མཁའ་དང་ཆོས་མཚུངས་པའི་ཁྱད་ཆོས་དང་
ལྡན་ནོ། །
བདུན་པ་འཕྲིན་ལས་ལ་ངོ་བོ། དབྱེ་བ། འཇུག་ཚུལ་ལོ། ། དང་པོ་ནི། གདུལ་བྱ་མངོན་མཐོ་དང་
ངེས་ལེགས་ཅི་རིགས་ལ་བཀོད་པ་དང་ཐ་ན་རྒྱུད་ལ་དགེ་སེམས་སྣ་གཅིག་བྱས་པ་ཡང་སངས་རྒྱས་ཀྱི་འཕྲིན་ལས་

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
སུ་བཤད་པ་ལྟར་རོ། ། གཉིས་པ་དབྱེ་ན། སྐུ་གསུང་ཐུགས་ཀྱིའཕྲིན་ལས་གསུམ་མོ། ། དེ་རེ་རེ་ལའང་བྱེད་པ་
པོ་ལ་ཡོད་པའི་འཕྲིན་ལས་དང་། བྱ་བ་ཡུལ་ལ་ཡོད་པའི་འཕྲིན་ལས་གཉིས་སོ། ། མངོན་རྟོགས་རྒྱན་དུ་འཕྲིན་
ལས་ཉེར་བདུན་བཤད་ཀྱང་། དབྱེ་བསྡུའི་ཁྱད་པར་རོ། ། བྱེད་པ་པོ་དང་བྱ་བ་ལ་ཡོད་པའི་ཁྱད་པར་ཡང་།
སངས་རྒྱས་ཀྱིས་སེམས་ཅན་གྱི་དོན་བྱེད་པའི་འཕྲིན་ལས་ནི་བྱེད་པ་པོ་སངས་རྒྱས་ཉིད་ལ་ཡོད་ཅིང་། དོན་བྱས་
པའི་འཕྲིན་ལས་ནི་ཡུལ་སེམས་ཅན་ལ་ཡོད་དེ། དཔེར་ན། ཤིང་སྟ་རེས་གཅོད་པའི་བྱེད་པ་ནི་གཅོད་བྱེད་ལ་
ཡོད་ཅིང་། གཅད་པའི་བྱ་བ་ནི་ཤིང་ཉིད་ལ་ཡོད་པ་བཞིན་ནོ། ། གསུམ་པ་ནི་རྒྱུད་བླར་དཔེ་དོན་རྣམས་རྒྱས་
པར་བཤད་ཀྱང་། འདིར་བསྡུ་ན། མངོན་རྟོགས་རྒྱན་ལས། དེ་བཞིན་འཁོར་བ་ཇི་སྲིད་འདིའི། ། ལས་ནི་
རྒྱུན་མི་འཆད་པར་འདོད། ། ཅེས་གསུངས་པ་ལྟར། སངས་རྒྱས་ཀྱི་འཕྲིན་ལས་ནི་གདུལ་བྱའི་རྒྱུད་ལ་རྒྱུན་མི་
ཆད་པར་འཇུག་ཅིང་། དེ་ཡང་དུས་ལས་མི་འདའ་བ་དང་ལྷུན་གྱིས་གྲུབ་པའི་ཚུལ་གྱིས་འཇུག་སྟེ། མངོན་
རྟོགས་རྒྱན་ལས། རྒྱུད་ནི་ཡོངས་སུ་སྨིན་གྱུར་ན། ། གང་དང་གང་ལ་གང་དང་ནི། ། གང་ཚེ་བྱ་བ་ཕན་གྱུར་
པ། ། དེ་དང་དེ་ལ་དེ་སྣང་ངོ༌། ། ཞེས་དང་། རྒྱུད་བླ་ལས། གདུལ་བྱའི་ཁམས་དང་གདུལ་བའི་ཐབས་དང་
ནི། ། གདུལ་བྱའི་ཁམས་ཀྱི་གདུལ་བྱའི་བྱ་བ་དང་། ། དེ་ཡི་ཡུལ་དང་དུས་སུ་གཤེགས་པ་ལ། ། ཁྱབ་བདག་
རྟག་ཏུ་ལྷུན་གྱིས་གྲུབ་པར་འཇུག ། ཅེས་གསུངས་པ་ལྟར་རོ། ། གདུལ་བྱ་རང་ངོས་ནས་སྣོད་དུ་མི་རུང་ན་ནི།
མངོན་རྟོགས་རྒྱན་ལས། ལྷ་ཡི་རྒྱལ་པོས་ཆར་བབས་ཀྱང་། ། ས་བོན་མི་རུང་མི་འཁྲུངས་ལྟར། ། སངས་རྒྱས་
རྣམས་ནི་བྱུང་གྱུར་ཀྱང༌། ། སྐལ་བ་མེད་པས་བཟང་མི་མྱོང་། ། ཞེས་གསུངས་པ་ལྟར་འགྱུར་རོ། ། འཕྲིན་
ལས་སྒྲུབ་ཚུལ་འདི་ལ་དཔེ་དགུ་དང་དོན་དགུ་ཡོད་དེ། རྒྱུད་བླ་ལས། གང་ཞིག་བརྒྱ་བྱིན་རྔ་དང་སྤྲིན་བཞིན་
དང་། ། ཚངས་ ཉི་རིན་ཆེན་ཡིད་བཞིན་ནོར་ རྒྱལ་བཞིན། ། སྒྲ་བརྙན་ནམ་མཁའ་ས་བཞིན་སྲིད་ པའི་
བར། ། འབད་མེད་གཞན་དོན་བྱེད་དེ་རྣལ་འབྱོར་རིག ། ཅེས་གསུངས་པ་ལྟར། བརྒྱ་བྱིན་གྱི་གཟུགས་
བརྙན་དང་ལྷའི་རྔ་དང་སྤྲིན་དང་ཚངས་པའི་སྤྲུལ་བ་དང་ཉི་མ་དང་ཡིད་བཞིན་གྱི་ནོར་བུ་དང་། སྒྲ་བརྙན་དང་
ནམ་མཁའ་དང་ས་གཞི་སྟེ་དཔེ་དགུས་དོན་དགུ་མཚོན་པར་བྱེད་དོ། ། དེ་ཡང་དུས་འགའ་ཞིག་གི་ཚེ་འཛམ་
གླིང་གི་ས་སྟེང་འདི་བཻཌཱུརྱའི་རང་བཞིན་དུ་གྱུར་པའི་སྐབས་སུ་ལྷའི་དབང་པོ་བརྒྱ་ཕྱིན་གནས་དང་བཅས་པའི་
གཟུགས་བརྙན་ས་གཞི་དེར་སྣང་བ་འཛམ་གླིང་གི་མི་རྣམས་ཀྱིས་མཐོང་ནས། བརྒྱ་བྱིན་དེ་འདྲ་བར་བདག་
ཀྱང་གྱུར་ཅིག་སྙམ་སྟེ་སྨོན་ལམ་འདེབས་པ་དེ་བཞིན་དུ། ལས་དག་པའི་སེམས་ཅན་རྣམས་ཀྱི་སྣང་ངོར་སངས་
རྒྱས་ཀྱི་སྤྲུལ་སྐུ་ཡང་ཆོས་སྟོན་པ་སོགས་སྤྱོད་ལམ་སྣ་ཚོགས་ཀྱིས་སྣང་བ་མཐོང་ནས་དད་སྨོན་བྱེད་པ་སོགས་ཀྱི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོན་བྱེད་པ་དང་། སུམ་ཅུ་རྩ་གསུམ་ན་ལྷའི་བསོད་ནམས་ལས་གྲུབ་པའི་ལྷའི་རྔ་བོ་ཆེ་ཞེས་བྱ་བ་ཞིག་ཡོད་པ་དེ་
ལས། དུས་འགའ་ཞིག་གི་ཚེ་བརྡུང་བ་བོ་མེད་པར་ཆོས་ཀྱི་སྒྲ་སྣ་ཚོགས་བྱུང་སྟེ་ལྷ་རྣམས་ལ་ཆོས་སྟོན་པ་ལྟར།
སངས་རྒྱས་ཀྱི་གསུང་གིས་གདུལ་བྱ་ལ་ དུས་སུ་བབ་པའི་ཚེ་འབད་པ་མེད་པར་ཆོས་སྣ་ཚོགས་སྟོན་ པ་ དང་།
དབྱར་དུས་སུ་སྤྲིན་ལས་ཆར་དུས་སུ་བབས་ཏེ་ལོ་ཏོག་སོགས་བསྐྱེད་པ་ལྟར། ཐུགས་རྗེ་ཆེན་པོའི་སྤྲིན་ལས་ཆོས་
ཀྱི་ཆར་ཕབ་སྟེ་སེམས་ཅན་ལ་མངོན་མཐོ་ངེས་ལེགས་བསྐྱེད་པ་དང་། ཚངས་པ་ཆེན་པོ་ནི་རང་གི་གནས་སུ་
འདུག་བཞིན་དུ་ལྷའི་གནས་གཞན་རྣམས་སུ་རང་གི་གཟུགས་ཀྱི་སྣང་བ་འབད་མེད་དུ་སྟོན་པ་ལྟར། སངས་
རྒྱས་ཀྱི་ཆོས་ཀྱི་སྐུ་ལས་མ་གཡོས་པར་མཛད་པ་བཅུ་གཉིས་སོགས་འཕྲིན་ལས་སྣ་ཚོགས་མཛད་པ་དང་། ཉི་མ་
མཁའ་ལ་ཤར་ཏེ་པདྨོ་རྣམས་རྒྱས་ཤིང་གླིང་རྣམས་སྣང་བ་བྱེད་པ་ལྟར། སངས་རྒྱས་ཀྱིས་འབད་རྩོལ་མེད་པར་
གདུལ་བྱ་སྨོན་པར་བྱེད་པ་དང་སྨིན་པ་རྣམས་གྲོལ་བར་བྱེད་ཅིང་ཕན་བདེའི་ལམ་སྣང་བར་མཛད་པ་དང་།
ཡིད་བཞིན་གྱི་ནོར་བུ་ལ་གསོལ་བ་བཏབ་ན་རྣམ་རྟོག་མེད་པར་རེ་བ་སྐོང་བ་ལྟར། སངས་རྒྱས་ཀྱིས་འབད་པ་
མེད་པར་གཞན་དོན་ཐམས་ཅད་ལྷུན་གྲུབ་ཏུ་མཛད་པ་དང་། བྲག་ཆ་ལས་སྒྲ་བརྙན་ནི་ཀུན་སློང་གི་རྣམ་རྟོག་
མེད་པར་འབྱུང་བ་ལྟར། སངས་རྒྱས་ཀྱིས་འབད་རྩོལ་གྱི་རྣམ་རྟོག་དང་ལྕེ་རྐན་སོགས་ལ་རག་ལས་པ་མེད་པའི་
ཚུལ་གྱིས་གདུལ་བྱའི་བསམ་པ་དང་མཐུན་པར་ཆོས་སྣ་ཚོགས་སྟོན་པ་དང་། ནམ་མཁའ་ལ་དོན་དུ་མཐོ་དམན་
མེད་ཀྱང་གཞན་གྱི་སྣང་ངོར་དེ་ཡོད་པ་ལྟར་སྣང་བ་དེ་བཞིན་དུ། སངས་རྒྱས་ཀྱིས་སྐྱེ་འཆི་སོགས་ཡོད་པ་ལྟར་
སྣང་བའི་སྤྲུལ་བ་སྣ་ཚོགས་མཛད་པ་བློ་དམན་གྱི་ངོར་སྣང་ཡང་སྣང་བ་ལྟར་མེད་བཞིན་དུ་དོན་སྒྲུབ་པར་བྱེད་པ་
དང་། ས་གཞིས་ལོ་ཏོག་སོགས་ཀྱི་རྟེན་གཞི་བྱེད་ཅིང་འདི་དང་འདི་བརྟེན་ནོ་བསྐྱེད་དོ་སྙམ་པའི་རྣམ་པར་རྟོག་
པ་མེད་ཀྱང་དེ་རྣམས་བྱེད་པ་ལྟར། སངས་རྒྱས་ཀྱིས་ངས་ སེམས་ཅན་འདི་དང་འདིའི་དོན་བྱའོ་སྙམ་པའི་
འབད་རྩོལ་གྱི་རྣམ་པར་རྟོག་པ་མེད་པར་འགྲོ་བའི་དགེ་ལེགས་ཐམས་ཅད་བསྐྱེད་ཅིང་གནས་པ་དང་འཕེལ་བར་
མཛད་དོ། ། དེ་ལྟར་རྒྱུད་བླ་ལས། ཇི་ལྟར་བཻཌཱུར་ས་གཞི་གཙང་མ་ལ། ། ལྷ་དབང་ལུས་ཀྱི་གཟུགས་བརྙན་
སྣང་བ་ལྟར། ། དེ་བཞིན་འགྲོ་སེམས་ས་གཞི་གཙང་མ་ལ། ། ཐུབ་པའི་དབང་པོའི་སྐུ་ཡི་གཟུགས་བརྙན་
འཆར། ། ཞེས་དང་། ལྷ་རྣམས་ཐམས་ཅད་ཡང་ནས་ཡང་། ། ཆོས་ཀྱི་རྔས་ནི་བསྐུལ་བ་ལྟར། ། དེ་བཞིན་
ཁྱབ་བདག་འབད་སོགས་དང་། ། བྲལ་ཡང་འགྲོ་བ་མ་ལུས་པ། ། སངས་རྒྱས་གསུང་གིས་ཁྱབ་མཛད་དེ། །
སྐལ་ལྡན་རྣམས་ལ་ཆོས་སྟོན་ཏོ། ། ཞེས་དང་། ཇི་ལྟར་དབྱར་གྱི་དུས་ན་སྤྲིན། ། ལོ་ཏོག་ཕུན་སུམ་ཚོགས་པའི་
རྒྱུ། ། ཆུ་ཡི་ཕུང་པོ་འབད་མེད་པར། ། ས་ལ་རྒྱུན་དུ་འབེབས་པ་ལྟར། ། དེ་བཞིན་ཐུགས་རྗེའི་སྤྲིན་ལས་
98

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་བོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
ནི། ། རྒྱལ་བའི་དམ་ཆོས་ཆུ་ཡི་ཆར། ། འགྲོ་བའི་དགེ་བའི་ལོ་ ཏོག་ཏུ། ། རྣམ་པར་རྟོག་པ་མེད་པར་
འབེབས། ། ཞེས་དང་། ཇི་ལྟར་ཚངས་པ་ཚངས་པ་ཡི། ། གནས་ནས་འཕོ་བ་མེད་བཞིན་དུ། ། ལྷ་ཡི་གནས་
ནི་ཐམས་ཅད་དུ། ། སྣང་བ་འབད་མེད་སྟོན་པ་ལྟར། ། དེ་བཞིན་ཐུབ་པ་ཆོས་སྐུ་ལས། ། བསྐྱོད་པ་མེད་པར་
ཁམས་ཀུན་དུ། ། སྐལ་ལྡན་རྣམས་ལ་འབད་མེད་པར། ། སྤྲུལ་པ་དག་ནི་སྟོན་པར་མཛད། ། ཅེས་དང་། ཇི་
ལྟར་ཉི་མ་རྟོག་མེད་པར། ། རང་འོད་ཅིག་ཆར་སྤྲོས་པ་ཡིས། ། པདྨ་རྒྱས་པར་བྱེད་པ་དང་། ། གཞན་དག་
སྨིན་པར་བྱེད་པ་ལྟར། ། དེ་བཞིན་དེ་གཞིན་གཤེགས་པ་ཡི། ། ཉི་མ་དམ་ཆོས་འོད་ཟེར་དག། གདུལ་བྱའི་སྐྱེ་
བོའི་པདྨ་ལ། ། རྣམ་པར་རྟོག་པ་མེད་པར་འཇུག ། ཅེས་དང་། ཇི་ལྟར་ཡིད་བཞིན་ནོར་བུ་ནི། ། རྟོག་པ་
མེད་ཀྱང་ཅིག་ཅར་དུ། ། སྤྱོད་ཡུལ་གནས་པ་རྣམས་ཀྱི་ནི། ། བསམ་ཀུན་ཡོངས་སུ་རྫོགས་པ་ལྟར། ། དེ་
བཞིན་སངས་རྒྱས་ཡིད་བཞིན་ལ། ། བརྟེན་ནས་བསམ་པ་ཐ་དད་རྣམས། ། སྣ་ཚོགས་ཆོས་ནི་ཐོས་གྱུར་
ཀྱང་། ། དེ་ནི་དེ་ལ་རྣམ་མི་རྟོག ། ཅེས་དང༌། ཇི་ལྟར་སྒྲ་བརྙན་གྱི་ནི་སྒྲ། ། གཞན་གྱི་རྣམ་རིག་ལས་བྱུང་
བ། ། རྣམ་རྟོག་མེད་ཅིང་བཟོ་མེད་ལ། ། ཕྱི་དང་ནང་ན་མི་གནས་ལྟར། ། དེ་བཞིན་དེ་བཞིན་གཤེགས་པའི་
གསུང་། ། གཞན་གྱི་རྣམ་རིག་ལས་བྱུང་བ། ། རྣམ་པར་རྟོག་མེད་བཟོ་མེད་ཅིང་། ། ཕྱི་དང་ནང་ན་བ་ནས་མ་
ཡིན། ། ཞེས་དང་། ཇི་ལྟར་མཁའ་ལ་མཐོ་དང་དམའ། ། མཐོང་ཡང་དེ་ནི་དེ་ལྟ་མིན། ། དེ་བཞིན་ཐམས་
ཅད་སངས་རྒྱས་ལ། ། མཐོང་ཡང་དེ་ནི་དེ་ལྟ་མིན། ། ཞེས་དང༌། ཇི་ལྟར་ས་ལ་བརྟེན་ནས་ནི། ། འཕེལ་
ཞིང་བརྟན་དང་ཡངས་འགྱུར་ལྟར། ། དེ་བཞིན་རྫོགས་པའི་སངས་རྒྱས་ས། ། རྣམ་རྟོག་མེད་ལ་བརྟེན་ནས་
ནི། ། འགྲོ་བའི་དགེ་བའི་རྩ་བ་ནི། ། མ་ལུས་པ་ནི་འཕེལ་བར་འགྱུར། ། ཞེས་གསུངས་པ་ལྟར་རོ། ། བསྡུ་ན་
སངས་རྒྱས་གྱི་སྐུའི་འཕྲིན་ལས་ནི། འཇུག་པ་ལས། བ་སྤུའི་ཁུང་བུར་བྱང་ཆུབ་སེམས་རྣམས་དང་། ། ལྷན་
ཅིག་རྫོགས་སངས་རྒྱས་སྐུ་གྲངས་འདས་དང་། ། དེ་བཞིན་ལྷ་དང་ལྷ་མིན་མི་དག་ཀྱང་། ། སྐད་ཅིག་རེ་རེ་ལ་
ཡང་སྟོན་པར་ནུས། ། ཞེས་གསུངས་པ་ལྟར། སངས་རྒྱས་ཀྱིས་འབད་རྩོལ་མེད་པར་སྐུའི་བ་སྤུའི་ཁུང་བུ་རེ་རེ་
ནས་ཀྱང་རང་གི་དུས་གསུམ་གྱི་མཛད་པ་ཀུན་དང༌། སྤྲུལ་བ་གྲངས་མེད་ཅིག་ཅར་སྟོན་ནུས་ཤིང་། རྡུལ་ཕྲ་
རབ་གཅིག་ཉིད་ཀྱི་གོ་སར་ཡང་མཐའ་ཡས་པའི་འཇིག་རྟེན་གྱི་ཁམས་ཤོང་ནུས་པར་མཛད་པ་སོགས་དང་།
གསུང་དབྱངས་གཅིག་ཉིད་ཀྱང་གདུལ་བྱ་རང་རང་གི་སྐད་དུ་གོ་ཞིང་ཐེ་ཚོམ་མ་ལུས་པར་གཅོད་ནུས་པ་དང་།
ཐུགས་མཁྱེན་པ་གཅིག་གིས་ཡུལ་ཇི་ལྟ་ཇི་སྙེད་ཀྱི་ཆོས་ཐམས་ཅད་མངོན་སུམ་དུ་གཟིགས་པའི་ཡེ་ཤེས་དང་ལྡན་
ཏེ། གསང་བ་ཆེན་པོ་གསུམ་དང་ལྡན་པའོ། ། དེ་ལྟ་བུའི་གསང་བ་གསུམ་པོ་ཐམས་ཅད་བྱང་སེམས་མན་ཆད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཀྱིས་མངོན་སུམ་གྱི་ཡུལ་མིན་ཏེ། ཇི་སྐད་དུ། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། ། ཚུལ་འདི་རྒྱལ་སྲས་
རང་རྒྱལ་ཉན་ཐོས་ཀྱིས། ། ཅི་ཙམ་བརྟགས་ཀྱང་བློ་ཡི་ཡུལ་མིན་ན། ། ཚངས་དང་དབང་པོ་སོགས་ཀྱིས་སྨོས་
ཅི་འཚལ། ། ཞེས་སོགས་གསུངས་པ་ལྟར། དབུ་མ་འཇུག་པར་ཡང་གསུངས་སོ། ། དེ་ལྟ་བུའི་གསང་བ་
བསམ་གྱིས་མི་ཁྱབ་པའི་ཚུལ་ལ་དགེ་བའི་རྩ་བ་མ་བསྐྱེད་པའི་བློ་དམན་ཡིད་མི་ཆེས་ཤིང་། མོས་དཀའ་བོ་ལ་
དགོངས་ནས། དཔལ་ལྡན་ཟླ་བས་དབུ་མ་འཇུག་པ་ལས། འོན་ཀྱང་ཁྱོད་ཀྱི་གསང་བ་འདི་ནི་བསྙད་བགྱིད་མ་
ལགས་སོ། ། ཞེས་གསུངས་སོ། ། གཉིས་པ་ཕན་ཡོན་ལ། གོང་དུ་བརྗོད་པ་ལྟར་དོན་བདུན་པོ་དེ་ལ་མོས་ཤིང་
ཐོས་བསམ་གྱིས་འཇུག་པ་ལ་ཕན་ཡོན་ཇི་ལྟ་བུ་ཡོད་ཅེ་ན། དེ་ཡང་རྗེ་བཙུན་བྱམས་མགོན་ཉིད་ཀྱིས་རྒྱུད་བླ་མ་
ལས། གང་ཞིག་བྱང་ཆུབ་དོན་དུ་གཉེར་བས་གསེར་ཞིང་ནོར་བུས་སྤྲས་པ་ནི། ། སངས་རྒྱས་ཞིང་རྡུལ་མཉམ་
པ་ཉིན་རེ་ཆོས་རྒྱལ་རྣམས་ལ་རྟག་འབུལ་ལ། ། གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་
ན་འདི། ། སྦྱིན་པ་ལས་བྱུང་དགེ་བ་དེ་ལས་བསོད་ནམས་ཆེས་མང་འཐོབ་པར་འགྱུར། ། བློ་ལྡན་གང་ཞིག་བླ་
མེད་བྱང་ཆུབ་འདོད་པས་བསྐལ་བ་དུ་མར་ཡང་། ། ལུས་ངག་ཡིད་ཀྱིས་འབད་པ་མེད་པར་ཚུལ་ཁྲིམས་དྲི་མེད་
སྲུང་བྱེད་ལ། ༑ གཞན་གོང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། ། ཚུལ་ཁྲིམས་ལས་
བྱུང་དགེ་བ་དེ་ལས་བསོད་ནམས་ཆེས་མང་འཐོབ་པར་འགྱུར། ། གང་ཞིག་འདི་ན་སྲིད་པ་གསུམ་གྱི་ཉོན་མོངས་
མི་འཇིལ་བསམ་གཏན་ནི། ། ལྷ་དང་ཚངས་གནས་མཐར་སོན་རྫོགས་པའི་བྱང་ཆུབ་འཕོ་མེད་ཐབས་བསྒོམས་
ལ། ། གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། ། བསམ་གཏན་ལས་བྱུང་དགེ་
བ་དེ་ལས་བསོད་ནམས་ཆེས་མང་འཐོབ་པར་འགྱུར། ། ཞེས་གསུངས་པ་ལྟར་ཡོད་ཅིང་། དེ་ཡང་འདི་ཐོས་
ནས་མོས་པའི་དགེ་བས་འདི་ལྟ་བུ་སྔར་མ་ཐོས་པའི་སོ་སྐྱེ་རྣམས་ཀྱི་དགེ་བ་དེ་གསུམ་ཟིལ་གྱིས་གནོན་པའི་དོན་
ཡིན་གྱི། འདི་ལྟ་བུ་སྔར་ཤེས་ཟིན་མོས་པའི་དགེ་བ་དེ་ལྟ་བུ་ཟིལ་གྱིས་གནོན་པའི་དོན་མིན་ཞིང་། འཕགས་
པའི་བསྒོམས་བྱུང་གིས་ཐོབ་པའི་བསོད་ནམས་ཁྱད་པར་ཅན་ཡང་མིན་ནོ། ། དེ་ལྟར་གསུངས་པ་དེ་ནི་སྒྲ་ཇི་
བཞིན་པ་ཉིད་ཡིན་གྱི། དྲང་དོན་དགོངས་པ་ཅན་ནི་གཏན་མིན་པར་འདིའི་རྒྱ་བོད་ཀྱི་འགྲེལ་བར་ཤེས་སོ། །
ཁོ་བོས་ཀྱང་ཕན་ཡོན་དེ་དོན་དུ་གཉེར་བའི་བསམ་པས། མདོ་ནས་འབྱུང་བའི་དགོངས་པ་མཐར་ཐུག་འཕགས་
པ་མི་ཕམ་མགོན་གྱིས་ལེགས་པར་བཀྲལ་བའི་བསྟན་བཅོས་འདིའི་དོན་གྱི་སྙིང་པོ་བསྡུས་ཏེ་རྗེ་ཡབ་སྲས་ཀྱི་བཞེད་
པ་བཞིན་དུ་བཤད་པ་ཡིན་ལ། དད་དང་རྣམ་དཔྱོད་ལྡན་པ་དག་གིས་ནི་ཚུལ་འདི་ལ་འབད་པས་འཇུག་རིགས་
སོ། ། སྨྲས་པ། སྟོན་པས་གསུངས་པའི་ཆོས་ཀྱི་ཕུང་པོ་ནི། ། བརྒྱུད་ཁྲི་བཞི་སྟོང་དྲང་དང་ངེས་པའི་དོན། །
100

༄༅། ། ཐེག་པ་ཆེན་པོ་རྒྱུད་བླ་མའི་དོན་གྱི་སྙིང་པོ་གསལ་བྱེད་ཀྱི་སྣང་བ་ཆེན་པོ་ཞེས་བྱ་བ་བཞུགས་སོ། །
རྣམ་པ་མང་ཡང་ངེས་དོན་མཐར་ཐུག་པའི། ། མདོ་སྡེའི་དགོངས་འགྲེལ་བསྟན་བཅོས་འདི་ལས་གང་། ། དཔེ་
ཆོག་ངག་འདོན་ཙམ་ཞིག་མཁས་པ་དང་། ། ཐ་སྙད་ཡིག་རིགས་སྡེབ་སྦྱོར་ཙམ་ཤེས་དང་། ། དོན་ལ་མི་རེག་
རིགས་པ་ལྟར་སྣང་ཡང་། ། ཆོས་ཚུལ་འདི་འདྲའི་དྲུང་ན་ཆུ་ཤིང་བཞིན། ། ཀྭ་ཡེ་གྲོགས་དག་ཡིད་བཞིན་ནོར་
འདྲ་བའི། ། ཟབ་དོན་རིན་ཆེན་སྙིང་པོ་ལེན་པའི་ཆེད༑ ། འབད་པར་རིགས་ཀྱི་ཕྱི་ཤུན་ལྟ་བུའི་གནས། །
སྙིང་པོ་ཆུང་ལ་གཙོ་བོར་འབད་པས་ཅི། ། ཐོག་མ་མེད་པའི་འཁོར་བར་འཁོར་འཁོར་ནས། ། སྲིད་པའི་ཕུན་
ཚོགས་གང་ཞིག་མ་ཐོབ་དང་། ། བདེ་སྡུག་མ་མྱོང་བྱ་བ་ཅང་མེད་ཀྱང་། ། དོན་བཟང་འདི་འདྲ་རྙེད་པ་ད་རེས་
ཙམ། ། འོན་ཀྱང་རྒྱལ་ཚབ་དམ་པའི་དགོངས་པ་ཀུན། ། ཟབ་ཅིང་རྟོགས་དཀའ་བདག་ལྟའི་ཡུལ་མིན་
པས། ། མ་གསལ་ ལོག་ པར་ བཤད་ པའི་ཉེས་ པ་ གང་། ། སྙིང་ ནས་ འཆགས་ སོ་ བརྩེ་བའི་ཐུགས་རྗེས་
དགོངས། ། གཞན་མིན་དད་པས་ཡིད་དབང་འཕྲོག་གྱུར་ཏེ། ། ཚུལ་འདིར་འབད་ལས་བྱུང་བའི་དགེ་དེས་
བདག ། མི་ཕམ་མགོན་གྱིས་དགྱེས་བཞིན་རྗེས་བཟུང་ནས། ། རྟག་ཏུ་རྒྱལ་བའི་དམ་ཆོས་འཛིན་གྱུར་
ཅིག ། ཅེས་པ་འདིའང་ཅོ་ནེའི་མཚན་ཉིད་དང་རྒྱུད་ཀྱི་གདན་ས་ཕན་ཚུན་ཟུང་འབྲེལ་གྱིས་སྐྱོང་བ་ཤཱཀྱའི་དགེ་
སློང་རིགས་པ་སྨྲ་བ་གྲགས་པ་བཤད་སྒྲུབ་ཀྱིས། རྗེས་བཙུན་བྱམས་མགོན་མཉེས་པའི་མཆོད་པར་བསམས་ཏེ་
གུས་པས་སྦྱར་བའོ། ། ། ། རྗེ་གྲགས་པ་བཤད་སྒྲུབ་གསུང་མཚན་ཉིད་གཞུང་ཊཱིཀ་ཕལ་ཆེར་མཁས་གྲུབ་བསྟན་པ་
དར་རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་།
མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་
རྣམས་ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང༌། མཁོ་གནད་ཀྱང་ཤིན་ཏུ་ཆེ་རུང་། གསུང་པར་
ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་
པའི་ཁྲོད་དུ་ཡིག་ཆ་དཀོན་གཤིས་ གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས་སློབ་
གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་
འགྲོ་ཀུན་ཕན་བདེའི་རྩ་བ་༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་
རིང་དུ་གནས་ཆེད་སེར་སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་
ཤག་ཚང་ནས་ལྷག་བསམ་རྣམ་པར་དག་པས་སྦྱར་ཏེ་རྒྱུད་པའི་དོན་གསལ་བྱེད་འདིའང་ཅོ་ནེའི་པར་རྙིང་ཁུངས་
དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་
ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ༔ ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་
ལུགས་ཡོངས་འདུའི་ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་
101

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱས། ། མ་ནོར་ ལམ་བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་
གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག ། ། ། དགེ་ལེགས་འཕེལ། ། ། །
102

༄༅། ། བདེན་བཞི་དང་རྟེན་འབྲེལ་གྱི་རྣམ་པར་བཞག་པ་
ཐར་ལམ་གསལ་བྱེད་ཅེས་བྱ་བ་བཞུགས་སོ། ། །
ན་མོ་ཤཱཀྱ་མུ་ན་ཡེ། རྒྱལ་བའི་གསུང་རབ་ཀུན་གྱི་དྲང་ངེས་ཚུལ། ། རྒྱལ་བ་ཉིད་ཀྱི་དགོངས་པ་བཞིན་
འགྲེལ་བར། ། རྒྱལ་བས་ལུང་བསྟན་ཀླུ་སྒྲུབ་ཐོགས་མེད་སོགས། ། རྒྱལ་སྲས་འཛམ་གླིང་རྒྱན་གྱུར་རྣམས་ལ་
འདུང་། ། དེ་ལ་འདིར་ཐུབ་པའི་གསུང་རབ་དང་དེའི་དགོངས་འགྲེལ་གྱི་བསྟན་བཅོས་ཆེན་པོ་དག་ལས་འབྱུང་
བའི་དོན་གྱི་གཙོ་བོ་འགའ་ཞིག་བཤད་པར་བྱ་སྟེ། འདི་ལ་གསུམ། བདེན་བཞིའི་རྣམ་གཞག རྟེན་འབྲེལ་
བཅུ་གཉིས་ཀྱི་རྣམ་གཞུག འཆི་འཕོ་ཇི་ལྟར་བྱེད་པའི་རིམ་པའོ། ། དང་པོ་ལ་བདུན། བདེན་བཞིའི་གྲངས་
ངེས། གོ་རིམ། ངོ་བོའི་ཁྱད་པར། རྒྱུད་གང་ལ་ཡོད་མེད། རྣམ་པ་སྒྲུབ་ཚུལ། སྒྲ་དོན། དགོས་པའོ། །
དང་པོ་ནི། ཐར་འདོད་ཀྱི་སྐྱེས་བུས་གཏན་ལ་དབབ་བྱ་དང་འཇུག་ལྡོག་གི་གཙོ་བོ་ལ་བདེན་པ་བཞིར་གྲངས་
ངེས་པ་ཡིན་ཏེ། འཁོར་བར་འཇུག་ལྡོག་གི་རིམ་པ་ལ་དེ་བཞིར་ངེས་པའི་ཕྱིར་ཏེ། འཁོར་བར་འཇུག་པའི་རྒྱུ་
ཀུན་འབྱུང་དང་བཅིངས་པའི་འབྲས་བུ་སྡུག་བདེན་གཉིས་སུ་ངེས་ལ། འཁོར་བ་ལས་ལྡོག་པའི་རྒྱུ་ལམ་བདེན་
དང་བྲལ་བའི་འབྲས་བུ་འགོག་བདེན་གཉིས་སུ་ངེས་པའི་ཕྱིར་རོ། ། གཉིས་པ་གོ་རིམ་ནི། བཅོམ་ལྡན་འདས་
ཀྱིས་མདོ་སྡེ་དུ་མར་བདེན་བཞི་སྟོན་པའི་རིམ་པ་གཉིས་གསུངས་ཏེ། དེ་ཡང་རྒྱུ་འབྲས་དོན་གྱི་རིམ་པའི་དབང་
དུ་བྱས་ནས་དང་པོར་ཀུན་འབྱུང་། དེ་ནས་ལམ་བདེན། དེ་རྗེས་སྡུག་བདེན། དེ་ནས་འགོག་བདེན་བསྟན་ལ།
མངོན་རྟོགས་སྐྱེ་བའི་རིམ་པའི་དབང་དུ་བྱས་ན། དང་པོར་སྡུག་བདེན། དེ་ནས་ཀུན་འབྱུང་། དེ་རྗེས་འགོག་
བདེན། དེ་ནས་ལམ་བདེན་བསྟན་པ་ཡིན་པའི་ཕྱིར། སྐབས་འདིར་ཕྱི་མའི་དབང་བྱས་ཏེ་བཤད་ན། རིམ་པ་
དེ་ལྟར་བསྟན་པ་ལ་དགོས་པ་ཡོད་དེ། བདེན་བཞིའི་བླང་དོར་ལ་འཇུག་པའི་ཚེ། ཐོག་མར་རང་ཅག་རྣམས་སྐྱེ་
རྒ་ན་འཆི་སོགས་འཁོར་བའི་སྡུག་བསྔལ་གྱིས་གཟིར་བའི་ཚུལ་ཤེས་པར་བྱས་ནས་སྡུག་བསྔལ་དེ་སྤོང་འདོད་ཀྱི་བློ་
བསྐྱེད་དགོས་པས་སྡུག་བདེན་དུས་དང་པོར་བསྟན། དེ་ནས་སྡུག་བསྔལ་དེ་གང་ལས་བྱུང་ན་ཆགས་སོགས་ཀྱི་
ཉོན་མོངས་དང་ལས་ཀྱི་ཀུན་འབྱུང་ལས་བྱུང་བར་ཤེས་ནས་དེ་སྤོང་འདོད་ཀྱི་བློ་སྐྱེད་དགོས་པས་ཀུན་འབྱུང་དུས་
103

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་པར་བསྟན། དེ་རྗེས་སྡུག་ཀུན་གཉིས་སྤངས་པའི་འགོག་བདེན་ཐར་བ་ལ་ཐོབ་འདོད་ཀྱི་བློ་བསྐྱེད་དགོས་
པས་འགོག་བདེན་དུས་གསུམ་པར་བསྟན། དེ་ནས་ཐར་བ་དེ་ཐོབ་པའི་ཐབས་བདག་མེད་མངོན་སུམ་དུ་རྟོགས་
པའི་ཤེས་རབ་སོགས་ལམ་བདེན་རང་རྒྱུད་ལ་བསྟེན་དགོས་པས་ལམ་བདེན་དུས་བཞི་བར་བསྟན་པའི་ཕྱིར་ཏེ།
དེ་ཡང་། དཔེར་ན་དང་པོར་རང་ཅག་ལྟ་བུ་ནད་ཀྱིས་གདུངས་པའི་སྡུག་བསྔལ་དེ་ཤེས་དགོས། དེ་ཤེས་ན་དེའི་
རྒྱུ་སྤོང་འདོད་སྐྱེ་ལ། དེ་སྐྱེས་ན་ནད་ཀྱི་སྡུག་བསྔལ་དེ་དང་བྲལ་བའི་བདེ་བ་ལ་ཐོབ་འདོད་སྐྱེ་ཞིང་། དེའི་ཆེད་
དུ་སྨན་བསྟེན་པ་ལ་འཇུག་པ་བཞིན་ཡིན་པའི་ཕྱིར་ཏེ། རྗེ་བཙུན་བྱམས་པས། ནད་ནི་ཤེས་བྱ་ནད་ཀྱི་རྒྱུ་ནི་
སྤང་བྱ་ལ། ། བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། ། སྡུག་བསྔལ་རྒྱུ་དང་དེ་འགོག་པ་དང་དེ་
བཞིན་ལམ། ། ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། ། ཞེས་གསུངས་པའི་ཕྱིར་རོ། ། དེས་ན་
བདེན་བཞི་བསྒོམ་ཚུལ་གྱི་གོ་རིམ་ཡང་དེ་ལྟར་རོ། ། རྒྱུ་འབྲས་དོན་གྱི་རིམ་པའི་དབང་དུ་བྱས་ན། ཉོན་མོངས་
ཕྱོགས་ཀྱི་ཀུན་འབྱུང་ལས་སྡུག་བདེན་འབྱུང་ལ། རྣམ་བྱང་ཕྱོགས་ཀྱི་ལམ་བདེན་ལས་འགོག་བདེན་ཐོབ་པར་
འགྱུར་རོ། ། གསུམ་པ་ངོ་བོའི་ཁྱད་པར་ནི། ། འཕགས་པ་ཐོགས་མེད་ཀྱིས་མངོན་པ་ཀུན་བཏུས་ལས། སྡུག་
བསྔལ་གྱི་བདེན་པ་གང་ཞེ་ན། སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་རིག་པར་བྱའོ། ། ཞེས་དང་།
སེམས་ཅན་གྱི་འཇིག་རྟེན་གང་ཡིན་པ་དང་། སྣོད་ཀྱི་འཇིག་རྟེན་གང་ཡིན་པ། ལས་དང་ཉོན་མོངས་པའི་
དབང་གིས་སྐྱེས་པ། ལས་དང་ཉོན་མོངས་པའི་དབང་གིས་བྱུང་བ་འདི་དག་ནི་སྡུག་བསྔལ་གྱི་བདེན་པ་ཞེས་
བྱའོ། ། ཞེས་དང་། ཀུན་འབྱུང་བའི་བདེན་པ་གང་ཞེ་ན། ཉོན་མོངས་པ་དང་དེའི་དབང་གིས་བྱུང་བའི་ལས་
སོ། ། ཞེས་གསུངས་པ་ལྟར་ཡིན་ལ། འོན་ཀྱང་འདི་དག་གི་མཚན་གཞི་ལ་མི་མཐུན་པ་ཆེར་མེད་ནའང་།
མཚན་ཉིད་ལ་ནི་བཞེད་ཚུལ་མི་འདྲ་བ་མང་ངོ༌། ། དེ་ལྟར་ནའང་གོ་བ་གཙོ་བོར་བྱས་ཚེ། རང་གི་རྒྱུད་གྱུར་
པའི་ཀུན་འབྱུང་བདེན་པས་ལག་རྗེས་བཞག་པའི་ཉེར་ལེན་གྱི་ཕུང་པོ་དེ། སྡུག་བསྔལ་བདེན་པའི་མཚད་ཉིད།
དེ་ལ་ངོ་བོའི་སྒོ་ནས་དབྱེ་ན། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་
བསྔལ་དང་གསུམ། དང་པོ་ནི། ལུས་ལ་ཚོར་བ་དྲག་པོས་གཟིར་བའི་གནད་གཅོད་ཀྱི་སྡུག་བསྔལ་ལྟ་བུ།
གཉིས་པ་ནི། ཟས་བཟང་པོ་དེའི་རོ་ལ་སྲེད་ནས་ཉམས་སུ་མྱོང་བའི་ཚོར་བ་བདེ་བ་ལྟ་བུ། གསུམ་པ་ནི། ལས་
ཉོན་གྱིས་ལག་རྗེས་བཞག་པའི་ཟག་བཅས་ཀྱི་ཕུང་པོ་ལྔ་ལྟ་བུའོ། ། གཞན་ཡང་། དེ་ལ་དབྱེ་ན། མ་དག་པའི་
སྣོད་ཀྱི་འཇིག་རྟེན་དང་།། མ་དག་པའི་བཅུད་ཀྱི་སེམས་ཅན་གཉིས། དང་པོ་ནི། འདོད་ཁས་ཀྱི་གནས་འདི་
ལྟ་བུ། གཉིས་པ་ནི། རང་ཅག་ལྟ་བུའི་སོ་སྐྱེ་རྣམས་སོ། ། ཡང་དེ་ལ་དབྱེ་ན། དེར་གྱུར་པའི་རྣམ་སྨིན་གྱི་
104

༄༅། །བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། །
འབྲས་བུ་དང་། བདག་པོའི་འབྲས་བུ་གཉིས། དང་པོ་ནི། སོ་སྐྱེའི་ཉེར་ལེན་གྱི་ཕུང་བོ་ལྔ་ལྟ་བུ། གཉིས་པ་ནི།
དམྱལ་བའི་ལྕགས་སྲེག་གིས་གཞི་ལྟ་བུའོ། ། ཡང་། མྱོང་ཚུལ་གྱིས་དབྱེ་ན། སྐྱེ་རྒ་ན་འཆིའི་སྡུག་བསྔལ་དང་།
དགྲར་སྡང་བ་དང་ཕྲད་དྭགས་པའི་སྡུག་བསྔལ། གཉེན་སྡུག་པ་དང་བྲལ་དགོས་པའི་སྡུག་བསྔལ། འདོད་པ་
བཙལ་ཀྱང་མི་རྙེད་པའི་སྡུག་བསྔལ། གནས་ངན་ལེན་གྱི་སྡུག་བསྔལ་དང་བརྒྱད་ཡོད། རང་འབྲས་སྡུག་
བསྔལ་བདེན་པ་སྐྱེད་བྱེད་ཀྱི་རིགས་སུ་གནས་པའི་ཉེར་ལེན་གྱི་ཕུང་པོ་དེ། ཀུན་འབྱུང་བདེན་པའི་མཚན་ཉིད།
དེ་ལ་དབྱེ་ན། ཉོན་མོངས་པའི་ཀུན་འབྱུང་དང༌། ལས་ཀྱི་ཀུན་འབྱུང་། དེ་ལས་གཞན་པའི་ཀུན་འབྱུང་དང་
གསུམ། དང་པོ་ལ། དེར་གྱུར་པའི་འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་ཉོན་མོངས་ཅན།
ལྟ་བ་ཉོན་མོངས་ཅན་ཏེ་རྩ་བའི་ཉོན་མོངས་དྲུག་དང་། ཁྲོ་བ་དང་། ཁོན་འཛིན། འཆབ་པ། འཚིག་པ་
སོགས་ཉེ་ཉོན་ཉི་ཤུ། གཉིས་པ་ལ། དེར་གྱུར་པའི་བསོད་ནམས་ཀྱི་ལས། བསོད་ནམས་མ་ཡིནཔའི་ལས།
མི་གཡོ་བའི་ལས་དང་གསུམ། དང་པོ་ནི། འདོད་པའི་བདེ་འགྲོར་འཕེན་བྱེད་ཀྱི་སྲོག་གཅོད་སྤོང་བའི་ལས་
དང་སྦྱིན་པ་བྱིན་པའི་ཟག་བཅས་ཀྱི་ལས་ལྟ་བུ། གཉིས་པ་ནི། ངན་འགྲོར་འཕེན་བྱེད་ཀྱི་སྲོག་གཅོད་དང་མ་
བྱིན་ལེན་ལྟ་བུ། གསུམ་པ་ནི། གཟུགས་དང་གཟུགས་མེད་ཀྱི་ལྷར་སྐྱེ་བ་འཕེན་བྱེད་ཀྱི་བསམ་གཏན་བཞི་དང་
གཟུགས་མེད་བཞི་བསྒོམ་པའི་ལས་རྣམས་ལྟ་བུའོ། ། གསུམ་པ་ནི། ཉོན་མོངས་དང་ལས་ཀྱི་ཀུན་འབྱུང་དང་
མཚུངས་ལྡན་དུ་གྱུར་པའི་གཙོ་སེམས་ལྟ་བུའོ། ། ཡང་ལས་ཀྱི་ཀུན་འབྱུང་ལ། དེར་གྱུར་པའི་སྒོ་གསུམ་གྱི་ལས་
དང་། ལུང་མ་བསྟན་གྱི་ལས་རྣམས་སུ་ཡོད། རང་ཐོབ་བྱེད་ཀྱི་ཐབས་སུ་གྱུར་པའི་ལམ་བདེན་གྱི་བྲལ་བའི་
འབྲས་བུར་གྱུར་པའི་སོ་སོར་བརྟགས་འགོག འགོག་བདེན་གྱི་མཚན་ཉིད། དེ་ལ་སྒྲས་བརྗོད་རིགས་ཀྱིས་དབྱེ་
ན། སོ་སོར་བརྟགས་མིན་གྱི་འགོག་པའམ་བརྡར་བརྟགས་པའི་འགོག་པ། དོན་དམ་པའི་འགོག་པ། དེ་
བཞིན་དུ་རྒྱུན་བཅས། རྒྱུན་མེད། ལྷག་བཅས། ལྷག་མེད། ཡོངས་སུ་རྫོགས་པ། ཡོངས་སུ་མ་རྫོགས་པའི་
འགོག་པ་རྣམས་སུ་ཡོད། དང་པོ་ནི། སྦྱོར་ལམ་རྩེ་མོ་བའི་རྒྱུད་ཀྱི་ཁོང་ཁྲོས་དགེ་རྩ་གཅོད་པ་སྤངས་པའི་ཆ་
དང་། སྦྱོར་ལམ་བཟོད་པ་ནས་ངན་འགྲོར་སྐྱེ་བ་སྤངས་པའི་ཆ་དང་། སོ་སྐྱེའི་རྒྱུད་ཀྱི་འདོད་པའི་ཉོན་མོངས་
མངོན་གྱུར་པ་ལ་རེ་ཞིག་ཆགས་པ་དང་བྲལ་བའི་ཆ་དང་། དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་
བར་ཆད་མེད་ལམ་པའི་རྒྱུད་ཀྱི་བདེན་འཛིན་ཀུན་བཏགས་འགོག་པའི་ཆ་ལྟ་བུའོ། ། གཉིས་པ་དང་འགོག་
བདེན་དོན་གཅིག གསུམ་པ་ནི། མངོན་ཤེས་དྲུག་ཐོབ་པའི་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ།
བཞི་བ་ནི། མངོན་ཤེས་མ་ཐོབ་པའི་གང་ཟག་གི་རྒྱུད་ཀྱི་འགོག་བདེན་ལྟ་བུ། ལྔ་བ་དང་དྲུག་པ་ནི། ཉེར་ལེན་
105

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་ཕུང་པོ་དང་བཅས་མ་བཅས་སམ། ཐལ་འགྱུར་བ་ལྟར་ན་བདེན་སྣང་གི་ལྷག་མ་དང་བཅས་མ་བཅས་ཀྱི་མྱང་
འདས་གཉིས། བདུན་པ་དང་བརྒྱད་པ་ནི། སློབ་པའི་རྒྱུད་ཀྱི་འགོག་བདེན་དང་། མི་སློབ་པའི་རྒྱུད་ཀྱི་འགོག་
བདེན་ནོ། ། མཁས་པ་ཁ་ཅིག་ནི་མྱང་འདས་ཐམས་ཅད་རྫོགས་པའི་འགོག་བདེན་ཡིན་གསུང་། རང་གི་བྲལ་
འབྲས་སུ་གྱུར་པའི་འགོག་བདེན་གྱི་བྲལ་རྒྱུ་བྱེད་པའི་རིགས་སུ་གནས་པའི་འཕགས་རྒྱུད་ཀྱི་མཁྱེན་པ། ལམ་
བདེན་གྱི་མཚན་ཉིད། དེ་ལ་དངོས་བཏགས་མ་ཕྱེ་བར་དབྱེ་ན། ཚོགས་ལམ། སྦྱོལ་ལམ། མཐོང་ལམ།
སྒོམ་ལམ། མི་སློབ་ལམ་ཏེ་ལ། ངོ་བོའི་སྒོ་ནས་ཐེག་པ་གསུམ་གྱི་འཕགསཔའི་རྒྱུད་ཀྱི་ལམ་བདེན་རྣམས་སུ་
དབྱེའོ། ། འགོག་ལམ་གཉིས་ཇི་ལྟར་ཐོབ་ཚུལ་ནི། རང་གི་ངོ་སྐལ་གྱི་སྤང་བྱ་ཀུན་བཏགས་དང་ལྷན་སྐྱེས་གང་
དངོས་སུ་སྤོང་བའི་གཉེན་པོ་བྱེད་པའི་འཕགས་པའི་ཡེ་ཤེས་ཀུན་གྱིས་ཀྱང་རང་གིས་དངོས་སུ་ཐོབ་པར་འགྱུར་
བའི་འགོག་བདེན་རྣམས་ཀྱི་བྲལ་རྒྱུ་བྱས་ནས། ནམ་ཡེ་ཤེས་དེ་དག་གིས་རང་རང་གི་སྤང་བྱ་དེ་རྣམས་དངོས་སུ་
སྤངས་པ་དེའི་ཚེ། སྤང་བྱ་དེ་ཤེས་རྒྱུད་ཀྱི་སྟེང་དུ་སླར་མི་སྐྱེ་བའི་ཚུལ་གྱིས་སྤངས་པའི་ཆ་ཐོབ་པར་འགྱུར་བས།
དེ་ལ་ནི་འགོག་བདེན་ཞེས་བྱ་ཞིང་། དེ་དང་དུས་མཉམ་པའི་རྣམ་གྲོལ་ལམ་རྣམས་ཀྱང་འགོག་བདེན་གྱི་བྲལ་རྒྱུ་
བྱེད་པའི་རིགས་སུ་གནས་པའི་ལམ་བདེན་དུ་འཇོག་པ་ཡིན་ནོ། ། བཞི་བ་དེ་རྣམས་གང་གི་རྒྱུད་ལ་ཡོད་མེད་ནི་
སྡུག་ཀུན་གཉིས་སོ་སྐྱེའི་རྒྱུད་ལ་ཡོད་པ་གཙོ་ཆེ་ཞིང་འགོག་བདེན་དང་ལམ་བདེན་གཉིས་འཕགས་པ་ཁོ་ནའི་རྒྱུད་
ལ་ཡོད། མ་དག་པའི་ཞིང་སྡུག་བདེན་ཡིན་ཀྱང་དག་པའི་ཞིང་སྡུག་བདེན་མིན་པར་གསུངས་པས་བདེ་བ་ཅན་
དང་དེའི་སོ་སྐྱེ་རྣམས་ནི་སྡུག་བདེན་མིན་ལ། དེ་ལས་གཞན་སོ་སྐྱེ་རྣམས་དང་དེའི་ཉེར་ལེན་གྱི་ཕུང་པོ་དང་དེ་
དག་གི་རྒྱུད་ཀྱི་ལས་ཉོན་རྣམས་ནི། སྡུག་ཀུན་ཅི་རིགས་སུ་ངེས། ཐེག་དམན་འཕགས་པའི་རྒྱུད་ལ་ཉེར་ལེན་གྱི་
ཕུང་པོ་ཡོད་པས། སྡུག་བདེན་དང་ལས་ཀྱི་ཀུན་འབྱུང་གཉིས་ཀ་ཡོད་ཀྱང་། ཐེག་ཆེན་འཕགས་པའི་རྒྱུད་ལ་
སྡུག་ཀུན་གཉིས་ཀ་མེད་པས་དེའི་རྒྱུད་ཀྱི་ལས་དང་ཉོན་མོངས་རྣམས་ཀྱང་ཀུན་འབྱུང་མིན་ནོ། ། སྡུག་བསྔལ་གྱི་
སྡུག་བསྔལ་དང་འགྱུར་བའི་སྡུག་བསྔལ་གཉིས་འདོད་ཁམས་གོང་མ་ན་མེད་ལ། འདུ་བྱེད་ཀྱི་སྡུག་བསྔལ་ནི་
ཁམས་གསུམ་ཀ་ན་ཡོད་དོ། ། མཁས་པའི་དབང་པོ་ཁ་ཅིག སྡུག་ཀུན་གཉིས་ཡིན་ཁྱབ་མཉམ་དུ་བཞེད་ལ།
ཁ་ཅིག་དེ་གཉིས་འགལ་བར་འདོད་ཅིང་། གཞན་དག་ཀུན་བྱུང་བདེན་པ་ཡིན་ན། སྡུག་བདེན་ཡིན་པས་ཁྱབ་
ཀྱང་། སྡུག་བདེན་ཡིན་ན། ཀུན་འབྱུང་བདེན་པ་ཡིན་པས་མ་ཁྱབ་ཅེས་བཞེད་དོ། ། དེས་ན་དཔྱད་དཀའ་
ཙམ་སྣང་ཡང་། ཤིང་རྟ་ཆེན་པོ་ཐོགས་མེད་ཀྱིས་དངོས་སུ་བཤད་ཚུལ་ནི་གོང་དུ་དྲངས་པ་ལྟར་རོ། ། གཞན་
ཡང་། མཁས་པ་ཁ་ཅིག སྡུག་བདེན་ཡིན་ན། སྡུག་བསྔལ་ཡིན་པས་ཁྱབ་ཅེས་བཞེད་ལ། ཁ་ཅིག་ནི། སོ་
106

༄༅། ། བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། །
སྐྱེའི་རྒྱུད་ཀྱི་བསམ་གཏན་གྱི་ཡན་ལག་ཏུ་གྱུར་པའི་དགའ་བདེ་དང་། རྒྱུ་དགེ་བ་བྱས་པ་ལས་བྱུང་བའི་རྣམ་སྨིན་
གྱི་འབྲས་བུ་ཚོར་བ་བདེ་བ་ལྟ་བུ་རྣམས་ནི་སྡུག་བདེན་ཡིན་ཀྱང་། སྡུག་བསྔལ་མིན་ཞེས་བཞེད་པར་སྣང་བ་ལས་
ཁོ་བོ་ནི་ཕྱི་མ་འདི་འཐད་པར་སེམས་ཡང་དཔྱད་པར་བྱའོ། ། ལམ་རིམ་ལས། སོ་སྐྱེའི་རྒྱུད་ཀྱི་ངེས་འབྱུང་གི་
བསམ་པས་ཀུན་ནས་བསླངས་པའི་དགེ་བ་ཁྱད་པར་ཅན་རྣམས་དང་། བྱང་ཆུབ་ཀྱི་སེམས་དང་། བདག་མེད་
རྟོགས་པའི་ཤེས་པ་ལྟ་བུ་ཀུན་འབྱུང་བདེན་པ་མིན་ལ། དེ་དག་དང་དེ་ལྟ་བུས་མ་ཟིན་པའི་དགེ་བ་ཕལ་ཆེར་ཀུན་
འབྱུང་བདེན་པར་འགྲོ་བར་བཤད་དོ། ། ལྔ་བ་རྣམ་པ་བསྒྲུབ་ཚུལ། བདེན་བཞི་རྣམ་པ་མི་རྟག་ལ་སོགས་བཅུ་
དྲུག་ཡོད་པ་ལས། སྡུག་བདེན་གྱི་རྣམ་པ་ལ་མི་རྟག་སྡུག་བསྔལ་སྟོང་བ་བདག་མེད་བཞི་སྟེ། ཉེར་ལེན་གྱི་ཕུང་
པོ་ཆོས་ཅན། མི་རྟག་པའི་རྣམ་པ་ཡིན་ཏེ། རེས་འགའ་སྐྱེ་བའི་ཕྱིར། སྡུག་བསྔལ་བ་ཡིན་ཏེ། ལས་ཉོན་གྱི་
གཞན་དབང་ཅན་ཡིན་པའི་ཕྱིར། དོན་གཞན་གྱིས་སྟོང་སྟེ། དབང་སྒྱུར་བ་བོའི་བདག་དོན་གཞན་གྱིས་སྟོང་
པའི་ཕྱིར། བདག་མེད་པའི་རྣམ་པ་ཡིན་ཏེ། རང་དབང་བའི་བདག་ཏུ་མ་གྲུབ་པའི་ཕྱིར། དེ་ལྟར་དྲན་ཅིང་
བསྒོམས་པས་རིམ་པ་བཞིན་དུ་ཉེར་ལེན་གྱི་ཕུང་པོ་རྟག་པར་འཛིན་པ། བདེ་བར་འཛིན་པ། གཙང་བར་
འཛིན་པ། བདག་ཏུ་འཛིན་པའི་ཕྱིན་ཅི་ལོག་བཞི་སྤོང་བར་བྱེད། ཀུན་འབྱུང་བདེན་པའི་རྣམ་པ་ལ་རྒྱུ་ཀུན་
འབྱུང་རབ་སྐྱེ་རྐྱེན་བཞི་སྟེ། ཟག་བཅས་ཀྱི་ལས་ཉོན་གཉིས་ཆོས་ཅན། རྒྱུའི་རྣམ་པ་ཡིན་ཏེ། རང་འབྲས་སྡུག་
བསྔལ་གྱི་རྩ་བ་ཡིན་པའི་ཕྱིར། ཀུན་འབྱུང་བ་ཡིན་ཏེ། རང་འབྲས་སྡུག་བསྔལ་ཀུན་ཡང་ཡང་བསྐྱེད་པའི་ཕྱིར།
རབ་སྐྱེ་ཡིན་ཏེ། སྡུག་བསྔལ་དེ་ཤུགས་དྲག་ཏུ་བསྐྱེད་པའི་ཕྱིར། རྐྱེན་གྱི་རྣམ་པ་ཡིན་ཏེ། རང་འབྲས་སྡུག་
བསྔལ་གྱི་ལྷན་ཅིག་བྱེད་རྐྱེན་ཡིན་པའི་ཕྱིར། དེ་ལྟར་བསྒོམས་པས། རིམ་པ་བཞིན་དུ་སྡུག་བསྔལ་རྒྱུ་མེད་དུ་
འཛིན་པ། དེ་རྒྱུ་གཅིག་ཁོ་ནས་བྱས་པར་འཛིན་པ། དེ་དབང་ཕྱུག་སོགས་ཀྱིས་བྱས་པར་འཛིན་པ། དེ་རང་
བཞིན་རྟག་ལ་གནས་སྐབས་འགྱུར་བར་འཛིན་པའི་རྟོག་པ་རྣམས་སྤོང་བར་བྱེད། འགོག་བདེན་གྱི་རྣམ་པ་ལ་
འགོག་པ་ཞི་བ་གྱ་ནོམ་པ་ངེས་འབྱུང་བཞི་སྟེ། སྡུག་ཀུན་གཏན་ནས་སྤངས་པའི་བྲལ་བ་ཆོས་ཅན། འགོག་པའི་
རྣམ་པ་ཡིན་ཏེ། སྡུག་བསྔལ་སྤངས་པའི་བྲལ་བ་ཡིན་པའི་ཕྱིར། ཞི་བ་ཡིན་ཏེ། ཉོན་མོངས་སྤངས་པའི་བྲལ་
བ་ཡིན་པའི་ཕྱིར། གྱ་ནོམ་པ་ཡིན་ཏེ། ཕན་བདེའི་ངོ་བོར་གྱུར་པའི་ཐར་བ་ཡིན་པའི་ཕྱིར། ངེས་འབྱུང་ཡིན་
ཏེ། སླར་མི་ལྡོག་པའི་ཐར་བ་ཡིན་པའི་ཕྱིར། དེ་ལྟར་བསྒོམས་པས། རིམ་པ་བཞིན་དུ་ཐར་བ་ཡེ་མེད་དུ་
འཛིན་པ། ཟག་བཅས་ཀྱི་ཁྱད་པར་འགའ་ཞིག་ཐར་བར་འཛིན་པ། སྡུག་བསྔལ་གྱི་རང་བཞིན་འགའ་ཞིག་
ཐར་བར་འཛིན་པ། ཐར་བ་ཡོད་ཀྱང་སླར་ལྡོག་པར་འཛིན་པའི་རྟོག་པ་རྣམས་སྤོང་བར་བྱེད། ལམ་བདེན་གྱི་
107

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམ་པ་ལ་ལམ་སྒྲུབ་པ་རིག་པ་ངེས་འབྱིན་བཞི་སྟེ། བདག་མེད་མངོན་སུམ་དུ་རྟོགས་པའི་ཡེ་ཤེས་ཆོས་ཅན།
ལམ་གྱི་རྣམ་པ་ཡིན་ཏེ། ཐར་བར་བགྲོད་བྱེད་ཀྱི་ལམ་དངོས་སམ་དེར་གཏོགས་ཀྱི་ལམ་ཡིན་པའི་ཕྱིར། སྒྲུབ་པ་
ཡིན་ཏེ། བདག་མེད་ཅི་རིགས་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། རིག་པ་ཡིན་ཏེ། ཉོན་མོངས་
ཀྱི་གཉེན་པོ་བྱེད་པའི་ལམ་ཡིན་པའི་ཕྱིར། ངེས་འབྱིན་གྱི་རྣམ་པ་ཡིན་ཏེ། སྡུག་བསྔལ་སླར་མི་ལྡོག་པར་བྱེད་
པའི་ཡེ་ཤེས་ཡིན་པའི་ཕྱིར། དེ་ལྟར་བསྒོམས་པས་རིམ་པ་བཞིན་དུ། ཐར་ལམ་ཡེ་མེད་དུ་འཛིན་པ། བསམ་
གཏན་གྱི་ངོ་བོ་འགའ་ཞིག་ཐར་ལམ་དུ་འཛིན་པ། ཟག་བཅས་ཀྱི་ཁྱད་པར་འགའ་ཞིག་ཐར་ལམ་དུ་འཛིན་པ།
སྡུག་བསྔལ་གཏན་ཟད་པའི་ཐར་ལམ་མེད་པར་འཛིན་པའི་རྟོག་པ་རྣམས་སྤོང་བར་བྱེད་དོ། ། དྲུག་པ་སྒྲ་དོན་
ནི། བཞི་པོ་དེ་དག་ལ་འཕགས་པའི་བདེན་པ་ཞེས་བརྗོད་པའི་རྒྱུ་མཚན་གང་ཞེ་ན། ཡོད་དེ། དེ་རྣམས་
འཕགས་པས་གཟིགས་པ་ལྟར་བདེན་ཅིང་། བྱིས་པ་སོ་སྐྱེས་བཟུང་བ་ལྟར་མི་འདེན་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར་ཏེ། མཛོད་འགྲེལ་ལས། འཕགས་པ་རྣམས་ཀྱིས་བདེན་པའི་དོན་དེ་ཁོ་ན་ལྟར་ཡིན་པའི་ཕྱིར་
བདེན་པ་སྒོམ་པ་ཇི་ལྟ་བ་བཞིན་དུ་མཁྱེན་ཅིང་གཟིགས། བྱིས་པ་རྣམས་ཀྱིས་མི་ཤེས་མི་མཐོང་བས་དེའི་ཕྱིར་
འཕགས་པའི་བདེན་པ་ཞེས་བྱའོ། ། ཞེས་གསུངས་པའི་ཕྱིར་རོ། ། བདུན་པ་དགོས་པ་ནི། བདེན་བཞིའི་རྣམ་
གཞག་གཤེས་དགོས་པ་ཡིན་ཏེ། ལམ་རིམ་ལས། དེ་ལྟ་ན་བདེན་བཞི་ནི་ཐེག་པ་ཆེ་ཆུང་ཀུན་ ཏུ་ལན་དུ་མར་
གསུངས་ཤིང་། འཁོར་བར་འཇུག་པ་དང་ལྡོག་པའི་གནད་རྣམས་བདེ་བར་གཤེགས་པས་བསྡུས་པ་ཡིན་པས་
རྣམ་གྲོལ་བསྒྲུབ་པ་ལ་ཤིན་ཏུ་གལ་ཆེ་ཞིང་། ཉམས་ལེན་གྱི་འགག་སྡོམ་ཡང་ཆེ་བས་རིམ་པ་དེ་ལྟར་དུ་སློབ་མ་
འཁྲིད་དགོས་ཏེ། ཞེས་དང་། ཉམས་མགུར་ལས་ཀྱང་། སྡུག་བདེན་ཉེས་དམིགས་བསམ་ལ་མ་འབད་ན། །
ཐར་བ་དོན་གཉེར་ཇི་བཞིན་མི་སྐྱེ་ཞིང་། ། ཀུན་འབྱུང་འཁོར་བའི་འཇུག་རིམ་མ་བསམས་ན། །འཁོར་བའི་
རྩ་བ་གཅོད་ཚུལ་མི་ཤེས་པས། ། སྲིད་ལས་ངེས་འབྱུང་སྐྱོ་ཤས་བསྟེན་པ་དང་། འཁོར་བར་གང་གིས་བཅིངས་
པ་ཤེས་པ་གཅེས། ། ཞེས་གསུངས་པའི་ཕྱིར་རོ། །
གཉིས་པ་རྟེན་འབྲེལ་བཅུ་གཉིས་ཀྱི་རྣམ་གཞག་བཤད་པ་ལ་བདུན། སྤྱིའི་མཚན་ཉིད། སོ་སོའི་དབྱེ་བ།
བསྡུ་བ། བྱེད་ལས། ཚེ་དུ་ལ་རྫོགས། བསྒོམ་ཚུལ། བསྒོམས་པའི་ཕན་ཡོན་ནོ། ། དང་པོ་ནི། ས་ལུ་ལྗང་
བའི་མདོ་ལས། དགེ་སློང་དག་སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་ཆོས་མཐོང་ངོ་། ། ཞེས་པ་
ནས། འདི་ཡོད་པའི་ཕྱིར་འདི་འབྱུང་། འདི་སྐྱེས་པས་འདི་སྐྱེ་བ་སྟེ། འདི་ལྟ་སྟེ། མ་རིག་པའི་རྐྱེན་གྱིས་འདུ་
བྱེད། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ། ཞེས་སོགས་ཀྱིས་བསྟན་པའི་དགོངས་པ་རྟེན་འབྲེལ་མདོ་
108

༄༅། ། བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། །
འགྲེལ་སོགས་ལས་རྒྱས་པར་བཤད་ལ། དེ་དག་གི་དངོས་བསྟན་ནི། འདུས་བྱས་ཀྱི་རྟེན་འབྲེལ་གྱི་དབང་དུ་
བྱས་ལ། སྤྱིར་བལྟོས་ནས་གྲུབ་པ། རྟེན་འབྲེལ་གྱི་མཚན་ཉིད། རང་གི་རྒྱུ་རྐྱེན་ལ་བལྟོས་ནས་གྲུབ་པ།
འདུས་བྱས་ཀྱི་རྟེན་འབྲེལ་གྱི་མཚན་ཉིད་དོ། ། གཉིས་པ་དེ་ལ་དབྱེ་ན་རྣམ་པ་བཅུ་གཉིས་ཡོད་དེ། མ་རིག་པ་
ནས་རྒ་ཤིའི་བར་བཅུ་གཉིས་ཡོད་པའི་ཕྱིར། དང་པོ་ནི། སྤྱིར་མ་རིག་པ་དེ་ལ་ལས་འབྲས་ལ་རྨོངས་པ་དང་དེ་
ཁོ་ན་ཉིད་ལ་རྨོངས་པའི་མ་རིག་པ་གཉིས་ཡོད་ཅིང་། སྔ་མས་ནི་ངན་འགྲོར་འཕེན་བྱེད་ཀྱི་ལས་གསོག་ལ། ཕྱི་
མས་ནི་བདེ་འགྲོ་དང་ངན་འགྲོ་གཉིས་ཀར་འཕེན་བྱེད་ཀྱི་ལས་གསོག་པ་ཡོད་དོ། ། དེ་ཁོ་ན་ཉིད་ཀྱི་དོན་ལ་
རྨོངས་པའི་མ་རིག་པ་ནི། ཐལ་རང་གཉིས་ཀ་ལྟར་ནའང་བདེན་འཛིན་ཐམས་ཅད་ལ་བྱེད་པ་ཡིན་ཀྱང་། ཐལ་
འགྱུར་བས་ནི་བདེན་འཛིན་ཡིན་ན། མ་རིག་པ་ཡིན་པས་ཁྱབ་ཅེས་བཞེད་ལ། རང་རྒྱུད་པས་ནི། དེ་ལྟར་མི་
བཞེད་དོ། ། རང་རྒྱུད་པ་མན་ཆད་ཀྱི་རང་སྡེ་ལྟར་ན། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་
པ་རྣམས་ནི། མ་རིག་པ་ཡིན་པས། ཐལ་རང་གཉིས་ཀྱི་ལུགས་ལ་འཁོར་བའི་རྩ་བ་ངོས་འཛིན་ཚུལ་མི་
འདྲའོ། ། གང་ལྟར་ནའང་རང་རང་གི་ལུགས་ཀྱི་བདག་མེད་པའི་དེ་ཁོ་ན་ཉིད་ཀྱི་དོན་ལ་རྨོངས་པའི་སོ་སྐྱེའི་
རྒྱུད་ཀྱི་དེ་འདྲའི་མ་རིག་པ་དེ། འཁོར་བའི་རྩ་བར་བཞེད་པར་ནི་འདྲའོ། ། དེས་ན་ཡན་ལག་བཅུ་གཉིས་ཀྱི་
ཐོག་མའི་མ་རིག་པ་ཡང་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་སྟེ། འདི་ལ་ཀུན་བཏགས་དང་
ལྷན་སྐྱེས་གཉིས་ཀ་ཡོད་པར་བཤད་ཀྱང་། འཕགས་པའི་རྒྱུད་ལ་ནི། ཡན་ལག་བཅུ་གཉིས་ཀྱི་ཐོག་མར་གྱུར་
པའི་མ་རིག་པ་མེད་དོ། ། མཁས་པ་ཕལ་ཆེར་འདུ་བྱེད་ཀྱི་ལས་ཀྱི་རྒྱུའི་ཀུན་སློང་གི་མ་རིག་པ་ནི་ལས་འབྲས་ལ་
རྨོངས་པའི་མ་རིག་པ་མི་སྲིད་ཅེས་བཞེད་པར་སྣང་ཡང་དུས་ཀྱི་ཀུན་སློང་ལ་ནི་དེ་ཡོད་དོ། ། གཉིས་པ་འདུ་བྱེད་
ནི་ལས་ཡིན་ལ། དེ་ལའང་ངན་འགྲོར་འཕེན་བྱེད་ཀྱི་བསོད་ནམས་མ་ཡིན་པ་དང༌། འདོད་ཁམས་ཀྱི་བདེ་
འགྲོར་འཕེན་པའི་བསོད་ནམས་དང་། ཁམས་གོང་མའི་བདེ་འགྲོར་འཕེན་པའི་མི་གཡོ་བའི་ལས་དང་གསུམ་
མོ། ། གསུམ་པ་རྣམ་པར་ཤེས་པ་ནི། མདོ་ལས་རྣམ་ཤེས་ཚོགས་དྲུག་གསུངས་ཀྱང་འདིར་ནི་གཙོ་བོའི་དབང་
དུ་བྱས་ན་ཡིད་ཀྱི་རྣམ་ཤེས་ཏེ། དེ་ལ་དགེ་མི་དགེའི་ལས་གང་བསགས་པའི་བག་ཆགས་བསྒོས་པའི་ཚེ་འདིའི་
རྣམ་ཤེས་ནི་རྒྱུ་དུས་ཀྱི་རྣམ་ཤེས་ཡིན་ལ། ཕྱི་མར་སྐྱེ་གནས་སུ་ཉིང་མཚམས་སྦྱར་བ་ན་འབྲས་དུས་གྱི་རྣམ་ཤེས་སུ་
འགྱུར་བས། གཉིས་ཀ་ལ་རྣམ་ཤེས་ཀྱི་རྟེན་འབྲེལ་ཞེས་གཅིག་ཏུ་བགྲང་བའོ། ། བཞི་བ་མིང་གཟུགས་ཀྱི་མིང་
ནི་ཚོར་བ་འདུ་ཤེས་འདུ་བྱེད་རྣམ་ཤེས་ཏེ་གཟུགས་ཅན་མ་ཡིན་པའི་མིང་གཞིའི་ཕུང་པོ་དང་། གཟུགས་ནི་མེར་
མེར་པོ་ལ་སོགས་པ་སྟེ། གཟུགས་མེད་དུ་སྐྱེ་ན་གཟུགས་ཀྱི་ས་བོན་ཙམ་ཡོད་ཀྱི། གཟུགས་ནི་མེད་དོ། ། གཉིས་
109

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ༑
ཀ་བསྡོམས་པས་མིང་གཟུགས་ཞེས་བྱའོ། ། ལྔ་བ་སྐྱེ་མཆེད་དྲུག་ནི། མངལ་དུ་སྐྱེ་ན། དང་པོར་རྣམ་ཤེས་
ཞུགས་པའི་ཁུ་ཁྲག་གི་མེར་མེར་པོ་དང་མིང་རྣམས་འཕེལ་ནས་གྲུབ་པའི་མིག་དང་རྣ་བ་ལ་སོགས་པའི་སྐྱེ་མཆེད་
རྣམས་ཏེ། ལུས་དང་ཡིད་ཀྱི་སྐྱེ་མཆེད་ནི་སྔར་ནས་ཡོད་དོ། ། བརྫུས་ཏེ་སྐྱེ་ན་དབང་པོ་རྣམས་ཅིག་ཅར་དུ་
འགྲུབ་པས་རིམ་པ་དེ་ལྟར་མེད་ལ། སྒོ་ང་སྐྱེས་དང་དྲོད་སྐྱེས་ལ་ནི་མངའ་མ་གཏོགས་ཆ་འདྲ་བར་བཤད། དྲུག་
པ་རེག་པ་ནི། ཡུལ་དང་དབང་པོ་དང་རྣམ་ཤེས་གསུམ་འདུས་པ་ལ་བརྟེན་ནས་ཡུལ་གཟུགས་སོགས་ཡིད་དུ་
འོང་མི་འོང་བར་མ་གསུམ་གང་རུང་ཡོངས་སུ་གཅོད་པའི་སེམས་བྱུང་དང་པོ་གྲུབ་པ་སྟེ། འདི་ལ་མིག་ནས་ཡིད་
ཀྱི་འདུས་ཏེ་རེག་པའི་བར་ཅི་རིགས་ཡོད་དོ། ། བདུན་པ་ཚོར་བ་ནི། རེག་པས་ཡུལ་གསུམ་གང་རུང་གཅད་པ་
དང་རྗེས་སུ་མཐུན་པར་ཟག་བཅས་ཀྱི་ཚོར་བ་བདེ་སྡུག་བཏང་སྙོམས་གསུམ་གང་རུང་སྐྱེས་པའོ། ། འདི་ལའང་
སྔར་བཞིན་ཡོད། བརྒྱད་པ་སྲེད་པ་ནི། ཚོར་བ་བདེ་བ་ལ་མི་འབྲལ་བ་དང་སྡུག་བསྔལ་ལ་འབྲལ་འདོད་ཀྱི་སྲེད་
པའམ། བཏང་སྙོམས་ལ་སྲེད་པ་གང་རུང་སྟེ། འདི་ལ་འདོད་སྲེད། སྲིད་སྲེད། འཇིག་སྲེད་གསུམ། དགུ་
བ་ལེན་པ་ནི། སྲིད་པ་དེ་ཉིད་ཆེར་འཕེལ་བར་བྱེད་པའི་གནས་སྐབས་ཀྱི་འདོད་ཆགས་ཏེ། འདི་ལ་འདོད་པ་ཉེ་
བར་ལེན་པ། ལྟ་བ་ཚུལ་ཞུགས། བདག་ཏུ་སྨྲ་བ་ཉེ་བར་ལེན་པ་བཞིའོ། ། དང་པོ་ནི། གཟུགས་སྒྲ་སོགས་
འདོད་ཡོན་ལ་ཆགས་པ། གཉིས་པ་ནི་འཇིག་ལྟ་མ་ཡིན་པའི་ལྟ་ངན་ལ་ཆགས་པ། གསུམ་པ་ནི་ཚུལ་ཁྲིམས་དང་
བརྟུལ་ཞུགས་དམན་པ་ལ་ཆགས་པ། བཞི་བ་ནི་འཇིག་ལྟ་ལ་འདུན་ཞིང་ཆགས་པའི་སྲེད་པའོ། ། བཅུ་བ་སྲིད་
པ་ནི། སྔར་འདུ་བྱེད་ཀྱི་ལས་ཀྱི་བག་ཆགས་རྣམ་ཤེས་ལ་བསྒོས་པ་དེ་ཉིད་སྲེད་ལེན་གཉིས་ཀྱིས་གསོས་བཏབ་
ནས་ཡང་སྲིད་ཕྱི་མ་འདྲེན་པ་ལ་ནུས་པ་མཐུ་ཅན་དུ་སོང་བའི་སྐབས་ཀྱི་ལས་ཏེ། སྲིད་པ་ཞེས་པ་ནི་འབྲས་མིང་
རྒྱུ་ལ་བཏགས་པའོ། ། འདི་ལ་ཁམས་གསུམ་གྱི་ལས་གསུམ། བཅུ་གཅིག་པ་སྐྱེ་བ་ནི། སྲིད་ལས་ཀྱི་མཐུས་སྐྱེ་
གནས་བཞི་པོ་གང་རུང་དུ་རྣམ་ཤེས་དང་པོར་ཉིང་མཚམས་སྦྱར་བ་སྟེ། འདི་ལ་མངལ་དུ་ཉིང་མཚམས་སྦྱར་བ་
སོགས་བཞིའམ། ཁམས་གསུམ་དུ་ཉིང་མཚམས་སྦྱར་བ་གསུམ། ཁ་ཅིག འདིའི་སྐྱེ་བ་ལ་ཉིང་མཚམས་སྦྱར་
མ་ཐག་པའི་གནས་སྐབས་ཀྱི་ཕུང་པོ་ལྔ་དང་། ཁ་ཅིག་མངལ་ནས་ཕྱི་རོལ་དུ་བཙའ་བ་དེ་འཇོག་པར་སྣང་ཡང་།
ལམ་རིམ་དུ་ཉིང་མཚམས་སྦྱར་བ་ཞེས་པ་ཙམ་ལས་མི་བ།སལ་ལ། ཁོ་བོ་ནི་མཁས་པ་ཁ་ཅིག ཉིང་མཚམས་སྦྱར་
བའི་ཆ་དང་པོ་ཞེས་གསུང་བ་འདི་འཐད་པར་མཐོང་སྟེ། གཞན་གྱི་ལྟར་ན་དེའི་སྐབས་སུ་ཕུང་པོ་ལྔ་འཁོར་བར་
ཐལ་བ་དང་། ལམ་རིམ་དང་འགལ་བའི་ཉེས་པར་འགྱུར་བའི་ཕྱིར་རོ། ། བཅུ་གཉིས་པ་རྒ་ཤིའི་རྒ་བ་ནི་ཕུང་
པོ་སྨིན་ཅིང་གཞན་དུ་འགྱུར་བའི་ཆ་ཡིན་ལ། ཤི་བ་ནི་ཕུང་པོའི་རིགས་མཐུན་འདོར་བའམ་དོར་བའོ། །
110

༄༅། ། བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། །
འདིར་རྒ་བ་ནི་སྐྱེས་པའི་སྐད་ཅིག་གཉིས་པ་ནས་ན་ཚོད་རྙིང་པར་གྱུར་པའི་ཆ་རྣམས་ཡིན་གྱི། འཇིག་རྟེན་
གྲགས་པའི་རྒས་པ་ཁོ་ནར་མ་ངེས་ལ། ཤི་བ་ནི་ཤི་ཟིན་པ་ཁོ་ནར་བྱེད་པར་ཡང་མ་ངེས་སོ། ། རྒ་ཤི་གཉིས་ཡན་
ལག་གཅིག་ཏུ་འཇོག་པ་ནི། དེ་གཉིས་གོ་རིམ་མ་ངེས་པའི་རྒྱུ་མཚན་གྱིས་ཡིན་ནོ། ། མྱ་ངན་དང་སྨྲེ་ངག་འདོན་
པ་སོགས་ནི་ཡན་ལག་ཏུ་འགྱུར་བར་མ་ངེས་པས་ཞར་བྱུང་ཙམ་སྟེ། སྐྱོ་བ་བསྐྱེད་པའི་ཆེད་དུ་གསུངས་པའོ། །
གསུམ་པ་བསྡུ་བ་ལ་གཉིས་ཏེ། མདོར་བསྡུ་བ་དང་། ཀུན་ནས་ཉོན་མོངས་པའི་བསྡུ་བའོ། ། དང་པོ་ནི།
ཡན་ལག་བཅུ་གཉིས་པོ་དེ། རྒྱུ་འབྲས་གཉིས་ཀྱིས་བསྡུས་ཏེ། འཕེན་བྱེད་ཀྱི་རྒྱུ་འབྲས་དང་། འགྲུབ་བྱེད་ཀྱི་
རྒྱུ་འབྲས་གཉིས་ཀྱིས་བསྡུས་པའི་ཕྱིར། དེ་ཡང་། མ་རིག་པ། འདུ་བྱེད། རྒྱུ་དུས་ཀྱི་རྣམ་ཤེས་གསུམ་ནི།
འཕེན་བྱེད་ཀྱི་རྒྱུ་དང་། འབྲས་དུས་ཀྱི་རྣམ་ཤེས་དང་མིང་གཟུགས་སྐྱེ་མཆེད་དྲུག་རེག་པ་ཚོར་བ་སྟེ་ཕྱེད་དང་ལྔ་
ནི་འཕངས་པའི་འབྲས་བུ། སྲེད་ལེན་སྲིད་པ་གསུམ་འགྲུབ་བྱེད་ཀྱི་རྒྱུ་དང༌། སྐྱེ་རྒ་གཉིས་ནི། གྲུབ་པའི་
འབྲས་བུའི་ཡན་ལག་ཏུ་འདུའོ། ། གང་འཕངས་ན། འབྲས་དུས་ཀྱི་རྣམ་ཤེས་ནས་ཚོར་བའི་བར་ཡན་ལག་
ཕྱེད་དང་ལྔའོ། ། གང་གིས་འཕངས་ན། མ་རིག་པའི་རྐྱེན་ཅན་གྱི་འདུ་བྱེད་ཀྱི་ལས་ཀྱིས་སོ། ། ཇི་ལྟར་
འཕངསན། རྒྱུ་དུས་ཀྱི་རྣམ་ཤེས་ལ་ལས་ཀྱི་བག་ཆགས་བསྒོས་པའི་ཚུལ་གྱིས་སོ། ། འཕངས་པའི་དོན་ནི།
སྲེད་པ་སོགས་ཀྱི་འགྲུབ་བྱེད་ཡོད་ན། འབྲས་བུ་དེ་རྣམས་འགྲུབ་རུང་དུ་བྱས་པའོ། ། གང་གིས་འགྲུབ་པར་
བྱེད་ན། སྲེད་པའི་རྐྱེན་ཅན་གྱི་ལེན་པས་སོ། ། གང་འགྲུབ་ན། སྐྱེ་བ་དང་རྒ་ཤིའོ། ། ཇི་ལྟར་འགྲུབ་པར་
བྱེད་ན། འདུ་བྱེད་ཀྱིས་རྣམ་ཤེས་ལ་བསྒོས་པའི་ལས་ཀྱི་བག་ཆགས་དེ་ནུས་མཐུ་ཅན་དུ་བྱས་ཚུལ་གྱིས་སོ། །
དེས་ན་འདིའི་འཕངས་པའི་ཡན་ལག་དང་གྲུབ་པའི་ཡན་ལག་གཉིས་ངོ་བོ་གཅིག་གོ ། གཉིས་པ་ཉོན་མོངས་
པའི་བསྡུ་བ་ནི། འཕགས་པ་ཀླུ་སྒྲུབ་ཀྱིས། དང་པོ་བརྒྱད་པ་དགུ་ཉོན་མོངས། ། གཉིས་པ་བཅུ་བ་ལས་ཡིན་ཏེ།
། ལྷག་མ་བདུན་ནི་སྡུག་བསྔལ་ཡིན། ། ཞེས་གསུངས་པ་ལྟར། མ་རིག་པ་སྲེད་ལེན་གསུམ་ཉོན་མོངས་པའི་
ཀུན་འབྱུང་། འདུ་བྱེད་དང་སྲིད་ལས་གཉིས་ལས་ཀྱི་ཀུན་འབྱུང་། འབྲས་དུས་ཀྱི་རྣམ་ཤེས་སོགས་བདུན་ནི་
སྡུག་བདེན་དུ་འདུའོ། ། བཞི་བ་བྱེད་ལས་ནི། མ་རིག་པས་དེ་ཁོ་ན་ཉིད་ལ་སྒྲིབ་པར་བྱེད། འདུ་བྱེད་ཀྱིས་
ཡང་སྲིད་ཕྱི་མའི་ཕུང་པོའི་ས་བོན་འདེབས་པར་བྱེད། རྣམ་ཤེས་ཀྱིས་སྐྱེ་གནས་སུ་འཁྲིད་པར་བྱེད། མིང་
གཟུགས་ཀྱིས་ལུས་འཛིན་པར་བྱེད། སྐྱེ་མཆེད་ཀྱིས་ལུས་རྫོགས་པར་བྱེད། རེག་པས་ཡུལ་གྱི་འགྱུར་བ་དཔྱོད་
པར་བྱེད། ཚོར་བས་རྣམ་སྨིན་ལ་ལོངས་སྤྱོད་པར་བྱེད། སྲེད་པས་ཕུང་པོ་སླར་སྡུད་པར་བྱེད། ལེན་པས་ཕུང་
པོ་འགྲུབ་པ་ལ་སྦྱོར་བར་བྱེད། སྲིད་པས་ཕྱི་མའི་ཕུང་པོ་མངོན་དུ་འགྱུར་བར་བྱེད། སྐྱེ་བ་དང་རྒ་ཤིས་རང་
111

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གང་ལ་ལྡན་པའི་གང་ཟག་དེ་སྡུག་བསྔལ་བར་བྱེད་དོ། ། ལྔ་བ་ཚེ་དུ་ལ་རྫོགས་པ་ནི། བཅུ་གཉིས་པོ་དེ་མྱུར་ན་
ཚེ་གཉིས་ལ་རྫོགས་ནུས་ཞིང་། བུལ་ན་ཚེ་གསུམ་ལ་རྫོགས་པར་འགྱུར་ལ། མཁས་པ་ཁ་ཅིག་ཚེ་བཞི་ལ་རྫོགས་
པའང་ཡོད་ཅེས་གསུང་ཡང་། ལམ་རིམ་གྱི་བཞེད་པ་ནི་སྔར་ལྟར་རོ། ། དེ་ཡང་ཚེ་གཉིས་ལ་རྫོགས་ཚུལ་ནི་སྐྱེས་
ནས་མྱོང་འགྱུར་གྱི་དབང་དུ་བྱས་པ་སྟེ། དཔེར་ན། མི་འགའ་ཞིག་གིས་མ་རིག་པས་ཀུན་ནས་བསླངས་ཏེ།
རྒྱུ་དུས་ཀྱི་རྣམ་ཤེས་ཀྱི་སྟེང་དུ་འདོད་ལྷར་སྐྱེ་བའི་འདུ་བྱེད་ཀྱི་ལས་བསགས། ལས་དེ་ལ་འཆི་ཀ་ཚུན་ཆད་དུ་སྲེད་
ལེན་གཉིས་ཀྱིས་གསོས་བཏབ་ནས་སྲིད་ལས་ནུས་ལྡན་དུ་བྱས་ནས་སྐྱེ་བ་བླངས་ན་ཚེ་སྔ་མ་ལ་ཕྱེད་དང་དྲུག་དང་།
ཕྱི་མ་ལྷར་སྐྱེས་པའི་ཚེ་འབྲས་དུས་ཀྱི་རྣམ་ཤེས་སོགས་ཕྱེད་དང་བདུན་འགྲུབ་པར་འགྱུར་བས་སོ། ཚེ་གསུམ་ལ་
རྫོགས་པ་ནི། ལན་གྲངས་གཞན་ལ་མྱོང་འགྱུར་གྱི་དབང་དུ་བྱས་པ་སྟེ། དཔེར་ན་མི་ཞིག་གིས་རྟེན་དེ་ལ་མ་
རིག་པའི་སྟོབས་ཀྱིས་རྣམ་ཤེས་ཀྱི་སྟེང་དུ་ལས་ཀྱི་བག་ཆགས་བཞག་པ་ལ་སྲེད་ལེན་གཉིས་ཀྱིས་གསོས་མ་བཏབ་
པར་དུད་འགྲོར་སྐྱེས་ནས། རྟེན་དེ་ལ་སྲེད་ལེན་གཉིས་ཀྱིས་གསོས་བཏབ་སྟེ་སྲིད་ལས་ནུས་པ་མཐུ་ཅན་དུ་བྱས་
ནས་འདོད་ལྷར་སྐྱེ་བ་བླངས་པའི་ཚེ་ཡན་ལག་དང་པོ་གཉིས་ཚེ་དང་པོ་དང་། སྲེད་ལེན་སྲིད་པ་གསུམ་ཚེ་གཉིས་
པ་དང་། ལྷག་མ་རྣམས་ཚེ་གསུམ་པ་ལ་རྫོགས་པ་བཞིན་ནོ། ། ཚེ་བཞི་ལ་རྫོགས་སྲིད་པར་ཁས་ལེན་ན་ནི་སྲེད་
པས་གསོས་བཏབ་ཀྱང་ལེན་པས་བ་སོས་མོ་བཏབ་པ་ཞིག་འདོད་དགོས་སོ། ། འདི་དག་ནི་ཐེག་ཆེན་པའི་དབང་
དུ་བྱས་པ་སྟེ། མདོ་སྡེ་བ་དང་བྱེ་བྲག་སྨྲ་བའི་ལུགས་ལ་ཅུང་མི་འདྲ་བ་ཞིག་ཡོད་དོ། ། འོ་ན། འཕེན་བྱེད་ཀྱི་
ལས་ངན་པའམ། བཟང་པོ་གཅིག་གིས་ཁྱི་དང་། ལྷའི་རྣམ་སྨིན་གྱི་ཕུང་པོ་བརྒྱ་འཕངས་པ་ན། བརྒྱ་པོ་དེ་
ཐམས་ཅན་རྟེན་འབྲེལ་ཚར་གཅིག་གམ། ཐ་དད་ཅེ་ན། འདི་ལ་མཁས་པའི་དབང་པོ་ཁ་ཅིག ཁྱིའམ་ལྷའི་ཚེ་
བརྒྱ་པོ་དེ་ཐམས་ཅད་ཀྱང་རྟེན་འབྲེལ་ཚར་གཅིག་གི་དབང་དུ་བྱས་པའི་ཚེའི་ཆར་གཏོགས་ཞེས་འདོད་ལ། ཁ་
ཅིག་ནི་ལམ་རིམ་ལས། འཕེན་བྱེད་དང་འགྲུབ་བྱེད་ཀྱི་བར་དུ་ཚེ་དུ་མས་ཆོད་ཀྱང་རྟེན་འབྲེལ་གཞན་གྱི་ཚེ་ཡིན་
གྱི། རྟེན་འབྲེལ་དེའི་ཚེ་མ་ཡིན་པའི་ཕྱིར་རོ། ། ཞེས་གསུངས་པས། འཕེན་བྱེད་གཅིག་གིས་འཕངས་ཀྱང་
འགྲུབ་བྱེད་སོ་སོ་བ་ཡིན་པས། ཚེ་དང་པོ་མ་གཏོགས་ཕྱི་མ་རྣམས་རྟེན་འབྲེལ་ཚར་གཞན་གྱི་དབང་དུ་བྱས་པའི་
ཚེ་ཡིན་ཞེས་བཞེད་པར་སྣང་བ་ལས་ཁོ་བོ་ནི་ཕྱི་མ་འཐད་པར་སེམས་ཡང་བརྟག་པར་བྱ་ཞིང་། འགྲུབ་བྱེད་དང་
གྲུབ་པའི་འབྲས་བུའི་བར་དུ་ནི་ཚེ་གཞན་གྱིས་ཆོད་མི་སྲིད་ཅེས་རྒྱལ་ཚབ་རིན་པོ་ཆེས་བཤད་པ་ལྟར་རོ། ། དྲུག་
པ་བསྒོམ་ཚུལ་ནི། ཇི་སྐད་དུ། འཇིག་རྟེན་རྒུད་པ་ཇི་སྙེད་པ། ། དེ་ཡི་རྩ་བ་མ་རིག་སྟེ། ། ཞེས་གསུངས་པ་
ལྟར། ཡན་ལག་དང་པོའི་མ་རིག་པ་འཁོར་བའི་རྩ་བར་འགྱུར་ཚུལ་སྤྱི་དང་ཁྱད་པར་དེའི་རྐྱེན་གྱིས་འདུ་བྱེད་
112

༄༅། ། བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། །
འབྱུང་བ་ནས། སྐྱེ་བའི་རྐྱེན་གྱིས་རྒ་ཤི་འབྱུང་བ་ནི་ཉོན་མོངས་ཕྱོགས་ཀྱི་རྟེན་འབྲེལ་ལུགས་མཐུན་དང་། རྒ་ཤི་
ནི་གང་ལས་འབྱུང་ན་སྐྱེ་བ་ལས་འབྱུང་བ་ནས། འདུ་བྱེད་མ་རིག་པ་ལས་འབྱུང་བའི་བར་ནི་ཉོན་མོངས་ཕྱོགས་
ཀྱི་རྟེན་འབྲེལ་ལུགས་ལྡོག མ་རིག་པ་འགགས་པས་འདུ་བྱེད་འགག་པར་འགྱུར་བ་ནས། སྐྱེ་བ་འགགས་པས་
རྒ་ཤི་འགག་པའི་བར་རྣམ་བྱང་ཕྱོགས་ཀྱི་རྟེན་འབྲེལ་ལུགས་མཐུན་དང་། གང་འགགས་པས་རྒ་ཤི་འགག་སྙམ་
ན་སྐྱེ་བ་འགགས་པས་རྒ་ཤི་འགག་གོ་ཞེས་པ་ནས། མ་རིག་པ་འགགས་པས་འདུ་བྱེད་འགག་པའི་བར་ནི་རྣམ་
བྱང་ཕྱོགས་ཀྱི་རྟེན་འབྲེལ་ལུགས་ལྡོག་ཏུ་བསྒོམ་པར་བྱའོ། ། དེ་ཡང་དང་པོ་གཉིས་ལྟར་བསམ་པ་ནི། རིམ་པ་
བཞིན་དུ་སྡུག་ཀུན་གཉིས་ཤེས་པར་བྱེད་པ་ཡིན་ལ། ཕྱི་མ་གཉིས་ལྟར་བསམ་པ་ནི། འགོག་ལམ་གཉིས་སྒོམ་
པར་བྱེད་པ་ཡིན་ནོ། ། བདུན་པ་ཕན་ཡོན་ནི། མགོན་པོ་ཀླུ་སྒྲུབ་ཀྱིས། རྟེན་ཅིང་འབྲེལ་བར་འབྱུང་འདི་རྒྱལ་
བ་ཡི། ། གསུང་གི་མཛོད་ཀྱི་གཅེས་པ་ཟབ་མོ་སྟེ། ། གང་གིས་འདི་ནི་ཡང་དག་མཐོང་བ་དེས། ། སངས་རྒྱས་
དེ་ཉིད་རིག་པ་རྣམས་མཆོག་མཐོང་། ། ཞེས་དང་། ལམ་རིམ་ལས་ཀྱང་། སྔར་བཤད་པ་ལྟར་ལས་དང་ཉོན་
མོངས་པའི་དབང་གིས་འཁོར་བར་སྡུག་བསྔལ་གྱི་ཕུང་པོ་འགྲུབ་ཚུལ་དང་། ཁྱད་པར་དུ་ཡན་ལག་བཅུ་གཉིས་
ཀྱི་སྒོ་ནས་སྲིད་པའི་འཁོར་ལོ་འཁོར་ཚུལ་རྣམས་ལེགས་པར་ཤེས་པར་བྱས་ནས་དེ་ལ་གོམས་པར་བྱེད་པ་ནི།
རྒུད་པ་ཐམས་ཅད་ཀྱི་རྩ་བ་རྨོངས་པའི་མུན་པ་མི་བཟད་པ་འཇོམ་པར་བྱེད་པ། རྒྱུ་མེད་དང་མི་མཐུན་པའི་རྒྱུ་
ལས་ཕྱི་ནང་གི་འདུ་བྱེད་རྣམས་འབྱུང་བར་འཛིན་པའི་ལོག་པར་ལྟ་བ་ཐམས་ཅད་སེལ་བ། རྒྱལ་བའི་གསུང་གི་
མཛོད་ཀྱི་གཅེས་པའི་ནོར་སྤེལ་བ། འཁོར་བའི་མཚན་ཉིད་ཇི་ལྟ་བ་བཞིན་རིག་ནས་སྐྱོ་ཤས་དྲག་པོས་ཐར་ལམ་
ལ་ཡིད་བསྐུལ་བ། སྔར་དེ་ལྟར་གོམས་པ་རྣམས་ལ་འཕགས་པའི་གོ་འཕང་འཐོབ་པའི་བག་ཆགས་སད་པར་
བྱེད་པའི་ཐབས་དམ་པ་ཡིན་ནོ། ། ཞེས་གསུངས་པ་ལྟར་གྱི་ཕན་ཡོན་རྣམས་དང་། གཙོ་བོ་ནི་ཐར་བ་ཐོབ་པར་
འགྱུར་བའི་ཕན་ཡོན་འབྱུང་བ་ཡིན་པས། དེ་ལྟར་དུ་འབད་པར་བྱའོ། ། གསུམ་པ་འཆི་འཕོ་ཇི་ལྟར་བྱེད་པའི་
ཚུལ་ལ་གཉིས། དངོས་དང་། ཞར་བྱུང་ངོ་། ། དང་པོ་ལ་ལྔ། འཆི་བའི་རྐྱེན། འཆི་བའི་སེམས། དྲོད་སྡུད་
ཚུལ། བར་དོ་འགྲུབ་ལུགས། སྐྱེ་སྲིད་དུ་ཉིང་མཚམས་སྦྱོར་ཚུལ་ལོ། ། དང་པོ་ལ་གཉིས་ཏེ། ཚེ་ཟད་ནས་
འཆི་བ་དང་། དེ་མ་ཟད་པར་འཆི་བ་གཉིས་ཀྱི་དང་པོ་ནི་དུས་ཀྱི་འཆི་བ་ཡིན་ལ། གཉིས་པ་ནི་དུས་མིན་པར་
འཆི་བའོ། ། ཕྱི་མ་ལ་བསོད་ནམས་ཟད་ནས་ནད་སོགས་ཀྱིས་འཆི་བ་དང་། གཞན་ཡང་དུས་མིན་གྱི་འཆི་རྐྱེན་
དགུ་མདོ་ལས་གསུངས་སོ། ། གཉིས་པ་འཆི་བའི་སེམས་ནི་གསུམ་སྟེ། དགེ་མི་དགེ་ལུང་མ་བསྟན་གྱི་སེམས་
གསུམ་ཅི་རིགས་དང་ལྡན་པར་འབྱུང་ངོ༌། ། དེ་ཡང་སྤྱིར་དགེ་བ་བྱེད་པ་རྣམས་འཆི་བའི་ཚེ་དགེ་སེམས་དང་།
113

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མི་དགེ་བ་བྱེད་པ་རྣམས་འཆི་བའི་དུས་སུ་སྡིག་སེམས་འབྱུང་ལ། དམིགས་བསལ་ནི་ངེས་པ་མེད་དོ། ། དགེ་མི་
དགེའི་སེམས་ཀྱིས་འཆི་བ་ནི་འདུ་ཤེས་རགས་པ་རྒྱུ་བའི་ཚེ་ཡིན་གྱི། འདུ་ཤེས་ཕྲ་མོ་རྒྱུ་བའི་སྐབས་སུ་ནི་དགེ་མི་
དགེའི་སེམས་ལོག་ནས་ལུང་མ་བསྟན་གྱི་སེམས་ཁོ་ནར་འགྱུར་རོ། ། གསུམ་པ་དྲོད་སྡུད་ཚུལ་ནི། མི་དགེ་བ་
ཆེན་པོ་བྱེད་པ་རྣམས་ཀྱི་དྲོད་སྟོད་ནས་སྡུད་པར་བྱེད་ལ། དགེ་བ་བྱེད་པ་རྣམས་ཀྱི་དྲོད་སྨད་ནས་སྡུད་ཅིང་།
གཉིས་ཀ་ཡང་དྲོད་སྙིང་གའི་བར་བསྡུས་ཏེ་དེ་ནས་རྣམ་ཤེས་འཕོའོ། ། བཞི་བ་བར་དོ་འགྲུབ་ལུགས་ནི། རྣམ་
ཤེས་ཕྱིར་འཕོ་བ་དང་བར་མ་ཆད་པར་སྲང་མདའི་མཐོ་དམན་བཞིན་དུ་བར་དོ་འགྲུབ་སྟེ། འགྲོ་བ་གང་དུ་སྐྱེ་
བར་འགྱུར་བ་དེའི་ལུས་ཀྱི་དབྱིབས་ཅན་དུ་འགྱུར་རོ། ། འོན་ཀྱང་གཟུགས་མེད་ཁམས་སུ་སྐྱེ་བའི་ཚེ་བར་དོ་
མེད་དོ། ། ལྔ་བ་ཉིང་མཚམས་སྦྱོར་ཚུལ་ལ་གཉིས། དངོས་དང་། འཕྲོས་དོན་ནོ། ། དང་པོ་ནི། མངལ་དུ་
སྐྱེ་ན་ནི། བར་དོ་བ་དེས་རང་དང་རིས་མཐུན་པའི་སེམས་ཅན་དག་མཐོང་ནས་དེ་དག་ལ་ལྟ་བ་དང་རྩེ་བ་སོགས་
བྱེད་ལ། ཕ་མའི་ཁུ་ཁྲག་ལ་ནི་ཕྱིན་ཅི་ལོག་ཏུ་མཐོང་བའི་བློ་སྐྱེ་སྟེ། དེར་ཕ་མ་གཉིས་ཉལ་པོ་བྱེད་པ་མེད་བཞིན་
དུ་དེ་བྱེད་པ་སྒྱུ་མ་བཞིན་དུ་མཐོང་ནས་དེ་ལ་ཆགས་པར་འགྱུར་རོ། ། དེའི་ཚེ་མོར་སྐྱེ་ན་ནི་བུད་མེད་དང་འབྲལ་
བར་འདོད་ཅིང་། སྐྱེས་པ་ལ་ཆགས་ཏེ་ཉལ་བར་འདོད་ལ། ཕོར་སྐྱེ་ན་ནི་འདུ་ཤེས་དེ་ལས་ལྡོག་སྟེ་འབྱུང་
ངོ༌། ། དེ་ལྟ་བུའི་འདོད་པ་སྐྱེས་ནས་དེར་ཉེ་བར་ཕྱོགས་པ་ན། སྐྱེས་པ་དང་བུད་མེད་དེའི་དབང་པོ་ཙམ་ཞིག་
མ་གཏོགས། གཞན་གང་ཡང་མི་སྣང་བར་གྱུར་པ་ན་དེ་ལ་ཁྲོས་ནས་ཤི་འཕོས་ཏེ་ཉིང་མཚམས་སྦྱོར་རོ། ། ཉིང་
མཚམས་སྦྱར་མ་ཐག་པའི་རྣམ་པར་ཤེས་པ་ནི། ཡིད་ཀྱི་རྣམ་ཤེས་ཉིད་ཡིན་གྱི། དབང་ཤེས་ནི་དེའི་ཚེ་མེད་
དོ། ། དེར་མེར་མེར་པོ་དང་དེ་ལས་གཞན་པའི་འབྱུང་བ་ཆ་ཕྲ་བ་རྣམས་དང་འདྲེས་ནས་རིམ་གྱིས་འཕེལ་ཏེ།
ཞག་བདུན་ཕྲག་སོ་བརྒྱད་ལྷག་ཙམ་ནས་ཕྱི་རོལ་ཏུ་བཙའ་བར་འགྱུར་ཏེ། འདི་དག་གི་རྣམ་གཞག་ནི་དགའ་བོ་
མངལ་འཇུག་གི་མདོ་ལས་རྒྱས་པར་འབྱུང་ངོ༌། ། དམྱལ་བ་ཕལ་ཆེར་དང་དུད་འགྲོ་དང་ཡི་དྭགས་དང་མི་དང་
འདོད་གཟུགས་ཀྱི་ལྟར་སྐྱེ་ན་ནི། རང་དང་རིགས་མཐུན་གྱི་སེམས་ཅན་མཐོང་སྟེ་དེར་སོང་བ་ན་སྐྱེ་གནས་ལ་
ཁྲོས་པའི་རྐྱེན་གྱིས་བར་སྲིད་འགགས་ནས་སྐྱེ་སྲིད་དུ་ཉིང་མཚམས་སྦྱོར་ལ། འོན་ཀྱང་ལུག་དང་ཕག་དང་བྱ་རི་
དྭགས་མང་པོ་གསོད་པའི་སྡིག་ཅན་དམྱལ་བར་སྐྱེ་ངེས་རྣམས་ལ་བར་སྲིད་ན། ལུག་དང་ཕག་ལ་སོགས་པ་དེ་
དག་རྨི་ལམ་བཞིན་དུ་མཐོང་ནས་སྔོན་གྱི་གོམས་པའི་དགའ་བས་དེར་རྒྱུག་གོ ། དེ་ནས་སྐྱེ་བའི་གནས་ལ་ཁྲོས་
ནས་བར་སྲིད་འགགས་ཏེ་སྐྱེ་སྲིད་དུ་འཕོ་བར་འགྱུར་རོ། ། སྒོ་ང་ལས་སྐྱེ་བ་ནི་ཕལ་ཆེར་མངལ་དང་འདྲ་ལ།
དྲོད་གཤེར་ལས་སྐྱེ་ན་དྲི་དང་། བརྫུས་ཏེ་སྐྱེ་ན་གནས་འདོད་ཅིང་། ཚ་དམྱལ་དུ་སྐྱེ་ན་དྲོད་དང་། གྲང་དམྱལ་
114

༄༅། ། བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། །
ས =
དུ་སྐྱེ་བ་ནི་བསིལ་བར་འདོད་པས་རྐྱེན་བྱས་ཏེ་ཉིང་མཚམས་སྦྱོར་བར་བཤད་དོ། ། གཉིས་པ་འཕྲོས་དོན་ནི།
དབུ་མ་བའི་ལུགས་ཀྱི་དབང་དུ་བྱས་པའི་རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་འཁོར་བར་འཁོར་ཚུལ་
ལེགས་པར་ཤེས་དགོས་ཏེ། དེ་ཡང་ཕུང་པོ་འདི་ཉིད་བདག་མ་ཡིན་ལ། ཕུང་པོ་འདི་ལས་དོན་གཞན་པའི་རང་
རྐྱ་ཐུབ་པའི་བདག་ཞིག་འཇིག་རྟེན་ཕ་རོལ་ཏུ་འགྲོ་བ་མ་ཡིན་གྱི། ཕུང་པོ་ལ་བརྟེན་ནས་བཏགས་པའི་ང་ཙམ་
ཞིག་སྒྱུ་མ་ལྟ་བུའི་ཆོས་རྟེན་འབྲེལ་ཡན་ལག་བཅུ་གཉིས་ལ་བརྟེན་པའི་ཚུལ་གྱིས་ཀུན་རྫོབ་ཙམ་དུ་འཁོར་བ་
འཁོར་བར་འགྱུར་བའི་ཚུལ་ཤེས་དགོས་པའི་ཕྱིར་རོ། ། དེ་ལྟར་མ་ཤེས་པས་ནི་འཁོར་བར་འཁོར་བར་འགྱུར་བ་
ཡིན་ཏེ། ལམ་རིམ་ཆེན་མོ་ལས། འབྲས་བུའི་ཡན་ལག་དེ་རྣམས་གྲུབ་པའི་ཚེ་ན་ཡང་། ལས་གསོག་པ་པོ་དང་
འབྲས་བུ་མྱོང་བ་པོའི་གང་ཟག་གི་བདག་ནི་མེད་ཀྱི་སྔར་བཤད་པ་ལྟར་ཆོས་ཙམ་གྱི་རྒྱུའི་ཡན་ལག་ལས་ཆོས་ཙམ་
གྱི་འབྲས་བུའི་ཡན་ལག་དེ་རྣམས་འབྱུང་ཞིང་འཁོར་བའི་ཚུལ་མ་ཤེས་པར་དེ་ལ་རྨོངས་ནས་བདག་ཏུ་བཟུང་
ཞིང་། བདག་བདེ་བར་འདོད་ནས་དེའི་ཕྱིར་དུ་སྒོ་གསུམ་གྱི་དགེ་བ་དང་མི་དགེ་བའི་ལས་མངོན་པར་འདུ་བྱས་
པས་སླར་ཡང་འཁོར་བས་ན། ཉོན་མོངས་པ་གསུམ་ལས་ལས་གཉིས་དང་དེ་ལས་སྡུག་བསྔལ་བདུན་འབྱུང་
ཞིང་། བདུན་ལས་ཀྱང་ཉོན་མོངས་དང་དེ་ལས་ཀྱང་སྔར་ལྟར་འཁོར་བས་སྲིད་པའི་འཁོར་ལོ་རྒྱུན་ཆད་མེད་
པར་འཁོར་ཏེ། ཞེས་གསུངས་པས་སོ། ། དེ་ལྟར་འཁོར་བའི་ཚེ་རྣམ་ཤེས་ཉིད་འདི་ནས་ཕྱི་མར་ཉིང་མཚམས་
སྦྱོར་ཚུལ་དང་། དེ་ལ་དཔེ་ཇི་འདྲ་བ་ཞིག་ཡོད་ཅེ་ན། བཤད་པར་བྱ་སྟེ། ཐེག་པ་ཆེན་པོའི་ལུགས་ཀྱི་རྣམ་ཤེས་
ཕྱི་མར་ཉིང་མཚམས་སྦྱོར་ཚུལ་མདོ་ལས་བཤད་པའི་དོན་ནི། འཕགས་པ་ཀླུ་སྒྲུབ་ཀྱི་དབུ་མ་རྟེན་འབྲེལ་སྙིང་པོ་
ལས། འགྲོ་ཀུན་རྒྱུ་དང་འབྲས་བུ་སྟེ། ། འདི་ལ་སེམས་ཅན་གཞན་ཅིའང་མེད། ། སྟོང་བ་ཁོ་ནའི་ཆོས་རྣམས་
ལས། ། སྟོང་བའི་ཆོས་རྣམས་འབྱུང་བར་ཟད ། ཁ་ཏོན་མར་མེ་མེ་ལོང་རྒྱུ། ། མེ་ཤེལ་ས་བོན་སྒྱུར་དང་
སྒྲས། ། ཕུང་པོ་ཉིང་མཚམས་སྦྱོར་བ་ཡང་། ། ཞེས་གསུངས་པ་ལྟར། འཇིག་རྟེན་ཕ་རོལ་ཏུ་འཕོ་བའི་རང་སྐྱ་
ཐུབ་པའི་བདག་གམ་གང་ཟག་ཅི་ཡང་མེད་ཀྱང་། རང་བཞིན་གྱིས་སྟོང་བའི་ང་ཙམ་ཞིག་ཀུན་རྫོབ་ཏུ་ཡན་ལག་
བཅུ་གཉིས་ཀྱི་རྒྱུ་འབྲས་ལ་བརྟེན་ནས་ཕྱི་མར་ཉིང་མཚམས་སྦྱོར་བར་འགྱུར་རོ། ། སྦྱོར་ཚུལ་འདི་ལ་དཔེ་བརྒྱད་
ཡོད་དེ། སློབ་དཔོན་ལས་སློབ་མའི་ཁ་ཏོན་འབྱུང་བ་ནས་སྒྲ་ལས་སྒྲ་བརྙན་འབྱུང་བའི་བར་རྣམས་ཏེ། འཆད་
པར་འགྱུར་རོ། ། དེ་དག་གི་དོན་ནི་ཀླུ་སྒྲུབ་རང་ཉིད་གྱིས་མཛད་པའི་དབུ་མ་རྟེན་འབྲེལ་སྙིང་པོའི་རྣམ་བཤད་
ལས་ དཔེར་ན། བླ་མའི་ཁ་ནས་བརྗོད་པ་རྣམས་སློབ་མར་འཕོ་ན་ནི་བླ་མས་བརྗོད་པ་དེ་མེད་པར་ཡང་འགྱུར་
བས་མི་འཕོའོ། ། སློབ་མས་སྨྲས་པ་ཡང་གཞན་མ་ཡིན་ཏེ། རྒྱུ་མེད་པར་འགྱུར་བའི་ཕྱིར་རོ། ། ཇི་ལྟར་བླ་མའི་
115

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁ་ནས་བརྗོད་པ་ལྟར་འཆི་ཀའི་སེམས་ཀྱང་དེ་བཞིན་ཏེ། རྟག་པའི་སྐྱོན་དུ་འགྱུར་བས་འཇིག་རྟེན་ཕ་རོལ་ཏུ་མི་
འགྲོའོ། ། འཇིག་རྟེན་ཕ་རོལ་ཡང་གཞན་ལས་མི་འབྱུང་སྟེ། རྒྱུ་མེད་པའི་སྐྱོན་དུ་འགྱུར་བའི་ཕྱིར་རོ། དེ་
ལྟར་བླ་མ་ལ་བརྗོད་པའི་རྒྱུ་ལས་སློབ་མ་དེ་ཉིད་དང་གཞན་ནོ་ཞེས་བརྗོད་པར་མི་ནུས་པ་ལྟར། འཆི་ཀའི་སེམས་
ལ་བརྟེན་ནས་སྐྱེ་བའི་ཆར་གཏོགས་པའི་སེམས་ཀྱང་དེ་བཞིན་ཏེ། བདག་ཉིད་དང་དེ་ལས་གཞན་ནོ་ཞེས་
བརྗོད་པར་མི་ནུས་སོ། ། དེ་བཞིན་དུ་ཇི་ལྟར་མར་མེ་ལས་མར་མེ་དང་། ཞེས་པ་ནས། སྒྲ་ལས་བྲག་ཆ་འབྱུང་
བར་འགྱུར་ཞིང་། དེ་དག་ཀྱང་དེ་ཉིད་དང་དེ་ལས་གཞན་ནོ་ཞེས་ཤེས་པར་སླ་བ་མ་ཡིན་པ་དེ་བཞིན་དུ། ཕུང་
པོ་ཉིང་མཚམས་སྦྱོར་བ་ཡང་། ། མི་འཕོ་བར་ཡང་མཁས་རྟོགས་བྱ། ། ཞེས་བཤད་པ་ལྟར་རོ། ། དེ་དག་གི་
དོན་མདོར་བསྡུས་ཏེ་གོ་སླ་བར་བརྗོད་ན། དཔེར་ན། བླ་མས་སློབ་མ་ལ་ན་མོ་བུདྡྷཱ་ཡ་ཞེས་པ་ལྟ་བུའི་ཁ་ཏོན་བློ་
ཐོག་ནས་ངག་གིས་སློབ་པ་དེ་སློབ་མས་བློ་ལ་བཟུང་ནས་དེ་ལྟར་བརྗོད་པའི་ཚེ། སློབ་དཔོན་གྱི་དེ་འདྲའི་ངག་དེ།
སློབ་མའི་ངག་དེ་ཉིད་དུ་འཕོས་པ་མ་ཡིན་ཏེ། ཡིན་ན་སླར་བླ་མ་ལ་ངག་དེ་འདྲ་བརྗོད་རྒྱུ་མེད་པར་འགྱུར་
རོ། ། སློབ་མས་བླ་མའི་གསུང་བཞིན་དུ་སྨྲས་པ་དེ། བླ་མའི་ངག་ལ་མ་བརྟེན་པར་བྱུང་བའང་མིན་ཏེ། ཡིན་
ན། རྒྱུ་མེད་པར་འགྱུར་བས་སོ། ། དཔེ་དེ་བཞིན་དུ་ཤི་ནས་ཕྱི་མར་ཉིང་མཚམས་སྦྱོར་བའི་ཚེ་འཆི་ཀའི་རྣམ་
ཤེས་དེ་ཉིད་ངོ་བོ་འགྱུར་མེད་དུ་ཕྱི་མའི་རྣམ་ཤེས་སུ་འཕོ་བ་ནི་མ་ཡིན་ཏེ། ཡིན་ན། ང་རྟག་པར་འགྱུར་བས་སྐྱེ་
བ་ལེན་པ་ཡང་མི་འཐད་དོ། ། སྔ་མའི་རྣམ་ཤེས་ལ་མ་བརྟེན་པར་མི་འབྱུང་སྟེ། འབྱུང་ན་ཕྱི་མའི་རྣམ་ཤེས་ལ་
རྒྱུ་མེད་པར་འགྱུར་བས་སོ། ། དེ་ལྟ་ནའང་བླ་མས་བརྗོད་པའི་རྒྱུ་ལས་སློབ་མའི་ངག་འབྱུང་བ་ལྟར། སྔ་མའི་
རྣམ་ཤེས་ཀྱི་རྒྱུན་ལས་ཕྱི་མའི་རྣམ་པར་ཤེས་པ་ཉིད་འབྱུང་ལ། བླ་མའི་ངག་དང་སློབ་མའི་ངག་གཅིག་ཏུ་མི་རུང་
བ་དེ་བཞིན་དུ་ཚེ་འདིའི་འཆི་ཀ་མའི་རྣམ་ཤེས་དང་ཕྱི་མར་ཉིང་མཚམས་སྦྱར་བའི་རྣམ་ཤེས་གཉིས་གཅིག་མ་
ཡིན་ཞིང་། སློབ་མའི་ངག་དེ་བླ་མའི་ངག་ཐོས་པ་ལ་བརྟེན་ནས་བྱུང་བ་ལྟར་ཕྱི་མའི་རྣམ་ཤེས་ཡང་སྔ་མའི་རྣམ་
ཤེས་ལ་བརྟེན་ནས་བྱུང་བ་ཡིན་གྱི། མི་བརྟེན་པར་གློ་བུར་དུ་བྱུང་བའི་གཞན་ཡང་མ་ཡིན་ནོ། ། ཞེས་པ་སྟེ།
དེ་བཞིན་དུ། མར་མེ་ལས་མར་མེ་གཉིས་པ་བྱུང་བ་དང་། མེ་ལོང་ལ་བྱད་བཞིན་གྱི་གཟུགས་བརྙན་འཆར་བ་
དང་། ལྷ་སྐུ་སོགས་ཀྱི་བར་གྱི་རྒྱ་ལས་དེ་འདྲའི་འབུར་རམ་རི་མོ་འབྱུང་བ་དང་། མེ་ཤེལ་ལས་མེ་འབྱུང་བ་དང་།
ས་བོན་ལས་མྱུ་གུ་འབྱུང་བ་དང་། ཤིང་ཏོག་སོགས་ཁ་ཟས་སྐྱུར་མོ་མཐོང་བ་ལས་འགྲམ་ཆུ་ལྡང་བ་དང་། སྒྲ་
གྲགས་པ་ལས་བྲག་ཅ་འབྱུང་བ་རྣམས་ལའང་སྔར་བཤད་པའི་རིགས་པ་སྦྱར་བར་བྱ་སྟེ། དེ་དག་ཀྱང་སྔ་མ་ལ་
བརྟེན་ནས་ཕྱི་མ་འབྱུང་བའི་དཔེ་ལྟར། སྐྱེ་བ་སྔ་མ་དང་རྣམ་ཤེས་སྔ་མ་ལ་བརྟེན་ནས་ཕྱི་མ་འབྱུང་ཚུལ་ཤེས་པར་
116

༄༅། ། བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། །
བྱའོ། ། དཔེ་འདི་དག་ཀྱང་མདོ་ལས་གསལ་བར་བཤད་པའི་དོན་བདག་གིས་ཅུང་ཟང་རྒྱས་པར་གཞན་དུ་
བཤད་ཟིན་པས། འདིར་མང་དུ་དོགས་ནས་མ་བྲིས་སོ། ། གཞན་ཡང་། འཆི་འཕོ་ཐ་སྙད་དུ་ཡོད་ཀྱང་།
མདོ་ལས། རྒྱལ་པོ་ཆེན་པོ། དེ་ལ་ཆོས་གང་ཡང་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འཕོ་བ་ཡང་མེད་
ལ། འཆི་འཕོ་བ་དང་སྐྱེ་བ་ཡོད་པར་མངོན་སུམ་ཡང་ཡོད་དེ། རྒྱལ་པོ་ཆེན་པོ་དེ་ལ་གང་རྣམ་པར་ཤེས་པ་ཐ་མ་
འགགས་པ་དེ་ནི་འཆི་འཕོ་བ་ཞེས་བྱ་ལ། གང་རྣམ་པར་ཤེས་པ་དང་པོ་འབྱུང་བ་དེ་ནི་སྐྱེ་བ་ཞེས་བྱའོ། ། རྒྱལ་
པོ་ཆེན་པོ་རྣམ་པར་ཤེས་པ་ཐ་མ་འགགས་པའི་ཚེ་ཡང་གང་དུའང་མི་འགྲོ་ལ། རྣམ་པར་ཤེས་པ་སྐྱེ་བའི་ཆར་
གཏོགས་པ་བྱུང་བའི་ཚེ་གང་ནས་ཀྱང་འོང་བ་མེད་དོ། ། ཞེས་པ་དང་། གོང་དུ་དྲངས་པ་ལྟར། ཕུང་པོ་ཉིང་
མཚམས་སྦྱོར་བ་ཡང་། ། མི་འཕོ་བ་ཡང་མཁས་རྟོགས་བྱ། ། ཞེས་པ་འདི་དག་གིས་དོན་དམ་པར་འཆི་འཕོ་མི་
བྱེད་ཀྱང་། ཐ་སྙད་དུ་བྱེད་པར་བསྟན་པ་ཡིན་ཏེ། དེ་ཡང་རྣམ་ཤེས་སམ་སྐྱེ་བ་སྔ་མའི་ངོ་བོ་རྣམ་པར་མ་འགྱུར་
བར་ཕྱི་མའི་བདག་ཉིད་དུ་མི་འཕོ་ལ། ཕྱི་མ་དེ་སྔ་མ་ལ་མ་བལྟོས་པར་གཞན་ཞིག་ནས་ཚུར་རང་ངོས་ནས་འོང་
བ་མེད་ཀྱང་། ཐ་སྙད་ཙམ་དུ་སྔ་མ་ལ་བརྟེན་ནས་ཕྱི་མ་འབྱུང་བའི་འཆི་འཕོ་བྱེད་པར་བཤད་པའི་ཕྱིར་རོ། །
དེ་ལྟར་ཤེས་ན་ནི་རྟག་ཆད་ཀྱི་མཐའ་གཉིས་དང་བྲལ་བར་འགྱུར་ཏེ། གཞན་དུ་ན་བདེན་གྲུབ་ཏུ་ཞེན་ན་ནི་རྟག་
མཐོར་ལྟུང་ལ། གཏན་མེད་པར་འཛིན་ན་ནི་ཆད་མཐར་ལྟུང་བར་འགྱུར་བའི་ཕྱིར་རོ། ། འཆི་འཕོ་ཐ་སྙད་དུ་
ཡོད་ཅིང་རང་བཞིན་གྱིས་མེད་པས་མཐའ་གཉིས་དང་བྲལ་བ་ལྟར་འདུས་བྱས་ཐམས་ཅད་ཀྱི་སྐྱེ་བ་དང་འགགས་
པ་ཡང་དེ་བཞིན་ཡིན་ཏེ། རྒྱ་ཆེར་རོལ་བ་ལས། ས་བོན་ཡོད་ན་མྱུ་གུ་ཇི་བཞིན་ཏེ། ། ས་བོན་གང་ཡིན་སྨྱུ་གུ་དེ་
ཉིད་མིན། ། དེ་ལས་གཞན་མིན་དེ་ཡང་མ་ཡིན་ཏེ། ། དེ་ཕྱིར་རྟག་མིན་ཆད་མིན་ཆོས་ཉིད་དོ། ། ཞེས་དང་།
རྒྱུ་ལས་རྒྱ་ཡི་འབུར་ནི་སྣང་མོད་ཀྱི། ། རྒྱུ་དེ་འཕོས་པར་དམིགས་པའང་ཡོད་མ་ཡིན། ། དེ་ལ་དེ་མེད་གཞན་
ལའང་མ་ཡིན་ཏེ། ། དེ་ལྟར་འདུས་བྱས་རྟག་མེད་ཆད་པ་མེད། ། ཅེས་གསུངས་ཤིང་། ལུང་དང་པོའི་དོན་ནི་
རྩ་བ་ཤེས་རབ་ཀྱི་རྣམ་བཤད་ལས་རྗེ་འདིས་ནི་ས་བོན་ཉིད་མྱུ་གུ་ཕར་འཕོ་ཞིང་འགྲོ་བ་དང་། མྱུ་གུ་ས་བོན་ལས་
གཞན་ཞིག་ནས་ཚུར་འོང་བ་བཀག་སྟེ། ཞེས་དང་། གཉིས་པའི་དོན་ནི་རྒྱ་ལས་རྒྱུའི་འབུར་གྱི་རྣམ་པ་རྒྱས་
བཏབ་པའི་གཞི་ལ་སྣང་བ་ན་རྒྱུ་དེ་དེར་འཕོ་ཞིང་འགྲོ་བ་དང༌། རྒྱ་ལས་གཞན་ནས་ཀྱང་དེ་འོངས་པ་མིན་པ་
དཔེར་བྱས་ནས། འདུས་བྱས་ཐམས་ཅད་ཀྱང་འབྲས་བུ་སྐྱེ་བའི་ཚེ་གང་ནས་ཀྱང་མི་འོང་བ་དང་རྒྱུ་འགགས་
པའི་ཚེ་གང་དུ་ཡང་མི་འགྲོ་བར་རྟག་ཆད་དང་བྲལ་བར་གསུངས་སོ། ། ཞེས་བཤད་པ་ལྟར་རོ། ། དེས་ན།
འཇིག་རྟེན་རྨོངས་པ་དག་གི་བསམ་ཚོད་དང་། དངོས་སྨྲ་བ་རྣམས་ཀྱི་འདོད་པ་ཁོ་ན་ལྟར་མི་ཞེན་པར། དབུ་
117

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མའི་ལུགས་ཀྱི་འཆི་འཕོ་བྱེད་ཚུལ་སོགས་འདུས་བྱས་རྣམས་རྟག་ཆད་ཀྱི་མཐའ་གཉིས་དང་བྲལ་བར་ཤེས་པ་ལ་
འབད་པར་བྱའོ། །
གཉིས་པ་ཞར་བྱུང་ནི། བླ་མེད་ཀྱི་ལུགས་ལ་བདེན་འཛིན་གྱི་མ་རིག་པས་འཁོར་བའི་རྩ་བ་བྱས་ཏེ།
ཤིན་དུ་ཕྲ་བའི་རླུང་སེམས་ཙམ་ལ་བརྟེན་ནས་བཏགས་པའི་ང་ཉིད་ཀྱི་སྟེང་དུ་ལས་ཀྱི་བག་ཆགས་བསྒོས་ནས་ཕྱི་
མར་སྐྱེ་གནས་རྣམས་སུ་ཉིང་མཚམས་སྦྱོར་བར་འགྱུར་བ་ཡིན་ཏེ། དགོངས་པ་ལུང་སྟོན་ལས། འདུ་ཤེས་ཅན་
དང་འདུ་ཤེས་མེད། ། སེམས་ཅན་དུ་བཏགས་འདི་གནས་པ། ། དེ་རྣམས་རླུང་ལས་བྱུང་བ་སྟེ། ། རླུང་ལས་
སླར་ཡང་འགག་པ་ཡིན། ། མ་རྟོགས་པ་ཡི་སེམས་དེ་ནི། ། འཁོར་བའི་རྒྱུ་མཚོར་གནས་གྱུར་ཀྱང་། ། དེ་ནི་
ཕྱིན་ཅི་ལོག་སོང་བས། ། ཁྱི་དང་ཅེ་སྤྱང་གླང་པོ་དང་། ། སེམས་དེ་ལྟར་ཡང་བགྲོད་པར་འགྱུར། ། ཞེས་དང་།
རྡོ་རྗེ་འཕྲེང་བ་ལས་ཀྱང་། སྐྱེ་དང་གནས་དང་འཇིག་པ་དང་། ། སྲིད་པ་བར་མར་གནས་པ་སྟེ། ། ཇི་སྲིད་
འཇིག་རྟེན་གྱིས་བཏགས་པས། སེམས་ནི་རླུང་གི་རྣམ་འཕྲུལ་ལོ། ། ཞེས་པའི་ཚུལ་གྱིས་སྐྱེ་བ་ལེན་པའོ། །
ཞེས་པ་ནི་མཚོན་ཙམ་སྟེ། ཆེས་ཟབ་ཅིང་གསང་བའི་གནས་ཡིན་པས་འདིར་གསལ་བར་མི་འཆད་དོ། ། སྨྲས་
པ། རྒྱལ་བའི་གསུང་རབ་མཛོད་ཀྱི་གཅེས་པའི་ནོར། ། བདེན་བཞི་རྟེན་འབྲེལ་འཆི་འཕོ་བྱེད་པའི་ཚུལ། །
ཤིང་རྟ་ཆེན་པོ་རྣམས་ཀྱི་དགོངས་པ་བཞིན། ། མདོར་བསྡུས་མ་ནོར་གོ་སླའི་ངག་གིས་བཤད། ། ཅེས་པ་འདི་
ཡང་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་གཞན་ལ་ཕན་འདོད་ཀྱི་བསམ་པས་ཀུན་ནས་བསླངས་ཏེ་བྲིས་ ་
པའོ༑ །
རྗེ་གྲགས་པ་བཤད་སྒྲུབ་ཀྱི་གསུང་དབུ་ཕར་སོགས་ཀྱི་གཞུང་མང་པོར་མཁས་གྲུབ་ཆེན་པོ་བསྟན་པ་དར་
རྒྱས་ཀྱི་ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་
དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་རྣམས་
ནས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་ཅོ་ནེ་
དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ལན་སློབ་གཉེར་བའི་
ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་གཉེར་
བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་
ཀུན་ཕན་བདེའི་རྩ་བ་༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་
གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤུག་ཚང་
ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་དག་རང་
118

༄༅། ： བདེན་བཞི་དང་རྟེན་འབྲེལ་གྱི་རྣམ་པར་བཞག་པ་ཐར་ལམ་གསལ་བྱེད། {
ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་
ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་
ཡོངས་འདུའི་ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་
ནོར་ ལམ་བཟང་འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་
པོར་འགྲོ་བ་མ་ལུས་དབུགས་འབྱིན་ཤོག །། ། སརྦ་མངྒ་ལཾ། །
119

༄༅། ། སྐྱབས་འགྲོའི་དམིགས་རིམ་ཐར་བའི་སྒོ་འབྱེད་
ཅེས་བྱ་བ་བཞུགས་སོ །།
ན་མོ་རཏྣ་ཏྲ་ཡཱ་ཡ། འདིར་སྐྱབས་འགྲོའི་ཉམས་ལེན་འཁྱེར་བདེ་ཞིག་འཆད་པ་ལ་གསུམ། སྐྱབས་སུ་
སོང་བའི་དགོས་པ་དང་ཕན་ཡོན། སྐྱབས་སུ་འགྲོ་བའི་ཡུལ་དང་འགྲོ་ཚུལ། སྐྱབས་སུ་སོང་བའི་བསླབ་
བྱའོ། ། དང་པོ་ནི། རྒྱལ་བའི་བསྟན་པ་ལ་འཇུག་པའི་སྒོ་ནི་དཀོན་མཆོག་ལ་སྐྱབས་སུ་འགྲོ་བའི་སྐྱབས་འགྲོ་
ཡིན་པས། རྟེན་འདི་ཐོག་ནས་སྙིང་པོ་ལེན་པ་ལ་ཐོག་མར་དཀོན་མཆོག་གསུམ་ལ་སྐྱབས་སུ་འགྲོ་དགོས་པར་མ་
ཟད་རང་ཉིད་ནང་བ་སངས་རྒྱས་པའི་གྲལ་དུ་ཚུད་པ་ལའང་དེ་ལ་སྐྱབས་སུ་འགྲོ་དགོས་ཤིང་། རང་གིས་བྱས་
པའི་ཆོས་ནང་བའི་ཆོས་སུ་འགྲོ་བ་ལའང་དེ་ལ་སྐྱབས་སུ་འགྲོ་དགོས་པ་ཡིན་ནོ། ། ཕན་ཡོན་ནི་ནང་བར་ཚུད་པ།
སྡོམ་པ་བླངས་ན་སྐྱེ་བ། ལས་སྒྲིབ་འཛད་ལ། ངན་སོང་ལས་ཐར་བ། ཚོགས་རྫོགས་པ། གནོད་པས་ཚུགས་
དཀའ་བ། དོན་འགྲུབ་པ། འཚང་རྒྱུ་བ་སོགས་ཀྱི་ཕན་ཡོན་ཆེན་པོ་རྣམས་འབྱུང་བར་མདོ་ལས་བཤད་པ་ལྟར་
རོ། ། གཉིས་པ་ལ། སྐྱབས་སུ་འགྲོ་བའི་ཡུལ་ནི། དཀོན་མཆོག་གསུམ་རྗེས་འབྲང་དང་བཅས་པ་ཡིན་གྱི།
འཇིག་རྟེན་པའི་ལྷ་རྣམས་ལ་གནས་སྐབས་ཀྱི་རེ་བ་ཙམ་མ་གཏོགས། ཕུགས་ཀྱི་སྐྱབས་སུ་མི་འཛིན་ཏེ། འཇིག་
རྟེན་པའི་ལྷ་མཐུ་བོ་ཆེ་རྣམས་ཀྱིས་གནས་སྐབས་ཀྱི་རེ་བ་འགའ་རེ་བསྒྲུབ་ནུས་ཀྱང་། ཕྱི་མའི་དོན་བསྒྲུབ་མི་ནུས་
པས་སོ། ། དེས་ན་སངས་རྒྱས་རྣམས་སྐྱོན་ཟད་ཅིང་ཡོན་ཏན་བསམ་གྱིས་མི་ཁྱབ་པ་མངའ་བས་གཞན་དོན་བྱེད་
ནུས་པ་དང་བྱེད་པར་བཞེད་པའི་ཐུགས་རྗེ་ཆེན་པོ་དང་ལྡན་པས་སྐྱབས་སུ་འོས་ཤིང་། དེས་བསྟན་པའི་དམ་
པའི་ཆོས་ཀྱང་སྐྱབས་སུ་འོས་ལ་དེ་སྒྲུབ་པའི་འཕགས་པའི་དགེ་འདུན་ཀྱང་སྐྱབས་སུ་འོས་པ་ཡིན་ཏེ། རྒྱས་པར་
ནི་གཞན་དུ་ཤེས་དགོས་སོ། ། སྐྱབས་སུ་འགྲོ་བའི་ཚུལ་ལ་གཉིས། བསམ་པ་དང་། ཆོ་གའོ། ། དང་པོ་ལ་
རང་ཉིད་གནས་སྐབས་ཀྱི་ནད་གདོན་ཞི་བའི་ཆེད་དུ་བསམས་ཏེ། སྐྱབས་སུ་འགྲོ་བ་དང་། ངན་སོང་ལས་ཐར་
བའི་ཆེད་དུ་དམིགས་ཏེ་སྐྱབས་སུ་འགྲོ་བ་དང་། འཁོར་བའི་སྡུག་བསྔལ་ལས་ཐར་བའི་ཆེད་དུ་དམིགས་ནས་
སྐྱབས་སུ་འགྲོ་བ་དང་། སེམས་ཅན་ཐམས་ཅད་ངན་སོང་དང་འཁོར་བའི་སྡུག་བསྔལ་ལས་ཐར་བའི་ཆེད་དུ་
120

༄༅། །སྐྱབས་འགྲོའི་དམིགས་རིམ་ཐར་བའི་སྒོ་འབྱེད། } །
དམིགས་ནས་སྐྱབས་སུ་འགྲོ་བ་རྣམས་སུ་ཡོད་ཅིང་། དེ་རྣམས་ལས་སྔ་མ་སྔ་མ་ལས་ཕྱི་མ་ཕྱི་མ་ཁྱད་པར་དུ་
འཕགས་སོ། ། སྐྱབས་འགྲོའི་བསམ་པ་དངོས་ནི། སྡུག་བསྔལ་དེ་རྣམས་ལས་སྐྱོབ་པའི་ནུས་པ་དཀོན་མཆོག་
གསུམ་ལ་ཡོད་ངེས་སྙམ་དུ་སྙིང་ཐག་པ་ནས་རེ་བལྟོས་འཆའ་བ་ཡིན་ཞིང་། སྐྱིད་སྡུག་གང་བྱུང་ཡང་ཁྱེད་མཁྱེན་
སྙམ་དུ་བློ་ལིངས་ཀྱིས་འགེལ་དགོས་པ་ཡིན་ནོ། ། གཉིས་པ་ཆོ་ག་ལ་རྒྱས་བསྡུས་མི་འདྲ་བ་མང་པོ་ཞིག་ཡོད་ཀྱང་
འདིར་འཇུག་པ་བདེ་བའི་ཆེད་དུ་བྱས་ན། རིགས་བརྒྱའི་ཁྱབ་བདག་རྡོ་རྗེ་འཆང་ཆེན་ལ། ། གསང་བདེ་
འཇིགས་སོགས་ཡི་དམ་ལྷ་ཚོགས་ཀྱིས། ། ཡོངས་བསྐོར་མདུན་གྱི་ནམ་མཁར་སྐད་ཅིག་གིས། ། སྤྱན་དྲངས་
པདྨའི་གདན་ལ་བཞུགས་སུ་གསོལ། ། མ་ལུས་སེམས་ཅན་ཀུན་གྱི་མགོན་གྱུར་ཅིང་། བདུད་སྡེའི་དཔུང་བཅས་
མི་བཟད་འཇོམས་མཛད་ལྷ། ། དངོས་རྣམས་མ་ལུས་ཡོངས་དག་མཁྱེན་གྱུར་པའི། ། བཅོམ་ལྡན་འཁོར་
བཅས་གནས་འདིར་གཤེགས་སུ་གསོལ། ། ཕྱོགས་བཅུའི་ཞིང་ཁམས་དག་ན་བཞུགས་པ་ཡི། རྩ་བརྒྱུད་བླ་མ་ཡི་
དམ་དཀོན་མཆོག་གསུམ། ། སངས་རྒྱས་བྱང་སེམས་ཉན་རང་བསྟན་སྲུང་བཅས། ། སྤྱན་འདྲེན་མདུན་གྱི་
ནམ་མཁར་བཞུགས་སུ་གསོལ། ། ཞེས་བརྗོད་དེ་རྡོ་རྗེ་འཆང་ལ་ཡི་དམ་ལྷ་ཚོགས་ཀྱིས་བསྐོར་བ་དང་ཐུབ་པའི་
དབང་པོ་བྱམས་འཇམ་དབྱངས་སྤྱན་རས་གཟིགས་ལ་སོགས་པའི་སྐྱབས་ཡུལ་རྣམས་དངོས་སུ་བྱོན་ནས་ནམ་
མཁར་བཞུགས་པའི་མོས་པ་དུང་དུང་བྱ། སྐབས་འདིར་འདོད་ན་ཇི་སྙེད་སུ་དག་ནས། ། བྱང་ཆུབ་ཆེན་པོར་
བསྔོ། ། ཞེས་པའི་བར་ཡིན་ལག་བདུན་པ་བྱས་ཀྱང་ཆོག་ཅིང་། ཡང་ན་མོ་གུ་རུ་སརྦ་བུདྡྷ་པོ་དྷི་སཏྭ་ས་པ་རི་ཝཱ་
ར་ཨགྷཾ་ནས་སྤརྐ་པྲ་ཏཱི་ཙྪ་ཧཱུྃ་སྭཱ་ཧཱའི་བར་གྱིས་མཆོད་ཀྱང་རུང་། དེ་ནས་རང་གི་མ་སོགས་སེམས་ཅན་ཐམས་ཅད་
ཀྱིས་རང་གི་མཐའ་བསྐོར་བར་བསམས་ཏེ་བྱས་ན་ཕན་ཡོན་ལྷག་པར་ཆེ་བས། དེ་རྣམས་དང་ལྷན་ཅིག་མགྲིན་
གཅིག་ཏུ། །
བདག་དང་སེམས་ཅན་ཐམས་ཅད་བླ་མ་ལ་སྐྱབས་སུ་མཆིའོ། ། སངས་རྒྱས་ལ་སྐྱབས་སུ་མཆིའོ། །
ཆོས་ལ་སྐྱབས་སུ་མཆིའོ། ། དགེ་འདུན་ལ་སྐྱབས་སུ་མཆིའོ། ། ཞེས་པའི་སྐྱབས་འགྲོ་བཞི་སྐོར་གཅིག་དང་
གསུམ་ནས་བརྒྱ་སྟོང་གི་བར་ཅི་འགྲུབ་དང་མཇུག་ཏུ། ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་
རྣམས་ལ་སྐྱབས་སུ་མཆིའོ། ། དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་
སྐྱབས་སུ་མཆིའོ། ། ཞེས་པའི་སྐྱབས་འགྲོ་དྲུག་སྐོར་ཡང་ཅི་འགྲུབ་བྱ། དེ་ནས་བླ་མ་དང་དཀོན་མཆོག་རིན་པོ་
ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། ། ཁྱེད་རྣམས་ཀྱིས་བདག་ཅག་འཁོར་བ་དང་ངན་
སོང་གི་འཇིགས་པ་དང་མི་མཐུན་པའི་ཕྱོགས་ཐམས་ཅད་ལས་སྐྱོབ་ཏུ་གསོལ། དེའི་སླད་དུ་བདག་ཅག་ལ་བྱིན་
121

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱིས་རློབ་པར་མཛད་དུ་གསོལ། ཚེ་རབས་ཐམས་ ཅད་དུའང་འབྲལ་བ་མེད་པར་རྗེས་སུ་བཟུང་དུ་གསོལ།
ཞེས་ལན་གསུམ་བརྗོད། དེའི་ཚེ་སྐྱབས་གནས་རྣམས་ལས་འོད་ཟེར་གྱི་ཚོགས་བྱུང་ནས་རང་དང་སེམས་ཅན་
ཐམས་ཅད་ལ་འཕོག་པས་ལས་དང་ཉོན་མོངས་པའི་སྒྲིབ་པ་ཐམས་ཅད་སྦྱངས་ནས་དག་སོང་སྙམ་དུ་བསམ་པ་
དང་མཐར་སྐྱབས་གུས་རྣམས་ཀྱང་འོད་ཀྱི་རྣམ་པར་རང་དང་སེམས་ཅན་ཐམས་ཅད་ལ་ཐིམ་པས་བྱིན་གྱིས་
བརླབས་སོང་སྙམ་པའི་མོས་པ་ཤུགས་ཅན་དུང་བ་ཞིག་བྱ། དེ་ནས་སྐྱབས་སུ་སོང་བའི་དགེ་རྩ་རྣམས་སེམས་
ཅན་གྱི་སངས་རྒྱས་ཐོབ་པའི་རྒྱུར་གྱུར་ཅིག་སྙམ་སྟེ། སངས་རྒྱས་ཆོས་དང་ཚོགས་ཀྱིས་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། ། བདག་གི་སྦྱིན་སོགས་བགྱིས་པའི་བསོད་ནམས་ཀྱིས། ། འགྲོ་ལ་
ཕན་ཕྱིར་སངས་རྒྱས་འགྲུབ་པར་ཤོག ། ཅེས་ལན་གསུམ་བྱ་སྟེ་སེམས་བསྐྱེད་པའང་ཡིན་ནོ། ། སྐྱབས་འགྲོ་
དང་སེམས་བསྐྱེད་བསྡུ་ན་དེ་ཡན་གྱིས་ཆོག་ཅིང་། ཐུན་དུ་བཅད་དེ་བྱས་ནའང་ཐུན་ཕུམ་ཚོགས་པར་འགྱུར་
རོ། ། སེམས་བསྐྱེད་ཅུང་རྒྱས་པ་བྱེད་ན། དཀོན་མཆོག་གསུམ་ལ་བདག་སྐྱབས་མཆི། ། ཞེས་པ་ནས། འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག ། ཅེས་པའི་བར་ལན་གསུམ་བྱས་ཏེ་འཇུག་སེམས་བླངས། དེ་ནས་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག། ལྡན་ན་ཅི་མ་རུང་། ལྡན་པར་བདག་
གིས་བྱའོ ༑ སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག བྲལ་ན་ཅི་མ་
རུང་བྲལ་བར་བདག་གིས་བྱའོ། ། སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་
ཅིག མ་བྲལ་ན་ཅི་མ་རུང་མ་བྲལ་བར་བདག་གིས་བྱའོ། ། སེམས་ཅན་ཐམས་ཅད་ཉེ་རིང་ཆགས་སྡང་གཉིས་
དང་བྲལ་བའི་བཏང་སྙོམས་ལ་གནས་པར་གྱུར་ཅིག་གནས་ན་ཅི་མ་རུང་། གནས་པར་བདག་གིས་བྱའོ། །
ཞེས་པ་ལན་གསུམ་གྱིས་ཚད་མེད་བཞི་བསྒོམ། བསྡུ་ན་གྱུར་ཅིག་ཅེས་པ་ཡན་ཆད་སྤྱི་ལྟར་བྱས་ཀྱང་ཆོག
སྐྱབས་འགྲོ་དེ་ལྟར་བྱེད་པ་ནི་ཆོ་ག་དང་བཅས་པའི་དབང་དུ་བྱས་པ་ཡིན་ལ། སྤྱིར་འགྲོ་འདུག་སོགས་ཀྱི་ཚེའང་
དཀོན་མཆོག་མཁྱེན་སྙམ་པའི་བསམ་པ་ཤུགས་དྲག་ཡོད་ན་ཚིག་མ་བརྗོད་ཀྱང་སྐྱབས་འགྲོར་འགྱུར་བའང་ཡིན་
ནོ། ། གསུམ་པ་བསླབ་བྱ་ནི། སངས་རྒྱས་ལ་སྐྱབས་སུ་སོང་ནས་དེ་ཉིད་བསྟེན་ཅིང་འཇིག་རྟེན་པའི་ལྷ་འདྲེ་ལ་
ཕུགས་གྱིས་སྐྱབས་སུ་མི་འཛིན། ཆོས་ལ་སྐྱབས་སུ་སོང་ནས་ཆོས་ཚིགས་བཅད་གཅིག་ཡན་ཆད་ལ་གུས་ཤིང་།
སེམས་ཅན་ལ་གནོད་འཚེ་སྤོང་། དགེ་འདུན་ལ་སྐྱབས་སུ་སོང་ནས་རབ་བྱུང་གི་རྟགས་ཙམ་འཛིན་པ་ལའང་
གུས་ཤིང་། མུ་སྟེགས་ཅན་ནམ། དེ་མིན་ཡང་དཀོན་མཆོག་ལ་མི་གུས་པ་ལ་སྙིང་གྲོགས་མི་བྱ་ཞིང་། སྐུ་གསུང་
ཐུགས་ཀྱི་རྟེན་བཞེང་བ་དང་། ཅི་ཐ་ཅི་འཐུང་གི་ཕུད་ཀྱིས་མཆོད་པར་བྱ་བ་སོགས་ལ་བསླབ་པར་བྱའོ། ། སྦྱིན་
122

༄༅། ། སྐྱབས་འགྲོའི་དམིགས་རིམ་ཐོར་བའི་སྒོ་འབྱེད། །
བདག་གི་ནད་གདོན་ཞི་བ་སོགས་ཀྱི་དོན་དུ་དམིགས་ནས་སྐྱབས་འགྲོ་བྱས་ནའང་ཁྱད་ཆེ་ཞིང་། མདོར་ན་རང་
གཞན་གང་གི་དོན་དུའང་སྐྱབས་འགྲོ་ནས་ཅུང་ཟད་རེ་ཁ་བསྒྱུར་བ་མ་གཏོགས། སྔར་ལྟར་བྱས་ནའང་ལེགས་
པ་ཡིན་ནོ། ། ཞེས་པ་འདིའང་སྔགས་འཆང་དད་ལྡན་ངག་དབང་རྡོ་རྗེ་ཞེས་བགྱི་བས་འདི་ལྟ་བུ་ཞིག་གྱིས་ཤིག་
དང་ཁོ་བོས་པར་དུ་བརྐོ་བར་བྱའོ་ཞེས་ནན་ཏན་དུ་བྱས་ནས་བསྐུལ་བའི་ངོར་ཤཱཀྱའི་དགེ་སློང་བཤད་སྒྲུབ་མིང་
ཅན་གྱིས་སྦྱར་བ་སྟེ། འདིས་ཀྱང་སེམས་ཅན་དུ་མ་ལ་ཕན་ཐོགས་པར་གྱུར་ཅིག བཀྲིས། །
123

༄༅། ། དབུ་མའི་ལུགས་ཀྱི་ཟབ་དོན་གྱི་སྙིང་པོ་བསྡུས་པ་
ཞེས་བྱ་བ་བཞུགས་སོ། །
ན་མོ་མཉྫ་གྷོ་ཥཱ་ཡ། འཇམ་པའི་དབྱངས་ཀྱིས་མངོན་སུམ་རྗེས་བཟུང་སྟེ། ། རྒྱལ་བའི་ཆོས་ཚུལ་ཀུན་
དང་ཁྱད་པར་དུ། ། ཟབ་མོ་རྟེན་ཅིང་འབྲེལ་འབྱུང་དབུ་མའི་ལམ། ། གསལ་མཛད་རྗེ་བཙུན་ཙོང་ཁ་བ་དེར་
འདུད། ། ཉིད་ཀྱི་ལེགས་བཤད་རིན་ཆེན་བུམ་བཟང་ནས། ། ཟབ་དོན་བདུད་རྩིའི་སྙིང་པོ་ཆ་ཙམ་ཞིག །
དད་དང་རྣམ་དཔྱོད་འབྲེལ་བའི་ཀུ་ཤའི་རྩེས། ། བླངས་ཏེ་གཞན་ལ་སྟེར་བའི་གར་གྱིས་བྲེལ། ། དེ་ལ་འདིར་
དབུ་མ་ཐལ་འགྱུར་བའི་ལུགས་གཙོ་བོར་བྱས་ཏེ། ཟབ་དོན་ཐོར་བུ་འགའ་ཞིག་ཕྱོགས་གཅིག་ཏུ་བསྡུས་ནས་
འཆད་པ་ལ་འཇུག་པར་བྱ་སྟེ། འདི་ལ་གསུམ། རྟེན་འབྱུང་མཐའ་བརྒྱད་དང་བྲལ་བའི་དོན》 ལས་ལ་རྟག་
ཆད་སྤོང་ཚུལ། དུས་གསུམ་གྱི་རྣམ་པར་བཞག་པའོ། ། དང་པོ་ལ་གཉིས། བཤད་གཞི་དགོད་པ་དང་། དེའི་
དོན་བཤད་པའོ། ། དང་པོ་ནི། འཕགས་པ་ཀླུ་སྒྲུབ་ཀྱིས། དབུ་མ་རྩ་བ་ཤེས་རབ་ཀྱི་མཆོད་བརྗོད་དུ། གང་
གིས་རྟེན་ཅིང་འབྲེལ་བར་འབྱུང་། ། ཞེས་པ་ནས། དམ་པ་དེ་ལ་ཕྱག་འཚལ་ལོ། ། ཞེས་པའི་བར་གསུངས་པ་
འདིའོ། ། གཉིས་པ་དེའི་དོན་བཤད་པ་ལ་གཉིས། ཚིག་གི་དོན་བཤད་པ་དང༌། དེ་ལས་འཕྲོས་པའི་དོན་
བཤད་པའོ། ། དང་པོ་བསྡུས་ཏེ་བཤད་ན། ཕྱག་འཚལ་ལོ། ། གང་ལ་ན། གང་གིས་རྟེན་ཅིང་འབྲེལ་བར་
འབྱུང་བ་བསྟན་པའི་རྫོགས་པའི་སངས་རྒྱས་དེ་ལའོ། ། དེས་དེ་ཇི་ལྟར་བསྟན་ཅེ་ན། ཆོས་ཀུན་རང་བཞིན་
གྱིས་མེད་པས་ན། རྟེན་འབྱུང་གི་དེ་ཁོ་ན་ཉིད་མངོན་སུམ་དུ་རྟོགས་པའི་མཉམ་གཞག་ཟག་མེད་ཀྱི་གཟིགས་ངོ་
ན་འདུས་བྱས་ཀྱི་རྟེན་འབྱུང་རྣམས་སྐད་ཅིག་མར་འཇིག་པའི་འགག་པ་མེད་ལ། དེ་བཞིན་དུ་རང་གི་དངོས་
པོར་གྱུར་པའི་སྐྱེ་བ་དང་། སྔ་མོ་རྒྱུན་ཆད་པ་དང་། དུས་ཐམས་ཅད་དུ་གནས་པའི་རྟག་པ་དང་། ཡུལ་རིང་བ་
ནས་ཚུར་འོང་བ་དང་། ཉེ་བ་ནས་ཕར་འགྲོ་བ་དང་། དོན་སོ་སོ་བའི་ཐ་དད་པ་དང་། དོན་སོ་སོ་བ་མིན་པའི་
གཅིག་པ་རྣམས་མེད་པར་བསྟན་ཏོ། ། རྟེན་འབྱུང་གི་ཆོས་ཉིད་མངོན་སུམ་དུ་གཟིགས་པའི་གཟིགས་ངོ་དེར་
བརྗོད་བྱ་རྗོད་བྱེད་བསྒྲུབ་བྱ་སྒྲུབ་བྱེད་གཅིག་དང་དུ་མ་མཚན་མཚོན་ལ་སོགས་པའི་ཀུན་རྫོབ་ཀྱི་སྤྲོས་པ་ཐམས་

༄༅། ། དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
ཅད་ཉེ་བར་ཞི་ཞིང་། རྣམ་རྟོག་གི་རྒྱུ་བ་མེད་ལ་ཤེས་པ་དང་ཤེས་པའི་ཐ་སྙད་ཀྱང་ལོག་པའི་སྒོ་ནས་སྐྱེ་རྒ་ལ་
སོགས་པ་ཉེར་འཚེ་མ་ལུས་པ་དང་བྲལ་བས་ན་ཞི་བའོ། ། སངས་རྒྱས་བཅོམ་ལྡན་འདས་ཀྱིས་ནི། རྟེན་འབྱུང་
གི་དེ་ཉིད་ཇི་ལྟ་བ་བཞིན་མངོན་སུམ་དུ་གཟིགས་ནས་གཞན་ལ་ཕྱིན་ཅི་མ་ལོག་པར་སྟོན་པས་ན། དེ་ལ་སྨྲ་བ་
རྣམས་ཀྱི་དམ་པ་ཞེས་བྱའོ། ། གང་ཞེས་པ་སྤྱི་སྒྲ་ཡིན་ཀྱང་འདིར་རྫོགས་པའི་སངས་རྒྱུས་ཞེས་པ་དང་འབྲེལ་
བས་ཐུབ་དབང་ལ་གོ་བར་བྱའོ། ། གཞུང་འདིས་མཉམ་གཞག་ཟག་མེད་ཡེ་ཤེས་ཀྱིས་ཆོས་ཉིད་ཇི་ལྟར་གཟིགས་
པའི་གཟིགས་ངོ་ན་རྟེན་འབྱུང་གི་འགག་སོགས་བརྒྱད་མེད་པར་བསྟན་ཀྱང་། སྤྱིར་འགག་སོགས་བརྒྱུད་ཐ་སྙད་
དུ་ཡོད་ཚུལ་ནི་འཆད་པར་འགྱུར་རོ། ། གཞན་ཡང་། ཆོས་ཉིད་མངོན་སུམ་དུ་རྟོགས་པའི་སློབ་པའི་མཉམ་
གཞག་ཟག་མེད་ཡེ་ཤེས་ཀྱི་གཟིགས་ངོར། གཟུགས་སྒྲ་སོགས་དང་དེའི་སྐྱེ་འགག་སོགས་ཀུན་རྫོབ་ཀྱི་སྣང་བ་
མེད་པས། དེས་དེ་རྣམས་ནི་ཐ་སྙད་དུའང་མ་གཟིགས་ཀྱང་། དེ་དག་མེད་པར་གཟིགས་པ་ནི་མིན་ནོ། ། ཤེས་
རབ་སྙིང་པོ་ལས། གཟུགས་མེད་སྒྲ་མེད་ཅེས་སོགས་གསུངས་པའང་མཉམ་གཞག་དེའི་གཟིགས་དོན་དེ་དག་
མེད་པར་དགོངས་པ་སྟེ། དེ་ཉིད་ཀྱང་གཟུགས་སོགས་རང་བཞིན་གྱིས་མེད་པའི་དོན་དང་། གཟུགས་སོགས་
དོན་དམ་དཔྱོད་བྱེད་ཀྱི་རིགས་པས་དཔྱད་མི་བཟོད་པའི་དོན་དུ་འགྲོ་བའང་ཡིན་ནོ། ། གཉིས་པ་འཕྲོས་དོན་ལ་
གཉིས། རྟེན་འབྱུང་གི་ཁྱད་གཞི་ལ་ཁྱད་ཆོས་ལྡན་ཚུལ། དེ་དག་མཉམ་གཞག་ཟག་མེད་ཡེ་ཤེས་ཀྱི་ཡུལ་གྱི་རང་
བཞིན་དུ་མི་འགྱུར་བའི་རྒྱུ་མཚན་ནོ། ། དང་པོ་ནི། འདིའི་དངོས་བསྟན་གྱི་རྟེན་འབྲེལ་ནི་གཙོ་བོ་འདུས་བྱས་
ཀྱི་དབང་དུ་མཛད་པ་སྟེ། དེ་ཡང་ཁྱད་གཞི་འདུས་བྱས་ལ་ཁྱད་ཆོས་འགག་སོགས་བརྒྱད་པོ་དེ་ཐ་སྙད་དུ་ཡོད་ཀྱི།
རང་བཞིན་གྱིས་མེད་ཅེས་སྟོན་པའོ། ། འགག་སོགས་བརྒྱུད་པོ་ནི་ཐ་སྙད་དུ་ཡོད་དེ། འདུས་བྱས་རྣམས་སྐྱེས་
ནས་འཇིག་པར་འགྱུར་བས་སྐྱེ་འགག་ཡོད་ལ། ལས་ཉོན་རྒྱུན་ཆད་པ་དང་། ཆོས་ཉིད་རྟག་པ་དང་། ཕར་
འགྲོ་བ་དང་། ཚུར་འོང་བ་དང་། བྱས་མི་རྟག་ལྟ་བུ་དོན་གཅིག་པ་དང་། ཀ་བུམ་ལྟ་བུ་དོན་ཐ་དད་པའང་
ཡོད་དོ། ། དོན་གཅིག་དང་ཐ་དད་ལ་འཇོག་ཚུལ་གཞན་ཞིག་ཀྱང་བཤད་དེ། བྱ་བ་ནི་གཅིག་སྟེ་ཆོས་སོ་ཞེས་པ་
ལྟ་བུ་དོན་གཅིག་དང་། བྱ་བ་ནི་གཉིས་ཏེ་ཆོས་དང་འཇིག་རྟེན་ནོ་ཞེས་པ་ལྟ་བུ་ནི་དོན་ཐ་དད་དུ་གསུངས་པས་
སོ། ། རྟེན་འབྱུང་གི་དོན་ལ་གཉིས་ཡོད་པའི་གཅིག་ནི། འཕགས་པ་ཀླུ་སྒྲུབ་ཀྱི་རྩ་བ་ཤེས་རབ་ལས། བྱེད་པོ་
ལས་ལ་བརྟེན་བྱས་ཤིང་། ། ལས་ཀྱང་བྱེད་པ་བོ་ཉིད་ལ། ། བརྟེན་ནས་འབྱུང་བ་མ་གཏོགས་པ། ། འགྲུབ་
པའི་རྒྱུ་ནི་མ་མཐོང་ངོ༌། ། ཞེས་གསུངས་པ་ལྟ་བུའོ། ། འདི་ནི་གཞི་དེ་ལ་བརྟེན་ནས་གྲུབ་པ་ལ་བརྟེན་ནས་
འབྱུང་བར་གསུངས་པ་སྟེ། ལྟོས་ནས་གྲུབ་པའི་དོན་ཡིན་པས་ཆོས་ཐམས་ཅད་ལ་ཁྱབ་པོ། ། དེ་ལྟར་ཡང་རྩ་བ་
125

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤེས་རབ་ལས། གང་ཕྱིར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་པ། ། དེ་ཕྱིར་སྟོང་བ་མ་ཡིན་
པའི། ། ཆོས་འགའ་ཡོད་པ་མ་ཡིན་ནོ། ། ཞེས་གསུངས་པའི་ཕྱིར་རོ། ། རྒྱུ་རྐྱེན་ལ་བརྟེན་ནས་འབྱུང་བ་ནི་
འདུས་བྱས་མིན་པ་གཞན་ལ་མེད་ཀྱང་། རང་གི་ཆ་ཤས་ལ་བརྟེན་ནས་འགྲུབ་པ་ནི་ཆོས་ཐམས་ཅད་ལ་ཡོད་དེ།
དེ་ཡང་ཆ་ཅན་རྣམས་རང་གི་ཆ་ཤས་དང་ཆ་ཤས་རྣམས་ཀྱང་རང་རང་གི་ཆ་གཞན་ལ་བརྟེན་ནས་གྲུབ་པའི་རྟེན་
འབྱུང་ཡིན་ཏེ། དཔེར་ན། བུམ་པ་ནི་རང་གི་མཆུ་ཞབས་ལྟོ་བ་སོགས་ལ་བརྟེན་ནས་བཞག་ལ། མཆུ་ཞབས་
སོགས་ཀྱང་རང་གི་གཡས་གཡོན་གྱི་ཆ་གཞན་ལ་བརྟེན་ནས་བཞག་པ་བཞིན་ནོ། ། ཐུན་མོང་བའི་དབང་དུ་བྱས་
ན་འཕྲད་ལྟོས་རྟེན་གསུམ་རྣམ་གྲངས་སུ་བཤད་པ་ལྟར་ཡིན་ལ། ཐུན་མོང་མ་ཡིན་པའི་དབང་དུ་བྱས་ན་མིང་
བརྡའམ་རྟོག་པས་བཏགས་པ་ཙམ་ལ་རྟེན་འབྲེལ་དུ་གསུངས་པ་ལྟར་ཤེས་པར་བྱའོ། ། གཉིས་པ་རྒྱུ་མཚན་ལ་
གཉིས། དངོས་དང་། དེའི་རིགས་པ་བསྟན་པའོ། ། དང་པོ་ནི། རྟེན་འབྱུང་གི་འགག་སོགས་བརྒྱད་པོ་དེ་
ཆོས་ཉིད་མངོན་སུམ་དུ་རྟོགས་པའི་མཉམ་གཞག་ཟག་མེད་ཡེ་ཤེས་ཀྱི་ཡུལ་གྱི་རང་བཞིན་དུ་མེད་དེ། དེའི་རང་
བཞིན་དུ་ཡོད་ན་ཡེ་ཤེས་དེས་ཆོས་ཉིད་ཇི་ལྟར་གཟིགས་པའི་གཟིགས་ངོར་ཡོད་དགོས་ལ། དེར་ཡོད་ན་ཡེ་ཤེས་
དེས་གཟིགས་པ་ལྟར་གནས་ཚུལ་བདེན་དགོས། དེ་ལྟར་བདེན་ན་ནི་གནས་ལུགས་སུ་གྲུབ་དགོས་པ་ལས།
དེར་མ་གྲུབ་པའི་ཕྱིར་ཏེ། ཡེ་ཤེས་དེའི་གཟིགས་ངོར་ཆོས་ཉིད་མ་གཏོགས། ཀུན་རྫོབ་པའི་ཆོས་གང་ཡང་མི་
སྣང་བའི་ཕྱིར་ཏེ༔ ཀུན་རྫོབ་པའི་ཆོས་ཡིན་བཞིན་དུ་གཟིགས་ངོ་དེར་གྲུབ་ན་ནི་བདེན་གྲུབ་ཏུ་ཐལ་བས་དེ་ལ་ནི་
འཆད་པར་འགྱུར་བའི་རིགས་པ་རྣམས་ཀྱིས་གནོད་པའི་ཕྱིར་རོ། ། གཉིས་པ་གནོད་བྱེད་ཀྱི་རིགས་པ་བསྟན་པ་
ལ་གཉིས། སྐྱེ་བ་བདེན་གྲུབ་འགོག་ཚུལ་བསྟན་པ་དང་། གཞན་གྱི་འགོག་ཚུལ་བཤད་པའོ། ། དང་པོ་ལ་
གསུམ། རྟེན་འབྲེལ་གྱི་རྟགས། རྡོ་རྗེ་གཟེགས་མ། དེ་ལས་གཞན་པའི་རིགས་པའོ། ། དང་པོ་ནི། ཕྱི་ནང་
གི་དངོས་པོ་རྣམས་ཆོས་ཅན། རང་བཞིན་གྱིས་མི་སྐྱེ་སྟེ། རང་གི་རྒྱུ་རྐྱེན་ལ་བརྟེན་ནས་འབྱུང་བའི་ཕྱིར།
ཁྱབ་པ་ཡོད་དེ། རྒྱུ་རྐྱེན་ལ་བརྟེན་ནས་སྐྱེ་ན། དེ་ལ་ལྟོས་པའི་རག་ལས་པ་ཡིན་དགོས་ཤིང་། དེ་ཡིན་ན།
གཞན་གྱི་དབང་གིས་སྐྱེ་བར་སོང་གི། རང་དབང་གིས་སམ་རང་བཞིན་གྱིས་སྐྱེ་བ་མ་ཡིན་པར་གྲུབ་པའི་ཕྱིར་ཏེ།
དེ་སྐད་དུའང་མ་དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། ། དེ་ལ་སྐྱེ་བའི་རང་
བཞིན་ཡོད་མ་ཡིན། ། རྐྱེན་ལ་རག་ལས་གང་དེ་སྟོང་བར་བཤད། ། གང་ཞིག་སྟོང་ཉིད་ཤེས་དེ་བག་ཡོད་
ཡིན། ། ཞེས་དང་། རྩ་ཤེ་ལས་ཀྱང༌། བརྟེན་ནས་འབྱུང་བ་གང་ཡིན་པ། ། དེ་ནི་ངོ་བོ་ཉིད་ཀྱིས་ཞི། ། ཞེས་
དང༌། འཕགས་པ་ལྷས་ཀྱང་། གང་ལ་བརྟེན་ནས་གང་འབྱུང་བ། ། དེ་ནི་རང་དབང་མི་འགྱུར་རོ། ། ཞེས་
126

༄༅། ། དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
གསུངས་པའི་ཕྱིར་རོ། ། དེས་ན་རྟེན་འབྱུང་གི་རྟགས་ཀྱིས་དངོས་པོ་རང་བཞིན་མེད་པར་སྒྲུབ་པ་ལ་ནི། ལྟ་
ངན་གྱི་དྲ་བ་གཅོད་པ་སོགས་ཀྱི་ཕན་ཡོན་ཡོད་པས་བསྔགས་པའི་གནས་སུ་གསུངས་ཏེ། དཔལ་ལྡན་ཟླ་བའི་
འཇུག་པ་ལས། གང་ཕྱིར་དངོས་པོ་བརྟེན་ནས་རབ་འབྱུང་བས། ། རྟོག་པ་འདི་དག་བརྟག་པར་མི་ནུས་
པ། ། དེ་ཕྱིར་རྟེན་འབྱུང་རིགས་པ་འདི་ཡིས་ནི། ། ལྟ་ངན་འདྲ་བ་མཐའ་དག་གཅོད་པར་བྱེད། ། ཅེས་དང་།
རྟེན་འབྲེལ་བསྟོད་པ་ལས་ཀྱང་། གང་གང་རྐྱེན་ལ་རག་ལས་པ། ། དེ་དེ་རང་བཞིན་གྱིས་སྟོང་ཞེས། ། གསུང་
པ་འདི་ལས་ཡ་མཚན་པའི ། ལེགས་འདོམས་ཚུལ་ནི་ཅི་ཞིག་ཡོད། ། ཅེས་དང་། དེ་ཕྱིར་ཁྱོད་ཀྱི་བསྟན་པ་
ལ། ། རྟེན་འབྱུང་མཐོང་བ་ལེགས་པར་བསྔགས། ། ཞེས་གསུངས་པའི་ཕྱིར་རོ། ། གཉིས་པ་ལ་གཉིས།
ཕྱོགས་སྔ་བརྗོད་པ་དང་། དེ་དགག་པའོ། ། དང་པོ་ནི། བདག་སྐྱེའི་དོན་རང་ཉིད་རང་ལས་སྐྱེ་བའི་དོན་མིན་
གྱི། ཕྱི་རོལ་གྲངས་ཅན་པས་སྐྱེ་བ་གཞིར་བྱས་པ་ལ་སྤྱིར་ཡོད་པ་ཞིག་སྐྱེ་དགོས་ཀྱི། མེད་ན་མི་སྐྱེ་བས་སྐྱེ་རྒྱུའི་
དངོས་པོ་རྣམས་ཀྱང་རང་གི་རྒྱུའི་དུས་སུ་མེད་ན་མི་སྐྱེ་བས། རང་གི་རྒྱུའི་དུས་སུ་དེའི་བདག་ཉིད་དུ་མངོན་པར་
མི་གསལ་བའི་ཚུལ་གྱིས་ཡོད་ནས་སྐྱེ་བ་ཡིན་ནོ་ཞེས་ཟེར་ཞིང༌། སྐྱེས་ཟིན་ནས་སླར་སྐྱེ་བར་ནི་མི་འདོད་དོ། །
དེ་ཡང་། མྱུ་གུ་རང་གི་རྒྱུ་ལས་སྐྱེའོ་ཞེས་འཇིག་རྟེན་ན་གྲགས་པས། དེ་རང་གི་རྒྱུའི་དུས་སུ་མེད་ན་ནི། དེ་དེ་
ལས་སྐྱེ་ཟེར་བ་ཇི་ལྟར་འཐད་སྙམ་པའོ། ། གཞན་ཡང་། རྒྱུ་རྐྱེན་དུ་མ་ཚོགས་ནས་སྐྱེས་པའི་འབྲས་བུ་ཐུན་མོང་
བ་གཅིག་ནི་འདུག་ལ། དེ་རྒྱུ་རྐྱེན་རྣམས་དང་རང་བཞིན་གཅིག་པའི་གཙོ་བོ་གཅིག་མེད་ན་མི་རུང་བས། དེ་
རྣམས་དང་རང་བཞིན་དབྱེར་མེད་པའི་སྤྱི་གཙོ་བོ་གཅིག་ཡོད་པ་དེ་ལས། རྣམ་འགྱུར་རྣམས་ནི་ནམ་མཁའ་
ལས་འཇའ་ཚོན་བཞིན་དུ་འབྱུང་ངོ་། ། ཞེས་ཟེར་རོ། ། ཕྱི་རོལ་པ་ཕལ་ཆེར་དང་། རང་རྒྱུད་པ་མན་ཆོད་ཀྱི་
རང་སྡེས་ནི། དངོས་པོ་རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་སྐྱེ་བའི་གཞན་སྐྱེ་འདོད་ལ། གཅེར་བུ་
བས་རྫ་བུམ་དེ་འཇིམ་པའི་བདག་ཉིད་དུ་སྐྱེ་བས་བདག་ལས་སྐྱེ་བ་དང་། རྫ་མཁན་སོགས་ལ་བརྟེན་ནས་སྐྱེ་བས་
གཞན་ལའང་སྐྱེ་ཞིང་སྐྱེས་བུ་སྐྱེ་བ་སྔ་མའི་སྲོག་གི་བདག་ཉིད་དུ་ཡོད་པ་སྐྱེ་བས་བདག་ལས་སྐྱེ་བ་དང་། ཕ་མ་
དང་སྔོན་གྱི་ལས་ལ་བརྟེན་ནས་སྐྱེ་བས་གཞན་ལས་སྐྱེ་བར་འདོད་ལ། རྒྱང་ཕན་པས་ནི་ཚེར་མའི་རྣོ་བ་དང་སྲན་
མའི་ཟླུམ་པ་དང་རྨ་བྱའི་མདོངས་ཀྱི་ཁ་དོག་ལྟ་བུ་ནི་གང་གིས་ཀྱང་ལག་པ་ལྟ་བུས་མ་བྱས་ཀྱང་འབྱུང་བས་རྒྱུ་མེད་
ལས་སྐྱེའོ་ཞེས་འདོད་དོ། ། གཉིས་པ་དེ་འགོག་པ་ནི། མགོན་པོས་རྩ་ཤེ་ལས་བདག་ལས་མ་ཡིན་གཞན་ལས་
མིན། ། གཉིས་ལས་མ་ཡིན་རྒྱུ་མེད་མིན། ། ཞེས་སོགས་གསུངས་པ་ལྟར། དངོས་པོ་རྣམས་ཆོས་ཅན། རང་
བཞིན་གྱིས་མི་སྐྱེ་སྟེ། བདག་དང་གཞན་དང་གཉིས་ཀ་དང་རྒྱུ་མེད་ལས་ཀྱང་མི་སྐྱེ་བའི་ཕྱིར། བདག་ལས་སྐྱེ་ན་
127

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དོན་མེད་དང་ཐུག་མེད་དུ་ཐལ་བ་ནི། སྐྱེ་ལྡན་གྱི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་
བདག་ཉིད་ཐོབ་ཟིན་པའི་ཕྱིར། ཁྱབ་པ་མེད་ན། སླར་ཡང་སྐྱེ་བ་ཐུག་པ་མེད་པར་ཐལ། རང་གི་བདག་ཉིད་
ཐོབ་ཟིན་ཀྱང་སླར་ཡང་སྐྱེ་དགོས་པའི་ཕྱིར། དེའི་དོན་གོ་བདེ་བར་བརྗོད་ན། མྱུ་གུ་དེ་རང་གི་རྒྱུའི་དུས་སུ་
ཡོད་པའི་ཚུལ་གྱིས་བདག་ལས་སྐྱེ་ན་ནི་སྐྱེས་ཟིན་ཚར་དགོས་པས། དེ་ནས་སླར་མྱུ་གུར་སྐྱེ་བ་དོན་མེད་ལ།
གལ་ཏེ་སླར་སྐྱེ་བ་དོན་ཡོད་ན་ནི། མི་སྐྱེ་བའི་སྐབས་མེད་པར་དུས་རྟག་ཏུ་སྐྱེ་དགོས་པར་འགྱུར་ན། དེ་ནི་མི་
འཐད་དོ་ཞེས་པའོ། ། དེ་ལྟར་ཡང་ཟླ་བའི་འཇུག་པ་ལས། དེ་ཉིད་དེ་ལས་འབྱུང་ན་ཡོན་ཏན་འགའ་ཡང་ཡོད་
མ་ཡིན། ། སྐྱེས་པར་གྱུར་པ་སླར་ཡང་སྐྱེ་བར་རིགས་པའང་མ་ཡིན་ཉིད། ། སྐྱེས་ཟིན་སླར་ཡང་སྐྱེ་བར་ཡོངས་
སུ་རྟོག་པར་འགྱུར་ན་ནི། ། མྱུ་གུ་ལ་སོགས་རྣམས་ཀྱི་སྐྱེ་བ་འདིར་རྙེད་མི་འགྱུར་ཞིང་། ། ས་བོན་སྲིད་མཐར་
ཐུག་པར་རབ་ཏུ་སྐྱེ་བ་ཉིད་དུ་འགྱུར། ། ཞེས་གསུངས་པའི་ཕྱིར་རོ། ། རང་ལུགས་ལ། མྱུ་གུ་ལྟ་བུ་རང་གི་
རྒྱུའི་དུས་སུ་མེད་ཀྱང་ས་བོན་ཡོད་པའི་ཚུལ་གྱིས་སྐྱེ་བ་མི་འགལ་ཏེ། དེ་རྟེན་འབྲེལ་གྱི་སྐྱེ་ཚུལ་ཡིན་པའི་ཕྱིར་
རོ། ། གཞན་ཡང་། མྱུ་གུ་ལྟ་བུ་རང་བཞིན་གྱིས་གྲུབ་ན་ནི། གཞན་དུ་འགྱུར་བ་མི་འཐད་པས་རང་གི་རྒྱུའི་
དུས་སུ་ཡོད་དགོས་པས། བདག་སྐྱེ་དངོས་སུ་ཁས་ལེན་ནམ་མི་ལེན་ཀྱང་། བདག་ལས་སྐྱེ་བར་འགྱུར་བས་སྔར་
བཞིན་འགོག་པའམ་རིགས་པ་གཞན་གྱིས་དགག་གོ ། གཞན་ཡང་། བདག་ལས་སྐྱེ་བ་མེད་དེ། ཡོད་ན།
འབྲས་བུ་རྣམས་རང་གི་རྒྱུ་ཡི་རང་བཞིན་དུ་སོང་བས་རང་གི་རྒྱུ་ཡིན་པའི་ཆ་ནས་སྐྱེད་བྱེད་དང་། རང་གི་འབྲས་
བུ་ཡིན་པའི་ཆ་ནས་བསྐྱེད་བྱ་གཉིས་ཀ་ཡིན་པར་ཐལ་བར་འགྱུར་བའི་ཕྱིར་ན་ལས་བྱ་བྱེད་ཐམས་ཅད་ཀྱང་
གཅིག་ཏུ་འགྱུར་ཏེ། འཇུག་པ་ལས། བདག་ལས་སྐྱེ་བར་འདོད་ན་བསྐྱེད་པར་བྱ་དང་སྐྱེད་བྱེད་དང་། ། ལས་
དང་བྱེད་པ་བོ་ཡང་གཅིག་ཉིད་འགྱུར་ན་དེ་དག་ནི། ། གཅིག་ཉིད་མ་ཡིན་པས་ན་བདག་ལས་སྐྱེ་བར་ཁས་བླང་
བར། ། བྱ་མིན་རྒྱ་ཆེར་བཤད་པའི་ཉེས་པར་ཐལ་བར་འགྱུར་ཕྱིར་རོ། ། ཞེས་གསུངས་པའི་ཕྱིར་རོ། །
གཞན་ཡང་། བདག་ལས་སྐྱེ་བ་མེད་དེ། མྱུ་གུ་དེ་རང་གི་རྒྱུའི་དུས་སུ་ཡོད་བཞིན་དུ་མི་སྐྱེ་བའི་ཕྱིར་ཏེ། ས་བོན་
ངོ་བོ་རྣམ་པར་མ་འགྱུར་བར་མྱུ་གུ་སྐྱེ་བ་མེད་པའི་ཕྱིར་ཏེ། དེ་རྣམ་པར་མ་འགྱུར་བར་སྐྱེ་ན་ནི་ས་བོན་དང་མྱུ་
གུའི་དུས་གཉིས་ཀྱི་ཚེ་གཉིས་ཀའི་དབྱིབས་དང་ཁ་དོག་སོགས་ལ་ཁྱད་པར་མེད་པར་ཐལ་བར་འགྱུར་བའི་ཕྱིར་ཏེ།
འཇུག་པ་ལས། བྱེད་རྒྱུ་ས་བོན་གྱི་ལས་ཐ་དད་མྱུ་གུའི་དབྱིབས་དང་ནི། ། ཁ་དོག་རོ་ནུས་སྨིན་པ་ཐ་དད་ཁྱོད་
ལ་མེད་པར་འགྱུར། ། ཞེས་གསུངས་པའི་ཕྱིར་རོ། ། གཞན་ཡང་བདག་ལས་སྐྱེ་བ་མེད་དེ། མྱུ་གུའི་རྒྱུ་རྐྱེན་གྱི་
ཚོགས་པ་དང་ཡ་གྱལ་གང་ལའང་མྱུ་གུ་ཡན་གར་བ་གཟུང་དུ་མེད་པའི་ཕྱིར་ཏེ། རྩ་ཤེ་ལས། གལ་ཏེ་རྒྱུ་དང་
128

༄༅། །དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
རྐྱེན་རྣམས་ཀྱི། ། ཚོགས་ལ་འབྲས་བུ་ཡོད་ན་ནི; ། ཚོགས་ལ་གཟུང་དུ་ཡོད་རིགས་ན། ། ཚོགས་པ་ཉིད་ལ་
བཟུང་དུ་མེད། ། ཅེས་གསུངས་པའི་ཕྱིར་རོ། ། གཉིས་པ་གཞན་སྐྱེ་འགོག་པ་ནི། འཇུག་པ་ལས། གལ་ཏེ་
གཞན་ལ་བརྟེན་ནས་གཞན་ཞིག་འབྱུང་བར་འགྱུར་ན་ནི། ། འོ་ན་མེ་ལྕེ་ལས་ཀྱང་མུན་པ་འཐུག་པོ་འབྱུང་
འགྱུར་ཞིང་། ། ཐམས་ཅད་ལས་ཀྱང་ཐམས་ཅད་སྐྱེ་བར་འགྱུར་ཏེ་གང་གི་ཕྱིར། སྐྱེད་པར་བྱེད་པ་མ་ཡིན་མ་
ལུས་ལ་ཡང་གཞན་ཉིད་མཚུངས། ། ཞེས་གསུངས་པ་ལྟར། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་
སྐྱེ་ན། རྒྱུ་འབྲས་རང་བཞིན་གྱིས་གྲུབ་པའི་ཐ་དད་དུ་སོང་བས། དེ་གཉིས་ཕན་ཚུན་བལྟོས་མེད་ཀྱི་གཞན་དུ་
འགྱུར་ལ། དེ་ལྟ་ན་ནི། འབྲེལ་མེད་དོན་གཞན་དུ་འགྱུར་ཞིང་། འབྲེལ་མེད་དོན་གཞན་ཡིན་བཞིན་དུ་རྒྱུ་
འབྲས་ཡིན་ན། མེ་ལས་དུ་བ་འབྱུང་བ་དེ་བཞིན་དུ་མེ་ལྕེ་ལས་ཀྱང་རང་གི་བསལ་བྱ་མུན་པ་འཐུག་པོ་འབྱུང་བར་
ཐལ་བ་དང་། རྒྱུ་ཡིན་མིན་ཐམས་ཅད་ལས་ཀྱང་འབྲས་བུ་ཡིན་མིན་ཐམས་ཅད་སྐྱེ་བར་ཐལ་ལོ། ། འདོད་པར་
མིནུས་ཏེ། རྒྱུ་ལས་འབྲས་བུ་མ་འཁྲུལ་བར་འབྱུང་བར་མཐོང་བའི་ཕྱིར་རོ། ། འདི་ནི་མཚོན་པ་ཙམ་སྟེ།
གཞན་སྐྱེའི་དོན་ལེགས་པར་གོ་བ་ནི། རང་བཞིན་གྱིས་གྲུབ་པའི་དགག་བྱའི་ཚད་ངེས་ཟིན་པ་ལ་རག་ལས་པས།
འགོག་ཚུལ་རྒྱས་པར་གཞན་ནས་ཤེས་པར་བྱའོ། ། གསུམ་པ་གཉིས་ཀ་ལས་མི་སྐྱེ་སྟེ། གང་རུང་རེ་རེ་ལས་མི་སྐྱེ་
བར་བསྒྲུབས་ཟིན་པའི་ཕྱིར། འདི་སླའོ། ། བཞི་བ་རྒྱུ་མེད་ལས་མི་སྐྱེ་སྟེ། རྒྱུ་དང་བཅས་ཏེ་སྐྱེ་བ་མངོན་སུམ་
གྱིས་དམིགས་པའི་ཕྱིར་དང་། འབྲས་བུའི་ཆེད་དུ་རྒྱུ་བསྒྲུབས་པ་ལ་དོན་ཡོད་པའི་ཕྱིར་རོ། ༑ གཞན་ཡང་རྒྱུ་
མེད་ལས་མི་སྐྱེ་སྟེ། སྐྱེ་ན་རྨ་བྱའི་མདོངས་ཀྱང་བྱ་རོག་སོགས་ལ་ཡོད་པར་ཐལ་བ་དང་། ཡུལ་དུས་གཅིག་ཏུ་སྐྱེ་
ན་ནི། ཡུལ་དུས་ཐམས་ཅད་དུ་སྐྱེ་བར་ཐལ་བ་སོགས་གནོད་བྱེད་མཐའ་ཡས་པའི་ཕྱིར་རོ། ། འདི་ཡང་དགག་
པར་སླའོ། ། དངོས་སྨྲ་བ་རྣམས་ཀྱིས་དངོས་པོ་རྣམས་མཐའ་བཞི་གང་རུང་ལས་སྐྱེ་བར་འདོད་པས། རང་
བཞིན་གྱིས་གྲུབ་པའི་སྐྱེ་བ་ཁས་ལེན་པ་ཡིན་ལ། ཐལ་འགྱུར་བས་ནི། དངོས་པོ་རྣམས་ཐ་སྙད་དུ་སྐྱེ་ཡང་།
མཐའ་བཞི་པོ་དེ་གང་རུང་ལས་མི་སྐྱེ་བས། རང་བཞིན་གྱིས་མི་སྐྱེ་བར་བཞེད་པ་ཡིན་ཏེ། འཇུག་པ་ལས།
གང་གི་ཕྱིར་ན་བདག་དང་གཞན་དང་གཉིས་ཀ་ལས་སྐྱེ་དང་། ། རྒྱུ་ལ་མ་བལྟོས་ཡོད་པ་མིན་པས་དངོས་རྣམས་
རང་བཞིན་བྲལ། ། ཞེས་གསུངས་པའི་ཕྱིར་རོ། ། དེ་ལྟར་ལེགས་པར་ཤེས་ཤིང་བསྒོམས་ན། སྟོང་ཉིད་ཀྱི་
དོན་བསྒོམ་པར་ཡང་འགྱུར་ཏེ། རྗེའི་རྩ་ཤེའི་ཊིཀྐ་ལས། བདག་ལས་མ་ཡིན་ཞེས་པའི་ཚིགས་བཅད་འདི་ཙམ་
གྱི་དོན་རང་བཞིན་གྱིས་སྐྱེ་བ་མེད་པར་ངེས་ནའང་དེ་ཁོ་ན་ཉིད་ཀྱི་དོན་བསྒོམ་རྒྱུས་ཕོངས་པར་མི་འགྱུར་བས།
རང་སེམས་སྐྱེ་བ་མེད་པའི་དོན་ཤེས་ནས་སྒོམ་པར་འདོད་པ་དག་གིས་ཀྱང་དེ་ཙམ་རེ་ལ་སྦྱང་བར་བྱའོ། ། ཞེས་
129

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པའི་ཕྱིར་རོ། ། གསུམ་པ་རིགས་པ་གཞན་བསྟན་པ་ནི། རྒྱ་ཆེར་རོལ་བ་ལས། ས་བོན་ཡོད་ན་མྱུ་གུ་
ཇི་བཞིན་ཏེ། ། ས་བོན་གང་ཡིན་སྨྱུ་གུ་དེ་ཉིད་མིན། ། དེ་ལས་གཞན་མིན་དེ་ཡང་མ་ཡིན་ཏེ། ། དེ་ལྟར་རྟག་
མིན་ཆད་མིན་ཆོས་ཉིད་དོ། ། ཞེས་གསུངས་པ་ལྟར། མྱུ་གུ་དེ་རང་གི་ས་བོན་ལས་སྐྱེ་ཡང་། དེའི་དུས་སུ་མེད་
པས། སྐྱེ་བའི་ཚེ་ས་བོན་དེ་ཉིད་ངོ་བོ་མ་འགྱུར་བར་མྱུ་གུ་ཕར་འཕོས་པོ་མ་ཡིན་ལ། དེ་རང་གི་ས་བོན་ལས་
གཞན་ཞིག་ནས་ཀྱང་ཚུར་འོང་བ་མ་ཡིན་ཏེ། སྔ་མ་ལྟར་ན་མྱུ་གུའི་དུས་ནའང་ས་བོན་དེ་ཇི་ལྟ་བ་བཞིན་ཡོད་
དགོས་པས་ས་བོན་རྟག་པར་འགྱུར་བའི་སྐྱོན་ཡོད་ལ། ཕྱི་མ་ལྟར་ན། ས་བོན་ལ་མ་ལྟོས་པར་མྱུ་གུ་འབྱུང་
དགོས་པས་ས་བོན་རྒྱུན་ཆད་པར་འགྱུར་བའི་སྐྱོན་ཡོད་པའི་ཕྱིར་རོ། ། དེའི་ཕྱིར་མྱུ་གུ་རང་གི་ས་བོན་ལ་བརྟེན་
ནས་འབྱུང་གི། རང་བཞིན་གྱིས་སྐྱེ་བ་མེད་དོ། ། གཞན་ཡང་། དེ་ཉིད་ལས། རྒྱུ་ལས་རྒྱུ་མི་འབུར་ནི་སྣང་
མོད་ཀྱི། ། རྒྱ་དེ་འཕོས་པའང་དམིགས་པ་ཡོད་མ་ཡིན། ། དེ་ལ་དེ་མེད་གཞན་ལའང་མ་ཡིན་ཏེ། ། དེ་ལྟར་
འདུས་བྱས་རྟག་མེད་ཆད་པ་མེད། ། ཅེས་གསུངས་པ་ལྟར། རྒྱུ་ལས་འབུར་གྱི་རྣམ་པ་ཇི་འདྲ་བ་རྒྱས་བཏབ་
པའི་གཞི་དེ་ལ་སྣང་བའི་ཚེ། རྒྱུ་དེ་ཉིད་རྒྱས་བཏབ་པའི་གཞི་དེར་འཕོས་པ་ཡང་མ་ཡིན་ལ། རྒྱ་ལས་གཞན་
ཞིག་ཀྱང་ཚུར་འོང་བ་མ་ཡིན་པ་དཔེར་བྱས་ནས། འདུས་བྱས་ཐམས་ཅད་ཀྱང་འབྲས་བུ་སྐྱེ་བའི་ཚེ། སྔར་མེད་
གསར་དུ་འབྱུང་བའི་ཚུལ་གྱིས་སྐྱེ་བ་མ་གཏོགས། རང་གི་ངོ་བོས་གདོད་མ་ནས་གྲུབ་བཞིན་པར་གང་ནས་ཀྱང་
མི་འོང་ལ། རྒྱུ་འགགས་པའི་ཚེ་གང་དུའང་མི་འགྲོ་བར་བཤད་དེ། ངོ་བོ་མི་འགྱུར་བའི་འགྲོ་འོང་མེད་པས་འགྲོ་
འོང་རང་བཞིན་གྱིས་མེད་དོ། ། གཞན་ཡང་། ཏིང་ངེ་འཛིན་རྒྱལ་པོ་ལས། སྒྱུ་མ་ལྟ་བུ་ནམ་མཁའི་གློག་འདྲ་
སྟེ། ། ཆུ་ཡི་ཟླ་བ་འདྲ་ཞིང་སྨིག་རྒྱུ་བཞིན། ། མི་འགའ་འཇིག་རྟེན་འདིར་ཡང་ཤི་ནས་ནི། ། འཇིག་རྟེན་ཕ་
རོལ་འཕོ་ཞིང་འགྲོ་བ་མེད། ། ཅེས་གསུངས་ཏེ། འདིས་ནི། སེམས་ཅན་འཆི་འཕོ་བྱེད་པ་སྒྱུ་མ་སོགས་དང་
འདྲ་བར་ཐ་སྙད་དུ་འབྱུང་བ་ཡིན་ཀྱང་། འཆི་འཕོ་བྱེད་པ་བོ་དང༌། འཆི་འཕོ་བྱེད་པ་རང་བཞིན་མེད་པར་
བསྟན་ཏོ། ། དེ་ཡང་། འདི་ནས་ཤི་སྟེ་འཇིག་རྟེན་ཕ་རོལ་ཏུ་སྐྱེ་བའི་ཚེ། ད་ལྟའི་ལུས་སེམས་འདི་དང་བཅས་
བཞིན་དུ་ཕྱི་མར་འགྲོ་བ་ནི་མིན་ལ། ལུས་སེམས་གཉིས་ལས་དོན་གཞན་པའི་བདག་ཞིག་ཀྱང་དེར་འགྲོ་བ་མེད་
མོད། དེ་ལྟ་ནའང་ཐ་སྙད་དུ་འཆི་འཕོ་འཐད་པ་ཡིན་ཏེ། དེའི་ཚུལ་ཅུང་ཟད་རྒྱས་ཙམ་བདག་གིས་མདོའི་
དགོངས་པ་བཞིན་གཞན་དུ་བཤད་ཟིན་ཏོ། ། གཞན་ཡང་། ས་རྡོ་ཤིང་སོགས་ལས་ཁང་པ་བྱའོ་ཞེས་བརྗོད་
པའི་ཚེ། ཁང་པ་དེ་ཉིད་ས་རྡོ་ཤིང་སོགས་ཀྱི་ཚོགས་པ་དང་ཡ་གྱལ་གང་ཡང་མིན་ཞིང་། དེ་རྣམས་ཀྱི་ནང་
ནའང་མེད་མོད། རྐྱེན་གྱིས་ལེགས་པར་བསྒྲུབས་པ་ལ་བརྟེན་ནས་ཁང་པ་གྲུབ་པའི་ཚེ། ཁང་པ་དེ་སྒྲུབ་གཞི་དེ་
130

༄༅། ། དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
ཉིད་དང་དེ་དག་གི་ནང་དང་དེ་ལས་དོན་གཞན་ཞིག་ཀྱང་འོང་བ་མིན་ལ། ཞིག་པའི་ཚེ་གང་དུའང་ མི་
འགྲོའོ། ། འོན་ཀྱང་དེའི་འབྲས་བུ་ནི་མེད་པ་མིན་ནོ། ། གཞན་ཡང་། རྒྱུ་སྤུན་ལས་སྣམ་བུ་བྱའོ་སྙམ་པའི་ཚེ།
བྱ་རྒྱུའི་སྣམ་བུ་དེ་ད་ལྟ་རྒྱུ་སྤུན་དེ་ལ་རི་བོང་གི་རྭ་ལྟར་མེད་ཀྱང་ཕྱིས་འབྱུང་བའི་དོན་ལ་བསམས་པ་ཡིན་ལ། དེ་
ལྟར་ནའང་དེ་ལས་རི་བོང་གི་རྭ་བྱ་མི་ནུས་ཤིང་། སྣམ་བུ་ནུས་པ་ཡིན་ནོ། ། གལ་ཏེ་སྣམ་བུ་རྒྱུ་སྤུན་ལ་ཡོད་ན་ནི།
སྐྱེས་ཟིན་སླར་ཡང་སྐྱེ་དགོས་པར་མ་ཟད། རྒྱུ་སྤུན་རྣམས་ཕྱོགས་ཀུན་ནས་བསྡུས་པ་ན། སྣམ་བུ་དེ་ཡང་ཕྱོགས་
དེ་དག་ན་ཡོད་པར་ཐལ་ཞིང་། རྒྱུ་སྤུན་རེ་རེས་ཀྱང་སྣམ་ཡུག་རེ་རེ་བསྐྱེད་པར་འགྱུར་རོ། ། དེའི་ཕྱིར་སྣམ་བུ་
ནི་རྒྱུ་རྐྱེན་གྱི་དབང་གིས་གྲུབ་པས། རང་བཞིན་གྱིས་མི་སྐྱེ་སྟེ། འཕགས་པ་ལྷས། སྣམ་བུ་རྒྱུ་ལས་འགྲུབ་
འགྱུར་ཞིང་། ། རྒྱུ་ཡང་གཞན་ལས་གྲུབ་འགྱུར་ན། ། གང་ཞིག་རང་གིས་གྲུབ་མེད་པ། ། དེས་གཞན་སྐྱེད་
པར་ཇི་ལྟར་འགྱུར། ། ཞེས་གསུངས་པའི་ཕྱིར་རོ། ། དེ་བཞིན་དུ་ཞྭ་ལྷམ་གཟན་ཤམ་ལ་སོགས་པའི་གོས་
གཞན་བྱའོ་སྙམ་པ་ལའང་སྔར་གྱི་རིགས་པ་དེས་རང་ངོས་ནས་སམ་རང་དབང་གིས་མི་སྐྱེད་ཀྱི། གཞན་གྱི་
དབང་གིས་གྲུབ་པའི་རྟོག་པས་བཏགས་ཙམ་དུ་གོ་བར་བྱའོ། ། མདོར་ན། སངས་རྒྱས་ཐོབ་པར་བྱའོ་སྙམ་པ་
སོགས་མ་འོངས་པ་ན་ཆོས་དང་འཇིག་རྟེན་གྱི་བྱ་བ་འདི་དང་འདི་བྱའོ་སྙམ་པའི་ཚེ། ཐོབ་བྱའི་སངས་རྒྱས་དང་
འབྱུང་འགྱུར་གྱི་བྱ་བ་ཐམས་ཅད་ཀྱང་། ད་ལྟ་མེད་ཅིང་ཕྱིས་འབྱུང་བ་ཐམས་ཅད་ལའང་སྔར་གྱི་རིགས་པ་དེས་
རྟོག་བཏགས་ཙམ་ཡིན་གྱིས། རང་བཞིན་གྱིས་མི་སྐྱེ་བར་གཏན་ལ་དབབ་པར་བྱའོ། ། གཉིས་པ་མཐའ་གཞན་
གྱི་འགོག་ཚུལ་ནི། སྐྱེ་བ་རང་བཞིན་གྱིས་གྲུབ་པ་འགོག་པའི་རིགས་པས་འགག་པ་ཡང་རང་བཞིན་གྱིས་གྲུབ་པ་
ཁེགས་པ་ཡིན་ཏེ། རང་བཞིན་གྱིས་སྐྱེ་བ་མེད་ན། རང་བཞིན་གྱིས་འགག་པ་མི་འཐད་པའི་ཕྱིར། རྩ་ཤེ་ལས།
གང་ཚེ་ཆོས་རྣམས་ཐམས་ཅད་ཀྱི། ། སྐྱེ་བ་འཐད་པར་མི་འགྱུར་བ། ། དེ་ཚེ་ཆོས་རྣམས་ཐམས་ཅད་ཀྱི། །
འགག་པ་འཐད་པར་མི་འགྱུར་རོ། ། ཞེས་གསུངས་པའི་ཕྱིར་རོ། ། ལས་ཉོན་ལྟ་བུ་རྒྱུན་ཆད་པ་དེ་ཆོས་ཅན།
རང་བཞིན་གྱིས་མེད་དེ། རང་གི་རྒྱུ་ལས་ཉོན་ལྟ་བུ་གནས་པའི་མཐུ་ཟད་པ་ལས་བྱུང་བའི་ཕྱིར། རྒྱུན་རིང་དུ་
གནས་པའི་རྟག་པ་ཆོས་ཅན། རང་བཞིན་གྱིས་མེད་དེ། རང་གི་ཆ་ཤས་ལ་བརྟེན་ནས་བཞག་པའི་ཕྱིར། ལྷས་
བྱིན་འོང་བ་དང་འགྲོ་བ་ཡང་ཆོས་ཅན། རང་བཞིན་གྱིས་མེད་དེ། རང་རྒྱུ་ལྷས་བྱིན་འོང་བ་དང་འགྲོ་བའི་རྩོམ་
པ་སྔོན་དུ་བཏང་བ་ལས་བྱུང་བའི་ཕྱིར་ཏེ། ལྷས་བྱིན་མེད་པར་དེ་འོང་བ་དང་འགྲོ་བ་མེད་པའི་ཕྱིར་རོ། །
ཚུར་འོང་བ་དེ་ཆོས་ཅན། རང་བཞིན་གྱིས་མེད་དེ། རྟོག་པས་བཏགས་ཙམ་ཡིན་པའི་ཕྱིར་ཏེ། ཁྱོད་རང་
ཕྱོགས་ལ་ལྟོས་ནས་འོང་བ་ཡིན་ཀྱང་། གཞན་ལ་ལྟོས་ནས་འགྲོ་བ་ཡིན་པའི་ཕྱིར། དཔེར་ན། ཕར་རི་དང་
131

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚུར་རི་བཞིན། གཞན་ཡང་། ལྷས་བྱིན་བསྡད་པའི་ཚེ་འགྲོ་ཞིང་འོང་བ་ཡིན་ནམ་མིན། ཡིན་ན་ལྷས་བྱིན་
དུས་རྟག་ཏུ་འགྲོ་འོང་བྱེད་པར་འགྱུར་ལ། མིན་ན་ལྷས་བྱིན་ལས་ངོ་བོ་ཐ་དད་པའི་དེའི་བསྡད་པ་དང་འགྲོ་ཞིང་
འོང་བ་དེ་གང་ཡིན། དེ་ལྟ་ནའང་ལྷས་བྱིན་བསྡད་པ་བཏང་ནས་འགྲོ་འོང་བྱེད་པར་ཁས་ལེན་དགོས་པས་དེའི་
འགྲོ་འོང་གནས་གསུམ་གློ་བུར་བ་ཡིན་པའི་ཕྱིར་རང་ངོས་ནས་མ་གྲུབ་པོ། ། ལྷས་བྱིན་གྱིས་འགྲོ་འོང་གནས་
གསུམ་བྱེད་ཀྱང་དེའི་འགྲོ་འོང་གནས་པ་ནི་དེ་མིན་ལ། ལྷས་བྱིན་ལས་དོན་གཞན་པའི་དེའི་འགྲོ་འོང་གནས་
གསུམ་ཡང་མེད་དོ། ། དེར་མ་ཟད། ལྷས་བྱིན་དེ་ལམ་དུ་རང་གི་རྐང་པས་འགྲོ་ཡང་། འགྲོ་ཞེས་པའི་བྱ་བ་དེ་
ལྷས་བྱིན་དང་དེའི་རྐང་པ་དང་ལམ་གསུམ་པོ་གང་ཡང་མིན་ལ། དེ་དག་ལས་དོན་གཞན་པའི་དེའི་འགྲོ་བ་ཞིག་
ཀྱང་མེད་དེ། དེ་བཞིན་དུ་འོང་བ་སོགས་ལའང་སྦྱར་བར་བྱའོ། ། གཞན་ཡང་། ལྟོ་བ་བོ་དང་ལྟ་བ་དང་སྨྲ་བ་
བོ་དང་སྨྲ་བ་དང་ཉན་པ་པོ་དང་ཉན་པ་སོགས་ལའང་སྔར་གྱིས་རིགས་འགྲོས་སྦྱར་ནས་རང་བཞིན་མེད་པར་
གཏན་ལ་དབབ་པར་བྱའོ། ། བུམ་པ་ཆོས་ཅན། ཁྱོད་གཅིག་ཏུ་རང་བཞིན་གྱིས་མེད་དེ། ཁྱོད་རང་གི་མཆུ་
ཞབས་སོགས་ཆེ་དུ་མ་ཚོགས་པ་ལ་བརྟེན་ནས་བྱུང་བའི་ཕྱིར། ཀ་བུམ་གཉིས་ཆོས་ཅན། ཐ་དད་དུ་རང་བཞིན་
གྱིས་མེད་དེ། ཐ་དད་དུ་བཞག པ་དེ་རྟོག་པས་བཏགས་ཙམ་ཡིན་པའི་ཕྱིར་ཏེ། ཁྱོད་གཅིག་ཅིག་ཤོས་ལ་བརྟེན་
ནས་ཐ་དད་དུ་བཞག་གི ། རང་གི་ངོས་ནས་ཐ་དད་མིན་པའི་ཕྱིར། གལ་ཏེ། རང་ངོས་ནས་ཐ་དད་ཡིན་ན།
ཀ་བུམ་གཉིས་སོ་སོ་རེ་རེ་ནས་ཀྱང་ཐ་དད་ཡིན་པར་ཐལ་ཞིང་། དེ་གཉིས་ཀྱི་སྟེང་ན་གཅིག་ཡིན་པའང་མེད་པར་
འགྱུར་རོ། ། དེས་ན། ཀ་བ་དེ་བུམ་པ་དང་ཐ་དད་ཡིན་ཀྱང་། སྤྱིར་ཀ་བ་དེ་གཅིག་ཏུ་ཁས་ལེན་དགོས་པས།
གཅིག་དང་ཐ་དད་གཉིས་ཀའང་རྟོག་པས་བཏགས་པ་ཙམ་ཡིན་གྱི། རང་བཞིན་གྱིས་མེད་པར་ངེས་སོ། །
གཞན་ཡང་། རང་ཉིད་མི་གཞན་དང་ཐ་དད་ཀྱི་གཞན་ཡིན་པ་དེ་ཆོས་ཅན། རང་བཞིན་གྱིས་མེད་དེ། རྟོག་
པས་བཏགས་ཙམ་ཡིན་པའི་ཕྱིར་ཏེ། རང་ཉིད་ཆོས་ཅན། ཁྱོད་མི་གཞན་དང་ཐ་དད་ཀྱི་གཞན་ཞེས་པ་དེ་རྟོག་
པས་བཏགས་ཙམ་ཡིན་ཏེ། ཁྱོད་གཞན་དུ་འཇོག་པ་དེ་ཟླ་བོ་ལ་ལྟོས་ནས་བཞག་གི ། ཟླ་བོ་མེད་པའི་རང་
གཅིག་པུ་ལ་གཞན་ཞེས་མི་བྱ་བར་བདག་ཉིད་ཅེས་བརྗོད་རིགས་པའི་ཕྱིར་ཏེ། རྩ་ཤེ་ལས། གཞན་ནི་གཞན་ལ་
བརྟེན་ཏེ་གཞན། ། གཞན་མེད་པར་ནི་གཞན་མི་འགྱུར། ། གལ་ཏེ་གཞན་ནི་གཞན་ལས་གཞན། ། དེ་ཚེ་
གཞན་མེད་པར་གཞན་འགྱུར། ། ཞེས་གསུངས་པའི་ཕྱིར་རོ། ། གཞན་ཡང་། ཤེས་བྱ་དང་ཡོད་པ་ལྟ་བུ་དང་།
བྱས་པ་དང་མི་རྟག་པ་ལྟ་བུ་དོན་གཅིག་མིང་གི་རྣམ་གྲངས་སུ་གསུངས་པ་རྣམས་དང་། རྟག་མི་རྟག་དང་།
བདག་གཉིས་ལྟ་བུ་དོན་ ཐ་དད་པ་རྣམས་ཀྱང་རང་བཞིན་ གྱིས་མེད་པའི་ཚུལ་ཡང་སྔ་མ་བཞིན་ཤེས་པར་
132

༄༅། ༼དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
བྱའོ། ། འདིར་སྐྱེ་འགག་སོགས་བརྒྱད་ལ་རང་བཞིན་འགོག་པའི་རིགས་པ་གཙོ་བོར་བསྟན་གྱི། རིགས་པ་
གཞན་གཙོ་བོར་བཤད་པ་མིན་པས། དེ་དག་ཀྱང་གཞན་ནས་ཤེས་དགོས་སོ། ། གཉིས་པ་ལས་ལ་རྟག་ཆད་
སྤོང་ཚུལ་འཆད་པ་ལ་གསུམ། ལས་ངོས་བཟུང་བ་དང་། གསོག་ཚུལ། དེའི་འབྲས་བུ་ཇི་ལྟར་འབྱིན་པའི་
འཐད་ཚུལ་ལོ། ། དང་པོ་ནི། འཕགས་པ་ཀླུ་སྒྲུབ་ཀྱི་རྩ་བ་པ་རིདང་ནི་བསམས་པར་གསུངས། ། ལས་དེ་དག་
གི་བྱེ་བྲག་ནི། ། རྣམ་པ་དུ་མར་ཡོངས་སུ་བསྒྲགས། ། དེ་ལ་ལས་གང་སེམས་པ་ཞེས། ། གསུངས་པ་དེ་ནི་ཡིད་
ཀྱིར་འདོད། ། བསམ་པའི་ལས་ནི་གང་གསུངས་པ། ། དེ་ནི་ལུས་དང་ངག་གིར་འདོད། ཅེས་གསུངས་པ་
ལྟར། སེམས་པ་དང་བསམ་པའི་ལས་གཉིས་ཡོད་ཅིང་། དེ་ལས་སེམས་པའི་ལས་ནི། ཡིད་ཀྱི་རྣམ་ཤེས་དང་
མཚུངས་པར་ལྡན་པའི་སེམས་བྱུང་ཞིག་སྟེ། དེ་ནི་ཡིད་ཀྱི་ལས་ཡིན་ལ། བསམ་པའི་ལས་ནི། སེམས་པའི་ལས་
དེས་ཀུན་ནས་བསླངས་ཏེ་བྱ་བ་ལ་འཇུག་པའི་སྐབས་ཀྱི་ལུས་ངག་གི་ལས་སོ། ། གཞན་ཡང་། ལས་ལ་དགེ་མི་
དགེ་ལུང་མ་བསྟན་གྱི་ལས་གསུམ་ཡོད་ཅིང་། དགེ་མི་དགེ་གཉིས་ཀྱིས་ནི་རྣམ་སྨིན་ཡིད་དུ་འོང་མི་འོང་གཉིས་སོ་
སོར་འབྱིན་ལ། ལུང་མ་བསྟན་གྱི་ལས་ཀྱིས་ནི་རྣམ་སྨིན་འབྱིན་པར་མི་ནུས་སོ། ། གཉིས་པ་ལས་གསོག་ཚུལ་ནི་
བསྡུ་ན་གསུམ་སྟེ། གཙོ་བོར་ཚེ་འདིར་ཚོར་བ་བདེ་བ་ཙམ་གྱི་ཆེད་དུ་དམིགས་ན་ནི་མི་དགེ་བའི་ལས་གསོག་པ་
ཤུགས་ཆེ་ལ། ཕྱི་མའི་བདེ་བ་ལ་གཙོ་བོར་དམིགས་ན་ནི་དགེ་བའི་ལས་གསོག་ཅིང་། ཏིང་ངེ་འཛིན་གྱི་བདེ་བ་
དང་བཏང་སྙོམས་གང་རུང་ལ་གཙོ་བོར་དམིགས་ན་ནི་མི་གཡོ་བའི་ལས་གསོག་གོ ། དེའི་རིགས་པས་སྲིད་པ་
མཐའ་དག་ལ་ཡིད་འབྱུང་བའི་སྒོ་ནས་ལས་མངོན་པར་འདུ་བྱེད་ན་ནི་ཐར་བ་འགྲུབ་བྱེད་ཀྱི་ལས་གསོག་པར་
འགྱུར་རོ། ། གསུམ་པ་ལ་གཉིས། ལས་ཀྱིས་འབྲས་བུ་ཇི་ལྟར་འབྱིན་པ་དང་། དེའི་འཐད་ཚུལ་ལོ། ། དང་
པོ་ལ། སྤྱིར་ལས་ཀྱིས་རྣམ་སྨིན་ཇི་ལྟར་འབྱིན་པ་ནི། མདོ་ལས། ལས་ཀྱིས་འཁོར་བར་ལྕི་གང་དང་། ། ཉེ་བ་
གང་དང་གོམས་པ་གང་། ། སྔོན་བྱས་གང་ཡིན་དེ་དག་ལས། ། སྔ་མ་སྔ་མ་རྣམས་སྨིན་འགྱུར། ། ཞེས་
གསུངས་པ་ལྟར་ཡིན་ལ། ལས་འགའ་ཞིག་བསགས་ནས་ཡུན་རིང་དུ་ལོན་ཡང་འབྲས་བུ་འབྱིན་པ་ནི། མདོ་
ལས། ལུས་ཅན་རྣམས་ཀྱི་ལས་རྣམས་ནི། ། བསྐལ་བ་བརྒྱར་ཡང་ཆུད་མི་ཟ། ། ཚོགས་ཤིང་དུས་ལ་བབས་པ་
ན ། འབྲས་བུ་ཉིད་དུ་སྨིན་པར་འགྱུར། ། ཞེས་གསུངས་པ་ལྟར་རོ། ། ལས་དེ་དག་ཀྱང་སེམས་ཀྱིས་བྱས་
ཤིང་། སེམས་དང་ལས་འབྲེལ་བའི་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་འབྲས་བུ་སྣ་ཚོགས་ཞིག་
སྐྱེད་པར་བྱེད་དེ། དཔལ་ལྡན་ཟླ་བའི་དབུ་མ་འཇུག་པ་ལས། སེམས་ཉིད་ཀྱིས་ནི་སེམས་ཅན་འཇིག་རྟེན་
དང་། ། སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། ། འགྲོ་བ་མ་ལུས་ལས་ལས་སྐྱེས་པར་གསུངས། །
133

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་སྤངས་ནས་ནི་ལས་ཀྱང་ཡོད་མ་ཡིན། ། ཞེས་གསུངས་པའི་ཕྱིར་རོ། ། གཉིས་པ་ལ་གཉིས། རྩོད་པ་
འགོད་པ་དང་། དེ་སྤོང་ཚུལ་ལོ། དང་པོ་ནི། མགོན་པོའི་རྩ་ཤེས་ལས། གལ་ཏེ་སྨིན་པའི་དུས་བར་དུ། །
གནས་ན་ལས་དེ་རྟག་པར་འགྱུར། ། གལ་ཏེ་འགགས་ན་འགགས་གྱུར་པས། ། འབྲས་བུ་ཇི་ལྟར་སྐྱེད་པར་
འགྱུར། ། ཞེས་གསུངས་ཏེ། སྔར་བཤད་པ་ལྟར་ལས་དང་འབྲས་བུའི་བར་དུ་བསྐལ་བ་ལ་སོགས་པས་ཆོད་པ་
ཡོད་ཅིང་། དེ་ལས་འབྲས་བུ་འབྱུང་བ་ནི་རང་སྡེ་ཐམས་ཅད་ཀྱིས་འདོད་མོད། དེ་ལྟ་ནའང་ལས་དེ་རང་གི་
རྣམ་སྨིན་གྱི་འབྲས་བུ་དངོས་སུ་འབྱིན་པའི་བར་དུ་མི་འཇིག་པར་གནས་ན་ནི་རྟག་པར་འགྱུར་བས་མི་འཐད་ལ།
ལས་དེ་རང་བྱས་པའི་སྐད་ཅིག་གཉིས་པར་ཞིག་ནས་མེད་པར་འགྲོ་ན་ནི། ཕྱིས་མེད་བཞིན་དུ་ལས་དེ་ལས་
བསྐལ་པ་ལ་སོགས་པས་བར་དུ་ཆོད་པའི་རྣམ་སྨིན་གྱི་འབྲས་བུ་ཇི་ལྟར་བྱུང་བར་འགྱུར་ཞེས་དོགས་པའོ། །
གཉིས་པ་དེ་སྤོང་བ་ལ་གཉིས། ལས་ལ་རྟག་ཆད་སྤོང་ཚུལ་དང༌། དེ་ལས་གཞན་པའི་རྟག་ཆད་སྤོང་ཚུལ་
ལོ། ། དང་པོ་ལ་གཉིས། སྤྱིར་བསྟན་པ་དང་། བྱེ་བྲག་ཏུ་བཤད་པའོ། ། དང་པོ་ལ་དཔེ་དོན་གཉིས་ལས་
དཔེ་ནི། རྩ་ཤེ་ལས། མྱུ་གུ་ལ་སོགས་རྒྱུན་གང་ཡིན། ། ས་བོན་ལས་ནི་མངོན་པར་བྱུང་། ། དེ་ལས་འབྲས་བུ་
ས་བོན་ནི། ། མེད་ན་དེ་ཡང་འབྱུང་མི་འགྱུར། ། གང་ཕྱིར་ས་བོན་ལས་རྒྱུན་དང་། ། རྒྱུན་ལས་འབྲས་བུ་
འབྱུང་འགྱུར་ཞིང་། ། ས་བོན་འབྲས་བུའི་སྔོན་འགྲོ་བ། ། དེ་ཕྱིར་རྟག་མིན་ཆད་པ་མིན། ། ཞེས་གསུངས་
ནས། དེ་དོན་ལ་སྦྱོར་བ་ཡང་། དེ་ཉིད་ལས། སེམས་ཀྱི་རྒྱུན་ནི་གང་ཡིན་པ། ། སེམས་ལས་མངོན་པར་
འབྱུང་བར་འགྱུར། ། དེ་ལས་འབྲས་བུ་སེམས་ལྟ་ཞིང་། ། མེད་ན་དེ་ཡང་འབྱུང་མི་འགྱུར། ། གང་ཕྱིར་
སེམས་ལས་རྒྱུན་དང་ནི། ། རྒྱུན་ལས་འབྲས་བུ་འབྱུང་འགྱུར་ཞིང་། ། ལས་ནི་འབྲས་བུའི་སྔོན་འགྲོ་བ། ། དེ་
ཕྱིར་རྟག་མིན་ཆད་པ་མིན། ། ཞེས་གསུངས་ཏེ། ཆུ་ལུད་དྲོད་གཤེར་སོགས་ཀྱིས་བསྒོས་པའི་ས་བོན་གྱི་རྒྱུན་
ལས་འབྲས་བུ་མྱུ་གུ་མེ་ཏོག་སོགས་འབྱུང་བ་ལྟར། ལས་ཀྱིས་བསྒོས་པའི་སེམས་དང་དེའི་རྒྱུན་སྔ་མ་ལས་ཕྱི་མ་
འབྱུང་ཞིང་། དེ་ལས་ལས་ཀྱི་འབྲས་བུ་རིམ་གྱིས་འབྱུང་ཡང་། དེའི་ཚེ་དཔེ་དོན་གཉིས་ཀའང་སྔ་མ་མི་འཇིག་
པར་མི་གནས་པས་རྟག་པ་མིན་ལ། སྔ་མ་རྒྱུད་ཆད་ནས་ཕྱི་མ་འབྱུང་བ་ནི་མིན་པས་ཆད་པར་ཐལ་བའི་སྐྱོན་ཡང་
མེད་དོ། ། གཉིས་པ་ལ་གཉིས། རོང་སྡེ་གཞན་གྱི་ལན། ཐལ་འགྱུར་བའི་རང་ལན་ནོ། ། དང་པོ་ནི། ལས་
བྱསཔའི་སྐད་ཅིག་གཉིས་པར་དེ་འགགས་ནས་འགྲོ་བ་ཡིན་ཡང་། ལས་འགག་ཁ་མའི་དུས་སུ་ལས་ངེས་པ་
དྲོངས་པ་ནས་འབྲས་བུའི་འབྱིན་པའི་ནུས་པ་འཇོག་པ་ཡིན་ལ། ནུས་པ་དེ་གང་ལ་འཇོག་པའི་གཞི་ལ་ནི།
འདོད་ཚུལ་མི་འདྲ་སྟེ། བྱེ་བྲག་སྨྲ་བ་འགའ་ཞིག་བུ་ལོན་གྱི་དབང་རྒྱུ་དང་འདྲ་བ་ལས་ཀྱི་ཆུད་མི་ཟ་བ་ཞེས་པ་
134

༄༅། ། དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
ཞིག་ལ་འདོད་ཅིང་། ཁ་ཅིག་ལས་ཀྱི་ཐོབ་པ་ཞེས་བྱ་བ་ཞིག་ལ་འདོད་དེ། ཆུད་མི་ཟ་བ་དང་ཐོབ་པ་དེ་ནི་ལས་
གཉིས་ལས་དོན་གཞན་པའི་ལྡན་མིན་འདུ་བྱེད་རྫས་སུ་གྲུབ་པར་ཁས་ལེན་ནོ། ། ཁ་ཆེ་བ་དང་མདོ་སྡེ་བ་རང་
རྒྱུད་པ་རྣམས་ཀྱིས་ནི་ཡིད་ཀྱི་རྣམ་ཤེས་ཀྱི་རྒྱུན་ལ་འདོད་ཅིང་། སེམས་ཙམ་པས་ནི་ཀུན་གཞིའི་རྣམ་ཤེས་ཉིད་
ལས་ཀྱི་བག་ཆགས་བསྒོ་གཞིར་འདོད་དོ། ། དེ་དག་གི་ལྟར་ན་སྔར་བྱས་པའི་ལས་ཕྱིས་ཞིག་ནས་མེད་ཀྱང་།
ཆུད་མི་ཟ་བ་དང་ཐོབ་པ་དང་རྣམ་ཤེས་ཀྱི་རྒྱུན་དང་ཀུན་གཞི་ཅི་རིགས་ཀྱི་སྟེང་དུ་སྔར་གྱི་ལས་དེའི་བག་ཆགས་
བཞག་པའི་རྐྱེན་གྱིས་ཕྱིས་དུས་ལ་བབ་པ་ན། སྔོན་གྱི་ལས་དེའི་འབྲས་བུ་འབྱིན་པ་ནི་མི་འགལ་བར་འདོད་དེ།
དེ་ཐམས་ཅད་ཀྱིས་ཀྱང་ལས་དང་དེའི་སྐྱེ་འགག་རང་བཞིན་གྱིས་གྲུབ་པར་འདོད་དོ། ། གཉིས་པ་ཐལ་འགྱུར་
བའི་རང་ལན་ནི། ཟླ་བའི་དབུ་མ་འཇུག་པ་ལས། གང་ཕྱིར་རང་བཞིན་གྱིས་དེ་མི་འགག་པ། ། དེ་ཕྱིར་ཀུན་
གཞི་མེད་ཀྱང་འདི་ནུས་ཕྱིར། ། ལ་ལར་ལས་འགགས་ཡུན་རིང་ལོན་ལས་ཀྱང་། ། འབྲས་བུ་ཡང་དག་འབྱུང་
བར་རིག་པར་གྱིས། ། ཞེས་གསུངས་པ་ལྟར། སྔར་བྱས་པའི་ལས་འགག་ནས་རིང་དུ་སོང་ཡང་འབྲས་བུ་སྐྱེད་
པར་ནི་འདོད་ལ། དེ་ཡང་ལས་རང་བཞིན་གྱིས་གྲུབ་པར་ཁས་ལེན་ན་ནི་དེ་འགགས་པ་དངོས་པོར་མི་འཐད་
ཀྱང་། ལས་རང་བཞིན་གྱིས་མ་སྐྱེས་པས་རང་བཞིན་གྱིས་མི་འགགས་ལ། དེ་ལྟ་ནའང་ལས་འགགས་པ་ནི་ཐ་
སྙད་དུ་ཡོད་པར་འདོད་ཅིང་། ལས་འགགས་པ་དང་དེ་འགགས་པའི་འགགས་པ་སོགས་ཀྱང་དངོས་པོ་ཡིན་
པའི་ཕྱིར་དེ་དག་ལས་ལས་ཀྱི་འབྲས་བུ་འབྱུང་བར་མ་ཟད། ཕུང་པོ་ལ་བརྟེན་ནས་བཏགས་པའི་ང་སྤྱི་ཙམ་ཞིག་
ནི་སྐྱེ་བ་ཐམས་ཅད་དུ་འཇུག་ལ། དེ་ཉིད་ལས་ཀྱི་བག་ཆགས་བསྒོ་གཞིར་འདོད་པས་ཀྱང་། ལས་དང་དེའི་
འབྲས་བུ་ཡང་ཆེས་འཐད་པའི་ཕྱིར་རྟག་ཆད་དུ་འགྱུར་བའི་སྐྱོན་མེད་དོ། ། ལས་སོགས་རང་བཞིན་གྱིས་སྟོང་
བའི་རྒྱུ་ལས་རང་བཞིན་གྱིས་སྟོང་བའི་འབྲས་བུ་སྐྱེ་བའི་དཔེ་ཡང་ཡོད་དེ། བྱད་བཞིན་དང་མེ་ལོང་དང་སྣང་བ་
ཚོགས་པའི་རྟེན་འབྲེལ་ལས་གཟུགས་བརྙན་འབྱུང་བ་བཞིན་ཡིན་པའི་ཕྱིར་ཏེ། འཇུག་པ་ལས། དངོས་པོ་
སྟོང་བ་གཟུགས་བརྙན་ལ་སོགས་པ། ། ཚོགས་ལ་ལྟོས་རྣམས་མ་ གྲགས་པ་ཡང་མིན། ། ཇི་ལྟར་དེར་ནི་
གཟུགས་བརྙན་སོགས་སྟོང་ལས། ། ཤེས་པ་དེ་ཡི་རྣམ་པ་སྐྱེ་འགྱུར་ལྟར། ། དེ་བཞིན་དངོས་པོ་ཐམས་ཅད་
སྟོང་ན་ཡང་། ། སྟོང་ཉིད་དག་ལས་རབ་ཏུ་སྐྱེ་བར་འགྱུར། ། ཞེས་གསུངས་པའི་ཕྱིར། དེ་བཞིན་དུ་སྒྲ་བརྙན་
སོགས་ལའང་སྦྱར་བར་བྱའོ། ། སྔར་གྱི་ལས་འགགས་ཀྱང་དེ་ལས་འབྲས་བུ་འབྱུང་བའི་དཔེ་ཡང་ཡོད་དེ།
དཔེར་ན་རྨི་ལམ་དུ་བུད་མེད་མཛེས་མ་ཞིག་དང་རྩེ་བར་རྨིས་ནས་གཉིད་སད་པའི་ཚེ་རྨི་ལམ་གྱི་བུད་མེད་
འགགས་ཀྱང་དེ་ལ་དམིགས་པའི་ཆགས་པ་སྐྱེ་བ་བཞིན་ཡིན་པའི་ཕྱིར་ཏེ། འཇུག་པ་ལས། རྨི་ལམ་དམིགས་
135

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པའི་ཡུལ་དག་མཐོང་ནས་ནི། ། སད་ཀྱང་བླུན་ལ་ཆགས་པ་སྐྱེ་འགྱུར་བ། ། དེ་བཞིན་འགགས་ཤིང་རང་
བཞིན་ཡོད་མིན་པའི། ། ལས་ལས་ཀྱང་ནི་འབྲས་བུ་ཡོད་པ་ཡིན། ། ཞེས་གསུངས་པའི་ཕྱིར་རོ། ། ལས་
འགགས་པ་ལས་འབྲས་བུ་འབྱུང་ཡང་རྣམ་སྨིན་བྱུང་ཟིན་ཐུག་མེད་དུ་ཡང་ཡང་འབྱིན་པ་ཡང་མིན་ལ། ལས་
གཉིས་ཀྱི་འབྲས་བུ་འཆོལ་བར་འབྱིན་པའང་མིན་ཏེ། དཔེར་ན་གཞི་གང་དུ་ཡོད་པ་མ་ཡིན་པར་མཚུངས་ཀྱང་
རབ་རིབ་ཅན་གྱི་མིག་ཤེས་ལ་སྐྲ་ཤད་འཛག་པ་ལྟར་སྣང་གི ། རི་བོང་རྭ་སོགས་མི་སྣང་བ་བཞིན་ནོ། ། དེ་
ལྟར་ཡང་འཇུག་པ་ལས། ཇི་ལྟར་ཡུལ་ནི་ཡོད་ཉིད་མིན་མཚུངས་ཀྱང་། ། རབ་རིབ་ཅན་གྱིས་སྐྲ་ཤད་རྣམ་པ་
ནི། ། མཐོང་གི་དངོས་གཞན་རྣམ་པར་མ་ཡིན་ལྟར། ། དེ་བཞིན་སྨིན་ལས་སླར་སྨིན་མིན་ཤེས་ཀྱིས། ། དེ་
ཕྱིར་རྣམ་སྨིན་མི་དགེ་ནག་པོའི་ལས། ། རྣམ་སྨིན་དགེ་ཉིད་དགེ་ལས་ཡིན་མཐོང་ཞིང་། ། ཞེས་གསུངས་པའི་
ཕྱིར་རོ། ། གཞན་ཡང་། དགེ་མི་དགེའི་ལས་ཀྱི་རྣམ་སྨིན་མི་འཚོལ་བ་ནི་གྲོ་ནས་སོགས་ཀྱི་ས་བོན་ལས་རང་
རང་གི་འབྲས་བུ་མ་ནོར་བར་འབྱུང་བས་ཀྱང་འགྲུབ་པོ། ། ལས་འགགས་པའམ་ཞིག་པ་ལས་གནས་སྐབས་ཀྱི་
འབྲས་བུ་འབྱུང་བར་མ་ཟད། ས་བོན་འགགས་ནས་མྱུ་གུ་འབྱུང་བ་ལྟར་བྱང་ཆུབ་ཀྱི་སེམས་སྔ་མ་སྔ་མ་འགགས་
ཀྱང་། དེ་ལས་འབྲས་བུ་མཐའི་བྱང་ཆུབ་འབྱུང་བའང་ཡིན་ཏེ། སྡུད་པ་ལས། ས་བོན་ལས་ནི་མྱུ་གུ་མེ་ཏོག་
འབྲས་བུ་འབྱུང་། ། དེ་ཡང་འགགས་ལ་ཤིང་ཡང་མེད་པ་དེ་མིན་ལྟར། ། དེ་བཞིན་དང་པོའི་སེམས་ཀྱང་བྱང་
ཆུབ་རྒྱུ་ཡིན་ཏེ། ། དེ་ཡང་འགགས་ལ་བྱང་ཆུབ་མེད་པ་དེ་མ་ཡིན། ། ཞེས་གསུངས་པའི་ཕྱིར་རོ། ། གཉིས་པ་
ནི། འདུས་བྱས་ཐམས་ཅད་ལ་རྟག་ཆད་སྤོང་ཚུལ་སྔར་རྒྱ་ཆེར་རོལ་བའི་ལུང་གི་དོན་བཤད་པ་ལྟར་ཡིན་ལ་ལུང་
དེའི་དོན་རྩ་ཤེ་ལས་ཀྱང་། གང་ལ་བརྟེན་ཏེ་གང་འབྱུང་བ། ། དེ་ནི་རེ་ཞིག་དེ་ཉིད་མིན། ། དེ་ལས་གཞན་
པའང་མ་ཡིན་པ། ། དེ་ཕྱིར་རྟག་མིན་ཆད་པ་མིན། ། ཞེས་གསུངས་པ་ལྟར་རོ། ། གཞན་ཡང་། སྤྱིར་འབྲས་
བུ་གང་ཡིན་པ་དེ་རྫོགས་པར་སྐྱེས་པའི་ཚེ་དེའི་རྒྱུ་གང་ཡིན་པ་དེ་རྫོགས་པར་འགགས་དགོས་པས་རྒྱུ་རྟག་པར་
གནས་པའི་སྐྱོན་མེད་ལ། འབྲས་བུ་དེ་རང་གི་རྒྱུའི་རྒྱུན་ཡིན་པས་རྒྱུ་དེ་རྒྱུན་ཆད་པ་ཡང་མིན་པའི་ཕྱིར་རྟག་ཆད་
དུ་མི་འགྱུར་རོ། ། དེས་ན་འབྲས་བུ་དེ་སྐྱེ་བ་ལ་མངོན་དུ་ཕྱོགས་པ་དང་དེའི་རྒྱུ་འགགས་པ་ལ་མངོན་དུ་ཕྱོགས་པ་
དུས་མཉམ་ཞིང་། འབྲས་བུ་དེ་རྫོགས་པར་སྐྱེས་ཟིན་པ་དང་དེའི་རྒྱུ་རྫོགས་པར་འགགས་ཟིན་པོ་གཉིས་ཀྱང་
དུས་མཉམ་མོ། ། འབྲས་བུ་རྣམས་རང་གི་རྒྱུའི་དུས་སུ་སྐྱེ་བཞིན་པ་ཡིན་པས་དེའི་དུས་སུ་མེད་ཀྱང་སྐྱེ་བ་མི་
འགལ་ཏེ། དཔེར་ན་འོ་མ་ལ་དང་པོར་མར་དངོས་སུ་མེད་ཀྱང་ཕྱིས་རྐྱེན་དང་ཕྲད་ན་གསར་དུ་འབྱུང་བ་བཞིན་
ནོ། ། གལ་ཏེ་ལས་ལ་རྟག་ཆད་སྤོང་ཚུལ་གོང་དུ་བརྗོད་པ་ལྟར་ཡིན་ན། འོ་ན། ལས་གསོག་པའི་དུས་ཀྱི་ང་དེ་
136

༄༅། །དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
རྣམ་སྨིན་མྱོང་བ་བོའི་དུས་ཀྱི་ང་དེ་ཡིན་ནམ། མིན། ཡིན་ན་ནི་སྔར་གྱི་ལས་གསོག་པ་བོའི་ང་དེ་རྟག་པར་
འགྱུར་ལ། མིན་ན། ལས་བྱེད་པ་བོས་རྣམ་སྨིན་མ་མྱོང་ཞིང་། རྣམ་སྨིན་མྱོང་བ་བོས་ལས་མ་བྱས་པར་འགྱུར་
བས། ལས་མ་བྱས་པ་དང་འཕྲད་པ་དང་བྱས་པ་ཆུད་ཟ་བར་ཐལ་ལོ་ཞེ་ན། སྐྱོན་མེད་དེ། ལས་གསོག་པའི་
དུས་ཀྱི་ང་དེས་རྣམ་སྨིན་མྱོང་བ་མ་ཡིན་ཀྱང་། ལས་གསོག་དུས་ཀྱི་ང་དང་རྣམ་སྨིན་མྱོང་དུས་ཀྱི་ང་གཉིས་ཀ་ནི་
སྤྱིར་རང་གི་ང་དེའི་ཆ་ཤས་ཡིན་པས། རང་གི་ང་སྔ་ཕྱི་ཐམས་ཅད་ཀྱིས་བྱས་པ་དེ། རང་གི་ངས་བྱས་པར་
འཇོག་ནུས་པ་ཡིན་ནོ། ། དེ་ཡང་རང་གི་ང་ལ་སྤྱི་དང་བྱེ་བྲག་གཉིས་ཡོད་པའི་སྤྱི་ཙམ་ནི་རང་གི་ཚེ་སྔ་ཕྱི་ཐམས་
ཅད་དུ་ཡོད་ལ། བྱེ་བྲག་པ་ནི་ཚེ་རེ་རེའི་བ་དང་། ཚེ་སྟོད་སྨད་བར་གསུམ་གྱི་ང་རྣམས་དང་། ལོ་དང་ཟླ་བ་
ཞིག་སྔ་དྲོ་ཕྱི་དྲོའི་ང་རྣམས་ལ་བྱེད་ཅིང་། དེ་དག་ནི་ཚེ་སྔ་ཕྱི་ཀུན་ལ་མ་ཁྱབ་པོ། ། དེས་ན་རང་གི་བ་སྔ་མས་
ལས་བསགས་ནས་ང་ཕྱི་མས་མྱོང་ཡང་། རང་གི་ངས་མྱོང་བར་བཞག་ཆོག་པའི་ཕྱིར་ལས་མ་བྱས་པ་དང་འཕྲད་
པ་དང་བྱས་པ་ཆུད་ཟ་བའི་སྐྱོན་ག་ལ་ཡོད། དེའི་ཕྱིར་ང་སྔོན་གྱི་ཚེ་འདི་དང་འདིར་གྱུར་ཏོ་ཞེས་དྲན་པའང་
འཐད་པ་ཡིན་ནོ། ། འོ་ན། སྟོན་པས་ང་སྔོན་བཟོད་པ་སྨྲ་བ་ཞེས་བྱ་པའི་དྲང་སྲོང་དུ་གྱུར་ཞེས་གསུངས་པའི་
དོན་ཇི་ལྟར་ཞེ་ན། སྐྱོན་མེད་དེ། དེས་ནི་གཉིས་ཀ་ཐུགས་རྒྱུད་གཅིག་ཏུ་བསྟན་པ་ཡིན་གྱི། སྟོན་པ་རང་ཉིད་
དེ་དང་གཅིག་ཏུ་གྱུར་པར་མ་བསྟན་པའི་ཕྱིར་ཏེ། དེ་གཉིས་གཅིག་ཡིན་པ་ལ་རིགས་པ་མང་དག་གིས་གནོད་
པའི་ཕྱིར་ཏེ། དེ་གཉིས་གཅིག་ཡིན་ན། སངས་རྒྱས་དང་སེམས་ཅན་ཡང་གཅིག་ཏུ་ཐལ་བ་དང་། དེ་བཞིན་
དུ་རབ་ཏུ་བྱུང་མ་བྱུང་དང༌། རྒན་གཞོན་དང་། སྐྱེ་བ་སྔ་ཕྱི་རྣམས་དང་། འགྲོ་བ་རིགས་དྲུག་གི་གཞི་མཐུན་
ཡང་ཡོད་པར་ཐལ་བ་སོགས་སུ་འགྱུར་རོ། ། གཞན་ཡང་དེ་གཉིས་གཅིག་ཏུ་མི་རུང་སྟེ། རྩ་ཤེ་ལས། སྔོན་ཚེ་
རྣམས་སུ་གང་བྱུང་བ། ། དེ་ཉིད་འདི་ནི་མ་ཡིན་ནོ། ། ཞེས་གསུངས་པའི་ཕྱིར། གལ་ཏེ་སྔ་དྲོའི་ང་དེ་ཕྱི་དྲོའི་
ང་ཡིན་པ་ལ་སྐྱོན་མེད་སྙམ་ན། ཡོད་དེ། དེ་ལྟ་ན། རྒན་གཞོན་གྱི་གཞི་འཐུན་ཡོད་པར་ཐལ་བར་མ་ཟད་སྔ་དྲོ་
ཕྱི་དྲོའི་གཞི་འཐུན་དང་ དེ་བཞིན་དུ་ཉིན་ཞག་སྔ་ཕྱི། ཟླ་བ་སྔ་ཕྱི། ལོ་སྔ་ཕྱིའི་གཞི་འཐུན་ཡོད་པ་སོགས་སུ་
ཐལ་བར་འགྱུར་བའི་ཕྱིར་རོ། ། ལོ་སྔ་ཕྱི་གཉིས་ཀྱི་གཞི་འཐུན་ནི་མེད་དེ། ལོ་ཕྱི་མ་སྐྱེས་པའི་ཚེ་ལོ་སྔ་མ་མེད་
པའི་ཕྱིར་ཏེ། ལོ་ཕྱི་མའི་འགོ་བཙུགས་པའི་ཚེ་ལོ་སྔ་མ་རྫོགས་ནས་ཞིག་པའི་ཕྱིར་ཏེ། ལོ་སྔོན་མའི་གདགས་གཞི་
ཟླ་བ་བཅུ་གཉིས་པོ་རྫོགས་པས་ལོ་དེ་རྫོགས་པའི་ཕྱིར་ཏེ། རྗེའི་རྩ་ཤེའི་རྣམ་བཤད་ལས། དེའི་ཕྱིར་ལོ་རྫོགས་པ་
ལ་ཟླ་བ་བཅུ་གཉིས་རྫོགས་དགོས་ཤིང་། དེའི་འོག་ཏུ་ལོ་དེ་མི་གནས་པས་རྒྱུན་ཐམས་ཅད་ཀྱང་རང་གྲུབ་པའི་
དུས་སྐད་ཅིག་གཉིས་པར་མི་སྡོད་པའི་སྐད་ཅིག་མ་ཡིན་ནོ། ། ཞེས་གསུངས་པའི་ཕྱིར་རོ། ། ཟླ་བ་དང་ཞག་
137

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུས་ལའང་དེ་བཞིན་དུ་སྦྱར་བར་བྱའོ། ། རིགས་པ་དེ་དག་གིས་སྔ་དྲོའི་དུས་ཀྱི་མི་དེ་ཕྱི་དྲོའི་དུས་ཀྱི་མི་མ་ཡིན་
པར་བྱ་སྟེ། སྔ་དྲོའི་དུས་དེ་ཕྱི་དྲོའི་དུས་མ་ཡིན་པའི་ཕྱིར་ཏེ། དུས་འགྱུར་བ་བཞིན་དུ་མི་དེ་ཡང་འགྱུར་བའི་
ཕྱིར་རོ། ། མི་འགྱུར་ན་ནི། མི་དེ་རྟག་པ་ཉིད་དུ་ཐལ་བར་འགྱུར་རོ། ། གོང་དུ་བརྗོད་པ་དེ་དག་རྗེ་བླ་མའི་
བཞེད་པ་ཡིན་ཏེ། རྩ་བ་ཤེས་རབ་ཀྱི་ཊིཀྐ་ལས་རྗེས། ལྷས་བྱིན་གྱིས་དུས་སྔ་ཕྱིའི་བདག་སོ་སོར་མ་ཕྱེ་བར་ངའོ་
སྙམ་དུ་འཛིན་པའི་དམིགས་པའི་གཞིར་གྱུར་པའི་བདག་ནི་ཐོག་མ་མེད་པ་ནས་ཞུགས་པའི་བདག་ཙམ་ཡིན་ལ།
ལྷ་ལ་སོགས་པའི་ལུས་བླངས་དུས་ཀྱི་འགྲོ་བ་སོ་སོ་བའི་བདག་རྣམས་ནི་སྔ་མའི་བྱེ་བྲག་རེ་རེའོ། ། ལྷས་བྱིན་གྱི་སྐྱེ་
བ་སོ་སོར་ཕྱེ་བའི་བདག་ལ་ངའོ་སྙམ་དུ་གཟུང་བའི་བདག་ནི་ཚེ་རེ་རེའི་བདག་ཕྱོགས་རེ་བ་ཡིན་ནོ། ། ཞེས་དང་།
ཚེ་འདིའི་ལྷས་བྱིན་གྱིས་སྔོན་གྱི་སྐྱེ་བ་དྲན་པ་ན། ང་སྔར་དེ་དང་དེར་སྐྱེས་འདུག་སྙམ་དུ་དྲན་པ་ཡིན་གྱི། ཚེ་
འདིའི་དུས་ཀྱིས་ཁྱད་པར་དུ་བྱས་ནས་དེ་དང་དེར་སྐྱེས་འདུག་སྙམ་དུ་མི་དྲན་པ་བཞིན་ནོ། ། དེས་ན་ཚེ་འདིའི་
ལྷས་བྱིན་གྱིས་གང་ལ་དམིགས་ནས་ངའོ་སྙམ་པ་སྐྱེ་བའི་དམིགས་པར་གྱུར་པའི་བདག་ནི་ཚེ་རབས་སྔ་མ་རྣམས་
སུ་ཡང་ཡོད་པས་དེ་ལྟར་དྲན་པ་མི་འགལ་ལོ། ། ཚེ་འདིའི་ལྷས་བྱིན་ཚེ་སྔ་མར་ཡོད་ན་རྟག་པར་འགྱུར་བ་དང་མི་
འདྲའོ། ། དེ་བཞིན་དུ་མ་འོངས་པའི་གང་ཟག་སྐྱེ་བ་ལ་ཡང་། ཚེ་འདིའི་དུས་ཀྱི་གང་ཟག་དེ་ཉིད་ཕྱི་མར་མི་
འགྲོ་ཡང་། ངའོ་སྙམ་པའི་དམིགས་པའི་ང་ཙམ་ཞིག་དེར་ཡང་རྗེས་སུ་འགྲོ་བས། རང་ཉིད་སྐྱེ་བ་ཕྱི་མ་རྣམས་
སུ་སྡུག་བསྔལ་གྱིས་དོགས་ནས་དེའི་རྒྱུ་མི་དགེ་བ་སྤོང་བ་དང་། བདེ་བར་བྱ་བའི་ཕྱིར་དུ་འདིར་དགེ་བ་ལ་བརྩོན་
པ་ཡང་འཐད་དེ། དཔེར་ན་དེ་རིང་གི་དུས་ཀྱི་མི་འདི་སང་གི་དུས་སུ་མེད་ཀྱང་སང་བཀྲེས་སྐོམ་གྱི་སྡུག་བསྔལ་
བྱུང་གིས་དོགས་ནས་དེ་རིང་ནས་བཟའ་བཏུང་བསོག་པ་དང་། རྒས་པའི་ཚེ་སྡུག་བསྔལ་གྱིས་དོགས་ནས་
གཞོན་དུས་ནོར་བསོག་པ་བཞིན་ནོ། ། འདི་ཐམས་ཅད་ཀྱང་ཡུལ་དུས་འདིའི་བདག་ཅེས་སོ་སོར་མི་འབྱེད་པར་
སྤྱིར་བདག་བདེ་བ་ཐོབ་འདོད་དང་སྡུག་བསྔལ་དང་བྲལ་བར་འདོད་ནས་བྱེད་པ། བདག་ཙམ་ཡང་དུས་དེ་
དག་ཏུ་རྗེས་སུ་འགྲོ་བས་དེས་ཡུལ་ལ་འཁྲུལ་བ་ཡང་མིན་ནོ། ། དེས་ན་ངའོ་སྙམ་དུ་ཐ་སྙད་འདོགས་མཁན་གྱི་མི་
དང་ཐ་སྙད་བཏགས་པའི་བདག་གཉིས་ཁྱབ་མཉམ་དུ་མི་བཟུང་བར་མི་དེ་བདག་དེའི་ཆ་ཤས་གཅིག་ཡིན་པར་
ཤེས་པར་གྱིས་ཤིག འདི་རྣམས་རྟེན་འབྲེལ་སྤྱི་དང་ཁྱད་པར་དུ་ལས་དཀར་ནག་གི་འབྲས་བུ་བདེ་སྡུག་འབྱུང་
བའི་ངེས་པ་ལ་ཁྱད་ཆེ་བར་སྣང་བས་ཕྱོགས་ཙམ་བརྗོད་པའོ། ། ཞེས་གསུངས་པ་ལྟར་ཤེས་པར་བྱ་སྟེ། གཞན་
དུ་ན་ལས་འབྲས་སྤྱི་དང་ཚེ་སྔ་ཕྱིའི་བྱ་བྱེད་ཐམས་ཅད་ལ་རྨོངས་བཞིན་དུ་འཆི་བར་འགྱུར་བ་དང༌། རྨོངས་
བཞིན་དུ་དེའི་རྣམ་གཞག་ཀྱང་འདོད་དགོས་པར་འགྱུར་རོ། ། གལ་ཏེ་རང་གི་ང་སྤྱི་ཙམ་དེ་ཚེ་སྔ་ཕྱི་ཐམས་ཅད་
138

༄༅! ། དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
དུ་ཡོད་ན། དེ་རྟག་པར་མི་འགྱུར་རམ་ཞེ་ན། མི་འགྱུར་ཏེ། དཔེར་ན་མི་དང་མི་རྟག་པ་སྤྱི་ཙམ་ཞིག་དུས་ཀུན་
དུ་ཡོད་ཀྱང་དེ་རྟག་པ་ཡིན་མི་དགོས་པ་བཞིན་ནོ། ། གསུམ་པ་དུས་གསུམ་གྱི་རྣམ་གཞག་བཤད་པ་ལ་གཉིས།
དངོས་དང་། འཕྲོས་དོན་ནོ། ། དང་པོ་ལ། བྱེ་བྲག་སྨྲ་བ་རྣམས་ནི། མྱུ་གུ་ལ་སོགས་པ་རེ་རེ་ཡང་དུས་གསུམ་
དུ་འཇོག་ཅིང་། མྱུ་གུའི་འདས་མ་འོངས་གཉིས་ཀའི་དུས་སུའང་མྱུ་གུ་ཡོད་པར་འདོད་དེ། དེ་ཡང་བཙུན་པ་
ཆོས་སྐྱོབ་ནི། སྨྱུ་གུ་མ་འོངས་པ་ནས་ད་ལྟར་བ་དང་ད་ལྟ་བ་ནས་འདས་པར་འཇུག་པ་ན་མ་འོངས་པ་དང་ད་
ལྟར་བའི་ངོ་བོ་འདོར་གྱི། དེའི་དུས་ཀྱི་རྫས་མི་འདོར་ཏེ། དཔེར་ན་གསེར་གྱི་སྣོད་བཅོམ་ནས་རྒྱན་བྱེད་པ་དང་
འོ་མ་ཞོར་འགྱུར་བ་ན་དབྱིབས་དང་རོ་གཞན་དུ་འགྱུར་གྱི། ཁ་དོག་གཞན་དུ་མི་འགྱུར་བ་བཞིན་ནོ་ཞེས་འདོད།
དབྱངས་སྒྲོགས་ནི། དུས་རེ་རེ་ཡང་དུས་གསུམ་ཀའི་མཚན་ཉིད་དང་ལྡན་མོད་ཀྱང་གང་ཤས་ཆེ་བ་དེའི་སྒོ་ནས་
དུས་གསུམ་པོ་གང་རུང་དུ་འཇོག་སྟེ། དཔེར་ན། སྐྱེས་པ་གཅིག་བུད་མེད་གཅིག་ལ་ཆགས་པ་ཤས་ཆེ་བར་གྱུར་
པའི་ཚེ་དེ་ལ་ཆགས་ཞེས་བརྗོད་ཀྱི་བུད་མེད་གཞན་ལ་ཆགས་པ་དང་བྲལ་བ་མིན་པ་བཞིན་ནོ་ཞེས་འདོད།
དབྱིག་བཤེས་ནི། མྱུ་གུ་ལྟ་བུའི་དངོས་པོ་གཅིག་ཉིད་ཀྱང་མ་འོངས་པ་ལ་སོགས་པའི་གནས་སྐབས་སོ་སོར་ཕྱིན་
པ་ན་དེར་འཇོག་སྟེ། དཔེར་ན། རིལ་ལུ་གཅིག་ཉིད་གཅིག་དང་བརྒྱ་དང་སྟོང་གི་ཤོ་མིག་ཏུ་བཞག་ན་གཅིག་
དང་བརྒྱ་དང་སྟོང་གི་ཐ་སྙད་བྱེད་པ་བཞིན་ནོ་ཞེས་འདོད། སངས་རྒྱས་ལྷ་ནི། གཞི་ལ་ལྟོས་ནས་གཞན་དུ་
འཇོག་སྟེ། དཔེར་ན། བུད་མེད་གཅིག་ཉིད་རང་གི་མ་ལ་ལྟོས་ནས་བུ་མོ་དང་རང་གི་བུ་མོ་ལ་ལྟོས་ནས་མར་
འཇོག་པ་བཞིན་ནོ་ཞེས་འདོད་དོ། ། མདོ་སྡེ་བ། སེམས་ཙམ་པ། རང་རྒྱུད་པ་རྣམས་ཀྱིས་ནི། སྤྱིར་དངོས་
པོ་དེ་ཉིད་སྐྱེ་བའི་རྒྱུ་ཡོད་ཅིང་ད་ལྟ་དངོས་པོ་དེར་མ་སྐྱེས་པ་དེ། མ་འོངས་པ་དང་། ད་ལྟ་སྐྱེས་ཟིན་པའི་དངོས་
པོ་དེ་ཉིད་སླར་ཞིབག་པ་དེ་འདས་པ་དང་། སྐྱེས་ལ་མ་འགགས་པ་དེ། ད་ལྟ་བར་འདོད་ཅིང་། འདས་པ་དང་།
མ་འོངས་པ་གང་རུང་ཡིན་ན། དངོས་མེད་ཡིན་པས་ཁྱབ་ཅེས་ཁས་ལེན་པར་ཡང་མཚུངས་ཞེས་སྟོང་ཐུན་ལས་
བཤད། འོན་ཀྱང་དངོས་པོ་དེའི་དུས་སུ་འདས་མ་འོངས་གང་རུང་ཡིན་ན། དངོས་མེད་ཡིན་པས་ཁྱབ་ཅེས་མི་
བཞེད་དེ། མྱུ་གུའི་རྒྱུ་དེ་མྱུ་གུའི་དུས་སུ་འདས་པ་དང༌། མྱུ་གུའི་འབྲས་བུ་དེ་མྱུ་གུའི་དུས་སུ་མ་འོངས་པར་
འདོད་པའི་ཕྱིར་རོ། ། མྱུ་གུའི་འདས་མ་འོངས་གང་རུང་ཡིན་ན། མྱུ་གུའི་དུས་སུ་འདས་མ་འོངས་གང་རུང་
ཡིན་མི་དགོས་ཏེ། མྱུ་གུ་ཞིག་པའི་ཆ་དེ་མྱུ་གུའི་འདས་པ་ཡིན་ཡང་། མྱུ་གུའི་དུས་སུ་འདས་པ་མིན་ལ། མྱུ་གུར་
རེ་ཞིག་མ་སྐྱེས་ཀྱང་མྱུ་གུར་འགྱུར་རུང་གི་ཆ་དེ། མྱུ་གུའི་མ་འོངས་པ་ཡིན་ཀྱང་། མྱུ་གུའི་དུས་སུ་མ་འོངས་པ་ནི་
མིན་ནོ། ། དེ་ལྟ་ནའང་མྱུ་གུའི་ཞིག་པ་དེ། མྱུ་གུའི་འདས་པའི་དུས་ཡིན་མིན་དཔྱད་པར་བྱ་སྟེ། དུས་ཞེས་པ་
139

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ནི་དངོས་པོའི་སྟེང་ནས་འཇོག་དགོས་པའི་ཕྱིར་སྙམ་མོ། ། མདོ་སེམས་རང་རྒྱུད་པ་གསུམ་གྱིས་ནི། སྤྱིར་མྱུ་
གུའི་འདས་པ་དང་མ་འོངས་པ་གཉིས་དངོས་མེད་དུ་འདོད་པ་ཡིན་ཏེ། རྩ་ཤེའི་ཊིཀ་ཆེན་ལས། ཞིག་པ་དང་མ་
སྐྱེས་པའི་མ་འོངས་པ་གཉིས་དངོས་མེད་དུ་འདོད་དེ། འདི་ནི་དབུ་མ་ཐལ་འགྱུར་བ་མ་གཏོགས་མདོ་སྡེ་བ་ཡན་
ཆད་ཀྱི་རང་སྡེ་རྣམས་ཀྱིས་འདོད་པའོ། ། ཞེས་གསུངས་པའི་ཕྱིར་རོ། ། དེ་གསུམ་གྱིས་མྱུ་གུ་རང་བཞིན་གྱིས་
གྲུབ་པར་འདོད་པའི་དབང་གིས། མྱུ་གུ་ཞིག་པའི་འདས་པ་དེ་དངོས་པོ་མིན་པར་འདོད་པ་ཡིན་ཏེ། འཇུག་
པའི་རྣམ་བཤད་ལས། དེ་ཡང་དངོས་པོ་རང་བཞིན་གྱིས་གྲུབ་པར་འདོད་པའི་ཕྱོགས་ཐམས་ཅད་ལ་ཞིག་པ་
དངོས་པོར་མི་རུང་ལ། ཞེས་གསུངས་པའི་ཕྱིར་རོ། ། དེ་དངོས་པོ་མིན་པར་འདོད་པའི་རྒྱུ་མཚན་ཡང་ཡོད་དེ།
མྱུ་གུ་ལྟ་བུ་རང་གི་དུས་སྐད་ཅིག་གཉིས་པར་མ་བསྡད་པ་དངོས་པོ་མིན་པའི་ཕྱིར་ཏེ། མྱུ་གུ་ལྟ་བུའི་དངོས་པོ་
ཅིག་ཞིག་པ་ན། མྱུ་གུའི་ཆ་ཤས་ཀྱི་དངོས་པོ་ཐམས་ཅད་ནི་མེད་ལ། དེ་མྱུ་གུ་ལས་གཞན་པའི་བུམ་པ་ལ་སོགས་
པའི་དངོས་པོ་གཞན་གང་དུ་ཡང་མ་ཐོབ་པའི་ཕྱིར་སྙམ་པའོ། ། ཐལ་འགྱུར་བའི་ལུགས་ཀྱི་དུས་གསུམ་ནི།
དཔལ་ལྡན་ཟླ་བས་བཞི་བརྒྱ་བའི་འགྲེལ་བ་ལས། དེ་ལ་མ་འོངས་པ་ནི་ད་ལྟར་བའི་དུས་སུ་མ་ཕྱིན་པའོ། །
འདས་པ་ནི་དེ་ཉིད་ལས་འདས་པའོ། ། ད་ལྟར་བྱུང་བ་ནི་སྐྱེས་ལ་མ་འགགས་པའོ་ཞེས་གསུངས་པ་ལྟར།
དཔེར་མཚོན་ན། སྨྱུ་གུ་རང་གི་དུས་སྐད་ཅིག་གཉིས་པར་ཞིག་པ་ནི་མྱུ་གུ་འདས་པའི་དུས་དང་། སྤྱིར་སྐྱེ་བའི་
རྒྱུ་ཡོད་ཀྱང་དགུན་དུས་ལྟ་བུར་རེ་ཞིག་རྐྱེན་མ་ཚང་བའི་དབང་གིས་མྱུ་གུར་མ་སྐྱེས་པའི་ཆ་དེ། མྱུ་གུ་མ་འོངས་
པའི་དུས་དང་། སྐྱེས་ལ་མ་འགགས་པའི་མྱུ་གུ་རང་ཉིད་ད་ལྟར་བའི་དུས་སོ། ། དེས་ན་དེའི་འདས་པའི་དུས་
ཡིན་ན། དེའི་དུས་སུ་འདས་པ་ཡིན་མི་དགོས་སོ། ། འདི་ཙམ་ཞིག་ནི་མདོ་སྡེ་བ་ནས་ཐལ་འགྱུར་བའི་བར་
ཐམས་ཅད་ཀྱང་ཁས་ལེན་ཡང་ཁྱད་པར་ཡོད་དེ། གོང་དུ་བརྗོད་པ་ལྟར་མདོ་སྡེ་བ་སོགས་གསུམ་གྱིས་ནི། མྱུ་གུ་
ལྟ་བུའི་འདས་མ་འོངས་གཉིས་དངོས་མེད་དུ་འདོད་ལ། ཐལ་འགྱུར་བས་ནི་དེ་གཉིས་དངོས་པོར་བཞེད་པའི་
ཕྱིར་རོ། ། དེ་ཡང་མྱུ་གུ་རང་རྒྱུ་ལས་སྐྱེས་པ་དེ་བཞིན་དུ། དེ་ཞིག་ཟིན་འདས་པ་དང་མ་འོངས་པ་ཡང་རང་རྒྱུ་
ལས་སྐྱེས་པར་འདོད་ཅིང་། མྱུ་གུ་ཞིག་པ་དེ་སྐྱེས་ལ་རང་དུས་སུ་མ་འགགས་པ་ཡིན་ཀྱང་། ད་ལྟར་བ་ནི་མིན་ཏེ།
སྤྱིར་དེ་ཞིག་པ་ཁོ་ན་ཡིན་པའི་ཕྱིར་འདས་པའོ། ། མ་འོངས་པ་ནི་སྤྱིར་སྐྱེས་པ་ཡིན་ཡང་རེ་ཞིག་རང་འབྲས་
དངོས་པོ་དེར་མ་སྐྱེས་པའི་ཆ་ལ་འཇོག་པས། ད་ལྟར་བ་ནི་མིན་ནོ། ། མྱུ་གུའི་ཞིག་པ་དངོས་པོ་ཡིན་པ་དེ་
བཞིན་དུ་དེའི་ཞིག་པའི་ཞིག་པ་སོགས་ཞིག་པའི་རིགས་འདྲ་ཕྱི་མ་རྣམས་ཀྱང་ཞིག་པ་ཡིན་པས་འདས་པ་ཡིན་གྱི།
མ་འོངས་པ་དང་ད་ལྟར་བ་གང་ཡང་མིན་ནོ། ། འདིར་ཞིག་པ་དངོས་པོ་ཡིན་ཏེ། ཤི་བ་དངོས་པོ་ཡིན་པའི་
140

༄༅། ། དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
ཕྱིར་ཏེ། སྐྱེ་བའི་རྐྱེན་གྱིས་རྒ་ཤི་འབྱུང་བའི་ཕྱིར། གཞན་ཡང་། དེ་དངོས་པོ་ཡིན་ཏེ། མདོ་སྡེ་བ་སོགས་ཀྱིས་
ནི་ཞིག་པ་བཏགས་དོན་བཙལ་ནས་འཇོག་པས་དངོས་པོར་མི་འདོད་ཀྱང༌། ཐལ་འགྱུར་བའི་ལུགས་ལ་མྱུ་གུ་
བཏགས་དོན་མ་བཙལ་བར་ཐ་སྙད་དུ་འཇོག་པ་ལྟར། ཞིག་པ་ཡང་བཏགས་དོན་མ་བཙལ་བར་ཐ་སྙད་དུ་
དངོས་པོར་འཇོག་ནུས་པར་བཞེད་པའི་ཕྱིར། དུས་གསུམ་གྱི་ནང་ནས་འདས་མ་འོངས་གཉིས་ད་ལྟར་བ་ལ་
ལྟོས་ནས་འཇོག་དགོས་པས་ད་ལྟར་བ་གཙོ་བོ་ཡིན་གྱི། འདས་མ་འོངས་གཉིས་གཙོ་བོ་མིན་ནོ། ། གཉིས་པ་
འཕྲོས་དོན་མཐའ་དཔྱད་པ་ལ། ཁ་ཅིག མྱུ་གུ་འདས་པ་མྱུ་གུའི་སྔོན་དུ་བྱུང་བ་དང་། མྱུ་གུ་མ་འོངས་པ་མྱུ་
གུའི་རྗེས་སུ་བྱུང་བར་འདོད་པ་ནི་ཆེར་འཁྲུལ་བ་ཡིན་ཏེ། དེ་ལྟར་འདོད་པ་ནི་མྱུ་གུའི་འདས་པ་དང་མྱུ་གུའི་དུས་
སུ་འདས་པ་གཉིས་ཀྱི་ཁྱད་པར་དང་། མྱུ་གུའི་མ་འོངས་པ་དང་མྱུ་གུའི་དུས་སུ་མ་འོངས་པའི་ཁྱད་པར་མ་ཕྱེད་
པའི་སྐྱོན་ཡིན་པའི་ཕྱིར་ཏེ། ཁྱད་པར་ནི་སྔར་བཤད་ཟིན་ཏོ། ། དེས་ན་མྱུ་གུ་འདས་པ་ནི། མྱུ་གུའི་རྗེས་སུ་
བྱུང་བ་ཡིན་ལ། མྱུ་གུ་མ་འོངས་པ་ནི། མྱུ་གུའི་སྔོན་དུ་འགྲོ་བ་ཡིན་ནོ། ། ཁ་ཅིག རྟག་པའི་རིགས་རྣམས་ད་
ལྟ་བ་ཡིན་ཀྱང་། ད་ལྟར་བ་ཡིན་མི་དགོས་ཞེས་གསུངས་ཏེ་དཔྱད་པར་བྱ་ཞིང༌། རི་བོང་གི་རྭ་དང་ནམ་མཁའ་
ལྟ་བུ་ནི། མ་འོངས་ཀྱང་མ་འོངས་པ་ནི་མིན་ནོ། ། འོ་ན། ཁ་སང་གི་མྱུ་གུ་ལྟ་བུ་འདས་པ་དང་། སང་གི་མྱུ་གུ་
ལྟ་བུ་མ་འོངས་པར་མི་འཇོག་གམ་ཞེ་ན། མི་འཇོག་སྟེ། དེ་དག་ད་ལྟར་བ་ཁོ་ན་ཡིན་པའི་ཕྱིར་ཏེ། ད་ལྟར་བ་
ནི་དངོས་པོ་རང་དུས་ལ་ལྟོས་ནས་བརྩི་དགོས་ཀྱི། དུས་ཀྱི་ཐ་སྙད་བྱེད་པ་བོས་བརྗོད་བཞིན་པའི་དེ་རིང་གི་དུས་
ན་ད་ལྟར་བ་ཡིན་པ་ཙམ་གྱིས་ནི་ད་ལྟར་བ་མ་ཡིན་པར་མི་འགྱུར་བའི་ཕྱིར་རོ། ། དེས་ན། ཁ་ཅིག ཁ་སང་
དང་ལོ་ཟླ་སྔོན་མ་དང་། དེའི་དུས་ཀྱི་མི་རྣམས་འདས་པ་དང་། སང་དང་ལོ་ཟླ་ཕྱི་མ་དང་། དེའི་དུས་ཀྱི་མི་
རྣམས་མ་འོངས་པར་འཇོག་པ་ནི་འཁྲུལ་བ་ཆེན་པོ་སྟེ། དེ་ནི་གཞུང་ཆེ་བ་ནས་བཤད་པའི་དུས་གསུམ་གྱི་འཇོག་
ལུགས་གང་ཡང་མ་ངེས་པར། དུས་ཀྱི་ཐ་སྙད་བརྗོད་པ་བོའི་དུས་ཁོ་ན་ལ་ད་ལྟར་བ་དང་། དེའི་དུས་སུ་འདས་
པ་ལ་འདས་པ་དང་། དེའི་དུས་སུ་མ་འོངས་པ་ལ་མ་འོངས་པས་ཁྱབ་པར་བཟུང་པའི་སྐྱོན་ཡིན་པའི་ཕྱིར་
རོ། ། དེས་ན། སྤྱིར་དུས་གསུམ་གྱི་འདོད་ཚུལ་དང་། བརྗོད་པ་བོ་རང་དུས་ལ་ལྟོས་པའི་དུས་གསུམ་གྱི་ཁྱད་
པར་རྣམས་ཕྱེད་པར་བྱའོ། ། ཁ་ཅིག དེའི་ཁྱད་པར་མ་ཕྱེད་པར་བསྐལ་བ་དང་པོའི་མི་རྣམས་ཤི་ཟིན་ནས་
འདས་པ་ཡིན་ནོ་ཞེས་ཟེར་བ་ནི་མི་རིགས་པ་ཆེན་པོ་སྟེ། དེ་ལྟར་ཡིན་ན་དེ་རྣམས་མི་ཡང་མ་ཡིན་པར་འགྱུར་
བའི་ཕྱིར་རོ། ། དེས་ན་བསྐལ་བ་དང་པོའི་མི་རྣམས་ནི་སྤྱིར་ཤི་བ་མིན་ཏེ། སྲོག་ལྡན་ཡིན་པའི་ཕྱིར་ཏེ། མི་
ཡིན་པའི་ཕྱིར་རོ། ། དེར་མ་ཟད། སྔོན་གྱི་དུས་སུ་བྱོན་ཟིན་འདས་པ་དང་མ་འོངས་ན་འབྱུང་འགྱུར་གྱི་སངས་
141

༄༅། ། རྗེ་བཙུན་གྲོགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱས་བྱང་སེམས་ཉན་རང་རྒྱལ་བློན་པཎ་གྲུབ་དང་། སེམས་ཅན་གཞན་གང་དག་འབྱུང་བ་རྣམས་དང་། རང་
གི་ཚེ་སྔ་ཕྱིའི་སེམས་ཅན་དེ་རྣམས་ནི་ད་ལྟ་མེད་ཀྱང་སྤྱིར་ཡོད་དོ། ། དེ་བཞིན་དུ་ལོ་ཟླ་ཞག་དུས་སྔ་ཕྱི་རྣམས་ནི་
དེ་རིང་གི་དུས་སུ་མེད་ཀྱང་སྤྱིར་ཡོད་པ་དང་། སྔར་བྱས་པ་དང་ཕྱིས་བྱེད་པར་འགྱུར་བའི་ལས་དགེ་སྡིག་སོགས་
ཀྱང་ད་ལྟ་མེད་མོད། སྤྱིར་ཐ་སྙད་དུ་ཡོད་པར་ཁས་ལེན་དགོས་པ་ཡིན་ནོ། ། དེ་ཡང་རྟེན་ཅིང་འབྲེལ་བར་
འབྱུང་བ་ཚད་མར་བྱས་ཏེ། ཀུན་རྫོབ་སྒྱུ་མ་བཞིན་དུ་ཡོད་པར་འདོད་ཀྱི། ད་ལྟ་རང་རེའི་ཡིད་ངོ་ན་འགྱུར་
མེད་ལིང་ངེར་སྣང་བ་ལྟར་རང་ངོས་ནས་གྲུབ་པ་ནི་མིན་ཏེ། ལམ་རིམ་ཆེན་མོ་ལས། འདས་པ་ལ་སོགས་པ་
འདི་དག་ཡེ་མེད་ཀྱང་མིན་ལ། རང་གི་ངོ་བོས་གྲུབ་པའང་མིན་པ་དང་ལོག་པའམ་བརྫུན་པའི་དོན་རྟེན་འབྲེལ་
གྱི་དོན་ཡིན་གྱི། ཞེས་གསུངས་པའི་ཕྱིར་རོ། ། དེས་ན་སྔོན་བྱུང་ཟིན་པ་དེ་རྣམས་ད་ལྟའི་དུས་ལ་ལྟོས་ནས་
འདས་ཟིན་ཀྱང་། སྤྱིར་འདས་ཟིན་པ་མིན་ལ། མ་འོངས་པ་ན་འབྱུང་འགྱུར་དེ་དག་ཀྱང་ད་ལྟའི་དུས་སུ་མ་
འོངས་ཀྱང་། སྤྱིར་མ་འོངས་པ་མིན་ནོ། ། དེས་ན། སྡུད་པ་ལས། རྒྱལ་བ་འདས་དང་མ་བྱོན་ཕྱོགས་བཅུར་
གང་བཞུགས་པ། ཞེས་གསུངས་པ་ལྟར། བརྗོད་པ་བོ་རང་དུས་ལ་ལྟོས་པའི་དུས་གསུམ་གྱི་རྣམ་གཞག་བྱེད་ན་
ནི། སྔོན་གྱི་དུས་དང་། ད་ལྟའི་དུས་དང༌། ཕྱི་མའི་དུས་དང་། དེ་དག་གི་དུས་སུ་བྱོན་པ་དང་། བཞུགས་པ་
དང་། འབྱོན་པའི་སངས་རྒྱས་ཞེས་བྱས་ན་བདེའོ། ། འདས་མ་འོང་གི་དུས་གཉིས་ད་ལྟའི་དུས་སུ་མ་གྲུབ་ཀྱང་།
སངས་རྒྱས་ཀྱིས་མཁྱེན་པའི་ཚེ་ཅིག་ཅར་དུ་མཁྱེན་པ་ཡིན་ཏེ། མཁྱེན་དུས་དང་གྲུབ་དུས་མཉམ་མི་དགོས་པའི་
ཕྱིར་ཏེ། དཔེར་ན། དེ་རིང་གི་དུས་སུ་ཁ་སང་བྱས་པ་དེ་མེད་ཀྱང་དྲན་པ་བཞིན་ནོ། ། གལ་ཏེ་སྔོན་གྱི་དུས་སུ་
བྱུང་ཟིན་པའི་སེམས་ཅན་དེ་རྣམས་ནི། སྤྱིར་ཡོད་ན། ད་ལྟ་ཁ་ཅིག་གིས་གཞན་ཞིག་ལ་ཁྱོད་ཀྱི་ཕ་མ་ཡོད་དམ་
མེད་ཅེས་དྲིས་པ་ན། དེས་བདག་གི་ཕ་མ་ཤི་ཟིན་མེད་ཅེས་ལན་འདེབས་པ་འདི་ཇི་ལྟར་ཡིན་ཞེ་ན། སྐྱོན་མེད་
དེ། དེས་ཚིག་གིས་དེ་ལྟར་བརྗོད་ཀྱང་བསམ་དོན་ནི་སྔར་ཤི་བའི་དུས་བྱུང་ནས་བརྗོད་པའི་དུས་དེར་མེད་པ་ལ་
བསམས་པས་ན་མི་འགལ་བའི་ཕྱིར་རོ། ། དེ་ལྟ་མ་ཡིན་པར་ཚིག་ཟིན་ལྟར་ན། ང་རང་གི་ཕ་མ་ལས་མ་སྐྱེས་
པར་འགྱུར་ཏེ། དེའི་ཕ་མ་ཤི་ནས་མེད་པའི་ཕྱིར་རོ། ། མ་ཁྱབ་ན། མེད་པ་ལས་བུ་སྐྱེ་བར་ཐལ་ལོ། ། དེ་ལྟ་
ནའང་མི་ཤི་བ་ཡོད་ཀྱང་། ཤི་བའི་མི་ནི་མེད་དེ། མི་ཡིན་ན་གསོན་པོ་ཡིན་དགོས་པའི་ཕྱིར་རོ། ། དེས་ན་
མཁས་པ་ཁ་ཅིག རྒྱལ་བོ་གླང་དར་ཤི་བ་ཡིན་ཟེར་དགོས་ཞེས་གསུངས་པ་ནི། རིགས་པའི་གནས་ཕྲ་མོ་མ་
མཁྱེན་པའི་གཏམ་མོ། ། ཚུལ་འདི་ལྟ་བུ་སྨྲ་བ་ལ་ཁོ་བོ་ཅག་གི་རིགས་པའི་ཟད་མཐའ་མེད་ཀྱང་མང་དུ་དོགས་
ནས་མ་སྤྲོས་ཤིང༌། ཐ་སྙད་འཇོག་ཚུལ་གཞན་དག་ཀྱང་འདིར་བརྗོད་པའི་རིགས་འགྲེས་ཀྱིས་ཤེས་པར་བྱ་སྟེ།
142

༄༅། །དབུ་མའི་ལུགས་ཀྱི་ཟབ་དོན་གྱི་སྙིང་བོ་བསྡུས་པ། །
དེ་དག་གི་ཁྱད་པར་རགས་པ་ལ་རྨོངས་ན་ནི། སྐྱེ་བ་སྔ་ཕྱི་དང་ལས་འབྲས་སོགས་ཁས་བླངས་ཀྱང་དད་པས་
དྲངས་པའི་ཡིད་དཔྱོད་ཙམ་ཡིན་གྱི། ཚད་མས་དྲངས་པའི་ཡིད་ཆེས་བརྟན་པོ་ཐོབ་པ་མིན་པའི་ཕྱིར་རོ། །
དེས་ན་རྗེ་ཉིད་ཀྱིས་གསུངས་པ་ལྟར་རང་རྒྱུད་ལ་བག་ཆགས་བཟང་ཞིང་འཐུག་པོ་ཞིག་འཇོག་པར་འདོད་ན་ནི།
ཚད་མས་ངེས་པའི་གོ་བ་བརྟན་པོ་བཙལ་བར་བྱའོ། ། མདོར་ན་དངོས་པོ་རང་བཞིན་གྱིས་མེད་ཀྱང༌། ཐ་སྙད་
དུསྒྱུ་མ་དང་སྤྲུལ་བ་ལྟར་ལས་འབྲས་ལ་སོགས་པའི་བྱ་བྱེད་ཀྱི་རྟེན་འབྲེལ་ཐམས་ཅད་ལེགས་པར་འཐད་པའི་
ཚུལ་ཤེས་དགོས་ཏེ། དེ་ལྟར་ཤེས་ཤིང་གུས་ན་ནི་ཕན་ཡོན་ཡོད་པར་མ་ཟད། རང་ལ་སྔོན་གྱི་བག་ཆགས་བཟང་
པོ་ཡོད་པའི་རྟགས་ཀྱང་ཡིན་ཏེ། སྡུད་པ་ལས། གང་ཞིག་ཆོས་འདི་སྤྲུལ་དང་སྒྱུ་མ་འདྲར་ཐོས་ནས། ། སོམ་ཉི་
མེད་ཅིང་སློབ་ལ་ཕྱིར་ཞིང་སྦྱོར་བྱེད་པ། ། སེམས་ཅན་དེ་ནི་རིང་ནས་ཐེག་ཆེན་ཞུགས་རིགས་བྱ། སངས་
རྒྱས་བྱེ་བ་ཁྲག་ཁྲིག་མང་ལ་ལྷག་བྱས་ཡིན། ། ཞེས་གསུངས་པའི་ཕྱིར་རོ། ། གཞན་ཡང་དེ་ལྟར་ཤེས་དགོས་ཏེ།
མི་ཤེས་ན་དད་པ་ཡོད་ཀྱང་རྟག་ཆད་ཀྱི་མཐར་ལྷུང་ནས་འཁོར་བར་འཁོར་ལ། ཤེས་ན་ནི་མཐའ་དེ་གཉིས་ལས་
གྲོལ་ཏེ་འཁོར་བ་ལས་ཐར་བར་འགྱུར་བའི་ཕྱིར་ཏེ། མགོན་པོ་ཀླུ་སྒྲུབ་ཀྱིས་ ཡོད་པས་རྣམ་པར་མི་གྲོལ་ཏེ།
མེད་པས་སྲིད་པ་འདི་ལས་མིན ། དངོས་དང་དངོས་མེད་ཡོངས་ཤེས་པས། ། བདག་ཉིད་ཆེན་པོ་རྣམ་པར་
གྲོལ། ། ཞེས་དང༌། ཡོད་པ་བ་ནི་བདེ་འགྲོར་འགྲོ། ༑ མེད་པ་བ་ནི་ངན་འགྲོར་འགྲོ། ། ཡང་དག་ཇི་བཞིན་
ཡོངས་ཤེས་ན། ། གཉིས་ལ་མི་བརྟེན་ཐར་བར་འགྱུར། ། ཞེས་གསུངས་པའི་ཕྱིར་རོ། ། སྨྲས་པ། སྟོན་པ་
མཆོག་དང་ཀླུ་སྒྲུབ་ཟླ་གྲགས་ཀྱི། ། དགོངས་པ་རྗེ་བཙུན་བླ་མས་བཀྲལ་བ་བཞིན། ། ཟབ་དོན་སྙིང་པོ་བསྡུས་
པའི་ཆ་འགའ་ཞིག ། དོན་གཉེར་ཅན་ལ་ཕན་ཕྱིར་ལེགས་པར་བཤད། ། རྙེད་དང་བཀུར་སྟི་གྲགས་འདོད་
གཏན་སྤངས་ནས། ། ཟབ་མོའི་དོན་འདི་འཆད་ལ་ཞུགས་གྱུར་ཏེ། ། སྒོ་གསུམ་རྣམ་དཀར་ཅི་སྙེད་བསྐྲུན་དེ་
ཡང་། ། མཐའ་བྲལ་ལྟ་བའི་ལམ་བཟང་རྒྱས་ཕྱིར་བསྔོ། ། ཞེས་པ་འདི་ནི། ཤཱཀྱའི་དགེ་སློང་གྲགས་པ་བཤད་
སྒྲུབ་རང་ཉིད་ཀྱིས་མཁས་པའི་དགོངས་པ་ཇི་ལྟར་རྟོགས་པ་བཞིན་དད་པས་ཀུན་ནས་བསླངས་ཏེ་ཅོ་ནེ་དགོན་
ཉིད་དུ་སྦྱར་བའོ ། །། །
༧རྗེ་གྲགས་པ་བཤད་སྒྲུབ་པའི་དབུ་ཕར་ཡིག་ཆ་སོགས། སེར་སྨད་གྲྭ་ཚང་གི་མཁས་གྲུབ་ཆེན་པོ་བསྟན་པ་
དར་རྒྱས་ཀྱི་ཡིག་ཆ་གཞིར་བཟུང་སྟེ་ གཞུང་གི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་།
མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་དུས་བློ་གསལ་བ་
རྣམས་ནས་ཡིད་ཆ་དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང་། གསུང་པར་
143

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་
བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང༌། དགེ་བཤེས། སློབ་
གཉེར་བ་རྣམས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་སྟབས་དབུ་མའི་ཟབ་དོན་
སྙིང་པོ་བསྡུས་པ་འདིའང་༧/རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་
རིང་དུ་གནས་ཆེད་སེར་སྨད་གཞུང་བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་
ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་གསལ་ཡིག་ཆ་ཅོ་ནེའི་པར་རྙིང་ཁུངས་
དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་
འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་
རིང་ལུགས་ཡོངས་འདུའི་ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་
རྒྱས། ། མ་ནོར་ ལམ་བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་
གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག །། །
144

༄༅། ། མངལ་དུ་འཇུག་པའི་མདོའི་དགོངས་པ་གསལ་བར་
བྱེད་པའི་མེ་ལོང་ཞེས་བྱ་བ་བཞུགས་སོ། །
བླ་མ་དཀོན་མཆོག་གསུམ་ལ་ཕྱག་འཚལ་ལོ། ། རིགས་ དྲུག་ ཁམས་གསུམ་འཁོར་བའི་ སེམས་ ཅན་
རྣམས། ། སྐྱེ་རྒ་ན་འཆིའི་སྡུག་བསྔལ་གྱིས་གཟིར་བའི། ། རང་བཞིན་ཉིད་ལས་མ་འདས་དེ་ཡང་ནི། ལས་
དང་མོངས་མོངས་དབང་གིས་སྐྱེས་པའི་མཐར། ། འཆི་བར་འགྱུར་རོ་ཤི་བའི་ཚེ་ན་ཡང་། ། རྒྱུན་ཆད་མི་
འགྱུར་མངལ་ལ་སོགས་པ་ཡི། ། སྐྱེ་གནས་རྣམ་བཞི་གང་ཡང་རུང་བར་ནི། ། སྐྱེ་བར་འགྱུར་ཞིང་དེ་ལས་
གཞན་དུ་མིན། ། བསྐལ་བ་དང་པོའི་མི་རྣམས་རྫུས་སྐྱེས་ཡིན། ། ལྷ་དང་དམྱལ་བ་སྲིད་པ་བར་དོ་རྣམས། །
རྫུས་ཏེ་སྐྱེ་ཡི་འགྲོ་བ་གཞན་དག་ལས། ། འགའ་ཞིག་སྒོང་སྐྱེས་ལ་ལ་དྲོད་གཤེར་སྐྱེས། ། ཕལ་ཆེར་མངལ་དུ་སྐྱེ་
བར་འགྱུར་བ་སྟེ། ། དེ་ཡང་རྟེན་འབྲེལ་ཡན་ལག་བཅུ་གཉིས་ཀྱི། ། ཐོག་མ་མ་རིག་དབང་གིས་ལས་བསགས་
ནས། ། ལས་ཀྱི་བག་ཆགས་རྣམ་ཤེས་ཉིད་ལ་བསྒོས། ། སྲེད་ལེན་གཉིས་ཀྱིས་ཡང་ཡང་གསོས་བཏབ་ནས། །
སྲིད་ལས་ནུས་པ་མཐུ་ཅན་གྱུར་པའི་ཚེ། ། རྣམ་ཤེས་ཕྱི་མར་ཉིང་མཚམས་སྦྱར་བ་ན། ། སྐྱེ་བ་མིང་གཟུགས་
འབྲས་བུའི་རྣམ་ཤེས་འགྲུབ། ། རིམ་གྱིས་མིག་སོགས་སྐྱེ་མཆེད་དྲུག་པོ་དང་། ། རེག་པ་ཚོར་བ་རྒ་ཤི་མངོན་
འགྲུབ་སྟེ། ། དེ་ལས་མྱ་ངན་སྨྲེ་ངག་འདོན་པ་དང་། ། སྡུག་བསྔལ་ཡིད་མི་བདེ་སོགས་འབྱུང་འགྱུར་ཞིང་། །
མ་རིག་འདུ་བྱེད་རྣམ་ཤེས་མིང་གཟུགས་དང་། ། སྐྱེ་མཆེད་དྲུག་དང་རེག་པ་ཚོར་བ་དང་། ། སྲེད་དང་ལེན་པ་
སྲིད་པ་སྐྱེ་བ་དང་། ། རྒ་ཤིའི་རྟེན་འབྲེལ་ཡན་ལག་བཅུ་གཉིས་ཀྱི། ། འཁོར་བའི་འཁོར་ལོ་བར་མཚམས་མེད་
པར་འཁོར། ། དེ་ཡང་དུས་དང་དུས་མིན་འཆི་བ་ཡིས། ། འཆི་ཚེ་དྲོད་ནི་སྟོད་སྨད་གང་རུང་ནས། ། སྙིང་
ཁར་བསྡུས་ཏེ་སྲོག་འགགས་རྣམ་ཤེས་ནི། ། ཕྱིར་འཐོན་སྲང་མདའི་མཐོ་དམན་ཇི་བཞིན་དུ། ། རིགས་དྲུག་
གང་དུ་སྐྱེ་བའི་བར་དོ་འགྲུབ། ། དེ་ནས་མངལ་དུ་ཉིང་མཚམས་སྦྱོར་བ་ཡང་། ། ལས་ཀྱི་འབྲེལ་བའི་ཕ་མར་
འགྱུར་བ་གཉིས། ། ཕན་ཚུན་ཐབས་ཤེས་སྦྱོར་བར་བྱེད་པ་སོགས། ། རྒྱུ་རྐྱེན་དུ་མ་ཚོགས་ལ་བལྟོས་པ་སྟེ། །
ཚོགས་པ་མ་ཚང་མངལ་དུ་འཇུག་མི་འགྱུར། ། དེ་ཡང་གྲོག་མའི་རྐེད་པ་འདྲ་ལ་སོགས། ། མངལ་གྱི་སྐྱོན་
145

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམས་མེད་ཅིང་དག་པ་དང་། ། ཟླ་མཚན་ལྡན་ཚེ་མཉམ་པར་སྦྱོར་བ་ན། ། གཉིས་ཀའི་ཁམས་ནི་འདུས་པར་
གྱུར་པའི་སྐབས། ། ལས་ཀྱི་འབྲེལ་བས་བར་སྲིད་འཇུག་པ་སྟེ། དེ་ཡང་ཕོ་རུ་སྐྱེ་ན་མ་ལ་སྲེད། ། ཕ་ཉིད་དང་
ནི་འབྲལ་བར་འདོད་འགྱུར་ལ། ། གལ་ཏེ་མོ་རུ་སྐྱེ་ཚེ་ཕ་ལ་ཆགས། ། མ་ལ་སྡང་བའི་བློ་ནི་སྐྱེ་བར་འགྱུར། །
དེ་ཚེ་ཕ་མ་ཉལ་པོ་བྱེད་པ་ནི། ། སྒྱུ་མ་བཞིན་མཐོང་ཉེ་བར་ཕྱོགས་པ་ན། ། ཕ་མ་མི་མཐོང་གཉིས་ཀའི་ཆོས་
ཙམ་ཞིག ། མཐོང་ བས་ ཁྲོས་ པས་ རྐྱེན་བྱས་བར་སྲིད་དེ། ། འཆི་འཕོ་བྱེད་ པར་ ས་ཡི་དངོས་གཞིར་
གསུངས། ། དེ་ཚེ་ཡང་དག་མིན་པའི་འདུ་ཤེས་ནི། ། གྲང་དང་རླུང་འཚུབ་ཆར་འབབ་ གནམ་འཐིབ་
ཅིང༌། ། སྐྱེ་བོ་མང་པོས་སྒྲ་ཆེན་སྒྲོག་བཞིན་དང་། ། འདུ་ཤེས་རྣམ་བཅུ་གང་རུང་འབྱུང་འགྱུར་ཏེ། ། རང་
ཉིད་ཁང་པ་ཁང་བརྩེགས་གཞལ་མེད་ཁང་། ། སྐྱིལ་བུ་ཁྱིམ་དང་ཚྭ་སྟུག་ནགས་ཚལ་དང་། ། རྩིག་པའི་བུ་ག་
སབ་མོའི་གསེབ་ཏུ་ནི། ། འཇུག་གོ་སྙམ་དང་ཁྲི་ལ་འཛེག་སྙམ་ཚེ། ། སྲིད་པ་བར་དོ་འགགས་ནས་རྣམ་ཤེས་
ཉིད། ། ཁོ་འམ་སྤྱི་བོ་མངལ་གྱི་སྒོ་སོགས་ནས། ། མ་ཡི་མངལ་དུ་ཁམས་གཉིས་འདུས་གྱུར་པ། ། མེར་མེར་པོ་
ཡི་དབུས་སུ་འཇུག་པར་འགྱུར། ། དཔེར་ན་འོ་མ་སྣོད་དང་སྲུབ་ཤིང་དང་། ། སྐྱེས་བུའི་རྩོལ་བ་ལ་བརྟེན་མར་
འབྱུང་བ། ། དེ་བཞིན་ཐབས་ཤེས་སྦྱོར་བའི་ས་བོན་ལས། ། ཕྱི་མའི་ལུས་ནི་འགྲུབ་པར་འགྱུར་བ་ཡིན། །
དཔེར་ན་རྩྭ་སྔོན་ལྕི་བ་རྒྱ་ཤུགས་དང་། ། ཞོ་ལ་བརྟེན་ནས་སྲིད་བུ་སྐྱེ་འགྱུར་ཏེ། ། ལུས་ཀྱང་སྔོ་དང་སེར་དང་
དམར་དང་དཀར། ། འོན་ཀྱང་དེ་དག་སྲིན་བུ་མ་ཡིན་ལ། ། སྲིན་བུ་ཉིད་ཀྱང་དེ་དག་མ་ཡིན་མོད། ། འདུས་
པ་ལས་ནི་སྲིན་བུའི་ལུས་འགྲུབ་བཞིན། ། ལས་ཀྱི་རྐྱེན་སྟོབས་ཕ་མའི་ཁམས་དག་ལས། ། ལུས་ནི་འགྲུབ་པར་
འགྱུར་ཏེ་ཁམས་དེ་ཉིད། ། ལུས་མིན་ལུས་ཀྱང་ཁམས་ཉིད་མིན་མོད་ཀྱང་། ། འདུས་ལས་རིམ་གྱིས་ལུས་ནི་
འགྲུབ་པར་འགྱུར། ། དེ་ཚེ་ས་ཡི་ཁམས་གྱིས་སྲ་བར་བྱེད། ། ཆུ་ཡིས་གཤེར་ཞིང་མེས་དྲོ་རླུང་གིས་གཡོ། །
གལ་ཏེ་ཁམས་བཞི་མེད་ན་མེར་མེར་བོ ། བསྐམས་སམ་རུལ་ཞིང་འཕེལ་བར་མི་འགྱུར་རོ། ། དེ་ཕྱིར་འབྱུང་
བ་ཆེན་པོ་དེ་དག་ནི། ། ལས་ཀྱི་རྒྱུ་བྱས་གཅིག་གིས་གཅིག་རྐྱེན་བྱས། ། དེ་མཐུས་རྣམ་པར་ཤེས་པ་སྐྱེ་ཞིང་
གནས། ། ས་ཡི་ཁམས་ཀྱིས་རྟེན་བྱེད་ཆུ་ཡིས་སྡུད། ། མེ་ཡིས་སྨིན་ཅིང་རླུང་གིས་འཕེལ་བར་བྱེད། ། དཔེར་
ན་བཏབ་པའི་ནས་ཀྱི་མྱུ་གུ་ནི། ། བརླན་གཤེར་ལ་སོགས་རྐྱེན་ཀུན་ཚོགས་པའི་ཚེ། ། འབྱུང་གི་རེ་རེ་ཁོ་ནས་མ་
ཡིན་ལྟར། ། ཕ་མ་རྣམ་ཤེས་ཁམས་རྣམས་འདུས་པ་ལས། ། སྐྱེ་བ་ལེན་གྱི་རེ་རེ་ཁོ་ནས་མིན། ། དེ་ཚེ་མེར་མེར་
པོ་ནི་གཟུགས་ཡིན་ལ། ། ཚོར་བ་འདུ་ཤེས་འདུ་བྱེད་རྣམ་ཤེས་བཞི། ། མིང་ཞེས་བྱ་སྟེ་བསྡོམས་པས་མིང་
གཟུགས་སོ། ། མ་ཡི་མངལ་གནས་ཚད་ནི་ཞག་གི་གྲངས། ། བདུན་ཕྲག་སོ་བརྒྱད་ལྷག་ཙམ་ཡོད་པ་སྟེ། ། དེ་
146

༄༅། ། མངལ་དུ་འཇུག་པའི་མདོའི་དགོངས་པ་གསལ་བར་བྱེད་པའི་མེ་ལོང་། །
ཡང་བདུན་ཕྲག་དང་པོའི་གནས་སྐབས་ཚེ། ། སྡུག་བསྔལ་འདི་ལྟར་རབ་ཏུ་འཐོབ་འགྱུར་ཏེ། ། ཚ་པའི་སྣོད་
དུ་བཙོས་ཤིང་བརྔོས་པ་བཞིན། ། དེ་ཚེ་མེར་མེར་པོར་པོ་ལ་བརྟེན་པའི་དུས། ། དེ་ནི་ཞོ་ཡི་སྤྲིས་མ་བཞིན་དུ་
ཆགས། ། བདུན་ཕྲག་གཉིས་པར་སྔར་བཞིན་སྡུག་བསྔལ་བར། ། དེ་ཚེ་ཀུན་ཏུ་རེག་པ་ཞེས་བྱ་བའི། ། ལས་
ཀྱི་རླུང་བྱུང་མངལ་དེར་རེག་པ་ན། ནུར་ནུར་བོར་འགྱུར་ཞོ་ནི་བསྐ་བའམ། མར་འཁྱག་བཞིན་ཏེ་རབ་ཏུ་
བཙོས་པ་ན། ། ཁམས་བཞི་མངོན་སྣང་གོ་གོར་བོ་ཉིད་འགྱུར། ། བདུན་ཕྲག་གསུམ་པར་མ་ཡི་མངལ་ནས་
ནི། ། མཛོད་ཀ་ཞེས་བྱའི་རླུང་བྱུང་རེག་པ་ན། ། ལྟར་ལྟར་པོར་འགྱུར་སྲིན་བུ་གྲོ་མ་བཞིན། ། བདུན་ཕྲག་
བཞི་བར་རབ་ཏུ་འབྱེད་པའི་རླུང་། ། མངོན་པར་བྱུང་བས་མངལ་དེར་རེག་པ་ན། ། མཁྲང་འགྱུར་ཞེས་བྱ་
དབྱིབས་ནི་བོང་བ་བཞིན། ། བདུན་ཕྲག་ལྔ་བར་སྡུད་པ་ཞེས་བྱ་བའི། ། རླུང་བྱུང་རེག་པས་དཔུང་བ་གཉིས་
ཀ་དང་། ། བརླ་གཉིས་མགོ་སྟེ་ལྔ་བོ་མངོན་ཙམ་འབྱུང་། ། དྲུག་པར་རྒྱ་ཆེ་ཞེས་བྱའི་རླུང་བྱུང་སྟེ། ། དཔུང་
བའི་མཁྲིག་མ་གཉིས་དང་པུས་མོ་བསྐྱེད། ། བདུན་པར་འཁྱིལ་བ་ཞེས་བྱའི་ལས་རླུང་གིས། ། རེག་པས་རྐང་
ལག་རྣམ་བཞི་སྣང་བར་འགྱུར། ། བརྒྱུད་པར་བཟློག་ཅིང་བསྒྱུར་བའི་རླུང་གིས་ནི། ། སོར་མོ་ཉི་ཤུ་གསལ་
བར་བྱེད་པར་འགྱུར། ། དགུ་བར་རྣམ་པར་འབྱེད་པའི་རླུང་བྱུང་སྟེ། ། མིག་གཉིས་རྣ་བ་གཉིས་དང་སྣ་བུག་
གཉིས། ། ཁ་དང་བཤང་ལམ་གཅི་བའི་སྒོ་དགུ་སྣང་། ༑ བཅུ་བར་སུ་བར་བྱེད་པའི་རླུང་གིས་ནི། ། མངལ་གྱི་
གནས་པ་སྲ་ཞིང་བརྟན་པར་བྱེད། ། དེ་ཚེ་སྐྱེ་བ་ཞེས་བྱའི་རླུང་གིས་ཀྱང་། ། མངལ་གནས་རྒྱལ་བ་བུས་ཏེ་གོང་
བཞིན་བྱེད། ། བཅུ་གཅིག་པ་ལ་གཉིས་སྣང་ཞེས་བྱའི་རླུང་། ། བྱུང་དེས་ཁོང་སྟོང་ཉིད་དུ་བྱེད་འགྱུར་ཞིང་།
བུ་ག་དགུ་བོ་གསལ་བར་སྣང་བར་འགྱུར། ། བཅུ་གཉིས་ལ་བབ་ཡོད་པའི་སྒོ་ཡི་རླུང་། ། འབྱུང་ཞིང་དེས་ནི་
ནང་ཁྲོལ་རྒྱུ་མ་བསྐྱེད། ། དེ་ཚེ་བསྡུ་བ་ རྒྱུས་པའི་རླུང་གིས་ནི། ། ཚིགས་ནི་སུམ་བརྒྱ་དྲུག་ཅུ་བྱེད་པར་
འགྱུར། ། བཅུ་གསུམ་པ་ལ་སྔར་གྱི་ལས་རླུང་དེས། ། བཀྲེས་སྒོམ་ཤེས་བྱེད་མ་ཡིས་ཟོས་འཐུང་བ། ། ཞུ་ནས་
དེ་ཡི་ལུས་ལ་ཕན་འདོགས་བྱེད། ། བཅུ་བཞི་བ་ལ་སྐུད་པ་ཁ་ཡི་རླུང་། ། ཞེས་བྱས་རྩ་རྒྱུས་སྟོང་ཕྲག་སྐྱེད་པར་
བྱེད། ། དེ་ཡང་ལུས་ཀྱི་མདུན་རྒྱབ་གཡས་གཡོན་བཞིར། ། ཉིས་བརྒྱ་ལྔ་བཅུ་ལྔ་བཅུ་གནས་པར་འདོད། །
བཅོ་ལྔར་པདྨ་ཞེས་བྱའི་རླུང་བྱུང་སྟེ། ། རྩར་རྒྱུ་བ་ནི་རྣམ་པ་ཉི་ཤུ་བསྐྱེད། ། དེ་ནི་ལུས་ཀྱི་ཕྱོགས་བཞིར་ལྔ་ལྔ་
གནས། ། རྩར་རྒྱུ་རེ་རེར་ཡང་ནི་བཞི་བཅུ་རེ། ། ལུས་ཀྱི་ཕྱོགས་བཞིར་ཉིས་བརྒྱ་ཉིས་བརྒྱ་སྟེ། ། ཁྱོན་
བསྡོམས་བརྒྱུད་བརྒྱ་རེ་རེ་ལ་ཡང་ནི། ། ཕན་ཚུན་འབྲེལ་བས་བརྒྱ་བརྒྱ་ཡོད་པ་རྣམས། ། བསྡོམས་པས་སྟོང་
ཕྲག་བརྒྱད་ཅུ་འབྱུང་འགྱུར་ཏེ། ། དེ་ཡང་ལུས་ཀྱི་མདུན་རྒྱབ་གཡས་གཡོན་བཞིར། ། སྟོང་ཕྲག་ཉི་ཤུ་ཉི་ཤུ་
147

༄༅༑ ༑ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡོད་པར་གསུང་། ། བཅུ་དྲུག་པ་ལ་བདུད་རྩི་འགྲོ་བའི་རླུང༌། ། བྱུང་བས་མིག་གཉིས་རྣ་བ་སྣ་བུག་གི ། སྐྱེ་
མཆེད་འགྲུབ་ཅིང་ཁ་སྒོ་མིད་པ་དང་། ། སྙིང་གིས་ཁོར་ཡུག་བཟའ་བཏུང་མྱངས་པ་ཀུན། ། འཇུག་པའི་
གནས་དང་དབུགས་ཀྱང་རྒྱུ་བར་བྱེད། ། བཅུ་བདུན་འབྲི་གདོང་ཞེས་བྱའི་རླུང་གིས་ནི། ། མིག་རྣ་ལ་སོགས་
ལྷག་པར་དངས་བྱེད་ཅིང་། ། དབུགས་ཀྱང་ཕྱི་ནང་ཐོགས་མེད་རྒྱུ་བར་བྱེད། ། བཅོ་བརྒྱད་པར་ནི་དྲི་མ་མེད་
པའི་རླུང་། ། ཞེས་བྱས་སྐྱེ་མཆེད་ཡོངས་སུ་དག་པར་བྱེད། ། བཅུ་དགུ་བ་ལ་སྔར་གྱི་རླུང་དེས་ནི། ། མིག་དང་
རྣ་བ་སྣ་ལྕེའི་དབང་པོ་འགྲུབ། ། ཉི་ཤུར་ཤིན་ཏུ་བརྟན་པའི་རླུང་གིས་ནི། ། སེམས་ཅན་དེ་ཡི་རྐང་པ་གཡས་
གཡོན་གྱི། ། སོར་མོའི་རུས་པ་ཉི་ཤུ་ཉི་ཤུ་དང་། ། རྐང་པའི་ཕྱི་རྟིང་རུས་པ་བཞི་རྣམས་དང་། ། རྗེ་ངར་པུས་
མོའི་རུས་པ་གཉིས་གཉིས་དང་། ། རྐེད་པ་ལོང་བུའི་རུས་པ་གསུམ་གསུམ་དང་། ། སྒལ་ཚིགས་ཀྱི་རུས་པ་བཅོ་
བརྒྱད་དང་། ། རྩིབ་མའི་རུས་པ་ཉི་ཤུ་རྩ་བཞི་བསྐྱེད། ། གཞན་ཡང་ལག་པ་གཡས་གཡོན་ལ་བརྟེན་ཏེ། །
སོར་མོའི་རུས་པ་ཉི་ཤུ་ཉི་ཤུ་བྱེད། ། ལག་ངར་འགྲམ་པའི་རུས་པ་གཉིས་གཉིས་དང་། ། མགོ་དང་དཔུང་བ་
གཉའ་རུས་བཞི་བཞི་དང་། ། བྲང་དང་ཕྲག་པའི་རུས་པ་བདུན་བདུན་དང་། ། སོ་ཡི་རུས་པ་སུམ་ཅུ་རྩ་གཉིས་
བསྐྱེད། ། མདོར་ན་རུས་པ་ཕྲ་མོ་མ་གཏོགས་པའི། ། རུས་ཆེན་ཉིས་བརྒྱ་རབ་ཏུ་བསྐྱེད་པར་བྱེད། ། ཉེར་
གཅིག་ཡང་དག་བསྐྱེད་པའི་རླུང་བྱུང་ནས། ། དེ་ཡི་ལུས་ཀྱི་ཤ་རྣམས་ཀུན་ནས་བསྐྱེད། ། ཉེར་གཉིས་ཀུན་ཏུ་
རྒྱས་པའི་རླུང་བྱུང་སྟེ། ། ལུས་ཀྱི་ཁྲག་རྣམས་རབ་ཏུ་བསྐྱེད་པར་འགྱུར། ། ཉེར་གསུམ་ཡོངས་དག་འཛིན་པའི་
རླུང་ལས་ཤིག ། ལུས་ཀྱི་པགས་པའི་ཁྱད་པར་བསྐྱེད་པར་བྱེད། ། ཉེར་བཞིར་ཀུན་ཏུ་འཕྱོ་བའི་རླུང་བྱུང་
སྟེ། ། པགས་པའི་མདོག་ནི་གསལ་བར་བྱེད་པར་འགྱུར། ། ཉེར་ལྔ་བ་ལ་གྲོང་འཛིན་རླུང་གིས་ནི། ། ཤ་དང་
ཁྲག་རྣམས་རབ་ཏུ་དང་བར་བྱེད། ། ཉེར་དྲུག་སྐྱེ་བ་མངོན་པར་འགྲུབ་པ་ཡིས། ། སྐྲ་དང་བ་སྤུ་སེན་མོའི་ཁྱད་
པར་བསྐྱེད། ། ཉེར་བདུན་སྨན་ཡོན་ཆེན་པོའི་རླུང་བྱུང་ནས། ། སྐྲ་སྤུ་སེན་མོ་མདོག་དང་ལྡན་པར་བྱེད། །
དེ་ཚེ་སྔོན་གྱི་ལས་དང་རྐྱེན་གཞན་མཐུས། ། ལུས་ཀྱི་བཀོད་པའི་བཟང་ངན་ཁྱད་པར་བསྐྱེད། ། ཕོ་ཡིན་མ་ཡི་
རྩིབ་མའི་གཡས་ཕྱོགས་དང་། ། བུ་མོ་ཡིན་ན་གཡོན་གྱི་ཕྱོགས་སུ་ནི། ། ཙོག་པུར་ལག་པ་གཉིས་ཀྱིས་གདོང་
བཀབ་སྟེ། ། བུ་རྒྱབ་བུ་མོ་བདུན་ཕྱོགས་ཁ་བལྟས་འདུག ། དེ་ཚེ་མ་ནི་ཆོང་དང་རྒྱུགས་པ་དང་། ། ཚ་དང་
གྲང་བའི་ཁ་ཟས་ཟོས་འཐུང་བས། ༑ མངལ་ན་གནས་དེ་གཡང་དུ་ལྷུང་བ་དང་། ། ཀུན་ཏུ་བཙིར་བས་པགས་
པ་བཤུས་བཞིན་དང་། ། གྲང་དང་ཚ་སོགས་དམྱལ་བའི་སྡུག་བསྔལ་བཞིན། ། མཐོང་མོད་སྐྱེས་ཚེ་དྲག་པ་
རྨོངས་ནས་བརྗེད། ། ཉེར་བརྒྱད་པ་ལ་ ཕྱིན་ཅི་ལོག་པ་ཡི། ། འདུ་ཤེས་བརྒྱུད་པོ་ཅི་རིགས་འབྱུང་འགྱུར་
148

༄༅། ། མངལ་དུ་འཇུག་པའི་མདོའི་དགོངས་པ་གསལ་བར་བྱེད་པའི་མེ་ལོང་། །
ཏེ། ། མངལ་དུ་ཁྱིམ་དང་གཞོན་པ་ཁང་བརྩེགས་དང་། ། ཀུན་དགའ་ར་བ་སྐྱེད་ཚལ་ཁྲི་ལ་འདུག ། ཆུ་དང་
རྫིང་བུའི་འདུ་ཤེས་འབྱུང་འགྱུར་ཞིང་། ། དེ་ཡང་དགེ་བ་བྱེད་ལ་བཟང་པོ་དང་། ། མི་དགེ་བྱེད་པར་ངན་པའི་
སྣང་བ་འཆར། ། ཉེར་དགུ་བ་ལ་མེ་ཏོག་ཕྲེང་བ་ཡི། ། རླུང་ཞེས་བྱ་བས་ཁ་དོག་སྣ་ཚོགས་བྱེད། ། དེ་ཡང་ལས་
ཀྱི་འབྲེལ་བའི་ཕ་མ་ཡི། ། ལུས་ཀྱི་མདོག་དང་རྗེས་སུ་མཐུན་པའམ། ། ཡང་ན་མི་འདྲ་བཟང་ངན་ཅི་རིགས་
འགྱུར། ། སུམ་ཅུ་བ་ལ་ལྕགས་ཀྱི་སྒོ་ཞེས་པའི། ༑ རླུང་གིས་བུས་པས་སྐྲ་སྤུ་ལྷག་པར་འཕེལ། ། དེ་བཞིན་སོ་
གཅིག་སོ་གཉིས་སོ་གསུམ་དང་། ། སོ་བཞི་བ་ལའང་ལས་ཀྱི་རླུང་གིས་ནི། ། ལུས་ཀྱི་ཆ་རྣམས་རྒྱ་ཆེར་འཕེལ་
བར་བྱེད} ། སོ་ལྔ་བ་ལ་ཡན་ལག་ཉིང་ལག་ཀུན། ། རྫོགས་པར་འགྱུར་གྱི་དེ་ཡི་གོང་དུ་མིན། ། སོ་དྲུག་པ་ལ་
མངལ་དུ་འདུག་མི་འདོད། ། སོ་བདུན་ལ་བབ་མི་གཙང་དྲི་མི་ཞིམ། ། མུན་ནག་འཐིབ་འདྲའི་ཡང་དག་འདུ་
ཤེས་འབྱུང་། ། བདུན་ཕྲག་སོ་བརྒྱད་གནས་སྐབས་སོན་པའི་ཚེ༔ ། མ་ཡི་མངལ་ནས་མེ་ཏོག་སྡུད་ཅེས་
པའི། ། ལས་ཀྱི་རླུང་བྱུང་མངལ་གྱི་སེམས་ཅན་དེ། ། མགོ་ཐུར་བསྒྱུར་ཞིང་ལག་པ་གཉིས་བརྐྱངས་ནས། །
སྐྱེ་བའི་སྒོ་རུ་ཕྱོགས་པའི་བྱ་བ་བྱེད། ། སོ་བརྒྱུད་མཐར་རམ་རྫོགས་ནས་ཞག་བཞི་སོགས། ། སོང་ཚེ་ཁ་ཐུར་
བལྟ་བའི་ལས་ཀྱི་རླུང་། ། བྱུང་ནས་མངལ་ན་འདུག་པའི་སེམས་ཅན་དེ། ། རྐང་པ་གྱེན་དུ་བྱས་ཏེ་བཅུམ་ནས་
ནི། ། ཕྱི་རུ་ཕུལ་ཏེ་སྐྱེ་བའི་སྒོ་ནས་འབྱུང་། ། འོན་ཀྱང་ཁ་ཅིག་ཞག་གྲངས་མ་ཚང་དང་། ། འགའ་ཞིག་ལྷག་
པ་ཉིན་དུ་གནས་པའང་སྲིད། ། བཙའ་དུས་བཙིར་བས་པགས་པ་བཤུས་འདྲ་བའི། ། སྡུག་བསྔལ་མི་བཟད་
མྱོང་བར་འགྱུར་བ་དང་། ། མས་ཀྱང་སྲོག་ལ་འབབ་པ་ལྟ་བུ་ཡི། ། སྡུག་བསྔལ་མྱོང་ཞིང་འཆི་བ་ཉིད་ཀྱང་
སྲིད། བཙས་ནས་འཇམ་པའི་སྟན་ལ་བཞག་པའམ། ། སོར་མོས་བླངས་ཚེ་ཚེར་མའི་ནང་ལྷུང་ལྟར། ། ཚ་
ཞིང་རྩུབ་པའི་སྡུག་བསྔལ་དཔག་མེད་མྱོང་། ། ཁ་ཅིག་སྔོན་གྱི་ལས་དང་འཕྲལ་རྐྱེན་གྱིས། ། རྐང་ལག་ལོག་
ཅིང་བསྣོལ་མར་བྱུང་གྱུར་ནས། ། མངལ་གྱིས་གནས་སྐབས་ཉིད་ནས་འཆི་བར་འགྱུར། ། བཙས་ནས་ཉིན་
ཞག་བདུན་པའི་དུས་ཀྱི་ཚེ། ། ལུས་ལ་སྲིན་བུ་ཕྲ་མོ་འབུམ་བྱུང་ནས། ། ལུས་ཀྱི་གནས་ཉིད་ཟ་བར་བྱེད་པ་
སྟེ། ། སྲིན་བུ་ཁ་ཅིག་སྐྲ་ཡི་རྩ་བ་ཟ། ། དེ་བཞིན་མགོ་བོ་ཀླད་པ་མིག་རྩ་དང་། ་ ། ལ་ལ་རྣ་བ་སྣ་དང་ཤ་རུས་
པགས། ། རྩ་རུས་ནང་ཁྲོལ་སོགས་ལ་གནས་བཅས་ནས། ། ཟ་ཕྱིར་ལུས་འདི་སྲིན་བུའི་བུའི་ཚང་བཞིན་
ནོ། ། གཞན་ཡང་ཤ་རུས་རྣག་ཁྲག་བཤད་གཅི་དང་། ། སྣབས་དང་ངར་སྣབས་མཆིལ་མ་ལ་སོགས་པ། ། མི་
གཙང་རྫས་ཀྱི་དངོས་པོ་སོ་དྲུག་དང་། ། རླུང་མཁྲིས་བད་ཀན་འདུས་པའི་ནད་ཀྱི་གཞི། ། མདོར་ན་ཉེ་བར་
ལེན་པའི་ཕུང་པོ་འདི། ། མི་གཙང་སྐྱེ་རྒ་ན་འཆིའི་སྡུག་བསྔལ་གྱི། ། འབྱུང་གནས་སྡུག་བདེན་ཉིད་ལས་མ་
149

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདས་ཕྱིར། ། བདེ་བར་སེམས་པ་གང་ཡིན་རྨོངས་པས་འཁྲུལ། ༈ བདག་ཕུང་སྐྱེ་དང༌རྒ་བ་ལ་སོགས་
ཀྱང་། ། དཀར་ནག་ལས་དང་ཉོན་མོངས་རྐྱེན་དབང་གིས། ། འགྲུབ་པར་འགྱུར་གྱི་བྱེད་པོ་གཞན་མེད་
པས། ། རང་དབང་གྲུབ་པའི་བདག་ནི་ཡོད་མ་ཡིན། ། རྟེན་ཅིང་འབྲེལ་བར་འབྱུང་བའི་བྱེད་ལས་ནི། །
བསམ་གྱིས་མི་ཁྱབ་དེའི་རགས་པར་ཡང་། ། རྨོངས་པ་ཁ་ཅིག་བུ་དང་བུ་མོ་ཉིད།. ། བདག་ཅག་རང་དབང་ཁོ་
ནས་བསྐྱེད་སྙམ་སེམས། ། དེ་ལྟ་ཡིན་ན་བུ་དང་བུ་མོ་ཡི། ། མིག་སྣ་རྣ་བ་ལྕེ་དང་སྒལ་ཚིགས་དང་། ། རྩ་རྒྱུས་
རྒྱུ་མ་སྙིང་མཆིན་གློ་བ་སོགས། ། ལུས་ཀྱི་ཕྱི་ནང་བཀོད་པ་ཇི་སྙེད་པ། ། དེ་དག་ཁྱེད་ཅག་གིས་ནི་བྱས་སམ་
ཅི། ། ཡིན་ན་མཁས་ཏེ་སྔོན་མེད་ངོ་མཚར་ཆེ། ། དེ་ལྟར་མངལ་གྱི་གནས་ཚུལ་ལེགས་ཤེས་ན། ། གཙང་བདེ་
རྟག་པ་བདག་ཏུ་ལྟ་ལ་སོགས། ། རྨོངས་པའི་ལྟ་ངན་གདོན་ལས་གྲོལ་འགྱུར་ཞིང་། ། ཡང་དག་ལྟ་བ་འདྲེན་
པའི་བག་ཆགས་འཇོག ། ཇི་སྐད་བརྗོད་དེ་འཇིག་རྟེན་ཁམས་འདི་འདྲའི། ། མངལ་སྐྱེས་ཉིད་ཀྱི་དབང་དུ་
བྱས་པ་སྟེ། ། མངོན་དགའི་ཞིང་ན་སྐྱེས་པ་བུད་མེད་གཉིས། ། འཁྲིག་པའི་སྦྱོར་བ་མེད་ཀྱང་ཆགས་སེམས་
ཀྱིས། ། བུད་མེད་གང་ལ་ཡུད་ཙམ་བལྟས་པ་ན། ། དེ་ཉིད་སྦྲུམ་མར་གྱུར་ལ་དེ་ཕྱིན་རྒྱུན། ། འདོད་ཆགས་
བྲལ་བའི་ཏིང་འཛིན་འཐོབ་པར་འགྱུར། ། བུད་མེད་ཀུན་ཀྱང་ལྷ་མོ་གཞོན་ནུ་བཞིན། ། རབ་མཛེས་ལྟ་བུས་
མི་ངོམས་ཡིད་འཕྲོག་མ། ། མངལ་དུ་ཁྱེའུ་འམ་བུ་མོ་ཆགས་གྱུར་ན། ། མ་བུ་གཉིས་ལའང་སྡུག་བསྔལ་གཏན་
མེད་ཅིང་། ། ཤིན་ཏུ་བདེ་ཆེན་ཉམས་སུ་མྱོང་བར་འགྱུར། ། བུ་ཡི་ལུས་ཀྱང་ཕ་མའི་ས་བོན་ལས། ། གྲུབ་པ་
མིན་ཕྱིར་མངལ་ནས་སྐྱེ་བའི་ཚེ། ། ཆུ་སེར་ཁྲག་སོགས་མི་གཙང་རིགས་ཀུན་གྱིས། ། གོས་པ་མེད་པར་ཤེལ་གྱི་
ཁང་ལ་ནས། ། ཕྱི་རོལ་འབྱུང་བ་ཇི་བཞིན་བདེ་བར་བཙའ། ། ཞིང་དེའི་མི་རྣམས་ལྷ་བཞིན་མཛེས་མཚུངས་
ཤིང་། ། ཕུན་ཚོགས་སྐྱིད་པའི་དགའ་བདེར་རྟག་སྤྱོད་པས། ། སྡུག་བསྔལ་བྱ་བའི་མིང་ཡང་ཡོད་མིན་ལ། །
ཤི་འཕོས་གྱུར་ཚེའང་དག་པའི་ཞིང་དུ་འགྲོ། ། མངོན་ཤེས་རྫུ་འཕྲུལ་ཐོགས་མེད་ལྡན་པ་དང་། ། འཕགས་
པའི་གང་ཟག་གྲངས་མེད་དཔག་ཏུ་མེད། ། གང་དག་བདེ་བཞིན་སྐྱེ་དང་གནས་འདོད་ན། ། མི་འཁྲུགས་རྒྱལ་
བའི་ཞིང་དེར་སྐྱེ་འགྱུར་བའི། ། ཚོགས་གསོག་སྒྲིབ་སྦྱོང་སྨོན་ལམ་རླབས་ཆེན་ཐོབ། ། དེས་ནི་དེ་རུ་སྐྱེ་ཞེས་
རྒྱལ་བས་བཤད། ། མདོར་ན་མངོན་དགའ་བདེ་བ་ཅན་གཉིས་ཀྱི། ། ཞིང་གི་བཀོད་པ་བསམ་གྱིས་མི་ཁྱབ་
ཅིང་། ། མཚུངས་པ་ཉིད་ཅེས་མདོ་ལས་གསུངས་པའི་ཕྱིར། ། ཞིང་དེར་སྐྱེ་བ་སྨོན་རྣམས་སྐལ་བ་བཟང་། །
དེ་འདྲའི་དག་པའི་ཞིང་དུ་སྐྱེས་ནས་ཀྱང་། ། མ་དག་ཞིང་གི་འགྲོ་རྣམས་འདྲེན་སྙམ་དུ། ། དམ་བཅའ་སྙིང་
རྗེས་དྲངས་པའི་ལྷག་བསམ་གྱིས། ། ཤུགས་དྲག་སྨོན་ལམ་འདེབས་ལ་ཞུགས་ན་ལེགས། ། ཅི་ཕྱིར་ཞེ་ན་སྙིགས་
150

༄༅། ། མངལ་དུ་འཇུག་པའི་མདོའི་དགོངས་པ་གསལ་བར་བྱེད་པའི་མེ་ལོང་། །
མའི་དུས་འདིར་ནི། ། རང་ཅག་ལྟ་བུ་དང་པོའི་ལས་ཅན་གྱིས། ། ས་ལམ་མཐོན་པོ་བསྐྱེད་པར་དཀའ་བའི་
ཕྱིར། ། རེ་ཞིག་འདུན་ པ་དེ་ལྟར་གཏོང་བར་རིགས། ། ཚུལ་འདིར་ཚུལ་བཞིན་ འབད་ ལས་བྱུང་བའི་
དགེས། ། སྐྱེ་དང་སྐྱེ་བར་དལ་འབྱོར་རྟེན་རྙེད་ཅིང་། ། ཡང་དང་ཡང་དུ་ཆོས་ལ་སྤྱོད་པ་ཡིས། ། མྱུར་བ་མྱུར་
བར་སངས་རྒྱས་ཐོབ་གྱུར་ཅིག ། ཅེས་དགའ་བོ་མངལ་འཇུག་གི་མདོའི་དགོངས་པ་གསལ་བར་བྱེད་པའི་མེ་
ལོང་ཞེས་བྱ་བ་འདི་ཡང་། དོན་གཉེར་ཅན་འགའ་ཞིག་གིས་བསྐུལ་བས་རྐྱེན་བྱས་ཏེ། ཤཱཀྱའི་དགེ་སློང་བཤད་
སྒྲུབ་མིང་ཅན་གྱིས། ཐུབ་པའི་དབང་པོས་ལེགས་པར་བཤད་པའི་དོན་བཞིན་གཞན་གྱིས་ཀྱང་ཤེས་ན་ཅི་མ་
རུང་སྙམ་ནས་སྦྱར་བའོ། ། མངྒ་ལཾ། །
151

༄༅། ། རྒྱ་སྐད་དང་སྔགས་དོན་ཐོར་བུ་བོད་སྐད་དུ་
བཀྲོལ་བ་བཞུགས་སོ། །
ན་མོ་སྭ་ར་སྭ་སྟི་ཡེ། ཨ་ཨཱ་ཨི་ཨཱི་ཨུ་ཨཱུ་རྀ་རོལལཱ་ཨེ་ཨི་ཨོ་ཨཽ་ཨཾ་ཨ༔ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་
ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ། ཀྵའི་བར་ཏེ་མཚོན་པ་ཙམ་ཞིག་གོ །
ན་མོ་མཉྫ་ཤྲཱི་ཡེ། འདིར་རྒྱ་སྐད་ཐོར་བུ་དང་སྔགས་དོན་འགའ་ཞིག་བོད་སྐད་དུ་བསྒྱུར་བར་བྱ་སྟེ། དེ་
ཡང་། ཨ་མྲྀ་ཏ་ནི་བདུད་རྩི་སྟེ། ། ཨ་མ་པ་ནི་དྲི་མ་མེད། ། ཨ་ཤོ་ཀ་ནི་མྱ་ངན་བྲལ། ༑ ཨ་ཙ་ལ་ནི་མི་གཡོ་
བ། ། ཨ་གློ་རྒྱུ་ནི་མི་བསྐྱོད་པ། ། ཨ་མི་ཏ་ནི་དཔག་ཏུ་མེད། ། ཨ་ཀཱ་ར་ནི་མི་འགྱུར་བ། ། ཨ་ཨུ་ར་ནི་ལྷ་མ་
ཡིན། ། འདི་འདྲའི་ཨ་ཡིག་དགག་ཚིག་སྟེ། ༈ ཨ་ཐཱ་དེ་ནས་ཨ་ཏྲ་འདིར། ། ཨ་ཏི་ཕུལ་བྱུང་ཤིན་ཏུ་སོགས། །
ཨ་བྷི་མངོན་པ་ཨ་ཤུ་རྟ། ། ཨ་ཁ་མིག་ཡིན་ཨ་ཧི་ང་། ། ཨ་ནུ་རྗེས་སུ་ཨ་དྷུ་དུས། ། ཨ་ལོ་ཀ་ནི་སྣང་གསལ་
ཏེ། ། ཨ་ལངྐ་ར་རྒྱུན་ཡིན་ལ། ༑ ཨ་མུ་ཀ་ནི་ཆེ་གེ་མོའོ། ། ཨ་ནུ་ཏ་ར་བློ་ན་མེད། ། ཨ་མོ་གྷ་ནི་དོན་ཡོད་
པ། ། ཨན་མཐའ་ཡས་ཨཱརྦ་དོན། ། ཨ་དྷིཥྛ་ན་བྱིན་གྱིས་བརླབས། ། ཨདྷ་ཏེ་ནི་དགྲ་བཅོམ་པ། ། ཨ་མེ་སྟེ་
ཨཊྚ་བརྒྱུད། ༈ ཨཱརྱ་འཕགས་པ་ཨཱ་ཧ་སྨྲས། ། ཨཱ་བྷ་འོད་ཡིན་ཨཱ་ཛྙཱ་བཀའ། ། ཨཱ་ཀ་ཤ་ནི་ནམ་མཁའ་སྟེ། ། ཨཱ་
དར་ཤ་ནི་མེ་ལོང་ངོ༌། ། ཨཱ་ས་ན་ནི་གདན་གྱི་མིང་། ། ཨཱ་ཀ་ར་ནི་འབྱུང་གནས་སྟེ། ། ཨཱདི་དང་པོའི་སྐད་དོད་
ཡིན། ༑ ཨི་དཾ་འདི་སྟེ་ཨི་མཐོ། ། ཨིནྡྲ་དབང་པོ་ཨིནྡྲ་གྲོགས། ། ཨུཏྟཱི་ཥ་ནི་གཙུག་ཏོར་ལ། ། ཨུ་པ་དྷེ་ཡ་
མཁན་པོ་སྟེ། ། ཨུ་པ་དེ་ཤ་མན་ངག་གོ ། ཨུ་པ་ཡ་ནི་ཐབས་ཀྱི་མིང་། ། ཨུ་པ་སི་ཀ་དགེ་བསྙེན་ཏེ། ༑ ཨུ་པ་
བཱ་པ་བསྙེན་གནས་ལ། ། ཨུ་པ་སམྤ་བསྙེན་པར་རྫོགས་སོ། ། རི་དྭི་རྫུ་འཕྲུལ་རི་རྫུ་དྲང་། ། ར་ཎི་དྲང་སྲོང་རྗེ་
དྭ་འབྱོར། ། ལོ་ཁ་བྲིས་པའི་སྐད་དོད་ཡིན། ། ཨེ་ཀ་གཅིག་ཡིན་ཨེ་ཁ་འདི། ། ཨེ་ཝཾ་འདི་སྐད་ཨེ་ཧི་བྱོན། །
ཨོ་གྷ་ཆུ་ཀླུང་ཨ་ཥ་སུན། ། ཨོཾ་ག་ཡན་ལག་ཅེས་བྱ་སྟེ། ། ཨོཾ་ཀུ་ཤུ་ནི་ལྕགས་ཀྱུ་ལ། ། ཨོཾ་ཤུ་ར་ནི་མྱུ་གུའོ། །
གསལ་ཀ་ར་བྱེད་པ་སྟེ། ། ཀ་རཎྜ་ནི་ཟ་མ་ཏོག ། ཀ་པཱ་ལ་ནི་ཐོད་པའི་མིང་། ། ཀ་མ་ལ་ནི་པདྨའོ། ། ཀ་མ་ར་
ནི་ཆུ་སྲིན་སྟེ། ༈ ཀརྨ་འཕྲིན་ལས་ལས་སུ་བརྗོད། ། ཀ་ལེ་ཎ་ནི་དགེ་བའོ། ། ཀཱ་ར་ཡི་གེ་ཀཱ་ལ་ནག ། ཀཱ་ཡ་སྐུ་
f52

༄༅། ། རྒྱ་སྐད་དང་སྔགས་དོན་ཐོར་བུ་བོད་སྐད་དུ་བཀྲོལ་བ་ཞུགས་སོ། །
སྟེ་ཚོགས་པའོ། ། ཀཱ་རུ་ཎ་ནི་སྙིང་རྗེ་སྟེ། ། ཀྭ་ཁ་ཁཱ་ཏ་ཀཱ་མ་འདོད། ། ཀཱ་རི་ཀ་ནི་ཚིག་ལེའུར་བྱས། ། ཀཱི་ལ་
ཕུར་བུ་ཀཱིརྟི་གྲགས། ། ཀུ་མུ་མཛོད་ཅིག་ཀུ་ལ་རིགས། ། ཀུ་མཱ་ར་ནི་གཞོན་ནུ་སྟེ། ། ཀུ་ཀུ་ར་ནི་ཕྱི་ཡི་མིང་། །
ཀུཎྜ་ལི་ནི་འཁྱིལ་བ་སྟེ། ། ཀེ་ལ་ཤ་ནི་གངས་ཅན་ནོ། ། ཀྲྀ་ཡ་བྱ་བ་ཀྲྀཥཱ་ནག ། གླེ་ཤ་ནི་ཉོན་མོངས་སོ། ། ཁ་
ཞེས་བྱ་བ་ནམ་མཁའ་སྟེ། ། ཁ་ན་ཀོ་དང་ཁ་ཁ་ཟོ། ། ཁཱ་ཧི་ཟོ་ཞིག་ཁོ་ལ་ཞྭ། ། ཁངྒ་རལ་གྲི་ཁེ་ཊ་ཕུབ། ། ཁ་
ཨཾ་ཀ་ནི་མཁའ་འབྱུག་གོ ། ག་ཎ་ཚོགས་ཏོ་གཙྪ་སོང་། ། ག་ག་ནམ་མཁའ་ག་ཏ་གཤེགས། ། གཎྷ་སྙིང་པོ་
གན་དྷ་དྲི། ། ག་རུ་ཌ་ནི་ནམ་མཁའ་ལྡིང་། ། གན་དྷརྦ་ནི་དྲི་ཟའོ། ། ཀ་ཛ་གླང་པོའི་སྐད་དོད་ཡིན། གུ་ཎ་
ཡོན་ཏན་གུ་ཧྱ་གསང་། ། གུ་རུ་བླ་མ་གུ་ཏ་སྦས། ། གཱ་ ཐ་ཚིགས་བཅད་གིརྟི་གླུ། ། གོ་ནི་བ་ལང་གོ་ཏཱ་
རིགས། ། གྲ་ཧ་གདོན་ཡིན་གི་ཧཾ་ཁྱིམ། ། གྷོ་ཊ་བུམ་པ་གྷོ་ཥ་དབྱངས། ། གྷཎྜ་དྲི་ཡ་བུའི་སྐད་དོད་ཡིན། །
ཙརྱ་སྤྱོད་པ་ཙ་ལ་གཡོ། ། ཙཀྲ་འཁོར་ལོ་ཙ་ཏུར་བཞི། ། ཙརྨ་ལྤགས་པ་ཙནྡྲ་ཟླ། ། ཙཎྜ་གཏུམ་པོ་ཙིཏྟ་
སེམས། ། ཙིན་བསམ་པ་ཙི་ཏ་མཚོན། ། གུ་མིག་སྟེ་ཙུ་ཌ་གཙུག། ཙི་ལུ་དགེ་ཚུལ་ཞེས་པ་སྟེ། ། ཙོ་ར་རྐུན་
པོ་ཙ་ཏུ་མཛེས། ཙ་ར་ཎ་ནི་ཞབས་སུ་གྲགས། ། ཙྪརྡ་ལྡེབ་སྦྱོར་ཙྪ་ཏྲ་གདུགས། ། ཙྪ་ཡ་གྲིབ་གནོན་ཙྪིནྡ་
གཅོད། ། ཛ་ར་རྒ་བ་ཛ་ལ་ཆུ། ། ཛ་ཡ་ཛི་ན་རྒྱལ་བའོ། ། ཛ་ཊ་རལ་བ་ཛི་ཧྭ་ལྕེ། ། ཛན་ཀ་ནི་ཤེས་པའོ། །
ཛཱ་ཏི་སྐྱེ་བ་ཛ་ཊི་བླུན། ། ཛཱ་ཡ་དྲ་བ་ཛཱི་ཝ་སྲོག ། ཛཱ་ལ་འབར་བ་ཛ་རི་སོ། ། ཊཀྐི་འདོད་པ་ཊིཀྐ་འགྲེལ། ། ་
ཀ་མཁའ་འགྲོ་ཌོ་མ་བྷ་གཡུང་། ། ཌ་མ་རུ་ནི་ཅང་ཏེའུའོ༔ ། ཏ་ཐཱ་དེ་བཞིན་ཏ་ཏྲ་དེར། ། ཏ་པ་ཏྲེ་ནི་གདུགས་
ཀྱི་མིང༌། ། ཏནྟྲ་ཞེས་པ་རྒྱུད་ཡིན་ནོ། ། ཏེ་ཛ་གཟི་བརྗིད་ཏིཥྛ་གནས། ། ཏྲི་ཤུ་ལ་ནི་རྩེ་གསུམ་སྟེ། ། ལྷུན་
གནས་དང་སྒྱུ་ལཾ་སྦོམ། ། སྦི་ནི་ར་ནི་གནས་བརྟན་ནོ། ། ད་ཤ་བཅུ་སྟེ་དནྡ་སོད་། དཎྜ་དབྱུག་པ་ད་དྷི་
ཞོ། ། དུཁ་སྡུག་བསྔལ་དགི་གཡས། ། དེ་བ་ལྷ་ཡིན་དཥཱ་འཆི། ། དྲི་བ་ཞེ་སྡང་དཱི་ཏི་གཉིས། ། དཱ་ན་སྦྱིན་པ་
དྷ་ནུ་གཞུ། ༑ དྷརྨ་ཆོས་ཏེ་དྷཱ་ཏུ་ཁམས། ། དྷཱ་ར་ཎ་གཟུངས་རྒྱུ་བ་སྤོས། ། དྷུ་ཛ་རྒྱལ་མཚན་སྐད་དོད་ཡིན། །
ན་མ ཕྱག་འཚལ་ན་བ་དགུ། ། ན་ར་མི་སྟེ་ནཱ་མ་མིང་། ། ནཱ་ཐོ་མགོན་པོ་ནཱ་ག་ཀླུ། ། ནཱ་ཡ་འདྲེན་པ་ནཱ་ད་
སྒྲ། ། ནཱ་བྷི་ལྟེ་བ་ནི་ལ་སྔོ། ། པ་ར་གཞན་ཏེ་པ་ཏི་བདག ། པ་རི་ཡོངས་སུ་པ་ཊུ་མཁས། ། པཎྜི་ཏི་ནི་མཁས་
པ་སྟེ། ། པུཎྜ་རི་ཀ་པདྨ་དཀར། ། པུ་རུ་སྐྱེས་བུ་པུ་ཏྲ་བུ། ། པུཎྜ་བསོད་ནམས་པཀྲི་བྱ། ། པྲ་ཏི་སོ་སོ་པྲ་བྷ་
འོད། ། པྲ་ཛི་ཏ་ནི་རབ་བྱུང་སྟེ། ། པྲ་མ་ཐ་ནི་དང་པོའོ། ། པྲ་ཏ་ཡི་དྭགས་པཱ་ད་ཞབས། ། པཱ་ཎི་ཕྱག་ན་པཱ་ཤ་
ཞགས། ། པཱ་ལ་སྐྱོང་བ་པཱ་པཾ་སྡིག ། པཱ་ར་ཕ་རོལ་པཱུརྦ་ཤར། ། པཱ་ཀྲྀ་ལྷུང་བཟེད་པཱུ་ཛ་མཆོད། ། པོ་ཏ་ལ་ནི་
གྲུ་འཛིན་ནོ། ། ཕ་ལ་འབྲས་བུ་ཕོ་ཊ་བཟོད། ། སྤ་ར་ཎ་ནི་འཕྲོ་བའོ། ། བ་ལ་སྟོབས་ཏེ་བ་ཧུ་མང་། ། བཛྲ་རྡོ་
153

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྗེ་བནྡྷ་འཆིང་། ། བ་རུ་ཎ་ནི་ཆུ་ལྷ་སྟེ། ། བ་ཤ་གླིང་བུ་བི་བྱུ་རིག ། བ་ཤཱ་སྣ་ཚོགས་བིགྷན་བགེགས། ། བིཥ་
ཏུ་ཁྱབ་འཇུག་བི་ར་བརྟན། ། བི་ནཱ་ཡ་ནི་འདུལ་བ་སྟེ། ། བི་ནཱ་ཡ་ཀ་ལོག་འདྲེན་ནོ། ། བི་ཛྷཱ་ཤེས་པ་བི་ཏཱ་
སླ། ། བི་མ་ལ་ནི་དྲི་མ་མེད། ། བི་ཛ་ཡ་ནི་རྣམ་པར་རྒྱལ། ། བུདྡྷ་སངས་རྒྱས་བུ་དྷི་བློ། ། བོ་དྷི་བྱང་ཆུབ་བྲོག་
ཤིང་། ། བཱི་ར་དཔའ་མོ་བྱ་རྒྱུ་སྟག། ། བྱཱ་ཀ་ར་ཎ་ལུང་སྟོན་པ། ། བྷ་ག་བཅོམ་ལྡན་བྷ་དྲ་བཟང་། ། བྷ་བ་
དངོས་པོ་བྷག་ཟ། ། བྷི་དགེ་སློང་བྷཱ་ཥ་སྨྲ། ། བྷུ་མི་ས་སྟེ་བྷི་ར་འཇིགས། ། གྷོ་མ་ས་བླ་བྷེ་ད་འབྱེད། ། བྷུ་ཏ་
འབྱུང་པོའི་སྐད་དོད་ཡིན། ། མ་ལ་དྲི་མ་མོ་མ་བདག ། མ་ཎི་ནོར་བུ་མ་ཏི་བློ། ། མ་རྒྱུ་དབུས་སྟེ་མ་ཧཱ་ཆེ། །
མ་དྷུ་སྦྲང་རྩི་མ་ཏྲ་མ། ། མོ་ས་ཤ་སྟེ་མལྕུ་འཇམ། ། མནྡཱ་སྔགས་སྟེ་མ་ནོ་ཡིད། ། མཎྜལ་ནི་དཀྱིལ་འཁོར་
སྟེ། ། མངྒལཾ་ནི་བཀྲ་ཤིས་སོ། ། མཱ་ལ་འཕྲེང་བ་མཱ་ར་སོད། མུ་དྲོ་ཕྱག་རྒྱ་མུ་ནི་ཐུབ། ། རཏེ་སྐྱེ་ཡི་འགྲོ་བ་
གཞན་དག་ལས། ། འགའ་ཞིག་སྒོང་སྐྱེས་ལ་ནི་ཐོ་བ་ཡིན། ། མེ་གྷ་སྤྲིན་ཏེ་མོ་ཧ་རྨོངས། ། མོག་ཐར་བ་མི་ཏཱི་
བྱམས། ། ཡ་དི་གལ་ཏེ་ཡ་ཐ་ཕྱིར། ། ཡགོ་གནོད་སྦྱིན་ཡུ་ག་ཤིག ། ཡན་ཐེག་པ་ཡོ་ག་སྦྱོར། ། ར་ཐ་ཤིང་རྟ་
རཀྵ་སྲུངས། །རཏྣ་རིན་ཆེན་རཀྟ་དམར། ། རཱ་ཛ་རྒྱལ་པོ་རཱ་ག་ཆགས། ། རཱ་ཧུ་ལ་ནི་སྒྲ་གཅན་འཛིན། །
རཱག་སྲིན་པོ་རུ་བ་གཟུགས། ། རུ་ཏྲ་དྲག་པོའི་སྐད་དོད་དོ། ། ལག་ཎ་ནི་མཚན་ཉིད་དེ། ། ལ་ལི་ཏ་ནི་རོལ་
བའོ། ། ལོ་ཧི་ཏ་ནི་དམར་པོ་སྟེ། ། ལོ་ཀ་འཇིག་རྟེན་ལོ་ཧ་ལྕགས། ། ལྟུ་ཧི་པ་ནི་ཉ་ཏོ་བ། ། ཝརྨ་གོ་ཆ་ཝ་ཎཱ་
སེང་། ། ཝཀ་གསུང་སྟེ་ཝཱ་ར་འཁོར། ། ཤ་ར་ཎ་ནི་སྐྱབས་ཀྱི་མིང་། ། ཤ་རི་རམ་ནི་སྐུ་གདུང་ངོ་། ། ཤཱསྟི་སྟོན་
པ་ཤན་ཏ་ཞི། ། ཤཱཙཱི་བསྟན་བཅོས་ཤུ་ལ་རྩེ། ། ཤཱི་ལ་ཚུལ་ཁྲིམས་ཤི་རྒྱུ་མྱུར། ། ཤ་ས་ན་ནི་བསྟན་པ་ཡིན། །
ཤཱ་ར་དབང་ཕྱུག་ཤཱ་ཏ་དཀར། ། ཤུ་ན་ཁྱི་སྟེ་ཕྱི་མ་སྔོ་། ། ཐུ་མི་ཎ་ནི་དགེ་སྦྱོང་སྟེ། ། ཐུ་ཝ་ཀ་ནི་ཉན་ཐོས་
སོ། ། ཤཊ་ནི་དྲུག་སྟེ་ཤཎྜ་ཚལ། ། སརྦ་ཐམས་ཅད་སརྦ་སྦྲུལ། ། སཏྱ་བདེན་པ་སོལྟ་བདུན། ། སངྒ་དགེ་
འདུན་ས་ག་ཆགས། ། ས་མྱཀ་ཡང་དག་ས་མ་མཉམ། ། སཾ་པོ་ཏ་ནི་འཁོར་བ་སྟེ། ། སཱ་མཱ་ཛ ནི་འདུས་
པའོ། ། སི་ཏ་དཀར་པོ་སིང་ཧ་སེང་། ། སིདྷ་གྲུབ་པའི་མིང་ཡིན་ལ། ། སཏཱ་སེམས་དཔའ་མ་སེམས་ཅན་
ནོ། ། སམྦྷ་ར་ནི་རྒྱས་པ་སྟེ། ། སམ་པ་ར་ནི་བདེ་མཆོག་གོ { སུ་ཁ་བདེ་བ་སུ་ར་ཆང་། ། སུ་རི་ཏ་ནི་ཤིན་ཏུ་
དབྱེས། ། སུ་ག་ཏ་ནི་བདེ་བར་གཤེགས། ། སམ་བྷོ་ག་ནི་ལོངས་སྤྱོད་རྫོགས། ། ས་མཱ་དྷི་ནི་ཏིང་འཛིན་ནོ། །
སཱ་ཧ་སུ་ནི་སྟོང་ཕྲག་སྟེ། ། སྣ་ག་ར་ནི་རྒྱ་མཚོའོ། ། སུརྱ་ཉི་མ་སཱུ་ཏྲ་མདོ། ། ས་མ་ཁྱ་གྲངས་མེད་སེ་ན་སྡེ། །
ས་མནྟ་ནི་ཀུན་ནས་སྟེ། ། ས་མུ་དྲ་ནི་རྒྱ་མཚོའི་མིང་། ། སཱ་སྟེ་བདེ་ལེགས་སུ་ར་དབྱངས། ། སྭ་བྷ་ཝ་ནི་རང་
བཞིན་ནོ། ། ཧ་རི་འཕྲོག་བྱེད་ཧ་ཡ་རྟ། ། ཧ་སྟ་ལག་པ་ཧ་ནི་བསྣུན། ། ཧཱ་ས་བཞད་པ་ཧེ་ཏུ་རྒྱུ། ། ཧྲི་ད་ཡ་ནི་
154

༄༅། ། རྒྱུ་སྐྱེད་དང་སྔགས་དོན་ཐོར་བུ་བོད་སྐད་དུ་བཀྲོལ་བ་ཞུགས་སོ། །
སྙིང་པོའོ། ། ག་ར་འགྱུར་བག་ཡི་ཟེད། ། གནྟེ་བཟོད་པ་གླེཏྲ་ཞིང་། ། གློ་བྷ་ཡ་ནི་བསྐྱོང་བ་སྟེ། ། དེ་སོགས་
གཞན་ཡང་ཤེས་པར་བྱ། ། གཞན་ཡང་། ། ཨེ་ཀ་གཅིག་ཡིན་དཱི་ཏི་གཉིས། ། ཏྲ་ཡ་གསུམ་སྟེ་ཙ་ཏུར་བཞི། །
པཉྩ་ལྔ་ཡིན་ཁཎྜ་དྲུག ། སཔྟ་བདུན་ནོ་ཨཋ་བརྒྱུད། ། ན་བ་དགུ་སྟེ་ད་ཤ་བཅུ། ། ང་ཤ་ཨེ་ཀ་བཅུ་གཅིག་
ལ། ། དཱི་ཏ་ད་ཤ་བཅུ་གཉིས་སྟེ། ། ཏུ་ཡོད་ཤ་བཅུ་གསུམ་མོ། ། དེ་བཞིན་གཞན་ལ་རིགས་འགྲེ་སྦྱོང་། བི་ཤ་
ཉི་ཤུ། པི་ཤ་ཏི་ཏ་མ ཉི་ཤུ་ཐ་མ་པ། ཁྲོ་ཤ སུམ་ཅུ། ཏཱི་ཤ་ཏི་ཏ་མ སུམ་ཅུ་ཐམ་པ། ཤ་ཏ་ཏ་མ བརྒྱ་ཐམ།
ས་ཧ་སྲ་ཏ་མཿ སྟོང་ཕྲག ། ཀོ་ཊི་ཏ་མ བྱེ་བ་ཕྲག ། ལཀྵ་ཏ་མཿ འབུམ་ཕྲག་གོ ། བུདྷ་སངས་རྒྱས། དྷརྨ་
ཆོས། སངྒ་དགེ་འདུན། གུ་རུ་བླ་མ། སམཱ་དཱན་ཡི་དམ། ཨཱ་ཙརྱ་སློབ་དཔོན། ཨུ་པ་དྷུ་ཡ་མཁན་པོ། ཤི་།
སློབ་མ། ཚོ་དྲ་གྲྭ་བ། སྲ་ཝ་ཀ ཉན་ཐོས། བྷིཀྵ། དགེ་སློང་། སྦ་བི་ར། གནས་བརྟན། བྷིག་ཎི་དགེ་
སློང་མ། བི་ན་ཡ། འདུལ་བ། སཱུ་ཏྲ་མདོ། ཨ་གྷི་མངོན་པ། སཾ་ཊ་ཀ་སྡེ་སྣོད། པྲ་བ་ཙ་ན་གསུང་རབ།
མཎཱ་སྔགས། ཏན་རྒྱུད། ཀྲི་ཡ་ཏན། བྱ་རྒྱུད། ཙརྱ་སྤྱོད། ཡོ་ག་རྣལ་འབྱོར། ཡོ་ག་ཨ་ནུ་ཏ་ར་རྣལ་འབྱོར་
བླ་མེད། དེ་བ་ལྷ། ནཱ་ག་ཀླུ། ཨ་མུ་རེ་ལྷ་མིན། ཡཀྵ། གནོད་སྦྱིན། རཀྵ་སྲིན་པོ། གནྡྷ་རྦ་དྲི་ཟ། ག་རུ་ཌ་
ནམ་མཁའ་ལྡིང་། ཀིན་ཙ་ར་མིའམ་ཅི། མོ་ཧ་ར་ག་ལྟོ་འཕྱེ་ཆེན་པོ། མ་ནུ་སྐྱུ་མི། ཨ་མ་ནུ་ཏུ་མི་མ་ཡིན།
ཨིནྡྲ་དབང་པོ། ཨགེ་མེ་ལྷ། ཡ་མཱ་གཤིན་རྗེ། ནེར་ར་ཏེ་བདེན་བྲལ། ཝ་རུ་ཎི་ཆུ་ལྷ། ཝཱ་ལ་ཝ་རླུང་ལྷ། ཀུ་
བེ་རཱ་ལུས་ངན། ཨཱི་ཤནཱ་དབང་ལྡན། བྲ་ཧྥ་ཚངས་པ་སུ་རྩྭ་ཉི་མ། ཙནྡ་ཟླ་བ། སྲི་ཐི་ཝཱིང་ས་ལྷ། ཧ་རི་ཏེ་
འཕྲོག་མ། པུ་རུ་ཥ་སྐྱེས་པ། ལྕི་བུད་མེད། པི་ཏྲ་ཕ། མ་ཏྲ་མ། བུ་ཏྲ་བུ། དུ་ཧི་ཏྲ་བུ་མོ། བ་དྷུ་གནའ་མ།
དམཱ་ཆུང་མ། ན་ལེནྡྲ་མི་དབང་། སེ་ནི་སྡེ་བ། ཀརྨི་ར་དཔོན་མོ། ཋསྐུར་ནང་སོ། ནདྷི་ཀ་དཔོན། སུ་ཚྭ་ར་
མཛའ་བོ། ས་བ་གཡོག དཱ་པ་འབངས། སཱ་མི་རྗེ་བོ། བྲ་པ་ར་ཀ་རབ་འབྱམས་པ། ད་ཤ་ཀྲིཙྪ་དཀའ་བཅུ་
བ། གུ་རུ་ཨུཏྟ་མ་བླ་མ་མཆོག སརྦ་ཛྙཱ་ཐམས་ཅད་མཁྱེན་པ། བི་བྷུ་ཁྱབ་བདག པྲ་བྷུ་མངའ་བདག ཤ་ཝ་
རི་རི་ཁྲོད་པ། མ་ཧོཏྟ་ར་གོང་མ་ཆེན་པོ། ཡུ་བ་རཱ་ཛ་རྒྱལ་ཚབ། ཤི་ར་མགོ ། ཀེ་ཤ་སྐྲ། ལ་ལཱ་ཊ་དཔྲལ་བ།
ནི་ཏྲ་མིག ཙཀྵ། ཐོ་ཏྲ་རྣ་བ། བྷཱ་ཎ་སྣ་ན་སི་ཀ མུ་ཁ་ཁ། དནྟ་སོ། ཛི་ཧཱ་ལྕེ། ཀཱ་ཡ་ལུས། གྲྭ་པ་མགྲིན་པ།
མ་ནོ་ཡིད། བིཙཱ་རྣམ་ཤེས། བཱ་ཧུ་དཔུང་བ། ཨུར་བྲང་། ཧ་སྟ་ལག་པ། ཨུརྒྱུ་ཟ་མཐེ་བོང་། ཏ་རྫ་ན་མཛུབ་
མོ། མ་དྷུ་མོ་གུང་མོ། ཨ་ནཱ་མིངྒཱ་མིང་མེད། ཀ་ནི་ཀླུ་མཐེའུ་ཆུང་། ཀ་ཊི་རྐང་པ། ཛ་ནུ་པུས་མོ། ཛ་གྲུ་བྱིན་
པ། པཱ་ད་རྐང་པའམ་ཞབས། སཱ་ཡུ་རྐུབ། སེ་ལ་རླིག་པ། ལིང་ག་རྟགས་སམ་མཇེ། ལདྷཱ་མོ་མཚན། ཡོ་ནི།
སྐྱེ་གནས། མལྟ་ཀ་ཀླད་པ། རུ་དྷི་ར་ཁྲག ཤུ་ཏྲེ་ཁུ་བ། ཝས་ཏྲ་གོས། མོ་ཛ་ལྷམ། པུ་སྟ་ཀ་དཔེ་ཆ། ཙཱ་བ་
155

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ར་ཆོས་གོས། ནི་བརྡ་ནི་གདིང་བ། ཁཎྜ་རལ་གྲི་ ཨཱ་ས་ན་གདན། ཁེ་ཊཱ་གྲི། མ་སི་སྣག་ཚ། ལེ་ཁ་ནི་རྒྱུ་
གུ ༑ ཀཱ་ཀ་ཏ་ཤོ་གུ། ཕེ་ཏ་ཕུབ། ཤུ་ལ་མདུང་། ཤ་ར་མདའ། དྷ་ནུ་གཞུ། དྷུ་སུ་དངུལ། སུ་ཝརྞ་གསེར།
བེ་རོ་ཙ་གཡུ། མུཀྟི་ཀ་མུ་ཏིག པྲ་བ་ལ་བྱི་རུ། ནི་ལ་མུ་མེན་ནམ་སྤོ། རཱ་མ་ཟངས། ཀི་བ་མཁར་བ། ཤི་ཁ་
དུང་། ལོ་ཧ་ལྕགས། གཱར་ཁང་བ། ཀླུ་ཊ་ཞིང་། དྷཱ་ན་ནོར། བཱ་སུ། ཨ་ཤུ་རྟ། པྲ་མ་ར་མཛོ། པེ་སར་
དྲེའུ། ཙ་མ་ར་གཡག ཨེ་ཌ་ལུག ། ཙྪ་ར་ར། མྲྀ་ག་རི་དྭགས། ན་བ་་ཏ་མར་གསར། ཨཱ་རཱཏཱ་ཐུང་། ས་
ཏུ་རྩམ་པ། སུ་རའམ་ལ་བྱ་ཆང་། གུ་ཌ་འོ་མ། ། ཛ་མ་ནས། མཱ་ཥ་སྲན་མ། གོ་དྲུ་མ་གྲོ། ཀ་ཥཱ་པཱ་ན་ཇ།
ཕ་ལ་བཟང་། ནིརྡ་ངན། སུ་ཁ་བདེ། ཤརྨ་སྐྱིད། ཀཱ་ཡ་མཱུ་ལེ། སྐུ་དྲུང་དུ། བྲ་ཏ་སྤྱན་སྔར། བོ་ཁྲོ་སྙན་དུ།
པཱ་ཎོ་ཕྱག་ཏུ། པྲ་ཤ་རཿ ཞུ་བ། ས་མརྨི་ཏཾ ཕུལ་བ། པྲ་ཥ་ཏཾ། སྤྲིངས་པ། ཨཱ་ཤ་ཏུཾ། ངོ་མཚར། ཨཏྨ་ ཏ་
རྨད་བྱུང་ཨུཏྟ་མ་མཆོག པྲ་རབ་བ་ར། སམྦི་ ཏ་ཀུན་རྫོབ། བ་ར་མརྦ་དོན་དམ། ཁེ་ཡརྦ་དྲང་དོན། ནི་ཏཱ་
རྨ་ངེས་དོན། དྷམཱ་ཏ་ཆོས་ཉིད། དྷཱ་ཏུ་དབྱིངས། ཤུ་ནྱ་ཏཱ་སྟོང་ཉིད། ཨུ་དཱ་ར་རྒྱ་ཆེ་བ། རུ་ཥ་བ་ཏྱཾ དགལ་
ལྡན་དུ༔ སུ་ཁ་བ་ཏཱི བདེ་བ་ཅན་དུ། དེ་བ་ལྷུ་མི་ལྷས། དེ་བ ལྷ། དེ་བོ་ལྷ་དག དེ་བཱ༔ ལྷ་རྣམས། དེ་བི་
ལྷལ། དེ་ཝན། ལྷ་རྣམས་ལ། དེ་བེ་ན་ལྷ་ཡིས། དེ་བཱ་ཧཱུཾ་ལྷ་དག་གིས། དེ་བི ལྷ་རྣམས་ཀྱིས། དེ་པཱ་ཡ་ལྷའི་
ཆེད། དེ་བ་བྷོ་ལྷ་དག་གི་ཆེད། དེ་བེ་ཧཱུྃ༔ ལྷ་རྣམས་ཀྱི་ཆེད། དེ་བཱ་ཏ་ལྷ་ལས། དེ་བཱ་ཧཱུཾ་ལྷ་དག་ལས། དེ་པེ་
9 ལྷ་རྣམས་ལས། དེ་བ་སྱ་ལྷའི། དེ་བ་ཡོ་ལྷ་དག་གི ། དེ་བཱ་ནཾ་ལྷ་རྣམས་ཀྱི། དེ་པེ་ལྷ་ལ། དེ་བ་ཨོ ལྷ་
དག་ལ། དེ་བ་ཏུ་ལྷ་རྣམས་ལ། ཧེ་དེ་བ་ཀྱེ་ལྷ། ཧེ་དེ་བེ་ཀྱེ་ལྷ་དག་ཧོ་ང་བཱཀྱེ་ལྷ་རྣམས་སོ། །
གཞན་ཡང་། ཏདྱ་ཐཱ། འདི་ལྟ་སྟེ། ཨོཾ་མུ་ནེ་མུ་ནེ་མ་ཧཱ་མུ་ནུ་ཡེ་སྭཱ་ཧཱ། ཐུབ་པ་ཐུབ་པ་ཐུབ་པ་ཆེན་པོ་
ལ་གཞི་ཚིགས། ཏདྱ་ཐཱ། ཨོཾ་བྷི་ཥ་ཛེ་གྷོ་ཥ་ཎྱེ་མ་ཧཱ་བྷེ་ཥ་ཛེ་རཱ་ཛཱ་ས་མུངྒ་ཏེ་སྭཱ་ཧཱ། སྨན་པ་སྨན་པ་སྨན་པ་ཆེན་
པོ་སྨན་པའི་རྒྱལ་པོ་ཡང་དག་པར་འཕགས་ཏེ་འགྲོ་ལ། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་ཏེ་པཱ་ར་སངྒ་ཏེ་བོ་དྷི་སྭཱ་
ཧཱ། སོང་མ་སོང་མ་ཕ་རོལ་ཏུ་ཡང་དག་པར་སོང་མ་བྱང་ཆུབ། ཨོ་གློ་བྷུ ། མི་འཁྲུགས་པ། ཨ་མི་ཏཱ་བྷཱ་ཡ་
འོད་དཔག་མེད། ན་མོ་སུ་མ་ཏི་ཀིརྟི་ཡ་བློ་བཟང་གྲགས་པ་ལ་འདུད། ཨོཾ་ཨ་ར་པ་ཙ་ན་དྷཱི འགྲོ་བ་སྨིན་པར་
བྱེད་པའི་བློ། ཨོཾ་ཝཱ་གཱི་ཤྭ་རི་མུཾ༔ ངག་གི་དབང་ཕྱུག ཨོཾ་ཝཱ་ཀྱེ་དཾ་ན་མ༔ ངག་སྩོལ་ལ་འདུད༔ ཨོཾ་ཨཱརྱ་མཻ་ཏྲི་སྭཱ་ཧཱ།
འཕགས་པ་བྱམས་པས། ན་མོ་ལོ་ཀེ་ཤཱ་ཡ། འཇིག་རྟེན་དབང་ཕྱུག་ལ་འདུད། ཨ་བ་ལོ་ཀེ་ཏེ། སྤྱན་རས་
གཟིགས། ཨོཾ་མ་ཎི་པད་མེ་ཧཱུྃ། ཀྱི་ནོར་བུ་བརྨེ། ཨོཾ་བཛྲ་པཱ་ཎི་ཧཱུྃ། ཕྱག་ན་རྡོ་རྗེ། ༀ་ཙཎྜ་མ་ཧཱ་རོ་ཥ་ཎ་ཧཱུྃ་
ཕཊ། གཏུམ་པོ་འཇིགས་བྱེད་ཆེན་པོ། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། སྒྲོལ་མ་སྡུག་བསྔལ་ལས་སྒྲོལ་མ། ཨོཾ་མཱ་
156

༄༅། ། རྒྱ་སྐད་དང་སྔགས་དོན་ཐོར་བུ་བོད་སྐད་དུ་བཀྲོལ་བ་ཞུགས་སོ། །
རཱི་ཙྪི་སྭཱ་ཧཱ། འོད་ཟེར་ཅན་མ། ཨོཾ་མི་ཤཱ་ཙི་པཎ་ཤ་ཝ་ར་སརྦ་ཛུ་ར་པྲ་ཤུ་མ་ན་ཡེ་སྭཱ་ཧཱ། ཤ་ཟ་རི་ཁྲོད་ལོ་མ་ཅན་
རིམས་ཐམས་ཅད་ཞི་བའི་ཆེད་དུ། ཨོཾ་མ་ཎི་དྷ་རི་བཛཱི་ཎི། ནོར་བུ་འཛིན་པ་རྡོ་རྗེ་ཅན། མ་ཧཱ་པྲ་ཏེ་ས་རེ་ཧཱུཾ་ཧཱུཾ་
ཕཊ་སྭཱ་ཧཱ། སོ་སོར་འབྲང་བ་ཆེན་མོ། ཨོཾ་པདྨོ་རྞཱི་ཥ་བི་མ་ལེ་ཧཱུཾ་ཕཊ། པད་མ་གཙུག་ཏོར་དྲི་མེད་མ། ཨོཾ་ན་མོ་
བྷ་ག་ཝ་ཏེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པར། ཨ་བ་རི་མི་ཏ་ཨཱ་ཡུཛྙཱ་ན་སུ་བི་ནི་ལྕི་ཏ་ཏེ་
ཛོ་རཱ་ཛཱ་ཡ། ཡང་དག་པར་རྫོགས་པའི་སངས་རྒྱས་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམས་པར་ངེས་པའི་
གཟི་བརྗིད་ཀྱི་རྒྱལ་པོ་ལ་ཕྱག་འཚལ་ལོ། ། འདི་ལྟ་སྟེ། བསོད་ནམས་གཉིས། བསོད་ནམས་ཆེན་མོ་བསོད་
ནམས་དཔག་མེད་པ་བསོད་ནམས་དང་ཡེ་ཤེས་ཀྱི་ཚོགས་དཔག་མེད་ཉེ་བར་བསགས་མ། འདུ་བྱེད་ཐམས་ཅད་
ཡོངས་སུ་དག་པའི་ཆོས་ཉིད་མ་ནམ་མཁར་འཕགས་མ་རང་བཞིན་རྣམ་དག་ཏ་ཐཱ་ག་ཏཱ་ཡ། ཨདྷ་ཏེ་སམྱཀྑཾ་བུད་
དྷཱ་ཡ། ཏདྱ་ཐཱ། ཨོཾ་པུ་ཎེ་པུ་ཎེ། མ་ཧཱ་པུ་ཎེ། ཨ་བ་རི་མི་ཏ་པུ་ཎེ། ཨ་པ་རི་མི་ཏ་བུ་ཎྱ་ཛྙཱ་ན་སཾ་བྷ་རོ་བ་ཙི་ཏེ།
ཨོཾ་སརྦ་སཾ་སྐུ་རི་པ་རི་ཤུདྷ་དྷརྨ་ཏེ། ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དྷེ་མ་ཧཱ་ན་ཡ་བ་རི་ཝཱ་རེ་སྭཱཧཱ། མ་ཚུལ་
ཆེན་པོས་ཡོངས་སུ་བ་བསྐོར་མ། ཨོཾ་ཨ་མཱ་ར་ཎི་ཛི་ཝནྟི་ཡེ་སྭཱཧཱ འཆི་བ་མེད་པའི་སྲོག་ལྡན་མ་ལ། ན་མོ་པི་བ་
བྱེ་ནི། རྣམ་གཟིགས་ལ་ཕྱག་འཚལ་ལོ། ། ཤི་ཁེ་ནེ་བི་ཤུ་བྷུ་ཛོ་ཀ་ཀུ་ཙྪན་ཏཱ་ཀ་ན་ཀ་མུ་ནེ་ཀཱ་ཤུཔཱ་ཡ། གཙུག་
ཏོར་ཅན་ཐམས་ཅད་སྐྱོབ་ལོག་པར་དད་སེལ་གསེར་ཐུབ་འོད་སྲུང་ལ། ན་མོ་རནྟ་ཏྲ་ཡཱཡ། ཨོཾ་ཀཾ་ཀ་ནི་ཀཾ་ཀ་ནི།
རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པཱ་རི་ཎི་མེ་སརྦ་
སཏུ་ནཉྩ་སྭཱ་ཧཱ། ཨོཾ་ན་མོ་བྷ་ག་ཝ་ཏེ། ཕྱག་འཚལ་བཅོམ་ལྡན་འདས། ངན་སོང་ཐམས་ཅད་ཡོངས་སུ་སྦྱོང་
བའི་རྒྱལ་བོ། སརྦ་དུརྒ་ཏེ་བ་རི་ཤོ་དྷ་ན་རཱ་ཛཱ་དཀོན་མཆོག་གསུམ་ལ་ཕྱག་འཚལ་ལོ། ། སྡིག་པ་རྣམས་སྡིག་པ་
རྣམས། སྲེགས་སྲེགས། ཆོད་ཆོད། སྐྲག་པར་གྱིས་གཉིས། སོ་སོར་ཆོམས་གཉིས། བདག་དང་སེམས་ཅན་
ཐམས་ཅད་ཀྱི་ལས་གཅིག་ནས་གཅིག་ཏུ་བརྒྱུད་པ་ཐམས་ཅད། ཡ། ཏ་ཐཱ་ག་ཏཱ་ཡ། ཨརྡ་ཏེ་སམྱཀྱི་བུད་དྷ་ཡ།
ཏདྱ་ཐཱ། འདི་ལྟ་སྟེ། ཨོཾ་ཤོ་དྷ་ནི་ཤོ་དྷ་ནི། སརྦ་པཱ་པཾ་བི་ཤོ་དྷ་ནེ་ཤུདྡྷེ་བི་ཤུདྡྷེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ནི་སྭཱ་
ཧཱ། ཨོཾ་བཛྲ་སཏྭ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་བ་ཏིཥྛ། དེ་རྟོ་མེ་བྷ་ཝ་པོ། དེ་བཞིན་གཤེགས་པ།
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ། སྦྱོང་མ་སྦྱོང་མ། སྡིག་པ་ཐམས་ཅད་རྣམ་པར་སྦྱོང་མ།
ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་མ་གཞི་ཚུགས། རྡོ་རྗེ་སེམམ་དཔའ་དམ་ཚིག རྗེས་སུ་སྤྱོད་པ། རྡོ་
སེམས་དཔའ་དེའི་ཉིད་ཀྱིས་ཉེ་བར་གནས། བདག་བརྟན་པར་བརྗོད། སུ་ཏོ་ཁྱོ་མེ་བྷ་ཝ། བདག་ལ་ཤིན་ཏུ་
དགེས་པར་མཛོད། སུ་པོ་ཁྱོ་མེ་བྷ་བ། བདག་ལ་ཤིན་ཏུ་རྒྱས་པར་མཛོད། ཨ་ནུ་རཀྟོ་མེ་བྷ་བ། བདག་ལ་རྗེས་
157

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སུ་ཆགས་པར་མཛོད། སརྦ་སིད་དྷི་མེ་པྲ་ཡ་ཙྪ། བདག་ལ་དངོས་གྲུབ་ཐམས་ཅད་སྩོལ། སརྦ་ཀརྨ་སུ་ཙ་མེ་ཙི་
ཙཱ། ལས་ཐམས་ཅད་ཀྱང་བདག་སེམས་ལ། ཤེ་ཡ ཀུ་རུ་ཧཱུཾ། དགེ་ལེག་སུ་མཛོད། ཧ་ཧ་ཧ་ཧ་ཧོ༔ བྷ་ག་ཝན་
སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེར་བདག་མ་འདོར།
བཛེ་བྷ་བ། རྡོ་རྗེ་ཅན་མཛོད། མ་ཧཱ་ས་མ་ཡ་ས་ཏཱ་ཨཱཿ དམ་ཚིག་སེམས་དཔའ་ཆེན་པོ། ཨོཾ་བཛྲ་ཨ་མྲྀ་ཏ་ཀུཎྜ་ལི་
ཧ་ན་ཧ་ན་ཧཱུྃ་ཕཊ། རྡོ་རྗེ་བདུད་རྩི་འཁྱིལ་པ་བསྣུན་བསྣུན། ཨི་དཾ་གུ་རུ་རཎྜ་མཎྜ་ལ་ཀཾ་ནིརྱ་ཏ་ཡཱ་མི། བླ་མ་
རིན་པོ་ཆེ་དང་དཀྱིལ་འཁོར་བ་ལ་འདི་དབུལ་བར་བགྱི་འོ། ། ཨོཾ་ཡེ་དྷརྨཱ་ཧི་དུ་པྲ་བྷ་ཝ། སོགས་ནི། ཆོས་
རྣམས་ཐམས་ཅད་རྒྱུ་ལས་བྱུང༌། ། ཞེས་སོགས་ཡིན་ནོ། ། ཨོཾ་བཛྲ་ཡཀྵ་ཧཱུཾ། རྡོ་རྗེ་གནོད་སྦྱིན། ཨོཾ་བཛྲ་ཨ་ན་
ལ་ཧ་ན་ད་ཧ་པ་ཙ་མ་ཐ་བྷཉྩ་ར་ཎ་ཧཱུྃ་ཕཊ། རྡོ་རྗེ་མེས་བསྣུན་སྲེགས་ཆོས་ཚོམ་ཐུལ་ཞེས་པའོ། ། ཨོཾ་ཨ་ཀཱ་རོ་མུ་
ཁཾ་སརྦ་དྷརྨ་ཎཾ་ཨདྱ་ནུ་ཏྲ་སྣ་ཏྭཱཏི། ཨ་ཞེས་བྱ་བ་ནི་མ་སྐྱེས་པའི་ཕྱིར་ཆོས་ཐམས་ཅད་སྒོའོ། ། ཨོཾ་སྭ་བྷཱ་ཝ་
ཤུདྡྷ༔ རང་བཞིན་དག་པའི་སརྦ་དྷརྨཱ སྭ་བྷཱ་བ་ཤུ་དྷོཉ་ཧཾ། ཆོས་ཐམས་ཅད་རང་བཞིན་གྱིས་དག་པའོ། ། ན་
མ་སྶརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷུ༔ དེ་བཞིན་གཤེགས་པ་ཐམས་ཅད་ལ་སྒོ་སྣ་ཚོགས་ནས་ཕྱག་འཚལ་ལོ། ། སརྦ་
ཐཱ་ཁཾ་ཨུངྒ་ཏེ་སྤ་ར་ཎི་ཧ་མོ། རྣམ་པ་ཐམས་ཅད་དུ་ནམ་མཁར་འཕགས་ཤིང་ཁྱབ་པ་འདི་ནམ་མཁའི་དབྱིངས་སུ།
བག་པ་ན་ཁཾ། གྲི་དྷྱ་དི་པ་ལིནྟོ་ སྭཱ་ཧཱ། ཊཀྐི་ཛ། འདོད་པ། གཏོར་མ་འདི་ཟུང་། ན་མསྶརྦ་ཏ་ཐཱ་ག་ཏ། ཨ་
ཝ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུྃ། དེ་བཞིན་གཤེགས་པ་ཐམས་ཅད་ཀུན་ནས་གཟིགས་ལ་འདུད། ཡང་དག་
རྒྱུས་ཡང་དག་རྒྱས་པ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། དེ་བཞིན་གཤེགས་པ་ཐམས་ཅད་
ཀྱིས་མངོན་པར་དབང་བསྐུར་བའི་དམ་ཚིག་དཔལ་གྱི་ཕྱིར་དུ། ཨོཾ་ག་རུ་ཌ་ཧཾ་ས་ཧེ་ཙ་ལེ་ཙ་ལེ་སྭཱ་ཧཱ། ནམ་
མཁའ་ལྡིང་གི་རྒྱལ་པོ་གཡོ་བ་གཡོ་བ། ༀ་བ་ཤུ་ཝ་ཎ་ཡ་སྭཱ་ཧཱ། རྣམ་ཐོས་སྲས་ལ། བི་ཤ་མ་ཎ་ངལ་སོས་པོ། །
ཛམྦྷ་ལ་ཛ་ལེནྡྲ། རྨུགས་འཛིན་དབང་པོ། ། བཱ་སུ་དྷ་རི། ནོར་རྒྱུན་མ། བྷཱུརྞ་བྷ་དྲ། གང་བ་བཟང་པོ། མ་
ཎི་བྷ་དྲ། ནོར་བུ་བཟང་པོ། ནས་པཉྩི་ཀ ལྔ་རྩེན། པི་ཙི་ཀུཎྜ་ལི། འཇམ་པོ་འཁྱིལ་བ། འི་བར་རོ། ། ན་
མོ་ཧྥུ་ཨཱ་ཡུཛྙཱ་ན་དྷཱི ཨཱ་རོ་ལི་ཀ་ཧཱུྃ་ཧི ཚེ་དང་ཡེ་ཤེས་འཁོར་བ་འཇིག ཨ་བ་ར་མི་ཏ་ཨཱ་ཡུཛྙཱ་ན། ཚེ་དང་ཡེ་ཤེས་
དཔག་ཏུ་མེད་པ། བཻ་རོ་ཙ་ན་ཨཱ་ཡུཛྙཱ་ན་སིད་དྷི་ས་མ་ཡེ། རྣམ་པར་སྣང་མཛད་ཚེ་དང་ཡེ་ཤེས་དངོས་གྲུབ་དམ་
ཚིག་ལ། བཛྲ། རྡོ་རྗེ། རཏྣ། རིན་ཆེན། པདྨེ། པད་མ། ཀཆ་། ལས། སརྦ་ལོ་ཀི་ཏེ། ཀུན་གཟིགས།
གུ་ཎ། ཡོན་ཏན། ཨ་ཙ་ལ། མི་གཡོ་བའོ། ། ཨོཾ་སརྦ་བིད་སརྦ་ཨཱ་ཝ་ར་ཎཱ་བི་ཤེ་དྷ་ན་ཧ་ན་ཧ་ན་ཧཱུྃ་ཕཊ།
ཐམས་ཅད་རིག་པ་སྒྲིབ་པ་ཐམས་ཅད་རྣམ་པར་སྦྱོང་བསྣུན། བུད་དྷ་ལོ་ཙ་ནི། སངས་རྒྱས་སྤྱན་མ། ཨཱ་མ་ཀི།
158

༄༅། ། རྒྱ་སྐད་དང་སྔགས་དོན་ཐོར་བུ་བོད་སྐད་དུ་བཀྲོལ་བ་ཞུགས་སོ། །
བདག་གི་མ། པཎྜ་རི། གོས་དཀར་མོ། ། ཏཱ་རེ། སྒྲོལ་མ། བཛྲ་སཏྭ། རྡོ་རྗེ་སེམས་དཔའ། ནས་བཛྲ་
གྷཎ། རྡོ་རྗེ་དྲིལ་བུ་སྟེ་འབེབས་པའོ། ། ཀལྤ་བྷ་དྲ། བསྐལ་བཟང་། ཤ་ཝ་ཀ ཉན་ཐོས། པྲ་ཏྱཱཀ རང་
རྒྱལ། ཀྲོ་དྷ། ཁྲོ་བོ། ལོ་ཀ འཇིག་རྟེན་པའོ། ། ཡ་མ་རཱ་ཛ་ནི། གཤིན་རྗེའི་རྒྱལ་པོ། ། ས་ནི་དེ། དོ་ནི་
ཆོས། མེ་ནི་བདག་ལ། ཡ་ནི་གང་། ཡ་མེ་ནི། གཤིན་རྗེ་མོ། ། དོ་ནི་ཆོས། རུ་ཎ་དགྲ ། ཡོ་ད་ཡ་ནི། མི་
འབྱུང་བར། ཡ་ནི། གང་ཞིག ཡོ་ནི། སྐྱེ་གནས། རཱ་ཡ་ནི། རྟེན། ཀྱེ་ཡ་ནི། ཟད་བྱེད། ཡཀྵེ་ནི།
གནོད་སྦྱིན་མོ། ཡཙྪ་ནི། གང་ཡང་། ནཱི་ར་མ་ཡ་ནི། འཁྲུལ་བར་ཕྱིས་ཤིག་པའོ། ། དེ་ཡང་། གཤིན་རྗེའི་
རྒྱལ་པོ་དེ་ཆོས་བདག་ལ་གང་། ། གཤིན་རྗེ་མོ་ཆོས་དགྲ་ཡང་མི་འབྱུང་བར། ། གང་ཞིག་སྐྱེ་གནས་རྟེན་ནི་ཟད་
བྱེད་པ། ། གནོད་སྦྱིན་མོ་ནི་གང་ཡང་འཁྲུལ་བར་གྱིས། ། ཞེས་པ་སྟེ། དོན་འགྱུར་བྱས་ན་མི་འདྲ་བ་ཞིག་
འབྱུང་ངོ་། ། དྭི ཀྟིའི་དོན་ནི། འཕྲོག་བྱེད་མཆེ་བ་རྣམ་པར་གཙིགས་པའི་ཞལ་ཅན་ལ། ཡ་མཱནྟ་ཀ་ནི།
གཤིན་རྗེ་མཐར་བྱེད། བཛྲ་བེཏ་ལི་ཨཱ་གཙྪ་ཨཱ་གཙྪ་ནི། རྡོ་རྗེ་རོ་ལངས་མ་ཚུར་བྱོན་ཚུར་བྱོན། ཛི་ན་ཛིཀ
ནས་མོ་ཧ་ར་ཏི། འི་བར་ནི། རྒྱལ་བས་རྒྱལ། རིན་ཆེན་འཆང་། པདྨ་འཆང་། ཤེས་རབ་འཆང་། ཐོ་བ་
འཆང་། དབྱུག་པ་འཆང་། པདྨ་འཆང་། རལ་གྲི་འཆང་། གཏི་མུག་དགའ་མ ནས་རྡོ་རྗེ་དགའ་མའོ། །
ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུ་ཧཱུྃ་ཕཊ། དཔལ་ཁྲག་འཐུང་། ཌཱ་ཀི་ནཱི་ཛཱ་ལ་སམྦ་རཾ། མཁའ་འགྲོ་དྲ་བ་སྡོམ། བཛྲ་
བི་རོ་ཙ་ནི། རྡོ་རྗེ་རྣམ་པར་མཛད། སརྦ་བུདྡྷ་ཌཱ་ཀི་ནི་ཡེ་བཛྲ་ཝརྞ་ནཱི་ཡེ། སངས་རྒྱས་ཀུན་གྱི་མཁའ་འགྲོ་མ་རྡོ་
རྗེ་རིགས་ལྡན་མ། བཛྲ་ཝཱ་ར་ཧི། རྡོ་རྗེ་ཕག་མོ། ཌཱ་ཀི་ནཱི། ནས་ཡ་མ་མ་ཐ་ནཱིའི་བར་ནི། མཁའ་འགྲོ་མ།
ལཱ་མ། ནས། གཤིན་རྗེ་མཆེ་བ་མ། གཤེན་རྗེ་འཛོམས་མའི་བར་རྣམས་སོ། ། བྷ་ག་ཝ་ཏེ་བཱི་རེ་ཤཱ་ཡ། ནས་
ཝ་པུ་ཥཱ་ཡའི་རབ་ནི། བཅོམ་ལྡན་དཔའ་བོའི་དབང་ཕྱུག་ལ། ། ནས་སྐུ་ཆེན་དུད་ཁ་བགེགས་མཐར་མཛད་
ལའི་བར་རོ། ། ཨོཾ་བཛྲ་དྷིཀ། ཛི་ན་ཛིག་ ནས་སུམ་བྷ་རཱ་ཛའི་བར་ནི། རྡོ་རྗེ་འཆང་ངམ་རྡོ་རྗེ་འཛིན། རྒྱལ་
བས་རྒྱལ་ལོ་དོན་འགྱུར་འཁོར་ལོ་འཛིན། རིན་ཆེན་འཛིན། འཁོར་བ་འཇིག་གམ། དོན་འགྱུར་པདྨ་འཛིན།
རལ་གྲི་འཛིན་ནོ། ཤེས་རབ་འཛིན་ནོ། ། གཏི་མུག་དགའ་མ། དེ་བཞིན་དུ། ཞེ་སྡང་། འདོད་ཆགས། རྡོ་
རྗེ་དགའ་མའོ། ། གཟུགས་རྡོ་རྗེ་མ། ནས། གནོད་མཛེས་རྒྱལ་པོའི་བར་རོ། ། འོན་ཀྱང་པཏནྟ་ཀྲྀཏ་ནི།
པདྨ་མཐར་བྱེད་ཅེས་པ་ཡིན་ནའང་དོན་འགྱུར་ལ་རྟ་མགྲིན་ནོ། ། སུ་བྷ་ངེས་པར་འདུལ་བ། ནི་སུཾ་བྷ་མ་ལུས་
པར་ངེས་པར་འདུལ་བ། གྲོ་སྣ་གྲི་ཧྥ། ཟུང་ཟུང་། གྲི་སྨྱུ་བ་ཡ་ཧྲི་ཏྟཱ་པ་ཡ་འཛིན་དུ་ཆུག་ཉིས། ཨ་ན་ཡ་ཧོ།
ཁུག་ཅིག ཧེ་ བྷ་ག་ཝན། ཀྱེ་བཅོམ་ལྡན་འདས། པཙཱིར་ཛ། རིག་པའི་རྒྱལ་པོ། ༀ་ཤྲཱི་མ་ཧཱ་ཀཱ་ལ་ཡ།
159

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དཔལ་ནག་པོ་ཆེན་པོ། ཤཱ་ས་ན་ཨུ་པ་ཧ་རི་ཎི། བསྟན་པ་ལ་ཕན་པ་ཉེ་བར་བསྒྲུབ་པ། ཨེ་ཁ་ཨ་པིམ་་ལོ་ཨ་
ཡཾ། འདི་ཕྱི་མ་མིན་པའི་དུས་འདི་དང་། ཨི་དཾ་རཏྟ་ཏྲ་ཡཱ་ཡ། འདིར་དཀོན་མཆོག་གསུམ་ལ། ཨ་པ་ཀཱ་རི་ཎི།
གནོད་པར་བྱེད་པ། ཡ་དི་པྲ་ཏི་ཛྙ་སྨ་ར་སི་ཏ་དཱ། གལ་ཏེ་བྱུང་ན་དམ་བཅའ་དྲན་པར་གྱིས་ལ་དེའི་ཚེ། ཨི་དཾ་
དུཏྟཾ་ཁ་ཁ་ཁཱ་ཧི་ཁཱ་ཧི། གདུག་པ་ཅན་འདི་ཟོ་ཟོ་ཟོ་ཞིག་ཟོ་ཞིག མ་ར་མ་ར། སོད་སོད། གྲི་ཧྭ་གྲོ་ཉྩ། ཟུང་
ཟུང་། བནྡྷ་བནྡྷ། ཆིངས་ཆིངས། ཧ་ན་ཧ་ན། བསྣུན་བསྣུན། ད་ཧ་ད་ཧ། སྲེགས་སྲེགས། པ་ཙ་པ་ཙ།
ཚོས་ཚོས། དི་ན་མི་ཀེ་ན། ཉི་མ་གཅིག་གིས། མཱ་ར་ཡ། སོད། ཧཱུཾ་ཕཊ། བི་བྷ་ཎ་ན། བགེགས། བི་ན་ཡ་
ཀ ལོག་འདྲེན། ཀཱ་ལ་རཱུ་པ། ནག་པོའི་གཟུགས། ཀཱ་ལི་རེ་ཝི། ལྷ་མོ་ནག་མོ། བྷི་དེ་བི། དཔལ་ལྷ། པྲ་
ཎ་ཨཏྨ་ཀཱི་རུ་པུ་རུ་ལོ་ཧི་ཏ་སརྦ་ཤ་ཏྲོ་མཱ་རཱ་ཡ། སྐྱེས་བུ་སྲོག་བདག་དམར་པོ་དགྲ་ཐམས་ཅད་སོད། དྷརྨ་པཱ་ལ།
ཆོས་སྐྱོང་། མ་ཧཱ་རཱ་ཛ༔ རྒྱལ་པོ་ཆེན་པོ། ད་ཤ་དི་ཀ་ལོ་ཀ་པཱ་ལ་ས་པ་རི་ཝ་ར། ཕྱོགས་བཅུའི་འཇིག་རྟེན་སྐྱོང་
བ་འཁོར་བཅས། བྷ་ཝནྟུ། དགེའོ། ། མངྒ་ལཾ། བཀྲ་ཤིས་སོ། ། ཞེས་པ་འདི་ཡང་དཀའ་བཅུ་བ་འཇམ་
དབྱངས་སྦྱིན་པས་བསྐུལ་བ་ལྟར་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་བསྒྲིགས་པའོ། །
16)

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་
པ་མཁས་པའི་འཇུག་ངོགས་ཞེས་
བྱ་བ་བཞུགས་སོ། །
ན་མོ་གུ་རུ་ཨཱརྱ་མལྦུ་ཤྲཱི་ཡེ། སྨྲ་བའི་སྐྱེས་མཆོག་སྟོན་པ་བཅོམ་ལྡན་འདས། ། གང་དེའི་རྒྱལ་ཚབ་མི་
ཕམ་ཆོས་ཀྱི་རྗེ། ། ཤིང་རྟ་ཆེན་པོ་ཐོགས་མེད་སྐུ་མཆེད་དང་། ། རྒྱལ་བ་གཉིས་པ་ཡབ་སྲས་ལ་བཏུད་ནས། །
རྒྱལ་བའི་གསུང་རབ་གཞན་དང་ཤེར་ཕྱིན་གྱི། ། བརྗོད་བྱ་ཀུན་བྱང་ཆོས་ཀྱི་ཁྱད་པར་འགའ། ། གཞུང་མང་
དག་ལ་རིང་དུ་འདྲིས་པའི་བློས། ། མཁས་པའི་དགོངས་པ་ཇི་བཞིན་བཤད་པར་བྱ། ། དེ་ལ་འདིར་རྒྱལ་བའི་
ཡུམ་ལས་གཟུགས་ནས་རྣམ་མཁྱེན་གྱི་བར་ཀུན་བྱུང་གི་ཆོས་ཀྱི་དབྱེ་བ་མང་དུ་བཤད་པ་དེ་དག་གི་མཚན་ཉིད་
དབྱེ་བ་སོགས་ཇི་ལྟར་ཡིན་པའི་དགོངས་པ་རྒྱས་པར་ཕྱེ་སྟེ་བཀྲལ་ན་རང་ལ་ཕན་ཡོན་ཆེན་པོར་འགྱུར་བས་
ལེགས་མོད། འོན་ཀྱང་མང་དུ་དོགས་པས་བསྡུས་ནས་བཤད་པར་བྱ་སྟེ། དེ་ཡང་འགྲེས་རྐང་བརྒྱ་རྩ་བརྒྱད་
ཀྱིས་བསྟན་པ་རྣམས་བསྡུ་ན་གཉིས་སུ་འདུ་སྟེ། ཀུན་ནས་ཉོན་མོངས་ཕྱོགས་དང་། རྣམ་པར་བྱང་བའི་ཕྱོགས་
ཀྱི་ཆོས་གཉིས་སོ། ། དང་པོ་ལ་ལྔ་བཅུ་རྩ་གསུམ་སྟེ། གཟུགས་ཕུང་སོགས་ཕུང་པོ་ལྔ། མིག་སོགས་དབང་པོ་
དྲུག གཟུགས་སོགས་ཡུལ་དྲུག མིག་གི་རྣམ་པར་ཤེས་པ་སོགས་རྣམ་ཤེས་དྲུག མིག་གི་འདུས་ཏེ་རེག་པ་
སོགས་རེག་པ་དྲུག མིག་གི་འདུས་ཏེ་རེག་པའི་རྐྱེན་གྱིས་ཚོར་བ་སོགས་ཚོར་བ་དྲུག ས་སོགས་ཁམས་དྲུག
མ་རིག་པ་སོགས་རྟེན་འབྲེལ་ཡན་ལག་བཅུ་གཉིས་སོ། ། དེ་དག་རིམ་པར་བཤད་ན། དང་པོ་ཕུང་པོ་ལ་གསུམ།
དབྱེ་གཞི་དང་། དབྱེ་བ་དང་། དགོས་པའོ། ། དང་པོ་ནི། བློ་ཡུལ་དུ་སྤུངས་པ་ལྟར་སྣང་བའམ་འདུས་པ་སྟེ་
ཕུང་པོའི་དོན་ནོ། ། དབྱེ་ན་ལྔ་སྟེ། གཟུགས་ཀྱི་ཕུང་པོ། ཚོར་བ། འདུ་ཤེས། འདུ་བྱེད། རྣམ་ཤེས་ཀྱི་ཕུང་
པོའོ། ། དང་པོ་ལ་མཚན་ཉིད་དང་། དབྱེ་བའོ། ། དང་པོ་ལ། སྤྱིར་གཟུགས་སུ་རུང་བ་ནི། གཟུགས་ཀྱི་
མཚན་ཉིད་ཡིན་ཏེ། འཇུག་པ་ལས། གཟུགས་ནི་གཟུགས་རུང་མཚན་ཉིད་ཅན། ། ཞེས་སོ། ། གཞན་བཞི་
ལའང་། ཚོར་བ་མྱོང་བའི་བདག་ཉིད་ཅན། ། འདུ་ཤེས་མཚན་མར་འཛིན་པ་སྟེ། ། འདུ་བྱེད་མངོན་པར་
161

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདུ་བྱེད་པའོ། ། ཡུལ་ནི་སོ་སོར་རྣམ་རིག་པ། ། རྣམ་པར་ཤེས་པའི་མཚན་ཉིད་དོ། ། ཞེས་གསུངས་པ་ལྟར་
ཏེ། ཕུང་པོའི་དོན་ནི་སྔར་བཞིན་སྦྱར་བར་བྱའོ། ། དབྱེ་ན་འབྱུང་བ་དང་། འབྱུང་གྱུར་གྱི་གཟུགས་གཉིས།
དང་པོ་ནི། ས་ཆུ་མེ་རླུང་སྟེ་བཞིའོ། ། གཉིས་པ་འབྱུང་གྱུར་ལ་ཁ་དོག་དང་དབྱིབས་དང་དེ་ལས་གཞན་པའི་
གཟུགས་གསུམ་སྟེ། དང་པོ་ནི་རྩ་བ་དང་ཡན་ལག་གི་ཁ་དོག་དང་། གཉིས་པ་ནི། རིང་ཐུང་སོགས་ཀྱི་
དབྱིབས་དང་། གསུམ་པ་ནི། མིག་ལ་སོགས་པའི་དབང་པོ་གཟུགས་ཅན་རྣམས་དང་། སྒྲ་དྲི་རོ་རྣམས་དང་
གཟུགས་དང་རེག་བྱ་གཉིས་ཀྱི་ཕྱོགས་གཅིག་རྣམས་འབྱུང་འགྱུར་རོ། ། གཉིས་པ་ལ་མཚན་ཉིད་དང་། དབྱེ་
བའོ། ། དང་པོ་ནི། མྱོང་བྱ་བདེ་སྡུག་སོགས་རྣམ་སྨིན་དངོས་བཏགས་ཅི་རིགས་མྱོང་བས་རབ་ཏུ་ཕྱེ་བའི་
སེམས་བྱུང་དེ། ཚོར་བའི་མཚན་ཉིད༑ འདི་ལ་གང་གིས་མྱོང་བྱེད་དང་གང་མྱོང་བྱ་དང་ཇི་ལྟར་མྱོང་ཚུལ་
གསུམ་གྱིས་ཤེས་པར་བྱ་ཞིང་། ཚོར་བ་དངོས་ནི་དེ་གསུམ་ལས་གང་གིས་མྱོང་བར་བྱེད་པ་སྟེ། གཞན་ལའང་ཅི་
ལྟར་རིག་པར་ཤེས་པར་བྱའོ། །དབྱེ་ན་བདེ་སྡུག་བར་མ་གསུམ་ཅི་རིགས་མ་འདྲེས་པར་མྱོང་བྱེད་ཀྱི་ཚོར་བ་
གསུམ་མོ། ། གསུམ་པ་ལ་གཉིས་ལས། དང་པོ་ནི། ཡུལ་དང་དབང་པོ་དང་རྣམ་ཤེས་གསུམ་འདུས་ཏེ་ཡུལ་གྱི་
སྤུ་རིས་མིན་འདྲ་བའི་མཚན་མར་འཛིན་པས་རབ་ཏུ་ཕྱེ་བའི་སེམས་བྱུང་དེ་འདུ་ཤེས་ཀྱི་མཚན་ཉིད་དང་། འདི་
དང་འོག་མ་གཉིས་ཏེ་གསུམ་ལའང་བྱེད་པ་བོ་དང་བྱ་བ་དང་བྱེད་པ་གསུམ་གསུམ་གྱི་སྒོ་ནས་ཤེས་པར་བྱའོ། །
དབྱེ་ན་རྟོག་བཅས་རྟོག་མེད་ཀྱི་འདུ་ཤེས་གཉིས་ལས། དང་པོ་ནི། སོ་སྐྱེའི་ཡིད་ཀྱི་རྣམ་པར་ཤེས་པའི་འཁོར་དུ་
གྱུར་པའི་རྟོག་པའི་འདུ་ཤེས་རགས་པ་རྣམས་ཕལ་ཆེར་ཏེ། འདི་དང་འདིའོ་ཞེས་མཐོང་ཐོས་བྱེ་བྲག་འབྱེད་
པའི་ཤེས་པ་རྣམས་སོ། ། འོན་ཀྱང་བརྡ་མི་ཤེས་པའི་བྱིས་པའི་འདུ་ཤེས་ནི་རྟོག་མེད་ཀྱི་ཕྱོགས་སུ་འདུ་བར་
མཛད་དོ། ། རྟོག་མེད་ཀྱི་འདུ་ཤེས་ནི། འདི་དང་འདིའོ་སྙམ་དུ་མི་རྟོག་པ་དོན་དམ་མངོན་སུམ་དུ་རྟོགས་པའི་
མཉམ་གཞག་ཡེ་ཤེས་རྣམས་དང་བསམ་གཏན་གཟུགས་མེད་ཀྱི་སྙོམས་འཇུག་རྣམས་སོ། ། བཞི་བ་ལ་གཉིས་ཀྱི་
དང་པོ་ནི། ཕུང་པོ་གཞན་བཞི་གང་རུང་ལས་གཞན་པའི་འདུས་བྱས་དེ། འདུ་བྱེད་ཀྱི་མཚན་ཉིད། དབྱེ་ན་
མཚུངས་ལྡན་འདུ་བྱེད་དང་། ལྡན་མིན་འདུ་བྱེད་གཉིས། དང་པོ་ནི། སེམས་ཡུལ་ལ་གཡོ་བར་བྱེད་པའི་
སེམས་བྱུང་རྣམས་དང་། དགེ་མི་དགེ་ལུང་མ་བསྟན་གྱི་ལས་རྣམས་སོ། ། གཉིས་པ་ནི་གཟུགས་དང་སེམས་
སོགས་སྐྱེ་འཇིག་གནས་གསུམ་བྱེད་པའི་གནས་སྐབས་ལ་བཞག་པའི་འདུས་བྱས་ཏེ། སྐྱེ་རྒ་ན་འཆི་མི་རྟག་
འཇིག་པ་སོགས་ལྟ་བུའོ། ། ལྔ་བ་ལ་གཉིས་ཀྱི་དང་པོ་ནི། རང་གི་ཡུལ་གྱི་ངོ་བོ་ལ་དམིགས་པས་རབ་ཏུ་ཕྱེ་བའི་
རྣམ་རིག་དེ། རྣམ་ཤེས་ཀྱི་མཚན་ཉིད། དབྱེ་ན་གཟུགས་སྒྲ་དྲི་རོ་རེག་བྱ་ཆོས་ཤེས་པའི་རྣམ་པར་ཤེས་པ་དྲུག་
162

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
གོ ། གསུམ་པ་ལ་གོ་རིམ་སོགས་ཡོད་ཀྱང་འདིར་དགོས་པ་ཙམ་བཤད་ན། ཕུང་པོ་ལྔར་བསྟན་པ་ལ་དགོས་པ་
ཡོད་དེ། གང་ཟག་གི་བདག་ཏུ་འཛིན་པའི་འཁྲུལ་བ་སྐྱེ་བའི་གཞིར་ཕུང་པོ་ལྔར་ངེས་ལ། ཕུང་པོ་ལྔའི་དབྱེ་བ་
ལེགས་པར་ཤེས་ན་ཕུང་པོ་གང་ཟག་གི་བདག་ཏུ་འཁྲུལ་བའི་བློ་ལྡོག་པར་འགྱུར་བའི་ཕྱིར། ཕུང་པོ་ལྔ་སོ་སོ་ནས་
ཀྱང་བདག་ཏུ་འཁྲུལ་བ་སྐྱེ་བའི་གཞི་ཡིན་ཏེ། མིག་སོགས་དབང་པོ་ལྔས་ཡུལ་ལ་ལོངས་སྤྱོད་པ་ན། གཟུགས་ལ་
ལྟ་བ་བོའི་གང་ཟག་གི་བདག་ཡོད་པར་འཁྲུལ། ཚོར་བ་གསུམ་ལ་སྲེད་པ་གསུམ་གྱིས་ལོངས་སྤྱོད་པ་ནི་རྣམ་སྨིན་
མྱོང་བ་བོའི་གང་ཟག་གི་བདག་ཡོད་པར་འཁྲུལ། འདུ་ཤེས་ཀྱིས་མཐོང་ཐོས་བྱེ་བྲག་འབྱེད་པའི་སྒོ་ནས་ཐ་སྙད་
འདོགས་པ་ན་ཐ་སྙད་འདོགས་པ་བོའི་རང་དབང་བའི་བདག་ཡོད་པར་འཁྲུལ། འདུ་བྱེད་ཀྱིས་ལས་དཀར་ནག་
གསོག་ཅིང་སྐྱེ་རྒ་ན་འཆི་དང་འགྲོ་འདུག་སོགས་བྱེད་པ་ན་དེ་གསོག་པ་བོ་དང་སྐྱེ་བ་བོ་སོགས་དང་། འགྲོ་འདུག་
སོགས་བྱེད་པ་བོའི་གང་ཟག་གི་བདག་ཡོད་པར་འཁྲུལ། སེམས་སེམས་བྱུང་སྐྱེ་བ་ན་དེའི་གནས་རྣམ་པར་ཤེས་
པ་ལ་རྟག་པའི་བདག་ཏུ་འཁྲུལ་བའི་བློ་སྐྱེ་བའི་ཕྱིར། བློ་དེ་རྣམས་ལྡོག་ཚུལ་ཡོད་དེ། ཕུང་པོ་ཕན་ཚུན་བརྟེན་
ནས་བཞག་པའི་ཆོས་ཙམ་དུ་ཤེས་པས་དེ་ལྡོག་པར་འགྱུར་པའི་ཕྱིར་རོ། ། གཞན་ཡང་ཕུང་པོ་ལྔ་བསྟན་པ་ལ་
དགོས་པ་ཡོད་དེ། གཟུགས་དང་སེམས་སེམས་བྱུང་ལ་རིལ་པོ་གཅིག་ཏུ་འཛིན་པའི་རྨོངས་པ་རྣམ་པར་བཟློག་
པའི་ཆེད་ཡིན་པའི་ཕྱིར་རོ། ། དེ་བཞིན་དུ་འཆད་པར་འགྱུར་བ་གཞན་དག་ལའང་དགོས་པ་རེ་ཡོད་པ་ཤེས་
པར་བྱའོ། །
གཉིས་པ་དབང་པོ་བཤད་པ་ལ་གཉིས། དབྱེ་གཞི་དང་། དབྱེ་བའོ། ། དང་པོ་ནི། རང་འབྲས་རྣམ་
ཤེས་བསྐྱེད་པ་ལ་དབང་བྱེད་པའི་འདུས་བྱས་ཞིག་སྐབས་འདིའི་དབང་པོའི་དོན་ནོ། ། དབྱེ་ན་དྲུག་སྟེ། མིག་
གི་དབང་པོ། རྣ་བ། སྣ། ལྕེ། ལུས། ཡིད་ཀྱི་དབང་པོའོ། ། དང་པོ་ལ། རང་འབྲས་མིག་གི་རྣམ་པར་
ཤེས་པའི་ཐུན་མོང་མ་ཡིན་པའི་བདག་རྐྱེན་བྱེད་པོ་ལ་དབང་བྱེད་པའི་གཟུགས་ཅན་དང་བ་ནི། མིག་གི་དབང་
པོའི་མཚན་ཉིད་དམ་ངོ་བོ། མིག་གི་ཁམས་སོགས་ཀྱང་དེས་མཚོན་ནུས། དེ་ཡང་མེ་ལོང་དང་བའི་ནང་དུ་
གཟུགས་བརྙན་སྣང་བ་བཞིན་དུ་མིག་གི་དབང་པོ་དེ་ནི་ཁ་དོག་སོགས་ཀྱི་གཟུགས་བརྙན་འཆར་དུ་རུང་བའི་
གཟུགས་ཅན་དང་བ་ཞིག་གོ ། རྣ་བའི་དབང་པོ་སོགས་ཀྱི་མཚན་ཉིད་ལ། རང་འབྲས་རྣ་བའི་རྣམ་ཤེས་ཀྱི་
ཞེས་སོགས་དང༌། རང་འབྲས་སྣའི་སོབ། ས་དང༌། དེ་བཞིན་དུ་ལྕེ་དང་ལུས་ལ་སྦྱར་བར་བྱའོ། ། ཡིད་ཀྱི་དབང་
པོའི་མཚན་ཉིད་ནི། རང་འབྲས་ཡིད་ཀྱི་རྣམ་པར་ཤེས་པའི་ཐུན་མོང་མ་ཡིན་པའི་བདག་རྐྱེན་བྱེད་པ་ལ་དབང་
བྱེད་པའི་འདུས་བྱས་ཞིག་གོ ། བྱེ་བྲག་སྨྲ་བས་མིག་གི་དབང་པོ་ནི་མིག་གི་འབྲས་བུ་ལ་གོ་སྟོད་ཀྱི་མེ་ཏོག་ལྟར་
163

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གནས་པ་རྒུན་འབྲུམ་ཙམ་པ་ཤིན་ཏུ་དང་བ་ཞིག་དང་། རྣ་བའི་དབང་པོ་ནི། རྣ་ལ་གྲོ་ག་བཅས་པ་ལྟ་བུའི་རྣམ་
པར་དང་། སྣ་དབང་རྒྱ་ཁབ་གཤིབས་པ་ལྟ་བུ། ལྕེ་དབང་ནི་ལྕེ་ལ་ཟླ་བ་ཕྱེད་པ་ལྟ་བུ་དང་། ལུས་དབང་ནི་
ལུས་ཀྱི་ཆ་རྣམས་ལ་རྡུལ་ཕྲན་ལྟར་གནས་པར་འདོད་དོ། ། ཁ་ཅིག་སེམས་ཙམ་པས་མིག་དབང་དེ་མིག་ཤེས་
བསྐྱེད་པ་ལ་དབང་བྱེད་པའི་ནུས་པ་ཞིག་ལ་འདོད་ཅེས་གསུངས་ཡང་། རང་ལུགས་གོང་དུ་བཤད་པ་ལྟར་ཡིད་
དབང་མ་གཏོགས་འབྱུང་གྱུར་གྱི་གཟུགས་ཤིན་ ཏུ་དང་བ་སྟེ། རྒྱལ་ཚབ་རྗེ་དང་མངོན་པ་ཀུན་བཏུས་ཀྱི་
དགོངས་པའོ། ། འོ་ན། མིག་དང་མིག་དབང་དང་མིག་གི་ཁམས་དང་མིག་གི་སྐྱེ་མཆེད་རྣམས་འགལ་ལམ་ཞེ་
ན། ཀུན་བཏུས་དར་ཊིཀ་ལྟར་ན་མི་འགལ་ཏེ། མིག་ལྟ་བུས་རྣམ་ཤེས་བསྐྱེད་པར་དབང་བ་དང་འཛིན་པ་དང་
སྐྱེད་པའི་སྒོ་ནས་རིམ་པ་བཞིན་དུ་དབང་པོ་དང་ཁམས་དང་སྐྱེ་མཆེད་དུ་བཞག་སྟེ། གཞན་ལྔ་ལའང་སྦྱར་བར་
བྱའོ། ། བྱེ་བྲག་སྨྲ་བས་མིག་དབང་གིས་གཟུགས་མཐོང་གི ། མིག་ཤེས་ཁོ་ནས་མི་མཐོང་ཞེས་འདོད་ཀྱང་།
འདིར་གཉིས་ཀས་གཟུགས་མཐོང་ཞིང་། དེ་ཡང་མིག་དབང་ལ་སྣང་བ་ཙམ་གྱི་སྒོ་ནས་མཐོང་བོར་བཞག་ལ།
མིག་ཤེས་ཀྱིས་ནི་གཟུགས་ཀྱི་རྣམ་པ་ཤར་ཏེ། གཟུང་བའི་སྒོ་ནས་རྟོགས་སོ། ། འདི་དྲུག་དང་གཟུགས་སོགས་
ཡུལ་དྲུག་ལ་སྐྱེ་མཆེད་བཅུ་གཉིས་ཞེས་ཀྱང་བྱའོ། །
གསུམ་པ་ཡུལ་གཟུགས་སོགས་ལ་གཉིས། དབྱེ་གཞི་དང་། དབྱེ་བའོ། ། དང་པོ་ནི། དབང་བོ་ལ་
བརྟེན་ནས་རྣམ་ཤེས་ཀྱིས་རིག་པར་བྱ་བ་སྟེ། འདིར་ཡུལ་གྱི་དོན་ནོ། ། དབྱེ་ན་དྲུག་སྟེ། གཟུགས། སྒྲ། དྲི།
རོ། རེག་བྱ། ཆོས་སོ། ། དང་པོ་ལ། སྐབས་འདིའི་གཟུགས་ནི་གཟུགས་ཀྱི་སྐྱེ་མཆེད་ལ་དགོངས་པས་དེའི་
མཚན་ཉིད་ནི། རང་འཛིན་མིག་ཤེས་ཀྱི་ཡུལ་གཙོ་བོར་གྱུར་པའི་ཕྱིའི་སྐྱེ་མཆེད་དོ། ། དབྱེ་ན་ཁ་དོག་དང་
དབྱིབས་གཟུགས་གཉིས་ཡོད། རང་འཛིན་ཉན་ཤེས་ཀྱིས་གོ་བར་བྱ་བའི་མཉན་བྱ། སྒྲའི་མཚན་ཉིད: དབྱེ་
ན་ཟིན་པ་དང་མ་ཟིན་པའི་སྒྲ་གཉིས། རང་འཛིན་སྣ་ཤེས་ཀྱིས་སྣོམ་བྱ། དྲིའི་མཚན་ཉིད། དབྱེ་ན་ཞིམ་མི་
ཞིམ་གཉིས། རང་འཛིན་ལྕེ་ཤེས་ཀྱིས་མྱོང་བྱ། རོའི་མཚན་ཉིད། དབྱེ་ན་མངར་བ། སྐྱུར་བ། ཁ་བ། སྐ་
བ། ཚ་བ། ལན་ཚྭ་བ་དང་དྲུག རང་འཛིན་ལུས་ཤེས་ཀྱིས་རེག་བྱ། རེག་བྱའི་མཚན་ཉིད། དབྱེ་ན་བཅུ་
གཅིག་སྟེ། འབྱུང་བཞིའི་རེག་བྱ་བཞི་དང་། འཇམ་རྩུབ། ལྕི་ཡང་། བཀྲེས་སྐོམ། གྲང་བ་སྟེ་འབྱུང་གྱུར་གྱི་
རེག་བྱ་བདུན་ནོ། ། ཡིད་ཤེས་ཀྱི་ཡུལ་གཙོ་བོར་གྱུར་པ་ནི། འདིར་ཆོས་ཏེ། དབྱེ་ན། འདུས་བྱས་དང་།
འདུས་མ་བྱས་ཀྱི་ཆོས་གཉིས་སོ། །
བཞི་བ་རྣམ་ཤེས་ལ། དབྱེ་གཞི་དང་། དབྱེ་བའོ། ། དང་པོ་ནི། ཡུལ་གྱི་ངོ་བོ་ལ་དམིགས་པ་ཙམ་གྱིས་
164

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
རབ་ཏུ་ཕྱེ་བའི་རྣམ་པར་རིག་པ་སྟེ། རྣམ་ཤེས་ཀྱི་དོན་ནོ། ། འདི་ལ་ཤེས་བྱ་ཤེས་བྱེད་ཤེས་ཚུལ་གསུམ་གྱིས་
རིག་པར་བྱའོ། ། དབྱེ་ན་དྲུག་སྟེ། མིག་གི་རྣམ་ཤེས་རྣ་བ་སྣ་ལྕེ་ལུས་ཡིད་ཀྱི་རྣམ་ཤེས་སོ། ། རང་གི་ཐུན་མོང་
མིན་པའི་བདག་རྐྱེན་མིག་གི་དབང་པོ་ལ་བརྟེན་ནས་ཡུལ་གཟུགས་ཀྱི་ངོ་བོ་ལ་དམིགས་པ་ཙམ་གྱིས་རབ་ཏུ་ཕྱེ་
བའི་རིགས་གནས་ཀྱི་རྣམ་པར་རིག་པ་དེ། མིག་གི་རྣམ་ཤེས་ཀྱི་མཚན་ཉིད། དེ་བཞིན་དུ་རང་གི་ཐུན་མོང་མིན་
པའི་བདག་རྐྱེན་རྣ་བ་སྣ་ལྕེ་ལུས་ཡིད་དབང་ལ་བརྟེན་ནས་ཡུལ་སྒྲ་དྲི་རོ་རེག་བྱ་ཆོས་ལ་དམིགས་པས་རབ་ཏུ་ཕྱེ་
བའི་རིགས་གནས་ཀྱི་རྣམ་རིག་རྣམས། རིམ་པ་བཞིན་དུ་རྣ་བ་སྣ་ལྕེ་ལུས་ཡིད་ཀྱི་རྣམ་ཤེས་ཀྱི་མཚན་ཉིད་དོ། །
ལྔ་བ་རེག་པ་ལ། དབྱེ་གཞི་དང་། དབྱེ་བའོ། ། དང་པོ་ནི། ཡུལ་དང་དབང་པོ་དང་རྣམ་ཤེས་གསུམ་
འདུས་པ་ལ་བརྟེན་ནས་ཡུལ་གྱི་འགྱུར་བ་དང་པོར་གཅོད་པའི་སེམས་བྱུང་སྟེ། འདིར་རེག་པའི་དོན་ནོ། །
འདི་ལ་གང་གིས་རེག་པ་དང་། གང་ལ་རེག་པ་དང་ཇི་ལྟར་རེག་པ་གསུམ་གྱིས་ཤེས་པར་བྱའོ། ། དབྱེ་ན་དྲུག་
སྟེ། མིག་གི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་རོ། ། གཟུགས་དང་མིག་དབང་དང་མིག་གི་
རྣམ་ཤེས་གསུམ་འདུས་པ་ལ་བརྟེན་ནས་ཡུལ་གྱི་འགྱུར་བ་དང་པོར་གཅོད་པའི་སེམས་བྱུང་དེ་མིག་གི་འདུས་ཏེ་
རེག་པའི་མཚན་ཉིད། དེ་བཞིན་དུ་སྒྲ་རྣ་བ་དེའི་རྣམ་ཤེས། དྲི་སྣ་དེའི་རྣམ་ཤེས། རོ་ལྕེ་དེའི་རྣམ་ཤེས། རེག་
བྱ་ལུས་དེའི་རྣམ་ཤེས། ཆོས་མིང་དེའི་རྣམ་ཤེས་གསུམ་འདུས་པ་ལ་བརྟེན་ནས་ཞེས་སོགས་སྔར་བཞིན་སྦྱར་ཏེ།
རྣ་བའི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་གྱི་མཚན་ཉིད་དོ། ། ཡུལ་གྱི་འགྱུར་བ་ནི་ཚོར་བས་
མྱོང་བ་དང་མཐུན་པའི་བདེ་སྡུག་སོགས་སོ། ། ། །
དྲུག་པ་ཚོར་བ་ལ། དབྱེ་གཞི་དང་། དབྱེ་བའོ། ། དང་པོ་ནི་སྔར་ལྟར་རམ་ཡང་ན་ ཡུལ་དབང་རྣམ་
ཤེས་གསུམ་འདུས་པ་ལ་བརྟེན་ནས་རེག་པས་བཅད་པ་དང་མཐུན་པའི་ཡུལ་ཉམས་སུ་མྱོང་བའི་སེམས་བྱུང་སྟེ།
འདིར་ཚོར་བའི་དོན་ལྡོག་གོ ། འདི་ལའང་ཚོར་བྱེད་དང་ཚོར་བྱ་དང་ཇི་ལྟར་ཚོར་བ་གསུམ་གྱིས་ཤེས་པར་
བྱའོ། ། དབྱེ་ན་དྲུག་སྟེ། མིག་གི་འདུས་ཏེ་རེག་པའི་རྐྱེན་གྱིས་ཚོར་བ་ནས་ཡིད་ཀྱི་འདུས་ཏེ་རེག་པའི་རྐྱེན་གྱིས་
ཚོར་བའི་བར་རོ། ། གཟུགས་དང་མིག་དབང་དང་དེའི་རྣམ་ཤེས་གསུམ་འདུས་པ་ལ་བརྟེན་ནས་མིག་གི་འདུས་
ཏེ་རེག་པས་བཅད་པ་དང་མཐུན་པའི་ཡུལ་གྱི་འགྱུར་བ་ཉམས་སུ་མྱོང་བའི་སེམས་བྱུང་དེ། མིག་གི་འདུས་ཏེ་
རེག་པའི་རྐྱེན་གྱིས་ཚོར་བའི་མཚན་ཉིད། དེ་བཞིན་དུ་སྒྲ་རྣ་བ་དེའི་རྣམ་ཤེས་གསུམ་འདུས་པ་ལ་བརྟེན་ནས་
ཞེས་སོགས་དང་གཞན་ལའང་སྦྱར་ཏེ་མཚན་ཉིད་ཤེས་པར་བྱའོ། ། ཚོར་བ་དང་པོ་ལྔས་ཡུལ་སྣང་བའི་ཚུལ་གྱིས་
མྱོང་ལ། ཕྱི་མ་ཡིད་ཀྱི་རྣམ་ཤེས་ཀྱི་འཁོར་དུ་གྱུར་པའི་ཚོར་བས་ཞེན་པའི་ཚུལ་གྱིས་མྱོང་ངོ་། །
f65

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ༔ ༔
བདུན་པ་ཁམས་ལ། དབྱེ་གཞི་དང་། དབྱེ་བའོ། ། དང་པོ་ནི། རང་གི་མཚན་ཉིད་དང་འབྲས་བུ་
འཛིན་པའམ་རྒྱུ་དང་རིགས་བྱེད་པའི་ཆོས་ཏེ། ཁམས་ཀྱི་དོན་ནོ། ། དབྱེ་ན། སྤྱིར་དམིགས་པ་ཡུལ་གྱི་ཁམས་
དྲུག་དང་། རྟེན་དབང་པོའི་ཁམས་དྲུག་དང་། བརྟེན་པ་རྣམ་ཤེས་ཀྱི་ཁམས་དྲུག་སྟེ་ཁམས་བཅོ་བརྒྱད་ཡོད་དེ།
གཟུགས་ནས་ཆོས་ཁམས་ཀྱི་བར་དང༌། མིག་ནས་ཡིད་ཁམས་ཀྱི་བར་དང་། མིག་གི་རྣམ་ཤེས་ནས་ཡིད་ཀྱི་རྣམ་
པར་ཤེས་པའི་ཁམས་ཀྱི་བར་རོ། ། དེ་དག་གི་ཁྱད་པར་ནི་སྔར་བཤད་པ་རྣམས་ཀྱིས་ཤེས་ལ། སྐབས་འདིའི་
ཁམས་ལ་དྲུག་ཡོད་དེ། ས་ཁམས་ཆུ་མེ་རླུང་ནམ་མཁའ་རྣམ་ཤེས་ཀྱི་ཁམས་སོ། ༧། སྲ་ཞིང་འཐས་པ་ཉིད་
སའི་ཁམས་ཀྱི་མཚན་ཉིད། དེ་བཞིན་དུ་རླན་ཞིང་གཤེར་བ་ཆུའི་ཁམས་དང་། ཚ་ཞིང་སྲེག་པ་མེའི་ཁམས་དང་།
ཡང་ཞིང་གཡོ་བ་རླུང་གི་ཁམས་དང་། ཐོགས་བཅས་ཀྱི་རེག་བྱ་བཀག་ཙམ་གྱིས་རབ་ཏུ་ཕྱེ་བ་ནམ་མཁའི་ཁམས་
དང་། ཡུལ་གྱི་ངོ་བོ་དམིགས་པ་ཙམ་གྱིས་རབ་ཏུ་ཕྱེ་བའི་རྣམ་རིག་གི་ཁམས། རྣམ་པར་ཤེས་པའི་ཁམས་ཀྱི་
མཚན་ཉིད་དོ། ། འདིའི་ཙམ་སྒྲས་ནི་ཁྱད་པར་རིག་པ་མི་འགོག་ཀྱང་དགོས་པ་ཡོད་དོ། ། ས་སོགས་འབྱུང་བ་
བཞི་མིག་ཤེས་ཀྱི་གཟུང་བྱ་མིན་ཀྱང་། དེའི་ཁ་དོག་ནི་མིག་ཤེས་ཀྱི་གཟུང་ཡུལ་ཡིན་ཏེ། སའི་ཁ་དོག་དང་
དབྱིབས་རྣམས་ས་མ་ཡིན་ཀྱང་། འཇིག་རྟེན་ནས་དཀར་པོ་དང་སེར་སྔོ་སོགས་མཐོང་ཞེས་པའི་ཐ་སྙད་བྱེད་
པའི་ཕྱིར་ཏེ། མཛོད་ལས། འཇིག་རྟེན་གྱི་ནི་ཐ་སྙད་དུ། ཁ་དོག་དབྱིབས་ལ་ས་ཞེས་བརྗོད། ། ཅེས་སོགས་
གསུངས་པ་ལྟར་འབྱུང་བ་གཞན་གསུམ་ལའང་འགྲོའོ། ། ཤིང་དང་རྡོ་དང་ལྕགས་སོགས་ལ་སྲ་ཞིང་འཐས་པ་
ཡོད་པས་ན་དེ་དག་སའི་ཁམས་ཡིན་ནམ་མིན་ཞེ་ན། འདི་ལ་ཁ་ཅིག་སའི་ཁམས་ཡིན་ཀྱང་ས་མིན་ཞེས་གསུངས་
མོད། དེ་དག་གི་སྲ་བ་སའི་ཁམས་ཡིན་ཀྱང་ངོ་བོ་ནི་དེའི་རིགས་ཀྱི་འབྱུང་གྱུར་རམ་འབྱུང་བ་གང་ཡིན་དཔྱད་
པར་བྱ་སྟེ། འབྱུང་བ་ཡིན་ན་རེག་བྱའི་སྐྱེ་མཆེད་ཡིན་དགོས་པར་གསུངས་པའི་ཕྱིར་རོ། ། དེ་བཞིན་དུ་འོ་མ་
སོགས་དང་། ཉི་མའི་འོད་ཟེར་སོགས་དང༌། སྤྲིན་སོགས་ལའང་རིམ་བཞིན་བཤེར་བ་དང༌། ཚོ་བ་དང་གཡོ་
བ་ཡོད་པས་ཞིབ་ཆ་འབྱེད་དགོས། བྱེ་བྲག་སྨྲ་བས་གཟུགས་གྱི་གོང་བུ་ཆུང་ངུ་ཞིག་ལའང་འབྱུང་བ་བཞི་ཀ་ཡོད་
པ་དང་། ས་ཆུ་མེ་རླུང་རེ་རེ་ལ་འདེགས་པ་དང་བསིལ་བ་དང་དྲོ་བ་དང་གཡོ་བ་ཡོད་པས་འབྱུང་བ་བཞི་ཡོད་
ཅེས་སྨྲའོ། །
བརྒྱད་པ་རྟེན་འབྲེལ་ལ། དབྱེ་གཞི་དང་། དབྱེ་བའོ། ། དང་པོ་ནི། བལྟོས་ནས་གྲུབ་པ་སྟེ། རྟེན་
འབྲེལ་གྱི་དོན་ནོ། ། སྐབས་འདིར་དབྱེ་ན་མ་རིག་པ་ནས་རྒ་ཤིའི་བར་བཅུ་གཉིས་སོ། ། དེ་དག་གི་ཁྱད་པར་
རྒྱས་པར་ཕྱེ་ན་མང་དུ་འགྱུར་བས་བསྡུས་ཏེ་བཤད་ན། སྤྱིར་མ་རིག་པ་ལ་ལས་འབྲས་དང་བདེན་བཞི་དང་རྣམ་
166

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
པའི་རབ་དབྱེ་དང་དེ་ཁོ་ན་ཉིད་ཕྲ་རགས་ཅི་རིགས་ལ་རྨོངས་པ་དུ་མ་ཡོད་ནའང་། སོ་སྐྱེའི་རྒྱུད་ཀྱི་བདག་མེད་
པའི་དེ་ཁོ་ན་ཉིད་ལ་རྨོངས་པའི་མ་རིག་པ་འདིར་ཡན་ལག་དང་པོའོ། ། མ་རིག་པ་དེས་ཀུན་ནས་བསླངས་ཏེ་
བསགས་པའི་དགེ་མི་དགེ་མི་གཡོ་བའི་ལས་གསུམ་ནི་གཉིས་པ་འདུ་བྱེད་པའི་ལས་སོ། ། ལས་དེ་དག་གི་བག་
ཆགསགང་ལ་བསྒོས་པའི་ཚེ་འདིའི་རྒྱུ་དུས་ཀྱི་ཡིད་ཀྱི་རྣམ་ཤེས་དང་ཕྱི་མར་ཉིང་མཚམས་སྦྱར་མ་ཐག་པའི་
འབྲས་དུས་ཀྱི་རྣམ་ཤེས་གཉིས་ནི་གསུམ་པ་རྣམ་ཤེས་སོ། ། ཉིང་མཚམས་སྦྱར་མ་ཐག་པའི་རྣམ་ཤེས་དང་།
ཚོར་བ་དང་འདུ་ཤེས་དང་འདུ་བྱེད་བཞི་ནི་འདིར་མིང་ཡིན་ལ་དེ་དང་ལྷན་ཅིག་པའི་མེར་མེར་པོ་ནི་གཟུགས་དེ་
བཞི་བ་མིང་གཟུགས་སོ། ། མེར་མེར་པོ་རིམ་གྱིས་འཕེལ་ནས་མིག་སྣ་སོགས་ཀྱི་ངོ་བོ་གྲུབ་པ་ནི་ལྔ་བ་སྐྱེ་མཆེད་
དོ། ། དེ་ནས་ཡུལ་དབང་རྣམ་ཤེས་གསུམ་འདུས་ཏེ་ཡུལ་ཡིད་དུ་འོང་མི་འོང་བར་མ་གསུམ་ཡོངས་སུ་གཅོད་
པའི་རིག་པ་ནི་དྲུག་པ་རེག་པའོ། ། རེག་པས་ཡུལ་བཅད་པ་དང་རྗེས་སུ་མཐུན་པར་མྱོང་བའི་ཚོར་བ་བདེ་སྡུག་
བཏང་སྙོམས་གསུམ་ནི་བདུན་པ་ཚོར་བའོ། ། དེ་ནས་ཚོར་བ་བདེ་བ་ལ་མི་འབྲལ་བ་དང་། སྡུག་བསྔལ་ལ་
འབྲལ་བར་ཞེན་པ་ནི་བརྒྱུད་པ་སྲིད་པའོ། ། འདོད་ཡོན་དང་ལྟ་ངན་དང་ཚུལ་ཁྲིམས་དང་བརྟུལ་ཞུགས་ངན་པ་
ལ་ཆགས་པ་ནི་དགུ་བ་ལེན་པའོ། ། སྔར་གྱི་རྒྱུ་དུས་ཀྱི་རྣམ་ཤེས་ལ་གཉིས་པ་འདུ་བྱེད་ཀྱི་བག་ཆགས་བསྒོས་པ་
སྲེད་ལེན་གཉིས་ཀྱིས་གསོས་བཏབ་པས་མཐུ་ཅན་དུ་གྱུར་པའི་ལས་ནི་བཅུ་བ་སྲིད་པའོ། ། དེའི་དབང་གིས་སྐྱེ་
གནས་བཞི་པོ་གང་རུང་དུ་རྣམ་ཤེས་ཉིང་མཚམས་སྦྱར་བ་ནི་བཅུ་གཅིག་པ་སྐྱེ་བའོ། ། ཕུང་པོ་སྨིན་ཅིང་གཞན་
དུ་འགྱུར་བ་ནི་རྒ་བ་ཡིན་ལ། ཕུང་པོའི་རིས་མཐུན་དོར་བ་ནི་ཤི་བ་སྟེ་བཅུ་གཉིས་པ་རྒ་ཤིའོ། ། རྟེན་འབྲེལ་
ཚར་གཅིག་གི་ཚེ་སྲེད་ལེན་སྲིད་པ་གསུམ་ནི་མིང་གཟུགས་ཀྱི་སྔོན་དུ་འབྱུང་བ་ཡིན་ནའང་། འདིར་ཚོར་བའི་
རྗེས་སུ་བཤད་པ་ནི་རྟེན་འབྲེལ་གཞན་གྱི་སྐྱེ་རིམ་བཤད་པའོ། ། དེ་ལ་གང་གིས་འཕེན་ན་མ་རིག་པས་ཀུན་ནས་
བསླངས་པའི་འདུ་བྱེད་ཀྱིས་འཕེན་ནོ། ། གང་འཕངས་ན་མིང་གཟུགས་སྐྱེ་མཆེད་རེག་པ་ཚོར་བ་སྟེ་བཞིའོ། །
ཇི་ལྟར་འཕངས་ན་རྣམ་ཤེས་ལ་ལས་ཀྱི་བག་ཆགས་བསྒོས་པའི་ཚུལ་གྱིས་སོ། ། གང་གིས་འགྲུབ་ན་སྲེད་ལེན་
སྲིད་པ་གསུམ་གྱིས་སོ། ། གང་འགྲུབ་ན་སྐྱེ་བ་རྒ་ཤི་གཉིས་སོ། ། དེ་དག་ཀྱང་མཚོན་ཙམ་སྟེ་རྒྱས་པར་གཞན་དུ་
བལྟའོ། །
གཉིས་པ་རྣམ་བྱང་ཕྱོགས་ལ་འགྲེས་རྐང་གི་དབང་དུ་བྱས་ཏེ་ལྔ་བཅུ་རྩ་ལྔར་བཤད་ཀྱང་། ཕྱོགས་
གཏོགས་སོ་སོར་ཕྱེ་ན་བརྒྱ་དང་ཞེ་དྲུག་སྟེ། ཕར་ཕྱིན་དྲུག སྟོང་ཉིད་བཅོ་བརྒྱད། བྱང་ཕྱོགས་སོ་བདུན།
བདེན་བཞི། བསམ་གཏན་བཞི། ཚད་མེད་བཞི། གཟུགས་མེད་ཀྱི་སྙོམས་འཇུག་བཞི། རྣམ་པར་ཐར་བ་
167

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བརྒྱད། མཐར་གྱིས་གནས་པའི་སྙོམས་འཇུག་དགུ ། རྣམ་ཐར་སྒོ་གསུམ། མངོན་པར་ཤེས་པ། ཏིང་ངེ་
འཛིན༑ གཟུངས་གྱི་སྒོ། སྟོབས་བཅུ། མི་འཇིགས་པ་བཞི། སོ་སོ་ཡང་དག་པར་རིག་པ་བཞི་བྱམས་པ་ཆེན་
པོ། སྙིང་རྗེ་ཆེན་པོ། མ་འདྲེས་པ་བཅོ་བརྒྱད། གང་ཟག་རྒྱུན་ཞུགས། ཕྱིར་འོང་། ཕྱིར་མི་འོང་། དགྲ་
བཅོམ། རང་སངས་རྒྱས་ཏེ་བཞི། ཐམས་ཅད་ཤེས་པ་ཉིད། ལམ་གྱི་རྣམ་པ་ཤེས་པ་ཉིད། རྣམ་པ་ཐམས་
ཅད་མཁྱེན་པ་ཉིད་དང་བཅས་པ་རྣམས་ཏེ་རིམ་པར་འཆད་དོ། ། དང་པོ་ཕར་ཕྱིན་ལ་དབྱེ་གཞི་དང་། དབྱེ་
བའོ། ། དང་པོ་ནི། སངས་རྒྱས་ཀྱི་སར་ཕྱིན་པར་བྱེད་པའམ་ཕྱིན་ཟིན་པ་གང་རུང་གིས་བསྡུས་པའི་ཐེག་ཆེན་
གྱི་ཉམས་ལེན་ཞིག་གོ ། དབྱེ་ན་དྲུག་སྟེ། དེར་གྱུར་པའི་སྦྱིན་པ་ནས་ཤེས་རབ་ཀྱི་བར་རོ། ། དང་པོ་ལ་ངོ་བོ་
དང་། དབྱེ་བའོ། ། སྤྱིར་གཏོང་བའི་སེམས་པ་དང་དེས་ཀུན་ནས་བསླངས་པའི་ལུས་ངག་གི་ལས་ནི་སྦྱིན་པ་
ཡིན་ལ། དེ་སེམས་བསྐྱེད་བསྔོ་བ་ཤེས་རབ་གསུམ་གྱིས་ཟིན་པའི་ཚེ། སྦྱིན་པའི་ཕར་ཕྱིན་དུ་འགྱུར་ཏེ་གཞན་
ལའང་ཤེས་པར་བྱའོ། ། དབྱེ་ན། ཆོས་དང་། ཟང་ཟིང་གི་སྦྱིན་པ་གཉིས། སྦྱིན་བྱའི་རྫས་བྱིན་པ་མིན་པས་
གང་ལ་སྦྱིན་པ་དང་སྦྱིན་བྱའི་རྫས་དང་ཇི་ལྟར་སྦྱིན་པ་གསུམ་གྱིས་ཤེས་དགོས་སོ། ། ཡང་འཇིག་རྟེན་ལས་
འདས་མ་འདས་གཉིས་ཏེ་གཞན་ལྔ་ལ་ཡང་སྦྱོར་རོ། ། གཉིས་པ་ཚུལ་ཁྲིམས་ལ་ངོ་བོ་དང་། དབྱེ་བའོ། ། སྤྱིར་
གཞན་ལ་གནོད་པ་གཞི་དང་བཅས་པ་ཅི་རིགས་ལས་ཕྱིར་ལོག་པའི་སྤོང་སེམས་ནི། ཚུལ་ཁྲིམས་ཡིན་ལ། སྤོང་
སེམས་ཁྱད་པར་ཅན་གྱི་ས་བོན་ཡང་ཚུལ་ཁྲིམས་སུ་འདོད་པ་ཡོད། དབྱེ་ན་ཉེས་སྤྱོད་སྡོམ་པ། དགེ་བ་ཆོས་སྡུད།
སེམས་ཅན་དོན་བྱེད་ཀྱི་ཚུལ་ཁྲིམས་གསུམ། ཚུལ་ཁྲིམས་ལ་གང་བསྲུང་བ་དང་གང་གིས་སྲུང་བ་དང་ཇི་ལྟར་
སྲུང་བ་གསུམ་གྱིས་སོ། ། གསུམ་པ་བཟོད་པ་ལ་ངོ་བོ་དང་། དབྱེ་བའོ། ། གནོད་བྱེད་ལ་ཇི་མི་སྙམ་པ་དང་
སྡུག་བསྔལ་དང་དུ་ལེན་པ་དང་ཆོས་ལ་ངེས་པར་སེམས་པས་མོས་པའི་སེམས་བྱུང་ནི། བཟོད་པ་ཡིན་ལ། དབྱེ་
ན་སྔར་ལྟར་གསུམ་ཡོད། འདི་ལའང་གང་ལ་བཟོད་པ་དང་གང་གིས་བཟོད་པ་དང་ཇི་ལྟར་བཟོད་པ་གསུམ་
གྱིས་སོ ། བཞི་བ་བརྩོན་འགྲུས་ལ། ངོ་བོ་དང་། དབྱེ་བའོ། ། དགེ་བའོ། ། དགེ་བའི་བྱ་བ་ལ་མངོན་པར་
སྤྲོ་བའི་སེམས་པ་ནི། བརྩོན་འགྲུས་ཡིན་ལ། དབྱེ་ན། དགེ་བ་སྡུད་པ་དང་སེམས་ཅན་དོན་བྱེད་ཀྱི་བརྩོན་
འགྲུས་གཉིས། འདི་ལའང་བརྩམ་བྱ་དང་རྩོམ་བྱེད་དང་ཇི་ལྟར་རྩོམ་པ་གསུམ་གྱིས་སོ། ། ལྔ་བ་བསམ་གཏན་
ལ། ངོ་བོ་དང་། དབྱེ་བའོ། ། རང་གི་དམིགས་པ་ལ་སེམས་རྩེ་གཅིག་པའི་སེམས་པ་དགེ་བ་ནི། བསམ་
གཏན་ཡིན་ལ། དབྱེ་ན་འཇིག་རྟེན་དང་འཇིག་རྟེན་ལས་འདས་པའི་བསམ་གཏན་གཉིས་སོ། ། འདི་ལའང་
གང་ལ་བསམ་གཏན་བྱ་བ་དང་བྱེད་པ་དང་ཇི་ལྟར་བྱེད་པའི་ཚུལ་གསུམ་གྱིས་སོ། ། དྲུག་པ་ཤེས་རབ་ལ། ངོ་
་ 168

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
བོ་དང་། དབྱེ་བའོ། ། བརྟགས་པའི་དངོས་པོ་ལ་ཆོས་རབ་ཏུ་རྣམ་པར་འབྱེད་པའི་སེམས་བྱུང་ནི། ཤེས་རབ་
ཡིན་ལ། དབྱེ་ན་ཇི་ལྟ་ཇི་སྙེད་མཁྱེན་པའི་ཤེས་རབ་གཉིས་སམ། རིག་པའི་གནས་ལྔ་ལ་མཁས་པའི་ཤེས་རབ་
པོ། ། འདི་ལའང་གང་ཤེས་པ་དང་གང་གིས་ཤེས་པ་དང་ཇི་ལྟར་ཤེས་པའི་ཚུལ་གསུམ་གྱིས་རིག་པར་བྱའོ། །
འཇུག་པའི་ཊཱིཀྐ་ལྟར་ན། དྲུག་པོ་དེ་རྣམས་ཟིན་བྱེད་སྔར་ལྟར་དང་། ལམ་རིམ་ལས། དེ་དག་གོམས་པ་
ཡོངས་སུ་རྫོགས་པ་ན་དེ་དང་དེའི་ཕར་ཕྱིན་དུ་འགྱུར་བར་བཤད་དེ་མི་འགལ་ལོ། །
གཉིས་པ་སྟོང་ཉིད་བཅོ་བརྒྱད་བཤད་པ་ལ་གཉིས། ངོ་བོ་དང་། དབྱེ་བའོ། ། དང་པོ་ནི། དགག་བྱ་
བདེན་གྲུབ་བཀག་ཙམ་གྱིས་རབ་ཏུ་ཕྱེ་བའི་དེ་བཞིན་ཉིད་དེ། སྟོང་ཉིད་ཀྱི་དོན་ཏེ་མཚན་ཉིད་ཀྱང་ཡིན་ནོ། །
དབྱེ་ན་ནང་སྟོང་བ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་བ་ཉིད་ཀྱི་བར་བཅོ་བརྒྱད་དེ། དེ་ཡང་ནང་མིག་
ནས་ཡིད་ཀྱི་བར་སྐྱེ་མཆེད་དྲུག་བདེན་པས་སྟོང་བ་ནང་སྟོང་བ་ཉིད་དང་། ཕྱིའི་གཟུགས་སོགས་བདེན་སྟོང་ཕྱི་
སྟོང་བ་ཉིད་དང་། དབང་རྟེན་ཁོག་པ་ལྟ་བུ་ནི་ཤེས་རྒྱུད་ཀྱིས་བསྡུས་ཤིང་དབང་པོས་མ་བསྡུས་པས་དེ་བདེན་
སྟོང་ཕྱི་ནང་སྟོང་བ་ཉིད་དང་། སྟོང་ཉིད་བདེན་སྟོང་སྟོང་བ་ཉིད་སྟོང་བ་ཉིད། ཕྱོགས་བཅུ་བདེན་སྟོང་ཆེན་པོ་
སྟོང་བ་ཉིད་དང་། མྱང་འདས་བདེན་སྟོང་དོན་དམ་པ་སྟོང་བ་ཉིད་དང་། ཁམས་གསུམ་པོ་སོགས་འདུས་བྱས་
བདེན་སྟོང་འདུས་བྱས་སྟོང་བ་ཉིད་དང་། ནམ་མཁའ་སོགས་འདུས་མ་བྱས་བདེན་སྟོང་འདུས་མ་བྱས་སྟོང་བ་
ཉིད་དང་། རྟག་ཆད་ཀྱི་མཐའ་དང་བྲལ་བའི་དབུས་བདེན་སྟོང་མཐའ་ལས་འདས་པ་སྟོང་བ་ཉིད་དང་།
འཁོར་བ་བདེན་སྟོང་ཐོག་མ་དང་ཐ་མ་མེད་པ་སྟོང་བ་ཉིད་དང་། ཐེག་ཆེན་དོར་བྱར་མེད་པ་བདེན་སྟོང་དོར་བ་
མེད་པ་སྟོང་བ་ཉིད་དང་། དེ་བཞིན་ཉིད་བདེན་སྟོང་རང་བཞིན་སྟོང་བ་ཉིད་དང་། ཁམས་བཅོ་བརྒྱད་ལ་
སོགས་པའི་ཆོས་ཐམས་ཅད་བདེན་སྟོང་ཆོས་ཐམས་ཅད་སྟོང་བ་ཉིད་དང་། གཟུགས་གཟུགས་རུང་གི་མཚན་
ཉིད་དང་ཚོར་བ་མྱོང་བའི་མཚན་ཉིད་ཅན་སོགས་ཐུན་མོང་དང་ཐུན་མོང་མིན་པའི་མཚན་ཉིད་བདེན་སྟོང་རང་
གི་མཚན་ཉིད་སྟོང་བ་ཉིད་དང་། འདས་པ་སོགས་དུས་གསུམ་བདེན་སྟོང་མི་དམིགས་པ་སྟོང་བ་ཉིད་དང་། རྒྱུ་
རྐྱེན་ཚོགས་པ་བདེན་སྟོང་དངོས་པོ་མེད་པའི་ངོ་བོ་ཉིད་སྟོང་བ་ཉིད་དེ་བཅུ་དྲུག་གོ ། བཅུ་དྲུག་པོ་དེ་རྣམས་ནི་
ཡུམ་གྱི་མདོ་ལས་ཡང་ཡང་ཟློས་ཏེ་གསུངས་ཤིང་། ཉི་ཤུར་ཡང་བཤད་དེ། དེ་ཉིད་ལས། རབ་འབྱོར་གཞན་
ཡང་དངོས་པོ་ནི་དངོས་པོས་སྟོང་ངོ་། ། དངོས་པོ་མེད་པ་ནི་དངོས་པོ་མེད་པས་སྟོང་ངོ༌། ། རང་བཞིན་ནི་རང་
བཞིན་གྱིས་སྟོང་ངོ༌། ། གཞན་གྱི་དངོས་པོ་ནི་གཞན་གྱི་དངོས་པོས་སྟོང་ངོ་། ། ཞེས་བཤད་དོ། ། དེ་ཡང་ཕུང་
པོ་ལྔ་བདེན་སྟོང་དངོས་པོ་སྟོང་བ་ཉིད། ནམ་མཁའ་དང་མྱང་འདས་སོགས་བདེན་སྟོང་དངོས་པོ་མེད་པ་སྟོང་
169

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བ་ཉིད། རང་བཞིན་ནམ་ཆོས་ཉིད་བདེན་སྟོང་རང་བཞིན་སྟོང་བ་ཉིད། བྱེད་པ་བོ་གཞན་གྱིས་སྟོང་བའི་ངོ་བོ་
ཉིད་བདེན་སྟོང་གཞན་གྱི་ངོ་བོ་སྟོང་བ་ཉིད་དོ། ། བཅུ་དྲུག་ཏུ་བཤད་པ་ནི་བློ་ངོ་ལ་བལྟོས་ཏེ་ལོག་རྟོག་སེལ་བའི་
ཕྱིར་རྒྱས་པའི་དབང་དུ་བྱས་ལ། ཕྱི་མ་བཞི་དོན་ལ་ལྟོས་ཏེ་བསྡུས་ནས་གསུངས་པས་མི་འགལ་ཞིང་། ཤིན་ཏུ་
བསྡུ་ན་དེ་ཐམས་ཅད་དངོས་པོ་སྟོང་བ་ཉིད་དང་དངོས་པོ་མེད་པ་སྟོང་བ་ཉིད་གཉིས་སུ་འདུ་བ་ཡིན་ནོ། ། མིང་
ཙམ་གྱིས་ངོས་བཟུང་ན་དེ་ལྟར་ཡིན་ཀྱང་། སྟོང་ཉིད་དེ་རྣམས་ཀྱི་དོན་ལེགས་པར་གོ་ཞིང་རྟོགས་པ་ནི་དགག་བྱ་
བདེན་གྲུབ་རིགས་པས་ཁེགས་པ་ལ་རག་ལས་སོ། ། དེས་ན་འདིར་དགག་གཞི་དགག་བྱ་བཀག་པ་གསུམ་གྱིས་
ཤེས་པར་བྱའོ། །
གསུམ་པ་བྱང་ཕྱོགས་སོ་བདུན་ལ། དབྱེ་གཞི་དང་། དབྱེ་བའོ། ། དང་པོ་ནི། བྱང་ཆུབ་སྒྲུབ་བྱེད་ཀྱི་
ཕྱོགས་དང་མཐུན་པའི་ལམ་ལོ། ། དབྱེ་ན། སྡེ་ཚན་བདུན་ཏེ། དྲན་པ་ཉེར་གཞག་བཞི། ཡང་དག་སྤོང་བ་
བཞི། རྫུ་འཕྲུལ་གྱི་རྐང་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན་ འཕགས་ལམ་ཡན་
ལག་བརྒྱུད་དོ། ། དང་པོ་ལ། དབྱེ་གཞི་དང་། དབྱེ་བའོ། ། དང་པོ་ནི། བདེན་བཞི་གང་རུང་གི་བླང་དོར་
སོར་སོར་དཔྱད་ཅིང་འཛིན་པའི་མཁྱེན་པ་ཞིག་གོ ། དབྱེ་ན་བཞི་སྟེ། ཉེར་ལེན་གྱི་ཕུང་པོས་བསྡུས་པའི་ལུས་
མི་གཙང་བར་ལྟ་བའི་ལུས་དྲན་པ་ཉེར་གཞག ཟག་བཅས་ཀྱི་ཚོར་བ་སྡུག་བསྔལ་བར་ལྟ་བའི་ཚོར་པ་དྲན་པ་
ཉེར་གཞག སེམས་སྐད་ཅིག་གིས་སྐྱེ་འཇིག་བྱེད་པའི་མི་རྟག་པར་ལྟ་བའི་སེམས་དྲན་པ་ཉེར་གཞག ཆོས་
ཐམས་ཅད་གང་ཟག་གི་བདག་མེད་པར་ལྟ་བའི་ཆོས་དྲན་པ་ཉེར་གཞག་གོ ། གཉིས་པ་ཡང་དག་སྤོང་བ་ལ།
དབྱེ་གཞི་དང་། དབྱེ་བའོ། ། དང་པོ་ནི། བདེན་བཞི་གང་རུང་གི་བླང་དོར་ལ་སྤྲོ་བའི་རང་གི་དམིགས་པ་ལ་
རྩེ་གཅིག་པའི་མཁྱེན་པ་ཞིག་གོ ། དབྱེ་ན་བཞི་སྟེ། མི་དགེ་བའི་ཕྱོགས་སྐྱེ་འགྱུར་མི་སྐྱེད་པར་བྱེད་པའི་ཡང་
དག་སྤོང་བ་དང་། དེ་བཞིན་དུ་སྐྱེ ས་ཟིན་སྤོང་བར་བྱེད་པ་དང་། དགེ་པའི་ཕྱོགས་སྐྱེ་འགྱུར་སྐྱེད་པར་བྱེད་
པ་དང་། སྐྱེས་ཟིན་སྤེལ་བར་བྱེད་པའི་ཡང་དག་སྤོང་བའོ། ། གསུམ་པ་རྫུ་འཕྲུལ་གྱི་རྐང་པ་ལ་དབྱེ་གཞི་དང་།
དབྱེ་བའོ། ། དང་པོ་ནི། སྤྲུལ་སྒྱུར་སྣ་ཚོགས་ཀྱི་རྟེན་བྱེད་པའི་མཁྱེན་པ་ཞིག་གོ ། དབྱེ་ན་བཞི་སྟེ། རྫུ་
འཕྲུལ་དང་ཏིང་ངེ་འཛིན་སྒྲུབ་པ་ལ་དགའ་བའི་འདུན་པའི་རྫུ་འཕྲུལ་གྱི་རྐང་པ་དང་། དེ་ལ་བརྩོན་པའི་བརྩོན་
འགྲུས་དེ་དང་དེའི་ཚེ་སེམས་རྩེ་གཅིག་པའི་སེམས་པའི་དེ་དང་། དེའི་ཆེད་དུ་ཆོས་རྣམ་པར་འབྱེད་པའི་
དཔྱོད་པའི་རྫུ་འཕྲུལ་གྱི་རྐང་པའོ། ། བཞི་བ་དབང་པོ་ལ་དབྱེ་གཞི་དང་། དབྱེ་བའོ༔ ། དང་པོ་ནི། རང་
འབྲས་འཕགས་ལམ་བསྐྱེད་པ་ལ་དབང་བྱེད་པའི་མཁྱེན་པ་ཞིག་གོ ། དབྱེ་ན་ལྔ་སྟེ། བདེན་བཞིའི་བླང་དོར་
170

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
ལ་ཡིད་ཆེས་པའི་དད་པའི་དབང་པོ་དང་། དེ་ལ་སྤྲོ་བའི་བརྩོན་འགྲུས་ཀྱི་དེ་དང་། དམིགས་རྣམ་མི་བརྗེད་
པའི་དྲན་པའི་དེ་དང་། སེམས་རྩེ་གཅིག་པའི་ཏིང་ངེ་འཛིན་གྱི་དེ་དང་། བདེན་བཞིའི་བླང་དོར་སོ་སོར་འབྱེད་
པའི་ཤེས་རབ་ཀྱི་དབང་པོའོ། ། ལྔ་བ་སྟོབས་ལ་དབྱེ་གཞི་དང་། དབྱེ་བའོ། ། དང་པོ་ནི། རང་འབྲས་
འཕགས་ལམ་བསྐྱེད་པ་ལ་དབང་བྱེད་པ་གོང་འཕེལ་དུ་གྱུར་པའི་མཁྱེན་པ་ཞིག་གོ ། དབྱེ་ན་ལྔ་སྟེ། དད་
སོགས་དབང་པོ་ལྔའི་གནས་སྐབས་གོང་འཕེལ་དུ་སོང་བའི་དད་པ་དང་། བརྩོན་འགྲུས་དང་། དྲན་པ་དང་།
ཏིང་ངེ་འཛིན་དང་། ཤེས་རབ་ཀྱི་སྟོབས་ལྔའོ། ། ས་མཚམས་ནི་དྲན་པ་ཉེར་གཞག་སོགས་གསུམ་ནི་ཚོགས་
ལམ་ནས་ཐོབ་ཅིང་། དབང་པོ་དང་སྟོབས་གཉིས་སྦྱོར་ལམ་ནས་འཐོབ་པར་འགྱུར་རོ། ། དྲུག་པ་བྱང་ཆུབ་ཀྱི་
ཡན་ལག་ལ་དབྱེ་གཞི་དང་། དབྱེ་བའོ། ། དང་པོ་ནི། རང་འབྲས་བྱང་ཆུབ་ཀྱི་རྒྱུ་འམ་ཡན་ལག་བྱེད་པའི་
འཕགས་པའི་མཁྱེན་པ་ཞིག་གོ ། དབྱེ་ན་བདུན་ཏེ། བདེན་པ་ལ་དམིགས་པ་མི་གཡེང་བའི་དྲན་པ་ཡང་དག་
བྱང་ཆུབ་ཀྱི་ཡན་ལག་དང་། བདག་མེད་རྟོགས་པའི་ཆོས་རབ་ཏུ་རྣམ་འབྱེད་དང་། ངེས་པར་འབྱུང་བའི་
བརྩོན་འགྲུས་དང་། ཕན་ཡོན་གྱི་དགའ་བ་དང་། ལུས་སེམས་ལས་རུང་གི་ཤིན་ཏུ་སྦྱངས་པ་དང་། རྩེ་གཅིག་
པའི་ཏིང་ངེ་འཛིན་དང༌། ངོ་བོའི་སྒོ་ནས་བཏང་སྙོམས་ཡང་དག་བྱང་ཆུབ་ཀྱི་ཡན་ལག་གོ ། བདུན་པ་
འཕགས་ལམ་ལ་དབྱེ་གཞི་དང་། དབྱེ་བའོ། ། དང་པོ་ནི། འཕགས་ལམ་གྱི་ཆ་ཤས་སམ། རང་འབྲས་
འཕགས་ལམ་གྱི་རྒྱུ་བྱེད་པའི་འཕགས་པའི་མཁྱེན་པ་ཞིག་གོ། དབྱེ་ན་བརྒྱུད་དེ། ཆོས་ཉིད་ཀྱི་དོན་ལ་དཔྱོད་
པའི་ཡང་དག་པའི་ལྟ་བ་དང་། རང་གིས་རྟོགས་པ་ལྟར་སྟོན་པར་སེམས་པའི་ཡང་དག་པའི་རྟོག་པ་དང་།
ངག་གི་ལས་རྣམ་པར་དག་པའི་ཡང་དག་པའི་ངག་དང་། ལུས་ཀྱི་ལས་རྣམ་པར་དག་པའི་ཡང་དག་པའི་ལས་ཀྱི་
མཐའ་དང་། ལོག་འཚོ་སྤང་བའི་ཡང་དག་པའི་འཚོ་བ་དང་། སྒོམ་སྤང་སྤོང་བའི་ཡང་དག་པའི་རྩོལ་བ་དང་།
དམིགས་རྣམ་མི་བརྗེད་པའི་ཡང་དག་པའི་དྲན་པ་དང་། ཡོན་ཏན་ཁྱད་པར་ཅན་བསྒྲུབ་པའི་ཆེད་དུ་དམིགས་
པ་ལ་རྩེ་གཅིག་པའི་ཡང་དག་པའི་ཏིང་ངེ་འཛིན་རྣམས་སོ། ། བཞི་བ་ལ་བདེན་པ་བཞི་ལ་གཉིས། དབྱེ་གཞི་
དང་། དབྱེ་བའོ། ། དང་པོ་ནི། འཕགས་པའི་བདེན་པའོ། ། དབྱེ་ན་བཞི་སྟེ། སྡུག་བསྔལ་བདེན་པ།
ཀུན་འབྱུང་། འགོག་པ། ལམ་བདེན་ནོ། ། དང་པོ་སྡུག་བདེན་ལ། དབྱེ་གཞི་དང་། དབྱེ་བའོ། ། དང་པོ་
ནི། རང་རྒྱུ་ལས་ཉོན་གྱི་དབང་གིས་བྱུང་བའི་རིགས་སུ་གནས་པའི་ཀུན་ནས་ཉོན་མོངས་པའི་བདེན་པའོ། །
དབྱེ་ན། སྡུག་བསྔལ་གྱི་སྡུག་བསྔལ་འགྱུར་བའི་སྡུག་བསྔལ་འདུ་བྱེད་ཀྱི་སྡུག་བསྔལ་གསུམ། དང་པོ་ནི། ཚོར་
བ་སྡུག་བསྔལ་ཆེན་པོ་ཐམས་ཅད། གཉིས་པ་ནི། ཟག་བཅས་ཀྱི་ཚོར་བ་བདེ་བ་ཕལ་ཆེར། གསུམ་པ་ནི།
171

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉེར་ལེན་གྱི་ཕུང་པོ་ལྟ་བུའོ། ། མདོར་ན་ལས་ཉོན་གྱིས་བྱུང་བའི་མ་དག་པའི་སྣོད་ཀྱི་འཇིག་རྟེན་དང་མ་དག་
པའི་བཅུད་ཀྱི་སེམས་ཅན་དང་དེའི་ཕུང་པོ་ནི་སྡུག་བསྔལ་བདེན་པའོ༔ ། གཉིས་པ་ཀུན་འབྱུང་ལ་དབྱེ་གཞི་
དང་། དབྱེ་བའོ། ། རང་འབྲས་སྡུག་བདེན་སྐྱེད་བྱེད་ཀྱི་རིགས་སུ་གནས་པའི་ཀུན་ནས་ཉོན་མོངས་པའི་
བདེན་པའོ། ། དབྱེ་ན། ལས་དང་ཉོན་མོངས་པའི་ཀུན་འབྱུང་གཉིས། དང་པོ་ནི། ཟག་བཅས་ཀྱི་དགེ་མི་
དགེ་མི་གཡོ་བའི་ལས་རྣམས་སོ། ། གཉིས་པ་ནི། མ་དག་པའི་སོ་སྐྱེའི་རྒྱུད་ཀྱི་འདོད་ཆགས་ཞེ་སྡང་ཁོང་ཁྲོ་ང་
རྒྱལ་མ་རིག་པ་སོགས་རྩ་བ་དང་ཉེ་བའི་ཉོན་མོངས་པ་རྣམས་སོ། ། གསུམ་པ་འགོག་བདེན་ལ་དབྱེ་གཞི་དང་
དབྱེ་བའོ། ། དང་པོ་ནི། ལམ་བདེན་གྱི་སྟོབས་ཀྱིས་ཐོབ་པའི་ཕྲལ་བའོ། ། དབྱེ་ན། ཐེག་པ་གསུམ་གྱི་
འཕགས་པའི་རྒྱུད་ཀྱི་འགོག་བདེན་རྣམས་སོ། ། བཞི་བ་ལམ་བདེན་ལ་དབྱེ་གཞི་དང་། དབྱེ་བའོ། ། དང་པོ་
ནི། འགོག་བདེན་ཐོབ་བྱེད་ཀྱི་ཐབས་སུ་གྱུར་པའི་འཕགས་ལམ་མོ། ། དབྱེ་ན་འཕགས་ལམ་ཐམས་ཅད་
དོ། ། ཕྱི་མ་གཉིས་ཀྱི་དོན་བསྡུ་ན། འཕགས་པའི་ལམ་གང་གིས་རང་གི་ངོས་སྐལ་གྱི་སྤང་བྱ་མཐོང་སྤང་དང་
སྒོམ་སྤང་དེ་རང་གི་སེམས་ཀྱི་སྟེང་དུ་སླར་སྐྱེ་མི་རུང་བའི་ཚུལ་གྱིས་བཀག་པའི་སེམས་ཀྱི་ཆོས་ཉིད་ལ་འགོག་
བདེན་ཞེས་བྱ་ལ། འཕགས་ལམ་དེ་ཉིད་ལ་ལམ་བདེན་ཞེས་བྱའོ། ། འཁོར་བར་འཇུག་རིམ་གྱི་དབང་དུ་བྱས་
ནས་ཀུན་འབྱུང་ལས་སྡུག་བསྔལ་འབྱུངང་པས་དེ་གཉིས་བསྟན་ལ། འཁོར་བ་ལས་ལྡོག་རིམ་གྱི་དབང་དུ་བྱས་
ནས་ལམ་བདེན་ལ་བརྟེན་ནས་འགོག་བདེན་འཐོབ་པར་འགྱུར་བས་དེ་གཉིས་བཞག་པ་སྟེ། དེའི་དང་པོ་གཉིས་
དོར་བྱ་དང་། ཕྱི་མ་གཉིས་བླང་བྱའོ། ། ལྔ་བ་བསམ་གཏན་ལ་དབྱེ་གཞི་དང་། དབྱེ་བའོ། ། དང་པོ་ནི།
རང་གི་འོག་ས་འདོད་པ་དང་བསམ་གཏན་དང་པོ་གསུམ་གང་རུང་ལ་ཆགས་པ་ཅི་རིགས་དང་བྲལ་བྱེད་དམ་
བྲལ་བས་རབ་ཏུ་ཕྱེ་བ་གང་རུང་གིས་བསྡུས་པའི་གོང་སའི་སྙོམས་འཇུག་ཞིག་གོ ། འདི་ལ་དབྱེ་ན་བཞི་སྟེ།
བསམ་གཏན་དང་པོ་གཉིས་པ་གསུམ་པ་བཞི་བའོ། ། ཁྱད་པར་ལ་ཞིབ་ན་མང་ཡང་བསྡུ་ན། རང་གི་འོག་ས་
འདོད་པ་ལ་ཆགས་པ་ཅི་རིགས་དང་བྲལ་བྱེད་དམ་བྲལ་བས་རབ་ཏུ་ཕྱེ་བའི་སེམས་རྩེ་གཅིག་པ་མཚུངས་ལྡན་
དང་བཅས་པ་ནི། བསམ་གཏན་དང་པོ་དང་། དེ་བཞིན་དུ་བསམ་གཏན་གཉིས་པ་དང་གསུམ་པ་དང་བཞི་བ་
ལ་ཆགས་པ་ཅི་རིགས་དང་བྲལ་བྱེད་དམ་བྲལ་བས་རབ་ཏུ་ཕྱེ་བའི་སེམས་རྩེ་གཅིག་པ་མཚུངས་ལྡན་དང་བཅས་
པ་རྣམས་ནི། རིམ་པ་བཞིན་བསམ་གཏན་གཉིས་པ་དང་གསུམ་པ་དང་བཞི་བའི་སྙོམས་འཇུག་གོ ། འདིར་
བསམ་གཏན་གྱི་སྙོམས་འཇུག་བཞི་དང་། དེའི་གནས་བཞི་ཡོད་པ་རྣམས་ཁྱད་པར་ཕྱེད་པར་བྱའོ། ། དྲུག་པ་
ཚད་མེད་པ་ལ་དབྱེ་གཞི་དང་། དབྱེ་བའོ། ། དང་པོ་ནི། བསམ་གཏན་ལ་བརྟེན་ནས་སྐྱེས་ཤིང་དམིགས་པ་
172

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
དང་འབྲས་བུ་ཚད་མེད་པ་དང་ལྡན་པའི་སེམས་པའོ། ། དབྱེ་ན་བཞི་སྟེ། བྱམས་པ་སྙིང་རྗེ་དགའ་བ་བཏང་
སྙོམས་ཚད་མེད་དེ། རིམ་པ་བཞིན་དུ་སེམས་ཅན་ཐམས་ཅད་བདེ་བ་ལ་འགོད་འདོད་ཀྱི་བྱམས་པ་ཚད་མེད་
དང་། སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་དང་། བདེ་བ་དང་ལྡན་ན་དགའ་བའི་དགའ་བ་དང་། ཆགས་
སྡང་དང་བྲལ་ན་སྙམ་པའི་བཏང་སྙོམས་ཚད་མེད་རྣམས་སོ། ། བདུན་པ་གཟུགས་མེད་པའི་སྙོམས་པར་འཇུག་
པ་ལ་དབྱེ་གཞི་དང་། དབྱེ་བའོ། ། དང་པོ་ནི། རང་གི་འོག་ས་གཟུགས་དང་གཟུགས་མེད་དང་པོ་གསུམ་སོ་
སོལ་ཆགས་པ་ཅི་རིགས་དང་བྲལ་བྱེད་དམ་བྲལ་བས་རབ་ཏུ་ཕྱེ་བ་གང་རུང་གིས་བསྡུས་པའི་གོང་མའི་སྙོམས་
འཇུག་གོ ། དབྱེ་ན་བཞི་སྟེ། སྦྱོར་བའི་ཚེ་གཟུགས་ཀྱི་འདུ་ཤེས་ནི་རགས་པ་དང་ནམ་མཁའ་འདུ་ཤེས་ནི་ཞི་
བའོ་སྙམ་དུ་ལྟ་ཞིང་གོམས་པའི་གཟུགས་མེད་ནམ་མཁའི་སྙོམས་འཇུག་དང་། ནམ་མཁའི་འདུ་ཤེས་ཀྱང་རགས་
པ་དང་རྣམ་པར་ཤེས་པའི་འདུ་ཤེས་ནི་ཞི་བའོ་སྙམ་དུ་ལྟ་ཞིང་གོམས་པའི་རྣམ་ཤེས་ཀྱི་སྙོམས་འཇུག་དང་། རྣམ་
ཤེས་ཀྱི་འདུ་ཤེས་ཀྱང་རགས་པ་དང་དམིགས་པ་བཙལ་ནས་ཅི་ཡང་མེད་དོ་སྙམ་དུ་ལྟ་ཞིང་གོམས་པའི་ཅི་ཡང་
མེད་ཀྱི་སྙོམས་འཇུག་དང་། ཅི་ཡང་མེད་པའི་འདུ་ཤེས་ཀྱང་རགས་པ་དང་། བློ་ངོར་འདུ་ཤེས་རགས་པ་མངོན་
གྱུར་ནི་ཡོད་པ་ཡང་མིན་ཕྲ་བ་མེད་པ་ཡང་མིན་ནོ་སྙམ་དུ་ལྟ་ཞིང་གོམས་པའི་སྲིད་རྩེའི་སྙོམས་འཇུག་རྣམས་
སོ། ། བརྒྱུད་པ་རྣམ་པར་ཐར་བ་ལ་དབྱེ་གཞི་དང་། དབྱེ་བའོ། ། དང་པོ་ནི། རང་སའི་ཉོན་མོངས་ཀྱིས་མ་
བསླད་ཅིང་ཐར་བ་དོན་གཉེར་གྱི་བསམ་པས་ཟིན་པའི་སྙོམས་འཇུག་གོ ། དབྱེ་ན་བརྒྱུད་དེ། སྔར་བཤད་པ་
ལྟར་གཟུགས་མེད་ཀྱི་སྙོམས་འཇུག་བཞིས་བསྡུས་པའི་རྣམ་ཐར་བཞི་དང་། གཟུགས་ཅན་གཟུགས་ལ་ལྟ་བའི་
རྣམ་ཐར་དང་། གཟུགས་མེད་གཟུགས་ལ་ལྟ་བའི་རྣམ་ཐར་དང་། གེགས་སེལ་སྡུག་པའི་རྣམ་ཐར་དང་།
འགོག་པའི་རྣམ་ཐར་རོ། ། ཕྱི་མ་བཞི་ནི་རིམ་པ་བཞིན་དུ། ནང་རང་ལུས་ལ་གཟུགས་ཀྱི་འདུ་ཤེས་བཞག་སྟེ་
ཕྱིའི་གཟུགས་ལ་དམིགས་ནས་སྤྲུལ་སྒྱུར་བྱེད་པ་དང་། རང་ལུས་ལ་གཟུགས་མེད་པའི་འདུ་ཤེས་བཞག་སྟེ་ཕྱིའི་
གཟུགས་ལ་དམིགས་ནས་སྤྲུལ་སྒྱུར་བྱེད་པ་དང་། གཟུགས་སྡུག་མི་སྡུག་ཕན་ཚུན་བལྟོས་པར་བསམས་ཏེ་མཐར་
གཟུགས་ཐམས་ཅད་སྡུག་པར་མོས་པ་དང་། ཚོར་བ་དང་འདུ་ཤེས་རགས་པ་བཀག་པའི་འགོག་པའི་རྣམ་ཐར་
ཏེ་བཞིའོ། ། དགུ་བ་མཐར་གྱིས་གནས་པའི་སྙོམས་འཇུག་ལ་དབྱེ་གཞི་དང་། དབྱེ་བའོ། ། དང་པོ་ནི།
དམིགས་པ་སྔ་མ་ནས་ཕྱི་མ་ལ་རིམ་གྱིས་འཇུག་པའི་སྙོམས་འཇུག་ཁྱད་པར་ཅན་ཞིག་གོ ། དབྱེ་ན་དགུ་སྟེ།
སྔར་ལྟར་བསམ་གཏན་བཞི་དང་། གཟུགས་མེད་ཀྱི་སྙོམས་འཇུག་ཁྱད་པར་ཅན་བཞི་སྟེ་བརྒྱད་དང་། འགོག་
པའི་སྙོམས་འཇུག་གོ། བཅུ་བ་རྣམ་པར་ཐར་བའི་སྒོ་ལ་དབྱེ་གཞི་དང་། དབྱེ་བའོ། ། དང་པོ་ནི། བདག་
173

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་ཕྲ་རགས་དང་མི་རྟག་སོགས་ཅི་རིགས་ལ་དམིགས་པའི་སྒོ་ནས་མི་མཐུན་ཕྱོགས་ཀྱི་གཉེན་པོ་བྱེད་པའི་སྙོམས་
འཇུག་ཞིག་གོ ། དབྱེ་ན་གསུམ་སྟེ། སྟོང་བ་དང་བདག་མེད་པ་ལ་དམིགས་པའི་རྣམ་པར་ཐར་བའི་སྒོ་སྟོང་བ་
ཉིད་དང་། འགོག་ལམ་ལ་དམིགས་པའི་རྣམ་པར་ཐར་བའི་སྒོ་མཚན་མ་མེད་པ་དང་། མི་རྟག་སྡུག་བསྔལ་
གཉིས་ཀུན་འབྱུང་གི་རྣམ་པ་བཞི་ལ་དམིགས་པའི་རྣམ་པར་ཐར་བའི་སྒོ་སྨོན་པ་མེད་པའོ། ། འདི་དག་ནི་སྒྲིབ་
པ་ཅི་རིགས་ལས་གྲོལ་བར་བྱེད་པའམ་ཐར་བའི་སྒོ་ཡིན་པས་ན། རྣམ་པར་ཐར་བའི་སྒོའོ། ། བཅུ་གཅིག་པ་
མངོན་པར་ཤེས་པ་ལ་དབྱེ་གཞི་དང་། དབྱེ་བའོ། ། དང་པོ་ནི། སྦྱོར་བྱུང་ངམ་སྐྱེ་བས་ཐོབ་ཅིང་ཡུལ་རང་
སྟོབས་ཀྱིས་མངོན་སུམ་དུ་རིག་པ་མཚུངས་ལྡན་དང་བཅས་པའོ། ། དབྱེ་ན་དྲུག་སྟེ། སྤྲུལ་སྒྱུར་སྣ་ཚོགས་
མངོན་སུམ་དུ་རྟོགས་པའི་རྫུ་འཕྲུལ་གྱི་མངོན་ཤེས་དང་། གཟུགས་ཕྲརགས་མངོན་སུམ་དུ་མཐོང་བའི་ལྷའི་
མིག་གི་མངོན་ཤེས་དང་། སྒྲ་ཕྲ་རགས་ཐོས་པའི་ལྷའི་རྣ་བའི་མངོན་ཤེས་དང་། རང་གཞན་གྱི་ཚེ་སྔོན་གྱི་
གནས་སམ་ཚེ་རབས་དུ་མ་རྟོགས་པའི་སྔོན་གནས་རྗེས་དྲན་གྱི་མངོན་ཤེས་དང་། གང་ཟག་གཞན་གྱི་སེམས་ཀྱི་
རྒྱུ་ཚུལ་རྟོགས་པའི་གཞན་སེམས་ཤེས་པའི་མངོན་ཤེས་དང་། སྒྲིབ་གཉིས་སྤོང་བའི་ཐབས་དང་སྤངས་པ་ཅི་
རིགས་མངོན་སུམ་དུ་རྟོགས་པའི་ཟག་པ་ཟད་པའི་མངོན་ཤེས་རྣམས་སོ། ། དེ་དག་ནི་མངོན་ཤེས་ཀྱི་གཙོ་བོ་
ཡིན་ལ། གཞན་ཡང་མི་འདྲ་བའི་ཁྱད་པར་མང་དུ་ཡོད་དོ། ། མངོན་ཤེས་ནི་མངོན་སུམ་དུ་བཤད་པས། རང་
གཞན་གྱི་བྱུང་བ་དང་འབྱུང་འགྱུར་ཅི་རིགས་སྣང་ལ་མ་ངེས་པའི་ཚུལ་གྱིས་རྟོགས་པ་འགའ་ཞིག་མངོན་ཤེས་མིན་
ལ། རྟགས་སམ་མཚན་མ་འགའ་ལ་བརྟེན་ནས་བྱུང་བ་དང་འབྱུང་འགྱུར་འགའ་ཞིག་རིག་པ་ནི་རྟོག་པ་ཡིན་
པས། མངོན་ཤེས་མིན་ཀྱང་བླུན་པོས་ནི་མངོན་ཤེས་སུ་འཛིན་ནོ། ། བཅུ་གཉིས་པ་ཏིང་ངེ་འཛིན་ལ་དབྱེ་གཞི་
དང་། དབྱེ་བའོ། ། དང་པོ་ནི། ཡང་དག་པའི་དམིགས་པ་ལ་རྩེ་གཅིག་པའི་སེམས་བྱུང་ངོ༌། ། དབྱེ་བ་ནི་
ཡུམ་གྱི་མདོ་ལས་གྲངས་མང་དུ་བཤད་ཅིང་། ཇི་ལྟ་ཇི་སྙེད་ལ་དམིགས་པ་གཉིས་དང་། ཐེག་པ་གསུམ་གྱི་བར་
ཆད་མེད་ལམ་དང་རྣམ་གྲོལ་ལམ་དང་མི་སློབ་པའི་ཏིང་ངེ་འཛིན་རྣམས་སོ། ། སྤྱིར་སྔགས་རིམ་དུ་དགེ་བའི་
དམིགས་པ་ལ་སེམས་རྩེ་གཅིག་པ་ཞིག་བྱུང་ན་རྒྱུན་རིང་ཐུང་གང་ཡིན་ཀྱང་ཏིང་ངེ་འཛིན་ཡིན་ཞེས་བཤད་ལ།
ཏིང་ངེ་འཛིན་ཁྱད་པར་བ་ནི་ཞི་གནས་དང་ལྷག་མཐོང་གིས་བསྡུས་པ་དང་། བསམ་གཏན་དང་གཟུགས་མེད་
ཀྱི་སྙོམས་འཇུག་གིས་བསྡུས་པ་རྣམས་སོ། ། བཅུ་གསུམ་པ་གཟུངས་ཀྱི་སྒོ་ལ་དབྱེ་གཞི་དང་དབྱེ་བའོ། ། དང་
པོ་ནི། ཞི་གནས་དང་མཚུངས་ལྡན་གྱི་དྲན་པ་དང་ཤེས་རབ་ཀྱིས་བསྡུས་པའི་རིག་པ་ཁྱད་པར་ཅན་ནོ། ། དབྱེ་
ན་གསུམ་སྟེ་བཟོད་པའི་གཟུངས་དང་། གསང་སྔགས་ཀྱི་གཟུངས་དང་། ཚིག་དོན་གྱི་གཟུངས་སོ། ། དང་པོ་
174

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
ནི། གནས་ལུགས་སྟོང་ཉིད་ཀྱི་དོན་ལ་མི་སྐྲག་པའི་ཏིང་ངེ་འཛིན་དང་ཤེས་རབ་པོ། ། གཉིས་པ་ནི། སྡིག་པ་
སོགས་ཞི་བར་བྱེད་ནུས་པའི་གསང་སྔགས་རྩོམ་ནུས་པའི་ཏིང་ངེ་འཛིན་དང་ཤེས་རབ་པོ། ། གསུམ་པ་ནི།
ཚིག་དོན་བསྐལ་བར་མི་བརྗེད་པར་འཛིན་ནུས་པའི་ཏིང་ངེ་འཛིན་དང་ཤེས་རབ་པོ། ། འདི་དག་ནི་སྦྱོར་ལམ་
བཟོད་པ་ནས་འཐོབ་ཀྱི། དེའི་གོང་དུ་མིན་ནོ། ། གཟུངས་ཀྱི་ཚིག་ལ་གཟུངས་ཞེས་བརྗོད་པ་ནི། རྗོད་བྱེད་ལ་
བརྗོད་བྱའི་མིང་གིས་བཏགས་པའོ། ། ཨ་ལ་སོགས་པའི་ཡི་གེའི་དོན་དེ་དང་དེ་རང་བཞིན་མེད་པའི་སྟོང་པ་
ཉིད་དུ་བསྒོམས་པས་གཟུངས་དེ་དག་སྐྱེ་བས་ན་གཟུངས་ཀྱི་སྒོའོ། ། བཅུ་བཞི་བ་དེ་བཞིན་གཤེགས་པའི་སྟོབས་
ལ་དབྱེ་གཞི་དང་། དབྱེ་བའོ། ། དང་པོ་ནི། གདུལ་བྱའི་མི་མཐུན་ཕྱོགས་འཇོམས་པར་བྱེད་པ་ལ་སྟོབས་དང་
ལྡན་པས་རབ་ཏུ་ཕྱེ་བའི་སངས་རྒྱས་ཀྱི་མཁྱེན་པ་སྟེ། འདིར་སྟོབས་སོ། ། དབྱེ་ན་བཅུ་སྟེ། རྒྱུ་དགེ་མི་དགེ་
བྱས་པ་ལས་འབྲས་བུ་བདེ་སྡུག་མ་ནོར་བ་འབྱུང་བ་གནས་དང་། ནོར་ནས་འབྱུང་བ་གནས་མ་ཡིན་པ་མཁྱེན་
པའི་སྟོབས་དང་། ལས་ཀྱི་འབྲས་བུའི་དབྱེ་བ་མ་ལུས་པར་རྟོགས་པའི་ལས་ཀྱི་རྣམ་སྨིན་མཁྱེན་པ་དང་། མངོན་
མཐོ་དང་ངེས་ལེགས་གསུམ་པོ་གང་ལ་མོས་པའི་མོས་པ་སྣ་ཚོགས་མཁྱེན་པ་དང་། འཇིག་རྟེན་གྱི་ཁམས་རིགས་
སྣ་ཚོགས་པ་མཁྱེན་པ་དང་། དབང་པོ་རྣོ་འབྲིང་རྟུལ་གསུམ་གྱི་ཁྱད་པར་ཇི་ལྟ་བ་བཞིན་དུ་མཁྱེན་པ་དང་།
མངོན་མཐོ་དང་ཐེག་པ་གསུམ་གྱི་ལམ་ཐམས་ཅད་མཁྱེན་པ་དང་། ཀུན་ནས་ཉོན་མོངས་པ་དང་རྣམ་པར་བྱང་
བའི་ཚུལ་ཇི་ལྟ་བ་བཞིན་མཁྱེན་པ་དང་། སྔོན་དང་ཕྱི་མའི་ཚེ་རབས་རྣམས་སུ་འཆི་འཕོ་བྱས་པ་དང་བྱེད་པ་
རྣམས་མཁྱེན་པ་གཉིས་དང་། སྒྲིབ་པ་མཐའ་དག་སྤངས་པའི་སྤངས་པ་མཁྱེན་པ་ཟག་པ་ཟད་པ་མངོན་སུམ་དུ་
མཁྱེན་པའི་སྟོབས་རྣམས་སོ། ། བཅོ་ལྔ་བ་མི་འཇིགས་པ་ལ་དབྱེ་གཞི་དང་། དབྱེ་བའོ། ། དབྱེ་གཞི་ནི། རང་
དང་གཞན་གྱི་དོན་གང་མངོན་དུ་བྱས་ཤིང་རྟོགས་པར་ཞལ་གྱིས་འཆེས་པ་ལ་མི་འཇིགས་པའི་མཁྱེན་པ་མཐར་
ཐུག་སྟེ། འདིར་མི་འཇིགས་པའོ། ། དབྱེ་ན་བཞི་སྟེ། རང་དོན་གྱི་དབང་དུ་བྱས་ཏེ་ང་ཉིད་ཆོས་ཐམས་ཅད་ལ་
མངོན་པར་སངས་རྒྱས་སོ་ཞེས་ཞལ་གྱིས་འཆེས་པ་ལ་འདི་ཐུགས་སུ་མ་ཆུད་ཅེས་ཆོས་མཐུན་གྱི་རྒོལ་བ་མེད་པས་
རྟོགས་པ་ཕུན་ཚོགས་བསྟན་པ་ལ་མི་འཇིགས་པ་དང༌། གཞན་དོན་གྱི་དབང་དུ་བྱས་ན་སྒྲིབ་གཉིས་ཀྱིས་ཐར་བ་
དང་ཐམས་ཅད་མཁྱེན་པ་འཐོབ་པ་ལ་བར་ཆད་བྱེད་པར་བསྟན་པ་ལ་དེ་མི་བྱེད་དོ་ཞེས་རྒོལ་བ་མེད་པས་བར་
ཆད་ཀྱི་ཆོས་བསྟན་པ་ལ་མི་འཇིགས་པ་དང་། གཞི་ཤེས་དང་ལམ་ཤེས་བསྒོམས་པས་ཐར་བ་དང་ཐམས་ཅད་
མཁྱེན་པ་འཐོབ་པར་འགྱུར་རོ་ཞེས་བསྟན་པ་ལ་དེ་མི་ནུས་སོ་ཞེས་རྒོལ་བ་མེད་པས་ངེས་པར་འབྱུང་བ་བསྟན་པ་
ལ་མི་འཇིགས་པ་དང་། ངས་སྒྲིབ་པ་མ་ལུས་པ་སྤངས་སོ་ཞེས་དམ་བཅས་པ་ལ་འདི་མ་སྤངས་སོ་ཞེས་རྒོལ་བ་
175

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ །
མེད་པས་སྤངས་པ་ཕུན་ཚོགས་བསྟན་པ་ལ་མི་འཇིགས་པ་རྣམས་སོ། ། བཅུ་དྲུག་པ་སོ་སོ་ཡང་དག་པར་རིག་པ་
ལ་དབྱེ་གཞི་དང་། དབྱེ་བའོ། ། དང་པོ་ནི། འཆད་བྱ་འཆད་བྱེད་ཀྱི་དོན་ལ་ཐོགས་པ་མེད་པས་རབ་ཏུ་ཕྱེ་
བའི་མཁྱེན་པའོ། །དབྱེ་ན་བཞི་སྟེ། ཆོས་རྣམས་ཀྱི་མིང་གི་རྣམ་གྲངས་མཐའ་དག་ལ་མཁྱེན་པ་ཐོགས་པ་མེད་
པར་འཇུག་པའི་ཏིང་ངེ་འཛིན་དང་ཤེས་རབ་ནི་ཆོས་སོ་སོ་ཡང་དག་པར་རིག་པ་དང་། དེ་བཞིན་དུ་ཆོས་རྣམས་
ཀྱི་རང་དང་སྤྱིའི་མཚན་ཉིད་ཐམས་ཅད་ཐོགས་མེད་དུ་མཁྱེན་པའི་དོན་སོ་སོ་ཡང་དག་རིག་པ་དང་། སྐད་ཀྱི་
རིགས་སྣ་ཚོགས་དང་མཐུན་པར་སྨྲ་བར་ནུས་པའི་ངེས་པའི་ཚིག་སོ་སོ་ཡང་དག་རིག་པ་དང་། ཆོས་རྣམས་ཀྱི་
རྣམ་དབྱེ་མ་ལུས་པ་ལ་ཆགས་ཐོགས་མེད་པར་འཇུག་པའི་སྤོབས་པ་སོ་སོ་ཡང་དག་པར་རིག་པ་རྣམས་སོ། །
བཅུ་བདུན་པ་བྱམས་པ་ཆེན་པོ་ལ་གཉིས་ཀྱི་དང་པོ་ནི། འདིར་བསམ་གཏན་ལ་བརྟེན་ནས་སེམས་ཅན་ཐམས་
ཅད་བདེ་བ་དང་ལྡན་པ་དང་བདེ་བར་འགོད་པར་འདོད་པའི་མཁྱེན་པའོ། ། དབྱེ་ན། སྤྱིར་སེམས་ ཅན་
ཐམས་ཅད་བདེ་བ་དང་ལྡན་ན་སྙམ་པའི་བྱམས་པ་དང་། བདེ་བ་ལ་འགོད་པར་འདོད་པའི་བྱམས་པ་གཉིས་
ཡོད་ཀྱང་། འདིར་བྱམས་པ་ཆེན་པོ་ནི། སེམས་ཅན་ཐམས་ཅད་གཏན་གྱི་བདེ་བ་ལ་རང་ཉིད་ཀྱིས་ཁུར་དུ་
བཞེས་ནས་འགོད་པར་བྱེད་པའི་སངས་རྒྱས་ཀྱི་མཁྱེན་པ་ཞིག་གོ ། བཅོ་བརྒྱད་པ་སྙིང་རྗེ་ཆེན་པོ་ལ་གཉིས་ཀྱི་
དང་པོ་ནི། འདིར་སེམས་ཅན་ཐམས་ཅད་སྡུག་བསྔལ་དང་བྲལ་བའམ་སྐྱོབ་པར་འདོད་པའི་མཁྱེན་པའོ། །
དབྱེ་ན། སེམས་ཅན་ཐམས་ཅད་སྡུག་བསྔལ་དང་བྲལ་ན་སྙམ་པ་དང་། བྲལ་བར་བྱའོ་སྙམ་པའི་སྙིང་རྗེ་གཉིས་
ཡོད་ཀྱང་། འདིའི་སྙིང་རྗེ་ཆེན་པོ་ནི། སེམས་ཅན་ཐམས་ཅད་སྡུག་བསྔལ་མཐའ་དག་ལས་སྐྱོབ་པར་ཁུར་དུ་
བཞེས་པའི་སངས་རྒྱས་ཀྱི་མཁྱེན་པ་ཞིག་གོ ། ཉན་རང་བྱང་སེམས་སངས་རྒྱས་ཀྱི་སྙིང་རྗེ་གསུམ་ལ་ཁྱད་པར་
ཅི་ཡོད་ཅེ་ན། རྟེན་གྱི་སྒོ་ནས་ཀྱང་ཁྱད་པར་ཡོད་མོད། སངས་རྒྱས་ཀྱི་སྙིང་རྗེ་ནི། དཔེར་ན། རྐང་དང་།
བྱང་སེམས་ཀྱི་སྙིང་རྗེ་ནི་རུས་པ་དང་། ཉན་རང་གི་སྙིང་རྗེ་ནི་ཤ་དང་མཚུངས་པར་མདོ་ལས་བཤད་པ་ལྟར་ཁྱད་
པར་ཡོད་དོ། ། བཅུ་དགུ་བ་སངས་རྒྱས་ཀྱི་ཆོས་མ་འདྲེས་པ་ལ་དབྱེ་གཞི་དང་། དབྱེ་བའོ། ། དང་པོ་ནི།
འཕགས་པ་འོག་མ་བ་དང་རྟོགས་རིགས་མ་འདྲེས་པའི་སངས་རྒྱས་ཀྱི་མཁྱེན་པའོ། ། དབྱེ་ན་བཅོ་བརྒྱུད་དེ།
སྤྱོད་པ་མ་འདྲེས་པ་དྲུག རྟོགས་པ་མ་འདྲེས་དྲུག འཕྲིན་ལས་མ་འདྲེས་པ་གསུམ། ཡེ་ཤེས་མ་འདྲེས་པ་
གསུམ་རྣམས་སོ། ། དང་པོ་དྲུག་ནི། སྐུ་ལ་འཁྲུལ་བ་མི་མངའ་བའི་སྤྱོད་པ་མ་འདྲེས་པ་དང༌། དེ་བཞིན་དུ་
གསུང་ལ་ཅ་ཅོ་མི་མངའ་བ་དང་། ཐུགས་དྲན་པ་ཉམས་པ་མི་མངའ་བ་དང་། མཉམ་པར་མ་བཞག་པ་མི་
མངའ་བ་དང་། བླང་དོར་བདེན་པར་ཐ་དད་དུ་འཛིན་པ་མི་མངའ་བ་དང་། དུས་ལ་བབ་མ་བབ་མ་བརྟགས་
176

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས། །
པའི་བཏང་སྙོམས་མི་མངའ་བའི་མ་འདྲེས་པ་རྣམས་སོ། ། གཉིས་པ་དྲུག་ནི། སེམས་ཅན་གྱི་དོན་མཛད་པ་ལ་
འདུན་པའི་རྟོགས་པ་མ་འདྲེས་པ་དང་། དེ་བཞིན་དུ་གདུལ་བྱའི་དོན་དུ་གཤེགས་པའི་བརྩོན་འགྲུས་དང་།
གདུལ་བྱ་འདུལ་བ་མི་བརྗེད་པའི་དྲན་པ་དང་། དེ་བཞིན་ཉིད་ལ་མཉམ་པར་འཇོག་པའི་ཏིང་ངེ་འཛིན་དང་
ཆོས་ཐམས་ཅད་རྣམ་པར་འབྱེད་པའི་ཤེས་རབ་དང་། སྒྲིབ་པ་སྤངས་པ་ལས་མི་ཉམས་པའི་མ་འདྲེས་པ་རྣམས་
སོ། ། གསུམ་པ་ནི། འབད་མེད་ལྷུན་གྱིས་གྲུབ་པའི་སྐུ་གསུང་ཐུགས་ཀྱི་འཕྲིན་ལས་མ་འདྲེས་པའི་ཡེ་ཤེས་
གསུམ་མོ། ། བཞི་བ་ནི། དུས་གསུམ་ཆགས་ཐོགས་མེད་པར་མཁྱེན་པའི་ཡེ་ཤེས་མ་འདྲེས་པ་གསུམ་མོ། ། ཉི་
ཤུ་བ་རྒྱུན་དུ་ཞུགས་པ་ལ། · ཞུགས་པ་དང་། འབྲས་གནས་གཉིས་ཀྱི་དང་པོ་ལ། མཚན་ཉིད། དབྱེ་བ། ས་
མཚམས་སོ། ། དང་པོ་ནི། མཐོང་སྤང་ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་
ཐོབ་ཕྱིར་དུ། བརྩོན་བཞིན་པའི་ལམ་སྒོམ་པའི་རྒྱུན་ལ་ཞུགས་པའི་ཉན་ཐོས་སོ། ། འདིའི་ཀུན་སྦྱོར་གསུམ་ནི།
འཇིག་ལྟ་ཀུན་བརྟགས་དང་། ཚུལ་ཞུགས་མཆོག་འཛིན་དང༌། ཐེ་ཚོམ་ཀུན་བཏགས་སོ། ། དབྱེ་ན་དེར་གྱུར་
པའི་དབང་པོ་རྣོ་རྟུལ་གཉིས་སོ། ། ས་མཚམས་ནི། ཉན་ཐོས་ཀྱི་སྦྱོར་ལམ་ནས་མཐོང་ལམ་རྣམ་གྲོལ་ལམ་མ་
ཐོབ་ཚུན་ཆད་དུའོ། ། གཉིས་པ་འབྲས་གནས་ལ་མཚན་ཉིད། དབྱེ་བ། ས་མཚམས་སོ། ། དང་པོ་ནི། དེ་
ལྟ་བུའི་འབྲས་བུ་ལ་གནས་པའི་ཉན་ཐོས་སོ། ། དབྱེ་ན། དེར་གྱུར་པའི་སྤང་བྱ་ཅིག་ཅར་བ་དང་རིམ་གྱིས་པ་
གཉིས་སོ། ། ས་མཚམས་ནི། ཉན་ཐོས་མཐོང་ལམ་རྣམ་གྲོལ་ལམ་ནས་ཉན་ཐོས་དགྲ་བཅོམ་ཐོབ་ཁ་མའི་བར་
དུའོ། ། ཉེར་གཅིག་པ་ལན་ཅིག་ཕྱིར་འོང་ལ་ཞུགས་པ་དང་འབྲས་གནས་གཉིས་ཀྱི་དང་པོ་ལ་མཚན་ཉིད།
དབྱེ་བ། ས་མཚམས་སོ། ། དང་པོ་ནི། འདོད་པའི་ཉོན་མོངས་དྲུག་པ་མངོན་གྱུར་པ་སྤངས་པས་རབ་ཏུ་ཕྱེ་
བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་ཞིང་འདོད་པར་སྐྱེ་བ་གཅིག་ལེན་པའི་རིགས་སུ་གནས་པའི་
ཉན་ཐོས་སོ། ། དབྱེ་ན་དེར་གྱུར་པའི་ཐོད་རྒལ་བ་དང་མཐར་གྱིས་པ་གཉིས་སོ། ། ས་མཚམས་ལ། ཐོད་རྒལ་
བའི་ཞུགས་པ་ནི་ཉན་ཐོས་ཀྱི་སྦྱོར་ལམ་ནས་མཐོང་ལམ་རྣམ་གྲོལ་ལམ་མ་ཐོབ་པར་དང་། མཐར་གྱིས་པ་ནི་སྒོམ་
ལམ་ཐོབ་པ་ནས་འདོད་ཉོན་དགུ་བ་དངོས་སུ་སྤོང་བའི་བར་དུའོ། ། གཉིས་པ་འབྲས་གནས་ལ་མཚན་ཉིད།
དབྱེ་བ། ས་མཚམས་སོ། ། དང་པོ་ནི། དེ་འདྲའི་འབྲས་བུ་ལ་གནས་པའི་ཉན་ཐོས་སོ། ། དབྱེ་ན་སྔར་ལྟར་
གཉིས་སོ། ། ས་མཚམས་ལ་ཐོད་རྒལ་བ་ནི་མཐོང་ལམ་པ་དང་། མཐར་གྱིས་པ་ནི་འདོད་ཉོན་དྲུག་པ་སྤངས་
པའི་སྒོམ་ལམ་ནས་དགུ་བ་དངོས་སུ་སྤོང་བའི་བར་དུའོ། ། ཉེར་གཉིས་པ་ཕྱིར་མི་འོང་ལ་ཞུགས་པ་དང་འབྲས་
གནས་གཉིས་ཀྱི་དང་པོ་ལ། མཚན་ཉིད། དབྱེ་བ། ས་མཚམས་སོ། ། དང་པོ་ནི། འདོད་ཉོན་དགུ་བ་
177

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མངོན་གྱུར་པ་སྤངས་པས་རབ་ཏུ་ཕྱེ་བའི་དགེ་སྦྱོར་ཚུལ་གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་ཉན་ཐོས་
སོ། །དབྱེ་ན། དེ་ལ་དེར་གྱུར་པའི་ཆགས་བྲལ་སྔོན་སོང་དང་མཐར་གྱིས་པ་གཉིས་སོ། ། ས་མཚམས་ལ།
ཆགས་བྲལ་སྔོན་སོང་ནི་མཐོང་ལམ་ཚུན་དང་། མཐར་གྱིས་པ་ནི། འདོད་ཉོན་བདུན་པ་སྤོང་བའི་སྒོམ་ལམ་
ནས་འདོད་ཉོན་དགུ་བ་དངོས་སུ་སྤོང་བའི་བར་དུའོ། ། གཉིས་པ་འབྲས་གནས་ལ་མཚན་ཉིད། དབྱེ་བ། ས་
མཚམས་སོ། ། དང་པོ་ནི། དེ་འདྲའི་འབྲས་བུ་གནས་པའི་ཉན་ཐོས་སོ། ། དབྱེ་ན། སྔར་ལྟར་གཉིས་ཏེ།
རྒྱས་པར་ཕྱེ་ན་མང་དུ་ཡོད་དོ། ། ས་མཚམས་ལ། ཆགས་བྲལ་སྔོན་སོང་ནི་མཐོང་ལམ་པ་དང་། མཐར་གྱིས་
པ་ནི། འདོད་ཉོན་དགུ་བ་སྤངས་པ་ནས་སྲིད་ཉོན་དགུ་བ་དངོས་སུ་སྤོང་བའི་བར་དུའོ། ། ཉེར་གསུམ་པ་དགྲ་
བཅོམ་སྐོར་ལ། ཞུགས་པ་དང་འབྲས་གནས་གཉིས་ཀྱི་དང་པོ་ལ། མཚན་ཉིད། དབྱེ་བ། ས་མཚམས་
སོ། ། དང་པོ་ནི། སྲིད་རྩེའི་ཉོན་མོངས་དགུ་བ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་
དུ་བརྩོན་བཞིན་པའི་ཉན་ཐོས་སོ། ། དབྱེ་ན་ཅིག་ཆར་བ་དང་རིམ་གྱིས་པའི་དགྲ་བཅོམ་ཞུགས་པ་གཉིས་
སོ། ། ས་མཚམས་ནི། ཉན་ཐོས་ཀྱི་སྒོམ་ལམ་ཐོབ་ནས་རྡོ་རྗེ་ལྟ་བུའི་ཏིང་ངེ་འཛིན་གྱི་བར་དུའོ། ། གཉིས་པ་
འབྲས་གནས་ལ་མཚན་ཉིད། དབྱེ་བ། ས་མཚམས་སོ། ། དང་པོ་ནི། དེ་འདྲའི་འབྲས་བུ་ལ་གནས་པའི་ཉན་
ཐོས་སོ། ། འདི་དང་ཉན་ཐོས་དགྲ་བཅོམ་པ་གཉིས་དོན་གཅིག དབྱེ་ན་སྔར་ལྟར་དགྲ་བཅོམ་པ་གཉིས་
སོ། ། ས་མཚམས་ནི། ཉན་ཐོས་ཀྱི་མི་སློབ་ལམ་ཁོ་ནའོ། ། ཉེར་བཞི་བ་རང་སངས་རྒྱས་ལ་མཚན་ཉིད། དབྱེ་
བ་གཉིས། དང་པོ་ནི། རང་དོན་དུ་ཐར་བ་དོན་གཉེར་གཙོ་བོར་བྱེད་པའི་ཐེག་པ་འབྲིང་པོའི་གང་ཟག་གོ །
རང་སངས་རྒྱས་ཞེས་པ་ནི། སྲིད་པ་ཐ་མའི་ཚེ་སློབ་དཔོན་གཞན་གྱི་མན་ངག་ལ་མི་བརྟེན་པར་རང་སྟོབས་ཀྱིས་
མྱང་འདས་མངོན་དུ་བྱེད་པས་དེ་སྐད་ཅེས་བྱའོ། ། དབྱེ་ན། བསེ་རུ་ལྟ་བུ་དང་ཚོགས་སྤྱོད་ཆེ་ཆུང་གི་རང་རྒྱལ་
གཉིསཏེ་གསུམ་མོ། ། ཉེར་ལྔ་བ་ཐམས་ཅད་ཤེས་པ་ཉིད་ལ་མཚན་ཉིད་དང་། དབྱེ་བའོ། ། དང་པོ་ནི།
ཐེག་དམན་འཕགས་པའི་མཁྱེན་པ་དངོས་དང་ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་
པའི་མཁྱེན་པ་གང་རུང་གིས་བསྡུས་པའི་མཁྱེན་པའོ། ། འདི་དང་གཞི་ཤེས་གཉིས་དོན་གཅིག དབྱེ་ན་ཐེག་པ་
གསུམ་གྱི་གཞི་ཤེས་རྣམ་པ་གསུམ་མོ། ། ཉེར་དྲུག་པ་ལམ་ཤེས་པ་ཉིད་ལ་མཚན་ཉིད་དང་། དབྱེ་བའོ། ། དང་
པོ་ནི། ཐེག་པ་གསུམ་གྱི་ལམ་བདེན་མེད་དུ་མངོན་སུམ་དུ་རྟོགས་པའི་ཤེས་རབ་དང་ཐབས་ཁྱད་པར་ཅན་
གཉིས་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པའོ། ། འདི་དང་ཐེག་ཆེན་འཕགས་པའི་མངོན་རྟོགས་
གཉིས་དོན་གཅིག ཉེར་བདུན་པ་རྣམ་པ་ཐམས་ཅད་མཁྱེན་པ་ཉིད་ལ་མཚན་ཉིད་དང་། དབྱེ་བའོ། ། དང་
178

༄༅། ། ཡུམ་གྱི་མདོའི་འགྲེས་རྐང་གསལ་བར་བྱེད་པ་མཁས་པའི་འཇུག་ངོགས །
པོ་ནི། ཤེས་བྱའི་རྣམ་པ་ཐམས་ཅད་མངོན་སུམ་དུ་རྟོགས་པའི་ཡེ་ཤེས་མཐར་ཐུག་གོ ། འདི་དང་སངས་རྒྱས་
ཀྱི་མཁྱེན་པ་གཉིས་དོན་གཅིག དབྱེ་ན། ཇི་ལྟ་ཇི་སྙེད་མཁྱེན་པའི་རྣམ་མཁྱེན་གཉིས་ཏེ། རྒྱས་པར་ཕྱི་ན་མང་
དུ་དོགས་པས་རེ་ཞིག་དེ་ཙམ་མོ། །
སྨྲས་པ། གསུང་རབ་སྤྱི་དང་ཤེར་ཕྱིན་མདོ་ཉིད་ཀྱི། ། དངོས་བསྟན་འགྲེས་རྐང་ཇི་སྙེད་ཡོད་གྱུར་
པའི། ། དོན་རྣམས་ཐོགས་མེད་སྐུ་མཆེད་རྣམ་གཉིས་སོགས། ། མཁས་པའི་བཞེད་སྲོལ་དབང་བཞག་ལེགས་
པར་བཀྲལ། ། རྒྱལ་བའི་དམ་ཆོས་འཆད་རྩོད་རྩོམ་གསུམ་གྱིས། ། འཛིན་པར་མཛད་པའི་ཚུལ་དེ་ཆེས་དཀའ་
ཡང་། ། ཡུམ་ གྱི་ དགོངས་པ་འགྲེལ་ བར་ རབ་ བསམས་ ཏེ། ། ཉུང་ངུའི་ ཚིག་གིས་ རྒྱ་ ཆེའི་ གནས་ ཀུན་
བསྡུས། ༈ ཐུབ་པའི་གསུང་རབ་དགོངས་དོན་ནམ་མཁའ་བཞིན། ། རྒྱ་བོད་མཁས་པའི་མཁྱེན་མཆོག་ཉི་ཟླ་
བཞིན། ། དེང་དུས་མཁས་རློམ་རྣམ་དཔྱོད་རྒྱུ་སྐར་བཞིན། ། བདག་འདྲའི་བློ་གྲོས་ཉམས་ཆུང་མེ་འཁྱེར་
བཞིན། ། གཟུར་གནས་བློ་ལྡན་གང་གིས་འདི་མཐོང་ཚེ། ། དགྱེས་པའི་འཛུམ་དཀར་སྟོན་པར་ངེས་མོད་
ཀྱང་། །གཞན་དག་སྙིང་ལ་ཟུག་རྔུ་སྦྱིན་པའམ། ། ཀུན་ཏུ་རྨོངས་པའི་རྟོག་པ་འཐོབ་འགྱུར་སེམས། །
གྲོགས་དག་ཚུལ་འདི་ལྟ་བུའི་ལེགས་བཤད་ཀྱི། ། བདུད་རྩི་མྱོང་བའི་དགའ་བདེར་རོལ་བགྱིས་ན། ། བསྟན་ལ་
ཞུགས་པའི་དགོས་པ་མཆིས་སྲིད་ཀྱི། ། དེ་མིན་རབ་ཏུ་བྱུང་བའི་དགོས་པ་གོང་། ། རྒྱ་མཚོའི་དབུས་ན་ཡིད་
བཞིན་ནོར་བུ་རྡོ། ། མ་ལ་ཡ་ན་ཙན་དན་ནགས་ཚལ་བཞིན། ། ཁ་ཆེའི་ཡུལ་ན་གུར་གུམ་རྩྭ་ལྟ་བུ། ། གླིང་
གཞན་འགའ་ན་གསེར་དངུལ་ས་རྡོ་བཞིན། ། སྙིང་པོ་མེད་ལ་སྙིང་པོར་མཐོང་བ་ཡི། ། ཚུལ་འདིས་རང་ཅག་
ཐམས་ཅད་བསླུས་པ་སྟེ། ། དེ་ནས་རབ་ཏུ་བྱུང་བ་དོན་གང་ལ། ། སྙིང་པོར་འཛིན་པའི་གནས་དེ་ཤེས་པར་
གྱིས། ། འདིར་འབད་ལེགས་པར་བཤད་ལས་ཐོབ་པའི་དགེས། ། ཚེ་རབས་ཀུན་ཏུ་དལ་བའི་རྟེན་རྙེད་
ནས། ། རྒྱལ་བའི་དམ་ཆོས་རྒྱལ་བའི་དགོངས་པ་བཞིན། ། འཛིན་ལ་རྗེ་བཙུན་འཇམ་པའི་དབྱངས་བཞིན་
ཤོག ། ཅེས་པ་འདིའི་སྐྱིད་ཐང་གནས་བརྟན་རྒྱལ་མཚན་དཔལ་བཟང་ཞེས་བགྱི་བས་ཞོན་རྟའི་གནང་སྦྱིན་
བཅས་མཐུན་རྐྱེན་སྦྱར་བ་ལ་བརྟེན་ནས། བཤད་སྒྲུབ་མིང་ཅན་གྱིས་ལེགས་པར་བགྱིས་པ་སྟེ་མཚན་ཉིད་སོགས་
ལ་བཞེད་པ་མི་འདྲ་བ་ཅུང་ཟད་རེ་ནི་ཡོད་དོ། །
ཅོ་ནེ་གྲགས་པ་བཤད་སྒྲུབ་ཀྱི་གསུང་དབུ་ཕར་ཡིག་ཆ་སོགས། མཁས་གྲུབ་ཆེན་པོ་བསྟན་པ་དར་རྒྱས་ཀྱི་
ཡིག་ཆ་གཞིར་བཟུང་སྟེ་ཡིག་ཆའི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་། མཐའ་དཔྱོད།
ཐུན་མོ་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་རྟེན་སྔ་དུས་སུ་བློ་གསལ་བ་རྣམས་ནས་ཡིག་ཆ་
179.

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དང་ཟུང་སྦྲེལ་གསན་སྦྱོང་མཛད་མུས་དང་། མཁོ་གནད་ཀྱང་ཤིན་ཏུ་ཆེ་རུང༌། གསུང་པར་ཅོ་ནེ་དགོན་ཆེན་དུ་
བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་དཔོན་སློབ་གཉེར་བའི་ཡིག་ཆ་དཀོན་
གཤེས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས་སློབ་གཉེར་བ་རྣམས་ནས་ཡིག་ཆ་ཆ་
ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་བ་དང་བཅས་མཁའ་མཉམ་འགྲོ་ཀུན་ཕན་བདེའི་རྩ་བ༧རྒྱལ་
བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་འཕེལ་ཡུན་རིང་དུ་གནས་ཆེད་སེར་སྨད་གཞུང་
བ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་ནོར་བཟང་ཤུག་ཚང་ནས་ལྷག་བསམ་རྣམ་པར་
དག་པས་རྒྱུ་སྦྱར་ཏེ་ཡུམ་མདོའི་འགྲེལ་དང་གསལ་བྱེད་འདིའི་ཅོ་ནེའི་པར་རྙིང་ཁུངས་དག་རང་ལ་མ་ཕྱི་བྱས་ཏེ་
རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་
བཞུགས་གསོལ་ལོ། ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་ཡོངས་འདུའི་ལྗོན། །
བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་ནོར་ ལམ་བཟོང་འབྲོས་
བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་
དབུགས་འབྱིན་ཤོག ། དགེ་ལེགས་འཕེལ། ། ། །
180

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག་
ཅེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། དོན་གཉིས་མཐར་ཕྱིན་སྟོན་པ་བཅོམ་ལྡན་འདས། ། སྡུག་ཀུན་འཆིང་བ་ལས་གྲོལ་
དམ་པའི་ཆོས། ། དེ་ཉིད་ཚུལ་བཞིན་སྒྲུབ་མཛད་དགེ་འདུན་ཏེ། ། སྐྱབས་གནས་དཀོན་མཆོག་གསུམ་ལ་ཕྱག་
འཚལ་ལོ། ། གང་ཞིག་ཉམས་སུ་བླངས་པས་གོ་འཕང་མཆོག ། མངོན་དུ་བྱེད་པའི་ཐེག་གསུམ་ལམ་གྱི་
ཚུལ། ། ཇི་ལྟར་བགྲོད་པའི་གྲངས་ངེས་གོ་རིམ་སོགས། ། མཁས་པའི་བཞེད་སྲོལ་ཇི་བཞིན་བཤད་པར་བྱ།
དེ་ལ་འདིར་ས་ལམ་གྱི་རྣམ་གཞག་མདོར་བསྡུས་ཞིག་བརྗོད་པར་བྱ་སྟེ། དེ་ཡང་། རྗེ་ཉིད་ཀྱི་ཞལ་ནས། ལམ་
གྱི་ངོ་བོ་ལ་མཁས་པ། གྲངས་ངེས་ལ་མཁས་པ། གོ་རིམ་ལ་མཁས་པ་གཅིག་དགོས་ཏེ། ཞེས་སོགས་གསུངས་
པ་ལྟར་ས་ལམ་གྱི་རྣམ་གཞག་ཤེས་པ་གལ་ཆེའོ། ། དེ་ལྟར་ནའང་སྤྱིར་ལམ་བགྲོད་ཚུལ་ལ་མདོ་སྔགས་གཉིས་
དང་། མདོ་ལའང་ཐེག་པ་ཆེ་ཆུང་གི་རིམ་པ་དང་། གྲུབ་མཐའི་འདོད་ཚུལ་མི་འདྲ་བ་མང་དུ་ཡོད་པ་རྣམས་ནི་
རྒྱས་པར་བརྗོད་ན་མང་བར་འགྱུར་དོགས་པས་ན། རང་ལུགས་གཙོ་བོར་བྱས་ཏེ་འཆད་པ་ལ་གཉིས། མདོ་
ཕྱོགས་ཀྱི་ལམ་དང་། འཕྲོས་དོན་སྔགས་ཀྱི་ལམ་བགྲོད་ཚུལ་ལོ། ། དང་པོ་ལ་གཉིས། ལམ་གྱི་ཐོག་མའི་འཇུག་
སྒོ་བཤད་པ་དང་། ལམ་གྱི་རིམ་པ་ཉིད་བཤད་པའོ། ། དང་པོ་ནི། ཐེག་པ་ཆེ་ཆུང་གང་གི་དབང་དུ་བྱས་ཀྱང་།
ཐར་འདོད་ཀྱི་སྐྱེས་བུས་གང་ཉམས་སུ་བླང་བར་བྱ་བའི་ཐོག་མའི་འཇུག་སྒོ་ནི། དཀོན་མཆོག་ལ་སྐྱབས་སུ་འགྲོ་
བའི་སྐྱབས་འགྲོ་ཉིད་ཡིན་ཏེ། དེ་ལ་སྐྱབས་སུ་མ་སོང་བར་བསམ་གཏན་དང་གཟུགས་མེད་ཀྱི་སྙོམས་འཇུག་
ཐོབ་པ་རྣམས་ཀྱང་ཐར་ལམ་དུ་མི་འགྱུར་ན། གཞན་ལྟ་སྨོས་ཀྱང་ཅི་དགོས་པའི་ཕྱིར་ཏེ། དཀོན་མཆོག་ལ་
སྐྱབས་སུ་མ་སོང་ན་རྒྱལ་བའི་བསྟན་པ་ལ་མ་ཞུགས་པ་ཡིན་ལ། དེར་མ་ཞུགས་པའི་གང་ཟག་གི་རྒྱུད་ལ་ཐར་ལམ་
མེད་པའི་ཕྱིར་ཏེ། དེའི་རྒྱུད་ལ་སངས་རྒྱས་ཀྱི་བསྟན་པ་མེད་པའི་ཕྱིར་རོ། ། དཀོན་མཆོག་ལ་སྐྱབས་སུ་འགྲོ་
ཚུལ་ནི་ཚེ་འདི་ཙམ་གྱི་ཆེད་ཡིན་ན། ངོ་བོའི་དབང་དུ་བྱས་ཚེ་ཁྱད་པར་ཅན་ཡིན་ནའང་སྐྱབས་འགྲོ་ཕལ་བ་དང་
འདྲ་ཙམ་གྱི་ཕྱོགས་སུ་འགྱུར་ལ། ཁྱད་པར་ཅན་དངོས་ནི། རང་ཉིད་ངན་སོང་དང་འཁོར་བའི་སྡུག་བསྔལ་ཅི་
181

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིགས་ལས་ཐར་བའི་ཆེད་དང་། སེམས་ཅན་ཐམས་ཅད་སྡུག་བསྔལ་མཐའ་དག་ལས་སྐྱོབ་པའི་ཆེད་དུ་དེ་ལ་
སྐྱབས་སུ་འགྲོ་བ་སྟེ། དེ་ཡང་ཕྱི་མའི་མངོན་མཐོ་ཙམ་དོན་དུ་གཉེར་བས་ནི་རང་ཉིད་ངན་སོང་གི་སྡུག་བསྔལ་
ལས་ཐར་བའི་ཆེད་དང་། ཐར་འདོད་ཀྱི་སྐྱེས་བུ་ཀུན་གྱིས་ནི་འཁོར་བ་སྤྱིའི་སྡུག་བསྔལ་ལས་ཐར་བའི་ཆེད་དང་།
ཁྱད་པར་ཀུན་མཁྱེན་དོན་དུ་གཉེར་བ་རྣམས་ཀྱིས་ནི་སེམས་ཅན་ཐམས་ཅད་སྡུག་བསྔལ་ལས་ཐར་བའི་ཆེད་དུ་
དཀོན་མཆོག་ལ་སྐྱབས་སུ་འགྲོ་དགོས་སོ། ། གཉིས་པ་ལ་གཉིས། གང་ལས་གྲོལ་བའི་ཐར་བ་ངོས་བཟུང་བ་
དང་། དེར་བགྲོད་པའི་ལམ་བཤད་པ་དངོས་སོ། །དང་པོ་ནི། ལས་ཉོན་གྱི་དབང་གིས་ཉིང་མཚམས་སྦྱར་
བའི་བཅིངས་པ་ནི་འཁོར་བ་ཡིན་པས། དེ་ལས་གྲོལ་བའི་འགོག་པ་ནི་ཐར་བའོ། ། གཉིས་པ་ལ་གཉིས། ལམ་
སྤྱིའི་སྔོན་འགྲོའི་དབང་དུ་བྱས་པ་དང་། ལམ་གྱི་དབྱེ་བ་སོ་སོར་བཤད་པའོ། ། དང་པོ་ནི། ཐེག་པ་གང་གི་
དབང་དུ་བྱས་ཀྱང་། ལམ་དངོས་རང་རྒྱུད་ལ་སྐྱེ་བ་ལ་ངེས་འབྱུང་བསྐྱེད་དགོས་པས་ཅུང་ཟད་བཤད་ན་འདི་ལ་
གཉིས། ངེས་འབྱུང་བསྐྱེད་པའི་ཐབས་དང་། དེ་སྐྱེས་པའི་ཚད་དོ། ། དང་པོ་ཡོད་དེ། འཆི་བ་མི་རྟག་པ་
དང་། ངན་སོང་དང་འཁོར་སྡུག་བསྔལ་ཇི་ལྟར་མྱོང་ཚུལ་རྣམས་རྒྱུད་ལ་བཀར་ཏེ་བསམ་ཞིང་གོམས་པར་བྱས་
པ་ལས་དེ་སྐྱེ་བར་འགྱུར་བའི་ཕྱིར་ཏེ། རྗེའི་གསུང་འབུམ་ལས། བློ་རབ་འབྲིང་ཐམས་ཅད་ལ་ཐུན་མོང་དུ་ཕན་
ཆེ་བ་ནི། དང་པོ་འཇིག་རྟེན་འདིར་རིང་དུ་མི་གནས་པར་འཆི་བའི་རྗེས་སུ་དྲན་པ་དང་། འཇིག་རྟེན་ཕ་རོལ་
དུ་འགྲོ་བ་གཉིས་སུ་ཇི་ལྟར་འགྱུར་བ་རྒྱུ་དང་བཅས་པ་མང་དུ་བསྒོམས་པས། ཚེ་འདི་དོན་དུ་གཉེར་བ་ལས་
བཟློག་ནས་འཇིག་རྟེན་ཕྱི་མ་ཕན་ཆད་ཀྱི་བདེ་བ་དོན་དུ་གཉེར་བའི་བློ་ཅིག་ཅི་སྐྱེ་བྱ་དགོས། ། དེ་ནས་སྲིད་པ་
མཐའ་དག་གི་སྐྱོན་དང་ཞི་བའི་ཕན་ཡོན་སེམས་པ་ལ་ཤིན་ཏུ་འགྲུས་པར་བྱས་པས། འཁོར་བའི་ཕུན་ཚོགས་
དོན་དུ་གཉེར་བ་ལས་བློ་བཟློག་ནས་ཐར་བ་དོན་གཉེར་གྱི་བློ་ཤུགས་དྲག་ལ་རྒྱུན་རིང་བ་ཅིག་བསྐྱེད་དགོས་པ་
ཡིན། ཞེས་དང་། འདི་རྣམས་འགྲོ་བ་གཞན་ཁོ་ནར་བཤད་ཅིང་སེམས་པ་བས། རང་ཉིད་ལ་མྱོང་བར་མི་
འགྱུར་བའི་གདེང་མེད་ཅིང་། དེ་དག་མྱོང་བའི་རྒྱུ་ཆར་ལྟར་འབབ་ཡིན་ཡོད་པས་འབྲས་བུ་སྡུག་བསྔལ་རྣམས་
རང་ལ་སྨིན་ན་ཅི་འདྲ་བར་འགྱུར་སྙམ་དུ་རང་ལ་དཔག་ནས་བསྒོམ་པ་ནི་ཟབ་སྟེ། ཞེས་གསུངས་པའི་ཕྱིར།
གཉིས་པ་ངེས་འབྱུང་སྐྱེས་པའི་ཚད་ནི། འཁོར་བ་སྤྱི་ལས་ཐར་འདོད་ཀྱི་བློ་ནམ་སྐྱེས་པ་ནས་ཡིན་ཏེ། ལམ་རིམ་
ཆེ་ཆུང་རྣམ་གཉིས་ལས་ཀྱང་། འཁོར་བའི་མཚན་ཉིད་ཞིབ་ཏུ་ཤེས་པར་བྱས་པ་ན། དེ་དག་འདིར་འདོད་པ་
དང་། དེ་རྣམས་ཉེ་བར་ཞི་བ་ལ་ཐོབ་འདོད་བྱུང་བ་ཙམ་ནས་ངེས་འབྱུང་གི་བསམ་པ་ཡིན་མོད། ཅེས་གསུངས་
པའི་ཕྱིར། འོན་ཀྱང་། རྗེའི་ལམ་གྱི་གཙོ་བོ་རྣམ་གསུམ་ལས། དེ་ལྟར་གོམས་པས་སྲིད་པའི་ཕུན་ཚོགས་
182

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག །
ལ། ། ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང་། ། ཉིན་མཚན་ཀུན་ཏུ་ཐར་བ་དོན་གཉེར་བློ། ། བྱུང་ན་དེ་ཚེ་
ངེས་འབྱུང་སྐྱེས་པ་ལགས། ། ཞེས་གསུངས་པ་དང་མི་འགལ་ཏེ། དེ་ནི་ལམ་གྱི་ངོ་བོར་གྱུར་པའི་ངེས་འབྱུང་
ཁྱད་པར་ཅན་ལ་དགོངས་པའི་ཕྱིར་རོ། ། གཞན་དུ་ན། དགེ་བསྙེན་ནས་དགེ་སློང་གི་བར་གྱི་སོ་ཐར་གྱི་སྡོམ་པ་
གང་སྐྱེ་ཡང་རྒྱུར་ངེས་འབྱུང་དགོས་པ་དགོངས་འགྲེལ་གྱི་བསྟན་བཅོས་དུ་མ་ལས་བཤད་པ་རྣམས་ནི་ཇི་ལྟར་
འཐད་པར་འགྱུར། དེས་ན། ངེས་འབྱུང་ལ་ཁྱད་པར་ཅན་ཡིན་མིན་གཉིས་ཡོད་དོ། ། གཉིས་པ་ལ་གཉིས།
བྱང་ཆུབ་ཏུ་བགྲོད་པའི་ལམ་གྱི་སྲོག་ངོས་བཟུང་བ་དང་། ལམ་གྱི་དབྱེ་བ་བཤད་པ་དངོས་སོ། ། དང་པོ་ནི།
བདག་མེད་རྟོགས་པའི་ཤེས་རབ་ཉིད་ཡིན་ཏེ། ཏིང་འཛིན་རྒྱལ་པོ་ལས། གལ་ཏེ་བདག་མེད་ཆོས་ལ་སོ་སོར་
རྟོག། སོ་སོར་དེར་བརྟགས་གལ་ཏེ་སྒོམ་བྱེད་ན། ། དེ་ནི་མྱ་ངན་འདས་ཐོབ་འབྲས་བུའི་རྒྱུ། ། རྒྱུ་གཞན་གང་
ཡིན་དེས་ནི་ཞིར་མི་འགྱུར། ། ཞེས་གསུངས་པའི་ཕྱིར་རོ། ། དེ་ལྟར་ཡིན་ཀྱང་། རྫོགས་བྱང་དུ་བགྲོད་པ་ལ་ནི་
དེའི་གྲོགས་སུ་སྙིང་རྗེ་ཆེན་པོ་དང་བྱང་ཆུབ་སེམས་ཀྱིས་ཟིན་པའི་ཕྱིན་དྲུག་ལ་སོགས་པའི་ཚོགས་རྒྱ་ཆེན་པོ་
དགོས་སོ། ། གཉིས་པ་ལ་གཉིས། ལམ་ལྔ་དང་། ས་བཅུའོ། ། དང་པོ་ནི། སྤྱིའི་དབང་དུ་བྱས་ན་ལྔ་སྟེ།
ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་སློབ་ལམ་མོ། ། ཉན་རང་ཐེག་ཆེན་གྱི་དབྱེ་བས་ལྔ་
གསུམ་བཅོ་ལྔ། དང་པོ་ཚོགས་ལམ་ལ་གསུམ། ཐོབ་དུས། དབྱེ་བ་རྟགས་དང་བཅས་པ་དང་། སྒྲ་དོན་
ནོ། ། དང་པོ་ནི། ཐེག་པ་གསུམ་པོ་གང་གི་དབང་དུ་བྱས་པའི་ལམ་གྱི་ཐོག་མ་ནི་ཚོགས་ལམ་ཡིན་ལ། དེར་
འཇུག་པ་ལ་ངེས་འབྱུང་དགོས་ཤིང་། དེ་ཡང་སྔོན་དུ་རྩོལ་བཅས་ཀྱི་མྱོང་བ་ཐོན་པ་ཙམ་གྱིས་ལམ་སྣ་ཟིན་པར་མི་
འཇོག་གི ། སྲིད་པའི་ཕུན་ཚོགས་གང་ལའང་ཡིད་འབྱུང་གི་བློ་བཅོས་མིན་གྱི་མྱོང་བ་ཐོན་པ་ཞིག་སྐྱེས་ནས་
རྒྱུན་ལྡན་དུ་འཇུག་པའི་ཚེ། ཉན་རང་གང་གི་བྱང་ཆུབ་དོན་གཉེར་གྱི་བསམ་པས་ཟིན་ན། དེ་དང་དེའི་ལམ་དུ་
ཞུགས་པར་འཇོག་ལ། ཐེག་ཆེན་གྱི་ལམ་དུ་འཇུག་པ་ལ་དེ་ཙམ་གྱིས་མི་ཆོག་པར་བྱང་ཆུབ་ཏུ་སེམས་བསྐྱེད་
དགོས་པའི་ཕྱིར་ཏེ། རྗེའི་གསུང་འབུམ་ཐོར་བུ་ལས། རྩོལ་བཅས་ཀྱི་མྱོང་བ་ཐོན་པ་དེས་བར་བའི་ས་བོན་
འཇོག་ནུས་ཀྱང་ལམ་གྱི་སྣང་མ་སླེབ། སྲིད་འབྱོར་དྲན་ཙམ་གྱིས་ངེས་འབྱུང་དང་བྱང་སེམས་རྒྱུན་ལྡན་དུ་
འཇུག་པའི་མྱོང་བ་ཐོན་ན་ཚོགས་ལམ་ཆུང་ངུར་འཇོག ཅེས་གསུངས་པའི་ཕྱིར་རོ། ། འོན་ཀྱང་གསེར་འཕྲེང་
ལས། ངེས་འབྱུང་གི་བསམ་པས་ཀུན་ནས་བསླངས་པའི་དགེ་བ་སྣ་རེ་རྒྱུད་ལ་སྐྱེས་ནའང་ཚོགས་ལམ་གྱི་ཕྱོགས་
རེ་ཐོབ་པ་ཡིན་ནོ། ། ཞེས་བཤད་པ་ནི་དངོས་བཏགས་མ་ཕྱེ་བའོ། ། འོ་ན། གཞུང་ཆེ་བ་ཕལ་ཆེར་ནས།
བྱང་ཆུབ་ཏུ་སེམས་བསྐྱེད་པའི་ཚུལ་འབྱུང་ཡང་དེའི་རྒྱུད་ངེས་འབྱུང་དགོས་པའི་གསལ་ཁ་མི་སྣང་བ་ཅི་ཞེ་ན།
183

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐྱོན་མེད་དེ། བྱང་ཆུབ་ཀྱི་སེམས་སྐྱེ་བ་ལ་ནི། གཞན་དོན་དུ་ཡང་དག་པར་རྫོགས་པའི་བྱང་ཆུབ་ཐོབ་འདོད་
དགོས་པས། དེ་ལ་སེམས་ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་ལས་སྐྱོབ་འདོད་ཀྱང་དགོས་
ལ། སེམས་ཅན་ཐམས་ཅད་དེ་ལས་སྐྱོབ་པར་འདོད་པ་ལ་ནི་ཐོག་མར་རང་ཉིད་ཀྱང་དེ་ལས་ཐར་འདོད་ཞིག་
ངེས་པར་སྐྱེ་བའི་ཕྱིར་རོ། ། དེས་ན་བྱང་ཆུབ་ཏུ་སེམས་བསྐྱེད་པ་ལ་ངེས་འབྱུང་དགོས་པར་འགྲུབ་པོ། །
གཉིས་པ་ཚོགས་ལམ་ལ་དབྱེ་ན། ཐེག་པའི་དབྱེ་བས་གསུམ་དང་། དེ་རེ་རེ་ལའང་ཆུང་འབྲིང་ཆེན་པོའི་དབྱེ་བ་
འཐད་དོ། ། ཚོགས་ལམ་ཐོབ་པའི་རྟགས་ནི། ཕལ་བས་ཇི་ལྟ་བ་བཞིན་ངེས་ནུས་དཀའ་ཡང་། རྟགས་རགས་
པ་ནི། མཛོད་འགྲེལ་ལས། གང་ལ་འཁོར་བའི་ཉེས་དམིགས་དང་བདག་མེད་པ་དང་མྱ་ངན་ལས་འདས་པའི་
ཡོན་ཏན་བརྗོད་པའི་གཏམ་ཐོས་ན་སྤུ་ཟིང་ཞེས་བྱེད་པ་དང་། ཀྲུག་ཅེས་བྱེད་པ་དེ་ལ་ནི་ཐར་བའི་ཆ་དང་མཐུན་
པའི་དགེ་བའི་རྩ་བ་ཡོད་པར་ཤེས་པར་བྱ་སྟེ། ཞེས་དང་། ཉི་སྣང་ལས། གང་གིས་དེ་མཚོན་པར་བྱེད་པའི་
ཐར་བའི་ཆ་དང་མཐུན་པའི་རྟགས་ནི་རྣམ་པ་གསུམ་སྟེ། མི་ཞུམ་པ་མི་དངར་བའི་མཚན་ཉིད་དང་། མི་འགོང་
བ་མི་སྐྲག་པའི་མཚན་ཉིད་དང་། ཡིད་ལ་འགྱོད་པ་མེད་པ་སྐྲག་པར་མི་འགྱུར་བའི་མཚན་ཉིད་ཅེས་ཟབ་དོན་མི་
སྐྲག་པར་གསུངས་སོ། ། ལུང་སྔ་མས་འཁོར་བའི་ཉེས་དམིགས་དང་ཐར་བའི་ཕན་ཡོན་བརྗོདཔ་དང་བདག་
མེད་པའི་གཏམ་ཐོས་པའི་ཚེ་ལུས་ཀྱི་བ་སྤུ་ལྡང་བ་དང་མིག་ནས་མཆི་མ་འཁྲུག་པ་བཅོས་མིན་དུ་འབྱུང་བ་ཞིག་
དེའི་རྟགས་སུ་བཤད་པ་ནི། ཚོགས་ལམ་ཐོབ་པའི་ཚེ་རྟགས་དེ་ལྟ་བུ་འབྱུང་བའི་དོན་ཡིན་གྱི། ཚོགས་ལམ་གྱི་
རྟགས་སུ་མ་ཟད། སྟོང་ཉིད་ཕྲ་མོ་རྟོགས་པའི་ཤེས་རབ་རྒྱུད་ལ་སྐྱེ་བའི་སྣོད་དུ་རུང་བ་ལའང་དེ་ལྟ་བུའི་རྟགས་
འབྱུང་བའི་ཕྱིར་ཏེ། དབུ་མ་འཇུག་པ་ལས། སོ་སོ་སྐྱེ་བོའི་དུས་ནའང་སྟོང་བ་ཉིད་ཐོས་ནས། ། ནང་དུ་རབ་
ཏུ་དགའ་བ་ཡང་དང་ཡང་དུ་འབྱུང་། ། རབ་ཏུ་དགའ་བ་ལས་བྱུང་མཆི་མས་མིག་བརླན་ཞིང་། ། ལུས་ཀྱི་བ་སྤུ་
ལྡང་བར་འགྱུར་བ་གང་ཡིན་པ། ། དེ་ལ་རྫོགས་པའི་སངས་རྒྱུས་བློ་ཡི་ས་བོན་ཡོད། ། ཅེས་གསུངས་པའི་ཕྱིར་
རོ། ། འོན་ཀྱང་རྟགས་ལྟར་སྣང་ཙམ་ལ་ནི་ཡིད་གཏན་མེད་དོ། ། ཚོགས་ལམ་དུ་ཞུགས་པ་ལ་སྟོང་ཉིད་རྟོགས་
མྱོང་བས་མ་ཁྱབ་སྟེ། ཐེག་ཆེན་དུ་རིགས་ངེས་པའི་དབང་རྣོན་གྱིས་དང་པོར་སྟོང་ཉིད་རྟོགས་པར་བྱས་ནས་
ཚོགས་ལམ་དུ་འཇུག་ལ། དབང་རྟུལ་ཕལ་ཆེར་ནི། ཚོགས་ལམ་དུ་ཞུགས་ཟིན་ནས་སྟོང་ཉིད་རྟོགས་པར་བྱེད་
པའི་ཕྱིར་རོ། ། ཚོགས་ལམ་རྒྱུད་ལ་སྐྱེས་ནས་ཡུན་ཅི་ཙམ་སློབ་དགོས་པ་ནི། ཉན་ཐོས་ཀྱི་བྱང་ཆུབ་མྱུར་ན་ཚེ་
གསུམ་ལ་ཐོབ་ནུས་ལ། རང་རྒྱལ་གྱི་བྱང་ཆུབ་བསྐལ་བ་བརྒྱ་སོགས་ནས་འཐོབ་པར་འགྱུར་ཞིང་། ཐེག་ཆེན་གྱི་
བྱང་ཆུབ་ནི་བསྐལ་བ་གྲངས་མེད་པ་གསུམ་ནས་འཐོབ་པར་འགྱུར་བས་ན། ཚོགས་སྦྱོར་གྱི་གནས་སྐབས་སུ་
184

༄༅། ། ས་ལམ་གྱི་རྣམ་གཞག་མཁས་པ་འི་ཡིད་འཕྲོག ། །
གྲངས་མེད་གཅིག་གི་ཚོགས་གསོག་དགོས་པའི་ཕྱིར། ཆེས་རིང་དུ་སློབ་དགོས་སོ། ། གང་ལ་བསླབ་པ་ནི།
བསོད་ནམས་དང་ཡེ་ཤེས་ཀྱི་ཚོགས་གཉིས་ཀ་དང་གཙོ་བོར་བསོད་ནམས་ཀྱི་ཚོགས་སོ། ། དེ་ཡང་སྦྱིན་སོགས་
ཕར་ཕྱིན་དང་པོ་བཞིས་བསོད་ནམས་དང་། བསམ་གཏན་དང་ཤེས་རབ་གཉིས་ཀྱིས་ཡེ་ཤེས་ཀྱི་ཚོགས་གསོག་
པར་བྱེད་ཀྱང་འགལ་བ་ཡང་མ་ཡིན་ནོ། ། ལས་དང་པོ་བ་ལ་མཁྱེན་གསུམ་གྱི་རྣམ་པ་སྒོམ་ཚུལ་ལམ་གྱི་ཉམས་
ལེན་དང་སྦྱར་ན། འཆི་བ་མི་རྟག་པ་དང་ངན་སོང་དང་འཁོར་བའི་སྡུག་བསྔལ་དང་དེའི་རྒྱུ་ལས་ཉོན་གཉིས་ཀྱི་
ཁྱད་པར་ཤེས་ནས་ངེས་འབྱུང་སྒོམ་པ་གཞི་ཤེས་ཀྱི་རྣམ་པ་སྒོམ་པ་ཡིན་ལ། རྫོགས་བྱང་དོན་དུ་གཉེར་བའི་
བསམ་པས་བྱམས་སྙིང་རྗེ་བྱང་ཆུབ་ཀྱི་སེམས་སྟོང་ཉིད་རྟོགས་པའི་ཤེས་རབ་སྒོམ་པ་ནི། ལམ་ཤེས་ཀྱི་རྣམ་པ་
སྒོམ་པར་མ་ཟད། རྣམ་མཁྱེན་གྱི་རྣམ་པ་ཉམས་སུ་ལེན་པའང་ཡིན་ནོ། ། དེས་ན། ཕ་རོལ་ཏུ་ཕྱིན་པའི་ཐེག་
པའི་ང།ཞུང་ལ་ཐོས་བསམ་བྱེད་པ་གང་དག བརྒལ་བརྟག་མང་དུ་ཤེས་ཀྱང་། འདི་ལྟ་བུའི་ཉམས་ལེན་གྱི་
ཕྱོགས་དེ་མེད་ན་དགོས་དོན་གྱི་གཙོ་བོ་སྟོང་བ་ཡིན་པས། ལམ་རིམ་གྱི་ཉམས་ལེན་ལ་འབད་དགོས་སོ། །
ཚོགས་ལམ་ནས་ཡོན་ཏན་གང་འཐོབ་པ་ནི། དྲན་པ་ཉེར་གཞག་བཞི། ཡང་དག་སྤོང་བ་བཞི། རྫུ་འཕྲུལ་གྱི་
རྐང་པ་བཞི་ཅི་རིགས་འཐོབ་པར་བཤད་པ་ལྟར་རོ། ། གསུམ་པ་སྒྲ་དོན་ནི། ཐར་བ་དོན་གཉེར་གྱི་ཐོས་བསམ་
གྱི་ཚོགས་གཙོ་བོར་གྱུར་པའི་ལམ་ཡིན་པས་ན། ཚོགས་ལམ་ཞེས་བྱའོ། །
གཉིས་པ་སྦྱོར་ལམ་བཤད་པ་ལ་གསུམ། ཐོབ་དུས། དབྱེ་བ། སྒྲ་དོན་ནོ། ། དང་པོ་ནི། ཐེག་པ་
གསུམ་པོ་གང་གི་སྦྱོར་ལམ་དུ་འཇུག་པ་ནའང་། བདག་མེད་ཕྲ་རགས་གསུམ་པོ་གང་རུང་རྟོགས་པའི་ལྷག་
མཐོང་ཐོབ་པ་ནས་ཡིན་ལ། ཁྱད་པར་དུ་ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པས་ཚོགས་ལམ་གྱི་
མཐར་སྟོང་ཉིད་རྟོགས་པའི་ཞི་གནས་ཐོབ་པར་བྱས་ནས་དེ་ལ་མཉམ་པར་བཞག་བཞིན་པའི་ངང་ནས་སྟོང་ཉིད་
རྟོགས་པའི་ལྷག་མཐོང་ནམ་ཐོབ་པ་ན་ཞི་ལྷག་ཟུང་འབྲེལ་དུ་འགྱུར་ཞིང་། དེའི་ཚེ་ཐེག་ཆེན་གྱི་སྦྱོར་ལམ་དུ་
ཞུགས་པར་འཇོག་པ་ཡིན་ཏེ། རྒྱལ་ཚབ་རིན་པོ་ཆེས་རྣམ་བཤད་ལས། དེ་ལྟ་བུའི་སྟོང་ཉིད་རྟོགས་པའི་ཞི་ལྷག་
ཟུང་འབྲེལ་ཐོག་མར་སྐྱེས་པ་ནས་སྦྱོར་ལམ་དྲོད་སྐྱེས་པས་ཞེས་བྱ་བ་ལ། ཞེས་དང་། སྟོང་བ་ཉིད་ལ་དམིགས་
པའི་ལྷག་མཐོང་མཚན་ཉིད་པ་སྦྱོར་ལམ་དྲོད་མ་གཏོགས། ཐེག་པ་ཆེན་པོར་རིགས་ངེས་པ་རྣམས་ཀྱིས་ཚོགས་
ལམ་དུ་བསྐྱེད་མི་སྲིད་པའི་ཕྱིར་རོ། ། ཞེས་གསུངས་པའི་ཕྱིར། དེས་ན་ཇི་སྙེད་པ་རྟོགས་པའི་ཞི་ལྷག་ཟུང་
འབྲེལ་ནི་ཚོགས་ལམ་དུ་མ་ཟད། ལམ་མ་ཞུགས་དང་ཕྱི་རོལ་བ་ལའང་ཡོད་ལ། སྟོང་ཉིད་རྟོགས་པའི་ཞི་ལྷག་
ཟུང་འབྲེལ་གྱི་རྣལ་འབྱོར་དངོས་ནི་སྦྱོར་ལམ་མ་ཐོབ་པ་ལ་མི་སྲིད་ཅིང་། ཐལ་འགྱུར་བའི་ལུགས་དབང་བཙན་
185

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པར་བྱས་ན་སྟོང་ཉིད་ཕྲ་མོ་མ་རྟོགས་པར་ཐེག་པ་གསུམ་པོ་གང་གིའང་སྦྱོར་ལམ་ ཐོབ་ནུས་པ་མི་སྲིད་ཅེས་
བུའོ། ། དེས་ན། ལམ་རིམ་གྱི་ཁྲིད་ཡིག་ཏུ་སྟོང་ཉིད་རྟོགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་ལ་བསླབ་
དགོས་པར་བཤད་པ་བཞིན་དེ་དངོས་རྒྱུད་ལ་སྐྱེས་ན་ནི། སྦྱོར་ལམ་ཐོབ་པར་འཇོག་དགོས་ཀྱི། ཚོགས་ལམ་
བར་མི་རུང་ཡང་རྗེས་མཐུན་པ་ལ་ངེས་པ་མེད་དོ། ། གཉིས་པ་དབྱེ་ན་བཞི། སྦྱོར་ལམ་དྲོད། རྩེ་མོ། བཟོད་
པ། ཆོས་མཆོག་གོ ། དེ་རེ་རེ་ལའང་ཐེག་པ་གསུམ་གྱི་དབྱེ་བས་བཞི་གསུམ་བཅུ་གཉིས་སུ་འགྱུར་རོ། ། དེ་
དག་རིམ་ཅན་དུ་སྐྱེ་ཚུལ་ནི། སྟོང་ཉིད་རྟོགས་པའི་བསྒོམས་བྱུང་གི་ཡེ་ཤེས་ཀྱི་ཐོག་མ་མེའི་དྲོད་ལྟ་བུ་ཡིན་པས་ན་
དྲོད་དང་། དེ་ཉིད་བསྒོམ་པ་ནུས་པ་རབ་ཏུ་གྱུར་པས་ན་རྩེ་མོ་དང་། དེ་ལས་ཕུལ་དུ་བྱུང་བའི་སྟོང་ཉིད་ལ་མི་
སྐྲག་པའི་བཟོད་པ་ཆུང་ངུ་ཐོབ་པས་ན་བཟོད་པ་དང༌། དེ་ལས་ཁྱད་པར་དུ་གྱུར་ཏེ་འཇིག་རྟེན་པའི་ཆོས་ཀྱི་
མཆོག་ཡིན་པས་ན་ཆོས་མཆོག་ཅེས་བྱ་བར་འགྱུར་ཞིང་། དེ་དག་ནི་རྟོགས་པའི་སྒོ་ནས་ཡིན་ལ། སྤང་བྱ་སྤོང་
ཚུལ་གྱི་དབངདུ་བྱས་ན། རང་གི་དམིགས་ཡུལ་བདེན་པར་འཛིན་པའི་བདེན་འཛིན་ཉོན་མོངས་གཟུང་རྟོག་
ཀུན་བཏགས་མངོན་གྱུར་པ་དང་། དེ་བཞིན་དུ་རྣམ་བྱང་གཟུང་རྟོག རྫས་འཛིན་རྟོག་པ། བཏགས་འཛིན་
རྟོག་པ་ཀུན་བཏགས་མངོན་གྱུར་པ་བཞི་རིམ་ཅན་དུ་མགོ་གནོན་ནུས་པའི་ཆ་ནས་དྲོད་སོགས་སུ་འཇོག་པ་ཡིན་
ཏེ། མདོ་སྡེ་རྒྱན་ལས། དེ་ཚེ་དེ་ཡི་གཟུང་བ་མི། ། རྣམ་པར་གཡེང་བ་དེ་སྤོང་འགྱུར། ། འདི་ལྟར་དེ་ཡི་
འཇུག་ཐོགས་སུ། ། འཛིན་པའི་རྣམ་པར་གཡེང་བ་སྤོང་། ། ཞེས་གསུངས་པའི་ཕྱིར་རོ། ། དེ་དག་ཏུ་འཕོ་
བའི་ཚེ་སྟོང་ཉིད་རྟོགས་པའི་མཉམ་གཞག་ནས་མཉམ་གཞག་ཏུ་འཕོ་བས། ཐེག་ཆེན་གྱི་སྦྱོར་ལམ་བཞི་བོ་གང་
རུང་ཐོབ་ཁ་མ་དང་ཐོབ་མ་ཐག་པའི་ཡེ་ཤེས་ཡིན་ན། སྟོང་ཉིད་རྟོགས་པའི་ཡེ་ཤེས་ཡིན་པས་ཁྱབ་ཅེས་བྱ་ལ།
ཐལ་འགྱུར་བ་ལྟར་ན་ཐེག་དམན་གྱི་སྦྱོར་ལམ་ལའང་དེ་ལྟར་ཡིན་མོད། སེམས་ཙམ་པ་དང་རང་རྒྱུད་པའི་
ལུགས་ལ། ཉན་ཐོས་ཀྱི་སྦྱོར་ལམ་དུ་འཕོ་བའི་ཚེ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་སྟོང་ཉིད་
དང༌། རང་རྒྱལ་གྱི་སྦྱོར་ལམ་དུ་འཕོ་བའི་ཚེ་གཟུགས་ཕྱི་རོལ་དོན་གྱིས་སྟོང་བའི་སྟོང་ཉིད་རྟོགས་པ་ཡིན་ཞེས་བྱ་
སྟེ། འདི་ལྟར་འདོད་པ་ནི། མཐོང་ལམ་དང་སྒོམ་ལམ་དུ་འཕོ་བའི་སྐབས་སུའང་སྦྱོར་ཚུལ་འདྲའོ། ། དེ་དག་
གི་ལྟར་ནའང་རང་རང་གི་སྦྱོར་ལམ་དེ་དང་དེར་འཕོ་བའི་སྐབས་སུ་ནི་རྟོགས་བྱའི་བདག་མེད་ཕྲ་རགས་གང་
ཡིན་པ་དེ་དོན་སྤྱིའི་ཚུལ་གྱིས་རྟོགས་པ་ཡིན་གྱི། མངོན་སུམ་དུ་རྟོགས་པ་ནི་མ་ཡིན་ཏེ། དེ་མངོན་སུམ་དུ་
རྟོགས་པ་དང་འཕགས་པར་འགྱུར་བ་དུས་མཉམ་དགོས་པའི་ཕྱིར་ཏེ། དཔེར་ན་ཐལ་འགྱུར་བས། སྟོང་ཉིད་
མངོན་སུམ་དུ་རྟོགས་པ་དང་འཕགས་པའི་གོ་འཕང་ཐོབ་པ་དུས་མཉམ་པར་འདོད་པ་བཞིན་ནོ། ། སྦྱོར་ལམ་
186

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག །
ནས་ཡོན་ཏན་གང་ཐོབ་པ་ནི། དབང་པོ་ལྔ་དང་། སྟོབས་ལྔའོ། ། གསུམ་པ་སྒྲ་དོན་ནི། བདེན་པ་མཐོང་
བའི་བསྒོམས་བྱུང་གི་རྣལ་འབྱོར་ཡིན་པས་ན་སྦྱོར་ལམ་ཞེས་བྱའོ། །།
གསུམ་པ་མཐོང་ལམ་བཤད་པ་ལ་གསུམ། ཐོབ་དུས། དབྱེ་བ། སྒྲ་དོན་ནོ། ། དང་པོ་ནི། སྤྱིར་ཐེག་
པ་གསུམ་པོ་གང་གིའང་སྦྱོར་ལམ་ནས་མཐོང་ལམ་དུ་འཕོས་མ་ཐག་པའི་ཚེ་བདག་མེད་ཕྲ་རགས་གང་རུང་མངོན་
སུམ་དུ་རྟོགས་པར་འདོད་ལ། ཁྱད་པར་ཐེན་ཆེན་གྱི་སྦྱོར་ལམ་ནས་མཐོང་ལམ་དུ་འཕོ་བའི་ཚེ་སྟོང་ཉིད་དོན་
སྤྱིའི་ཚུལ་གྱིས་རྟོགས་པའི་བསམ་གཏན་བཞི་བའི་དངོས་གཞི་ལ་མཉམ་པར་བཞག་བཞིན་པའི་ངང་ནས་སྟོང་
ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ནམ་རང་རྒྱུད་ལ་སྐྱེས་པ་དེའི་ཚེ།
ཐེག་ཆེན་གྱི་འཕགས་ལམ་ཐོབ་པ་དང་། ས་དང་པོ་ཐོབ་པ་དུས་མཉམ་ཞིང་། ཡེ་ཤེས་དེ་ནི། མཐོང་སྤང་སྤྱི་
དང་བདེན་འཛིན་ཀུན་བཏགས་ཀྱི་དངོས་གཉེན་ཡིན་པས། མཉམ་གཞག་དེ་ལ་གནས་བཞིན་པའི་ངང་ནས་
ནམ་དེ་དག་དངོས་སུ་སྤངས་པ་དེའི་ཚེ། ཐེག་ཆེན་གྱི་མཐོང་ལམ་རྣམ་གྲོལ་ལམ་ཐོབ་པ་དང་། ཐེག་ཆེན་གྱི་
འགོག་བདེན་ཐོབ་པ་ཡང་དུས་མཉམ་མོ། ། ཉན་རང་གཉིས་ལའང་འདི་ལྟར་སྦྱོར་རིགས་ཀྱང་། འདོད་ཚུལ་
གྱིས་ཕྱེ་ན་གང་ཟག་གི་བདག་འཛིན་ཀུན་བཏགས་དང་གཟུགས་ཕྱི་རོལ་དོན་འཛིན་གྱི་རྟོག་པ་ཀུན་བཏགས་སྤོང་
ཚུལ་གྱིས་ཕྱེའོ། ། གཉིས་པ་དབྱེ་ན། ཐེག་པའི་དབྱེ་བས་གསུམ། དེ་རེ་རེ་ལའང་མཉམ་གཞག་དང་རྗེས་ཐོབ་
ཡེ་ཤེས་གཉིས་ཏེ། དང་པོ་ལ་བར་ཆད་མེད་ལམ་དང་། རྣམ་གྲོལ་ལམ་གཉིས་ཏེ། དང་པོ་ལ་བཟོད་པ་བརྒྱད་
དང༌། གཉིས་པ་ལ་ཤེས་པ་བརྒྱད་དེ། རྒྱས་པར་ནི་གཞུང་ཆེ་བ་ནས་ཤེས་པར་བྱའོ། ། རང་རྒྱུད་པས་ནི་
མཐོང་ལམ་གྱི་སྐབས་སུ་ཁམས་གསུམ་ས་དགུས་བསྡུས་པའི་ཉོན་སྒྲིབ་ཀུན་བཏགས་བརྒྱ་དང་བཅུ་གཉིས་ཀྱི་ས་
བོན་དང་། ཤེས་སྒྲིབ་ཀུན་བཏགས་བརྒྱ་དང་བརྒྱུད་ཀྱི་ས་བོན་འཇོམས་པར་བཞེད་ལ། ཐལ་འགྱུར་བས་ནི།
བདེན་འཛིན་ཉོན་སྒྲིབ་ཏུ་བདོད་ཅིང་། མཐོང་སྤང་ཤེས་སྒྲིབ་བཞེད་པ་དང་། མི་བཞེད་པའི་ལུགས་གཉིས་
སྣང་ཡང་ ཤེས་སྒྲིབ་ཀུན་བཏགས་མི་འདོད་པ་འདྲ་ལ། འོན་ཀྱང་མཁས་གྲུབ་རིན་པོ་ཆེས་ནི་མཐོང་སྤང་ཤེས་
སྒྲིབ་མི་བཞེད་དོ། ། མཐོང་ལམ་ནས་ཡོན་ཏན་གང་འཐོབ་པ་ནི། ཐུན་མོང་བའི་དབང་དུ་བྱས་ན་བྱང་ཆུབ་ཀྱི་
ཡན་ལག་བདུན་ཏེ། གཞན་ནི་འོག་ཏུ་འཆད་པར་འགྱུར་རོ། ། གསུམ་པ་སྒྲ་དོན་ནི། དོན་དམ་བདེན་པ་
གསར་དུ་མངོན་སུམ་དུ་རྟོགས་པའི་ལམ་ཡིན་པས་ན། མཐོང་ལམ་ཞེས་བྱའོ། ། ་
བཞི་བ་སྒོམ་ལམ་བཤད་པ་ལ་གསུམ། ཐོབ་དུས། དབྱེ་བ། སྒྲ་དོན་ནོ། ། དང་པོ་ནི། སྤྱིར་ཐེག་པ་
གསུམ་པོ་གང་གིའང་སྒོམ་ལམ་དུ་འཇུག་པར་བཞེད་པ་ནི། རང་གི་སྤང་བྱའི་སྒྲིབ་པ་ལྷན་སྐྱེས་སྤོང་བའི་ཆེད་དུ་
187

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འཇུག་ལ། ཁྱད་པར་ཐེག་ཆེན་གྱི་སྒོམ་ལམ་དུ་འཕོ་བ་ན་བདེན་འཛིན་ལྷན་སྐྱེས་སྤོང་བའི་ཕྱིར་དུ་འཇུག་ཅིང་།
དེ་ཡང་ཐེག་ཆེན་མཐོང་ལམ་རྗེས་ཐོབ་ཡེ་ཤེས་ཀྱི་མཐར་གཙོ་བོར་དེ་སྤོང་བའི་ཆེད་དུ་སྟོང་ཉིད་མངོན་སུམ་དུ་
རྟོགས་པའི་བར་ཆད་མེད་ལམ་ལ་ནམ་རྩེ་གཅིག་ཏུ་མཉམ་པར་བཞག་པ་དེའི་ཚེ་སྒོམ་ལམ་དུ་འཕོས་པར་འཇོག་
གོ ། ཉན་རང་ལའང་འདི་བཞིན་སྦྱོར་བའམ། ཡང་ན་སྔར་བཞིན་གྲུབ་མཐའི་འདོད་ཚུལ་གྱིས་འབྱེད་དོ། །
གཉིས་པ་དབྱེ་ན་ཐེག་པའི་དབྱེ་བས་གསུམ། ཐེག་ཆེན་གྱི་སྒོམ་ལམ་ལས་བཅུ་ཡོད་ཅིང་། ས་དང་པོ་ལ་ནི་
མཐོང་ལམ་དང་སྒོམ་ལམ་གཉིས་ཡོད་དེ། རྣམ་བཤད་སྙིང་པོའི་རྒྱན་ལས། དེ་བས་ན་ས་དང་པོའི་སྐད་ཅིག་མ་
དང་པོ་ནི་མཐོང་བའི་ལམ་ཡིན་ནོ། ། དེ་ལས་གཞན་པ་སྐད་ཅིག་མ་གཉིས་པ་ལ་སོགས་པ་ནས་རྡོ་རྗེ་ལྟ་བུར་
བརྗོད་པ་བར་ཆད་མེད་པའི་ལམ་གྱི་བར་སྒོམ་ལམ་དུ་བཤད་དོ། ། ཞེས་ས་དང་པོའི་དཀྱིལ་སྟོད་མཐོང་ལམ་
དང་དཀྱིལ་སྨད་ནས་སངས་རྒྱས་མ་ཐོབ་ཀྱི་བར་སྒོམ་ལམ་དུ་འདོད་པར་བྱའོ། ། ཐེག་དམན་གྱི་སྒོམ་ལམ་ལས་
བཅུའི་རྣམ་གཞག་མེད་ཅིང་། ཐེག་ཆེན་གྱི་སྒོམ་ལམ་ལ་དེ་ཡོད་པ་ནི་འོག་ཏུ་འཆད་ལ། སྤང་གཉེན་སྦྱོར་ཚུལ་
ཅུང་ཟད་བཤད་ན་འདི་ལ་གཉིས། རང་རྒྱུད་པ་དང་། ཐལ་འགྱུར་བའི་ལུགས་སོ། ། དང་པོ་ནི། སྒྲིབ་པ་ལ་
ཀུན་བཏགས་དང་ལྷན་སྐྱེས་གཉིས་སུ་བྱས་པའི་སྔ་མ་ནི། གྲུབ་མཐས་བློ་ཁ་བསྒྱུར་བའི་དབང་གིས་བྱུང་ལ། ཕྱི་
མ་ནི་དེ་ལ་མ་བལྟོས་པར་རང་གི་ངང་གིས་སྐྱེ་བ་ཞིག་གོ ། བདེན་འཛིན་ལ་ཤེས་སྒྲིབ་ཏུ་བྱས་པའི་ཀུན་བཏགས་
ནི་མཐོང་ལམ་གྱི་སྐབས་སུ་སྤངས་ཟིན་པས། བདེན་འཛིན་ལྷན་སྐྱེས་ལ་ཆེ་འབྲིང་ཆུང་ངུ་གསུམ་དུ་བྱས་ནས་དེ་
རེ་རེ་ལའང་ནང་གསེས་ཀྱི་དབྱེ་བས་གསུམ་གསུམ་དུ་ཕྱེ་བས་སྐོར་དགུ་འབྱུང་བའི་དགུ་པོ་དེ་རིམ་པ་བཞིན་དུ།
ས་གཉིས་པ་ནས་བཅུ་བའི་སྐད་ཅིག་ཐ་མའི་བར་ཆད་མེད་ལམ་གྱིས་དངོས་སུ་སྤོང་ཞིང་། འོན་ཀྱང་ས་དང་པོའི་
སྒོམ་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་ཡང་འཇོག་དགོས་པས། དེ་ལྟར་ན་སྐོར་དགུའི་དང་པོ་
ལའང་ཕྲ་རགས་གཉིས་སུ་བྱས་ནས། རགས་པ་དེས་དང་པོའི་སྒོམ་ལམ་བར་ཆད་མེད་ལམ་གྱིས་སྤང་བར་
འདོད་དགོས་སོ། ། དེར་མ་ཟད། ས་བཅུ་བོ་རེ་རེ་ལའང་སྒོམ་ལམ་བར་ཆད་མེད་ལམ་གཉིས་གཉིས་ཡོད་པ་
ལྟར་ན། དེ་རྣམས་དང་སྤང་གཉེན་སྦྱོར་བའི་ཚེ། བདེན་འཛིན་ལྷན་སྐྱེས་ལ་སྐོར་ཉི་ཤུར་ཡང་འབྱེད་ལ། བཅོ་
བརྒྱད་དུ་ཕྱེ་ནས་ས་གཉིས་པ་ནས་བཅུ་བའི་ཐོག་མཐའི་བར་ཆད་མེད་ལམ་གཉིས་རེ་དང་སྤང་གཉེན་སྦྱོར་ཚུལ་
ཡང་ཡོད་དོ། ། དེ་ཡང་གཉེན་པོ་སྒོམ་ལམ་ཆུང་རིམ་གྱིས་སྐྱེས་ནས་སྤང་བྱ་བདེན་འཛིན་ཚེ་རིམ་ནས་སྤོང་བ་
ཡིན་ཏེ། མངོན་རྟོགས་རྒྱན་ལས། ས་དགུ་ལ་ནི་ཆེན་པོ་ཡི། ། ཆེན་པོ་ལ་སོགས་དྲི་མ་ཡི། ། གཉེན་པོ་ཆུང་
ངུའི་ཆུང་ངུ་ལ། ། སོགས་པའི་ལམ་ནི་དག་པ་ཡིན། ། ཅེས་གསུངས་པའི་ཕྱིར་རོ། ། གཞན་ཡང་། ། སྒོམ་
188

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག ། 
ལམ་ནས་སྒོམ་སྤང་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བརྒྱ་དང་བརྒྱད་ཀྱི་ས་བོན་ཀྱང་སྤོང་བ་ཡིན་ཏེ།
ཁམས་གསུམ་ས་དགུས་བསྡུས་པའི་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་བོ་རེ་རེ་ལའང་དགུ་དགུར་ཕྱེ་
བའི་ས་བོན་རྣམས་རིམ་ཅན་དུ་སྤོང་བའི་ཕྱིར་ཏེ། རྣམ་བཤད་ལས། སྒོམ་སྤང་ཤེས་སྒྲིབ་བརྒྱ་དང་བརྒྱུད་ཀྱི་ས་
བོན་རིམ་ཅན་དུ་སྤོང་བར་ཤེས་པར་བྱའོ། ། ཞེས་གསུངས་པའི་ཕྱིར་རོ། ། གཉིས་པ་ཐལ་འགྱུར་བའི་ལུགས་
ལ་ནི། བདེན་འཛིན་ཉོན་སྒྲིབ་ཏུ་བྱས་ནས་ཐེག་དམན་དགྲ་བཅོམ་པས་ཀྱང་སྤང་བར་འདོད་ལ། ཐེག་ཆེན་
རིགས་ངེས་ཀྱི་དབང་དུ་བྱས་ན་བདེན་འཛིན་ལྷན་སྐྱེས་ལ་ཆེ་འབྲིང་ཆུང་གསུམ་དུ་བྱས་པ་རེ་རེ་ལའང་གཉིས་
གཉིས་སུ་ཕྱེ་བའི་སྐོར་དྲུག་པོ་དེ། རིམ་པ་བཞིན་དུས་གཉིས་པ་ནས་བདུན་པའི་སྐད་ཅིག་ཐ་མའི་ཡེ་ཤེས་ཀྱིས་
དངོས་སུ་སྤོང་ཞིང་། བདེན་འཛིན་སྤངས་པ་དང་ས་བརྒྱུད་པ་ཐོབ་པ་དང་། དགྲ་བཅོམ་དུ་འགྱུར་བ་རྣམས་
དུས་མཉམ་ལ། གཉིས་སྣང་འཁྲུལ་བའི་བག་ཆགས་ལ་ཤེས་སྒྲིབ་ཏུ་མཛད་ནས་དེ་ལ་ཆེ་འབྲིང་ཆུང་དུ་ཕྱེ་བ་ནི།
རིམ་པ་བཞིན་དུ་ས་བརྒྱད་པ་སོགས་དག་པ་ས་གསུམ་དང་སྤང་གཉེན་སྦྱོར་ཞིང་། དེ་མ་ལུས་པར་སྤངས་པ་དང་།
སངས་རྒྱས་པ་དུས་མཉམ་པར་བཞེད་དོ། ། ཉན་རང་དགྲ་བཅོམ་པས་ཉོན་སྒྲིབ་སྤངས་ཟིན་ཀྱང་ཐེག་ཆེན་ལམ་
དུ་འཇུག་པའི་ཚེ་དེའི་ཚོགས་ལམ་ནས་འཇུག་དགོས་སོ། ། འདི་ལ་ཞིབ་ཆའི་དབྱེ་བ་འབྱེད་དགོས་ཏེ། དེ་ཡང་
ཉན་རང་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེས་མཐོང་སྤང་མཐའ་དག་སྤངས་
བཞིན་པས། ཐེག་ཆེན་མཐོང་ལམ་གྱི་སྐབས་སུ་དེའི་སྤང་བྱ་གང་ཡིན་དང་། དེ་ཐེག་ཆེན་ཚོགས་ལམ་པ་ཡིན་
ཀྱང་སྤྱིར་ཚོགས་ལམ་པ་ཡིན་མིན་སོགས་བཞེད་ཚུལ་མང་ངོ༌། ། འོན་ཀྱང་དེ་ནི་འཕགས་པ་ཡིན་པས་ཐེག་ཆེན་
སོ་སྐྱེར་རུང་ཡང་། སོ་སྐྱེ་ནི་མིན་ནོ། ། འདོད་ཆགས་སོགས་ཉོན་མོངས་གཞན་སྤོང་ཚུལ་ཟུར་དུ་མ་བཤད་པ་ནི།
བཞི་བརྒྱ་བ་ལས། ལུས་ལ་ལུས་དབང་ཇི་བཞིན་དུ། ། གཏི་མུག་ཀུན་ལ་གནས་གྱུར་ཏེ། ། དེ་ཕྱིར་ཉོན་མོངས་
ཐམས་ཅད་ཀྱང་། ། གཏི་མུག་བཅོམ་པས་བཅོམ་པར་འགྱུར། ། ཞེས་གསུངས་པ་ལྟར། ཉོན་མོངས་དེ་རྣམས་
ཀྱི་རྩ་བ་བདེན་འཛིན་སྤངས་ན་དེ་ཐམས་ཅད་རང་ཤུགས་ཀྱིས་སྤོང་ནུས་པ་ལ་དགོངས་པ་ཡིན་ནོ། ། འོ་ན།
ལུགས་གཉིས་ལས་གང་དབང་བཙན་པར་བྱེད་ཅེ་ན། ཕྱི་མའི་ལུགས་གཙོ་བོར་བྱའོ། ། ས་འོག་མ་ནས་གོང་
མར་འཇུག་པའི་ཚེ། ། སྟོང་ཉིད་མངོན་སུམ་དུ་རྟོགས་པའི་མཉམ་གཞག་ནས་མཉམ་གཞག་ཏུ་འཕོ་བ་ཡིན་ལ།
དེ་ཡང་འཆད་འགྱུར་ལྟར་ས་རང་རང་གི་ངོས་སྐལ་གྱི་སྤང་བྱ་ཟད་ཅིང་ཡོན་ཏན་རྫོགས་པ་དང་མཉམ་དུ་ས་གོང་
མ་དེ་དང་དེར་འཕོས་པར་འཇོག་སྟེ། རྣམ་བཤད་ལས། ཡོངས་སྦྱོང་གི་ཆོས་ཇི་སྲིད་མ་རྫོགས་པ་དེ་སྲིད་དུ་ས་
དེ་ཡིན་ལ། རྫོགས་ནས་ནི་ས་གཞན་དུ་འཕོས་པ་ཡིན་པར་ཤེས་པར་བྱའོ། ། ཞེས་གསུངས་པའི་ཕྱིར་རོ། །
189

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཚོགས་གསོག་ཚུལ་ནི། ཚོགས་སྦྱོར་གྱི་གནས་སྐབས་སུ་གྲངས་མེད་དང་པོ། མ་དག་ས་བདུན་ནས་གྲངས་མེད་
གཉིས་པ། དག་པ་ས་གསུམ་ནས་གྲངས་མེད་གསུམ་པའི་ཚོགས་རྫོགས་པར་བྱེད་ལ། དེ་ཡང་ཚོགས་རྫོགས་
ཟིན་པའི་རྗེས་སུ་འཚང་རྒྱ་བར་འདོད་པ་དང་། དེ་རྫོགས་པ་དང་མཉམ་དུ་འཚང་རྒྱ་བའི་འདོད་ཚུལ་གཉིས་
ཡོད་དོ། ། ཡོན་ཏན་འཐོབ་པ་ནི། ཐུན་མོང་བའི་དབང་དུ་བྱས་ན་འཕགས་ལམ་ཡན་ལག་བརྒྱད་དང་། རྣམ་
ཐོར་བརྒྱུད། སྙོམས་འཇུག་དགུ། ཟད་པར་བཅུ། མངོན་ཤེས་ལྔའམ་དྲུག་ལ་སོགས་པ་མང་ངོ༌། ། གསུམ་པ་
སྒྲ་དོན་ནི། བདེན་པ་མངོན་སུམ་དུ་མཐོང་ཟིན་གོམས་པར་བྱེད་པའི་ལམ་ཡིན་པས་ན། སྒོམ་ལམ་ཞེས་
བྱའོ། །
་ ལྔ་བ་མི་སློབ་ལམ་བཤད་པ་ལ་གསུམ། ཐོབ་དུས། དབྱེ་བ། སྒྲ་དོན་ནོ། ། དང་པོ་ནི། ས་བཅུ་བའི་
མཐར་ཤེས་སྒྲིབ་་མོ་སྤོང་བའི་ཆེད་དུ་རྒྱུན་མཐའི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་དེ་བཞིན་ཉིད་ལ་ཆུ་
ལ་ཆུ་བཞག་པ་ལྟར་མཉམ་པར་བཞག་བཞིན་པའི་ངང་ནས་སྒྲིབ་པ་ཐམས་ཅད་སྤངས་པའི་ཆོས་སྐུ་མངོན་དུ་བྱས་
ཏེ། རྣམ་མཁྱེན་སྐད་ཅིག་དང་པོ་ཐོབ་པ་དེའི་ཚེ་མི་སློབ་ལམ་ཐོབ་པར་འཇོག་གོ ། སངས་རྒྱས་མ་ཐག་པའི་ཚེ་
སྐུ་བཞི་ཅིག་ཅར་དུ་ཐོབ་པ་དང་། ཆོས་སྐུ་གཉིས་དང་ལོངས་སྐུ་མངོན་དུ་བྱས་པའི་རྗེས་སུ་སྤྲུལ་སྐུ་ཐོབ་པར་
བཞེད་པའི་ལུགས་གཉིས་ལས། དང་པོ་ལྟར་ན། ལོངས་སྐུ་ཐོབ་མ་ཐག་པའི་ཚེ་སྒྲིབ་པ་སྤངས་པའི་སྤངས་པ་
མཐར་ཐུག་ཐོབ་པས་ངོ་བོ་ཉིད་སྐུ་མངོན་དུ་བྱས་ལ། ཆོས་ཐམས་ཅད་མངོན་སུམ་དུ་རྟོགས་པའི་ཡེ་ཤེས་ཆོས་སྐུ་
ཡང་མངོན་དུ་བྱས་པས་སྐུ་གསུམ་ཅིག་ཅར་དུ་ཐོབ་པ་དང་མཉམ་དུ་ལོངས་སྐུ་དང་དངོས་རྒྱུ་ཚོགས་པ་ཚར་
གཅིག་ལ་རག་ལས་ཀྱི་འབྲེལ་བ་གྲུབ་པའི་ཚུལ་གྱིས་སྤྲུལ་སྐུ་ཡང་ཐོབ་པོ། ། འོན་ཀྱང་དེའི་ཚེ་ཐོབ་བྱའི་སྤྲུལ་སྐུ་
ཡོད་པར་བཞེད་མི་བཞེད་པའི་ཚུལ་གཉིས་ཡོད་དེ། སྤྲུལ་སྐུ་ལ་དེའི་སྤྲུལ་གཞིའི་ལོངས་སྐུ་སྔོན་དུ་འགྲོ་དགོས་མི་
དགོས་ཀྱི་དབང་གིས་ཡིན་ནོ། ། ཕྱི་མ་ལྟར་ན་སྐུ་གསུམ་མངོན་དུ་བྱས་མ་ཐག་པ་དེའི་ཚེ། ： སྤྲུལ་སྐུ་ཅུང་མ་ཐོབ་
ལ། དེའི་སྐད་ཅིག་གཉིས་པ་ནས་སྤྲུལ་སྐུ་ཐོབ་པར་བཞེད་དོ། ། འདི་ནི་སྤྲུལ་སྐུ་ལ་སྤྲུལ་གཞིའི་ལོངས་སྐུ་སྔོན་དུ་
སོང་བས་ཁྱབ་པར་འདོད་པའི་ལུགས་སོ། ། ཐོག་མར་གནས་གང་དུ་འཚང་རྒྱ་བ་ནི། ལང་ཀར་གཤེགས་པ་
ལས། འདོད་པ་ཁམས་དང་གཟུགས་མེད་དུ། ། སངས་རྒྱས་རྣམ་པར་སངས་མི་རྒྱ། ། གཟུགས་ཀྱི་ཁམས་ཀྱི་
འོག་མིན་དུ། ། འདོད་ཆགས་བྲལ་ཏེ་འཚང་རྒྱའོ། ། ཞེས་གསུངས་པ་ལྟར། དང་པོར་གནས་འོག་མིན་དུ་
སངས་རྒྱས་ཏེ། དེ་ནས་འཛམ་བུའི་གླིང་དུ་འཚང་རྒྱ་བའི་ཚུལ་སྟོན་ནོ། ། དེ་ལྟ་བུའི་འོག་མིན་ཡང་གཙང་མའི་
ནང་ཚན་གྱི་འོག་མིན་མ་ཡིན་ཏེ། ལང་གཤེགས་ལས། གཙང་མའི་གནས་ལྔ་སྤངས་ནས་ནི། ། འོག་མིན་
190

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག །
གནས་ནི་ཉམས་དགའ་བར། ། ཞེས་གསུངས་པའི་ཕྱིར་རོ། ། རྟེན་གང་ལ་འཚང་རྒྱ་བ་ནི། ལྷའི་རྟེན་ལ་ཡིན་
ཏེ། སྔགས་རིམ་ཆེན་མོ་ལས། བྱང་སེམས་འཚང་རྒྱ་བའི་རྟེན་ནི་ཕར་ཕྱིན་ཐེག་པ་ལྟར་ན་འོག་མིན་གྱི་ལྷའི་རྟེན་
ཁོ་ནར་བཞེད་དེ། ཞེས་དང་། ཕ་རོལ་ཏུ་ཕྱིན་པའི་ཐེག་པ་ནས་གཟུགས་ཁམས་སུ་ལྷའི་རྟེན་ལ་འཚང་རྒྱ་བ་
དང༌། ཞེས་གསུངས་པའི་ཕྱིར་རོ། ། གཉིས་པ་དངོས་བཏགས་མ་ཕྱེ་བར་དབྱེ་ན། ཐེག་པ་གསུམ་གྱི་མི་སློབ་
ལམ་ཡོད་པ་ལས་ཉན་རང་གི་མི་སློབ་ལམ་ནི་ཐེག་པ་རང་ལམ་གྱི་མི་སློབ་ལམ་ཡིན་ཀྱང་། མི་སློབ་ལམ་དངོས་ནི་
མིན་ལ། ཐེག་ཆེན་གྱི་མི་སློབ་ལམ་གྱི་དབྱེ་བ་ཅུང་ཟད་ཅིག་འོག་ནས་འཆད་པར་བྱའོ། ། གསུམ་པ་སྒྲ་དོན་ནི།
རང་གི་གོང་ནི་བསླབ་པར་བྱ་བའི་ཆོས་གཞན་མེད་པའི་ལམ་ཡིན་པས་ན། མི་སློབ་ལམ་ཞེས་བྱའོ། ། གཉིས་པ་
ས་བཅུའི་རྣམ་གཞག་བཤད་པ་ལ་གཉིས། དངོས་དང་། ཞར་བྱུང་ངོ༌། ། དང་པོ་ལ་བཞི། སའི་ངོ་བོ། དབྱེ་
བོ། ཡོན་ཏན་གྱི་ཁྱད་པར། སྒྲ་དོན་ནོ། ། དང་པོ་ནི། སྟོང་ཉིད་མངོན་སུམ་དུ་རྟོགས་པའི་ཤེས་རབ་དང་
སྙིང་རྗེ་ཆེན་པོ་གཉིས་ཀྱིས་ཟིན་པའི་སྒོ་ནས་ཡོན་ཏན་གོང་མའི་རྟེན་བྱེད་པའི་ཐེག་ཆེན་འཕགས་པའི་མཁྱེན་པ་
དེ། སའི་ངོ་བོ་ཡིན། གཉིས་པ་དེ་ལ་དབྱེ་ན། འཕགས་པ་སློབ་པའི་ས་བཅུ། སངས་རྒྱས་ཀྱི་ས་དང་བཅུ་
གཅིག ས་རེ་རེ་ལའང་དོན་དམ་པའི་ས་དང་ཀུན་རྫོབ་པའི་ས་གཉིས་སོ། གཉིས་པ་ཡོན་ཏན་གྱི་ཁྱད་པར་
བཤད་པ་ལ་བདུན། ཕར་ཕྱིན་ལྷག་ཚུལ། སྐྱེ་བ་འཛིན་ཚུལ། ཡོན་ཏན་གྱི་གྲངས། རྟོགས་པའི་ཁྱད་པར།
སྤངས་པའི་ཁྱད་པར། རྨི་ལམ་གྱི་རྟགས། ཡོངས་སྦྱོང་གི་ཁྱད་པར་རོ། ། དང་པོ་ལ་བཅུ། ས་དང་པོར་སྦྱིན་
པའི་ཕར་ཕྱིན་གྱི་ཉམས་ལེན་ལྷག་པར་ཐོབ། དེ་བཞིན་དུ་སྦྱར་ཏེ། གཉིས་པར་ཚུལ་ཁྲིམས། གསུམ་པར་
བཟོད་པ། བཞི་པར་བརྩོན་འགྲུས། ལྔ་བ་བསམ་གཏན། དྲུག་པར་ཤེས་རབ། བདུན་པར་ཐབས། བརྒྱད་
པར་སྟོབས་ དགུ་བར་སྨོན་ལམ། བཅུ་བར་ཡེ་ཤེས་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ཡིན་ནོ། །
ཞེས་ཉམས་ལེན་ཐོབ་ཚུལ་གྱི་དབང་དུ་བྱས་ཀྱི། གཞན་ས་བཅུ་བོ་རེ་རེ་ལའང་ཕར་ཕྱིན་བཅུ་ཀ་ཡོད་དོ། །
གཉིས་པ་ནི། ས་དང་པོ་ནས་འཛམ་བུའི་གླིང་དུ་དབང་བའི་འཁོར་ལོས་བསྒྱུར་བའི་རྒྱལ་པོར་སྐྱེ་བ་འཛིན། དེ་
བཞིན་དུ་སྦྱར་ཏེ། གཉིས་པར་གླིང་བཞི། གསུམ་པར་སུམ་ཅུ་རྩ་གསུམ། བཞི་བར་འཐབ་བྲལ། ལྔ་བར་
དགའ་ལྡན། དྲུག་པར་འཕྲུལ་དགའ། བདུན་པར་གཞན་འཕྲུལ་དབང་བྱེད། བརྒྱད་པར་སྟོང་དང་པོ།
དགུ་བར་སྟོང་གསུམ་པ། བཅུ་བར་གནས་གཙང་མའི་ལྷའི་བདག་པོར་སྐྱེ་བ་འཛིན་ནོ། ། གསུམ་པ་ནི། ས་
དང་པོ་ནས་ཡོན་ཏན་བརྒྱ་ཕྲག་བཅུ་གཉིས་ཐོབ་སྟེ། དེ་ཡང་འཇུག་པ་ལས། དེ་ཚེ་དེ་ཡིས་སངས་རྒྱས་བརྒྱ་
མཐོང་ཞིང་། ། ཞེས་སོགས་ཀྱིས་བཤད་པ་ལྟར། རྣམ་བཤད་ལས། ས་དང་པོ་ལ་སྐད་ཅིག་གཅིག་ལ་སངས་
191

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྒྱས་བརྒྱ་མཐོང་། དེ་དག་གིས་བྱིན་གྱིས་བརླབས་པ་ཤེས། ཏིང་ངེ་འཛིན་བརྒྱ་བ་ལ་འཇུག འཇིག་རྟེན་གྱི་
ཁམས་བརྒྱ་གཡོ། བརྒྱུར་འགྲོ། འཇིག་རྟེན་གྱི་ཁམས་བརྒྱ་སྣང་བར་བྱེད། སེམས་ཅན་བརྒྱ་སྨིན། བསྐལ་བ་
བརྒྱར་གནས། དེ་དག་གི་སྔོན་དང་ཕྱི་མའི་མཐར་འཇུག ཆོས་སྒོ་བརྒྱ་འབྱེད། ལུས་བརྒྱ་སྟོན། ལུས་རེ་རེ་
ལའང་བྱང་སེམས་ཀྱི་འཁོར་བརྒྱ་ཕྲག་རེ་སྟོན་ཞེས་གསུངས་པ་ལྟར་ཐོབ་ལ། དེ་བཞིན་དུ་ས་གཉིས་པར་སྔར་
བཤད་པའི་ཡོན་ཏན་དེ་དག་སྟོང་ཕྲག་བཅུ་གཉིས། གསུམ་པར་འབུམ་ཕྲག་བཅུ་གཉིས། བཞི་བར་བྱེ་བ་བརྒྱ་
ཕྲག་བཅུ་གཉིས། ལྔ་བར་བྱེ་བ་སྟོང་ཕྲག་བཅུ་གཉིས་དྲུག་པར་ཁྲག་ཁྲིག་བརྒྱ་ཕྲག་བཅུ་གཉིས། བདུན་པར་
ཁྲག་ཁྲིག་འབུམཕྲག་བཅུ་གཉིས། བརྒྱད་པར་སྟོང་གསུམ་གྱི་རྡུལ་དང་མཉམ་པ། དགུ་བར་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་གྲངས་མེད་པ་འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་དང་མཉམ་པ།
བཅུ་བར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་གྱི་གྲངས་དང་མཉམ་པའི་ཡོན་ཏན་
དེ་རྣམས་ཐོབ་སྟེ། གཙོ་བོར་རྗེས་ཐོབ་ཀྱི་གནས་སྐབས་སུ་འབྱུང་ངོ་། ། བཞི་བ་ནི། ས་དང་པོར་ཆོས་དབྱིངས་
ཀུན་དུ་འགྲོ་བའི་དོན་རྟོགས་པ་ནས། བཅུ་བར་ཆོས་ཉིད་རྟོགས་པ་ལས་ལ་དབང་བའི་རྟོགས་པའི་བར་ཐོབ་
པོ། ། ལྔ་བ་ནི། སྔར་བཤད་ཟིན་ཅིང་། གཞན་ཡང་ས་རེ་རེར་ཀུན་ཏུ་རྨོངས་པ་གཉིས་གཉིས་ཀྱང་སྤོང་བར་
བཤད་པ་ལྟར་རོ། ། དྲུག་པ་ནི། ས་དང་པོར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེའི་
གཏེར་བྱེ་བ་ཁྲག་ཁྲིག་བརྒྱ་སྟོང་གིས་གང་བར་རྨི་བ་ནས། ས་བཅུ་བར་དེ་བཞིན་གཤེགས་པའི་སྐུ་གསེར་གྱི་
མདོག་ཅན་ལ་ཚངས་པ་བྱེ་བ་ཁྲག་ཁྲིག་བརྒྱ་སྟོང་དུ་མས་བསྐོར་བ་རྨི་བའི་བར་གསེར་འོད་ལས་བཤད་པ་ལྟར་
འབྱུང་ངོ༌། ། བདུན་པ་ནི། ས་དང་པོ་ལ་ཡོངས་སྦྱོང་བཅུ། གཉིས་པ་ལ་བརྒྱད། གསུམ་པ་ལ་ལྔ། བཞི་བ་ལ་
བཅུ། ལྔ་བ་ལ་བཅུ། དྲུག་པ་ལ་བཅུ་གཉིས། བདུན་པ་ལ་ཉི་ཤུ། བརྒྱུད་པ་ལ་བརྒྱུད། དགུ་བ་ལ་བཅུ་
གཉིས་ཡོད་པར་བཤད་ཅིང་། བཅུ་བ་ལ་ཡོངས་སྦྱོང་གི་གྲངས་གསལ་བར་མ་བཤད་ཀྱང་ས་དེའི་སྐྱོན་སེལ་ཞིང་
ཡོན་ཏན་རྫོགས་པར་བྱེད་པའི་ཡེ་ཤེས་ཡོད་པས་ཡོངས་སྦྱོང་ནི་ཡོད་དོ། ། བཞི་བ་སྒྲ་དོན་ནི། ཡོན་ཏན་གོང་མ་
གོང་མའི་རྟེན་བྱེད་ཅིང་འཕེལ་བར་བྱེད་པས་ན་ས་ཞེས་བྱའོ། ། ས་བཅུ་སོ་སོའི་ངེས་ཚིག་ནི། མདོ་སྡེ་རྒྱན་ལས་
ཤེས་པར་བྱ་སྟེ། འདིར་མང་དུ་དོགས་ལ། མིང་ཙམ་ནི། ས་དང་པོ་རབ་ཏུ་དགའ་བ། གཉིས་པ་དྲི་མ་མེད།
གསུམ་པ་འོད་བྱེད་པ། བཞི་བ་འོད་འཕྲོ་བ། ལྔ་བ་སྦྱངས་དཀའ་བ། དྲུག་པ་མངོན་དུ་གྱུར་པ། བདུན་པ་
རིང་དུ་སོང་བ། བརྒྱད་པ་མི་གཡོ་བ། དགུ་བ་ལེགས་པའི་བློ་གྲོས། བཅུ་བ་ཆོས་ཀྱི་སྤྲིན་དང་། བཅུ་གཅིག་པ་
སངས་རྒྱས་ཀྱི་ས་ལ་ནི་ཀུན་ཏུ་འོད་ཅེས་བྱའོ། ། གཞན་ཡང་། དམན་པའི་ས་ལ་རིགས་ཀྱི་ས། མཐོང་བའི་ས།
192

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག །
སྲབ་པའི་ས་སོགས་བརྒྱད་ཡོད་ཀྱང་། དེ་དག་ནི་དམན་པའི་ས་ཞེས་བྱ་ཡང་། ས་དངོས་ཀྱི་ཐ་སྙད་འཇོག་
དཀའ་སྟེ། དེ་ཐོབ་པས་ས་ཐོབ་པར་འཇོག་ཏུ་མི་རུང་བའི་ཕྱིར་རོ། ། དེ་ཡང་ས་ལམ་གཉིས་སུ་ཕྱེ་བའི་ས་ཡིན་
གྱི། འབྱུང་བཞིའི་ནང་ཚན་གྱི་ས་ལ་གནས་པ་ལ་ས་ལ་གནས་ཞེས་པ་ནི་འཇིག་རྟེན་གྱི་གྲགས་པ་ཡིན་ཀྱང་བཏང་
སྙོམས་སུ་བྱ་སྟེ། དཔེར་ན། འཇིག་རྟེན་གྲགས་པའི་དབང་དུ་བྱས་པའི་ལམ་དུ་འགྲོ་བ་ལ་ནི། ལམ་དུ་ཞུགས་
ཞེས་པའི་ཐ་སྙད་ཡོད་ཀྱང་འདིར་མི་འདོད་པ་བཞིན་ནོ། ། གཉིས་པ་ཞར་བྱུང་སངས་རྒྱས་ཀྱི་ས་བཤད་པ་ལ་
གསུམ། སའི་དབྱེ་བ། སྐུའི་དབྱེ་བ། འཕྲིན་ལས་ཀྱི་དབྱེ་བའོ། ། དང་པོ་ནི། སངས་རྒྱས་ཀྱི་ས་དང་རྣམ་
མཁྱེན་དོན་གཅིག་ཀྱང་། ལྡོག་པའི་སྒོ་ནས་དབྱེ་ན་ཇི་ལྟ་ཇི་སྙེད་མཁྱེན་པའི་ཡེ་ཤེས་མཐར་ཐུག་གཉིས། སྡེ་ཚན་
གྱི་སྒོ་ནས་དབྱེ་ན་ཟག་མེད་ཡེ་ཤེས་ཉེར་གཅིག་གམ། ཟག་མེད་ཀྱི་ཡོན་ཏན་བརྒྱ་ཞེ་བཞི། དེས་ན་ཁ་ཅིག
སངས་རྒྱས་ཀྱི་ཞིང་སངས་རྒྱས་ཀྱི་སར་འདོད་པ་ནི་འཐད་པ་མ་ཡིན་ཏེ། དེ་ལྟར་ན་སངས་རྒྱས་ཀྱི་སར་གནས་
པའི་སེམས་ ཅན་ཀྱང་ཡོད་པར་ཐལ་བའི་ཕྱིར་རོ། ། གཉིས་པ་ནི། སྤྱིར་ སངས་ རྒྱས་ཀྱི་སྐུ་ལ། ཆོས་སྐུ།
ལོངས་སྐུ། སྤྲུལ་སྐུ་གསུམ་དང་། ཆོས་སྐུ་ལའང་སྤངས་པ་ཆོས་སྐུ་དང་། ཡེ་ཤེས་ཆོས་སྐུ་གཉིས་སུ་ཕྱེ་ནས་སྐུ་
བཞིའོ། ། གསུམ་པ་འཕྲིན་ལས་ལ་དབྱེ་ན་ཉེར་བདུན་ནོ། ། སྐུའི་མཛད་པའི་ཁྱད་པར་ནི། རྒྱུད་བླ་མ་ལས།
ཆོས་ཀྱི་སྐུ་ལས་མ་གཡོས་པར། ། སྤྲུལ་བའི་རང་བཞིན་སྣ་ཚོགས་ཀྱིས། ། ཞེས་པ་ནས། སྲིད་པ་ཇི་སྲིད་གནས་
པར་སྟོན། ། ཞེས་པའི་བར་དང་། འཇུག་པ་ལས་ཀྱང་། དང་པོའི་ཐུགས་བཟུང་བྱང་ཆུབ་སྙིང་པོའི་བར། །
དེ་དག་སྤྱོད་ཀུན་དངོས་རྣམས་མིག་འཕྲུལ་གྱིས། ། རང་བཞིན་མཁྱེན་ནས་བདག་བཞིན་པ་སྤུ་ཡི། ། ཁུང་བུར་
དུས་གཅིག་ལ་ནི་གསལ་བར་སྟོན། ། དེ་བཞིན་དུས་གསུམ་བྱང་ཆུབ་སེམས་དཔའ་དང་། ། རང་རྒྱལ་འཕགས་
པ་ཉན་ཐོས་མ་ལུས་ཀྱི། ། སྤྱོད་དང་དེ་ལྷག་སྐྱེ་བོ་གནས་སྐབས་ནི། ། ཐམས་ཅད་བ་སྤུའི་ཁུང་བུར་གཅིག་ཚེ་
སྟོན། ། དག་པ་འདི་ནི་བཞེད་པ་འཇུག་པ་ཡིས། ། རྡུལ་གཅིག་ཡུལ་ལ་མཁའ་གཏུགས་འཇིག་རྟེན་དང་། །
འཇིག་རྟེན་མཐའ་ཡས་ཕྱོགས་ཁྱབ་རྡུལ་སྟོན་མོད། ། རྡུལ་རགས་མི་འགྱུར་འཇིག་རྟེན་ཕྲ་མི་འགྱུར། ། ཞེས་
འབྱུང་བ་ལྟར་སྟོན་ལ། གསུང་གི་ཁྱད་ཆོས་ནི། བདེན་པ་བོའི་ལེའུ་ལས། འདི་ལྟར་སེམས་ཅན་ཀུན་གྱིས་ངེས་
པའི་ཚིག ། མང་པོ་དག་གིས་དུས་གཅིག་ཏུ་ཞུས་ཀྱང་། ། སེམས་ཀྱིས་སྐད་ཅིག་གཅིག་ལ་ཐུགས་ཆུད་
ནས། ། གསུང་དབྱངས་གཅིག་གིས་སོ་སོར་ལན་ཀྱང་འདེབས། ། ཞེས་པ་བཞིན་དང་། ཐུགས་ཀྱི་ཁྱད་པར་
ནི། བསྔགས་འོས་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། ། ཤེས་བྱ་མཐའ་དག་ཁྱབ་ལགས་
ཀྱིས། ། ཞེས་དང་། བཅོམ་ལྡན་དུས་གསུམ་གཏོགས་པའི་ཆོས། ། རྣམ་ཀུན་འབྱུང་གནས་ཐམས་ཅད་ནི། །
193

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལག་མཐིལ་སྐྱུ་རུ་ར་ལྟ་བུར། ། ཁྱོད་ཀྱི་ཐུགས་ཀྱི་སྤྱོད་ཡུལ་འགྱུར། ། ཞེས་དང་། བདེན་གཉིས་རང་འགྲེལ་
ལས་ཀྱང་། མཁྱེན་པའི་ཡེ་ཤེས་གཅིག་གིས་ནི། ། ཤེས་བྱའི་དཀྱིལ་འཁོར་ཀུན་ཁྱབ་ཅན། ། ཞེས་གསུངས་པ་
ལྟར་རོ། ། དེ་དག་ནི་མཚོན་པ་ཙམ་སྟེ། རྒྱས་པར་གཞན་དུ་ཤེས་པར་བྱའོ། ། །
ན་མོ་བཛཱ་དྷཱ་ར་ཡེ། གཉིས་པ་འཕྲོས་དོན་སྔགས་ཀྱི་ལམ་བགྲོད་ཚུལ་ཅུང་ཟད་འཆད་པ་ལ་གཉིས། ཐེག་
པ་སྤྱིའི་དབང་དུ་བྱས་པ་དང་། བྱེ་བྲག་ཏུ་བཤད་པའོ། ། དང་པོ་ནི། སྐྱབས་སུ་འགྲོ་བ་དང་ངེས་འབྱུང་
བྱམས་སྙིང་རྗེ་བྱང་ཆུབ་ཀྱི་སེམས་ཡང་དག་པའི་ལྟ་བ་དང༌། སྤྱོད་པ་ཕྱིན་དྲུག་དང་བསྡུ་བཞི་བསླབ་པ་གསུམ་ལ་
སོགས་པ་ནི་སྔགས་དང་ཕར་ཕྱིན་ཐེག་པ་གཉིས་ཀའི་ལམ་གྱི་གཞིར་བྱེད་དགོས་པ་འདྲ་ཞིང་། ས་བཅུ་དང་ལམ་
ལྔའི་དབྱེ་བ་ཡོད་པའང་འདྲའོ། ། གཉིས་པ་ལ་གཉིས། སྔགས་སྤྱི་དང་། བླ་མེད་ཀྱི་ལམ་འགྲོད་ཚུལ་ལོ། །
དང་པོ་ནི། སྔགས་ལ་འཇུག་པའི་རྟེན་གྱི་གང་ཟག་ལ་ནི། སངས་རྒྱས་ཐོབ་འདོད་ཞིག་ངེས་པར་དགོས་ལ།
དེ་ཡང་ཐོག་མར་དབང་བསྐུར་ལེགས་པར་ཐོབ་ནས་དམ་ཚིག་དང་སྡོམ་པ་སྲུང་བ་ལམ་གྱི་གཞིར་བྱེད་དགོས་པ་
ནི་རྒྱུད་སྡེ་བཞི་ཀ་ལ་མཚུངས་སོ། ། སྤྱིར་ཟབ་གསལ་གཉིས་མེད་ཀྱི་ལྷའི་རྣལ་འབྱོར་ཉམས་སུ་ལེན་དགོས་པ་ནི་
རྒྱུད་སྡེ་བཞི་ཀ་ལའང་འདྲ་ཞིང་། རྒྱུད་སྡེ་འོག་མ་གསུམ་གྱི་སྐབས་སུ་གཙོ་བོ་དེའི་སྒོ་ནས་ལམ་བགྲོད་པ་ཡིན་ལ།
འོན་ཀྱང་བྱ་སྤྱོད་གཉིས་ཀྱི་སྐབས་འཚང་རྒྱ་ཚུལ་སོགས་ཕལ་ཆེར་ཕར་ཕྱིན་ཐེག་པ་དང་འདྲ་བར་བཤད་ཅིང་།
རྣལ་འབྱོར་རྒྱུད་ཀྱིས་ནི་མངོན་བྱང་ལྔའི་སྒོ་ནས་འཚང་རྒྱ་བར་འདོད་དོ། ། གཉིས་པ་བླ་མེད་ལ་གསུམ།
བསྐྱེད་རིམ་དང༌། རྫོགས་རིམ་གྱི་བགྲོད་ཚུལ། ། དེ་ས་ལམ་དང་སྦྱོར་ཚུལ་ལོ། ། དང་པོ་ནི། བསྐྱེད་རིམ་གྱི་
སྐབས་སུ་སྦྱང་གཞི་སྐྱེ་འཆི་བར་དོ་གསུམ་ཡིད་ངོར་སྦྱོང་ཞིང་། སྐུ་གསུམ་ལམ་འཁྱེར་དུ་བྱེད་པའི་སྒོ་ནས་རྫོགས་
རིམ་གྱི་རྒྱུད་སྨིན་པར་བྱེད་པའི་ཚུལ་གྱིས་ལམ་བགྲོད་པ་ཡིན་གྱི། ཕར་ཕྱིན་ཐེག་པ་དང་རྒྱུད་སྡེ་འོག་མ་གསུམ་གྱི་
སྐབས་སུ་མ་ཟད། བསྐྱེད་རིམ་ཁོ་ནས་ཀྱང་འཚང་རྒྱ་བར་མི་ནུས་སོ། ། དེ་ཡང་སྔ་མ་གཉིས་ཀྱི་སྐབས་སུ་ས་
བཅུ་བའི་བར་དུ་བགྲོད་ནུས་ཀྱང་མཐར་སྲིད་པ་ཐ་མའི་ཚེ་བླ་མེད་ཀྱི་ལམ་དུ་འཇུག་དགོས་ལ། དེའི་འཇུག་པའི་
སྐབས་ནི་རྫོགས་རིམ་གྱི་མཐོ་ས་ནས་ཡིན་གྱི། བསྐྱེད་རིམ་ནས་མིན་ནོ། ། བསྐྱེད་རིམ་གྱི་སྐབས་སུ་མ་ཟད།
རིམ་གཉིས་ཀྱི་སྐབས་སུ་སྦྱང་གཞི་ནི་རང་ལ་ཡོད་པ་དང་འབྱུང་འགྱུར་གྱི་སྐྱེ་འཆི་བར་དོ་གསུམ་ཡིན་ལ། སྦྱོང་
བྱེད་ནི་རིམ་པ་དང་པོའི་སྐབས་སུ་འཆི་བ་དང་རྣམ་པ་མཐུན་པའི་ཆོས་སྐུ་སྟོང་ཉིད་སྒོམ་པ། བར་དོ་དང་རྣམ་པ་
མཐུན་པའི་ལོངས་སྐུ་སྒོམ་པ། སྐྱེ་བ་དང་རྣམ་པ་མཐུན་པའི་སྤྲུལ་སྐུ་སྒོམ་པར་བྱེད་པ་སྟེ་གསུམ་དང་། དེས་
སྦྱངས་པའི་འབྲས་བུ་ནི། རང་གིས་འཐོབ་འགྱུར་གྱི་འབྲས་བུ་ཆོས་སྐུ་ལོངས་སྐུ་སྤྲུལ་སྐུ་གསུམ་མོ། ། གཞི་དང་
194

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག །
ལམ་དུས་སུ་སྐུ་གསུམ་གྱི་ཐ་སྙད་བྱེད་ཀྱང་། དེ་དག་དངོས་མིན་ནོ། ། ལམ་གྱི་སྲོག་གམ་གནད་བསྡུས་པའི་གཙོ་
བོ་ནི། རྒྱ་ཆེ་བ་ལྷའི་འཁོར་ལོ་དང་། ཟབ་པ་སྟོང་ཉིད་སྒོམ་པ་གཉིས་ཡིན་ཏེ། སྔ་མས་གཟུགས་སྐུ་དང་ཕྱི་མས་
ཆོས་སྐུ་འགྲུབ་པའི་ལག་རྗེས་འཇོག་པའི་ཕྱིར་རོ། ། དེ་དག་གི་ཁྱད་པར་རྒྱས་པར་ནི་བསྐྱེད་རིམ་སོགས་ནས་
ཤེས་པར་བྱའོ ། ལམ་དང་སྦྱོར་ཚུལ་ནི་འོག་ཏུ་འཆད་ལ། མངོན་བྱང་ལྔ་དང་སྦྱོར་བ་ཡང་ཆོས་མཐུན་ཡིན་གྱི།
དེ་དངོས་མིན་ནོ། །
༧གཉིས་པ་རྫོགས་རིམ་གྱི་ལམ་འཆད་པ་ལ་གཉིས། རྫོགས་རིམ་དུ་འཕོས་པའི་དུས་དང་། དབྱེ་བ་གོ་
རིམ་དང་བཅས་པའོ། ། དང་པོ་ནི། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་
བྱུང་བའི་བདེ་ཆེན་གྱི་ཡེ་ཤེས་ནམ་རང་རྒྱུད་ལ་སྐྱེས་པ་དེའི་ཚེ་བསྐྱེད་རིམ་ནས་རྫོགས་རིམ་དུ་འཕོས་པར་འཇོག་
སྟེ། རྫོགས་རིམ་མ་ལུས་པར་རྒྱུད་ལ་སྐྱེ་བ་ལ་བསྐྱེད་རིམ་མཐར་ཕྱིན་དགོས་ཀྱང་། ཆ་ཤས་འགའ་ནི་བསྐྱེད་རིམ་
མཐར་མ་ཕྱིན་པ་ལའང་འབྱུང་བར་བཤད་དོ། ། གཉིས་པ་དེ་ལ་དབྱེ་ན། ལུས་དབེན་སྔོན་དུ་སོང་བའི་ངག་
དབེན། སེམས་དབེན། སྒྱུ་ལུས། འོད་གསལ། ཟུང་འཇུག་དང་ལྔ་སྟེ། ལུས་དབེན་ལོགས་སུ་བགྲང་བས་
དྲུག་ཏུ་འགྱུར་རོ། ། ལུས་དབེན། ངག་དབེན། སེམས་དབེན་གསུམ་གྱིས་རིམ་པ་བཞིན་དུ་ལུས་ངག་ཡིད་
གསུམ་ཐ་མལ་དུ་འཛིན་པའི་སྣང་ཞེན་གྱི་དྲི་མ་ཕལ་ཆེར་སྦྱངས་ནས་སྐུ་གསུང་ཐུགས་རྡོ་རྗེ་གསུམ་འགྲུབ་པའི་
ནུས་པ་ཁྱད་པར་ཅན་འཇོག་གོ ། རིམ་ལྔའི་གོ་རིམ་ནི། ལུས་དབེན་དང་ངག་དབེན་གཉིས་སྔོན་དུ་སོང་ནས་
སེམས་དབེན་གྱི་མཐར་མ་དག་པའི་སྒྱུ་ལུས་འགྲུབ་ཅིང་། སྒྱུ་ལུས་དེ་དོན་གྱི་འོད་གསལ་དུ་དག་ནས། དེ་ལས་
ལྡང་བ་ན་སློབ་པའི་ཟུང་འཇུག་གི་སྐུར་བཞེངས་པར་འགྱུར་ལ། རྟེན་དེ་ལ་སྤྱོད་པ་གསུམ་གབ་རུང་གོམས་པར་
བྱས་ནས་མི་སློབ་པའི་ཟུང་འཇུག་འགྲུབ་པ་རང་འཚང་རྒྱ་བ་དུས་མཉམ་མོ། ། དེ་ཡང་རིམ་པ་ལྔ་པའི་ཟུང་
འཇུག་གི་སྐུ་གཉིས་ལས་སྐུ་དག་པ་ལོངས་སྤྱོད་རྫོགས་པའི་སྐུ་དང་ཐུགས་དག་པ་ཡེ་ཤེས་ཆོས་ཀྱི་སྐུ་གཉིས་དངོས་
པོ་གཅིག་པའི་མི་སློབ་པའི་ཟུང་འཇུག་དངོས་གནས་འགྲུབ་པ་ལ། དེའི་སྔོན་དུ་དག་པའི་སྒྱུ་ལུས་དང་དོན་གྱི་
འོད་གསལ་གཉིས་ངོ་བོ་གཅིག་ཏུ་ཡོད་པའི་སློབ་པའི་ཟུང་འཇུག་ཐོབ་དགོས། དེ་ལ་ལྷན་སྐྱེས་ཀྱི་བདེ་བས་སྟོང་
ཉིད་གསར་དུ་མངོན་གསུམ་དུ་རྟོགས་པའི་རིམ་པ་བཞི་བའི་དོན་གྱི་འོད་གསལ་སྔོན་དུ་འགྲོ་དགོས། དེ་ལ་རིམ་
པ་གསུམ་པའི་མ་དག་པའི་སྒྱུ་ལུས་སྔོན་དུ་འགྲོ་དགོས། དེ་ལ་རིམ་པ་གཉིས་གསལ་སྔོན་དུ་འགྲོ་དགོས། དོ་ལ་
རིམ་པ་གསུམ་པའི་མ་དག་པའི་སྒྱུ་ལུས་སྔོན་འགྲོ་དགོས། དེ་ལ་རིམ་པ་གཉིས་པའི་སེམས་དབེན་སྔོན་དུ་འགྲོ་
དགོས། དེའི་སྔོན་དུ་རིམ་པ་དང་པོའི་ངག་དབེན་དང་། བསྐྱེད་རིམ་ལ་བསྟན་པ་ཐོབ་དགོས་པ་ཡིན་ནོ། །
195

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིམ་པ་བཞི་བའི་དོན་གྱི་འོད་གསལ་དེ་ཉོན་སྒྲིབ་ཀུན་བཏགས་དང་ལྷན་སྐྱེས་གཉིས་ཀྱི་དངོས་གཉེན་ཡིན་པས།
དེ་ཐོབ་པའི་ཚེ་འཕགས་པར་འགྱུར་ལ། སློབ་པའི་ཟུང་འཇུག་ཐོབ་པ་དང་བདེན་འཛིན་ལ་སོགས་པ་ཉོན་སྒྲིབ་
ཐམས་ཅད་ཅིག་ཅར་དུ་སྤངས་པ་དང་དགྲ་བཅོམ་པར་འགྱུར་བ་དུས་མཉམ་མོ། ། ལུགས་འདིའི་སྒྱུ་ལུས་ཇི་ལྟར་
སྒྲུབ་ཚུལ་ལེགས་པར་ཤེས་པ་ཙམ་ལས་ཀྱང་སྟོང་ཉིད་མངོན་སུམ་དུ་རྟོགས་པ་དང་འདྲ་བའི་ཕན་ཡོན་འབྱུང་བར་
བཤད་པས་ན། དེ་ཤེས་པ་ཤིན་ཏུ་གལ་ཆེ་ཞིང་། ཁོ་བོས་ནི་རྗེའི་གསུང་ལ་བརྟེན་ནས་ལེགས་པར་འཆད་ནུས་
ཀྱང་མང་དུ་དོགས་ནས་མ་བྲིས་པས་གཞན་དུ་ཤེས་པར་བྱ་སྟེ། ཐེག་པ་འདིའི་ཆེད་དུ་བྱ་བའི་གདུལ་བྱ་དབང་པོ་
ཤིན་ཏུ་རྣོན་པོ་ཚེ་གཅིག་ལུས་གཅིག་ལ་འཚང་རྒྱ་ནུས་པའི་རྒྱུ་མཚན་གྱི་གཙོ་བོ་གཅིག་ནི། རིམ་པ་གསུམ་པའི་སྒྱུ་
ལུས་དེ་བསྐལ་བ་གྲངས་མེད་གསུམ་གྱི་ཚོགས་གསོག་པའི་དོད་ཐུབ་ཏུ་འགྱུར་བས་ཡིན་ལ། གཅིག་ནི་ལྷན་སྐྱེས་
ཀྱི་བདེ་བས་སྟོང་ཉིད་མངོན་སུམ་དུ་རྟོགས་པ་ཙམ་ཉིད་ནས་ཉོན་སྒྲིབ་དངོས་སུ་སྤོང་བའི་ནུས་པ་ཐོབ་ཅིང་།
ཤེས་སྒྲིབ་ཀྱང་མྱུར་དུ་སྤོང་ནུས་པའི་རྒྱུ་མཚན་གྱིས་ཡིན་ནོ། ། ཕར་ཕྱིན་ཐེག་པའི་ས་བཅུ་བ་བ་དེས་སྔར་སྟོང་
ཉིད་མངོན་སུམ་དུ་རྟོགས་ཀྱང་། ལྷན་སྐྱེས་ཀྱི་བདེ་བས་སྔར་སྟོང་ཉིད་མངོན་སུམ་དུ་མ་རྟོགས་པས་ས་བཅུ་བའི་
མཐར་རིམ་པ་བཞི་བའི་དོན་གྱི་འོད་གསལ་ནས་ཞུགས་ཏེ་འཚང་རྒྱ་བར་བཤད་དོ། ། སྔགས་ཀྱི་ལུགས་ལ་གསར་
དུ་འཚང་རྒྱུ་བའི་རྟེན་ལ་ལྷ་དང་མི་གཉིས་ཡོད་དེ། སྔགས་རིམ་ལས། སྔགས་ཀྱི་ལུགས་ཀྱིས་སངས་རྒྱས་གསར་
དུ་འགྲུབ་པའི་རྟེན་ལ་གཟུགས་ཁམས་ཀྱི་ལྷ་དང་འདོད་ པའི་མི་གཉིས་ཡོད་དོ། ། ཞེས་གསུངས་པའི་ཕྱིར་
རོ། ། འཚང་རྒྱ་བ་ལ། ཚེ་འདི་དང་བར་དོ་དང་སྐྱེ་བ་གཞན་དུ་འཚང་རྒྱ་བ་གསུམ་སྟེ། དབང་པོ་རབ་འབྲིང་
ཐ་གསུམ་གྱི་དབང་གིས་སོ། ། གསུམ་པ་ས་ལམ་དང་སྦྱོར་ཚུལ་ལ་གཉིས། དོད་ཐུབ་དང་། ངོ་བོའི་སྒོ་ནས་
བཤད་པའོ། ། དང་པོ་ལ། སའི་གྲངས་ནི། རྗེའི་རིམ་ལྔ་གསལ་སྒྲོན་ལས། སྔགས་ནས་སའི་གྲངས་བཅུ་
གཉིས་དང་བཅུ་གསུམ་དང་བཅུ་བཞིར་གསུངས་ལ། ཞེས་དང་། རབ་དགའ་ལ་སོགས་པ་བཅུར་བཤད་པ་ལྟ་
བུ་མིང་འདོགས་མཐུན་པ་ཡང་ཡོད་དོ། ། ཞེས་བཤད་ཅིང་། ས་དེ་དང་དེ་དངོས་མིན་ཡང་དོད་ཐུབ་སྦྱོར་ཚུལ་
ནི། རིམ་ལྔ་གསལ་སྒྲོན་ནས་བཤད་པའི་དོན་མདོར་བསྡུས་ན། སྤྱོད་བསྡུས་སོགས་ཀྱི་དགོངས་པ་ལྟར་བྱས་
ནས། ཚོགས་ཞིང་ནས་བསྐྱེད་རིམ་མཐར་ཕྱིན་པའི་བར་རྣམས་ཚོགས་སྦྱོར་གཉིས་དང་མ་དག་ས་བདུན་ལ་སྦྱོར་
ཞིང་། བསྐྱེད་རིམ་མཐར་ཕྱིན་པ་ས་བརྒྱད་པའི་སྟོད་དང་། ངག་དབེན་ས་བརྒྱད་པའི་སྨད་དང་དགུ་བའི་སྟོད།
སེམས་དབེན་ས་དགུ་བའི་སྨད་དང་བཅུ་བ་གཉིས། སྒྱུ་ལུས་ས་བཅུ་གཅིག་པ། འོད་གསལ་ས་བཅུ་གཉིས་པར་
འཇོག་ཅིང་། དེ་ཉིད་མོས་སྤྱོད་ཀྱི་ས་ནས་བགྲངས་པའི་བཅུ་གསུམ་དང་། ཟུང་འཇུག་ནི་ས་བཅུ་བཞི་བ་སྟེ།
196

༄༅། ། ས་ལམ་གྱི་རྣམ་གཞག་མཁས་པའི་ཡིད་འཕྲོག །
དེ་ལྟར་འཇོག་པའི་ཚུལ་ཞིག་དང་། མངོན་བརྗོད་བླ་མའི་དགོངས་པར་བྱས་ནས། སྒྱུ་ལུས་འོད་གསལ་སློབ་
པའི་ཟུང་འཇུག་གསུམ་ག་ས་བཅུ་བ་དང་། མི་སློབ་པའི་ཟུང་འཇུག་བཅུ་གཅིག་པ་ཀུན་ཏུ་འོད་ལ་འཇོག་པར་
བཤད་པ་སོགས་བཞེད་ཚུལ་མི་འདྲ་བ་མང་དུ་ཡོད་དོ། ། གཉིས་པ་ནི། ཕར་ཕྱིན་ཐེག་པ་དང་ཇི་ལྟ་བ་བཞིན་
མི་འདྲ་ཡང་། ཕྱོགས་མཐུན་ལྟ་བུར་རིམ་ལྔ་གསལ་སྒྲོན་ལས། ལམ་ཐུན་མོང་བ་ནས་བཟུང་སྟེ་བསྒོམས་སྟོབས་
ཀྱིས་རླུང་དྷུ་ཏིར་བཙུན་པ་ཐིམ་པས་སྟོང་བ་དངོས་སུ་འདྲེན་མི་ནུས་པ་དེ་སྲིད་དུ་ཚོགས་ལམ་དང་། དེ་ནུས་པ་
ནས་བདེ་བས་དེ་ཁོ་ན་ཉིད་མངོན་སུམ་དུ་མ་རྟོགས་པའི་སྒྱུ་ལུས་ཚུན་ཆད་སྦྱོར་ལམ་དང་། དོན་གྱི་འོད་གསལ་
ནས་ཟུང་འཇུག་མ་ཐོབ་པར་མཐོང་ལམ་ས་རབ་ཏུ་དགའ་བ་དང་། སློབ་པའི་ཟུང་འཇུག་ནས་མི་སློབ་པའི་ཟུང་
འཇུག་མ་ཐོབ་པར་སྒོམ་ལམ་ས་དགུ་དང་སྦྱར་རོ། ། ཞེས་གསུངས་པ་ལྟར་ཏེ། དེའི་ཤུགས་ཀྱིས་མི་སློབ་པའི་
ཟུང་འཇུག་སངས་རྒྱས་ཀྱི་སར་སྦྱོར་བ་ཡང་འཐོབ་ཅིང་། སློང་པའི་ཟུང་འཇུག་གི་ཡེ་ཤེས་ལ་ཤེས་སྒྲིབ་ཀྱི་དངོས་
གཉེན་བྱེད་པའི་ཆ་ནས་སྒོམ་ལམ་ས་དགུ་དང་སྦྱོར་ཚུལ་ཡོད་ཀྱང་། མདོ་ཕྱོགས་ཀྱི་སྦྱོར་ཚུལ་དང་མི་འདྲའོ། །
ཡོན་ཏན་འཐོབ་ཚུལ་ནི། མདོ་ཕྱོགས་དང་རིམ་པ་ཇི་ལྟ་བ་བཞིན་མི་འདྲ་ཡང་། དེ་ནས་བཤད་པའི་ཡོན་ཏན་
རྣམ་འཐོབ་པར་འགྱུར་བ་ནི་འདྲའོ། ། དེ་དག་གི་ཁྱད་པར་རྒྱུས་པར་སྔགས་རིམ་དང་རིམ་ལྔ་གསལ་སྒྲོན་ལས་
ཤེས་པར་བྱ་སྟེ། འདིར་སྐབས་སུ་མ་བབ་ཅིང་མང་དུ་དོགས་སོ། ། སྔགས་ཀྱི་ལམ་བགྲོད་ཚུལ་མདོ་ཙམ་ཞིག་
བཤད་ཟིན་ཏོ། །
སྨྲས་པ། སྐལ་བཟང་ཐར་འདོད་རྣམས་ཀྱི་འཇུག་ངོགས་མཆོག། སྔགས་དང་ཕ་རོལ་ཕྱིན་པའི་ཚུལ་
གཉིས་ཏེ། ། དེ་ནི་ཆོས་ཀྱི་རྒྱལ་པོ་བཙོང་ཁ་བས། ། བཀྲལ་བའི་རྗེས་སུ་ཞུགས་པ་ཆེས་མང་ཡང་། ། ས་ལམ་
བགྲོད་པའི་རིམ་པ་འདི་ལྟར་ཞེས། ། ཕྱོགས་གཅིག་བསྒྲིགས་པའི་ལེགས་བཤད་དཀོན་མཐོང་ནས། ། དོན་
གཉེར་ཅན་ལ་ཕན་ཕྱིར་ཚུལ་འདི་ནི། ། གཞུང་མང་དག་ལ་དཔྱད་ནས་བདག་གིས་བྲིས། ། གང་འདིར་ལེགས་
པར་བཤད་པ་དམ་པའི་དྲིན། ། ཉེས་པར་བརྗོད་ན་རང་གི་བློ་ཡི་སྐྱོན། ། ཕན་འདོད་ཡིད་ཀྱིས་སྦྱར་བའི་རབ་
དཀར་དགེ། ། ཐུབ་པའི་བསྟན་པ་ཡུན་རིང་གནས་ཕྱིར་བསྔོ། ། ཞེས་ས་ལམ་གྱི་རྣམ་གཞག་མཁས་པའི་ཡིད་
འཕྲོག་ཅེས་བྱ་བ་འདི་ནི། དད་པ་དང་རྣམ་དཔྱོད་ཟུང་དུ་འབྲེལ་བའི་གནས་བརྟན་དཔལ་འབྱོར་རྒྱ་མཚོས་
བསྐུལ་བ་ལ་བརྟེན་ནས། རྗེ་ཡབ་སྲས་ཀྱི་གསུང་རབ་མང་དུ་ཐོས་པ་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ཉེ་
བར་སྦྱར་བའོ། ། །། ༧རྗེ་བཙུན་གྲགས་པ་བཤད་སྒྲུབ་ཀྱི་ཡིག་ཆའི་སྐོར་རྣམས། མཁས་གྲུབ་ཆེན་པོ་བསྟན་པ་
དར་རྒྱས་ཀྱི་ཡིག་ཆ་གཞིར་བཟུང་སྟེ་གཞུང་གི་དཀའ་གནད་མདོར་བསྡུས་རྣམས་སྤྲོས་བཤད་དང་། ཁ་སྐོང་།
197

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཐའ་དཔྱོད། ཐུན་མོང་མིན་པའི་ཁས་ལེན་མི་གསལ་བ་རྣམས་དེར་གསལ་ཡོད་པར་བརྟེན་སྔ་ནས་བློ་གསལ་བ་
རྣམས་ཀྱིས་ཡིག་ཆ་དང་ཟུང་སྦྲེལ་གསན་སྦྱོང་མཛད་མུས་དང༌། མཁོ་གནད་ཀྱང་ཤིན་ཏུ་ཆེ་རུང་། གསུང་པར་
ཅོ་ནེ་དགོན་ཆེན་དུ་བཞུགས་པ་དུས་འགྱུར་དབང་གིས་སྔར་ནས་མེ་བཞེས་ཟིན་འདུག་པས་ད་ཕན་སློབ་གཉེར་
བའི་ཁྲོད་དུ་ཡིག་ཆ་དཀོན་གཤིས་གྲྭ་ཚང་མཁན་པོ་རྒྱལ་རོང་བློ་བཟང་བསྟན་འཛིན་དང་། དགེ་བཤེས། སློབ་
གཉེར་བ་བཅས་ནས་ཡིག་ཆ་ཆ་ཚང་གསུང་པར་ཞིག་འགྲུབ་ཐབས་ཐུགས་གཉེར་ཆེ་སྟབས་ཡིག་ཆ་ཁག་པར་དུ་
སྒྲུབས་སྐབས་ ས་ལམ་སྐོར་འདིའང་༧རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་བཤད་སྒྲུབ་དར་རྒྱས་གོང་
འཕེལ་ཡུན་རིང་དུ་གནས་ཆེད་སེར་སྨད་གཞུང་པ་གྲྭ་སྐུ་བཅར་མཁན་དྲུང་ཏཱ་བླ་མ་རོང་རྣམ་སྲས་པ་ཐུབ་བསྟན་
ནོར་བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས། ཅོ་ནེའི་པར་རྙིང་ཁུངས་དག་
རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་ལེགས་བསྐྲུན་ཐོགས་གྲྭ་ཚང་འདི་
ཉིད་ཀྱི་པར་ཁང་དུ་བཞུགས་སུ་གསོལ་བའོ༔ ། འདིར་འབད་དགེ་བའི་ས་བོན་ལེགས་སྨིན་ཐུབ་ པའི་རིང་ལུགས་
ཡོངས་འདུའི་ལྗོན། ། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་ཏོག་ཕྱོགས་མཐར་རྒྱས། ། མ་
ནོར་ ལམ་བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། ། བླ་མེད་ཞི་བའི་གྲིབ་བསིལ་
སྣུམ་པོར་འགྲོ་བ་མ་ལུས་དབུགས་འབྱིན་ཤོག ། ། ། སརྦ་མངྒ་ལཾ། ། ། ། །
198

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་
མ་ཞེས་བྱ་བ་བཞུགས་སོ། །
གང་གི་མགུར་གྱི་ཆོས་དུང་སྙན་པོའི་དབྱངས། ། རང་རང་བློར་འཚམ་བརྒྱད་ཁྲི་བཞི་སྟོང་དུ། ། གོ་
ཡང་ཐེག་མཆོག་དཔའ་བོའི་བགོ་སྐལ་ཆེ། ། ཤེར་ཕྱིན་ལེགས་འདོམས་ཤཱཀྱའི་ཏོག་ལ་འདུད། ། རྒྱལ་ཚབ་མི་
ཕམ་ཆོས་ཀྱི་བླ་མ་ཡི། ། གསུང་གི་སྒྲོན་མེས་ཤེར་ཕྱིན་རབ་གསལ་བ། ། ཐོགས་མེད་འཕགས་སེང་རྒྱལ་བ་
གཉིས་པ་དང་། ། དར་མའི་མཚན་ཅན་སོགས་ཀྱི་དྲིན་ལས་རྙེད། ། སྟོང་གསུམ་ཡིད་བཞིན་དབང་གི་རྒྱལ་པོ་
ཡིས། ། ལན་བརྒྱུར་བཀང་ཡང་དྲིན་དེའི་ཆ་ཙམ་ཞིག ། འཁོར་མིན་དེ་ཕྱིར་གུས་པས་ཕྱག་བགྱིས་ནས། །
གསུང་གི་རྗེས་ཟློས་ཕྱོགས་ཙམ་འདི་ན་གླེང་། ། གུར་ཀུམ་གྱིས་སྦགས་བཙོ་མའི་གསེར་སྦྱངས་སྐུ། ། ཨུཏྤལ་
མདངས་ལྡན་རལ་གྲི་རབ་ཏུ་གདེངས། ། བཅུ་དྲུག་ལང་ཚོས་ཆེར་སྒེག་ལྷག་པའི་ལྷ། ། སྙིང་དབུས་བཞུགས་ལ་
བློ་ཡི་སྣང་བ་སྩོལ། ། མ་ལུས་རྒྱལ་བ་བསྐྱེད་ཀྱང་རྒྱལ་ཀུན་གྱི། ། འཕྲིན་ལས་བདག་གིར་མཛད་ཅིང་མཁའ་
ཁྱབ་ཀྱི། ། འགྲོ་ཀུན་ཅིག་ཅར་དབུགས་དབྱུང་ལ་རིངས་པའི། ། འཕགས་མ་ཁྱེད་ཀྱིས་འཕྲིན་ལས་སྒོ་བརྒྱ་
ཕྱེས། ། དེ་ལ་འདིར་རེ་ཞིག་རང་རེའི་མཁས་གྲུབ་བསྟན་དར་བའི་ཡིག་ཆའི་ཁས་བླང་དང་མཐུན་པར་ཕར་
ཕྱིན་སྤྱིའི་ཁོག་གི་འགྲོ་ཚུལ་ལ་མི་རྨོངས་པའི་ཕྱིར་དངོས་བརྒྱད་དོན་བདུན་ཅུའི་རྣམ་གཞག་དང་ཉེར་མཁོ་འགའ་
ཞིག་བསྟན་དར་བའི་གསུང་མཐའ་དཔྱོད་དང་གཞུང་གཞན་ལས་བསྡུས་ནས་རང་གཞན་གྱི་བརྗེད་ཐོར་འགོད་
པར་བྱའོ། ། དེ་ལ་ཐོག་མ་ཉན་ཐོས་ཞི་བ་འཚོལ་རྣམས་ཞེས་སོགས་ཀྱིས་མཆོད་བརྗོད་དང་རྣམ་པར་ཐམས་ཅད་
མཁྱེན་ཉིད་ལམ། ། ཞེས་སོགས་ཀྱིས་དགོས་སོགས་ཆོས་བཞི་དང་རྩོམ་པ་དམ་བཅའ་བསྟན་ཏོ། ། དེ་ཡི་རྗེས་
སུ་རྣམ་མཁྱེན། ལམ་ཤེས། གཞི་ཤེས་གསུམ་ནི་མཁྱེན་གསུམ་དང༌། དེ་ཡི་སྟེང་དུ། རྣམ་རྫོགས་སྦྱོར་བ། རྩེ་
མོའི་སྦྱོར་བ། མཐར་གྱིས་སྦྱོར་བ། སྐད་ཅིག་མའི་སྦྱོར་བ་སྟེ། དེ་བཞི་ལ་སྦྱོར་བ་བཞི་ཞེས་ཟེར། དེ་ཡི་སྟེང་དུ་
འབྲས་བུ་ཆོས་སྐུ་དྲངས་ན་དངོས་པོ་བརྒྱུད་ཅེས་ཟེར་ཏེ། ཤེས་རབ་ཕ་རོལ་ཕྱིན་པ་ནི། ། དངོས་པོ་བརྒྱུད་ཀྱི་
ཡང་དག་བཤད། ། ཅེས་གསུངས་པ་ལྟར་རོ། ། ཡེ་ཤེས་ཆོས་སྐུ་དྲངས་ན་དོན་མངོན་པར་རྟོགས་པ་བརྒྱད་
199

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅེས་ཟེར། དེ་བཤད་ན། དེ་ལ་དང་པོ་རྣམ་མཁྱེན་ལ། ཆོས་བཅུ་མངོན་སུམ་དུ་རྟོགས་པའི་ཡེ་ཤེས་མཐར་ཐུག་
རྣམ་མཁྱེན་གྱི་མཚན་ཉིད། དེ་ལ་ཇི་ལྟ་བ་རྟོགས་པའི་རྣམ་མཁྱེན་དང་། ཇི་སྙེད་པ་རྟོགས་པའི་རྣམ་མཁྱེན་
གཉིས་ཡོད། ས་མཚམས་སངས་རྒྱས་ཀྱི་ས་ཁོ་ན་ཡོད། གཉིས་པ་ལམ་ཤེས་ནི། སྟོང་ཉིད་མངོན་སུམ་དུ་རྟོགས་
པའི་ཤེས་རབ་དང་། སྙིང་རྗེ་ཆེན་པོ་གཉིས་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ལམ་ཤེས་ཀྱི་མཚན་
ཉིད། དེ་ལ་རྒྱུ་འབྲས་ཀྱི་ལམ་ཤེས་གཉིས། དང་པོ་དང་བྱང་འཕགས་ཀྱི་མཁྱེན་པ་དོན་གཅིག གཉིས་པ་དང་
རྣམ་མཁྱེན་དོན་གཅིག རྟོགས་རིགས་ཀྱི་སྒོ་ནས་དབྱེ་ན། ཉན་ཐོས་ཀྱི་ལམ་ཤེས་པའི་ལམ་ཤེས་སོགས་གསུམ་
ཡོད། ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད། གསུམ་པ་གཞི་ཤེས་ནི། ཐེག་
དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དང༌། ཐེག་དམན་འཕགས་པའི་མཁྱེན་པ་གོང་
རུང་གིས་བསྡུས་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད། དེ་ལ་དབྱེ་ན། གཉེན་པོ་ཕྱོགས་
དང་། མི་མཐུན་ཕྱོགས་ཀྱི་གཞི་ཤེས་གཉིས་ཡོད། ས་མཚམས་ཉན་ཐོས་ཀྱི་མཐོང་ལམ་ནས་སངས་རྒྱས་ཀྱི་སའི་
བར་དུ་ཡོད། བཞི་བ་རྣམ་རྫོགས་སྦྱོར་བ་ལ། མཁྱེན་གསུམ་གང་རུང་གི་རྣམ་པ་ཞི་ལྷག་ཟུང་འབྲེལ་གྱི་སྦྱོར་བས་
རྫོགས་པར་བསྒོམ་པའི་རིགས་སུ་གནས་པའི་སེམས་དཔའི་ཡེ་ཤེས། རྣམ་རྫོགས་སྦྱོར་བའི་མཚན་ཉིད། དེ་ལ་
དབྱེ་ན་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གྱིས་དབྱེ་བའི་བརྒྱ་བདུན་ཅུ་རྩ་གསུམ་ཡོད། ས་
མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད་དེ། སེམས་དཔའི་ཡེ་ཤེས་དང་དོན་གཅིག་པའི་
ཕྱིར་རོ། ། ལྔ་བ་རྩེ་མོའི་སྦྱོར་བ་ནི། ཐེག་ཆེན་གྱི་སྦྱོར་ལམ་ཐོབ་པའི་གང་ཟག་གི་རྒྱུད་ཀྱི་མཁྱེན་གསུམ་གང་
རུང་གི་རྣམ་པ་ཉམས་སུ་ལེན་པའི་སེམས་དཔའི་ཡེ་ཤེས། རྩེ་མོའི་སྦྱོར་བའི་མཚན་ཉིད། དེ་ལ་དབྱེ་ན་སྦྱོར་ལམ་
རྩེ་སྦྱོར། མཐོང་ལམ་རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་པའི་རྩེ་སྦྱོར་དང་བཞི། ས་མཚམས་ཐེག་
ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ཡོད། དྲུག་པ་མཐོར་གྱིས་སྦྱོར་བ་ནི། ཆོས་བཅུ་གསུམ་གྱིས་ཟིན་
པའི་སྒོ་ནས་རྩོལ་བར་རེ་རེའི་བྱེད་པ་ལ་བརྟེན་ནས་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་རིམ་མ་
འཆོལ་བར་བསྒོམ་པས་རབ་ཏུ་ཕྱེ་བའི་རིགས་སུ་གནས་པའི་སེམས་དཔའི་ཡེ་ཤེས། མཐར་གྱིས་སྦྱོར་བའི་མཚན་
ཉིད། དེ་ལ་ཟིན་བྱེད་ཕར་ཕྱིན་དྲུག རྗེས་དྲན་དྲུག དངོས་མེད་ངོ་བོ་ཉིད་དང་བཅས་པ་བཅུ་གསུམ་གྱིས་
ཟིན་པའི་དབྱེ་བས་བཅུ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་སྦྱོར་བར་གྱུར་པའི་
སྐད་ཅིག་སྦྱོར་པའི་སྔ་ལོགས་དེ་མ་ཐག་གི་བར་དུ་ཡོད། ཐེག་ཆེན་གྱི་ཚོགས་ལམ་ཐོབ་མ་ཐག་ནས་མི་འཇོག་སྟེ།
མཐོར་གྱི་སྦྱོར་བ་ལ་རང་གི་ཉེར་ལེན་དུ་གྱུར་པའི་རྣམ་རྫོགས་སྦྱོར་བ་སྔོན་དུ་འགྲོ་དགོས་པས་སོ། ། འོན་ཀྱང་
200

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
འདི་ཅི་ཙམ་ལས་ཐོབ་པ་ལ་ཞིབ་ཏུ་བརྟག་པར་བྱ་དགོས་སོ། ། བདུན་པ་སྐད་ཅིག་སྦྱོར་བ་ལ། རྩོལ་བ་གཅིག་
གི་བྱེད་པ་ལ་བརྟེན་ནས་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་རིམ་མ་འཆོལ་བར་བསྒོམ་ནུས་པའི་
ནུས་པ་ཐོབ་པའི་སེམས་དཔའི་ཡེ་ཤེས་སྐད་ཅིག་སྦྱོར་བའི་མཚན་ཉིད། དེ་ལ་དབྱེ་ན་རྣམ་པར་སྨིན་པའི་སྐད་
ཅིག་སྦྱོར་བ་དང༌། རྣམ་པར་སྨིན་པ་མ་ཡིན་པ་དང་། མཚན་ཉིད་མེད་པ་དང་། གཉིས་སུ་མེད་པའི་སྐད་ཅིག་
སྦྱོར་བ་དང་བཞི་དེ་ནི་ས་མཚམས་རྒྱུན་མཐའ་དང་དེའི་སྦྱོར་བའི་གནས་སྐབས་ན་ཡོད། བརྒྱད་པ་འབྲས་བུ་
ཆོས་སྐུ་ལ། སྦྱོར་བཞི་བསྒོམས་སྟོབས་ཀྱིས་ཐོབ་པའི་ཐོབ་བྱ་མཐར་ཐུག འབྲས་བུ་ཆོས་སྐུའི་མཚན་ཉིད། དེ་
ལ་དབྱེ་ན། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད། ས་མཚམས་སངས་རྒྱས་ཀྱི་
ས་ཁོ་ན་ན་ཡོད། དེ་རྣམས་འཆད་པ་ལ། རྣམ་ཀུན་མཁྱེན་ཉིད་ལམ་ཤེས་ཉིད། ། ཅེས་སོགས་རྐང་པ་དྲུག་
གསུང་ས་སོ། ། དེ་དག་གིས་དངོས་བརྒྱུད་མདོ་ཙམ་བཤད་པའོ། ། སྨྲས་པ། དེ་རིང་ས་སྟེང་གང་བའི་གསེར་
གྱི་བདག ། སང་ཉིན་ཡི་དྭགས་མི་འགྱུར་གཏོལ་ཅི་ཡོད། ། དངོས་བརྒྱུད་རིགས་པ་འདི་ཙམ་ཚུལ་བཞིན་
དུ། ། ཤེས་པའང་གོང་འདྲའི་རིན་ཆེན་འབུམ་པས་ལྷག ། ད་ནི་དངོས་པོ་བརྒྱད་པོ་དེ་དག་ལས། སོ་སོའི་
མཚོན་བྱེད་ཀྱི་ཆོས་ཅི་ཙམ་ཡོད་པ་རྣམས་བསྡོམ་པས་དོན་བདུན་ཅུར་འགྱུར་པ་ཡིན་ཏེ། ཇི་ལྟར་ཡིན་ན། རྣམ་
མཁྱེན་མཚོན་བྱེད་ཀྱི་ཆོས་བཅུ། ལམ་ཤེས་མཚོན་བྱེད་ཀྱི་ཆོས་བཅུ་གཅིག གཞི་ཤེས་མཚོན་བྱེད་ཀྱི་ཆོས་དགུ།
རྣམརྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག རྩེ་མོའི་སྦྱོར་བ་མཚོན་བྱེད་ཀྱི་ཆོས་བརྒྱུད། མཐར་གྱིས་
སྦྱོར་བ་མཚོན་བྱེད་ཀྱི་ཆོས་བཅུ་གསུམ། སྐད་ཅིག་སྦྱོར་བ་མཚོན་བྱེད་ཀྱི་ཆོས་བཞི། འབྲས་བུ་ཆོས་སྐུ་མཚོན་
བྱེད་ཀྱི་ཆོས་བཞི་དང་བཅས་པའི་དོན་བདུན་ཅུར་འགྱུར་བའི་ཕྱིར་རོ། ། དེ་རྣམས་འཆད་པ་ལ།
སེམས་བསྐྱེད་པ་དང་གདམས་ངག་དང༌། ། ཞེས་པ་ནས། རྣམ་པ་བཞིར་ནི་ཡང་དག་བརྗོད། ། ཅེས་
པའི་བར་གསུངས། དེ་ལ་དང་པོར་རྣམ་མཁྱེན་མཚོན་བྱེད་ཀྱི་ཆོས་བཅུ་བཤད་པ་ལ། དང་པོ་ཐེག་ཆེན་སེམས་
བསྐྱེད་བཤད་པ་ནི། གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་ཤིང་རང་གི་གྲོགས་རྫོགས་
བྱང་དོན་གཉེར་གྱི་འདུན་པ་དང་མཚུངས་ལྡན་དུ་གྱུར་པའི་ཐེག་ཆེན་ལམ་གྱི་འཇུག་སྒོའི་རིགས་སུ་གནས་པའི་
ཐེག་ཆེན་གཙོ་བོའི་ཡིད་ཀྱི་རྣམ་རིག་ཁྱད་པར་ཅན། ཐེག་ཆེན་སེམས་བསྐྱེད་ཀྱི་མཚན་ཉིད། དེ་ལ་སྒྲས་བརྗོད་
རིགས་ཀྱི་སྒོ་ནས་དབྱེ་ན། ཀུན་རྫོབ་སེམས་བསྐྱེད་དང་། དོན་དམ་སེམས་བསྐྱེད་གཉིས་ཡོད། ས་མཚམས་ཀྱི་
སྒོ་ནས་དབྱེ་ན། མོས་པས་སྤྱོད་པའི་སེམས་བསྐྱེད། ལྷག་བསམ་དག་པའི་སེམས་བསྐྱེད། རྣམ་པར་སྨིན་པའི་
སེམས་བསྐྱེད། སྒྲིབ་པ་སྤངས་པའི་སེམས་བསྐྱེད་དེ་བཞི་ཡོད། དེ་འཆད་པ་ལ། མདོ་སྡེ་རྒྱན་ལས། སེམས་
20t

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྐྱེད་དེ་ནི་ས་རྣམས་ལ། ། ཞེས་སོགས་རྐང་པ་བཞི་གསུང་། དཔེ་གྲོགས་ཆོས་མཐུན་གྱི་སྒོ་ནས་དབྱེ་ན། དེ་
ཡང་ས་གསེར་ཟླ་བ་མེ། ། ཞེས་སོགས་ཀྱིས་བསྟན་པའི་ས་ལྟ་བུའི་སེམས་བསྐྱེད་སོགས་ཉེར་གཉིས་ཡོད། ས་
མཚམས་ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད། གཉིས་པ་ནི། ཐེག་ཆེན་སེམས་བསྐྱེད་
ཀྱི་ཆེད་དུ་གཉེར་བྱ་ཐོབ་པའི་ཐབས་མ་ནོར་བར་འདོམས་པའི་སངས་རྒྱས་ཀྱི་བཀར་གྱུར་པའི་ཐེག་ཆེན་གྱི་རྗོད་
བྱེད་རྣམ་དག་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་གདམས་ངག་གི་མཚན་ཉིད། དེ་ལས་སྒྲུབ་
དང་བདེན་པ་རྣམས་དང་ནི། ། ཞེས་སོགས་ཀྱིས་བསྟན་པའི་སྒྲུབ་པ་རང་གི་ངོ་བོ་ལ་འདོམས་པའི་གདམས་ངག་
སོགས་ཡུལ་གྱི་སྒོ་ནས་དབྱེ་བ་བཅུ་ཡོད། དེ་ཡི་ནང་ནས་དཀོན་མཆོག་གསུམ་ལ་གདམས་པའི་སྐབས་ཀྱི་དགེ་
འདུན་དཀོན་མཆོག་ལ་མཚོན་བྱེད་དཔེའི་དགེ་འདུན་ཉི་ཤུས་མཚོན་བྱ་དོན་གྱི་དགེ་འདུན་ཉི་ཤུ་མཚོན་དེ་འཆད་
པ་ལ། དབང་པོ་རྟུལ་དང་རྣོན་པོ་དག ། ཅེས་སོགས་གསུང་། དགེ་འདུན་ཉི་ཤུའི་ཟུར་བཀོལ་ཡང་འདི་ནས་
འཕྲོས་པའི་རྒྱུས་བཤད་ཡིན་ནོ། ། གདམས་ངག་ལ། ངོ་བོའི་སྒོ་ནས་དབྱེ་ན། རྗེས་བསྟན་གྱི་གདམས་ངག་
དང་། འདོམས་པའི་གདམས་ངག་གཉིས་ཡོད། ས་མཚམས་ལམ་མ་ཞུགས་ནས་སངས་རྒྱས་ཀྱི་སའི་བར་དུ་
ཡོད། གསུམ་པ་ནི། རང་གི་ཉེར་ལེན་དུ་གྱུར་པའི་ཐེག་ཆེན་གྱི་ཐར་བ་ཆ་མཐུན་རྫོགས་རྗེས་སུ་བྱུང་བའི་ཐིག་
ཆེན་གྱི་དོན་མངོན་རྟོགས། ཐེག་ཆེན་གྱི་སྦྱོར་ལམ་གྱི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། དེར་གྱུར་
པའི་དྲོད། རྩེ་མོ། བཟོད་པ། ཆོས་མཆོག་བཞི། ཐེག་ཆེན་རིགས་ངེས་ཀྱི་བྱུང་སེམས་ཚོགས་ལམ་པས་སྟོང་
ཉིད་རྟོགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་མ་ཐོབ་པ་ན་སྦྱོར་ལམ་དུ་འཕོས་པར་འཇོག་པས་ས་མཚམས་
སྦྱོར་ལམ་ཁོ་ན་ལ་ཡོད། སྦྱོར་ལམ་དེ་ཉིད་སོ་སོར་ཉན་ ཐོས་ སོགས་ལས་ཁྱད་པར་དུ་འཕགས་ ཚུལ་ དང་།
དམིགས་རྣམ་རྒྱས་བཤད། སྤང་བྱའི་ཁྱད་པར་ཡོངས་འཛིན་བཅས་བཤད་པ་ལ། དམིགས་པ་དང་ནི་རྣམ་པ་
དང་། ། ཞེས་པ་ནས། རྣམ་པ་ཀུན་ཏུ་ཡོངས་འཛིན་ཡིན། ། ཞེས་པའི་བར་གསུངས་ཤིང་། དེའི་ནང་ནས་
ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་པོ་རེ་རེ་ལ་དམིགས་ཡུལ་གྱི་སྒོ་ནས་དགུ་དགུར་ཕྱེ་བ་རྣམས་རྩ་
བར་ཞིབ་ཏུ་མ་དྲངས་པས་འགྲེལ་བ་དོན་གསལ་ལྟར་ཤེས་པར་བྱའོ། ། བཞི་བ་ནི། སངས་རྒྱས་སུ་འགྱུར་རུང་།
སངས་རྒྱས་ཀྱི་རིགས་ཀྱི་མཚན་ཉིད། དབྱེ་ན། རང་བཞིན་གནས་རིགས་དང་། རྒྱུས་འགྱུར་གྱི་རིགས། དེ་
ལས་གཞན་པའི་རིགས་དང་གསུམ་ཡོད། ཆོས་དབྱིངས་གང་ཞིག། ངོ་བོ་ཉིད་སྐུར་འགྱུར་རུང་། རང་བཞིན་
གནས་རིགས་ཀྱི་མཚན་ཉིད། སངས་རྒྱས་ཀྱི་སའི་འདུས་བྱས་ཀྱི་སྐུར་འགྱུར་རུང་། རྒྱུས་འགྱུར་གྱི་རིགས་ཀྱི་
མཚག་ཉིད། དེ་ལས་གཞན་པ་ནི་བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་བདེན་པར་གྱུར་པའི་འགོག་
202

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
བདེན་དང་། བྱང་སེམས་མཐོང་ལམ་པ་རྟག་སྟོང་ལྟ་བུ་ཡིན། ཐེག་པ་ཆེན་པོའི་སྦྱོར་ལམ་ཐོབ་པའི་ཐེག་ཆེན་
སྒྲུབ་པའི་ཆོས་ཉིད་གང་ཞིག ཐེག་ཆེན་སྒྲུབ་པའི་དངོས་ཀྱི་རྟེན་གཞི་བྱེད་པ། སྐབས་འདིར་དངོས་སུ་བསྟན་
པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། དབྱེ་ན། རྟོགས་པ་ཡི་ནི་ཆོས་དྲུག་
དང་། ། ཞེས་སོགས་ཀྱིས་བཤད་པ་ལྟར་བཅུ་གསུམ་ཡོད། ས་མཚམས་ནི། སྤྱིར་རིགས་སེམས་ཅན་ཐམས་
ཅད་ཀྱི་རྒྱུད་ལ་ཡོད། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ནི་ཐེག་ཆེན་ཚོགས་ལམ་ནས་རྒྱུད་
མཐའི་བར་དང་། སྐབས་འདིར་དངོས་སུ་བསྟན་པའི་དེ་ནི། ཐེག་ཆེན་གྱི་སྦྱོར་ལམ་ནས་རྒྱུན་མཐའི་བར་དུ་
ཡོད་དོ། རིགས་ལ་རྩོད་སྤོང་འཆད་པ་ལ། ཆོས་ཀྱི་དབྱིངས་ལ་དབྱེར་མེད་ཕྱིར། ། ཞེས་སོགས་རྐང་པ་བཞི་
གསུངས། ལྔ་བ་ནི། ཐེག་ཆེན་སྒྲུབ་པའི་སྒྲོ་འདོགས་བཅད་གཞི། ཐེག་ཆེན་སྒྲུབ་པའི་དམིགས་པའི་མཚན་
ཉིད། དབྱེ་ན། དགེ་མི་དགེ་ལུང་མ་བསྟན་གསུམ་ཡོད། ། ས་མཚམས་ནི་ཆོས་ཐམས་ཅད་དེ་ཡིན་པས་དེས་
ཤེས། དེ་འཆད་པ་ལ། དམིགས་པ་ཆོས་རྣམས་ཐམས་ཅད་དེ། ། ཞེས་སོགས་རྐང་པ་བརྒྱུད་གསུངས། དྲུག་
པ་ནི། གང་གི་ཆེད་དུ་བྱང་ཆེན་སྒྲུབ་པ་ལ་འཇུག་པའི་ཐོབ་བྱ་མཐར་ཐུག ཐེག་ཆེན་སྒྲུབ་པའི་ཆེད་དུ་བྱ་བ་
མཐར་ཐུག་གི་མཚན་ཉིད། ཆེན་པོ་གསུམ་གང་རུང་གིས་བསྡུས་པའི་ཡོན་ཏན་མཐར་ཐུག སྐབས་འདིར་
དངོས་སུ་བསྟན་པའི་ཐེག་ཆེན་སྒྲུབ་པའི་ཆེད་དུ་བྱ་བའི་མཚན་ཉིད། དབྱེ་ན། སེམས་ཆེན་པོ། སྤོང་བ་ཆེན་
པོ། རྟོགས་པ་ཆེན་པོ་གསུམ། དང་པོ་ནི། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་ལྟ་བུ། སྒྲུབ་
གཉིས་སྤངས་པའི་སྤངས་པ་ལྟ་བུ་གཉིས་པ། ཇི་སྙེད་པའི་ཆོས་ཐམས་ཅད་མངོན་སུམ་དུ་རྟོགས་པའི་ཡེ་ཤེས་ལྟ་
བུ་གསུམ་པ་ཡིན། སྐབས་འདིར་དངོས་བསྟན་གྱི་ཆེད་དུ་བྱ་བའི་ས་མཚམས། སངས་རྒྱས་ཀྱི་ས་ཁོ་ན་ལ་ཡོད།
དེ་འཆད་པ་ལ། སེམས་ཅན་ཀུན་མཆོག་ཉིད་སེམས་དང་། ། ཞེས་སོགས་རྐང་པ་བཞི་གསུངས། བདུན་པ་ནི།
ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་ཉམས་ལེན་གྱིས་ཟིན་པའི་རིགས་སུ་
གནས་པའི་སེམས་དཔའི་ཡེ་ཤེས། གོ་སྒྲུབ་ཀྱི་མཚན་ཉིད། དེ་ལ་རྒྱས་པར་དབྱེ་ན་སྦྱིན་པའི་གོ་ཆ་དྲུག་ནས་ཤེས་
རབ་ཀྱི་གོ་ཆ་དྲུག་གི་བར་སོ་དྲུག་ཡོད་ཅིང་། བསྡུ་ན་སྦྱིན་པའི་གོ་ཆ་སོགས་དྲུག་ཡོད། སེམས་བསྐྱེད་བསྔོ་བ་
ཤེས་རབ་གསུམ་གང་ཡང་རུང་བས་ཟིན་པའི་སྒོ་ནས་ལུས་ལོངས་སྤྱོད་དགེ་བའི་རྩ་བ་རྣམས་ལ་མ་ཆགས་པར་
གཞན་ལ་གཏོང་བའི་རབ་ཏུ་ཕྱེ་བའི་ཐེག་ཆེན་གྱི་མཁྱེན་པ། སྦྱིན་པའི་ཕར་ཕྱིན་གྱི་མཚན་ཉིད། དེས་འོག་མ་
རྣམས་ལ་ཡང་རིགས་འགྲེ་གསུངས། གོ་སྒྲུབ་ཀྱི་ས་མཚམས། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་
ཡོད། དེ་འཆད་པ་ལ། དེ་དག་སོ་སོར་སྦྱིན་ལ་སོགས། ། ཞེས་སོགས་རྐང་པ་བཞི་གསུངས། བརྒྱུད་པ་ནི།
203

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐེག་ཆེན་གྱི་སྦྱོར་ལམ་ཐོབ་པའི་གང་ཟག་གི་རྒྱུད་ཀྱི་སྟོང་ཉིད་རྟོགས་པའི་བསྒོམས་བྱུང་གི་ཤེས་རབ་ཀྱིས་ཟིན་
པའི་སྒོ་ནས་ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་སྦྱོར་བ་ལག་ལེན་གཙོ་བོར་བྱས་ནས་ཉམས་སུ་ལེན་
པའི་སེམས་དཔའི་ཡེ་ཤེས། འཇུག་སྒྲུབ་ཀྱི་མཚན་ཉིད། དབྱེ་ན། བསམ་གཏན་གཟུགས་མེད་སྦྱིན་སོགས་
དང་། ། ཞེས་སོགས་ཀྱིས་བསྟན་པ་ལྟར་དགུ་ཡོད། བསམ་གཟུགས་ཀྱི་ཟུར་བཀོལ་ཡང་སྐབས་འདི་ནས་འཕྲོས་
པའི་རྒྱས་བཤད་ཡིན་ནོ། ། ས་མཚམས་ནི། ཐེག་ཆེན་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད། དགུ་བ་ནི།
མཇུག་གི་གཉིས་པོ་འདི་མཐའ་དཔྱོད་དུ་མི་སྣང་བས་སྤྱི་དོན་ལྟར་ལ། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་
ཐོབ་པའི་སེམས་དཔའི་རྒྱུད་ཀྱི་ཚོགས་གཉིས་ཀྱི་དཔུང་རྒྱ་ཆེན་པོས་ཟིན་པའི་སྒོ་ནས་རང་འབྲས་གནས་སྐབས་
དང་མཐར་ཐུག་གི་བྱང་ཆུབ་ཆེན་པོ་གང་རུང་དངོས་སུ་འབྱིན་བྱེད་ཀྱི་སེམས་དཔའི་ཡེ་ཤེས། ཚོགས་སྒྲུབ་ཀྱི་
མཚན་ཉིད། དབྱེ་ན། བརྩེ་དང་སྦྱིན་ལ་སོགས་པ་དྲུག ། ཅེས་སོགས་ཀྱིས་བསྟན་པ་ལྟར་བཅུ་བདུན་ཡོད།
ས་མཚམས་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས། རྒྱུན་མཐའི་བར་དུ་ཡོད། འདི་ནས་འཕྲོས་པའི་
ཞར་བྱུང་སའི་ཡོངས་སྦྱོང་རྣམས་འཆད་པ་ལ། ཡོངས་སུ་སྦྱོང་བ་རྣམ་བཅུ་ཡིས། ། ཞེས་པ་ནས། བཅུ་བ་ཡིན་
པར་ཤེས་པར་བྱ། ། ཞེས་པའི་བར་དང་། གཉེན་པོའི་ཚོགས་སྒྲུབ་འཆད་པ་ལ། མཐོང་དང་གོམས་པའི་ལམ་
དག་ལ་ཞེས་སོགས་རྐང་པ་བཞི་གསུངས། བཅུ་བ་ནི། རང་འབྲས་རྣམ་མཁྱེན་གདོན་མི་ཟ་བར་ངེས་པར་
འབྱིན་པར་བྱེད་པའི་དག་སའི་ཡེ་ཤེས། ངེས་འབྱུང་སྒྲུབ་པའི་མཚན་ཉིད། དབྱེ་ན་ཆེད་དུ་བྱ་དང་མཉམ་ཉིད་
དང༌། ། ཞེས་སོགས་ཀྱིས་བསྟན་པ་ལྟར་བརྒྱད་ཡོད། ས་མཚམས་དག་པ་ས་གསུམ་ཁོ་ན་ན་ཡོད། དེ་ལྟ་བུའི་
ཆོས་བཅུ་པོས་ཡུལ་གྱིས་ཡུལ་ཅན་མཚོན་པའི་ཚུལ་གྱིས་ཐུབ་པའི་མཁྱེན་པ་རྣམ་མཁྱེན་ཉིད་བཤད་དོ། ། སྨྲས་པ།
རྫོགས་པའི་སངས་རྒྱས་ཐམས་ཅད་མཁྱེན་པ་ཉིད། ། ཡུལ་བཅུའི་སྒོ་ནས་མཚོན་ཚུལ་རགས་འདི་ཙམ། ༈ མི་
ཕམ་རྒྱལ་བའི་ཞལ་ལུང་པགཟེགས་མ་ཕྲ། ། རྣ་བའི་བཅུད་དུ་ཐོས་པའང་སྐལ་བ་མཆོག།
གཉིས་པ་ལམ་ཤེས་མཚོན་བྱེད་ཀྱི་ཆོས་བཅུ་གཅིག་བཤད་པ་ལ་དེའི་དང་པོ། ལམ་ཤེས་ཀྱི་ཡན་ལག་
འཆད་པ་ནི། ལམ་ཤེས་རྫོགས་བྱེད་ཀྱི་ཁྱད་པར་དུ་གྱུར་པའི་སེམས་དཔའི་ཡོན་ཏན། སྐབས་འདིར་བསྟན་
པའི་ལམ་ཤེས་ཀྱི་ཡན་ལག་གི་མཚན་ཉིད། དབྱེ་ན། ལྷ་རྣམས་རུང་བར་བྱ་བའི་ཕྱིར། ། ཞེས་སོགས་ཀྱིས་
བསྟན་པའི་ལམ་ཤེས་ཀྱི་ཡན་ལག་ལྔ་ཡོད། ས་མཚམས་ནི་སྤྱིར་ལམ་མ་ཞུགས་ནས་སངས་རྒྱས་ཀྱི་སའི་བར་དང་།
འདིའི་དངོས་བསྟན་ནི། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། གཉིས་པ་ནི། སེམས་བསྐྱེད་
བསྔོ་བ་ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་
204

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
མཁྱེན་པ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། དབྱེ་ན། དེར་གྱུར་པའི་རྒྱུ་འབྲས་ཀྱི་ལམ་
ཤེས་གཉིས། སེམས་བསྐྱེད་བསྔོ་བ་ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་རྟོགས་རིགས་སུ་གནས་
པའི་ཐབས་ཤེས་གཉིས་ཕྱེ་བའི་ཤེས་རབ་ཀྱི་ཆར་གཏོགས་པའི་མཉམ་གཞག་གི་སས་བསྡུས་པའི་བྱང་སེམས་
མཐོང་ལམ་པའི་མཁྱེན་པ། སྐབས་འདིར་དངོས་སུ་བསྟན་པའི་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་
ཉིད། ས་མཚམས་སྔ་མ། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དང་། ཕྱི་མ་ཐེག་ཆེན་གྱི་
མཐོང་ལམ་ཁོ་ན་ན་ཡོད། དེ་འཆད་པ་ལ། ལམ་ཤེས་ཉིད་ཀྱི་ཚུལ་ལ་ནི། ། ཞེས་པ་ནས། མཁྱེན་ནས་ཆོས་
རྣམས་མ་གཟིགས་ཕྱིར། ། ཞེས་པའི་བར་གསུངས། གསུམ་པ་ནི། རང་རྒྱལ་གྱི་རྟོགས་རིགས་སུ་གནས་པའི་
ཐེག་ཆེན་འཕགས་པའི་མཁྱེན་པ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། རང་རྒྱལ་གྱི་རྟོགས་
རིགས་སུ་གནས་པའི་ཐབས་ཤེས་གཉིས་སུ་ཕྱེ་བའི་ཤེས་རབ་ཀྱི་ཆར་གཏོགས་པའི་མཉམ་གཞག་གི་སས་བསྡུས་
པའི་ཆོས་ཀྱི་བདག་འཛིན་རགས་པའི་གཉེན་པོའི་རིགས་སུ་གནས་པའི་བྱང་སེམས་མཐོང་ལམ་པའི་མཁྱེན་པ་
སྐབས་འདིར་དངོས་སུ་བསྟན་པའི་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། དབྱེ་བ་དང་ས་
མཚམས་གོང་དུ་བཤད་པ་དང་མཚུངས། དེ་འཆད་པ་ལ། རང་བྱུང་བདག་ཉིད་རྟོགས་པའི་ཕྱིར། ། ཞེས་པ་
ནས། རྣམ་པ་ཅན་ནི་ཆོས་ཀྱི་མཆོག ། ཅེས་པའི་བར་གསུངས། བཞི་བ་ནི། སྤྱིར་བདེན་པ་མངོན་རྟོགས།
མཐོང་ལམ་གྱི་མཚན་ཉིད། ཐེག་ཆེན་གྱི་བདེན་པ་མངོན་རྟོགས། ཐེག་ཆེན་གྱི་མཐོང་ལམ་གྱི་མཚན་ཉིད། ཚེ་
འདི་ཕྱིའི་ཕན་ཡོན་ཆེན་པོ་ཅན་གྱི་ཐེག་ཆེན་གྱི་བདེན་པ་མངོན་རྟོགས། ཕན་ཡོན་ཆེན་པོ་ཅན་གྱི་ཐེག་ཆེན་གྱི་
མཐོང་ལམ་གྱི་མཚན་ཉིད། དམིགས་པ་བདེན་བཞི་མི་རྟག་ལ་སོགས་བཅུ་དྲུག་ལ་དམིགས་ནས་རྣམ་པ་བདེན་
སྟོང་སྤྲོས་བྲལ་དུ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས། སྐབས་འདིར་དངོས་སུ་བསྟན་
པའི་ཐེག་ཆེན་གྱི་མཐོང་ལམ་གྱི་མཚན་ཉིད། སྤྱིར་མཐོང་ལམ་དང་། ཐེག་ཆེན་གྱི་མཐོང་ལམ་ལ་དབྱེ་ན།
མཉམ་རྗེས་གཉིས་དང་། མཉམ་གཞག་ལ་བར་ཆད་མེད་ལམ་དང་། རྣམ་གྲོལ་ལམ་སོགས་དབྱེ་བ་མང་ཞིང་།
སྐབས་འདིར་དངོས་བསྟན་གྱི་དེ་ལ། ཤེས་བཟོད་སྐད་ཅིག་མ་བཅུ་དྲུག་ཡོད་པའི་བཟོད་པ་བརྒྱད་པོ་བར་ཆད་
མེད་ལམ་དང་། ཤེས་པ་བརྒྱད་པོ་རྣམ་གྲོལ་ལམ་ཡིན། སྤྱིར་ཐེག་ཆེན་གྱི་མཐོང་ལམ་གྱི་ས་མཚམས་ནི། ས་
དང་པོའི་དཀྱིལ་སྟོད་ན་ཡོད། དེ་མདོར་བསྟན་རྒྱས་བཤད་ཀྱི་སྒོ་ནས་འཆད་པ་ལ། བདེན་དང་བདེན་ལ་
བཟོད་པ་དང་། ། ཞེས་པ་ནས། ལམ་ཤེས་ཉིད་ཀྱི་སྐད་ཅིག་མ། ། ཞེས་པའི་བར་གསུངས། ལྔ་བ་ནི། ཐེག་
ཆེན་གྱི་སྒོམ་ལམ་བསྒོམས་སྟོབས་ཀྱིས་ཐོབ་པའི་ཕན་ཡོན། ཐེག་ཆེན་སྒོམ་ལམ་གྱི་བྱེད་པའི་མཚན་ཉིད། དབྱེ་
205

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ས་ས་ས་
ན། ཀུན་ནས་ཞི་དང་ཐམས་ཅད་ལ། ། ཞེས་པ་ནས། བྱང་ཆུབ་དང་ནི་རྟེན་མཆོད་ཉིད། ། ཅེས་པའི་བར་
གྱིས་བསྟན་པའི་སྐྱེས་བུ་བྱེད་པའི་འབྲས་བུ་བཞི། རྒྱུ་མཐུན་གྱི་འབྲས་བུ་གཅིག བདག་འབྲས་གཅིག་སྟེ་དྲུག་
ཡོད། ས་མཚམས་ནི། འདིའི་དངོས་བསྟན་དེ། ཐེག་ཆེན་གྱི་སྒོམ་ལམ་ནས་སངས་རྒྱས་ཀྱི་སའི་བར་དུ་ཡོད།
དྲུག་པ་ནི། ཡུམ་དོན་གསུམ་པོ་གང་ཡང་རུང་བའི་འབྱུང་གནས་སུ་ཡིད་ཆེས་པའི་རིགས་སུ་གནས་པའི་སྒྲ་དོན་
འདྲེས་རུང་དུ་འཛིན་པའི་ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། མོས་པ་སྒོམ་ལམ་གྱི་
མཚན་ཉིད། དེ་ལ་དབྱེ་ན། རང་དོན་མོས་པ་སྒོམ་ལམ། དེ་བཞིན་དུ་གཞན་དོན། གཉིས་དོན་སྦྱོར་བ་
གསུམ་དང་། དེ་རེ་རེ་ལ་ཆུང་འབྲིང་ཆེ་གསུམ་རེ་རེ་ཕྱེ་བའི་དགུ་དང་། དེ་རེ་རེ་ལ་ཆུང་འབྲིང་ཆེ་གསུམ་དུ་དབྱེ་
བའི་ཉེར་བདུན་ཡོད། མོས་ཡུལ་ལ་གཞུང་ལམ་འབྲས་བུ་ཤེར་ཕྱིན་གསུམ་ཡོད། མོས་པ་སྒོམ་ལམ་གསུམ་པོའི་
ས་མཚམས་སྤྱིར་ས་བཅུ་ཀའི་རྗེས་ཐོབ་ན་ཡོད། དེ་ལ་ནང་ཚན་དུ་མ་དག་ས་བདུན་དང་། ས་བརྒྱད་པ་དགུ་བ་
གཉིས། ས་བཅུ་བ་རྣམས་ལ། རང་དོན། གཉིས་དོན་དང་། གཞན་དོན་རྣམས་གཙོ་ཆེ་ཆུང་གིས་བཞག་
ལུགས་ཀྱང་བཤད་པར་གོ་བ་ལེན་རྒྱུ་ཡོད། དེ་འཆད་པ་ལ། མོས་པ་རང་གི་དོན་དང་ནི། ། ཞེས་པ་ནས།
རྣམ་པ་ཉི་ཤུ་བདུན་དུ་འདོད། ། ཅེས་པའི་པར་གསུངས། བདུན་པ་ནི། མོས་པ་སྒོམ་ལམ་བསྒོམ་པའི་བྱང་
ཆུབ་སེམས་དཔའ་ལ་སངས་རྒྱས་དང་བྱང་ཆུབ་སེམས་དཔའ་གང་ཡང་རུང་བ་ཐུགས་དགྱེས་པའི་ཆ་དང་། དེ་
གང་ཡང་རུང་བའི་དངོས་གནས་ཀྱི་ཡོན་ཏན་བརྗོད་པའི་ཆ་གང་རུང་དུ་དམིགས་པ། མོས་པ་སྒོམ་ལམ་གྱི་ཕན་
ཡོན་གྱི་མཚན་ཉིད། དེ་ལ་དབྱེ་ན། དེར་གྱུར་པའི་བསྟོད་པ་དགུ། བཀུར་བ་དགུ། བསྔགས་པ་དགུ་ཡོད།
དེ་ཡང་རང་དོན་གཉིས་དོན་གཞན་དོན་གྱི་མོས་པ་སྒོམ་ལམ་གསུམ་སོ་སོའི་སྐབས་སུ་རིམ་པ་བཞིན། བསྟོད་པ་
དང་། བཀུར་བ་དང་། བསྔགས་པ་རྣམས་རིམ་པ་ལྟར་དགུ་ཚན་དུ་སྦྱོར་བར་བཤད་འདུག་པས། དེ་ལྟར་ན་
ས་མཚམས་ཀྱང་དེས་ཤེས་སོ། ། དེ་འཆད་པ་ལ། ཤེས་རབ་ཕ་རོལ་ཕྱིན་པ་ལ། ། ཞེས་སོགས་རྐང་པ་བཞི་
གསུངས། བརྒྱད་པ་ནི། རང་གཞན་གང་རུང་གི་དགེ་རྩ་ཡུལ་ཁྱད་པར་ཅན་དུ་སྒྱུར་བར་བྱེད་པའི་སྒྲ་དོན་
འདྲེས་རུང་དུ་འཛིན་པའི་ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། བསྔོ་བ་སྒོམ་ལམ་གྱི་
མཚན་ཉིད། རང་གཞན་གྱི་དགེ་རྩ་རྫོགས་བྱང་དུ་སྒྱུར་བར་བྱེད་པའི་སྒྲ་དོན་འདྲེས་རུང་དུ་འཛིན་པའི་ཞེན་
རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། སྐབས་འདིར་དངོས་སུ་བསྟན་པའི་བསྔོ་བ་སྒོམ་ལམ་
གྱི་མཚན་ཉིད། དེ་འཆད་པ་ལ། ཡོངས་སུ་བསྔོ་བ་ཁྱད་པར་ཅན། ། སོགས་རྐང་པ་གཉིས་གསུངས། དེ་ལ་
དབྱེ་ན། དེ་ནི་དམིགས་མེད་རྣམ་པ་ཅན། ། ཞེས་པ་ནས། བསོད་ནམས་ཆེ་འབྱུང་བདག་ཉིད་དོ། ། ཞེས་
206

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
པའི་བར་གྱིས་བསྟན་པ་བཅུ་གཉིས་ཡོད། བསྔོ་བའི་རྫས། ས། རྣམ་པ། ངོ་བོ། དགོས་པ་རྣམས་ལེགས་
པར་ཤེས་དགོས། ས་མཚམས་ས་བཅུའི་རྗེས་ཐོབ་ན་ཡོད། དགུ་བ་ནི། རང་གཞན་གྱི་དགེ་རྩ་ལ་དགའ་བ་
བསྒོམ་པའི་རང་གི་གྲོགས་ཡིད་བདེ་དང་མཚུངས་ལྡན་དུ་གྱུར་པའི་སྒྲ་དོན་འདྲེས་རུང་དུ་འཛིན་པའི་ཞེན་རིག་
དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། སྐབས་འདིར་དངོས་སུ་བསྟན་པའི་རྗེས་སུ་ཡི་རང་སྒོམ་
ལམ་གྱི་མཚན་ཉིད། དབྱེ་ན། གྲོགས་ཐབས་ཤེས་ཀྱི་དབྱེ་བའི་གཉིས་ཡོད། ས་མཚམས་གོང་དང་མཚུངས།
དེ་འཆད་པ་ལ། ཐབས་དང་མི་དམིགས་པ་དག་གི ། ཞེས་སོགས་རྐང་པ་བཞི་གསུངས། བཅུ་བ་ནི། གཙོ་
བོར་རྟོགས་པ་མཐར་ཐུག་གི་ལག་རྗེས་འཇོག་བྱེད་ཀྱི་ཐེག་ཆེན་གྱི་ཟག་མེད་སྒོམ་ལམ། སྒྲུབ་པ་སྒོམ་ལམ་གྱི་
མཚན་ཉིད། དབྱེ་ན། དེ་ཡི་ངོ་བོ་ཉིད་མཆོག་ཉིད། ། ཅེས་པ་ནས། གཏོད་པར་བྱེད་པ་དོན་ཆེན་ཉིད། །
ཅེས་པའི་བར་དུ་བཤད་པ་ལྟར་ལྔ་ཡོད། ས་མཚམས་ས་བཅུའི་མཉམ་གཞག་ན་ཡོད། བཅུ་གཅིག་པ་ནི། གཙོ་
བོར་སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་ཐེག་ཆེན་གྱི་ཟག་མེད་སྒོམ་ལམ། རྣམ་དག་སྒོམ་ལམ་གྱི་
མཚན་ཉིད། དབྱེ་བ་དངོས་སུ་མ་གསུངས་ཀྱང་། དོན་དུ་དབྱེ་ན་སྒོམ་སྤང་ཉོན་མོངས་གྱ་གཅིག་གི་སྤངས་པ་གྱ་
གཅིག་ལག་རྗེས་འཇོག་བྱེད་རྒྱུ་གཅིག་ཡོད།། ས་མཚམས་ཡང་། ས་བཅུའི་མཉམ་གཞག་ན་ཡོད། སྐབས་
འདིར་རྣམ་དག་སྒོམ་ལམ་ལ། རྒྱུ། ཡུལ། འབྲས་བུ། ངོ་བོ་བཞིའི་སྒོ་ནས་འཆད་པ་ལ། སངས་རྒྱས་བསྟེན་
དང་སྦྱིན་སོགས་དང་། ། ཞེས་པ་ནས། གཉེན་པོ་ཉིད་དུ་འདོད་པ་ཡིན། ། ཞེས་པའི་བར་གསུངས། དེ་ལྟ་
བུའི་ཆོས་བཅུ་གཅིག་གི་སྒོ་ནས། རྒྱུ་ངོ་བོ་བྱེད་ལས་སོགས་ཀྱི་མཚོན་ཚུལ་ཅི་རིགས་པས་མཚོན་པའི་ཚུལ་གྱིས་
བྱང་ཆུབ་སེམས་དཔའ་མཁས་པ་རྣམས་ཀྱི་ལམ་ཤེས་ཞེས་པ་དེ་ཉིད་བཤད་དོ། ། སྨྲས་པ། འགྲོ་ལ་བརྩེ་བས་
འགྲོ་བ་མ་ལུས་པ། ། གོང་ནས་ཁྲིད་ལམ་གང་ཞིག་ཐེག་གསུམ་གྱི། ། རྟོགས་རིགས་མཐའ་དག་རྟོགས་པའི་
ལམ་ཤེས་ཉིད། ། མི་གང་གིས་མཐོང་མི་དེ་དམུས་ལོང་མིན། །
གསུམ་པ་གཞི་ཤེས་མཚོན་བྱེད་ཀྱི་ཆོས་དགུ་བཤད་པ་ལ། དང་པོ་ནི། གཞི་ཀུན་རྫོབ་ལ་ལྟོས་ཏེ་སྲིད་
མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། ཤེས་པས་སྲིད་ལ་མི་གནས་
པའི་ལམ་ཤེས་ཀྱི་མཚན་ཉིད། གཉིས་པ་ནི། གཞི་ཀུན་རྫོབ་ལ་ལྟོས་ཏེ། ཞི་མཐའ་འགོག་བྱེད་ཀྱི་རྟོགས་རིགས་
སུ་གནས་པའི་ཐེག་ཆེན་འཕགས་པའི་མཁྱེན་པ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད། དེ་
གཉིས་ལ་སོ་སོར་དབྱེ་ན། དེར་གྱུར་པའི་རྒྱུ་ལམ་ཤེས་དང་། འབྲས་བུ་ལམ་ཤེས་གཉིས་རེ་ཡོད། བྱང་སེམས་
མཐོང་ལམ་པའི་རྒྱུད་ཀྱི་མི་རྟག་ལ་སོགས་བཅུ་དྲུག་རྟོགས་པའི་ཡེ་ཤེས་དང་། དེའི་རྒྱུད་ཀྱི་ལྷག་བསམ་རྣམ་དག་
207

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ལྟ་བུ་གོང་གི་སྲིད་ཞིའི་མཐའ་ལ་མི་གནས་པའི་ལམ་ཤེས་གཉིས་ཀྱི་མཚན་གཞིར་འཇོག དེ་གཉིས་ཀའི་ས་
མཚམས། ཐེག་ཆེན་གྱི་མཐོང་ལམ་ནས་སང་ས་རྒྱས་ཀྱི་སའི་བར་དུ་ཡོད། དེ་གཉིས་འཆད་པ་ལ། ཚུ་རོལ་ཕ་
རོལ་མཐའ་ལ་མིན། ། ཞེས་སོགས་རྐང་པ་བཞི་གསུང་། གསུམ་པ་ནི། མཚན་འཛིན་གྱིས་བཅིངས་པའི་ཐེག་
དམན་འཕགས་པའི་མཁྱེན་པ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། འདིས་བདེན་འཛིན་གྱིས་
བཅིངས་པའི་དོན། བདེན་པར་གྲུབ་མ་གྲུབ་དཔྱད་པ་ན་བདེན་ཞེན་ལས་མི་འདའ་ཞིང་། སྟོང་ཉིད་ཐོས་བྱུང་
ཙམ་གྱིས་ཀྱང་གཏན་ལ་མ་ཕེབས་པ་ལ་བྱེད། དབྱེ་ན་ཉན་རང་གི་གཞི་ཤེས་གཉིས་ཡོད། ས་མཚམས་ཐེག་
དམན་གྱི་འཕགས་ལམ་ན་ཡོད་དོ། ། བཞི་བ་ནི། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་ཐེག་དམན་
གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་
ཉིད། དབྱེ་ན་དེར་གྱུར་པའི་རྒྱུ་འབྲས་ཀྱི་ལམ་ཤེས་གཉིས་ཡོད། ས་མཚམས་ཐེག་ཆེན་གྱི་མཐོང་ལམ་ནས་
སངས་རྒྱས་ཀྱི་སའི་བར་དུ་ཡོད། དེ་གཉིས་འཆད་པ་ལ། དེ་ནི་མཚན་མར་དམིགས་སྒོ་ནས། ། ཞེས་སོགས་
རྐང་པ་བཞི་གསུངས། ལྔ་བ་ནི། ཐབས་ཤེས་ཁྱད་པར་ཅན་གཉིས་དང་བྲལ་བའི་ཐེག་དམན་འཕགས་པའི་
མཁྱེན་པ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དབྱེ་བ་དང་། ས་མཚམས་སྔར་གྱི་འབྲས་ཡུམ་ལ་
རིང་བའི་གཞི་ཤེས་དང་མཚུངས། དྲུག་པ་ནི། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་ཐེག་དམན་གྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད།
དབྱེ་བ་དང་། ས་མཚམས་སྔར་གྱི་འབྲས་ཡུམ་ལ་ཉེ་བའི་གཞི་ཤེས་དང་མཚུངས། མི་མཐུན་གཉེན་པོའི་གཞི་
ཤེས་གཉིས་ཀྱི་མཚན་ཉིད་མཐའ་དཔྱོད་དུ་མི་གསལ་ཞིང་སྤྱི་དོན་ལྟར་ཡིན། གཞི་ལམ་འབྲས་གསུམ་ལ་མི་
མཐུན་ཕྱོགས་དང་གཉེན་པོ་ཕྱོགས་སུ་འགྱུར་ཚུལ་རྒྱས་པར་འཆད་པ་ལ། གཟུགས་སོགས་ཕུང་པོ་སྟོང་ཉིད་
དང་། ། ཞེས་པ་ནས། ཇི་སྐད་བཤད་པ་འདིར་ཤེས་བྱ། ། ཞེས་པའི་བར་གྱི་གཞུང་འདིས་བཤད་དོ། །
བདུན་པ་ནི། ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་ཡེ་ཤེས། སེམས་དཔའི་གཞི་ཤེས་སྦྱོར་
བའི་མཚན་ཉིད། སེམས་དཔའི་གཞི་ཤེས་སྦྱོར་བའི་ཡུལ་ཡུལ་ཅན་བདེན་སྟོང་མཉམ་པ་ཉིད་དུ་རྟོགས་པའི་ཤེས་
རབ་ཀྱིས་ཟིན་པའི་སྒོ་ནས་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་དོན་མངོན་རྟོགས། སྐབས་
འདིར་དངོས་སུ་བསྟན་པའི་སེམས་དཔའི་གཞི་ཤེས་སྦྱོར་བའི་མཚན་ཉིད། དབྱེ་ན། གཟུགས་སོགས་དེ་མི་
རྟག་སོགས་དང་། ། ཞེས་པ་ནས། སྣང་བ་རྣམ་བདུན་ཞེས་བྱེད་དོ། ། ཞེས་པའི་བར་གྱིས་བསྟན་པ་ལྟར་ཟིན་
བྱེད་ཀྱི་སྒོ་ནས་ཕྱེ་བ་བཅུ་ཡོད། ས་མཚམས་སྐབས་འདིར་དངོས་བསྟན་གྱི་ཐེག་ཆེན་གྱི་སྦྱོར་ལམ་ཁོ་ན་ན་ཡོད།
208

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
བརྒྱད་པ་ནི། སེམས་དཔའི་གཞི་ཤེས་སྦྱོར་བའི་ཡུལ་ཡུལ་ཅན་བདེན་སྟོང་མཉམ་པ་ཉིད་དུ་རྟོགས་པའི་སེམས་
དཔའི་ཡེ་ཤེས་དེ། སེམས་དཔའི་གཞི་ཤེས་སྦྱོར་བ་ཟིན་བྱེད་ཀྱི་སྟོང་ཉིད་རྟོགས་པའི་སེམས་དཔའི་ཡེ་ཤེས་དེའི་
འཛིན་སྟངས་ཀྱི་མཉམ་པ་ཉིད་ཀྱི་མཚན་ཉིད། དབྱེ་ན། ངོ་བོ། མཚན་ཉིད། དབྱེ་བ། ཡུལ་ཅན་རྣམས་ལ་
དམིགས་པའི་དབྱེ་བ་བཞི་ཡོད། སྤྱིའི་ས་མཚམས། ཐེག་ཆེན་ཚོགས་ལམ་ནས་རྒྱུན་མཐའི་བར་དང་། དངོས་
བསྟན་གྱི་དེ་ཐེག་ཆེན་གྱི་སྦྱོར་ལམ་ན་ཡོད། དེ་འཆད་པ་ལ། གཟུགས་ལ་སོགས་ལ་རློམ་མེད་པ། ། ཞེས་སོགས་
རྐང་པ་གཉིས་གསུངས། དགུ་བ་ནི། བསྟན་དར་པའི་སྤྱི་མཐའ་དཔྱོད་ལ། སྐབས་འདིའི་མཐོང་ལམ་གྱི་
མཚན་ཉིད་དངོས་སུ་མི་གསལ། དེས་ན། བདེན་པ་མངོན་རྟོགས་མཐོང་ལམ་གྱི་མཚན་ཉིད། དབྱེ་ན།
སྐབས་འདིར་འདའ་བྱ་དང་འདའ་བྱེད་གཉིས་སུ་དབྱེ་བ་དང་། བཟོད་ཤེས་སྐད་ཅིག་བཅུ་དྲུག་ཏུ་དབྱེ་བ་
སོགས་ཡོད། ས་མཚམས་སྐབས་འདིར་དངོས་བསྟན་གྱི་དེ་ཐེག་ཆེན་མཐོང་ལམ་ན་ཡོད། སྐབས་འདིར་སྡུག་
བསྔལ་ལ་སོགས་བདེན་པ་ལ། ། ཞེས་སོགས་རྐང་པ་བཞིས་མདོར་བསྟན་ནས། མཐོང་ལམ་གྱི་རྣམ་པ་རེ་རེ་
ནས་རྒྱས་པར་བཤད་པ་ལ། གཟུགས་རྟག་མ་ཡིན་མི་རྟག་མིན། ། ཞེས་པ་ནས། ཀུན་ཤེས་ཉིད་ཀྱི་སྐད་ཅིག་
མ། ། ཞེས་པའི་བར་གསུངས། མཁྱེན་གསུམ་རྫོགས་པར་བསྟན་པའི་མཇུག་སྡུད་སྟོན་པའི་ཡུམ་གྱི་མདོ་ཚིག་
གསུམ་པ་བསྟན་པ་ལ། དེ་ལྟར་འདི་དང་ཡང་འདི་དང་། ། ཞེས་སོགས་རྐང་པ་བཞི་གསུངས་སོ། ། དེ་ལྟ་བུའི་
ཆོས་དགུ་ཡི་སྒོ་ནས་རྒྱུ་ངོ་བོ་སོགས་ཅི་རིགས་པའི་སྒོ་ནས་མཚོན་པའི་ཚུལ་གྱིས། ཀུན་ཤེས་པ་གཞི་ཤེས་ཞེས་པ་དེ་
ཉིད་བཤད་དོ། ། སྨྲས་པ། གཞི་ལ་འཁྲུལ་བས་འཁོར་བར་མནར་གྱུར་ཅིང་། ། ཚུལ་བཞིན་ཤེས་ན་རྣམ་གྲོལ་
ཐོབ་འགྱུར་བའི། ། ལེགས་ཉེས་མཚམས་འདིར་ཡུད་ཙམ་མི་སེམས་པའི། ། སྨྱོན་པ་རྣམས་ལ་སྡུག་བསྔལ་མེ་
བརྒྱ་འབར། ། འཕགས་བཞི་ཀུན་སྐྱེད་ཡུམ་མཆོག་མཁྱེན་གསུམ་གྱི། ། དོན་སྤྱི་རགས་པའི་གཟུགས་བརྙན་
ཡིད་ངོ་ཡི། ། རྫིང་བུར་སྐད་ཅིག་འཆར་དེའི་བ་སྤུ་ལའང་། ། ཚངས་དབང་འཁོར་བསྒྱུར་བྱེ་བས་འགྲན་དུ་
མེད། ། །
བཞི་པ་རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་བཤད་པ་ལ། དང་པོ་ནི། འདིར་རྣམ་རྫོགས་
སྦྱོར་བ་མཚོན་བྱེད་ཀྱི་དང་པོ། རྣམ་པ་ལ་མཚན་ཉིད་ནི་འཇོག་མི་རིགས་ཏེ། སྐབས་འདིར། རྣམ་པ་ཞེས་བྱ་
མཚན་ཉིད་དོ། ། ཞེས་རྣམ་པ་གཉེན་པོའི་མཚན་ཉིད་ཀྱི་ཟུར་དུ་གསུངས་པས། དེས་ན་འདིར། རྣམ་པ་
མཚན་ཉིད་ཀྱི་ཟུར་དུ་སྦྱར་ནས་འཆད་པ་ལ། རང་ཡུལ་གྱི་རྣམ་པ་ལེགས་པར་ཤར་བའི་སྒོ་ནས་རང་གི་དམིགས་
པའི་ཆོས་ལ་ཕྱིན་ཅི་ལོག་ཏུ་སྒྲོ་འདོགས་པའི་སྒྲོ་འདོགས་ལ་དངོས་སུ་གནོད་བྱེད་ཀྱི་མཁྱེན་པ། སྐབས་འདིར་
209

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྟན་པའི་གཉེན་པོའི་མཚན་ཉིད། དབྱེ་ན། མཁྱེན་གསུམ་གྱི་དབྱེ་བའི་རྣམ་པ་གསུམ། དེ་རེ་རེ་ལ་དབྱེ་ན།
དོན་རྣམ་དང་ཤེས་རྣམ་གཉིས་རེ་ཡོད། ས་མཚམས། སྐབས་འདིར་བསྟན་པའི་དེ་ཚོགས་ལམ་ནས་སངས་
རྒྱས་ཀྱི་སའི་བར་དུ་ཡོད། འཆད་པ་ལ། གཞི་ཤེས་པ་ཡི་བྱེ་བྲག་རྣམས། ། ཞེས་སོགས་རྐང་པ་བཞི་གསུངས།
མཁྱེན་གསུམ་གྱི་རྣམ་པ་ལ་སོ་སོར་རྒྱས་པར་དབྱེ་ན། རྩ་བར། མེད་པའི་རྣམ་པ་ནས་བཟུང་སྟེ། ། ཞེས་པ་
ནས། སུམ་ཅུ་རྩ་དགུ་དག་ཏུ་བཞེད། ། ཅེས་པའི་བར་གྱིས་དང་། དེར་ཡང་རེ་རེ་ནས་གསལ་བར་མ་དྲངས་
པས་འགྲེལ་བ་དོན་གསལ་ལས་བཤད་པ་ལྟར་གྱི་དོན་རྣམ་བཤད་སོགས་ཀྱིས་བཅལ་བ་ལྟར། སྡུག་བསྔལ་རྟག་
པར་མེད་པར་རྟོགས་པའི་འདིར་བསྟན་གྱི་རྣམ་པ་སོགས་བདེན་པ་དང་པོ་གསུམ་ལ་དམིགས་པ་བཞི་རེ་དང་།
ལམ་བདེན་ལ་བྱེད་པ་པོའི་གང་ཟག་གི་བདག་མེད་པར་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་
སོགས་མཐོང་ལམ་ཟག་མེད་བཞི་དང༌། སྒོམ་ལམ་ཟག་བཅས་ལྔ། སྒོམ་ལམ་ཟག་མེད་དྲུག་སྟེ་བཅོ་ལྔ་བཅས་
གཞི་ཤེས་ཀྱི་རྣམ་པ་ཉེར་བདུན་དང་། འདོད་ཡོན་ཐོབ་པར་འདོད་པའི་སྲེད་པའི་འདོད་ཆགས་རང་བྲལ་བའི་
བྱང་སེམས་ཀྱི་མཐོང་ལམ་གྱི་རྣམ་པ་སོགས་ཀུན་འབྱུང་ལ་བརྟེན་པ་བརྒྱད། ལམ་བདེན་ལ་བརྟེན་པ་བདུན།
སྡུག་བདེན་ལ་བརྟེན་པ་ལྔ། འགོག་བདེན་ལ་བརྟེན་པ་བྱང་འཕགས་ཀྱི་རྒྱུད་ཀྱི་སྟོང་ཉིད་བཅུ་དྲུག་གི་དབྱེ་བས་
བཅུ་དྲུག་སྟེ། ལམ་ཤེས་ཀྱི་རྣམ་པ་སོ་དྲུག་དང་། སངས་རྒྱས་འཕགས་པའི་རྒྱུད་ཀྱི་དྲན་པ་ཉེར་གཞག་བཞི།
ཡང་དག་པར་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་
བདུན། འཕགས་ལམ་ཡན་ལག་བརྒྱད་དེ་བྱང་ཕྱོགས་སོ་བདུན་པོ་དེ་རྣམས་ཉན་ཐོས་ཀྱི་རྒྱུད་ལ་ཡོད་པ་དང་།
རྗེས་སུ་མཐུན་པའི་རྣམ་མཁྱེན་གྱི་རྣམ་པ་སོ་བདུན་དང་། སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ།
གཟུགས་ཅན་གྱི་རྣམ་ཐར་གསུམ། གཟུགས་མེད་ཀྱི་རྣམ་ཐར་བཞི། འགོག་པའི་རྣམ་ཐར་བཅས་རྣམ་ཐར་
བརྒྱད། སྙོམས་འཇུག་དགུ བདེན་བཞི་ལ་དམིགས་པས་དབྱེ་བའི་སྤོང་ལམ་བཞི། ཕར་ཕྱིན་བཅུ་རྣམས་ཏེ།
བྱང་ཆུབ་སེམས་དཔའི་རྒྱུད་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་སོ་བཞི་དང་། སྟོབས་བཅུ།
མི་འཇིགས་པ་བཞི། སོ་སོར་ཡང་དག་པར་རིག་པ་བཞི། མ་འདྲེས་པ་བཅོ་བརྒྱད། དེ་བཞིན་ཉིད་དང་།
རང་བྱུང་དང་། སངས་རྒྱས་ཉིད་ཀྱི་ནམ་མཁྱེན་གྱི་རྣམ་པ་རྣམས་ཏེ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་སོ་དགུ་དང་། མདོར་ན་རྣམ་མཁྱེན་གྱི་རྣམ་པ་བརྒྱ་དང་བཅུ། ཁྱོན་དེ་དག་གི་གྲངས་བསྡོམས་པས་མཁྱེན་
གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་ཡོད། གཉིས་པ་ནི། རང་ཡུལ་བདེན་མེད་དུ་རྟོགས་པའི་སེམས་
དཔའི་ཡེ་ཤེས། སྐབས་འདིར་དངོས་སུ་བསྟན་པའི་སེམས་དཔའི་སྦྱོར་བའི་མཚན་ཉིད། དབྱེ་ན། གཟུགས་
210

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
ལ་སོགས་པ་མི་གནས་ཕྱིར། ། ཞེས་པ་ནས། དེ་ནི་དག་པ་མཚམས་དང་བཅས། ། ཞེས་པའི་བར་གྱིས་བཤད་
པའི་ངོ་བོའི་སྦྱོར་བ་ལྔ། རྟེན་གྱི་སྒོ་ནས་བརྒྱད། ཐབས་ཀྱི་སྒོ་ནས་དབྱེ་བ་བཞི། འབྲས་བུ་དང་དུས་ཀྱི་སྒོ་ནས་
བཞག་པ་གསུམ་དང་བཅས་པ་ཉི་ཤུ་ཡོད། ས་མཚམས་ཐེག་ཆེན་ཚོགས་ལམ་ནས་རྒྱུན་མཐའི་བར་དུ་ཡོད།
སྦྱོར་བ་དེའི་རྟེན་གྱི་གང་ཟག་འཆད་པ་ལ། འདི་ཡི་གོང་དུ། སངས་རྒྱས་རྣམས་ལ་ལྷག་པར་བྱས། ། ཞེས་པ་
ནས། སྣོད་དུ་དམ་པ་རྣམས་བཞེད་དོ། ། ཞེས་པའི་བར་གསུངས། གསུམ་པ་ནི། སེམས་དཔའི་སྦྱོར་བ་
བསྒོམས་སྟོབས་ཀྱིས་ཐོབ་པའི་ཕན་ཡོན། སེམས་དཔའི་སྦྱོར་བའི་ཡོན་ཏན་གྱི་མཚན་ཉིད། དབྱེ་ན། བདུད་
ཀྱི་མཐུ་བཅོམ་ལ་སོགས་པ། ། ཞེས་སོགས་རྐང་པ་གཉིས་ཀྱི་བར་དུ་གསུངས་ཤིང་། བདུད་ཀྱི་མཐུ་བཅོམ་པ་
སོགས། ཡུམ་ངེས་པར་ཐོབ་པར་འགྱུར་བའི་ཡོན་ཏན་གྱི་བར་འགྲེལ་བ་དོན་གསལ་སོགས་ནས་བཤད་པ་ལྟར་
བཅུ་བཞི་ཡོད། ས་མཚམས་ཐེག་ཆེན་ཚོགས་ལམ་ནས་རྒྱུན་མཐའི་བར་དུ་ཡོད། བཞི་བ་ནི། སེམས་དཔའི་
སྦྱོར་བ་སྐྱེ་བ་དང་གནས་པ་གང་རང་ལ་གེགས་བྱེད།། སེམས་དཔའི་སྦྱོར་བའི་སྐྱོན་གྱི་མཚན་ཉིད། དབྱེ་ན།
འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེན་ནས་མཐུན་རྐྱེན་མ་ཚང་བ་ཉེར་གསུམ།
འགལ་རྐྱེན་གཞན་ལ་བརྟེན་པ་གསུམ་སྟེ་འགྲེལ་བ་དོན་གསལ་སོགས་ན་གསལ་བ་ལྟར་བཞི་བཅུ་ཞེ་དྲུག་ཡོད་དེ།
སྐྱོན་ནི་བཅུ་ཚན་བཞིར་བཅས་པ། ། ཞེས་སོགས་རྐང་པ་གཉིས་གསུངས་པ་ལྟར་རོ། ། ས་མཚམས། ཐེག་
ཆེན་ཚོགས་ལམ་ནས་ས་བཅུའི་བར་དུ་ཡོད། ལྔ་བ་ནི། ཐབས་ཤེས་ཁྱེད་པར་ཅན་གཉིས་ཀྱིས་ཟིན་པའི་སེམས་
དཔའི་ཡེ་ཤེས། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད། སྟོང་ཉིད་མངོན་སུམ་དུ་རྟོགས་པའི་ཤེས་རབ་
ཀྱིས་ཟིན་པའི་སེམས་དཔའི་ཡེ་ཤེས། སྐབས་འདིར་དངོས་སུ་བསྟན་པའི་སེམས་དཔའི་ལམ་ཤེར་ཕྱིན་གྱི་རྣལ་
འབྱོར་གྱི་མཚན་ཉིད། ལམ་ཤེར་ཕྱིན་གྱི་རྣལ་འབྱོར་ལ། དབྱེ་ན་ ཤེས་མཚན། ཁྱད་མཚན། བྱེད་མཚན།
ངོ་བོ་ཉིད་མཚན་དང་བཞི་ལས། གང་གིས་མཚོན་དེ་མཚན་ཉིད་དུ། ། ཞེས་སོགས་རྐང་པ་བཞིས་མདོར་
བསྟན་ནས། དང་པོ་ཤེས་མཚན་ལ། དེ་བཞིན་གཤེགས་པ་འབྱུང་བ་དང་། ། ཞེས་སོགས་ཀྱིས་བསྟན་པའི་
སེམས་པའི་གཞི་ཤེས་སྦྱོར་བའི་ཤེས་མཚན་བཅུ་དྲུག སྟོང་ཉིད་མཚན་མ་མེད་བཅས་དང་། ། ཞེས་སོགས་ཀྱིས་
བསྟན་པའི་སེམས་དཔའི་ལམ་ཤེས་སྦྱོར་བའི་ཤེས་མཚན་བཅུ་དྲུག་དྲུག དེ་ནི་ཉིད་ཀྱིས་ཆོས་བསྟེན་ནས། །
ཞེས་སོགས་ཀྱིས་བསྟན་པའི་སེམས་དཔའི་རྣམ་མཁྱེན་སྦྱོར་བའི་ཤེས་མཚན་བཅུ་དྲུག་སྟེ། མདོར་ན་ཤེས་མཚན་
བཅུ་དྲུག་པ་ཕྲག་གསུམ་དང་། བསམ་མི་ཁྱབ་སོགས་ཁྱད་པར་གྱིས། ། ཞེས་སོགས་ཀྱིས་མདོར་བསྟན་ནས།
བསམ་མི་ཁྱབ་དང་མི་མཉམ་དང་། ། ཞེས་སོགས་ཀྱིས་རྒྱས་པར་བཤད་པའི་ཁྱད་མཚན་བཅུ་དྲུག ཕན་དང་
211

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བདེ་དང་སྐྱོབ་པ་དང་། ། ཞེས་སོགས་ཀྱིས་བསྟན་པའི་བྱེད་མཚན་བཅུ་གཅིག ཉོན་མོངས་རྟགས་དང་མཚན་
མ་དང་། ༑ ཞེས་སོགས་ཀྱིས་བསྟན་པའི་ངོ་བོ་ཉིད་མཚན་བཅུ་དྲུག་སྟེ། དེ་ལྟར་ཤེས་མཚན། ཁྱད་མཚན།
བྱེད་མཚན། ངོ་བོ་ཉིད་མཚན་རྣམས་ཀྱི་གྲངས་དེ་རྣམས་བསྡོམས་པའི་དགུ་བཅུ་གོ་གཅིག་ཡོད། དྲུག་པ་ནི།
ཟག་མེད་ཡེ་ཤེས་སྡེ་ཚན་ཉེར་གཅིག་གི་རིགས་ལ་མྱོང་བ་ཐོན་པའི་ཐེག་ཆེན་གྱི་ཆོས་མངོན་རྟོགས། སྐབས་
འདིར་དངོས་སུ་བསྟན་པའི་ཐེག་ཆེན་ཚོགས་ལམ་གྱི་མཚན་ཉིད། དབྱེ་ན། ཆུང་འབྲིང་ཆེན་པོ་གསུམ་ཡོད།
ས་མཚམས་ཡང་སླ། ཚོགས་ལམ་པའི་མཁས་བྱའི་ཡུལ་ལ་དད་སོགས་ཡུལ་ལྔ། དེ་འཆད་པ་ལ། མཚན་མེད་
རབ་ཏུ་སྦྱིན་ལ་སོགས། ། ཞེས་ སོགས་ནས། རྟོགས་སླ་རྟུལ་པོས་རྟོགས་དཀར་བཞེད། ། ཅེས་པའི་བར་
གསུངས། བདུན་པ་ནི། འདིར་མཐའ་དཔྱོད་ལས་དངོས་སུ་མཚན་ཉིད་མ་བཞག་པས་སྤྱི་དོན་ལྟར་ན། གཙོ་
བོར་ཐབས་ཀྱི་ཆར་གྱུར་པའི་དམན་ལམ་སྔོན་དུ་མ་སོང་བའི་ཐེག་ཆེན་གྱི་དོན་མངོན་རྟོགས། སྐབས་འདིར་
དངོས་བསྟན་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་སྦྱོར་ལམ་གྱི་མཚན་ཉིད། དབྱེ་ན། དྲོད་སོགས་བཞི་
ཡོད། དེའི་ཡང་ས་མཚམས་ནི་སླ། འདིར་སྦྱོར་ལམ་སེམས་ཅན་ཐམས་ཅད་ལ་དམིགས་ཚུལ་འཆད་པ་ལ། དྲོ་
བ་རྣམས་ཀྱི་དམིགས་པ་འདིར། ། ཞེས་པ་ནས། སྨིན་བྱེད་སོགས་ཀྱིས་ཤེས་པར་བྱ། ། ཞེས་པའི་བར་གྱིས་
གསུངས་པ་ལྟར་ཤེས་པར་བྱ་ཞིང་། དེ་ཡི་ནང་ནས་སེམས་མཉམ་སོགས་བཅུ་ཡང་། འགྲེལ་བ་དོན་གསལ་
སོགས་ནས་བཤད་པ་ལྟར་ཡིན་ནོ། ། བརྒྱུད་པ་ནི། ཕྱིར་མི་ལྡོག་གི་མཚན་ཉིད་སྤྱི་མཐའ་དཔྱོད་ལས་དངོས་སུ་
མ་བཞག་པས། ཕྱིར་མི་ལྡོག་གི་དོན་ནི། ལམ་གཞན་གྱིས་བར་མ་ཆོད་པར་བླ་མེད་རྫོགས་པའི་བྱང་ཆུབ་འབྱུང་
རུང་དེ། དེ་ཡི་དོན་ཡིན། ཕྱིར་མི་ལྡོག་པའི་དགེ་འདུན་ལ་དབྱེ་ན། དེར་གྱུར་པའི་སྦྱོར་ལམ་པ་ཕྱིར་མི་ལྡོག་གི་
རྟགས་ཐོབ་པ། མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པ། སྒོམ་ལམ་པ་ཕྱིར་མི་ལྡོག་གི་རྟགས་ཐོབ་པའི་
དགེ་འདུན་གསུམ་ཡོད། གཟུགས་སོགས་ལ་བདེན་ཞེན་མངོན་འགྱུར་པ་བཟློག་པ་སོགས་རྟགས་ཉི་ཤུ་བོ་གང་
རུང་ཐོབ་པའི་ངེས་འབྱེད་ཆ་མཐུན་ལ་གནས་པའི་སེམས་དཔའ། སྦྱོར་ལམ་པ་ཕྱིར་མི་ལྡོག་གི་རྟགས་ཐོབ་པའི་
བྱང་སེམས་སྦྱོར་ལམ་པའི་མཚན་ཉིད། རང་འདྲེན་བྱེད་ཐེག་ཆེན་མཐོང་ལམ་ཤེས་བཟོད་སྐད་ཅིག་བཅུ་དྲུག་པོ་
གང་རུང་གིས་དྲངས་པའི་རྗེས་ཐོབ་ལུས་ཀྱི་ཐ་སྙད་དང་། ངག་གི་ཐ་སྙད་ཁྱད་པར་ཅན་གང་རུང་དང་ལྡན་པའི་
བདེན་པ་མངོན་རྟོགས་ལ་གནས་པའི་སེམས་དཔའ་མཐོང་ལམ་པ་ཕྱིར་མི་ལྡོག་གི་རྟགས་ཐོབ་པའི་བྱང་སེམས་
མཐོང་ལམ་པའི་མཚན་ཉིད། ཟབ་མོ་རྣམ་པ་བརྒྱད་ཐུགས་སུ་ཆུད་པའི་སྒོ་ནས་དྲངས་པའི་རྗེས་ཐོབ་ལུས་ངག་
གི་ཐ་སྙད་ཁྱད་པར་ཅན་གཉིས་པོ་གང་རུང་དང་ལྡན་པའི་རྗེས་ལ་མངོན་རྟོགས་ལ་གནས་པའི་སེམས་དཔའ་སྒོམ་
212

་ ༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
ལམ་པ་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྒོམ་ལམ་པའི་མཚན་ཉིད། དེ་རྣམས། ངེས་འབྱེད་ཡན་
ལག་ནས་བཟུང་སྟེ། ། ཞེས་སོགས་རྐང་པ་བཞིས་མདོར་བསྟན་ནས། རྒྱས་པར་སོ་སོར་འཆད་པ་ལ། སྦྱོར་
ལམ་པ་ཕྱིར་མི་ལྡོག་གི་རྟགས་ལ་དབྱེ་ན། གཟུགས་ལ་སོགས་ལས་ལྡོག་པ་དང་། ། ཞེས་པ་ནས། རྫོགས་པའི་
བྱང་ཆུབ་ལས་མི་ལྡོག ། ཅེས་པའི་བར་གྱིས་བཤད་པའི་དྲོད་ཕྱིར་མི་ལྡོག་གི་རྟགས་བཅུ་གཅིག རྩེ་མོའི་རྟགས་
དྲུག བཟོད་པའི་གཉིས། ཆོས་མཆོག་གི་གཅིག་རྣམས་སུ་ཡོད་ཅིང་། དེ་བཞིན་དུ། མཐོང་ལམ་པ་ཕྱིར་མི་
ལྡོག་གི་རྟགས་ལ་དབྱེ་ན། མཐོང་བའི་ལམ་དང་བཟོད་པ་དང་། ། ཞེས་པ་ནས། ཕྱིར་མི་ལྡོག་པའི་རྟགས་དག་
ཡིན། ། ཞེས་པའི་བར་གྱིས། མདོར་བསྟན་རྒྱས་བཤད་དུ་བཤད་པའི་མཐོང་ལམ་པ་ཕྱིར་མི་ལྡོག་གི་རྟགས་
བཅུ་དྲུག་ཡོད། དེ་ནས་སྒོམ་ལམ་པ་ཕྱིར་མི་ལྡོག་གི་རྟགས་འཆད་པ་ལ། སྤྱིར་ཐེག་ཆེན་གྱི་སྒོམ་ལམ་རྒྱས་པར་
བཤད་པ་རྩོད་སྤོང་དང་བཅས་པ་དང༌། རྟགས་བརྒྱད་པོ་འཆད་པར་བྱེད་པ་ལ། བསྒོམ་པའི་ལམ་ནི་ཟབ་པ་
སྟེ། ། ཞེས་པ་ནས། ཐབས་མཁས་པ་ལ་ཟབ་པ་ཉིད། ། ཅེས་པའི་བར་གྱིས་བཤད་པ་ལྟར་དང་། དེ་ལ་དབྱེ་
ན་ཟབ་མོ་རྣམ་པ་བརྒྱད་ཀྱིས་དབྱེ་བ་བརྒྱད་ཡོད། ས་མཚམས་ཐེག་ཆེན་གྱི་སྦྱོར་ལམ་དྲོད་ཡན་ཆད་སྦྱོར་མཐོང་
སྒོམ་གསུམ་གྱི་གནས་སྐབས་ན་ཡོད། དགུ་བ་ནི། མཉམ་གཞག་གི་གནས་སྐབས་སུ་སྲིད་ཞི་བདེན་སྟོང་མཉམ་
ཉིད་དུ་མངོན་སུམ་དུ་རྟོགས་པ་ལ་བརྟེན་ནས་རྗེས་ཀྱི་གནས་སྐབས་སུ་བདེན་འཛིན་མངོན་གྱུར་སྐྱེ་བའི་གོ་སྐབས་
བཅོམ་པའི་དག་པའི་ཡེ་ཤེས། སྲིད་ཞི་མཉམ་ཉིད་སྦྱོར་བའི་མཚན་ཉིད། འདི་ལ་སྤྱི་དོན་ན་མཚན་ཉིད་ཀྱང་མི་
འདྲ་ཞིང་། མཚན་ཉིད་ཀྱི་ཟུར་དུ་གཙོ་བོར་ཆོས་སྐུའི་ལག་རྗེས་འཇོག་བྱེད་ ཅེས་བཤད་འདུག དབྱེ་ན།
མཉམ་རྗེས་གཉིས། ས་མཚམས་དག་སན་ཡོད། སྲིད་ཞི་མཉམ་ཉིད་སྦྱོར་བ་དང་། དེ་ལ་ཀླན་ཀ་སྤང་བ་དང་
བཅས་པ་འཆད་པ་ལ། ཆོས་རྣམས་རྨི་ལམ་འདྲ་བའི་ཕྱིར། ། ཞེས་སོགས་རྐང་པ་བཞི་གསུངས། བཅུ་བ་ནི།
ཞིང་དག་སྦྱོར་བ་དང་། ཐབས་མཁས་སྦྱོར་བ་གཉིས། མཐའ་དཔྱོད་ལས་གསལ་བར་མ་བཤད་པས་སྤྱི་དོན་
ལྟར་ན། སྣོད་བཅུད་ཀྱི་ཞིང་ཁྱད་པར་ཅན་སྦྱངས་སྟོབས་ཀྱིས་ལོངས་སྐུ་འགྲུབ་པའི་ལག་རྗེས་འཇོག་བྱེད་ཀྱི་
དག་སའི་ཡེ་ཤེས། ཞིང་དག་སྦྱོར་བའི་མཚན་ཉིད། དབྱེ་བ་དང་ས་མཚམས་ཡང་། སྲིད་ཞི་མཉམ་ཉིད་
སྦྱོར་བ་དང་མཚུངས། དེ་འཆད་པ་ལ། སེམས་ཅན་འཇིག་རྟེན་དེ་བཞིན་དུ། ། ཞེས་སོགས་རྐང་པ་བཞི་
གསུངས། བཅུ་གཅིག་པ་ནི། ཐབས་མཁས་བཅུའི་སྒོ་ནས་གཞན་དོན་སྒྲུབ་པའི་དུས་དང་དུས་མ་ཡིན་པ་ལ་
མཁས་ཤིང་གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཀྱི་དག་སའི་ཡེ་ཤེས། ཐབས་མཁས་སྦྱོར་བའི་མཚན་ཉིད།
དབྱེ་ན། ཡུལ་དང་སྦྱོར་བ་ཅན་འདི་ནི། དགྲ་རྣམས་ལས་ནི་འདས་པ་དང་། ། ཞེས་སོགས་ཀྱིས་བཤད་པ་ལྟར།
213

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཐབས་མཁས་བཅུའི་དབྱེ་བ་བཅུ་ཡོད། ས་མཚམས་དག་ས་ཁོ་ན་ན་ཡོད་དོ། ། དེ་ལྟ་བུའི་ཆོས་བཅུ་གཅིག་གི་སྒོ་
ནས་ངོ་བོ་བྱེད་ལས་ཁྱད་ཆོས་སོགས་ཅི་རིགས་ཀྱིས་རྣམ་ཀུན་མངོན་པར་རྫོགས་པར་རྟོགས་པའི་སྦྱོར་བ་རྣམ་
རྫོགས་སྦྱོར་བ་དེ་ཉིད་བཤད་དོ། ། སྨྲས་པ། མཁྱེན་གསུམ་རྣམ་པ་བརྒྱ་དང་དོན་གསུམ་པོ། ། རྫོགས་པར་
སྒོམ་པའི་སྦྱོར་བ་ཉམས་ལེན་ན། ། ཐེག་ཆེན་བསམ་གཏན་པ་ཡིན་འདི་མི་ཤེས། ། བླུན་སྒོམ་མུན་ནག་འདོམ་
པར་འཇལ་བ་ཡིན། །
ལྔ་བ་ནི། རྩེ་མོའི་སྦྱོར་བ་མཚོན་བྱེད་ཀྱི་ཆོས་བརྒྱུད་འཆད་པ་ལ། དང་པོ་ནི། རྨི་ལམ་གྱི་གནས་སྐབས་
ཆོས་ཐམས་ཅད་བདེན་མེད་རྨི་ལམ་ལྟ་བུར་ལྟ་བ་ལ་སོགས་པའི་རྟགས་བཅུ་གཉིས་པོ་གང་ཡང་རུང་བ་ཐོབ་པའི་
ཐེག་ཆེན་གྱི་ངེས་ཆ་དང་པོ། དྲོད་རྩེ་སྦྱོར་གྱི་མཚན་ཉིད། དབྱེ་ན། འགྲེལ་བ་དོན་གསལ་སོགས་ན་གསལ་བ་
ལྟར་བཅུ་གཉིས་ཡོད། དེ་འཆད་པ་ལ། རྨི་ལམ་ན་ཡང་ཆོས་རྣམས་ཀུན། ། ཞེས་སོགས་རྐང་པ་བཞི་གསུངས།
ས་མཚམས་སླ། གཉིས་པ་ནི། བསོད་ནམས་རྣམ་པར་འཕེལ་བ་ལ་སོགས་པའི་རྟགས་བཅུ་དྲུག་པོ་གང་རུང་
ཐོབ་པའི་ཐེག་ཆེན་གྱི་ངེས་ཆ་གཉིས་པ། རྩེ་མོའི་རྩེ་སྦྱོར་གྱི་མཚན་ཉིད། དབྱེ་ན་འགྲེལ་བ་དོན་གསལ་སོགས་
ནས་བཤད་པ་ལྟར་བཅུ་དྲུག་ཡོད། དེ་འཆད་པ་ལ། འཛམ་བུའི་གླིང་གི་སྐྱེ་བོ་སྙེད། ། ཅེས་སོགས་རྐང་པ་བཞི་
གསུངས། ས་མཚམས་སླ། གསུམ་པ་ནི། ཐབས་ཤེས་ཀྱི་རྟོགས་པ་བརྟན་པོ་གཉིས་ཐོབ་པའི་ཐེག་ཆེན་གྱི་ངེས་
ཆ་གསུམ་པ། སྐབས་འདིར་དངོས་སུ་བསྟན་པའི་བཟོད་པ་རྩེ་སྦྱོར་གྱི་མཚན་ཉིད། དབྱེ་ན། ཟིན་བྱེད་ཀྱི་སྒོ་
ནས་གཉིས་ཡོད། དེ་འཆད་པ་ལ། ཀུན་མཁྱེན་ཉིད་གསུམ་ཆོས་རྣམས་ཀྱི། ། ཞེས་ སོགས་རྐང་པ་བཞི་
གསུངས། ས་མཚམས་སླ། བཞི་བ་ནི། བསོད་ནམས་མང་པོས་མཚོན་ཏེ་བསྟན་པའི་ཐེག་ཆེན་གྱི་ངེས་ཆ་བཞི་
བ། སྐབས་འདིར་དངོས་སུ་བསྟན་པའི་ཆོས་མཆོག་རྩེ་སྦྱོར་གྱི་མཚན་ཉིད། འདི་ལ་སྐབས་འདིར་དབྱེ་བ་
དངོས་སུ་བཤད་པ་ཞིག་མ་མཐོང་། དཔེ་བཞིས་དོན་བྱང་སེམས་བཞིའི་དགེ་བ་ལ་རྗེས་སུ་ཡི་རང་བསོད་ནམས་
མང་པོས་མཚོན་པས་བཤད་སྐབས་དཔེ་བཞི་ནི་གླིང་བཞི་དང་། སྟོང་དང་པོ། སྟོང་གཉིས་པ། སྟོང་གསུམ་པ་
རྣམས་དང་། བྱང་སེམས་བཞི་ནི། བྱང་སེམས་མོས་སྤྱོད་པ། སྤྱོད་པ་ལ་ཞུགས་པ། ཕྱིར་མི་ལྡོག་པ། སྐྱེ་བ་
གཅིག་གིས་ཐོགས་པ་རྣམས་སོ། ། དེ་འཆད་པ་ལ། གླིང་བཞི་བ་དང་སྟོང་དོག་དག ། ཅེས་སོགས་རྐང་པ་
བཞི་གསུངས། ས་མཚམས་སླ། ལྔ་བ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་དང་ཐེག་ཆེན་གྱི་མཐོང་
ལམ་རྣམ་གྲོལ་ལམ་གང་རུང་གིས་བསྡུས་པའི་ཐེག་ཆེན་གྱི་བདེན་པ་མངོན་རྟོགས། སྐབས་འདིར་དངོས་སུ་
བསྟན་པའི་མཐོང་ལམ་རྩེ་སྦྱོར་གྱི་མཚན་ཉིད། དེ་ལ་དབྱེ་ན། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་ཀུན་
214

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
བཏགས་བཞིའི་གཉེན་པོར་གྱུར་པ་བཞི་ཡོད། དེ་ལ་ཡང་རྒྱས་པར་དབྱེ་ན། མཐོང་སྤང་ཤེས་སྒྲིབ་གཟུང་
འཛིན་གྱི་རྣམ་པར་རྟོག་པ་བཞི་པོ་ལ་རེ་རེར་དགུ་རེ་ཕྱེ་བའི་སོ་དྲུག་པོའི་གཉེན་པོའི་དབྱེ་བ་སོ་དྲུག་དང་། ཤིན་
ཏུ་རྒྱས་པར་དབྱེ་ན་མཐོང་སྤང་ཤེས་སྒྲིབ་གཟུང་འཛིན་གྱི་རྣམ་རྟོག་བཞི་པོ་རེ་རེ་ལ། འདོད་པ་དང་། གཟུགས་
དང་། གཟུགས་མེད་ཀྱི་ས་ཡིས་བྱེ་བ་གསུམ་རེ་དང་། ས་དེ་རེ་རེ་ལ་ཡང་ཆེ་འབྲིང་ཆུང་ངུ་དགུ་རེར་ཕྱེ་བས་
མདོར་ན་འདོད་པའི་མཐོང་སྤང་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་བོ་ལ་དགུ་རེར་ཕྱེ་བའི་སོ་དྲུག་
དེ་བཞིན་དུ་གཟུགས་ཀྱི་དེ་ལ་སོ་དྲུག གཟུགས་མེད་གྱི་དེ་ལ་སོ་དྲུག་སྟེ་བརྒྱ་དང་བརྒྱུད་ཀྱི་གཉེན་པོར་གྱུར་པའི་
མཐོང་ལམ་རྩེ་སྦྱོར་བརྒྱ་དང་བརྒྱད་ཡོད། ས་མཚམས་སྐབས་འདིར་དངོས་བསྟན་གྱི་དེ་ཐེག་ཆེན་གྱི་མཐོང་ལམ་
མཉམ་གཞག་ན་ཡོད། མཐོང་སྤང་ཤེས་སྒྲིབ་དེ་དག་མདོར་བསྟན་པ་དང་། དེ་རེ་རེ་ལ་དགུ་རེ་ཕྱེ་ནས་རྒྱས་
པར་འཆད་པ་ལ། འཇུག་པ་དང་ནི་ལྡོག་པ་ལ། ། ཞེས་པ་ནས། འཛིན་པའི་རྣམ་རྟོག་གཞན་ཡིན་ནོ། ། ཞེས་
པའི་བར་གསུངས། དེ་ཡི་གཉེན་པོ་མཐོང་ལམ་རྩེ་སྦྱོར་གྱི་རྒྱུ་དང་། གཉེན་པོ་དེའི་འབྲས་བུ་བྱང་ཆེན་དང་དེའི་
ཞར་བྱུང་བདེན་པར་གྲུབ་མིན་ལ་བརྒལ་ལན། རང་ལུགས་ཀྱི་གྲུབ་དོན་འབྲས་བུ་དང་བཅས་པ་འཆད་པ་ལ།
བྱང་ཆུབ་ལ་གནས་སྟོན་པ་དང་། ། ཞེས་པ་ནས། ཡང་དག་མཐོང་ནས་རྣམ་པར་གྲོལ། ། ཞེས་པའི་བར་གྱིས་
འཆད། གཉེན་པོ་མཐོང་ལམ་རྩེ་སྦྱོར་དངོས་དང་དེ་ལྡན་གྱི་སེམས་དཔའི་མཉམ་གཞག་ཏུ་མཐོང་སྤང་སྒྲིབ་པས་
མི་འཇིགས་པའི་སེངྒེ་རྣམ་པར་བསྒྱིངས་པའི་ཏིང་ངེ་འཛིན་ལ་མཉམ་པར་བཞག་ནས་རྗེས་ཐོབ་ཏུ་རྟེན་འབྲེལ་
ལུགས་འབྱུང་ལུགས་ལྡོག་ལ་རྟོག་པར་བྱེད་པ་སྟོན་པ་ལ། སྦྱིན་པ་ལ་སོགས་རེ་རེར་ནི། ། ཞེས་པ་ནས། ལུགས་
མི་མཐུན་ལ་རྟོག་པར་བྱེད། ། ཅེས་པའི་བར་གསུངས། རྟེན་འབྲེལ་ཡན་ལག་བཅུ་གཉིས་ཀྱི་ཟུར་བཀོལ་ཡང་
འདི་ཡི་སྐབས་ལས་འཕྲོས་པའི་རྒྱུས་བཤད་ཡིན་ནོ། ། དྲུག་པ་ནི། སྐབས་འདིར་མཐའ་དཔྱོད་དུ་སྒོམ་ལམ་རྩེ་
སྦྱོར་གྱི་མཚན་ཉིད་མི་གསལ་བས། སྤྱི་དོན་ལས། སྤང་བྱ་སྒོམ་སྤང་རྟོག་པའི་གཉེན་པོར་གྱུར་པའི་ཐེག་ཆེན་གྱི་
རྗེས་ལ་མངོན་རྟོགས། འདིར་བསྟན་སྒོམ་ལམ་རྩེ་སྦྱོར་གྱི་མཚན་ཉིད། དབྱེ་ན། གོང་དུ་མཐོང་ལམ་རྩེ་སྦྱོར་
སྐབས་འདིར་བཤད་པ་ལྟར་དབྱེ་སྟེ། སྒོམ་སྤང་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་དང་སོ་དྲུག་
བརྒྱ་རྩ་བརྒྱད་ཀྱི་གཉེན་པོའི་དབྱེ་བའི་བཞི་དང་སོ་དྲུག་བརྒྱ་དང་བརྒྱད་སོགས་ཡོད། ས་མཚམས་ས་བཅུའི་
གནས་སྐབས་སུ་ཡོད། སྒོམ་ལམ་རྩེ་སྦྱོར་གྱིས། སྒོམ་སྤང་རྣམ་སྤོང་བ་ལ་ཏིང་ངེ་འཛིན་གྱི་རྩལ་སྦྱང་དགོས་པས་
དེའི་ཕྱིར། ཐོད་རྒལ་གྱི་སྦྱོར་བ་དང༌། དངོས་གཞི་གཉིས་འཆད་པ་ལ། འགོག་དང་བཅས་པའི་སྙོམ་འཇུག་
དགུར། ། ཞེས་སོགས་གསུངས། སྒོམ་ལམ་རྩེ་སྦྱོར་གྱི་སྤང་བྱ་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་ལྷན་
215

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ：
སྐྱེས་བཞི་བོ་རེ་རེ་ལ་དགུ་རེ་ཕྱེ་ནས་རྒྱས་པར་འཆད་པ་ལ། མདོར་བསྡུས་རྒྱས་དང་སངས་རྒྱས་ཀྱིས། ། ཞེས་པ་
ནས། རྣམ་པར་རྟོག་པ་ཐ་མར་བཞེད། ། ཅེས་པའི་བར་གསུངས། སྒོམ་ལམ་རྩེ་སྦྱོར་གྱིས་སྤང་བྱ་བཅོམ་པའི་
ཕན་ཡོན་འཆད་པ་ལ། ཡམས་ནད་འདི་རྣམས་ཟད་ནས་ནི ། ཞེས་པ་ནས། རྣམ་པ་ཀུན་ཏུ་བསྟེན་པར་
བྱེད། ། ཅེས་པའི་བར་གསུངས། བདུན་པ་ནི། བསོད་ནམས་མང་པོས་མཚོན་ཏེ་བསྟན་པའི་སྒོ་ནས་གནས་
ངན་ལེན་གྱི་དྲི་མ་ཕྲ་མོ་དངོས་སུ་འཇོམས་བྱེད་ཀྱི་ཐེག་ཆེན་གྱི་བར་ཆད་མེད་ལམ། བར་ཆད་མེད་པའི་རྩེ་སྦྱོར་གྱི་
མཚན་ཉིད། འདི་ལ་སྐབས་འདིར་དབྱེ་བ་དངོས་སུ་མ་བཤད། ས་མཚམས་རྒྱུན་མཐའ་ཁོ་ན་ན་ཡོད། བོར་
ཆད་མེད་པའི་རྩེ་སྦྱོར་དེ་བསོད་ནམས་མང་པོས་མཚོན་ནས་དངོས་སུ་བཟུང་བ་དང་དམིགས་པ་བདག་རྐྱེན་རྣམ་
པར་ཟབ་ཚུལ་རྣམས་འཆད་པ་ལ། སྟོང་གསུམ་སྐྱེ་བོ་ཉན་ཐོས་དང་། ། ཞེས་པ་ནས། རབ་ཏུ་སྨྲ་རྣམས་རྒྱུད་
མར་རྒོལ། ། ཞེས་པའི་བར་རྣམས་གསུངས། བརྒྱད་པ་ནི། བདེན་གཉིས་གཞི་གཅིག་གི་སྟེང་དུ་འདུ་མི་རུང་
བར་འཛིན་པའི་ལོག་རྟོག སྐབས་འདིར་བསྟན་པའི་ལོག་རྟོག་གི་མཚན་ཉིད། དབྱེ་ན། དམིགས་པ་འཐད་
དང་དེ་ཡིས་ནི། ། ཞེས་པ་ནས། རྣམ་པ་བཅུ་དྲུག་དག་ཏུ་བཞེད། ། ཅེས་པའི་བར་གྱིས་བསྟན་པ་ལྟར་བཅུ་
དྲུག་ཡོད། ལོག་རྟོག་བཅུ་དྲུག་པོ་མངོན་གྱུར་པའི་ས་མཚམས་ས་བདུན་པ་མན་ཆད་ན་ཡོད་དམ་སྙམ། དེ་ལྟ་
བུའི་ཆོས་བརྒྱད་ཀྱི་སྒོ་ནས། ངོ་བོ་ཡོན་ཏན་སྤང་བྱ་སྤོང་ཚུལ་སྤང་བྱ་སོགས་ཅི་རིགས་ཀྱིས་རྩེ་མོའི་མངོན་པར་
རྟོགས་པ་ཞེས་པ་རྩེ་མོའི་སྦྱོར་བ་དེ་ཉིད་བཤད་དོ། ། སྨྲས་པ། རྒྱལ་སྲས་རྣམས་ཀྱི་ཉམས་ལེན་གོམས་པ་ལ། །
དབང་བསྒྱུར་ཐོབ་པའི་རྩེ་མོར་ཕྱིན་པའི་ཚུལ། ། ལོག་མཐིལ་གནས་པའི་སྒྱུ་རུ་རློན་པ་འདི། ། ལྟད་མོ་མཐོང་
ན་ཤི་ཡང་ཅི་ཞིག་འགྱོད། །
དྲུགཔ་མཐར་གྱིས་སྦྱོར་བ་མཚོན་བྱེད་ཀྱི་ཆོས་བཅུ་གསུམ་བཤད་པ་ལ། ཟིན་བྱེད་ཕར་ཕྱིན་དྲུག་གི་
མཐར་གྱིས་སྦྱོར་བ་དྲུག་དང་། སངས་རྒྱས་ཆོས་དགེ་འདུན་ལྷ་གཏོང་བ་ཚུལ་ཁྲིམས་ཏེ་རྗེས་དྲན་དྲུག་གིས་ཟིན་
པའི་མཐར་གྱིས་སྦྱོར་བ་དྲུག དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་སྟེ་བཅུ་གསུམ་ཡིན་ལ། དེ་སོ་སོ་ལ་
སྤྱི་མཐའ་དཔྱོད་དུ་མཚན་ཉིད་བཞག་པའི་ཞིབ་ཆ་ཞིག་མི་སྣང་ཞིང་། ལར་འདི་ཉིད་ཟིན་བྱེད་དང་བཅས་པ་
སྐབས་དང་པོ་ལྔ་ཡི་སྐབས་ནས་གོ་འོང་བས་འདིར་རྒྱུས་བཤད་མི་དགོས་པར་དགོངས་ནས་རྩ་བར་ཡང་། ཚིག་
སྣ་ཤིན་ཏུ་བསྡུས་པ་བཞིན་འགྲེལ་བ་སོགས་ཀུན་ཏུ་བསྡུས་པར་སྣང་བས་འདིར་ཡང་རྒྱས་བཤད་བཞག་གོ །
འོན་ཀྱང་སྤྱི་དོན་དུ་གཏོང་བའི་སེམས་པ་ཆོས་བཞི་ལྡན་གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་གོ་རིམ་
ངེས་ཅན་དུ་བསྒོམ་པའི་མཐར་གྱིས་སྦྱོར་བ། མཐར་གྱིས་སྦྱོར་བ་དང་པོའི་མཚན་ཉིད། དེས་འོག་མ་རྣམས་ལ་
216

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
ཡང་མཚོན་ནོ་གསུངས་འདུག འདི་ལ་མཁྱེན་གསུམ་གྱི་རྣམ་པ་ལ་སྔར་རྩེ་སྦྱོར་གྱི་སྐབས་སུ་གོམས་པ་དབང་དུ་
གྱུར་པ་བཤད་མོད་ཀྱང་། འདིར་བཤད་པ་ནི་དེ་ལ་བརྟན་པ་ཐོབ་ཕྱིར་གོ་རིམ་མ་འཆོལ་བར་མཐར་ཆགས་
བསྒོམ་པ་དང་། དེ་ཡང་སྤྱོད་པ་ཕྱིན་དྲུག་དང་། བསམ་པ་རྗེས་དྲན་དྲུག་དང་། དེ་རྣམས་དོན་དམ་པར་
དངོས་པོ་མེད་པའི་ངོ་བོ་ཉིད་དུ་ཤེས་པའི་རྐྱེན་བྱས་ནས། དེ་ལྟར་ཡང་ཡང་སྒོམ་ཚུལ་དེ་འདིར་བཤད་པ་ཡིན་
འདུག་གོ ། ས་མཚམས་རྣམས་ཀྱང་སླའོ། ། དེ་ལྟ་བུའི་ཆོས་བཅུ་གསུམ་གྱི་སྒོ་ནས་ངོ་བོ་ཉིད་དང་ཁྱད་པར་
གྱིས་མཚོན་པའི་ཚུལ་གྱིས་མཐར་གྱིས་སྤྱོར་བ་དེ་ཉིད་བཤད་དོ། ། སྨྲས་པ། མཁྱེན་གསུམ་རྣམ་པ་མ་ལུས་
མཐར་ཆགས་སུ། ། ཡང་ཡང་གོམས་པའི་མཐར་གྱིས་སྦྱོར་བ་ཡིས། ། སེམས་རྟ་དམུ་རྒོད་འདུལ་བའི་ཆོ་ག་
འདིས། ། རྒྱལ་སྲས་དཔའ་བོ་མཆོག་རྣམས་ཐུགས་རྒྱུད་ཕྱུག།།
བདུན་པ་སྐད་ཅིག་སྦྱོར་བ་མཚོན་བྱེད་ཀྱི་ཆོས་བཞི་བཤད་པ་ལ། འདི་ལ་ཡང་སྤྱི་མཐའ་དཔྱོད་སོགས་སུ་
སོ་སོ་ནས་མཚན་ཉིད་བཞག་པ་ཞིག་མི་སྣང་ལ། སོ་སོར་མཚན་གཞི་ནི་རྣམ་པར་སྨིན་པ་མ་ཡིན་པའི་ཡོན་ཏན་གྱི་
རིགས་རྣམས་བྱ་རྫོགས་ཀྱི་སྐད་ཅིག་མ་གཅིག་ལ་མངོན་དུ་བྱེད་ནུས་པའི་སྐད་ཅིག་སྦྱོར་བ་དེ། རྣམ་པར་སྨིན་པ་
མ་ཡིན་པའི་སྐད་ཅིག་སྦྱོར་བའི་མཚན་གཞི་དང་། རྣམ་པར་སྨིན་པའི་ཡོན་ཏན་གྱི་རིགས་རྣམས་བྱ་རྫོགས་ཀྱི་
སྐད་ཅིག་མ་གཅིག་ལ་མངོན་དུ་བྱེད་ནུས་པའི་སྐད་ཅིག་སྦྱོར་བ་དེ། རྣམ་པར་སྨིན་པའི་སྐད་ཅིག་སྦྱོར་པའི་
མཚན་གཞི་དང་། ཆོས་ཉིད་དོན་དམ་པར་རང་གི་མཚན་ཉིད་ཀྱིས་མ་གྲུབ་པ་བྱ་རྫོགས་ཀྱི་སྐད་ཅིག་མ་གཅིག་ལ་
མངོན་སུམ་དུ་རྟོགས་ནུས་པའི་སྐད་ཅིག་སྦྱོར་བ་དེ། མཚན་ཉིད་མེད་པའི་སྐད་ཅིག་སྦྱོར་བའི་མཚན་གཞི་དང།
གཟུགས་དང་གཟུགས་འཛིན་ཚད་མ་རྫས་གཞན་གྱིས་སྟོང་པའི་སྟོང་ཉིད་བྱ་རྫོགས་ཀྱི་སྐད་ཅིག་མ་གཅིག་ལ་
མངོན་སུམ་དུ་རྟོགས་ནུས་པའི་སྐད་ཅིག་སྦྱོར་བ། གཉིས་སུ་མེད་པའི་སྐད་ཅིག་སྦྱོར་བའི་མཚན་གཞི་ཡིན་པར་
གསུངས། གཞན་དེ་དག་ལ་དབྱེ་བ་སོགས་མ་བཤད། ས་མཚམས་བཞི་ཀ་ངོ་བོ་གཅིག་ལ་ལྡོག་པ་ཐ་དད་ཡིན་
པས་རྒྱུན་མཐའ་དང་རྒྱུན་མཐའི་སྦྱོར་བ་ན་ཡོད། གཞུང་གིས་བསྟན་ཚུལ་སོགས་ནི་ཤེས་སླ། དེ་ལྟ་བུའི་ཆོས་
བཞིའི་སྒོ་ནས་ངོ་བོ་དང་ནུས་པའི་ཡོན་ཏན་གྱིས་མཚོན་པའི་ཚུལ་གྱིས་སྐད་ཅིག་མ་གཅིག་གིས་མངོན་པར་རྫོགས་
པར་བྱང་ཆུབ་པ་ཞེས་པའི་སྐད་ཅིག་སྦྱོར་བ་དེ་ཉིད་བཤད་དོ། ། སྨྲས་པ། སྦྱིན་སོགས་རེ་རེའི་རྣམ་པ་ཤར་ཙམ་
གྱིས། ། རྒྱ་མཚོ་ལྟ་བུའི་ཆོས་ཚུལ་མ་ལུས་པ། ། སྐད་ཅིག་རྟོགས་པར་ནུས་པ་དེ་སླད་དུ། ། གོམས་བྱས་བརྩོན་
འགྲུས་འབྲས་བུ་འདི་རྨད་བྱུང་། ། སུ་ཞིག་མྱུར་བར་སངས་རྒྱས་ཐོབ་འདོད་དེས། ། རྣམ་བཞི་སྦྱོར་བ་ཉམས་
སུ་མ་བླངས་ན། ། དེ་ལས་གཞན་པའི་ལམ་ནས་འགྲོར་མེད་པའི། ། ཚུལ་འདི་སོམས་ལ་བརྩོན་པ་ད་སྐྱེད་
217

༄༅ ། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅིག །
བརྒྱུད་པ་འབྲས་བུ་ཆོས་སྐུ་མཚོན་བྱེད་ཀྱི་ཆོས་བཞི་བཤད་པ་ལ། དང་པོ་ནི། དག་པ་གཉིས་ལྡན་གྱི་
ཆོས་ཉིད་ཀྱི་སྐུ། ངོ་བོ་ཉིད་སྐུའི་མཚན་ཉིད། དབྱེ་ན། གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང་།
རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས་ཡོད། དང་པོ་ནི། རྣམ་མཁྱེན་གྱི་སྟེང་གི་སྒྲིབ་གཉིས་
སྤངས་པའི་ཆ་ལྟ་བུ་དང་། གཉིས་པ་ནི། རྣམ་མཁྱེན་བདེན་སྟོང་ལྟ་བུ་ཡིན། ས་མཚམས་ནི་སླ། ངོ་བོ་ཉིད་སྐུ་
དེ་ཁྱད་ཆོས་གསུམ་ལྡན་དུ་འཆད་པ་ལ། ཐུབ་པའི་ངོ་བོ་ཉིད་སྐུ་ནི། ། ཞེས་སོགས་ཤོ་ལོ་ཀ་གཅིག་གསུངས།
གཉིས་པ་ནི། ཟག་བཅས་བགནས་གྱུར་པའི་ཟག་མེད་དུ་གྱུར་པའི་ཡེ་ཤེས་མཐུར་ཐུག ཡེ་ཤེས་ཆོས་སྐུའི་མཚན་
ཉིད། དབྱེ་ན། བྱང་ཆུབ་ཕྱོགས་མཐུན་ཚད་མེད་དང་། ། ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན། །
ཞེས་པའི་བར་གྱིས་བསྟན་པ་ལྟར་ཟག་མེད་ཡེ་ཤེས་ཀྱི་སྡེ་ཚན་ཉེར་གཅིག་ཡོད་དེ། གོང་དུ་རྣམ་རྫོགས་སྦྱོར་བའི་
སྐབས་སུ་བཤད་པ་ལྟར་གྱི་སངས་རྒྱས་འཕགས་པའི་རྒྱུད་ཀྱི་བྱང་ཕྱོགས་སོ་བདུན་དང་། ཚད་མེད་བཞི་དང་།
རྣམ་ཐར་བརྒྱད་དང༌། སྙོམས་འཇུག་དགུ་དང་། ཟིལ་གནོན་བརྒྱད་དང་། ཉོན་མོངས་མེད་པའི་ཏིང་ངེ་
འཛིན་དང་། སྨོན་གནས་མཁྱེན་པའི་ཏིང་ངེ་འཛིན་དང་། མངོན་ཤེས་དྲུག་དང་། སོ་སོ་ཡང་དག་པའི་རིག་
པ་བཞི་དང་། རྣམ་པ་ཐམས་ཅད་ཡོངས་སུ་དག་པ་བཞི་དང་། དབང་བཅུ་དང་། མི་འཇིགས་པ་བཞི་དང་།
བསྲུང་བ་མེད་པ་གསུམ་དང་། དྲན་པ་ཉེར་གཞག་གསུམ་དང་། བསྙེལ་བ་མི་མངའ་བའི་ཆོས་ཉིད་མཁྱེན་པ་
དང་། སྒྲིབ་གཉིས་ཀྱི་བག་ཆགས་ཡང་དག་པར་བཅོམ་པ་མཁྱེན་པ་དང་། སྐྱེ་བོ་ཐམས་ཅད་ལ་དམིགས་པའི་
ཐུགས་རྗེ་ཆེན་པོ་དང་། མ་འདྲེས་པ་བཅོ་བརྒྱད་དང་། མཁྱེན་པ་གསུམ་དང་བཅས་པ་དེ་ཡི་ཐུགས་རྒྱུད་ཀྱི་ཡེ་
ཤེས་ཀྱི་སྡེ་ཚན་དེ་རྣམས་ཡོད་དོ། ། ས་མཚམས་སླ་ཞིང་། བསྡུས་དོན་ལུས་རྣམ་གཞག་གི་སྐབས་སུ་ཡང་།
སློབ་དཔོན་འཕགས་སེང་གཉིས་ཀྱིས་འཆད་ཚུལ་མི་མཐུན་ཏེ། འཕགས་པ་གྲོལ་སྡེ་ཆོས་སྐུ་མཛད་པ་དང་བཅས་
པ། ཞེས་པས་ཆོས་སྐུ་ཞེས་པ་དེ་བསྟན་བཤད་སྦྱོར་བའི་ཚིག་ཏུ་གསུངས། སེང་བཟང་གིས་དེ་གོང་གི་སྐུ་གསུམ་
ལས་ལོགས་སུ་ཡེ་ཤེས་ཆོས་སྐུ་འཆད་བྱེད་དུ་གསུངས། ཚིག་དོན་ཡན་ལག་རྒྱས་བཤད་ཀྱི་སྐབས་འདིར་ཡང་།
འཕགས་པ་གྲོལ་སྡེས་ཐུབ་པའི་ངོ་བོ་ཉིད་སྐུ་ནི། ཞེས་སོགས་ཀྱི་གཞུང་དང་། བྱང་ཆུབ་ཕྱོགས་མཐུན་ཚད་མེད་
དང་ཞེས་སོགས་ཀྱི་གཞུང་རྣམས་ངོ་བོ་ཉིད་སྐུ་འཆད་བྱེད་དུ་མདོར་བསྟན་རྒྱས་བཤད་དུ་གསུངས། སེང་བཟང་
གིས་དེ་ལྟར་མ་སྦྱར་བར། བྱང་ཆུབ་ཕྱོགས་མཐུན་ཞེས་སོགས་ཀྱི་གཞུང་ངོ་བོ་ཉིད་སྐུ་འཆད་བྱེད་ལས་ལོགས་སུ་
ཡེ་ཤེས་ཆོས་སྐུ་འཆད་བྱེད་དུ་གསུངས་ཤིང་། འདིར་ངོ་བོ་ཉིད་སྐུའི་རྗེས་སུ་ཡེ་ཤེས་ཆོས་སྐུ་བཤད་ནས། གོང་
218

༄༅། ། དོན་བདུན་ཅུའི་རྣམ་བཤད་བདུད་རྩིའི་གཟེགས་མ། །
དུ་བསྡུས་དོན་ལུས་རྣམ་གཞག་སྐབས་སུ། སྐུ་གསུམ་ཀའི་རྗེས་སུ་ཡེ་ཤེས་ཆོས་སྐུ་འཕྲིན་ལས་དང་སྦྱར་ནས་
གསུངས་པའི་གོ་རིམ་དང་མི་མཐུན་ཡང་སྐྱོན་མེད་དེ་གོང་གི་དེ་ནི་འཕྲིན་ལས་ཡེ་ཤེས་ཆོས་སྐུའི་བདག་རྐྱེན་ལས་
གཙོ་བོར་བྱུང་བར་ཤེས་བྱེད་དུ་ཡིན་ལ། འཕགས་སེང་གཉིས་ཀྱིས་འཆད་ཚུལ་དེ་ལྟར་ཡིན་ཀྱང་བཞེད་ཚུལ་དེ་
གཉིས་ཀ་བཞེད་པས་རང་ལུགས་ལ་དེ་གཉིས་ཀ་ཁས་ལེན་དགོས་སོ། ། ཁྱད་པར་དུ་སངས་རྒྱས་འཕགས་པའི་
རྒྱུད་ཀྱི་ཉོན་མོངས་མེད་པ་དང་སྨོན་གནས་མཁྱེན་པའི་ཏིང་ངེ་འཛིན་གཉིས་རྒྱུས་བཤད་རྩོད་སྤོང་དང་བཅས་པ་
འཆད་པ་ལ། ཉན་ཐོས་ཉོན་མོངས་མེད་པའི་ལྟ། ། ཞེས་པ་ནས་རྟག་པ་ཞེས་ཀྱང་བརྗོད་པ་ཡིན། ། ཞེས་པའི་
བར་གསུང་། གསུམ་པ་ནི། ངེས་པ་ལྔ་དང་ལྡན་པས་རབ་ཏུ་ཕྱེ་བའི་གཟུགས་སྐུ་མཐར་ཐུག ལོངས་སྐུའི་
མཚན་ཉིད། ངེས་པ་ལྔ་ནི་སྐུ་ངེས་པ་མཚན་བཟང་པོ་སུམ་ཅུ་སོ་གཉིས་དང་དཔེ་བྱད་བཟང་པོ་བརྒྱད་ཅུས་སྤྲས་
པ། འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བ། དུས་ངེས་པ་འཁོར་བ་ཇི་སྲིད་མ་སྟོངས་ཀྱི་
བར་དུ་མྱ་ངན་ལས་འདས་པའི་ཚུལ་མི་སྟོན་པར་བཞུགས་པ་དང་། ཆོས་ངེས་པ་ཐེག་པ་ཆེན་པོའི་ཆོས་འབའ་
ཞིག་གསུངས་པ་དང་། གནས་ངེས་པ་འོག་མིན་ཁོ་ནར་བཞུགས་པ་རྣམས་ཡིན། དབྱེ་བ་གསལ་བར་མ་བཤད།
ས་མཚམས་སླ། ལོངས་སྐུ་མཚན་དཔེའི་སྒོ་ནས་མདོར་བསྟན་པ་ལ། མཚན་ནི་སུམ་ཅུ་རྩ་གཉིས་དང་། ཞེས་
སོགས་རྐང་པ་བཞི་གསུང་། རྒྱས་པར་བཤད་པ་ལ། ཕྱག་ཞབས་འཁོར་ལོའི་མཚན་དང་རུས་སྦལ་ཞབས། །
ཞེས་པ་ནས། སངས་རྒྱས་དཔེ་བྱད་བཟང་པོར་བཞེད། ། ཞེས་པའི་བར་གསུངས། བཞི་བ་ནི། ངེས་པ་ལྔ་
དང་མི་ལྡན་པའི་གཟུགས་སྐུ། སྤྲུལ་སྐུའི་མཚན་ཉིད། དབྱེ་ན་བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ། མཆོག་གི་སྤྲུལ་
སྐུ་དང་གསུམ་ཡོད། དང་པོ་ནི། སྤྲུལ་བའི་བཟོ་བོ་བི་ཤྭ་ཀརྨ་ལྟ་བུ། གཉིས་པ་ནི། ལྷའི་བུ་དམ་པ་ཏོག་དཀར་
པོ་ལྟ་བུ། གསུམ་པ་ནི། སྟོན་པ་ཤཱཀྱ་ཐུབ་པ་ལྟ་བུ་ཡིན། ས་མཚམས་ནི་སླ། གང་གིས་སྲིད་པ་ཇི་སྲིད་པ།
ཞེས་སོགས་རྐང་པ་བཞིས་ སྤྲུལ་སྐུ་བཤད་ནས། དེ་བཞིན་འཁོར་བ་ཇི་སྲིད་འདིའི། ། ཞེས་ སོགས་སྤང་བ་
གཉིས་ཀྱིས་སངས་རྒྱས་ཀྱི་འཕྲིན་ལས་མདོར་བསྟན། འགྲོ་རྣམས་ཞི་བའི་ལས་དང་ནི། ། ཞེས་པ་ནས་རྣམ་པ་
ཉི་ཤུ་བདུན་དུ་བཞེད། ། ཅེས་པའི་བར་གྱིས་འཕྲིན་ལས་ཉེར་བདུན་རྒྱས་པར་བཤད་པ་ཡིན་ཏེ། ཚོགས་ལམ་
ལ་འགོད་པ་གསུམ། སྦྱོར་ལམ་ལ་བཞི། མཐོང་ལམ་ལ་གཅིག ས་གཉིས་པ་དང་གསུམ་པ་གཉིས་བསྡོམས་
པའི་གཅིག བཞི་བ་ལྔ་བ་དྲུག་པ་གསུམ་ལ་གཅིག བདུན་པ་ལ་གཅིག བརྒྱད་པ་ལ་བཞི། དགུ་པ་ལ་གཉིས།
བཅུ་བ་ལ་དགུ ། སངས་རྒྱས་ཀྱི་སར་གཅིག་སྟེ། དེ་ལྟར་བཤད་པའི་ཕྱིར་རོ། ། དེ་ལྟ་བུའི་ཆོས་བཞིའི་ངོ་
བོའི་སྒོ་ནས་འབྲས་བུ་ཆོས་ཀྱི་སྐུ་མཚོན་ཏེ་གཏན་ལ་ཕབ་པ་ཡིན་ནོ། །
219

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྨྲས་པ། དག་པ་གཉིས་ལྡན་སྤངས་པ་ཕུན་ཚོགས་དང་ ། རྟོགས་པ་མཐར་ཕྱིན་ཟག་མེད་ཡེ་ཤེས་
ཆོས། ། ལོངས་སྤྱོད་ཡོངས་རྫོགས་གྲངས་མེད་སྤྲུལ་བའི་གར། ། སྐུ་བཞི་འཕྲིན་ལས་བཅས་པའི་གཏམ་འདི་
སྙན། ། དད་འདུན་གུས་པའི་བློ་མིག་རབ་ཕྱེ་ནས། ། སྟོབས་བཅུ་མངའ་བའི་ཡོན་ཏན་མཆོད་སྡོང་ཆེར། །
མ་གཡེངས་ཉིན་མཚན་ཀུན་ཏུ་འཇལ་བྱས་ན། ། མི་རིང་རང་གི་རྒྱུད་དུ་འབྱུང་ངོ་ཀྱེ། ། དེ་ལྟར་དོན་བདུན་ཅུ་
བོ་བཤད་ཟིན་ནས། བསྡུས་དོན་དྲུག་ཏུ་བྱེད་ཚུལ་ནི། མཁྱེན་པ་གསུམ་པོ་བསྡུས་དོན་གཅིག་ཏུ་བྱས་པའི་
བསྡུས་དོན་གཅིག སྦྱོར་བ་བཞི་བོའི་བསྡུས་དོན་བཞིར་དྲངས། ། འབྲས་བུ་ཆོས་སྐུའི་བསྡུས་དོན་དང་བཅས་
པ་བསྡུས་དོན་དྲུག་ཡིན་ཞེས་འཆད་པ་ལ། མཚན་ཉིད་དེ་ཡིས་སྦྱོར་བ་དང་། ། ཞེས་སོགས་རྐང་པ་བཞི་
གསུངས། ཡང་མཁྱེན་གསུམ་གྱི་བསྡུས་དོན་གཅིག་ཏུ་དྲངས། སྦྱོར་བཞིའི་བསྡུས་དོན་གཅིག་ ཏུ་ དྲངས།
འབྲས་བུ་ཆོས་སྐུའི་བསྡུས་དོན་གཅིག་ཏུ་བགྲང་བ་ནི། བསྡུས་དོན་གསུམ་དུ་བྱེད་ཚུལ་ཡིན་ཞེས་འཆད་པ་ལ།
ཡུལ་ནི་རྣམ་པ་གསུམ་པོ་རྒྱུ། ། ཞེས་སོགས་རྐང་པ་བཞི་བཤད་དོ། ། ། ། ཞེས་མཁས་གྲུབ་ཉིད་ཀྱི་གསུང་ཟིན་
གོང་འོག་ཕྱོགས་བསྡུས་ཁམ་སྟོང་བསྐོར་འཇམ་དཔལ་དགེ་འདུན་རྒྱ་མཚོས་བསྒྲིགས་པའི་དོན་བདུན་ཅུའི་རྣམ་
བཤད་བདུད་རྩིའི་གཟེགས་མ་ཞེས་བྱ་བ་འདི་ཡང་བློ་གསལ་རྣམས་ལ་གནས་སྐབས་ཉེར་མཁོ་ཡོད་ལུགས་གྲྭ་ཚང་
མཁན་པོ་རྒྱལ་རོང་བློ་བཟང་བསྟན་འཛིན་སོགས་ནས་གསུངས་པ་ལྟར་གཞུང་བ་སྐུ་བཅར་མཁན་དྲུང་ཏཱ་བླ་མ་
རོང་རྣམ་སྲས་ཐུབ་བསྟན་ནོར་བཟང་ཤག་ཚང་ནས་ལྷག་བསམ་རྣམ་པར་དག་པས་རྒྱུ་སྦྱོར་འདུ་འགོད་ཀྱིས་གོང་
གསལ་ཡིག་ཆ་བྲིས་མ་ཁུངས་དག་རང་ལ་མ་ཕྱི་བྱས་ཏེ་རབ་བྱུང་བཅུ་དྲུག་པའི་ལྕགས་ཕོ་སྟག་ལོར་གསུང་པར་དུ་
ལེགས་བསྐྲུན་ཐོག་གྲྭ་ཚང་འདི་ཉིད་ཀྱི་ཆོས་མཛོད་དུ་བཞུགས་སུ་གསོལ་བའོ། ། འདིར་འབད་དགེ་བའི་ས་བོན་
ལེགས་སྨིན་ཐུབ་ པའི་རིང་ལུགས་ཡོངས་འདུའི་ལྗོན། བསྟན་ འཛིན་རྐང་དྲུག་བྱེ་བ་རྣམ་རྩེན་ཀུན་དགའི་མེ་
ཏོག་ཕྱོགས་མཐར་རྒྱས། ། མ་ནོར་ ལམ་བཟང་ འབྲས་བུའི་ཁུར་ཆེན་བསྟན་སྲིད་འགྲོ་ཕན་ཟུངས་སུ་དུད། །
བླ་མེད་ཞི་བའི་གྲིབ་བསིལ་སྣུམ་པོར་འགྲོ་བ་མ་ལུས་དབུགས་འབྱིན་ཤོག། དགེ་ལེགས་འཕེལ། ། ། ། །
220

༄༅། ། དག་ཡིག་ཚིག་གསལ་སྒྲོན་མེ་ཞེས་
བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ། རྒྱལ་ཀུན་ཀུན་མཁྱེན་ཕུང་པོ་གཅིག་བསྡུས་ནས། ། མ་ལུས་ལུས་ཅན་འགྲོ་ལ་
བློགྲོས་མཆོག ། སྟེར་མཛད་མཛད་པ་ཕུལ་བྱུང་ལྷག་པའི་ལྷ། ། འཇམ་དབྱངས་དབྱངས་ཅན་ལྷ་མོས་དགེ་
ལེགས་སྩོལ། ། བརྟན་པའི་འཁོར་ལོའི་རྣམ་འཕྲུལ་མི་ཡི་གར། ། བོད་ཡུལ་ཡི་གེའི་སྲོལ་འབྱེད་ཐུ་མི་ཞེས། །
གངས་ཁྲོད་མཁས་པའི་གཙུག་རྒྱན་སམྦྷོ་དྲའི། ། བཀའ་དྲིན་ལན་བརྒྱར་དྲན་པས་རྟག་ཏུ་བསྔགས། ། གང་
ཐུགས་ཟབ་གསལ་དག་པའི་མཁའ་དབྱིངས་ནས། ། ལེགས་བཤད་བདུད་རྩིའི་གྲུ་ཆར་བབས་པའི་རྒྱུན། །
བདག་བློའི་ཟ་མ་ཏོག་ཏུ་ལེགས་འཁྱིར་བ། ༣ དོན་གཉེར་འགའ་ལ་ཕན་འདོད་ཡིད་ཀྱིས་སྦྱིན། ། དེ་ཡང་ཐུ་མི་
ལོ་ཙཱ་བས། ། རྒྱ་གར་ཡི་གེ་ལྔ་བཅུ་ནི། ། བོད་ཡིག་སུམ་ཅུར་གཏན་ཕབ་པ། ། ཀ་སོགས་གསལ་བྱེད་སུམ་ཅུ་
སྟེ། ། དབྱངས་ཡིག་ཨི་ཨུ་ཨེ་ཨོ་བཞི། ། གི་གུ་ཞབས་ཀྱུ་འགྲེང་བུ་དང་། ། ན་རོ་བཞིར་འགྱུར་ལོགས་སུ་
མེད། ། མིང་གཞིའི་ཡི་གེ་སུམ་ཅུ་ལས། ། ཀ་ཅ་ཏ་པ་ཙ་རྣམས་ཕོ། ། ཁ་ཆ་ཐ་ཕ་ཚ་མ་ནིང་། ། ག་ཇ་ད་བ་ཛ་
ཝ་དང་། ། ཞ་ཟ་འ་ཡ་ཤ་ས་མོ། ། ང་ཉ་ན་མ་ཤིན་ཏུ་མོ། ། ར་ལ་ཧ་རྣམས་མོ་གཤམ་མོ། ། འདི་ལས་བག་ད་བ་
མ་འ། ། སྔོན་འཇུག་ལྔའོ་ནང་གསེས་ཀྱིས། ། བ་ཕོ་ག་ད་གཉིས་མ་ནིང་། འ་མོ་མ་ནི་ཤིན་ཏུ་མོ། ། མིང་གཞི་
གང་གི་སྔོན་འཇུག་པ། ། བ་ནི་ཀ་ག་ཅ་ཏ་ད། ། ཙ་ཞ་ཟ་ཤ་ས་བཅུར་འཇུག། ག་ནི་ཅ་ཉ་ཏ་ད་ན། ། ཙ་ཞ་ཟ་
ཡ་ཤ་ས་སྟེ། ། བཅུ་གཅིག་ལ་འཇུག་དས་འཕུལ་ནི། ། ཀ་ག་ང་པ་བ་མ་དྲུག ། འ་ནི་ཁ་ག་ཆ་ཇ་ཉ། ། ད་ཕ་བ་
ཙ་ཇ་བཅུར་འཇུག ། མ་ནི་ཁ་ག་ང་ཆ་ཇ། ། ཉ་ཐ་ད་ན་ཚ་ཛ་སྟེ། ། བཅུ་གཅིག་ལ་འོ་བརྩེགས་འཕུལ་ནི། །
བ་ལས་གཞན་དུ་ཡོད་མ་ཡིན། ། རྗེས་འཇུག་ག་ང་ད་ན་བ། ། མ་འ་ར་ལ་ས་བཅུ་ལས། ། ནང་གསེས་ད་བ་ས་
གསུམ་ཕོ། ། འ་ར་གཉིས་མོ་ག་ང་ན། ། མ་ལ་ལྔ་པོ་མ་ནིང་ངོ༌། ། རྗེས་འཇུག་ཕོ་མོ་མ་ནིང་གསུམ། ། དྲག་
ཞན་བར་མའི་ཚུལ་གྱིས་འཇུག ། ཚིག་བར་གཅིག་ཏུ་ཕོ་གསུམ་ཉིད། ། ནང་ཕྲན་དྲག་པོའོ་དེ་ལ་ཡང་། །
རབ་འབྲིང་ཐ་གསུམ་ལ་སོགས་པ། ། ལྷག་མ་གཞན་ཡང་ཤེས་པར་བྱ། ། མགོ་ཅན་ར་ལ་ས་གསུམ་ནི། ། ར་ལ་
221

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཏགས་པ་བཅུ་གསུམ་སྟེ། ། རྐ་རྒ་རྔ་རྗ་རྙ་རྟ་རྡ། ། རྣ་རྦ་རྨ་རྩ་རྫ་རླའོ། ། ལ་བཏགས་ལྷ་ལྷ་ལྔ་ལྕ་ལྔ། ། ལྟ་ལྔ་
ལྤ་ལྦ་ལྷ་སྟེ་བཅུ། ། ས་མགོ་ཅན་ནི་བཅུ་གཉིས་ཏེ ། སྐ་སྒ་སྔ་སྙ་སྟ་སྡ་སྣ། ། སྤ་སྦ་སྨྲ་ཙ་སླ་རྣམས་སོ། ། ར་ཡ་
ལ་ཝའི་འདོགས་བཞི་ནི། ། ར་བཏགས་བཅུ་སྟེ་ཀྲ་ཁྲ་གྲ། } ཏྲ་དྲ་པྲ་ཕྲ་བྲ་མྲ་སྲའོ། ། ཡ་བཏགས་བདུན་ཏེ་ཀྱ་
ཁྱ་གྱ། ། བྱ་ཕྱ་བྱ་མྱ་རྣམས་སུའདོད། ། ལ་བཏགས་ཡི་གེ་ཀླ་གླ་བླ། ། ཟླ་རླ་སླ་སྟེ་དྲུག་ཡིན་ནོ། ། ཝ་བཏགས་
ཀཱ་ཁཱ་གཱ་ཅུ་དང་། ། ཙཱ་ཚྭ་ཞྭ་དང་ཟྭ་རྭ་ཤུ། ། སྭ་ཧུ་རྣམ་པ་བཅུ་གཉིས་སོ། ། དག་ཡིག་ཚིག་གསལ་སྒྲོན་མེ་ལས་
ཡི་གེའི་དབྱེ་བ་སྤྱིར་བསྟན་པ་སྟེ་དང་པོའོ། ། ། །
དེ་ནས་ཀ་ལ་སོགས་པ་ཀུན་རིམ་བཞིན་རྐྱང་འཕུལ་མགོ་ཅན་དང༌། ། དབྱངས་བཞི་འདོགས་ལྡན་རྗེས་
འཇུག་གིས། ། བརྒྱན་ཏེ་རྒྱས་པར་བཤད་པར་བྱ། ། ཀ་ལ་སིངྐ་ཀེ་ལ་ཤ ། ཀུན་མཁྱེན་ཀུ་ཤ་ཀ་ཤི་ཀ ། ཀླུ་
རྒྱལ་ཆུ་ཀླུང་ཀ་མ་ལ། ། ཀློང་ཡངས་ཀ་དག་ཀུ་མུ་ད། ། ཀ་ར་ཝཱི་ར་ཀེ་ཏ་ཀ ། ཀ་བ་ཀ་ར་ཀ་པཱ་ལ། ། ཀེང་
རུས་འདི་ཀོ་ཀེ་ཀེ་རུ། ། ཀོ་བ་ཡུངས་ཀར་ཀ་ཅའི་དངོས། ། ཀུ་ཤུ་གུར་གུམ་ལྕགས་ཀྱུས་བཏབ། ། ཀྱེ་མ་ཀྱེ་ཧུད་
ཀྱེ་ཀྱེ་འབོད། ། ཀྲོག་ཀྲོག་ཀྲོང་ཀྲོང་མགོ་ཀྱོག་ཀྱོག ། ཀོག་གི་ཀེར་ལངས་ཀུ་རེ་བྱས། ། ཀུ་ཅོ་ཀྱལ་ཀ་ཀླན་ཀའི་
རྒྱུ། ། ཉེན་ཀོར་ཀེའུ་ཀུན་དོང་ཟ། - ། དོ་ཀེར་སྟོད་ཀོར་ཀླད་ཀོར་བྱིན། ། ཀར་ཀར་ཟུག་ལངས་བད་ཀན་
ནད། ། ཀུ་ལ་ཀླ་གློ་སྐྱིལ་ཀྲུང་བཅས། ། ཀྭ་ཡེ་འབྱམས་ཀླས་ཀློག་ཀྱང་ཀློགས། ༣ དཔྱིད་ཀ་ཀུ་ཧུ་ཀྱུར་ཀྱུར་
སྐད། ། མིང་ཚིག་ཀུན་སོགས་ཀ་རྐྱང་ངོ་། ། མདོག་དཀར་དཀར་ཆགས་ཆུ་མ་དཀྲུགས། ། དཀོར་མཛོད་
དཀྱིལ་འཁོར་དབུས་དཀྱིལ་དུ། ། དཀྲོང་བསྐྱེད་དཀོན་མཆོག་དཀའ་ཐུབ་དཀོན། ། དཀྱུས་རིང་དཀྱུས་མ་
ཀུན་དཀྲིས་ཆེ། ། སྤྲིན་དཀྲིགས་ཞོ་དཀྲོགས་རོལ་མོ་དཀྲོལ། ། དཀར་ཡོལ་ དཀའ་འགྲེལ་དཀྲིགས་ཕྲག་
གཅིག ། ལུས་ཀྱི་དགུ་ལ་གོས་ཀྱིས་དཀྲིས། ། དཀན་གཟར་ལ་སོགས་དས་འཕུལ་ཀའོ། ། བཀྲ་ཤིས་བཀྲག་
མདངས་ཁ་དོག་བཀྲ། ། བཀའ་ལུང་ཁལ་བཀལ་སྐུད་པ་བཀལ། ། ཕོ་ཉ་འོད་བཀྱེ་མེ་ཏོག་བཀྲམ། ། བཅིངས་
བཀྲོལ་དྲི་མ་བཀྲུ་བཀྲུས་བཀྲེན། ། བཀྲེས་སྐོམ་ལོགས་བཀར་སྲོག་བཀུམ་བཀག ། སྣོད་བཀང་བསྙེན་བཀུར་
བཀུར་སྟིས་མཆོད། ། བཀོད་ལེགས་ བདེར་བཀོད་ཟུར་དུ་བཀོལ། ། ཤིང་བཀུག་སྣོད་བཀས་གཡོག་ ཏུ་
བཀོལ། ། གཞུ་བཀང་གོས་བཀབ་ཐག་པས་བཀྱིགས། ། བཀའ་དྲིན་བཀའ་བཀྱོན་རྩ་བ་བཀོག ། ཡར་
བཀན་སྤ་བཀོང་རིམ་གྱིས་བཀྲི། ། མདོ་བཀླགས་ཟིན་སོགས་བས་འཕུལ་ཀའོ། ། རྐང་ལག་རྐང་ཕུག་འདོམས་
ཀྱི་རྐུབ། ། ཆོམ་རྐུན་རྒྱུ་རྐྱེན་ཕྱེ་རྐྱལ་རྐུ། | ས་རྐོ་གན་རྐྱལ་ རྐེད་པ་སྐྱོང་། ། རྐ་མགོར་རྐྱལ་ རྩེ་རི་དྭགས་
རྐྱང་། ། ཚིག་རྐྱང་ལ་སོགས་རར་བཏགས་ཀའོ། ། ལྐོག་གྱུར་ལྐོག་མ་ལྐོག་ ཤལ་དང་། ། དགེ་ལྐུགས་བྱས་
222

༄༅། ། དག་ཡིག་ཚིག་གསལ་སྒྲོན་མེ། །
སོགས་ལར་བཏགས་ཀའོ། ། སྐ་ཅོག་རྣམ་གཉིས་སྐར་མ་སྐག ། ལུས་སྐེས་སྣུམ་སྐུད་སྐུད་པ་སྒྲིལ། ། སྐྱོ་མ་སྐ་
རགས་སྐྱུ་རུ་ར། ། སྐྱེས་བུ་ཞལ་སྐྱེམས་སྐྱུར་བུ་སྐོལ། ། བྱ་སྐོན་མྱུར་སྐྱེན་སྐྱོ་བསངས་བྱེད། ། སྐེམ་བྱེད་སྐུལ་
བྱེད་སྐོར་བ་བྱེད། ། ཆང་སྐྱུགས་ལ་སྐྱེངས་སྐྲན་གྱི་ནད། ༑ སྐྱ་སྦབ་སྐྲངས་ཤིང་རི་སྐེགས་སྐད། ། ཆུ་སྐྱར་སྐྱ་ག་
སྐྲག་ནས་བྲོས། ། དགེ་སྐོས་བྱ་སྒྲོག་སྐྱོ་ངོགས་བྱས། ། སྐུད་པོའི་སྐེ་ལ་ཨོག་སྐོར་སྐྱེས། ། རྒྱ་སྐྱེགས་སྐྱེད་ཚལ་
ཤིང་སྐྱེར་བ། ། ཐེམ་སྐས་སྐྱོན་སྐྱོབ་སྐྱབས་འགྲོ་སྐྱོར། ། ཆོས་སྐྱོང་ས་སྐྱོང་རེ་སྐོང་སྐྱིད། ། བྱ་སྐྱོད་སྲབ་སྐྱོགས་
སྐྱོས་མ་སྐྱེལ། ། ཇི་སྐད་འདི་སྐད་ཁ་སྐོང་སྐབས། ། དབུ་སྐྲ་སྐད་ཅིག་སྐར་ཁུང་གསལ། ། སྦས་སྐུངས་མཐའ་
སྐོར་སྐལ་བ་ལྡན། ། སྐུལ་སྐྱོད་སྐྱེ་མཆེད་ཐུགས་དམ་སྐོང་། ། མཐའ་སྐྱོར་སྐྱ་རེངས་སར་བཏགས་ཀའོ། །
འདོད་ལ་བརྐམ་པས་བརྐུ་བྱ་བརྐུས། ། སྲ་བརྐྱང་ལག་བརྐྱང་བརྐོ་བྱ་བརྐོས། ། བས་འཕུལ་ར་མགོ་ལྡན་པའི་
ཀའོ། ། བྱུག་པ་བསྐུ་བསྐུས་ལག་པ་བསྐུམས། ། འཕྲིན་བསྐུར་དབང་བསྐུར་ཆོས་ལ་བསྐུལ། ། ནོར་བསྐྱི་
བསྐྱིས་བྱིན་བསྐྱིན་པ་བསྐྱལ། ། གོས་བསྐོན་རྟར་བསྐྱོན་སླར་ཡང་བསྐྱར། བགེགས་བསྐྲད་བཅོམ་བསྐྱུང་ས་
བོན་བསྐྲུན། ། བསྐལ་མེས་ཆུ་བསྐམས་བསྐལ་དོན་དང་། ། འཕོ་བསྐྱས་རྒྱང་བསྒྱུར་བྱ་བ་བསྐྱུངས། ། མི་
བསྐྱོད་བསྐོར་ནས་རྒྱལ་སར་བསྐོལ། ། རོ་བསྐ་ཁ་བསྐངས་ཐུགས་དམ་བསྐངས། ། སེམས་བསྐྱེད་རྒྱ་བསྐྱེད་
བརྗེད་པའི་བསྐྱུར། ། བས་འཕུལ་ས་མགོ་ལྡན་པའི་ཀའོ། །
ཁོ་བོ་གོ་ཁྲབ་ཁྲི་ཁྲག་མང་། ། ཁྲག་ཁྲིག་ཁྲུས་བྱས་ཁྲོ་བ་དང་། ། ཁོང་ཁྲོ་ཁོན་འཛིན་ཁྲོ་བ་ཁྲོས། ། ཁོང་
ཁྲག་ཁྲུང་ཁྲུང་ཁྭ་ཏའི་ཆ། ། ཚུལ་ཁྲིམས་ཁྲུ་གང་ཁྲི་ཡི་ཁྲོད། ། ཁྲམ་ཁ་བཏབ་ཅིང་ཁང་ཁྱིམ་ཁྱམས། ། བྱ་ཁྲ་
བྱིས་ཁྱེར་བྲེ་ཁྱོར་གང་། ། ཁོ་ར་ཁོར་ཡུག་ཁྲོན་པའི་ཁ། ། ཁ་དོག་ཁྲོ་གཉེར་སིལ་སྙན་ཁྲོལ། ། ཁམས་གསུམ་
དུར་ཁྲོད་སྣ་ཁྲིད་བྱས། ། ཁྲུམས་སྟོད་ཁྲེལ་ཡོད་ཁ་རྐྱང་ངོ༌། ། མཁས་པས་མཁྱེན་ཅིང་མཁན་པོ་མཁོ། ། སྲ་
མཁྲང་མཁྲེགས་ཤིང་དཔེ་མཁྱུད་བྱེད། ཞུ་མཁན་མཁུར་ཚོས་མཁལ་མ་དང་། ། ནམ་མཁའ་མཁྲིག་མ་ས་ཡི་
མཁར། ། མཁྲིས་པ་ལ་སོགས་མས་འཕུལ་ཁའོ། ། འཁོར་ལོ་འཁོར་བཅས་འཁོད་ནས་བསྐོར། ། བློ་འཁུམས་
ཞེ་འཁོན་མ་མགུ་འཁང་། ། འཁྱགས་ནས་མཐའ་འཁོབ་འཁྱར་ཞིང་འཁྱམས། ། རྒ་བ་ལ་སོགས་རྐང་འབུམ་
འཁྱོར་བས་འཁྱོག། འཁོར་བ་ལ་འཁྲིལ་ མགུལ་ནས་འཁྱུད། ། འཁྲིག་ཚིག་ངག་འཁྱལ་ འཐབ་འཁྲུགས་
ལངས། ། ནོར་འཁྲུལ་སྐུ་འཁྲུངས་བྲོ་གར་འཁྲབ། ། སེམས་འཁྲུགས་ཁུར་ཁུར་འཁར་རྔ་འཁྲོལ། ། འོད་
འཁྱིལ་མ་འགྱོག་སྲད་བུ་འཁོལ། ། བསྐུར་བ་འཁྱོལ་སོགས་འས་འཕུལ་པའོ། །
གྲུབ་མཐའ་གྲུབ་ཐོབ་གྲངས་མེད་གྲགས། ། འཆིང་གྲོལ་རལ་གྲི་གྲོ་གས་གྲིལ། ། གྲང་ནད་གྲུམ་བུས་
223

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྲོངས་པ་མེད། ། སྐར་མ་མོན་གྲུ་གྲེ་གྲོ་བཞིན། ། ཆོས་གྲྭའི་གྲལ་དུ་རིམ་གྲོ་བྱས། ། ཡུལ་གྲུ་གྲུ་བཞི་ཆུ་ཡི་
གྲུ། ། གྲབས་བྱེད་གྲོང་ཁྱེར་འབྲུ་ནས་གྲོ། ། བློ་གྲོས་གྲོད་པ་གྲུམ་ཞིང་གྲིམ། ། གྲ་བར་གྲོས་གླེང་གྲིབ་མ་
བསིལ། ། གྲོགས་བྱས་གླུད་བཏང་གླང་ལྟར་གླེན། ། གླ་རྩི་གླ་རྔན་གླིང་བུའི་གླུ། ། འཛམ་གླིང་གླེགས་བམ་
ནང་ཁྲོལ་གློ། ། གླང་ཆེན་གླགས་རྙེད་གློས་ཕབ་ཉལ། ། བྱ་གླག་གློག་འཁྱུག་ལྷན་པ་གླན། ། དངོས་གྲུབ་གཞི་
གྲུབ་ཐ་གྲུ་ཡངས། ། ལྷུན་གྲུབ་ལ་སོགས་ཀ་རྐྱང་ངོ་། ། དགེ་བ་དགེ་འདུན་དགེ་སྦྱོང་དགུ། ། དགེ་བསྙེན་དགེ་
ཚུལ་དགའ་ནས་དགོད། ། དགུང་སྔོན་དགེ་བཤེས་ཡི་གེར་དགོད། ། དགྲ་བཅོམ་དགོངས་དགྲོལ་ཐུགས་
དགེས་དགྱེས། ། དགག་སྒྲུབ་ལོགས་དགར་དགོན་པར་གནས། ། སྣོད་དགང་ཁ་དགབ་མེ་ཏོག་དགྲམ། །
དགུན་ཀ་དགོངས་མོ་རི་དྭགས་དགོ ། དགུག་གཞུག་དགུང་ལོ་དས་འཕུལ་བའོ། ། བཀའ་བགྲོ་བགྲོ་གླེང་
བགྱིད་ཕྱིར་བགྲོད། ། གོ་བགོས་བགེགས་བསྐྲད་ཚོད་བགམ་བགྱིས། ། བགྲང་ཡས་ལོས་བགྲེས་སྤྱན་བགྲད་
ལྟ། ། བགོ་སྐལ་ནོར་བགོས་གད་མོ་བགད། ། རྙོག་མ་བགྲུངས་སོགས་བས་འཕུལ་བའོ། ། མགོ་མགུལ་མགྲིན་
པས་མགུར་དབྱངས་བྱས། ། མགྲོན་པོ་མགར་བ་མགུ་ནས་བྱོན། ། མགོན་པོ་མག་ལ་མེ་མྱུར་བའི་མགྱོགས། །
ཡ་མ་ལ་མ་མགལ་མས་འཕུལ་གའོ། ། འགྲོ་བ་ལམ་འགྲོ་འགྲིམ་ཞིང་འགྲུལ། ། ལོགས་འགྱིང་འགྲོས་འགོར་
འགྲན་ཟླ་འགྲིབ། ། འགོ་བ་ལྟོ་འགྲངས་གཞུ་འགེངས་འགྱངས། ། ཆུ་འགོག་འགགས་ནས་འགའ་ཞིག་
འགྲེང་། ། མཉམ་འགྲོགས་ཚིག་འགྲེལ་སྲོག་འགུམ་འགྱེལ། ། འགུལ་ནས་ཆོས་དང་འགལ་བས་འགྱོད། །
དབེན་པའི་འགོལ་སར་འགོ་ནད་འགོས། ། བདེར་འགོད་འགོང་བོ་འཕེལ་འགྲིབ་བྱེད། ། ལམ་གྱི་འགྲོན་
འགུགས་མཁར་གྱི་འགྲམ། ། བརྩོན་འགྲུས་དོན་འགྲུབ་ཐོག་མའི་འགོ། ། རིགས་འགྲེ་ཀླད་འགེམས་འཐབ་མོ་
འགྱེད། ། ཆུ་འགྲེམས་ལ་སོགས་འམ་འཕུལ་གའོ། ། རྒྱལ་བ་རྒྱལ་པོ་རྒྱ་མཚོར་རྒྱུ། ། བྱ་རྒོད་རྒན་པོ་རྒ་ཤིས་
རྒུད། ། གཏམ་རྒྱུད་ཕྲེང་རྒྱུད་རྒྱུད་མང་སྒྲ། ། དབུ་རྒྱན་ཕས་རྒོལ་རྒྱང་རིང་རྒྱུག ། རྒོད་མ་ཤ་རྒྱུས་ལུས་ཀྱི་
རྒྱབ། ། དམུ་རྒོད་བྱིང་རྒོད་ཁྱི་རྒྱུ་བོ། ། རྒྱ་ཚྭ་ རྒྱལ་ཚྭ་ རྒྱུ་མཚན་ ཅན། ། རྒྱུ་འབྲས་ང་རྒྱལ་དྲེགས་པའི་
རྒྱགས། ། རྒྱ་འགྲམ་རྒྱོབ་ཅིག་རྒྱལ་མཚན་འཛིན། ། ཉ་རྒྱུར་རྒྱུས་པ་རྒྱུ་མ་བཟུང་། ། རྒྱ་གར་རྒྱ་ཆེ་རར་
བཏགས་གའོ། ། ལ་ལྷ་སྒྲུང་བ་ཉིད་དུ་ངེས། ། འགའ་ཞིག་སྨན་གྱི་ལྷལ་ཡང་བཞེད། ། སྒོམ་ཆེན་སྒོར་མོ་ཁང་
བའི་སྒོ། ། བློ་སྒོམ་ལྕགས་སྒྲོག་སྒྲིལ་བའི་སྒྲ། ། ཞུམ་པའི་སྒྱིད་ལུག་སྒྱེད་བུ་སྐྱེལ། ། སྒྱུ་རྩལ་གཡོ་སྒྱུ་སྒྱུ་མ་
མཁན། ། སྒྲུང་ཤོད་ཤིང་སྒྲོམ་སྒྲོ་བ་སྐྱེ། ། སྒྱུག་མོ་སྒོར་སྒོར་སྒོག་པ་ཟོས། ། སྡིག་སྒྲིབ་ལས་སྒྲིབ་ཆོས་སྒྲ་
སྒྲོགས། ། སྒལ་ཚིགས་སྒྲོན་མེ་གྱིས་ནས་སྒུག ། སྐྱིད་ཁུང་སྒྲོ་གུའི་མདུད་པས་སྒྲོག ། གྱེན་སྒྲེང་སྒར་བཏབ་རྟ་
224

༄༅། ། དག་ཡིག་ཚིག་གསལ་སྒྲོན་མེ། །
ཡི་སྒ། ། བཤད་སྒྲུབ་སྒྲོལ་མ་ཀླུ་སྒྲུབ་སྒྲུབས། ། མནའ་སྒོག་སྐྱོགས་འཕེན་སྒྱུར་བར་བྱེད ། སྒང་གཤོང་སྒྲོན་
མེ་སྒོས་སུ་སྒྲོན། ། སྒྲུབ་བྱེད་ལ་སོགས་སར་བཏགས་གའོ། ། ཆུ་བརྒལ་བརྒལ་བརྟག་བརྒྱ་ཕྲག་བརྒྱད། ། རྒྱུན་
གྱིས་བརྒྱན་ཅིང་གད་བརྒྱངས་ཆེ། ། ཕྲེང་བརྒྱུས་འོ་བརྒྱལ་དྲན་མེད་བརྒྱལ། ། བརྒྱུད་པ་རིམ་བརྒྱུན་བརྒྱུད་
མར་བྱོན། ། བརྒྱབ་ཟིན་ལ་ སོགས་བས་འཕུལ་བའི། ། ར་མགོ་ལྡན་པའི་ག་ཉིད་དོ། ། ཆོས་དང་མདོག་
བསྒྱུར་བཀའ་བསྒོ་བསྒོས། ། ཆུར་བསྒྲལ་ཆོས་བསྒྲགས་དོན་བསྒོམས་ཟིན། ། རིགས་བསྒྲེས་བློ་བསྒྲིམས་རྒྱལ་
མཚན་བསྒྲེངས། ། མནའ་བསྒགསལམ་བསྒུགས་བག་ཆགས་བསྒོས། ། སྒྲ་བསྒྲགས་འོད་བསྒྲིབས་ཕྱོགས་
གཅིག་བསྒྲིགས། ། བསྐྲུན་པར་མི་ནུས་བསྒྲུབ་བྱ་བསྒྲུབས། ། མི་བསྒྲལ་བྱ་བའི་བསྒང་ལ་སོགས། ། བས་
འཕུལ་ས་མགོ་ལྡན་པའི་གའོ། །
སྙན་དངགས་ཟིལ་དངར་ཚར་དུ་དངར། ། གསེར་དང་དངོས་པོ་དངོས་མེད་ཆོས། ། དངོས་གྲུབ་
དངོས་གཞི་དངོས་དངོས་གནས། ། སྐྲག་དངངས་ལ་སོགས་དས་འཕུལ་ངའོ། ༑ མངའ་རིས་མངའ་ཞབས་
མངའ་ཐང་ཆེ། ། མངའ་མཛད་མངའ་བདག་མངག་གཞུག་མངགས། ། མངོན་སུམ་མངོན་གྱུར་སྐྱེ་གནས་
མངལ། ། མངའ་བརྙེས་མངོན་ཤེས་ཐུགས་ལ་མངའ། ། མངོན་སྤྱོད་ཆོས་མངོན་མངར་པའི་རོ། ། གནོད་
པའི་མངན་ སོགས་ མས་ འཕུལ་ངའོ། ། རྔ་བརྡུང་རྔ་ཡབ་ རྔམ་བརྗིད་ ཅན༑ ། རྔོན་ པ་ རྔམ་ ནས་ རྔ་མོ་
འདེད། །དབུགས་རྔུབ་ཟུག་རྔུ་ནད་ཀྱི་རྔ། ། ལུས་རྡུལ་གླ་རྔན་མཐུག་པའི་རྔམ། ། རྔ་རྔོག་ནས་རྔོ་རྩྭ་སོགས་
རྔ། ། རུས་ཀྱི་རྔོག་སོགས་རར་བཏགས་པའོ། ། ཞལ་སྔ་སྤྱན་སྔ་སྔ་མ་སྔོན། ། སྔགས་པ་མདོག་སྔོ་གསང་
སྔགས་སོ། ། མདུན་གྱི་སྡུན་དུ་སྔོ་བར་བྱེད། ། མཚང་ནས་སྔགས་སོགས་སར་བཏགས་ངའོ། ། རྩྭ་སོགས་
བརྔས་པ་རར་བཏགས་པའོ། ། བསྟོད་བསྔགས་དགེ་རྩ་བསྔོ་བྱ་བསྔོས། ། སྡུག་བསྔལ་རྣམ་པར་བསྔོས་ལ་
སོགས། ། བས་འཕུལ་ས་མགོ་ལྡན་པའི་ངའོ། །
ཅི་ལྟར་མི་སླད་ཅི་ཡི་ཕྱིར། ། ཁྱེད་ཅག་ངེད་ཅག་མིག་ཅན་སོགས། ། སུམ་ཅུ་དྲུག་ཅུ་བདུན་ཅུ་དང་། །
བརྒྱད་ཅུ་སེམས་ཅན་ཡིན་ནོ་ཅོག། ལྷན་ཅིག་སྐད་ཅིག་ཁ་ཅིག་ཟེར། ། ཤོག་ཅིག་གྱུར་ཅིག་སྡོད་ཅིག་ཅེས། །
ཅི་སྟེ་ཧ་ཅང་ཅ་ཅོ་བྱེད། ། ཅི་ནས་ཅང་ཤེས་ཅིག་ཤོས་དགོས། ། ཅོ་ཏོ་ཐོར་ཅོག་ཅོད་པན་འཆང་། ། བེ་ཅོན་
ཅིག་ཅར་ཅམ་གྱིས་འཇོག ། ཅོ་འདྲི་མུར་ཅོང་སྨྲས་ལྟ་ཅི། ། ལན་ཅིག་ཅེས་ཀྱང་མིག་ཙེ་རེ། ། ཙོང་དང་ཅང་
ཏེའུ་ཅི་ཞིག་བརྡུངས། ། ཅང་མི་ཤེས་པའི་བྲག་ཅས་ཅི། ཅོག་ཙེ་ཅུ་གང་ཅ་རྐྱང་ངོ༌། ། གཅད་བྱ་ཤིང་གཅོད་
ཞལ་ལྕེ་གཅོད། ། གྲོགས་ཀྱི་ཡིད་བཅུགས་གཅེན་དང་གཅུང་། ། ལག་པ་གཅུས་ཤིང་གཅིན་གཅི་བ། ། ཚར་
225

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅོད་ལ་གཅེས་པ་ཡིད་ལ་གཅགས། ། སྒྲ་གཅན་གཅན་གཟན་གཅོང་རོང་ལྷུང་། ། གཅིག་པུ་རོ་གཅིག་རྫས་
གཅིག་འདོད། ། རྡོ་གཅོག་གཅེར་བུ་གཅམ་བུའི་ཚིག། གཅལ་དུ་བཀྲམ་སོགས་གས་འཕུལ་ཅའོ། ། བཅོམ་
ལྡན་དགྲ་བཅོམ་ཞབས་ཀྱིས་བཅགས། ། དམ་བཅས་ཁྲིམས་བཅའི་ལག་པས་བཅངས། ། ཤིང་བཅད་ཚིགས་
བཅད་བཅའ་གཞིར་བཅིངས། ། བསྟན་བཅོས་ལོགས་བཅད་བཟའ་བཅའི་བཅུད། ། མིག་བཅད་ཕྱིར་བཅིལ་
ནང་དུ་བཅུག། ཆུ་བཅུས་ལས་བཅོལ་རྟ་ལ་བཅིབས། ། ཚར་བཅད་ནོར་བཅང་ཞལ་བཙེ་བཅད། ། བཅས་
རང་སྦས་བཅབས་ཆུང་ངུར་བཙུམས། ། གཅའ་ལྷ་བཅོས་ལེགས་བས་འཕུལ་ཅའོ། ། ལྕུག་ཕྲན་མཉེན་ལྕག་
མའོ་ལྕོག་སེམས། ། ལྕང་མའི་ལྕགས་དབྱུག་བློ་ཡིས་ལྕོགས། ། ལྕགས་གོང་ལྕི་ཞིང་མེ་ལྕེ་འབར། ། ལྕང་ལོ་
ཅན་གྱི་ལྕགས་རིའི་ལྕོག ། སྦལ་ལྕོང་ལྕེ་ངག་གཡང་ཁར་ལྕེབ། ། སྨྲ་བའི་ལྕེ་སོགས་ལར་བཏགས་ཅའོ། ། ཆ་
ལང་ཆེམ་ཆེམ་ཆུ་ཡི་ཆར། ། ཆོགས་སྲོལ་ཆེན་པོ་ཆོག་ཤེས་ཆེ། ། བྱང་ཆུབ་ཆེད་དུ་རིན་ཆེན་ཆོས། ། གོ་ཆ་ཆ་
ལུགས་ཆབས་གཅིག་ཏུ། ༑ ཆིབས་པ་ཆིབས་ལ་ཆད་པས་ཆོད། ། ས་ཕྱོགས་ཆག་ཆོག་འབྲས་ཆེན་ཆང་། །
སྲོག་ཆགས་མཐར་ཆགས་ཆབ་འོག་ཆུག ། ཆ་རྐྱེན་ཐག་ཆོད་ཆ་ ཤས་ཆ། ： ཐུགས་ཆུང་ཆུང་མ་ཆོ་རིགས་
བཟའ། ། ཆབ་ཤོག་རབ་ཆེམ་ཆམ་པའི་ནད། ། བག་ཆགས་ཆོ་འཕྲུལ་ཆལ་ཆིལ་གཡོ། ། ཆོ་ངོ་འདོན་སོགས་
ཆོ་རྐྱང་ངོ༌། ། དཀོན་མཆོག་མཆོད་པ་མཆོག་ཏུ་དགེས། ། སྐྱབས་མཆི་གྲོགས་མཆེད་ཡི་གེའི་མཆན། ། མཆིས་
འབྲང་མཆིལ་མ་མཆི་མ་ཕྱུང་། ། འབབ་ཆུ་བཀའ་མཆིད་མ་མཆིས་སོ། ། སྐྱེ་མཆེད་མེ་མཆེད་རྒྱ་མཚོའི་
མཆིང་། ། རིན་ཆེན་མཆིང་བུ་གཞུའི་མཆོག་མ། ། ཁ་ཡི་མཆུ་སོགས་མས་འཕུལ་ཆའོ། ། ཆོས་འཆད་ཁྲིམས་
འཆའ་གར་འཆམས་བྱེད། ། ཚུལ་འཆོས་སྲོག་འཆད་འདོད་ལ་འཆུམས། ། འཆར་སྒོ་མི་འཚུགས་སྲེད་པའི་
འཆབ། ། ཁས་འཆེ་འཆིང་ཞགས་འཆང་ཞིང་འཆུས། ། ཉི་མ་འཆར་སོགས་འས་འཕུལ་ཆའོ། །
ཇི་ལྟ་ཇི་སྙེད་ཇི་བཞིན་མཁྱེན། ། ཇི་ལྟར་ཇི་སྲིད་ཇི་སྐད་ཟེར། ། ཇོ་བོ་ཇོ་མོ་ཇ་ཇེ་བཟང་། ། ཇག་པ་ལ་
སོགས་ཇ་རྐྱང་ངོ་། ། རྟེན་མཇལ་མཇུག་མ་མཇིངས་པ་མ་ཁྲང་། ༑ རྟགས་ཀྱི་མཇེ་སོགས་མས་འཕུལ་ཇའོ། །
འཇམ་མཉེན་སྙན་འཇེབས་མཉམ་པར་འཇོག ། འཇིག་རྟེན་འཇིམ་རྫབ་མི་རྟག་འཇིག ། སྐྲག་འཇིགས་
འཇུས་ནས་ཁྲག་སོགས་འཇིབ། ། རྗེས་འཇུག་ཁྲིམས་འཇག་འདོད་པ་འཇོ། ། ཟས་འཇུ་འཇོ་སྒེག་གོས་འཇོལ་
འཇོལ། ། འཇག་མར་འཇབས་ནས་ནོར་སོགས་འཇལ། ། སྐྱོན་འཇིལ་འཇའ་ཚོན་སེར་སྣའི་འཇུངས། །
འཇའ་བརྡེག་ཚུར་འཇུར་འརྡོར་བུས་བརྐོས། ། འཇུད་འཐུན་ལ་སོགས་འས་འཕུལ་ཇའོ། ། རྗེ་བཙུན་རྡོ་རྗེ་
ཐུགས་རྗེས་བཟུང་། ། རྗེ་དཔོན་རྗེས་འཇུག་རྐང་རྗེས་བཞག ། རྗོད་བྱེད་ཤ་རྗེན་རྗེ་ངར་རྫུད། ། སྙིང་རྗེ་
226

༄༅། ། དག་ཡིག་ཚིག་གསལ་སྒྲོན་མེ། །
རྗེའུ་སོགས་ རར་བཏགས་ཇའོ། ། བརྗོད་བྱ་བརྗོད་ཅིང༌ ཕན་ཚུན་བརྗེ། ། བརྗིད་ཆེ་བརྗོད་བྱེད་མི་དྲན་
བརྗེད། ། བས་འཕུལ་ར་མགོ་ལྡན་པའི་ཇའོ། ། ཡུལ་ལྗོངས་སྨན་ལྗོངས་ལྗན་ལྗིན་ཁྲོད། ། ལྗོན་ཤིང་ལྗང་བུ་
ལྗིད་ལྕི་བ། ། ལྗང་ཁུ་ལྗགས་སོགས་ལར་བཏགས་ཇའོ། །
ཉམས་རྟོགས་ཉམས་ལེན་ཉག་གཅིག་པུ། ། ཉིང་ཁུ་ཉིས་འགྱུར་ཉུང་ངུ་ཉོས། ། ཉོན་མོངས་ཉིང་ཤས་
ཉན་ཐོས་ཉམས། ། ཉིན་པར་ཉམ་ཆུང་ཉམ་ཐག་ཉལ། ། ཕོ་ཉ་ཉམས་དགར་འབྱུང་ཉེན་ཆེ། ། ཉིང་དགོས་
སྤོས་ཉུག་ཟླ་བ་ཉ། ། ཉ་ཤ་ཉ་མང་ཉན་ཅིང་ཉོན། ། ཉེ་བར་ཉེ་རེག་ཉག་ཕྲན་འཕེན། ། ཉལ་ཉིལ་ལ་སོགས་ཉ་
རྐྱང་ངོ་། ། དཔུང་གཉེན་བཤེས་གཉེན་ཉེ་དུའི་གཉེན། ། གཉའ་ལྟག་གཉའ་ཤིང་དོན་གཉེར་ཆེ། ། ཀླུ་གཉེན་
བཀའ་གཉན་ཁྲོ་གཉེར་བསྡུས། ། གཉེར་བ་གཉིད་ལོག་གཉུག་མར་གནས། ། མི་མཐུན་གཉེན་པོ་གས་འཕུལ་
ཉའོ༑ ། ཐུགས་མཉེས་འཇམ་མཉེན་རྣ་བས་མཉན། ། མཉེན་མཉེས་ཆ་མཉམ་མཉམ་པར་བཞག ། གྲུ་ཡི་
མཉན་པ་མས་འཕུལ་ཉའོ། ། རྙེད་བཀུར་རྙོག་མ་གསར་རྙིང་རྙེད། ། སོ་རྙིལ་རྙིད་པ་རར་བཏགས་ཉའོ། །
དོན་སྙིང་སྙིང་རྗེ་འབྲུའི་སྙེ་མ། ། གོ་སྙོད་སྙིང་པོ་ཆང་སོགས་སྙོལ། ། ཐ་སྙད་ཇི་སྙེད་དེ་སྙེད་སྙམ། ། སྙན་མེད་
སྙོམ་ལས་ནོར་གྱིས་སྙེམས། ། སྙོམས་འཇུག་བཏང་སྙོམས་རེག་བྱ་སྙི། ། བསོད་སྙོམས་སྒུགས་རིང་སྙེག་སར་
སྙོགས། ། སྙད་འདོགས་ཚིག་སྙན་སྙིམ་པ་གང་། ། སྙིགས་དུས་ལ་སོགས་སར་བཏགས་ཉའོ། ། གཟུགས་
བརྙན་སྒྲ་བརྙན་སྐུ་བརྙན་བྱེད། ། མངའ་བརྙེས་བརྙས་སྨོད་ཕྱག་བརྙན་སོགས། ། བས་འཕུལ་ར་མགོ་ལྡན་
པའི་ཉའོ། ། དགེ་བསྙེན་བསྙེན་གནས་བསྙེན་པར་རྫོགས། ། བསྙེན་སྒྲུབ་བསྙེན་བཀུར་ཕྱེ་མར་བསྙིལ། །
གཏམ་བསྙད་ཕྱིར་བསྙིལ་མལ་དུ་བསྙལ། ༑ ལག་བསྟབས་བསྙུང་གཞིས་བསྐྲུན་པ་བདེ། ། ཟས་བསྐྱོད་རྗེས་
བསྙེགས་འཇིགས་པའི་བསྙེངས། ། ཁས་མི་ལེན་པའི་བསྙོན་ པ་ སོགས། ། བས་འཕུལ་ས་མགོ་ལྡན་པའི་
ཉའོ། །
གཙུག་ཏོར་ཐོར་ཏོ་དབྱུག་ཏོ་དང་། ། མུ་ཏིག་མེ་ཏོག་ཟ་མ་ཏོག ། ཏོག་ཙི་རྩི་ཏོག་རིན་ཆེན་ཏོག ། ལོ་
ཏོག་ཇ་ཏི་ཏིང་ངེ་འཛིན། ། ཡོན་ཏན་ནན་ཏན་ཏིང་ལོ་སྦར། ། གལ་ཏེ་ཁ་ཏོན་ཞལ་ཏ་བ། ། ཤང་ཤང་ཏེའུ་
ཏིང་ཤག་ཉིད། ། ཏོང་ཏོང་ཏོང་ཏོང་ཏོག་ཏོག་སྒྲ ། ལིང་ཏོག་ལ་སོགས་ཏ་རྐྱང་ངོ༌། ། བསམ་གཏན་གཏན་
ཚིགས་གཏན་གྱི་བདེ། ། གཏུན་ཤིང་ ག་ཏུམ་པོའི་ལག་ཏུ་གཏད། ། བརྡུང་གཏོག་གཏོར་ མ་ གཏང་ རག་
གཏོང་། ། གཏེར་གྱིས་ནང་གཏམས་གཞན་ལ་གཏོད། ། ཆུ་གཏོར་འབེམ་གཏོད་དམིགས་པར་གཏོད། །
སྦྱིན་གཏོར་ཞབས་གཏུགས་ཟད་པའི་གཏུགས། ༑ གཏི་མུག་མཚང་གཏོལ་སེ་གོལ་གཏོགས། ། ཁྲག་གཏར་
227

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཏིང་རིང་མུན་པ་གཏིབས། ། སྒོ་གཏན་གཏུར་བུ་རི་ཡི་གཏོས། ། སྤོས་གཏུལ་ མགོ་གཏུམས་ཁོངས་སུ་
གཏོགས། ། གཏམ་ གླེང་ གཏན་ འབེབས་ གས་ འཕུལ་ ཏའོ། མིང་ བཏགས་ སྒྲོ་ བཏགས་ ཁ་ བཏགས་
བཏགས། ། སྤྱིར་བཏང་བློས་བཏང་མེ་ཏོག་བཏུ། ། སྲོལ་བཏོད་གདན་བཏིང་ས་བོན་བཏབ། ། ཞབས་
བཏུད་གསོལ་བཏབ་གྱེན་དུ་བཏེག ། བཟའ་བཏུང་རྒྱས་བཏབ་བྱེད་རུང་བཏུབ། ། སྤུ་བཏོག་ཕྱེར་བཏགས་
རྩ་ནས་བཏོན། ། དགྲ་བོ་བཏུལ་སོགས་བས་འཕུལ་ཏའོ། ། རྟག་དང་མི་རྟག་མཚོན་པའི་རྟགས། ། མི་རྟོག་
རྟོག་པ་དབང་རྟུལ་རྟོ ། ལུང་རྟོགས་དོན་རྟོགས་ཡིད་རྟོན་པ། ། རྨོངས་རྟུལ་ཕྱི་རྟིང་རྟོད་པས་བཅིངས། །
རྟུལ་ཕོད་རྟ་བབས་བྱ་མ་རྟ། ། རྟེན་འབྲེལ་རྟོག་གེ་མི་གཙང་རྟག ། རུ་རྟ་ལ་སོགས་རར་བཏགས་ཏའོ། །
ལྟོས་འགྲོའི་ལྟོ་བ་དེ་ལྟ་བུ། ། ལྟོ་འཕྱེའི་ལྟག་པར་ལྟད་མོ་ལྟ། ། ལྟོགས་པས་ལྟོ་ཟོས་ལྟམ་གྱིས་གང་། ། ལྟ་ངན་
ལྟ་བ་ལོག་པར་ལྟུང་། ། ལྟུང་བ་ད་ལྟ་ཡོད་མེད་ལྟོས། ། རེ་ལྟོས་ལྟ་ཅི་མདའ་ཡི་ལྟོང་། ། ལྟར་ལྟར་པོ་སོགས་
ལར་བཏགས་ཏའོ། ། སྟོན་པའི་བཞུགས་སྟངས་བཀུར་སྟི་སྟོབས། ། སྟབས་ལེགས་མུ་སྟེགས་བྱད་སྟེམས་
ཤི ། ལྟ་སྟངས་མེ་སྟག་ ཅང་མི་སྟོ། ། སྟ་གོན་སྟོང་གྲོགས་ ཤ་སྟག་བྱེད། ། སྟག་གཡག་སྟོབས་ལྡན་སྟ་ཟུར་
སྟོན། ། གཞོགས་ལྟེགས་རྐང་སྟབས་ནགས་སྟུག་པོ། ། དགྲ་སྟ་སྟ་རེ་སྟེའུ་རྣོ། ། སྟོན་དུས་ལྟར་ཁའི་སྟོན་མོ་
སྟེབ། ། ནོར་སྟོད་སྟན་བཏིང་མངལ་སྒོ་སྟེ། ། རོ་སྟོད་སྟོང་ཉིད་སར་བཏགས་ཏའོ། ། བརྟག་བྱ་བརྟག་དཔྱད་
ཀུན་བརྟགས་བརྟགས། ། གནས་བརྟན་ཡིད་བརྟན་བརྟུལ་ཞུགས་བརྟན། ། སྦུབས་བརྟོལ་མཇུག་བརྟུལ་
བརྩོན་པའི་བཏུན། ། གཞི་ལ་བརྟེན་ནས་ཐག་པས་བསྟོད། ། བས་འཕུལ་ ར་མགོ་ལྡན་པའི་ཏའོ། ། སྐུ་
བལྟམས་བལྟ་བྱ་ལེགས་པར་བལྟས། ། བལྟོས་ས་བལྟོས་ཆོས་གོས་བལྟབ་སོགས། ། བས་འཕུལ་མ་མགོ་ལྡན་
པའི་ཏའོ། ། ཐུབ་བསྟན་ཆོས་བསྟན་བླ་མ་བསྟེན། ། བསྟི་སྟང་འཕྲོ་བསྟུད་བྱི་དོར་བསྟར། ། བསྟན་བཅོས་
དང་བསྟུན་དེ་ལ་བསྟིམ། ། སྟི་གནས་བསྟིང་ཚིག་གྲོགས་ཀྱི་བསྟད། བྱིན་ལེན་བསྟབས་ཟིན་བསྟོད་པས་
བསྟོད། ། བས་འཕུལ་ས་མགོ་ལྡན་པའི་ཏའོ། ། །
ཐུན་མོང་ཐུ་བོ་ཐ་གྲུ་ཆེ། ། ཐུ་མི་ཐོར་ཅོག་ཐོར་ཚུགས་དང་། ། ངན་པའི་ཐ་མ་ཐ་མ་ཁ། ། ཐ་ཆད་ཐུབ་
སོགས་ཐ་རྐྱང་ངོ༌། ། མཐོ་རིས་མཐའ་དག་མཐའ་ཡས་མཐོང་། ། ནུས་མཐུ་མཐར་ཕྱིན་མཐུན་མི་མཐུན། །
ལག་མཐིལ་མཐེ་བོང་མཐེའུ་ཆུང་། ། མཐོན་ཀ་མཐོན་མཐིང་མཐང་གོས་མཐུག ། མཐར་གྱིས་རྟ་མཐུར་མཐོ་
ཡོར་མཐོ། ། མཐོ་འཚམས་མཐོལ་བཤགས་རྒྱ་མཐོངས་མཐའ། ། མཐོན་པོ་མཐིང་རིལ་མས་འཕུལ་ཐའོ། །
འཐབ་མོར་འཐོན་ཡང་གྲོགས་སུ་འཐམས། སྤྲིན་འཐིབ་ཆུ་འཐོར་དུ་བ་འཐུལ། ། བློ་འཐུམས་མགོ་འཐོམས་
228

༄༅། །དག་ཡིག་ཚིག་གསལ་སྒྲོན་མེ། །
སྲ་ཞིང་འཐས། ༑ ཆུ་འཐུང་ཤ་འཐོན་སྐྲ་ནས་འཐེན། ། ཕྱེར་འཐག་འབྲུ་འཐུ་དུམ་བུ་འཐུབ། ༑ འཐུམ་བུ་
འཐད་སོགས་འས་འཕུལ་ཐའོ། ། ། །།
ཡ་རབས་དྲ་མ་བཀའ་དྲིན་དྲན། ། གོས་དྲ་དྲུབ་དང་དྲིལ་བུ་དྲིལ། ། དྲ་བ་དྲ་བྱེད་དྲིལ་བ་དྲི། ། དྲེད་
པོ་ཁྲིམས་དྲལ་དྲུང་བོར་གྲགས། ། གཞན་དྲིང་མི་འཇོག་དྲང་སྲོང་དྲང་། ། སྔ་དྲོ་དྲང་དོན་གཡུ་དྲུང་དྲུག །
ཟས་དྲངས་དྲོངས་ཤིག་ས་ལ་དྲུད། དོམ་དྲེད་དྲོད་ཆེ་ཟན་དོན་དྲིལ། ། ནད་དྲག་དྲུང་འབྱིན་ནོར་གྱིས་
དྲེགས། ། དྲག་པོ་ལ་སོགས་ད་རྐྱང་ངོ༌། ། གདུགས་དཀོར་གདོང་བ་གདུགས་ཀྱིས་གདུངས། ། གདུལ་བྱ་
གདོལ་བ་གདུག་པ་ཅན། གདམས་ངག་གསལ་གདབ་གདིང་བ་གདན། ། གདུང་རུས་སྐད་གདངས་སྐས་ཀྱི་
གདངས། ། གདུང་བརྒྱུད་གསོལ་གདབ་ས་བོན་གདབ། ། བཅོལ་གདམས་མིང་གདམས་གདོན་དང་བྲལ། །
ཁ་གདངས་མཚོན་གདེངས་ག་གདེངས་ཅན་དམ་ལ་གདགས། ། དང་པོའི་གདོད་མ་གདགས་པའི་གཞི། །
སྲང་ལ་གདེག་སོགས་གས་འཕུལ་དའོ། ། བདེ་གཤེགས་བདེ་ལེགས་བདེན་པ་བདར། ། བདག་གཞན་བདུད་
བཅོམ་བདུག་སྤོས་འདུག ། མདུན་བདར་ལྔ་བདོ་རོ་བདའ་བ། ། གཞུ་བདུངས་བདུད་རྩི་ཕྱེ་མར་བདར། །
བདོག་པའི་དངོས་པོ་རི་དྭགས་བདའ། ། ཕྱག་བདར་ལ་སོགས་བས་འཕུལ་དའོ། ། ལམ་མདོར་མདོས་འཕེན་
མདའ་མདུད་མདེའུ། ། སྒྲོ་མདོངས་མདོག་མདངས་མདོར་བསྡུས་མདོ། ། མདུན་དུ་མདངས་སང་མདུད་པ་
མདུད། ། ར་མདའ་ལ་སོགས་མས་འཕུལ་དའོ། ། མྱ་ངན་འདའོ་འདས་འདུན་པས་འདུད། ། འདམ་ཁྲོད་
འདུར་འདུར་འདོར་ཞིང་འདུག ། ནང་འདོམ་འདོམ་གང་སྨད་ཀྱི་འདོམས། ། རྗེས་འདེད་གསོལ་འདེབས་
འདོན་པ་འདོན། ། ལྷ་འདྲེ་ཤིང་འདུ་ཁུང་བུ་འདུ། ། འདུ་བྱེད་འདུས་བྱས་འདྲེས་མ་འདྲ། ། ཆོས་འདོམས་
གཏམ་འདྲི་ཡི་གེ་འབྲི། ། འདོད་ཆགས་འདྲིས་པས་སྲོག་འདོར་དར། ། འདུལ་བ་འདྲེན་པས་དགེ་འདུན་
འདུལ། ། རི་འདབ་པད་འདབ་འདབ་ཆགས་འདུ། ། ཁྲིམས་འདྲལ་འདོ་མེད་འདུ་ཤེས་ཆུང་། ། མིང་
འདོགས་འདོད་སོགས་བས་འཕུལ་དའོ། ། གྲོང་རྡལ་ཐོག་རྡིབ་ས་རྡོའི་རྡུལ། ། དེའུ་རྡོག་པོ་ཐབས་རྡུགས་
རྡེགས། ། རྡོ་རྗེ་ཕེབ་རྡོབ་ཆ་ལང་རྡོབ། ། ལག་རྡུམ་གློ་རྡོལ་དབུ་བ་རྡོས། ། གྲི་རྡོར་ལ་སོགས་རར་བཏགས་
དའོ། ། འཕུར་ལྡིང་འབྲུག་ལྡིར་སྐད་ལྡབ་ལྡིབ། ། ལྔ་ལྡི་ལྡེ་མིག་ལྟོ་ལྡིར་ལྡན། ། སེང་ལྡེང་ལྡེམ་ལྡེམ་ལྡེར་
བཟོའི་ལྡེབས། ། ལྡོར་རོས་ངད་ལྡང་ལྡེ་གུ་བྱུག ། ཕྱིར་ལྡོག་མི་ལྡོག་བཏུང་བ་ལྟུད། ། མེ་ལྡེ་ལྕམ་དྲི་ལྡུམ་བུ་
སྐྱེས། ། བཅོམ་ལྡན་ལྡེམ་དགོངས་དྲིན་ལན་ལྡོན། ༑ བསྐྱར་ལྡབ་ལྡིབ་སྐྱེན་ལར་བཏགས་དའོ། ། སྡེ་བ་སྡེ་ཚན་
སྡོང་པོ་སྡོམ། ། ཞེ་སྡང་སྡང་མིག་སྡིགས་མཛུབ་ཅན། ། སྡིག་སྡུག་ཕྱོགས་སྡེབ་སྡོམ་པས་སྡོམས། ། མཛེས་སྡུག་
229

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཆོད་སྡོང་དོ་སྡོ་བ། ། སྡེར་མ་བཀའ་སྡོད་སྡེར་མོ་རྣོ། ། སྡེ་སྣོད་ལ་སོགས་སར་བཏགས་དའོ། ཁྲིམས་དུ་
བརྡེག་བྱ་བརྡུང་བྱ་བརྡུང་། ། ཁ་བརྡར་བརྡ་བྱས་བླ་བརྡོལ་སྨྲ། ། བས་འཕུལ་ར་མགོ་ལྡན་པའི་དའོ། །།
བལྡབས་ནས་བལྡག་ཅིང་མུར་བའི་བལྡད། ། བས་འཕུལ་ལ་མགོ་ལྡན་པའི་དའོ། ། བསྡུ་བྱ་བསྡུ་བསྡུས་ཕན་
ཚུན་བསྡུར། ། སྲོག་བསྡོས་ ཉེར་ བསྡོགས་ ཕྱོགས་ གཅིག་ བསྡོམས། ། ཉེས་ པ་ བསྡམས་ བྱས་ གཞན་ ལ་
བསྡིགས། ། སྣ་ཐག་བསྡོགས་སོགས་སྟན་ལ་བསྡད། ། བས་འཕུལ་ལ་མགོ་ལྡན་པའི་དའོ། ། ། །
འདུ་ག་གནས་གནོད་བྱེད་ཟིལ་གྱིས་གནོན། ། གནད་དོན་གནོད་སྦྱིན་སྔོན་གྱི་གནའ། ། གནས་བརྟན་
གཉེར་གནས་གནས་སྐབས་བདེ། ། གནས་ལུགས་ཞེ་གནོང་གནས་ངན་ལེན། ། གནམ་དང་གནག་སོགས་
གས་འཕུལ་ནའོ། ། ལུང་མནོས་ མནལ་ གཟིམས་བསམ་མནོ་གཏོང་། ། མནའ་མ་དྲི་མནམ་མནར་མེད་
མནར། ། མནའ་བསྐྱེལ་མནར་སེམས་མས་འཕུལ་ནའོ། ། རྣམ་མཁྱེན་རྣམ་ཤེས་རྣལ་འབྱོར་རྣོ། ། རྣམ་རྟོག་
རྣམ་གྲངས་རྣམ་པ་མང་། ། རྣ་བ་རྣག་ཁྲག་རྣམ་དབྱེ་རྣམས། ། རྣལ་མ་ལ་སོགས་དར་བཏགས་ནའོ། ། སྣ་ལྕེ་
བར་སྣང་སྒྲོན་དང་སྒྲུབས། ། སྣར་མ་སྣག་ཚ་སྣ་ཚོགས་སྣུར། ། སྣམ་སྦྱར་སྣམ་བུ་སྣ་ཡི་སྣབས། ། སྣང་གསལ་
སྣུམ་དྲི་སྙོམ་ཞིང་སྣང་། ། སེར་སྣ་སྐྱེལ་ཞི་མང་དུ་སྣོན། ། ལྟར་སྣང་ལ་སོགས་སར་བཏགས་ནའོ། ། བརྣབ་
སེམས་ངེས་བཟུང་ནན་ཏན་བརྣན། ། བསམ་པའི་བརྣག་དང་བཟོད་དཀའི་བརྣག ། ཟས་ཀྱིས་བརྣངས་དང་
འཐེན་པའི་བརྣར། ། བས་འཕུལ་ར་མགོ་ལྡན་པའི་ནའོ། ། ནུ་མ་མདའ་བསྣུན་མང་དུ་བསྣན། ། སྲོལ་
བསྣུབས་མཚོན་བསྣམས་གོང་འོག་བསྣོར། ། དུས་བསྣུར་མཇུག་བསྣར་ཞིབ་མོར་བསྣུར། ། བས་འཕུལ་ས་
མགོ་ལྡན་པའི་ནའོ། ། །།
རང་གི་བང་པར་པི་ཝང་འཛིན། ། གཅིག་པུར་པིར་གྱིས་པ་ཏྲ་བྲིས། ། མཁར་གྱི་བུ་ཤུ་བྱ་པུ་ཤུད། །
པུས་བཙུགས་པོག་པོར་ག་པུར་འཐུལ། ། པར་བཏབ་པོ་ཏི་པོ་ཏ་ལ། ། སྲོག་ཞུ་འོག་པག་པི་པི་ལིང་། ། པ་
སངས་སེམས་པ་བསམ་པ་བཟང་། ། པར་གྱིས་འཕར་ སོགས་པ་རྐྱང་ངོ༌། ། དཔའ་བོ་དཔག་ཚད་རྗེས་སུ་
དཔག ། བྱང་ཆུབ་སེམས་དཔའ་དཔག་བྱ་དཔོག ། དཔྱ་ཁྲལ་དར་དཔྱངས་དཔང་པོ་དཔེ། ། དཔུང་བ་
དཔངས་མཐོ་དམག་དཔུང་དཔོན ། དཔག་མེད་དཔལ་ལྡན་རྣམ་དཔྱོད་དཔྱད། ། སློབ་དཔོན་དཔྱིད་ཀ་
དཔྱས་མི་འདོགས། ། དཔྲལ་བ་དཔྱི་མགོ་དས་འཕུལ་པའོ། ། མཛེས་པའི་སྤུ་བ་སྤར་སྤོས་སྤུ ། སྤུན་ཟླ་སྤང་
བྱ་སྤངས་པས་སྤྲོ། ། སྤྲིན་སྤྲོས་ལོངས་སྤྱོད་སྤྱད་པ་སྤྱོད། ། སྤེན་མ་སྤྱི་བོ་རྒྱུན་གྱིས་སྡུད། ། གོས་སྤྲུག་ནོར་སྤེལ་
སྦྲ་ཚིལ་སྤྲིངས། ། གནས་སྤར་མེ་སྤོར་གཡུལ་སྤྲད་སྤྲོད། ། འཕར་སྤྱང་སྤྲེའུ་སྤྲུལ་བའི་སྤྱན། ། གོས་སྤོ་ཚིག་
230

.. ༄༅། ། དག་ཡིག་ཚིག་གསལ་སྒྲོན་མེ། །
གིས་སྨྱོས་ནས་སྤྲུགས། ། ཚུར་སྤྱོན་སྤྱང་པོ་སྤོབས་པ་ཆེ། ། ཁེ་སྤོག་རྒྱན་སྤྲས་འབྱར་བྱེད་སྤྲིན། ། དགའ་སྤྲོས་
གདུང་སྤུར་རི་ཡི་སྤོ། ། ཐགས་ཀྱི་སྤུན་སོགས་ སར་བཏགས་པའོ། ། སྟག་ལྤགས་ལ་སོགས་ལར་བཏགས་
པའོ། །
ཕ་མ་མི་ཕམ་ཕྱིན་ཆད་ཕྲད། ། ཕྲུག་གུ་ཕན་ཚུན་རྡུལ་ཕྲན་ཕྲ། ། བཅུ་ཕྲག་ཕྱོགས་སུ་ཕྱུག་པོ་ཕྱིན། །
ཕྱགས་མས་ཕྱི་སའི་ཕྱེ་མ་ཕྱགས། ། ནས་ཕྱེ་ཕྱིང་བ་ཕྱག་དར་ཕྱོར། ། ཕྱི་དྲོ་ནམ་ཕྱེད་ཕྱེན་གཏོང་བྱུང་། །
ཕོངས་ནས་ཕྲག་དོག་ཕྲ་མ་བྱས། ། ཕྱུགས་ཀྱི་ཕྲུ་ལ་ཕྱེ་མ་ལེབ། ། སྒོ་ཕྱེ་ཕྲན་ཚེགས་ཕྲེང་བ་ཕྲོགས། ། ཕྱག་གི་
ཕྲག་པ་སྨིན་ཕྲག་པར། ། ཚིག་ཕྲད་ལ་སོགས་པ་རྐྱང་ངོ༌། ། གཞན་ལ་འཕྱ་འཕྱས་འོད་འཕྲོ་འཕྲོས། ། འཕྱི་
བར་མདའ་འཕེན་འཕངས་ཚེ་འཕོག ། གོ་འཕང་དུང་འཕྱུར་འཕྲལ་དུ་ཕངས། ། དར་འཕྱར་འཕྱང་དང་
ཕྱག་ད་ར་འཕྱག ། ལྟོ་འཕྱེ་འཕྱེ་བོ་འཕོང་སྐྱེན་གྲག ། འཕོངས་གྱིས་འཕག་འཐག་མགོ་འཕུར་འཕུར། །
སེམས་ལ་འཕྲེང་སོགས་འས་འཕུལ་ཕའོ། །
བླ་མ་བླ་གོསབླ་བྲེ་བྲེས། ། བྱམས་པ་བྱང་ཆུབ་བླ་ན་མེད། ། བྱེ་མས་བྱད་བྱུར་བྱབས་པས་བྲེལ། ། བྲན་
གཡོག་བྱེས་བྱོན་བྱུག་པ་བྱིན། ། བྱིས་པས་བྱ་རའི་བྱ་བ་བྱོས། ། བྱ་བྱིའུ་བྱི་བ་བྱི་ལའི་བྲུན། ། བྱོལ་སོང་བྲང་
འགྲོའི་བྲང་བྱིལ་བྱིལ། ། བླ་གབ་བླུན་པོས་བླུས་ཀྱང་བླ། ། བྱད་བཞིན་འདམ་བྱིང་བློ་བློང་བློང་། ། བྲོ་ནད་
དང་བྲལ་བྲོམ་ཤིང་བྱེར། ། བྱི་པོ་བྲོ་བརྡུང་ཡི་གེ་བྲིས། ། སོས་བླད་ཆུ་བླུད་ཟས་སོགས་བྲིམས། ། ཡོ་བྱད་བྲེ་
གང་བྱུར་བུར་བླུགས། ། བླ་ཚེ་བྱང་བུ་བྷ་ཐབས་སུ། ། བླ་གདགས་སྐུ་བྱི་ཆ་བྱད་བླངས། ། བྱེ་བྲག་རྒྱལ་བློན་རྣ་
བ་བླགས། ། རོ་བྲོ་དྲ་བ་བྱི་རུ་བྱས། ། བྱང་ཕྱོགས་བྱུང་སོགས་བ་རྐྱང་ངོ་། ། དབུ་སྐྲ་དབུ་མ་དབུ་བ་
དབུས། ། རྣམ་དབྱེ་དབྱེན་བྱས་ཁ་ཡི་དབུགས། ཆོས་དབྱིངས་དབྱིབས་ལེགས་དབྱེར་མི་བྱེད། ། དབྱུ་གུ་
དབྱིག་པ་དབྱུག་པ་དབྱུགས། ། དབང་ཕྱུག་དབང་བསྐུར་དབང་ལྡན་ཕྱོགས། ། དབུལ་པོ་ཕྱིར་དབྱུང་དབེན་
པའི་གནས། དཔོན་པོས་དབྱངས་བྱས་་ཏན་ལ་དབབ། ། དབང་ཐང་བྱིན་དབབ་དབྱར་གྱི་དུས། །
དབྱིག་གི་གཉེན་སོགས་དས་འཕུལ་བའོ། ། འབྲས་འབྲུ་རབ་འབྱམས་འབའ་ཞིག་འབྱོར། ། འབྱུང་བ་འབྲེལ་
ཆགས་འབྲས་བུ་འབྱུང་། ། འབྲིང་པོ་འབྲོག་པ་འབྲི་འབྲོང་གཡག ། འབེལ་གཏམ་སྒོ་འབྱེད་འབྲོམ་སྟོན་
འབྱོན། ། ཕྱིར་འབྲང་འབྱུང་པོ་འབྲོས་ཤིང་འབྱེར། ། འབྲུབ་ཁུང་ཁ་འབྱེད་འབྲུམ་ནད་འབྱིན། ། མཚང་
འབྲུ་ཆང་འབྱོ་སྦྱར་ནས་འབྱར། ། སྐྲ་འབལ་ལ་སོགས་འས་འཕུལ་བའོ། ། ཁྱི་རྦད་རྦབ་སྒྲིལ་ཁ་རྦད་ཆེ། །
ཐགས་རྦད་བཅད་སོགས་རར་བཏགས་པའོ། ། ལྦུ་བ་ལྔ་བ་ལར་བཏགས་པའོ། ། སྦྱིན་བདག་ནོར་སྦྱིན་གནོད་
231

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྦྱིན་དབང་། ། སྦྱིན་པ་སྦང་མ་རྟ་སོགས་སྦྱངས། ། སྒྲུབ་ཏུ་སྦོས་སྦས་སྦ་ཞིང་སྦེད། ། གཉིས་སྦྲགས་སྦྲ་
འབུབས་སྦྲེལ་ནས་སྦྱར། ། སྦུར་མར་མེ་སྦར་སྦལ་བ་སྦོས། ། སྦྲུམ་མ་ལྟོ་སྦོ་གྲོག་སྦུར་བྲལ། ། སྐད་སྔོན་ལུས་
སྦྱིད་ས་ལེ་སྦྲམ། ། དགེ་སྦྱོང་སྡིག་སྦྱངས་གཙང་སྦྲ་སྦྱོར། ། ཆུར་སྦངས་སྡུད་ལྕགས་འདོམ་གྱི་སྦ། ། སྦ་མཁར་
ལ་སོགས་སར་བཏགས་པའོ། ། ་
ཉམས་མྱོང་རོ་མྱང་མྱ་ངན་འདའ། ༑ སྨྱུ་གུ་རོ་མྱགས་ཆང་གིས་མྱོས། ། མྱུར་དུ་ནགས་མྱུལ་ཚོགས་ཆུང་
ངོ་། ། དམིགས་བསལ་ཉེས་དམིགས་དམྱལ་བར་ལྟུང་། ། དམུ་ཆུ་ཉམས་དམས་དམང་ས་རིགས་དམན། །
དམུས་ལོང་དམིགས་བུ་དམིགས་པ་མེད། ། བུ་གའི་དམིག་པུ་དམུ་རྒོད་དམག ། དམེ་བོ་མདོག་དམར་དམོད་
པབྱས། ། འཛུམ་དམུལ་དམའ་བ་དས་འཕུལ་མའོ། ། ངོ་མཚར་རྨད་བྱུང་རྨི་ལམ་རྨིས། ། ཞིང་རྨོ་རྨོངས་
རྨུགས་ཁྱིས་རྨུར་རྨུགས། ། རྨ་བྱུང་རྟ་རྨིག་སྒ་ཡི་རྨད། ། རྨོ་བྱ་རྨོག་གྱོན་དབུ་རྨོག་བཙན། ། བལ་རྨེལ་རྨུགས་
འཛིན་རར་བཏགས་པའོ། ༈ སྨན་པས་སྨན་གྱི་གཏམ་སྨྲ་སྨྲོས། ། སྨེ་བ་སྨོན་ལམ་ལུས་ཀྱི་སྨད། ། སྨིག་རྒྱུ་
འབྲས་སྨིན་སྨག་རུམ་འཐིབས། ། མིང་སྨོས་སྨན་ལྗོངས་སྨད་རས་སྨོད། ། སྨྲ་བབ་སྨྲེ་སྔགས་སྨོས་ཅི་དགོས། །
ངུར་སྨིག་ནས་སྨིན་སྨོན་འགྲིན་ཆེ། ། སྨུག་པོ་སྨིན་དྲུག་སྨེ་ཤ་ཅན། ། སྨྱོ་གཏམ་སྨྱུང་གནས་བཟའ་བུ་སྨད། །
སྨ་ར་སྨིན་མ་སར་བཏགས་མའོ། ། །
ཙན་དན་དེ་ཙམ་དེ་ཙུག་ལགས། ། ཙབ་ཙུབ་མི་བྱ་ཙོག་ཙོག་པུ། ། ཙ་ན་ཀ་དང་ཙ་ཀོ་ར། ། ཙུག་ཙུག་
སྒྲ་དང་ཙམ་པ་ཀ ། ནེ་ཙོ་ལ་སོགས་ཙ་རྐྱང་ངོ༌། ། གཙོ་བོ་གཙུག་ཏོར་གཙུག་ལག་ཁང་། ། སྤྱི་གཙུག་གཙུབ་
ཤིང་གནོད་པས་གཙེས། ། གཙང་མ་གཙང་བོ་མཆེ་བ་གཙིགས། ། གཙག་བུས་གཙག་སོགས་གས་འཕུལ་
ཙའོ། ། བཙན་པོ་བཀའ་བཙན་རྫོང་བཙན་དག ། བཙུན་མོ་བུ་བཙས་ཤ་བཙོས་བཙལ། ། བཙུན་པ་མིག་
བཙུམ་བཙོན་རར་བཙུད། ། གོས་བཙེམས་བཙག་དང་བཙོད་ཀྱིས་བཙོས། ། འདྲེ་བཙན་བཙན་དུག་ཚགས་
ཀྱིས་བཙགས། ། མཐོ་བཙམས་རྡེག་བཙོག་སྒོག་བཙོང་བཙུགས། ། བཙན་ཐབས་ནོར་བཙོང་ལྕགས་ཀྱི་
བཙའ། ། སྲོལ་བཙུགས་ཆུ་འཙིར་གྲུ་བཙས་བྱིན། ། བཙོ་མའི་གསེར་སོགས་བས་འཕུལ་ཙའོ། ། རྩ་བ་རྩེ་མོ་
ཚོན་རྩི་རྩིང་། ། རྩྭ་སྔོན་རྩི་ཤིང་རྩི་ཐོག་རྩུབ། ། རྩེད་མོ་རྩོད་པ་རྩིས་རྩིས་མཁན། ། རྩ་རྒྱུས་སྟོབས་རྩལ་འབད་
རྩོལ་ཚེ། ། རྩམ་པ་རྩད་གཅོད་རྩོམ་པ་རྩོམས། ། ནོར་གྱི་རྩིད་པ་འཁོར་ལོའི་རྩིབས། ༑ རྩིབ་མ་རྩིག་པ་རར་
བཏགས་ཙའོ། ། བཀའ་སྩོལ་དངོས་གྲུབ་སྩལ་དང་སྩོལ། ། སྦྱིན་པ་བགྱིད་སྩལ་སར་བཏགས་ཙའོ། ། བརྩོན་
འགྲུས་སྙིང་བརྩེ་ བརྩེ་བ་ཅན། ། བཙད་ཅིང་བསྟན་བཅོས་བརྩམ་བྱ་བརྩམས། ། སོ་བརྩེ་ རིམ་བརྩེགས་
232

༄༅། ། དག་ཡིག་ཚིག་གསལ་སྒྲོན་མེ། །
བརྩིགས་ཤིང་བརྩིས། ། བས་འཕུལ་ར་མགོ་ལྡན་པའི་ཙའོ། །
ནགས་ཚལ་སྐྱེད་ཚལ་ཚི་གུའི་ཚིགས། ། ཚོགས་པ་སྡེ་ཚན་ལུས་ལང་ཚོ། ། ཚོན་རྩི་ཕྲ་ཚོམ་ཚར་དུ་
དངར། ། ཐེ་ཚོམ་ཚམ་རྔམ་ཚྭ་ཚ་ལ། ། ཁང་བའི་ཚོམས་སོགས་ཚ་རྐྱང་ངོ༌། ། ངོ་མཚར་མཚར་སྡུག་མཚོན་
བྱེད་མཚན། ། ཕྱོགས་མཚམས་རྒྱ་མཚོ་མཚེ་མ་སྐྱེས། ། མཚོན་བྱ་མཚན་གཞི་མཚན་ཉིད་མཚུངས། ། སྐྱོན་
མཚང་མཚན་མོ་ཚོན་གྱི་མཚལ། ། རྒྱལ་མཚན་ཁྱིམ་མཚེས་མིང་གི་མཚན། ། ཕྱག་མཚན་མཚོན་ཆ་མས་འཕུལ་
ཚའོ། ། ཕྱག་འཚལ་ནོར་འཚོལ་ཕྱུགས་མ་འཚོ། ། བློ་འཚབས་ཆུ་འཚག་ནང་དུ་འཚངས། ། འཚར་རྒྱ་འོད་
འཚེར་བློ་དང་འཚམ། ། འཚག་བཟང་གདུང་འཚོབ་སྐྱིན་པའི་འཚབ། ། རླུང་འཚུབ་མོངས་འཚར་བར་དུ་
འཚིར། ། ཤ་འཚོ་འཚག་བྱེད་དགའ་བའི་འཚེངས། ། བརྡེག་འཚོག་འཚོག་ཆས་ངལ་འཚོ་བ། ། འཚེ་བ་མེད་
སོགས་འས་འཕུལ་ཚའོ། ། །
ཛ་ལང་ལ་སོགས་ཇ་རྐྱང་ངོ༌། ། མཛའ་བོ་བང་མཛོད་ལེགས་པའི་མཛེས། ། དཔའ་མཛད་མཛངས་མ་
མཛད་པ་མཛོད། ། མཛུབ་མོ་མཛོད་སྤུ་ཤིང་ག་མཛེར། ། མཛེ་ནད་མཛོ་རྟ་མས་འཕུལ་ཛའོ། ། འཛམ་གླིང་
བཞིན་འཛུམ་གོས་འཛད་འཛེམ། ། ཆུ་འཛག་ འཛིར་ལངས་སྣོད་དུ་འཛུད། ། འོག་འཛུལ་སྐས་འཛེག་
འཛུགས་ཤིང་འཛིན། ། སྐད་འཛིར་འདུ་འཛི་ཆུད་མོ་འཛའ། ། ནོར་བའི་འཛི་ལ་སོགས་འས་འཕུལ་ཛའོ། །
ཀུན་རྫོབ་རྫུན་གྱི་རྫབ་ཛུབ་སོང་། ། ཕྱུགས་རྫིའི་རྫོངས་སུ་རྫོའུ་བྱིན། ། རྫིད་བུར་རྫུས་སྐྱེས་འདམ་རྫབ་
རྫོགས། ། རྫི་ཕྱོགས་རྫ་མ་མཁར་གྱི་རྫོང་། ། ནོར་རྫས་རྫུ་འཕྲུལ་རྫོགས་སངས་རྒྱས། ། རྫི་མེད་རྫི་མ་རར་
བཏགས་ཛའོ། ། གནོད་པས་མི་བརྫི་ཁྲོ་བོར་འཇུས། ། གྱེན་བརྫེས་ཟན་བརྫིས་རྐང་པས་བརྫིས། ། མདོས་
བརྫངས་བས་འཕུལ་རར་བཏགས་ཛའོ། །
ཝ་སྐྱེས་ཕ་ཝང་ཆུ་ཡི་ཝ། ། འགིའུ་ཝང་པི་ཝང་སྐད་ཝང་ཝང་། ། ཡིད་ལ་ཝལ་ལེ་ཝ་ཀྱང་སྟེ། ། ཀྭ་ཡེ་ཁཱ་
ཏ་གྲྭ་བ་སོགས། ། ཝ་བཏགས་ཅན་དུ་ཤེས་པར་བྱ། །
ཞྭ་མོ་ཞ་ལོང་ཞེན་ཅིང་ཆགས། འོ་ཞོ་ཞེད་མ་ཞ་རྐྱང་ངོ༌། ། གཞི་གྲུབ་གཞི་མ་གཞུང་ལུགས་གཞན། །
མཉམ་གཞག་གཞལ་བྱའི་རྣམ་གཞག་བྱེད། ། གཞོན་ནུ་གཞུང་འཐང་ནམ་གཞག་དུས། ། མདའ་གཞུས་
བདུད་གཞོམ་ཡིད་ལ་གཞོག ། གསོལ་བ་གཡང་གཞི་སྤོ་གཞོག་གཞང་། ། གཞའ་ཚོན་གཞའ་གསང་བརྟག་
གཞིག་གཞུག ། མངག་གཞུག་ཡིད་གཞུངས་ཁུ་བ་གཞིབས། ། གཞར་ཡང་གཞོབ་འཐུལ་གླུ་གཞས་བྱེད། །
ཡིད་གཞོལ་ནང་གཞུག་གས་འཕུལ་ཞའོ། ། བཞི་ལྔ་དགོངས་བཞེད་བཞད་གད་བྱེད། ། བཞབས་ནས་སྐྲ་
233

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། 
བཞར་གནས་སུ་བཞུག ། དེ་བཞིན་བཞེངས་བཞུགས་བཞོན་པས་བཞུད། ། བཞོན་མར་འོ་བཞོ་མར་བཞུ་
བཞེས། ། བརླན་བཞའ་ཁུར་བཞེས་བས་འཕུལ་ཞའོ། །
ཟ་མ་ཟ་ཟོས་ཟྭ་ཚོད་ཟད། ། སྔགས་ཟློས་ཟློས་གར་ཉི་ཟླ་ཟླུམ། ། ཟླ་གམ་ཟླ་ཕྱེད་གཞན་ལ་ཟློ། ། ཟློག་
པ་ཟླ་གྲོགས་ལོ་ ཟླ་ བ། ། བསྐྱར་ཟློས་ ལ་ སོགས་ ཟ་ ཉིད་དོ། ། མཁྱེན་གཟིགས་གཅན་གཟན་གཟིག་གི་
གཟུགས། ༑ གཟའ་སྐར་གཟི་བརྗིད་རིན་ཆེན་གཟི། ། གཟན་ཤམ་ཕྲག་པར་གཟེད་ཅིང་གཟེར། གཟོང་
གིས་གཟེར་ཐོབ་གཟེར་བུ་གཟུག ། གནད་གཟིར་མདང་གཟས་ཆུད་མི་གཟོན། ། ད་གཟོད་དྲིན་གཟོ་ཟས་ཀྱི་
གཟན། ། གྲུ་གཟིངས་གཟང་བུ་དགང་བླུགས་གཟར། ། རི་གཟར་གཟུངས་ཐག་གཟུངས་སྔགས་གཟབས། །
གཟེངས་བསྟོད་གཟི་མདངས་གས་འཕུལ་ཟའོ། ། བཟའ་བཏུང་བཟའ་བཅའ་ཆང་གིས་བཟི། ། བཟའ་མིའི་
ན་བཟའ་བཟང་པོར་བཟུང་། ། བཟོ་བོས་ལྷུང་བཟེད་བཟེད་ཞལ་བཟེད། ། མི་བཟད་ལས་མ་བཟུར་བཟོད་
པ། ། སྔགས་བཟླ་མི་བཟློག་མྱ་ངན་བཟླ། ། གཅིག་ཏུ་བཟླུམས་སོགས་བས་འཕུལ་ཟའོ། ༈ །
ཡི་དམ་ཡི་གེ་ཆ་མིན་ཡ། ། ཕཡད་ཡ་ཡོ་ཡལ་ག་ཡང་། ། ཡི་རང་ཡི་དྭགས་ཡ་རྐྱང་ངོ་། ། གཡས་གཡོན་
གཡབ་མོ་གཡབ་ཅིང་གཡུག ། གཡང་ ས་གཡུང་དྲུང་མི་གཡོ་བ། ། གཡང་ལེན་ གཡང་གཞི་གཡོག་ མ་
གཡོགས། ། ལོག་གཡེམ་གཡུལ་སྤྲོད་གཡེང་བས་གཡེངས། ། ཟངས་གཡའ་གཡི་ལྤགས་གཡར་ཁྲལ་གཡུ། །
འབྲོང་གཡག་གཡེར་མ་གཡར་ནས་ཟོས། ། མིག་གཡོར་གཡེར་ཁ་གས་འཕུལ་ཡའོ། །
ར་ལུག་རྭ་ཅོ་རྡུལ་དུ་རློག། མངོན་རློམ་རློམ་སེམས་བྱིན་རླབས་ཆེ། ། བྱིན་གྱིས་རློབས་ཤིག་རྦ་རླབས་
རླུང་། ། རླབས་པ་རློན་པ་འདོམས་ཀྱི་ཚིག། རླབས་ཆེན་གློག་བྱེད་འཕུལ་ཡིག་མེད། ། རྩུབ་པའི་བརླང་དང་
བརླག་བྱ་བརླག། བརླ་ཤ་ཆུས་བརླན་ཡ་མ་བརླ། ། སྲ་བརླིང་བྱིན་གྱིས་བརླབས་པར་བྱས། ། གདོན་གྱིས་
བརླམས་སོགས་བས་འཕུལ་རླའོ། །
ལཱ་དང་ལ་ལ་ལང་ལིང་ལོང་། ། ལམ་དང་ལམ་ལམ་ལག་ལེན་ལོ། ། ཕལ་ཆེར་བཤད་ཟིན་ཁོངས་སུ་
གཏོགས། །
ཤར་གྱི་ཤིང་ཁར་ཤར་ཤར་ཤིག ། ཤུལ་དུ་ཤིང་ཟན་ཤེལ་གྱི་ཤུབས། ། ཤུགས་ཕྱུང་ཤུན་ལྤགས་ཤམ་
ཐབས་བཅིངས། ། ཤེས་ལྡན་ཤེས་པ་ཤིན་ཏུ་ཟབ། ། ཤ་བ་ཤུབ་བུ་ཤ་རྐྱང་ངོ༌། ། བདེ་གཤེགས་གཤིས་ལུགས་
དེ་བཞིན་གཤེགས། ། གཤིན་པོའི་གཤགས་འབྱེད་གཤིན་རྫོབ་གཤེད། ། གཤེན་རབས་གཤང་དགྲོལ་དབུ་སྐྲ་
གཤོར། ། གཤིས་ངན་གཡུལ་གཤོམ་མོ་གཤམ་བུ། ། གཤེ་སྨོད་བརླན་གཤེར་བྲེ་ལ་གཤོར། ། ཆུ་གཤོ་ཤིང་
234

༄༅{ }དག་ཡིག་ཚིག་གསལ་སྒྲོན་མེ། །
གཤགས་ཐོང་གཤོལ་རྨོ། ། གཤོག་པ་གཤིབས་ནས་གཤམ་དུ་འཕུར། ། སྤང་གཤོངས་མཉེན་གཤིན་གས་
འཕུལ་ཤའོ། ། དགེ་བཤེས་ཆོས་བཤད་སྡིག་པ་བཤགས། ། མཛའ་བཤེས་ལྷ་བཤོས་མཆོད་པ་བཤམས། །
བགོ་བཤའ་ཕྱི་བཤོལ་བྲེ་ལ་བཤར། ། གོས་བཤུས་བཤལ་དྲུད་བཤན་པས་བཤས། ། མཁར་བཤིག་ཆུས་བཤལ་
འཕྲང་ལ་བཤར། ། བཤང་གཅི་ལ་སོགས་བས་འཕུལ་ཤའོ། །
སངས་རྒྱས་ས་ཡ་ས་ཕྱོགས་སེར། ། སོར་མོ་སེན་མོ་སོ་སིལ་སྙན། ། སོ་སོར་སིལ་སིལ་སེ་མོ་དོ། ། ཚེ་
སྲོག་འོད་སྲུང་དྲང་སྲོང་སྲས། ། སྲོལ་ཚུགས་སྲོད་ལ་སྲིད་པ་སྲིད། ། གོས་སྲབ་སྲ་བརྟན་ས་སྲུང་བུ། ། སྲིན་པོ་
སྲིང་མོ་སྲེག་པ་སྲམ། ། སྲིན་བུ་སྲོ་མ་སྲད་བུ་ས། ། རྟ་སྲབ་ལམ་སྲང་འདེགས་བྱེད་སྲིང་། ། སེག་བྱེད་སྲན་མ་
སློང་མོ་སློང་། ། སློབ་དཔོན་སློབ་མ་སློབ་གཉེར་སླ། ། རྒྱལ་སྲིད་སླར་ཡང་སླད་མའི་དུས། ། གར་སླ་རྐྱེན་སློང་
ཅི་ཡི་སླད། ། འདིར་སླེབ་སློག་པ་ཕྱི་ནང་སློག ། སླ་ང་སླད་རོལ་ས་ཉིད་དོ། ། གསང་སྔགས་གསང་བ་གསུང་
རབ་གསུངས། ། གསོལ་འདེབས་གསར་བ་གསན་ཞིང་གསོན། ། གསེར་བཟང་འཁར་གསིལ་གསེག་གཤང་
འཛིན། ། ཁ་གསག་གསོག་གསོབ་གསད་བྱ་གསོད། ། གསོན་པོའི་ཚིག་གསོལ་རྟ་ཡི་གསེབ། ། སྐད་གསང་
གསོག་འཇོག་ཆུད་མ་གསན། ། ཁ་གསོ་གསོས་ནས་གསོར་ཀྱིས་གསིལ། ། འོད་གསལ་ནང་གསེས་རལ་བ་
གསིགས། ༑ གསུང་དང་གསུམ་སོགས་གས་འཕུལ་སའོ། ། ཚོགས་བསགས་སྐྱོན་བསལ་བསམ་བྱ་བསམས། །
དམིགས་བསལ་དྲིན་བསབས་དྲི་མ་བསངས། ། ཚེ་བསྲིང་བསོད་ནམས་བསོད་སྙོམས་བསགས། ། ཡོ་བསྲང་
རྒྱང་བསྲིང་བཟོད་བསྲན་ཆེ། ། དྲི་བསུང་གིས་བསུས་བསེ་རུ་བསད། ། བསྲུང་བྱ་བསྲུངས་པ་བསྲེག་བྱ་
བསྲེགས། ། ཇ་བསྲོ་ཞོ་བསྲུབས་ཕན་ཚུན་བསྲེས། ། རིང་བསྲེལ་ལྷ་བསང་ས་ངལ་བསོས་བསྡད། ། རྗེས་
བསུབ་བསང་གཏོང་ཞབས་བསིལ་བསིལ། ། བསླད་བྱ་བསླད་ནས་བསླུ་བྱ་བསླུས། ། བསླབ་བྱ་བསླབ་པ་གྱེན་
དུ་བསླངས། ། ཡི་གེ་བསྲིངས་སོགས་བས་འཕུལ་སའོ། ། ་
ཧ་ཧ་ཧི་ཧི་ཧུ་ཧུ་ཟེར། ། ཧ་ཅང་ཧྲལ་ཧྲུལ་མིག་ཧྲིག་ཧྲིག ། ཧཱ་ཤང་རྩབ་ཧྲལ་ཧ་ཉིད་དོ། །
ཨ་ཧ་ཨ་མ་ཨ་ལ་ལ། ། ཨ་ཀ་རུ་དང་ཨ་ཡུལ་ཤི། ཨ་རུ་ར་དང་ཨུཏྤལ། ། ཨེ་མ་ཨ་མ་ལ་སོགས་ཨའོ། །
དག་ཡིག་ཚིག་གསལ་སྒྲོན་མེ་ལས་ཡི་གེའི་སྦྱོར་བ་རྒྱས་པར་བཤད་པ་སྟེ་གཉིས་པའོ། ། །
ད་ནི་རྣམ་དབྱེ་ཚིག་ཕྲད་སོགས། ། བསྡུས་ཏེ་གསལ་བར་བསྟན་པར་བྱ། ། དེ་ལ་རྣམ་དབྱེ་བརྒྱད་ཅེས་
པ། ། ངོ་བོ་ལས་དང་བྱེད་པ་ཆེད། ། འབྱུང་ཁུངས་འབྲེལ་བ་གནས་གཞི་དང་། ། བོད་པའི་སྒྲ་སྟེ་རིམ་པ་
བཞིན། ། ལྷ་ཀླུ་མི་དང་ས་རྡོ་ཤིང་། ། ལ་སོགས་རེ་རེའི་དངོས་མིང་ནས། ། བརྗོད་པ་རྣམ་དབྱེ་དང་པོའོ། །
235

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཤིང་ལ་འཛེགས་དང་ཕྱོགས་སུ་འགྲོ། ། མདུན་དུ་འདུག་ཅེས་བརྗོད་ལ་སོགས། ། གཉིས་པ་ལས་སུ་བྱ་བའི་
སྒྲ། ། བདག་གིས་འདི་བྱས་ཁྱོད་ཀྱིས་ཤེས། ། ནོར་གྱིས་དྲིན་གྱིས་བསྐྱངས་པ་སོགས། ། རྣམ་དབྱེ་གསུམ་པ་
བྱེད་ལས་སྒྲ། ། བཀྲེས་ལ་ཟས་བྱིན་ནད་ལ་སྨན། ། ཕོངས་ལ་ནོར་བྱིན་ཞིང་ལ་ཆུ། ། དྲོངས་སོགས་བཞི་བ་
དགོས་ཆེད་ཡིན། ། མཁའ་ནས་ཆར་འབབས་ས་ལས་ལོ། ། རི་ལས་ཤིང་དང་མ་ལས་བུ། ། སྐྱེས་སོགས་ལྔ་བ་
འབྱུང་ཁུངས་ཚིག ། ཁྱོད་ཀྱི་མགོ་དང་ཤིང་གི་རྩེ། ། གཏམ་གྱི་བརྗོད་བྱ་དེ་ཡི་དོན། ། ལ་སོགས་དྲུག་པ་
འབྲེལ་བའི་སྒྲ། ། གནམ་ལ་ཉི་ཟླ་མཚོ་ལ་ཉ། ། སྟེང་ན་ལྷ་བཞུགས་འོག་ཏུ་ཀླུ་ ། གནས་སོགས་བདུན་པ་
གནས་གཞིའོ། ། ལྷ་དང་ཀླུ་སོགས་མིང་གི་སྔོན། ། ཀྱེ་སྦྱར་བརྒྱད་པ་བོད་པའི་སྒྲ། ། བརྒྱད་པོ་རེ་རེར་གཅིག་
ཚིག་དང་། ། གཉིས་ཚིག་མང་ཚིག་གསུམ་གསུམ་ལས། ། གོང་དུ་བཤད་རྣམས་གཅིག་ཚིག་སྟེ། ། ལྷ་དང་ཀླུ་
དག་སོགས་སྦྱར་བ། ། གཉིས་ཚིག་ཡིན་ནོ་ལྷ་རྣམས་དང་། ། ཀླུ་རྣམས་སོགས་སྦྱར་མང་ཚིག་གོ ། དེ་ཡང་
གིས་གི་ལ་ལས་སོགས། ། རྣམ་དབྱེ་དངོས་ཡིན་ཚིག་གྲོགས་གཞན། ། ཕྱེ་བའི་ངག་ཡིན་རྣམ་དབྱེ་མིན། ། ད་
བ་ས་ཀྱི་ག་ང་གི ། ན་མ་ར་ལ་བཞི་བོ་གྱི། ། མཐའ་རྟེན་མེད་མཐར་འི་ཐོབ་ཅིང་། ། རྐང་པ་སྐོང་ཕྱིར་ཡི་སྟེ་
དཔེར། ། ཁྱོད་ཀྱི་རྒྱབ་ཀྱི་ངོས་ཀྱི་ཆ། ། བདག་གི་གདོང་གི་མདུན་གྱི་ཕྱོགས། ། ལམ་གྱི་སྐོར་གྱི་གཞོལ་གྱི་
གཞིའི། ། དེ་ཡི་ཞེས་དང་ད་དྲག་མཐར། ། ཀྱི་ཐོབ་གྱུར་གྱི་བརྒྱན་གྱི་ཟེར། ། འོ་འུ་འམ་གྱི་ཚིག་ཁྱིམ་ཡང་། །
རྐང་པ་སྐོང་མི་སྐོང་གིས་དབྱེ། ། འི་དང་འང་སོགས་ཚེག་བོར་མིན། ། མཐའ་རྟེན་ཅན་དང་བརྩེགས་པ་
དང་། ། གུག་སྐྱེད་ཅན་ལ་འ་མཐའ་མེད། ། ག་ད་བ་ཡི་རྗེས་སུ་ནི། ། ཅིང་ཅེས་ཅེའོ་ཅེ་ན་ཅིག ། ལྔ་བོ་
ལེགས་ཏེ་དཔེ་རིམ་བཞིན། ། རྟོག་ཅིང་རྟོག་ཅེས་དཔག་ཅེའོ། ༈ གར་འདུག་ཅེ་ན་འདིར་འདུག་ཅིག །
བཤད་ཅིང་ཡོད་ཅེས་མེད་འོ། ། ཅི་འཆད་ཅེ་ན་འདི་ཤོད་ཅིག ། བརྒྱབ་ཅིང་ཐོབ་ཅེས་ཆུབ་ཅེའོ། ། གང་
རྒྱོབ་ཅེ་ན་མདའ་རྒྱོབ་ཅིག ། ང་ན་མོ་འོ་རི་ལ་དང་། ། མཐའ་རྟེན་མེད་མཐར་ཞིང་ཞེས་ཞེའོ། ། ཞེ་ན་ཞིག་སྟེ་
དཔེ་རིམ་བཞིན། ། སོང་ཞིང་དྲང་ཞེས་འབྱུང་ཞེའོ། ། གང་གཟུང་ཞེ་ན་འདི་གཟུང་ཞིག ༽ ཡིན་ཞིང་མིན་
ཞེས་འཛིན་ཞེའོ། ། ཟས་ཡིན་ཞེ་ན་དོན་ཞིག་གཉེར། ། ཞིམ་ཞིང་འཇམ་ཞེས་འཛུམ་ཞེའོ། ། ལེན་ནམ་ཞེན་
ནམ་ཞིག་ལེན། ། བཟའ་ཞིང་དགའ་ཞེས་གདའ་ཞེའོ། ། དུ་གདའ་ཤེ་ན་འགའ་ཞིག་སྣང་། ། འཕྱར་ཞིང་
འཕུར་ཞེས་འགྱུར་ཞེའོ། ། ཅི་འཕྱར་ཞེ་ན་དར་ལྕོར་ཞིག། དལ་ཞིང་ཉལ་ཞེས་དལ་ཞེའོ། ། གང་ཚོལ་ཞེ་ན་
ཟས་ཚོལ་ཞིག ། ཟ་ཞིང་བདེ་ཞེས་སྤྲོ་ཞེའོ། ། ཨེ་འགྲོ་ཞེ་ན་མ་འགྲོ་ཞིག ། དམིགས་བསལ་ས་མཐར་ཤེས་
དོར་ཏེ། ། ཤིང་ཞེས་ཤེའོ་ཤེ་ན་ཤིག ། འདུས་ཤིང་ངེས་ཞེས་བྱས་ཤེའོ། ། བརྗོད་ཅེས་ཤེ་ན་ད་སྨོས་ཤིག །
འདས་ཚིག་ན་ར་ལ་གསུམ་གྱི། ། རྗེས་སུ་ད་དྲག་ཐོབ་པའི་ཕྱིར། ། འཛིན་ཅིང་བཀལ་ཅེས་བསྟན་ཅེའོ། ། ཅི་
236

༄༅། ། དག་ཡིག་ཚིག་གསལ་སྒྲོན་མེ། །
མཁྱེན་ཅེ་ན་གྲོལ་ཅིག་དང་། ། གྱུར་ཅིག་ཅེས་པ་ལྟ་བུའོ། ། དྲི་བའམ་དགག་པའི་ཚིག་དག་ལ། ། རང་རང་
མཐའ་རུ་མ་སྦྱར་དཔེར། ། འདུག་གམ་བྱུང་ངམ་ཡོད་དམ་སོགས། ། རྫོགས་མཚམས་རང་འདྲར་ན་རོ་སྟེ། །
ཕྱུག་གོ་བཟང་ངོ་བསྟོད་དོ་སོགས། ། མཐའ་རྟེན་མེད་མཐར་འོ་དང་ནི། ། ད་དྲག་ཅན་ལ་ཏོ་སྟེ་དཔེར། །
དགེ་འོ་འཛིན་ཏོ་མཁྱེན་ཏོ་དང་། ། གྱུར་ཏོ་ཞེས་པ་ལྟ་བུའོ། ། ན་ར་ལ་ས་ད་དྲག་གི ། རྗེས་སུ་ཏེ་རྐྱང་ད་
མཐར་དེ། ། ཡིན་ཏེ་སྦྱར་ཏེ་བཙལ་ཏེ་དང་། ། རྒྱུས་ཏེ་གྱུར་ཏེ་དོན་ཡོད་དེ། ། ག་ང་བ་མ་འ་དང་ནི། །
མཐའ་རྟེན་མེད་མཐར་ས་སྟེ་དཔེར། ། རྟག་སྟེ་འབྱུང་སྟེ་འགྲུབ་སྟེ་གདའ། ། འཇོམ་སྟེ་དགའ་སྟེ་བདེ་སྟེ་
བཞིན། ། ག་བ་ད་དྲག་ཅན་མཐར་ཏུ། ། རྟོགས་ཏུ་རབ་ཏུ་གཏན་ཏུ་བདེ། ། ང་ད་ན་མ་ར་ལ་དུ། ། ནང་དུ་
སྣོད་དུ་རྒྱུན་དུ་ཟོ། ། ལམ་དུ་མྱུར་དུ་མཇལ་དུ་འོང་། ། ས་སུ་རྟེན་མེད་འ་མཐར་རུ། ། རྗེས་སུ་འདི་རུ་དགའ་
རུ་གནམ། ། ག་ད་བ་ས་ད་དྲག་ཀྱང་། ། བདག་ཀྱང་འབད་ཀྱང་ཐོས་ཀྱང་དོན། ། བྱས་ཀྱང་འོན་ཀྱང་བསྟན་
ཀྱང་ངོ་། ། ང་འ་ན་མ་ར་ལ་ཡང་། ། གང་ཡང་འབའ་ཡང་བྱོན་ཡང་ནི། ། ནམ་ཡང་སར་ཡང་མཇལ་ཡང་
བཞིན། ། མཐའ་རྟེན་མེད་མཐར་འང་འཐོབ་ཅིང་། ། ཚིག་རྐང་སྐོང་ཚེ་ཡང་སྟེ་དཔེར། ། ཡིན་དུའང་ཟིན་
ལ་འདི་ན་ཡང་། ། ག་ད་ན་བ་མ་ས་དང་། ། ད་དྲག་ཅན་མཐར་པ་དང་ནི། ། ང་འ་ར་ལ་རྟེན་མེད་
མཐར་༑ ༑ བ་ཕྱེད་ཝར་འབོད་རྣམས་ལ་བ། ། གཞན་ལ་བ་ཉིད་སྦྱར་ཏེ་དཔེར། ཟག་པ་མེད་པ་ཕན་པ་
མཆོག ། ཐོབ་པ་དམ་པ་མཁས་པ་རུ། ། གྱུར་པ་འོང་བ་ལ་དགའ་བ། ། མྱུར་བ་མཇལ་བ་སྤྲོ་བ་དང་། །
ལུང་བ་མདའ་བ་འབྱོར་བ་སོགས། ། གཅོད་མཚམས་ག་མཐར་ཚིག་ཤད་དང་། ། ང་ཡིག་མ་གཏོགས་ཤད་
གོང་དུ། ། ཕྱི་ཚེག་མི་བྱེད་ཚིགས་བཅད་དང་། ། ན་སོ་ཅན་མཐར་ཉིས་ཤད་བྱ། ། ལེའུ་མཚམས་ལྟ་བུར་བཞི་
ཤད་ཐོབ། ། དག་ཡིག་ཚིག་གསལ་སྒྲོན་མེ་ལས། ། རྣམ་དབྱེ་ཚིག་ཕྲད་བཤད་པ་སྟེ་གསུམ་པའོ། །
ད་ནི་གོང་དུ་བརྗོད་རྣམས་ལ། ། འཁྲུལ་སེལ་ཅུང་ཟད་བརྗོད་བྱ་སྟེ། ། དྲན་པ་ཉེར་གཞག་ཉེ་བར་
བཞག ། རིན་ཆེན་རྒྱུན་གྱིས་རྣམ་པར་བརྒྱན། ། བསྒྲུབ་བྱ་ལེགས་པར་བསྒྲུབ་པར་བྱ། ། བསྒོམ་བྱ་བསྒོམ་
པར་བྱ་བ་སོགས། ། དེ་དག་རྣམས་ཀྱི་སྔ་མ་མིང་། ། ཕྱི་མ་བྱ་བའི་སྒྲ་རུ་འདོད། ། བྱ་བྱེད་ལས་ནི་བཞི་ཡིན་
ཏེ། ། བྱེད་ལས་ད་ལྟ་བ་དང་ནི། ། མ་འོངས་གཉིས་ཏེ་བྱ་བའི་ལས། ། ད་ལྟར་དང་ནི་འདས་པ་གཉིས། ། བྱ་
བ་གང་གི་མ་མཐའ་རུ། ། བྱེད་དང་འགྱུར་བའི་གསལ་བྱེད་སྒྲ། ། དངོས་སམ་དོན་གྱིས་གྲོལ་གྱུར་ན། ། བྱེད་
ལས་ཡིན་ནོ་དེ་ལ་ནི། ། བྱེད་ཅེས་བྱ་བའི་སྒྲ་ཡོད་ན། ། བྱེད་ལས་ད་ལྟ་བ་ཡིན་ལ། ། འགྱུར་ཞེས་ཐོབ་ན་མ་
འོངས་ཚིག ། གལ་ཏེ་མ་མཐར་བྱ་བྱས་ཞེས། ། དངོས་སུ་ཡོད་པའམ་དོན་གྱིས་ཐོབ། ། བྱ་བའི་ལས་ཏེ་བྱ་
ཞེས་པ། ། ཐོབ་ན་བྱ་བ་ད་ལྟར་དག ། བྱས་ཟིན་ཞེས་པའི་སྒྲ་བྱུང་ན། ། བྱ་བའི་ལས་ནི་འདས་པར་
237

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འདོད། ། དཔེར་བརྗོད་སྒོམ་བྱེད་སྒོམ་པར་འགྱུར། ། བསྒོམ་པར་བྱའོ་བསྒོམས་པར་བྱས། ། སྲུང་བར་བྱེད་
དོ་སྲུང་བར་འགྱུར། ། བསྲུང་བར་བྱའོ་བསྲུངས་ཟིན་ཏོ། ། སྒྲུབ་པར་བྱེད་དོ་སྒྲུབ་པར་འགྱུར། ། བསྒྲུབ་པར་
བྱའོ་བསྒྲུབས་ཟིན་སོགས། ། བྱེད་འགྱུར་བྱ་བྱས་ཟིན་ཞེས་པའི། ། གསལ་བྱེད་སྒྲ་ལས་ཤེས་པར་བྱ། ། དེ་
ཕྱིར་བསྒོམ་བྱ་བསྒོམས་ཟིན་པའི། ། ཚིག་བསྡུས་བསྒོམ་བསྒོམས་སྔོན་འཇུག་འཐོབ། ། སྒོམ་བྱེད་སྒོམ་འགྱུར་
ཚིག་བསྡུས་པའི། ། སྒོམ་སྒོམ་ལ་ནི་སྔོན་འཇུག་མེད། ། དེ་བཞིན་བསྒྲུབ་པར་བྱའོ་སོགས། ། སྔོན་འཇུག་ཡོད་
དང་མེད་པ་གཉིས། ། བྱ་བའི་སྒྲ་ལ་ཨོ་ཡིག་ནི། ། སྦྱར་བ་བྱེད་ལས་མ་སྦྱར་བ། ། བྱ་བ་གཞི་ལ་ཡོད་པའི་
ལས། ། རྐང་པ་སྐྱོང་བྱེད་བརྐྱང་བར་བྱ། ། དེ་བཞིན་ཀློག་དང་བཀླག་པར་བྱ། ། སྐོང་བསྐང་གཏོང་བཏང་
སྒྲོལ་བསྒྲལ་དང་། ། རྒྱབ་བརྒྱབ་སྟོན་པར་བྱེད་པ་དང༌། ། བསྟན་པར་བྱ་སོགས་ཤེས་པར་བྱ། ། སྒྲུབས་ཤིག་
སྒོམས་ཤིག་བྱིན་རློབས་ཤིག ། ལ་སོགས་སྐུལ་ཚིག་བས་འཕུལ་མེད། ། བསྒྲུབ་བྱ་བསྒོ་བྱ་ལ་སོགས་པར། ། ས་
མཐའ་མི་འཐོབ་བསྒྲུབས་པར་བྱས། ། བསྒོམས་ཟིན་སོགས་ལ་ས་མཐའ་འཐོབ། ། གཞན་ཡང་རྔ་ཡབ་གེ་སར་
དང་། ། སིལ་སྙན་མངོན་སུམ་གས་འཕུལ་མེད། གཤའ་མ་གཤགས་འབྱེད་མེད་ན་ནོར། ། སར་བ་ལྟ་བུར་
གང་ཡང་རུང་། ། སྐྱིལ་ཀྲུང་སོགས་ལ་དས་འཕུལ་མེད། ། དགུང་ལོ་ལ་སོགས་མེད་ན་ནོར། ། སྙན་དངགས་
ལ་སོགས་གང་ཡང་རུང་། ། གད་མོ་སྐྲ་ཤད་གས་འཕུལ་སྤོང་། ། བསེར་བུ་སྐྱོ་བསངས་མེད་ན་ནོར། ། སྔོ་
བསངས་ལྟ་བུར་གང་ཡང་རུང་། ། ཐ་གྲུ་ཐ་མ་ཚར་དུ་དངར། ། ཚོན་རྩི་སོགས་ལ་མས་འཕུལ་དོར། ། མཐེ་བོ་
མཚེ་མ་རིན་ཆེན་མཚལ། ། ཁྱིམ་མཚེས་སོགས་ལ་མེད་ན་ནོར། ། ཐུན་མོངས་སོགས་ལ་གང་ཡང་རུང༌། །།
ཚོང་བ་ཁམས་དང་ཚོགས་པ་ཚོམས། ། ཕྲ་མ་ཁོན་འཛིན་ཁྲོ་བ་ཁྲོས། ། རིམ་གྲོ་ཡོ་བྱད་ཕོངས་པ་དང་། ། ཕྱུག་
པོ་སོགས་ལ་འས་འཕུལ་མེད། ། མཐའ་འཁོབ་ཚུལ་འཆོས་སོགས་མེད་ནོར། ། ཕྲིན་ལས་ཕྲེང་སོགས་གང་ཡང་
རུང་། ། ཡི་གེ་ཉུང་ངུ་ལུ་གུ་རྒྱུད། ། ཤཱཀྱ་སོགས་ལ་ག་མཐའ་སྤང་། ། ཕྲག་དོག་ཕྲུག་གུར་མེད་ན་ནོར། ། ཁ་
ཆུ་ར་མདའ་ན་བཟའ་དང་། ། རྒྱ་མཚོ་སོགས་ལ་མ་མཐའི་སྤང་། ། བྱ་རྒོད་རྡོ་རྗེར་ར་མཐའ་མེད། ། མདོར་
བསྡུས་སོགས་ལ་མེད་ན་ནོར། ། བདེ་གཤེགས་སོགས་ལ་གང་ཡང་རུང་། ། བུས་མོའི་ལྷ་ང་སླ་ང་དང༌། ། སྒོ་ང་
སོགས་ལ་ང་མཐའ་དོར། ། ཡི་དམ་ཡི་རང་ཡི་དྭགས་དང་། ། སྲི་ཞུ་སོགས་ལ་ད་མཐའ་ནོར། ། སེ་མོ་དོ་ལ་ན་
མཐའ་མེད། ། གདུ་བུ་ལེ་རྒན་བ་མཐའ་ནོར། ། རིག་སྔགས་གསུང་རབ་མཁྱེན་རབ་དང་། ། གོ་འཕང་
བསྐྱེད་རིམ་རྫོགས་རིམ་དང་། ། ཉམ་ཆུང་ཉམ་ཐག་ཉམ་ང་བ། ། ལོག་རྟོག་སོམ་ཉི་ཆོམ་རྐུན་དང༌། ། ནམ་
མཁའ་སོགས་ལ་ས་མཐའ་ནོར། ། སྐྱེས་རབས་སོགས་ལ་མེད་ན་མིན། ། དྲི་བཟངས་རྒྱུད་མངས་གོ་རིམས་
དང་། ། འཁོར་ལོས་སྒྱུར་སོགས་གང་ཡང་རུང་། ། ཀླད་ཀོར་སྟོད་ཀོར་འོད་ཀོར་དང་། ། ཨ་མ་ལ་སོགས་ས་
238

༄༅། ། དག་ཡིག་ཚིག་གསལ་སྒྲོན་མེ། །
མགོ་མེད། ། ངུར་སྨྲིག་སྨིག་རྒྱུར་མེད་ན་ནོར། ། གཞན་ཡང་སྙིང་ཀ་སྙིང་པ་དང་། ། དཀོན་མཆོག་དང་ནི་
དཀོན་ཅོག་དང༌། ། ཇི་ལྟར་ཅི་ལྟར་བརྫུན་དང་རྫུན། ། འོད་གཟེར་འོད་ཟེར་རིན་ཆེན་དང་། ། རིན་ཅེན་
ཁྱད་པར་ཆེར་མེད་གསུང་། ། དག་ཡིག་ཚིག་གསལ་སྒྲོན་མེ་ལས་འཁྲུལ་སེལ་བཤད་པ་སྟེ་བཞི་བའོ། །
སྨྲས་པ། གཞུང་ལུགས་སྨྲ་བ་རྣམས་ཀྱི་མིག་གཅིག་པོ། ། མིང་ཚིག་ཀུན་གྱི་གཞིར་གྱུར་ཡི་གེ་སྟེ། ། སྦྱོར་ཚུལ་
ལེགས་ཤེས་དོན་ལ་མི་རྨོངས་ཤིང་། ། གཞན་དུ་ཚིག་འཁྲུལ་དོན་ཀྱང་ག་ལ་ཞིག ། ཐོན་མིའི་ལེགས་བཤད་ཡི་
གེའི་སྦྱོར་བ་ཀུན། ། ཇི་བཞིན་ཤེས་པའང་དཀོན་ན་གང་གི་ཚེ། ། སོ་སོ་ཡང་དག་རིག་བཞི་མ་ཐོབ་པར། ། དེ་
སྲིད་སྡེབ་སྦྱོར་མཐའ་དག་སུ་ཡིས་ཤེས། ། འོན་ཏེ་འདི་ལྟར་ཕྱོགས་རེའི་བརྡ་ལ་ཡང་། ། སྦྱངས་གང་བླུན་
རྨོངས་གཞན་ལས་ཁྱད་འཕགས་ཕྱིར། ། མཁས་པའི་སྟན་ལ་འདུག་པར་འོས་སོ་ཞེས། ། ཞ་ལུ་བློ་ལྡན་ཤེས་
རབ་སོགས་ཀྱིས་བཤད། ། དམ་པའི་མན་ངག་ཡན་ལག་བརྒྱད་ལྡན་ཆབ། ། མང་ཐོས་ལྷ་ཆེན་རལ་བའི་ནགས་
ཀླུང་དུ། ། ཡོངས་བཟུང་བློ་གསལ་སྐལ་ལྡན་ཛ་ཧྥུའི། ། ཡོངས་སྤྱོད་ཆེད་དུ་འདི་ན་དལ་གྱིས་འབབ། ༑ རབ་
དཀར་ཕན་འདོད་ཡིད་ཀྱིས་ཉེར་དྲངས་ཏེ། ། རབ་འབྱམས་མཁས་པའི་གཞུང་བཟང་དུ་མ་ལ། ། རབ་ཏུ་
དཔྱད་ནས་བཀོད་པ་ཡིན་མོད་ཀྱི། ། རབ་རིབ་ནོངས་པར་གང་གྱུར་བདག་གིས་འཆགས། ། འདིར་འབད་
ལས་འོངས་དགེ་ལེགས་ཆར་གྱི་རྒྱུན། ། ཇི་སྙེད་མཆིས་དེ་དགེ་བའི་ཀླུང་གཞན་དང་། ། ལྷན་ཅིག་ཕན་བདེའི་
མཇུག་སོགས་ལ་ཞུགས་ཏེ། ། ཀུན་མཁྱེན་རྒྱ་མཚོར་རོ་གཅིག་འགྱུར་ཕྱིར་བསྔོ། ། དག་ཡིག་ཚིག་གསལ་སྒྲོན་མེ་
ཞེས་བྱ་བ་འདི་ནི་རྣམ་དཔྱོད་ཅན་གྲགས་པ་དཔལ་འབྱོར་གྱིས་བསྐུལ་བས་རྐྱེན་བྱས། གཞན་ལའང་ཕན་སྲིད་
སྙམ་པའི་འདུན་པས། དག་ཡིག་གཉེར་མཁོ། ཟ་མ་ཏོག འོད་ཟེར་བརྒྱ་བ། དོན་གསལ་སྒྲོན་མེ། རིན་
ཅེན་སྒྲོན་མེ་སོགས་དང་། སུམ་རྟགས་རྩ་འགྲེལ་ལའང་ལེགས་པར་འདྲིས་པ་སྔོན་དུ་བཏང༌། བཞེད་པ་ཅུང་མི་
འདྲ་བ་རེ་སྣང་ཡང་། ངག་སྒྲོན་གྱི་དགོངས་པ་གཙོ་བོར་བྱས་ཏེ་འཇུག་པ་ཆུང་བ་ཕལ་ཆེར་དོར། གཞན་དག་
ལས་ཀྱང་ལེགས་ཆ་བླངས་ཏེ་བརྒྱན་ནས་འཇུག་པ་བདེ་བར་མཐོན་པོའི་རིགས་སུ་འཁྲུངས་ཤིང་མདོ་སྔགས་དང་
ཐ་སྙད་ཀྱི་རིག་གནས་དུ་མ་ལ་བློ་གྲོས་ཀྱི་སྣང་བ་རྒྱས་པ་ཀོའུ་ནང་སོ་ཡེས་ཀྱི་བཀས་ཅོ་ནེའི་མཁན་ས་དང་མཚན་
ཉིད་ཀྱི་བཤད་གྲྭ་ཟུང་འབྲེལ་གྱིས་སྐྱོང་བ་ཤཱཀྱའི་དགེ་སློང་རབ་འབྱམས་སྨྲ་བ་གྲགས་པ་བཤད་སྒྲུབ་ཀྱིས་དགེ་བྱེད་
ཀྱི་ལོར་སྦྱར་བའོ། ། བཀྲ་ཤིས། ། ། ། །
239

༄༅། ། དག་ཡིག་བློ་གསར་གཞོན་ནུ་དགའ་
བྱེད་ཅེས་བྱ་བ་བཞུགས་སོ། །
ན་མོ་མཉྫ་ཤྲཱི་ཡེ། དངོས་གྲུབ་འབྱུང་གནས་རྗེ་བཙུན་འཕགས་མ་སྒྲོལ། ། འཆི་མེད་ཚེ་ཡི་དཔལ་སྟེར་
རྣམ་པར་རྒྱལ། ། ཚིག་གི་མཆོག་སྦྱིན་དབྱངས་ཅན་ལྷ་མོའི་ཞབས། ། དུས་གནས་བྱང་ཆུབ་བར་དུ་གཙུག་གིས་
བསྟེན། ། ཡིག་སྡེབ་རྒྱས་པར་གཞན་དུ་བཤད་ཟིན་ཀྱང་། ། འདིར་ཡང་དོན་གཉེར་ཅན་གྱིས་བསྐུལ་བའི་
ངོར། ། གསར་བུ་དག་ལ་གོ་སླའི་ཚུལ་གྱིས་དང་། ། ཅུང་ཟད་རྟོགས་དཀའ་ཐོར་བུ་བསྡུས་ཏེ་བཤད། ། བ་
བཀར་ལོགས་བཀར་ད་དཀར་ཁ་དོག་དཀར། ། ར་རྐ་ཆུའི་རྐ་དེ་དཀའ་མི་ནུས་དཀའ། ། བ་བཀའ་བཀའ་
ལུང་རོ་བསྐ་བ་སའི་བསྐུ། ། བ་བཀལ་ཁལ་བཀལ་ཅལ་བཀའ་སྐུད་པ་བཀལ། ། ས་སྐལ་ཐོབ་སྐལ་བསྐལ་པ་བ་
སའི་བསྐལ། ། ར་རྐན་རྐན་ཕུག་བ་ཀན་གྱེན་དུ་བཀན། ། བ་སའི་བསྐོས་ནི་དཔོན་དུ་བསྐོས་པ་སྟེ། ། བ་རའི་
བརྐོས་ནི་ས་སོགས་བརྐོས་པའི་མིང་། ། ས་སྐུར་སྐུར་འདེབས་ནོར་བསྐུར་བ་སའི་བསྲུང་། ། བ་སའི་བསྐུས་ནི་
ཚོན་སོབ། ས་བསྐུས་པའི་མིང་། ། བ་འོག་ར་བརྐུ་མ་བྱིན་ལེན་པའོ། ། ད་དཀྲོལ་རོལ་མོ་བརྡུང་བའི་མིང་ཡིན་
ཏེ། ། བ་བཀྲོལ་བཅིངས་པ་བཀྲོལ་བའི་མིང་དུ་འདོད། ། ས་སྐུག་གབ་པ་ལ་ལྐུག་སྨྲ་མི་ཤེས། ། ད་དཀུ་སྟ་ཟུར་
ས་སྐུ་བླ་མའི་སྐུ། ། ར་རྐུ་རྐུན་པོ་བརྐུས་ཟིན་བ་རའི་བརྐུས། ། བ་བཀུམ་བསད་པ་ལག་བསྐུམ་བ་ སའི་
བསྐུམ། ། བ་བཀང་སྣོད་བཀང་ཐུགས་བསྐང་བ་སའི་བསྐང་། ། བ་རའི་བརྐྱངས་ནི་རྐང་པ་སོགས་བརྐྱང་
བ། ། བ་སའི་བསྐྱངས་ནི་དྲིན་གྱིས་བསྐྱངས་པའོ། ། བ་བཀོན་གནོད་ལན་ད་དཀོན་རྙེད་དཀའི་དཀོན། ། བ་
སའི་བསྐོན་ནི་གོས་སོགས་བསྐོན་པའི་མིང་། ། བ་བཀྲ་མདོག་སོགས་བཀྲ་དང་བཀྲ་ཤིས་ཏེ། ། ས་བཏགས་སྐྲ་
ནི་མགོ་ཡི་སྐྲ་ཡིན་ནོ། ། བ་བཀྲག་འོད་ཚེ་ས་སྐྲག་འཇིགས་པའི་མིང་། ། ད་དཀྱིལ་དབུས་ཡིན་ས་སྐྱིལ་ཆུ་སྐྱེལ་
སོགས། ། བ་བཀྲེན་ནོར་མེད་ས་སྐྲན་ནད་ཀྱི་མིང་། ། བ་བཀའ་བཀྱོན་ནི་བཀའ་བཀྱོན་གནང་བ་སྟེ། ། བ་
སའི་བསྐྱོན་ནི་རྟ་ལ་བསྐྱོན་པའོ། ། མ་མཁུར་མཁུར་ཚོས་འ་འཁུར་འཁུར་པོ་འཁུར། ། ད་དཀའ་སེམས་དཀའ་
ར་གི་ན་ཚོད་ན། ། ས་སྒ་རྟ་སྒ་སྨན་ལྷ་ལ་བཏགས་ལྷ། ། ད་དགོ་རི་དགས་ས་སྒོ་ཁང་བའི་སྒོ། ། བ་བགོ་གོས་
240

༄༅། ། དག་ཡིག་བློ་གསར་གཞོན་ནུ་དགའ་བྱེད། ། །
གོན་བཀའ་བསྒོ་བ་སའི་བསྒོ། ། འ་འགོ་ནད་འགོ་ཐོག་མའི་འགོ་བ་སྟེ། ། མ་མགོ་ལུས་ཀྱི་མགོ་སོགས་རྩེ་མོའི་
དོན། ། བ་བགྲོ་བགྲོ་གླེངས་སྤྲོ་བྱ་སོགས་སྤྲོ། ། བ་བགོས་བགོས་སྐལ་ས་སྒོས་སྒོས་སུ་བཀར། ། བ་འོག་ས་
བསྒོལ་བག་ཆགས་བསྒོས་པའོ། ། ས་སྒར་དམག་སྒར་ད་དགར་ཟུར་དུ་དགར། ། ད་དགང་སྣོད་དགང་བ་འོག་
ས་བཏགས་བསྒང་། ། བྱ་བའི་གཞུང་སྟེ་ས་སྒང་མཐོ་བའི་མིང་། ། བ་བགམ་ཚོད་ལེན་ས་སམ་ཤིང་སྒམ་
ཟབ། ། ར་རྒྱུ་རྒྱུ་རྐྱེན་ནང་ཁྲོལ་རྒྱུ་མ་སྟེ། ། ས་སྒྱུ་སྒྱུ་མ་མཁན་དང་གཡོ་སྒྱུའི་སྒྱུ། ། ར་རྒྱབ་ལུས་རྒྱབ་རྒྱོབ་ཅིག་
ཅེས་པ་སྟེ། ། བ་རའི་བརྒྱབ་ནི་དབྱུག་པས་བརྒྱབ་ཟིན་མིང་། ། ས་སྒྲུག་སྒྲུག་མོ་ར་རྒྱུགས་མགྱོགས་པར་
འགྲོ། ། བ་བགས་ལམ་བཀག་མནའ་བསྒག་བ་སའི་བསྒག ། ད་དགྲོལ་མདུད་ལྷོད་ས་སྒྲོལ་འཇིགས་ལས་
སྒྲོལ། ། བ་བགྲེས་རྒས་པ་རིགས་བསྒྲེ་བ་སའི་བསྒྲེས། ། ར་རྒོད་ཕྱི་དྲོའམ་ཡང་ན་ད་ཡི་དགོངས། ། ཕྱི་དྲོའམ་
ཤེས་པའི་ཞེ་སར་འདོད་པ་ཡིན། ། མ་མགུལ་མགྲིན་པ་འ་འགུལ་གཡོ་ཞིང་འགུལ། ། མ་མངའ་ཡོད་པ་ས་སྔ་
དུས་ཀྱི་སྔ། ། ལ་ལྔ་གྲངས་དང་ར་རྔ་བརྡུང་བྱའི་རྔ། ། ས་སྔོ་ཁ་དོག་ར་རྔོ་ནད་ཡིན་ཏེ། ། ད་དངོ་གྲི་སོ་བསྔོ་བྱ་
བ་སའི་བསྔོ། ། མ་མངར་རོ་མངར་ད་དངར་ཚར་དུ་དངར། ། ད་དངུལ་རིན་ཆེན་ར་རྡུལ་ལུས་ཀྱི་ཆུ། ། ས་
སྔགས་གསང་སྔགས་མ་མངགས་ཕོ་ཉ་བཏང་། ། བ་བཅལ་རིན་བཅལ་གཅལ་བཀྲམ་ག་ཡི་གཅལ། ། ག་གཅི་
རྟགཔ་ལ་ལྕི་ལྗིད་ལྕི་བ། ། མ་མཆུ་ཁ་མཆུ་འ་འཆུ་ཆུ་སོགས་འཆུ། ། མ་མཆོར་མཛེས་པ་འ་འཆོར་བྱ་བ་
འཆོར། ། ག་གཉེན་ཉེ་དུ་མ་མཉན་རེག་བྱ་འཇམ། ། བ་སའི་བསྙེན་ནི་ཉེ་བའི་དོན་དུ་འདོད། ། ག་གཉན་ས་
བདག་མ་མཉན་ཉན་བྱའི་སྒྲ། ། ས་སྙན་སྙན་པ་གཟུགས་བརྙན་བ་རའི་བརྙན། ། ས་སྙམ་ཡིད་བསམ་མ་
མཉམ་མཚུངས་པའི་མཉམ། ། ས་སྙེད་མང་པོ་ར་རྙེད་གསར་དུ་རྙེད། ། མ་མཉེད་ཀོ་བ་ལ་སོགས་མཉེད་པའི་
མིང་། ། ས་སྙེས་སྔས་ལ་སྙེས་པའོ་བ་རའི་བརྙེས། ། གོ་འཕང་ཐོབ་པ་སོགས་ཀྱི་མིང་ཡིན་ནོ། ། ག་གཞུག་
དབེན་པ་ས་སྙུག་ཤིང་གི་སྐུག ། ར་རྙིང་རྙིང་བ་ས་སྙིང་ནང་ཁྲོལ་སྙིང་། ། ར་རྙི་འཛིན་བྱེད་ས་སྙི་སྲ་མིན་
སྙི། ། ས་སྙད་སྙད་འདོགས་བཤད་པ་བ་སའི་བསྙད། ། ག་གཏར་ཁྲག་ཏར་བྱི་དོར་བ་སའི་བསྟར། ། ག་
གཏན་རྒྱུན་དུ་ས་སྟན་གདན་གྱི་མིང་། ། བ་འོག་ས་བསྟན་ཆོས་བསྟན་རྒྱལ་བའི་བསྟན། ། བླ་མ་བསྟེན་དང་བ་
འོག་ར་བརྟན་ནི། ། མི་འགྱུར་བརྟན་པ་ཉིད་དུ་འདོད་པ་ཡིན། ། ར་རྟེན་མཆོད་རྟེན་ལ་སོགས་རྟེན་གྱི་
མིང་། ། བ་འོག་ར་བརྟེན་དེ་ལ་བརྟེན་པའོ། ། ག་གཏོགས་དེར་གཏོགས་བ་བཏོགས་སྤུ་བཏོགས་པ། ། ར་
རྟོགས་དོན་རྟོགས་ལ་ལྟོགས་བཀྲེས་པའི་མིང་། ། ཡང་ན་ར་རྟོག་རྣམ་རྟོག་རྟོག་པའོ། ། ག་གཏམ་ཚིག་ཡིན་
ཡང་ན་གང་བའི་གཏམས། ། བ་ལའི་བལྟམས་ནི་སྐུ་འཁྲུངས་བལྟམས་པར་འདོད། ། ར་རྟག་མི་འཇིག་ས་སྟག་
241

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཅན་གཟན་ཏེ། ། བ་བཏག་ཐག་བཏགས་བརྟག་དཔྱད་བ་རའི་བརྟག ། ལ་ལྟག་གཉའ་ལྟག་ར་རྟོད་ཕུར་བུ་
རྟོད། ། ས་སྟོད་ལུས་སྟོད་བསྟོད་བསྔགས་བ་སའི་བསྟོད། ། བ་བཏོད་སྲོལ་བཏོད་པ་གཏོད་དམིགས་པ་
གཏོད། ། ག་གཏུན་གཏུན་བུ་ཐུགས་བསྟུན་བ་སའི་བསྟུན། ། ས་གཏེར་མཛོད་ཡིན་ས་སྟེར་གཞན་ལ་སྟེར། །
བ་བཏུད་ཞབས་བཏུད་ག་གཏུབས་དུམ་བུར་གཏུབས། ། ས་སྟེའུ་མཚོན་ཆར་རྟེའུ་རྟ་ཡི་བུ། ། ར་ཏེ་དུད་འགྲོ་
ལྟ་བྱེད་ལ་ལྟའོ། ། མིག་གིས་བལྟས་པ་གཞན་ལ་རག་ལས་བལྟོས། ། བ་འཕུལ་ཡིན་ཏེ་ལྟོས་ཤིག་བས་འཕུལ་
མེད། ། ག་གཏོས་ཁྱོན་ཡིན་རྒྱས་པ་བ་རའི་བརྟས། ། ལ་ལྟས་སྔ་རྟགས་སྟེས་དབང་ས་སྟེས་ཡིན། ། གཏོལ་
མེད་གཏོལ་རྣག་བརྟོལ་བ་རའི་བརྟོལ། ། ར་རྟིང་རྟིང་བ་ག་གཏིང་ཆུ་ཡི་གཏིང་། ། བ་བཏགས་ཕྱེ་བཏགས་
མིང་བཏགས་སྒྲོ་བཏགས་སོ། ། ར་རྟགས་མཚོན་བྱེད་སྒྲུབ་བྱེད་རྟགས་ཀྱང་ཡིན། ། ག་གཏོང་སྦྱིན་གཏོང་ས་
སྟོང་གྲངས་ཀྱི་མིང་། ། ལ་ལྟོང་མདའི་ལྟོང་བ་བཏུལ་དགྲ་སོགས་བཏུལ། ། ག་གཏུལ་སྤོས་གཏུལ་དུད་པ་
གཏུལ་བའོ། ། ར་རྟབ་ཙབ་ཙབ་བྱིན་པ་བ་སའི་བསྟབས། ། ས་སྟོབས་མཐུ་ཡིན་བ་བཏབ་ས་བོན་བཏབ། །
བ་ལའི་བལྟབ་ནི་གོས་སོགས་བལྟབ་པའོ། ། རྟོག་རྐྱང་རྩེ་མོ་ག་གཏོག་སེ་གོལ་གཏོག ། མ་མཐུ་ནུས་པ་འ་འཐུ་
མེ་ཏོག་འཐུ། ། འ་འཐུར་འཐུར་དུ་མ་མཐུར་མཐུར་མདའི་མིང༌། ། ག་གདའ་ཡོད་ པ་བ་བདར་ཁ་ཟས་
ཞིམ། ། བ་འོག་ར་བརྡ་ལག་པའི་བརྡ་སོགས་བྱེད། ། བ་བདུག་སྤོས་ཡིན་ས་སྡུག་ཡིད་དུ་འོང་། ། ག་གདུག་
གནོད་བྱེད་འབུབས་པའི་གདུགས་ཀྱང་ཡིན། ། ར་རྡུག་ཐབས་རྡུག་སྡུག་བསྔལ་ས་སྡུག་ཡིན། ། ག་གདབ་
གསོལ་གདབ་ས་བོན་གདབ་པ་སྟེ། ། བ་རའི་བརྡབ་ནི་ཐལ་བརྡབས་པའོ། ། ར་རྡེག་བ་འོག་བརྡེག་ནི་རིམ་
བཞིན་དུ། ། རྡེག་བར་བྱེད་ དང་བརྡེག་པར་བྱས་པའོ། ། བ་བཏེག་གྱེན་བཏེག་ས་སྟེགས་སྟེགས་བུའི་
སྟེགས། ། ག་གདུང་གདུང་མ་ར་རྡུང་རྔ་སོགས་རྡུང་། ། བ་བདུང་གཞུ་བདུང་ས་སྡོད་མི་འགུལ་སྡོད། ། བ་
བདེ་བདེ་ལེགས་ ས་ སྡེ་ སྡེ་བའོ། ། ར་རྡོ་རྡོ་ཉིད་ས་རྡོ་ དོ་ སྡོ་བ། ། བ་བདོ་རྒྱས་པའམ་དང་པའི་མིང་དུ་
འདོད། ། ར་རྡུལ་རྡུལ་ཕྲན་ག་གདུལ་གདུལ་བྱའི་མིང་། ། འ་འདུད་གུས་པོ་མེ་མདུད་མདུད་པའོ། ། འ་
འདུན་བསམ་པ་མ་མདུན་ལུས་གྱི་མདུན། ། འ་འདོན་ཆོས་འདོན་ཕྱི་རུ་འདོན་པ་སྟེ། ། ག་གདོན་གནོད་བྱེད་
ལ་ལྡོན་ལན་སྨྲ་བ། ། འ་འདབ་ཉེ་འདབས་ལོ་འདབ་པད་འདབ་སོགས། ། ལ་ལྡབ་བསྐྱར་ལྡབ་ར་རྡོབ་ཕེག་
རྡོབ་ཡིན། ། མ་མདོངས་བྱ་སྒྲོ་ལ་ལྗོངས་སོང་བ་སྟེ། ། འ་འདོར་འགྲོ་བ་འ་འདུར་འདུར་རྒྱུག་བྱེད། ། ལ་ཡི་
ལྟར་ནི་ལྡུར་ལྷུར་བྱེད་པའོ། ། ག་གདན་སྟན་ཡིན་ལ་ལྡན་ཡོད་པའི་མིང་། ། ས་སྣོད་སྣོད་སྤྱད་ག་བ།ནོད་མི་ཕན་
གནོད། ། ག་གནག་མདོག་གནག་ར་རྣག་ཁྲག་རུལ་མིང་། ། བ་ རའི་བརྣག་ནི་ སེམས་ལ་བསམས་ པའི་
242

༄༅། ། དག་ཡིག་བློ་གསར་གཞོན་ནུ་དགའ་བྱེད། །
དོན། ། ག་གནང་བྱིན་པ་ས་སྣང་བློ་ལ་སྣང་། ། མ་མནན་འོག་མནན་མང་བཏང་བ་སའི་བསྣན། ། བ་རའི་
བརྣན་ནི་ངེས་བཟུང་ནན་ཏན་མིང་། ། ས་སྣ་དྲི་འཛིན་ར་ན་སྒྲ་འཛིན་ཏེ། ། ག་གནའ་ཐོག་མ་མནའ་བྱས་མ་ཡི་
མནའ། ། མ་མནོ་ཡིད་སེམས་ ར་རྣོ་རྩེ་མོ་རྣོ། ༑ ག་གནད་གནད་དོན་ལུས་བསྣད་བ་ སའི་བསྣོད། ། མོ་
མནབས་གོས་གྱོན་ཁ་ཅིག་བ་བནབས་ཟེར། ། ས་སྣབས་སྣ་ཡི་སྣབས་དང་ངར་སྣབས་སོ། ། ར་རྣམས་མང་པོ་
ག་གནམ་ནམ་མཁའི་མིང་། ། བ་འོག་ས་བསྣམས་ཕྱག་ཏུ་བསྣམས་པའོ། ། ག་གནངས་སང་ཡིན་གནང་སྦྱིན་
ཉིད་ཀྱང་སྟེ། ། བ་རའི་བརྣངས་ནི་ཟས་ཀྱིས་བརྣངས་པའོ། ། མ་མནར་སྡུག་བསྔལ་ ཐག་བསྣར་བ་སའི་
བསྣར། ། ད་དཔའ་དཔའ་བོ་ས་སྤྲ་མཛེས་པའི་མིང་། ། པང་རྐྱང་པང་པ་རི་སྤང་ས་ཡི་སྤང་། ། ད་དཔང་
དཔང་པོ་པར་རྐྱང་སྐུ་གཟུགས་པར། ། ས་བཏགས་སྤར་ནི་གནས་སྤར་གོང་དུ་སྤར། ། ད་དཔངས་གྱེན་
དཔངས་ས་སྤངས་དོར་བའི་མིང་། ། ར་རྦ་ཆུ་འཁྲུགས་ས་སྦ་མི་མངོན་སྦ། ། ལ་ལྷ་མགུལ་ལྷ་འབུབས་སྦྲ་ས་
བཏགས་སྦྲ། ། འ་འབྱེད་སྒོ་འབྱེད་ག་འགྱེད་ཁྲུ་སོགས་འགྱེད། ། ད་ད་མིག་བུ་ག་ར་རྨིག་དུད་འགྲོའི་ལྷམ། །
ད་དམོད་དམོད་པ་ས་སྨོད་སྐྱོན་ནས་སྨོད། ། ར་རྨ་ལུས་རྨ་ད་དམའ་ས་ཕྱོགས་དམའོ། ། ད་དམིགས་ཡོད་པ་ར་
རྨི་རྨི་ལམ་རྨི། ། ད་དམར་ཁ་དོག་ས་སྨར་མང་བའི་དོན། ། ས་སྨག་མུན་པ་ད་དམག་གཡུལ་གྱི་མིང་། ། ར་
རྨོས་ཞིང་རྨོ་ས་སྨོན་སྨོན་ལམ་འདེབས། ། ས་སྨན་འཚོ་བྱེད་དུ་དམན་ངན་པའོ། ༈ ས་སྨེ་མི་གཙང་ད་དམེ་དམེ་
བོ་སྟེ། ། ར་རྨེད་སྐུ་རྨེད་ས་མེད་དྲི་བ་དྲིས། ། ར་རྩེ་རྩེ་མོ་ག་གཙེ་གནོད་པ་བྱེད། ། བ་རའི་བརྩེ་ནི་སྙིང་རྗེས་
བརྩེ་བའོ། ། གོ་གཙིགས་མཆེ་གཙིགས་བ་འོག་ར་བརྩིགས་ནི། ། རྩིགས་པ་ལ་སོགས་བརྩིགས་པའི་མིང་དུ་
འདོད། ། ག་གཙག་གཙག་པུ་བ་བཙགས་ཚགས་ཀྱིས་བཙགས། ། བ་བཙོན་བཙོན་ཁང་བརྩོན་འགྲུས་བ་རའི་
བརྩོན། ། རོ་རྩལ་སྟོབས་རྩལ་བ་བཙལ་ནོར་སོགས་བཙལ། ། ར་རྩྭ་རྩྭ་སྔོན་བ་བཙའ་ལྕགས་ཀྱི་བཙའ། སྣུར་
རྩང་ས་བདག་གུ་གཙང་དྲི་མ་བྲལ། ། ཙོང་ཙོང་དབྱིབས་ཏེ་བ་བཙོང་སྒོག་པའི་ཕྱོགས། ། ར་རྩུབ་རེག་བྱ་ག་
གཙུབ་གཙུབ་ཤིང་མིང་། ། བ་བཙམས་གནོད་བྱས་བརྩམ་བྱ་བ་རའི་བརྩམ། ། ར་རྩི་རྩི་ཐོག་བ་བརྩི་བརྩི་བར་
བྱ། ། བ་བཙོད་ཆོས་ཡིན་ར་རྩོད་རྒོལ་བར་བྱེད། ། ག་གཙོ་གཙོ་བོ་བ་བཙོ་གསེར་བཙོ་མ། ། མ་མཚོ་རྒྱ་མཚོ་ལ་
འཚོ་སྲོག་འཚོ་བ། ། མ་མཚར་མཛེས་པ་འ་འཚར་བྱ་བ་འཚར། ། མ་མཚལ་ཚོན་ཡིན་འ་འཚལ་ཤེས་པའོ། །
འ་འཚེར་འོད་འཚེར་མ་མཚེར་ལས་ལ་མཚེར། ། འ་འཛའ་ཆུད་འཛའ་མ་མཛའ་མཛའ་མཐུན་མིང་། ། འ་
འཛད་ནོར་འཛད་མ་མཛད་མཛད་པ་མཛད། ། འ་འཛངས་ཟད་པ་མ་མཛངས་ཡ་རབས་མཛངས། ག་
གཞེས་བཞུགས་པ་བ་བཞེས་ཇ་སོགས་བཞེས། ། ག་གཞོན་ན་ཚོད་བ་བཞོན་བཞོན་པའི་རྟ། ། ག་གཞོག་སྤོ་
243

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཞོག་བ་བཞོག་ཤིང་ལས་བཞོག ། ག་གཞའ་གཞའ་ཚོན་བ་བཞའ་རློན་གྱི་བཞལ། ། ག་གཞི་གཞི་མ་བ་བཞི་
གྲངས་ཀྱི་མིང་། ། ག་གཞུ་གཞུ་ཡིན་བ་བཞུ་མར་བཞུ་བ། ། ག་གཞག་མཉམ་གཞག་བ་བཞག་ས་ལ་བཞག། ག་
གཞིབས་བསྒྲིགས་པ་བ་བཞིབས་འཇིབས་པའི་མིང་། ། ག་གཟའ་གཟའ་སྐར་བ་བཟའ་ཟས་བཟའ་བ། ། བ་
བཟས་ཟོས་ཟིན་ག་གཟས་མདའ་སོགས་གཟས། ། ག་གཟུང་གཟུང་བྱ་བ་བཟུང་བཟུང་ཟིན་མིང་། ། ག་གཟི་
ནོར་བུ་བ་བཟི་ཆང་གིས་བཟི། ། གོ་གཟོ་དྲིན་གཟོ་བ་བཟོ་གོས་སོགས་བཟོ། ། ག་གཟོད་དང་པོ་བ་བཟོད་
བཟོད་པའི་མིང་། ། ར་རྐྱང་དུད་འགྲོ་རྭ་ནི་མགོ་ཡི་ར། ། ག་གཤོག་འདབ་གཤོག་འདིར་ཤོག་ཤ་རྐྱང་ཤོག །
ག་གཤགས་ཤིང་གཤགས་བ་བཤགས་སྡིག་པ་བཤགས། ། ག་གཤོལ་ཐོང་གཤོལ་བ་བཤོལ་བྱ་བ་བཤོལ། ། བ་
བཤར་བྲེ་དང་འཕྲང་ལ་བཤར་བའི་མིང་། ། ཤིག་རྐྱང་ལུས་ཤིག་བཤིག་པ་བ་བཤིག་གོ ། བ་བཤོས་ཟས་མིང་
ག་གཤོས་ཆུ་གཤོས་པ། ། ག་གཤིས་གཤིས་ལུགས་གནས་ཚུལ་སྡོད་ལུགས་ཡིན། ། ཤུལ་ནི་རྗེས་ཤུལ་བ་བཤུལ་
ལམ་གྱི་མིང་། ། སད་ནི་གཉིད་སད་བ་བསད་སྲོག་དང་བྲལ། ། སོག་ནི་སོག་པ་ག་གསོག་རྫུན་གྱི་གསོག །
སང་ནི་ཐོ་རེངས་སངས་པ་སྒྲིབ་སོགས་སངས། ། ག་གསང་སྦས་པ་བ་བསངས་ལྷ་ཡི་བསངས། ། སེར་རྐྱང་ཁ་
དོག་ག་གསེར་རིན་པོ་ཆེ། ། ག་གསིལ་དུམ་བུར་བ་བསིལ་གྲང་ནས་བསིལ; ། སོང་ནི་ཕར་སོང་ག་གསོང་སྦེད་
པའི་མིང་། ། ག་གསལ་འོད་གསལ་བ་བསལ་སྐྱོན་སོགས་བསལ། ། ག་གསུང་དམ་ཆོས་བ་བསུང་དྲི་ཡི་
མིང་། ། བ་བླ་གོང་དང་ཚེ་བླ་རུང་ཆོག་སོགས། ། ས་སླ་ལས་སླ་གར་བ་མིན་པའི་སླ། ། ག་གླ་རི་དྭགས་རྔན་
པའི་གླུ་རྣམས་ཡིན། ། བ་འོག་ར་བརླ་བརླ་ཤ་ཡ་མ་བརླ། ། ཀ་ཀླུ་ཀླུ་ཡིན་ག་གླུ་སྐད་ཀྱི་གླུ། ། བ་གླུ་རིན་བྱིན་ས་
སྨུགཞན་གྱིས་སླུ། ། བ་སའི་བསླུས་ནི་བསླུས་ཟིན་ཞེས་པའི་ཚིག ། ཀ་ཀླུང་མཚོ་སོགས་ར་རླུང་གཡོ་བའི་
རླུང་། ། ར་རླངས་དྲོད་རླངས་བ་བླངས་ཁས་བླངས་སོགས། ། བ་འོག་བསླངས་པ་གྱེན་བསླངས་སློང་མོ་
བསླངས། ། ཀ་ཀློང་དབུས་ཡིན་བ་བློང་ཡིད་བློང་བློང་། ། ས་སློང་ནོར་སློང་སྐྱོན་བརླུང་བ་རའི་བརྐྱོང་། ། ག་
གླང་དུད་འགྲོ་ཚིག་རྩུབ་བ་རའི་བརླང་། ། ཀ་ཀློག་ཆོས་འདོན་ག་གློག་ནམ་མཁའི་གློག་ ། ཟ་ཟློག་ཕྱིར་ཟློག་ས་
སློག་ཕྱི་ནང་སློག ། པགས་པའི་གོས་ཏེ་ར་རློག་མེད་པར་བྱེད། ། ཀ་ཀླད་ཀླད་པ་བ་བླད་སོ་ཡིས་བླད། ། ས་
སླད་རྗེས་མ་སྐྱོན་བསླད་བ་སའི་བསླད། ། བ་བློ་ཤེས་པ་ག་གློ་གློ་བ་དང་། ། སྦ་ཡི་བློ་དང་ལུས་ཀྱི་གཡས་གཡོན་
སོགས། ། བ་བླུད་ཇ་བླུད་ག་གླུད་འདྲེ་ལ་གཏོང་། ། ག་གླན་ལྷན་པ་གླན་དང་ར་རླན་རློན། ། བ་འོག་ས་བསླན་
ཕྱོགས་སུ་གཏོགས་པའི་བསླན། ། བ་འོག་ར་བརླན་རླན་གྱིས་བརླན་པར་བྱས། ། ས་སླེབ་གནས་ཕྱིན་ག་གླེབས་
ཡང་མོ་གླེབས། ། ར་རླབས་ཆུ་རླབས་བྱིན་རླབས་བྱིན་རློབས་ཤིག ། བ་རའི་བརློབས་ནི་བྱིན་གྱིས་བརླབས་
244

༄༅། །དག་ཡིག་བློ་གསར་གཞོན་ནུ་དགའ་བྱེད། །
པར་བྱས། ། བ་སའི་བསླབ་ནི་བསླབ་བྱ་བསླབས་ཟིན་སོགས། ། ག་གླིང་གླིང་བཞི་བརྟན་བརླིང་བ་རའི་
བརླུང་། ། ག་གླག་བྱ་བླག་བ་བླགས་རྣ་བ་གཏོད། ། བ་འོག་ཀ་བཀླག་དམ་ཆོས་བཀླག་པའི་མིང་། ། བ་འོག་ར་
བརླག་ཐལ་བར་བརླག་པའོ། ། ར་རླུབས་ཁུང་བུ་ཀ་ཀླུབས་གོས་བཟང་གྱོན། ། ཟ་ལ་ལ་བཏགས་ཟླ་གྲོགས་
ནམ་མཁའི་ཟླ་ ། མ་མདའ་སྒྲོ་ལྡན་འ་འདའ་མྱ་ངན་འདའ། ། ཟ་ཟློས་བསྐྱུར་བ་མ་མདོས་བོན་གྱི་མདོས། །
བ་བཀྲི་ཁྲིད་པ་ཞོ་སྤྱི་ས་པའི་སྤྲི། ། སྐྱོད་ནི་ཕྱིར་འདེད་སྤྲོད་ནི་འཐབ་མོ་སྤྲོད། ། བ་སའི་བསྐྲད་ནི་གནས་ནས་
ཕྱུང་བའོ། ། ད་ཀའི་དཀྲུགས་ནི་ཆུ་སོགས་དཀྲུགས་པ་སྟེ། ། ས་བའི་སྦུག་ནི་གོས་སོགས་སྦྲུག་པའོ། ། བ་ཀའི་
བཀྲལ་ནི་སོ་སོར་བཀྲལ་བ་སྟེ། ། དས་འཕུལ་དཔྲལ་ནི་ཐོད་ཀྱི་དཔྲལ་བའོ། ། ཁ་ཁྲག་ཁོང་ཁྲག་ཁྲག་ཁྲིག་ལ་
སོགས་ཏེ། ། ཕ་ ཕྱག་ བཅུ་ ཕྲག་བརྒྱ་ ཕྲག་ སྟོང་ ཕྲག་ སོགས། ། ཁ་འཁྲུལ་ཕྱིན་ལོག་ ཕ་ འཕྲུལ་རྣམ་པར་
འཕྲུལ། ། ཁ་ཁྲ་བྱ་ཡིན་ཕ་ཕྲ་རྟོགས་པར་དཀའ། ། ཁ་ཁྲུ་ལག་ཁྲུ་ཕ་ཕྲུ་རྫ་ཡི་ཕྲུ། ། ཁ་ཁྲལ་དཔོན་ཁྲལ་ཕ་ཕྲལ་
སོ་སོར་ཕྲལ། ། ག་གྲོ་འབྲུ་ཡིན་ད་དྲོ་དྲོད་ཀྱི་མིང་། ། བ་བྲོ་མནའ་དང་གར་གྱི་བྱེ་བྲག་མིང་། ། ག་གྲང་བསིལ་
བ་ད་དྲང་དྲང་པོའི་དྲུང་། ། བ་བྲང་ལུས་མདུན་ད་དྲངས་ཟས་དྲངས་ཟིན། ། ག་གྲངས་ད་དྲངས་ས་མཐའ་
ཅན་དག་ནི། ། གཅིག་སོགས་གྲོངས་དང་གྱེན་ནམ་ཡང་དྲངས་ཟིན། ། ད་དྲག་དྲག་པོ་བ་བྲག་རི་ཡི་བྲག །
ག་གྲགས་སྒྲ་གྲགས་དེ་དྲགས་བྱ་བ་ཐལ། ། བ་བྲེགས་བཅད་པ་ད་དྲེགས་ཁེངས་པའི་མིང་། ། ད་དྲིལ་གཅིག་
དྲིལ་ག་གྲིལ་གོས་ཀྱིས་གྲིལ། ། ད་དྲོས་མེ་དྲོས་བ་བྲོས་གཞན་དུ་བྲོས། ། ག་གྲོངས་ཤི་བ་ད་དྲོངས་གྱེན་དུ་
དྲོངས། ། ག་གྲོད་གྲོད་པ་ད་དྲོད་འོད་གྱི་དྲོད། ། བ་བྲོད་བྱ་བའི་ལས་ལ་སྤྲོ་བའོ། ། ག་གྲུབ་དོན་གྲུབ་ད་དྲུབ་
གོས་དྲུབ་པ། ། ག་གྲི་མཚོན་ཆ་ད་དྲི་སྣ་ཡི་ཡུལ། ། བ་བྲི་ཁ་བྲི་ཡི་གེ་བྲི་བའི་མིང་། ། དོང་བྲུས་བ་བྲུས་བཞོན་
དུས་ད་ཡི་དུས། ། ག་གྲོགས་གྲོགས་མཆེད་དམ་གྲོག་ས་མཐའ་མེད། ། ག་འགྲུབ་དོན་འགྲུབ་ད་འདུབ་ཆོས་
གོས་འདྲུབ། ། བ་བྲུབ་ཆུ་འཁྲུགས་དོང་དུ་སྦས་པའང་ཡིན། ། ག་འགྲེ་རིགས་འགྲེ་ད་འདྲེ་གནོད་པའི་
འདྲེ། ། ད་དྲེད་དུད་འགྲོ་བ་བྱེད་འཇིགས་ པའི་མིང་། ། ག་ འགྲངས་ལྟོ་ འགྲངས་བ་འབྲངས་ རྗེས་སུ་
འབྲངས། ། ག་འགྲིལ་མགྲོན་པོ་ད་འདུལ་རུལ་བའི་མིང་། ། ད་འདྲི་གཏམ་འདྲི་བ་འབྲི་ཡི་གེ་འབྲི། ། ད་དྲིས་
གཏམ་དྲིས་བ་བྲིས་ཡི་གེ་བྲིས། ། ག་འགྲེལ་དོན་འགྲེལ་བ་འབྲེལ་རག་ལས་འབྲེལ། ༑ བ་འབྲོས་འཇིགས་འབྲོས་
ག་འགྲོས་རྟ་ཡི་འགྲོས། ། བ་འབྲས་བུ་ཡིན་ག་འགྲས་ནེ་འགྲས་པ། ： ག་འགྲིལ་འཐུར་འགྲིལ་ད་འདྲིལ་གཅིག་
ཏུ་འདྲིལ། ། ད་དགྲ་གནོད་བྱེད་ས་སྒྲ་མཉན་བྱའི་སྒྲ། ། ས་བཏགས་ག་སྒྲོན་སྒྲོན་མེ་འམ་སྟེང་དུ་སྒྲོན། ། ས་
བཏགས་བ་སྒྲོན་ར་མདའ་བྱེད་པར་སྒྲོན། ། ག་སྒྲིབ་སྒྲིབ་པ་བ་སྦྲིད་ལུས་སྦྲིད་པ། ། བ་སའི་བསྒྲགས་ནི་སྒྲ་
245

༄༅། ། རྗེ་བཙུན་གྲོགས་པོ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྒྲགས་བྱས་པའི་མིང་། ། ས་བཏགས་བ་སྦྲགས་ཉིས་སྦྲགས་སུམ་སྦྲགས་སོགས། ། ག་གཅུགས་མཛའ་བ་བ་
བཅུག་ནང་དུ་བཅུག ། ག་གཅོད་ཤིང་གཅོད་སྒྲོ་འདོགས་ལ་སོགས་གཅོད། ། ད་འོག་པ་དཔྱོད་གང་ཡིན་
དཔྱོད་པ་སྟེ། ། ས་བཏགས་སྤྱོད་པ་བྱ་བ་སྤྱོད་པའོ། ། བ་བཅད་ཤིང་བཅད་ད་དཔྱད་རྟོགས་པའི་དོན། ། ས་
བཏགས་སྤྱད་པ་བྱ་བ་བྱས་པའི་མིང་། ། ག་གཅིན་བཤང་བ་འབྱར་བྱེད་སོ་བཏགས་སྦྱིན། ། ཆེན་ནི་འབྲས་
ཆན་མ་མཆན་ཡི་གེའི་མཆན། ། འ་འཆི་སྲོག་འགོག་མ་མཆི་འགྲོ་བའི་མིང་། ། ཉ་ཉོས་ནོར་ཉོས་མ་མྱོས་ཆང་
གིས་མྱོས། ། ག་ཡི་གཡར་ནི་གཡར་བོ་བྱས་པ་སྟེ། ། ད་འོག་དབྱར་ནི་དུས་ཀྱི་དབྱར་ཡིན་ནོ། ། ག་གཡང་
འབོད་པ་དཔལ་གྱི་གཡང་ཡིན་ཏེ། ། ད་དབྱངས་ཡན་ལག་དྲུག་ཅུ་གསུང་གི་དབྱངས། ། དེས་མཚོན་གཞན་
དག་དཔྱད་དེ་ཤེས་པར་བྱ། །
དེ་ནས་སུམ་རྟགས་རྩ་འགྲེལ་ནས་འབྱུང་བའི། ། ཡི་གེའི་དབྱེ་བ་ཕོ་མོ་མ་ནིང་དང་། ། མིང་མཐའི་རྣམ་
དབྱེ་ཚིག་ཕྲད་ལ་སོགས་པ། ། ཅུང་ཟད་རྟོགས་དཀའ་ཐོར་བུ་འདིར་འཆད་པར། ། སྤྱིར་ན་གསལ་བྱེད་ཐམས་
ཅད་ཡི་གེ་ཕོ། ། དབྱངས་ཡིག་ཐམས་ཅད་མོ་རུ་གྲགས་པ་ལས། ། མིང་གཞིའི་དབང་བྱས་ཕོ་མོའི་ཁྱད་པར་
ནི། ། ནང་གསེས་ཀ་ཅ་ཏ་པ་ཙ་རྣམས་ཕོ། ། ག་ཇ་ད་བ་ཛ་ཝ་ཞ་ཟ་དང་། ། འ་ཡ་ཤ་ས་རྣམས་ནི་མོ་ཡིན་
ལ། ། ཁ་ཆ་ཐ་ཕ་ཚ་རྣམས་མ་ནིང་སྟེ། ། ང་ཉ་ན་མ་ཤིན་ཏུ་མོ་རུ་འདོད། ། ར་ལ་ཧ་རྣམས་མོ་གཤམ་ཞེས་བྱ་
ཞིང་། ། མ་ནིང་མཚན་མེད་ཅེས་སུ་གྲགས་པ་ཡིན། ། དེ་ལས་ག་ང་ད་ན་བ་མ་འ། ། ར་ལ་ས་བཅུ་རྣམས་ནི་
རྗེས་འཇུག་སྟེ། ། ག་ད་བ་མ་འ་ལྔ་སྔོན་དུའང་འཇུག ། འདི་ལས་བ་ནི་སྔོན་འཇུག་ཕོ་ཡིན་ལ། ། ག་ད་གཉིས་
ནི་མ་ནིང་འ་མོ་སྟེ། ། མ་ཡིག་སྔོན་འཇུག་ཤིན་ཏུ་མོ་རུ་འདོད། ། མིང་གཞི་སྔོན་རྗེས་གསུམ་ལས་རང་རང་
གི ། སྐབས་ཀྱི་ཕོ་མོ་གང་ཡིན་གཙོ་བོ་སྟེ། ། བ་ནི་མིང་གཞིའི་མོ་ཡིན་སྔོན་འཇུག་ཕོ། ། ས་ནི་རྗེས་འཇུག་ཕོ་
ཡིན་མིང་གཞིའི་མོ། ། རང་རང་སྐབས་གྱི་ཐོབ་ཚུལ་ཤེས་པར་བྱ། ། འོན་ཀྱང་རྗེས་འཇུག་ཕོ་མོ་མ་ནིང་གི །
ངོས་འཛིན་བཞེད་ཚུལ་མི་འདྲ་འདི་ལྟ་སྟེ། ། ཞ་ལུ་བས་ནི་ད་བ་ས་གསུམ་ཕོ། ། རིམ་བཞིན་ཕོ་ལ་རབ་འབྲིང་
གསུམ་དུ་ཕྱེ། ། འ་མོ་ར་ནི་མོ་ཙམ་ཉིད་དུ་བཞེད། ། ག་ང་ན་གསུམ་འགྱུར་བ་མ་ནིང་དང་། ། མ་ཡིག་མཚན་
གཉིས་ལ་ནི་མཚན་མེད་དོ། ། རྣམ་གླིང་བ་སོགས་མཁས་པ་དུ་མ་ཡིས། ། ག་ད་བ་ས་བཞི་ནི་རྗེས་འཇུག་ཕོ། །
ང་ན་མ་ར་ལ་ནི་མོ་ཡིན་ལ། ། འ་ནི་མ་ནིང་ཕོ་ལ་སྐྱེས་བུ་གསུམ། ། ས་ནི་སྐྱེས་བུ་རབ་ཡིན་བོ་འབྲིང་ལ། ། ག་ད་
གཉིས་ཀ་སྐྱེས་བུ་ཐ་མར་འདོད། ། ར་ལ་གཉིས་ནི་མོ་ཡིན་ང་ན་མ། ། ཤིན་ཏུ་མོའོ་འ་ནི་གྲོགས་ཀྱི་དབང་། །
མནིང་མཚན་གཉིས་མཚན་མེད་དུ་འགྱུར་ཞིང་། ། བཞེད་ཚུལ་མི་འདྲ་གཞན་ནི་དག་ཀྱང་ཡོད། ། སྔོན་
246

༄༅། ། དག་ཡིག་བློ་གསར་གཞོན་ནུ་དགའ་བྱེད། །
འཇུག་ཕོ་ཡིག་བ་ནི་འདས་པ་དང་། ། བྱ་བ་བསྒྲུབ་ཕྱིར་འཇུག་སྟེ་དཔེར་མཚོན་ན། ། ལེགས་སུ་བཀར་ཟིན་ལ་
སོགས་འདས་ཚིག་དང་། ། འབྲེལ་ན་འདས་པའི་དོན་ལ་འཇུག་པ་སྟེ། ། བྱ་བ་སྟོན་དང་འབྲེལ་ན་གཞན་ལ་
འཇུག ། སྔོན་འཇུག་མ་ནིང་ག་ད་གཉིས་ཀ་ནི། ། བདག་གམ་བྱེད་པ་བོ་ལ་ཡོད་པ་དང་། ། གཞན་ནམ་བྱ་བ་
གཞི་ལ་ཡོད་པ་དང༌། ། ད་ལྟ་བསྒྲུབ་པའི་ཆེད་དུ་འཇུག་པ་སྟེ། ། སྔོན་འཇུག་མོ་ཡིག་འ་ནི་མ་འོངས་པ། །
སྟོན་ཕྱིར་འཇུག་ཅིང་བདག་གཞན་ལའང་འཇུག ། སྔོན་འཇུག་མ་ཡིག་ཤིན་ཏུ་མོ་ཉིད་དེ། ། བདག་གཞན་
གཉིས་དང་དུས་གསུམ་མཉམ་པར་འཇུག ། དེ་རྣམས་ཁྱད་པར་སུམ་རྟགས་རྩ་འགྲེལ་ལས། ། ཤེས་པར་བྱ་སྟེ་
འདིར་ནི་མང་དུ་དོགས། ། སྔོན་རྗེས་མིང་གཞི་གསུམ་ཀ་རང་རང་གི ། ཕོ་ཡིག་ནང་འཕྲད་དྲག་པའི་དྲག་པ་
སྟེ། ། སྔོན་རྗེས་ཕོ་ཡིག་མིང་གཞི་མོ་ཉིད་དང་། ། སྔོན་འཇུག་མིང་གཞི་དྲག་ལ་རྗེས་འཇུག་ཞན༑ ། མིང་བ་གཞི་
རྗེས་འཇུག་དྲག་ལ་སྔོན་འཇུག་ཞན། ། སྔོན་འཇུག་དྲག་ལ་མིང་རྗེས་གཉིས་ཀ་ཞན། ། སྔོན་འཇུག་མིང་གཞི་
ཞན་ལ་རྗེས་འཇུག་དྲག ། སྔོན་རྗེས་ཞན་ལ་མིང་གཞི་དྲག་པོ་དང་། ། གསུམ་ག་ཞན་པ་ནང་འཕྲད་གྱུར་པ་
ལ། ། ནང་གསེས་དྲག་པའི་ཞན་དང་ཞན་པའི་དྲག ། ཞན་པའི་ཞན་པ་གཉིས་སུ་དབྱེ་བར་གསུང་། ། ཕོ་
ཡིས་ཕོ་ཡི་མིང་མཐའ་འདྲེན་ཚུལ་ནི། ། ཀ་ཅ་ཏ་པ་ལ་སོགས་མིང་གཞི་ཕོས། ། རྗེས་འཇུག་ད་བ་ས་ག་དྲང་བྱ་
ཏེ། ། དཔྱིད་ཀ་ཐད་ཀ་གྱུར་ཏེ་གལ་ཏེ་དང་། ། ཐོབས་ཅིག་རྒྱོབ་ཅིག་དག་པ་ལ་སོགས་སོ། ། མོ་ཡིས་མོ་ཡི་
མིང་མཐའ་འདྲེན་པ་ནི། ། བྱུང་བ་སྙིང་ག་དགུན་ག་ཚོར་བ་སོགས། ། མ་ནིང་བ་ནི་ཕོ་དང་འཕྲན་ན་དྲག །
མོ་འཕྲད་ཞན་པར་འགྱུར་སོགས་ཤེས་པར་བྱ། ། རྣམ་དབྱེ་དང་པོ་ངོ་བོ་བརྗོད་པ་དང་། ། གཉིས་པ་ལས་སུ་བྱ་
དང་གསུམ་པ་ནི། ། བྱེད་ལས་ཡིན་ན་བཞི་བ་དགོས་ཆེད་དང་། ། ལྔ་བ་འབྱུང་ཁུངས་དྲུག་པ་འབྲེལ་བ་དང་།
བདུན་པ་གནས་གཞི་བརྒྱད་པ་བོད་པའི་སྒྲ། ། དེ་དག་ངོས་འཛིན་རྒྱས་པར་གཞན་དུ་ཤེས། ། མིང་ཙམ་
བརྗོད་པ་རྣམ་དབྱེ་དང་པོ་སྟེ། སུ་དུ་ལ་རུ་ན་སོགས་གཉིས་པ་དང་། ། བཞི་བའམ་བདུན་པ་ཉིད་དུ་འགྱུར་
བའང་སྲིད། ། ཀྱིས་གྱིས་གིས་ཡིས་ལ་ སོགས་གསུམ་པ་དང་། ། ལས་ནས་གཉིས་ནི་ལྔ་བ་འམ་དགར་ཚིག་
སྟེ། ། ནས་ནི་མཚམས་སྦྱོར་ལྷག་བཅས་ཚིག་ཏུའང་འགྱུར། ། ཀྱི་གྱི་གི་ཡི་འི་ནི་དྲུག་པ་འབྲེལ། ། མིང་ཐོག་ཀྱེ་
ཞེས་སྦྱར་བ་བརྒྱད་པའོ༔ ། རྣམ་དབྱེ་བརྒྱད་པོ་དེ་རྣམས་ཀུན་ལ་དཔེར། ། ལྷ་དང་ལྷ་དག་ལྷ་རྣམས་ལ་སོགས་
པ། ། མིང་ཙམ་གཅིག་ཚིག་དག་ནི་གཉིས་ཚིག་དང་། ། རྣམས་ཀུན་མཐའ་དག་མང་ཚིག་ཉིད་དུ་འགྱུར། །
སྟེ་དེ་ཏེ་གསུམ་ལྷག་བཅས་སྟོན་པའི་སྒྲ། ། ཚིགས་བཅད་ཁ་སྐོང་ཉིད་ལའང་སྐབས་ཐོབ་འགྱུར། ། ཚིག་མཐའི་
དོ་སོགས་སླར་བསྡུ་རྫོགས་ཚིག་ཅན། ། ཀྱང་ཡང་འང་ནི་སྡུད་པའི་ཚིག་རྒྱན་ཏེ། ། གམ་དང་འམ་ སོགས་
247

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འབྱེད་སྡུད་དྲི་བའོ། ། ནི་ནི་དགར་དང་བརྣན་པའི་ཚིག་ཏུ་འདོད། ། དང་ནི་འབྱེད་སྡུད་རྒྱུ་མཚན་ཚེ་སྐབས་
དང་། གདམས་ངག་ལྔ་ལ་འཇུག་པ་སྐབས་དང་སྦྱོར། ། དེ་ཡིག་ངེས་བཟུང་འདས་པའི་དོན་ཉིད་དང་། །
རྣམ་གྲངས་གཞན་དང་སྦས་དོན་སོགས་ལ་འཇུག ། སུ་གང་ཅི་ནི་དྲི་བ་འམ་དགག་ཚིག་དང་། ། སྤྱི་ལ་འཇུག་
ཅིང་བྱེ་བྲག་གོ་བའང་སྲིད། ། པ་དང་ཅན་ནི་ཕོ་སྒྲ་བདག་པོ་སྟེ། ། ལྡན་པའི་དོན་དུའང་འགྱུར་བར་ཤེས་པར་
བྱ། ། མ་མི་མེད་མིན་མིང་གི་ཐོག་མཐར་སྦྱར། ། ཕལ་ཆེར་མོ་སྒྲ་དགག་པའི་སྒྲ་རུ་འགྱུར། ། ཤིན་ཏུ་ཀུན་ཏུ་
རབ་ཏུ་ལ་སོགས་པ། ། ཁྱད་པར་ལྷག་པ་སྟོན་པའི་ཚིག་ཏུ་འདོད། ། གང་ཅི་ལ་སོགས་ཕྲད་ནི་རེ་རེ་སྟེ། ། གང་
ལ་ཅི་ལ་སོགས་པ་ཕྲད་གཉིས་འདུས། ། གང་གི་ཕྱིར་དང་ཅི་ཡི་ཕྱིར་ལ་སོགས། ། འཕྲད་ནི་མང་པོ་འདུས་པ་
ཉིད་ཅེས་བྱ། ། ཁོ་ན་ཞེས་པ་ངེས་བཟུང་ཚིག་ཡིན་ཏེ། ། མི་ལྡན་གཞན་ལྡན་རྣམ་གཅོད་གཉིས་སུ་འགྱུར། །
ཉིད་ནི་དེ་དང་ཕྱོགས་འདྲ་ངེས་བཟུང་ཚིག ། འབའ་ཞིག་ཙམ་ནི་ལྷག་མ་འགོག་པ་སྟེ། ། ཙམ་ནི་ཚད་འཛིན་
ཉིད་དུ་འགྱུར་བའང་ཡིན། ། ཚུལ་ནི་འདྲ་སྨད་སྡོམ་པ་ཐབས་སོགས་སྔོན། ། བཞིན་ནི་ཡིན་དང་མ་ནོར་འདྲ་
ལའང་འཇུག ། ཅིང་དང་ཞིང་སོགས་མཚམས་སྦྱོར་སྡུད་ལའོ། ། གང་ཕྱིར་དེ་ཕྱིར་གང་ཚེ་དེ་ཚེ་དང་། ། ཅི་
ཕྱིར་དེ་ཕྱིར་ཇི་ལྟར་དེ་ལྟར་སོགས། ། ཚིག་ཕྲད་སྔ་ཕྱི་འདྲེན་ཚུལ་སྐབས་ཐོབ་སྦྱར། ། ད་བ་ས་གསུམ་རྗེས་སུ་ཀྱི་
འཐོབ་ཅིང་། ། ག་ང་གི་སྟེ་ན་མ་ར་ལ་གྱི། ། མཐའ་མེད་འ་མཐར་འི་དང་ཡི་གཉིས་ནི། ། རྐང་པ་སྐོང་དང་མི་
སྐོང་རྣམ་པར་དབྱེ། ། ག་དང་བ་ཡི་རྗེས་སུ་ཏུ་ཐོབ་ཅིང་། ། ང་ད་ན་མ་ར་ལ་རྣམས་ལ་དུ། ། ད་དྲག་ཏུཐོབ་ས་
ཡི་རྗེས་སུ་སུ། ། འ་དང་འདོགས་ཅན་རྐྱང་བའི་མཐར་ནི་རུ། ། ད་དེ་ན་ར་ལ་ས་ཏེ་རྐྱང་ལ། ། ག་ང་བ་མ་འ་
དང་མཐའ་མེད་མཐར། ། ས་སྟེའོ་ད་དྲག་ཐོབ་པའི་ན་ར་ལའི། ། མཐར་ནི་ཏེ་རྐྱང་འཐོབ་འགྱུར་སྐབས་དང་
སྦྱར། ། ག་ད་བ་ས་ད་དྲག་ཐོབ་མཐར་ཀྱང་། ། འ་ང་ན་མ་ར་ལའི་རྗེས་སུ་ཡང་། ། མཐའ་རྟེན་མེད་མཐར་
འང་དང་ཡང་གང་རུང་། ། ག་ད་བ་ཡི་རྗེས་སུ་ཅིང་ཅེས་དང་། ། རེ་འོ་ཅེ་ན་ཅིག་ཐོབ་སྐབས་དང་སྦྱར། ། ང་
འ་ན་མ་ར་ལ་རྟེན་མེད་མཐར། ། ཞིང་ཞེས་ཞེའོ་ཞེ་ན་ཞིག་ཐོབ་པོ། ། ས་མཐར་དམིགས་བསལ་ཤེས་དོར་ཞེས་
སྦྱར་ཏེ། ། ཤིང་ཞེས་ཤེའོ་ཤེ་ན་ཤིག་ཅེས་བྱ། ། ད་དྲག་ཐོབ་པའི་ན་ར་ལ་གསུམ་རྗེས། ། ཅིང་ཅེས་ལྔ་བོ་སྦྱོར་
བ་དམིགས་བསལ་ཡིན། ། ག་ད་ན་བ་མ་ས་ད་དྲག་མཐར། ། པ་དང་ང་འ་ར་ལ་མཐའ་མེད་དང་། ། རྐྱང་
བའི་རྗེས་སུ་བ་ཕྱེད་ཝར་འབོད་ཅིང་། ། གཞན་ལ་བ་ཉིད་སྦྱར་བ་སྐབས་དང་བསྟུན། ། འདིར་ནི་ཡི་གེ་ཀློག་
ཚུལ་མཚོན་བྱས་ན། ། ཀ་ཡི་གུ་གུ་ཀི་དང་ཞབས་ཀྱུ་གུ། ། ཀ་ཡི་འགྲེང་བུ་ཀེ་དང་ན་རོ་ཀོ། དེ་བཞིན་ཡི་གེ་སུམ་
ཅུ་ཀུན་ལ་སྦྱར། ། ཀ་འོག་ཅ་ལག་ཅ་ཡི་ཞབས་ཀྱུ་གཅུ། ། གཅུ་ལ་ག་ས་གཅུགས་ཞེས་བརྗོད་བྱ་སྟེ། ། འོན་ཀྱང་
248

༄༅། ། དག་ཡིག་བློ་གསར་གཞོན་ནུ་དགའ་བྱེད། །
རང་རང་ཡུལ་སྐད་བསྟན་པ་གཙོ། ། ག་ཡི་འཕུལ་ཅན་ཐོག་མར་རྐན་ནས་དབྱུང་། ། དས་འཕུལ་ལྕེ་རྩེ་གློད་
ཅིང་བ་མས་འཕུལ། ། ཁ་ཡི་མཆུ་བཙུམ་པ་དང་ཁྱད་པར་སྣ། ། འོས་འཕུལ་གྲེ་བའི་ཕུགས་ནས་དབྱུང་བྱ་
སྡེ། ། འཕུལ་ཞིང་བརྩེགས་པའི་ཡི་གེ་རྣམས་ཀྱང་ནི། ། གོ་རིམ་བཞིན་དུ་དབྱུང་ཞེས་མཁས་པས་བཤད། །
མིང་ཚིག་ཡི་གེ་གསུམ་གྱི་ཁྱད་པར་ནི། ། སྲོག་མེད་དབྱངས་གསལ་ཐམས་ཅད་ཡི་གེ་སྟེ། ། ། ངོ་བོ་བརྗོད་ཙམ་
ཕལ་ཆེར་མིང་ཡིན་ལ། ། མིང་གཉིས་ཕན་ཆད་འདུས་པ་ཚིག་ཏུ་འདོད། ། ཡི་གེ་ལ་ནི་དངོས་དང་བཏགས་པ་
གཉིས། ། དངོས་ནི་སྐད་ཀྱི་གདངས་སུ་བརྗོད་པ་སྟེ། ། ངོ་བོ་སྒྲ་ཡིན་དབྱངས་དང་གསལ་བྱེད་གཉིས། །
ངག་གི་རྗོད་པ་ཀུན་ལའང་ཡི་གེ་འབྱུང་། ། བཏགས་པའི་ཡི་གེ་གཟུགས་སུ་བྲིས་པ་སྟེ། ། ཡི་གེ་དངོས་མིན་དེ་རུ་
གྲགས་པ་ཙམ། ། དབྱེ་ན་རྒྱ་གར་ཡི་གེ་ལྔ་བཅུ་དང་། ༑ བོད་ཀྱི་ཡི་གེ་སུམ་ཅུར་གྲགས་པ་སྟེ། ། ཚངས་པའི་ཡི་
གེ་ལ་སོགས་དྲུག་ཅུ་བཞི། ། རྒྱས་པར་ཡིག་རིགས་སུམ་བརྒྱ་དྲུག་ཅུ་འམ། ། དེ་ལས་མང་བ་ཉིད་དུའང་བརྗོད་
པར་ནུས། ། མིང་ལ་དངོས་དང་བཏགས་མིང་རྣམ་གཉིས་ཏེ། ། གང་ལ་ཐོག་མར་འདོད་རྒྱལ་བརྡ་སྦྱར་
བ། ། དེ་ཡི་དངོས་མིང་ཡིན་ཏེ་རྗེས་གྲུབ་ཏུ། །འདྲ་འབྲེལ་རྒྱུ་མཚན་བྱས་ནས་བརྡ་སྦྱར་བ། ། དེ་ཡི་བཏགས་
མིང་ཉིད་དུ་འགྱུར་བ་ཡིན། ། མིང་ནི་དུ་མ་འདུས་ལས་ཚིག་ཡིན་ཏེ། ། དེ་ལ་གཅིག་ཚིག་གཉིས་ཚིག་མང་ཚིག་
གསུམ། ། རྗོད་བྱེད་ཀུན་ཀྱང་ཚིག་ཏུ་འདོད་པའང་ཡོད། ། མདོར་ན་ཡི་གེ་འདུས་ལས་མིང་འབྱུང་ཞིང་། །
མིང་ལས་ཚིག་ཏུ་འགྲུབ་སྟེ་དེ་ལས་ནི། ། སྐྱེ་འཕགས་ཀུན་གྱི་ཚིག་གི་ཕུང་པོ་དང་། ། གསུང་རབ་པོ་ཏི་ལ་སོགས་
འགྲུབ་པ་ཡིན། ། བརྗོད་འདོད་དབང་གིས་ཡི་གེ་མིང་ཚིག་འབྱུང་། ། ཚིག་གིས་དོན་སྟོན་དེ་ཡང་ཐ་སྙད་
དང་། ། བརྡ་སྦྱར་གོམས་པའི་དབང་གིས་གོ་འགྱུར་གྱི། ། དངོས་པོའི་དབང་གིས་མིན་ཏེ་རྣམ་འགྲེལ་
ལས། ། སྒྲ་རྣམས་ཀྱིས་ནི་བརྡར་བཏགས་སྟོན་པ་དང་། ། དེ་ནི་ཐ་སྙད་ཆེད་དུ་བྱས་ཞེས་གསུངས། ། གལ་ཏེ་
དངོས་པོའི་དབང་གིས་གོ་བྱེད་ན། ། བརྡ་འབྲེལ་བྱེད་ལ་མི་ལྟོས་ཐལ་འགྱུར་ཏེ། ། གང་ཕྱིར་བརྡ་དོན་མི་ཤེས་
བྱིས་པས་ཀྱང་། ། ལྟོ་ལྡིར་མཐོང་ཙམ་ཉིད་ནས་བུམ་པའོ། ། སྙམ་པ་སྐྱེ་བར་འགྱུར་ན་དེ་མ་མཐོང་། ། དེ་ཕྱིར་
ཚིག་གིས་དོན་སྟོན་བརྡ་ལ་ལྟོས། ། བརྡ་ཡང་མཁས་པ་དག་གིས་མཛད་པ་འམ། ། རང་རང་ཡུལ་སྐད་འདོད་
པའི་དབང་གིས་བཞག ། དེ་དག་མཚོན་ཙམ་ལྡེ་མིག་ལྟ་བུ་སྟེ། ། རྒྱས་པར་དམ་པའི་ལེགས་བཤད་གཞན་ནས་
ཡོངས། ། ཞེས་དག་ཡིག་བློ་གསར་གཞོན་ནུ་དགའ་བྱེད་ཅེས་བྱ་བ་འདི་ནི་དོན་གཉེར་ཅན་འགའ་ཞིག་གིས་
བསྡུས་པའི་ངོར་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་སྦྱར་བའི་ཡི་གེ་བ་ནི་ཀུན་དགའ་ནོར་བུའོ། ། བཀྲ་
ཤིས། །
249

༄༅། ། སྙན་ངག་མངོན་བརྗོད་བརྡ་གསར་རྙིང་གི་
རྣམ་གཞག་མདོར་བསྡུས་བློ་གསལ་ཡིད་
འཕྲོག་ཅེས་བྱ་བ་བཞུགས་སོ། །
ན་མོ་མཉྫ་ཤྲཱི་ཡེ། པད་དཀར་བསིལ་ཟེར་ཆ་ཤས་རྒྱས་པའི་སྟེང་། ། མཚར་སྡུག་ལྟ་བས་མི་ངོམས་འཇོ་
སྒེག་ཅན། ། ཚིག་གི་མཆོག་སྦྱིན་ངེས་སྟེར་བཅོམ་ལྡན་མ། ། ངག་དབང་དབྱངས་ཅན་ལྷ་མོས་དགེ་ལེགས་
སྩོལ། ། ཞེས་མཆོད་པར་བརྗོད་པ་སྔོན་དུ་བཏང་ནས། སྙན་ངག་མངོན་བརྗོད་བརྡ་གསར་རྙིང་གི་རྣམ་
གཞག་མདོར་བསྡུས་ཤིག་འཆད་པའི་དང་པོ་ལ་གསུམ། ལུས་དང་། རྒྱན་དང༌། སྐྱོན་སྤོང་ངོ་། ། དང་པོ་ལ་
གསུམ། ཚིགས་བཅད་ལྷུག་པ་སྤེལ་མར་བྱས་པའོ། ། གཉིས་པ་ལ་གཉིས་ཏེ། སྒྲ་དོན་དང་། དབྱེ་བའོ། །
དང་པོ་ནི། གོང་གི་ལུས་གསུམ་པོ་གང་རུང་མཛེས་པར་བྱེད་པས་ན་རྒྱན་ཅེས་བྱའོ། ། གཉིས་པ་དབྱེ་ན་གཉིས་
ཏེ། དོན་རྒྱན་དང་། སྒྲ་རྒྱན་ནོ། ། དང་པོ་ལ་སོ་ལྔ་ཡོད་དེ། མེ་ལོང་མར། རང་བཞིན་བརྗོད་དང་དཔེ་དང་
ནི། ། གཟུགས་ཅན་གསལ་བྱེད་སྐོར་བ་དང་། ། འགོག་དང་དོན་གཞན་བགྲོད་པ་དང་། ། ལྡོག་པ་ཅན་དང་
སྲིད་པ་ཅན། ། བསྡུས་དང་ཕུལ་བྱུང་རབ་ཉམས་དང་། ། རྒྱུ་དང་ཕྲ་མོ་ཆ་དང་རིམ། ། དགའ་དང་ཉམས་
ལྡན་གཟི་བརྗིད་ཅན། ། རྣམ་གྲངས་བརྗོད་དང་ཀུན་ཏུ་ཕན། ། རྒྱ་ཆེ་བསྙོན་དོར་སྦྱར་བ་དང་། ། ཁྱད་པར་
མཚུངས་པར་སྦྱོར་བ་དང་། ། འགལ་དང་སྐབས་མིན་བསྟོད་པ་དང་། ། ཟོལ་བསྟོད་ངེས་པར་བསྟེན་པ་
དང༌། ། ལྷན་ཅིག་བརྗོད་དང་ཡོངས་བརྗེས་ཤིས། ། བརྗོད་ནས་དགོངས་པ་ཅན་ཞེས་གསུངས་པ་ལྟར་རོ། །
འདི་དག་ལས་སོ་ལྔའི་དང་པོ་རང་བཞིན་གྱི་རྒྱན་ནི། བརྗོད་འདོད་ཀྱི་དངོས་པོ་གང་ཡིན་པ་དེའི་གནས་ཚུལ་ལ་
སྒྲོ་མ་བཏགས་པར་རང་བཞིན་དྲང་པོར་བརྗོད་པ་ཞིག་སྟེ། དབྱེ་ན་བཞི་ཡོད་ཀྱང་། མཚོན་ཙམ་དཔེར་ན།
གསལ་རྫོགས་མཚན་དཔེའི་དཔལ་གྱིས་མཛེས་པའི་སྐུ། ། བརྒྱད་ཁྲི་བཞི་སྟོང་ཆོས་ཕུང་སྒྲོག་པའི་གསུང་། །
མཁྱེན་བརྩེའི་རང་བཞིན་རྣམ་པར་དག་པའི་ཐུགས། ། གང་ལ་མངའ་བ་འདྲེན་མཆོག་ཤཱཀྱའི་ཏོག ། ཅེས་པ་
ལྟ་བུ། གཉིས་པ་དཔེ་རྒྱུན་ནི། ཚིག་སྦྱོར་གང་དུ་བཞིན། ལྟར། འདྲ། མཚུངས་སོགས་ཀྱི་སྒྲས་དཔེ་དང་
250

༄༅། ། སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག །
དཔེ་ཅན་ཕན་ཚུན་མཚུངས་པར་བརྗོད་པ་ཞིག་སྟེ། དབྱེ་ན་སོ་གཉིས། མཚོན་དཔེར། རྒྱ་ཆེའི་ཆོས་ཚུལ་ཀུན་
ལ་བྱམས་མགོན་ལྟར། ། ཟབ་མོའི་དོན་ལ་མཁྱེན་པའི་གཏེར་ཆེན་བཞིན། ། མདོ་རྒྱུད་ཀུན་ལ་ཀླུ་སྒྲུབ་ཡབ་
སྲས་དང་། ། རབ་མཚུངས་ཆོས་ཀྱི་རྒྱལ་པོ་བཙོང་ཁ་བ། ། ཞེས་པ་ལྟ་བུ། གསུམ་པ་གཟུགས་ཅན་གྱི་རྒྱན་ནི།
ཚིག་སྦྱོར་གང་དུ་དཔེ་དང་དཔེ་ཅན་གཉིས་སོ་སོར་མ་ཕྱེ་བར་དཔེ་ཅན་དཔེའི་གཟུགས་སུ་བཀོད་ནས་བརྗོད་པ་
ཞིག་སྟེ། དབྱེ་ན་ཉི་ཤུ། ཐབས་ཤེས་རླུང་གི་ཤིང་རྟས་ཉེར་དྲངས་ཏེ། ། ཚོགས་གཉིས་ཤར་རིའི་རྩེ་ནས་མངོན་
པར་འཕགས། ། མཁྱེན་བརྩེའི་གཟི་འོད་འབར་བའི་སྣང་བ་ཅན། ། རྒྱལ་ཚབ་སྨྲ་བའི་ཉི་མ་གང་དེ་རྒྱལ། །
ཞེས་པ་ལྟ་བུ། བཞི་བ་གསལ་བྱེད་ཀྱི་རྒྱན་ནི། གསལ་བྱེད་ཀྱི་ཚིག་ཐོག་མཐའ་བར་གསུམ་གང་རུང་ན་གནས་
པས་ངག་དང་དོན་གཞན་གསལ་བར་བྱེད་པ་ཞིག་སྟེ། དབྱེ་ན་ལྔ། པདྨོའི་གཉེན་གྱིས་ཆུ་སྐྱེས་གཞོན་ནུའི་
ཚལ། ། རི་བོང་ཅན་གྱིས་འོད་དཀར་ཀུན་དའི་ཁ། ། གཏན་ཚིགས་རིགས་པས་གཞུང་ལུགས་ཀུན་གྱི་སྒོ། །
རིགས་གནས་འདིས་ནི་མཁས་བླུན་ཁྱད་པར་འབྱེད། ། ཅེས་པ་ལྟ་བུ། ལྔ་བ་སྐོར་བའི་རྐྱེན་ནི། ཚིག་སྦྱོར་གང་
གི་ཐོག་མཐའ་བར་གསུམ་གང་རུང་དུ་དོན་དང་ཚིག་དང་གཉིས་ཀ་དང་ཡི་གེ་ལྟ་བུ་ལའང་བསྐོར་ཏེ་བརྗོད་ཀྱང་
ཟློས་པའི་སྐྱོན་མེད་པ་ཞིག་སྟེ། དབྱེ་ན་གསུམ། ནམ་མཁའི་ཁམས་མཐའ་ནི་རྣམ་པར་དབེན། ། ཇི་སྙེད་ཤིས་
བྱའི་མཐའ་ཡི་ཚད་ཀྱང་བྲལ། ། རྒྱ་མཚོའི་གཏིང་མཐའི་ཚད་ནི་དཔག་པར་དཀའ། ། རང་བཞིན་སྟོང་བའི་
གཏིང་མཐའ་རྙེད་པར་དཀོན། ། ཞེས་པ་ལྟ་བུ། དྲུག་པ་འགོག་པའི་རྒྱན་ནི། ཚིག་སྦྱོར་གོང་དུ་འགོག་བྱེད་ཀྱི་
ཚིག་གང་གིས་རང་གི་དགག་བྱ་འགོག་པ་ཞིག་སྟེ། དབྱེ་ན་ཉེར་གསུམ། སྔོན་ཚེ་ཐུབ་དབང་མཆོག་གིས་ཚིགས་
བཅད་ཙམ། ། བསྟན་པ་ཡིས་ཀྱང་གྲོལ་བ་མང་སྲིད་ན། ། དེང་དུས་མང་ཐོས་རྩེ་གཅིག་ཡུན་རིང་དུ། །
འབད་པས་བསྒྲུབས་ཀྱང་མི་གྲོལ་འདི་ཅི་ཞིག ། ཅེས་པ་ལྟ་བུ། བདུན་པ་དོན་གཞན་བཀོད་པ་ནི། ། བརྗོད་
དོན་འགའ་ཞིག་སྔོན་དུ་བཀོད་ནས་དེ་འདྲ་བའི་སྒྲུབ་བྱེད་ཞིག་རྗེས་སུ་བརྗོད་པ་ཞིག་སྟེ། དབྱེ་ན་གཉིས།
ལོངས་སྤྱོད་དཔལ་གྱིས་འབྱོར་བའི་དབུས་གནས་ ཤིང༌། ། རྣམ་ མང་བླུན་རྨོངས་འཁོར་གྱིས་ གཅིག་ གིས་
བསྟེན། ། ཟང་ཟིང་འདུ་འགོད་ལ་མཁས་ཆོས་ཀྱི་རྗེ། ། གང་དེ་ཁྱོད་ཀྱི་འདུ་ཕྱི་གཉིས་ཀྱི་སྐྱབས། ། ཞེས་པ་ལྟ་
བུ། བཅུ་དྲུག་པ་ནི། དངོས་པོ་འགའ་ཞིག་སྔོན་དུ་བརྗོད་ནས་དེ་དག་གི་ཁྱད་པར་རིམ་པ་བཞིན་དུ་རྗེས་སུ་
བརྗོད་པ་སྟེ། དབྱེ་ན་བརྒྱད། མ་གསོལ་བར་ཡང་བྱམས་བརྩེས་ལུས་ཅན་འགྲོ ། ངེས་པར་རྗེས་སུ་འཛིན་པ་
སངས་རྒྱས་ཏེ། ། ཉིན་མོར་བྱེད་པས་ཆུ་སྐྱེས་གཞོན་ནུའི་ཚལ། ། ལེགས་པར་སྨིན་པར་བྱེད་པ་རང་བཞིན་
ཉིད། ། ཅེས་པ་ལྟ་བུ། བརྒྱད་པ་ལྡོག་པ་ཅན་ནི། བརྗོད་བྱའི་དངོས་པོ་གཉིས་སྔར་མཚུངས་པར་བརྗོད་ནས་
251

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སླར་ཁྱད་པར་ཅུང་ཟད་ཡོད་པར་སྟོན་པ་ཞིག་སྟེ། དབྱེ་ན་བཞི། མཐའ་ཡས་འགྲོ་བའི་ཕན་བདེ་བསྒྲུབ་པའི་
ཆེད། ། ཐུགས་བསྐྱེད་རྫོགས་སངས་རྒྱས་ཀུན་མཚུངས་གྱུར་ཀྱང་། ། ལྷག་པར་ཆེར་སྙིགས་ལྔ་བདོའི་ལུས་ཅན་
རྣམས། ། རྗེས་འཛིན་བཅོམ་ལྡན་ཤཱཀྱ་སེང་གེའི་ཞབས། ། ཞེས་པ་ལྟ་བུ། དགུ་བ་སྲིད་པ་ཅན་ནི། དངོས་པོ་
གང་རྒྱུ་ལ་མ་བལྟོས་པར་འབྱུང་སྲིད་པར་སྟོན་པ་ལྟ་བུ་ཞིག་སྟེ། དབྱེ་ན་གསུམ། སྨྲ་བྱེད་ལྕེ་ཡིས་མ་བརྗོད་ཅ་ཅོ་
སྒྲོགས། ། བཞོན་རྐང་བ།ཤོག་པ་མེད་པར་རྟག་ཏུ་འགྲོ། ཕན་གནོད་སེམས་བྲལ་སྐོམ་སེལ་རྒྱུ་ལམ་གཅོད། །
བསྒྱུར་བཅོས་མ་བྱས་མདོག་སྔོ་དབྱར་གྱི་ཆུ། ཞེས་པ་ལྟ་བུ། བཅུ་བ་བསྡུས་བརྗོད་ནི། བརྗོད་འདོད་དཔེ་ཅན་
ཞིག་བརྗོད་བྱར་བསྡུས་ནས་དེ་མཚུངས་ཀྱི་དཔེ་དངོས་སུ་བརྗོད་པ་ཞིག་སྟེ། དབྱེ་ན་གསུམ། མཐའ་ཡས་
འདོད་རྒུའི་འབྱུང་གནས་དཔག་བསམ་ཤིང་། ། ཡོངས་པོར་རང་དགར་རྒྱུ་བའི་བླུན་པོ་འགའ། ། ཆུ་ཤིང་
འཁྱོག་པོ་དག་ལ་སྐྱབས་བཅས་ཀྱང་། ། འདོད་དོན་མ་ཐོབ་ཕོངས་པའི་སྡུག་བསྔལ་མྱོང་། ། ཞེས་པ་ལྟ་བུ།
འདིས་དམ་པ་བོར་ནས་དམན་པ་བསྟེན་པ་ཞིག་བསྡུ། བཅུ་གཅིག་པ་ཕུལ་བྱུང་ནི། ། བརྗོད་བྱའི་དངོས་པོ་དེ་
ལ་བརྗོད་འདོད་ཀྱི་དབང་གིས་བསྔགས་པ་ལྷག་པར་བྱས་པ་ཞིག་སྟེ། དབྱེ་ན་བཞི། ཐུགས་རྗེའི་བདག་ཉིད་
པད་དཀར་འཛིན་པའི་དཔལ། ། དབྱངས་ཅན་བཞད་པའི་རྡོ་རྗེའི་རྣམ་དཔྱོད་ལ། ། མ་ལུས་རྒྱལ་བ་ཀུན་གྱི་
མཁྱེན་པ་ཡང་། ། གཅིག་ཏུ་བསྡུས་ཀྱང་ཇི་བཞིན་མཚོན་མི་ནུས། ཞེས་པ་ལྟ་བུ། བཅུ་གཉིས་པ་རབ་བཏགས་
སམ་རབ་རྟོག་ནི། དངོས་པོ་གང་གི་གནས་ཚུལ་དེ་ལ་གཞན་དུ་སྒྲོ་བཏགས་ནས་བརྗོད་པ་ཞིག་སྟེ། དབྱེ་ན་
གསུམ། ཉིན་བྱེད་དབང་པོ་མཁའ་ལ་ཤར་བའི་ཚེ། ། པདྨོའི་ཚལ་རྣམས་དགའ་བའི་འཛུམ་སྟོན་ཞིང་། །
མུན་པ་སྟུགས་པོ་སྐྲགས་ནས་གཞན་དུ་བྲོས། ། བསིལ་བའི་གདུང་བའང་རིང་དུ་འགྲོ་སྙམ་སེམས། ། ཞེས་པ་
ལྟ་བུ། བཅུ་གསུམ་པ་རྒྱུའི་རྒྱུན་ནི། ། བརྗོད་འདོད་ཀྱི་དངོས་པོ་དེ་ལ་རྒྱུ་ཁྱད་པར་བ་ཞིག་ཡོད་པར་སྟོན་པ་སྟེ།
དབྱེ་ན་གསུམ། གྲོ་ནས་ལ་སོགས་ས་བོན་ཡོངས་བཏབ་པར། ། སྟོན་དུས་འབྲས་བཟང་རྫོགས་པར་སྨིན་པའི་
རྐྱེན། ། ཐན་སེར་གེགས་མེད་ཆུ་ལུད་དྲོད་གཤེར་སོགས། ། ལེགས་པར་ཚང་བའི་ལྷན་ཅིག་བྱེད་པ་ཉིད། །
ཅེས་པ་ལྟ་བུ། བཅུ་བཞི་བ་ཕྲ་མོའི་རྒྱན་ནི། ། ལུས་ངག་སོགས་ཀྱི་བརྡའི་རྣམ་འགྱུར་ཕྲ་མོ་ཞིག་གིས་དོན་གཞན་
གོ་བར་བྱེད་པ་ཞིག་སྟེ། དབྱེ་ན་གཉིས། སྐྱོན་དང་བྲལ་ཕྱིར་བསིལ་ཟེར་རྒྱས་པའི་སྟེང་། ། འགྲོ་ཀུན་འདྲེན་
ཕྱིར་ཤེལ་གྱི་འཕྲེང་བ་དང་། ། ཐུགས་རྗེའི་རང་བཞིན་ཉིད་ཕྱིར་པད་དཀར་མཆོག ། འཛིན་མཛད་འཕགས་
པ་ལོ་ཀའི་ཤཱ་རར་འདུད། ། ཅེས་པ་ལྟ་བུ། བཅོ་ལྔ་བ་ཆའི་རྒྱུན་ནི། བསྟོད་པ་ལྟར་བྱས་ནས་སྨད་པའམ་སྨད་
པ་ལྟར་བྱས་ནས་བསྟོད་པའི་ཆ་གཉིས་ཀ་བརྗོད་པ་ཞིག་སྔོན་དུ་བརྗོད་ནས་དེ་དག་གི་ཁྱད་པར་རིམ་པ་བཞིན་དུ་
252

༄༅། ། སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག །
རྗེས་སུ་བརྗོད་པ་ཞིག་སྟེ། དབྱེ་ན་གཉིས། ལོངས་སྤྱོད་དཔལ་གྱིས་འབྱོར་པའི་དབུས་གནས་ཤིང་། ། རྣམ་
མང་བླུན་རྨོངས་འཁོར་གྱིས་གཅིག་གིས་བསྟེན། ། ཟང་ཟིང་འདུ་འགོད་༧མཁས་ཆོས་ཀྱི་རྗེ། ། གང་དེ་ཁྱོད་ཀྱི་
འདི་ཕྱི་གཉིས་ཀྱི་སྐྱབས། ། ཞེས་པ་ལྟ་བུ། བཅུ་དྲུག་པ་རིམ་པ་ཅན་ནི། དངོས་བོ་འགའ་ཞིག་སྔོན་དུ་བརྗོད་
ནས་དེ་དག་གི་ཁྱད་པར་རིམ་པ་བཞིན་དུ་རྗེས་སུ་བརྗོད་པ་སྟེ། རྒྱལ་ཡུམ་སྒྲོལ་མ་རྗེ་བཙུན་དབྱངས་ཅན་མ། །
སྡུག་བསྔལ་ལས་སྐྱོབ་ངག་གི་དཔལ་རབ་སྟེར། ། གདུགས་དཀར་རྣམ་རྒྱལ་འཕགས་མ་འོད་ཟེར་ཅན། །
གདོན་སྲུང་ཚེ་སྦྱིན་འཇིགས་པའི་ཚོགས་ལས་སྒྲོལ། ། ཞེས་པ་ལྟ་བུ། བཅུ་བདུན་པ་དགའ་བ་ཅན་ནི། རྒྱུ་ལས་
འབྲས་བུ་ཁྱད་པར་ཅན་ཞིག་ཐོབ་པས་དགའ་བ་བྱུང་བར་སྟོན་པ་སྟེ། དབྱེ་ན་གཉིས། ། གཏན་ཚིགས་རིགས་
པའི་ཚུལ་ལ་རབ་སྦྱངས་པས། ། དངོས་པོའི་རང་བཞིན་དངོས་སྟོབས་རིགས་པ་ཡིས། ། མ་འདྲེས་གསལ་བར་
མཐོང་ཚེ་བདག་གི་ཡིད། ། སྔོན་མེད་དགའ་བའི་ཁྱད་པར་ཐོབ་པར་གྱུར། ། ཞེས་པ་ལྟ་བུ། བཅོ་བརྒྱད་པ་
ཉམས་ལྡན་ནི། བརྗོད་དོན་དེ་ཡིད་དུ་འོང་བའམ་མི་འོང་བ་སོགས་ཀྱི་ཉམས་དང་ལྡན་པར་བརྗོད་པ་ཞིག་སྟེ།
དབྱེ་ན་བརྒྱུད། རྒྱལ་བས་རྗེ་བཙུན་རྣམ་པར་རྒྱལ་མ་ཡི། ། གཟུངས་ཀྱི་རྟོག་པ་བརྗོད་ལས་ཕན་ཡོན་གང་། །
རྒྱ་ཆེར་བསྟན་པའི་རྔ་གསང་སྙན་འགྱུར་དཔལ། ། ཐོས་པས་རྨད་བྱུང་ཡིད་འཕྲོག་གར་གྱིས་བྲེལ། ། ཞེས་པ་
ལྟ་བུ། བཅུ་དགུ་བ་གཟི་བརྗིད་ཅན་ནི། བརྗོད་བྱའི་དོན་གང་གཞན་ལས་དཔའ་བའི་གཟི་བརྗིད་ཅན་ལྟ་བུར་
བརྗོད་པ་ཞིག་སྟེ། གཞུང་ལུགས་མང་ཐོས་ཁོ་བོའི་མདུན་ས་འདིར། ། རྨོངས་རྟུལ་བྱིས་པ་ཁྱེད་ཅག་ལྷག་པ་
ལེགས། ། དཀའ་བ་མེད་པར་ཚིག་དང་དོན་གྱི་གནད། ། ཇི་བཞིན་བཤད་པ་ཡིས་ནི་མགུ་བར་བྱ། ། ཞེས་པ་
ལྟ་བུ། ཉི་ཤུ་བ་རྣམ་གྲངས་བརྗོད་པ་ནི། རང་གི་འདོད་དོན་དེ་དངོས་སུ་མ་བརྗོད་པར་དེ་ཉིད་འགྲུབ་པའི་
ཕྱིར་དུ་རྣམ་པ་གཞན་ལྟར་བརྗོད་པ་ཞིག་སྟེ། འཆི་མེད་མཆོག་སྟེར་མགོན་པོ་ཚེ་དཔག་མེད། ། རྣམ་རྒྱལ་ཚེ་
སྦྱིན་ཡིད་བཞིན་འཁོར་ལོ་ཡིས། ། ཚེ་དཔལ་དོན་དུ་གཉེར་བར་བྱེད་རྣམས་ལ། ། དཔག་ཡས་ཚེ་ཡི་དངོས་
གྲུབ་སྩོལ་ཞེས་གསོལ། ། ཞེས་པ་ལྟ་བུ། ཉེར་གཅིག་པ་ཀུན་ཕན་ནི། བྱ་བ་འགའ་ཞིག་གི་ཚེ་འབད་མ་དགོས་
པར་ཕན་པའི་རྐྱེན་ཞིག་བྱུང་བར་སྟོན་པ་སྟེ། བླང་དོར་གནས་རྣམས་རྟོགས་ཕྱིར་གཞུང་ལུགས་ལ། ། བརྩོན་
པས་ཐོས་བསམ་བྱེད་ཚེ་མཁྱེན་པའི་དབང་། ། རྗེ་བཙུན་བརྟན་པའི་འཁོར་ལོས་བྱིན་བརླབས་པས། ། ཇི་སྙེད་
གསུང་རབ་ཚོགས་ཀྱི་དགོངས་དོན་རྟོགས། ། ཞེས་པ་ལྟ་བུ། ཉེར་གཉིས་པ་རྒྱ་ཆེ་བ་ནི། བསམ་པ་འམ་སྦྱོར་བ་
རྒྱ་ཆེ་བར་སྟོན་པ་ཞིག་སྟེ། དབྱེ་ན་གཉིས། ཁམས་གསུམ་ཟ་བྱེད་གཤིན་རྗེ་གཤེད་པོ་ཡིས། ། མ་རུང་དགྲ་དང་
བགེགས་ཀྱི་དཔུང་ཚོགས་ཀུན། ། ཅིག་ཅར་ཟ་བར་ནུས་ཀྱང་སྙིང་རྗེ་ཡིས། ། ཕལ་ཆེར་བཏང་སྙོམས་ཉིད་དུ་
253

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཅི་དགར་བཞག། ཅེས་པ་ལྟ་བུ། ཉེར་གསུམ་པ་བསྙོན་དོར་ནི། བརྗོད་བྱའི་དངོས་པོ་གང་ལ་དེ་མ་ཡིན་ནོ་
ཞེས་བསྙོན་ནས་གཞན་པ་ཞིག་ཏུ་བརྗོད་པ་སྟེ། དབྱེ་ན་གསུམ། བློ་བཟང་རྒྱལ་བའི་དབང་པོ་བཙོང་ཁ་བ། །
བྱམས་བརྩེའི་ཐུགས་དང་ལྡན་པ་ག་ལ་ཞིག ། ཕས་རྒོལ་ལྟ་ངན་འབུམ་གྱི་སྲོག་རྩ་ཀུན། ། གཅོད་པར་བྱེད་
པའི་གཤེད་མ་ཉིད་དུ་གསལ། ཞེས་པ་ལྟ་བུ། ཉེར་བཞི་བ་སྦྱར་བ་ནི། ཚིག་གཅིག་བརྗོད་བྱའི་དོན་གཉིས་ལ་
སྦྱར་རུང་བ་ཞིག་སྟེ། དབྱེ་ན་གཉིས། རབ་དཀར་ཀུན་ཏུ་མཛེས་ཤིང་ཡིད་དུ་འོང་། ། གདུང་བ་རབ་སེལ་སྙིང་
ལ་དགའ་བ་བསྐྱེད། ། འཁོར་གྱི་ཚོགས་ལྡན་ཕན་ཕྱིར་རྣམ་པར་རྒྱུ། ། གཉིས་སྐྱེས་མཆོད་པའི་འོས་སུ་གྱུར་པ་
ལགས། ། ཞེས་པ་ལྟ་བུ། འདི་དབྱངས་ཅན་མ་དང་ཟླ་བ་གཉིས་ལ་འཇུག་གོ ། ཉེར་ལྔ་བ་ཁྱད་པར་བརྗོད་
པ་ནི། རྒྱུའི་ཁྱད་པར་མ་ཚང་ཡང་བྱ་བ་བྱེད་ནུས་པར་སྟོན་པ་ཞིག་སྟེ། དབྱེ་ན་ལྔ། འདི་བྱེད་སྙམ་པའི་ཡིད་ཀྱི་
ཀུན་སློང་དང་། ། འདུ་ཤེས་མེད་པར་འཁོར་འདས་ཆོས་རྣམས་ཀྱི། ། བྱ་བྱེད་སྐྱེ་འགག་བླང་དོར་སྣ་ཚོགས་
པ། ། འཐད་པ་རྟེན་འབྲེལ་ཆོས་ཉིད་གང་ཡིན་མཚར། ། ཞེས་པ་ལྟ་བུ། ཉེར་དྲུག་པ་མཚུངས་སྦྱོར་ནི། །
བརྗོད་བྱ་འགའ་ཞིག་མཚུངས་པར་བརྗོད་པ་སྟེ། དབྱེ་ན་གཉིས། ཆོས་རྒྱལ་དགེ་བའི་བཤེས་གཉེན་ཉི་ཟླ་ཟུང་།
གཞན་ལ་ཕན་པའི་ཆེད་དུ་འཇུག་པར་མཚུངས། ། བླུན་རྨོངས་བ་ལང་ཁྱུ་དང་ཀུ་ཀུ་ར། ། ལྟོ་ཕྱིར་ཀུན་ནས་
འབད་པ་བྱེད་ཅེས་ཟེར། ། ཞེས་པ་ལྟ་བུ། ཉེར་བདུན་པ་འགལ་རྐྱེན་ནི། བརྗོད་བྱའི་དོན་འགལ་བ་དག་ཀྱང་
ལྷན་ཅིག་སྲིད་པར་སྟོན་པ་ཞིག་སྟེ། དབྱེ་ན་དྲུག རྒྱལ་ཀུན་ཡབ་ཏུ་གྱུར་ཀྱང་གཞོན་ནུའི་ཚུལ། ། ཐེ་ཚོམ་དྲ་བ་
བཅད་ཀྱང་གླེགས་བམ་འཛིན། ། ཆགས་སྡང་བྲལ་ཡང་འགྲོ་ལ་རབ་ཏུ་བརྩེ། ། སྣང་དང་མི་ལྡན་བདུད་ཀྱི་
དཔུང་ཚོགས་འཇོམས། ། ཞེས་པ་ལྟ་བུ། ཉེར་བརྒྱད་པ་སྐབས་མིན་བསྟོད་པ་ནི། བསྟོད་པའི་འོས་སམ་
སྐབས་མིན་ཡང་རང་གི་འདོད་དོན་ལ་བསམས་ནས་བསྟོད་པ་འམ་བསྔགས་པ་ལྟ་བུ་ཞིག་སྟེ། དབྱངས་ཅན་
སྒྲུབ་ལ་བརྩོན་པའི་སྒོམ་བཟླས་ཀྱིས། ། ཉིན་མཚན་མེད་པར་གདུང་བའི་ཚུལ་འདི་ལས། ། ཅི་དགར་སྤྱོད་ཅིང་
ཉལ་བའི་བླུན་པོ་དག ། ཚེ་འདིར་སྡུག་བསྔལ་ཆེར་མེད་བདེ་བར་སེམས། ། ཞེས་པ་ལྟ་བུ། ཉེར་དགུ་བ་ཟོལ་
བསྟོད་ནི། ཡུལ་འགའ་ཞིག་ལ་སྐྱོན་ལྟར་སྣང་བ་ཞིག་བརྗོད་ནས་དོན་ལ་བསྟོད་པ་ཞིག་སྟེ། དབྱེ་ན་གསུམ།
ངལ་མེད་རང་ཉིད་མནར་བའི་སྡུག་བསྔལ་གྱིས། ། ཉིན་མཚན་ཀུན་ཏུ་དཔེ་འཛིན་ཁ་ཏོན་ལ། ། བརྩོན་པས་
འཇུག་པའི་ངལ་བ་སྟེན་བྱེད་པ། ། ཁྱོད་ཀྱིས་བདེ་བ་ཅི་ཞིག་འཐོབ་སྙམ་སེམས། ། ཞེས་པ་ལྟ་བུ། སུམ་ཅུ་བ་
ངེས་བསྟན་ནི། དཔེས་དཔེ་ཅན་དེ་ལ་ཆོས་མཚུངས་སྟོན་པ་ལྟ་བུ་ཞིག་སྟེ། དབྱེ་ན་གཉིས། རབ་གསལ་ཆུ་
གཏེར་མེ་ལོང་དག་པའི་ངོས། ། སྣ་ཚོགས་གཟུགས་ཀྱི་བཀོད་པ་ཅིག་ཅར་དུ། ། མངོན་སུམ་ལྷང་ངེར་འཆར་
254

༄༅། ། སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག །
བས་རྒྱལ་ཀུན་ཀྱི། ། ཡེ་ཤེས་གསལ་བར་ཆོས་རྣམས་སྣང་བར་སྟོན། ། ཞེས་པ་ལྟ་བུ། སོ་གཅིག་པ་ལྷན་ཅིག་
བརྗོད་པ་ནི། ། དངོས་པོ་གང་བྱ་བ་གང་དང་ལྷན་ཅིག་བརྗོད་པ་ཞིག་སྟེ། དབྱེ་ན་གསུམ། རྟ་བདུན་བདག་པོ་
ཤར་དང་ལྷན་ཅིག་ཏུ། ། ཆུ་སྐྱེས་རྣམ་པར་སྨིན་པའི་འདབ་མ་རྒྱས། ། བློ་བཟང་རྒྱལ་བ་བྱོན་དང་ལྷན་ཅིག་
ཏུ། ། ལུང་དང་རྟོགས་པའི་ཐུབ་བསྟན་ཀུན་ནས་དར། ། ཞེས་པ་ལྟ་བུ། སོ་གཉིས་པ་ཡོངས་བརྗེས་ནི།
བརྗོད་བྱའི་དངོས་པོ་ཕན་ཚུན་བརྗེས་པ་ལྟར་སྟོན་པ་ཞིག་སྟེ། བརྟན་པའི་འཁོར་ལོའི་ཐུགས་རྗེའི་འཕྲིན་ལས་
གྱིས། ། རྨོངས་པའི་ཡིད་དབང་མ་ལུས་འཕྲོག་བྱས་ཏེ། ། གསུང་རབ་ཀུན་ལ་ལྟ་བའི་རྣམ་དཔྱོད་ཀྱི། །
འདོད་དོན་མཆོག་ཏུ་སྟེར་བས་སྐལ་བཟང་བྱས། ། ཞེས་པ་ལྟ་བུ། སོ་གསུམ་པ་ཤིས་བརྗོད་ནི། འདོད་དོན་ལ་
སྨོན་པའམ་ཞུ་བ་ཞིག་སྟེ། ཚུལ་འདིར་འབད་པ་ལས་འཁྲུངས་རྣམ་དཀར་དགེས། ། གཟུར་གནས་བློ་གསལ་
དོན་དུ་གཉེར་བ་དག ༑ ཆོས་ལ་འཇུག་པའི་བརྩོན་པ་ལྷུར་ལེན་ཅིང་། ། འདི་ཕྱི་ཀུན་ཏུ་དགེ་བའི་བཀྲ་ཤིས་
ཤོག ། ཅེས་པ་ལྟ་བུ། སོ་བཞི་བ་རབ་སྤེལ་ནི། རྒྱུན་མང་པོ་སྤེལ་བ་ཞིག་སྟེ། མཚན་དང་དཔེ་བྱད་དཔལ་
གྱིས་མཛེས་པའི་སྐུ། ། ཚངས་པ་འབུམ་གྱི་དབྱངས་ལྟར་སྙན་པའི་གསུང་། ། ཤེས་བྱ་ཀུན་གཟིགས་ཉིན་མོར་
བྱེད་པའི་ཐུགས། ། གང་ལ་མངའ་བ་ཐུབ་དབང་ལས་གཞན་སུ། ། ཞེས་པ་ལྟ་བུ་སྟེ་རྒྱན་བསྲེས་པའོ། ། དེ་
ནས་སོ་ལྔ་བ་དགོངས་པ་ཅན་གྱི་རྒྱན་ནི; རྩོམ་པ་པོའི་བསམ་དོན་སྟོན་པ་ཞིག་སྟེ། མཚོན་དཔེར། རང་ཉིད་
ལེགས་པར་གོམས་པར་བྱ་ཕྱིར་དང་། ། གཞན་དག་ལ་ཡང་ཕན་པར་སྲིད་སྙམ་སྟེ། ། དམ་པའི་མན་ངག་དག་
ལ་བརྟེན་ནས་ནི། ། མདོར་བསྡུས་གོ་སླའི་ངག་གིས་ཇི་བཞིན་བཤད། ། ཅེས་པ་ལྟ་བུའོ། ། སྔར་གྱི་དབྱེ་བ་དེ་
དག་ཕལ་ཆེར་རྩ་བའི་སྒོ་ནས་ཡིན་གྱི། ཡན་ལག་གི་སྒོ་ནས་ནི་ཤིན་ཏུ་མང་ངོ་། །
གཉིས་པ་སྒྲ་རྒྱུན་ལོ་གསུམ། ཟུང་ལྡན་གྱི་ཁྱད་པར། བྱ་དཀའ་བ། དབྱངས་ངེས་པ་སོགས་སོ། །
དང་པོ་ལ་དྲུག རྐང་པའི་ཐོག་མར་ཡོད་པའི་ཟུང་ལྡན། གནས་གཞན་ན་ཡོད་པའི་ཟུང་ལྡན། ཐོག་མཐའ་
སྦྱར་བའི་ཟུང་ལྡན། བསྲེས་པའི་ཟུང་ལྡན། བཟློག་པའི་ཟུང་ལྡན་ནོ། ། དང་པོ་ལ་གསུམ། བར་མ་ཆོད་པ།
ཆོད་པ། ཆོད་ཅིང་མ་ཆོད་པའོ། ། དང་པོ་ལ་རྐང་པ་དང་པོའི་ཐོག་མ་ན་ཡོད་པ་སོགས་བཅོ་ལྔ་ཡོད་ཀྱང་།
འདིར་མཚོན་དཔེར། རྐང་པ་བཞི་ཀའི་ཐོག་མ་ན་ཡོད་པ་ཙམ་ནི། ཟབ་ཟབ་རིགས་པ་སྨྲ་བ་ཡི། ། མཁས་
མཁས་ཀུན་གྱི་མགོ་བོ་ལ། ། མཛེས་མཛེས་ཞབས་སེན་རྣམ་འགོད་དང་། ། ངེས་ངེས་ཀུན་མཁྱེན་རྒྱལ་ཚབ་
རྗེ། ། ཞེས་པ་ལྟ་བུ། གཉིས་པ་ཆོད་པ་ལ་ཐོག་མའི་ཟུང་ལྡན་སོགས་བཅུ་གསུམ་ཡོད་ཀྱང་། དཔེར་རྐང་པ་
བཞི་གའི་ཐོག་མ་ན་ཡོད་པ་ཙམ་ནི། ། རྒྱལ་བའི་དགོངས་དོན་མ་ལུས་པ། ། རྒྱལ་བ་གཉིས་པས་བཀྲལ་བ་
255

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན། ། རྒྱལ་བའི་ཆོས་ཚུལ་ཀུན་འཛིན་པ། །རྒྱལ་སྲས་མཁས་གྲུབ་ཆོས་ཀྱི་རྗེ། ། ཞེས་པ་ལྟ་བུ། གསུམ་པ་
ཆོད་ཅིང་མ་ཆོད་ང་ལོ་གསུམ་ཡོད་ཀྱང་། དཔེར་ན། ཐོག་ཐ་གཉིས་འདྲ་ཞིང་བར་བ་གཉིས་ཀྱང་འདྲ་བ་ཙམ་
ནི། འཁྱུག་འཁྱུག་གློག་འཕྲེང་འཕྲོ་བའི་ཚེ། ། ཤར་ཤར་ཆར་བ་འབབ་པ་དང་། ། ཤར་ཤར་ཆུ་རྒྱུན་དལ་གྱིས་
རྒྱུ། ། འཁྱུག་འཁྱུག་དབང་པོའི་གཞུ་ཡང་བཀྲ ། ཞེས་པ་ལྟ་བུའོ། ། གཉིས་པ་གནས་གཞན་ཡོད་པའི་ཟུང་
ལྡན་ལ། རྐང་པ་བཞི་ཀའི་དབུས་ན་ཡོད་པ་སོགས་དྲུག་ཡོད་ཀྱང་། དཔེར། གནས་གསུམ་ན་ཡོད་པ་ལ་ཆོད་
པ་དང་། ཆོད་ཅིང་མ་ཆོད་པ་གཉིས་ཀྱི་དང་པོ་ནི། བློ་ཆེན་རྒྱལ་ཀུན་བློ་གྲོས་ཆེན་པོའི་བློ། ། བློ་ལྡན་རྒྱས་སྲས་
བློ་གསལ་འཇམ་དབྱངས་བློ། ། བློ་གྲོས་འགྲན་བྲལ་བློ་བཟང་གྲགས་པའི་བློ། ། བློ་དམན་ཉན་རང་བློ་ཆུང་
བདག་གི་བློ། ། ཞེས་པ་ལྟ་བུ། གཉིས་པ་ནི། འཁྱུག་འཁྱུག་གློག་གི་ཕྲེང་བ་ཇི་བཞིན་འཁྱུག་འཁྱུག་སྤྱན་ཟུར་
གཡོ་འཁྱུག་འཁྱུག ། ལྡེམ་ལྡེམ་ལྕགས་ཕྲན་ལྗོན་པའི་རྩེ་ལྟར་ལྡེམ་ལྡེམ་རལ་བའི་རྩེ་ལྡེམ་ལྡེམ། ། འཛུམ་འཛུམ་
པདྨའི་འདབ་མ་ཇི་བཞིན་འཛུམ་འཛུམ་ཞལ་གྱི་སྒོ་འཛུམ་འཛུམ། ། དཀར་དཀར་གངས་ཀྱི་རི་དབང་ལྟ་བུར་
དཀར་དཀར་དབྱངས་ཅན་མདོག་དཀར་དཀར། ། ཞེས་པ་ལྟ་བུ། གསུམ་པ་ཐོག་མཐའ་སྦྱར་བ་ནི། དུས་
གསུམ་རྒྱལ་བ་ཀུན་གྱི་ཡུམ། ། ཡུམ་མཆོག་རྗེ་བཙུན་རྣམ་རྒྱལ་མ། ། མ་གཅིག་ཁྱོད་ལ་གསོལ་བཏབ་ཚེ། ། ཚེ་
དང་ཡེ་ཤེས་ངེས་པར་སྩོལ། ། ཞེས་པ་ལྟ་བུ། བཞི་བ་ཀུན་ཏུ་ཟུང་ལྡན་ལ་རྐང་པ་བཟླས་པ། ཚིགས་བཅད་
བཟླས་པ། ཟུང་ལྡན་ཆེན་པོ་གསུམ་ཡོད་ཀྱང་། དཔེར། རྐང་པ་བཟླས་པ་ཙམ་ནི། འཛམ་གླིང་མཁས་པ་
ཀུན་གྱི་རྗེ། ། ཐེག་ཆེན་ཤིང་རྟའི་སྲོལ་འབྱེད་མཁན། ། འཛམ་གླིང་མཁས་པ་ཀུན་གྱི་རྗེ། ། ཐེག་ཆེན་ཤིང་
རྟའི་སྲོལ་འབྱེད་མཁན། ། ཞེས་པ་ལྟ་བུ། ལྔ་བ་བསྲེས་པ་ནི། འཛུམ་འཛུམ་ཞལ་གྱི་སྒོ་མཛེས་མཛེས། །
མཛེས་མཛེས་སྐུ་མཆོག་མཆོག་ཏུ་གསལ། ། གསལ་དག་ཐུགས་ནི་ཟབ་ ཟབ་གང་། ། གང་དང་གང་ལའང་
ཐོགས་མེད་འཇུག ། ཅེས་པ་ལྟ་བུ། དྲུག་པ་ལྡོག་པའི་ཟུང་ལྡན་ལ་རྐང་པ་བཟློག་པ་སོགས་གསུམ་ཡོད་ཀྱང་།
དཔེར། རྐང་པ་ཕྱེད་བཟློག་པ་ཙམ་ནི། འཁྲུལ་པས་བཅིངས་རྣམས་བཅིངས་པས་འཁྲུལ། ། ཞེན་པས་འདོད་
ཆགས་འདོད་པས་ཞེན། ། གང་ན་ཡོད་ཚེ་ཡོད་ན་གང་། ། འཁོར་བར་རིང་དུ་རིང་བར་འཁོར། ། ཞེས་པ་ལྟ་
བུ། གཉིས་པ་བྱ་དཀའ་ལ་བ་ལང་གཅིན ཀུན་འཁོར། བྱེད་འཁོར་གསུམ་སྟེ་གཞན་དུ་ཤེས། ། གསུམ་པ་
དབྱངས་སོགས་ངེས་པ་ལ་གསུམ་ལས། ། དང་པོ་ནི། དཔེར། དཔལ་ལྡན་བླ་མ་དམ་པ་ལ། ། མཆོད་དོ་
བསྟོད་དོ་གསོལ་ལོ་བརྗོད། ། དུས་ཀུན་ལུས་འདུད་ལུས་བཅུད་ཞུ། ། བདེ་ལེགས་ཡེ་ཤེས་ངེས་སྟེར་བྱེད། །
ཉིད་ཀྱིས་ཇི་བཞིན་འདིར་ནི་གཟིགས། ། ཞེས་པ་ལྟ་བུ་སྟེ། དབྱངས་ལྔ་སོ་སོར་ངེས་པའོ། ། གཉིས་པ་ནི། དེ་
256

༄༅། ། སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག །
ཙམ་དུ་མི་མཁོ། ། གསུམ་པ་གསལ་བྱེད་ཀྱི་ཡི་གེ་བཞིར་ངེས་པ་ནི། དཔེར། རང་རབ་རེ་རེ་རོང་རོང་
རོང་། ། ལང་ལང་ལིང་ལིང་ལོང་ལོང་ལོང་། ། ཤར་ཤར་ཤོར་ཤོར་ཤིག་ཤིག་ཤིག ། ཏང་ཏང་ཏིང་ཏིང་ཏོག་
ཏོག་ཏོག ། ཅེས་པ་ལྟ་བུའོ། ། གསུམ་པ་སྐྱོན་སྤོང་བ་ནི། དོན་ཉམས་པ་སྤོང་བ་སོགས་བཅུ་ཡོད་ཀྱང་། །
རྒྱས་པར་ནི་གཞན་དུ་ཤེས་པར་བྱ་སྟེ། འདིར་མང་དུ་དོགས་ནས་མ་བྲིས་སོ། ། ། །།
ན་མོ་ཨཱརྱ་ཏཱ་ར་ཡེ། གཉིས་པ་མངོན་བརྗོད་བཤད་པ་ནི། རྒྱལ་བ་ཀུན་མཁྱེན་ཀུན་གཟིགས་དང་། །
ཐམས་ཅད་མཁྱེན་དང་ཐམས་ཅད་གཟིགས། ། ཐུབ་པ་བདེ་གཤེགས་དེ་བཞིན་གཤེགས། ། རྣམ་འདྲེན་
བཅོམ་ལྡན་རྐང་གཉིས་གཙོ། ། གཉིས་མེད་གསུང་བ་དྲང་སྲོང་ཆེ། ། དུས་གསུམ་མཁྱེན་པ་འགྲོ་བའི་བླ། །
ཆོས་ཀྱི་རྒྱལ་པོ་སྟོབས་བཅུ་མངའ། ། སངས་རྒྱས་སྤྱི་ཡི་མཚན་དུ་འདོད། ༧། ཤཱཀྱའི་རྒྱལ་པོ་ཤཱཀྱའི་ཏོག །
ཤཱཀྱ་སེང་གེ་གོའུ་ཏ་མ། ། བུ་རམ་ཤིང་བ་ཟས་གཙང་སྲས། ། དོན་ཀུན་གྲུབ་པ་ཤཱཀ་ཐུབ་མཚན། ༧། མི་
ཕམ་མགོན་དང་མ་ཕམ་པ། ། རྒྱལ་ཚབ་དམ་པ་བྱམས་པའི་མཚན། ༧། འཇམ་མགོན་ངག་གི་དབང་ཕྱུག་
ཆེ། །བརྟན་པའི་འཁོར་ལོ་བློ་གཏེར་མཆོག ། ཟུར་ཕུད་ལྔ་བ་འཇམ་དབྱངས་མཚན། ༧། ངག་དབང་ལྷ་
མོ་ཚངས་སྲས་མ། ། སྒྲ་དབྱངས་ལྷ་མོ་མཚོ་བྱུང་མ། ། ཤེས་རབ་ལྷ་མོ་དབྱངས་ཅན་མཚན། ༧། མཐོ་རིས་
གནས་དང་སྐབས་གསུམ་གནས། ། གསུམ་རྩེན་གནས་ས་ལྷ་གནས་མིང་། ༧། འཆི་མེད་བཅུད་ལྡན་བདུད་
རྩི་ཅན། ། མཁར་ཉལ་གསུམ་རྩེན་སྐབས་གསུམ་པ། ། ལེགས་བྲིས་ཚིག་མདའ་མཁའ་ལ་འགྲོ ། སྦྱིན་སྐྱེས་
དགྲ་སོགས་ལྷ་སྤྱིའི་མིང་། ༧། སྐྱེ་རྒུའི་བདག་པོ་མི་མཇེད་བདག ། གསེར་མངལ་ཅན་དང་གདོང་བཞི་
བ། ། འཇིག་རྟེན་མེས་པ་ལྷ་ལས་རྒན། ། བྱེད་པོ་རྣ་བ་བརྒྱད་པ་དང་། ། རང་བྱུང་ལ་སོགས་ཚངས་པའི་
མིང་། ། སྲེད་མེད་བུ་དང་ཐག་གུའི་ལྟོ། ། གོས་སེར་ཅན་དང་པད་དཀར་མིག ། མི་ཡི་སེང་གེ་མིའུ་ཐུང་། །
འཇུག་པ་བཅུ་བ་སྦྱིན་སྐྱེས་དགྲ། ། མཁའ་ལྡིང་རྒྱལ་མཚན་གོས་གསུམ་གནོན། ། སྟོབས་ལྡན་དགྲ་སོགས་ཁྱབ་
འཇུག་མིང་། ། ཡིད་སྲུབ་བདག་པོ་མདའ་ལྔ་བ། ། མེ་ཏོག་མདའ་ཅན་ལུས་མེད་བདག ། དགའ་མའི་བདག་
པོ་དཀའ་ཐུབ་དགྲ། ། དགའ་རབ་དབང་ཕྱུག་འདོད་ལྷའི་མིང་། ། ཁྱུ་མཆོག་རྒྱལ་མཚན་ཨུ་མའི་བདག
གངས་རིའི་བདག་པོ་རལ་ཁུར་ཅན། ། དྲག་པོ་འཕྲོག་བྱེད་བདེ་འབྱུང་དང་། ། གཙུག་ན་ཟླ་བ་མིག་གསུམ་
པ། ། དཔལ་མགྲིན་མགྲིན་ནག་མགྲིན་སྔོན་ཅན༔ ། གང་ག་འཛིན་དང་ལྷ་ཆེན་པོ། ། གྲོང་གསུམ་མཐར་བྱེད་
འབྱུང་བོའི་བདག ། དབང་ལྡན་བདག་པོ་རྩེ་གསུམ་ཅན། ། མདུང་ཐོགས་ལ་སོགས་དབང་ཕྱུག་མིང་། །
ལེགས་བྲིས་དབང་པོ་སྐབས་གསུམ་བདག ། བདེ་སོགས་བདག་པོ་མིག་སྟོང་ཅན། ། དབང་པོ་འཕྲོག་བྱེད་རྡོ་
257

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
རྗེ་ཅན། ། མཆོད་སྦྱིན་བརྒྱ་བ་སྤྲིན་ལ་ཞོན། ། གོའུ་ཤི་ཀ་རི་འཇོམས་པ། ། ཤིས་བརྗོད་ཉན་སོགས་བརྒྱ་བྱིན་
མིང་། ། སྔོན་གྱི་ལྷ་དང་དབང་པོའི་དགྲ། ། ཁུ་བའི་སློབ་མ་སྦྱིན་སྐྱེས་དང་། ། མཆོད་སྦྱིན་དགྲ་སོགས་ལྷ་མིན་
མིང་། ། བྱིན་ཟ་རྙེད་ཐ་བསྲེག་ཟ་དང་། ། སྐེམ་བྱེད་མུན་འཇོམས་འབར་བ་ཅན། ། རྩེ་མོ་ཅན་དང་རླུང་གི་
གྲོགས། ། མེ་དང་མེ་ལྷ་གཉིས་ཀྱི་མིང་། ། དབྱུག་འཛིན་བེ་ཅོན་འཆང་བ་དང་། ། དུས་འཛིན་མཐར་བྱེད་ཉི་
མའི་བུ། ། མ་མོའི་རྒྱལ་པོ་ཆོས་ཀྱི་རྒྱལ། ། འཆི་བདག་ལ་སོགས་གཤིན་རྗེའི་མིང་། ། གདོང་བཅུ་མགྲིན་བཅུ་
ལངྐའི་བདག ། བདེན་བྲལ་བདག་པོ་ཤ་རྗེན་ཟ། ། སྒྲ་སྒྲོགས་ལ་སོགས་སྲིན་པོའི་མིང་། ། ཆུ་བདག་ཆར་
འབེབས་ཆུ་ལ་སྤྱོད། ། ཆུ་ལྡན་བསིལ་འཛིན་ཞགས་པ་ཅན། ། མཆོག་སྟེར་ལ་སོགས་ཆུ་ལྷའི་མིང་། ། རྟག་
འགྲོ་དྲི་ལེན་དྲི་ཡི་བཞོན། མྱུར་འགྲོ་མགྱོགས་འགྲོ་ཀུན་ཏུ་རྒྱུ། ། རེག་ལྡན་རླུང་དང་རླུང་ལྷའི་མིང་། །
གནོད་སྦྱིན་བདག་པོ་མིག་གསུམ་གྲོགས། ། ལུས་ངན་བུ་དང་ངལ་སོས་བུ། ། ནོར་སྦྱིན་གཏེར་བདག་རྣམ་སྲས་
མིང་། ། བདེན་བྲལ་བདག་པོ་གོང་དུ་བཤད། ། ལྷ་ལམ་རླུང་ལམ་སྤྲིན་གྱི་ལམ། ། བྱ་ལམ་མཁའ་ལམ་རྒྱུ་སྐར་
ལམ། ། ཀུན་གསལ་ཀུན་ཁྱབ་གོ་འབྱེད་ཅན། ། ཀུན་འགག་ཆུ་འཐོངས་ནམ་མཁའི་མིང་། ། སྤྲིན་ལྕེ་འཁྱུག་
བྱེད་ སྐད་ ཅིག་ གསལ། ། གཡོ་འགུལ་ རྣམ་ བཀྲ་ གློག་ གི་ མིང་། ། སྤྲིན་ བཅུད་ རྒྱུན་འབེབ་ མཁའ་ ལས་
འབེབས། ། སྦྲང་ཆར་རྒྱུན་ཆར་ཆུའི་ཟེག་མ། ་ ། སྤྲིན་ལས་བྱུང་སོགས་ཆར་བའི་མིང་། ། དབང་པོའི་གཞུ་
དང་དབང་པོའི་མཚོན། ། བརྒྱ་བྱིན་མཚོན་ཆ་ལྷ་ཡི་མཚོན། ། འཇའ་རིས་རབ་བཀྲ་འཇའ་ཡི་མིང་། །
བསིལ་བྱེད་སིམ་བྱེད་འོད་དཀར་ཅན། ། རི་བོང་འཛིན་པ་རི་བོང་ཅན། ། གཉིས་སྐྱེས་དབང་པོ་བསིལ་ཟེར་
ཅན། ། བདུད་རྩིའི་འོད་ཅན་ཆུ་ལས་སྐྱེས། ། མཚན་མོའི་ནོར་བུ་མཚན་མོའི་མགོན། ། བདེ་འབྱུང་གཙུག་
རྒྱན་ཆ་ཤས་གཏེར། ། རྒྱུ་སྐར་དབང་པོ་རྒྱུ་སྐར་བདག་ { པད་དགྲ་མཚོ་སྐྱེས་ཀུན་དའི་གཉེན། ། ཚེས་བདག་
ལ་སོགས་ཟླ་བའི་མིང་། ༧། ནམ་མཁའི་ནོར་བུ་རྟ་ལྗང་ཅན། ། སྲིད་པའི་མིག་དང་འོད་སྟོང་ཅན། ། བཅུ་
གཉིས་བདག་པོ་གཟའ་ཡི་ བདག ༑ རྟ་བདུན་བདག་ པོ་པདྨོའི་གཉེན། ། ཁྱབ་གསལ་སྣང་བྱེད་མི་སྦྱིན་
སྐྱེས། ། ཉིན་མོར་བྱེད་པ་ཚ་ཟེར་ཅན། ། འོད་བཀྲ་ལ་སོགས་ཉི་མའི་མིང་། ༧། མུན་བྲལ་སྣང་ལྡན་ཉིན་མོ་
སྟེ། ། མུན་ལྡན་སྣང་མེད་མཚན་མོའི་མིང་། ༧། མྱུ་གུའི་དུས་དང་སྦྲང་ལྡན་དུས། ། འདོད་དུས་སོས་ཀ་
དཔྱིད་ཀྱི་མིང་། ༧, ཆར་ལྡན་ཆར་དུས་ཚ་བའི་དུས། ། སྤྲིན་འབྱུང་སྤྲིན་སྐྱེ་དབྱར་གྱི་མིང་། ༧། འབྲས་
ལྡན་དུས་དང་སྨིན་པའི་དུས། ། གསེར་ལྡན་མ་ནི་སྟོན་གྱི་མིང་། ༧། ཁ་བའི་དུས་དང་གྲང་ངར་དུས། །
བསིལ་ལྡན་མ་ནི་དགུན་གྱི་མིང་། ༧། དཀར་ཕྱོགས་འཕེལ་ཕྱོགས་ཕྱོགས་སྔ་མ། ། གོང་ཕྱོགས་ཟླ་སྟོད་ཡར་
258

༄༅། ། སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག །
ངོའི་མིང༌། ༧། ནག་ཕྱོགས་འགྲིབ་ཕྱོགས་ཕྱོགས་ཕྱི་མ། དམར་ཕྱོགས་ཟླ་སྨད་མར་ངོའི་མིང་། ༧། ཟླ་
གང་ཟླ་ཉ་དཀྱིལ་འཁོར་གང་། ། ཉ་གང་ཆ་རྫོགས་བཅོ་ལྔའི་མིང་། ༧། ཟླ་ཟད་ཉི་ཟླ་ལྷན་ཅིག་དུས། ། སྟོང་
མཐའ་གནམ་སྟོང་གནམ་གང་མིང་། ༧། དཔྱིད་དབྱར་སྟོན་དགུན་དུས་བཞིའི་མིང་། ༧། མགོ་རྒྱལ་མཆུ་
དབོ་ནག་པ་ཟླ། ། ས་ག་སྣོན་དང་ཆུ་སྟོད་དང་། ། གྲོ་བཞིན་ཁྲུམས་དང་ཐ་སྐར་ཟླ། ། སྨིན་དྲུག་ཟླ་བ་བཅུ་
གཉིས་སོ། ། ཉ་སྐར་བྱེད་པའི་ཆ་ནས་བཞག ༧། བྱི་གླང་སྟག་ཡོས་འབྲུག་སྦྲུལ་རྟ། ། ལུག་སྤྲེལ་བྱ་ཁྱི་ཕག་
བཅུ་གཉིས། ། ལོ་ཟླའི་བདག་པོ་བྱེད་ཕྱིར་བཞག་ ། རེ་རེར་ཤིང་མེ་ས་ལྕགས་ཆུ། ། ལྔ་ལྔར་ཕྱེ་བས་དྲུག་ཅུ་
སྟེ། ། རབ་བྱུང་ཞེས་བྱ་མེ་ཡོས་ནས། ། ཟད་པ་མེ་སྟག་བར་དྲུག་ཅུ། ། འཕགས་པའི་ཡུལ་དུ་རྣམ་པར་གྲག
༧། ལེགས་བྱས་བསོད་ནམས་བདེ་འགྲོའི་ལམ། ། བླང་བྱ་བགོ་སྐལ་དགེ་བའི་མིང་། ༧། ཉེས་བྱས་ཉེས་པ་
ངན་འགྲོའི་ལམ། ། དོར་བྱ་སྤང་བྱ་མི་དགེའི་མིང་། ༧། གྲོལ་བ་བྱང་གྲོལ་རྣམ་གྲོལ་ཞི། ། ངེས་ལེགས་མྱང་
འདས་ཐར་བའི་མིང་། ༧། བློ་དང་རྣམ་དཔྱོད་རིག་པ་དང་། ། བློ་གྲོས་བསམ་པ་ལ་སོགས་པ། ། ཤེས་
པའམ་ཤེས་རབ་མིང་དུ་འགྱུར། ༧། སྐྱེས་བུ་ཤེས་ལྡན་སེམས་ལྡན་དང་། ། སྲོག་ལྡན་ལུས་ཅན་འགྲོ་བ་
དང་། ། ཚེ་ལྡན་སྲོག་ཆགས་ལ་སོགས་པ། ། གང་ཟག་སྤྱི་འམ་བྱེ་བྲག་མིང་། ༧། གུས་འདུན་མོས་པ་དད་པ་
སྟེ། ། ལོག་སྒྲུབ་མི་མོས་མ་དད་མིང་། ༧། རབ་བསྔགས་ལེགས་སྒྲོགས་བསྟོད་པ་སྟེ། ། ཉེས་བརྗོད་སྐུར་
འདེབས་སྨོད་པའི་མིང་། ༧། ཆུ་འཛིན་ཆུ་གཏེར་ཆུ་ཀླུང་བདག ། རིན་ཆེན་འབྱུང་གནས་ཆུ་ཡི་མཛོད། །
ཟླ་བའི་མ་མ་རྒྱ་མཚོའི་མིག ༧། ཐུར་འགྲོད་ལ་འགྲོ་བཏུད་བྱ་དང་། ། ཀུན་ཏུ་འགྲོ་སོགས་ཆུ་སྤྱིའི་མིང་། །
ཁྱབ་འཇུག་རྐང་པ་ལྷ་ཡི་རྐང་། ། ཛ་ཧུའི་བུ་མོ་ལམ་གསུམ་འགྲོ། ། གངྒཱའི་མིང་སྟེ་གཞན་ཡང་ཤེས། ༧
འདམ་སྐྱེས་ཆུ་སྐྱེས་མཚོ་སྐྱེས་དང་། ། འདབ་སྟོང་འདབ་བརྒྱ་གེ་སར་ཅན། ། ཟེའུ་འབྲུ་ཅན་སོགས་པད་མའི་
མིང་། ༧། ཆུ་སྐྱེས་སྔོན་པོ་ཨུཏྤལ་ཏེ། ། ས་མོས་ཀུན་ད་ཀུ་མུད་མིང་། ༧། ནོར་ལྡན་ནོར་གྱི་བློ་གྲོས་མ། །
ནོར་འཛིན་མ་དང་དབྱིག་ལྡན་མ། ། རྒྱ་མཚོའི་གོས་ཅན་ཀུན་གཟོད་མ། ། གསེར་ལྡན་ལ་སོགས་ས་གཞིའི་
མིང་། ༧། འཇུག་བྱ་འཇུག་ངོགས་འགྲོ་བའི་གཞི། ། བགྲོད་ལམ་གྲོལ་ལམ་ལམ་གྱི་མིང་། ༧། གནས་གཞི་
ཁང་ཁྱིམ་འདུག་ནས་དང་། ། སྡུམ་ར་ཁང་བ་སྤྱི་ཡི་མིང་། ༧། །ཁང་མཆོག་ཕོ་བྲང་གཞལ་མེད་ཁང་། ། ཁོང་
ཆེན་ལ་ སོགས་ཁང་བཟང་མིང་། ༧། གནྡྷོ་ལ་དང་དྲི་གཙང་ཁང་། ། གཙུག་ལག་ཁང་སོགས་ལྷ་ཁང་
མིང་། ། ས་འཛིན་དབང་པོ་རི་ཡི་དབང་ ། རི་རྒྱལ་རི་རབ་ལྷུན་པོའི་མིང་། ༧{ ས་འཛིན་རྡུལ་བརྩེགས་རྩེ་
མོ་ཅན། ། གྱེན་བརྩེགས་ས་ཕུང་རི་སྤྱིའི་མིང་། ༧། ཀེ་ལ་ཤ་དང་ཁ་བའི་རི། ། བསིལ་རི་གངས་ལྡན་གངས་
259

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རིའི་མིང་། ༧། གདོང་ལྔ་བ་དང་ཁ་ལྔ་བ། ། རི་དྭགས་རྒྱལ་པོ་རི་དྭགས་དབང་། ། གཅན་གཟན་རྒྱལ་བོ་
སྡེར་ཆགས་རྗེ། ། འཕྲོག་བྱེད་ལ་སོགས་སེང་གེའི་མིང་། ༧། གཉིས་འཐུང་ལག་ལྡན་མཆེ་བ་ཅན། ། སྣ་རིང་
ལ་སོགས་གླང་པོའི་མིང་། ༧༽ མཁའ་སྤྱོད་འདབ་ལྡན་སྒོ་ང་སྐྱེས། ། གཉིས་སྐྱེ་སྒྲོ་ལྡན་བྱ་སྤྱིའི་མིང་། ༧།
མཁའ་སྤྱོད་དབང་པོ་མཁའ་ལྡིང་དབང་། ། ནམ་མཁའི་ལྡིང་དབང་ཁྱུང་གི་མིང་། ༧། དཔྱིད་ཀྱི་ཕོ་ཉ་ངག་
སྙན་དང་། ། ཀུ་ཧུ་ལ་སོགས་ཁུ་བྱུག་མིང་། ༧། མདོངས་ལྡན་གར་མཁན་མཇུག་སྒྲོ་ཅན། ། གཙུག་ཕུད་ཅན་
སོགས་རྨ་བྱའི་མིང་། ༧། མི་ཕོ་སྐྱེས་བུ་སྐྱེས་པ་ཕོ། ། མི་མོ་བུད་མེད་སྐྱེས་དམན་མོ། ༧། ཁྱེའུ་བྱིས་པ་བུ་
ཆུང་མིང་། ༧། ལང་ཚོ་བདེ་གཞོན་དར་མའི་མིང་། ། རྒས་ཁོག་ལོ་ལོན་རྒན་པོའི་མིང་། ༧ ཡན་ལག་དང་
པོ་ཡན་ལག་མཆོག། ཡན་ལག་ཐོག་མ་མགོ་ཡི་མིང་། ། མགོ་སྐྱེས་མགོ་སྤུ་སྐྲ་ཡི་མིང་། ། ལྟ་བྱེད་མཐོང་བྱེད་
མིག་གི་མིང་། ། སྒྲ་འཛིན་ཐོས་འཛིན་རྣ་བའི་མིང་། ། དྲི་ལེན་དྲི་འཛིན་སྣ་ཡི་མིང༌། ། རོ་མྱོང་རོ་འཛིན་ལྕེ་ཡི་
མིང་། ། གཅོད་བྱེད་གཉིས་སྐྱེས་སོ་ཡི་མིང་། ། ངག་སྒོ་སྨྲ་སྒོ་ཁ་ཡི་མིང་། ། ཕོ་དབང་ཕོ་རྟགས་ཕོ་མཚན་
མིང་། ། བྷ་ག་པདྨ་མོ་རྟགས་མིང་། ༧། འོག་སྒོ་བཤང་ལམ་རྐུབ་ཀྱི་མིང་། ༧། མི་དབང་ས་སྐྱོང་མི་ཡི་
བདག ། ས་དབང་ས་སྤྱོད་དཔོན་གྱི་མིང་། ༧། ཁྲིམས་ལྡན་བསླབ་ལྡན་ཚངས་སྤྱོད་ལྡན། ། བརྟུལ་ཞུགས་
ཅན་ སོགས་ཚུལ་ཁྲིམས་ལྡན། ༧། བྱ་བཏང་བྱ་བྲལ་རི་ཁྲོད་པ། ། རྣལ་འབྱོར་ ཅན་ སོགས་ སྒོམ་བྱེད་
མིང་། ༧།བློ་ལྡན་གསལ་ལྡན་སྨྲ་མཁས་དང༌། ། དཔྱོད་ལྡན་ཐོས་ལྡན་མཁས་པའི་མིང་། ༧། བརྟུལ་ཕོད་
སྟོབས་ལྡན་ཕ་རོལ་གནོད། ། ཐུབ་དཀའ་དཔའ་ལྡན་དཔའ་བོའི་མིང་། ༧༑ དྷ་ནུ་གནམ་རུ་གཞུ་ཡི་མིང་། །
སྒོ་ལྡན་ཉག་ཕྲན་མདའ་ཡི་མིང་ ༑༧༣ལྗོན་པ་ལྗོན་ཤིང་རྐང་འཐུང་ཤིང་། ། གོར་མ་སྲ་མཁྲེག་རྡོ་བ་རྡོ། །
ནགས་ཀླུང་ནགས་མཐོངས་ནགས་ཚལ་གནས། ། ས་ཡི་སྙིང་པོ་ས་ལེ་སྦྲམ། ། རིན་ཆེན་མཆོག་སོགས་གསེར་གྱི་
མིང་། ། དེས་མཚོན་གཞན་ཡང་གྲངས་མེད་ཀྱང་། ། འདིར་ནི་ཉེ་བར་མཁོ་ཙམ་ལས། ། མཐའ་དག་བརྗོད་
པར་མི་ལང་ཕྱིར། ། རིགས་པ་ཡིས་ནི་དཔག་པར་བྱ། །༧། །
ན་མོ་ཨཱརྱ་ལོ་ཀེ་ཤྭ་ར་ཡེ། གསུམ་པ་བརྡ་ཡི་ཁྱད་པར་ནི། ། བརྡ་རྙིང་ཀྭ་གག་ཏེ་ཕོར་རྣམས། ། གསར་
བཅད་ཀྱིས་ནི་བཅོས་པའི་ཚུལ། ། ཀྱེ་དང་གང་དང་ཤིན་ཏུ་ཟེར། ། བླ་འོག་སྤྱི་བོ་བླ་ཀྱལ་བར། ། སྟེང་འོག་རྩེ་
མོ་མི་ཟད་ཟེར། ། དཔུང་བོ་རྩ་ལག་ཞིག་གུ་ལ། ། ཕུང་པོ་ག་ཉེན་དང་སྟོན་པ་ཟེར། ། གཉའ་པོ་རིད་པ་སྐྱོ་སྐྱོར་
ལ། ། དབང་པོ་སྐེམ་པ་ཡང་ཡང་ཟེར། ། འཕྱ་བ་ཡེ་འབྱམ་ངོ་ག་ལ། ། སྨོད་པ་སྟོང་ཉིད་སྣང་ངོ་ཟེར། །
དཔལ་དང་ག་ཞ་ཡ་ལད་ལ། ། ཏོག་དང་བཞད་གད་གོ་ཆ་ཟེར། ། གནའ་དང་ཅོག་དང་ཕྱི་མོ་ལ། ། ཐོག་མ་
26)

༄༅། ། སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག །
མཐའ་དག་རྩ་བ་ཟེར། ། སྤྱི་བུར་གསང་ཁུང་འོ་ཅོག་ལ། ། ཕྱི་བོ་བཤང་ལམ་མ་ལུས་ཟེར། ། མདུང་དོར་ཆམ་
དུ་ནོད་པ་ལ། ། རྒྱན་འབྱེད་གཏན་དུ་ཐོབ་པ་ཟེར། ། བསྟི་བ་བརྣག་པ་མྱང་བ་ལ། ། ངལ་སོ་འབད་པ་བརྐྱང་
བ་ཟེར། ། ནམ་ཞར་གཞུར་དང་འོན་ཏང་ལ། ། ནམ་ཡང་གཞུང་དང་འོན་ཀྱང་ཟེར། ། བཀྲི་བ་དབྲག་དང་
གཟགས་པ་ལ། ། དྲང་བ་བར་དང་ཟག་པ་ཟེར། ། ཕྱམ་ཆད་བགྲོ་བ་མཚན་མ་ལ། ། མཉམ་ཉིད་གླེང་པ་
རྟགས་ཞེས་ཟེར། ། མངག་པ་རྨ་ག་ཆད་པ་ལ། ། ཕོ་ཉ་ཡང་དག་པ་ཞེས་ཟེར། ། བསྟན་པ་གཏིང་ཕྱིན་གཏིང་
རིང་ལ། ། གཟབ་པ་དཔྱིས་ཕྱིན་ཟབ་མོ་ཟེར། ། བྲོ་དང་ཐ་མར་བསྙིལ་བ་ལ། ། མནའ་དང་ངན་པ་དོར་བ་
ཟེར། ། ཇེ་དང་གཞི་བོ་ཛ་འོས་ལ། ། དང་པོ་གཞི་མ་འཚམ་པ་ཟེར། ། གནོད་པ་བཀུར་བར་མི་བྱེད་ལ། །
ཉེས་པ་ཁས་མི་ལན་ཞེས་ཟེར། ། གཟོན་པ་འཆབ་པ་འཛན་དཀའ་ལ། ། མི་ཉན་སྦེད་པ་སྦྱོར་དཀའ་ཟེར། །
འཁུ་བ་བཅབས་པ་བཅིལ་བ་ལ། ། སྣང་བ་སྦེད་པ་བཅོམ་པ་ཟེར། ། གྱ་ཚོམ་གཟན་པ་ན་བླགས་ལ། ། མ་
བརྟགས་གསན་པ་རྣ་གཏན་ཟེར། ། ཐ་ཆད་འཕྱེ་བ་སྦྱར་ཚིག་ལ། ། ངན་པ་འགྲོ་བ་གསང་ཚིག་ཟེར། ། མི་
འཇབ་བཤུང་བ་དྲལ་བ་ལ། ། རྩུབ་པ་འཁང་བ་ཆག་པ་ཟེར། ། བླ་མཐང་བསོད་པ་བྲིམ་པ་ལ། ། སྟོད་སྨད་
བཟང་པོ་བསྟབ་པ་ཟེར། ། འབྲིམ་པ་དྲུག་པ་འདྲུབ་པ་ལ། ། སྟེར་བ་གྲུབ་པ་སྒྲུབ་པ་ཟེར། ། བཙུར་བ་བྱེར་བ་
དམུས་པ་ལ། ། བསུ་བ་སོང་བ་སྨོན་པ་ཟེར། ། བརྟས་པ་ད་ཀོ་འདི་ཀོ་ལ། རྒྱས་པ་ད་ནི་འདི་ནི་ཟེར། །
བཀོན་པ་ཇི་ག་གཞོལ་བ་ལ། ། ཁྲོ་བ་བརྟག་པ་འབབ་པ་ཟེར། ། ཐ་བ་གཞར་ཡང་བཤོས་པ་ལ། ། ཉོན་མོངས་
ནམ་ཡང་འཁྲིག་པ་ཟེར། ། གར་ཡང་མནོས་པ་རེད་པ་ལ། ། གང་ཡང་བསམ་པ་འགྲུབ་པ་ཟེར། ། ཁུང་དང་
མགོ་མཉམ་གྱ་ནོམ་ལ། ། རྟགས་དང་དུས་མཉམ་ཕུན་ཚོགས་ཟེར། ། སྡུམ་པ་པོག་དང་པོག་ཕོར་ལ། ། ཁང་
པ་སྤོས་དང་སྤོས་ཕོར་ཟེར། ། ཕྱད་པ་ཤེ་སྟག་རྡུབ་པ་ལ། ། རྒྱུན་དུ་ཤ་སྟག་འདུས་པ་ཟེར། ། ཚ་མངམ་བབ་
ཆོལ་སྣམ་ལོགས་ལ། ། འཇིགས་སྟངས་མ་བསམ་ཟུར་དུ་ཟེར། ། དབུང་དང་སྦྲེལ་ཞི་ཉོད་པ་ལ། ། དབུས་
དང་རིམ་འཆོལ་ཟས་ཞེས་ཟེར། ། ཐད་དུ་ཡོང་ཡེ་བསྙིང་མེད་ལ། ། དྲུང་དུ་ངེས་པར་མནར་མེད་ཟེར། ། བྲུ་
ཆེ་བས་པ་བརྣན་པ་ལ། ། བཀྲེས་པ་ཟད་པ་ངེས་བཟུང་ཟེར། ། རམ་ཤག་ཐ་གྲུ་མནབ་རྩལ་ལ། ། འབྱོར་པ་རྒྱ་
ཁྱོན་ཁ་ཟས་ཟེར། ། ཁོས་རང་ཆབ་མི་འཚོལ་བ་ལ། ། འདུན་མ་ཆུད་མི་ཟ་བ་ཟེར། ། ཡུག་པ་སུག་པ་ནེམ་ནུར་
ལ། ། རྐང་པ་ལག་པ་ཡིད་གཉིས་ཟེར། ། རྒྱུ་ཅང་གོང་བུ་གྱི་ན་ལ། ། སྐ་རགས་ཟླུམ་པོ་ངན་པ་ཟེར། ། ཁོ་
ལག་བརྟད་པ་མི་ཡོགས་ལ། ། ཆུ་ཞེང་གློ་བུར་མི་ཁེབས་ཟེར། ། ཇི་རོབ་ཉོན་མོངས་བསྐྱུད་པ་ལ། ཅི་ཕྱིར་
སྡུག་བསྔལ་བརྗེད་པ་ཟེར། ། ཁད་ཀྱིས་བྱུར་དང་གཏུགས་པ་ལ། ། དལ་བུས་མྱ་ངན་ཟད་པ་ཟེར། ། ཡོལ་གོ་
261

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
འགྱོད་པ་བསྙེངས་པ་ལ། ། གཞོངས་པ་ཕངས་པ་འཇིགས་པ་ཟེར། ། འུབས་པ་ཆུབ་པ་ལ་གོལ་ལ།. ། འདུས་
པ་རྟོགས་པ་འགྱོགས་པ་ཟེར། ། མུར་འདུག་ཐལ་བྱུང་འཐོ་འཚམ་ལ། ། མུ་སྟེགས་མ་ལུས་ཅོ་འདྲི་ཟེར། །
ཁོས་པ་མོལ་བ་གྱིན་འདའ་ལ། ། འདུན་མ་གཏམ་དང་རང་བཞིན་ཟེར། ཉག་ཕྲན་གོར་མ་ཆག་པ་ལ། །
མདའ་དང་ཐེ་ཚོམ་མེད་པ་ཟེར། ། གནམ་དུ་སྤོག་དཀར་བཀམ་པ་ལ། ། གཞུ་དང་སྤོས་དཀར་ཆགས་པ་
ཟེར། ། བརྡུབ་པ་སྒྲུག་པ་གཞུར་བརྟག་ལ། ། འཇུག་པ་ཟད་པ་ཟུར་ཟ་ཟེར། ། ཕྱུར་གཡེང་བབ་ཆོད་དམ་པ་
ལ། ། རྣམ་གཡེང་འཇུག་པ་རྔམས་པ་ཟེར། ། སྒམ་པ་གསོས་པ་མནབ་པ་ལ། ། ཟབ་པ་དྲལ་བ་གྱོན་པ་
ཟེར། ། མཆིག་གུ་ཚར་ཕྱིན་དབབ་པ་ལ། ། གཏུན་དང་མཐར་ཕྱིན་བཞག་པ་ཟེར། ། གྱད་དང་གཟས་དང་
ཕོན་པོ་ལ། ། སྟོབས་དང་སྟ་གོན་ཚོགས་པ་ཟེར། ། བརྡོས་པ་འཛེར་བ་འཆིལ་བ་ལ། ། གཟུང་བ་སྨྲ་བ་ཞེན་པ་
ཟེར། ། གླལ་བ་ཀླུབས་པ་གཡེམ་པ་ལ། ། གདངས་པ་གྱོན་པ་འདོད་པ་ཟེར། ། མུ་ཅོར་ཁོར་ཟུག་བགམ་པ་
ལ། ། བརྫུན་པ་ཁོར་ཡུག་ཉམས་སད་ཟེར། ། གོ་འདུན་ཞེའོ་མཚིལ་བ་ལ། ། གང་མོས་ཟེར་རོ་ལྕགས་ཀྱུ་
ཟེར། ་ ། འགྱེར་བ་རུམ་དང་རྨེལ་བ་ལ། ། སྤོང་བ་ལྟོ་བ་ཁེལ་བ་ཟེར། ། འཕྱོ་བ་འགེམས་པ་སྤུན་པ་ལ། ། ལྡིང་
བ་འཇོམས་པ་བརྫུན་པ་ཟེར། ། སྐུགས་བསྲིང་དབྲོག་པ་ གླེབས་པ་ལ། ། རྒྱུན་བསྲིང་འཕྲོག་པ་མནན་པ་
ཟེར། ། རྗེན་ཕག་ལ་གྱིས་བགོམ་པ་ལ། ། གཅེར་བུ་དལ་གྱིས་འགྲོ་བ་ཟེར། ། རླུགས་པ་ནོངས་པ་འཕྱེ་བོ་
ལ། ། ལུག་པ་ཉེས་པ་གོང་པོ་ཟེར། ། འགྲེམ་པ་གསོང་བོ་མཁྱུད་པ་ལ། ། འགྱེད་པ་དྲང་པོ་སྤས་པ་ཟེར། ། སྤྱི་
ཏོར་ཅན་དང་དོ་ཀེར་ལ། ། གཙུག་ཏོར་ཅན་དང་ཐོར་ཅོག་ཟེར། ། མུར་ཐུག་མི་ཆ་གཏོལ་མེད་ལ། ། མཐར་
ཐུག་མི་ཤེས་ཐབས་མེད་ཟེར། ། ཅི་གར་ཅི་ཆིབ་གར་ཅིག་ལ། ། ཅི་ལྟར་མཐར་ཕྱིན་གང་ཞིག་ཟེར། ། དམུན་
པ་ཤོ་བེ་ཤིད་ཟིན་ལ། ། བླུན་པ་བརྫུན་དང་རོ་ཟན་ཟེར། ། ཕྲུ་མ་བརྟེན་པ་སྒོ་འཕར་ལ། ། སྒར་དང་བརྩོན་པ་
སྒོ་གླེགས་ཟེར། ། སྤྲོས་པ་དབྱེ་ཚོར་བསླན་པ་ལ། ། བསྡིགས་པ་ཚོང་ཁང་བསྡུས་པ་ཟེར། ། རྨེད་མེད་གཡེན་
སྤྱོ་མེད་པ་ལ། ། གཏན་མེད་ཅོ་འདྲི་གསོལ་བ་ཟེར། ། སློང་ཕོར་བྲོ་འཚལ་བྱ་མ་རྟར། ། ལྷུང་བཟེད་ནད་པ་ཕོ་
ཉ་ཟེར། ། གཙུག་ལག་བཤད་པ་གོ་རེ་ལ། ། སྡེ་སྣོད་བཤད་པ་རྫོགས་པ་ཟེར། ། བརླང་པོ་གཞོགས་སྟེགས་
ཤུར་བུ་ལ། ། རྩུབ་པ་སྒེག་ཆོས་སྐུ་རགས་ཟེར། ། འཛན་མོ་འཇུད་མཐུན་འཐབ་བཀྲོལ་ལ། ། བུད་མེད་སྨད་
འཚོང་འཐབ་འཁྲུགས་ཟེར། ། བུས་ མཁྱུད་བརྔན་པ་འབྲོངས་ པ་ལ། ། སྒོམ་ ཐག་མཆོད་པ་ཉེར་བསྟེན་
ཟེར། ། གོར་སླད་རོལ་ཡ་མ་བརླ་ར། ། བཙོན་ར་ཕྱི་རོལ་མི་བདེན་ཟེར། ། གེལ་བ་རེང་བུ་མེ་འགོང་ལ། །
ཡུལ་ག་རྐྱང་བ་མི་ཞུམ་ཟེར། ། ཐན་ཀོར་པོག་རེ་མ་སྟེས་ལ། ། ཉེ་འཁོར་བ་གམ་མ་ལེགས་ཟེར། ། སྟེས་དབང་
262

༄༅། ། སྙན་ངག་མངོན་བརྗོད་བརྡ་གསར་རྙིང་གི་རྣམ་གཞག་མདོར་བསྡུས་བློ་གསལ་ཡིད་འཕྲོག ：
གནའ་བོ་མི་གུ་ལ། ། སྟབས་ལེགས་སྔོན་དང་མི་ཞུམ་ཟེར། ། གཞའ་ཚོན་རྨོངས་རྟུལ་ཆུ་བྲུབ་ལ། ། འཇའ་
ཚོན་བླུན་པོ་ཆུ་འཁྲུགས་ཟེར། ། གཞའ་གསད་ཕྱལ་འཕྲུལ་དབུ་རྨོག་ལ། ། གཡུང་དྲུང་རྣ་རྒྱན་དབུ་འཕང་
ཟེར། ། འདྲིད་དང་འཕོང་དང་ཉི་ཚེ་ལ། ། སླུ་བ་འཕེན་དང་ཕྱོགས་རེ་ཟེར། ། གཟོད་མ་རིལ་དང་འཛེག་པ་
ལ། ། དང་པོ་ཐམས་ཅད་འཕྲད་པ་ཟེར། ། གཟུ་ལུམ་ཀློང་དུ་གྱུར་པ་ལ། ། རང་བཟོ་དབང་དུ་གྱུར་པ་
ཟེར། ། གནོད་པ་དོང་དང་འདོང་བ་ལ། ། ཉེས་པ་སོང་དང་འགྲོ་བ་ཟེར། ། ཇིས་དང་བློད་ཅིང་གཞོག་པ་
ལ། ། ཇིས་ན་བརྗོད་ཅིང་འཇོག་པ་ཟེར། ། གོས་ཐག་བཏུང་བཅིལ་ཀྱིན་དང་ལ། ། ཉམ་ཐག་སྦྱངས་པ་རྒྱུ་
མེད་ཟེར། ། སྔ་མཁོ་བསྐྱུར་ཏེ་ཁ་སྤོན་ལ། ། སྔ་མ་མྱུར་དུ་ཁ་ཏོན་ཟེར། ། འོ་ནི་འོན་ཅིག་དཔེན་པ་ལ། །
འདི་ནི་བྱིན་ཅིག་ཡིད་འོང་ཟེར། ། ཉིང་ཏོར་བྱོས་ཤིག་ རངས་པ་ལ། ། ངེས་པར་གྱིས་ཤིག་དགའ་བདེ་
ཟེར། ། བྱ་སྐོན་གཉིག་ཏུ་འོར་འགའ་ལ། ། བྱ་རྒྱུ་གཅིག་ཏུ་རེས་འགའ་ཟེར། ། རྒྱུ་རྣ་རུ་དང་མཆིས་འབྲིང་
ལ། ། མི་ཚངས་སྤྱོད་དང་ཆུང་མ་ཟེར། ། གཞོངས་དང་ནན་ཏུར་ཡུར་ཏེ་ལ། ། ལྗོངས་དང་ཆད་ལས་བདེན་
ཏེ་ཟེར། ། དམས་པ་སླད་བཞེན་འོར་ཅིག་ལ། ། ཉམས་པ་ཕྱིར་བཞིན་པར་ཅིག་ཟེར། ། ཡུར་དང་སྦུ་གུ་སྤྲེའུ་
ཆུང་ལ། ། གཉིད་དང་བུ་ག་འཛག་སྣོད་ཟེར། ། བར་རྟ་གཏན་པ་ཀོག་ཚེ་ལ། ། སྟན་འབོལ་སྲ་བརྐྱང་རྙི་ཐག་
ཟེར། ། འཕྱན་པ་གཤོར་བ་བར་ཏང་ལ། ། འཁྱམ་པ་རྩུབ་པ་སྟན་ཁྲ་ཟེར། ། མདོངས་པ་དམིགས་བུ་ཉེ་རེག་
ལ། ། ལོང་བ་ལོང་འཁྲིད་ཁྲུས་ཞེས་ཟེར། ། གཡ་མལ་ཡལ་གད་སྐོན་བུ་དང་། ། ཞར་ལ་རྐང་རྟེན་གཞོང་བུ་
ཟེར། ། སྐྱོ་ངོགས་པགས་ཀྱིས་གནོད་པ་ལ། ། འཁྲུགས་པ་རིམ་གྱིས་ལེན་པ་ཟེར། ། གཟར་ཐག་ཤུལ་དུ་མེད་
པ་ལ། ། དཔྱངས་ཐག་ལམ་དུ་བདེན་པ་ཟེར། ། བཀད་ས་བརླམས་པ་སྒྲེ་བོ་ལ། ། འདུག་ས་བསྐྱོད་པ་ས་རྗེན་
ཟེར། ། ཚིག་གུ་ཕྱག་བརྙན་ཕོ་ལོང་ལ། ༑ འབྲས་བུ་འཁོར་དང་དྲུ་གུ་ཟེར། ། བར་འགའ་གོང་མ་འཆུམས་པ་
ལ། ། རེས་འགའ་རྡོ་དང་ཆགས་པ་ཟེར། མ་ལ་ཚང་ངམ་གཡར་དམ་ལ། ། ཁྱེ་མ་མེ་ཁད་དམ་བཅའ་ཟེར། །
བུས་པ་གཡར་ངོ་སྒེའུ་ཆུང་ལ། ། བྱིས་པ་གདོང་དང་འགྲོ་བ་ཟེར། ། གཡང་བྲལ་གཡང་འདྲེན་གཡར་དམ་
ལ། ཁ་ཁྲལ་སྤྱན་འདྲེན་མདུན་དུ་ཟེར། ། རྩེན་པོ་བླ་གབ་སྨོན་འགྲིམ་ལ། ། རྩེ་བ་སྟེང་གཡོགས་གྲོགས་པོ་
ཟེར། ། ཐོག་ཐོག་རེ་ཟིག་བོན་པ་ལ། ། དང་པོ་ཟིན་བྲིས་བཟླས་པ་ཟེར། ། ནེའུ་ལྡང་གེའུ་སྤུན་འཁོར་ལ། །
ན་ཟླའི་སྒོག་བཙོང་ཞེ་ས་ཟེར། ། མི་ངས་སྦལ་དུ་བཙུམས་པ་ལ། ། མི་ནད་དོང་དུ་འོ་བྱེད་ཟེར། ། ཞལ་ཚུན་
ལྡུམ་བུ་འཁོས་པ་ལ། ། ཞལ་ཟས་ཤིང་ཏོག་ལོགས་བཞག་ཟེར། ། ཕྱོགས་དང་བགྲོས་པ་མོལ་བ་ལ། ། ཁྲི་དང་
གླེང་བ་གྲོས་པ་ཟེར། ། བསྟང་བ་མི་འགོང་དགྱེལ་ཆེ་ལ༑ ། གྲོགས་དང་མི་སྐྲག་ཁོངས་ཡངས་ཟེར། ། བསྒྲུབ་
263

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
པ་སྦྲུམ་པ་འཇུངས་པ་ལ། ། བསྐྱེད་པ་འགྲོན་པ་ཆགས་པ་ཟེར། ། གདུགས་དང་རྟུལ་ཕོད་ལམ་ཁྱེར་ལ། །
ཉིན་མོ་དཔའ་བ་ཧམ་ཁྱེར་ཟེར། ། མ་རྟབས་ཕྱང་དེ་དོན་མཐུན་ལ། ། མ་ཚབ་འཇོལ་ལེ་ཚོད་པ་ཟེར། ། ལ་
གཅན་པ་དང་ཤོག་མ་ལ། ། ལོ་ཚུགས་པ་དང་གྲུ་ཚུགས་ཟེར། ། བཟླུམས་པ་ཆུ་ལོན་ཀ་ཅོ་ལ། ། བསྡུས་པ་ཆུ་
རིགས་དངོས་པོ་ཟེར། ། གཞེས་པ་ཉེ་ཞོ་མེད་པ་ལ། ། བཞུགས་པ་སྐྱོན་སོགས་མེད་ཅེས་ཟེར། ། དེ་ལ་སོགས་
པ་ཆེས་མང་ཡང་། ། མཐའ་དག་སུ་ཞིག་བརྗོད་པར་ནུས། ། ཆ་ཙམ་དབུས་པ་བློ་གསལ་དང་། ། སྐྱོགས་སྟོན་
ལ་སོགས་མཁས་པ་ཡི། ། མན་ངག་དག་ལ་བརྟེན་ནས་ནི། ། ལེགས་པར་བཤད་པའི་རྣམ་དཀར་དགེས། །
འགྲོ་རྣམས་རྨོངས་པའི་སྒྲིབ་བྲལ་ནས། ། ཀུན་མཁྱེན་ཡེ་ཤེས་ཐོབ་གྱུར་ཅིག །། ། ཅེས་སྙན་ངག་མངོན་
བརྗོད་བརྡའི་ཁྱད་པར་མདོར་བསྡུས་པ་འདི་ཡང་། ༧བསྟན་པའི་མངའ་བདག་ཀོའུ་ཤི་ཡེས་ཞལ་སྔ་ནས་རང་
ཉིད་ཀྱིས་ཚུལ་འདི་དག་ལ་ལེགས་པར་སྦྱངས་པ་སྔོན་དུ་བཏང་བའི་ཚེ། འདི་གསུམ་གྱི་རྣམ་གཞག་ཅུང་ཟད་ཅིག་
བྲིས་ན། ཕྱོགས་འདིར་དོན་གཉེར་ཅན་རེ་གཉིས་ལ་ཕན་སྲིད་ཅེས་བཀས་བསྐུལ་ཞིང་། གཞན་གྱིས་ཀྱང་བསྐུལ་
བའི་ངོར་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་གཡར་ཁྲལ་ཙམ་དུ་བྲིས་པ་སྟེ། འོན་ཀྱང་། གཟུ་བོར་གནས་
པའི་དད་ལྡན་གྱིས། ། ལེགས་བཤད་མཐོང་ན་མགུ་མོད་ཀྱི། ། ཕྱོགས་ལྷུང་ཅན་གྱི་སྐྱེ་བོ་ལ། ། ཡིད་ཀྱི་ཚེར་མར་
འགྱུར་ཡང་སྲིད། ། གླ་རྩིས་དུག་ནི་སེལ་བྱེད་ཀྱང་། ། དུག་སྦྲུལ་གྱིས་ནི་འདོད་དམ་ཅི། ། ཞེས་ཀྱང་སྨྲས་སོ། །
བཀྲ་ཤིས། །
264

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་
གསལ་བའི་སྒྲོན་མེ་ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ། རྣམ་དཀར་ཚོགས་གཉིས་རིན་ཆེན་ཁམས་ལས་གྲུབ། ༑ སྤང་རྟོགས་བང་
རིམ་མཐོན་པོས་མངོན་པར་མཛེས། ། མཁྱེན་བརྩེ་ཉི་ཟླ་ཟུང་གི་སྣང་བ་ཅན། ། ཐུབ་དབང་ལྷུན་པོ་མཆོག་
གིས་དགེ་ལེགས་སྩོལ། ། མངོན་མཐོའི་རྟེན་བཟང་འགྲུབ་པའི་རྒྱུ་ཉིད་དུ། ། རྣམ་དག་ཚུལ་ཁྲིམས་མཆོག་ཏུ་
གསུངས་ཕྱིར་འདིར། ། སོ་ཐར་བྱང་སེམས་གསང་སྔགས་སྡོམ་གསུམ་ཉིད། ། སྤང་བྱའི་གྲངས་ཀྱི་ལྡོག་པས་
བཤད་པར་བྱ། ། དེ་ལ་སྡོམ་པ་གསུམ་གྱི་དང་པོ་སོ་ཐར་གྱི་སྡོམ་པ་ཐོབ་པ་མི་ཉམས་པར་སྲུང་བར་བྱེད་པ་ལ།
སྡོམ་པའི་མི་མཐུན་ཕྱོགས་ངོ་ཤེས་དགོས་པས། དེ་ལ་སོ་སོའི་སྤང་བྱ་ངོས་བཟུང་བ་དང་། བདེ་བར་གནས་པའི་
རྐྱེན་བསྟེན་པ་གཉིས། དང་པོ་ལ། གང་ཟག་ཁྱིམ་པ་དང་། རབ་བྱུང་གི་ཕྱོགས་གཉིས་ལས། དང་པོ་ལ།
དགེ་བསྙེན་གྱི་སྤང་བྱ་ནི། སྲོག་གཅོད། མ་བྱིན་ཡིན། ལོག་གཡེམ། བརྫུན་དུ་སྨྲ་བ་སྟེ་རྩ་བ་བཞི་དང་།
ཡན་ལག་ཆང་འཐུང་བ་བཅས་ལྔའོ། ། ཉིན་ཞག་གཅིག་པའི་བསྙེན་གནས་གྱི་སྤང་བྱ་ནི། སྲོག་གཅོད། མ་
བྱིན་ལེན། མི་ཚངས་སྤྱོད། བརྫུན་སྨྲ་སྟེ་རྩ་བ་བཞིའི་སྟེང་དུ། ཆང་འཐུང་བ། གླུ་གར་སོགས་དང་། ཁྲི་སྟན་
ཚེ་མཐོ། དུས་མིན་གྱི་ཟས་ཟ་བ་བཞི་སྟེ་བརྒྱད་དོ། ། གཉིས་པ་རབ་བྱུང་ལ་བསྙེན་པར་མ་རྫོགས་པ་དང་རྫོགས་
པ་གཉིས། དང་པོ་ལ། བར་མ་རབ་བྱུང་དང་། དགེ་ཚུལ་གཉིས། དང་པོའི་སྤང་བྱ་ནི། སྐྱབས་འགྲོ་འདོར་
བ། མཁན་སློབ་ལ་མི་གུས་པ། ཁྱིམ་པའི་རྟགས་ལེན་ཅིང་། རབ་བྱུང་གི་རྟགས་སྤོང་བའོ། ། གཉིས་པ་དགེ་
ཚུལ་གྱི་སྤང་བྱ་ལ་ཆར་གཏོགས་དང་ནང་ཚན་གྱིས་ཕྱེ་ན་བཞི་བཅུ་ཡོད་ཀྱང་། གཙོ་བོ་ནི། རྩ་བཞིའི་སྟེང་དུ།
ཆང་། གར་སོགས། འཕྲེང་སོགས། མལ་སྟན་ཆེ་མཐོ། དུས་མིན་གྱི་ཟས། གསེར་དངུལ་ལེན་པ་སྟེ་
བཅུའོ། ༈ གཉིས་པ་དགེ་སློང་གི་སྤང་བྱ་ལ། ལྟུང་བ་སྡེ་ལྔའི་ཐོག་མ་ཕམ་པའི་སྡེ་ཚན་ལ་བཞི་ཡོད་པ་ལས།
དང་པོ་མི་ཚངས་སྤྱོད་ཀྱི་ཕམ་པ་ནི། ཕོ་མོ་སོགས་གང་ཟག་གསོན་པོའམ། ཤི་བའི་རོ་ལུས་ཕྱེད་དུ་ལོངས་པ་ལྟ་
བུའི་ཁ་བཤང་ལམ་མོའི་ཟག་བྱེད་གསུམ་པོ་གང་རུང་དུ། ནོར་བུ་བཅུག་ཅིང་རེག་པ་ལས་བྱུང་བའི་བདེ་བ་
265

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསམ
རྫོགས་པར་ལུས་ཀྱིས་མྱོང་ཞིང་ཡིད་ཀྱིས་དང་དུ་བླངས་པ་ན་མི་ཚངས་སྤྱོད་ཀྱི་ཕམ་པར་འགྱུར་རོ། ། དེ་ཡང་
ལུས་དེ་ལ་རེག་པར་བརྩམས་པ་ནས་མཐར་ཐུག་གི་བདེ་བ་མ་མྱོང་ཚུན་ཆད་སྦོམ་པོ། ། ཀུན་སློང་སྐྱེས་ནས་ལུས་
ངག་ཏུ་མ་ཐོན་གྱི་བར་བསྔམ་བྱ། ཐོན་ནས་སྦྱོར་བ་ལ་འཇུག་པ་ཚུན་ཆད་ཀྱི་དུས་སུ་ནི་བཤགས་བྱའི་ཉེས་བྱས་
བསྐྱེད་དོ། ། དེར་མ་ཟད་ཕམ་པའི་དངོས་གཞི་འབྱུང་བ་ལའང་དེར་འཇུག་འདོད་ཀྱི་ཀུན་སློང་ཡོད་པ་དང་།
ཤེས་པ་རང་བཞིན་དུ་གནས་པ་སོགས་ཡན་ལག་ཏུ་དགོས་ཀྱི། གཞན་དུ་སྦོམ་པོ་དང་ཉེས་བྱས་ཅི་རིགས་སུ་
འགྱུར་ཏེ། དེ་དག་ལྷག་མ་རྣམས་དང་གཞན་ལ་ཡང་ཅི་རིགས་པར་སྦྱར་བར་བྱའོ། ། གཉིས་པ་མ་བྱིན་ལེན་གྱི་
ཕམ་པ་ནི། རང་དོན་དུ་རང་དང་ནོར་མི་གཅིག་པའི་མིའི་ནོར་རྫས་རང་གིས་བརྐུས་པའམ་གཞན་ལ་བསྐུར་
བཅུག་པ་དང་འཕྲོག་པའང་རུང་སྟེ་ཐོབ་བློ་སྐྱེས་པའི་ཚེ་དེར་འགྱུར་རོ། ། རིན་ཐང་ནི་རྒྱ་གར་དུ་ཀན་པ་ཎའི་
བཞི་ཆའི་ཚད་དང་མཉམ་པའི་དངོས་པོ་བརྐུས་པས་བཤད་ལ། འདིར་ཡུལ་དུས་ཀྱི་དབང་གིས་རིན་ཐང་ཆེ་
ཆུང་མི་འདྲ་བ་འབྱུང་ཡང་རགས་བརྩིས་སུ་དངུལ་ཞོ་གསུམ་ཡན་ཆད་ཀྱི་རིན་ཐང་ཚང་བའི་དངོས་པོ་བརྐུས་པ་
ལ་བྱའོ། ། གཞན་དོན་དུ་བརྐུས་པ་དང༌། མིའི་འགྲོ་བ་ལས་གཞན་པའི་དངོས་པོ་བརྐུས་པ་དང་། གཡར་བོ་
མི་སྟེར་བ་སོགས་ལ་ཉེས་པ་སྦོམ་ཕྲ་ཅི་རིགས་སུ་འགྱུར་རོ། ། གསུམ་པ་སྲོག་གཅོད་ཀྱི་ཕམ་པ་ནི། འདུ་ཤེས་མ་
འཁྲུལ་བར་མི་འམ་མངལ་གྱི་མིར་ཆགས་པ་ལ་སོགས་པ་རང་གིས་མཚོན་དུག་ལ་སོགས་པའི་ཐབས་ཀྱིས་གསོད་
དམ། གསོད་དུ་བཅུག་ཀྱང་རུང་སྟེ། རང་གི་སྔར་ཤི་བའི་ཚེ་དེར་འགྱུར་རོ། ། གསོད་སེམས་མེད་པར་བསད་
པ་སོགས་ལས་དངོས་གཞིའི་ལྟུང་བ་མེད་དོ། ། བཞི་བ་བརྫུན་དུ་སྨྲ་བའི་ཕམ་པ་ནི། མིའི་རྟེན་ལ་བསྒྲུབ་དཀའ་
བའི་ཡོན་ཏན་བསམ་གཏན་དང་གཟུགས་མེད་ཀྱི་སྙོམས་འཇུག་གམ། མངོན་ཤེས་དང་གྲུབ་རྟགས་ཁྱད་པར་
ཅན་སོགས་མེད་བཞིན་དུ་ཡོད་པ་དང་། ལྷ་སོགས་མ་མཐོང་བར་མཐོང་ཞེས་ཤེས་བཞིན་དུ་སྨྲ་བ་སོགས་དང་།
གཞན་གྱིས་རང་ལ་དེ་ལྟར་སྨྲས་པ་དང་དུ་ལེན་ནའང་དེར་འགྱུར་རོ། ། དེས་ན་མངོན་ཤེས་དང་མི་ལྡན་པར་
འདིས་མ་འོངས་ལུང་སྟོན་པ་ནི་ཕན་སེམས་ཁྱད་པར་ཅན་ཡོད་ན་མ་གཏོགས་འདིའི་ཕྱོགས་སུ་གཏོགས་པར་
འགྱུར་རོ། ། གཉིས་པ་དགེ་འདུན་གྱི་ལྷག་མ་ལ་བཅུ་གསུམ་ཡོད་པ་ལས། དང་པོ་ཁུ་བ་འབྱིན་པའི་ལྷག་མ་ནི།
གཞན་གྱི་རྨའི་ལམ་གསུམ་པོ་གང་རུང་ལས་གཞན་པའི་ལུས་ཀྱི་ཆ་ཤས་སམ། རང་གི་སོར་མོ་ལྟ་བུས་ཡིན་ཀྱང་
རུང་སྟེ་ཁུ་བ་ཕྱུང་བའི་ཚེ་དེར་འགྱུར་རོ། ། གཉིས་པ་རིག་པ་ནི། ཆགས་སེམས་ཀྱིས་ཀུན་ནས་བསླངས་ཏེ་བུད་
མེད་ཀྱི་ལུས་དང་ལུས་གྱི་སྐུ་སོགས་ལ་རེག་པའོ། ། གསུམ་པ་འཁྲིག་ཚིག་སྨྲ་བ་ནི། ཆགས་སེམས་ཀྱིས་བུད་མེད་
ལ་འཁྲིག་ཚིག་སོགས་བཙོག་གཏམ་སྨྲས་པའོ། ། བཞི་པ་བསྙེན་བཀུར་བསྔགས་པ་ནི། ཆགས་སེམས་ཀྱིས་བུད་
266

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
མེད་ལ་ཁྱོད་ཀྱིས་བདག་ལ་འཁྲིག་པས་བསྙེན་བཀུར་ན་ལེགས་སོ་ཞེས་བརྗོད་ནས་ཐོས་བྱས་པའོ། ། ལྔ་བ་གཉེན་
བྱེད་པ་ནི། ཕོ་མོ་སྔར་མ་མཐུན་པ་གཉིས་གཉེན་བྱེད་པའི་ཕྱིར་འཕྲིན་བསྐྱལ་བའི་སྒོ་ནས་མཐུན་པར་བྱས་
པའོ། ། དྲུག་པ་ཁང་བ་ནི། དཀོན་ཅོག་གི་ཆེད་དུ་མ་ཡིན་པར་རང་དོན་དུ་གཞི་མ་དག་པ་དང་རྩོད་པ་དང་
བཅས་པའི་སར་སྲིད་དུ་ཁྲུ་བཅོ་བརྒྱད་ཞེང་དུ་ཕྱེད་དང་བཅུ་གཅིག་གི་ཚད་ལས་ལྷག་པའི་ཁང་བ་བརྩིགས་
པའོ། ། བདུན་པ་ཁང་ཆེན་ནི། གཞི་དང་དངོས་པོ་མ་དག་བཞིན་དུ་དཀོན་མཆོག་གམ་དགེ་སློང་བཞི་ཡན་གྱི་
ཆེད་དུ་ཁང་པ་བྱས་པའོ། ། བརྒྱད་པ་གཞི་མེད་ནི། དགེ་སློང་གཞན་ལ་ཕམ་པའི་མཐོང་ཐོས་དོགས་གསུམ་པོ་
གང་རུང་མེད་བཞིན་དུ་འདིས་འདི་བྱས་སོ་ཞེས་བྱ་བྱེད་སྦྱར་བའི་སྒོ་ནས་སྒྲོ་བཏགས་ཏེ་སྙིང་ནས་བསྐུར་བ་
བཏབ་པའོ། ། དགུ་བ་བག་ཙམ་ནི། དེ་ལྟར་མེད་བཞིན་དུ་བྱ་བྱེད་མ་སྦྱར་བས་སམ། ཡང་ན་བསྐུར་བ་
འདེབས་པའི་གཞི་བག་ཙམ་ཡོད་པ་ལ་བརྟེན་ནས་བསྐུར་བ་བཏབ་པའོ། ། བཅུ་བ་དབྱེན་ནི། དགེ་སློང་བཞི་
ཚན་དུ་ལོངས་པའི་དགེ་འདུན་ཕན་ཚུན་གྱི་བར་དུ་ཆོས་མ་ཡིན་པས་དབྱེན་བྱེད་པར་ཞུགས་པ་ལ། དགེ་འདུན་
གྱིས་བཟློག་པ་ལྔས་བཟློག་ཀྱང་བརྗོད་པ་གསུམ་པའི་མཐར་ཡང་མི་གཏོང་བའོ། ། བཅུ་གཅིག་པ་དེ་རྗེས་ཕྱོགས་
པ་ནི། དགེ་འདུན་གྱི་དབྱེན་བྱེད་པའི་གྲོགས་སུ་ཞུགས་པ་ལ་སྔར་ལྟར་བཟློག་ཀྱང་མི་ཉན་པའོ། ། བཅུ་གཉིས་
པ་ཁྱིམ་སུན་འབྱིན་པ་ནི། སྤྱོད་པ་ངན་པས་ཁྱིམ་བདག་དགེ་འདུན་ལ་མ་དད་པར་བྱས་པ་ན་དེའི་ཉེས་པས་རང་
བསྐྱད་པའི་ཚེ་སྐྱོད་པ་པོའི་དགེ་འདུན་ལ་བསྐུར་བ་འདེབས་པར་བྱེད་པ་གཞན་གྱིས་སྔར་བཞིན་བཟློག་ཀྱང་མི་
ཉན་པའོ། ། བཅུ་གསུམ་པ་བཀའ་བློ་མི་བདེ་བའི་ལྷག་མ་ནི། རང་ལ་ལྟུང་བ་བྱུང་བ་ན་དགེ་སློང་གཞན་གྱིས་
ཚུལ་བཞིན་དུ་གླེང་བ་དང་དུ་མི་ལེན་ཞིང་ཕྱིར་འགོག་པ་སྔར་བཞིན་བཟློག་ཀྱང་མི་གཏོང་བའི་ཚེ་དེར་འགྱུར་
རོ། } །
གསུམ་པ་ལྟུང་བྱེད་ལ་གཉིས་ལས། དང་པོ་སྤང་ལྟུང་སུམ་ཅུ་ལས་བཅུ་ཚན་སྔ་མའི། དང་པོ་འཆད་པའི་
སྤང་ལྟུང་ནི། ཆོས་གོས་ཀྱི་རྒྱུར་མ་བསྔོས་ཤིང་ཁྲུ་གང་གི་ཚད་དུ་ལོངས་པ་ཡན་ཆད་ཀྱི་གོས་རང་ཉིད་དབང་བྱར་
ཡོད་པ་བྱིན་གྱིས་མ་བརླབས་པའམ་བརླབས་ཀྱང་ཤན་ཞུགས་པ་རང་དོན་དུ་ཞག་བཅུ་མ་རྫོགས་ཀྱི་བར་དུ་བཞག་
པའི་ཚེ་དེར་འགྱུར་རོ། ། གཉིས་པ་འབྲལ་བ་ནི། རང་གི་ཆོས་གོས་བྱིན་རླབས་ཅན་གསུམ་པོ་གང་རུང་རང་
ཉིད་གནས་པའི་མཚམས་ལས་ཐ་དད་པ་གཞན་དུ་བཞག་པ་ཉིན་ཞག་གཅིག་འདས་ནས་བྲལ་བའོ། ། གསུམ་པ་
ཟླ་འཇོག་ནི།… ཆོས་གོས་ཀྱི་རྒྱུར་བསྔོས་པ་ཁྲུ་གང་གི་ཚད་དུ་ལོངས་ཤིང་བུས་མོ་གཉིས་ལྟེ་བའི་འཁོར་གསུམ་མི་
ཁེབས་པའི་གོས་བྱིན་གྱིས་མ་བརླབས་པར་ཟླ་བ་གཅིག་འདས་ཀྱི་བར་དུ་འཆང་བའོ། ། འདི་དང་འཆང་པ་
267

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གཉིས་ལ་ཤན་བརྡེག་བྱ་རྡེག་བྱེད་ཀྱི་ཁྱད་པར་དང་འབྲལ་བ་ལ་མཚམས་ཐ་དད་མི་དད་ཀྱི་དབྱེ་བ་མང་ངོ༌། །
བཞི་པ་གོས་འཁྲུར་འཇུག་ནི། རང་གི་ཉེ་དུ་མ་ཡིན་པའི་དགེ་སློང་མ་ལ་ཆོས་གོས་བྱིན་རླབས་ཅན་འཆོད་དམ་
འཁྱུར་བཅུག་པའོ། ། ལྔ་བ་གོས་ལེན་ནི། རང་ལ་ཆོས་གོས་དེ་ཉིད་ཡོད་བཞིན་དུ་བརྗེ་ཚོང་ཕྱིར་དུ་མ་ཡིན་པར་
འཁོར་གསུམ་ཁེབས་ པའི་ གོས་རང་དང་ནོར་མི་གཅིག་པའི་དགེ་སློང་མ་ཉེ་དུ་མ་ཡིན་པ་ལས་རང་དོན་དུ་
བསླངས་པའོ། ། དྲུག་པ་སློང་བ་ནི། དེ་ལྟ་བུའི་གོས་ཁྱིམ་པ་ཉེ་དུ་མ་ཡིན་པ་ལས་བསླངས་པའོ། ། བདུན་པ་
སློང་བ་རིགས་པ་ནི། ཆོས་གོས་གསུམ་པོ་གང་རུང་མེད་པའི་དགེ་སློང་གིས་ཁྱིམ་པ་ཉེ་དུ་མ་ཡིན་པ་གཅིག་ཉིད་
ལས་སྟོད་གཡོགས་སྨད་གཡོགས་ཟུང་ལས་ལྷག་པ་བསླངས་པའོ། ། བརྒྱད་པ་དཔགས་པ་སློང་བ་ནི། ཁྱིམ་པ་
ཉེ་དུ་མ་ཡིན་པས་བློས་གང་དཔོགས་བྱིན་པ་ལས་ལྷག་པའམ་བཟང་པོ་བསླངས་པའོ། ། དགུ་བ་སོ་སོ་ནས་
དཔགས་པ་སློང་བ་ནི། ཁྱིམ་གཅིག་ནས་ཕོ་མོ་གཉིས་སོ་སོ་ནས་སྔར་ལྟར་བསླངས་པའོ། ། བཅུ་བ་རིན་བསྐུར་
བ་ནི། གོས་ཀྱི་རིན་དུ་རིན་པོ་ཆེ་ཞལ་ཏ་བ་ལ་གཏད་པ་ལས་ལན་གསུམ་བསྐུལ་ཞིང་ལན་གསུམ་གྱི་བར་དུ་མཐོང་
སར་བསྡད་པས་ཀྱང་མ་ཐོབ་ཚེ་ད་དུང་ཡང་ལེན་ཕྱིར་དུ་བསྐུལ་བར་བྱས་ནས་གོས་ཐོབ་པའོ། ། བཅུ་ཚན་
གཉིས་པ་ལས། དང་པོ་སྲིན་བལ་གྱི་གདན་གྱི་སྤང་བ་ནི། ། སྲིན་བལ་ཁོ་ན་ལས་འཁོར་གསུམ་ཁེབས་པའི་
མཐའི་ཚད་དུ་ལོངས་པའི་གདན་གྲུབ་པར་བྱས་པའི་ཚེ་དེར་འགྱུར་རོ། ། གཉིས་པ་བལ་ནག་གི་གདན་ནི།
བལ་ནག་འབའ་ཞིག་ལས་གྲུབ་པའི་གདན་བྱས་པའོ། ། གསུམ་པ་ཆ་གཉིས་བསྲེས་པ་ནི། གདན་ལ་ཆ་བཞིར་
འགོས་པའི་ཆ་གཉིས་ལས་ལྷག་བལ་ནག་འདྲེས་པར་བྱས་པའོ། ། བཞི་བ་ལོ་དྲུག་གི་ནང་དུ་གདན་བྱས་པ་ནི།
ལོ་དྲུག་གི་བར་ལོངས་སྤྱོད་རྒྱུའི་སྟན་རང་ལ་ཡོད་བཞིན་དུ་གདན་གསར་བ་བྱས་པའོ། ། ལྔ་བ་མཐོ་གང་མ་གླན་
པ་ནི། གདིང་བ་གསར་བ་བྱས་པའི་ཚེ་རྙིང་པ་ནས་བདེ་བར་གཤེགས་པའི་མཐོ་གང་གི་ཚད་མ་སྦྱར་བའོ། །
དྲུག་པ་བལ་ཐོགས་པའི་ཆགས་སེམས་ཀྱིས་ཀུན་ནས་བསླངས་ཏེ་བལ་སོགས་ཁུར་ཆེན་པོ་བྱེར་ནས་ཉིན་གཅིག་
རྒྱང་གྲགས་འདས་པར་ཕྱིན་པའོ། ། བདུན་པ་འཁྲུར་འཇུག་པ་ནི། ཉེ་དུ་མ་ཡིན་པའི་དགེ་སློང་མ་ལ་བལ་
འཚེད་པ་དང་རྨེལ་བ་དང་འཁྲུར་བཅུག་པ་སྟེ། མདོར་ན་རང་གི་ཉེ་དུ་མ་ཡིན་པའི་བུད་མེད་ལ་རང་དགར་བྱ་བ་
གང་བྱེད་པ་འཆོལ་ཡང་ཉེས་བྱས་སུ་འགྱུར་བར་བཤད་དོ། ༑ བརྒྱད་པ་གསེར་དངུལ་ལེན་པ་ནི། ཆུད་ཟ་བ་
སོགས་ཀྱི་རྐྱེན་མེད་པར་ཆགས་སེམས་ཀྱིས་གསེར་དངུལ་སོགས་ལ་རེག་པའམ་རེག་ཏུ་བཅུག་པའོ། ། དགུ་བ་
མངོན་མཚན་ཅན་ནི། ཆགས་སེམས་ཀྱིས་ཁྱིམ་པ་ཉེ་དུ་མ་ཡིན་པ་ལ་རང་དོན་དུ་གསེར་སོགས་ཀྱིས་ཁེ་སྤོགས་
བྱེད་བཅུག་པའོ། ། བཅུ་བ་ཉོ་ཚོང་ནི། དེར་རིན་པོ་ཆེ་མ་ཡིན་པའི་དངོས་པོ་གཞན་ལ་ཁེ་སྤོགས་བྱེད་བཅུག་
268

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
པའོ། ། བཅུ་ཚན་གསུམ་པ་ལས། དང་པོ་ལྷུང་བཟེད་ཞག་བཅུ་འཆང་བའི་སྤང་བ་ནི། གོས་འཆང་བ་དང་
མཚུངས་སོ། ། གཉིས་པ་ལྷུང་བཟེད་ལྷག་པོ་འཚོལ་བ་ནི། ལྷུང་བཟེད་ཡོད་བཞིན་དུ་ཁྱིམ་པ་ཉེ་དུ་མ་ཡིན་པ་
ལས་ལྷུང་བཟེད་འབད་པས་བཙལ་བའི་ཚེ་དེར་འགྱུར་རོ། ། གསུམ་པ་འཐག་ཏུ་འཇུག་པ་ནི། ཁྱིམ་པ་ཉེ་དུ་མ་
ཡིན་པ་ལ་གླ་རྔན་མ་བྱིན་པར་ཐགས་འཐག་ཏུ་བཅུག་པའོ། ། བཞི་བ་འཐག་པ་བསྐྱེད་པ་ནི། ཁྱིམ་པ་ཉེ་དུ་མ་
ཡིན་པས་ཐགས་བརྟགས་ནས་རང་ལ་སྟེར་བར་ཁས་བླངས་པ་ན་ཐགས་མཁན་ལ་གླ་རྔན་བྱིན་ནས་སྦྱིན་མཁན་གྱི་
བློ་དང་མི་འཚམ་པའི་བཟང་ཆེན་འཐག་ཏུ་བཅུག་པའོ། ། ལྔ་བ་བྱིན་འཕྲོག་ནི། རང་གི་དངོས་པོ་དགེ་སློང་
གཞན་ལ་བྱིན་པ་སླར་འཕྲོག་པའོ། ། དྲུག་པ་བརྟད་པ་ལས་བྱུང་བ་ནི། དབྱར་གྱི་རྙེད་པ་དབྱར་གྱི་མཚམས་
ནང་དུ་ལོངས་སྤྱད་པའོ། ། བདུན་པ་དགོན་པའི་འབྲལ་བ་ནི། དགེ་སློང་དགོན་པ་བསྣམ་སྦྱར་དང་བྲལ་ནས་
ཞག་བདུན་སོང་བའོ། ། བརྒྱད་པར་ས་ཆེན་བཅངས་པ་ནི། དབྱར་གྱི་དུས་ཆེན་དབྱར་ཁས་ལེན་གྱི་སྔ་རོལ་ཟླ་
གཅིག་ཕན་ནས་འཚོལ་བ་དང་། དགག་དབྱེ་གྲོལ་ནས་ཟླ་གཅིག་ཕན་འདས་པར་བཅངས་པའོ། ། དགུ་བ་
བསྡོས་བསྒྱུར་ནི། སྦྱིན་བདག་གིས་དགེ་འདུན་ལ་བསྔོས་པ་རང་ཉིད་ལ་བསྒྱུར་བའོ། ། བཅུ་པ་གསོག་འཇོག་
གི་སྤང་བ་ནི། སྨན་བཞི་ལོ་གང་རུང་བྱིན་ལེན་བྱས་པ་མ་བཤིག་པར་དུས་ལས་འདས་པར་འཇོག་པ་ན་དེར་
འགྱུར་རོ། །
གཉིས་པ་ལྟུང་བྱེད་འབའ་ཞིག་བ་དགུ་བཅུ་ལས། བཅུ་ཚན་ཐོག་མའི།. དང་པོ་བརྫུན་སྨྲའི་ལྟུང་བྱེད་ནི།
ཕམ་པ་སྦོམ་པོ་ཉེས་བྱས་གྱི་ནང་ཚན་མ་ཡིན་པའི་བཙུན་ཤེས་བཞིན་སྨྲས་པ་ཕ་རོལ་པོས་གོ་བའི་ཚེ་དེར་འགྱུར་
རོ། ། གཉིས་པ་སྐྱོན་སྨྲ་བ་ནི། བདེན་ནམ་རྫུན་ཡང་རུང་ངན་སེམས་ཀྱིས་དགེ་སློང་དེའི་རིགས་རུས་དབང་བོ་
སོགས་ཀྱི་སྐྱོན་དེ་ཉིད་ཀྱི་མངོན་སུམ་དུ་བརྗོད་པའོ། ། གསུམ་པ་ཕྲ་མ་ནི། བསམ་བཞིན་དུ་མཐུན་པའི་དགེ་
སློང་ནང་ཕན་ཚུན་གྱི་བར་དུ་ཕྲ་མ་བྱེད་པའོ། ། བཞི་པ་སྐྱོན་འདོགས་ནི། དགེ་སློང་གཉིས་ཕན་ཚུན་གྱི་རྩོད་པ་
དགེ་འདུན་གྱིས་ཆོས་བཞིན་ཞི་བར་བྱས་པ་ལ་སླར་སྐྱོན་འདོགས་བྱས་ནས་རྩོད་པ་སློང་བའོ། ། ལྔ་བ་བུད་མེད་
ལ་ཆོས་སྟོན་པ་ནི། གྲོགས་སྐྱེས་པ་མེད་པའི་སར་བུད་མེད་ལ་ཆོས་ཚིག་དྲུག་ལས་ལྷག་སྟོན་པའོ། ། དྲུག་པ་
བསྙེན་པར་མ་རྫོགས་པ་དེར་ལྷན་ཅིག་འདོན་པ་ནི། རྒོད་བག་གི་བསམ་པས་དགེ་སློང་མ་ཡིན་པ་དང་ལྷན་ཅིག་
ཆོས་ཀྱི་ཚིག་གདངས་སྣ་ཚོགས་འདོན་པའོ། ། བདུན་པ་གནས་ངན་ལན་བརྗོད་པ་ནི། རང་ཉིད་ཀྱིས་དེའི་
ལྟུང་བ་གླེང་མི་འོས་བཞིན་དུ་དགེ་སློང་གཞན་ལ་ཕམ་ལྷག་གི་ལྟུང་བ་བྱུང་བ་བསྙེན་པར་མ་རྫོགས་བ་ལ་བརྗོད་
པའོ། ། བརྒྱད་པ་མི་ཆོས་བླ་མ་བདེན་པར་སྨྲ་བ་ནི། དགོས་པ་ཁྱད་པར་ཅན་མེད་བཞིན་དུ་རང་གིས་ཐོབ་པའི་
269

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མངོན་ཤེས་སོགས་མི་ཆོས་བླ་མའི་ཡོན་ཏན་དེ་ཉིད་བསྙེན་པར་མ་རྫོགས་པ་ལ་བརྗོད་པའོ། ། དགུ་བ་བཤེས་
ངོར་བྱེད་པ་ནི། དགེ་བདུན་སྤྱིའི་ལས་བྱེད་པའི་དགེ་སློང་གིས་གཞན་ལ་སྤྱི་རྫས་ཀྱི་སྟེང་ནས་སྟེང་འོས་འབྱིན་པ་
ལ་སྐྱོན་བརྗོད་པའོ། ། བཅུ་པ་ཁྱད་གསོད་ནི། གསོ་སྦྱོང་སོབ་གས་ཀྱི་ཚེ་བསློབ་པའི་གཞི་ཕྲ་མོ་འདི་འདྲ་བས་ཅི་བྱ་
ཞེས་ཁྱད་གསོད་ཀྱི་ཚིག་བརྗོད་པ་གཞན་གྱིས་ཐོས་པའོ། ༧། བཅུ་ཚན་གཉིས་པ་ལས། དང་པོ་ས་བོན་འཇིག་
པའི་ལྟུང་བྱེད་ནི། མེ་སོགས་ཀྱིས་རུང་བར་མ་བྱས་པའི་གྲོ་ནས་སོགས་ཀྱི་ས་བོན་དང་བུར་ཤིང་སོགས་བརྡུང་
གཅོད་སོགས་ཀྱི་སྒོ་ནས་ཉམས་པར་བྱས་པའི་ཚེ་དེར་འགྱུར་རོ། ། གཉིས་པ་འཕྱ་བ་ནི། དགེ་འདུན་གྱི་གནས་
མལ་སྟོབ་པའི་ལས་བྱེད་པའི་དགེ་སློང་གིས་ཚུལ་བཞིན་བྱས་ཀྱང་འཕྱ་བར་བྱེད་པའོ། ། གསུམ་པ་བསྒོ་བ་རྣལ་
གཟོན་པ་ནི། དགེ་འདུན་གྱིས་ཕྱིར་བཅོས་ལ་འགོད་པའི་ཆེད་དུ་ཚུལ་ཁྲིམས་ཀྱི་སྒོ་ནས་ཚུལ་བཞིན་གླེང་བ་ན་
གཡོ་ཐབས་ཀྱིས་གཞན་དུའང་སྦྱར་བའོ། ། བཞི་པ་གནས་མལ་ལས་གྱུར་བ་ནི། དགེ་འདུན་གྱི་གནས་མལ་ལ་
ལོངས་སྤྱད་དེ་ཆུད་ཟ་བར་འགྱུར་བ་ཡོད་ནམ་བསྡུས་པར་འདོམ་ཞེ་དགུའི་གནས་སུ་ཕྱིན་ནས་དེ་དག་མེ་ཆུ་
སོགས་ཀྱིས་ཆུད་ཟ་བར་བྱས་པའོ། ། ལྔ་བ་གདིང་བ་ལས་གྱུར་པ་ནི། གཙུག་ལག་ཁང་དུ་རང་གི་གདིང་བའི་
འོག་ཏུ་རྩྭ་སོགས་བཏིང་བ་ཡོད་ན་རྗེས་སུ་མ་བསྡུས་པར་བཞག་པའོ། ། དྲུག་པ་སྐྱོད་པ་ནི། གནོད་སེམས་ཀྱིས་
དགེ་སློང་གཞན་གནས་ཁང་ནས་ཕྱི་རོལ་དུ་སྐྱོད་པའོ། ། བདུན་པ་ཕྱིས་གནོན་བྱེད་པ་ནི། གནོད་པར་འདོད་
པས་རང་གི་ལུས་ངག་གང་རུང་གིས་དགེ་སློང་གཞན་ཟིལ་གྱིས་གནོད་ཅིང་མཐོ་བཙམས་པའོ། ། བརྒྱད་པ་རྩ་བ་
འབྱུང་བ་ལ་འདུག་པ་ནི། གནོད་སེམས་ཀྱིས་དགེ་སློང་གཞན་གྱི་གནས་ཁང་ཐོག་ཏུ་ཁྲི་རྐང་པ་ཅན་རང་གི་ལུས་
ཀྱིས་མནན་ནས་གནོད་པར་འགྱུར་བའི་ལས་བྱེད་པའོ། ། དགུ་བ་འདེབས་པ་ནི། ཤེས་བཞིན་དུ་སྲོག་ཆགས་
དང་བཅས་པའི་རྩྭ་ཆུ་ཤིང་སོགས་ལ་ལོངས་སྤྱོད་པའོ། ། བཅུ་བ་རིམ་པ་ལྷག་པ་རབ་རྩིག་པ་ནི། དཀོན་ཅོག་གི་
ཆེད་དུ་གཙུག་ལག་ཁང་བརྩིག་པའི་ཚེ་ཆར་ཆུའི་དུས་སུ་གནོད་པ་མ་བསྲུང་བར་ཉིན་གཅིག་རིམ་པ་གསུམ་ལས་
ལྷག་པ་ཚིག་པའོ། ༧བཅུ་ཚན་གསུམ་པ་ལས། དང་པོ་དགེ་སློང་མ་ལ་ཆོས་སྟོན་པའི་ལྟུང་བྱེད་ནི། དགེ་སློང་
མའི་སྟོན་པར་མ་བསྐོས་བཞིན་ཏུ་དེ་ལ་དམ་པའི་ཆོས་བསྟན་པའི་ཚེ་དེར་འགྱུར་རོ། ། གཉིས་པ་ཉི་མ་ནུབ་ཀྱི་
བར་སྟོན་པ་ནི། དགེ་སློང་མའི་སྟོན་པ་ཡིན་ཡང་འཇིགས་པ་དང་བཅས་པའི་སར་ཉི་མ་ནུབ་ནས་ཀྱང་ཆོས་སྟོན་
པའོ། ། གསུམ་པ་ཟས་ཀྱི་ཆེད་དུ་ཆོས་སྟོན་ན་ཟེར་བ་ནི། དགེ་སློང་མའི་སྟོན་པར་བསྐོས་པའི་དགེ་སློང་ལ་ཕྲག་
དོག་གིས་འདིས་ཟས་ཀྱི་ཕྱིར་དུ་ཆོས་སྟོན་པར་བྱེད་དོ་ཞེས་བསྐུར་བ་འདེབས་པའོ། ། བཞི་པ་གོས་བྱིན་པ་ནི།
དགེ་སློང་མ་ཉེ་དུ་མ་ཡིན་པར་བཤེས་ངོ་ཙམ་གྱི་ཕྱིར་རང་གི་གོས་བྱིན་པའོ། ། ལྔ་བ་གོས་བྱེད་པ་ནི། དེ་ལྟ་བུའི་
270

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
དགེ་སློང་མའི་གོས་བཙེམ་པའོ། ། དྲུག་པ་ལམ་དུ་འགྲོ་བ་ནི། དགེ་སློང་མ་དང་ལྷན་ཅིག་ལམ་དུ་རྒྱང་གྲགས་
ལས་ལྷག་འདས་པར་ཕྱིན་པའོ། ། བདུན་པ་གྲུར་འཇུག་ནི། དགེ་སློང་མ་དང་ལྷན་ཅིག་གྲུར་ཞུགས་ནས་ཆུའི་
རྒྱུན་ཕྱོགས་སུ་རྒྱང་གྲགས་ཀྱི་བར་དུ་ཕྱིན་པའོ། ། བརྒྱད་པ་དབེན་པ་སྐྱབས་ཡོད་ན་འདུག་པ་ནི། བུད་མེད་ཉེ་
དུ་མ་ཡིན་པ་དང་ལྷན་ཅིག་དབེན་པ་སྐྱབས་ཡོད་ན་འདུག་པའོ། ། དགུ་བ་དེ་ལ་འགྲེང་བ་ནི། འགྲེང་བའི་ཁྱད་
པར་མ་གཏོགས་སྔར་བཞིན་ནོ། ། བཅུ་པ་ཟས་སྦྱོར་བཅུག་པ་ནི། རང་དང་ནོར་མི་གཅིག་པའི་ཉེ་དུ་མ་ཡིན་
པའི་དགེ་སློང་མ་ནས་ཁྱིམ་བདག་གི་བཟའ་བཏུང་རང་ལ་སྦྱོར་བཅུག་པའོ། ། བཅུ་ཚན་བཞི་བ་ལས། དང་པོ་
ཡང་ཡང་ཟ་བའི་ལྟུང་བྱེད་ནི། དགོས་པ་ཁྱད་པར་ཅན་མེད་པར་ཉེ་དུ་མ་ཡིན་པའི་ཁྱིམ་ནས་ཉིན་གཅིག་ཁོ་ནར་
དུས་རུང་གི་ཟས་ལན་གཉིས་གསུམ་སོགས་བསླངས་ཏེ་ཟོས་པའི་ཚེ་དེར་འགྱུར་རོ། ། གཉིས་པ་འདུག་གནས་
གཅིག་ཏུ་ཟ་བ་ནི། མུ་སྟེགས་ཁོ་ནའི་སྦྱིན་བདག་བྱེད་པའི་ཁྱིམ་དུ་མུ་སྟེགས་དང་ལྷན་ཅིག་ཉིན་ཞག་གཅིག་ལས་
ལྷག་གནས་ཏེ་ཟས་ཟ་བའོ། ། གསུམ་པ་ལྷག་པ་ལེན་པ་ནི། ཉེ་དུ་མ་ཡིན་པའི་ཁྱིམ་ནས་དུས་གཅིག་ལ་ལྷུང་
བཟེད་གསུམ་ལས་ལྷག་བསླངས་པའོ། ། བཞི་པ་སྤངས་པ་ཟ་བ་ནི། བྱིན་ལེད་བྱས་པའི་དུས་རུང་གི་ཟས་པ་
ལུས་ངག་བསམ་སྦྱོར་གྱིས་སྤངས་པ་ལས་སླར་ཟོས་བྱུང་བ་ལྷག་པོར་མ་བྱས་པར་ཟ་བའོ། ། ལྔབ་སྤངས་པ་སྟོབ་
པ་ནི། དགེ་སློང་གཞན་གྱིས་ཟས་ཟ་བ་སྤངས་པ་ལས་སླར་ཟ་བ་ན་ལྷག་པོར་མ་བྱས་བཞིན་དུ་ཉིན་ཞག་དེ་ལ་
སྟོབ་པར་བྱས་ཏེ་ཚིག་ཀྱང་སྨྲ་བའོ། ། དྲུག་པ་འདུས་ཤིང་ཟ་བ་ནི། མི་མཐུན་པའི་བསམ་པས་མཚམས་ནང་
ལས་ལོགས་སུ་འདུས་ནས་ཟ་བའོ། ། བདུན་པ་དུས་མ་ཡིན་པར་ཟ་བ་ནི། གླིང་འདིའི་ཉི་མ་ཕྱེད་ཡོལ་ནས་སང་
གི་སྐྱ་རེངས་མ་ཤར་གོང་དུ་དུས་རུང་གི་ཟས་ཟ་བའོ། ། བརྒྱད་པ་གསོག་འཇོག་བྱེད་པ་ནི། སྨན་བཞི་བོ་གང་
རུང་བྱིན་ལེན་བྱས་པ་མ་ཞིག་པའི་ལྷག་མ་གསོག་འཇོག་བྱས་ནས་ལོངས་སྤྱོད་པའོ། ། དགུ་བ་བྱིན་ལེན་མ་བྱས་
པར་ཟ་བ་ནི། སྨན་བཞི་པོ་གང་རུང་བྱིན་ལེན་མ་བྱས་པར་ཟ་བའོ། ། བཅུ་བ་ཟས་བསོད་པ་སློང་བ་ནི། ཉེ་དུ་
མ་ཡིན་པའི་ཁྱིམ་པ་ལ་རང་འདོད་ཀྱིས་ཟས་བཟང་པོ་སློང་བའོ། ། བཅུ་ཚན་ལྔ་བ་ལས། དང་པོ་སྲོག་ཆགས་
ཡོད་པའི་ཆུང་ལོངས་སྤྱོད་པའི་ལྟུང་བྱེད་ནི། རང་དོན་དུ་སྲོག་ཆགས་དང་བཅས་པའི་རྩྭ་ཆུ་ཤིང་སོགས་ལ་
ལོངས་སྤྱད་དེ་སེམས་ཅན་ཤི་བའི་ཚེ་དེར་འགྱུར་རོ། ། གཉིས་པ་ཉལ་བོ་བྱེད་པའི་ཁྱིམ་ན་འདུག་པ་ནི། ཁྱིམ་པ་
ཕོ་མོ་ཉལ་བོ་བྱེད་པར་བཤམས་པ་ཤེས་བཞིན་དུ་དེར་འདུག་སྟེ་བར་དུ་གཅོད་པའོ། ། གསུམ་པ་འགྲེང་བ་ནི།
དེའིཁྱད་པར་མ་གཏོགས་སྔར་ལྟར་རོ། ། བཞི་པ་གཅེར་བུ་ལ་ཟས་བྱིན་པ་ནི། དགོས་པ་ཁྱད་པར་ཅན་མེད་
པར་མུ་སྟེགས་པའི་བུད་མེད་ལ་ཟས་གོས་སྟེར་བའོ། ། ལྔ་བ་དམག་ལ་ལྟ་བ་ནི། མཚམས་ཀྱི་ཕྱི་རོལ་ལས་འདས་
271

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཏེ་བརྒྱད་ཡན་ཆད་ཀྱི་དམག་ལ་ལྟ་བའོ། ། དྲུག་པ་དམག་ནང་དུ་གནས་པ་ནི། དགོས་པ་ཁྱད་པར་ཅན་མེད་
བཞིན་དུ་དམག་གི་ནང་དུ་ཞག་གཅིག་འདས་པར་གནས་པའོ། ། བདུན་པ་གཡུལ་དཀྲུགས་པ་ནི། དོན་མེད་
པར་དམག་གི་གཡུལ་དཀྲུགས་པའོ། ། བརྒྱད་པ་བརྡེག་པ་ནི། དགེ་སློང་གཞན་ལ་བརྡེག་གམ་བ་རྡེག་ཏུ་འཇུག་
པའོ། ། དགུ་པ་བརྡེག་པར་ག་སློང་གཞན་ལ་ཕམ་ལྷག་གི་ལྟུང་བ་བྱུང་བ་དགོས་མེད་དུ་འཆབ་པའོ། ། བཅུ་
ཚན་དྲུག་པ་ལས། དང་པོ་ཟས་གཅོད་དུ་འཐུག་པའི་ལྟུང་བྱེད་ནི། གནོད་སེམས་ཀྱིས་གྲོགས་དགེ་སློང་ལ་
གཞན་གྱི་དུས་རུང་གི་ཟས་སྦྱོར་བ་བཀག་པའི་ཚེ་དེར་འགྱུར་རོ། ། གཉིས་པ་མེ་ལ་རེག་པ་ནི། དུས་དྲན་མ་
བྱས་པར་རང་དགར་མེ་ལ་རེག་ཅིང་རེག་ཏུ་འཇུག་པའོ། ། གསུམ་པ་འདུན་པ་ཕྱིར་བསྒྱུར་བ་ནི། སྔར་དགེ་
འདུན་ལ་འདུན་པ་ཕུལ་པ་སླར་མ་མཐུན་པའི་བསམ་པས་ཕྱིར་སྒྱུར་བར་བྱེད་པའོ། ། བཞི་བ་ནུབ་ལྷག་ཉལ་བ་
ནི། བསྙེན་པར་མ་རྫོགས་པ་དང་ལྷན་ཅིག་ནུབ་གཉིས་ལས་ལྷག་ཉལ་བའོ། ། ལྔ་བ་སྡིག་ལྟ་མི་གཏོང་བ་ནི།
སྟོན་པའི་གསུང་ལ་ཡིད་མི་ཆེས་བའི་ལོག་ལྟ་སྐྱེས་པ་གཞན་གྱིས་བཟློག་ཀྱང་མི་གཏོང་བའོ། ། དྲུག་པ་སྤངས་
པའི་རྗེས་སུ་ཕྱོགས་པ་ནི། དགེ་འདུན་གྱིས་གནས་ནས་ཕྱུང་བའི་དགེ་སློང་དང་ལྷན་ཅིག་སྤྱོད་ལམ་མཐུན་པར་
བྱེད་པའོ། ། བདུན་པ་དགེ་ཚུལ་བསྙིལ་བསྡུད་པ་ནི། དགེ་ཚུལ་ཞེས་སྦྱོར་བ་མ་གཏོགས་དེ་ལྟར་རོ། ། བརྒྱད་
པ་གོས་མ་གྱུར་བ་ནི། རུང་བའི་ཚོན་གྱིས་ཁ་མ་བསྒྱུར་བའི་གོས་གཞན་གྱིས་གཡོགས་མེད་པར་གྱོན་པའོ། །
དགུ་བ་རིན་པོ་ཆེ་ལ་རེག་པ་ནི། འདོད་སེམས་ཀྱིས་རིན་པོ་ཆེའི་རིགས་ལ་རེག་པའོ། ། བཅུ་བ་ཁྲུས་བྱེད་པ་ནི།
ཚ་བ་དང་ནད་ཀྱིས་བཏབ་པའི་དུས་མ་ཡིན་པར་ལྟ་བར་སླེབ་པའི་ཆུའི་ནང་དུ་ཞུགས་ནས་ཁྲུས་བྱེད་པའོ། །
བཅུ་ཚན་བདུན་པ་ལས། དང་པོ་དུད་འགྲོ་གསོད་པའི་ལྟུང་བྱེད་ནི། བསམ་བཞིན་དུ་དུད་འགྲོ་གསོད་དམ་
གསོད་དུ་གཅུག་ནས་ཤི་བའི་ཚེ་ན་དེར་འགྱུར་རོ། ། གཉིས་པ་འགྱོད་པ་བསྐྱེད་པ་ནི། དགེ་སློང་གཞན་དག་ལ་
སྡོམ་པ་མ་སྐྱེས་སོ་ཞེས་བརྗོད་ནས་ཡིད་མི་བདེ་བར་བྱས་པའོ། ། གསུམ་པ་ག་ག་ཚེལ་བྱེད་པ་ནི། སྐྱི་གཡའ་
བར་འདོད་པའི་བསམ་པས་སོར་མོ་སོགས་ཀྱིས་དགེ་སློང་གཞན་གྱི་ལུས་ཀྱི་ཆ་ལ་རེག་པའོ། ། བཞི་བ་ཆུ་ལ་རྩེ་བ་
ནི། རྒོད་བག་གི་བསམ་པས་ཆུར་རྩེ་བའོ། ། ལྔ་བ་བུད་མེད་དང་ལྷན་ཅིག་ཉལ་བ་ནི། མཚམས་ནང་གཅིག་ཏུ་
ཉེ་དུ་མ་ཡིན་པའི་བུད་མེད་དང་ལྷན་ཅིག་ཉལ་བའོ། ། དྲུག་པ་སྔངས་པར་བྱེད་པ་ནི། གནོད་སེམས་ཀྱིས་དགེ་
སློང་གཞན་ལ་འཇིགས་ཚུལ་སྟོན་པའོ། ། བདུན་པ་སྦེད་པ་ནི། རྐུ་སེམས་མེད་ཀྱང་གནོད་སེམས་ཀྱིས་དགེ་
སློང་གཞན་གྱི་ཡོ་བྱད་སྦེད་པའོ། ། བརྒྱད་པ་བྱིན་པས་འཚོ་བ་ནི། ནོར་མི་གཅིག་པའི་དགེ་སློང་ལ་རང་གིས་
བྱིན་ཟིན་པའི་གོས་རང་དགར་ལོངས་སྤྱོད་པའོ། ། དགུ་བ་སྐུར་འདེབས་ནི། བསམ་བཞིན་དུ་དགེ་སློང་གཞན་
272

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
ལ་ལྷག་མའི་ལྟུང་བ་བྱུང་ཞེས་ངན་དུ་བརྗོད་པའོ། ། བཅུ་པ་བུད་མེད་དང་ལྷན་ཅིག་འགྲོ་བ་ནི། ཉེ་དུ་མ་ཡིན་
པའི་བུད་མེད་དང་ལྷན་ཅིག་ལམ་དུ་རྒྱང་གྲགས་འདས་པར་ཕྱིན་པའོ། ། བཅུ་ཚན་བརྒྱད་པ་ལས། དང་པོ་
རྐུན་པོ་དང་ལྷན་ཅིག་འགྲོ་བའི་ལྟུང་བྱེད་ནི། དེ་དང་ལྷན་ཅིག་སྔར་བཞིན་སོང་བའི་ཚེ་དེར་འགྱུར་རོ། །
གཉིས་པ་ཉི་ཤུ་མ་ལོན་པར་བསྙེན་པར་རྫོགས་པ་ནི། བསྒྲུབ་བྱ་ལོ་ཉི་ཤུ་མ་ལོན་པར་ཤེས་བཞིན་དུ་བསྙེན་པར་
རྫོགས་པའོ། ། གསུམ་པ་ས་རྐོ་བ་ནི། དགོས་པ་ཁྱད་པར་ཅན་མེད་བཞིན་དུ་སྲ་ཞིང་འཐས་པ་ནས་སྦྱར་གང་
ཡན་ཆད་རྐོ་བར་བྱེད་པ་འམ་ཕུར་བུ་འདེབས་པ་སོགས་བྱེད་པའོ། ། བཞི་བ་མགྲོན་དུ་གཉེར་བ་རིང་དུ་འཇུག་
པ་ནི། སྦྱིན་བདག་གིས་མགྲོན་དུ་བོས་བའི་དུས་ཚོད་ལས་འདས་པ་འམ་ཞག་གྲངས་མེད་ཀྱང་ཟླ་བ་བཞི་ལས་
ལྷག་དེའི་བསྙེན་བཀུར་ལ་ལོངས་སྤྱོད་པའོ། ། ལྔ་བ་བསླབ་པ་ཉེར་འཇོག་ནི། འདུལ་བ་ཤེས་པས་བསླབ་པ་ལ་
འདི་ལྟར་བསླབ་དགོས་ཞེས་བརྗོད་པ་མི་ཉན་པར་ཐབས་ཀྱིས་སྤོང་བའོ། ། དྲུག་པ་ཉན་རྣ་བྱེད་པ་ནི། རྩོད་ཟླ་
དེ་གཞན་དང་གྲོས་བྱེད་པ་ལ་མི་མཐུན་པའི་བསམ་པས་ལྐོག་ཏུ་ཉན་པའོ། ། བདུན་པ་མི་སྨྲ་བར་འགྲོ་བ་ནི།
ལས་གྲལ་དུ་འདུས་ཟིན་ནས་འདུན་པ་མ་ཕུལ་བར་གཞན་དུ་འགྲོ་བའོ། ། བརྒྱད་པ་མ་གུས་པ་ནི། དགེ་འདུན་
གྱིས་ཆོས་ལྡན་གྱི་བྱ་བ་ལ་མ་གུས་པའི་ཚུལ་གྱིས་འདའ་བར་བྱེད་པའོ། ། དགུ་བ་ཆང་འཐུང་བ་ནི། མྱོས་འགྱུར་
གྱི་རིགས་འཐུང་བའོ། ། བཅུ་པ་ཕྱི་དྲོ་གྲོང་དུ་འཇུག་པ་ནི། ཉེ་དུ་མ་ཡིན་པའི་ཁྱིམ་དུ་གུང་ཡོལ་ནས་སང་གི་སྐྱ་
རེངས་མ་ཤར་གྱི་བར་གནས་པའོ། ༧། བཅུ་ཚན་དགུ་བ་ལས། དང་པོ་སྔ་དྲོ་གྲོང་དུ་རྒྱུ་བའི་ལྟུང་བྱེད་ནི།
རང་གྲོང་གཞན་དུ་རྒྱུ་བ་ལ་བརྟེན་ནས་དགེ་འདུན་གྱི་གདུགས་ཚོད་ཡོལ་བར་བྱས་པའི་ཚེ་དེར་འགྱུར་རོ། །
གཉིས་པ་རྒྱལ་བོའི་ཕོ་བྲང་དུ་འཇུག་པ་ནི། མཚན་མོ་རྒྱལ་པོའི་བཙུན་མོ་ཡོད་པའི་ཕོ་བྲང་དུ་འདུག་པའོ། །
གསུམ་པ་ཁྱད་གསོད་ནི། གསོ་སྦྱོང་གི་དུས་སུ་བསླབ་བྱ་ཕྲ་མོ་ཁྱད་དུ་གསོད་པའི་ཚིག་སྨྲ་བའོ། ། བཞི་བ་ཁབ་
རལ་བྱེད་པ་ནི། རིན་ཆེ་བའི་དངོས་པོ་ལ་ཁབ་རལ་བྱེད་པའོ། ། ལྔ་བ་ཁྲི་རྐང་འཆོས་བ་ནི། ཁྲི་རྐང་ཁྲུ་གང་
ལས་མཐོ་བར་བྱེད་པའོ། ། དྲུག་པ་ཤིང་བལ་གོས་པ་ནི། དགེ་འདུན་གྱི་གནས་མལ་བསམ་བཞིན་དུ་ཤིང་བལ་
སོགས་ཀྱིས་གོས་པར་བྱེད་པའོ། ། བདུན་པ་གདིང་བ་དང༌། བརྒྱད་པ་གཡན་པ་དགབ་པ་དང་། དགུ་བ་
དབྱར་གྱི་གོས་རས་ཆེན་གསུམ་རང་རང་གི་ཚད་ལས་ལྷག་བྱེད་པའོ། ། བཅུ་བ་ཆོས་གོས་ཀྱི་ཚད་ལས་གྱུར་བའི་
ལྟུང་བྱེད་ནི། ཆོས་གོས་རྣམ་གསུམ་རང་དང་མི་འཚམ་པ་བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་ན་
དེར་འགྱུར་རོ། །
བཞི་པ་སོར་བཤགས་ཀྱི་སྡེ་ལ་བཞི་ལས། དང་པོ་དགེ་སློང་མར་ཟས་ལེན་པའི་སོར་བཤགས་ནི། རང་
273

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཉིད་འཚོ་བའི་ཆེད་དུ་དགེ་སློང་མ་ཉེ་དུ་མ་ཡིན་པའི་བསོད་སྙོམས་བསླངས་ནས་ཟོས་ན་དེར་འགྱུར་རོ། །
གཉིས་པ་གྲལ་རིམ་མིན་པར་གྲིམ་དུ་འཇུག་པ་ནི། དགེ་འདུན་མགྲོན་དུ་བོས་པའི་སྦྱིན་བདག་གི་གནས་སུ་རང་
ལ་དགེ་སློང་མས་ཟས་བཟང་པོའམ་ལྷག་པ་འདྲེན་དུ་བཅུག་པའོ། ། གསུམ་པ་བསླབ་པ་དྲལ་ཏེ་ཁྱིམ་དུ་འཇུག་
པ་ནི། ཟས་མི་ལེན་པར་ཁྲིམས་བཅས་པའི་ཁྱིམ་དུ་ཟས་བསླངས་ཏེ་ཟ་བའོ། ། བཞི་བ་ནགས་མ་བརྟགས་པ་
ལས་གྱུར་པ་ནི། འཇིགས་པ་ཡོད་སར་ནགས་སུ་རྐུན་པོ་སོགས་ཡོད་མེད་མ་བརྟགས་པར་ཟས་ཟ་བའོ། ། གོང་
དུ་བཤད་པའི་དགེ་སློང་མས་བསྐྱེད་པའི་ལྟུང་བ་དངོས་ད་ལྟ་མི་འབྱུང་ཡང་། བཙུན་མ་ལྟ་བུ་ལ་བརྟེན་ནས་
རིགས་མཚུངས་ཀྱི་ཉེས་པ་འབྱུང་བ་ཡོད་དོ། །
ལྔ་བ་ཉེས་བྱས་ལ་བརྒྱ་དང་བཅུ་གཉིས་ཡོད་པའི་སྡེ་ཚན་བརྒྱད་ལས། དང་པོ་གོས་ཀྱི་སྡེ་ཚན་ལ། ཤམ་
ཐབས་ཀྱི་མ་མཐའ་མཉམ་པོར་མ་གྱོན་པ། པུས་མོ་ལས་ཡར་བརྫེས་པ། ལོང་བུ་ལས་མར་འཇོལ་བ། མདུན་
ཕྱོགས་ནས་མར་སྣ་ལུག་པ། ཡ་མཐའི་མགོ་ནང་དུ་ལྕེབ་པ། དེ་ཕྱིར་མཐོ་དམན་དུ་བྱས་པ། སྐུ་རགས་ཀྱི་བར་
ནས་འབྲུའི་ཕུམ་བུ་ལྟར་དོན་པ་སྟེ་བདུན། སྟོད་གཡོགས་ཀྱི་མ་མཐའ་ལ་ཟླུམ་པོར་མ་གྱོན་པ། བུས་མོ་ལས་ཡར་
བརྫེས་པ། ལོང་བུ་ལས་མར་འཇོལ་བ་སྟེ་གསུམ་མོ། ། གཉིས་པ་ཁྱིམ་དུ་འགྲོ་བའི་སྡེ་ཚན་ལ། དྲན་ཤེས་མ་
བསྟེན་པ། གོས་ལེགས་པར་མ་གྱོན་པ། ཅ་ཅོའི་གཏམ་མང་དུ་སྨྲ་བ། མིག་ཕྱོགས་ཀུན་ཏུ་ལྟ་བ། - གཉའ་ཤིང་
གང་ལས་རིང་བར་ལྟ་ཞིང་འགྲོ་བ་སྟེ་ལྔ། མགོ་ལ་གོས་གཡོགས་པ། ཤམ་ཐབས་འདོམས་སྣང་བར་བརྫེས་པ།
གཟན་ཕྲག་པ་གཡས་གཡོན་ལ་བཀལ་བ། ལག་པ་མདུན་ནས་གཉའ་བར་བསྣོལ་བ། རྒྱབ་ལག་ཏུ་སོང་མོ་
བསྣོལ་ནས་འགྲོ་བ་སྟེ་ལྔ། མཆོངས་ནས་འགྲོ་བ། ཙོག་བུས་འགྲོ་བ། རྐང་པའི་བྲང་གིས་འགྲོ་བ། ་ གྲུ་མོ་
དགུར་བརྟེན་ནས་འགྲོ་བ། དཔུང་བརྒྱུང་ནས་འགྲོ་བ་སྟེ་ལྔ། ལུས་ཡང་ཡང་སྒྱུར་བ། ལག་པ་བསྐྱོད་པ།
མགོ་སྤེལ་བ། གཞན་དང་ཕྲག་པ་སྤྲོད་པ། ལག་པ་སྦྲེལ་ནས་འགྲོ་བ་སྟེ་ལྔའོ། ། གསུམ་པ་ཁྱིམ་དུ་འདུག་པའི་
སྡེ་ཚན་ལ། མ་བསྒོས་པར་སྟན་ལ་འདུག་པ། མ་བརྟགས་པར་སྡོད་པ། ལྗིད་ཀྱིས་སྡོད་པ། རྐང་པ་གཉིས་
བསྣོལ་ནས་བརྐྱང་བ། བརླ་གཉིས་བསྣོལ་བ། ལོང་བུ་བསྣོལ་བ་གདན་འོག་ཏུ་རྐང་པ་བཀུག་པ། རྐང་མགོ་
ཕྱིར་གདེངས་པ། འདོམས་གཞན་ལ་སྣང་བར་བྱེད་པ་སྟེ་དགུའོ། ། བཞི་བ་ཟས་ཀྱི་སྡེ་ཚན་ལ། ཟས་ལེགས་
པར་མ་ཟོས་པ། ལྷུང་བཟེད་ལས་མཐོ་བར་ལེན་པ། འབྲས་ཆེན་དང་ཚོད་མ་མཉམ་པོར་བླངས་པ། མཐར་
ཆགས་སུ་མ་བླངས་པ། ལྷུང་བཟེད་ལ་མ་བལྟས་པར་ལེན་པ། ཟས་མ་བྱུང་བར་ལྷུང་བཟེད་ཁ་གདངས་པ།
ཟས་ལྷག་པོ་འདོད་ནས་གཅིག་གིས་གཅིག་སྦེད་པ། བཟའ་བཅའི་སྟེང་དུ་ལྷུང་བཟེད་འཇོག་པ་སྟེ་བརྒྱུད་
274

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
དོ། ། ལྔ་བ་ཟས་ཟ་བའི་སྡེ་ཚན་ལ། ལེགས་པར་མ་ཟོས་པ། ཧ་ཅང་ཁམ་ཆེས་པ། ཧ་ཅང་ཆུང་བ། རན་པ་
མ་ཡིན་པ། ཟས་མ་བྱུང་བར་ཁ་གདངས་པ། ཁ་ཟས་ཀྱིས་བཀང་ནས་གཏམ་སྨྲ་བ་སྟེ་དྲུག མངར་བ་ལ་ཙུག་
ཙུག སྐྱུར་བ་ལ་ཅག་ཅག གྲང་བ་ལ་ཧུ་ཧུ། ཚ་བ་ལ་ཕུ་ཕུ། ལྕེ་ཕྱིར་ཕྱུང་ནས་ཟ་བ་སྟེ་ལྔ། འབྲུ་རེ་རེ་ནས་ཟ་
བ། ཟས་ལ་སྨོད་པ། མཁུར་བ་ཕན་ཚུན་སྤོ་བ། ཀན་སྒྲ་ཏོག་པ། ཁམ་འཕྲོ་གཅོད་ཅིང་ཟ་བ་སྟེ་ལྔ། ལག་པ་
ལ་ཟས་ཆགས་ལ་བསྡག་པ། ལྕེ་དང་མཛུབ་མོས་ལྷུང་བཟེད་འབྱོག་པ། ཟས་བགོས་པའི་ལག་པ་སྦུག་པ། ལྟུང་
བཟེད་སྐྱོམ་པ། ཟས་ལ་མཆོད་རྟེན་གྱི་གཟུགས་བཅོས་ནས་ཟ་བ་སྟེ་ལྔའོ། ། དྲུག་པ་ལྷུང་བཟེད་ཀྱི་སྡེ་ཚན་ལ།
གཞན་གྱི་ལྷུང་བཟེད་ལ་བལྟས་ཏེ་འཕྱི་བ། ཟས་བགོས་པའི་ལག་པས་ཆུ་སྣོད་འཛིན་པ། སྦགས་པའི་ཆུ་གཞན་
ལ་འཐོར་བ། ཁྲུད་ཆུ་རང་དགར་འདོར་བ་སྟེ་བཞི། ལྷག་རོལ་ལྷུང་བཟེད་དུ་བླུག་ནས་འདོར་བ། ལྷུང་བཟེད་
སྟེགས་མེད་པར་ས་ལ་འཇོག་པ། གཡང་ས། གད་ཁ། དཀན་གཟར་སོགས་སུ་འཇོག་པ། དེ་གཡང་། གད་
ཁོ། དཀན་གཟར་གསུམ་དུ་འཁྲུ་བ། འཕྲེང་ནས་འཁྲུ་བ། འབབ་ཆུ་དྲག་པོའི་རྒྱུན་ལས་བཟློག་ནས་ཆུ་བཅུ་བ་
སྟེ་བཅུའོ། ། བདུན་པ་ཆོས་བཤད་པའི་སྡེ་ཚན་ལ། ལངས་པ། ཉལ་བ། མཐོ་སར་བསྡད་པ། སྔོན་དུ་འགྲོ་
བ། ལམ་གྱི་འགྲམ་ནས་ཉན་པ་པོ་མིན་པ་ལ་ཆོས་འཆད་པ་སྟེ་ལྔ། མགོ་ལ་གོས་སོགས་གཡོགས་པ། གོས་ཕྲག་
གོང་གཉིས་སུ་གཟར་བ། ལག་པ་གཉིས་གཉའ་གོང་དུ་བསྣོལ་བ། ལྟག་པར་བསྣོལ་བ་ལ་འཆད་པ་སྟེ་ལྔ།
སྐྲའི་ཐོར་ཅོག་བྱ་པ། དར་གྱི་ཅོད་པན་བཅིངས་པ། ཞྭ་གྱོན་པ། ཐོད་དཀྲིས་བཅིངས་པ། མེ་ཏོག་གི་ཕྲེང་བ་
བཏགས་པ་ལ་ཆོས་འཆད་པ་སྟེ་ལྔ། གླང་བོ་དང༌། རྟ་དང་། དེ་ལས་གཞན་ཞོན་པ། ཁྱོགས་ལ་འདུག་པ།
ལྷམ་གྱོན་པ་ལ་འཆད་པ་སྟེ་ལྔ། ལག་ན་མཁར་བ། གདུགས། མཚོན་ཆ། རལ་གྲི། དགྲ་ཆ་ཐོགས་པ། གོ་
ཆ་གྱོན་པ་ལ་འཆད་པ་སྟེ་དྲུག་གོ། བརྒྱུད་པ་སྒྲུབ་པའི་སྡེ་ཚན་ལ། འགྲེང་ནས་བཤང་གཅི་འདོར་བ། ཆུ་ལ་
བཤང་གཅི་དང་ལུད་པ་འདོར་བ། རྩྭ་སྔོན་གྱི་སྟེང་དུ་དེ་འདོར་བ། ཤིང་འདོམ་གང་ཡན་ཆད་ལ་འཛེགས་པ་
དང་བཞི་སྟེ། མདོར་ན་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་མོ། ། དེར་མ་ཟད་བསླབ་བྱ་གཞན་མང་
དུ་བཤད་པ་རྣམས་དང་། རང་བཞིན་གྱི་ཁ་ན་མ་ཐོ་བ་གྲངས་མེད་པ་ཡོད་པ་རྣམས་ཀྱང་ཅི་ནུས་སུ་བསྲུང་བར་
བྱ་དགོས་པ་ཡིན་ནོ། ༧།
གཉིས་པ་བདེ་བར་གནས་པའི་རྐྱེན་བསྟེན་པ་ལ་གཙོ་བོ་ནི་གཉིས་ཏེ། གོས་དང་། སྨན་ནོ། ། དང་པོ་
ལ་དབྱེ་བ་དང་། བྱིན་བརླབ་བྱ་ཚུལ་གཉིས། དང་པོ་འཚོ་བའི་ཡོ་བྱད་ནི། སྣམ་སྦྱར། བླ་གོས། མཐང་གོས།
ཤམ་ཐབས། དེའི་གཟན། རྔུལ་གཟན། དེའི་གཟན། གདོང་ཕྱིས། རྣག་གཟན། གཡན་པ་དགབ་པ།
275

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྐྱ་བཟེད། གདིང་བ། དབྱར་གྱི་རས་ཆེན་ཏེ་བཅུ་གསུམ་མོ། ། མཁོ་བའི་ཡོ་བྱད་ནི། འཚོ་བའི་ཡོ་བྱད་དང་
ལྷག་པའི་ཡོ་བྱད་ལས་གཞན་ཟོང་གོས་སུ་ངེས་མ་ངེས་གཉིས་ཏེ་ཁྲུ་གང་ཡན་ལོངས་པའོ། ། ལྷག་པའི་ཡོ་བྱད་ནི་
སྣམ་སྦྱར་ལྷག་པོ་སོགས་སོ། ། འཚོ་བའི་ཡོ་བྱད་ཕྲན་ཚེགས་ནི། ཞྭ་ལྷམ་སྐ་རགས་སྟན་ལ་སོགས་པ་མཁོ་བའི་ཡོ་
བྱད་རྣམས་སོ། ། ལྷག་པའི་ཡོ་བྱད་ཕྲན་ཚེགས་ནི། དེ་དག་གི་རྒྱུར་བསྔོས་ཤིང་ཁྲུར་མ་ལོངས་པའོ། ། ཚད་ལ།
སྣམ་སྦྱར་བླ་གོས་གཉིས་ཀྱི་ཚད་དཔངས་སུ་ཁྲུ་གསུམ་དང་སྲིད་དུ་ལྔ ཆུང་ཚད་ནི་ཁྲུ་ཕྱེད་ལྔ་དང་ཕྱེད་གསུམ།
དེའི་བར་འབྲིང་། མཐང་གོས་ཀྱི་ཚད་ནི་དཔངས་སུ་ཁྲུ་དོ་སྲིད་དུ་ལ། རལ་ཁ་དཔུང་ཆད་ནི་དེའི་ཚད་ལ་མི་
གཏོགས་སོ། ། ཤམ་ཐབས་དང་དེའི་གཟན་གཉིས་མཐང་གོས་དང་། རྔུལ་གཟན་དང་དེའི་གཟན་གཉིས་བླ་
གོས་དང་མཚུངས་སོ། ། གདིང་བ་ནི་སྲིད་དུ་ཁྲུ་གསུམ་དང་ཞེང་དུ་ཁྲུ་དོ་དང་སོར་དྲུག་གོ།
གཉིས་པ་བྱིན་བརླབ་བྱ་བའི་ཚེ། ཡུལ་རྟེན་གཉིས་ཀས་ལྷམ་ཕུད། ཕྱག་བྱ་བའི་ཡུལ་ཡིན་ན་ཕྱག་བྱ།
སྣམ་སྦྱར་སོགས་བྱིན་གྱིས་བརླབ་པའི་ཆོ་ག་ལ་ཐུགས་གཏད་པར་ཞུ་ཞེས་བརྗོད་ནས་ གཉིས་ ཀ་ འགྲེང་ སྟེ།
དངོས་པོ་དེ་ཉིད་གཉིས་ཀའི་ལག་པས་བཟུང་ལ། གནས་བརྟན་ནམ་སློབ་དཔོན་དགོངས་སུ་གསོལ། ། བདག་
མིང་འདི་ཞེས་བགྱི་བའི་ཆོས་གོས་བགྱིས་ལགས་པ། རུང་བ་སྤྱད་པར་འོས་པ་འདི་ཆོས་གོས་སྣམ་སྦྱར་དུ་བྱིན་
གྱིས་བརླབ་པོ། ། ཞེས་ལ་གསུམ་བརྗོད། ཐབས་ལེགས་བྱ། བཀའ་དྲིན་ཞུ་བའམ། མ་བྱས་ཀྱང་རུང་། དེ་
བཞིན་དུ་བླ་གོས་སོགས་ཡོ་བྱད་གཞན་ལའང་སྣམ་སྦྱར་ཞེས་པའི་མིང་བརྗེ་བ་མ་གཏོགས་འདྲའོ། ། སྣམ་སྦྱར་
སོགས་དངོས་མེད་ན། དེའི་དོན་དུ་ཡོད་པའི་དངོས་པོ་དེ་གཉིས་ཀས་བཟུང་སྟེ། གནས་བརྟན་དགོངས་སུ་
གསོལ། བདག་མིང་འདི་ཞེས་བགྱི་བའི་གོས་འདི་སྣམ་སྦྱར་དུ་བྱིན་གྱིས་བརླབ་པོ། ། ཞེས་ལན་གསུམ་དང་
ཐབས་ལེགས་བྱ། དེ་བཞིན་དུ་གཞན་གཉིས་ལའང་སྦྱོར། སྣམ་སྦྱར་སོགས་ཀྱི་དོད་ཙམ་ཡིན་ན་དེས་ཆོག་པར་
ཡང་བཤད་ལ། དེ་དག་གི་རྒྱུར་དམིགས་ཤིང་རུང་བ་ཡིན་ན། འཚལ་ནོ་སྔ་མ་ཕྲན་དགུ་པ་ལ་སོགས་པར་
བགྱིའོ། ། ཞེས་སོགས་འབྱུང་བ་ལྟར་བྱའི། ། བྱིན་རླབས་དབྱུང་བའི་ཚེ། སྔར་ལྟར་ལ་ཁྱད་པར་ནི་བྱིན་གྱིས་
བརླབ་བོ། ། ཞེས་པའི་ཚེ། བྱིན་གྱིས་བརླབས་པ་ལས་དེ་ལྟ་བ་ན་དངོས་པོ་དེ་སླར་དབྱུང་བར་བགྱིའོ། ། ཞེས་
སྦྱར་བ་ལན་གསུམ་དང་། ཐབས་ལེགས་བྱ། དབྱུང་རྒྱུའི་དངོས་དེ་དངོས་སུ་མེད་ན་ཡིད་ཀྱིས་བསམ་ཀྱང་ཆོག་
ཅིང་། གཞན་རྣམས་ཇི་ལྟར་བྱ་བ་ལས་ཆོ་ག་སོགས་ནས་ཤེས་པར་བྱའོ། ། གཉིས་པ་སྨན་བཞི་ལས། དུས་རུང་
གི་སྨན་ནི། འབྲས་ཆན། ཟན། ཤ། ལྡེ་གུ། འཁུར་བ་སྟེ་བཟའ་བ་ལྔ། རྩ་བ་སྡོང་བུ་མེ་ཏོག་འབྲས་བུ་ལ་
འདབ་སྟེ་བཅའ་བ་ལྔའོ། ། ཐུན་ཚོད་ཀྱི་སྨན་ནི། ཚགས་ཀྱིས་བཙགས་པའི་ཙམ་ཐང་ཤིན་ཏུ་སླ་བ་དང་། ཇ་
276

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
ལ་སོགས་པའོ། ། ཞག་བདུན་པའི་སྨན་ནི། ཞུན་མར་འབྲུ་མར་སྦྲང་རྩི་ལ་སོགས་པའོ། ། འཚ་བཅང་གི་སྨན་
ནི། སྨན་གྱི་གཞུང་ལས་གྲགས་པ་རྣམས་ཏེ། དེ་རྣམས་བྱིན་གྱིས་བརླབ་པའི་ཚུལ་སོགས་མང་ཡང་འདིར་མི་
བྲིས་སོ། ། གཞན་ཡང་། སྔར་བཤད་པ་དེ་དག་གི་གླེང་གཞི་དང་། སྡོམ་པ་མ་ཐོབ་པ་ཐོབ་པར་བྱེད་པ། ཐོབ་
པ་མི་ཉམས་པར་བསྲུང་བ། ཉམས་ན་ཕྱིར་བཅོས་པའི་ཚུལ་སོགས་རྒྱུ་ཆེར་གཞན་ནས་ཤེས་པར་བྱའོ། །
ན་མོ་སརྦ་བུད་དྷ་བོ་དྷི་ས་ཏྭཱ་བྷུ གཉིས་པ་བྱང་སེམས་ཀྱི་སྡོམ་པའི་མི་མཐུན་ཕྱོགས་ངོས་བཟུང་བ་ལ་
གཉིས། རྩ་ལྟུང་དང་། ཉེས་བྱས་སོ། ། དང་པོ་ལ་གཉིས། རྩ་ལྟུང་སྐྱེད་པའི་རྒྱུ་དང༌། རྩ་ལྟུང་གི་གྲངས་ངེས་
སོ། ། དང་པོ་ནི། བྱང་ཆུབ་སེམས་དཔའི་སྡོམ་པ་དང་ལྡན་པའི་གང་ཟག་ལ། བྱང་ཆུབ་ཀྱི་སེམས་འདོར་བ་མ་
གཏོགས་པའི་བྱང་སེམས་ཀྱི་རྩ་ལྟུང་རྣམས་འབྱུང་བའི་རྒྱུར་ཀུན་དཀྲིས་ཆེན་པོ་ཚང་དགོས་ཏེ། ཉེས་པ་དེ་ལ་
སྔར་འཇུག་པར་འདོད་པ། ཚུལ་དེར་ངོ་ཚ་དང་ཁྲེལ་ཡོད་ཅུང་ཟད་ཙམ་ཡང་མེད་པ། ད་དུང་དེ་བྱེད་པ་ལ་
དགའ་བ། བྱ་བ་དེ་ལ་ཉེས་དམིགས་སུ་མི་ལྟ་བ་བཞི་བོ་ཚང་དགོས་ལ། བཞི་བོ་གང་རུང་ཞིག་མ་ཚང་ན་ཟག་པ་
ཆུང་འབྲིང་གིས་བསྡུས་པའི་ཉེས་བྱས་སུ་འགྱུར་བའི་ཕྱིར་རོ། ༧། གཉིས་པ་བྱང་སེམས་ཀྱི་རྩ་ལྟུང་ལ་བཅོ་
བརྒྱད་ཡོད་པ་ལས། ཀུན་དཀྲིས་ཆེན་པོ་གཞིར་བྱས་ཏེ། དང་པོ་ནི། རྙེད་པ་དང་བཀུར་སྟི་ལ་ཆགས་ཤིང་
ཞེན་པའི་སྒོ་ནས་བདག་བསྟོད་གཞན་སྨོད་བྱེད་པའོ། ། གཉིས་པ་ནི། མགོན་མེད་པའི་སེམས་ཅན་གཞན་སློང་
བའི་ཕྱིར་འོངས་པ་ན་ཆགས་པ་དང་སེར་སྣས་ཆོས་ནོར་གང་རུང་མི་སྟེར་བའོ། ། གསུམ་པ་ནི། གཞན་གྱིས་
རང་ལ་གནོད་པ་བྱས་པ་སླར་སྙིང་ནས་བཟོད་པ་གསོལ་བ་ལ་བཤད་སྦྱང་མི་ལེན་པར་ཁོན་དུ་འཛིན་ཅིང་གནོད་
པར་བྱེད་པའོ། ། བཞི་པ་ནི། བྱང་སེམས་ཀྱི་སྡེ་སྣོད་ལ་སྨོད་ཅིང་དམ་པའི་ཆོས་ལྟར་བཅོས་ནས་གཞན་ལ་སྟོན་
པའོ། ། བཞི་བོ་རེ་རེར་གཉིས་གཉིས་སུ་ཕྱེ་ནས་བརྒྱད་དུ་བཞེད་པའང་ཡོད་དོ། ། ལྔ་བ་ནི། དཀོན་མཆོག་
གསུམ་དང་སོ་སྐྱེའི་དགེ་སློང་བཞི་ཡན་གྱི་དཀོར་མ་བྱིན་པར་ལེན་པའོ། ། དྲུག་པ་ནི། ཤེས་བཞིན་དུ་ཐེག་པ་
གསུམ་པོ་གང་རུང་གི་སངས་རྒྱས་ཀྱི་བཀའ་སྤོང་བའོ། ། བདུན་པ་ནི། རབ་ཏུ་བྱུང་བའི་གོས་ངུར་སྨྲིག་སོགས་
འཕྲོག་གམ་འཕྲོག་ཏུ་འཇུག་པ་དང་རྡེག་འཚོག་སོགས་བྱེད་པའོ། ། བརྒྱད་པ་ནི། མཚམས་མེད་ཀྱི་ལས་ལྔ་བོ་
གང་རུང་བྱེད་པའོ། ། དགུ་བ་ནི། དཀོན་ཅོག་དང་ལས་འབྲས་དང་སྐྱེ་བ་སྔ་ཕྱི་ལ་ཡིད་མི་ཆེས་ཤིང་ལོག་ལྟ་
བྱེད་པའོ། བཅུ་བ་ནི། གནོད་སེམས་ཀྱིས་གྲོང་དང་གྲོང་ཁྱེར་སོགས་འཇིག་པར་བྱེད་པའོ། ། བཅུ་གཅིག་
པ་ནི། སྟོང་ཉིད་ཟབ་མོ་ལ་མི་དད་པའི་གང་ཟག་ལ་དེ་བསྟན་ནས་སྐྲག་པར་བྱས་ཏེ་རྫོགས་བྱང་ལས་ཕྱིར་ལྡོག་
པའོ། ། བཅུ་གཉིས་པ་ནི། ཐེག་ཆེན་གྱི་ཆོས་ལ་མོས་པ་བཟློག་ནས་ཐེག་དམན་དུ་བསྒྱུར་བའོ། ། བཅུ་གསུམ་
277

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། 
མ ++ --
པ་ནི། སོ་ཐར་གྱི་སྡོམ་པ་བསྲུང་བ་གཏོང་དུ་བཅུག་ནས་ཉམས་པར་བྱེད་པའོ། ། བཅུ་བཞི་བ་ནི། ཐེག་དམན་
ལམ་གྱིས་ཉོན་མོངས་ཐམས་ཅད་སྤོང་ནུས་པ་མི་སྲིད་ཅེས་སྐུར་བ་འདེབས་པའོ། ། བཅོ་ལྔ་བ་ནི། རང་གིས་
སྟོང་ཉིད་མངོན་སུམ་དུ་མ་རྟོགས་བཞིན་དུ་རྟོགས་སོ་ཞེས་གཞན་ལ་སྨྲས་པའོ། ། བཅུ་དྲུག་པ་ནི། དགེ་སྦྱོང་ལ་
ཆད་པ་གཅོད་ཅིང་དཀོན་ཅོག་གི་དཀོར་རྐུར་བཅུག་པ་རང་གིས་ལེན་པའོ། ། བཅུ་བདུན་པ་ནི། ཞི་ལྷག་གི་
བསམ་གཏན་ལ་བརྩོན་པའི་དགེ་སྦྱོང་ལ་གནོད་པའི་ཁྲིམས་འཆའ་ཞིང་དེའི་རྫས་འཕྲོག་ནས་ཁ་ཏོན་ཙམ་བྱེད་པ་
ལ་སྦྱིན་པར་བྱེད་པའོ། ། བཅོ་བརྒྱད་པ་ནི། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་གྱི་སྨོན་
སེམས་འདོར་བའོ། །
གཉིས་པ་ཉེས་བྱས་ཞེ་དྲུག་ཡོད་པ་ལས། བཅུ་ཚན་དང་པོ་ནི། དཀོན་མཆོག་གསུམ་གང་ཡང་རུང་བའི་
ཡོན་ཏན་བརྗོད་པ་སྔོན་དུ་བཏང་ནས་ལུས་ཀྱིས་ཕྱག་དང་ངག་གི་ཚིགས་བཅད་ཙམ་མ་བརྗོད་པར་ཉིན་ཞག་
གཅིག་འདས་ཤིང་དེ་ཡང་ལེ་ལོས་འདས་ན་ཉོན་མོངས་ཅན་གྱི་ཉེས་པ་དང་། བརྗེད་ངེས་ཀྱིས་འདས་ན་ཉོན་
མོངས་ཅན་མ་ཡིན་པའི་ཉེས་པ་དང་། འདོད་པ་ཆོག་མི་ཤེས་པ་དང་། ང་རྒྱལ་གྱིས་བསླབ་པ་མཐོ་བའི་བྱང་
སེམས་ལ་མི་འདུད་པ་དང་། གཞན་གྱིས་བསམ་པ་ཐག་པས་ཆོས་དང་གཏམ་འདྲི་བ་ལ་ཤེས་བཞིན་ལན་མི་
འདེབས་པ་དང་། གཞན་གྱིས་མགྲོན་དུ་བོས་བའི་ཚེ་ཀུན་སློང་ངན་པས་མི་འགྲོ་བ་དང༌། རང་ལ་གཞན་གྱིས་
བསམ་པ་ཐག་པས་གསེར་སོགས་བྱིན་པའི་ཚེ་མི་ལེན་པ་དང༌། སེར་སྣ་མེད་ཀྱང་ཆོས་དོན་དུ་གཉེར་བ་ལ་མི་སྟེར་
བ་དང་། ཚུལ་ཁྲིམས་འཆལ་ བ་དང་མཚམས་མེད་སོགས་བྱེད་པ་འདུལ་ནུས་བཞིན་དུ་མི་འདུལ་བ་དང་
གཞན་དོན་དུ་སོ་ཐར་གྱི་བསླབ་བྱ་ལ་སློབ་པར་མི་བྱེད་པའི་ཉེས་པ་སྟེ་བཅུ་དང་། བཅུ་ཚན་གཉིས་པ་ནི། བྱང་
སེམས་ཀྱི་བསླབ་བྱའི་ཆ་ལ་གཙོ་བོར་མི་སློབ་པར་རང་དོན་དུ་དོན་ཉུང་བ་དང་བྱ་བ་ཉུང་བ་སོགས་སོ་ཐར་གྱི་
བཅས་རྐྱང་གི་དབང་དུ་བཏང་ནས་འཇུག་པ་དང་ ལོག་འཚོ་འབད་པས་སྒྲུབ་པ་དང་། རྒོད་བག་སོགས་བག་
མེད་ལ་འཇུག་པ་དང་། འཁོར་བར་གནས་པའི་ཚེ་ཉོན་མོངས་ལ་འཇིགས་མི་དགོས་ཞེས་སྨྲ་བ་དང་། རང་ལ་
གཏམ་ངན་འབྱུང་བའི་གཞི་ཡོད་པ་མི་སེལ་བ་དང་། སྦྱོར་བ་རྩུབ་མོར་འདུལ་བར་བྱས་ན་ཕན་པའི་དགོས་བ་རྒྱུ་
ཆེན་པོ་ཡོད་པར་ཤེས་ཏེ་ནུས་བཞིན་དུ་མི་བྱེད་པ་དང་། གཞན་གྱིས་རང་ལ་གཤེ་བ་དང་མཚང་འདྲུ་བ་སོགས་ལ་
སླར་དེ་བཞིན་བྱེད་པ་དང་། གཞན་ལ་ཁྲོས་ཏེ་གནོད་པར་བྱས་སམ་བྱས་པར་སོང་དོགས་པ་ལ་ང་རྒྱལ་གྱིས་
བཤད་སྦྱང་མི་བྱེད་པ་དང་། གཞན་གྱིས་བཤད་སྦྱང་ཚུལ་བཞིན་བྱེད་པ་མི་ལེན་པ་དང་། གཞན་ལ་ཁྲོས་པའི་
བསམ་རྒྱུན་འགོག་པར་མི་བྱེད་པའི་ཉེས་པ་སྟེ་བཅུ་དང་། བཅུ་ཚན་གསུམ་པ་ནི། རྙེད་བཀུར་ཙམ་འདོད་ནས་
278

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
འཁོར་སྡུད་པ་དང་ལེ་ལོས་ཉལ་ཚོད་མ་ཟིན་པ་དང་། འདུ་འཛི་ལ་ཆགས་པའི་ཅ་ཅོའི་གཏམ་མང་དུ་སྨྲ་བ་དང་།
བསམ་གཏན་གྱི་གདམ་ངག་མི་འཚོལ་བ་དང་། བསམ་གཏན་ལ་གནོད་པའི་སྒྲིབ་པ་མི་སྤོང་བ་དང་། བསམ་
གཏན་རྒྱུད་ལ་སྐྱེས་པའི་ཚེ་དེའི་བདེ་བ་ལ་ཆགས་པ་དང་། བྱང་སེམས་ཀྱིས་ཉན་ཐོས་ཀྱི་ཆོས་ལ་སློབ་པར་མི་བྱེད་
ཅེས་བརྗོད་པ་དང་། ཐེག་ཆེན་གྱི་སྡེ་སྣོད་ལ་བརྩོན་པར་བྱར་ཡོད་བཞིན་དུ་དེ་དོར་ནས་ཉན་ཐོས་ཀྱི་སྡེ་སྣོད་ལ་
བརྩོན་པར་བྱེད་པ་དང་། སངས་རྒྱས་ཀྱི་གསུང་ལ་མི་བརྩོན་པར་ཕྱི་རོལ་བའི་བསྟན་བཅོས་ལ་འཇུག་པ་དང་།
ཤེས་རབ་ཆེ་བས་ཕྱི་རོལ་བའི་བསྟན་བཅོས་ལ་བརྩོན་པར་བྱས་ཀྱང་དེ་ལ་དགའ་ཞིང་རངས་པའི་ཉེས་པ་སྟེ་བཅུ་
དང་། བཅུ་ཚན་བཞི་པ་ནི། ཟབ་པ་དང་རྒྱ་ཆེ་བའི་བྱང་སེམས་ཀྱི་སྡེ་སྣོད་ལ་སྐུར་བ་འདེབས་པ་དང༌། དགོས་
པ་མེད་པར་ང་རྒྱལ་ཙམ་གྱིས་བདག་བསྟོད་གཞན་སྨོད་བྱེད་པ་དང་། ཆོས་ཉན་པ་དང་འབེལ་གཏམ་བྱེད་པ་
སོགས་ཀྱི་ཐོས་པ་ལ་མི་དགའ་བ་དང་། ཆོས་སྨྲ་བའི་གང་ཟག་ལ་སྤྱོད་པའི་དོན་བཟང་པ་ལོ་རྟོན་པར་མི་བྱེད་པ་
དང་། གཞན་གྱིས་བསོད་ནམས་བསྒྲུབ་པའི་གྲོགས་བྱེད་དགོས་པ་མི་བྱེད་པ་དང་། ནད་པའི་རིམ་གྲོ་སོགས་ལ་
མི་འཇུག་པ་དང་། གཞན་སྡུག་བསྔལ་གྱིས་མནར་བ་སེལ་བའི་ཐབས་མི་བྱེད་པ། གཞན་ཚེ་འདི་ཕྱིའི་དོན་ལ་
བག་མེད་དུ་འཇུག་པ་བཟློག་ནུས་བཞིན་དུ་མི་ལྡོག་པ་དང་། གཞན་གྱིས་རང་ལ་ཕན་བཏ གྱི་སྡོམ་ལྡན་ལ་རྩ་
ལྟུང་དུ་འགྱུར་བའི་དང་པོ་ནི། རང་ལ་དབང་བསྐུར་རྒྱུད་བཤད་མན་ངག་གི་ཆ་ཤས་ཕྲ་མོ་ཞིག་ཡན་ཆད་སྟོན་
པའིབླ་མ་གསུམ་པོ་གང་ཡང་རུང་བ་ཞིག་ཡོན་ཏན་ཆེ་ཆུང་གང་ཡིན་ཀྱང་བསྙེན་བཀུར་བའི་ཞིང་མཆོག་ ཏུ་
འཛིན་པ་བོར་ནས་སྙིང་ཐག་པ་ནས་སྨོད་པར་བྱས་པའོ། ། གཉིས་པ་ནི། སྡོམ་པ་གསུམ་གང་རུང་སྟོན་པའི་
སངས་རྒྱས་ཀྱི་བཀའ་ལ་ཤེས་བཞིན་ཁྱད་དུ་བསད་ནས་དེའི་བརྗོད་བྱའི་བཅས་པ་ལས་འདས་པའོ། ། གསུམ་པ་
ནི། བླ་མ་གཅིག་ལས་དབང་ལོགས་པར་ཐོབ་པའི་རྡོ་རྗེའི་སྤུན་ལ་ཤེས་བཞིན་ཁྲོས་ནས་དེའི་སྐྱོན་བརྗོད་བྱས་པ་
དེ་ཉིད་ཀྱིས་གོ་བའོ། ། བཞི་བ་ནི། སེམས་ཅན་གང་ཡང་རུང་བ་ལ་དམིགས་ནས་དེ་བདེ་བ་ཐམས་ཅད་དང་
བྲལ་ན་སྙམ་སྟེ་དགའ་བར་བྱེད་པའོ། ། ལྔ་བ་ནི། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་
སྨོན་སེམས་བཏང་བའོ། ། དྲུག་པ་ནི། མདོ་སྔགས་གང་ཡང་རུང་བའི་སངས་རྒྱས་ཀྱི་བཀའ་ལ་འདི་ནི་སངས་
རྒྱས་ཀྱིས་གསུངས་པ་མ་ཡིན་ནོ་ཞེས་སྙིང་ནས་སྐུར་བ་བཏབ་པའོ༑ ། བདུན་པ་ནི། དགོས་པ་ཁྱད་པར་ཅན་
མེད་པར་དབང་བསྩལ་མ་ཐོབ་པའི་གང་ཟག་སྔགས་ལ་མི་དད་པ་ལ་དེར་འདུ་ཤེས་བཞིན་དུ་གསང་སྔགས་ཀྱི་
ཆོས་བསྟན་པའོ། ། བརྒྱད་པ་ནི། ཕུང་པོ་རྒུད་འདོད་ཀྱིས་དཀའ་ཐུབ་བྱེད་པའམ་མི་གཙང་བའི་ཕུང་པོ་འདི་
ལྟར་བསྒོམ་དུ་མི་རུང་ཞེས་ལྟ་བའོ། ། དགུ་པ་ནི། བདག་མེད་ཕྲ་རགས་གང་ཡང་རུང་བ་ཡིད་མི་ཆེས་པའི་
279

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སེམས་ཀྱིས་སྤོང་བའོ། ། བཅུ་བ་ནི། མཚམས་མེད་ལྔ་སོགས་སྡིག་པ་སྟོབས་ཆེན་བྱེད་པའི་གང་ཟག་མངོན་
སྤྱོད་བྱ་བའི་ཡུལ་དུ་གསུངས་པ་རྣམས་དང་རང་དོན་དུ་བྱམས་ཤིང་མཛའ་མཐུན་བྱས་པའོ། ། བཅུ་གཅིག་པ་ནི།
ཆོས་ཀྱི་བདག་མེད་ཕྲ་རགས་གང་རུང་རྟོགས་པའི་ལྟ་བ་རྙེད་ནས་མོས་བློ་ཚུན་ཆད་ཀྱིས་མ་དྲན་པར་ཉིན་ཞག་
གཅིག་འདས་པའོ། ། བཅུ་གཉིས་པ་ནི། ཐེག་པ་ཆེན་པོའི་ཆོས་ལ་མོས་པའི་གང་ཟག་ཐེག་ཆེན་གྱི་གདམ་ངག་
གང་རུང་ལ་དད་པ་བཟློག་ཐབས་བྱས་ནས་ལོག་པའོ། ། བཅུ་གསུམ་པ་ནི། ནང་གི་བསྒོམ་པ་ཁོ་ན་ལས་གཞན་
དུ་ཕྱིའི་ཕྱག་རྒྱ་དང་དམ་རྫས་སོགས་དགོས་པ་མེད་པར་བཟུང་ནས་འདོར་བའོ། ། བཅུ་བཞི་པ་ནི། སྤྱིར་
བཏང་དང་དམིགས་བསལ་མེད་པར་བུད་མེད་ཀྱི་རིགས་ཀུན་སྐྱོན་ཅན་དུ་བལྟས་ཏེ་ཞེ་ཐག་པ་ནས་སྨོད་པའོ།
༧། གཉིས་པ་སྦོམ་པོ་བརྒྱུད་ལས། དང་པོ་ནི། སྔགས་རྒྱུད་ལེགས་པར་མ་སློབ་པའི་རིག་མ་རང་དགར་བསྟེན་
པའོ། ། གཉིས་པ་ནི། རིགས་མ་ཡིན་ཡང་ལོངས་སྤྱོད་ཚུལ་རྒྱུད་ནས་བཀག་པ་ལྟར་སྤྱད་པའོ། ། གསུམ་པ་ནི།
དབང་བསྐུར་མ་ཐོབ་པའམ་ཐོབ་ཀྱང་སྔགས་ལ་མི་དད་པ་ལ་བྲིས་སྐུ་གླེགས་བམ་རྒྱན་དྲུག་རྡོར་དྲིལ་སོགས་བསྟན་
པའོ། ། བཞི་པ་ནི། ཚོགས་འཁོར་བྱེད་པའི་ཚེ་ཕན་ཚུན་བརྡེག་འཚོག་དང་གཤགས་འབྱེད་སོགས་བྱེད་
པའོ༑ ། ལྔ་བ་ན། དད་པ་དང་ལྡན་པས་ཟབ་པ་དང་རྒྱུ་ཆེ་བའི་ཆོས་ཀྱི་དྲི་བ་བྱས་པའི་ཚེ་ཤེས་བཞིན་དུ་ལན་
ལོག་པར་བཏབ་པའོ། ། དྲུག་པ་ནི། གསང་སྔགས་ལ་མི་དད་པའི་ཉན་ཐོས་ཀྱི་ནང་དུ་བསམས་བཞིན་དགོས་
པ་མེད་པར་ཞག་བདུན་གནས་པའོ། ། བདུན་པ་ནི། ལྷའི་སྒྲུབ་ཐབས་ཙམ་ཞིག་ཤེས་པས་ལྷ་དང་སྔགས་ཀྱི་དེ་
ཁོ་ན་ཉིད་ཤེས་པའི་ང་རྒྱལ་བྱེད་པའོ། ། བརྒྱད་པ་ནི། དབང་བསྐུར་ཐོབ་ཀྱང་སྔགས་ལ་མི་དད་པར་རྒྱུད་
འཆད་པ་དང་མན་ངག་སོགས་སྟོན་པའོ། ། ལས་རུང་གི་བསྙེན་པ་མ་བྱས་པར་དབང་བསྐུར་རབ་གནས་སྦྱིན་
བསྲེག་སོགས་བྱེད་པ་ནི་སྦོམ་པོ་བསྐྱེད་པའི་རྒྱུར་བཤད་དོ། ། འསྲུང་ཚུལ་བསྡུ་ན། ལྟུང་བ་འབྱུང་བའི་སྒོ་བཞི་
པོ་ཤེས་ནས་བསྲུང་དགོས་པར་གསུངས་ཏེ། དེ་ཡང་རྒྱུ་གང་ལས་ལྟུང་བ་འབྱུང་བ་མི་ཤེས་པ་ན། དེ་ལྟུང་བའི་
སྒོ་ཡིན་པས། ལྟུང་བ་ཇི་ལྟར་འབྱུང་ཚུལ་རྣམས་ཤེས་དགོས། ཤེས་ཀྱང་བསླབ་པ་ལ་མི་གུས་ན་དེ་ལྟུང་བའི་སྒོ་
ཡིན་པས། ལས་འབྲས་བསམས་ནས་དེ་ལ་གུས་དགོས། གུས་ཀྱང་དྲན་ཤེས་མི་བསྟན་ན། དེ་ལྟུང་བའི་སྒོ་ཡིན་
པས། རྒྱུན་དུ་བག་ཡོད་ལ་གནས་དགོས། དེ་ལྟར་བྱས་ཀྱང་ཉོན་མོངས་ཤས་ཆེན། དེ་ལྟུང་བའི་སྒོ་ཡིན་པས།
ཉོན་མོངས་གང་ཤས་ཆེ་བ་དེའི་གཉེན་པོ་བསྟེན་དགོས་སོ། ། དམིགས་བསལ་ན་བ་དང་ངལ་བ་དང་མི་ནུས་པ་
དང་གཞན་དོན་གཙོ་བོར་བྱེད་པ་དང་ཕན་པའི་དགོས་པ་མཐོང་བ་སོགས་ཀྱིས་དེ་དག་སྤྱད་ཀྱང་། ཉེས་པ་ཆེ་བ་
ཆུང་བར་དང་ཆུང་བ་ཉེས་མེད་དུ་འགྲོ་བའང་སྲིད་དེ། ཇི་སྐད་དུ། བཀག་པོ་རྣམས་ནི་སྤྱད་བྱས་ཀྱང་། །
280

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
དགེ་སེམས་ཅན་ལ་སྡིག་མི་འགྱུར། ། ཞེས་གསུངས་པ་བཞིན་ནོ། ༧། གཞན་ཡང༌། རིགས་ལྔ་སོ་སོའི་དམ་
ཚིག་དང་། རིགས་ལྔ་སྤྱིའི་དམ་ཚིག་གཉིས་སམ། དང་པོ་ལ་ལྔ་ལས། དང་པོ་རྣམ་སྣང་གི་རིགས་གྱི་སྡོམ་པ་ནི།
ཚུལ་ཁྲིམས་ཀྱི་ནི་བསླབ་པ་དང་། ། ནས་སྡོམ་པ་དེང་ནས་བདག་གིས་བཟུང་། ། ཞེས་པའི་བར་དང་། གཉིས་
པ་མི་བསྐྱོད་པའི་རིགས་ཀྱི་སྡོམ་པ་ནི། རྡོ་རྗེའི་རིགས་མཆོག་ནས་བཟུང་བར་བགྱི། ། ཞེས་པའི་བར་དང་།
གསུམ་པ་རིན་འབྱུང་གི་རིགས་ཀྱི་སྡོམ་པ་ནི། རིན་ཆེན་རིགས་མཆོག་ནས་རྟག་ཏུ་སྦྱིན། ། ཞེས་པའི་བར་དང་།
བཞི་བ་འོད་དཔག་མེད་ཀྱི་རིགས་ཀྱི་སྡོམ་པ་ནི། བྱང་ཆུབ་ཆེན་པོ་ནས་བཟུང་བར་བགྱི། ། ཞེས་པའི་བར་དང་།
ལྔ་བ་དོན་གྲུབ་ཀྱི་རིགས་ཀྱི་སྡོམ་པ་ནི། ལས་ཀྱི་རིགས་མཆོག་ནས་ཅི་ནུས་བགྱི། ། ཞེས་པའི་བར་གྱིས་བསྟན་པ་
ལྟར་རོ། ། གཉིས་པ་རིགས་ལྔ་སྤྱིའི་དམ་ཚིག་ལ་རྩ་བ་དང་། ཡན་ལག་གཉིས་ལས། དང་པོ་ནི། སྔར་བཤད་
པའི་རྩ་ལྟུང་བཅུ་བཞི་པོ་ཐམས་ཅད་སྲུང་བར་བྱེད་པའོ། །
གཉིས་པ་ཡན་ལག་གི་དམ་ཚིག་ལ་བསྡུ་ན་གཉིས། སློང་བའི་དམ་ཚིག་དང་། བསྟེན་པའི་དམ་ཚིག་གོ།
དང་པོ་ནི། རྩ་བ་བཞི་དང་། ཆང་འཐུང་བ། མི་དགེ་བ་བཅུ་སོགས་སྤོང་བའོ། ། གཉིས་པ་ནི། བླ་མ་བསྟེན་
པ། དགེ་བཅུ་སོགས་སྒྲུབ་པར་བྱེད་པའོ། ། དེ་དག་ནི་མཚོན་པ་ཙམ་སྟེ་རྒྱས་པར་རྗེ་ཡབ་སྲས་ཀྱི་མན་ངག་ལས་
ཤེས་པར་བྱའོ། ། ད་ནི་སྔར་བཤད་པ་དེ་དག་ལས། སྤྱིར་སོ་ཐར་གྱི་རྩ་ལྟུང་བྱུང་ན་ཕྱིས་བླངས་ཀྱང་མི་སྐྱེ་བར་
བཤད་ལ། ངོ་ཚ་ཁྲེལ་ཡོད་ཅན་ཡོད་པའི་གང་ཟག་ལ་སྐྱེ་སྲིད་པའི་སྐབས་ཡོད་པར་དགོངས་ནས་སླར་སྡོམ་པ་
འབོག་པའི་ཕྱག་ལེན་ཀྱང་ཡོད་འདུག་ཅིང་། གང་ལྟར་ཡང་རང་རང་གི་འབོག་ཆོག་ལ་མ་བསྟེན་པར་མི་
སྐྱེའོ། ། བྱང་སེམས་ཀྱི་རྩ་ལྟུང་བྱུང་ན་སླར་སྡོམ་པའི་ཆོ་གས་བླངས་ན་སྐྱེ་ལ། སྔགས་ཀྱི་རྩ་ལྟུང་བྱུང་ན་བླ་མ་
ལས་དབང་ཚུལ་བཞིན་དུ་ནོད་པའམ། རང་གིས་བླངས་ན་སྐྱེ་བར་གསུངས་ཀྱང་། དབང་གི་གཟུགས་བརྙན་
ཙམ་གྱིས་ནི་མི་ཆོག་གོ། གཞན་སོ་ཐར་གྱི་ལྷག་མ་སོགས་དང་། བྱང་སེམས་ཀྱི་ཟག་པ་ཆུང་འབྲིང་གི་ལྟུང་བ་
སོགས་དང་། སྔགས་ཀྱི་སྦོམ་པོ་རྣམས་ཕལ་ཆེར་རང་རང་གི་སྐབས་ནས་བཤད་པ་ལྟར་དགེ་འདུན་ནམ་གང་
ཟག་ཅི་རིགས་ཀྱི་དྲུང་དུ་ཕྱིར་བཅོས་ཀྱིས་བཤགས་པར་བྱ་དགོས་པར་གསུངས་སོ། ། འོན་ཀྱང་ད་ལྟ་དུས་ཀྱི་
དབང་གིས་དེ་བཞིན་བྱེད་པ་ནི་ཤིན་ཏུ་དཀའ་ཞིང་དཀོན་པར་སྣང་ངོ་། ། དེ་ལྟ་ནའང་ཉེས་ལྟུང་མི་ཆགས་པར་
རང་དགར་བསྡད་དུ་མི་རུང་སྟེ། སྡོམ་པ་གསུམ་ཚུལ་བཞིན་བསྲུང་བ་ལས་ཕན་ཡོན་མངོན་མཐོ་ངེས་ལེགས་
འགྲུབ་པར་གསུངས་པ་དང་། མ་བསྲུངས་ན་ནི་ཉེས་དམིགས་ངན་འགྲོ་མི་བཟད་པར་སྐྱེ་བར་བཤད་པའི་ཕྱིར་
ཏེ། སྡུད་པ་ལས། ཁྲིམས་ཀྱིས་དུད་འགྲོའི་འགྲོ་བ་དུ་མའི་ངོ་བོ་དང་། ། མི་ཁོམ་བརྒྱད་སྤོང་དེ་ཡི་དལ་བ་རྟག་
281

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཏུ་རྙེད། ། ཅེས་དང་། མདོ་ལས། ཇི་ལྟར་བུམ་པ་བཟང་པོ་རིན་ཆེན་སྣོད། ། དེ་བཞིན་ཚུལ་ཁྲིམས་ཆོས་
རྣམས་བསྐྱེད་པའི་གཞི། ། ཞེས་གསུངས་པ་དང་། ཡང་མདོ་ལས། དགེ་སློང་དག་སྲོག་དང་བྲེལ་ཞིང་ཤི་བ་ནི་
སླའི། ཚུལ་ཁྲིམས་ཉམས་ཤིང་ཞིག་པ་ནི་དེ་ལྟ་མ་ཡིན་ནོ། ། དེ་ཅིའི་ཕྱིར་ཞེ་ན། སྲོག་དང་བྲལ་ཞིང་ཤི་བས་ནི་
ཚེ་འདི་ཉིད་ཀྱི་སྐྱེ་བ་ཟད་པར་འགྱུར་གྱི། ཚུལ་ཁྲིས་ཉམས་ཤིང་ཞིག་པས་ནི་སྐྱེ་བ་འབུམ་ཕྲག་བརྒྱའི་བར་དུ་
རིགས་དང་བྲལ་ཞིང་བདེ་བ་སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། ། ཞེས་གསུངས་
པའི་ཕྱིར་རོ། ། དེས་ན་བདག་ཉིད་ལ་ཕན་པར་འདོད་པས་ནི་ཉིད་རེ་བཞིན་ཉེས་ལྟུང་འདག་པའི་ཐབས་སྤྱི་
དང་། བྱེ་བྲག་ཡིག་བརྒྱ་ལ་སོགས་པའི་གཟུངས་བཟླ་བ་དང་། སྟོང་ཉིད་སྒོམ་པ། མདོ་སྡེ་ཟབ་མོ་མདོན་པ།
སྐྱབས་སུ་འགྲོ་བ། ཕྱག་འཚལ་བ། སངས་རྒྱས་བྱང་སེམས་ཀྱི་མཚན་བརྗོད་པ། ཚ་ཚ་གདབ་པ་སོགས་དང་།
ཁྱད་པར་དུ་སྟོབས་བཞིའི་བཤགས་བསྡམ་ཅི་ནུས་སུ་ངེས་པར་འབད་པར་བྱ་དགོས་སོ། ། འོན་ཀྱང་འཇུག་པ་
བདེ་ཆེན་སྡོམ་གསུམ་གྱི་ཉེས་ལྟུང་རྣམས་ཐུན་མོང་དུ་བཤགས་པར་འདོད་ན། འདི་ལྟར་བྱ་སྟེ། མདུན་གྱི་ནམ་
མཁར་ཐུབ་དབང་རྡོ་རྗེ་འཆང་གཉིས་ཀྱི་མཐར་རྩ་བརྒྱུད་ཀྱི་བླ་མ་སངས་རྒྱས་བྱང་སེམས་ཉན་རང་ཡི་དམ་དཔའ་
བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་བསྐོར་ནས་མངོན་སུམ་དུ་བཞུགས་པར་མོས་ཏེ། ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཉན་རང་འཕགས་པའི་ཚོགས་དང་བཅས་པ་ཐམས་ཅད་
བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས། ཚེ་རབས་འཁོར་བ་ཐོག་མ་མེད་པ་ནས་ད་ལྟ་ལ་
ཐུག་གི་བར་དུ་ཉོན་མོངས་པ་འདོད་ཆགས་དང་ཞེ་སྡང་དང་གཏི་མུག་གི་དབང་དུ་གྱུར་ཏེ། བཅས་པ་དང་རང་
བཞིན་གྱི་ཁ་ན་མ་ཐོ་བའི་ཉེས་པ་སྤྱི་དང་། བྱེ་བྲག་ཕམ་པ་བཞི་དང་ལྷག་མ་བཅུ་གསུམ་དང་། སྤང་ལྟུང་སུམ་ཅུ་
དང་། ལྟུང་བྱེད་འབའ་ཞིག་པ་དགུ་བཅུ་དང་། སོ་སོར་བཤགས་པ་བཞི་དང་། ཉེས་བྱས་བརྒྱ་དང་བཅུ་
གཉིས་པོ་གང་ཡང་རུང་བ་བྱས་པ་སོགས་ཀྱི་སྒོ་ནས་སོ་སོ་ཐར་བའི་སྡོམ་པ་དང་འགལ་བ་དང་། རྩ་ལྟུང་བཅོ་
བརྒྱད་དང་ཉེས་བྱས་ཞེ་དྲུག་པོ་གང་ཡང་རུང་བ་བྱས་པ་སོགས་ཀྱི་སྒོ་ནས་བྱང་ཆུབ་སེམས་དཔའི་བསླབ་བྱ་དང་
འགལ་བ་དང་། རྩ་ལྟུང་བཅུ་བཞི་དང་སྦོམ་པོ་བརྒྱད་ཅི་རིགས་པར་བྱས་ཤིང་རིགས་ལྔ་སྤྱི་དང་སོ་སོའི་དམ་ཚིག་
དང་སྡོམ་པ་གང་ཡང་རུང་བ་ལས་འདས་པ་སོགས་ཀྱི་སྒོ་ནས་གསང་སྔགས་ཀྱི་དམ་ཚིག་དང་འགལ་བོས་མཚོན་
ཏེ་མདོར་ན་མཐོ་རིས་དང་ཐར་བའི་གེགས་སུ་གྱུར་ཅིང་འཁོར་བ་དང་ངན་སོང་གི་རྒྱུ་འགྱུར་པའི་ཉེས་ལྟུང་གི་
ཚོགས་ཅི་བགྱིས་པ་ཐམས་ཅད་མཐོལ་ལོ། ། འཆགས་སོ། ། མི་འཆབ་པོ། ། སླན་ཆད་ཀྱང་ཅི་ནུས་སུ་གཅོད་
ཅིང་སྡོམ་པར་བགྱི་བས། བྱང་ཞིང་དག་པར་མཛད་དུ་གསོལ། ཞེས་ལན་གསུམ་མམ་བདུན་སོགས་ཅི་རིགས་
282

༄༅། ། སྡོམ་པ་གསུམ་གྱི་རྣམ་གྲངས་བསྟན་པ་དོན་བསྡུས་གསལ་བའི་སྒྲོན་མེ། །
བརྗོད་ཅིང་། མཇུག་ཏུ་མཐོལ་ཞིང་བཤགས་ན་སོགས་བརྗོད་ཀྱང་རུང་ངོ༌། ། དེ་ཡང་བཤགས་ཚུལ་ཚིག་ཙམ་
དུ་སོང་ན་ནི་ནུས་པ་ཆུང་བས། སྐྱབས་ཡུལ་རྣམས་ལ་སྙིང་ཐག་པ་ནས་འཇིགས་པ་ལས་སྐྱོབ་པའི་ནུས་པ་ཡོད་
པར་ཡིད་ཆེས་པའི་ཚུལ་གྱིས་རེ་བ་ལྟོས་འཆའ་བའི་བློས་སྦྱངས་སུ་འགྲོ་བ་ནི། རྟེན་གྱི་སྟོབས། སྔར་བྱས་ཀྱི་ཉེས་
པ་ལ་དུག་ཁོང་དུ་སོང་བ་ལྟར་འགྱོད་ཅིང་འཆགས་པ་ནི། རྣམ་པར་སུན་འབྱིན་པའི་སྟོབས། བསམ་པ་ཐག་
པས་ཕྱིན་ཆད་མི་བྱེད་པར་དམ་བཅའ་བ་ནི། སླར་ལྡོག་པའི་སྟོབས། བྱིན་རླབས་ཞུ་ཞིང་བཤགས་ཡུལ་དང་
བཤགས་བྱ་དང་བཤགས་པའི་ཚུལ་ལ་སོགས་པ་ཐམས་ཅད་སྒྱུ་མ་དང་རྨི་ལམ་ལྟར་སྣང་བ་ལས་རང་བཞིན་མེད་
པར་དྲན་པ་ནི། གཉེན་པོ་ཀུན་ཏུ་སྤྱོད་པའི་སྟོབས་ཏེ། སྟོབས་བཞི་ཚང་བའི་སྒོ་ནས་བཤགས་པ་ལ་འབད་པར་
བྱའོ། །
སྨྲས་པ། ། ཐུབ་པའི་བཅས་མཚམས་ཕྲ་རགས་ལས་འདས་ཀྱང་། ། མི་མཐོལ་མི་འཆགས་མཁས་བླུན་
སུ་སྲིད་པ། ། ངན་སོང་སྡུག་བསྔལ་མེ་ཆེན་རབ་འབར་ནང་། ༑ བསྐལ་བར་བསྲེག་པར་འགྱུར་ཕྱིར་ཀྱེ་
མའོ། ། ཚུལ་དེ་ཚུལ་བཞིན་མཐོང་བའི་བློ་ལྡན་འགས། ། རང་དང་རང་འདྲ་གཞན་ལ་ཕན་པའི་ཆེད། །
རྣམ་གསུམ་རྣམ་དག་བསླབ་བྱའི་གཞུང་བཟང་གི། དོན་བསྡུས་དོན་གསལ་དགོས་ཞེས་བསྐུལ་བ་ཚེ། ། ཡང་
ཡང་སྐྱེ་བ་བརྒྱུད་པར་མ་ངེས་ཤིང་། ། མང་མང་འཁོར་སློབ་འབྱོར་དང་མི་ལྡན་ཀྱང་། ། མཁས་མཁས་དམ་
པའི་ལེགས་བཤད་དང་འབྲེལ་བར། ། ངེས་ངེས་གསུང་རབ་དོན་བཞིན་བཤད་སྙམ་སེམས། ། བསླབ་བྱའི་
གནས་རྣམས་ཟབ་ཅིང་རྒྱ་ཡང་ཆེ། ། བདག་ནི་བློ་ཆུང་སྦྱངས་པའི་སྟོབས་ཀྱང་དམན། ། ཉུང་ངུར་འདོད་ནས་
བསྡུས་ཏེ་བརྗོད་པ་ན། ། མ་གསལ་ལོག་པར་བརྗོད་པ་བདག་གིས་འཆགས། ། ཇི་བཞིན་བཤད་ལས་ཐོབ་པའི་
རབ་དཀར་དགེས། ། ཐར་འདོད་རྐང་དྲུག་བསླབ་གསུམ་པད་ཚལ་དུ། ། རྣམ་རོལ་མངོན་པར་མཐོ་བའི་
བཅུད་མྱངས་ནས། ། ངེས་ལེགས་མཁའ་ལ་ཐོགས་མེད་བགྲོད་གྱུར་ཅིག། ཅེས་སོ་ཐར་བྱང་སེམས་གསང་
སྔགས་ཀྱི་བསླབ་པ་གསུམ་སོ་སོའི་སྤང་བླང་གི་ཁྱད་པར་མདོར་བསྡུས་ཏེ་བསྟན་པ་འདི་ནི། དོན་གཉེར་ཅན་
དག་གིས་བསྐུལ་བས་རྐྱེན་བྱས་ཏེ། ཤཱཀྱའི་དགེ་སློང་རབ་འབྱམས་སྨྲ་བ་གྲགས་པ་བཤད་སྒྲུབ་ཀྱིས་གཞན་ལའང་
ཕན་སྲིད་སྙམ་ནས་སྦྱར་བའི་ཚེ། དཔོན་སྲས་དཔོན་ཆུང་རིན་པོ་ཆེའི་སྐུ་ཞབས་ནས་པར་ཤིང་བཅོ་ལྔའི་གནང་
སྦྱིན་སྩལ་བ་ལ་བརྟེན་ནས་མཛེས་བྱེད་ཀྱི་ལོར་པར་དུ་བསྒྲུབས་པའོ། ། ། ། སརྦ་མངྒ་ལཾ། ། ཤུལཾ། །

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་
ཕྲེང་བ་ཞེས་བྱ་བ་བཞུགས་སོ། །
ན་མོ་ཤཱི་མ་རྫུ་གྷོ་ཥཱ་ཡ། དུས་གསུམ་ཇི་སྙེད་ཤེས་བྱའི་ཆོས་རྣམས་དང་། ། སྣོད་བཅུད་ཀུན་གྱི་གནས་
ཚུལ་ཇི་ལྟ་བར། ། མངོན་སུམ་གཟིགས་ནས་སྟོན་མཛད་སྐྱབས་ཀྱི་ཕུལ། ། ཐུབ་དབང་དུས་ཀྱི་འཁོར་ལོའི་
ཞབས་ལ་འདུད། ། རྒྱུལ་བས་ལོ་ཟླ་ཞག་གསུམ་ལས་བརྩམས་ཏེ། ། ཆོས་ཚུལ་ཇི་སྙེད་གསུངས་པ་ཐམས་ཅད་
ཀྱང་། ། དུས་ཚིགས་རྣམ་པར་བཞག་པའི་རིམ་པ་ལས། ། མ་འདས་འདིར་ནི་དེ་ཡི་རྣམ་གཞག་བཤད། ། དེ་
ཡང་གསུང་རབ་དགོངས་འགྲེལ་དུ་མ་ལས་དུས་ཚིགས་ཀྱི་རྣམ་གཞག་བཤད་ཀྱང་འདིའི་སྐོར་ལ་ལུང་ལས་བསྟན་
ཚུལ་དང་། གྲུབ་མཐའི་ཁྱད་པར་དང་། མཁས་པ་སྔ་ཕྱི་དུ་མའི་བཞེད་པ་མི་འདྲ་བ་མང་དུ་སྣང་ངོ་། ། འདིར་
དེ་དག་ལ་དགག་སྒྲུབ་བཏང་སྙོམས་སུ་བྱས་ཏེ། འདུལ་མངོན་ཁོ་ན་གཙོ་བོར་མི་བྱེད་པར་རང་ལུགས་ཀྱི་རྣམ་
གཞག་རྒྱས་བསྡུས་འཚམ་པ་ཞིག་བཤད་པར་བྱའོ། ། འདི་ལ་བདུན། ལོ་ཟླ་ཞག་གསུམ་ཇི་ལྟར་འགྲུབ་པའི་
ཚུལ། ལོ་ཟླ་ཞག་གསུམ་གྱི་རྣམ་གཞག ལོ་ལ་དུས་ཚིགས་ཀྱི་རྣམ་གཞག དུས་ཚིགས་ལ་བརྟེན་ནས་ལོ་འགོ་
འཛིན་ཚུལ། གསོ་སྦྱོང་དབྱར་གནས་སོགས་འབྱུང་བའི་དུས། དེ་དག་ལས་འཕྲོས་པའི་དོན། མཁས་པར་
བྱས་པའི་དགོས་པའོ། ། དང་པོ་ནི། སྤྱིར་དུས་མཐའི་སྐད་ཅིག་མ་གཅིག་ནི་དུས་ཀྱི་ཐུང་མཐའ་ཡིན་ཞིང་།
དེའི་ཡུན་ནི། འདུལ་བ་དང་ལུང་གི་མངོན་པ་ལྟར་ན་སེ་གོལ་གཅིག་ཏོག་པའི་ཡུན་ཚད་ལ་ཆ་དྲུག་ཅུ་རྩ་བཞིར་
བྱས་པའི་ཆ་རེའི་དུས་མཐའི་སྐད་ཅིག་མ་རེ་རེ་ཡིན་པར་འདོད་ལ། རིགས་པའི་མངོན་པ་བས་ནི་རྣམ་འགྲེལ་
ལས། རྡུལ་གཅིག་བགྲོ་དུས་ཆུང་བ་ཡི། ། མཐར་ཐུག་དུས་ཀྱང་སྐད་ཅིག་འདོད། ། ཅེས་གསུངས་པ་ལྟར།
རྡུལ་ཕྲ་རབ་གཅིག་གོ་ས་གཅིག་ནས་གཅིག་ཏུ་བགྲེ་བའི་ཡུན་ཚད་ལ་དུས་མཐའི་སྐད་ཅིག་མར་འདོད་དོ། ། དེ་
ལྟ་བུའི་དུས་མཐའི་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མ་གཅིག དེ་དྲུག་ཅུ་ལ་ཐང་གཅིག དེ་སུམ་ཅུ་ལ་
ཡུད་ཙམ་གཅིག དེ་སུམ་ཅུ་ལ་ཉིན་ཞག་གཅིག དེ་སུམ་ཅུ་ལ་ཟླ་བ་གཅིག དེ་བཅུ་གཉིས་སོང་བ་ལ་ལོར་
འཇོག་པ་ཡིན་ཏེ། མཛོད་ལས། སྐད་ཅིག་མ་བརྒྱ་ཉི་ཤུ་ལ ། དེ་ཡི་སྐད་ཅིག་དེ་དག་ཀྱང་། ། དྲུག་ཅུ་ལ་ནི་
284

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
ཐང་གཅིག་གོ། ཡུད་ཙམ་ཉིན་ཞག་ཟླ་གསུམ་ནི། ། གོང་ནས་གོང་དུ་སུམ་ཅུར་འགྱུར། ། ཞག་མི་ཐུབ་དང་
བཅས་པ་ཡི། ། ཟླ་བ་བཅུ་གཉིས་ལ་ལོ་གཅིག། ཞེས་གསུངས་པའི་ཕྱིར་རོ། ། དུས་འཁོར་བ་ལྟར་ན། སྐྱེས་
བུའི་དབུགས་ཕྱི་ནང་དུ་རྒྱུ་བའི་ཁུག་པ་གཅིག་ལ་དབུགས་གཅིག་ཏུ་བྱས་པ་དྲུག་ལ་ཆུ་སྲང་གཅིག ཆུ་སྲང་དྲུག་
ཅུ་ལ་ཆུ་ཚོད་གཅིག ཆུ་ཚོད་ང་དགུ་རྗེས་འབྲང་དང་བཅས་པ་ལ་ཚེས་ཞག་གཅིག་དང་། ཆུ་ཚོད་དྲུག་ཅུ་ལ་
ཉིན་ཞག་གཅིག དེ་སུམ་ཅུ་ལ་ཟླ་བ་དང་། ཟླ་བ་བཅུ་གཉིས་ལ་ལོར་འཇོག་པ་ཡིན་ཞིང་། ཉིན་ཞག་གཅིག་ལ་
ནི་དབུགས་ཉིས་ཁྲི་ཚིག་སྟོང་དྲུག་བརྒྱ་རྒྱུའོ། ། གཉིས་པ་ལ་གསུམ། ཞག་གི་ཁྱད་པར། ཟླ་བའི་ཁྱད་པར།
ལོའི་ཁྱད་པར་རོ། ། དང་པོ། ཞག་ལ་གསུམ་སྟེ། ཚོས་ཞག་དང་། ཉིན་ཞག་དང་། ཁྱིམ་ཞག་གོ། འདི་
དག་གི་འཇོག་ཚུལ་ནི་བོ་དཀར་ལས། ཐོག་མེར་སོ་སོའི་ངོས་འཛིན་ནི། ། ཟླ་བའི་འཕེལ་འགྲིབ་བཅོ་ལྔ་
ཆའི། ། ཆ་རེ་རྫོགས་ཚེ་ཚོས་ཞག་ཡིན། ། ནམ་ལངས་ལག་རིས་མཐོང་བ་ནས། ། རྗེས་མའི་ལག་རིས་མཐོང་
བའི་བར། ། ཉིན་གྱི་ཞག་པོ་ཕྲུགས་གཅིག་ཡིན། ། ཉི་མས་ཁྱིམ་གཅིག་སྤྱོད་པའི་ཡུན། ། སུམ་ཅུར་ཕྱེ་བ་ཁྱིམ་
ཞག་བརྗོད། ། ཅེས་གསུངས་པ་ལྟར་གསུམ་གྱི་དང་པོ་ཚེས་ཞག་ནི་ཟླ་བ་འཕེལ་འགྲིབ་ཀྱི་སྒོ་ནས་འཇོག་སྟེ། དེ་
ཡང་ཟླ་བའི་ཡར་ངོ་ལ་འཕེལ་བའི་ཆ་བཅོ་ལྔ་དང་མར་ངོ་ལ་འགྲིབ་པའི་ཆ་བཅོ་ལྔ་ཡོད་པའི་ཆ་རེའི་ཡུན་ལ་ཚེས་
ཞག་རེར་འཇོག་པའི་ཕྱིར་ཏེ། ཟླ་བའི་རྒྱུར་དཔག་ཚད་ལྔ་བཅུ་ཡོད་ཅིང་། དཔག་ཚད་གསུམ་དང་སུམ་ཆ་རེ་
འཕེལ་འགྲིབ་བྱེད་པའི་ཡུན་ཚད་ལ་ཆུ་ཚོད་ང་དགུ་དང་ཆུ་སྲང་གསུམ་དབུགས་བཞི་ཆ་ཤས་བཅུ་དྲུག་ཙམ་རེ་
ཡོད་པས་དེ་ལ་ཚེས་ཞག་རེའི་ཐ་སྙད་བྱེད་པའི་ཕྱིར་རོ། ། གཉིས་པ་ཉིན་ཞག་ནི། ཉི་མས་གླིང་ལ་བྱ་བ་བྱེད་
པའི་སྒོ་ནས་བཞག་པ་ཡིན་ལ། དེ་ཡང་བོ་དཀར་ལྟར་མཁས་པ་ཁ་ཅིག་ནི། ནམ་ལངས་ལག་པའི་རི་མོ་མཐོང་
བ་ནས་ཕྱི་མའི་ལག་རིས་མཐོང་ཁ་མའི་བར་བཞེད་ལ། ། འདུལ་མངོན་གྱི་གཞུང་འགའ་ཞིག་ལས། ནམ་
ལངསནས་ནམ་ལངས་ཀྱི་བར་བཞེད་པ་ཕལ་ཆེར་ནི་སྔ་མ་དང་འདྲ་རེ་བར་སེམས་ཤིང་། འདུལ་མངོན་གྱི་
གཞུང་ལ་ལར་ཞག་སྔོན་མའི་སྐྱ་རེངས་ཤར་བ་ནས་ཕྱི་མའི་སྐྱ་རེངས་མ་ཤར་བར་ཀྱི་བར་ལ་འཇོག་པར་སྣང་སྟེ།
སྐྱ་རེངས་ཡང་དང་པོར་ཤར་བ་དང་ཐ་མ་ཤར་བ་ལ་བཞེད་པའི་ཚུལ་གཉིས་སྣང་ངོ་། ། གང་ལྟར་ཡང་ཉི་མ་ཞག་
གཅིག་ཆུ་ཚོད་དྲུག་ཅུའམ་ཡུད་ཙམ་སུམ་ཅུ་རེ་ལྷག་ཆད་མེད་པར་སོང་བས། ཉིན་ཞག་གི་ཐོག་མ་སྐྱ་རེངས་དང་
པོ་ཤར་བ་ལ་འདོད་ན་ནི་ཉིན་མཚན་གྱི་རིང་ཐུང་མཉམ་པ་ཞིག་ཅི་ལྟ་བ་བཞིན་འཇོག་དཀའ་བའི་གནོད་བྱེད་
ཡོད་སྙམ་སྟེ། དེ་ལྟར་ན་སྐྱ་རེངས་དང་པོའི་དུས་དེ་མཚན་དུས་སུ་ཁས་བླང་དུ་མི་རུང་བས་ཉིན་དུས་སུ་ཁས་བླང་
དགོས་ཤིང་། དེ་ལེན་ན་ཉི་མ་ནུབ་ནས་མཚན་མོ་འབྱུང་བའི་ནི་ཐམས་ཅད་ཀྱིས་འདོད་པས། སྟོན་དཔྱིད་ཉིན་
285

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མཚན་མཉམ་པའི་དུས་ལྟ་བུའི་མཚན་དུས་དེ་ཉིད་དུས་ལས་ཤིན་ཏུ་ཐུང་བར་ཁས་ལེན་དགོས་པར་འགྱུར་བའི་
ཕྱིར་རོ། ། འོན་ཀྱང་འདི་བཞི་མཁན་མང་བས་བརྟག་པར་བྱ་བའི་གནས་སོ། ། མཐའ་གཅིག་ཏུ་དགག་མི་
ནུས་ཏེ། འབྲལ་སྤང་གི་སྐབས་ལྟར་ན་དོགས་གཞི་ཤིན་ཏུ་ཆེ་བའི་ཕྱིར་ཏེ། ཁ་ཅིག་འབྲལ་སྤང་འབྱུང་བའི་དུས་
ཀྱི་ཐོག་མ་དང་། སྤྱིར་ཉིན་མཚན་གྱི་ཐོག་མའི་དུས་གཉིས་འདྲ་བར་འདོད་ཅིང་། - ཁ་ཅིག་དེ་གཉིས་མི་འདྲ་
བར་འདོད་པའི་ཚུལ་གཉིས་ཡོད་པའི་ཕྱིར་རོ། ། ཡང་སྐྱ་རེངས་ཤར་ནས་འོད་དམར་གྱི་བར་ཉིན་མོ་དང་། དེ་
ནས་མཚན་མོའི་མཐའི་སྐད་ཅིག་མའི་བར་མཚན་མོར་འཇོག་པར་སྣང་ཡང་། གཞུང་གཞན་དུ་བསྙེན་གནས་
དང་སྨྱུང་གནས་གཉིས་ཉིན་ཞག་གི་ཐོག་མའི་ནངས་པར་ལེན་དགོས་པར་བཤད་པའི་རིགས་པ་དང་། ཁྱད་
པར་དུ་མཁས་གྲུབ་ནོར་བཟང་རྒྱ་མཚོས་དུས་བཞི་གཡས་སྐོར་གསལ་བའི་སྒྲོན་མེ་ལས། ཉིན་ཚད་ནི་ནམ་
ལངས་ལག་རིས་མཐོང་བ་ནས་ཕྱི་དྲོའི་མཐའི་ལག་རིས་མཐོང་བའི་བར་ལ་བཤད་པས་མཚན་མོ་ཡང་དེས་ཤེས་
ཤིང་། བཻ་དཀར་གྱི་བཞེད་པ་ཡང་དེ་དང་འདྲ་བས་དེ་ལྟར་བྱས་ན་ལེགས་སྙམ་མོ། ། གསུམ་པ་ཁྱིམ་ཞག་ནི།
ཉི་མས་རྒྱུ་སྐར་ཉེར་བདུན་ལ་རང་འགྲོས་ཀྱི་ཚུལ་གྱིས་ལོངས་སྤྱོད་པའི་ཆ་ལ་ཁྱིམ་བཅུ་གཉིས་ཡོད་ཅིང་། ཁྱིམ་རེ་
རེ་ལའང་ཆ་སུམ་ཅུ་རེ་ཡོད་པའི་ཆ་རེའི་ཡུན་ཚད་ལ་ཁྱིམ་ཞག་རེར་འཇོག་གོ། ཁྱིམ་ཞག་རེ་རེའི་ཡུན་ཚད་ལ་ནི།
ཆུ་ཚོད་དྲུག་ཅུ་དང་ཆུ་སྤང་ང་གཉིས་དབུགས་བཞི་ཆ་ཤས་བརྒྱ་རེ་བརྒྱད་བཅས་འབྱུང་ལ། ལྷག་མ་ནི་འཆད་
པར་འགྱུར་རོ། ། ཞག་གསུམ་པོ་དེ་ལ་དངོས་བརྟགས་ཀྱི་ཁྱད་པར་ཡོད་དམ་ཞེ་ན། མཁས་པ་ཁ་ཅིག་ཞག་
གསུམ་པ་ཞག་མཚན་ཉིད་པར་བཞེད་ལ། ཁ་ཅིག་ཞག་ལ་ཉིན་ཞག་དབང་བཙན་པས། ཉིན་ཞིག་མ་གཏོགས་
གཞན་གཉིས་ཞག་བཏགས་པ་བར་འདོད་དོ། ། ཞག་ཞེས་པ་ནི་མཚན་མོ་ཁོ་ན་ལ་མི་བཟུང་སྟེ། ཚེས་ཞག་ནི་
ཉིན་མཚན་གཉིས་ཀ་ལ་འོང་ཞིང་། ཉིན་ཞག་ཅེས་པ་ཡང་ཉིན་མཚན་བསྡོམས་པ་ལ་བྱེད་ཀྱི། མཚན་ཁོ་ན་ལ་
མི་བྱེད་པའི་ཕྱིར་དང་། ཁྱིམ་ཞག་གི་ཆ་ཡང་ཉིན་མཚན་གཉིས་ཀ་ལ་འོང་བའི་ཕྱིར་རོ། ། གཉིས་པ་ཟླ་བ་ལ་
གསུམ་སྟེ། ་ཚེས་ཟླ། ། ཉིན་ཞག་གི་ཟླ་བ། ཁྱིམ་ཟླའོ། ། འདི་གསུམ་ལའང་རང་རང་གི་ཞག་སུམ་ཅུ་རེ་ལོངས་
པས་རང་རང་གི་ཟླ་བ་དེར་འཇོག་ལ། དེ་ཡང་ཚེས་ཟླ་ལས་ཉིན་ཞག་གི་ཟླ་བ་རེར་ལ་དེ་ལས་ཀྱང་ཁྱིམ་ཟླ་རིང་
ངོ་། ། ཡང་ཟླ་བ་དེ་ལ་ཉི་སྐར་གྱི་དབང་དུ་བྱས་ན་མགོ་ཟླ་བ་སོགས་བཅུ་གཉིས་དང་། བདག་པོའི་དབང་དུ་
བྱས་ན་སྟག་གི་ཟླ་བ་སོགས་བཅུ་གཉིས་དང་། དུས་ཀྱི་དབང་དུ་བྱས་ན་དགུན་ཟླ་དང་པོ་སོགས་བཅུ་གཉིས་སམ་
དབྱེ་པ་གཞན་ཡང་ཡོད་དོ། ། ཁྱིམ་གྱི་དབང་དུ་བྱས་ན་ཁྱིམ་ཟླ་བཅུ་གཉིས་ཡོད་དེ། གཞུ་དང་ཆུ་སྲིན་བུམ་པ་
ན། །ལུག་གླང་འཁྲིག་པ་ཀན་ཊོ། ། སེང་གེ་བུ་མོ་སྲུང་སྡིག་པ། ་ ། ཞེས་འབྱུང་བ་ལྟར་ཡོད་པའི་ཕྱིར་རོ། །
286

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
གཞུ་ཆུ་སྲིན་བུམ་པ་གསུམ་དགུན་དུས་ཀྱི་ཁྱིམ་ར་འབྲིང་ཐ་གསུམ། དེ་བཞིན་དུ་ཉ་ལུག་གླང་གསུམ་དཔྱིད་དུས་
ཀྱི། འཁྲིག་པ་ཀན་ཊ་སེངྒེ་གསུམ་དབྱར་དུས་ཀྱི། བུ་མོ་སྲང་སྡིག་པའི་ཁྱིམ་གསུམ་སྟོན་དུས་ཀྱི་ཁྱིམ་མོ། དེ་
ཡང་གླིང་འདིའི་དབང་དུ་བྱས་ཀྱི། གཞན་དུ་ན་གཞུ་ཁྱིམ་ཉི་དེ་ཤར་དུ་དཔྱིད་དུས་ཀྱི་ཁྱིམ་དུ་འགྱུར་བ་སོགས་
ཡོད་དོ། ། ཡུན་ཚད་ནི། ཉི་མས་རྒྱུ་སྐར་ཉེར་བདུན་གྱི་ནང་ནས་རྒྱུ་སྐར་གཉིས་དང་གཅིག་གི་རྐང་པའི་བཞི་ཆ་
རེ་ལ་རང་འགྲོས་ཀྱི་ཚུལ་གྱིས་ལོངས་སྤྱོད་པའི་ཡུན་ཚད་རེ་ལ་ཁྱིམ་ཟླའམ་ཁྱིམ་རེ་རེར་འཇོག་སྟེ། ཇི་སྐར་དུ།
སྣུབས་སྐར་ནས་བཟུང་ཆུ་སྨད་བཞི་ཆ་གཞུ། ། ཆུ་སྨད་བཞི་ཆ་མོན་ཕྱེད་ཆུ་སྲིན་ཁྱིམ། ། མོན་བྱེད་ནས་ནི་
ཁྲུམས་སྟོད་བཞི་གསུམ་བུམ། ། ཁྲུམས་སྟོད་བཞི་ཆ་ནམ་གྲུ་རྫོགས་པ་ཉ། ། ཐ་སྐར་ནས་བཟུང་སྨིན་དྲུག་བཞི་
ཆ་ལུག། མགོ་ཕྱེད་གླང་དང་ནམ་སོའི་བཞི་གསུམ་འཁྲིག ། སྐག་རྫོགས་ཀརྐ་ཊ་བོ་ཡི་བཞི་ཆ་སེང་ན་ག་ཕྱེད་བུ་
མོ་ས་གའི་བཞི་གསུམ་སྲང་། ། ས་གའི་བཞི་ཆ་སྣོན་རྫོགས་སྡིག་པའི་ཁྱིམ། ། ཞེས་འབྱུང་བ་ལྟར་རོ། ། དེ་ཡང་
ཉི་མ་དགུན་ཟླ་ར་བ་གཞུ་ཁྱིམ་ན་གནས་པའི་དུས་སུ་སྐར་མ་སྒྲུབས་དང་ཆུ་སྟོད་གཉིས་དང་ཆུ་སྨོད་གྱི་བཞི་ཆ་ལ་
ལོངས་སྤྱོད་པ་ཡིན་ཞིང་། ཉི་མ་དཔྱིད་འབྲིང་ལུག་ཁྱིམ་དུ་གནས་པའི་ཚེ་དབྱུག་པ་བྲ་ཉེ་གཉིས་དང་སྨིན་དྲུག་གི་
བཞི་ཆ་དང་། ཉི་མ་སྟོན་ཟླ་ཐ་ཆུང་སྡིག་པའི་ཁྱིམ་ན་གནས་པའི་ཚེས་གའི་བཞི་ཆ་ལྷ་མཚམས་སྣོན་གསུམ་ལ་
གཡོན་སྐོར་གྱི་ཚུལ་གྱིས་རང་འགྲོས་སུ་སྤྱོད་པ་སྟེ། གཞན་ལའང་རིགས་པ་སྦྱོར། ། དེ་ལྟར་ཁྱིམ་བཅུ་གཉིས་པོ་
རེ་རེ་ལ་རྒྱུ་སྐར་གཉིས་གཉིས་དང་གཅིག་གི་རྐང་པའི་བཞི་ཆ་རེ་ཡོད་ཅིང་རྒྱུ་སྐར་རེ་རེ་བ་རྐང་པ་བཞི་བཞི་ཡོད་
པས་རྒྱུ་སྐར་གཉིས་དང་བཞི་ཆའི་རྐང་པའི་ཁྱོན་བསྡོམས་ན་ཁྱིམ་རེ་རེར་རྒྱུ་སྐར་གྱི་རྐང་པ་དགུ་རེ་ཐོབ་ལ། རྐང་
པ་རེར་ཡུལ་གྱི་ཆུ་ཚོད་བཅོ་ལྔ་རེའི་ཡུན་ཚད་ཡོད་དོ། །
“ བཅོ་ལྔ་བ་དགུ་ཕྲག་གཅིག་ལ་སོ་སོར་ཕྱེ་ན་ཆུ་ཚོད་བརྒྱ་དང་སུམ་ཅུ་རྩ་ལྔ་འབྱུང་བ་ནི། རྩིས་ཀྱི་རི་མོ་ནས་
འབྱུང་བའི་མདའ་ཡོན་ཟླ་བའི་གོ་དོན་ནོ། ། གཞན་ཡང་ས་རིས་ཀྱི་ཟླ་དག་གནས་གཉིས་སུ་བྱས་པའི་ཐོག་མ་ནི་
འདས་པའི་ལོ་རྣམས་གྱི་ཁྱིམ་ཟླའི་གྲངས་ཡིན་ལ། འོག་མ་བསྒྱུར་ནས་ཐོབ་ནོར་སྟེར་མར་བསྲེས་པ་ནི་ཚེས་ཟླའི་
གྲངས་ཡིན་ཞིང་། ཐོབ་ནོར་ནི་དེའི་བར་གྱི་ཟླ་ལྷག་གི་གྲངས་ཡིན་ཏེ་ཚེས་ཟླའོ། ། འོག་མའི་ཟླ་གོ་བྱེད་རེ་ལྔས་
བྱེད་པ་ནི་ལོ་གཉིས་དང་ཟླ་བ་ཕྱེད་དང་དགུ་ནས་ཟླ་ལྷག་རེ་འབྱུང་བ་དེ་འདོན་པའི་ཆེད་དུ་བྱ་སླ་བའི་དབང་དུ་
བྱས་པ་ཡིན་ཏེ། ལོ་གཉིས་ལ་ཟླ་བ་བཅུ་བཞི་ཡོད་ཅིང་དེའི་སྟེང་དུ་ཟླ་བ་ཕྱེད་དང་དགུ་བསྣན་ཏེ་བསྡོམས་པས་ཟླ་
བ་སོ་གཉིས་དང་ཕྱེད་འབྱུང་ཡང་ཕྱེད་དེ་ལ་ཕྱེད་མ་བདེ་བས་བདེ་བའི་ཕྱིར་དུ་གཉིས་ཀྱིས་བསྒྱུར་ཏེ་མདའ་རོར་
བྱས་པ་སྟེ་ཞར་བྱུང་ངོ་། ། ཟླ་བའི་ཉུལ་ལས་གང་གཙོ་ཞེ་ན། ། ཁ་ཅིག་ཟླ་བ་གསུམ་པོ་དེ་ལ་གཙོ་ཕལ་ལམ།
287

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དངོས་བཏགས་ཀྱི་དབྱེ་བ་མི་མཛད་ལ། མཁས་པ་མང་པོས་ཟླ་བ་ལ་ཚེས་ཟླ་གཙོ་ཆེ་བས་གཞན་གཉིས་ཟླ་བ་
བཏགས་པ་བར་བཞེད་དེ། གཙོ་ཆེ་ལུགས་ནི། ས་རིས་ཀྱི་ཆད་ལྷག་འདོན་པ་ཚེས་ཞག་དང་ཚེས་ཟླའི་དབང་དུ་
བྱས་ལ། འདུལ་མངོན་གྱི་གསོ་སྦྱོང་ཞག་མི་ཐུབ་བྱེད་པ་ཡང་དེའི་དབང་དང༌། རྒྱ་རྩིས་ཀྱི་གནམ་གང་ཆད་པ་
ཡང་ཚེས་ཟླ་དབང་བཙན་པའི་སྒོ་ནས་འཇོག་གི་གཞན་ཀྱི་དབང་མིན་པས་སོ། ། ཚེས་ཟླ་གཙོ་མི་ཆེ་ན་ཉིན་ཞག་
ཆད་ལྷག་མེད་པས་གནམ་གང་ཡང་ཆད་དོན་མེད་དོ། ། དེའི་ཕྱིར་ཚེས་ཞག་སུམ་ཅུ་ལོངས་པའི་ཚེ་ཉིན་ཞིག་
དང་ཁྱིམ་ཞག་མ་རྫོགས་ཀྱང་ཟླ་བ་རེ་རེར་འཇོག་པ་ནི་ཚེས་ཟླ་རྫོགས་པའི་དབང་ཡིན་པར་ཤེས་པར་བྱའོ། །
གསུམ་པ་ལོའི་རྣམ་གཞག་བཤད་པ་ལ་གསུམ། ལོའི་དབྱེ་བ་དང་། དེ་ལ་འབྱུང་བའི་ཟླ་བ་དང་ལོའི་ཐ་
སྙད། ཞར་ལ་སྐར་མའི་དབྱེ་བའོ། ། དང་པོ་ལོ་ལ་གསུམ་སྟེ། ཚེས་ལོ། ཉིན་ཞག་གི་ལོ། ། ཁྱིམ་ལོའོ། ། དེ་
དག་ཀྱང་རང་རང་གི་ཟླ་བ་བཅུ་གཉིས་རེ་རྫོགས་པ་ནས་འཇོག་ལ། དེ་ཡང་ཚེས་ལོ་ཐུབ་ཞིང་། ཉིན་ཞག་གི་ལོ་
ནི་ཚེས་ལོ་ལས་ཞག་དྲུག་གིས་རིང་ལ། ཁྱིམ་ལོ་ནི་ཉིན་ཞག་གི་ལོ་ལས་ཀྱང་ཞག་ལྔ་ལྷག་ཙམ་གྱིས་རིང་། །
མདོར་ན་ཚེས་ཞག་སུམ་བརྒྱ་དྲུག་ཅུ་ལ་ཚེས་ལོ་གཅིག ཉིན་ཞག་སུམ་བརྒྱ་དྲུག་ཅུ་ལ་ཉིན་ཞག་གི་ལོ་གཅིག
ཁྱིམ་ཞག་སུམ་བརྒྱ་དྲུག་ཅུ་ལ་ཁྱིམ་ལོ་གཅིག་ཏུ་འཇོག་ཅིང་། གཞན་ཡང་ཉི་མ་ལྷོ་བགྲོད་མཐར་ཐུག་ནས་སླར་ལྷོ་
བགྲོད་མཐར་ཐུག་ཏུ་སླེབ་པའི་བར་ལ་ཁྱིམ་ལོ་གཅིག་ཏུ་འཇོག་གོ། འོ་ན་ད་ལྟའི་ལོ་བརྩི་ཚུལ་འདི་གང་གི་དབང་
ཡིན་ཞེ་ན། འདི་ནི་ཚེས་ལོའི་དབང་དུ་བྱས་པ་ཡིན་ཏེ། འདི་ལ་གནམ་གང་དྲུག་ཆད་པས་ཉིན་ཞག་གི་ལོ་ཡིན་
ཅིང་། ཁྱིམ་ལོ་ནི་དེ་ལས་ཀྱང་རིང་བའི་ཕྱིར་རོ། ། ཁྱིམ་ལོ་གཅིག་ལ་ཉིན་ཞག་གི་ལོ་གཅིག་དང་ཞག་ལྔ་ཡོད་དེ།
དེ་ལ་ཉིན་ཞག་གསུམ་བརྒྱ་དང་རེ་ལྔ་ཡོད་པའི་ཕྱིར་ཏེ། ཁྱིམ་ལོ་གཅིག་ལ་ཁྱིམ་ཞག་སུམ་བརྒྱ་དང་དྲུག་ཅུ་ཡོད་
ཅིང་། དེ་ལ་ཉིན་ཞག་སུམ་བརྒྱ་དང་རེ་ལྔ་འབྱུང་བའི་ཕྱིར་ཏེ། ཁྱིམ་ཞག་སུམ་བརྒྱ་དང་དྲུག་ཅུ་འདས་པའི་ཚེ།
ཉིན་ཞག་ཀྱང་དེ་ཙམ་ཞིག་འདས་པར་མ་ཟད། དེའི་སྟེང་དུ་ཆུ་ཚོད་སུམ་བརྒྱ་ལྷག་ཙམ་སོང་བས་དེའི་ཡུན་ལ་
ཉིན་ཞག་ལྔ་འབྱུང་བའི་ཕྱིར་ཏེ། ཁྱིམ་ཞག་རེ་རེ་ཉིན་ཞག་རེ་རེ་ལས་ཆུ་སྲང་ལྔ་བཅུ་རེས་ལྷག་ཅིང་། ཚེ་སྲང་ལྔ་
བཅུ་བ་ཚན་པ་སུམ་བརྒྱ་དྲུག་ཅུ་བསྡོམས་པ་ལ་ཆུ་ཚོད་སུམ་བརྒྱ་འབྱུང་བའི་ཕྱིར་རོ། ། ཁྱིམ་ལོ་གཅིག་ལ་ཚེས་ལོ་
གཅིག་དང་ཚེས་ཞག་བཅུ་གཅིག་རྗེས་འབྲང་དང་བཅས་པ་ཡོད་དེ། དེ་ལ་ཚེས་ཞག་སུམ་བརྒྱ་དང་དོན་གཅིག་
རྗེས་འབྲང་དང་བཅས་པ་ཡོད་པའི་ཕྱིར་ཏེ། ཁྱིམ་ལོ་གཅིག་ལ་ཉིན་ཞག་སུམ་བརྒྱ་དང་རེ་ལྔ་ཡོད་ཅིང་། ཉིན་
ཞག་དེ་ཙམ་ཞིག་འདུས་པའི་ཚེ་ཚེས་ཞག་ཀྱང་དེ་ཙམ་ཞིག་འདས་པའི་རྟིང་ཆུ་ཚོད་སུམ་བརྒྱ་དང་རེ་ལྔ་ལྷག་པ་
གང་ཞིག ཆུ་ཚོད་དེ་ཙམ་ཞིག་ལ་ཚེས་ཞག་དྲུག་འབྱུང་བའི་ཕྱིར། དང་པོ་གྲུབ་སྟེ། རགས་རྩིས་ཉིན་ཞག་དེ་
288

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
ཚེས་ཞག་ལས་ཆུ་ཚོད་རེས་ལྷག་པའི་ཕྱིར་རོ། ། འདིར་གནད་བསྡུ་ན་རྒྱུ་སྐར་ཉི་མ་ཟླ་བ་གསུམ་ལས་རྒྱུ་སྐར་
རྣམས་འགྲོས་མགྱོགས་ལ། དེ་ལས་ཉི་མ་རུང་བུལ་བས་རྒྱུ་སྐར་ལས་ཕྱིར་རིམ་གྱིས་ལུས་ཏེ་རྒྱུ་སྐར་ཐམས་ཅད་
རྫོགས་པའི་ཚེ་ཁྱིམ་ལོ་གཅིག་རྫོགས་པ་ཡིན་ལ། ཉི་མ་ལས་ཀྱང་ཟླ་བ་འགྲོས་འགོར་བས་ཉིན་ཞག་རེ་ལ་ཟླ་བ་ཉི་
མ་ལས་ཕྱིར་རིམ་གྱིས་ལུས་པའི་རྐྱེན་གྱིས་ཟླ་བའི་ཆ་ལ་སྔར་བཤད་པ་ལྟར་འཕེལ་འགྲིབ་བྱེད་པའི་ཆ་སུམ་བརྒྱ་
དྲུག་རྫོགས་པ་ན་ཚེས་ལོ་གཅིག་རྫོགས་པ་ཡིན་ཏེ། ད་དུང་ཞིབ་པར་འཆད་ནུས་ཀྱང་མ་བཤད་དོ། ། འོ་ན་ལོ་
གསུམ་པོ་ལ་དངོས་བཏགས་ཀྱི་ཁྱད་པར་ཡོད་དམ་མེད་ཅེ་ན། འདི་ལ་མཁས་པ་ཁ་ཅིག་ལོ་ལ་ཁྱིམ་ལོ་དབང་
བཙན་པས་ཁྱིམ་ལོ་དེ་ལོ་དངོས་ཡིན་གྱི་གཞན་ གཉིས་ ལོ་ བཏགས་པ་བའོ་ཞེས་འདོད་ལ། ཁ་ ཅིག་དངོས་
བཏགས་ཀྱི་ཁྱད་པར་མི་འབྱེད་པར་གསུམ་ཀ་ལོ་མཚན་ཉིད་པར་བཞེད་དོ། ། གཉིས་པ་ནི་སྤྱིར་ལོ་གཅིག་ལ་ཟླ་
བ་བཅུ་གཉིས་འབྱུང་སྟེ། བཅོ་ལྔ་ལ་སྐར་མ་གང་འཆར་བའི་ཉ་སྐར་དབང་དུ་བྱས་ན། མགོ་རྒྱལ་མཆུ་དབོ་ནག་
པ་ས་ག་སྣོན་ཆུ་སྟོད་གྲོ་བཞིན་ཁྲུམས་ཐ་སྐར་སྨིན་དྲུག་གི་ཟླ་བ་སྟེ་བཅུ་གཉིས་པོ་འབྱུང་བར་ངེས་པའི་ཕྱིར། དེ་
རྣམས་ཀྱང་ཟླ་བ་གང་དང་གང་ལ་ཉ་བའི་ཚུལ་ཡོད་དེ། ཧོར་ཟླ་བཅུ་གཅིག་པའི་བཅོ་ལྔ་ལ་མགོ་ཉ་བ་ནས་བཅུ་
བའི་བཅོ་ལྔ་ལ་སྨིན་དྲུག་གི་ཉ་བའི་བར་ཡིན་པའི་ཕྱིར། ཟླ་ལྷག་ཡོད་པའི་ཚེ་དེར་ངེས་ཏེ། བཅུ་གཅིག་པའི་
བཅོ་ལྔ་ལ་ལག་གིས་ཉ་བ་དང་། བཅུ་བའི་བཅོ་ལྔ་ལ་བྲ་ཉེ་ལ་ཉ་བའང་སྲིད་པའི་ཕྱིར་རོ། ། ཉ་སྐར་གྱི་དབང་དུ་
བྱས་ནས་ཟླ་བ་དེ་རྣམས་ལ་སྨིན་དྲུག་གི་ཟླ་བ་སོགས་ཀྱི་ཐ་སྙད་ཀྱང་བྱས་པ་ཡིན་ནོ། ། རྒྱ་ནག་པ་ལྟར་ན། ལོ་
གཅིག་ལ་བྱི་བའི་ཟླ་བ་གླང་སྟག་ཡོས་འབྲུག་སྤྲུལ་རྟ་ལུག་སྤྲེལ་བྱ་ཁྱི་ཕག་གི་ཟླ་བ་སྟེ་བཅུ་གཉིས་ཡོད་པར་འདོད་
ཅིང་ལོ་ལའང་དེ་ལྟར་བཅུ་གཉིས་ཡོད་དོ། ། བྱི་བའི་ལོ་ལ་ཤིང་མེ་ས་ལྕགས་ཆུ་ལྔ་ཡོད་པ་ལྟར། གཞན་རྣམས་
ལའང་ལྔ་ལྔར་འབྱེད་པས་ལོ་རྒན་དྲུག་ཅུ་ཞེས་གྲགས་སོ། ། ཕོ་མོའི་ཁྱད་པར་ནི། ཁྱི་སྟག་འབྲུག་རྟ་སྤྲེལ་ཁྱི་
ཕོ། ། གླང་ཡོས་སྦྲུལ་ལུག་བྱ་ཕག་མོ། ། ཞེས་འབྱུང་བ་ལྟར་ཕོ་དྲུག་དང་མོ་དྲུག་གོ། རྒྱ་གར་བ་ལྟར་ན། བདེ་
མཆོག་བསྟོད་འགྲེལ་ལས། རབ་བྱུང་རྣམ་བྱུང་དཀར་པོ་དང་། ། རབ་མྱོས་སྐྱེས་བདག་མོ་གི་ར། ། དཔལ་
གདོང་དངོས་པོ་ན་ཚོད་ལྡན། ། འཛིན་བྱེད་དབང་ཕྱུག་འབྲུ་མང་པོ། ། མྱོས་ལྡན་དཔའ་བོ་ཁྱུ་མཆོག་
དང་། ། སྣ་ཚོགས་ཉི་མ་ཉི་སྒྲོལ་བྱེད། ། ས་སྐྱོང་མི་ཟད་ཐམས་ཅད་འདུལ། ། ཀུན་འཛིན་འགལ་བ་རྣམ་
འགྱུར་དང་། ། བོང་བུ་དགའ་བ་རྣམ་རྒྱལ་ཉིད། ། རྒྱལ་བ་མྱོས་བྱེད་ག་དོང་ངན་དང་། ། གསེར་འཕྱང་རྣམ་
འཕྱ་སྒྱུར་བྱེད་དང་། ། ཀུན་ལྡན་འཕར་བ་དགེ་བྱེད་དང་། ། མཛེས་བྱེད་ཁྲོ་བོ་སྣ་ཚོགས་དབྱིག། ཟིལ་ནོན་
སྤྲེའུ་ཕུར་བུ་དང་། ། ཞི་བ་ཐུན་མོང་འགལ་བྱེད་དང་། ། ཡོངས་འཛིན་བག་མེད་ཀུན་དགའ་དང་། ། སྲིན་པོ་
289

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེ་དང་དམར་སེར་ཅན། ། དུས་ཀྱི་ཕོ་ཉ་དོན་གྲུབ་དྲག། བློ་ངན་རྔ་ཆེན་ཁྲག་སྐྱུག་པ། ། མི་དམར་ཁྲོ་བོ་བང་
བྱེད་དེ། ། ཞེས་གསུངས་པ་ལྟར་ཡོད་ཅིང་། དེ་རྣམས་ནི། མེ་ཡོས་ནས་མེ་སྟག་གི་བར་དང་དོན་གཅིག་གོ།
གསུམ་པ་སྐོར་མའི་དབྱེ་བ་ལ་གཉིས། རྒྱུ་སྐར་གྱི་དབྱེ་བ་དང་། སྐར་མ་སྤྱིའི་དབྱེ་བའོ། ། དང་པོ་ནི། སྨིན་
དྲུག་སྣར་མ་མགོ་དང་ལག། ནབས་སོ་རྒྱལ་སྐག་བདུན་པོ་ཤར། ། མཆུ་དང་གྲེ་དབོ་མེ་བཞི་དང་། ། ནག་པ་
ས་རི་ས་ག་བྱུང༌། ། ལྷ་མཚམས་སྨོན་སྣུབས་ཆུ་སྟོད་དང་། ། ཆུ་སྨད་གྲོ་བཞིན་བྱི་བཞིན་ནུབ། ། མོན་དྲེ་མོན་
གྲུ་ཁྲུམས་སྟོད་སྨད། ། ནམ་གྲུ་ཐ་སྐར་བྲ་ཉེ་ལྷོ། ། ཞེས་འབྱུང་བ་ལྟར་ཉེར་བརྒྱད་ཡོད་ཀྱང་། བྱི་བཞིན་གྲོ་
བཞིན་གཉིས་སྐར་ཁོར་གཅིག་ཏུ་འདུ་བས་ཉེར་བདུན་དུ་བྱས་སོ། ། ཕྱོགས་བཞིའི་དབྱེ་བ་དེ་ལྟར་མཛད་པ་ནི་
འཛམ་བུ་གླིང་འདིར་སྨིན་དྲུག་སྲོད་ལ་འཆར་བའི་ཚེ་རྒྱུ་སྐར་དེ་རྣམས་ཕྱོགས་དེ་དང་གནས་པ་དང་། ཕྱོགས་དེ་
རྣམས་སུ་བྱ་བ་བྱེད་པ་ལ་རྒྱུ་སྐར་དེ་དག་བཟང་པའི་དབང་དུ་མཛད་པའོ། ། གཉིས་པ་ལ། སྐར་མ་འདི་རྣམས་
ནི་ལྷ་གནས་པའི་གཞལ་མེད་ཁང་ཡིན་ཞིང་། གྲངས་ནི། ཇི་སྐད་དུ། དུང་གཉིས་ཕྱེ་བརྒྱད་ས་ཡ་ལྔ། ། སྐར་
མའི་གྲངས་སུ་ཤེས་པར་བྱ། ། ཆེ་བ་རྒྱང་གྲགས་བཅོ་བརྒྱད་དང་། ། ཆུང་བ་རྒྱང་གྲགས་བཞི་འམ་གཅིག
ཞེས་གླིང་བཞི་གཅིག་གི་སྟེང་དུ་གནས་པའི་དབང་བྱས་ནས་དེ་ལྟར་བཤད་ལ། རྒྱང་གྲགས་ཀྱི་ཚད་ནི། མཛོད་
ལས། སྐད་ ཅིག་ཕྲ་རབ་རྡུལ་དང་ནི། ། རྡུལ་ཕྲན་དང་ནི་དེ་བཞིན་དུ། ། ལྕགས་ཆུ་རི་བོང་ལུག་དང་
གླང་། ། ཉི་ཟེར་རྡུལ་དང་སྲོ་མ་དང་། ། དེ་ལས་བྱུང་དང་དེ་བཞིན་ནས། ། སོར་ཚིགས་ཞེས་བྱ་གོང་བདུན་
འགྱུར། ། སོར་མོ་ཉི་ཤུ་བཞི་ལ་ཁྲུ། ། ཁྲུ་བཞི་ལ་ནི་གཞུ་གང་ངོ་། ། དེ་དག་ལྔ་བརྒྱ་རྣམས་ལ་ནི། ། རྒྱུང་
གྲགས་དེ་ལ་དགོན་པར་འདོད། ། དེ་བརྒྱད་དཔག་ཚད་ཅེས་བྱའོ། ། ཞེས་གསུངས་པ་ལྟར། རྡུལ་ཕྲ་རབ་
བདུན་ལ་རྡུལ་ཕྲན་གཅིག། དེ་བཞིན་དུ་རྡུལ་ཕྲན་བདུན་འདུས་པ་ལ་ལྕགས་རྡུལ་གཅིག་འོང་བ་ནས། སོར་
ཚིགས་ཀྱི་བར་བདུན་འགྱུར་ཏེ། ལྷག་མ་སོར་མོ་ཉེར་བཞི་ལ་ཁྲུ་གང་དུ་འཇོག་པ་སོགས་སླ་ཞིང་། འདུལ་བ་
ལས་ནི་དྲུག་འགྱུར་དུ་བཤད་ཀྱང་དོན་འདྲའོ། ། གསུམ་པ་ནི། འདུལ་མངོན་ཀྱི་ལུང་ལས་བཤད་པའི་དབང་
དུ་བྱས་ན་དུས་ཚིགས་ལ་སྡེ་ཚན་བཞིར་དབྱེ་སྟེ། གསུམ་དང་བཞི་དང་ལྔ་དང་དྲུག་ཏུ་དབྱེ་རིགས་པའི་ཕྱིར།
དང་པོ་ནི། དགུན་དང་དཔྱིད་དང་དབྱར་དུས་ཀྱི་ཟླ་བ་བཞི་བཞིའོ། ། གཉིས་པ་ནི། དགུན་དཔྱིད་དབྱར་
སྟོན་པ།སུམ་པོ་རེ་རེ་ལ་རབ་འབྲིང་ཐ་གསུམ་གསུམ་མོ། ། གསུམ་པ་ནི། དགུན་དུས་དང་དཔྱིད་དུས་ཀྱི་ཟླ་བ་
བཞི་བཞི་སྟེ་བརྒྱད། དབྱར་ཙམ་གྱི་ཟླ་བ་གཅིག དབྱར་ཐུང་ངུ་ཞེས་པ་ཉིན་ཞག་གཅིག ཞག་གཅིག་མ་
ལོངས་པའི་དབྱར་རིང་པོ་ལ་ཟླ་བ་གསུམ་མོ། ། བཞི་བ་ནི། དགུན་སྟོད་དགུན་སྨད་དཔྱིད་སྟོད་དཔྱིད་སྨད་
290

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
དབྱར་སྟོད་དབྱར་སྨད་དེ་དྲུག་པོ་རེ་རེ་ལ་ཟླ་བ་གཉིས་གཉིས་སོ། ། མཚན་གཞི་ཡང་། མགོ་རྒྱལ་མཆུ་དཔོའི་ཟླ་
བ་བཞི་ནི་དུས་ཚིགས་ལ་གསུམ་དུ་ཕྱེ་བའི་དགུན་དུས་ཀྱི་ཟླ་བ་དང་ན་ག་པ་ས་ག་སྣོན་ཆུ་སྟོད་ཀྱི་ཟླ་བ་བཞི་ནི་དེའི་
དཔྱིད་དུས་ཀྱི་ཟླ་བ། གྲོ་བཞིན་ཁྲུམས་ཐ་སྐར་སྨིན་དྲུག་གི་ཟླ་བ་བཞི་ནི་དེའི་དབྱར་དུས་ཀྱི་ཟླ་བའོ། ། དུས་
ཚིགས་ལ་བཞིར་བྱེད་པའི་ཚེ་མགོ་ལ་སོགས་པ་གསུམ་ནི་དགུན་ཟླ་ར་འབྲིང་གསུམ། དབོ་ སོགས་གསུམ་ནི་
དཔྱིད་ཟླ། སྒྲོན་སོགས་གསུམ་ནི་དབྱར་ཟླ། ཁྲུམས་སོགས་གསུམ་ནི་སྟོན་ཟླ་ར་འབྲིང་ཐ་གསུམ་མོ། ། ལྔར་ཕྱེ་
བའི་ཚེ། མགོ་སོགས་བཞི་ནི་དགུན་དང་ནག་པ་སོགས་བཞི་ནི་དཔྱིད་ཀྱི་དུས། གྲོ་བཞིན་དབྱར་ཙམ་གྱི་དུས།
ཁྲུམས་ཟླའི་མར་ངོའི་ཚེས་གཅིག་ནི་དབྱར་ཐུང་ངུའི་དུས། ཞག་གཅིག་གིས་མ་ཚང་བའི་ཁྲུམས་སོགས་གསུམ་ནི་
དབྱར་རིང་བོའི་དུས་སོ། ། དྲུག་དུ་འབྱེད་པའི་ཚེ་མགོ་དང་རྒྱལ་གཉིས་དགུན་སྟོད་ཀྱི་ཟླ་བ་ཡིན་པ་ནས། ཐ་
སྐར་དང་སྨིན་དྲུག་གཉིས་དབྱར་སྨད་ཀྱི་ཟླ་བ་ཡིན་ནོ། ། དེ་དག་གང་ལས་བསྟན་པ་ནི། མཛོད་ལས། དབྱར་
གྱི་ཟླ་བ་གཉིས་པ་ཡི། ། ཞེས་སོགས་དང་། མདོ་རྩར། དེ་དག་ནི་ལྔའོ་ཞེས་སོགས་ཀྱིས་བཤད་དོ། ། དགོས་
པ་ནི། དུས་ཚིགས་ལ་གསུམ་དུ་ཕྱེ་བ་དེ་ཕྱག་དར་ཁྲོད་ཀྱི་གོས་ཤེས་པའི་ཆེད་དང་། བཞིར་ཕྱེ་བ་ནི། འཇིག་
རྟེན་གྱི་ཐ་སྙད་དང་མཐུན་པའི་ཆེད་དང་། ལྔར་ཕྱེ་བ་ནི། དབྱར་ཐུང་ངུ་ཤེས་པའི་ཆེད་དང་། དྲུག་ཏུ་ཕྱེ་བ་ནི།
ཞག་མི་ཐུབ་ཤེས་པའི་ཆེད་ཡིན་ནོ། ། དུས་ཚིགས་དེ་རྣམས་ལ་དངོས་བཏགས་ཀྱི་ཁྱད་པར་ཡོད་དམ་མེད་ཅེ་ན།
མཁས་པ་ཁ་ཅིག་དངོས་བཏགས་ཀྱི་ཁྱད་པར་བྱེད་ཀྱང་། རང་ལུགས་དེ་ཐམས་ཅད་ཀྱང་དུས་ཚིགས་མཚན་
ཉིད་པའོ། ། དུས་ཚིགས་ལ་རྒྱས་པར་ཕྱེ་ན་དེ་ལྟར་ཡོད་ཀྱང་ཐམས་ཅད་ནི་གསུམ་དང་བཞིར་ཕྱེ་བའའི་ནང་དུ་
འདུའོ། ། དེ་དག་འགལ་མི་འགལ་ནི། ནང་གསེས་ལ་འགལ་བ་ཡོད་ཀྱང་སྤྱིར་མི་འགལ་ཏེ། དུས་ཚིགས་ལ་
བཞིར་ཕྱེ་བའི་དཔྱིད་ཟླ་ར་བ་དཔོ་ཟླ་བ་དེ། གསུམ་དུ་སྐྱེ་བའི་དགུན་ཟླ་བཞི་པ་ཡིན་པའི་ཕྱིར་རོ། ། འོན་ཀྱང་
སྟོན་དཔྱིད་གཉིས་འགལ་ཏེ། དེ་གཉིས་ཀྱི་གཞི་མཐུན་མེད་པའི་ཕྱིར་རོ། ། བཞི་པ། ལོ་འགོ་གང་ནས་འཛིན་
པའི་ཚུལ་ཡོད་དེ། འདུལ་མངོན་དང་རྒྱ་རྩིས་རྙིང་བ་གཞིར་བཞག་པའི་ཚེ་དུས་ཚིགས་ཀྱི་ཐོག་མ་དགུན་ནས་
འབྱུང་བས་ལོ་འགོ་ཡང་དགུན་དུས་སུ་འབྱུང་བའི་ཕྱིར་ཏེ། དུས་ཚིགས་གང་གི་དབང་དུ་བྱས་ཀྱང་དགུན་གྱི་
དུས་ཉིད་ཐོག་མ་ཡིན་པའི་ཕྱིར་རོ། །འདི་ལ་ཡང་ཡར་ངོ་ནས་འཛིན་པ་དང་མང་པོ་ནས་འཛིན་པ་གཉིས་ཡོད་
པ་ལས། འཇིག་རྟེན་པ་དང་ཧོར་ལུགས་དང་རྒྱ་རྩིས་པ་རྣམས་ཀྱིས་ཡར་ངོ་སྔོན་འགྲོད་བྱེད་ལ། འདུལ་མངོན་
གྱི་ལུགས་ལ་མར་ངོ་སྔོན་འགྲོ་དང་དུས་འཁོར་གྱི་ལུགས་ལ་ཚུལ་དེ་གཉིས་ཀ་ཡོད་དོ། ། དེ་ཡང་ཟླ་བའི་ཡར་ངོ་ལ་
འཕེལ་ཅིང་། མར་ངོ་ལ་འགྲིབ་པ་ལྟར་འཇིག་རྟེན་པ་ལ་དང་པོར་ལུས་ལོངས་སྤྱོད་སོགས་འཕེལ་བར་ལྟར་སྣང་
291

༄༅༑ ༑ རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཡང་མཐར་འགྲིབ་པར་འགྱུར་བ་ལྟར། དང་པོ་ཟླ་བའི་ཡར་ངོ་སྔོན་འགྲོར་བྱེད་ལ། རབ་བྱུང་ལ་དང་པོ་ཆོས་
སྒྲུབ་པའི་ཚེ་དགའ་དགའ་ལྟར་སྣང་ཡང་མཐར་ཡོན་ཏན་གོང་འཕེལ་དུ་འགྲོ་བའི་རྟེན་འབྲེལ་དང་བསྟུན་ནས་
དང་པོ་མར་ངོ་སྔོན་འགྲོར་མཛད་དོ། ། དགུན་ཟླའི་ཐོག་མ་མགོ་ཟླ་བ་ནས་འཛིན་པ་ཡིན་ཏེ། ཚིག་གཏེར་ལས།
སྨལ་བོ་ཞེས་བྱ་ལོ་ཡི་འགོ། ། ཞེས་གསུངས་པའི་ཕྱིར། དེ་ཡང་འཇིག་རྟེན་ཡོངས་གྲགས་དང་བསྟུན་ན་ཧོར་ཟླ་
བཅུ་བའི་ཚེས་བཅུ་དྲུག་ནས་འཛིན་པ་ཡིན་ཏེ། དེ་ནས་བཅུ་གཅིག་པའི་བཅོ་ལྔའི་བར་གྱི་ཟླ་བ་འདི་འདུལ་
མངོན་རང་ལུགས་ཀྱི་མགོ་ཟླ་དང་དགུན་ཟླ་ར་བའི་གཞི་མཐུན་ཡིན་པའི་ཕྱིར་རོ། ། ཡར་ངོ་སྔོན་འགྲོ་ལྟར་ན་
ཧོར་ཟླ་བཅུ་བའི་ཡར་ངོའི་ཚེས་གཅིག་ནས་མར་ངོའི་བཅོ་ལྔའི་བར་ནི་དགུན་ཟླ་ར་བ་དང་སྨིན་དྲུག་གི་ཟླ་བར་
འདོད་པ་གཙོ་ཆེ་ཡང་། ནག་རྩིས་རྙིང་མ་དང་དུས་འཁོར་བས་ནི་ཧོར་ཟླ་བཅུ་གཅིག་པ་དེ་དགུན་ཟླ་ར་བ་དང་
སྟག་གི་ཟླ་བར་བྱས་ནས། དེའི་ཡར་ངོའི་ཚེས་གཅིག་ནས་དགུན་ཟླའི་འགོ་འཛིན་པ་འདྲ་ཡང་། དུས་འཁོར་
བས་ནི་ཞིབ་ན་ཉི་མ་གཞུ་ཁྱིམ་དུ་ནམ་སླེབ་པའི་ཚེ་དགུན་ཟླ་ར་བའི་འགོ་འཛིན་ཅིང་ལོ་འགོ་ནི་ཧོར་ཟླ་གསུམ་པ་
ནས་འཛིན་ལ། དེ་ཡང་ཉི་མ་ལུག་ཁྱིམ་དུ་ནམ་སླེབ་པ་ནས་འཛིན་ནོ། ། རྒྱ་རྩིས་རྙིང་མས་དགུན་ཟླ་ར་བ་ནས་
ལོ་འགོར་བྱེད་ཅིང་། རྒྱ་རྩིས་གསར་མའི་ལུགས་དང་གསོ་དཔྱད་དང་ཧོར་རྒྱལ་པོའི་ལུགས་དང་། ད་ལྟ་འཇིག་
རྟེན་ཡོངས་གྲགས་ལ་མཆུ་ཟླ་བ་འདི་ལ་དཔྱིད་ཟླ་ར་བ་དང་སྟག་གི་ཟླ་བར་བྱས་ཏེ་ལོ་འགོ་འཛིན་ནོ། ། འདུལ་
བའི་ལུགས་ལ་ཧོར་ཟླ་བཅུ་བའི་བཅོ་ལྔའི་མཐའ་ནས་སྟོན་ཟླ་ཐ་ཆུང་དང་སྨིན་དྲུག་ཟླ་བ་རྫོགས་པ་ཡིན་ཏེ། མདོ་
སྡེ་ཉི་མའི་སྙིང་པོ་ལས། བདག་གིས་རྒྱུ་སྐར་སྨིན་དྲུག་བརྗོད། ། ཟླ་བ་ཉ་ཚེ་ཟླ་རངས་གྱུར། ། སྟོན་ཟླ་ཐ་ཆུང་
ཞེས་བྱ་བ། ། འདི་ནི་རབ་ཏུ་བརྗོད་པ་ཡིན། ། ཞེས་གསུངས་པའི་ཕྱིར་རོ། ། དེས་ན་ཡར་ངོ་མར་ངོའི་སྔོན་
འགྲོའི་དབང་གིས་ཟླ་བ་འཇོག་ཚུལ་ཁྱད་པར་ཡོད་ལ། དེར་མ་ཟད་ཧོར་ཟླ་བརྒྱད་པ་དང་དགུ་བ་དང་བཅུ་
གཉིས་པ་སོགས་ནས་ཀྱང་ལོ་འགོ་འཛིན་པའི་ལུགས་ཡོད་པར་བཤད་དེ། འདིར་མི་བརྗོད་དོ། །
ལྔ་བ་གསོ་སྦྱོང་སོགས་འབྱུང་བའི་དུས་བཤད་པ་ལ་གསུམ། གསོ་སྦྱོང་། དབྱར་གནས། དགག་དབྱེ་
འབྱུང་བའི་དུས་སོ། ། དང་པོ་ལ་གཉིས། ཐུན་མོང་གི་རྣམ་གཞག་དང་། སོ་སོའི་རྣམ་གཞག་གོ། དང་པོ་ལ་
གཉིས། སྒྲ་དོན་དང་། དབྱེ་བའོ། ། དང་པོ་ནི། སྡིག་པ་སྦྱོང་ཞིང་དགེ་བ་གསོ་བས་གསོ་སྦྱོང་ཞེས་བྱ་སྟེ། ལོ་
དྲི་བར། དགེ་བ་མཐའ་དག་ཡང་དག་གསོ་བྱེད་ཅིང་། ། སྡིག་པ་མཐའ་དག་ཡང་དག་འདིར་སྦྱོང་བ། ། དགེ་
གསོ་ཕྱིར་དང་སྡིག་པ་རྣམ་སྦྱོང་ཕྱིར། ། དེ་བཞིན་གཤེགས་པས་གསོ་སྦྱོང་ཞེས་གསུངས་སོ། ། ཞེས་གསུངས་པ་
ལྟར་རོ། ། གཉིས་པ་ནི། སྤྱིར་གསོ་སྦྱོང་ལ་བདུན་ཡོད་དེ། ཞི་གནས་ཀྱི་གསོ་སྦྱོང་། མཐུན་པའི་གསོ་སྦྱོང་།
292

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
གསོ་སྦྱོང་བཅུ་བཞི་བ། བཅོ་ལྔ་བ། གནོད་པ་ཟློག་པའི། རྩོད་པ་ཟློག་པའི། བཀྲ་ཤིས་ཀྱི་གསོ་སྦྱོང་རྣམས་སུ་
ཡོད་པའི་ཕྱིར་རོ། ། ལོ་གཅིག་ལ་གསོ་སྦྱོང་བཅུ་བཞི་བ་དྲུག་དང་བཅོ་ལྔ་དང་བཅོ་བརྒྱད་དེ་ཉེར་བཞི་འབྱུང་ལ།
ཟླ་ལྷག་ཡོད་པའི་ཚེ་ཉེར་དྲུག་ཀྱང་འབྱུང་ངོ༌། ། གཉིས་པ་ནི། གསོ་སྦྱོང་དེ་རྣམས་བསྡུ་ན་ཞི་གནས་དང་མཐུན་
པའི་གསོ་སྦྱོང་གཉིས་སུ་འདུ་བས་གསོ་སྦྱོང་བཅུ་བཞི་བ་དང་བཅོ་ལྔ་བ་གཉིས་ཀྱང་མཐུན་པའི་གསོ་སྦྱོང་ཡིན་ལ།
འདིར་དེ་གཉིས་འབྱུང་པའི་དུས་སྤྱིར་བསྟན་པ་དང་། བྱེ་བྲག་ཏུ་བཤད་པའོ། ། དང་པོ་ནི། གསོ་སྦྱོང་ཉེར་
བཞི་བོ་དེ་ཟླ་བ་གང་དང་གང་ལ་འབྱུང་ཞེ་ན། ཡོད་དེ། ལོ་གཅིག་ལ་ཟླ་བ་བཅུ་གཉིས་ཡོད་པའི་ཟླ་བ་རེ་རེའི་
ཡར་ངོ་དང་མར་ངོ་གཉིས་སུ་གསོ་སྦྱོང་འབྱུང་ཞིང་། དེ་ཡང་ཡར་ངོ་ལ་བཅུ་གཉིས་དང་། མར་ངོ་ལ་དྲུག་སྟེ་
བཅོ་བརྒྱུད་ཞག་ཐུབ་པའི་གསོ་སྦྱོང་ཡིན་ལ། མར་ངོའི་དྲུག་ནི་ཞག་མི་ཐུབ་བཅུ་བཞི་བ་ཡིན་ཏེ། ས་གའི་ལྷས།
སག་དང་ནི་ཆུ་སྟོད་དང་། ། དེ་བཞིན་ཁྲུམས་སྨད་སྨིན་དྲུག་དང་བ། ། རྒྱལ་དང་དབོ་ཞེས་བྱ་བ་ཉིད། ། དྲུག་
པོ་མར་ངོ་བཅུ་བཞིར་བརྗོད། ། དེ་བཞིན་དེ་ལས་གཞན་དག་ནི། ། བཅོ་བརྒྱད་བཅོ་ལྔ་བར་ནི་འདོད། །
ཅེས་གསུངས་པ་ལྟར་རོ། ། གཉིས་པ་ལ་ལྔ། སྒྲ་དོན། དུས་གང་གི་ཚེ། ཟླ་བ་གང་ལ། དེ་ལྟར་འབྱུང་བའི་རྒྱུ་
མཚན་དང་། བཤོལ་འདོན་ཚུལ་ལོ། ། དང་པོ་ནི། ཚེས་ཞག་གིས་ཉིན་ཞག་གི་དོད་མ་ཐུབ་པའི་དབང་གིས་
བྱུང་པའི་གསོ་སྦྱོང་ཡིན་པས་ན་ཞག་མི་ཐུབ་ཀྱི་གསོ་སྦྱོང་ཞེས་བྱ་ལ། ཉིན་ཞག་བཅུ་བཞི་བ་ལ་བྱེད་པས་ན་བཅུ་
བཞི་བ་སྟེ། རྒྱུ་མཚན་ནི་འཆད་པར་འགྱུར་རོ། ། གཉིས་པ་ནི། འདུལ་མངོན་ལུགས་ཀྱི་དགུན་སྟོད་སྨད།
དཔྱིད་སྟོད་སྨད། དབྱར་སྟོད་སྨད་དེ་དུས་ཚིགས་དྲུག་པོ་༧ཟླ་བ་གཉིས་གཉིས་ཡོད་པའི་ཕྱེད་དང་གཉིས་འདས་
ཤིང་ཕྱེད་ལུས་པའི་ཚེ་ཞག་མི་ཐུབ་རེ་རེ་འབྱུང་བ་ཡིན་ཏེ། མཛོད་འགྲེལ་ལས། དགུན་དང་དཔྱིད་དང་དབྱར་
རྣམས་ཀྱི། ། ཟླ་བ་ཕྱེད་དང་གཉིས་འདས་ཤིང་། ། ཟླ་བ་ཕྱེད་ནི་ལུས་པ་ན། ། མཁས་པས་ཞག་མི་ཐུབ་པ་
འདོར། ། ཞེས་གསུངས་པའི་ཕྱིར། གསུམ་པ་ཟླ་བ་གང་ལ་འབྱུང་བ་ནི་ལོ་དྲི་བར། རྒྱལ་དང་དབོ་དང་ས་ག་
དང་། ། ཁྲུམས་སྟོད་ཁྲུམས་སྨད་སྨིན་དྲུག་བཅས། ། འདི་རྣམས་ཀྱི་ནི་ནག་པོའི་ཕྱོགས། ། ཟླ་ཕྱེད་གསོ་སྦྱོང་
བཅུ་བཞི་བ། ཞེས་གསུངས་པ་ལྟར་རོ། ། གསོ་སྦྱོང་དེ་དག་གང་ལ་འབྱུང་བ་འདི་ཧོར་ཟླ་དང་སྦྱར་ན་གོ་སླ་སྟེ།
དེ་ཡང་ཧོར་ཟླ་དང་པོ་གསུམ་པ་ལྔ་བ་བདུན་པ་དགུ་བ་བཅུ་གཅིག་པ་དྲུག་གི་སྨད་རྣམས། གསོ་སྦྱོང་བཅུ་བཞི་པ་
འབྱུང་བའི་དུས་ཡིན་ལ། གཞན་རྣམས་བཅོ་ལྔ་བ་འབྱུང་བའི་དུས་སོ། ། བཞི་བ་ནི། རགས་བརྩིས་ལ་ཚེས་
ཞག་གཅིག་ལ་ཆུ་ཚོད་ང་དགུ་ཡོད་ཅིང་། ཉིན་ཞག་གཅིག་ལ་ཆུ་ཚོད་དྲུག་ཅུ་ཡོད་པས། ཚེས་ཞག་དང་ཉིན་
ཞག་གཉིས་འགོ་མཉམ་དུ་ཚུགས་པ་གཅིག་གི་དབང་དུ་བྱས་ན། ཉིན་ཞག་གཅིག་འདས་པའི་ཚི་ཚེས་ཞག་
293

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ༔ །
གཅིག་དང་ཚེས་ཞག་གཉིས་པའི་སྟེང་ནས་ཆུ་ཚོད་གཅིག་སོང་། དེ་ལྟར་ཞག་རེ་ལ་སྦྱར་སྟེ་ཉིན་ཞག་ང་དགུ་
འདས་པའི་ཚེ། ཚེས་ཞག་ང་དགུ་འདོས་སྟེང་ཆུ་ཚོད་ང་དགུ་སོང་བས་ན་ཚེས་ཞག་དྲུག་ན་འདས་པའི་ཕྱིར་ཚེས་
ཟླ་བཞིན་རྫོགས་ཀྱང་། ཉིན་ཞག་གི་ཟླ་བ་གཉིས་རྫོགས་པ་ལ་ནི་ང་དུང་ཞག་གཅིག་དགོས་སོ། ། རྒྱུ་མཚན་དེས་
ན་གསོ་སྦྱོང་བཅུ་བཞི་བ་རྣམས་ཚེས་ཞག་ལ་བལྟོས་པའི་བཅོ་ལྔ་བ་ཡིན་ནའང་། ཉིན་ཞག་ལ་བལྟོས་པའི་བཅུ་
བཞི་བ་ཡིན་ནོ། ། དེའི་ཕྱིར་མདོ་རྩ་ལས། གསོ་སྦྱོང་བྱའོ། ། ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལའོ། ། ། ཞེས་
གསུངས་པ་ནི་དེ་ལ་དགོངས་སོ། ། དེ་དག་ཀྱང་གསོ་སྦྱོང་སྔ་མ་ནམ་བྱས་པའི་སང་ཉིན་ནས་བརྩིས་པའི་དབང་
དུ་བྱས་སྟེ། དུས་ནོར་ནས་བྱས་པ་ལ་ནི་ངེས་པ་མེད་དོ། ། ལྔ་པ་ནི། ཟླ་བཤོལ་འབྱུང་བའི་རྒྱུ་མཚན་ཡོད་དེ།
ཚེས་ཞག་དང་ཉིན་ཞག་གི་བར་ནས་ལོ་ལྔ་ལྔ་ནས་ཟླ་བཤོལ་རེ་འདོན་པ་དང་། ཚེས་ཞག་དང་ཁྱིམ་ཞག་གི་བར་
ནས་ལོ་གཉིས་དང་ཟླ་བ་ཕྱེད་དང་དགུ་ནམ་ཟླ་བཤོལ་རེ་འདོན་པའི་ཚུལ་གཉིས་ཡོད་པའི་ཕྱིར་རོ། ། དང་པོ་ནི་
ཚེས་ཞག་གིས་ཉིན་ཞག་གི་དོད་མ་ཐུབ་པའི་དབང་གིས་ཡིན་ཏེ། དེ་ལྟར་མ་ཐུབ་པའི་དབང་གིས་ཚེས་ལོ་དང་
ཉིན་ཞག་གི་ལོ་འགོ་མཉམ་དུ་བཙུགས་ནས་ཉིན་ཞག་གི་ལོ་གཅིག་སོང་བའི་ཚེ། ཚེས་ཞག་དྲུག་ལྷག་པ་འོང་ཞིང་།
ལོ་ལྔ་སོང་བ་ན་ཚེས་ཞག་དྲུག་ལྔ་སུམ་ཅུ་ཐམ་པ་འོང་བས་ཚེས་ཟླ་གཅིག་ལྷག་པར་འགྱུར་བའི་ཕྱིར་རོ། ། ཚེས་
ཞག་གིས་ཉིན་ཞག་གི་དོད་མི་ཐུབ་པའི་རྒྱུ་མཚན་ནི། ཉིན་ཞིག་ལས་ཚེས་ཞག་ཐུང་བའི་དབང་ཡིན་ཏེ་བཤད་
ཟིན་ཏོ། ། འོན་ཀྱང་ད་ལྟ་ལག་ལེན་ནི་ཕྱི་མ་ལྟར་ཡིན་ཏེ། ལོ་གཉིས་དང་ཟླ་བ་ཕྱེད་དང་དགུ་ནས་བློ་ལྷག་རེ་
འདོན་པ་གྲགས་ཆེ་བའི་ཕྱིར། འདོན་ཚུལ་ཡོད་དེ། ཁྱིམ་ལོ་གཅིག་སོང་བའི་ཚེ་ཚེས་ལོ་གཅིག་སོང་བའི་རྟིང་
ནས་ཚེས་ཞག་བཅུ་གཅིག་རྗེས་འབྲང་དང་བཅས་ལྷག་པ་གང་ཞིག དེ་བསགས་པས་ཟླ་བཤོལ་དུ་འགྱུར་བའི་
ཕྱིར། དེ་ཡང་ཚེས་ཞག་གིས་ཁྱིམ་ཞག་གི་དོ་མ་ཐུབ་པའི་དབང་གིས་ཡིན་ཏེ། ་དོད་མི་ཐུབ་པའི་རྒྱུ་མཚན་ཚེས་
ཞག་ཐུང་ལ་ཁྱིམ་ཞག་རིང་བའི་དབང་ཡིན་པར་གོང་དུ་བཤད་ཟིན་ཏོ། ། ཟླ་བཤོལ་འདོན་ཚུལ་དེ་ལྟར་བྱས་པ་
ལའང་དུས་མི་འདྲ་བ་འོང་སྟེ། བྱེད་རྩིས་དང་གྲུབ་རྩིས་གཉིས་ཟླ་བཤོལ་འདོན་པའི་དུས་མི་འདྲ་བའི་ཕྱིར་ཏེ།
གྲུབ་རྩིས་པའི་ལུགས་ལ་ཟླ་བཤོལ་འདོན་པའི་དུས་ནི་བྱེད་རྩིས་པའི་ལུགས་ལས་སྔ་བའི་ཕྱིར་རོ། ། འོན་ཀྱང་ད་
ལྟའི་བྱེད་རྩིས་ཀྱི་ཟླ་བཤོལ་འདོན་ལུགས་འདི་རྒྱ་རྩིས་དང་མཐུན་པར་སྣང་ངོ༌། ། བྱེད་གྲུབ་གཉིས་མི་འདྲ་བ་
འོང་བའི་རྒྱུ་མཚན་ཡོད་དེ། བྱེད་རྩིས་པས་ནི་ཟླ་དག་འཕར་བ་ན་ཟླ་བཤོལ་འདོན་ལ། གྲུབ་རྩིས་པས་སྒང་གི་
རི་མོ་གནམ་གང་དང་ཚེས་གཅིག་གང་རུང་ལ་ཤར་བ་ན་ཟླ་བཤོལ་འདོན་པའི་ཕྱིར་རོ། ། གཉིས་པ་ལ། དབྱར་
སྔ་མ་ནི། དབྱར་ཟླ་འབྲིང་པོ་རྫོགས་པའི་ཉའི་ཕྱི་ཉིན་ཁས་ལེན་པ་ཡིན་ལ། དེ་ཡང་འཇིག་རྟེན་ཡོངས་གྲགས་
294

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
ལྟར་དབྱར་ཟླ་ཐ་ཆུང་གི་ཚེས་བཅུ་དྲུག་སྟེ། ཧོར་ཟླ་དྲུག་པའི་ཚེས་བཅུ་དྲུག་ནས་ཁས་ལེན་ཅིང་། དེ་ནས་
བཟུང་སྟེ་སྟོན་ཟླ་འབྲིང་བོའི་ཚེས་བཅོ་ལྔའི་བར་ཟླ་བ་གསུམ་ཁས་ལེན་པའོ། ། དེ་ལྟར་མདོ་རྩ་ལས། དབྱར་
གནས་པར་ཁས་བླང་པར་བྱའོ། ། ཟླ་བ་གསུམ་དུའོ། ། ཚེས་བཅུ་དྲུག་ལའོ། ། དབྱར་ཟླ་འབྲིང་བོའི་ཉའི་ཕྱི་
དེ་ཉིན་པར་རོ། ། དབྱར་ཟླ་ཐ་ཆུང་གི་ཉའོ། ། ཞེས་གསུངས་པ་ལྟར་རོ། ། དབྱར་ཕྱི་མ་ནི། དབྱར་ཟླ་ཐ་
ཆུང་གི་ཉའི་ཞི་དེ་ཉིན་པར་ཏེ་ཧོར་ཟླ་བདུན་པའི་བཅུ་དྲུག་སྟོན་ཟླ་ར་བའི་མར་ངོའི་ཚེས་གཅིག་ནས་སྟོན་ཟླ་ཐ་
ཆུང་གི་བཅོ་ལྔའི་བར་དུའོ། ། ཟླ་བ་རང་མིང་གི་དབང་དུ་བྱས་ན། ཇི་སྐད་དུ། གྲོ་བཞིན་ཟླ་བའི་ཚེས་གཅིག་
ནས། ། སྔ་མའི་དབྱར་དེ་གཙོ་བོ་ཡིན། ། དེ་བཞིན་ཁྲུམས་ཀྱི་ཟླ་བས། ། ཚེས་གཅིག་ནས་ནི་ཕྱི་མར་
གྲགས། ། ཞེས་གསུངས་པ་ལྟར་རོ། ། དབྱར་ཁས་ལེན་པའི་ཚེ་ཟླ་བ་གསུམ་ཁས་མ་བླངས་ན་མི་ཆགས་པར་
བཤད་པས། ཟླ་བ་གསུམ་གནས་མི་གནས་གང་ལྟར་ཁས་ལེན་པའི་དུས་སུ་གསུམ་ག།ནས་པར་ཁས་ལེན་དགོས་
སོ། ། འོ་ན་ད་ལྟ་ཕལ་ཆེར་ལ་ཟླ་བ་གསུམ་གནས་པ་ཆེར་མི་འོང་འདུག་པ་འདི་ཇི་ལྟར་ཡིན་ཞེ་ན། དེ་ཡང་ཁས་
ལེན་པའི་ཚེ་ཟླ་བ་གསུམ་གནས་པར་ཁས་ལེན་པས་ན་མི་འགལ་ལོ། ། ཁོ་ན་རེ། དེ་མི་འཐད་དེ། གསུམ་
གནས་པར་ཁས་ལེན་པའི་ཚེ་བརྫུན་མེད་པར་ཁས་ལེན་དགོས་པ་ཡིན་པས། ད་ལྟ་ཁ་ཅིག་ཁས་ལེན་པའི་དུས་
ཉིད་ནས་ཀྱང་བསམ་དགོངས་ལ་དགག་བྱ་མེད་བཞིན་དུ་ཟླ་བ་ཕྱེད་གཉིས་ཙམ་གནས་པར་ཁས་ལེན་པའི་དམ་
བཅའ་འདུག་པས་འཐད་དཀའ་པའི་ཕྱིར་ཞེ་ན། བདེན་མོད། སྦྱིན་བདག་ཡོད་མེད་དམ་དུས་དབང་གིས་
དམིགས་བསལ་ཡིན་ནམ་སྙམ་སྟེ་བརྟག་པར་བྱའོ། ། གསུམ་པ་དགག་དབྱེ་ནི། དབྱར་སྔ་མ་ཁས་བླངས་པ་
ཡིན་ན། དབྱུག་པ་ཟླ་བའི་བཅོ་ལྔ་དང་། དབྱར་ཕྱི་མ་ཡིན་ན། སྨིན་དྲུག་ཟླ་བའི་བཅོ་ལྔའི་བར་ཡིན་པས་དེ་
དང་བསྟུན་ནས་སམ་དམིགས་བསལ་ཉ་ཤི་གང་རུང་དང་བསྟུན་ནས་དགག་དབྱེ་བྱ་དགོས་སོ། ། སྔ་མའི་དབང་
དུ་བྱས་ན་དགག་དབྱེ་གཉིས་ཀ་བཅོ་ལྔ་བ་ཡིན་ཀྱང་། དམིགས་བསལ་ལ་མ་ངེས་ཏེ། གསོ་སྦྱོང་བཅུ་བཞི་བའི་
དུས་ཡིན་ན་དགག་དབྱེ་ཡང་བཅུ་བཞི་བ་ཡིན་ལ། དེ་བཅོ་ལྔ་བ་ལ་ནི་དགག་དབྱེ་བཅོ་ལྔ་བའོ། ། ཁ་ཅིག་དེའི་
ཁྱད་པར་མི་བྱེད་པར་དགག་དབྱེ་ཐམས་ཅད་བཅོ་ལྔ་བར་འདོད་པ་སྣང་ངོ་། ། དྲུག་པ་ལ་གཉིས། ཉི་ཟླའི་
བགྲོད་ཚུལ་དང་། དུས་ཆེན་གྱི་ཁྱད་པར་རོ། ། དང་པོ་ལ་ལྔ། ཉི་ཟླའི་ཐག་ཚད། ཉི་མས་གླིང་རྣམས་ལ་བྱ་བ་
བྱེད་ཚུལ། དུས་བཞི་འཁོར་ཚུལ། ཉི་ལྡོག་གི་མཚམས། ཟླ་བ་འཕེལ་འགྲིབ་ཀྱི་རྒྱུ་མཚན་བསྟན་པའོ། ། དང་
པོ་ནི། མངོན་པ་ལྟར་ན། རི་རབ་ཀྱི་དཔངས་སུ་དཔག་ཚད་ཁྲི་ཚོ་བཅུ་དྲུག་ཡོད་པས། ཆུ་མཚམས་ཡན་ལས་
ཕྱེད་འཕགས་པའི་དཔག་ཚད་བཞི་ཁྲི་ནས་ཉི་ཟླ་འཆར་སྟེ། མཛོད་ལས། ཉི་ཟླ་ལྷུན་པོའི་ཕྱེད་ནའོ། ། ཞེས་
295

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གསུངས་པས་སོ། ། འོན་ཀྱང་། དུས་འཁོར་བའི་ལུགས་ལ། ལྷུན་པོའི་དབྱིབས་ཚད་དང་ཉི་ཟླ་འཆར་ས་
རྣམས་མཛོད་དང་མི་འདྲ་བར་བཤད་དེ། འདིར་མི་འཆད་དོ། ། ཟླ་བའི་དཀྱིལ་འཁོར་ནི་ནོར་བུ་ཆུ་ཤེལ་ལས་
གྲུབ་ཅིང་། རྒྱར་དཔག་ཚད་ལྔ་བཅུ་ཡོད་ལ། ཉི་མའི་དཀྱིལ་འཁོར་མེ་ཤེལ་ལས་གྲུབ་ཅིང་། རྒྱུར་དཔག་ཚད་
ང་གཅིག་ཡོད་དོ། ། གཉིས་ཀའི་དབྱིབས་མཎྜལ་ལྟ་བུ་ལ། དཔངས་སུ་དཔག་ཚད་དྲུག་དང་བཅོ་བརྒྱད་ཆ་
གཅིག་གོ། འདི་ལས་སྡེ་བ་ནི་རྒྱུ་དབྱིབས་ཅུང་མི་འདྲ་བར་བཤད་དོ། ། གཉིས་པ་ནི། མཛོད་ལས། ནམ་
ཕྱེད་ཉི་མ་ནུབ་པ་དང་། ། ཉི་མ་ཕྱེད་དང་འཆར་དུས་གཅིག། ཞེས་འབྱུང་བ་ལྟར། སྟོན་དཔྱིད་ཉིན་མཚན་
མཉམ་པ་ལྟ་བུའི་དུས་སུ། ཉི་མའི་དཀྱིལ་འཁོར་འཛམ་བུའི་གླིང་གི་དཀྱིལ་ཐད་དུ་སླེབ་པའི་ཚེ། བྱང་དུ་ནམ་
བྱེད་པ། ཤར་དུ་ཉི་མ་ནུབ་པ། ལྷོར་ཉི་མ་ཕྱེད་པ། ནུབ་ཏུ་ཉི་མ་འཆར་བ་གསུམ་དུས་མཉམ་པའི་ཚུལ་གྱི་
འབྱུང་ངོ༌། ། འོན་ཀྱང་དེ་ལྟར་འོང་བ་ནི་དུས་བཞི་པོ་ཐམས་ཅད་དང་སྟོན་དཔྱིད་ཉིན་མཚན་མཉམ་པའི་དུས་
ཁོ་ན་དང་། ཞག་རེ་རེ་ལ་འང་ཡིན་ནོ་ཞེས་འདོད་པའི་ཚུལ་མང་དུ་སྣང་ངོ་། ། དེ་ནི་གླིང་བཞིར་འཆར་བའི་
དུས་ཀྱི་དབང་དུ་བྱས་ལ། ཉིན་ཞིག་གི་དབང་དུ་བྱས་ཚེ་ཉི་མ་དང་དེའི་འོད་ཟེར་ཅི་རིགས་འདིར་ཤར་བའི་ཚེ་
འདིར་ཉིན་མོའི་ཐ་སྙད་འབྱུང་ལ་ཉི་མ་རི་རབ་ཀྱི་རྒྱབ་ཕྱོགས་སུ་ཉེ་བར་ཕྱོགས་པའི་གྲིབ་མ་འདིར་བབས་པ་ལ་
མཚན་མོའི་ཐ་སྙད་བྱེད་དེ། ད་དུང་ཞིབ་ཏུ་དཔྱད་དགོས་སོ། ། གསུམ་པ་ལ། ཁ་ཅིག གླིང་བཞིར་དུས་
གཅིག་ལ་དགུན་ལྟ་བུ་དུས་གཅིག་ཁོ་ན་བཞི་ཡོད་ཀྱི། དུས་བཞི་ཅིག་ཅར་དུ་མེད་པར་འདོད་དེ། འཛམ་གླིང་
འདིར་དགུན་ཡོད་པའི་དུས་སུ་གླིང་གཞན་གསུམ་ནའང་དགུན་ཁོ་ན་ཡོད་པའི་ཕྱིར་ཞེས་གསུང་། རང་ལུགས་
ལ་གསུམ་སྤྱིར་བསྟན་པ་དང་། ཉིན་མཚན་ལ་ཡུད་ཙམ་གྱི་ཁྱད་པར་བྱེ་བྲག་ཏུ་བཤད་པ། ཉི་མ་དབྱར་དགུན་
རིང་ཐུང་དུ་འགྱུར་བའི་རྒྱུ་མཚན་ནོ། ། དང་པོ་ནི། གླིང་བཞིར་དུས་བཞི་ཡོངས་རྫོགས་གཡས་སྐོར་གྱི་ཚུལ་དུ་
ཁོར་ཡུག་ཏུ་ཡོད་དེ། འཛམ་གླིང་འདིར་འཁྲིག་པའི་ཁྱིམ་ཤར་ནས་མཇུག་ཏུ་དབྱར་ཉི་རིང་བ་མཐར་ཐུག་པའི་
དུས་སུ། ཤར་དུ་སྟོན་ཉིན་མཚན་མཉམ། བྱང་དུ་དགུན་ཉི་ཐུང་བའི་མཐར་ཐུག ནུབ་ཏུ་དཔྱིད་ཉན་མཚན་
མཉམ་པ་རྣམས་དུས་མཉམ་པའི་ཚུལ་གྱིས་ཡོད་པའི་ཕྱིར་ཏེ། དབྱར་རྗེས་སུ་སྟོན། སྟོན་རྗེས་སུ་དགུན།
དགུན་རྗེས་སུ་དཔྱིད། དཔྱིད་རྗེས་སུ་དབྱར་རྣམས་གླིང་བཞིར་གཡས་སྐོར་དུ་རིམ་པར་འབྱུང་བའི་ཕྱིར་རོ། །
གཉིས་པ་ནི། རགས་རྩིས་ལ་འཛམ་གླིང་འདིར་ཉི་མ་རིང་བའི་མཐར་ཐུག་ཡུད་ཙམ་བཅོ་བརྒྱད་དང་མཚན་མོ་
ཡུད་ཙམ་བཅུ་གཉིས་ཡོད་པའི་དུས་སུ། བྱང་ན་ཉི་མ་ཐུང་བའི་མཐར་ཐུག་ཡིན་པས་ཉིན་མོ་ཡུད་ཙམ་བཅུ་
གཉིས་དང་། མཚན་མོ་ཡུད་ཙམ་བཅོ་བརྒྱད་ཡོད་དེ། འདིའི་མཚན་མོའི་དུས་ཚད་དེ་བྱང་གི་ཉིན་མོའི་དུས་ལ་
296

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
ཡོད་ཅིང་། འདིའི་ཉིན་མོའི་དུས་ཚད་དེ་བྱང་གི་མཚན་མོའི་དུས་སུ་གནས་པའི་ཕྱིར། དེའི་ཚེ་ཤར་ན་སྟོན་གང་
ནུབ་ན་དཔྱིད་ཉིན་མཚན་མཉམ་པ་ཡིན་ཏེ། ཤར་ན་སྟོན་ཉིན་མཚན་ཡུད་ཙམ་བཅོ་ལྔ་བར་མཉམ་ཞིང་། ཆུ་
ཚོད་ཀྱི་དབང་དུ་བྱས་ན་ཆུ་ཚོད་སུམ་ཅུ་རེར་མཉམ་པ་དེ་བཞིན་དུ་ནུབ་ནའང་དཔྱིད་ཚད་མཉམ་པ་སྔར་བཞིན་
འགྲུབ་པའི་ཕྱིར། མཁས་པ་ཁ་ཅིག་ཤར་དུ་སྟོན་ཉིན་མཚན་མཉམ་པའི་དུས་སུ་ཕྱི་དྲོའི་ཆ་ལ་ཡུད་ཙམ་དགུ་ཡོད་
པ་དེ་བཞིན་དུ། འཛམ་བུའི་གླིང་གི་སྔ་དྲོའི་ཆ་ལའང་ཡུད་ཙམ་དགུ་ཡོད་པས། ཤར་གྱི་ཕྱི་དྲོ་དང་འཛམ་བུའི་
གླིང་གི་སྔ་དྲོ་གཉིས་ཡུད་ཚད་མཉམ་པ་དང་། དེ་བཞིན་དུ་གླིང་གཞན་ལ་སྦྱོར་བར་སྣང་ཡང་། ཚུལ་དེ་མཁས་
གྲུབ་ནོར་བཟང་རྒྱ་མཚོས་ཞལ་ལུང་གི་ལྷན་ཐབས་སུ་ལེགས་པར་བཀག་འདུག་པས་རེ་ཞིག་བཏང་སྙོམས་སུ་
བྱའོ། ། མཁས་པ་ཁ་ཅིག་དུས་བཞི་གཡོན་སྐོར་དུ་འདོད་ཀྱང་། རང་ལུགས་ནི་གཡས་སྐོར་འཐད་པར་མཐོང་
ངོ༌། ། གསུམ་པ་ཉི་མ་རིང་ཐུང་དུ་འགྱུར་བའི་རྒྱུ་མཚན་ལ་མཁས་པ་མང་པོས། ཉི་མ་བྱང་བགྲོད་ཀྱི་ཚེ་རང་གི་
རྟར་གྱུར་བའི་རང་ལས་ལྷག་པའི་འཕུལ་བྱེད་ཀྱི་རླུང་གཞན་གྱི་སྣོན་མ་མེད་པས་ཉི་མའི་འགྲོས་བུལ་ལ། ལྷོ་
བགྲོད་ཀྱི་ཚེ་རང་གི་རྟར་གྱུར་བའི་རླུང་ལས་ལྷག་པའི་ལྕགས་རེའི་རླུང་དྲག་པོའི་སྣོན་པའི་དབང་གིས་ཉི་མའི་
བགྲོད་པ་སྔར་ལས་མགྱོགས་པར་བཞེད་དོ། ། འོན་ཀྱང་འདི་ལ་རིགས་པའི་གནོད་བྱེད་འཇུག་པར་སེམས་ཏེ།
ཉིན་ཞག་ལྟ་བུ་ལ་མཚོན་ན་ཞག་གཅིག་ལ་ཆུ་ཚོད་དྲུག་ཅུ་རེ་ལྷག་ཆད་མེད་པར་འོང་དགོས་པར་བཤད་པས་ན།
ཉི་མ་རང་དབང་གིས་མི་བགྲོད་པར་ལྕགས་རིའི་རླུང་གིས་འཕུལ་བྱེད་ཡོད་མེད་ལ་བལྟོས་ན་ནི། དེ་ལ་ངེས་པ་
མེད་པས་ཉིན་ཞག་གི་ཚད་ལ་ཆུ་ཚོད་དྲུག་ཅུ་རེ་ལས་ལྷག་ཆད་ཅན་དུ་འགྱུར་བས་ན། ཞག་ཟླ་ལོ་གསུམ་འཆུགས་
ལ། དེ་འཆུགས་ན་དུས་ཚིགས་ཐམས་ཅད་ཀྱང་འཆགས་པར་འགྱུར་བའི་ཕྱིར་བཞག་དཀའོ་སྙམ་སྟེ་བརྟག འོ་
ན་ཇི་ལྟར་ཡིན་ཞེ་ན། འདི་ལ་མཁས་གྲུབ་ནོར་བཟང་རྒྱ་མཚོས་དུས་འཁོར་ཞལ་ལུང་གི་ལྷན་ཐབས་གསལ་བའི་
སྒྲོན་མེ་ལས། ཉི་མའི་དཀྱིལ་འཁོར་ལ་མགྱོགས་བུལ་གྱི་ཁྱད་པར་མེད་པས་ཉི་མའི་འཆར་ས་ཤར་ནུབ་དང་ནུབ་
ས་ཤར་ནུབ་ཐ་དད་པའི་ཁྱད་པར་ཡོད་པར་གྲུབ་ལ། ལྷས་དང་། དེ་ལྟར་བྱུང་བ་ནི་ཡུལ་རྣམས་ཀྱི་སྔ་དྲོའི་ཐོག་
མ་འགོ་འཇུག་སྔ་ཕྱི་བྱུང་བ་དང་། ཕྱི་དྲོ་རྫོགས་པ་ལ་སྔ་ཕྱི་བྱུང་བའི་ཁྱད་པར་ལས་ཡིན་གྱི། ཉི་མའི་རླུང་འགྲོས་
མགྱོགས་བུལ་སོགས་ཀྱི་ཁྱད་པར་ནི་མིན་ཏེ། ཞེས་སོགས་གསུངས་པ་ལྟར། ས་ཁྱོན་མི་འདྲ་བའི་དབང་གིས་ཉི་
མ་འཆར་ས་དང་ནུབས་ལ་སྔ་ཕྱི་ཡོད་པས། ཉིན་མཚན་ལ་རིང་ཐུང་འབྱུང་ཡང་། ཉི་མའི་འགྲོས་མྱུར་བུལ་
དང་སྔ་དྲོ་ཕྱི་དྲོ་ལ་རིང་ཐུང་ཡོད་པ་ལྟར་སྣང་ཡང་དོན་ལ་དེ་དེ་ལྟར་མི་འོང་བར་བཞེད་དེ། ཚུལ་འདི་ནི་ལུང་
རིགས་ཡང་དག་གིས་བསྒྲུབས་པའི་ངེས་པ་རྙེད་པ་ཡིན་པའི་ཕྱིར་རོ། ། འོ་ན་རི་རབ་ཀྱི་མཐའ་སྐོར་ཉི་མ་བགྲོད་
297

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བྱའི་ནམ་མཁའ་དང་ས་ཁྱོན་ལ་རྒྱ་ཆེ་ཆུང་ཡོད་དམ་མེད་ཅེ་ན། ཉི་མ་ལྷོ་བགྲོད་དང་བྱང་བགྲོད་ཡོད་ཀྱང་བགྲོད་
བྱའི་ས་ཁྱོན་ལ་རྒྱ་ཆེ་ཆུང་གི་ཁྱད་པར་མེད་དེ། ཡོད་ན་ཉིན་ཞག་གཅིག་ལ་ཆུ་ཚོད་དྲུག་ཅུ་རེ་ལས་ལྷག་ཆད་ཅན་
དུ་འགྱུར་བ་སོགས་སྔར་བཤད་པའི་རིགས་པས་གནོད་པའི་ཕྱིར་རོ། ། དེས་ན། འདིར་ཉི་མ་རི་རབ་ལས་རིང་
བར་ལྷོ་བགྲོད་བྱེད་པའི་རིམ་པ་ལྟར། བྱང་ན་ཉི་མ་རི་རབ་དང་ཉེ་བའི་ཚུལ་གྱིས་བགྲོད་དེ། གླིང་གང་དུ་ཉི་མ་
ཅུང་ཟད་རེ་རེ་རབ་ལས་རིང་བར་བགྲོད་པའི་རྒྱབ་ཐད་ཀྱི་གླིང་དེར་རི་རབ་ལས་ཅུང་ཟད་རེ་ཉེ་བའི་ཚུལ་གྱིས་
བགྲོད་པར་བྱེད་ཀྱི། རི་རབ་ཀྱི་ཕྱོགས་ཐམས་ཅད་ནས་ཆེ་ཆུང་མཉམ་པོར་བྱེད་པ་ཡིན་ནོ། ། བཞི་བ་ནི། སྤྱིར་
དགུན་ཟླ་ར་བའི་ནང་དུ་ཉི་མ་ལྷོ་བགྲོད་མཐར་ཐུག་གི་དུས་སུ་དགུན་ཉི་ལྡོག་པ་ཡིན་ཏེ། རགས་རྩིས་ཡོངས་
གྲགས་ལྟར་ན། ཉིན་མོ་ཐུང་བ་མཐར་ཐུག་ཡུད་ཙམ་བཅུ་གཉིས་སམ་ཆུ་ཚོད་ཉེར་བཞི་ཡོད་ཅིང་། མཚན་མོ་
རིང་བ་མཐར་ཐུག་ཡུད་ཙམ་བཅོ་བརྒྱད་དམ་ཆུ་ཚོད་སོ་དྲུག་ཡོད་པའི་དུས་སུ་དགུན་ཉི་ལྡོག་པ་འབྱུང་བ་གང་
ཞིག དེ་དགུན་ཟླ་ར་བ་མགོ་ཟླ་བའི་ནང་དུ་འབྱུང་བའི་ཕྱིར་ཏེ། དེ་ཡང་ཟླ་བཤོལ་མེད་པའི་ཚེ་རགས་རྩིས་ཧོར་
ཟླ་བཅུ་གཅིག་པའི་ཚེས་དགུ་ཕན་ཆད་དུ་འབྱུང་ལ། ཡོད་པའི་ཚེ་བཅུ་གཅིག་པའི་ཉི་ཤུའི་སྐོར་དང་། བཅུ་
གཉིས་པའི་ཚེས་འགོ་ལའང་འབྱུང་སྲིད་པའི་ཕྱིར་རོ། ། དབྱར་ཟླ་ར་བའི་ནང་དུ་ཉི་མ་བྱང་བགྲོད་མཐར་ཐུག་
པའི་ཚེ་དབྱར་ཉི་ལྡོག་པ་འབྱུང་སྟེ། ཉིན་མོ་ཡུད་ཙམ་བཅོ་བརྒྱད་དང་མཚན་མོ་ཡུད་ཙམ་བཅུ་གཉིས་ཡོད་པའི་
དུས་སུ་དབྱར་ཉི་ལྡོག་པ་འོང་བ་གང་ཞིག དེ་དབྱར་ཟླ་ར་བ་སྣོན་གྱི་ཟླ་བ་ལ་འབྱུང་བའི་ཕྱིར་དང་། དེ་ཡང་ཟླ་
བཤོལ་མེད་པའི་ཚེ་ཧོར་ཟླ་ལྔ་བའི་ཚེས་དགུ་ཡན་ཆད་དང་། ཡོད་པའི་ཚེ་ཉི་ཤུའི་སྐོར་དང་དྲུག་པའི་ཚེས་འགོ་ལྟ་
བུ་ལའང་འབྱུང་སྲིད་པའི་ཕྱིར་རོ། ། དེ་བཞིན་དུ་དཔྱིད་ཟླ་ར་བ་དབོ་ཟླ་བའི་ནང་དུ་དཔྱིད་ཉིན་མཚན་མཉམ་
པ་དང་། སྟོན་ཟླ་ར་བ་ཁྲུམས་ཟླ་བའི་ནང་དུ་སྟོན་ཉིན་མཚན་མཉམ་པ་འབྱུང་བ་ཡིན་ལ། དེ་ཡང་ཧོར་ཟླ་
གཉིས་པ་དང་བརྒྱད་པའི་ནང་དུ་འབྱུང་ཞིང་། འདི་དག་ལ་ཡང་ཟླ་བཤོལ་ཡོད་མེད་ཀྱི་དབང་གིས་སྔར་ལྟར་
འོང་ངོ༌། ། ཁྱིམ་ཟླ་དང་སྦྱར་ན་གཞུ་ཁྱིམ་དུ་དགུན་ཉི་དང་། འཁྲིག་པའི་ཁྱིམ་དུ་དབྱར་ཉི་ལྡོག་ལ། ཉ་ཁྱིམ་
དང་བུ་མོར་དཔྱིད་སྟོན་ཉིན་མཚན་མཉམ་པ་རྣམས་རིམ་པ་བཞིན་དུ་འབྱུང་སྟེ། ད་རུང་ཞིབ་ཆ་དགོས་སོ། །
མཁས་གྲུབ་ཆེན་པོ་ནོར་བཟང་རྒྱ་མཚོ་སོགས་དུས་འཁོར་བའི་མཁས་པ་དག་གིས་ནི། ཉིན་མཚན་གང་རུང་
རིང་བ་མཐར་ཐུག་གི་དུས་སུ་ཆུ་ཚོད་སོ་དྲུག་དང་ཐུང་བའི་དུས་སུ་ཆུ་ཚོད་ཉེར་བཞི་འབྱུང་བ་ཕྱོགས་ཀྱི་རི་བོ་
གངས་ལྡན་དུ་ཡིན་གྱི། བོད་ཡུལ་འདིར་མིན་ཏེ། བོད་འདིར་ཉིན་མཚན་གང་རུང་རིང་བ་མཐར་ཐུག་གི་དུས་
སུ་ཆུ་ཚོད་སོ་གསུམ་དང་། ཐུང་བའི་དུས་སུ་ཆུ་ཚོད་ཉེར་དྲུག་ལྷག་ཙམ་ཞིག་འབྱུང་བའི་ཕྱིར་ཞེས་བཞེད་དེ།
298

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
འདི་ཡང་ལུང་རིགས་རྣམ་དག་གིས་བསྒྲུབས་འདུག་པས་གནད་ཆེའོ། ། ཉི་མ་ལྡོག་མཚམས་དང་ཉིན་མཚན་
མཉམ་པའི་དུས་བཞི་བོ་དེ་དག་ནི། དུས་མི་འགྱུར་བའི་གཟིར་བཞི་ཡིན་ལ། དབྱར་དགུན་གྱི་ཉི་མ་ལྡོག་པ་དང་
སྟོན་དཔྱིད་ཉིན་མཚན་མཉམ་པའི་བར་ལ་ཞག་ཅི་ཙམ་འོང་བ་ནི། དགུན་ཉི་ལྡོག་པའི་དུས་དེ་ནས་ཁྱིམ་ཞག་
དགུ་བཅུ་ཙམ་དང་། ཉིན་ཞག་གོ་གཅིག་དང་ཆུ་ཚོད་བཅུ་དགུ་ཆུ་སྲང་གསུམ་དབུགས་གསུམ་དང་། ཚེས་ཞག་
གོ་གཉིས་དང་ཆུ་ཚོད་ཞེ་དྲུག་ཆུ་སྲང་དགུ་དབུགས་གཅིག་སོང་བའི་ཉིན་ཞག་དེ་ཉིད་ལ་དཔྱིད་ཉིན་མཚན་མཉམ་
པ་འབྱུང་བ་ལྟར། གཞན་གསུམ་གྱི་བར་མཐའ་དེ་ཙམ་ཞིག་འགྲོའོ། ། ལོ་སྔོན་མའི་དགུན་ཉི་ལྡོག་པའི་ཉིན་
ཞག་དེ་ནས་ལོ་གཅིག་སོང་སྟེ་ཉིན་ཞག་དེ་ཐོག་ལ་སླེབ་པའི་ཕྱི་དེ་ཉིན་པ་ནས་ལོ་ཕྱི་མ་དེའི་དགུན་ཉི་ལྡོག་པའི་བར་
ལ་ཞག་བཅུ་གཅིག་རེ་འགྲོ་དགོས་ཏེ། གཞན་གསུམ་གྱི་བར་ལ་དེའི་རིགས་བགྲེ་སྦྱོར། དུས་འཁོར་བ་ལྟར་ན།
ཉི་ལྡེ་ག་དེ་དག་ནི་རང་གླིང་གི་ཚངས་ཐིག་ཏུ་བགྲོད་གཉིས་མཐར་ཐུག་གི་དབང་དུ་བྱས་ཀྱི། གཞན་དུ་ན་ཉིན་
ཞག་རེ་རེ་ལའང་དབྱར་དགུན་གྱི་ཉི་ལྡོག་རེ་རེ་དང་སྟོན་དཔྱིད་ཉིན་མཚན་མཉམ་པ་རེ་རེ་འབྱུང་བར་བཞེད་དེ།
དཔེར་ན་གླིང་འདིར་དབྱར་ཉི་ལྡོག་པའི་ཞག་དེ་ལ་བྱང་དུ་དགུན་ཉི་ལྡོག་ཅིང་། ཤར་ན་སྟོན་ཉིན་མཚན་མཉམ་
པ་དང་ནུབ་ཏུ་དཔྱིད་ཉིན་མཚན་མཉམ་པ་དེ་འོང་བར་བཞེད་པའི་ཕྱིར་རོ། ། དེས་ན་ཁྱིམ་ལོ་གཅིག་ལ་ཉིན་
ཞག་སུམ་བརྒྱ་རེ་ལྔ་འབྱུང་བས་དབྱར་དགུན་གྱི་ཉི་ལྡོག་དང་སྟོན་དཔྱིད་ཉིན་མཚན་མཉམ་པ་བཞི་བོ་རེ་རེ་ལ་
སུམ་བརྒྱ་རེ་ལྔ་རེ་འབྱུང་བར་བཞེད་དེ། འདི་ནི་རིགས་པས་ཀྱང་འགྲུབ་པར་སྣང་བའི་ཕྱིར་རོ། ། བགྲོད་
གཉིས་མཐར་ཐུག་གི་དབང་དུ་བྱས་པའི་ཚེ་ནའང་། ས་ཚིགས་མི་འདྲ་བའི་དབང་གིས་རྒྱ་ནག་ལས་མདོ་རྒྱུད་གྱི་
ཕྱོགས་འདིར་ཉི་མ་ལྡོག་ཅུང་ཕྱི་ལ། དེ་ལས་ཀྱང་བོད་ཡུལ་དབུས་སུ་ཉི་ལྡོག་ཅུང་ཕྱི་བར་རིགས་པས་འགྲུབ་སྟེ།
ཞིབ་ཏུ་བརྟགས་ན་ཤེས་སོ། ། ལྔ་བ་ནི། མཛོད་ལས། ཉི་མ་དང་ནི་ཉེ་བ་ལས། ། རང་གི་གྲིབ་མས་འགྲིབ་
པར་སྣང་། ། ཞེས་འབྱུང་བ་ལྟར། ཡར་ངོའི་ཚེས་གཅིག་ནས་བཅོ་ལྔའི་བར་ཟླ་བ་ཉི་མ་དང་ཇེ་རིང་ཇེ་རིང་དུ་
སོང་བའི་དབང་གིས། ཟླ་བའི་གྲིབ་མ་ཇེ་ཆུང་ཇེ་ཆུང་དུ་སོང་སྟེ། བཅོ་ལྔ་ལ་ཉི་མའི་འོད་ཟེར་ཟླ་བ་ལ་ཕོག་པའི་
གྲིབ་མ་གཏན་མེད་པས་ཟླ་བ་ཉིན་གང་བར་སྣང་ལ། མར་ངོའི་ཚེས་གཅིག་ནས་གནམ་གང་གི་བར་ཉི་ཟླ་གཉིས་
ཇེ་ཉེ་ཇེ་ཉེར་སོང་ནས་ཟླ་བའི་གྲིབ་མ་ཇེ་ཆེ་ཇེ་ཆེར་གྱུར་ཏེ། གནམ་གང་ཉི་ཟླ་གཉིས་ཤིན་ཏུ་ཉེ་པས་ཟླ་བ་ལ་ཉི་
མའི་འོད་ཟེར་ཆེར་ཕོག་པའི་རྐྱེན་གྱིས་དེ་རང་གི་གྲིབ་མས་རྫོགས་པར་སྒྲིབ་པར་སྣང་ངོ༌། ། ས་སྡེ་ལྟར་ན་དེ་དང་
མི་འདྲ་བ་ཞིག་ཀྱང་ཡོད་དོ། ། དྲུག་པ་དུས་ཆེན་ལ་བཞི། དུས་ཆེན་གྱི་དབྱེ་བ། ཕྱེ་བ་སོ་སོའི་རང་བཞིན། ཆོ་
འཕྲུལ་ཆེན་པོ་བྱེ་བྲག་ཏུ་བཤད་པ། དགེ་བའི་འགྱུར་ཁྱད་དོ། ། དང་པོ་དུས་ཆེན་ལ་དབྱེ་ན། ཇི་སྐད་དུ།
299

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མངོན་བྱང་ཆུབ་དང་ཆོས་འཁོར་དང་། ལྷ་བབས་ཆོ་འཕྲུལ་ཆེན་པོ་སྟེ། ། དད་ལྡན་བསོད་ནམས་གསོག་པ་
ཡི། ། ཁྱད་པར་ཅན་གྱི་དུས་ཡིན་ནོ། ། ཞེས་གསུངས་པ་ལྟར། རང་ཅག་གི་བླ་མ་ལྷ་དང་བཅས་པའི་འཇིག་
རྟེན་ཐམས་ཅད་ཀྱི་སྟོན་པ་བཀའ་དྲིན་ཅན་དེ་ཉིད་ཀྱིས་མཛད་པ་ཁྱད་པར་ཅན་བསྟན་པའི་ནང་ནས། མངོན་
པར་བྱང་ཆུབ་པའི་དུས་ཆེན་སོགས་དུས་ཆེན་བཞི་ཞེས་ཡོངས་སུ་གྲགས་པ་དེ་རྣམས་དང་། གཞན་ཡང་ལྷུམས་
སུ་ཞུགས་པ་དང་བལྟམས་པ་དང་རབ་ཏུ་བྱུང་བ་དང་མྱ་ངན་ལས་འདས་པའི་དུས་ཆེན་སོགས་མང་ངོ་། །
གཉིས་པ་ནི། དུས་ཆེན་འདི་དག་ལོ་དང་ཟླ་བ་གང་ལ་བྱུང་བ་འདུལ་མངོན་གྱི་བླ་མ་མང་པོ་དང་། ཁྱད་པར་
དུས་འཁོར་གྱི་སྲོལ་འཛིན་པའི་མཁས་པ་དུ་མ་ཞིག་གིས་ལུང་དང་རིགས་པ་དུ་མས་སྟོན་པའི་དུས་ཆེན་དེ་དག་འོ་
འདི་དང་ཟླ་བ་འདི་དང་འདི་ལ་བྱུང་ངོ་ཞེས་བཤད་ཀྱང་ཤིན་ཏུ་མི་མཐུན་པ་དང་། འགའ་ཞིག་མཐུན་ལ་འགའ་
ཞིག་མི་མཐུན་པ་སོགས་མང་དུ་སྣང་ཡང་དེ་ཐམས་ཅད་ཀྱི་རྗེས་སུ་ནི་སུ་ཞིག་འབྲང་བར་ནུས་ཏེ། དེ་དག་ཕལ་
ཆེར་ནི་རགས་པའི་རྣམ་གཞག་ཡིན་ཞིང་ལ་ལ་ཞིབ་པར་བྱེད་འདོད་ཀྱང་ཇི་ལྟ་བ་བཞིན་མ་ནུས་པར་སྣང་བས།
འདིར་སྐར་རྩིས་ཀྱི་རིགས་པའི་མཐའ་རྙེད་པ་ཕུག་པ་ལྷུན་གྲུབ་རྒྱ་མཚོ་དང་། མཁས་གྲུབ་ནོར་བཟང་རྒྱ་མཚོ་
དང་། སྡེ་སྲིད་སངས་རྒྱས་རྒྱ་མཚོ་སོགས་ཀྱི་རྗེས་སུ་འབྲང་བར་བྱ་སྟེ། ཚུལ་འདི་དག་ལ་དེ་རྣམས་ཀྱི་བཞེད་པ་
ནི་འཁྲུལ་མེད་རྣམ་དག་ཏུ་གོ་བའི་ཕྱིར་རོ། ། དེས་ན་བདག་ཅག་གི་སྟོན་པ་དེ་ཉིད་ས་ལུག་གི་ལོར་ཆུ་སྟོད་གྱི་
ཚེས་བཅོ་ལྔ་ལ་ལྷུམས་སུ་ཞུགས། ལྕགས་སྤྲེལ་ས་ག་ཟླ་བའི་ཚེས་བདུན་ལ་སྐུ་བལྟམས། ས་བྱི་དཔྱིད་ཟླ་ཐ་ཆུང་
གི་ཚེས་བརྒྱད་ལ་རབ་ཏུ་བྱུང་གསུངས་ཏེ་འདི་ཧོར་ལུགས་དང་བསྡུར་ན་ས་ག་ཟླ་བར་བྱེད་དགོས་པར་སྣང་
ངོ༌། ། ཤིང་རྟ་ལ་ཟློ་བའི་ཚེས་བཅོ་ལྔ་ལ་སངས་རྒྱས། ལོ་དེའི་ཆུ་སྟོད་ཟླ་བའི་ཚེས་བཞིར་ཆོས་འཁོར་བསྐོར།
ལྕགས་བྱི་ཧོར་ཟླ་དགུ་བའི་ཉེར་གཉིས་ལ་ལྷ་ལས་བབས། མེ་འབྲུག་གམ་ཤིང་ཡོས་ལོར་མཆུ་ཟླའི་ཡར་ངོས་ཆོ་
འཕྲུལ་ཆེན་པོ་བསྟན།། ལྕགས་འབྲུག་ལོའི་ས་ག་ཟླ་བའི་བཅོ་ལྔ་ལ་མྱ་ངན་འ་འདའ་བའི་ཚུལ་བསྟན་ཏེ། དེ་དག་
ནི་ཡོངས་སུ་གྲགས་པའི་དུས་ཆེན་ཡིན་ལ། གཞན་ཡང་མང་ངོ༌། ། ས་ག་ཟླ་བའི་བཅོ་ལྔ་བའི་དུས་ཆེན་གསུམ་
འཛོམས་སུ་བཞེད་དེ། དེ་ཡང་ལྷམས་སུ་ཞུགས་པ་དང་སངས་རྒྱས་པ་དང་མྱ་ངན་ལས་འདས་པའི་དུས་ཆེན་
ནོ། ། དེས་ན་ཧོར་ཟླ་དང་པོ་ལ་སྒྲུབ་མཆོད་འཛིན་པ་ནི་ཆོ་འཕྲུལ་ཆེན་པོའི་དུས་ཆེན་དང་། ཧོར་ཟླ་བཞི་པའི་
སྨོན་ལམ་ནི་སངས་རྒྱས་པའི་དུས་ཆེན་དང་། དྲུག་པའི་དབྱར་མཆོད་ནི་ཆོས་འཁོར་བསྐོར་བའི་དུས་ཆེན་དང་།
བཅུ་བའི་ལྔ་མཆོད་ནི་རྗེ་བཙུན་བཙོང་ཁ་བ་ཆེན་པོ་སྐུ་གཤེགས་པའི་དུས་ཆེན་གྱི་དབང་དུ་བྱསཔ་ཡིན་པས་དེ་
དག་གི་ཁྱད་པར་ཤེས་དགོས་སོ། ། གསུམ་པ་དེ་དག་ལས། ཆོ་འཕྲུལ་ཆེན་པོའི་དུས་ཆེན་ཚིགས་སུ་བཅད་པའི་
300

༄༅། ། 
དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
སྒོ་ནས་མདོར་བསྡུས་ཏེ་བཤད་ན། འདི་ལྟར། ལྷ་དང་བཅས་པའི་སྟོན་པ་དེར། ། སྔོན་ཚེ་མུ་སྟེགས་བྱེད་དག་
གིས། ། ཆོ་འཕྲུལ་འགྲན་པར་འདོད་ནས་ནི། ། ཞུས་བསམ་ཆུ་ཟླའི་ཚེས་གཅིག་ལ། ། རྒྱལ་པོ་གསལ་རྒྱལ་
གྱིས་མཆོད་ཚེ། ། ཚེམས་ཤིང་ས་ལ་བཙུགས་མ་ཐག། རིན་ཆེན་སྣ་བདུན་ལྡན་པ་ཡི། ། ལྗོན་ཤིང་དཔག་ཚད་
མང་ལྡན་སྤྲུལ། ། ཚེས་གཉིས་ཨུ་ཏྲ་ཡ་ནས་མཆོད། ། ༑ གཡས་གཡོན་རིན་ཆེན་རི་བོ་ལ། ། ནགས་ཚུལ་སྣ་
ཚོགས་ཀྱིས་བརྒྱན་ཅིང་ ། རོ་བརྒྱའི་འབྲས་ལྡན་རྩ་མཆོག་སྤྲུལ། ། ཚེས་གསུམ་ཤུན་རྩི་རྒྱལ་པོས་མཆོད། །
ཞལ་བཤོལ་འཐོར་ཐུང་འདོར་བ་ལས། ། ཡན་ལག་བརྒྱད་ལྡན་རྫིང་བུ་མཆོག། དཔག་ཚད་མང་ལྡན་པད་མོ་
སྤྲུལ། ། ཚེས་བཞི་ཨིནྡྲ་བྷུ་མིས་མཆོད། ། རྫིང་བུ་དེ་ཡི་ངོས་བཞི་དུ། ། ཡུར་ཆེན་བརྒྱད་བརྒྱད་འཁོར་བ་
ལས། ། ཆོས་ཀྱི་སྒྲ་དབྱངས་སྒྲོགས་པ་སྤྲུལ། ། ཚེས་ལྔ་ཚངས་བྱིན་རྒྱལ་པོས་མཆོད། ། སྟོན་པའི་ཞལ་ལས་
འོད་འཕྲོས་ཏེ། ༈ སྟོང་གསུམ་འཇིག་རྟེན་མ་ལུས་ཁྱབ། ། འོད་དེས་རེག་བས་བདེ་བར་གྱུར། ། ཚེས་དྲུག་ལི་
ཙཱའི་ཚོགས་ཀྱིས་མཆོད། ། སྟོན་པའི་འཁོར་རྣམས་ཐམས་ཅད་ཀྱིས། ། གཅིག་གིས་གཅིག་སེམས་ཤེས་གྱུར་
ཏེ། ། ལས་འབྲས་ཡིད་ཆེས་དད་པ་རྙེད། ། ཚེས་བདུན་ཤཱཀྱ་རྣམས་ཀྱིས་མཆོད། ། འཁོར་ལོ་བསྒྱུར་བའི་རྒྱལ་
པོ་ནི། ། རིན་ཆེན་སྣ་བདུན་ལྡན་པ་ལ། ། བློན་པོའི་ཚོགས་ཀྱིས་བསྐོར་བ་སྤྲུལ། ། ཚེས་བརྒྱུད་ལྷ་དབང་བརྒྱ་
བྱིན་མཆོད། ། སེང་ཁྲི་ཕྱག་གིས་མནན་པ་ལས། ། སྲིན་པོ་ལྔ་བྱུང་ཕྱག་རྡོར་གྱིས། ། མུ་སྟེགས་འཁོར་བཅས་
ཚར་བཅད་བཏུལ། ། ཚེས་དགུ་ཚངས་པའི་རྒྱལ་པོས་མཆོད། ། འོད་ཟེར་འཕྲོ་བའི་སྐུ་ལུས་ཀྱིས། ། ཚངས་
བའི་བར་དུ་ཁྱབ་མཛད་ནས། ། གསུང་གིས་ཆོས་བསྟན་འགྲོ་རྣམས་བསྒྲལ། ། ཚེས་བཅུར་རྒྱལ་ཆེན་སྡེ་བཞིས་
མཆོད། ། འོད་ཟེར་འབར་བའི་སྐུ་མཆོག་གིས། ། སྲིད་རྩེའི་བར་དུ་ཁྱབ་མཛད་དེ། ། འགྲོ་ལ་ཆོས་བསྟན་
རྣམ་པར་གྲོལ། ། བཅུ་གཅིག་མགོན་མེད་ཟས་སྦྱིན་མཆོད། ། སེངྒེའི་ཁྲི་ལ་བཞུགས་བཞིན་དུ། ། སྐུ་ལུས་མི་
སྣང་འོད་ཟེར་གྱིས། ། སྟོང་གསུམ་ཁྱབ་ཅིང་ཆོས་སྟོན་མཛད། ། བཅུ་གཉིས་ཁྱིམ་བདག་སྤྱི་ཐོས་མཆོད། །
སྟོང་གསུམ་འོད་ཀྱིས་ཁྱབ་མཛད་ཅིང་། ། འོད་དེས་རེག་པའི་སེམས་ཅན་རྣམས། ། སྐྱོན་བྲལ་ཡོན་ཏན་ལྡན་
པར་མཛད། ། བཅུ་གསུམ་ཤུལྕི་རྒྱལ་པོས་མཆོད། ། ལྟེ་བ་ལས་ནི་འོད་ཟེར་གཉིས། ། འདོམ་བདུན་པདྨ་
སངས་རྒྱས་བཅས། ། དེ་བཞིན་སྟོང་གསུམ་ཁྱབ་པར་སྤྲུལ། ། བཅུ་བཞི་ཨུ་ཏྲ་ཡ་ནས་མཆོད། ། གཏོར་བའི་
མེ་ཏོག་སྣ་ཚོགས་ནི། ། རིན་ཆེན་བདུན་ལྡན་ཤིང་རྟའི་སྟེང་། ། སྤྲུལ་བའི་སངས་རྒྱས་མང་བཅས་སྤྲུལ། །
བཅོ་ལྔ་བགཟུགས་ཅན་སྙིང་པོས་མཆོད། ། ཕྱག་གིས་ས་ལ་བསྣན་མ་ཐག། སེམས་ཅན་དམྱལ་བ་བཅུ་དྲུག་
རྣམས། ། ཀུན་གྱིས་མངོན་མཐོང་སྐྱོ་བ་སྐྱེས། ། དེ་ལྟར་ཆོ་འཕྲུལ་བསྟན་པའི་ཚེ། ། ལྷ་དང་མི་སོགས་གྲངས་
301

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
མེད་པའི། ། སེམས་ཅན་བྱང་ཆུབ་རྣམ་གསུམ་དང་། ། མངོན་མཐོ་མཆོག་ལ་སྦྱོར་བར་མཛད། ། ཅེས་
བྱའོ། ། ཞར་ལ་དུས་བཟང་གཞན་འབྱུང་བའི་རྒྱུ་མཚན་བསྟན་པ་ལ། འོ་ན་ད་ལྟ་ཟླ་བ་རེ་རེར་ཚེས་བརྒྱུད་བཅོ་
ལྔ་གནམ་གང་གི་དུས་བཟང་གསུམ་འབྱུང་བ་འདི་གང་གི་སྒོ་ནས་ཡིན་ཞེ་ན། འདི་ལ་མཁས་པ་ཁ་ཅིག་ཚེས་
བརྒྱུད་ལ་སྨན་བླ། བཅོ་ལྔ་ལ་ཐུབ་དབང་། གནམ་གང་ལ་འོད་དཔག་མེད་སེམས་ཅན་གྱི་དོན་དུ་འབྱོན་པའི་
དུས་ཆེན་ཡིན་ཞེས་བཞེད་ལག་ ཁ་ཅིག་ཟླ་བའི་འཕེལ་འགྲིབ་ཀྱི་མཚན་མ་དེ་གསུམ་ལ་གསལ་བའི་སྒོ་ནས་ཡིན་ཏེ།
ཚེས་བརྒྱད་ལ་ཟླ་བའི་ཕྱེད་འཕེལ་ཞིང་། བཅོ་ལྔ་ལ་ཉ་གང་བ་དང་། གནམ་གང་ལ་ཟླ་བའི་དཀར་ཚ་ཐམས་
ཅད་འགྲིབ་པའི་སྐབས་སོ་ཞེས་འདོད་ཅིང་། འགྲིབ་པའི་ཕྱེད་ཉིན་མོ་འབྱུང་བ་ནི་མི་གསལ་བས་མི་བགྲང་
ངོ་། ། གཞུང་གཞན་འགའ་ཞིག་ནས་རྒྱལ་པོ་ཆེན་པོ་བཞིས་འཇིག་རྟེན་སྐྱོང་བར་ལས་བླངས་པ་ལྟར། ཚེས་
བཅོ་ལྔ་ལ་རྒྱལ་ཆེན་བཞི་རང་ཉིད་འཇིག་རྟེན་དུ་འབྱོན། གན་མ་གང་ལ་རྒྱལ་ཆེན་བཞིའི་བུ་རྣམས་འཇིག་རྟེན་
དུ་འོང་། ཚེས་བརྒྱད་ལ་རྒྱལ་ཆེན་བཞིའི་གཡོག་རྣམས་འཇིག་རྟེན་དུ་འོང་ཞེས་བཞེད་པ་ཡང་སྣང་སྟེ། གང་
ལྟར་བྱས་ཀྱང་འགལ་བ་མེད་པར་སེམས་སོ།། ༈ བཞི་པ་ནི། སྤྱིར་དུས་ཆེན་དང་དུས་བཟང་དེ་དག་ལ་དགེ་སྡིག་
གང་བྱས་ཀྱང་འགྱུར་ཆེ་ཞིང་། ཁྱད་པར་དགེ་བ་བྱས་པ་རྣམས་སྟོབས་ཚེའོ། ། དེའི་ནང་ནས་ཀྱང་དུས་ཆེན་
བཞི་ལ་འགྱུར་ལྷག་པར་ཚེའོ།། ། ཇི་སྐད་དུ། དེ་ལྟར་དུས་ཆེན་རྣམ་བཞི་ལ་ ། དགེ་བ་ཅུང་ཟད་བགྱིས་པ་
རྣམས། ། ས་ཡ་ཕྲག་བརྒྱའི་འགྱུར་དུ་གསུངས།་ ། དེ་དག་ཞིབ་ཏུ་རྩིས་གྱུར་ན།་ ། ལྷག་བསམ་དག་པས་ནས་
ཕུལགང་། ། སྦྱིན་པར་བཏང་ངམ་ཕུལ་ན་ནི། ། ས་ཡ་ཕྲག་བརྒྱུར་འགྱུར་བའི་ཕྱིར། ། ནས་ཁལ་བརྒྱད་
འབུམ་སུམ་ཁྲི་དང་། ། སུམ་སྟོང་སུམ་བརྒྱ་སུམ་ཅུ་གསུམ། ། བྲེ་དྲུག་ཕུལ་བཞིའི་འབྲས་བུ་ནི། ། འབྱུང་བར་
རྒྱལ་པ་ཉིད་ཀྱིས་གསུངས། ། ཞེས་འབྱུང་བ་ལྟར་རོ། ། བདུན་པ་དུས་ཚིགས་ཀྱི་རྣམ་གཞག་ཤེས་པ་ལ་དགོས་
པ་ཡོད་དེ། ལོ་ཟླ་ཞག་དུས་རྣམས་ལ་རྨོངས་པའི་རྨོངས་པ་ཟློག་པ་དང༌། དེ་དག་གི་རྣམ་གཞག་གསུང་རིག་
ནས་བཤད་པའི་དགོངས་པ་རྟོགས་པར་འགྱུར་བ་དང་། གསོ་སྦྱོང་སོགས་གང་དུ་བྱ་བའི་དུས་ལ་མཁས་པ་དང་།
ཁྱད་པར་དུས་ཆེན་གང་ཡིན་ཤེས་ནས་དགེ་བ་བྱས་པ་རྣམས་གོང་འཕེལ་དུ་འགྱུར་བའི་དགོས་པ་ཡིན་པའི་ཕྱིར་
རོ། ། སྨྲས་པ།། སངས་རྒྱས་མཐུ་དང་སྤྱི་མཐུན་ལས་ཀྱིས་ནི། ། སྣོད་བཅུད་ལོ་ཟླ་ཞག་དུས་བཀོད་པའི་
ཁྱད། ། འདྲ་དང་འདྲ་མིན་སྣ་ཚོགས་མཆིས་པ་ཀུན། ། རྒྱལ་བའི་ཡུལ་ཡིན་དེ་ལས་གཞན་དུ་མིན། ། འོན་
ཀྱང་གླིང་བཞི་འདི་ཡི་དབང་བྱས་ཏེ། ། ཉི་ཟླ་སྐར་གསུམ་རྒྱུ་བའི་ཁྱད་པར་གྱིས། ། ལོ་ཟླ་ཞག་གསུམ་དུས་ཚིག་
དབྱེ་བ་སོགས། ། ཇི་ལྟར་འབྱུང་བའི་རྣམ་གཞག་དེ་ཙམ་སྨྲས། ། དེ་ཡང་མདོ་རྒྱུད་དགོངས་འགྲེལ་གཞུང་
302

༄༅། ། དུས་ཚིགས་ཀྱི་རྣམ་བཞག་ལེགས་པར་བཤད་པའི་ཕྲེང་བ། །
རྣམསདང་། ། མཁས་མང་བརྒྱུད་པའི་མན་ངག་ལ་བརྟེན་ནས། ། རང་གིས་ཇི་ལྟར་རྟོགས་པའི་ཚུལ་དེ་
བཞིན། ། འཚམ་པར་བརྗོད་ཀྱི་ཤིན་ཏུ་རྒྱས་པར་མིན། ། འདི་ལ་བཞེད་སྲོལ་མི་འདྲའི་སྤྲིན་འཁྲིགས་པས། །
བློ་མིག་བསྒྲིབས་རྐྱེན་ལོག་པར་བཤད་ཉེས་ན། ། ནོངས་དེ་མཁས་དང་འཕགས་པའི་ཚོགས་ཀྱི་དྲུང་། ། ཟོལ་
མེད་འགྱོད་པའི་ཡིད་ཀྱིས་ངེས་པར་འཆགས། ། འདིར་འབད་ལེགས་པར་བཤད་ལས་རབ་དཀར་དགེ། ། ཇི་
སྙེད་ཐོབ་དེས་མཐའ་དག་འགྲོ་བ་ཀུན། ། རྩོད་དུས་དྲི་མའི་སྦྱིན་ལས་ངེས་ཐར་ཏེ། བདེ་སྐྱིད་རྫོགས་ལྡན་
དཔལ་ལ་སྤྱོད་གྱུར་ཅིག ། ཅེས་དུས་ཚིགས་སྤྱི་དང་བྱེ་བྲག་གི་རྣམ་གཞག་ལེགས་པར་བཤད་པ་འདི་འང་གནས་
བརྟན་རིག་པ་འཛིན་པ་རྒྱལ་མཚན་དཔལ་བཟང་ཞེས་བགྱི་བས་འདི་ལྟ་བུ་ཞིག་གྱིས་དང་། ཁོ་བོས་མཐུན་རྐྱེན་
མཐའ་དག་ཉེ་བར་སྦྱར་ནས་པར་དུ་བསྒྲུབ་པར་བྱའོ་ཞེས་བསྐུལ་བ་ལ་བརྟེན་ནས། སླར་ཡང་ཅོ་ནེའི་མཁན་ས་
དང་མཚན་ཉིད་ཀྱི་བཤད་གྲྭ་ཟུང་འབྲེལ་གྱིས་སྐྱོང་ཞིང་འདུལ་མངོན་གྱི་གནད་ཕྱོགས་ཙམ་རིག་པ་ཤཱཀྱའི་དགེ་
སློང་རིགས་སྨྲ་བ་གྲགས་པ་བཤད་སྒྲུབ་ཀྱིས་ཉེ་བར་སྦྱར་བའོ། ། །། དགེ་ལེགས་འཕེལ། ། བཀྲ་ཤིས། །
303

༄༅། ། བསྟན་པའི་སྙིང་པོ་བདག་མེད་རྟོགས་པའི་ལྟ་བའི་
རིམ་པ་རྣམ་པར་བཤད་པ་ཐར་ལམ་གསལ་
བྱེད་ཅེས་བྱ་བ་བཞུགས་སོ། །
ན་མོ་མ་མྱུཤྲཱི་ཡེ། སྨྲ་བ་ཟླ་མེད་འདྲེན་པ་ཟས་གཙང་སྲས། ། བྱམས་བརྩེའི་གཏེར་ཆེན་མི་ཕམ་འཇམ་
པའི་དབྱངས། ། ཤིང་རྟ་ཆེན་པོ་ཀླུ་སྒྲུབ་ཐོགས་མེད་སོགས། ། འཛམ་གླིང་རྒྱན་གྱུར་མཁས་པའི་ཚོགས་ལ་
འདུད། ། རྒྱལ་བའི་མཁྱེན་པའི་རང་གཟུགས་འཇམ་པའི་དབྱངས། ། ངུར་སྨིག་གར་རོལ་རྗེ་བཙུན་བཙོང་ཁ་
པ། ། ཡབ་སྲས་བརྒྱུད་པར་བཅས་པའི་ཞབས་བཏུད་ནས། ། བདག་མེད་ལྟ་བའི་རིམ་པ་རབ་བཤད་བྱ། །
དེ་ལ་འདིར་ཐར་འདོད་ཀྱི་སྐྱེས་བུས་གང་དུ་འཇུག་པར་བྱ་བའི་གཞི་ནི། རྒྱལ་བའི་བསྟན་པ་རིན་པོ་ཆེ་ཉིད་ཡིན་
ལ། དེར་འཇུག་པའི་སྒོ་ལ་མི་འདྲ་བ་ཡོད་ཀྱང་བདག་མེད་རྟོགས་པའི་ལྟ་བ་ཁས་ལེན་མི་ལེན་གྱི་སྒོ་ནས་ཀྱང་
བསྟན་པ་ལ་ཞུགས་མ་ཞུགས་སུ་འཇོག་པ་ནི་སྒོ་གཅིག་ཡིན་ནོ། བསྟན་པ་ལའང་ལུང་རྟོགས་གཉིས་ཡོད་པ་ལས།
རྟོགས་པའི་བསྟན་པའི་གཙོ་བོ་ནི་བདག་མེད་རྟོགས་པའི་ལྟ་བ་ཉིད་ཡིན་ལ། རྟོགས་བྱའི་བདག་མེད་ལ་ཕྲ་
རགས་ཀྱིས་ཕྱེ་ན་མང་ཡང་འབྱེད་པའི་ཚེ། གྲུབ་མཐའ་རྣམ་པ་བཞིའི་འདོད་ཚུལ་དང་བསྟུན་དགོས་ཀྱི། དེ་
བཞི་བོ་གང་རུང་དང་མི་མཐུན་པའི་བདག་མེད་རྟོགས་པའི་ལྟ་བ་ཡོད་པར་ཁས་ལེན་དུ་མི་རུང་སྟེ། བདག་མེད་
ཁས་ལེན་པའི་ཚུལ་ལ་ནི་གྲུབ་མཐའ་བཞིར་ངེས་པའི་ཕྱིར་ཏེ། མཁས་གྲུབ་རྗེས། དེ་ཡང་བདེ་བར་གཤེགས་
པའི་བསྟན་པ་ལ་བདག་མེད་ཁས་ལེན་པའི་གྲུབ་མཐའ་བཞིར་ངེས་ཀྱི་ བཞི་བོ་གང་དང་ཡང་མི་མཐུན་པའི་
བདག་མེད་པའི་ལྟ་བ་དང་དེ་ཉིད་གོམས་པར་བྱེད་པའི་རྣམ་གཞག་སུ་ཞིག་གིས་ཅི་ཙམ་སྨྲས་སུ་ཟིན་ཀྱང་། རྒྱལ་
པའི་བསྟན་པ་ལས་ཕྱི་རོལ་ཏུ་གྱུར་པར་བརྗོད་པར་བྱའི། མཁས་པ་དགེས་པའི་ལམ་དུ་བློ་གྲོས་དང་ལྡན་པ་དག་
གིས་ཡིད་ཆེས་པར་བྱ་བ་མིན་ནོ། ། ཞེས་གསུངས་པའི་ཕྱིར་རོ། ། དེས་ན་བདག་མེད་ཕྲ་རགས་རྣམས་གྲུབ་
མཐའ་བཞིའི་འདོད་ཚུལ་གྱི་རིམ་པ་དང་མཐུན་པར་རྗེ་ཡབ་སྲས་ཀྱི་བཞེད་པ་ཇི་ལྟ་བ་བཞིན་གཏན་ལ་དབབ་
པར་བྱའོ། ། འདི་ལ་གཉིས། སྤྱིར་བསྟན་པ་དང་། སོ་སོར་བཤད་པའོ། ། དང་པོ་ནི། རང་ཅག་གི་རྒྱུད་ཀྱི་
304

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད །
བདག་འཛིན་ནི་འཁོར་བའི་རྩ་བ་ཡིན་ལ། དེ་དངོས་སུ་སྤོང་བའམ་སྤོང་བའི་བག་ཆགས་འཐུག་པོ་འཇོག་པ་ནི་
བདག་མེད་རྟོགས་པ་ལ་རག་ལས་པས་དེ་ལ་ཐོས་བསམ་གྱིས་འཇུག་དགོས་སོ། ། དེས་ན་གྲུབ་མཐའ་བཞི་བོས་
ཀྱང་བདག་མེད་རྟོགས་པའི་ལྟ་བ་དེ། ཐར་བར་བགྲོད་པའི་ལམ་གྱི་སྲོག་ཡིན་པར་འདོད་པ་ལ་ཁྱད་པར་མེད་དེ།
བདག་མེད་མ་རྟོགས་པར་ཐར་བ་ཐོབ་པ་མི་སྲིད་ཅེས་འདོད་པ་ལ་ཁྱད་པར་མེད་པའི་ཕྱིར་རོ། ། དེ་ལྟར་ནའང་
བདག་མེད་འདོད་ཚུལ་ལ་ཁྱད་པར་ཡོད་དེ། བྱེ་བྲག་སྨྲ་བ་ཁ་ཅིག་གང་ཟག་རྟག་གཅིག་རང་དབང་ཅན་གྱིས་
སྟོང་བ་དེ། གང་ཟག་གི་བདག་མེད་ཕྲ་མོའི་དོན་དུ་འདོད་ལ། དབུ་མ་རང་རྒྱུད་པ་མན་ཆད་ཀྱི་རང་སྡེ་རྣམས་
ཀྱིས། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་སྟོང་ཉིད། གང་ཟག་གི་བདག་མེད་ཕྲ་མོར་འདོད་པ་
ལ་ཁྱད་པར་མེད་པའི་ཕྱིར་ཏེ། མཁས་གྲུབ་རིན་པོ་ཆེས། བྱེ་བྲག་སྨྲ་བ་དང་མདོ་སྡེ་བ་དང་སེམས་ཙམ་པ་དང་
དབུ་མ་རང་རྒྱུད་པ་དག་གང་ཟག་རང་རྐྱ་ཐུབ་པའི་རྫས་ཡོད་རྣམ་པར་བཅད་ཙམ་རྟོགས་པས་གང་ཟག་གི་
བདག་མེད་མཚན་ཉིད་རྫོགས་པ་རྟོགས་པ་བར་བཞེད་པ་ལ་འདྲ་མོད། ཞེས་གསུངས་ཤིང་། ཚུལ་དེ་བཞིན་དུ་
རྗེའི་དྲང་ངེས་རྣམ་འབྱེད་དང་། མཁས་གྲུབ་ཀྱི་སྟོང་ཐུན་སོགས་དུ་མ་ལས་བཤད་པའི་ཕྱིར་རོ། ། ཐར་འགྱུར་
བ་ནི་དེ་འདྲའི་བདག་མེད་དེ། གང་ཟག་གི་བདག་མེད་རགས་པར་བཞེད་དོ། ། སྤྱིར་ནང་སྡེ་ཐམས་ཅད་ཀྱིས་
ནི་རྟག་གཅིག་རང་དབང་ཅན་གྱི་བདག་མེད་ཁས་ལེན་པར་མཚུངས་པ་ཡིན་ཏེ། འདི་སྔར་གཞན་སྡེ་ཕྱི་རོལ་བ་
རྣམས་ཀྱིས། བདག་དེ་རང་གི་ཕུང་བོ་དང་གཅིག་གམ་ཐ་དད། རྟག་གམ་མི་རྟག་གང་ཡིན་དཔྱད་པ་ན། རྒྱུ་
མཚན་ཕྱིན་ཅི་ལོག་ལ་བརྟེན་ནས། བདག་དེ་ཉིད་ཕུང་པོ་དང་དོན་གཞན་དུ་ཁས་བླངས་པ་ཡིན་ལ། དེ་ཡང་
བདག་དེ་རང་སྐྱོ་བར་བློ་དེར་སྣང་བས་ཕུང་པོ་དང་གཅིག་ཏུ་མི་འཐད་པར་མཐོང་ནས་དེ་དང་ངོ་བོ་ཡང་ཡིན་
པར་ཁས་བླངས་པའི་ཕྱིར་རོ། ། ཕུང་པོ་སྐྱེ་འཇིག་བྱེད་ཀྱང་བདག་དེ་ནི་སྐྱེ་འཇིག་མི་བྱེད་པའི་རྟག་དངོས་དང་།
ཆ་ཤས་མེད་པའི་གཅིག་པུ་དང་། ཕུང་བོ་སོགས་ལ་མ་བལྟས་པའི་རང་དབང་ཅན་གྱི་ཁྱད་ཆོས་གསུམ་དང་ལྡན་
པར་འདོད་པ་ནི། ཕྱི་རོལ་བ་རྣམས་ལ་ཁྱད་པར་མེད་ལ། ཚད་སོགས་ཀྱི་ཁྱད་པར་འདོད་ཚུལ་མི་འདྲ་བ་མང་
ངོ༌། ། རང་སྡེ་སངས་རྒྱས་པ་རྣམས་ཀྱིས་ནི་བདག་དེ་རང་གི་ཕུང་པོ་དང་གཅིག་གམ་ཐ་དད་རྟག་གམ་མི་རྟག་
གང་ཡིན་དཔྱད་པ་ན། ཕུང་པོ་མི་རྟག་པས་བདག་ཀྱང་མི་རྟག་ཅིང་། ཕུང་པོ་ལས་དོན་གཞན་པའི་བདག་ཡོད་
པ་ལ་རིགས་པས་གནོད་པར་མཐོང་ནས། ཕུང་པོ་ལྔའམ་ལྔ་པོ་གང་རུང་དང་གཅིག་ཡིན་པའི་བདག་ཞིག་ངེས་
པར་ཡོད་དགོས་སྙམ་སྟེ། བྱེ་བྲག་སྨྲ་བ་ཁ་ཅིག་ཕུང་པོ་ལྔ་རེ་རེ་དང་ལྔའི་ཚོགས་པ་དང་རྒྱུན་གང་རུང་གང་ཟག་
ཏུ་འདོད་ལ། སེམས་ཙམ་པས་ཀུན་གཞིའི་རྣམ་པར་ཤེས་པ་དང་། རང་རྒྱུད་པ་དང་མདོ་སྡེ་པས་ཡིད་ཀྱི་རྣམ་
305

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། །
ཤེས་ཉིད་གང་ཟག་གི་མཚན་གཞིར་འདོད་དོ། ། དེ་ལྟ་བུ་ལ་དགོངས་ནས། འཇུག་པ་ལས། ལྔ་ཆར་ཡང་
འདོད་ཁ་ཅིག་སེམས་གཅིག་འདོད། ། ཅེས་དང་། འཇུག་པའི་རྣམ་བཤད་ལས་ཀྱང་། རང་གི་སྡེ་བ་རྣམས་
ཀྱིས་ཀྱང་ཕུང་པོ་ལས་ངོ་བོ་ཐ་དད་པའི་བདག་མེད་དོ་སྙམ་ཞིང་འཁྲུལ་བས་ཕུང་པོ་ཙམ་བདག་ཏུ་ཁས་བླངས་ཏེ།
དེ་གཉིས་གང་རུང་ཞིག་ཏུ་ཁས་བླངས་དགོས་སྙམ་དུ་བསམ་པའོ། ། ཞེས་གསུངས། ཐལ་འགྱུར་བས་ནི་རང་
གི་ཕུང་པོ་ལས་དོན་གཞན་པའི་བདག་དང་། ཕུང་པོ་ཉིད་ཏུ་མི་འདོད་ཀྱང་ཕུང་པོ་ལ་བཏགས་པའི་ང་ཙམ་ཞིག་
བཞད་དོ། ། དེ་ཡང་ཕྱི་རོལ་པས་བདག་ཁས་ལེན་དགོས་སྙམ་ནས་གང་ཟག་གི་བདག་ཁས་ལེན་པ་ཡིན་ལ།
ནང་པས་ནི་བདག་ཙམ་ཁས་ལེན་ཡང་གང་ཟག་གི་བདག་ཁས་མི་ལེན་ནོ། ། དོན་སྨྲ་སྡེ་གཉིས་ཀྱིས་ཆོས་ཀྱི་
བདག་མེད་ཀྱི་ཐ་སྙད་མི་བྱེད་ཀྱང་། ཆོས་ཀྱི་བདག་ཁས་ལེན་པ་མིན་ལ། རང་རྒྱུད་པ་མན་ཆད་ཀྱི་རང་སྡེས་ནི།
ཐར་བ་ཙམ་ཐོབ་པ་ལ་ཆོས་ཀྱི་བདག་མེད་རྟོགས་དགོས་པར་མི་བཞེད་དེ། གང་ཟག་རང་སྐྱ་ཐུབ་པའི་རྫས་ཡོད་
ཀྱིས་སྟོང་པའི་བདག་མེད་རྟོགས་ཤིང་གོམས་པར་བྱས་པ་ཙམ་གྱིས་ཐར་བ་ཐོབ་ནུས་པར་བཞེད་པའི་ཕྱིར་རོ། །
ཐལ་འགྱུར་བས་ནི་ཆོས་དང་གང་ཟག་གི་བདག་མེད་གཉིས་ཀ་མ་རྟོགས་པར་ཐར་བ་ཐོབ་ནུས་པར་མི་བཞེད་
དོ། ། བྱེ་བྲག་སྨྲ་བ་ཁ་ཅིག་གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དེ། བདག་འཛིན་ལྷན་
སྐྱེས་སུ་འདོད་པ་དང་། ་ ཁ་ཅིག་གིས་མདོ་སྡེ་བ་ཡན་ཆད་ཀྱིས་དེ་ཡིན་ན། བདག་འཛིན་ཀུན་བཏགས་ཡིན་པས་
ཁྱབ་ཅེས་བཞེད་ལ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལ། བདག་འཛིན་ལྷན་སྐྱེས་
ཁྱབ་ཆེ་བར་བཞེད་དེ། སྟོར་ཐུན་ཆེན་མོ་ལས། བྱེ་བྲག་སྨྲ་བ་ནས་དབུ་མ་རང་རྒྱུད་པའི་བར་ཐེག་པ་ཆེ་ཆུང་གི་
རང་སྡེ་སུའི་ལུགས་ལ་ཡང་གང་ཟག་རང་རྒྱ་ཐུབ་པའི་རྫས་ཡོད་དུ་འཛིན་པ་ཉིད་གང་ཟག་གི་བདག་འཛིན་ལྷན་
སྐྱེས་ཀྱི་འཛིན་སྟངས་ཡིན་པར་འདོད་ལ། ཞེས་དང་། རང་སྡེ་ཁ་ཅིག་རྟག་གཅིག་རང་དབང་ཅན་གྱི་གང་ཐག་
ཏུ་འཛིན་པ་གང་ཟག་གི་བདག་འཛིན་ལྷན་སྐྱེས་སུ་འདོད་པ་དང་། ཁ་ཅིག་དེ་ཀུན་བཏགས་ཡིན་ཀྱང་། ཞེས་
སོགས་གསུངས་པའི་ཕྱིར་རོ། ། འོ་ན། དེ་འདྲའི་བདག་མེད་དེ། མདོ་གང་གི་དོན་ཡིན་ཞེ་ན། དེ་འཁོར་ལོ་
དང་པོས་བསྟན་པའི་བདག་མེད་ཀྱི་དོན་ཡིན་པར་གྲུབ་མཐའ་སྨྲ་བ་བཞིས་འདོད་ལ། ཐལ་འགྱུར་བས་ནི་དེ་
ཙམ་མིན་པར་ཡང་བཞེད་དོ། ། དེ་ལྟར་ཡིན་ཀྱང་། འཇུག་པའི་ཊཱིཀྐ་ལས། གང་ཟག་རང་རྐྱ་ཐུབ་པའི་རྫས་
ཡོད་དུ་འཛིན་པ་ནི། གྲུབ་མཐས་བློ་མ་བསྒྱུར་བ་ལ་ཡང་ཡོད་མོད་ཀྱང་། གང་ཟག་ཕུང་བོ་དང་མཚན་ཉིད་མི་
མཐུན་པར་གཞན་དུ་ཡོད་པར་འཛིན་པ་ནི་གྲུབ་མཐས་བློ་མ་བསྒྱུར་བ་ལ་མེད་དོ། ། ཞེས་ཕྱི་མ་འདི་ལ་ཀུན་
བཏགས་ཀྱིས་ཁྱབ་པར་བཤད་པ་ནི་ཐལ་འགྱུར་བའི་ལུགས་ཀྱི་དབང་དུ་བྱས་པར་གསལ་ཏེ། གཞན་དུ་ན་དྲང་
306

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
ངེས་རྣམ་འབྱེད། སྟོང་ཐུན། དཀའ་འགྲེལ། སྡེ་བདུན་མུན་སེལ་སོགས་ནས། གང་ཐུག་རང་གི་ཕུང་བོ་དང་
མཚན་ཉིད་མི་མཐུན་པའི་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཉིད། རང་རྒྱུད་པ་མན་ཆད་ཀྱི་རང་
སྡེའི་ལུགས་ཀྱི་བདག་འཛིན་ལྷན་སྐྱེས་སུ་བཤད་པ་དང་འགལ་བའི་ཕྱིར་རོ། ། མདོར་ན་ཐེག་པ་གསུམ་ཀའི་
མཐོང་བ་སྒོམ་བར་ཆད་མེད་ལམ་དང་རྣམ་གྲོལ་ལམ་གྱི་དངོས་གྱི་གཞལ་བྱ་གང་ཡིན་ལ་ཚིག་ཙམ་བརྗོད་པའི་བརྒལ་
བརྟགས་ཀྱིས་ཕན་དཀའ་བས། དེ་དག་གི་གཞལ་བྱ་བདག་མེད་རྣམས་འདིར་འཆད་པ་བཞིན་རང་གིས་ངེས་
པར་བྱ་དགོས་སོ། ། གཉིས་པ་སོ་སོར་བཤད་པ་ལ་བཞི་ལས། དང་པོ་ནི། བྱེ་བྲག་སྨྲ་བ་ཁ་ཅིག་ཕུང་བོ་དང་
གཅིག་དང་ཐ་དད་གང་རུང་བརྗོད་དུ་མེད་པའི་བདག་ཁས་ལེན་ལ། ཁ་གཅིག་རང་རྐྱ་ཐུབ་པའི་བདག་ཁས་
ལེན་ཡང༌། དེ་ཐམས་ཅད་ཀྱང་རྟག་གཅིག་རང་དབང་ཅན་གྱི་བདག་མེད་པར་འདོད་པ་ལ་འདྲའོ། ། རྟག་
གཅིག་རང་དབང་ཅན་ཞེས་པའི་སྔར་བཤད་པ་ལྟར་ཡིན་ལ། དེ་འགོག་པའི་རིགས་པ་མང་ཡང་། བསྡུ་ན།
གང་ཟག་ཆོས་ཅན། རྟག་གཅིག་རང་དབང་བ་ཡིན་ཏེ། མི་རྟག་ཅིང་གཞན་དབང་ཅན་ཡིན་པའི་ཕྱིར།
དཔེར་ན་བུམ་པ་བཞིན། ཁྱབ་སྟེ། མི་རྟག་ན། རྟག་གཅིག་རང་དབང་ཅན་ཡིན་པར་འགལ་བའི་ཕྱིར།
རྟགས་དེར་ཐལ། གདགས་གཞིའི་ཕུང་པོ་མི་རྟག་ཅིང་གཞན་དབང་ཅན་ཡིན་པའི་ཕྱིར། དེར་ཐལ། ཕུང་བོ་
སྐྱེ་ཞིང་འཇིག་པ་དང་ལས་ཉོན་གྱི་གཞན་དབང་ཅན་ཡིན་པའི་ཕྱིར། སྔ་མས་ཁྱབ་པ་འདོད་དེ། གང་ཟག་རང་
གི་ཕུང་པོ་ལ་བརྟེན་ནས་འཇོག་དགོས་པའི་ཕྱིར་རོ། ། དེ་ལྟར་དཔྱད་པའི་ཚེ་གང་ཟག་མི་རྟག་པར་རྟོགས་པས།
རྟག་གཅིག་རང་དབང་ཅན་ཡིན་པར་བློ་ངོར་ཁེགས་ལ། དེ་ཁེགས་པས་གང་ཟག་རང་གི་ཕུང་བོ་ལས་དོན་
གཞན་དུ་ཡོད་པར་ཁེགས་ནས། རྟག་གཅིག་རང་དབང་ཅན་གྱི་བདག་མེད་པར་ངེས་པར་འགྱུར་རོ། ། དེ་
འདྲའི་བདག་མེད་ངེས་ཤིང་བསྒོམས་ན། བདག་མེད་ཕྲ་མོ་བསྒོམས་པ་མ་ཡིན་པས་བདག་འཛིན་ལྷན་སྐྱེས་ལ་
དངོས་སུ་མི་གནོད་ཀྱང་། བདག་མེད་རགས་པ་བསྒོམ་པ་ཡིན་པས་བདག་འཛིན་ཀུན་བཏགས་ལ་ནི་དངོས་སུ་
གནོད་པ་ཡིན་ནོ། ། གཉིས་པོ་ལ། རང་རྐྱ་ཐུབ་པའི་བདག་མེད་དེ་གང་ཟག་གི་བདག་མེད་ཕྲ་མོ་མཚན་ཉིད་
རྫོགས་པར་རང་རྒྱུད་པ་མན་ཆད་ཀྱི་རང་སྡེས་འདོད་ཀྱང་། མདོ་སྡེ་བའི་འདོད་པའི་གཙོ་བོ་ཡིན་པས་སྐབས་
འདིར་བཤད་ན། རྗེའི་དྲང་ངེས་རྣམ་འབྱེད་ལས། གང་ཟག་གི་བདག་བྱེད་ནི། རང་སྡེ་ཐེག་པ་ཆེ་ཆུང་གི་
གྲུབ་མཐའ་སྨྲ་བ་གཞན་གྱི་ལྟར་ན། གང་ཟག་ཕུང་པོ་དང་མཚན་ཉིད་མི་མཐུན་པའི་རང་རྐྱ་ཐུབ་པའི་རྫས་སུ་
མེད་པ་ཙམ་ལ་འདོད་དོ། ། དེའི་ཚུལ་ནི། ང་ཞེས་འཛིན་པའི་གཞིའི་བདག་འདི་ཕུང་པོའི་རྗེ་བོ་ལྟ་བུ་དང་།
ཕུང་པོ་རྣམས་དེའི་ཁོལ་བུ་ལྟར་འཛིན་ཏེ། ངའི་གཟུགས། ངའི་ཚོར་བ་ཞེས་སོགས་སུ་འཛིན་པས་ཕུང་པོ་
307

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རྣམས་བདག་དེའི་ཡིན་ནོ་ཞེས་ངས་དབང་བསྒྱུར་བྱར་འཛིན་པའི་ཕྱིར་རོ། ། དེས་ན་རྗེ་ཁོལ་ལྟར་ཕུང་བོ་དང་
མཚན་ཉིད་མི་མཐུན་པར་རང་རྐྱ་ཐུབ་པར་སྣང་བ་དེ་བཞིན་དུ་ཡོད་པར་ཞེན་པ་ནི་རྫས་སུ་ཡོད་པར་འཛིན་
པའོ། ། དེ་བཀག་པ་ན་གང་ཟག་དེ་ཕུང་པོ་ལ་བཏགས་པ་ཙམ་དུ་འགྱུར་ཏེ། ཙམ་གྱིས་ནི་ཕུང་པོ་ལས་དོན་
གཞན་དུ་ཡོད་པ་གཅོད་དོ། ། ཞེས་དང་། དེ་བཞིན་དུ་སྟོང་ཐུན། སྡེ་བདུན་མུན་སེལ་སོགས་ལས་ཀྱང་བཤད་
དོ། ། དེས་ན་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེས། གང་ཟག་དེ་རང་གི་ཕུང་པོ་ལ་
བཏགས་པའི་ཆོས་སུ་མི་འཛིན་པར་དེ་ཕུང་པོ་ལ་ཕར་མི་བལྟོས་པའི་དབང་སྒྱུར་བ་པོའི་རྗེ་བོ་ལྟ་བུ་དང་། ཕུང་
པོ་རྣམས་དེ་ལ་ཚུར་བལྟོས་པའི་ཁོལ་བུ་ལྟ་བུར་དབང་བསྒྱུར་བྱར་འཛིན་པ་ནི། དེའི་འཛིན་ཚུལ་ཡིན་ལ། རྟོག་
པ་འདི་ལ་གང་ཟག་ཕུང་པོ་དང་ངོ་བོ་ཐ་དད་པའི་འཛིན་ཚུལ་ཡོད་ཀྱང་། གང་ཟག་ཕུང་པོ་དང་རྫས་ཐ་དད་དུ་
འཛིན་པའི་ཐ་སྙད་འཇིག་རྟེན་ལ་མེད་དེ། དྲང་ངེས་རྣམ་འབྱེད་ལས། དེ་ལ་ཕུང་པོ་དང་མཚན་ཉིད་མི་མཐུན་
པའི་གང་ཟག་རང་རྒྱ་ཐུབ་པའི་རྫས་ཡོད་དུ་འཛིན་པ་ནི་གང་ཟག་རྐང་ལག་སོགས་ཀྱི་ཆོས་ལས་རྫས་གཞན་དུ་
འཛིན་པ་ཡིན་པས། ཞེས་དང་། རྩ་ཤེའི་རྣམ་བཤད་ལས། བདག་དང་ཕུང་པོ་ རྗེ་ཁོལ་ལྟར་འཛིན་ན་དེ་
གཉིས་ངོ་བོ་ཐ་དད་པར་འཛིན་པར་མི་འགྱུར་རམ་སྙམ་ན། དེ་གཉིས་རྫས་གཞན་དུ་འཛིན་པ་འཇིག་རྟེན་གྱི་ཐ་
སྙད་ལ་མེད་དེ། ཞེས་གསུངས་པའི་ཕྱིར་རོ། ། གཞན་ཡང་། རྟོག་པ་དེ་ལ་རྫས་ཐ་དད་ཀྱི་འཛིན་སྟངས་ཡོད་
དོ། ། རྟོག་པ་དེ་མངོན་གྱུར་དུ་རྒྱུད་ལ་ཡོད་པའི་གང་ཟག་གིས་རང་གི་ལུས་ངན་པ་འདི་དང་། ལྷའི་ལུས་
བཟང་པོ་ལྟ་བུ་བརྗེ་དབང་བྱུང་ན་བརྗེ་བ་བོར་མངོན་གྱུར་དུ་ཞེན་པ་ཡོད་པའི་ཕྱིར་ཏེ། རྣམ་འགྲེལ་ལས།
མཆོག་གཞན་དོན་དུ་གཉེར་ཕྱིར་དང་། ། སྐྱེ་འཇིག་བློ་ཅན་ཉིད་ཀྱི་ཕྱིར། ། སྐྱེ་བོ་འདི་ཡིས་དབང་སོགས་
ལས ། བདག་ནི་ཐ་དད་ཤེས་པར་འགྱུར། ། ཞེས་གསུངས་པའི་ཕྱིར་རོ། ། གཞན་ཡང་འཇུག་ཊིཀ་ལས།
ལུབ།ས་དེ་དག་གིས་གང་ཟག་རྫས་ཡོད་དུ་མེད་པར་རྟོབགས་པར་འདོད་ཀྱང་། རྣམ་ཤེས་གཉིས་པོ་རྫས་ཡོད་དུ་
མེད་པར་རྟོགས་པར་མི་འདོད་པས། གང་ཟག་རང་རྐྱ་ཐུབ་པའི་རྫས་སུ་མེད་པར་སྨྲ་བ་ནི། གང་ཟག་གི་རང་
གི་ལྡོག་པ་ནས་ཡིན་གྱི། གང་ཟག་གི་མཚན་གཞི་རྣམ་ཤེས་ལ་དེ་ལྟར་འདོད་པ་མིན་ནོ། ། ཞེས་འབྱུང་བ་ལྟར།
ཁྱད་པར་ཕྱེད་དགོས་ཏེ། རང་རྒྱུད་པ་དང་རྣམ་རིག་པ་སོགས་ཀྱིས་གང་ཟག་རང་ལྡོག་ནས་བཏགས་ཡོད་དུ་
འདོད་ཀྱང་། རྣམ་ཤེས་ཡིན་པའི་གང་ཟག་ནི་རྫས་ཡོད་དུ་འདོད་པས་སོ། ། དེ་འདྲའི་བདག་མེད་གཏན་ལ་
འབེབ་བྱེད་ཀྱི་རིགས་པ་མང་ཡང་། འདིར་ཅུང་ཟད་བརྗོད་པ་ལ་གཉིས། རྟགས་འགོད་པ་དང་། ཚུལ་སྒྲུབ་
པའོ། ། དང་པོ་ནི༔ རང་རྐྱ་ཐུབ་པར་སྣང་བའི་བདག་ཆོས་ཅན། ཕུང་པོ་དང་མཚན་ཉིད་མི་མཐུན་པའི་རང་
308

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
རྐྱ་ཐུབ་པའི་བདག་ཏུ་མེད་དེ། ཕུང་པོ་དང་རང་རྐྱ་ཐུབ་པའི་གཅིག་དང་རང་རྐྱ་ཐུབ་པའི་ཐ་དད་གང་རུང་དུ་མ་
གྲུབ་པའི་ཕྱིར། དཔེར་ན། རི་བོང་གི་ར་བཞིན་ཞེས་པ་ནི། འབྲེལ་ཟླ་མ་དམིགས་པའི་རྟགས་སོ། ། ཚུལ་
སྒྲུབ་པ་ལ་གཉིས། ཁྱབ་པ་དང་། ཕྱོགས་ཆོས་སོ། དང་པོ་ནི། སྤྱིར་གཅིག་དང་ཐ་དད་དུ་གྲུབ་པ་མེད་ན་
མེད་པར་ངེས་པའི་སྟོབས་གྱིས་འགྲུབ་ལ། ཕྱོགས་ཆོས་ཀྱི་ཟུར་དང་པོ་ནི། དེ་ལྟར་སྣང་བའི་བདག་ཆོས་ཅན།
ཕུང་པོ་དང་རང་རྐྱ་ཐུབ་པའི་གཅིག་ཏུ་མེད་དེ། ཕུང་པོ་དང་ཐ་དད་དུ་སྣང་བའི་ཕྱིར། ཁྱབ་སྟེ། ཕུང་པོ་དང་
རང་རྐྱ་ཐུབ་པའི་གཅིག་ཏུ་ཡོད་ན། དེ་དང་གཅིག་ཡིན་དགོས་ལ། དེ་དང་གཅིག་ཡིན་ན་ཐ་དད་དུ་སྣང་བ་མི་
འཐད་པའི་ཕྱིར་རོ། ། རྟགས་སྔ་མ་སྒྲུབ་པ་ནི། དེ་ཆོས་ཅན། ཕུང་པོ་དང་ཐ་དད་དུ་སྣང་བ་ཡིན་ཏེ། དེ་དང་
རང་རྐྱ་བར་སྣང་བའི་ཕྱིར་རོ། ། རྟགས་རྩོད་གཞིའི་སྟེང་དུ་གྲུབ་པོ། ། ཟུར་ཕྱི་མ་ནི། དེ་ཆོས་ཅན། ཕུང་པོ་
དང་རང་རྐྱ་ཐུབ་པའི་ཐ་དད་དུ་མེད་དེ། ཕུང་པོ་ལས་དོན་གཞན་དུ་མེད་པའི་ཕྱིར། ཁྱབ་སྟེ། རང་རྐྱ་ཐུབ་
པའི་ཐ་དད་དུ་ཡོད་དེ། ཕུང་པོ་ལ་མི་བལྟོས་པར་ཡོད་དགོས་པའི་ཕྱིའོ། ། ཕྱོགས་ཆོས་ཀྱི་ཟུར་སྔ་མའི་རྟགས་ནི།
འགལ་ཟླ་དམིགས་པའི་རྟགས་ཡིན་ལ། ཕྱི་མ་འདི་འབྲེལ་ཟླ་མ་དམིགས་པའི་རྟགས་ཡིན་ནོ། ། གོང་གི་རྟགས་
ཕྱི་མ་དེ་སྒྲུབ་པ་ནི། དེ་ཆོས་ཅན། ཕུང་པོ་ལས་དོན་གཞན་དུ་མེད་དེ། ཕུང་པོའི་སྟེང་དུ་བཏགས་ནས་བཞག་
པའི་ཕྱིར་རོ། ། རང་རྒྱུད་པ་མན་ཆད་ཀྱི་རང་སྡེས་དེ་འདྲའི་བདག་མེད་དེ་རྟོགས་ཤིང་གོམས་པར་བྱས་པ་ཉིད་
ཀྱིས་བདག་འཛིན་སྤངས་ཏེ་ཐར་བ་ཐོབ་ནུས་པར་བཞེད་ཅིང་། སོ་སྐྱེའི་རྒྱུད་ཀྱི་དེ་འདྲའི་བདག་འཛིན་ལྷན་
སྐྱེས་དེ་འཁོར་བའི་རྩ་བར་ཡང་བཞེད་དོ། །
གསུམཔ་ནི། སེམས་ཙམ་པའི་ལུགས་ཀྱི་གང་ཟག་གི་བདག་མེད་ནི་སྔར་བཤད་ཟིན་པ་ལྟར་ཡིན་ལ།
ཆོས་ཀྱི་བདག་མེད་འཇོག་ཚུལ་ནི་གཉིས་ཏེ། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་
མཚན་ཉིད་ཀྱིས་མ་གྲུབ་པ་དང་། གཟུགས་སྒྲ་སོགས་ཕྱི་དོན་གྱིས་སྟོང་བའོ། ། དེ་གཉིས་ཀའང་འཁོར་ལོ་བར་
བའི་བསྟན་དོན་ཡིན་པར་འཁོར་ལོ་ཐ་མས་བསྒྲུབ་པར་འདོད་ལ། དགོངས་འགྲེལ། བྱང་ས། ཐེག་བསྡུས།
བསྡུ་བ་སོགས་ནས་བཤད་པའི་དོན་རྗེ་ཉིད་ཀྱིས་ལེགས་བཤད་སྙིང་པོ་ལས་གཏན་ལ་ཕབ་པ་ལྟར། མཁས་གྲུབ་
རིན་པོ་ཆོས་སྟོང་ཐུན་ནས་རྒྱས་པར་བཤད་པའི་སྙིང་པོ་བསྡུ་ན་འདི་ལྟར་ཡིན་ཏེ། ཉན་ཐོས་སྡེ་གཉིས་ཀྱིས་
གཟུགས་སོགས་ངོ་བོ་དང་ཁྱད་པར་དུ་ཀུན་བཏགས་ཀྱི་གཞིར་རང་གི་གནས་ལུགས་ཀྱི་དབང་གིས་གྲུབ་པར་
འདོད་ལ། དེ་འདྲའི་ཀུན་བཏགས་ནི། སྔོན་པོ་སོགས་ལ་འདི་ནི་གཟུགས་སོ་ཞེས་བཏགས་པ་ནི་ངོ་བོ་དང་།
འདི་ནི་གཟུགས་ཀྱི་སྐྱེ་བའོ་འགག་པའོ་ཞེས་སོགས་སུ་བཏགས་པ་ནི་ཁྱད་པར་དུ་བཏགས་པ་ཡིན་ལ། སྔོན་པོ་
309

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སོགས་ངོ་བོ་དང་ཁྱད་པར་དེ་ཙམ་དུ་ཡོད་པས་མི་འགོག་ཅིང་དེར་རང་གི་མཚན་ཉིད་ཀྱིས་གྲུབ་པ་འགོག་པ་ཡིན་
ནོ། ། དེ་ཡང་གཟུགས་སོགས་ངོ་བོ་དང་ཁྱད་པར་གྱི་ཐ་སྙད་ཀྱི་གཞི་ཡིན་པ་ནི། མིང་བརྡས་བཞག་པ་ཙམ་ཡིན་
ཀྱང་ཡོད་ལ། དེར་རང་གི་མཚན་ཉིད་ཀྱིས་གྲུབ་པ་ནི་མེད་པས་དེ་ལྟར་སྣང་བ་ལྟར་གྲུབ་པ་ཁེགས་དགོས་སོ། །
དེ་ལ་གཟུགས་སོགས་ངོ་བོ་དང་ཁྱད་པར་གྱི་ཐ་སྙད་ཀྱི་གཞིར་རང་གི་མཚན་ཉིད་ཀྱིས་གྲུབ་པ་རྟོགས་པ་ལ་སྣང་
བའི་སྣང་བ་ཙམ་ནི། རང་གི་མཚན་ཉིད་ཀྱིས་མ་གྲུབ་པའི་སྒྲོ་བཏགས་སུ་མདོ་སྡེ་པས་ཀྱང་འགྲུབ་ཅིང་། རྟོག་
པ་དེ་འཁྲུལ་ཤེས་སུའང་དེས་གྲུབ་པས་སྣང་བ་དེ་རང་གི་མཚན་ཉིད་ཀྱིས་མ་གྲུབ་པ་ཙམ་ཆོས་ཀྱི་བདག་མེད་ཕྲ་མོ་
མིན་ནོ། ། འོ་ན་ཅི་ཞེ་ན། འདིར་ནི་མདོ་སྡེ་པས་བག་ཆགས་ལ་རྟེན་པ་ལས་བྱུང་བའི་མིག་གི་རྣམ་ཤེས་སོགས་
དབང་ཤེས་རྣམས་ནི་རང་གི་སྣང་ཡུལ་ལ་མ་འཁྲུལ་བར་འདོད་ཅིང་། དབང་ཤེས་དེ་རྣམས་ལ་ཡུལ་གཟུགས་
སོགས་རྣམས་ངོ་བོ་དང་ཁྱད་པར་གྱི་ཐ་སྙད་གཏགས་ང་འི་གཞིར་རང་གི་མཚན་ཉིད་ཀྱིས་གྲུབ་པར་སྣང་ཤིང་སྣང་
བ་ལྟར་གྲུབ་པར་འདོད་པས། དེར་གྲུབ་པ་བཀག་ནས་བཀག་པ་དེ་ཆོས་ཀྱི་བདག་མེད་དུ་འཇོག་གོ ། དེ་ཡང་
རྣམ་རིག་པའི་སྐབས་འདིར་བརྡ་བྱུང་གི་སྐྱེས་བུས་སྔོན་པོ་མཐོང་བའི་ཚེ། མིག་ཤེས་དེ་ལ་སྔོན་པོ་སྔོན་པོར་སྣང་
བ་དང་། སྔོན་པོ་ཕྱི་རོལ་དོན་དུ་སྣང་བ་དང་། སྔོན་པོ་འདི་ནི་གཟུགས་སོ་འདི་ནི་གཟུགས་ཀྱི་སྐྱེ་བའོ་ཞེས་
སོགས་ཀྱི་ཐ་སྙད་འཇུག་པའི་འཇུག་གཞིར་གྱུར་བའི་སྔོན་པོར་སྣང་བའི་སྣང་ཚུལ་གསུམ་ཡོད་དོ། ། དེའི་རྒྱུ་
མཚན་ནི། མིག་ཤེས་ལ་སྔོན་པོ་ཚུལ་ཇི་ལྟར་སྣང་བའི་སྣང་བ་དེ་ཉིད་དྲན་པའི་ཡུལ་དུ་བྱས་ནས་དེ་ལ་ཞེན་ཏེ་
འདི་ནི་སྔོན་པོའོ་འདི་སྔོན་པོའི་སྐྱེ་བའོ་ཞེས་སོགས་ཀྱི་ཐ་སྙད་བྱེད་པའི་རྟོག་པ་སྔོན་འཛིན་མིག་ཤེས་དེས་རང་
སྟོབས་ཀྱིས་འདྲེན་ཅིང་། སྔོན་པོའོ་ཞེས་བརྗོད་པའི་དོན་དེའི་ངོ་བོ་གང་ཡིན་དྲིས་ན། སྔོན་འཛིན་མིག་ཤེས་ལ་
སྔོན་པོ་ཇི་ལྟར་སྣང་བའི་སྣང་བ་དེ་ཉིད་ལ་ཞེན་ནས་དེའི་ངོ་བོ་གཟུགས་ཡིན་ནོ་ཞེས་ལན་འདེབས་པའི་ཀུན་སློང་
གི་རྟོག་པ་མིག་ཤེས་དེའི་སྟོབས་ཀྱིས་འདྲེན་ནུས་པས་སོ། ། དེས་ན་སྔོན་འཛིན་མིག་ཤེས་ལ་སྔོན་པོ་སྔོན་པོར་
སྣང་བའི་ཚེ་མིང་བརྡས་བཞག་ཙམ་མ་ཡིན་པར་རང་གི་གནས་ཚུལ་གྱི་ངོས་ནས་གྲུབ་པར་སྣང་བའི་སྣང་ཚུལ་
ཡོད་པར་ཤེས་པས། མིག་ཤེས་ཀྱི་ངོ་བོ་སྔོན་པོ་སྔོན་པོ་ཞེས་པའི་ཐ་སྙད་འཇུག་གཞིར་རང་གི་མཚན་ཉིད་ཀྱིས་
གྲུབ་པར་སྣང་བའི་དོན་ནི་དེ་ཡིན་ནོ། ། དེ་ལྟར་ནའང་རྟོགས་དཀའ་བའི་གནས་ཡིན་པས་བློ་ནང་དུ་ཕྱོགས་
པའི་རྣམ་དཔྱོད་ཅན་དག་གིས་རྟོགས་ནུས་ཀྱི། གཞན་ནི་ཚིག་ཙམ་ལའང་འཁྲུལ་བར་འགྱུར་རོ། ། དེའི་ཕྱིར་
རྣམ་རིག་པས་སོ་སྐྱེའི་རྒྱུད་ཀྱི་སྔོན་འཛིན་དབང་པོའི་མངོན་སུམ་ཡང་རང་གི་སྣང་ཡུལ་ལ་འཁྲུལ་བར་འདོད་
ཅིང་། དེས་དྲངས་ནས་སྐྱེས་པའི་རྟོག་པ་དེ་ཞེན་ཡུལ་ལ་འཁྲུལ་པའི་ཆོས་གྱི་བདག་འཛིན་དུ་འདོད་དོ། ། དོན་
31

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
སྨྲ་སྡེ་གཉིས་ཀྱིས་སྔོན་པོ་ལ་སྔོན་པོའོ་ཞེས་བརྗོད་པའི་སྒྲའི་བརྗོད་བྱའི་རང་ལྡོག་རྟོག་བཏགས་ཡིན་པས་རང་གི་
མཚན་ཉིད་ཀྱིས་མ་གྲུབ་ཅེས་འདོད་ཀྱང་། སྔོན་པོ་སྔོན་པོ་ཞེས་པའི་སྒྲ་འཇུག་པའི་གཞིར་རང་གི་མཚན་ཉིད་
ཀྱིས་གྲུབ་པར་འདོད་པས་རྣམ་རིག་པ་དང་མི་འདྲ་བའི་ཁྱད་པར་ཆེའོ། ། དེ་གཉིས་ཀྱི་ཁྱད་པར་སླར་གོ་བདེ་
བར་བརྗོད་ན། འདིར་རྣམ་རིག་པ་དང་དོན་སྨྲ་སྡེ་གཉིས་ཀྱི་འདོད་ཚུལ་ལ་ཁྱད་པར་ཡོད་པར་ཐལ། རྣམ་རིག་
པའི་སྐབས་འདིར་གཟུགས་སོགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པར་འདོད་
པ་ནི་རྟོག་པའི་ཞེན་གཞིའི་རང་ལྡོག་ཙམ་ལ་མི་བྱེད་ཀྱི་དེའི་གཞི་ལྡོག་བག་ཆགས་བརྟན་བྱུང་གི་དབང་ཤེས་ལ་
གཟུགས་སོགས་ཀྱི་ཐ་སྙད་གང་ལ་འཇུག་པའི་གཞིར་སྣང་བའི་སྣང་ཚུལ་ལྟར་གྱི་དོན་ལ་འདོད་ཅིང་། སྣང་བ་
ལྟར་རང་གི་མཚན་ཉིད་ཀྱིས་མ་གྲུབ་པར་འདོད་ལ། མདོ་སྡེ་པས་ནི་སྔོན་པོ་ལ་གཟུགས་སོ་ཞེས་པའི་སྒྲའི་བརྗོད་
བྱའི་ཆ་ལྟ་བུ་རང་གིས་མཚན་ཉིད་ཀྱིས་མ་གྲུབ་པར་འདོད་ཀྱང་། བཤད་མ་ཐག་པའི་སྣང་ཚུལ་ལྟར་རང་གིས་
མཚན་ཉིད་ཀྱིས་གྲུབ་པར་འདོད་པའི་ཕྱིར་རོ། ། དེའི་རྒྱུ་མཚན་ཡང་ཡོད་དེ། མདོ་སྡེ་པས་ནི་དབང་ཤེས་དོན་
མཐུན་ལ་དེ་ལྟར་ཤར་བ་དེ་དངོས་པོའི་གནས་ཚོད་ཀྱིས་ཤར་བར་འདོད་ལ། རྣམ་རིག་པས་ནི་མིག་ཤེས་སོགས་
ལ་དེ་ལྟར་སྣང་བ་དེ་རང་གི་གནས་ཚོད་ཀྱི་དབང་གིས་ཤར་བ་མིན་གྱི། མ་རིག་བག་ཆགས་ཀྱི་དབང་གིས་ཤར་
བར་མ་ཟད། ཐོག་མེད་ནས་འདི་ནི་གཟུགས་སོ། ། འདི་ནི་གཟུགས་ཀྱི་སྐྱེ་བ་དང་འཇིག་པའོ་ཞེས་སོགས་ངོ་བོ་
དང་ཁྱད་པར་དུ་འདོགས་པའི་ཐ་སྙད་ཡང་ཡང་གོམས་པའི་བག་ཆགས་ཀྱི་དབང་གིས་ཤར་བར་འདོད་པའི་ཕྱིར་
རོ། ། བག་ཆགས་དེ་ལ་ནི་མངོན་པར་བརྗོད་པའི་བག་ཆགས་ཞེས་བྱའོ། ། དེས་ན། བག་ཆགས་བརྟན་བྱུང་
གི་དབང་ཤེས་གཅིག་ལའང་སྔོན་པོ་སྣང་བའི་ཚེ། སྔོན་པོ་སྔོན་པོར་སྣང་བ་དང་། སྔོན་པོ་ཕྱི་རོལ་དོན་དུ་སྣང་
བ་དང་། སྔོན་པ་སྔོན་པོ་ཞེས་པའི་ཐ་སྙད་འཇུག་པའི་གཞིར་རང་གི་མཚན་ཉིད་ཀྱིས་གྲུབ་པར་སྣང་བ་གསུམ་
དང་དེས་དྲངས་པའི་རྟོག་པའང་གསུམ་ཡོད་པ་ལས། སྔ་མ་ནི་རིགས་མཐུན་པའི་བག་ཆགས་ཀྱིས་སྣང་བ་ཡིན་
པས་མི་འགོག་ཅིང་། ཕྱི་མ་གཉིས་སུ་སྣང་བ་ལྟར་གྲུབ་པ་འགོག་པ་ཡིན་ཏེ་འཆད་པར་འགྱུར་རོ། ། འདི་ཡང་།
ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། ། མང་བའི་ཕྱིར་དང་མ་འདྲེས་ཕྱིར། ། དེ་ལ་བདག་ཉིད་
བདག་མང་དང་། ། བདག་འདྲེས་འགལ་བས་གྲུབ་པར་འགྱུར། ། ཞེས་རིགས་པ་གསུམ་བསྟན་པའི་དང་པོ་ནི།
ལྟོ་ལྡིར་བ་སོགས་ལ་རང་རང་གི་མདོ་འཇུག་པ་དེ་རང་གི་གནས་ཚོད་ཀྱིས་དབང་གིས་འཇུག་ཅིང་འཇུག་གཞི་
དེར་རང་གི་མཚན་ཉིད་ཀྱིས་གྲུབ་པ་ཡིན་ན། ལྟོ་ལྡིར་བ་ཆོས་ཅན། ཁྱོད་ལ་བུམ་པ་ཞེས་པའི་ཐ་སྙད་འཇུག་པ་
དེ་བརྡ་ལ་མི་བལྟོས་པར་ཐལ། ཁྱོད་བུམ་པའོ་ཞེས་བརྗོད་པའི་ཐ་སྙད་ཀྱི་གཞིར་དངོས་པོའི་གནས་ཚོད་ཀྱི་ངོས་
311

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། ། 
བ.. . .. .. .
ན་སྤྱི་རང་གི་མཚོན་ཉིད་གྱིས་གྲུབ་པའི་ཕྱིར། འདོད་ན། ལྟོ་ལྡིར་བ་ལ་བུམ་པའོ་སྙམ་པའི་བློ་སྐྱེ་བ་དེ་བརྡ་ལ་མི་
བལྟོས་པར་སྐྱེ་བར་ཐལ། འདོད་པ་དེའི་ཕྱིར། འདོད་ན། ལྟོ་ལྡིར་བ་ལ་བུམ་པའོ། ། ཞེས་མིང་བཏགས་པའི་
སྔ་རོལ་ནས་ལྟོ་ལྡིར་བ་མཐོང་ཙམ་ཉིད་ནས་ཀྱང་འདི་ནི་བུམ་པའོ་སྙམ་པའི་བློ་སྐྱེ་བར་ཐལ་ལོ། ། དེས་ན། ལྟོ་
ལྡིར་བ་ཆོས་ཅན། ཁྱོད་བུམ་པའོ་ཞེས་བརྗོད་པའི་ཐ་སྙད་གྱི་གཞིར་རང་གི་མཚན་ཉིད་ཀྱིས་མ་གྲུབ་སྟེ། ཁྱོད་ལ་
བུམ་པའོ་ཞེས་མིང་མ་བཏགས་པའི་གོང་རོལ་ནས་དེའོ་སྙམ་པའི་བློ་སྐྱེ་བ་མེད་པའི་ཕྱིར་རོ། ། རིགས་པ་གཉིས་
པ་ནི། སྐྱེས་བུ་གཅིག་ལ་དབང་པོ་དང་བརྒྱ་བྱིན་དང་མིག་སྟོང་ཅན་སོགས་མིང་མི་འདྲ་བ་དུ་མ་བཏགས་པའི་ཚེ་
མིང་དེ་དག་སྐྱེས་བུ་དེ་ལ་དངོས་པོའི་དབང་གིས་འཇུག་པར་ཐལ། དོན་དེ་མིང་དེ་དག་འཇུག་པའི་འཇུག་
གཞིར་རང་གི་མཚན་ཉིད་གྱིས་གྲུབ་པའི་ཕྱིར། འདོད་ན། མིང་དུ་མ་ཡིན་པ་ལྟར་འཇུག་གཞིའི་དོན་ཡང་དུ་མ་
ཡིན་པར་ཐལ་ལོ། ། དེ་ལྟར་ཐལ་བ་ལས། དོན་གཅིག་མིང་དུ་མའི་འཇུག་གཞིར་རང་གི་མཚན་ཉིད་ཀྱིས་མ་
གྲུབ་སྟེ། དོན་གཅིག་པོ་དེ་དུ་མར་མི་འགྱུར་མི་འཕྱིར་རོ། ། རིགས་པ་གསུམ་པ་ནི། སྐྱེས་བུ་མི་འདྲ་བ་གཉིས་
ལ་བཀྲ་ཤིས་ཞེས་མིང་འདྲ་བ་གཅིག་བཏགས་པའི་ཚེ་མིང་དེ་དོན་དེ་གཉིས་ལ་དངོས་དབང་གིས་འཇུག་པར་ཐལ།
དོན་མི་འདྲ་བ་གཉིས་པོ་དེ་མིང་གཅིག་པོ་དེ་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་
པའི་ཕྱིར། འདོད་ན། མིང་གཅིག་པ་ལྟར་དོན་གཉིས་ཀྱང་གཅིག་ཏུ་ཐལ་ལོ། ། དེ་ལྟར་ཐལ་བ་ལས་དོན་
གཉིས་པོ་དེ་ཆོས་ཅན། མིང་གཅིག་པོ་དེ་འཇུག་པའི་འཇུག་གཞིར་རང་གིས་མཚན་ཉིད་ཀྱིས་མ་གྲུབ་སྟེ། ཁྱོད་
མི་འདྲ་བའི་ཐ་དད་ཡིན་པའི་ཕྱིར་རོ། ། འོན་ཀྱང་། མདོ་སྡེ་བ་ལྟར་ན་བུམ་པ་ཞེས་པའི་བརྡའི་དངོས་ཀྱི་
བརྗོད་བྱ་རང་གི་མཚན་ཉིད་ཀྱིས་གྲུབ་ན། བུམ་པའོ་སྙམ་པའི་བློ་སྐྱེ་བ་དེ་བརྡ་འབྲེལ་བྱས་པ་ལ་མི་བལྟོས་པའི་
སྐྱོན་ཡོད་ཀྱང་། དབང་ཤེས་ལ་ལྟོ་ལྡིར་བ་དེ་བུམ་པའི་མིང་འཇུག་པའི་གཞིར་སྣང་ཚུལ་ལྟར་རང་གིས་མཚན་
ཉིད་ཀྱིས་གྲུབ་པ་ལ་དེ་ལྟ་བུའི་སྐྱོན་མེད་ཅེས་སྨྲ་ཡང་། རྣམ་རིག་པས་དེ་འདྲའི་ཁྱད་པར་དབྱེ་མི་ནུས་པར་རིགས་
པས་འཕུལ་ནས་འགོག་པ་ཡིན་ནོ། ། བྱང་ས་དང་བསྡུ་བ་གཉིས་ལས་ཀྱང་དེ་འདྲའི་རིགས་པ་བཤད་དེ། ཆོས་
གཞན་ལའང་སྦྱར་བར་བྱའོ། ། འོ་ན། རིགས་པ་དེ་དག་གིས་ངོ་བོ་དང་ཁྱད་པར་ལ་ཀུན་བཏགས་པའི་ཀུན་
བཏགས་རང་གི་མཚན་ཉིད་ཀྱིས་མ་གྲུབ་པ་རྟོགས་ནུས་ཀྱང༌། གཟུགས་སོགས་ཕྱི་རོལ་དོན་གྱིས་སྟོང་བ་ཇི་ལྟར་
རྟོགས་ནུས་ཞེ་ན། ནུས་ཏེ། བཤད་མ་ཐག་པ་ལྟར་གཟུགས་སོགས་རང་འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་གྲུབ་པར་ཁེགས་པ་ན། དེའི་ཚེ་སྣང་བ་ལྟར་ཞེན་པའི་རྟོག་པ་དེ་ཞེན་ཡུལ་ལ་འཁྲུལ་པར་འགྲུབ་
ལ། དེ་གྲུབ་པའི་སྟོབས་ཀྱིས་དེ་ལྟར་སྣང་བའི་དབང་ཤེས་རྣམས་ཀྱང་རང་གི་སྣང་ཡུལ་ལ་འཁྲུལ་པར་འགྲུབ་
312

༄༅། ། བསྟན་པའི་སྙིང་ངོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
དེ་གྲུབ་ན་དབང་ཤེས་ལ་སྔོན་པོ་སོགས་ཀྱི་རྣམ་པ་ཤར་བ་དེ། ཕྱི་རོལ་དོན་གྱིས་རང་འདྲའི་རྣམ་པ་ཚུར་གཏད་
ནས་ཤར་བ་མ་ཡིན་གྱི། རང་སྣང་མཁན་གྱི་དབང་ཤེས་རྣམས་སྔོ་སོགས་དེ་དང་དེའི་བདག་ཉིད་དུ་སྐྱེས་པར་
རྟོགས་པས། སྔོ་སོགས་རང་སྣང་མཁན་གྱི་ཤེས་པ་དང་རྫས་གཅིག་དུ་གྲུབ་པོ། ། དེ་གྲུབ་ན། སྔོ་སོགས་རང་
སྣང་བའི་ཤེས་པ་ལས་རྫས་ཐོ་དད་ཀྱིས་སྟོང་བར་འགྲུབ་པའི་ཕྱིར་ན་ཕྱི་རོལ་གྱི་དོན་མེད་པར་ཁོང་དུ་ཆུད་པར་
འགྱུར་བ་ཡིན་ནོ། གཞན་ཡང་དབང་ཤེས་ལ་ལྟོས་པའི་ཕྱི་དོན་འགོག་པ་ལ། ཕྱི་རོལ་གྱི་དོན་ཞེས་པ་དེ་ཇི་ལྟ་
བུ་ཞེ་ན། འདི་ལ་ཐོག་མར་དོན་སྨྲ་སྡེ་གཉིས་ཀྱིས་ཕྱི་དོན་འདོད་ཚུལ་ཅུང་ཟད་བརྗོད་པར་བྱ་སྟེ། སྤྱིར་དེ་
གཉིས་ཀྱིས་གཟུགས་འཛིན་པའི་སྐྱེས་བུ་ལ་གཟུགས་རྒྱུངས་ཆད་ཀྱི་ཚུལ་དུ་སྣང་བ་ལྟར་གྲུབ་པས་ཕྱི་དོན་ཡོད་ཅེས་
འདོད་ལ། ཁྱད་པར་བྱེ་བྲག་སྨྲ་བས་དེ་ལྟར་སྣང་བའི་སྔོན་པོ་ལྟ་བུ་མིག་དབང་གིས་རྣམ་མེད་ཐུག་ཕྲད་དུ་འཛིན་
པར་འདོད་ཅིང་། མདོ་སྡེ་བས་མིག་ཤེས་ལ་དེ་འདྲའི་རྣམ་པ་ཤར་བའི་སྒོ་ནས་འཛིན་པར་འདོད་དོ། ། དེ་ཡང་
རྡུལ་ཕྲན་དབང་ཤེས་ཀྱི་ཡུལ་མིན་པས། རྡུལ་ཕྲན་ཆ་མེད་བསགས་པའི་རགས་པ་དེ་ཕྱི་རོལ་གྱི་དོན་དུ་འདོད་
དོ། ། ཐལ་འགྱུར་བས་ཕྱི་དོན་འདོད་ཀྱང་བཤད་མ་ཐག་པའི་ཕྱི་དོན་མི་འདོད་པས། ཕྱི་དོན་འགོག་པའི་
རིགས་པས་རྡུལ་ཕྲན་ཆ་མེད་བསགས་པའི་རགས་པ་ཕྱི་རོལ་གྱི་དོན་ཡིན་པ་ཁེགས་ཀྱང་། སྤྱིར་ཕྱི་དོན་ཁེགས་
པར་མི་བཞེད་དོ། ། མདོ་སྡེ་བས་སྔོན་པོ་དང་སྔོན་འཛིན་དབང་ཤེས་གཉིས་རྒྱངས་ཆད་དུ་སྣང་བ་ལྟར་གྲུབ་
པར་འདོད་ཅིང་དེ་ལྟར་སྣང་བ་དེ། ཡུལ་གྱི་ངོས་ནས་རང་འདྲའི་རྣམ་པ་ཚུར་གཏད་ནས་ཤར་བའི་ཕྱི་དོན་ཡིན་
པར་འདོད་དོ། ། རང་རྒྱུད་པ་དང་སེམས་ཙམ་པ་གཉིས་ཀྱི་ལུགས་ལ་ཕྱི་རོལ་གྱི་དོན་མེད་པས། དེ་གཉིས་ཀྱིས་
ཚུར་མཐོང་གི་རྒྱུད་ཀྱི་སྔོན་འཛིན་དབང་ཤེས་ལ་སྔོན་པོ་རྒྱངས་ཆད་དུ་སྣང་བ་ལྟར་མ་གྲུབ་པར་འདོད་དེ། དེའི་
རྒྱུ་མཚན་ཡང་། སྔོན་འཛིན་དབང་ཤེས་ལ་སྔོན་པོ་རྒྱངས་ཆད་ཀྱི་ཚུལ་དུ་སྣང་བའི་སྒོ་ནས་དེའི་རྣམ་པ་ཤར་བ་ནི།
ཐོག་མ་མེད་པ་ནས་གོམས་པའི་མངོན་པར་བརྗོད་པའི་བག་ཆགས་ཀྱི་དབང་གིས་ཤར་བ་ཙམ་ཡིན་གྱི། ཡུལ་
གྱིས་ཚུར་བཞག་པའི་རྣམ་པ་མ་ཡིན་ཏེ། ཡིན་ན། རིགས་པས་གནོད་པའི་ཕྱིར། གནོད་ཚུལ་ནི་འཆད་པར་
འགྱུར་རོ། ། སྔོན་འཛིན་དབང་ཤེས་ལ་སྔོན་པོ་སྣང་བའི་ཚེ་སྔོན་པོ་དེ་ནང་ཤེས་པའི་བདག་ཉིད་ཡིན་གྱི་ཕྱི་རོལ་
གྱི་དོན་མིན་ལ། དེ་རང་འཛིན་ཤེས་པའི་བདག་ཉིད་ཡིན་ཀྱང་ཤེས་པ་མིན་པས། ཕྱི་དོན་མེད་ཀྱང་གཟུགས་སྒྲ་
དྲི་སོགས་ཡོད་དོ། ། ཚུལ་འདི་ངེས་དཀའ་བས་ཡིན་ཏེ། སྔོན་གྱི་རྣམ་རིག་པའི་ལུགས་འཛིན་པའི་མཁས་པ་
མང་པོས་ཀྱང་སེམས་ཙམ་པའི་ལུགས་ལ་གཟུགས་སྒྲ་སོགས་རང་འཛིན་ཤེས་པའི་བདག་ཉིད་ཡིན་པའི་ཕྱིར་ཤེས་
པ་ཡིན་ཞེས་འདོད་ལ། ཁ་ཅིག་འདི་བའི་ལུགས་ལ་གཟུགས་སྒྲ་སོགས་ཁས་མི་ལེན་ཅེས་ཟེར་བ་བྱུང་ངོ་། ། ཕྱི་
313

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ས་ག་ས་བས་
དོན་འགོག་ཚུལ་ལ་རིགས་པ་མང་ཡང་། གཙོ་བོ་འགའ་ཞིག་བརྗོད་ན། མདོ་སྡེ་བས་འདོད་པ་ལྟར་གྱི་ཕྱི་དོན་
མེད་དེ། རྡུལ་ཕྲན་ཆ་མེད་བསགས་པའི་རགས་པ་མེད་པའི་ཕྱིར། དེར་ཐལ། རྡུལ་ཕྲན་ཆ་མེད་མེད་པའི་ཕྱིར།
དེར་ཐལ། རྡུལ་ཡིན་ན། ཆ་བཅས་ཡིན་དགོས་པའི་ཕྱིར། དེར་ཐལ། དེ་ཡིན་ན། ཕྱོགས་ཆ་ཡོད་དགོས་
པའི་ཕྱིར་ཏེ། དེ་ཡིན་ན། གོ་ས་མནོན་ནུས་སུ་ཡོད་དགོས་ལ། དེ་ལྟ་ན་ཕྱོགས་ཆ་དང་བཅས་པར་འགྲུབ་པའི་
ཕྱིར། ཆ་མེད་འགོག་ཚུལ་འོག་ཏུ་འཆད་པར་འགྱུར་རོ། ། གཞན་ཡང༌། ཕྱི་རོལ་གྱི་དོན་མེད་དེ། སྔོན་
འཛིན་དབང་པོའི་མངོན་སུམ་ལ་སྔོན་པོ་རྒྱངས་ཆད་དུ་སྣང་བ་ལྟར་མ་གྲུབ་པའི་ཕྱིར། དེར་ཐལ། དེ་ལ་སྔོན་
པོའི་རྣམ་པ་ཤར་བ་དེ། ཡུལ་གྱི་ངོས་ནས་ཚུར་གཏད་ནས་ཤར་བ་མ་ཡིན་གྱི། ཤེས་ངོར་བག་ཆགས་ཀྱི་དབང་
གིས་ཤར་བ་ཡིན་པའི་ཕྱིར། གལ་ཏེ་ཡུལ་ཀྱིས་རང་འདྲའི་རྣམ་པ་ཚུར་གཏད་ནས་ཤར་བ་ཡིན་ན། སྐྱེས་བུ་
གཅིག་གི་གཟུགས་ལ་དགྲ་གཉེན་གཉིས་ཀྱིས་བལྟས་པའི་ཚེ། སྐྱེས་བུ་དེའི་གཟུགས་ཡིད་དུ་འོང་མི་འོང་གཉིས་
གའི་བདག་ཉིད་ཡིན་པར་ཐལ། དེའི་ཚེ་ཤེས་པ་གཉིས་ལ་ཡིད་དུ་འོང་མི་འོང་གི་རྣམ་པ་གཉིས་ཤར་བ་གང་ཞིག་
དེ་ཡུལ་རང་ངོས་ནས་ཚུར་གཏད་པའི་རྣམ་པ་ཡིན་པའི་ཕྱིར་རོ། ། རྟགས་ཕྱི་མ་ཁས། འདོད་མི་ནུས་སོ། །
གཞན་ཡང་། དགྲའི་ཕྱོགས་ཕམ་མོ་ཞེས་པའི་གཏམ་བརྗོད་པ་དེ། དགྲ་གཉེན་བར་མ་གསུམ་གྱིས་ཐོས་པའི་ཚེ།
གཏམ་དེ་འདོད་མི་འདོད་བར་མ་གསུམ་ཀ་ཡིན་པར་ཐལ། དེའི་ཚེ་དེ་གསུམ་ཀ་ལ་གཏམ་དེ་འདོད་མི་འདོད་
བར་མ་གསུམ་མི་སྙན་མི་སྙན་བར་མ་གསུམ་གྱི་རྣམ་པ་སོ་སོར་བཤད་པ་གང་ཞིག དེ་ལྟར་ཤར་བ་དེ་ནང་གི་བློའི་
དབང་གིས་བཞག་པ་མ་ཡིན་པར་ཡུལ་གྱི་རང་ངོས་ནས་ཚུར་གཏད་པའི་རྣམ་པ་ཡིན་པའི་ཕྱིར། རྟགས་ཕྱི་མ་
ཁས། དེ་ནི་རྣམ་འགྲེལ་ལས། ངེས་པའི་བདག་ཉིད་རང་ངོ་བོས། ། མ་ཡིན་དུ་མའི་བདག་སྐྱོན་ཕྱིར། ། ཞེས་
སོགས་གསུངས་པའི་རིགས་པའོ། ། གཞན་ཡང་། མིག་ཤེས་ལ་སྔོན་པོའི་རྣམ་པ་ཤར་བ་དེ་ཕྱི་རོལ་དོན་གྱིས་
གཏད་པའི་རྣམ་པ་མ་ཡིན་ཏེ་ཡིན་ན། ཆུ་ཕོར་གང་ལ་ལས་ཅན་གྱི་ལྷ་མི་ཡི་དྭགས་གསུམ་གྱི་ཅིག་ཅར་དུ་བལྟས་
པའི་ཚེ། ཆུ་དེ་ལྷ་ལ་བདུད་རྩི་མི་ལ་ཆུ་ཡི་དྭགས་ལ་རྣག་ཁྲག་ཏུ་སྣང་བ་ན། ཆུ་དེ་ཉིད་དངོས་པོ་དེ་གསུམ་ཀའི་
གཞི་མཐུན་ཡིན་པར་ཐལ། འདོད་པ་དེའི་ཕྱིར། དེ་ནི་ཐེག་བསྡུས་ལས། ཡི་དྭགས་དུད་འགྲོ་མི་རྣམས་
དང་། ། ལྷ་རྣམས་ཇི་ལྟར་རིགས་རིགས་སུ། ། དངོས་གཅིག་ཡིད་ནི་ཐ་དད་ཕྱིར། ། དོན་མ་གྲུབ་པར་འདོད་
པ་ཡིན། ། ཞེས་གསུངས་པའི་རིགས་པའོ། ། གཞན་ཡང་། ཕྱི་རོལ་གྱི་དོན་མེད་དེ། གཟུགས་འཛིན་མིག་
ཤེས་སོགས་ལ་རང་ཡུལ་གྱི་རྣམ་པ་སྣ་ཚོགས་པ་དེ་དང་དེར་སྣང་བ་ནི། ཤེས་པ་རྣམས་དེ་དང་དེའི་རྣམ་པ་ཅན་
དུ་སྐྱེས་པ་ཙམ་ཡིན་པའི་ཕྱིར། དེར་ཐལ། ལངྐར་གཤེགས་པ་ལས། ཕྱི་རོལ་སྣང་བ་ཡོད་མེད་དེ། ། སེམས་
314

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
ནི་སྣ་ཚོགས་རྣམས་སུ་སྣང་། ། ཞེས་གསུངས་པའི་ཕྱིར་རོ། ། གཞན་ཡང་། ཕྱི་རོལ་གྱི་དོན་མེད་དེ། སྔོན་
འཛིན་མིག་གི་རྣམ་ཤེས་དང་། སྔོན་པོ་གཉིས་རྫས་གཞན་མ་ཡིན་པའི་ཕྱིར། དེར་ཐལ། དེ་གཉིས་རྫས་གཅིག་
ཡིན་པའི་ཕྱིར། དེར་ཐལ། དེ་གཉིས་ལྷན་གཅིག་དམིགས་ངེས་ཡིན་པའི་ཕྱིར། དེར་ཐལ། ལྷན་ ཅིག་
དམིགས་ངེས་དེ། སྔོན་པོ་དང་སྔོན་འཛིན་ཚད་མ་རྫས་གཞན་མ་ཡིན་པར་སྒྲུབ་པའི་རྟགས་ཡང་དག་ཡིན་པའི་
ཕྱིར། དེ་ཡང་སྔོན་པོ་ཆོས་ཅན། སྔོན་འཛིན་ཚད་མ་དང་རྫས་གཞན་མ་ཡིན་ཏེ། དེ་དང་ལྷན་ཅིག་དམིགས་
ངེས་ཡིན་པའི་ཕྱིར། དཔེར་ན། བྱས་པ་དང་མི་རྟག་པ་བཞིན་ཞེས་པ་སྟེ། རྟོགས་དེའི་དོན་ངེས་དཀའ་བས་
བཞེད་པ་མི་མཐུན་པ་མང་དུ་སྣང་ཡང་། མཁས་གྲུབ་རིན་པོ་ཆེས་བཤད་པ་ལྟར། འདིར་ལྷན་ཅིག་ནི་ཡུལ་དུས་
གཅིག་པ་དང་། དམིགས་པ་ནི་ཚད་མས་དམིགས་པ་དང་། ངེས་པ་ནི་ཁྱབ་པའི་དོན་ཡིན་ནོ། ། དེས་ན་
སྐབས་འདིར་ནི་སྔོན་འཛིན་ཚད་མས་སྔོན་པོ་ནམ་དམིགས་པའི་ཚེ། སྔོན་འཛིན་ཚད་མ་ཡང་རང་མྱོང་བའི་
རང་རིག་གིས་དམིགས་པས་ཁྱབ་ལ། སྔོན་འཛིན་ཚད་མ་དེ་རང་མྱོང་བའི་རང་རིག་གིས་ནམ་དམིགས་པའི་ཚེ་
སྔོན་པོ་ཡང་སྔོན་འཛིན་ཚད་མས་དམིགས་པས་ཁྱབ་པའོ། ། དེའི་ཚེ་དེ་གཉིས་རྫས་གཅིག་ཡིན་ལ། སྔོན་
འཛིན་ཚད་མ་ལ་སྔོན་པོ་རྒྱངས་ཆད་ཀྱི་ཚུལ་དུ་སྣང་བ་ལྟར་གྲུབ་ན། དེ་གཉིས་རྫས་ཐ་དད་ཡིན་པར་འགྱུར་བས་
ལྷན་ཅིག་དམིགས་པ་མ་ཡིན་པར་འགྱུར་རོ། ། ཕྱི་དོན་མེད་ན། འོ་ན། རང་ཅག་རྣམས་ཀྱི་དབང་པོའི་མངོན་
སུམ་ལ་གཟུགས་སྒྲ་སོགས་རྒྱངས་ཆད་ཀྱི་ཚུལ་གྱིས་གཟུགས་འཛིན་རྫས་ཐ་དད་པར་ཕྱི་རོལ་དོན་དུ་སྣང་བ་འདི་
ཅི་ཡིན་ཞེ་ན། རྣམ་རིག་པས་དེ་ནི། ཀུན་གཞིའི་རྣམ་ཤེས་ཀྱི་སྟེང་དུ་ཕྱི་རོལ་དོན་སྣང་གི་བག་ཆགས་བཞག་པ་
སྨིན་པའི་སྣང་བ་ཡིན་ཞེས་བཞེད་ལ། དེ་ཡང་ཐོག་མེད་ནས་གོམས་པའི་བག་ཆགས་ཀྱི་དབང་གིས་ཀུན་རྟོག་ལ་
དེ་ལྟར་དུ་སྣང་བ་ཡིན་ཏེ། མདོ་སྡེ་རྒྱན་ལས། ཇི་ལྟར་ཚུལ་བཞིན་བྲིས་པའི་རི་མོ་ལ། ། མཐོ་དམན་མེད་ཀྱང་
སྣང་བའི་ཚུལ་དེ་ལྟར། ། ཡང་དག་མ་ཡིན་རྟོག་ལ་རྣམ་ཀུན་ཏུ། ། གཉིས་པོ་མེད་ཀྱང་རྟག་ཏུ།། སྣང་བར་
འགྱུར། ། ཞེས་གསུངས་པ་ལྟར་ཡིན་པའི་ཕྱིར་རོ། ། འདིར་ཕྱི་དོན་མེད་ཀྱང་བྱ་བྱེད་འཐད་ཚུལ་རྒྱས་པར་
འཆད་དགོས་ལ་ཡོད་ནའང་མང་དུ་འགྱུར་དོགས་པས། རྣམ་རིག་པའི་ལུགས་རྟོགས་ནུས་པའི་ཤེས་རབ་ཅན་
ཡིན་ན། སྔར་བཤད་པ་དེ་དག་གི་དོན་ལེགས་པར་ཤེས་པར་བྱའོ། ། སེམས་ཙམ་པས་རིགས་པས་བསྒྲུབས་
པའི་ཕྱི་རོལ་དོན་གྱིས་སྟོང་བའི་སྟོང་ཉིད་དེ། ཐལ་རང་གཉིས་དང་སྔགས་ཀྱི་སྐབས་སུའང་ཁས་ལེན་དགོས་
པར་རྗེ་ཡབ་སྲས་ཀྱིས་བཤད་དོ། ། བླ་མེད་ཀྱི་སྐབས་སུ་ཡང་ཁས་ལེན་པ་ཡིན་ཏེ། གསང་འདུས་རྩ་རྒྱུད་ལས།
གཟུང་དང་འཛིན་པ་རྣམ་སྤངས་པ། ། ཞེས་པའི་སྐབས་སུ་བཤད་ཅིང་། རིམ་ལྔ་གསལ་སྒྲོན་ལས་ཀྱང་། བདེ་
315

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
སྟོང་སྦྱོར་བ་ལ་ཐ་ནའང་རྣམ་པར་རིག་པ་ཙམ་གྱི་ལུགས་ཀྱི་གཟུང་འཛིན་རྫས་ཐ་དད་ཀྱིས་སྟོང་བའི་སྟོང་ཉིད་
ཙམ་ཞིག་ལ་ངེས་པ་ལེགས་པར་རྙེད་དགོས་ཏེ། ཞེས་གསུངས་པའི་ཕྱིར་རོ། །
༧བཞི་བ་ལ་གཉིས། དབུ་མ་རང་རྒྱུད་པ་དང་། ཐལ་འགྱུར་བའི་ལུགས་སོ། ། དང་པོ་ལ། འདི་བའི་
ལུགས་ཀྱི་གང་ཟག་གི་བདག་མེད་ཇི་ལྟར་ཡིན་པ་ནི་སྔར་བཤད་ཟིན་ལ། ཆོས་ཀྱི་བདག་མེད་འཇོག་ཚུལ་ལ།
ཐོག་མར་དགག་བྱ་དེ་འཛིན་པའི་བདེན་འཛིན་ངོས་གཟུང་བར་བྱ་སྟེ། དེ་ཡང་ཐལ་འགྱུར་བས་ནི་སོ་སྐྱེའི་རྒྱུད་
ཀྱི་གཟུགས་སྒྲ་སོགས་འཛིན་པའི་གནོད་མེད་ཀྱི་བློ་དོན་མཐུན་རྣམས་ལ་ནི། ཡུལ་གཟུགས་སྒྲ་སོགས་རང་གི་
མཚན་ཉིད་ཀྱིས་གྲུབ་པར་སྣང་ཡང་སྣང་བ་ལྟར་མ་གྲུབ་པས། དེ་རྣམས་སྣང་ཡུལ་ལ་འཁྲུལ་བར་འདོད་ལ།
རང་རྒྱུད་པས་ནི། བློ་དེ་རྣམས་ལ་དེ་ལྟར་སྣང་ཞིང་སྣང་བ་ལྟར་གྲུབ་པར་འདོད་པས། སྣང་ཡུལ་ལ་འཁྲུལ་བར་
བཞེད་དེ། ཐལ་རང་གཉིས་ཀྱི་དགག་བྱ་ལ་ཕྲརགས་ཀྱི་ཁྱད་པར་ཚེའོ། ། དེས་ན་འདི་བའི་ལུགས་ལ་ཆོས་
ཐམས་ཅད་བློ་དོན་མཐུན་ནམ་གནོད་མེད་ལ་སྣང་བའི་དབང་གིས་བཞག་ཙམ་དུ་བཞེད་པས། བློ་གནོད་མེད་
ལ་སྣང་བའི་དབང་གིས་བཞག་པ་ཙམ་མིན་པར་ཡུལ་རང་གི་སྡོད་ལུགས་ཀྱིས་ངོས་ནས་གྲུབ་པ་ནི་རྟགས་ཀྱི་
དགག་བྱ་ཡིན་ལ། དེ་ལྟར་གྲུབ་པ་ཞིག་བྱུང་ན། བདེན་པར་གྲུབ་པ་དོན་དམ་པར་གྲུབ་པ་སོགས་སུ་འགྱུར་བ་
ཡིན་པས། དེ་ལྟར་གྲུབ་པར་འཛིན་པ་ནི་བདེན་འཛིན་ལྷན་སྐྱེས་སུ་འདོད་ཅིང་། བདེན་འཛིན་ལ་ཤེས་སྒྲིབ་
ཀྱིས་ཁྱབ་པར་བཞེད་དོ། ། ཐལ་འགྱུར་བས་ནི། ཆོས་ཐམས་ཅད་མིང་དང་ཐ་སྙད་འདོགས་པའི་བློའི་དབང་
ཙམ་གྱིས་འཇོག་ནུས་པར་འདོད་ལ། འདི་བས་དེ་ཙམ་གྱིས་མི་ནུས་ཀྱི། འཕྲལ་གྱི་འཁྲུལ་རྒྱུའི་གནོད་པ་མེད་
པའི་དབང་པོའི་ཤེས་པ་སོགས་ལ་སྣང་བའི་དབང་གིས་འཇོག་དགོས་པར་འདོད་པས་འཇོག་ཚུལ་ཁྱད་པར་
ཆེའོ། ། བློ་ལ་སྣང་བའི་དབང་གིས་འཇོག་ཚུལ་འཇུག་ཊིཀ དྲང་ངེས་རྣམ་འབྱེད། སྟོང་ཐུན་གསུམ་གྱི་
དགོངས་པ་བསྡུས་ཏེ་དཔེའི་སྟེང་ནས་བཤད་ན། དཔེར་ན། སྒྱུ་མ་མཁན་གྱིས་རྡེའུ་དང་ཤིང་བུ་སོགས་རྟ་གླང་
སོགས་སུ་སྤྲུལ་པའི་ཚེ་ན། སྣང་ཚུལ་གསུམ་འབྱུང་བ་ཡོད་དེ། སྒྱུ་མ་མཁན་རང་ཉིད་ལ་གཞི་དེ་རྟ་གླང་དུ་སྣང་
བ་ཡོད་ཀྱང་ཞེན་པ་མེད། སྔགས་དང་རྫས་ཀྱིས་མིག་བསླད་པའི་ལྟད་མོ་བ་ལ་དེ་རྟ་གླང་དུ་སྣང་ཞེན་གཉིས་ཀ་
ཡོད། མིག་མ་བསླད་པའི་ལྟད་མོ་བ་ཕྱིས་སློབ་པ་ལ་དེར་སྣང་ཞེན་གཉིས་ཀ་མེད་དོ། ། དེའི་ཚེ་སྤྲུལ་གཞི་དེ་རྟ་
གླང་སོགས་སུ་སྣང་བ་ཡོད་ཀྱང་། སྣང་བ་དེ་སྒྱུ་མ་མཁན་ལྟར་ན་ཡུལ་རང་གི་སྡོད་ལུགས་ཀྱི་ངོས་ནས་མིན་གྱི།
སྔགས་རྫས་ཀྱིས་བསླད་པའི་བློའི་དབང་གིས་ཡིན་ལ། མིག་བསླད་པའི་ལྟད་མོ་བ་ལྟར་ན་བློ་ལ་སྣང་བའི་དབང་
གིས་བཞག་པ་མ་ཡིན་པར་ཡུལ་རང་ངོས་ནས་རྟ་གླང་གི་སྡོད་ལུགས་སུ་ཡོད་པར་འཛིན་ནོ། ། དཔེ་དེ་དོན་སྦྱར་
316

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
ན། མིག་བསླད་པའི་ལྟད་མོ་བ་ལ་སྒྱུ་མའི་རྟ་གླང་ཇི་ལྟར་སྣང་བ་དེ་བཞིན་དུ། མ་རིག་པས་བསླད་པའི་ཐ་མལ་
པའི་སེམས་ཅན་རྣམས་ལ་ཆོས་འདི་དག་སྣང་བ་ན་བློ་ལ་སྣང་བའི་དབང་གིས་བཞག་པ་མ་ཡིན་པར་རང་གི་སྡོད་
ལུགས་ཀྱི་ངོས་ནས་གྲུབ་པར་སྣང་ངོ་། ། ནམ་དེ་ལྟར་དུ་སྣང་བའི་སྡོད་ཚུལ་དེ་རིགས་པས་ཁེགས་པ་ན། སྒྱུ་མ་
མཁན་ལ་རྟ་གླང་ཇི་ལྟར་སྣང་བ་ལྟར་ཕྱི་ནང་གི་ཆོས་རྣམས་བློ་ལ་སྣང་བའི་དབང་གིས་བཞག་པ་ཙམ་དུ་ཤེས་ནས།
དེའི་དབང་གིས་མ་བཞག་པའི་སྡོད་ལུགས་སུ་ཡོད་པར་མི་འཛིན་ནོ། ། མྱུ་གུ་སྐྱེ་བ་ནི་བློའི་དབང་གིས་བཞག་པ་
ཡིན་ཀྱང་། སྤྱིར་མྱུ་གུ་རང་གི་ངོས་ནས་ས་བོན་ལས་སྐྱེ་བ་ནི། དེའི་ཚེ་སྤྲུལ་གཞིའི་ངོས་ནས་རྟ་གླང་དུ་སྣང་བ་
དང་འདྲའོ། །འཇོག་པའི་བློ་ནི་གནོད་མེད་ཞིག་དགོས་ཀྱི། ཞེན་ཡུལ་ལ་འཁྲུལ་བའི་བློ་ལ་སྣང་བ་ཙམ་གྱིས་
འཇོག་ནུས་པར་མི་འདོད་དོ། ། གཟུགས་སྒྲ་སོགས་ནི་དེ་དག་འཛིན་པའི་དབང་པོའི་ཤེས་པ་ལ་སྣང་བའི་སྒོ་
ནས་འཇོག་ལ། དེ་བཞིན་དུ་ཆོས་ཐམས་ཅད་ཀྱང་རང་ཉིད་རྟོགས་པའི་བློ་དེ་དང་དེ་ལ་སྣང་བའི་སྒོ་ནས་འཇོག་
གོ། མིག་མ་བསླད་པ་ལ་རྟ་གླང་དུ་སྣང་ཞེན་གཉིས་ཀ་མེད་ པ་ལྟར། ཇི་ལྟ་བ་མངོན་སུམ་དུ་རྟོགས་པའི་
འཕགས་པའི་ཡེ་ཤེས་ཀྱི་གཟིགས་ངོར་བདེན་གྲུབ་ཀྱི་སྣང་ཞེན་གཉིས་ཀ་མེད་དོ། །
དགག་བྱ་དེ་འགོག་པའི་གཅིག་དུ་བྲལ་གྱི་རིགས་པ་འཆད་པ་ལ་གཉིས། རྟགས་འགོག་པ་དང་། ཚུལ་
སྒྲུབ་པའོ། ། དང་པོ་ནི། མྱུ་གུ་ཆོས་ཅན། བདེན་པར་མེད་དེ། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་
མ་གང་རུང་དུ་མ་གྲུབ་པའི་ཕྱིར། དཔེར་ན་གཟུགས་བརྙན་བཞིན། གཉིས་པ་ལ་གཉིས། ཁྱབ་པ་དང་ཕྱོགས་
ཆོས་སྒྲུབ་པའོ། ། དང་པོ་ནི། བདེན་གྲུབ་ཀྱི་གཅིག་དང་དེའི་དུ་མ་གང་རུང་དུ་མ་གྲུབ་ན། བདེན་པར་མེད་
པས་ཁྱབ་སྟེ། བདེན་གྲུབ་ཏུ་ཡོད་ན། དེ་གཉིས་གང་རུང་དུ་ཡོད་དགོས་པའི་ཕྱིར་རོ། ། གཉིས་པ་ཕྱོགས་ཆོས་
སྒྲུབ་པ་ལ་གཉིས་ལས་དང་པོ་ནི། མྱུ་གུ་ཆོས་ཅན། བདེན་གྲུབ་ཀྱི་གཅིག་ཏུ་མེད་དེ། ཆ་བཅས་ཡིན་པའི་ཕྱིར།
ཁྱབ་སྟེ། བདེན་གྲུབ་གྱི་གཅིག་ཡིན་ན། ཆ་མེད་ཀྱི་གཅིག་ཡིན་དགོས་པའི་ཕྱིར། དེར་ཐལ། ཆ་ཤས་ཀྱི་དབྱེ་
བ་ཡོད་ན། ཕན་ཚུན་བལྟོས་ནས་གྲུབ་པས་བདེན་གྲུབ་ཡིན་པར་འགལ་བའི་ཕྱིར། གོང་གི་རྟགས་དེར་ཐལ།
ཡོད་པ་གང་ཞིག ཆ་མེད་ཤེས་བྱ་ལ་མི་སྲིད་པའི་ཕྱིར། ཕྱི་མ་དེར་ཐལ། འདུས་བྱས་ལའང་མེད། འདུས་མ་
བྱས་ལའང་དེ་མེད་པའི་ཕྱིར། དང་པོ་དེར་ཐལ། གཟུགས་ལའང་མེད། ལྡན་མིན་འདུ་བྱེད་ལའང་མེད།
ཤེས་པ་ལའང་མེད་པའི་ཕྱིར། དང་པོ་དེར་ཐལ། གཟུགས་རགས་པ་ལའང་མེད། ཕྲ་བ་ལའང་མེད་པའི་ཕྱིར།
དང་པོ་དེར་ཐལ། བུམ་པ་ལྟ་བུ་རགས་པའི་གཟུགས་རྣམས་ནི་ཕྱོགས་ཆ་དང་བཅས་པར་མངོན་སུམ་གྱིས་
དམིགས་པའི་ཕྱིར། གལ་ཏེ་རྡུལ་ཕྲ་རབ་དེ་ཆ་མེད་ཡིན་ནོ། ། ཞེ་ན། འོ་ན་རྡུལ་ཕྲན་གཅིག་ལ་དེ་དྲུག་གིས་
317

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བསྐོར་བའི་ཚེ་ན་ཤར་རྡུལ་གྱིས་དབུས་རྡུལ་ལ་རེག་པའི་ངོས་དེར་ནུབ་རྡུལ་གྱིས་རེག་གམ་མ་རེག རེག་ན།
དབུས་རྡུལ་དེའི་གོ་ས་ན་ཤར་རྡུལ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། གོ་ས་དེར་རྡུལ་
ཕྲན་གཞན་ལྔ་ཀ་ཡོད་པར་ཐལ། འདོད་པ་དེའི་ཕྱིར། འདོད་ན། རྡུལ་ཕྲན་ཅི་ཙམ་བསགས་ཀྱང་གོང་བུ་ཆེན་
པོར་འགྱུར་མི་སྲིད་པར་ཐལ་ལོ། ། མ་རེག་ན། དབུས་རྡུལ་དེ་ལ་ཤར་རྡུལ་གྱིས་རེག་མ་རེག་གི་ཆ་གཉིས་ཡོད་
པར་ཐལ། དེ་ལ་ཤར་རྡུལ་གྱིས་རེག་ཅིང་ནུབ་རྡུལ་གྱིས་མ་རེག་པའི་ཆ་ཞིག་ཡོད་པའི་ཕྱིར། འདོད་ན། ཆ་
བཅས་སུ་གྲུབ་པོ། ། དེ་ནི་ཐོགས་མེད་ཀྱིས། ཉི་ཤུ་བ་ལས། དྲུག་གིས་ཅིག་ཅར་སྦྱར་བ་ན། ། ཕྲ་རབ་རྡུལ་ཕྲ་
ཆ་དྲུག་འགྱུར། ། དྲུག་པོ་དག་ཀྱང་གོ་གཅིག་ན། ། གོང་བུའང་རྡུལ་ཕྲན་ཙམ་དུ་འགྱུར། ། ཞེས་གསུངས་
པའི་རིགས་པའོ། ། ལྡན་མིན་འདུ་བྱེད་ལ་ཆ་མེད་མི་སྲིད་དེ། གང་ཟག་གམ། དུས་སོགས་ལའང་མི་སྲིད་པའི་
ཕྱིར། དང་པོ་དེར་ཐལ། གང་ཟག་ལ་འདུག་འགྲེང་སྟོད་སྨད་ཡན་ལག་སོགས་ཀྱི་ཆ་དང་བཅས་པའི་ཕྱིར།
དུས་ལ་མི་སྲིད་དེ། ལོ་ནི་ཟླ་བ། ཟླ་བ་ནི་ཞག ཞག་ནི་དུས། དུས་ནི་སྔ་ཕྱི་སོགས་ཀྱི་ཆ་དང་བཅས་པའི་ཕྱིར།
དུས་མཐའི་སྐད་ཅིག་མ་དེ་ཆ་མེད་ཡིན་ནམ་སྙམ་ན། དེ་ཡང་མི་འཐད་དེ། དེ་རང་གི་སྐད་ཅིག་སྔ་མ་དང་
འབྲེལ་བའི་ཆ་དང་བཅས་པའི་ཕྱིར། དེར་ཐལ། རང་གི་སྐད་ཅིག་སྔ་མ་མེད་པར་འབྱུང་མི་སྲིད་པའི་ཕྱིར་
རོ། ། ཤེས་པ་ལ་ཆ་མེད་མི་སྲིད་དེ། ཤེས་པ་སྤྱི་ལ་སྐྱེ་འཕགས་ཀྱི་ཤེས་པ་དང་། དོན་མཐུན་དང་དོན་མི་མཐུན་
སོགས་ཀྱི་དབྱེ་བའི་ཆ་ཡོད་ལ། གང་ཟག་གཅིག་གི་རྒྱུད་ཀྱི་ཤེས་པ་ལའང་གསལ་མི་གསལ་དང་དུས་ཀྱི་རིམ་པའི་
ཆ་དུ་མ་དང་། ཤེས་པ་སྐད་ཅིག་ཐོ་མ་ཡང་རང་གི་སྐད་ཅིག་སྔ་མ་དང་འབྲེལ་བའི་ཆ་དང་བཅས་པའི་ཕྱིར་
རོ། ། འདུས་མ་བྱས་ལ་ཆ་མེད་མི་སྲིད་དེ། ནམ་མཁའ། འགོག་བདེན། ཆོས་ཉིད་ལའང་མི་སྲིད་པའི་ཕྱིར།
དང་པོ་དེར་ཐལ། ནམ་མཁའ་ལ་ཐོགས་བཅས་ཀྱི་གཟུགས་རགས་པ་དང་འབྲེལ་མ་འབྲེལ་གྱི་ཆ་དང་། ཤར་
ནུབ་ཀྱི་དབྱེ་བས་བཞག་པའི་ཆ་དང་། ཤར་གྱི་བུམ་པའི་ཁོང་སྟོང་དུ་ཁྱབ་ཅིང་ནུབ་ཀྱི་བུམ་པའི་ཁོང་སྟོང་ལ་མ་
ཁྱབ་པའི་ཆ་སོགས་ཡོད་པའི་ཕྱིར། འགོག་བདེན་ལ་དེ་མི་སྲིད་དེ། དེ་ལ་སྤང་བྱ་མི་འདྲ་བ་སྤངས་པའི་ཆ་ཐ་
དད་པ་མང་པའི་ཕྱིར། ཆོས་ཉིད་ལ་དེ་མི་སྲིད་དེ། དེ་ལ་སྟོང་གཞི་ཆོས་ཅན་ཐ་དད་ཀྱི་དབྱེ་བས་བཞག་པ་དང་
གང་ཟག་སོ་སོས་རྟོགས་མ་རྟོགས་ཀྱི་ཆ་སོགས་དང་བཅས་པའི་ཕྱིར། གཉིས་པ་བདེན་པའི་དུ་བྲལ་ནི། སྨྱུ་གུ་
ཆོས་ཅན། བདེན་གྲུབ་ཀྱི་དུ་མར་མེད་དེ། བདེན་གྲུབ་གྱི་གཅིག་མེད་པའི་ཕྱིར། ཁྱབ་སྟེ། དུ་མ་ཡོད་ན་
གཅིག་ཀྱང་ཡོད་དགོས་པའི་ཕྱིར་རོ། ། རྟགས་ནི་ཆ་མེད་བཀག་པས་འགྲུབ་པོ། ། དེ་ལྟར་ཆོས་ཐམས་ཅད་ཆ་
བཅས་སུ་གྲུབ་ན་ཆོས་རེ་རེ་ལའང་ཆ་དང་ཆ་ཅན་གཉིས་རེ་ཡོད་པར་འགྲུབ་པོ། ། ཆ་དང་ཆ་ཅན་གཉིས་ངོ་བོ་
318

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
གཅིག་ཏུ་གནས་ཀྱང་བློ་ལ་སྣང་བའི་ཚེ་ངོ་བོ་ཐ་དད་དུ་སྣང་བ་ནི་སྙོན་དུ་མེད་པས་སྣང་ཚུལ་དང་གནས་ཚུལ་མི་
འདྲ་སྟེ། དེ་གཉིས་གནས་ཚུལ་ངོ་བོ་གཅིག་ཏུ་གནས་ཀྱང་སྣང་ཚུལ་ངོ་བོ་ཐ་དད་དུ་སྣང་བའི་ཕྱིར་རོ། ། དེ་
འདྲ་བ་དེ་ཉིད་བློ་ལ་སྣང་བའི་དབང་པའི་བཞག་པའི་བརྫུན་པའི་སྡོད་ལུགས་ཡིན་གྱི། བདེན་པར་གྲུབ་པའི་
སྡོད་ལུགས་ནི་མ་ཡིན་ཏེ། བདེན་པས་གྲུབ་ན་སྣང་ཚུལ་དང་གནས་ཚུལ་མཐུན་དགོས་པའི་ཕྱིར་ཏེ། མི་མཐུན་
ན་བདེན་པར་གྲུབ་པའི་དོན་མ་ཚང་བའི་ཕྱིར་རོ། ། ཆ་དང་ཆ་ཅན་གཉིས་སྣང་ཚུལ་དང་གནས་ཚུལ་མི་མཐུན་
ཏེ། མཐུན་ན་བུམ་པ་དེ་རང་གི་ཆ་ཤས་རྣམས་དང་གནས་ཚུལ་ངོ་བོ་གཅིག་ཏུ་ཡོད་ཀྱང་། བློ་ལ་སྣང་བའི་ཚེ་ངོ་
བོ་ཐ་དད་དུ་སྣང་བའི་ཕྱིར། ཕྱི་མ་གྲུབ་སྟེ། བུམ་འཛིན་དབང་ཤེས་ལ་ནི་བུམ་པའི་མཆུ་ཞུབས་དང་ལྟོ་བ་
མགྲིན་པ་སོགས་ཀྱི་ཆ་རྣམས་སོ་སོར་སྣང་བ་གང་ཞིག བུམ་པ་དེ་ཉིད་ཆ་ཅན་གཅིག་ཏུ་གནས་པའི་ཕྱིར། བུམ་
འཛིན་རྟོག་པ་ལའང་དེ་བཞིན་དུ་སྦྱོར། ཆ་དང་ཆ་ཅན་གཉིས་ངོ་བོ་གཅིག་ཡིན་ཏེ། ཆ་ཤས་རྣམས་ཆ་ཅན་དེ་
དང་བདག་གཅིག་ཏུ་འབྲེལ་བ་ཡིན་པའི་ཕྱིར། བུམ་པའི་མཆུ་ཞབས་སོགས་བུམ་པ་དང་བདག་གཅིག་ཏུ་འབྲེལ་
བ་བཞིན་ནོ། ། དེ་ལྟར་ཤེས་ན་ནི་དེར་སྣང་དང་དེས་སྟོང་ཚོགས་པའི་བརྫུན་པ་ཡིན་པར་ངེས་ནུས་པས་སྒྱུ་མ་
བཞིན་དུའང་ངེས་ནུས་སོ། ། གཅིག་དུ་བྲལ་གྱི་རྟགས་འདི་ཁྱབ་བྱེད་མི་དམིགས་པའི་རྟགས་ཡིན་ལ། ཆོ་
བཅས་དང་རྟེན་འབྲེལ་གྱི་རྟགས་གཉིས་ནི། མྱུ་གུ་བདེན་མེད་དུ་སྒྲུབ་པའི་འགལ་ཟླ་དམིགས་པའི་རྟགས་ཡང་
དག་ཡིན་ནོ། ། རང་རྒྱུད་པའི་སྐབས་འདིར་ཡང་རྟེན་འབྲེལ་གྱི་རྟགས་དང་རྡོ་རྗེ་གཟེགས་མའི་གཏན་ཚིགས་
སོགས་ཡོད་ཀྱང་མང་དུ་དོགས་པས། དེའི་ཁྱད་པར་མདོར་བསྡུས་ཞིག་ཐལ་འགྱུར་བའི་སྐབས་སུ་འཆད་པར་
འགྱུར་རོ། ། མཐུན་དཔེ་གཟུགས་བརྙན་ལ་བརྟེན་ནས་བདེན་མེད་ངེས་ཚུལ་ནི། དེ་ངེས་ཟིན་ནས་དཔེ་དེ་
བཞིན་དུ། བྱད་བཞིན་གྱི་གཟུགས་བརྙན་དེ་བྱད་བཞིན་དུ་སྣང་ལ་སྣང་བ་ལྟར་མ་གྲུབ་པ་ངེས་སླ་བས། མྱུ་གུ་
ལྟ་བུ་ཡང་རང་རེའི་བློ་ངོར་བདེན་པར་སྣང་ཡང་སྣང་བ་ལྟར་མ་གྲུབ་པའོ་ཞེས་ངེས་པར་བྱེད་པ་ཡིན་ནོ། ། དེ་
ལྟར་རང་རྒྱུད་པའི་ལུགས་ཀྱི་ཆོས་ཀྱི་བདག་མེད་ངེས་པ་ཞིག་བྱུང་ནའང་མཆོག་ཡིན་པར་བཤད་པས། སྒོམ་
པར་བྱེད་པ་ལྟ་ཅི་སྨོས། དེ་ལྟ་ན་དབུ་མ་རང་རྒྱུད་པའི་ལུགས་ཀྱི་ལྟ་བ་ཤེས་སྙམ་པའི་ཁེངས་པ་ཡོད་ན་ནི་གོང་དུ་
བཤད་པའི་དོན་དེ་རྣམས་ཚིག་ཙམ་དུ་མ་སོང་བར་ངེས་པར་གྱིས་ཤིག་དང་ཡིན་ནོ། །
གཉིས་པ་ཐལ་འགྱུར་བའི་ལུགས་ལ་གཉིས། དེའི་ལྟ་བ་གཏན་ལ་འབབ་པ་དང་། གོལ་ས་གཅོད་ཚུལ་
བཤད་པའོ། ། དང་པོ་ནི། འདི་བའི་ལུགས་ལ་ཆོས་རྣམས་རྟོག་པའི་དབང་གིས་འཇོག་ཚུལ་ཤེས་དགོས་ཏེ།
དེ་ཤེས་ན། ཆོས་རྣམས་རྟོག་པས་བཏགས་ཙམ་དུ་འགྲུབ་ལ། དེ་གྲུབ་ན་རྟོག་པས་བཏགས་ཙམ་མ་ཡིན་པའི་
319

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཆོས་མེད་པར་གོ་བས་སོ། ། དེ་ལྟར་ན། རྟོག་པས་བཏགས་ཙམ་མ་ཡིན་པའི་སྡོད་ལུགས་སུ་གྲུབ་པ་ནི། རྟགས་
ཀྱི་དགག་བྱའི་ཚད་མཐར་ཐུག་པ་ཡིན་ལ། དེ་དང་བརྟེན་ནས་བཞག་པ་མ་ཡིན་པའི་ཡོད་པ་དང་། རང་བཞིན་
གྱིས་གྲུབ་པ། རང་ངོས་ནས་གྲུབ་པ། རང་གི་མཚན་ཉིད་ཀྱིས་གྲུབ་པ། བདེན་པར་གྲུབ་པ་རྣམས་དོན་
འདྲའོ། ། རྟོག་པས་འཇོག་ཚུལ་ནི། ཟླ་བས་བཞི་བརྒྱ་བའི་འགྲེལ་བ་ལས། རྟོག་པ་ཡོད་པ་ཁོ་ནས་ཡོད་པ་
ཉིད་དང་། རྟོག་པས་མེད་པར་ཡོད་པ་ཉིད་མེད་པ་དེ་དག་ནི་གོར་མ་ཆག་པར་ཐག་པ་བསྡོགས་པ་ལ་བཏགས་
པའི་སྦྲུལ་ལྟར་རང་གི་ངོ་བོས་འགྲུབ་པར་ངེས་སོ། ། ཞེས་གསུངས་པ་ལྟར་ཆོས་ཐམས་ཅད་རྟོག་པས་བཏགས་
ཙམ་དུ་འཇོག་གོ། དེ་ཡང་ཁྲ་བོའི་ཁ་དོག་དང་དབྱིབས་འཁྱིལ་ལུགས་སྦྲུལ་དང་འདྲ་ཞིང་ཡུལ་མི་གསལ་བར་
གནས་པའི་ཚེ་ཐག་པ་ལ་འདི་སྦྲུལ་ལོ་སྙམ་པའི་རྟོག་པ་འབྱུང་ངོ༌། ། དེའི་ཚེ་ཐག་པ་དེའི་ཁ་དོག་དང་དབྱིབས་
དང་ཆ་ཤས་དང་ཚོགས་རྒྱུན་གང་ཡང་སྦྲུལ་གྱི་མཚན་གཞིར་གཟུང་རྒྱུ་མེད་ཀྱང་། རྟོག་པས་སྦྲུལ་དུ་བཏགས་པ་
ཙམ་ཞིག་ནི་ཡོད་དོ། ། དེ་བཞིན་དུ་རང་གི་ཕུང་པོའི་སྟེང་དུ་ང་འོ་སྙམ་པའི་བློ་སྐྱེ་བ་ན་ཕུང་པོའི་ཚོགས་རྒྱུན་
དང་ཆ་ཤས་དང་དབྱིབས་སོགས་གང་ཡང་ངར་འཇོག་ཏུ་མི་རུང་ཡང་། རྟོག་པས་བཏགས་པའི་ང་ཙམ་ཞིག་ནི་
ཐ་སྙད་དུ་ཡོད་དོ། ། དེ་ནི་འཕགས་པའི་རིན་ཆེན་འཕྲེང་བ་ལས། སྐྱེས་བུ་ས་མིན་ཆུ་མ་ཡིན། ། མེ་མིན་རླུང་
མིན་ནམ་མཁའ་མིན། ། རྣམ་ཤེས་མ་ཡིན་ཀུན་མིན་ན། ། དེ་ལས་གཞན་པའི་སྐྱེས་བུ་གང་། ། ཞེས་པས་ཀྱང་
བསྟན་ཏེ། དེ་ཡང་ས་མིན་ནས་རྣམ་ཤེས་མིན་ཞེས་པའི་བར་གྱིས་སྐྱེས་བུའི་ཁམས་དྲུག་སོ་སོ་ནས་བདག་དུ་
འཇོག་པ་བཀག་ལ། ཀུན་མིན་ཞེས་པས་ཁམས་དྲུག་གི་ཚོགས་པ་དང་། དེ་ལས་གཞན་ན་སྐྱེས་བུ་གང་ཞེས་པས་
ཁམས་དྲུག་ལས་ངོ་བོ་ཐ་དད་པའི་གང་ཟག་འཇོག་པ་བཀག་ནས། སྐྱེས་བུ་ཁམས་དྲུག་འདུས་པའི་ཕྱིར། །
ཞེས་པས། ཁམས་ཀྱི་ཚོགས་རྒྱུན་ལ་བརྟེན་ནས་བཏགས་པ་ཙམ་གྱི་གང་ཟག་འཇོག་པ་ཡང་བཤད་དོ། ། ཚུལ་
དེ་ནི་ཆོས་ཐམས་ཅད་ལ་འདྲ་སྟེ། སྡུད་པ་ལས། བདག་ཇི་འདྲ་བ་དེ་འདྲར་སེམས་ཅན་ཐམས་ཅད་ཤེས། །
སེམས་ཅན་ཐམས་ཅད་ཇི་འདྲ་བ་དེ་འདྲར་ཆོས་ཀུན་ཤེས། ། ཞེས་གསུངས་པས་སོ། ། ཞེས་ཐ་སྙད་བཏགས་
པའི་དོན་ཇི་འདྲ་ཞིག་ཏུ་གྲུབ་འཙལ་ན་མི་རྙེད་ཀྱང་མ་བཏགས་མ་དཔྱད་པའི་ཚེ་རྟོག་པས་བཏགས་ཙམ་ཏུ་ཡོད་
པ་དེ་བཞིན་དུ། བུམ་སོགས་ཀྱི་ཆོས་ཐམས་ཅད་ལ་འདྲ་བ་ཡིན་མོད། སྐྱེས་བུ་དང་བུམ་སོགས་རྣམས་རྟོག་པས་
བཏགས་པའི་ཡོད་པ་ཡིན་ཚུལ་དང་། ཐག་པ་ལ་སྦྲུལ་དུ་བཏགས་ཀྱང་དེར་སྦྲུལ་མེད་པའི་ཁྱད་པར་རྣམས་
ལེགས་པར་ཕྱེད་དགོས་སོ། ། འདིར་འཇུག་པའི་རྣམ་བཤད་ལས་རྗེས་དབུ་མའི་ལྟ་བ་མཐར་ཐུག་པའི་དཀའ་ས་
ཡང་འདི་ཉིད་དོ་ཞེས་བཤད་པ་ལྟར་དཀའ་བའི་གནས་ཡིན་པས་རང་བཞིན་མེད་པ་ལ་བྱ་བྱེད་འཐད་ཚུལ་རྒྱས་
320

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
པར་འཆད་དགོས་ནའང་མང་དུ་དོགས་ལ། ཡང་དེ་ཉིད་ལས ལུགས་དམ་པ་འདིས་ནི་ཡན་ལག་ཚོགས་པ་
ཙམ་དང་དེའི་ཡ་གྱལ་སོགས་གང་ཡང་ཡན་ལག་ཅན་ལ་སོགས་པའི་མཚན་གཞིར་མི་རུང་ཡང་། ཡན་ལག་ཅན་
ལ་སོགས་པ་མིང་དུ་བཏགས་པ་ཙམ་ལ་བྱ་བྱེད་ལེགས་པར་འཇོག་ནུས་པ་གསུང་རབ་ཀྱི་དོན་དུ་འགྲེལ་བ་ཐུབ་
པའི་དགོངས་པ་ཐུན་མོང་མ་ཡིན་པ་ཡིན་པས་དགོངས་པ་འགྲེལ་ལུགས་འདི་ལ་སྦྱང་བར་བྱའོ། ། ཞེས་གསུངས་
པ་ལྟར་ཡིན་པས་ཤེས་དགོས་སོ། ། དེ་ལྟར་ན་ཆོས་ཐམས་ཅད་བཏགས་དོན་མ་བཙལ་བར་མིང་གིས་ཐ་སྙད་ཀྱི་
དབང་གིས་འཇོག་པར་གོ་ནུས་ལ། མིང་གི་ཐ་སྙད་ཀྱིས་དབང་ཙམ་གྱིས་བཞག་པ་མིན་པའི་ཡོད་པར་འཛིན་པ་
ནི། རང་བཞིན་གྱིས་གྲུབ་པ་དང་། བདེན་པར་གྲུབ་པའི་འཛིན་ཚུལ་ཡིན་པས། དེ་ལྟར་འཛིན་པའི་རྟོག་པ་
རྣམས་བདེན་འཛིན་ཡིན་ལ། དེས་བཟུང་པ་ལྟར་གྲུབ་པ་ནི་བརྟག་པ་མཐའ་བཟུང་གི་བདེན་ཚད་དོ། ། འདི་
བའི་ཤུ་དྲུགས་ ལ་ བདེན་འཛིན་ཡིན་ན། ཉོན་ མོངས་ ཡིན་ པས་ ཁྱབ་ པའི་ ཕྱིར་ རང་ རྒྱུད་ པ་ སོགས་ དང་ མི་
འདྲའོ། ། ཆོས་རྣམས་མིང་གི་ཐ་སྙད་ཙམ་གྱིས་འཇོག་ཚུལ་ནི་མཚོན་ན། ལྟོ་ལྡིར་བ་ལ་འདི་ནི་བུམ་པའོ་ཞེས་
མིང་དུ་བཏགས་པ་དེ་ཙམ་གྱིས་བུམ་པ་དེ་འཇོག་ནུས་པ་ཡིན་ཏེ། དེ་ཙམ་ཀྱིས་ཚིམ་ནས་བཏགས་དོན་གང་ཡིན་
མ་དཔྱད་པར་བླང་དོར་ལ་ཞུགས་ན་ཀུན་རྫོབ་ཏུ་བྱ་བྱེད་མི་བསླུ་བ་ཡིན་གྱི། དེས་མ་ཚིམ་པར་ད་དུང་བཏགས་
དོན་བུམ་པ་དེ། ལྟོ་ལྡིར་བ་དེའི་ལྟོ་བ་དང་མཆུ་དང་མགྲིན་པ་དང་ཞབས་སོགས་ཆ་གང་ཡིན་བཙལ་བ་ན་བུམ་པ་
མི་རྙེད་པས་བླང་དོར་བྱ་རྒྱུ་མེད་པར་འགྱུར་བའི་ཕྱིར་རོ། ། དེ་བཞིན་དུ་ཆོས་ཐམས་ཅད་ལའང་སྦྱར་བར་
བྱའོ། ། འདི་དག་ནི་ཚིག་གིས་བརྗོད་ཤེས་པ་ཙམ་གྱིས་མི་ཆོག་གི། རང་རྒྱུད་ཀྱི་བློའི་སྟེང་ནས་དོན་ལ་ངེས་ཤེས་
འདྲེན་ནུས་པ་ཞིག་དགོས་ཏེ། ཐ་སྙད་དུ་བརྟེན་ནས་བཞག་པ་ཉིད་ཀྱིས་བཏགས་ཡོད་དང་། བཏགས་ཡོད་
ཡིན་པ་ཉིད་ཀྱིས། རང་གི་ངོ་བོས་གྲུབ་པ་མེད་པའི་ཚུལ་སྙིང་ཐག་པ་ནས་མ་གོ་ཕྱིན་ཆད་རང་བཞིན་གྱིས་མེད།
བདེན་པར་མེད་ཅེས་ཅི་ཙམ་སྨྲས་ཀྱང་དོན་གཏིང་ནས་གོ་བ་མ་ཡིན་པའི་ཕྱིར་རོ། ། དེ་ལྟར་མིང་དང་བརྡས་
བཞག་ཙམ་མ་ཡིན་པའི་རང་བཞིན་དེ་ལ་དགག་བྱའི་བདག་ཅེས་བྱ་ལ། དེ་ཉིད་གཞི་གང་ཟག་གི་སྟེང་དུ་བཀག་
པ་ནི་གང་ཟག་གི་བདག་མེད་དང་། མིག་རྣ་སོགས་ཆོས་ཀྱི་སྟེང་དུ་བཀག་པ་ནི་ཆོས་ཀྱི་བདག་མེད་དོ། ། དེས་
ན་དགག་བྱའི་བདག་དང་ཐ་སྙད་པའི་བདག་གཉིས་ཀྱི་ཁྱད་པར་དང་། ངའོ་སྙམ་པའི་བློ་ལྷན་སྐྱེས་དང་ངར་
འཛིན་ལྷན་སྐྱེས་ཀྱི་ཁྱད་པར་རྣམས་བྱེད་པར་བྱའོ། །
བདག་མེད་རིགས་པས་སྒྲུབ་ཚུལ་མདོར་བསྡུས་བཤད་པ་ལ་གཉིས། གང་ཟག་གི་བདག་མེད་དང་།
ཆོས་ཀྱི་བདག་མེད་རིགས་པས་སྒྲུབ་པའོ། ། དང་པོ་ལ་གཉིས། གཅིག་དུ་བྲལ་གྱི་རིགས་པ་དང་། རྣམ་བདུན་
321

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
གྱི་རིགས་པའོ། ། དང་པོ་ལ། གནད་བཞི་སྟེ། དགག་བྱ་དང་ཁྱབ་པ་དང་བདེན་པའི་གཅིག་བྲལ་དང་བདེན་
པའི་དུ་བྲལ་ངེས་པའི་གནས་དང་བཞི་ཡོད་པས་སོ། ། དང་པོ་ནི། ངར་འཛིན་ལྷན་སྐྱེས་འདིས་ཕུང་པོ་ལྔའི་
སྟེང་དུ་དེ་ལ་མ་བལྟོས་པའི་ང་ཚང་བ་ཞིག་གམ། ང་དེ་རང་གི་ཕུང་པོའི་སྟེང་དུ་བཏགས་པ་ཙམ་མ་ཡིན་པར་
ཕུང་པོའི་སྟེང་དུ་གདོད་མ་ནས་གྲུབ་གྲུབ་པ་ཞིག་ཏུ་འཛིན་ཚུལ་ཡོད་པས་དེ་ངེས་པར་བྱ། གཉིས་པ་ནི། སྤྱིར་
ཡོད་ན། གཅིག་དང་དུ་མ་གང་རུང་དུ་ཡོད་དགོས་པའི་ཁྱབ་པ་ངེས་པ་ལ་བརྟེན་ནས་འགྲུབ་པོ། ། གསུམ་པ་ནི།
དེ་ཕུང་པོ་དང་གཅིག་ཡིན་པ་ལ་རིགས་པའི་གནོད་པ་འབབ་ཚུལ་དང་། བཞི་པ་ནི། དེ་དང་ཐ་དད་དམ་ངོ་བོ་
ཐ་དད་ཡིན་ན་རིགས་པས་གནོད་ཚུལ་ལོ། ། འདིར་ཆོས་ཅན་དུ་འཛིན་ཚུལ་གཉིས་ལས། དང་པོ་ནི། ང་ཆོས་
ཅན། རང་གི་ཕུང་བོའི་སྟེང་དུ་རང་བཞིན་གྱིས་མ་གྲུབ་ཏེ། དེའི་སྟེང་དུ་དེ་དང་རང་བཞིན་གྱིས་གཅིག་དང་
རང་བཞིན་གྱིས་ཐ་དད་གང་དུའང་མ་གྲུབ་པའི་ཕྱིར། དཔེར་ན། གཟུགས་བརྙན་བཞིན་ནོ། ། ཁྱབ་སྟེ།
རང་བཞིན་གྱིས་གྲུབ་ན། རང་བཞིན་གྱིས་གཅིག་དང་ཐ་དད་གང་རུང་དུ་གྲུབ་དགོས་པའི་ཕྱིར་ཏེ། ཡོད་ན་
གཅིག་དང་དུ་མ་གང་རུང་དུ་ཡོད་དགོས་པའི་ཕྱིར་ཏེ། གཅིག་དང་དུ་མ་གཉིས་དངོས་འགལ་ཡིན་པའི་ཕྱིར།
ཕྱོགས་ཆོས་སྒྲུབ་པ་ལ་གཉིས་ཀྱི་དང་པོ་ནི། ང་ཆོས་ཅན། ཕུང་པོ་སྟེང་དུ་དེ་དང་རང་བཞིན་གྱིས་གཅིག་ཏུ་མ་
གྲུབ་སྟེ། དེ་དང་ཆ་མེད་ཀྱི་གཅིག་ཏུ་མ་གྲུབ་པའི་ཕྱིར། དེར་ཐལ། ཆ་བཅས་ཡིན་པའི་ཕྱིར། རྟགས་སྔར་
བཞིན་བསྒྲུབ་པོ། ། གཉིས་པ་ནི། དེ་ཆོས་ཅན། ཕུང་པོའི་སྟེང་དུ་དེ་དང་རང་བཞིན་གྱིས་ཐ་དད་དུ་མ་གྲུབ་
སྟེ། རང་བཞིན་གྱིས་གཅིག་ཏུ་གྲུབ་པ་མེད་པའི་ཕྱིར། ཁྱབ་པ་ཡོད་དེ། དུ་མ་གཅིག་བསགས་པ་ལ་བརྟེན་
ནས་འཇོག་དགོས་པའི་ཕྱིར། གཞན་ཡང་། ང་ཆོས་ཅན། ཕུང་པོའི་སྟེང་དུ་རང་བཞིན་གྱིས་ཐ་དད་དུ་མེད་
དེ། ཕུང་པོ་དང་འབྲེལ་མེད་དོན་གཞན་དུ་མེད་པའི་ཕྱིར། ཁྱབ་སྟེ། རང་བཞིན་གྱིས་གྲུབ་ན། ཕུང་བོ་དང་
མ་འབྲེལ་བར་ལོགས་སུ་བཟུང་དུ་ཡོད་དགོས་པའི་ཕྱིར་ཏེ། ཕུང་པོ་ལ་བལྟོས་པའི་རག་ལས་པ་ཡིན་ན། རང་
བཞིན་གྱིས་མེད་པར་གྲུབ་པའི་ཕྱིར་རོ། ། གཉིས་པ་ནི། ངར་འཛིན་ལྷན་སྐྱེས་གྱིས་བཟུང་པ་ལྟར་གྲུབ་པའི་
བདག་དེ་ཆོས་ཅན། ཕུང་པོའི་སྟེང་དུ་མེད་དེ། ཕུང་པོའི་སྟེང་དུ་དེ་དང་གཅིག་དང་དུ་མ་གང་རུང་དུ་མ་གྲུབ་
པའི་ཕྱིར། ཁྱབ་པ་སྒྲུབ་ཚུལ་ནི་སྔར་ལྟར་རོ། ། རྟགས་སྒྲུབ་པ་ལ་གཉིས་ཀྱི་དང་པོ་ནི། དེ་འདྲའི་བདག་དེ་
ཕུང་པོའི་སྟེང་དུ་དེ་དང་གཅིག་ཏུ་མ་གྲུབ་སྟེ། གྲུབ་ན་རིགས་པ་གསུམ་གྱིས་གནོད་པའི་ཕྱིར་ཏེ། བདག་ཁས་
ལེན་པ་དོན་མེད་དུ་ཐལ་བ་དང་། བདག་གཅིག་ཉིད་ལའང་དུ་མར་དབྱེ་རིགས་པར་ཐལ་བ་དང་། དེ་འདྲའི་
དེ་སྐྱེ་འཇིག་བྱེད་པར་ཐལ་བའི་རིགས་པ་གསུམ་གྱིས་གནོད་པའི་ཕྱིར། གནོད་བྱེད་དང་པོ་ཡོད་དེ། སྤྱིར་
322

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
བདག་ནི་ཕུང་པོའི་ཉེ་བར་ལེན་པ་བོ་དང་། ཕུང་པོ་ནི་དེའི་ཉེ་བར་བླང་བྱ་ཡིན་པ་ལ། དེ་འདྲའི་བདག་དེ་ཕུང་
པོའི་སྟེང་དུ་དེ་དང་གཅིག་ཏུ་གྲུབ་ན། དབྱེར་མེད་ཀྱི་གཅིག་ཏུ་འགྱུར་བས། དེའི་ཚེ་གང་གིས་ཉེ་བར་ལེན་པ་
པོ་དང་། གང་ཉེ་བར་བླང་བར་བྱ་བའི་རྣམ་གཞག་མི་འཐད་པའི་ཕྱིར་ཏེ། དེ་ལྟ་ན་ང་ཕུང་པོ་དང་ཕུང་པོ་ཡང་
ང་ཡིན་པར་ཐལ་བས། འདིར་མ་ཤི་བར་ཕུང་པོ་དང་བཅས་བཞིན་དུ་སྐྱེ་བ་ལེན་པའམ། ཡང་ན་ཕུང་པོ་འདི་
ཉིད་སྐྱེ་བ་མི་ལེན་པ་དེ་བཞིན་དུ་བདག་ཀྱང་སྐྱེ་བ་མི་ལེན་པར་འགྱུར་བའི་ཕྱིར་རོ། ། སྐྱོན་གཉིས་པ་ཡོད་དེ།
སྤྱིར་གང་ཟག་གཅིག་ལ་སྐྱེ་བ་སྔ་ཕྱི་དང་དུས་ཀྱི་རིམ་པས་བདག་དུ་མ་ཡོད་པ་ལ་སྐྱོན་མེད་ཀྱང་། དེ་འདྲའི་ང་དེ་
ཕུང་པོ་དང་གཅིག་ཡིན་ན། ཕུང་པོ་ལྔ་ཡོད་པ་ལྟར་བདག་ཀྱང་མི་འདྲ་བ་ལྔ་ཡོད་པའམ། ཡང་ན་ང་གཅིག་
ཡིན་པ་དེ་བཞིན་དུ་ཕུང་པོ་ལྔ་ཡང་གཅིག་ཏུ་འགྱུར་བའི་ཕྱིར་རོ། ། སྐྱོན་གསུམ་པ་ཡོད་དེ། སྤྱིར་ང་ཙམ་སྐྱེ་
འཇིག་བྱེད་པ་ལ་སྐྱོན་མེད་མོད། དེ་འདྲའི་ང་དེ་སྐྱེ་འཇིག་བྱེད་ན་སྐྱོན་བཞི་ཡོད་ཀྱང་བསྡུ་ན་བདེན་གྲུབ་ཀྱི་སྐྱེ་
འཇིག་བྱེད་པར་སོང་བའི་ཕྱིར་སྐྱེ་བ་ལེན་པའི་ཚེ་ངོ་བོ་འགྱུར་དུ་མི་རུང་བས་འགྲོ་བ་རིགས་དྲུག་གི་གཞི་མཐུན་པ་
ཡོད་པར་འགྱུར་རོ། ། རྟགས་གཉིས་པ་ནི། དེ་འདྲའི་བདག་དེ་ཕུང་པོའི་སྟེང་དུ་དེ་དང་ཐ་དད་དུ་མ་གྲུབ་སྟེ།
དེ་ལྟར་གྲུབ་ན་ཕུང་པོ་ལ་བལྟོས་མེད་དུ་གྲུབ་དགོས་པས། ཕུང་པོ་ལས་ཡན་གར་ལོགས་སུ་ཡོད་དགོས་པ་ལས་དེ་
མེད་པའི་ཕྱིར། དང་པོ་དེར་ཐལ། རང་བཞིན་གྱིས་གྲུབ་ན། གཞན་ལ་རག་མ་ལས་པར་གྲུབ་དགོས་པའི་ཕྱིར་
རོ། ། དེས་ན་དེ་འདྲའི་བདག་མེད་མེད་སྙམ་དུ་བསམ་མོ། ། དེ་ལྟར་ལེགས་པར་དཔྱད་པ་ན་བདག་མེད་
རྟོགས་པའི་ལྟ་བ་རྙེད་པར་འགྱུར་ཏེ། དེ་རྙེད་པའི་ཚད་ནི་རྗེའི་རྩ་ཤེའི་རྣམ་བཤད་ལས། དེ་ལྟར་བདག་རང་གི་
ངོ་བོར་གྲུབ་ན་བདག་ཕུང་པོ་དང་རང་གི་མཚན་ཉིད་ཀྱིས་གྲུབ་པའི་གཅིག་དང་ཐ་དད་གང་རུང་དུ་གྲུབ་དགོས་
པ་དང་། དེ་གཉིས་ཀ་ལའང་རིགས་པས་གནོད་པར་མཐོང་བ་ན་བདག་ནི་རང་གི་ངོ་བོས་གྲུབ་པ་ཅུང་ཟད་ཀྱང་
མེད་དོ་སྙམ་དུ་ངེས་པ་རྙེད་པ་ནི། འཇིག་ལྟ་ལྷན་སྐྱེས་ཀྱི་ངར་འཛིན་པའི་ཡུལ་རང་བཞིན་མེད་པར་རྟོགས་པའི་
ལྟ་བ་རྙེད་པ་ཡིན་ནོ། ། ཞེས་དང་། མཁས་གྲུབ་ནོར་བཟང་རྒྱ་མཚོས་ཀྱང་། གཅིག་དུ་བྲལ་གྱི་རིགས་ལྟ་བ་
པས་དེ་ལྟར་དཔྱད་པ་ལས་དཔྱད་དོན་ལ་ངེས་ཤེས་ཚད་མ་སྐྱེས་པ་དེའི་ཚེ། དེའི་དུས་སུ་མྱུ་གུ་སོགས་རྟེན་འབྱུང་
གི་ཆོས་རྣམས་རང་བཞིན་གྱིས་མ་གྲུབ་པར་རྟོགས་པ་ཡིན། ཞེས་གསུངས་པའི་ཕྱིར་རོ། ། ༧གཉིས་པ་ནི།
འཇུག་པ་ལས། ཤིང་རྟ་རང་ཡན་ལག་ལས་གཞན་འདོད་མིན། ། གཞན་མིན་མ་ཡིན་དེ་ལྡན་ཡང་མིན་
ཞིང་། ། ཡན་ལག་ལ་མིན་ཡན་ལག་དག་དེར་མིན། ། འདུས་པ་ཙམ་མིན་དབྱིབས་མིན་ཇི་བཞིན་ནོ། ། ཞེས་
ཤིང་རྟ་རྣམ་བདུན་གྱི་རིགས་པས་བཙལ་ན་མི་རྙེད་པ་ལྟར། བདག་ཀྱང་དེ་དང་དཔེ་དོན་སྦྱར་ནས་གསུངས་པ་
323

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
བཞིན་བརྗོད་ན། ཤིང་རྟ་དེ་རང་གི་ཡན་ལག་རྣམས་དང་རང་བཞིན་གྱིས་གཅིག་དང་ཐ་དད་སོགས་བདུན་པོ་
གང་དུ་ཡང་མ་གྲུབ་སྟེ། ཤིང་རྟ་ཆོས་ཅན། རང་གི་ཡན་ལག་རྣམས་དང་རང་བཞིན་གྱིས་གཅིག་མིན་ཏེ།
ཡིན་ན། ཡན་ལག་རྣམས་དུ་མ་ཡིན་པ་བཞིན་དུ་ཁྱོད་ཀྱང་དུ་མར་ཐལ་བ་དང་། ཡང་ན་ཁྱོད་གཅིག་ཡིན་པ་དེ་
བཞིན་དུ་ཡན་ལག་རྣམས་ཀྱང་གཅིག་ཏུ་འགྱུར་བའི་ཕྱིར་རོ། ། དེ་ཆོས་ཅན། རང་གི་ཡན་ལག་རྣམས་དང་ངོ་
བོས་གྲུབ་པའི་སོ་སོ་བ་མ་ཡིན་ཏེ། ཡིན་ན་བུམ་པ་དང་སྣམ་བུ་བཞིན་དུ་ཁྱོད་རང་གི་ཡན་ལག་ལས་ཡན་གར་དུ་
སོ་སོར་དམིགས་དགོས་པ་ལས་དེ་མ་མཐོང་བའི་ཕྱིར་རོ། ། དེ་ཆོས་ཅན། ཁྱོད་རང་གི་ཡན་ལག་གི་རྟེན་དུ་རང་
བཞིན་གྱིས་མེད་དེ། མཁར་གཞོང་ཞོའི་རྟེན་དུ་ཡོད་པ་ལྟར་རང་གི་ཡན་ལག་རྣམས་ཀྱི་རྟེན་དུ་ངོ་བོ་ཉིད་ཀྱིས་ཐ་
དད་དུ་མེད་པའི་ཕྱིར། དེ་ཆོས་ཅན། ཁྱོད་རང་གི་ཡན་ལག་ལ་རང་བཞིན་གྱིས་བརྟེན་ནས་ཀྱང་མེད་དེ། རེ་
ལྡེ་ལ་ལྷས་བྱིན་འདུག་པ་ལྟར་རང་གི་ཡན་ལག་ལ་བརྟེན་ནས་ངོ་བོ་ཉིད་ཀྱིས་ཐ་དད་དུ་མེད་པའི་ཕྱིར། དེ་ཆོས་
ཅན། རང་གི་ཡན་ལག་ཡང་ངོ་བོ་ཉིད་ཀྱིས་ལྡན་པའང་མིན་ཏེ། ལྷས་བྱིན་བ་ལང་དང་ལྡན་པ་ལྟར་དེ་དང་ངོ་
བོ་ཐ་དད་པའི་ཚུལ་དུའང་མི་ལྡན་ལ། ལྷས་བྱིན་རྣ་བ་ལྡན་པ་ལྟར་དེ་དང་ངོ་བོ་གཅིག་ཏུ་རང་བཞིན་གྱིས་མི་
ལྡན་པའི་ཕྱིར་རོ། ། གལ་ཏེ་ཤིང་རྟའི་ཡན་ལག་ཚོགས་པ་དང་དབྱིབས་ཤིང་རྟ་ཡིན་ནོ་སྙམ་ན། དང་པོ་མི་
འཐད་དེ། དེ་ལྟ་ན་ཡན་ལག་མ་བསྒྲིགས་པའི་ཚོགས་པ་ལའང་ཤིང་རྟ་ཡོད་པར་འགྱུར་བའི་ཕྱིར་རོ། ། ཕྱི་མ་
ཡང་མི་རིགས་ཏེ། ཡན་ལག་རེ་རེ་བ་དང་ཚོགས་པའི་དབྱིབས་གང་ཡང་ཤིང་རྟར་མི་རུང་བའི་ཕྱིར། ། དེ་ལྟར་
བཙལ་བའི་ཚེ་མི་རྙེད་ཀྱང་ཤིང་རྟ་ཐ་སྙད་དུ་ཡོད་དེ། འཇུག་པ་ལས། དེ་ནི་དེ་ཉིད་དུའང་འཇིག་རྟེན་དུ། །
རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། ། རྣམ་དཔྱད་མེད་པར་འཇིག་རྟེན་ཉིད་ལས་འདི། ། རང་གི་
ཡན་ལག་བརྟེན་ནས་འདོགས་པ་ཡིན། ། ཞེས་གསུངས་པའི་ཕྱིར་རོ། ། ཤིང་རྟ་རང་གི་ཡན་ལག་དང་ཐ་སྙད་
དུ་ཐ་དད་ཡིན་ལ་རྟེན་བརྟེན་པ་དང་ངོ་བོ་གཅིག་ཏུ་ལྡན་པ་ཡང་ཡིན་པས། དེ་དག་འགོག་པ་ལ་དགག་བྱའི་ཁྱད་
པར་ངེས་པར་སྦྱར་དགོས་སོ། ། དེ་དོན་ལ་སྦྱོར་བ་ལ། ཤིང་རྟ་དེ་རྣམ་བདུན་གྱི་རིགས་པས་བཙལ་ན་མི་རྙེད་
པ་དེ་བཞིན་དུ་གང་ཟག་ལའང་འགྲེ་སྟེ། འདི་ལྟར། གང་ཟག་ཆོས་ཅན། རང་གི་ཕུང་པོའི་སྟེང་དུ་རང་
བཞིན་གྱིས་མེད་དེ། རང་གི་ཕུང་པོའི་སྟེང་དུ་དེ་དང་རང་བཞིན་གྱིས་གཅིག་ཏུའང་མེད། དེ་དང་རང་བཞིན་
གྱིས་ཐ་དད་དུའང་མེད། ཕུང་པོའི་རྟེན་དུའང་རང་བཞིན་གྱིས་མེད། ཕུང་པོ་ལ་བརྟེན་ནས་ཀྱང་རང་བཞིན་
གྱིས་མེད། ཕུང་པོའི་ཚོགས་པ་ཁྱོད་མ་ཡིན། ཕུང་པོའི་དབྱིབས་ཀྱང་ཁྱོད་མ་ཡིན་པའི་ཕྱིར། རྟགས་སྔ་མ་ལྔའི་
སྒྲུབ་བྱེད་ནི། ཤིང་རྟ་ལ་བཤད་པ་བཞིན་བསྒྲུབ་པར་བྱ་ཞིང་། དེར་མ་ཟད། གཅིག་དང་ཐ་དད་ཀྱི་ཕྱོགས་
324

༄༅། །བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
གཉིས་སྔར་གཅིག་དུ་བྲལ་ལ་བཤད་པ་བཞིན་རིགས་འགྲེ་སྦྱོར། རྟགས་ཕྱེ་མ་ལ། ཕུང་པོའི་ཚོགས་པ་ཆོས་ཅན།
བད་ག་མ་ཡིན་པར་ཐལ། གང་ཟག་གི་གདགས་གཞི་ཡིན་པའི་ཕྱིར་ཁྱབ་སྟེ། གདགས་གཞི་ནི་དེའི་བཏགས་
ཆོས་སུ་མི་འཐད་པའི་ཕྱིར་རོ། ། ཕུང་པོའི་དབྱིབས་ཆོས་ཅན། བདག་ཏུ་མི་འཐད་པར་ཐལ། གཟུགས་ཡིན་
པའི་ཕྱིར། ཁྱབ་སྟེ། གང་ཟག་ནི་གཟུགས་སུ་མི་འཐད་པའི་ཕྱིར་ཏེ། དེ་ལྡན་མིན་འདུ་བྱེད་ཡིན་པའི་ཕྱིར་
རོ། ། དེ་ལྟར་ཤིང་རྟའི་དཔེས་གང་ཟག་རང་བཞིན་མེད་པར་ངེས་ནུས་པ་ཡིན་ཏེ། ལམ་རིམ་ཆེན་མོ་ལས།
ཤིང་རྟའི་དཔྱད་པ་དེ་འདྲ་བ་དེས་ནི། དེ་ཁོ་ན་ཉིད་རང་བཞིན་མེད་པའི་དོན་གྱི་གཏིང་མྱུར་དུ་དཔོག་པར་
གསུངས་པས་འདི་ནི་ཤིན་ཏུ་གནད་ཆེ་བར་སྣང་ངོ༌། ། ཞེས་དང་། རྗེ་ནོར་བཟང་རྒྱ་མཚོས་ཀྱང་། ཤིང་རྟ་
རང་བཞིན་གྱིས་ཡོད་ན་བརྟགས་དོན་རྣམ་པ་བདུན་དུ་བཙལ་ན་རྙེད་དགོས་པའི་ཁྱབ་པ་ངེས་པར་བྱས་པའི་རྗེས་
སུ། རྣམ་པ་བདུན་དུ་བཙལ་བས་མ་རྙེད་པ་དེའི་ཚེ་ཤིང་རྟ་རང་བཞིན་གྱིས་མེད་པར་ངེས་པ་ཡིན་ཏེ། ཞེས་
གསུངས་པ་ལྟར་གང་ཟག་ལ་ཡང་མཚུངས་པའི་ཕྱིར་རོ། ། དེ་ལྟར་གང་ཟག་རྣམ་བདུན་གྱི་རིགས་པས་བཏགས་
དོན་བཙལ་བའི་ཚེ་མི་རྙེད་པས་གང་ཟག་རང་བཞིན་གྱིས་མེད་ཀྱང་ཐ་སྙད་དུ་ཡོད་པ་དང༌། དེ་ལ་བརྟེན་ནས་
ཆོས་ཐམས་ཅད་ཀྱང་དེ་བཞིན་དུ་ཤེས་དགོས་ཏེ། ལེགས་པར་ཤེས་ན་ནི་རྒྱལ་བའི་དགོངས་པ་ཇི་བཞིན་ཤེས་
པའི་གྲངས་སུ་འགྲོ་བའི་ཕྱིར་ཏེ། རྗེའི་འཇུག་ཊིཀ་ལས། བཅོམ་ལྡན་འདས་ཀྱི་དགོངས་པ་ཤིན་ཏུ་ཕྲ་བའི་
གནས་རྣམས་རྗེན་ཆེར་དུ་སྟོན་པའི་མཁས་པའི་དབང་པོའི་བཞེད་པ་ཐུན་མོང་མ་ཡིན་པ་འདི་རྣམས་ལེགས་པར་
ཤེས་པ་ལ་འབད་པར་གྱིས་ཤིག ཅེས་གསུངས་པའི་ཕྱིར་རོ། །
གཉིས་པ་ཆོས་ཀྱི་བདག་མེད་རིགས་པས་སྒྲུབ་ཚུལ་ལ། ། གཅིག་དུ་བྲལ་གྱི་གཏན་ཚིགས། རྡོ་རྗེ་
གཟེགས་མ། ཡོད་མེད་སྐྱེ་འགོག་མུ་བཞི་སྐྱེ་འགོག རྟེན་འབྲེལ་གྱི་གཏན་ཚིགས་དང་ལྔ་ཡོད་པ་ལས། དང་པོ་
ནི་སྔར་བཤད་ཟིན་ལ། འོན་ཀྱང་འདིར་ཅུང་ཟད་བཤད་ན། དཔེར་ན། མེ་ལོང་དུ་ཤར་བའི་བྱད་བཞིན་གྱི་
གཟུགས་བརྙན་དེ་བྱད་བཞིན་གྱིས་སྟོང་ཡང་སྣང་བའི་ཚེ་ཆ་ཐམས་ ཅད་ནས་བྱེད་བཞིན་དུ་སྣང་བ་ལྟར།
གཟུགས་སོགས་རང་བཞིན་གྱིས་སྟོང་ཡང་མ་རིག་པས་བསླད་པའི་སོ་སྐྱེའི་དབང་པོའི་ཤེས་པ་ལྔ་ལ་གཟུགས་
སོགས་སྣང་བ་ན་རང་གི་མཚན་ཉིད་ཀྱིས་གྲུབ་པར་སྣང་བ་མ་གཏོགས། སྣང་ཚུལ་གཞན་མི་འབྱུང་བས། ཐལ་
འགྱུར་བའི་སྐབས་འདིར་རང་ཅག་སོ་སྐྱེའི་ཤེས་ངོར་གཟུགས་སྒྲ་སོགས་སྣང་བ་ནི་ཡོད་མོད། སྣང་ཚུལ་ལྟར་
གྲུབ་པ་འདི་ཀ་རང་རྟགས་ཀྱི་དགག་བྱ་ཡིན་ཞེས་བཞེད་པར་སྣང་བས། འདི་འགོག་པའི་ཚེ། བུམ་པ་ལ་མཚོན་
ན། དེ་ཆོས་ཅན། སོ་སྐྱེའི་ཤེས་ངོར་སྣང་བ་ལྟར་མ་གྲུབ་སྟེ། སྣང་བ་ལྟར་གཅིག་དང་སྣང་བ་ལྟར་ཐ་དད་གང་
325

༄༅། །རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
རུང་དུ་མ་གྲུབ་པའི་ཕྱིར། ཁྱབ་པ་སྔར་ལྟར་བསྒྲུབ། དེ་ཆོས་ཅན། སྣང་བ་ལྟར་གཅིག་ཏུ་མ་གྲུབ་སྟེ། རང་གི་
གདགས་གཞི་ལ་བཏགས་པའི་བཏགས་ཆོས་ཙམ་ཡིན་པའི་ཕྱིར། ཁྱབ་སྟེ། སོ་སྐྱེའི་ཤེས་ངོར་བུམ་སོགས་རང་
གི་གདགས་གཞི་ལ་བཏགས་པའི་བཏགས་ཆོས་ཙམ་དུ་མི་སྣང་བར་གདགས་གཞི་དང་བཏགས་ཆོས་གཉིས་མི་
ཕྱེད་པའི་ཚུལ་གྱིས་རང་ངོས་ནས་གྲུབ་པར་སྣང་བའི་ཕྱིར། གཞན་ཡང་། བྱ་བྱེད་ཐམས་ཅད་གཅིག་དུ་ཐལ་
བའང་འཕེན་ནོ། ། རྟགས་སྔ་མ་དེར་ཐལ། བུམ་སོགས་ཀྱི་ཆོས་ཐམས་ཅད་ཀྱང་རང་རང་གི་གདགས་གཞིའི་
སྟེང་དུ་མིང་བརྡས་བཞག་ཙམ་ཡིན་པའི་ཕྱིར། དེར་ཐལ། ཆོས་ཐམས་ཅད་གདགས་གཞི་རང་ལྡོག་མིན་པ་
གཞན་ཞིག་གི་སྟེང་ནས་འཇོག་དགོས་པའི་ཕྱིར། དེར་ཐལ། ཆོས་ཐམས་ཅད་གདགས་གཞི་ཆ་ཤས་གཞན་ལ་
བརྟེན་ནས་བཞག་པའི་རྟེན་ར་སུ་འདོད་ཅིང་། བདེན་འཛིན་ལ་ཤེས་སྒྲིབ་ཀྱིས་ཁྱབ་པར་བཞེད་ཐ་དད་དུ་མ་
གྲུབ་སྟེ། རང་གི་གདགས་གཞི་ལ་བལྟོས་ནས་གྲུབ་པའི་ཕྱིར། ཁྱབ་སྟེ། སྣང་བ་ལྟར་ཐ་དད་དུ་གྲུབ་ན། རང་
གི་གདགས་གཞི་ལ་མ་བལྟོས་པར་གྲུབ་དགོས་པའི་ཕྱིར་རོ། ། གཞན་ཡང་། སོ་སྐྱེའི་དབང་པོའི་ཤེས་པ་ལ་
གཟུགས་སྒྲ་སོགས་སྣང་ཚུལ་ལྟར་མ་གྲུབ་པར་ཐལ། དེའི་ངོར་ཀུན་རྫོབ་ཀྱི་ཆོས་རྣམས་སྣང་བ་ལྟར་མ་གྲུབ་པའི་
ཕྱིར། དེར་ཐལ། རང་རྒྱུད་པའི་ལུགས་ལ་སྣང་བ་ལྟར་གྲུབ་པའི་ཀུན་རྫོབ་ཡོད་པས་ཡང་དག་ཀུན་རྫོབ་ཡོད་
ཅེས་འདོད་ཀྱང་། ཐལ་འགྱུར་བའི་སྐབས་འདིར་སྣང་བ་ལྟར་གྲུབ་པའི་ཀུན་རྫོབ་མེད་པས་ཡང་དག་ཀུན་རྫོབ་
མི་བཞེད་པའི་ཕྱིར། ཕྱི་མ་དེར་ཐལ། ཀུན་རྫོབ་ཡིན་ན། སྣང་ཚུལ་དང་གནས་ཚུལ་མི་མཐུན་པས་ཁྱབ་པར་
བཞེད་པའི་ཕྱིར། དེར་ཐལ། དེ་ཡིན་ན། སྣང་ཚུལ་བདེན་པར་སྣང་ཡང་གནས་ཚུལ་བདེན་པར་མེད་པས་
ཁྱབ་པར་བཞེད་པའི་ཕྱིར་རོ། ། འདི་གནད་ཆེ་བས་རྒྱས་པར་འཆད་དགོས་ནའང་མང་དུ་དོགས་ལ། སོ་སྐྱེའི་
ཤེས་ངོར་སྣང་བ་ལྟར་མ་གྲུབ་ཅེས་པ་འདི་དགག་བྱ་འགོག་ཚུལ་ཤིན་ཏུ་ཕྲ་བས་རང་ཅག་ལྟ་བུའི་བློ་ཁོག་ཏུ་ཆུད་
དཀའ་བའི་གནས་ཡིན་ཏེ་ཞིབ་ཆ་འབྱེད་དགོས་པ་ཡོད་དོ། །
གཉིས་པ་རྡོ་རྗེ་གཟེགས་མའི་གཏན་ཚིགས་ལ་ཕྱོགས་སྔའི་འདོད་ཚུལ་ནི། གྲངས་ཅན་གྱིས་སྤྱིར་སྐྱེ་བ་
ཞིག་ཡིན་ན། ཡོད་དགོས་པས་མྱུ་གུ་ཡང་རང་གི་རྒྱུ་དུས་སུ་མེད་ན་མི་སྐྱེ་བས་དེའི་དུས་སུ་མི་གསལ་བའི་ཚུལ་
གྱིས་ཡོད་པ་ཉིད། སླར་གསལ་བར་སྐྱེ་བས་བདག་སྐྱེ་ཡོད་དོ། ། ཞེས་འདོད། རང་རྒྱུད་པ་སོགས་ཀྱིས་མྱུ་གུ་ལྟ་
བུ་རང་གིས་མཚན་ཉིད་ཀྱིས་གྲུབ་པའི་རྒྱུ་གཞན་ལས་སྐྱེ་བས་གཞན་སྐྱེ་ཡོད་ཅེས་པའོ། ། གཅེར་བུ་བས་རྫ་བུམ་
ལྟ་བུ་འཇིམ་པའི་བདག་ཉིད་ལས་སྐྱེ་བས་བདག་སྐྱེ་ཡོད་ལ། རྫ་མཁན་གྱིས་བྱེད་པས་གཞན་སྐྱེ་ཡང་ཡོད་ཅེས་
འདོད། རྒྱང་འཕེན་པས། རྨ་བྱའི་མདོངས་ཀྱི་ཁ་དོག་དང་། ཚེར་མའི་རྣོ་བ་དང་། སྲན་མའི་ཟླུམ་པ་ལྟ་བུ་
326

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད! }
གང་གིས་ཀྱང་མ་བྱས་པས་རྒྱུ་མེད་ལས་སྐྱེའོ་ཞེས་འདོད་ཅིང་། ཐམས་ཅད་ཀྱང་སྐྱེ་ན་རང་ངོས་ནས་སྐྱེ་བར་
འདོད་པ་ལ་འདྲའོ། ། འདིར་འགོག་ཚུལ་གོ་བདེ་བའི་དབང་དུ་བྱས་ན། དེ་ལ་མྱུ་གུ་ཆོས་ཅན། རང་ངོས་ནས་
མི་སྐྱེ་སྟེ། བདག་ལས་མི་སྐྱེ། གཞན་ལས་ཀྱང་མི་སྐྱེ། གཉིས་ཀ་ལས་ཀྱང་མི་སྐྱེ། རྒྱུ་མེད་ལས་ཀྱང་མི་སྐྱེ་བའི་
ཕྱིར། དང་པོ་གྲུབ་སྟེ། རང་གི་རྒྱུའི་དུས་ནས་གྲུབ་ཟིན་མི་སྐྱེ་བའི་ཕྱིར། དེར་ཐལ། དེའི་དུས་སུ་གྲུབ་ཟིན་ན་
ནི། སླར་ཡང་སྐྱེ་བ་ལ་དགོས་པ་མེད་པའི་ཕྱིར། དེར་ཐལ། དགོས་པ་ཡོད་ན། ཡང་ཡང་སྐྱེ་དགོས་པས་ཐུག་
མེད་དུ་སྐྱེ་བར་འགྱུར་བའི་ཕྱིར་རོ། ། གཞན་ཡང་། བདག་སྐྱེ་མེད་པར་ཐལ་རང་གི་རྒྱུའི་དུས་སུ་གྲུབ་ཟིན་
འགྱུར་མེད་དུ་སྐྱེ་བ་མེད་པའི་ཕྱིར། དེར་ཐལ། ས་བོན་རྣམ་པར་མ་འགྱུར་བཞིན་དུ་འབྲས་བུ་སྐྱེ་བ་མེད་པའི་
ཕྱིར་རོ། ། གཞན་ཡང་། བདག་སྐྱེ་མེད་པར་ཐལ། དེ་ཡོད་ན། ཚེ་འདིའི་མིར་སྐྱེ་བ་ལེན་པའི་ཚེ་སྐྱེ་བ་སྔ་མའི་
བདག་ཉིད་བཞིན་དུ་སྐྱེ་དགོས་པས་འགྲོ་བ་རིགས་དྲུག་གི་གཞི་མཐུན་ཡོད་པར་ཐལ་བ་དང་རྒན་པའི་ལུས་འདི་
བཞིན་དུའང་མའི་མངལ་ན་ཡོད་པར་འགྱུར་བའི་ཕྱིར་རོ། ། གཉིས་པ་ནི། སྨྱུ་གུ་ཆོས་ཅན། གཞན་ལས་མི་སྐྱེ་
སྟེ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་མི་སྐྱེ་བའི་ཕྱིར། དེར་ཐལ། རང་གི་རྒྱུ་དང་མ་འབྲེལ་
བར་སྐྱེ་བ་མེད་པའི་ཕྱིར། དེར་ཐལ། རང་གི་རྒྱུ་ལ་མ་བལྟོས་པར་སྐྱེ་བ་མེད་པའི་ཕྱིར། དེ་ཡོད་ན། རྒྱུ་ཡིན་
མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་སྐྱེ་བར་འགྱུར་རོ། ། འདིའི་རིགས་པའི་འཕུལ་འཚམས་
ཤེས་པ་གནད་ཆེའོ། ། གསུམ་པ་གཉིས་ཀ་ལས་སྐྱེ་བ་ནི། སྔར་གྱི་རིགས་པ་དེས་ཁེགས། བཞི་པ་ནི། དེ་ཆོས་
ཅན། རྒྱུ་མེད་ལས་མི་སྐྱེ་བར་ཐལ། རང་གི་རྒྱུ་རྐྱེན་ལས་སྐྱེས་པའི་ཕྱིར། དེར་ཐལ། རང་གི་ས་བོན་ལས་སྐྱེས་
པའི་ཕྱིར། གཞན་ཡང་། རྒྱུ་མེད་ལས་སྐྱེ་བ་མེད་པ་ཐལ། དེ་ཡོད་ན། བྱ་རོག་སོགས་ལས་ཀྱང་རྨ་བྱའི་
མདོངས་སྐྱེ་བ་སོགས་སུ་འགྱུར་བའི་ཕྱིར་རོ། ། གཞན་ཡང་། རྨ་བྱའི་མདོངས་དེ་རང་གི་རྒྱུ་ལས་སྐྱེས་པར་ཐལ།
དེ་རྨ་བྱའི་ཐུན་མོང་མ་ཡིན་པའི་ལས་དང་རང་གི་ཉེར་ལེན་སྔ་མ་ལས་སྐྱེས་པའི་ཕྱིར། ཚེར་མའི་རྣོ་བ་དང་སྲན་
མའི་ཟླུམ་པ་དེ་རང་གི་རྒྱུ་ལས་སྐྱེས་པར་ཐལ། དེ་རང་གི་ས་བོན་རྣམ་པར་འགྱུར་བའི་རྐྱེན་ལས་བྱུང་བའི་ཕྱིར།
གཞན་ཡང་། རྒྱུ་མེད་ལས་སྐྱེ་བ་མེད་པར་ཐལ། དེ་ཡོད་ན་རྟག་ཏུ་སྐྱེ་བའམ། ཡང་ན་ནམ་ཡང་མི་སྐྱེ་བར་
འགྱུར་བའི་ཕྱིར་རོ། ། གསུམ་པ་ཡོད་མེད་སྐྱེ་འགོག་ནི། མྱུ་གུ་ཆོས་ཅན། རང་ངོས་ནས་མི་སྐྱེ་སྟེ། རང་གི་
རྒྱུའི་དུས་སུ་ཡོད་པར་ཡང་མི་སྐྱེ། དེའི་དུས་སུ་མེད་པར་ཡང་རང་ངོས་ནས་མི་སྐྱེ། དེའི་དུས་སུ་ཡོད་མེད་
གཉིས་ཀའི་རང་བཞིན་དུ་ཡང་མི་སྐྱེ། དེའི་དུས་སུ་དེ་གཉིས་གང་རུང་མ་ཡིན་པའི་རང་བཞིན་དུ་ཡང་མི་སྐྱེ་བའི་
ཕྱིར། དང་པོ་ནི་སྔར་ལྟར་འགོག གཉིས་པ་ལ། དེ་ཆོས་ཅན། གཏན་མེད་པར་སྐྱེ་བར་ཐལ། རང་གི་རྒྱུའི་
327

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
དུས་སུ་མེད་པར་རང་ངོས་ནས་སྐྱེ་བའི་ཕྱིར། ཁྱབ་སྟེ། རང་ངོས་ནས་གྲུབ་ན། དུས་གཅིག་གི་ཚེ་མེད་ན་
གཏན་ནས་མེད་དགོས་པའི་ཕྱིར། དེར་ཐལ། རང་ངོས་ནས་གྲུབ་ན་གཞན་དུ་འགྱུར་བ་མི་འཐད་པའི་ཕྱིར་
རོ། རང་ལུགས་ལ་མྱུ་གུ་དེ་རང་གི་རྒྱུའི་དུས་སུ་མེད་ཀྱང་། རྒྱུན་དེའི་དུས་སུ་ཡོད་པའི་ཚུལ་གྱིས་སྐྱེ་བས་མི་
འགལ་ལོ། ། གསུམ་པ་དང་བཞི་པ་སླའོ། ། བཞི་པ་མུ་བཞི་སྐྱེ་འགོག་ནི། འབྲས་བུ་རྣམས་རང་ངོས་ནས་མི་སྐྱེ་
སྟེ། རྒྱུ་གཅིག་ཁོ་ན་ལས་འབྲས་བུ་གཅིག་ཁོ་ན་ཡང་མི་སྐྱེ། རྒྱུ་དུ་མ་ཁོ་ན་ལས་འབྲས་བུ་དུ་མ་ཁོ་ན་ཡང་མི་སྐྱེ།
རྒྱུ་དུ་མས་འབྲས་བུ་གཅིག་ཁོ་ན་ཡང་མི་བསྐྱེད། རྒྱུ་གཅིག་གིས་འབྲས་བུ་དུ་མ་ཁོ་ན་ཡང་མི་བསྐྱེད་པའི་ཕྱིར།
སྒྲུབ་ཚུལ་གཞན་དུ་ཤེས། ལྔ་བ་རྟེན་འབྲེལ་གྱི་གཏན་ཚིགས་ནི། མྱུ་གུ་ཆོས་ཅན། རང་བཞིན་གྱིས་མི་སྐྱེ་སྟེ།
རྟེན་འབྲེལ་ཡིན་པའི་ཕྱིར། དཔེར་ན། གཟུགས་བརྙན་བཞིན། རྟེན་འབྲེལ་ལ་ཐུན་མོང་བ་དང་ཐུན་མོང་མ་
ཡིན་པ་གཉིས་ལས། དང་པོ་ནི། ཆོས་ཐམས་ཅད་ཀྱང་། རང་གི་ཆ་ཤས་དང་། ཆ་ཤས་རྣམས་ཀྱང་རང་རང་
གི་ཆ་ཤས་དང་བཅས་པ་ཡིན་ཚུལ་གོང་གི་ཆ་མེད་འགོག་པའི་རིགས་པས་ཤེས་དགོས་ལ། ཐུན་མོང་མ་ཡིན་པ་ནི།
ཐལ་འགྱུར་བའི་ལུགས་ཀྱི་རྟོག་པས་བཏགས་ཙམ་དུ་གྲུབ་པའི་ཚུལ་ཤེས་དགོས་ཏེ། སྔར་གྱི་རིགས་པ་དེ་དག་
ཐམས་ཅད་ཀྱང་མཐར་གཏུགས་ན་རྟེན་འབྲེལ་གྱི་རིགས་པ་ལ་ཐུག་པས་སོ། ། གཞན་ཡང་། ཆོས་ཐམས་ཅད་
རང་བཞིན་གྱིས་མ་གྲུབ་སྟེ། ཤེས་བྱ། རྟག་པ། དངོས་པོ། བུམ་པ་སོགས་སྤྱི་ཡིན་པ་རྣམས་ནི། རང་བཞིན་
གྱིས་མེད། སྤྱི་མ་ཡིན་པའི་ཆོས་བྱེ་བྲག་རྣམས་ཀྱང་རང་བཞིན་གྱིས་མེད་པའི་ཕྱིར། དང་པོ་དེར་ཐལ། ཤེས་
བྱ་དེ་ཆོས་ཐམས་ཅད་ཀྱི་སྟེང་ནས་མིང་ཙམ་གྱིས་བཞག རྟག་པ་དེ། རྟག་པའི་རིགས་བྱེ་བྲག་པའི་སྟེང་ནས་
མིང་ཙམ་གྱིས་བཞག དངོས་པོ་དང་། བུམ་པ་ཡང་དངོས་པོའི་རིགས་དང་བུམ་པའི་རིགས་བྱེ་བྲག་པའི་སྟེང་
ནས་མིང་བརྡས་བཞག་པ་ཡིན་གྱི། བྱེ་བྲག་ལས་དོན་གཞན་པའི་སྤྱི་ཡིན་པ་ཅི་ཡང་མེད་པའི་ཕྱིར། དེ་བཞིན་དུ་
སྤྱི་གཞན་ཐམས་ཅད་ལ་སྦྱར་བར་བྱ་སྟེ། དཔྱོད་ཤེས་ན་སྤྱི་ཡིན་པ་རྣམས་ནི། རང་བཞིན་གྱིས་མེད་པར་ངེས་
ཅུང་སླའོ། ། སྤྱི་མ་ཡིན་པའི་བྱེ་བྲག་རྣམས་ཀྱང་རང་བཞིན་གྱིས་མེད་དེ། འདུས་བྱས་ལ་ཡང་མེད། འདུས་མ་
བྱས་ལའང་མེད་པའི་ཕྱིར། འདུས་བྱས་ལ་མེད་དེ། གཟུགས་ཤེས་ལྡན་མིན་འདུ་བྱེད་གསུམ་པོ་གང་རུང་ལ་
མེད་པའི་ཕྱིར སྤྱི་མ་ཡིན་པའི་གཟུགས་རང་བཞིན་གྱིས་གྲུབ་པ་མེད་དེ། མདུན་ན་མངོན་སུམ་དུ་ཡོད་པའི་
བུམ་པ་གཅིག་ལྟ་བུ་ནི། རང་གི་མཆུ་ཞབས་སོགས་ལ་བཏགས། རང་གི་ལུས་ལྟ་བུ་ནི། ཡན་ལག་གི་སྟེང་དུ་
བཏགས། རི་གཅིག་ལྟ་བུ་ནི་ས་རྡོ་སོགས་ཚོགས་པའི་སྟེང་ནས་བཏགས་པའི་ཕྱིར། སྤྱི་མ་ཡིན་པའི་ཤེས་པ་ནི་
རང་བཞིན་གྱིས་གྲུབ་པ་མེད་དེ། ད་ལྟ་སྐྱེ་མ་ཐག་པའི་རང་གི་ཤེས་རབ་ལྟ་བུ་ནི་ཤེས་པ་གཞན་པ་ལ་རགས་ལས་
328

༄༅། ། བསྟན་པའི་སྙིང་བོ་བདག་མེད་རྟོགས་པ་འི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
པའི་ཕྱིར། དེར་ཐལ། ཤེས་པ་གཞན་གྱི་ཆ་ཤས་ཡིན་པའི་ཕྱིར། སྤྱི་མ་ཡིན་པའི་ལྡན་མིན་འདུ་བྱེད་རྣམས་
རང་བཞིན་གྱིས་མེད་དེ། གང་ཟག་རང་ཉིད་གཅིག་ལྟ་བུ་ནི། རང་གི་ཕུང་པོ་ལ་བརྟེན་ནས་བཞག དེའི་སྟེང་
གི་མི་རྟག་པ་ལྟ་བུ་ནི། གང་ཟག་དེ་ཉིད་ལ་བལྟོས་ཏེ་བཞག་པའི་ཕྱིར་རོ། ། འདུས་མ་བྱས་ལའང་སྔར་བཞིན་
རིགས་པ་སྦྱོར། མདོར་ན། རང་གི་ཆ་ཤས་དང་སྒྲ་རྟོག་གིས་བཞག་པ་ལ་མ་བལྟོས་པར་རང་དབང་དུ་གྲུབ་པའི་
ཆོས་མེད་པས་རང་བཞིན་གྱིས་གྲུབ་པའི་ཆོས་མེད་པ་ཡིན་ཏེ། བཞི་བརྒྱ་བ་ལས། འདི་ཀུན་རང་དབང་མེད་པ་
སྟེ། ། དེས་ན་བདག་ནི་ཡོད་མ་ཡིན། ། ཞེས་གསུངས་པའི་ཕྱིར་རོ། ། འོ་ན་དེ་ལྟར་རིགས་པས་དཔྱད་པའི་
དཔྱད་མཐར་སྒོམ་ཚུལ་ཇི་ལྟར་ཡིན་ཞེ་ན། འདི་ལ་བཞེད་པ་མི་འདྲ་བ་ཡོད་ཀྱང་། མཁས་གྲུབ་ནོར་བཟང་རྒྱ་
མཚོའི་བཞེད་པ་བཞིན་བཤད་ན། དེའི་གསུང་འབུམ་ཐོར་བུ་ལས། དེ་ཡང་ཞི་གནས་མ་ཐོབ་པའི་གོང་རོལ་དུ་
ལས་དང་པོ་བས་ལྟ་བ་སྐྱོང་ཚུལ་མདོར་བསྡུས་ཏེ་བརྗོད་ན། དང་པོར་གོང་དུ་བཤད་པ་ལྟར་གཅིག་དུ་བྲལ་
སོགས་དེ་ཁོ་ན་ཉིད་ལ་དཔྱོད་པའི་རིགས་པ་རྣམས་ཀྱིས་དཔྱད་དེ་བྱང་བར་བྱས་ནས། ལྟ་བ་དངོས་གཞི་སྐྱོང་
བའི་ཚེ། རང་བཞིན་གྱིས་གྲུབ་པ་ལྟ་བུའི་དགག་བྱ་དེ་ཡོད་ན། རང་བཞིན་གྱིས་གྲུབ་པའི་གཅིག་དང་ཐ་དད་
གང་རུང་ལས་མ་འདས་པའི་ངེས་པ་བསྐྱེད་དེ། དེ་ནས་ང་ལྟ་བུ་རང་བཞིན་གྱིས་གྲུབ་པའི་གཅིག་དང་དུ་མ་གང་
རུང་དུ་གྲུབ་མ་གྲུབ་དཔྱད་པས་གང་དུ་ཡང་མ་གྲུབ་པའི་ངེས་པ་རྙེད་པ་ན། རྒྱུ་མཚན་དེ་ཉིད་ཀྱིས་ན། ང་རང་
བཞིན་གྱིས་གྲུབ་པ་ལྟ་བུའི་དབུ་ག་བྱ་ཞེ་ཕུག་ལ་བཞག་ནས་མེད་མེད་སྙམ་པའི་མེད་དགག་གི་འཛིན་སྟངས་ཉིད་
སྐྱོང་བ་ཡིན་ནོ། ། ཞེས་གསུངས་པ་ལྟར་བྱའོ། ། འཛིན་སྟངས་ཞེན་དུ་སོང་ན། རིགས་པ་དྲན་ཙམ་བྱས་ཏེ།
སྣང་ཚུལ་དེ་ལྟར་དུ་གྲུབ་པ་མེད་མེད་སྙམ་དུ་བསམ་ཞིང་སྐྱར་ནས་བསྒོམ་པར་བྱ་ལ། རྗེས་ཐོབ་ཏུ་གཟུགས་
སོགས་བདེན་གྲུབ་ཏུ་ལམ་ལམ་འཆར་བ་ན། འདི་རྣམས་དེ་ལྟར་དུ་གྲུབ་པ་མེད་མོད་སྣང་སྟོང་ཚོགས་པའི་སྒྱུ་མ་
ལྟ་བུ་སྟེ་ཨེ་མ་ངོ་མཚར་ཆེའོ། ། སྙམ་དུ་བལྟ་བར་བྱའོ། ། བརྒལ་བརྟག་མང་དུ་བྱེད་ཤེས་ཀྱང་། འདི་འདྲའི་
དོན་ལ་བཤར་སྒོམ་ཙམ་ཡང་མེད་ན་དགོས་དོན་གྱི་སྙིང་པོ་སྟོང་བ་ཡིན་པས་འབད་པར་བྱའོ། ། འོ་ན༑ ཐལ་
རང་གཉིས་ཀའི་ལུགས་ཀྱི་བདག་མེད་རྟོགས་པའི་ལྟ་བ་དེ་མདོ་གང་གི་དོན་ཡིན་ཞེ་ན། དེ་ནི་ཏིང་ངེ་འཛིན་རྒྱལ་
པོ་ལ་སོགས་པའི་མདོ་གཞན་གྱི་དོན་ཡང་ཡིན་མོད། གཙོ་བོ་ནི་ཡུམ་གསུམ་ལ་སོགས་པ་འཁོར་ལོ་བར་པའི་དོན་
ཡིན་པར་གཉིས་ཀས་འདོད་དོ། །
གཉིས་པ་གོལ་ས་གཅོད་ཚུལ་ལ། སྔ་རབས་པ་ཁ་ཅིག་ན་རེ། ནམ་མཁའ་ལ་མཐའ་དབུས་བཟུང་དུ་མེད་
པ་དེ་བཞིན་དུ། བློས་གང་དུ་མི་འཛིན་ཅིང་ཅི་ཡང་ཡིད་ལ་མི་བྱེད་པ་དེ། གནས་ལུགས་སྒོམ་ཚུལ་ཡིན་ནོ་ཞེས་
329

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཟེར་བ་ཡང་མི་འཐད་དེ། དེ་ཧྭ་ཤང་གི་ལྟ་བ་སྒོམ་ཚུལ་ཡིན་པའི་ཕྱིར་རོ། ། ཁ་ཅིག ཆོས་གང་ལའང་འདི་
ཡིན་འདི་མིན་ངོས་བཟུང་དུ་མེད་པར་སྒོམ་པ་དེ། གནས་ལུགས་སྒོམ་པ་ཡིན་ནོ་ཞེར་བ་ཡང་མི་འཐད་དེ། དེ་
ལྟར་ན་སངས་རྒྱས་ཡིན་པ་དང་སེམས་ཅན་ཡིན་པ་སོགས་གང་ཡང་མེད་པར་འགྱུར་བའི་ཕྱིར་རོ། ། ཁ་ཅིག
ང་དེ་ལུས་ཀྱི་ཕྱི་ནང་སྟོད་སྨད་པར་གསུམ་དུ་བཙལ་ན་མི་རྙེད་པས་ང་ཞེས་བྱ་བ་ཅུང་ཟད་ཀྱང་མེད་དོ་སྙམ་དུ་སྒོམ་
པ་དེ། གནས་ལུགས་སྒོམ་པའོ་ཟེར་བ་ཡང་མི་འཐད་དེ། ། དེ་སྐུར་འདེབས་ཀྱི་ལྟ་བ་ཡིན་པའི་ཕྱིར། དེར་ཐལ།
དེ་ལྟར་བཙལ་བའི་ཚེ་ང་མི་རྙེད་ཀྱང་ང་ཡོད་པའི་ཕྱིར་རོ། ། ཁ་ཅིག ང་དེ་ཁ་དོག དང་དབྱིབས་གང་དུའང་
བཟུང་དུ་མེད་པས་རང་བཞིན་གྱིས་མ་གྲུབ་པའོ་སྙམ་དུ་སྒོམ་པ་དེ། གནས་ལུགས་སྒོམ་པའོ་ཟེར་བ་ཡང་མི་
འཐད་དེ། ངའི་ཁ་དོག་དང་དབྱིབས་ནི་ཡོད་པས་མི་རིགས་ལ། ང་ཁ་དོག་དང་དབྱིབས་སུ་མ་གྲུབ་པར་རྟོགས་
པ་ཉིད་ཀྱིས། ང་རང་བཞིན་མེད་པར་རྟོགས་མི་ནུས་པའི་ཕྱིར། ཕྱི་མ་དེར་ཐལ། ང་གཟུགས་མིན་པར་རྟོགས་
པ་ཙམ་གྱིས། ང་རང་བཞིན་མེད་པར་རྟོགས་མི་ནུས་པའི་ཕྱིར། ཁ་ཅིག སེམས་ཁ་དོག་དང་དབྱིབས་སུ་མ་
གྲུབ་པས། སེམས་ཅི་ཡང་མེད་དོ་སྙམ་པ་དང་། སེམས་རང་བཞིན་གྱིས་མེད་དོ་སྙམ་དུ་སྒོམ་པ་དེ། གནས་
ལུགས་སྒོམ་པའོ་ཟེར་བ་ཡང་མི་འཐད་དེ། དེའི་སྔ་མ་ནི་སྐུར་འདེབས་ཡིན་ལ། ཕྱི་མ་ཡང་ཅུང་མི་འཐད་པའི་
ཕྱིར། དེར་ཐལ སེམས་ཤེས་པ་ཡིན་པས། ཁ་དོག་དང་དབྱིབས་སུ་མ་གྲུབ་པ་ཤིན་ཏུ་ངེས་སླ་བས། དེ་ཙམ་
གྱིས་ནི་སེམས་རང་བཞིན་གྱིས་མེད་པར་ངེས་མི་ནུས་པའི་ཕྱིར། ཡང་ཁ་ཅིག སེམས་དང་བོར་བྱི་ཚང་གི་ནང་
ནས་འབྱུང་བ་ལྟར་གང་ནས་ཀྱང་མ་འོངས། བར་དུ་རྒྱལ་པོ་གདན་ལ་བཞུགས་པ་ལྟར་གང་དུའང་མི་གནས།
མཐར་བྱི་བ་ཁུང་དུ་འཛུལ་བ་ལྟར་གང་དུའང་མི་འགྲོ་བའི་གཞི་མེད་རྩ་བྲལ་དུ་རྟོགས་ནས་རང་བཞིན་གྱིས་གྲུབ་
པ་མེད་དོ་སྙམ་དུ་སྒོམ་པ་དེ། སེམས་ཀྱི་གནས་ལུགས་སྒོམ་པའོ་ཟེར་བ་ཡང་ཅུང་མི་འཐད་དེ། དེ་ནི་སེམས་
གཟུགས་ཅན་བཞིན་དུ་ཡོད་པའི་འཚོལ་ལུགས་ཡིན་པས། རང་བཞིན་གྱིས་མེད་ཅེས་བརྗོད་ཀྱང་དེ་ལ་ངེས་པ་
འདྲེན་མི་ནུས་པའི་ཕྱིར། དེར་ཐལ། ཚུལ་དེས་སེམས་གཟུགས་ཅན་དུ་གྲུབ་པའི་སྐྱེ་འགག་གནས་གསུམ་དང་
བྲལ་བར་རྟོགས་ཀྱང་། སེམས་རང་བཞིན་མེད་པ་རྟོགས་མི་ནུས་པའི་ཕྱིར། ནུས་ན་དངོས་སྨྲ་བ་རྣམས་ཀྱིས་
ཀྱང་དེ་རྟོགས་ནུས་པར་འགྱུར་རོ། ། གཞན་ཡང་། དེ་མི་འཐད་དེ། སྐྱེ་འགག་གནས་གསུམ་རང་བཞིན་གྱིས་
གྲུབ་པ་མེད་པའི་འཚོལ་ཚུལ་དེ་ལྟར་མ་ཡིན་པའི་ཕྱིར། དེར་ཐལ། དེ་འཚོལ་ཚུལ་ནི། སེམས་སྔར་མེད་གསར་
དུ་རང་བཞིན་གྱིས་མི་སྐྱེ་བ་དང་། རང་དུས་སུ་རང་བཞིན་གྱིས་མི་གནས་པ་དང་། རང་གྲུབ་པའི་དུས་སྐད་
ཅིག་གཉིས་པར་རང་བཞིན་གྱིས་མི་འགག་པར་དཔྱོད་དགོས་པའི་ཕྱིར། ཁ་ཅིག སེམས་གྲུབ་ཙམ་ནས་གསལ་
330

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
བའི་ངོ་བོར་སྐྱེས་ཤིང་། གསལ་ཙམ་དེ་ལ་བརྟགས་ཤིང་དཔྱད་ན། ཁ་དོག་དང་དབྱིབས་གང་དུའང་མི་རྙེད་
པས། གསོལ་བའི་དུས་ན་སྟོང་བ་སྟོང་བའི་དུས་ན་གསལ་བས་གསལ་སྟོང་དབྱེར་མེད་དུ་སྒོམ་པ་དེ། གནས་
ལུགས་སྒོམ་པའོ་ཟེར་བ་ཡང་མི་འཐད་དེ། དེ་ནི་སེམས་ཀྱི་ཀུན་རྫོབ་པའི་ངོ་བོ་མཐོང་བ་ཙམ་ཡིན་པས་གནས་
ལུགས་སྒོམ་པ་མ་ཡིན་པའི་ཕྱིར། ཡིན་ན། གསལ་ཞིང་རིག་པར་རྟོགས་པ་ཙམ་ཡང་གནས་ལུགས་སྒོམ་པར་
ཐལ་བར་འགྱུར་རོ། ། ཁ་ཅིག རྟོག་པ་སྐད་ཅིག་སྔ་ཕྱི་སྐྱེས་མ་ཐག་པའི་ངོ་བོ་ལ་ཅེར་གྱིས་བལྟས་པའི་ཚེ།
རང་ཡལ་དུ་འགྲོ་བ་སྒོམ་པ་ནི། གནས་ལུགས་སྒོམ་པའོ་ཟེར་བ་ཡང་མི་འཐད་དེ། དེ་རྟོག་པ་སྐད་ཅིག་སྔ་ཕྱི་
རྣམས་རང་གི་དུས་སྐད་ཅིག་གཉིས་པར་མི་སྡོད་པར་བསམ་པ་ཙམ་ཡིན་གྱི། གནས་ལུགས་ཀྱི་དོན་མཐོང་བ་མ་
ཡིན་པའི་ཕྱིར། ཡིན་ན། སྐད་ཅིག་མ་མཐོང་བས་ཀྱང་གནས་ལུགས་མཐོང་བའི་གོ་ཆོད་པར་ཐལ་ལོ། ། ཁ་
ཅིག དེ་ལྟར་བལྟས་པའི་ཚེ་རྟོག་པ་རང་ཡལ་དུ་སོང་བའི་སྟོང་སང་མཐོང་བ་ནི། སེམས་ཀྱི་གནས་ལུགས་དང་
ཆོས་སྐུའི་རང་ཞལ་མཐོང་བའོ་ཟེར་བ་ཡང་མི་འཐད་དེ། རིགས་པ་སྔ་མ་དེས་ཁེགས་པའི་ཕྱིར་རོ། ། ཁ་ཅིག
སེམས་གཡོ་མེད་དུ་བཞག་ནས་རྟོག་པའི་ངོ་བོ་ལ་ཅེར་གྱིས་བལྟས་པའི་ཚེ། སེམས་ནམ་མཁའ་ལྟར་སྟོང་སང་དུ་
འཆོར་བ་དེ་ཉིད་སྒོམ་པ་གནས་ལུགས་སྒོམ་པའོ་ཟེར་བ་ཡང་མི་འཐད་དེ། དེ་ནི་སེམས་ཐོགས་བཅས་ཀྱི་རག་པ་
དང་བྲལ་བར་མཐོང་བ་དང་། སེམས་རང་གི་དུས་སྐད་ཅིག་གཉིས་པར་མི་སྡོད་པར་མཐོང་བ་གང་རུང་ཞིག་
ཡིན་པས་གནས་ལུགས་ཀྱི་དོན་མཐོང་བ་མ་ཡིན་པའི་ཕྱིར། ཁ་ཅིག རྣམ་རྟོག་སྐྱེ་བ་འགོག་མི་དགོས་ཀྱི། རྟོག་
པ་གང་སྐྱེས་ཐམས་ཅད་ཡེ་ཤེས་ཆོས་སྐུར་བསྒོམས་པ་ནི། རྟོག་པ་བཟང་ངན་ཐམས་ཅད་ལམ་དུ་འཁྱེར་ཡིན་ལ།
འཁོར་འདས་ཐམས་ཅད་རྣམ་རྟོག་ལས་མ་འདས་པས། རྣམ་རྟོག་ཐམས་ཅད་ཆོས་སྐུར་རོ་སྙོམས་དུ་སྒོམ་དགོས་
པ་ཡིན་ནོ་ཟེར་བ་ཡང་མི་འཐད་དེ། རྟོག་པ་ཡེ་ཤེས་ཆོས་སྐུ་མ་ཡིན་པའི་ཕྱིར་དང་། རོ་སྙོམས་ཀྱི་དོན་དེ་མི་
འཐད་པའི་ཕྱིར། དེར་ཐལ། འཐད་ན་བཟང་ངན་ཐམས་ཅད་ཀྱང་རོ་སྙོམས་དུས་འགྱུར་བས་བཟང་ངན་
འབྲིང་གསུམ་མེད་པར་ཐལ་བའི་ཕྱིར་རོ། ། ཁ་ཅིག་ཐོག་མར་ནམ་མཁའ་སྟོང་སང་དེ་ངེས་པར་བྱས་རྗེས། དེ་
དང་རང་གི་སེམས་བསྲེས་ནས་སྒོམ་པ་དེ། གནས་ལུགས་སྒོམ་པའོ་ཟེར་བ་ཡང་མི་འཐད་དེ། དེ་ནི་ནམ་མཁའ་
ཐོགས་བཅས་ཀྱི་རེག་བྱས་སྟོང་བ་ལྟར་སེམས་ཀྱང་དེས་སྟོང་བ་ཙམ་སྒོམ་པ་ཡིན་པའི་ཕྱིར་རོ། ། འོ་ན། མདོ་
ལས་ནམ་མཁའ་དཔེར་མཛད་པ་དེ་ཅི་ཡིན་ཞེ་ན། དེ་ནི་ཁྱོད་ཀྱི་འདོད་པ་ལྟར་མིན་གྱི། ནམ་མཁའ་དེ་ཐོགས་
བཅས་ཀྱི་རེག་བྱ་བཀག་ཙམ་ཡིན་པ་དེ་བཞིན་དུ་སེམས་ལ་སོགས་པའི་ཆོས་ཐམས་ཅད་ཀྱི་ཆོས་ཉིད་དེ། དགག་
བྱ་བདེན་གྲུབ་བཀག་ཙམ་ལ་འཇོག་ཞེས་པའི་དོན་ཡིན་པས་སོ། ། ཡང་གནས་ལུགས་སྒོམ་པ་ལ་བློ་ཁ་ཕྱོགས་པ་
331

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་བཞུགས་སོ། །
ཁ་ཅིག་ན་རེ། བདག་མེད་རྟོགས་པའི་ལྟ་བ་རྙེད་ཕྱིན་ཆད་ནས། རིགས་པས་དཔྱད་པ་ཚར་གཅིག་བྱས་རྗེས་མི་
རྟོག་པར་བཞག་པ་ཐམས་ཅད་ཀྱང་། གནས་ལུགས་ཀྱི་དོན་སྒོམ་པའོ་ཟེར་བ་ཡང་མི་འཐད་དེ། དེ་ལྟ་ན་དེའི་
རྗེས་སུ་གཉིད་འཐུག་པོ་ལོག་པ་དང་། བརྒྱལ་བའི་ཚེ་ཡང་གནས་ལུགས་སྒོམ་པར་ཐལ་བའི་ཕྱིར་རོ། ། ཁ་ཅིག
དེ་རྙེད་ཕྱིན་ཆད། བདེན་པར་མེད། རང་བཞིན་གྱིས་མེད་སྙམ་པ་ཙམ་གྱིས་གནས་ལུགས་སྒོམ་པའོ་ཟེར་བ་
ཡང་མི་འཐད་དེ། དེ་ནི་བདེན་མེད་གྱི་སྒྲ་སྤྱི་ཡིད་བཟླས་བྱས་པ་ཙམ་དུ་སོང་གི་ བདེན་མེད་དོན་ངེས་ནས་སྒོམ་
པ་མ་ཡིན་པའི་ཕྱིར་རོ། ། ཁ་ཅིག བདེན་མེད་ཀྱི་དོན་ངེས་ཟིན་ནས་སླར་སྒོམ་པའི་ཚེ། འཇོག་སྒོམ་ཁོ་ན་བྱེད་
ཟེར་བ་དང་། ཁ་ཅིག དངོས་གཞིའི་སྐབས་སུ་ཡང་ཡང་དཔྱད་ཀྱིན་སྒོམ་དགོས་ཟེར་བ་ཡང་ཅུང་མི་འཐད་དེ།
ལས་དང་པོ་བས་ཞི་གནས་མ་ཐོབ་ཚུན་ལྟ་བ་དངོས་གཞིའི་ཚེ་བར་བར་དུ་ཅུང་ཟད་དེ་དཔྱད་ནས་འཇོག་སྒོམ་
བྱེད་པ་ཡིན་གྱི། འཇོག་སྒོམ་ཁོ་ནས་ལྷག་མཐོང་མི་འགྲུབ་ལ། དཔྱད་པ་ཧ་ཅང་མང་ན། རྒོད་པ་སྐྱེ་བས་ཞི་
གནས་མི་འགྲུབ་པའི་ཕྱིར་རོ། ། རང་ལུགས་ཀྱི་སྒོམ་ཚུལ་ནི་སྔར་བཤད་ཟིན་ཏོ། ། གོང་དུ་བཤད་པའི་ལྟ་བ་དེ་
རྣམས་ནི་སྔ་མ་སྔ་མ་ལས་ཕྱི་མ་ཕྱི་མ་མཆོག་ཡིན་ལ། འོན་ཀྱང་གང་བསྒོམས་ནའང་ཐར་བའི་ས་བོན་འཇོག་ནུས་
སོ། ། ལྟ་བ་དེ་དག་བསྒོམས་ན་ཕན་ཡོན་ཆེན་པོ་འབྱུང་བར་མ་ཟད། ཐོས་བསམ་ཙམ་བྱས་ནའང་ཕན་ཡོན་
གཞན་དང་མི་འདྲ་བར་བཤད་དེ། ལུང་མང་དུ་དོགས་ནས་མ་བྲིས་སོ། ། དགོས་པ་མཚོན་ཙམ་ཞིག་བསྟན་ན།
དེ་ལ་སྤྱོད་འཇུག་ལས། ཡན་ལག་འདི་དག་ཐམས་ཅད་ནི། ། ཐུབ་པས་ཤེས་རབ་དོན་དུ་གསུངས། ། དེ་ཡི་
ཕྱིར་ན་སྡུག་བསྔལ་དག ། ཞི་བར་འདོད་པས་ཤེས་རབ་བསྐྱེད། ། ཅེས་དང་། བྱམས་པས་ཀྱང་། ཤེས་རབ་
ལས་གཞན་འདི་དག་གི། སྤོང་རྒྱུ་གཞན་མེད་དེ་ཡི་ཕྱིར། ། ཤེས་རབ་མཆོག་ཡིན་དེ་གཞི་ནི། ། ཐོས་པ་དེ་ཕྱིར་
ཐོས་པ་མཆོག།། ཅེས་དང་། ཏིང་འཛིན་རྒྱལ་པོ་ལས་ཀྱང་། གལ་ཏེ་བདག་མེད་ཆོས་ལ་སོ་སོར་རྟོག། སོ་སོར་
དེ་བརྟགས་གལ་ཏེ་སྒོམ་བྱེད་ན། ། དེ་ནི་མྱ་ངན་འདས་ཐོབ་འབྲས་བུའི་རྒྱུ། ། རྒྱུ་གཞན་གང་ཡིན་དེས་ནི་ཞིར་
མི་འགྱུར། ཞེས་གསུངས་པ་ལྟར་རོ། ། བདག་མེད་ཀྱི་དོན་ལ་ཐོས་བསམ་སྒོམ་གསུམ་བྱེད་པའི་རིམ་པ་ཇི་
ལྟར་ཞེ་ན༔ ཡོད་དེ། ལམ་རིམ་ཆེན་མོ་ལས། དེས་ན་གང་ཉམས་སུ་བླང་རྒྱུ་དེ་དང་པོར་གཞན་ལ་ཐོས་ནས་
གཞན་སྟོབས་ཀྱིས་ངེས་པར་བྱེད། དེ་ནས་ཐོས་པའི་དོན་དེ་རང་གིས་ལུང་དང་རིགས་པས་ཚུལ་བཞིན་དུ་
བསམས་ཏེ་རང་སྟོབས་གྱིས་ངེས་པར་བྱེད། དེ་ལྟར་ཐོས་བསམ་གྱིས་ངེས་པར་བྱས་ཏེ་ཐེ་ཚོམ་དང་བྲལ་བ་ན་
ཡང་ཡང་དུ་འདྲིས་པ་ལ་བསྒོམས་པ་ཞེས་ཟེར་བས། ཞེས་གསུངས་པ་ལྟར་བྱ་དགོས་པའི་ཕྱིར་རོ། ། ཐོས་
བསམ་བསྒོམས་གསུམ་མང་ཉུང་གིས་ཉམས་ལེན་ཀྱང་མང་ཉུང་འོང་བར་གསུངས་ཏེ། ལམ་རིམ་ཆེན་མོ་ལས།
332

༄༅། ། བསྟན་པའི་སྙིང་བོ་བདག་མེད་རྟོགས་པའི་ལྟ་བའི་རིམ་པ་རྣམ་པར་བཤད་པ་ཐར་ལམ་གསལ་བྱེད། །
དེས་ན་ཐོས་པ་ཇི་ཙམ་མང་བ་ཙམ་དུ་དེ་ལས་བྱུང་བའི་ཤེས་རབ་མང་ལ། དེ་མང་བ་ཙམ་དུ་བསམ་པ་མང་བ་
དང་དེ་མང་བ་ཙམ་དུ་དེ་ལས་བྱུང་བའི་ཤེས་རབ་མང་བ་དང་། དེ་ཇི་ཙམ་མང་བ་བཞིན་དུ་བསྒོམ་པས་ཉམས་
སུ་ལེན་པ་མང་ལ། ཞེས་གསུངས་པའི་ཕྱིར་རོ། ། འོན་ཀྱང་ཐོས་པ་ཁ་ཕྱིར་བལྟས་ཁོ་ནར་མ་སོང་བ་ཞིག་དགོས་
པར་མངོན་ནོ། ། དེས་ན་ཐོས་པའི་ཤེས་རབ་དང་དེ་ལས་བྱུང་བའི་ཤེས་རབ། བསམ་པ་དང་དེ་ལས་བྱུང་བའི་
ཤེས་རབ། བསྒོམ་པ་དང་དེ་ལས་བྱུང་བའི་ཤེས་རབ་ཀྱི་ཁྱད་པར་ཡང་ཤེས་དགོས་སོ། ། སྨྲས་པ། བསྟན་པའི་
བདག་པོ་བདག་མེད་ལྟ་བ་ཉིད། ། གྲུབ་མཐའ་རྣམ་བཞིའི་དབྱེ་བ་དང་འབྲེལ་བར། ། རྗེ་བཙུན་ཆོས་ཀྱི་རྒྱལ་
པོ་བཙོང་ཁ་བའི། ། དགོངས་པ་ཇི་བཞིན་མདོར་བསྡུས་བདག་གིས་བཤད། ། ཚུལ་འདི་ལྟོ་གོས་ཙམ་ཞིག་དོན་
གཉེར་ལ། ། ཉེ་བར་མཁོ་བ་འགའ་ཡང་ཡོད་མིན་ཀྱང༌། ། དམ་ཆོས་བདུད་རྩིའི་རོ་མཆོག་མྱོང་འདོད་
པའི། ། བློ་ལྡན་དག་ལ་ཕན་སྲིད་སྙམ་ནས་བྲིས། ། ཚུལ་འདིར་འབད་ལས་རབ་དཀར་དགེ་བ་ནི། ། གངས་
རིའི་ཏོག་འདྲ་ཇི་སྙེད་ཐོབ་པ་དེ། ། བསྟན་པའི་སྙིང་པོ་ཡུན་རིང་གནས་པ་དང་། ། མཐར་ཡང་སངས་རྒྱས་
ཐོབ་པའི་རྒྱུར་བསྔོའོ། ། ཞེས་གྲུབ་མཐའ་བཞི་དང་འབྲེལ་བར་ལྟ་བའི་རིམ་པ་རྣམ་པར་བཤད་པ་ཐར་ལམ་
གསལ་བྱེད་ཅེས་བྱ་བ་འདི་ནི། དད་པ་དང་རྣམ་དཔྱོད་ཟུང་དུ་འབྲེལ་བའི་རྒྱུ་ཐང་དཀའ་བཅུ་བ་འཇམ་དབྱངས་
སྦྱིན་པས། ཇི་སྐད་དུ་རྗེའི་ཞལ་ནས། བསྟན་པའི་སྙིང་པོ་སྟོང་བ་ཉིད། ། ཅེས་བཤད་པ་ལྟར། བདག་མེད་
རྟོགས་པའི་ལྟ་བ་ཉིད་ཆོས་ཀྱི་སྙིང་པོར་མཐོང་ནས། རང་གཞན་འགའ་ལ་ཕན་པར་འགྱུར་སྙམ་དུ་བསམས་ཏེ།
འདི་ལྟ་བུ་ཞིག་གྱིས་དང་ཁོ་བོས་པར་དུ་བརྐོ་བར་བྱའོ་ཞེས་བསྐུལ་བ་ལ་བརྟེན་ནས་རིགས་པའི་ཚུལ་ལ་བློ་གྲོས་ཀྱི་
སྣང་བ་ཅུང་ཟད་ཐོབ་པ་ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས། ཤིང་སྦྲུལ་ནག་པ་ཟླ་བའི་ཡར་ཚེས་ལ་སྦྱར་
བ་སྟེ། འདིས་ཀྱང་རྗེ་བླ་མའི་བསྟན་པ་ལ་ཕན་ཐོགས་པར་གྱུར་ཅིག། ། ། བཀྲ་ཤིས། །
333

《 ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ 》 གྱི་རྩོམ་སྒྲིགཨུ་ཡོན་མི་སྣ།
《 , E • #LE A # * #ན 》 # * # ཟླ་
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
* Bl ; 软则 · 阿旺锁巴嘉措
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
E ; 4 • @ # * # # *
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད། ཕྱག་མཛད་ཚུལ་ཁྲིམས་རྒྱ་མཚོ།
h # • BE 3 E • ཚུ at # #
དག་ཞུས་པ། （ ཀ་མད་ལྟར་བསྒྲིགས) སྐལ་བཟང་རྒྱུ་མཚོ། ཁྲི་ཟུར་འཇིག་མེད་ཤེས་རབ།
#37: . (f# # * * E][6 J*) # ནྟing • # : $$#
མགོན་པོ་ཚེ་རིང་། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད།
贡保才让 阿旺贝發
 6 H • Tự ĐỂ KÉ %
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱ་མཚོ།
# # & I # k ། # * # # མ
ཕྱག་མཛད་ཚུལ་ཁྲིམས་རྒྱ་མཚོ། བློ་བཟང་རྒྱ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
# • ཚུ # 洛桑嘉措 洛桑贝觉 E #
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱུ་མཚོ།
# g # སྨ︽ * 耶希琼佩 # # H བློ * # Ju
སངས་རྒྱུས་རྒྱུ ་མཚོ། བསོད་ནམས། བསོད་ནམས་རྒྱ་མཚོ།
ནྟf u
 ཚུ རྒྱུ་# # hu #

LLIT
“ Wherever the Buddha's teachings have flourished,
cither in citics or countrysides,
people would gain inconceivable benefits.
The land and people would be enveloped in peace.
The sun and moon will shine clear and bright.
Wind and rain would appear accordingly,
and there will be no disasters.
Nations would be prosperous
and there would be no use for soldiers or weapons.
People would abide by morality and accord with laws.
They would be courteous and humble,
and everyone would be content without injustices.
There would be no thefts or violence.
The strong would not dominate the weak
and everyone would get their fair share."
X. THE BUDDHA SPEAKS OF
THE INFINITE LIFE SUTRA OF
ADORNMENT, PURITY, EQUALITY
AND ENLIGHTENMENT OF
THE MAHAYANA SCHOOL X

With bad advisors forever left behind,
From paths of evil he departs for eternity,
Soon to see the Buddha of Limitless Light
And perfect Samantabhadra's Supreme Vows.
The supreme and endless blessings
of Samantabhadra's deeds,
I now universally transfer.
May every living being, drowning and adrift,
Soon return to the Pure Land of Limitless Light!
* The Vows of Samantabhadra *
I vow that when my life approaches its end,
All obstructions will be swept away;
I will see Amitabha Buddha,
And be born in His Western Pure Land of
Ultimate Bliss and Peace.
When reborn in the Western Pure Land,
I will perfect and completely fulfill
Without exception these Great Vows,
To delight and benefit all beings.
* The Vows of Samantabhadra Avatamsaka Sutra *

書 號 :TI501 ~TI514
詳細書名:《藏文:卓尼· 扎巴謝珠 尊者文集 》
第一冊 至 第十四冊
作者: 至尊卓尼 ·扎巴謝珠尊者
( 印度色拉美聞思寶洲佛教大學 大德)
編輯整理 :卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位:SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象 :藏傳格魯巴為主 。
內容密續的份量很重, 須受過灌頂者 , 方適合閱讀
研習 。
提供日期:2009年8月

DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
( * : $ E $ e * * FT )
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R .O .C .
Tel: 886 -2-23951198 , Fax: 886-2-23913415
Email: overseas@budaedu.org
Website: http:/ /www.budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1503 - 8737

