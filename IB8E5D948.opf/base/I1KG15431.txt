༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG13759 ImageGroup: 11KG15431
18431
LCCN: n/a ISBN: n/a
Title:
གསུང་འབུམ། གྲགས་པ་བཤད་སྒྲུབ། གློག་ཀླད་པར་མ། །
gsung 'bum /_grags pa bshad sgrub/ (glog klad par ma/)
Author:
 གྲགས་པ་བཤད་སྒྲུབ་
grags pa bshad sgrub
n/a
Descriptor:
Original Publication: n/a;n/a
Place: taipei
Publisher: the corporate body of the buddha educational foundation
Date: 2010
Volume:
Total Volumes:
NI
TBRC Pages:
Introductory Pages: n/a
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013

JUUUUUUUIN
༨༽
༄༅། །ཤར་ཕྱོགས་བསྟན་པའི་མངའ་བདག་རྗེ་བཙུན་གྲགས་པ་བཤད་སྒྲུབ་ལ་ན་མོ།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ།
( ཅ)
ཆོས་མཛད་ངག་དབང་བཟོད་པ་རྒྱ་མཚོས་བསྒྲིགས།

Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan , R .O .C.
Tel: 886-2-23951198, Fax: 886- 2-23913415
Email: overseas @ budaedu.org
Website :http :/ /www.budaedu.org
This book is strictly for free distribution , it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ

སྔོན་འགྲོའི་གསལ་བཤད།
༄༅། ། ཐུབ་པའི་དབང་པོ་མི་ཕམ་འཇམ་དབྱངས་དང་། །
རྒྱ་ཆེན་སྤྱོད་དང་ཟབ་མོ་ལྟ་བའི་བརྒྱུད། །
ཉམས་ལེན་སྙན་བརྒྱུད་གདམས་པས་ལེགས་གཏམ་པས། །
རྒྱུན་ལྡན་བླ་མའི་ཚོགས་ཀྱིས་ཤིས་པ་སྩོལ། ། །
ལེགས་བཤད་ཆོས་ཀྱི་མན་ངག་སྟེར་ལ་དབང་ ། །
བསྟན་པའི་དོན་ཆེན་ཁུར་བཟོད་ཐུགས་ཆེས་པ། །
ཙི་ནའི་ཡུལ་གྲུར་བཤད་སྒྲུབ་རྒྱ་མཚོ་ལྟར། །
རྒྱས་མཛད་བླ་མའི་ཞབས་པད་བརྟན་གྱུར་ཅིག །
དེ་ལ་འདིར་དུས་གསུམ་གྱི་རྒྱལ་བ་མ་ལུས་པའི་གསང་གསུམ་གྱིས་གནས་མཐའ་དག་ལ་སྐོག་ཏུ་མ་གྱུར་
པའིསྤྱན་དང་ལྡན་པ་ཡོངས་རྫོགས་བསྟན་པའི་མངའ་བདག་ཅོ་ནེ་རྗེ་བཙུན་གྲགས་པ་བཤད་སྒྲུབ་ཀྱི་གསུང་
འབུམ་པོད་༡༤བཞུགས་པ་དེ་བཞིན་རྒྱལ་བའི་ལུང་དང་རྟོགས་པས་བསྡུས་པའི་མདོ་སྔགས་ཀྱི་གཞུང་ལུགས་རྒྱ་
མཚོའི་གནད་མཐའ་དག་དང་རིག་གནས་ཀྱི་གཞུང་སོགས་ཕུན་གསུམ་ཚོགས་ཞིང་གྲྭ་ཚང་འདི་གའི་སློབ་གཉེར་
བ་རྣམས་དང་དགོན་སྡེ་ཁག་ནས་བཞུགས་པའི་དགེ་འདུན་སློབ་གཉེར་བ་ཆོས་དང་རིག་གཞུང་འདི་ཚོགས་སྡེ་
ཁག་ཏུ་བཞུགས་པའི་མཁས་པ་ཉམས་ཞིབ་གནང་མཁན་ཚོ་དང་ཉམས་ལེན་གནང་མཁན་རྣམས་ལ་དོན་ཕན་
ཤིན་ཏུ་ཆེ་རུང་། ཅོ་ནེའི་པར་མ་དེ་བཞིན་ཡིག་འབྲུ་མི་གསལ་བ་དང་ཡིག་ནོར་མང་བ་བཅས་ཀྱིས་རྐྱེན་པས་
གཟིགས་གློག་འཚོལ་བ་ཞིབ་མི་བདེ་བར་བརྟེན། ད་ལམ་ ཅོ་ནེ་སེར་སྨད་གཞུང་པ་ཆོས་མཛད་ངག་དབང་

བཟོད་པ་རྒྱ་མཚོ་རིན་པོ་ཆེ་མཆོག་ནས་མཐུན་འགྱུར་འགྲོན་དངུལ་འབོར་ཆེན་གཏོང་གནང་མཛད་དེ་ཡིག་ནོར་
ཞུས་དག་དང་། དཔེ་དེབ་པར་བསྐྲུན་གནང་བའི་བསྟན་འགྲོར་སྨན་པའི་རླབས་པོ་ཆེའི་མཛད་རྗེས་བཟང་པོར་
སེར་སྨད་གྲྭ་ཚང་གི་དགེ་སློབ་ཡོངས་ཀྱིས་སྙིང་ཐག་པ་ནས་ཐུགས་རྗེ་ཆེ་ཞུ་བ་ལགས།
༢༠༠༦ལོའི་ཟླ་༦ཚེས་༤སེར་སྨད་གྲྭ་ཚང་གི་
དགེ་སློབ་ཡོངས་ནས་བྲིས་པའོ། །

པར་སྐྲུན་གསལ་བཤད།
ཅོ་ནེ་རྗེ་བཙུན་གྲགས་པ་བཤད་སྒྲུབ་ནི་མདོ་སྨད་ཅོ་ནེ་དཔོན་གྱི་མངའ་འོག་ཐུའུ་ཇུའི་ཡུལ་གྱི་བྱེ་བྲག་གཡོ་
སའམ་རབ་སོ་ཞེས་པར་ཡབ་བཟང་སྐྱབས་འབུམ་དང་། ཡུམ་སྐལ་བཟང་སྨོན་གཉིས་ཀྱི་སྲས་སུ་རབ་བྱུང་བཅུ་
གཅིག་པའི་ཤིང་ཡོས་ལོར་( 1675) སྐུ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་གྲགས་པའི་མདུན་
ནས་ཡི་གེ་འབྲི་ཀློག་སློབ་པའི་དབུ་བཙུགས། དགུང་ལོ་དགུ་ལ་རྗེ་འདིའི་དྲུང་དུ་རབ་ཏུ་བྱུང་། དེ་ནས་ལོ་
འགའི་རིང་ལ་ཆོས་སྤྱོད་སོགས་བློ་འཛིན་མཛད། སྨན་པ་སྟག་རིས་དགེ་སློང་དྲུང་དུ་སྨན་དཔེ་གསན་སྦྱོང་གིས་
ནད་བཅོས་ཀྱི་བྱ་བ་ཅུང་ཟད་སྒྲུབ། དགུང་ལོ་ཉེར་གཅིག་ལ་དབུས་ཕྱོགས་སུ་ཕེབས། དགུང་ལོ་ཉེར་གཉིས་ལོ་
སེར་སྨད་གྲྭ་ཚང་ཐོས་བསམ་ནོར་གླིང་དུ་ཆོས་ཞུགས་མཛད། རྗེ་བཀྲ་ཤིས་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་གསན་བསམ་གནང་། དགུང་ལོ་སོ་གཅིག་ལ་ལྷ་ལྡན་སྨོན་ལམ་ཆེན་མོར་གྲྭ་སྐོར་
གྱིས་མིང་བཏགས་བཞེས། རྗེ་ཉིད་གཙང་བཀྲ་ཤིས་ལྷུན་པོར་ཕེབས་ནས་པཎ་ཆེན་བློ་བཟང་ཡེ་ཤེས་དྲུང་དུ་
བསྙེན་རྫོགས་ཀྱི་སྡོམ་པ་བཞེས། སླར་དབུས་སུ་ཕེབས་ནས་དགའ་ལྡན་དང་། འབྲས་སྤུངས་བཅས་སུ་དམ་
བཅའ་བཞག་པས་ཚང་མ་ངོ་མཚར་བ་བྱུང་ངོ༌། ། དགུང་ལོ་སོ་གཉིས་ལ་ཅོ་ནེ་དགོན་དུ་ཕྱིར་ཕེབས། ཤིང་རྟ་
ལོ་དགོན་སྡེ་དེར་མཚན་ཉིད་གྲྭ་ཚང་གསར་དུ་བཙུགས་རྗེ་ཉིད་འཆད་ཉན་མཛད། ལོ་བདུན་ཙམ་རིང་ལ་ལམ་
གཙོ་རྣམ་སུམ་སོགས་བསྟན་བཅོས་མང་པོ་བཀའ་རྩོམ་མཛད། དགུང་ལོ་ང་དྲུག་ལོར་དགོན་དེའི་ཁྲི་ལ་བཞུགས།
དགུང་ལོ་ང་བརྒྱད་ལ་རྒྱུད་པ་གྲྭ་ཚང་བཙུགས་ཏེ་བླ་མ་དང་སློབ་དཔོན་ཟུང་འབྲེལ་མཛད། དགུང་ལོ་རེ་གཉིས་
པར་འཆད་རྩོད་རྩོམ་གསུམ་གྱིས་དུས་འདའ་བར་མཛད། མཐར་དགུང་ལོ་དོན་བཞི་ཙམ་ལ་གཤེགས་པ་ཡིན་
སྙམ། འདིར་གསུམ་འབུམ་པོད་བཅུ་གསུམ་བཞུགས་པ། ཁྱད་པར་དུ་མཚན་ཉིད་སྐོར་རྗེས་སུ་སེ་ར་ཐེག་ཆེན་
གླིང་ནས་པར་བརྐོ་གསར་དུ་གནང་། སེར་སྨད་གྲྭ་ཚང་དང་ཅོ་ནེ་དགོན་སོགས་དགོན་སྡེ་མང་བོ་ཞིག་གི་ཡིག་
ཆའི་གཙོ་བོ་གྱུར། དེང་སྐབས་འགྲོ་བ་མིའི་སྤྱི་ཚོགས་ཡར་རྒྱས་གོང་འཕེལ་དུ་འགྲོ་བཞིན་པའི་དུས་འདིར།

བོད་ལྗོངས། ཀན་སུའུ། སྲི་ཁྲན། མཚོ་སྔོན། རྒྱ་གར་སོགས་རྣམ་དཔྱོད་ཡངས་པའི་དགོན་སྡེ་གྱི་དགེ་འདུན་
པོ་རྣམས་དང་ཕྱི་ནང་བོད་རིག་པའི་ཞིབ་འཇུག་པ་དང་མཚན་མ་རིག་གནས་སྐོར་རྣམས་ལ་དགོས་མཁོ་ཆེ་བ་
སློབ་སྟབས་བདེ་བར་སྣང་ངོ་། ། སྔོན་གྱི་ཤིང་པར་རྙིང་པ་རིག་གནས་གསར་བརྗེ་སྐབས་གཏོར་བཀླག་ཏུ་སོང་།
རྗེས་སུ་པར་གཞི་དགོན་སྡེ་གཞན་ནས་ཕྱོགས་བསྡུས་བྱས་ཏེ་སྣུམ་པར་བརྒྱབ་ཡོད་ཀྱང་དགོས་མཁོ་བ་རྣམས་ཀྱི་རེ་
འདོད་སེལ་མ་ནུས་སོ། ། དེའི་རྒྱུ་མཚན་གྱིས་བསྟན་པ་དང་འགྲོ་བའི་དོན་དུ་དགོན་སྡེ་ཁག་དང་སློབ་གཉེར་བ་
རྣམས་ཀྱི་རེ་འདོད་རྫོགས་པའི་ཕྱིར་དུ་རྗེ་བཙུན་གྲགས་པ་བཤད་སྒྲུབ་ཀྱི་གསུམ་འབུམ་ཆ་ཚང་བ་ཞིག་དེབ་ཏུ་
པར་ཐུབ་ནུས་ན་བསམ་པའི་གསར་དུ་པར་སྐྲུན་བྱས་པ་ཡིན། དེའི་སྔོན་ནས་ལོ་མང་པོ་ཞིག་ལ་གསུམ་འབུམ་
ནང་དུ་མེད་པའི་གསུང་ཐོར་བུ་ཅོ་ནེའི་བཀའ་འགྱུར་རིན་པོ་ཆེའི་དཀར་ཆག་གསལ་བའི་མེ་ལོང་། རྒྱལ་བའི་
བསྟན་པ་ལ་འཇུག་པའི་རིམ་པ་སྐྱེས་བུ་གསུམ་གྱི་མན་ངག་གི་ཁྲིད་ཡིག་བདུད་རྩིའི་ཉིང་ཁུ། ཕུང་པོ་ལྔའི་རྣམ་
གཞག་ཆོས་མངོན་པའི་སྙིང་པོ་བསྡུས་པ། སྡིག་སྒྲིབ་ཀུན་འཛོམས། ཐེག་པ་ཆེན་པོའི་བློ་སྦྱོང་དོན་བདུན་གྱི་
ཁྲིད་ཡིག ཀུན་རིག་རྣམ་པར་སྣང་མཛད་ཀྱི་ཆོ་ག་ཤིན་ཏུ་བསྡུས་པ། ཅོ་ནེ་དགོན་གྱི་གཙུག་ལག་ཁང་རྣམས་སུ་
བཞུགས་པའི་རྟེན་གྱི་དཀར་ཆག་དད་པའི་སྣང་བརྙན་འབུམ་ཕྲག་འཆར་བའི་རྫིང་བུ། འཇིགས་བྱེད་དཔའ་བོ་
གཅིག་པའི་སྒྲུབ་ཐབས་བདུད་དཔུང་ཀུན་འཇོམས། སེར་སྨད་ཐོས་བསམ་གླིང་གི་ཐུན་མོང་མ་ཡིན་པའི་སྲུང་མ་
བསྟན་སྲུང་དམ་ཅན་ཐ་འོག་ཆོས་ཀྱི་རྒྱལ་པོའི་གཤེགས་གཏོར་དང་གསེར་སྐྱེམས་འབུམ་ཚུལ། ཐ་འོག་ཆོས་རྒྱལ་
གྱི་གསོལ་མཆོད། ཐ་འོག་ཆོས་རྒྱལ་གྱི་བསང་མཆོད་དང་ནད་རིམ་ཀུན་སེལ། སློབ་དཔོན་བཤད་སྒྲུབ་མཚན་
ཅན་གྱི་རྣམ་ཐར་རྒྱུ་སྐར་རྣམ་པར་རྩེ་པ་སོགས་རྙེད་ཡོད་པ་རྣམས་ད་རེ་གསར་བསྒྲིགས་བྱས་པའི་སྐབས་སུ་ཐོར་
བུ་རུ་ལོགས་སུ་མ་བཀོད་པས་གསུམ་འབུམ་ནང་དུ་བཅུག་ཡོད་དོ། །
གསུང་འབུམ་འདིའི་པར་སྐྲུན་ལ་བདག་གིས་ཀན་སུའུ་མི་རིགས་དཔེ་སྐྲུན་ཁང་གི་རྩོམ་སྒྲིག་པ་གཙོ་བོ་
གཞོན་པ་རྟ་མགྲིན་འཚོ་དང་ཀན་སུའུ་བོད་རིག་གནས་ཞིབ་འཇུག་ཁང་གི་སྐལ་བཟང་ཐོགས་མེད་ལ་ལས་བཅོལ་
ཏེ་རྒྱུ་སྦྱོར་ནས་སྒྲིག་མགོ་རྩོམ། པར་གཞི་མི་གསལ་བ་རྣམས་ཆད་ལྷག་དག་བཅོས་བྱ་དགོས་པས་དཀའ་ངལ་ལ་
མི་འཛེམས་པར་གློག་ཀླད་དུ་ནང་འདྲེན་མཛད།
ཡང་དཔེ་དེབ་ཚགས་ནས་ཞུས་དག་ཡང་ཡང་བྱ་དགོས་པར་བསམ་སྟེ་དེའི་ཆེད་དུ་སེར་སྨད་ཆོས་མཛད་
ཀྱི་བླ་བྲང་ཕྱག་མཛོད་ཚུལ་ཁྲིམས་རྒྱ་མཚོ། ཅོ་ནེ་ཁྲི་ཟུར་འཇིགས་མེད་ཤེས་རབ་གཙོས་པའི་སེར་སྨད་གཞུང་པ་
འཇིགས་མེད་རྒྱ་མཚོ། སྦྱིན་པ་རྒྱ་མཚོ། བསྟན་པ་རྒྱ་མཚོ། ངག་དབང་དཔལ་ལྡན། ཡེ་ཤེས་ཆོས་འཕེལ།

ཅོ་ནེ་མཚན་ཉིད་གྲྭ་ཚང་གི་འཆད་ཉན་བློ་བཟང་དཔལ་འབྱོར། ས་རིས་གྲྭ་ཚང་གི་རྒན་ཟུར་བློ་བཟང་རྒྱ་མཚོ་
སོགས་རྣམ་པས་རྒྱལ་ས་པེ་ཅིན་དུ་ཕེབས་ནས་ཟླ་གཅིག་ལྷག་རིང་ལ་འབད་བརྩོན་ཞུས་དག་ཐེངས་གཉིས་མཛད་
ལ། དེ་ལྟར་མཛད་ན་ཡང་། དཔེ་གཞི་མི་གསལ་བའི་རྐྱེན་གྱིས་དང་། གཞུང་འདི་ལ་སློབ་གཉེར་ཆེར་མ་བྱས་
པའི་སྐྱོན་ཆེན་པོས་ད་དུང་ཡང་འདི་ལ་ཡིག་ལོག་དང་། ཆད་ལྷག་སོགས་མི་ཉུང་བ་མཆིས། གཟིགས་པ་པོ་བློ་
ལྡན་དག་གི་དྲུང་བཟོད་པར་གསོལ་ལོ། །
འདིར་རྩོམ་སྒྲིག་འགན་ཁུར་བ་དང་ལས་འཛིན་རྩོམ་སྒྲིག་པ་མི་སྣ་རྣམ་པ་ཚོ་དང༌། ཞུས་དག་འགན་ཁུར་
བ་དང་ཞུས་དག་པ་རྣམ་པས་དཀའ་སྤྱོད་འབད་རྩོལ་ཡུན་རིང་བྱས་པ་ལ་སྙིང་ནས་ཐུགས་རྗེ་ཆེ་ཞུ།
པར་སྐྲུན་གྱི་རྒྱུ་སྦྱོར་ཡོན་བདག ཀཱང་ཀྲོའུ་སློབ་མ་ལིང་ལེ་ཏཱ། ཧྲང་ཧེའི་སློབ་མ་ངག་དབང་འཕྲིན་ལས།
ཧྲིན་ཀྲིན་སློབ་མ་ངག་དབང་མཆོག་སྦྱིན། རྣམས་ཀྱིས་གསུང་འབུམ་འདི་པར་སྐྲུན་གྱི་ཡོན་དུ་རྒྱུ་སྦྱོར་རོགས་
རམ་གནང་བ་རྣམས་ལ་ཡང་ཐུགས་རྗེ་ཆེ་ཞུ་བ་ཡིན་ལགས།
ཆོས་མཛད་ངག་དབང་བཟོད་པ་རྒྱ་མཚོ་ནས།
༢༠༠༧ལོའི་ཟླ་༡ཚེས་༨ ཉིན།

དཀར་ཆག
རྡོར་དྲིལ་སོགས་ཀྱི་རྣམ་གཞག་བཤད་པ་བཞུགས་སོ། ། …..… ……. …… .… …. ( 1 )
བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་པོ་བསྡུས་པ་ཞེས་བྱ་བ་བཞུགས་
སོ། ། ..….. ..................... .............. (12)
འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ་ཞེས་བྱ་བ་བཞུགས་སོ། ། ..…… (130)
དཔལ་བདེ་མཆོག་ལཱུ་ཧི་བའི་བླ་བརྒྱུད་བསྟོད་པ་སྨོན་ལམ་ཤིས་བརྗོད་དང་བཅས་པ་བཞུགས་སོ། ། ..…..
…..………...……… (168)
ལཱུ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་
ཞེས་བྱ་བ་བཞུགས་སོ། ། ། ...… .… …... (173)
བདེ་མཆོག་ལཱུ་ཧི་བའི་བུམ་བསྐྱེད་མདུན་བསྐྱེད་ལག་མཆོད་དང་བཅས་པ་བཞུགས་སོ། ། ...… (204)
བདེ་མཆོག་ལྷན་སྐྱེས་ཡབ་ཡུམ་གྱི་སྒྲུབ་ཐབས་དངོས་གྲུབ་ཀྱི་གཏེར་ཆེན་ཞེས་བྱ་བ་བཞུགས་སོ། ། .........
............ . (222)
བདེ་མཆོག་བཅུ་གསུམ་མ་བཞུགས་སོ། ། ..………………………. (231)
སྦྱོང་རྒྱུད་ཀྱི་བསྡུས་དོན་རྒྱུད་ཀྱི་དགོངས་པ་གསལ་བའི་མེ་ལོང་ཞེས་བྱ་བ་བཞུགས་སོ། ། .….…………… ( 241)
ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་གྱི་ལྷན་ཐབས་མདོར་བསྡུས་
ཡང་གསལ་སྒྲོན་མེ་ཞེས་བྱ་བ་བཞུགས་སོ། ། …..……...……... (252)
བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་འགྲེལ་བ་དང་བཅས་པ་ནས་འབྱུང་
བའི་ཕྱག་རྒྱའི་རྣམ་པར་བཞག་པའི་ཟུར་བཀོལ་བཞུགས་སོ། ། ..................... (291)
བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་འགྲེལ་བ་དང་བཅས་པ་ནས་བྱུང་
བའི་སྔགས་ཀྱི་དོན་རྣམ་པར་བཤད་པའི་ཟུར་བཀོལ་བཞུགས་སོ། ། ...…........ •...…. (309)
ཀུན་རིག་རྣམ་པར་སྣང་མཛད་ཀྱི་ཆོ་ག་བཞུགས་སོ། ། ..………… .. . ( 321)

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀུན་རིག་གི་བུམ་བསྐྱེད་བསྡུས་པ་བཞུགས་སོ། ། .....… …………… . ................ ( 325)
ཀུན་རིག་གི་བསྙེན་པ་བྱ་ཚུལ་བཞུགས་སོ། ། ..… ……… …… 
བ་. .. (328)
རབ་གནས་བཀྲ་ཤིས་སྙེ་མའི་དགོངས་རྒྱན་དོན་གསལ་ཞེས་བྱ་བ་བཞུགས་སོ། ། ...………… .……… (332)
ནོར་ལྷའི་སྐྱེད་ཆོག་གཡང་འབོད་བྱེད་ཚུལ་བཅས་བཞུགས་སོ། ། .….……………. བ... (351)
ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་གནས་དང་ལྟོ་འཕྱེ་བརྟག་ཚུལ་
ལོངས་སྤྱོད་འཕེལ་ཐབས་གཞན་དང་བཅས་བཞུགས་སོ། ། ..…… .… .. (360)
བཅུ་གཅིག་ཞལ་གྱི་ཆོ་གའི་བླ་བརྒྱུད་གསོལ་འདེབས་སྨོན་ལམ་ཤིས་བརྗོད་དང་བཅས་པ་བྱིན་རླབས་
ཉེར་འཇུག་ཅེས་བྱ་བ་བཞུགས་སོ། ། ..…….…. .....….. (373)
གསང་བདག་འཁོར་ཆེན་གྱི་ནང་མཆོད་བླ་བརྒྱུད་ཀྱི་གསོལ་འདེབས་སྨོན་ལམ་ཤིས་བརྗོད་བསྟོད་
པ་རྣམས་བཞུགས་སོ། ། ………….. ..…... (377)
རྣམ་འཇོམས་བྱབས་ཁྲུས་ཇི་ལྟར་བྱ་བའི་ཆོ་ག་སྡུག་བསྔལ་ཚ་གདུང་སེལ་བྱེད་ཅེས་བྱ་བ་བཞུགས་
སོ། ། ..… . བ..........… (382)
ས་བདག་གདོན་དགྲོལ་ཉེས་པ་ཀུན་སེལ་ཕན་བདེའི་འབྱུང་གནས་ཞེས་བྱ་བ་བཞུགས་
སོ། ། ..… ……… . ..……......……… (387)
སྒྲོལ་མདོས་བར་གཅོད་ཀུན་སེལ་ཞེས་བྱ་བ་བཞུགས་སོ། ། . ….……………. …… …......... ( 398)
ཀླུ་བརྒྱད་ཀྱི་ཆོ་ག་ལ་བརྟེན་པའི་གདོན་འགྲོལ་བྱ་ཚུལ་ཕན་བདེའི་འབྱུང་གནས་ཞེས་བྱ་བ་བཞུགས་
སོ། ། ... . ….….…………………………………….....…. 
…....….， ( 408)
བློ་ལྡན་ཐོས་པའི་ལམ་ལ་བསྐུལ་བའི་དབྱུ་གུ་ཞེས་བྱ་བ་བཞུགས་སོ། ། .....………..…..……..……… ... ( 415)
མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་པོ་
བསྡུས་པ་མཁས་པ་དགྱེས་བྱེད་ཅེས་བྱ་བ་བཞུགས་སོ། ། ..…..... བ.. (424)

༄༅། ། རྡོར་དྲིལ་སོགས་ཀྱི་རྣམ་གཞག་
བཤད་པ་བཞུགས་སོ། །
ན་མོ་བཛྲ་སཏྭཱ་ཡེ། ངེས་དོན་ལྷན་སྐྱེས་ཡེ་ཤེས་རྡོ་རྗེ་དང༌། ། ཟབ་མོའི་དེ་ཉིད་རྟོགས་པའི་དྲིལ་བུ་
གཉིས། ། དབྱེར་མེད་ཟུང་འཇུག་རྡོ་རྗེ་འཆང་ཞབས་ལ། ། གུས་པས་འདུད་དོ་སྙིང་དབུས་རྟག་རོལ་ཞིག །
འདིར་རྣལ་འབྱོར་རོལ་པའི་དགའ་སྟོན་ལས་རྡོར་དྲིལ་སོགས་ཀྱི་རྣམ་གཞག་རྒྱས་པར་གསུངས་པ་འཐོར་
འཁྲུགས་སུ་ཡོད་པའི་དོན་ཉེར་མཁོ་འགའ་ཞིག་བསྡུས་ནས་གོ་བདེར་བརྗོད་པར་བྱ་སྟེ། དེ་ལ་ཐོག་མར་རྡོར་
དྲིལ་གྱི་རྣམ་གཞག་འཆད་པ་ལ། དབྱེ་བ་དང་རྣམ་གཞག་སོགས་ལས། དང་པོ་ནི། དེ་གཉིས་ལ་སྒྲས་བརྗོད་
ཀྱིས་དབྱེ་ན་དྲང་ངེས་གཉིས་རེ་སྟེ། དྲང་དོན་ལ་མན་ངག་སྙེ་མ་ལས་བཤད་པ་ལྟར། རྡོ་རྗེ་རྩེ་གཅིག་པ་དང་།
རྩེ་གསུམ་པ་དང་། རྩེ་ལྔ་དང་། རྩེ་དགུ་པ་དང་། རྩེ་བཅུ་གཉིས་པ་དང་རྭ་ཉི་ཤུ་པའི་སྣ་ཚོགས་རྡོ་རྗེ་རྣམས་
དང་། དྲིལ་བུ་ལ་ནི་རྩེ་ལྔ་བ་དང་རྩེ་དགུ་པས་ཡུ་བ་བྱས་པ་གཙོ་ཆེ་ལ། སྣ་ཚོགས་རྡོ་རྗེས་ཡུ་བ་བྱས་པའང་ཡོད་
དོ། ། རྩེ་གསུམ་པ་དང་ལྔ་བ་དང་དགུ་པ་ནི་ཞི་དྲག་གི་དབྱེ་བས་ཕྱོགས་རྭ་ཟུམ་པ་དང་གདེངས་པ་གཉིས་རེ་ཡོད་
ལ། འོན་ཀྱང་དམ་ཚིག་གི་རྡོ་རྗེ་ནི་རྩེ་ལྔ་བར་ངེས་སོ། ། མཁའ་འགྲོ་རྒྱ་མཚོ་ལས་ནི། དེ་ལྟར་ལ་སོགས་དྲིལ་བུ་
ཚེ། ། རྩེ་མོ་སྟོང་གི་བར་དུའོ། ། ཞེས་འབྱུང་བ་ལྟར་རྡོར་དྲིལ་གཉིས་ལའང་རྩེ་མོ་གཅིག་པ་ནས་རྩེ་མོ་སྟོང་གི་
བར་ཡོད། གཉིས་པ་ལ་རྡོ་རྗེའི་རྒྱུ་ནི། ། རྡོ་རྗེ་མཁའ་འགྲོ་ལས། རྡོ་རྗེ་དག་ནི་ཐམས་ཅད་ཀྱང་། ། གསེར་ལ་
སོགས་པ་ལེགས་པར་བརྡུངས། ། ཞེས་དང༌། དེའི་འགྲེལ་བར་གསེར་དང་འཁར་བ་སོགས་དང་ཐ་མ་ཤིང་
ལས་ཀྱང་བྱར་རུང་བར་བཤད་དེ། དྲིལ་བུའི་ཡུ་བ་ལའང་དེ་ལྟར་རོ། ། ཚད་ནི། སམ་བྷུ་ཊི་ལས། ཆ་གསུམ་
བཟུང་བའི་གནས་གསལ་ཤིང་། ། ཞེས་དང་། མན་སྙེ་ལས་ཀྱང་དེ་བཞིན་དུ་བཤད། ཆ་གསུམ་ནི་པད་འདབ་
དང་བཅས་པའི་དབུས་ཆ་གཅིག་དང་། རྭ་གཉིས་ཀྱི་སྲིད་ལ་ཆ་རེ་སྟེ་གསུམ་མོ། ། ཆ་གསུམ་ཚད་མཉམ་པ་ནི་
རྡོ་རྗེ་ཚད་མའི་སྤྱིའི་ལུས་ཚད་ཡིན་ཏེ་དཀྱིལ་འཁོར་ཀྱི་འོག་གཞིའི་རྡོ་རྗེ་སོགས་ནི་དེ་ལྟར་མིན་ནོ། ། སྲིད་ནི་སོར་
བཞི་བ་ནས་ཉི་ཤུའི་བར་བཤད་ཀྱང་དེར་མ་ངེས་སོ། ། རྡོ་རྗེ་ཆ་དགུར་བྱེད་པའི་ཚེ་དབུས་ཀྱི་ལྟེ་བ་པད་འདབ་ཀྱི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཆ་གསུམ་དང་ཕྱོགས་ཀྱི་རྡོ་རྗེ་གཉིས་པོ་རེ་ལའང་ཆ་གསུམ་རེའོ། ། ཆ་གསུམ་ཉེར་བདུན་དུ་བྱེད་པའི་ཚེ་ལྟེ་བ་
དང་རྡོ་རྗེ་གཉིས་ཀྱི་དབུས་ཀྱི་སྦོམ་ཆ་དང་མཐའ་གཞོལ་བའི་ཆ་རེ་རེ་ལའང་གསུམ་རེར་ཕྱེ་བའོ། ། རྡོ་རྗེ་མཁའ་
འགྲོ་ལས། དབུས་ནི་ཟུར་བརྒྱད་དག་དུ་བྱ། ། ཞེས་པའི་དོན་ཨ་བྱུས་རྡོ་རྗེའི་ལྟེ་བ་ཟུར་བརྒྱད་ཀྱི་དབྱིབས་ཅན་
དུ་བྱ་བར་བཤད་ལ། ཕྲེང་བ་དང་མན་སྙེར། དབུས་རྭ་གྲུ་བཞི་བ་དང༌། བྷ་ཝ་བྷ་དྲས་ནི་དབུས་རྭ་ཟླུམ་པོ་
དང་། ཕྱོགས་རྭ་རྣམས་ནི་ཅུང་ཟད་ཟུར་བཞི་བའི་རྣམ་པ་ཅན་དུ་བྱ་བར་བཤད་ཅིང་། དབུས་རྭ་ཅུང་ཟད་
ཟུར་བརྒྱད་དུ་བྱེད་པའང་ཡོད་ལ། གཉིས་ཀས་རྭ་རྣམས་ཀྱི་འགོ་མཇུག་ཕྲ་ཞིང་དབུས་སྦོམ་པ་དང་། དབུས་
རྭའི་ལྟེ་བར་སྐེ་རགས་སུམ་བཤིབས་བྱས་པའི་སྐེ་དཀྲིས་དབུས་མ་གཞན་གཉིས་ལས་གཉིས་འགྱུར་གྱིས་མཐོ་ཞིང་།
ཕྱོགས་རྭ་རྣམས་གཡས་གཡོན་དུ་འོད་ཟེར་གྱི་རྣམ་པ་ཅན་བྱ་བར་བཤད་དོ། ། རྡོ་རྗེ་མཁའ་འགྲོར། ཀུན་གྱི་རྩེ་
མོ་དབུ་མ་ཟླུམ་ཞེས་གསུངས་པའི་དོན། ཨ་བྷུས་དབུས་རྭའི་འོག་གཞི་ཟླུམ་པོར་བྱ་བའི་དོན་དང་། བྷ་ཝ་བྷ་དྲ་
རྭ་དབུས་མ་ཉིད་ཟླུམ་པོའི་དོན་དུ་འཆད་པ། མཁས་གྲུབ་རྗེ་ནི། དབུས་རྭའི་ལུས་གྲུ་བཞི་ཡིན་པ་ལ་འོག་ངོས་
ཟུར་རིམ་གྱི་མི་མངོན་པར་སོང་ནས་གདན་ལ་ཟུག་པའི་གོང་ཙམ་ནས་ཟླུམ་པོར་བྱ་བའི་དོན་དུ་འཆད་དོ། ། ཁ་
ཅིག་ཕྱོགས་རྭ་རྣམས་དབུས་རྭ་ལ་ཕྱོགས་ནས་ཟུག་པའི་དོད་འབྱར་བ་ལྟ་བུར་མཛད་འདུག་ཀྱང་། དབུས་མ་ལ་
ཟུག་བའི་ཚུལ་དུ་བྱས་པ་ནི་མང་ངོ༌། ། པད་མ་རྣམས་ནི་དབུས་མཐོ་ཞིང་རྩ་བའི་མ་ཕྱིས་གཞོལ་བ་དང་རྩེ་མོ་
ཅུང་ཟད་གཞོལ་བའོ། ། སམ་བྷུ་ཊིར་རྭ་གནས་པའི་ཟླ་བའི་སྟེང་གི་མཐའ་ནས་མུ་ཁྱུད་ཀྱི་རྣམ་པའི་རི་མོས་
བསྐོར་བར་བཤད་པ་ལྟར་བྱའོ། ། ད་ལྟ་ཟླ་བའི་ཕྱི་མཐའ་ནས་མུ་ཏིག་གི་ཕྲེང་བ་ལྟ་བུ་གསུམ་གྱིས་བསྐོར་བར་
བྱས་པ་ནི་དོན་མིན་པར་བཤད། རྡོ་རྗེ་མཁའ་འགྲོའི་འགྲེལ་བར། དེ་ལ་རི་མོ་གཉིས་ཀྱིས་བསྐོར་བ་སྟེ་ཞེས་བའི་
དོན་འཆད་པ་ན། མཁས་གྲུབ་རྗེས། ལྟེ་བའི་གཡས་གཡོན་དུ་རི་མོ་སྟེ་མུ་ཏིག་གི་ཕྲེང་བ་ལྟ་བུ་རེ་རེས་བསྐོར་
བར་གསུངས་ཤིང་། ཞེས་བཤད་པས་གསུམ་རེ་བྱས་པ་ནི་བརྟག་བྱའི་གནས་ཡིན་ལ། འོན་ཀྱང་མན་སྙེར་ལྟ་
བའི་མཐར་རིན་པོ་ཆེ་དང་པ་ཆ་དང་མུ་ཁྱུད་ཀྱིས་བསྐོར་བ་དང་ལྟེ་བར་ཧཱུྃ་ཡིག་འབྲི་བར་ཡང་བཤད་དོ། ། སམ་
བྷི་ཊི་ལས། ཆུ་སྲིན་ཁ་ནས་བྱུང་བ་ཡི། ། ཞེས་ཕྱོགས་རྭ་རྣམས་ཆུ་སྲིན་གྱི་ཁ་ནས་འཐོན་པར་བཤད་ཅིང་། ཆུ་
སྲིན་གདོང་གི་དཔངས་ཚད་ནི། མན་སྙེར། ཆུ་སྲིན་གྱི་གདོང་རྭའི་བཞི་ཆའོ་ཞེས་འབྱུང་བ་ལྟར་ཏེ། དོན་
འཆད་ཚུལ་ལ་མི་འདྲ་བ་ཡོད་དོ། ། རྡོ་རྗེ་སོར་བཅུ་བ་ལྟ་བུ་ལ་ཆུ་སྲིན་གྱི་སྣ་རྭ་རྣམས་ནས་ཀྱི་ཞེང་གི་ཕྱེད་ཙམ་
ཕྱིར་འཕགས་ཤིང་གཞན་ལ་དེས་མཚོན་འཕགས་ཚུལ་མི་འདྲ་བར་ཤེས་པར་བྱའོ། ། དེས་ན་ཆུ་སྲིན་གྱི་སྣ་ནི་
རྭའི་ཕྱིར་འོང་བར་རྒྱའི་ནང་དུ་འོང་བར་བྱས་པ་ནི་དོན་མིན་ནོ། ། རྡོ་རྗེ་མཁའ་འགྲོ་རྩ་འགྲེལ་ལས། རྡོ་རྗེ་ཆུ་

༄༅། ། རྡོར་དྲིལ་སོགས་ཀྱི་རྣམ་གཞག་བཤད་པ། །
ཞེས་མཉམ་པར་བཤད་པའི་དོན་ནི། རྭ་གཉིས་གང་རུང་གི་གུག་ཆེས་ནས་སྲད་བུས་བསྐོར་བ་བརྒྱངས་ན་
ཕྱོགས་རྭའམ་དབུས་རྭའི་རྩེ་དང་མཉམ་པ་དང་། ལྟེ་པའི་སྦོམ་ལ་སྐོར་བ་གཅིག་རྡོ་རྗེ་ཕྱེད་དང་སྐོར་བ་གཉིས་རྡོ་
རྗེ་གཅིག་གི་སྲིད་དང་མཉམ་པའི་དོན་དུ་བཤད་དོ། ། རྭ་རྣམས་ནི་རང་ཕྱོགས་ཀྱི་པད་འདབ་ཀྱི་ཐད་ཀྱི་ཟླ་བ་
ནས་འཐོན་པ་ནི་འདྲའོ། ། དྲག་པོའི་རྡོ་རྗེའི་ཕྱོགས་མཚམས་ཀྱི་རྭ་རྣམས་དབུས་རྭར་མ་རེག་པར་ཕྱིར་གྱེས་
ཤིང་། རྭ་རྣམས་ཀྱང་ཚེ་མོ་ཤིན་ཏུ་རྣོ་བའོ། ། རྭ་གསུམ་པ་ལ་ནི་ཕྱོགས་རྭ་གཉིས་ཙམ་དང་། རྩེ་གཅིག་པ་ལ་ནི་
ཕྱོགས་རྭ་མེད་ཅིང་གཞན་རྣམས་སྔར་བཤད་པ་དང་འདྲ་ལ། རྭ་ཉི་ཤུ་བ་ནི་ཕྱོགས་རེར་རྭ་ལྔ་སྟེ། རྒྱུན་གྱི་རྡོ་
རྗེའི་བཤད་པ་སོགས་ནི་མ་བྲིས་སོ། ། དེ་ནས་དྲིལ་བུའི་རྣམ་གཞག་བཤད་པར་བྱ་སྟེ། རྒྱུ་ནི། རྡོ་རྗེ་མཁའ་
འགྲོ་ལས། ཀུན་ལ་འཁར་བའམ་ཡང་ན་ནི། ། ལྕགས་གསུམ་ལས་ནི་དྲིལ་བུ་སྟེ། ། ཞེས་གསུངས་པའི་ལྕགས་
གསུམ་ནི་གསེར་དངུལ་ཟངས་གསུམ་ལ་སོགས་པའོ། ། དེ་ཡང་སྟེང་གི་ཚའི་དབང་དུ་བྱས་ཤིང་། འོག་གི་ཆ་ནི་
ལིར་གྲགས་པའི་འཁར་བ་ལ་བྱའོ། ། མཁའ་འགྲོ་རྒྱ་མཚོ་ལས། དྲིལ་བུ་རྟག་ ཏུ་ཆ་གསུམ་ལྡན། ། ཞེས་
གསུངས་ཏེ། ཆ་གསུམ་ནི༔ བླ་མ་ཁ་ཅིག་ཁོག་པ་ཆ་གཅིག སྟེང་གི་དབྱུགས་པ་ཆ་གཉིས་ཏེ་ཆ་གསུམ་ལ་
བཞེད་ལ། མཁས་གྲུབ་རྗེ་ནི། བཟང་བོ་ཡོངས་གཟུང་ལས། ། དྲིལ་བུ་ཀུན་དུ་ཆ་དྲུག་ལ། ། ཞེས་སོགས་
བཤད་པ་ལྟར། ཆ་དྲུག་ཏུ་བྱེད་པའི་ཚེ་ཁོག་པ་ཆ་བཞི་དང་། སྟེང་གི་དབྱུག་པ་ཆ་གཉིས་སུ་བྱས་ནས་ཆ་གཉིས་
རེ་གཅིག་ཏུ་བསྡོམས་པས་ཆ་གསུམ་དུ་འགྱུར་བར་བཞེད་དེ། སྟེང་གི་རྡོ་རྗེ་ཕྱེད་པད་མ་དང་བཅས་པ་ལ་ཆ་
གཅིག་དང་ཤེས་རབ་མའི་ཞལ་བུམ་གདན་དང་བཅས་པ་ཆ་གཅིག་སྟེ་གཉིས་ཀྱིས་གཟུགས་མེད་ཀྱི་གནས་དང་།
ཁོག་པའི་སྟེང་གེ་ལྷ་མོ་བརྒྱད་ཀྱི་མཚན་མ་འགོད་བའི་གནས་ཀྱི་གཟུགས་དང་། དེའི་འོག་གི་ཆ་ནང་གི་དབྱུག་གུ་
ནམ་མཁའ་དང་བཅས་པས་འདོད་ཁམས་མཚོན་པར་གསུངས། ཁོག་པའི་སྟེང་ནས་དྲ་བ་དྲ་ཕྱེད་ཀྱི་སྣེ་ཡན་ཆ་
གཉིས་དང་། དེའི་འོག་ཆ་གཉིས་སུ་བྱས་པས་ཆ་བཞིའོ། ། བཟང་བོ་ཡོངས་ག་ཟུང་ལས། དྲིལ་བུ་དེ་ཡི་ནང་གི་
མཁའ། ། ཞེང་དང་མཆུ་རུ་མཉམ་པ་ཡིན། ། ཞེས་མཆུ་ཞེང་མཉམ་པར་བཤད་པ་ནི། ཁོག་པའི་དཔངས་
དང་ཁ་བ་ལང་གི་མཆུ་ལྟར་ཅུང་ཟད་ཞུམ་པའི་ནང་གི་རྒྱུ་ཆེ་བའི་ཁྱོན་གཉིས་ཚད་མཉམ་པའི་དོན་ནོ། ། མཆུ་
ཞུམ་པ་དེའི་ཕྱི་མཐའི་སྟེང་དུ་མུ་ཏིག་གི་ཕྲེང་བ་གཉིས་ཀྱི་བར་དུ་རྡོ་རྗེའི་ཕྲེང་བ་གྱེན་བསྒྲེངས་དང་། དྲ་བ་དྲ་
ཕྱེད་ཀྱི་སྟེང་དང་པད་འདབ་ཀྱི་རྩེའི་བར་དུ་རྡོ་རྗེའི་ཕྲེང་བ་མཆུར་ཉལ་བར་བྱ་སྟེ། འོན་ཀྱང་རྒྱུད་འགྲེལ་ལས་
ཉལ་འགྲེང་གང་བྱེད་མི་གསལ་ལོ། ། དྲིལ་བུའི་ཁོག་པའི་སྟེང་དུ་དབྱུག་པ་ཇི་ལྟར་འཚམ་པ་ལ་ཕྲེང་བ་གསུམ་
དང་། དེའི་སྟེང་དུ་སྟེགས་བུ་གྲུ་བཞི་བ་ལ་གནས་བའི་བུམ་པ་དང༌། དེའི་སྟེང་དུ་བུམ་པ་དང་ཚད་མཉམ་པའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཤེས་རབ་མའི་ཞལ་དང་། དེའི་སྟེང་དུ་པད་མ་སྐེ་རགས་ཟླ་བ་དང་བཅས་པའི་རྡོ་རྗེ་ཕྱེད་པའོ། ། བུམ་པའི་
དོད་དུ་བུག་པ་བྱས་པ་ནི་གང་ནས་ཀྱང་མ་བཤད་པས་མི་འཐད་དོ། ། ཁོག་པའི་ཕྱི་སྟེང་གི་བད་འདབ་བརྒྱད་ལ་
ལྷ་མོ་བརྒྱད་ཀྱི་ས་བོན་འགོད་པར་བྱ་ཞིང་། ཕྲེང་བ་དང་མན་སྙེར་ལྷོ་ནས་བརྩམས་པའི་དབང་དུ་བྱས་ནས་
ཕྱོགས་སུ་གཡས་སྐོར་དུ། སྤྱན་མ། མཱ་མ་ཀི། གོས་དཀར་མོ། སྒྲོལ་མ་བཞིའི་ས་བོན་ཡཾ་མཾ་པོ་ཏི་བཞི་དང་།
མཚམས་སུ་ནོར་སྦྱིན་མ་དང་། ཙུནྡ་དང་། ཁྲོ་གཉེར་ཅན་དང་། ཕྲེང་མ་མའི་ས་བོན་པོ་ཙུ་དྷི་མོ་བཞི་འགོད་
པར་བཤད་ལ། སམ་བྷུ་ཊི་ད་བ་གདན་བཞི་སོགས་ལས། ཤར་ནས་བརྩམས་ཏེ་ཕྱོགས་བཞིར་སྒྲོལ་མ་སོགས་
བཞི་དང་། མཚམས་སུ་སྔར་ལྟར་ལྷ་མོ་བཞིའི་ས་བོན་འགོད་པར་བཤད་དེ། སྒྲོལ་མའི་ས་བོན་ཤར་དུ་འོང་བར་
བྱས་ནས་ཤེས་རབ་མའི་ཞལ་ཡང་ཤར་ལ་བལྟ་བར་གསུངས་སོགས་སྒྲོལ་མའི་ས་བོན་ཤར་དུ་འགོད་པ། འདི་ནི་
སྤྱན་མ་ཤར་དང་ཤར་ལྷོ་སྒྲོལ་མ་བྱང་དང་བྱང་ཤར་དུ་འོང་བ་དང་མི་འདྲ་ཞིང་མཚོན་དོན་ཁྱད་པར་ཅན་ཡོད་
པའི་དབང་གིས་ཏེ་མི་འགལ་ལོ། ། ས་བོན་བཀོད་པའི་པད་འདབ་ཀྱི་རྩེའི་འོག་ཏུ་སྐེ་རགས་གཉིས་ཀྱི་བར་དུ་རྡོ་
རྗེའི་ཕྲེང་བ་དང༌། དེའི་འོག་དྲིལ་བུའི་ཁོག་པའི་ལོགས་སུ་དྲ་པར་ཕྱེད་འཕྱང་བ་སྟེ། ཕྱོགས་མཚམས་ཀྱི་འདབ་
མའི་ཐད་ཀ་འདྲ་བ་རྫོགས་པ་རེ་དང་དེ་དག་གི་བར་དུ་སྲོག་ཆགས་ཀྱི་ཁ་ནས་དྲ་ཕྱེད་གསུམ་བཤིབས་འཕྱང་
བའོ། ། དྲ་བ་བརྒྱད་ཀྱི་ནང་དུ་ཤར་དུ་འཁོར་ལོ། ། ལྷོར་རིན་ཆེན། ནུབ་ཏུ་པད་མས་བྱང་དུ་རལ་གྲི། ཤར་
ལྷོར་སྤྱན། ལྷོ་ནུབ་ཏུ་རྡོ་རྗེ། ནུབ་བྱང་དུ་པད་མ། བྱང་ཤར་དུ་ཨུཏྤལ་འགོད་ཅིང་། དྲ་བ་ཕྱེད་ལ་ཨུཏྤལ་
སོགས་པ་ཇི་ལྟར་རིགས་པར་འཕྱང་བའོ། ། དཔའ་བོའི་དྲིལ་བུ་ནི་གཞན་སྔར་ལྟར་ལ། སྲིད་དུ་སོར་དགུ་དང་
ཁ་སོར་ལྔ་བ་སྟེ། ལྷ་མོའི་མཚན་མ་འགོད་པའི་གནས་དང་དྲ་བ་དྲ་ཕྱེད་སྤངས་པའོ། ། འདི་ལ་ཕྲེང་བ་གཉིས་
ཀྱང་དགོས་ཤིང་། ཕྲེང་བ་མེད་པའི་བྱི་པོ་ནི་དཔའ་བོའི་དྲིལ་བུ་མིན་ནོ། ། གཞན་ཡང་རིགས་བཞིའི་དེ་བཞིན་
གཤེགས་པའི་དྲིལ་བུ་ལ་རྣམ་སྣང་གི་དྲིལ་བུར་རྡོ་རྗེ་ཕྲེང་བ་གཉིས་ཀྱི་དོད་དུ་འཁོར་ལོའི་ཕྲེང་བ་གཉིས། རིན་
འབྱུང་གི་དྲིལ་བུར་རིན་པོ་ཆེ། སྣང་མཐའི་དྲིལ་བུར་པད་མ། དོན་གྲུབ་ཀྱི་དྲིལ་བུ་ལ་རལ་གྲིའི་ཕྲེང་བ་གཉིས་
ར་བྱ་བ་སྟེ། གཞན་རྣམས་ནི་སྔར་རྡོ་རྗེ་སེམས་དཔའི་དྲིལ་བུ་ལ་བཤད་པ་ལྟར་རོ། ། དྲིལ་བུ་ཐམས་ཅད་ཀྱི་
ནང་གི་དབྱུགས་པ་ནི་རྒྱུ་ལྕགས་ལས་བྱས་ཤིང་ཟུར་བརྒྱད་ཀྱི་རྣམ་པ་ཅན་དབུས་ཅུང་ཟད་སྦོམ་པའོ། ། རྣལ་
འབྱོར་རྒྱུད་ལས་ནི། རྡོ་རྗེ་རྩེ་ལྔ་བས་མཚན་པའི་རིན་པོ་ཆེ་དང་པད་མའི་ཡུ་བ་ཅན་གྱི་དྲིལ་བུ་ཡང་བཤད་
དོ། ། དེ་ནས་དག་པ་སོགས་རྒྱས་པར་ནི་རྣལ་འབྱོར་རོལ་བའི་དགའ་སྟོན་སོགས་སུ་གསལ་བ་ལྟར་ཡིན་ལ།
འདིར་དེ་དག་གི་དོན་བསྡུས་ཏེ་བཤད་ན། རྡོ་རྗེ་རྩེ་ལྔ་བའི་སྟེང་རྭའི་དབུས་མ་རྣམ་སྣང་དང་། ཕྱོགས་ཀྱི་རྭ་

༄༅། ། རྡོར་དྲིལ་སོགས་ཀྱི་རྣམ་གཞག་བཤད་པ། །
བཞི་མི་བསྐྱོད་པ་སོགས་རྣམ་པར་དག་པ་དང་མཚོན་ཞིང་། ལྷ་དེ་ལྔའི་ངོ་བོར་མོས་པ་དང་། སྟེང་གི་པད་མ་
འདབ་མ་བརྒྱད་ནི་འཕགས་ལམ་ཡན་ལག་བརྒྱད་དག་ཅིང་། བྱམས་པ་ལ་སོགས་པ་སེམས་དཔའ་བརྒྱད་ཀྱི་ངོ་
བོར་མོས་པ་དང༌། རྡོ་རྗེའི་ལྟེ་བ་རྡོར་སེམས་དང་། འོག་གི་པད་འདབ་བརྒྱད་ནི་སྒོམ་བཞི་དང་། ཙུན་ད་
སོགས་བཞིའི་ངོ་བོ་དང་། འོག་རྭ་ལྔ་ནི། དབུས་རྭ་ཡེ་ཤེས་ཀྱི་མཁའ་འགྲོ་མ། ཤར་རྭ་རྡོ་རྗེའི་མཁའ་འགྲོ་མ།
བྱང་རྭ་དྲག་མོ། ནུབ་རྭ་རོ་ལངས་མ། ལྷོ་རྭ་གཏུམ་མོའི་ངོ་བོ་དང་དེ་དག་རྣམ་པར་དག་པའོ། ། རྭ་དགུ་མར།
མན་སྙེར་སྟེང་རྭའི་དབུས་རྭ་མི་བསྐྱོད་པ། ཤར་རྭ་སོགས་བཞི་ནི་རྣམ་སྣང་སོགས་དང་། མཚམས་རྭ་བཞི་ནི་
སྤྱན་སོགས་བཞི་དང་། འོག་གི་དབུས་རྭ་རྡོར་སེམས་དང་ཕྱོགས་མཚམས་ཀྱི་རྭ་རྣམས་སེམས་དཔའ་བརྒྱད་ཀྱི་
ངོ་བོ་མོས་པར་བཤད་ལ། བྷ་ཝ་བྷ་དྲས། སྟེང་རྭའི་དབུས་རྭ་རྣམ་སྣང་དང་ཕྱོགས་མཚམས་ཀྱི་རྭ་བརྒྱད་སེམས་
དཔའ་བརྒྱད་དང་། འོག་རྭ་བརྒྱད་སྒོ་མ་བཞི་སོགས་གོང་དུ་བཤད་པ་ལྷ་མོ་བརྒྱད་ཀྱི་ངོ་བོར་བཤད་ནས་དབུས་
རྭ་གང་དང་སྦྱོར་བར་མ་བཤད་ཀྱང་སྤྱན་མ་དང་སྦྱོར་བ་ཐོབ་པོ། ། རྭ་རྣམས་ཆུ་སྲིན་གྱི་ཁ་ནས་འཐོན་པ་ནི་འགྲོ་
བ་སྙིང་རྗེས་མི་གཏོང་བའི་དོན་དང་། རིན་པོ་ཆེའི་ཕྲེང་བ་རྣམས་ཀྱིས་གདུལ་བྱའི་རེ་བ་བསྐོང་པ་དང་།
པདྨས་འཁོར་བའི་སྐྱོན་རྣམ་པར་དག་པ་དང་། དབུས་རྭའི་སྐེད་དཀྲིས་གསུམ་གྱིས་སྐུ་གསུང་ཐུགས་མཚོན་པ་
སོགས་སོ། ། རྡོ་རྗེས་གཞི་ལམ་འབྲས་གསུམ་གྱི་རྣམ་དག་མཚོན་ཚུལ་ནི། གཞི་ལ་ཆོས་རྣམས་ཀྱི་བདག་མེད་
པའི་དེ་ཁོ་ན་ཉིད་མཚོན་ཞིང་། ལམ་དུས་ཀྱི་དེ་ཁོ་ན་ཉིད་རྟོགས་པའི་ཚོགས་སྦྱོར་མཐོང་སྒོམ་གྱི་ལམ་དང་།
འབྲས་ དུས་ཀྱི་རྒྱལ་ པའི་ཐུགས་གཉིས་སུ་མེད་པའི་ཡེ་ཤེས་མཚོན་པའོ། ། རྡོ་རྗེའི་རྭ་ལྔས་ནི་རྒྱལ་པའི་ཆོས་
དབྱིངས་ཡེ་ཤེས་ལ་མེ་ལོང་ལྟ་བུའི་ཡེ་ཤེས་སོགས་བཞིར་ཕྱེ་བའི་ཡེ་ཤེས་ལྔ་མཚོན་ཞིང་། རྭ་དགུ་མའི་ཕྱོགས་
མཚམས་ཀྱི་རྭ་གཉིས་རེ་གཅིག་ཏུ་བྱས་ནས་སྔར་བཞིན་མཚོན་པ་འདྲའོ། ། རྡོར་དྲིལ་གཉིས་ལ་རིམ་གཉིས་དང་
སྦྱར་བའི་མཚོན་དོན་གཞན་མང་ཡང་མདོར་བསྡུ་ན་ལམ་འབྲས་གཉིས་གྱི་ཐབས་ཀྱི་ཆ་ཐམས་ཅད་རྡོ་རྗེས་མཚོན་
ཞིང་། ཤེས་རབ་ཀྱི་ཆ་རྣམས་དྲིལ་བུས་མཚོན་པའོ། ། རྡོ་རྗེའི་སྐད་དོད་ནི་མི་ཕྱེད་པ་སྟེ་ངེས་དོན་གྱི་ཡེ་ཤེས་ཀྱི་
རྡོ་རྗེ་དེ་མི་མཐུན་ཕྱོགས་ཀྱིས་མི་ཕྱེད་བའི་དོན་དང་། དྲིལ་བུའི་སྐད་དོད་གྷཎྜ་ཞེས་པ་སྟེ། ཆོས་ཀྱི་རྣམ་གྲངས་
སྣ་ཚོགས་པ་ཐམས་ཅད་ཀྱང་དྲིལ་ན་བདག་མེད་པ་ལས་མ་འདས་པའི་དོན་དང་། དྲིལ་བུའི་ཆ་གསུམ་གྱིས་
ཁམས་གསུམ་མཚོན་ཞིང་། དྲིལ་བུའི་སྒྲ་དང་ཤེས་རབ་མའི་ཞལ་གྱིས་ཁམས་གསུམ་རང་བཞིན་མེད་པར་རྟོགས་
པའི་ཤེར་ཕྱིན་མཚོན་ནོ། ། གཞན་ཡང་རྣལ་འབྱོར་རྒྱུད་ལས། རྡོ་རྗེ་རྩེ་ལྔ་བ་ལ་དང་པོའི་རྡོ་རྗེ་ཞེས་བཤད་ཅིང་
དེ་དང་རྡོ་རྗེ་སེམས་དཔའི་རྡོ་རྗེ་གཉིས་མིང་གི་རྣམ་གྲངས་ཡིན་ལ། དང་པོའི་དོན་ལ་གཉིས་ཏེ་སྟོན་པ་དང་པོར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འོག་མིན་དུ་སངས་རྒྱས་པའི་མངོན་བྱང་ལྔའི་ནང་མཚན་གྱི་རྡོ་རྗེ་དེ་རྡོ་རྗེ་རྩེ་ལྔ་བ་ཡིན་པའི་རྒྱུ་མཚན་གྱིས་དང་།
གདོད་མ་ཉིད་ནས་རང་བཞིན་གྱིས་རྣམ་པར་དག་པའི་ཚུལ་གྱིས་ཐོག་མ་མེད་པའི་ཆོས་ཉིད་རྟོགས་པའི་དོན་དམ་
བྱང་ཆུབ་ཀྱི་སེམས་ཡེ་ཤེས་ལྔའི་རང་བཞིན་ཅན་དེ་ལྷ་ཐམས་ཅད་འབྱིན་པ་པོ་ཡིན་པའི་ཕྱིར་དང་པོ་དང་། མི་
ཕྱེད་པའི་ཕྱིར་རྡོ་རྗེ་ཞེས་བྱ་ལ། དེ་ཉིད་མཚོན་པའི་རྡོ་རྗེ་རྩེ་ལྔ་བ་ལའང་དང་པོའི་རྡོ་རྗེ་ཞེས་བྱའོ། ། རྒྱུད་སྡེ་
གོང་མར་རྡོ་རྗེ་བྱིན་བརླབ་དང་དམ་ཚིག་སྤྱིན་པའི་སྐབས་སུ་ཐོག་མ་མེད་པའི་སེམས་དཔའ་ནི། ། ཞེས་སོགས་
རྐང་པ་བཞི་བརྗོད་ཅིང་དོན་དྲན་དགོས་པ་མང་བས། དོན་བསྡུ་ན་ཐོག་ཐ་མེད་པའི་སེམས་ཀྱི་རྒྱུན་རང་བཞིན་
གྱིས་རྣམ་པར་དག་ལ་དེ་ཉིད་ལ་དྲི་མ་རིམ་གྱིས་བསལ་ནས་རྣམ་པར་དག་པའི་ཡེ་ཤེས་ཆོས་ཀྱི་སྐུ་དེ་ནི་དོན་དམ་
པའི་བྱང་ཆུབ་ཀྱི་སེམས་རྡོ་རྗེ་སེམས་དཔའི་རང་བཞིན་ཡིན་ལ། དེ་ནི་དགའ་པ་ཆེ་སྟེ་མཚན་མ་མེད་ཀྱི་ཆོས་ཀྱི་
དགའ་བ་ཆེན་པོ་དང་ལྡན་པའོ། ། ཀུན་ཏུ་བཟང་པོ་ནི་འདིར་དགེ་བའི་ཚོགས་ཏེ་དེ་ལས་བྱུང་བའོ། ། ཀུན་གྱི་
བདག་ཉིད་ནི་ཆོས་རྣམས་ཀྱི་རང་བཞིན་སྟོང་བ་ཉིད་དོ། ། རྡོར་སེམས་ཀྱི་ཡུམ་རྡོ་རྗེ་སྙེ་མའི་བདག་པོ་ནི་རྡོ་རྗེ་
སེམས་དཔའ་སྟེ། དེའི་བདག་པོ་ནི་ལྷ་སྐུ་ཕྱག་རྒྱ་ཆེན་པོའི་རྒྱུ་ཆོས་ཀྱི་དབྱིངས་དང་དེ་རྟོགས་པའི་ཡེ་ཤེས་ཏེ།
དེ་ཉིད་ལ་བཅོམ་ལྡན་འདས་དཔལ་མཆོག་དང་པོའི་སྐྱེས་བུ་རྡོ་རྗེ་འཆང་ངོ་ཞེས་རྒྱུ་ལ་འབྲས་བུའི་མིང་གིས་
བཏགས་པའོ། ། ཡང་དྲིལ་བུ་བྱིན་བརླབ་སོགས་ཀྱི་ཚེ་སྲིད་པ་ངོ་བོ་ཉིད་ཀྱིས་དག་ཅེས་སོགས་རྐང་པ་བཞི་
བརྗོད་ཅིང་དེའི་དོན་དྲན་དགོས་པས་དོན་ནི་སྲིད་པ་ནི་འཁོར་བར་སྐྱེ་བའི་རྒྱུན་ཏེ། དེ་ཉིད་ངོ་བོ་ཉིད་དམ་རང་
བཞིན་གྱིས་ཡོངས་སུ་དག་པའོ། ། དེ་ལྟར་ཡིན་ཀྱང་བདག་ཏུ་ལྟ་བ་རྣམས་ཀྱིས་བདག་ཏུ་སྒྲོ་བཏགས་པའི་ངོ་བོ་
ཉིད་ཀྱིས་སྲིད་པ་རང་བཞིན་གྱིས་མེད་པ་དང་འགལ་བར་བྱས་པའི་ཚུལ་གྱིས་རང་བཞིན་གྱིས་གྲུབ་པར་བཟུང་
ཞིང་། བྱང་ཆུབ་སེམས་དཔའ་མཆོག་རྣམས་ཀྱིས་ནི་སྲིད་པ་རང་བཞིན་གྱིས་རྣམ་པར་དག་པར་གཟིགས་ནས་
སྲིད་པའི་མཆོག་སངས་རྒྱས་སུ་མཛད་པར་འགྱུར་རོ་ཞེས་པ་ནི་གོ་བདེ་བར་བྱས་པ་སྟེ་ཀུན་སྙིང་དང་ཤནྟི་པ་དང་
ཨ་བྱུས་རྣམས་ཀྱིས་བཤད་པ་གཞན་འདྲ་ཡང་། ཀུན་སྙིང་གིས་ངོ་བོ་ཉིད་ཀྱིས་སྲིད་བྲལ་བྱས་ཞེས་པ་ལ་འབྲུ་སྣོན་
མཛད་པ་ཁྱད་པར་རོ། ། ཡང་འདི་དེ་སངས་རྒྱས་ཐམས་ཅད་ཀྱི། ། ཤེས་རབ་དབྱངས་ཀྱི་རྗེས་འགྲོར་
བཤད། ། ཅེས་སོགས་ཟློཀ་གཅིག་འབྱུང་བའི་དོན་ནི་སངས་རྒྱས་ཐམས་ཅད་ཀྱི་བྱང་ཆུབ་ཆེན་པོ་སྟོང་ཉིད་
རྟོགས་པའི་ཤེས་རབ་ནི་ངེས་དོན་གྱི་དྲིལ་བུ་ཡིན་ལ། དེ་སྟོན་པའི་གསུང་གིས་སྟོང་ཉིད་སྒྲ་དབྱངས་སྣ་ཚོགས་
པས་གཞན་ལ་སྟོན་པར་མཛད་དོ། ། དྲིལ་བུ་འདི་ཡང་དེ་དང་འདྲ་སྟེ་སྟོང་ཉིད་སྟོན་པའི་དབྱངས་ཀྱི་རྗེས་སུ་
འགྲོ་བའི་ཤེས་རབ་དེ་ཉིད་མཚོན་པའི་བཤད་དེ་འདི་ཁྱོད་ཀྱིས་བཅང་པར་བྱའོ་ཞེས་པའོ། ། ཡང་ཐམས་ཅད་

༄༅། ། རྡོར་དྲིལ་སོགས་ཀྱི་རྣམ་གཞག་བཤད་པ། །
ནམ་མཁའི་མཚན་ཉིད་དེ། ། ཞེས་སོགས་འབྱུང་བའི་དོན་འདི་ལྟར། ནམ་མཁའ་ཐོགས་བཅས་ཀྱི་རེག་བྱ་
བཀག་ཙམ་གྱི་མཚན་ཉིད་ཅན་དུ་འཇོག་པ་དེ་བཞིན་དུ་ཆོས་ཐམས་ཅད་ཀྱང་དགག་བྱ་བདེན་གྲུབ་བཀག་པའི་
བདེན་སྤོང་ངོ༌། ། ནམ་མཁའ་ལ་ནི་ཐོག་བཅས་བཀག་ཙམ་ལས་འཇོག་བྱེད་ཀྱི་མཚན་ཉིད་ངོ་བོས་གྲུབ་པ་
གཞན་མེད་ལ། ཐོགས་བཅས་བཀག་པའི་སྟོང་ཆ་མཐོང་བ་ནམ་མཁའ་མཐོང་བ་འཇོག་པ་དེ་བཞིན་དུ། ཆོས་
ཐམས་ཅད་ཀྱི་སྟེང་དུ་བདེན་གྲུབ་བཀག་ཙམ་གྱི་མེད་དགག་མཐོང་པས་སྟོང་ཉིད་མཐོང་བར་འཇོག་ཅིང་།
དེའི་ཚེ་ཡུལ་དང་ཡུལ་ཅན་གྱི་ཡེ་ཤེས་གཉིས་ནམ་མཁའ་ལྟར་མཉམ་པར་སྦྱོར་བའི་ཚུལ་གྱིས་ཆོས་ཐམས་ཅད་ཀྱི་
མཆོག་ཆོས་ཉིད་བདེན་སྟོང་མཉམ་པ་ཉིད་གསལ་བ་སྟེ་རྟོགས་པའི་ཡེ་ཤེས་བསྒོམ་པར་བྱའོ་ཞེས་པའོ། ། འདི་
དག་གིས་ཀྱང་དྲིལ་བུའི་མཚན་དོན་དང་རྣམ་དག་བཤད་དོ། ། འོ་ན་དྲང་ངེས་ཀྱི་རྡོར་དྲིལ་གཉིས་ཀྱི་ནང་ནས་
རྡོར་དྲིལ་མཚན་ཉིད་པ་གང་དུ་འཇོག་ཅེ་ན། འདི་ལ་བཞེད་པ་མི་མཐུན་པ་སྣང་སྟེ། ཁ་ཅིག་ངེས་དོན་གྱི་རྡོ་རྗེ་
ནི་རྡོ་རྗེ་དངོས་ཡིན་གྱི། དྲང་དོན་གྱི་རྡོ་རྗེ་ལ་རྡོ་རྗེ་ཞེས་བཏགས་པ་ཙམ་ཡིན་པའི་ཕྱིར་རྡོ་རྗེ་དངོས་མིན་ནོ་ཞེས་
གསུངས་ལ། ཁ་ཅིག་ནི་སྔ་མ་ལས་ལོག་སྟེ་དུང་དོན་གྱི་རྡོ་རྗེ་དེ་རྡོ་རྗེ་མཚན་ཉིད་པར་སྨྲའོ། ། ཁོ་བོ་ནི་དྲང་ངེས་
ཀྱི་མདོ་སྡེ་གཉིས་ཀ་མདོ་སྡེ་ཡིན་པ་ལྟར་དྲང་ངེས་ཀྱི་རྡོ་རྗེ་གཉིས་ཀའང་རྡོ་རྗེ་ཡིན་ཞེས་བྱས་ཀྱང་མི་འགལ་ལམ་
སྙམ་སྟེ། འོན་ཀྱང་ངེས་དོན་གྱི་རྡོ་རྗེ་ལ་རྡོ་རྗེའི་སྒྲ་བཤད་འཇུག་གཉིས་ཀ་ཡོད་ལ། དྲང་དོན་གྱི་རྡོ་རྗེ་ལ་རྡོ་རྗེའི་
སྒྲ་བཤད་དུ་མེད་ཀྱང་འཇུག་ཏུ་རུང་བར་མངོན་ཏེ། དཔེར་ན་གཟུགས་མེད་ཁམས་པའི་ཉན་ཐོས་ལ་ཉན་ཐོས་
ཀྱི་སྒྲ་བཤད་དུ་མེད་ཀྱང་འཇུག་ཏུ་རུང་བ་བཞིན་ནོ། ། གལ་ཏེ་དྲང་དོན་གྱི་རྡོ་རྗེ་ནི་མཚོན་བྱེད་ཀྱི་དཔེ་ཡིན་པས་
རྡོ་རྗེ་དངོས་གནས་པར་མི་རིགས་སོ་སྙམ་ན། དེ་ཡང་མི་འགལ་ཏེ། དཔེར་ན་མཚོན་བྱེད་དཔེའི་དགེ་འདུན་ཉི་
ཤུ་པོ་ནི་དགེ་འདུན་དེ་དང་དེ་དངོས་ཡིན་པར་བཞག་ཏུ་རུང་བ་བཞིན་ནོ། ། དེར་མ་ཟད་དྲིལ་བུ་ལའང་དྲང་
ངེས་གཉིས་སུ་བྱར་རུང་བས། དྲང་དོན་གྱི་རྡོ་རྗེ་རྡོ་རྗེ་མ་ཡིན་ན། དྲང་དོན་གྱི་དྲིལ་བུའང་དྲིལ་བུ་མ་ཡིན་པར་
འགྱུར་བར་ཀུན་ནས་མཚུངས་ཏེ་དཔྱད་པར་བྱའོ། ། དེ་ལྟར་རྡོར་དྲིལ་གྱི་མཚོན་དོན་ལེགས་པར་ཤེས་དགོས་ཏེ།
མི་ཤེས་བཞིན་དྲིལ་བུ་དཀྲོལ་བ་ནི། སམ་བྷུ་ཊི་ལས། དེ་ཉིད་མེད་པའི་རྣལ་འབྱོར་པ། ། གླིང་གི་དྲིལ་བུ་
དཀྲོལ་བ་བཞིན། ། རྣལ་འབྱོར་དེ་ཉིད་དམན་པ་ཡི། ། རང་གི་དངོས་གྲུབ་རིང་དུ་བརྟག ། ཅེས་དང་།
གདན་བཞིའི་འགྲེལ་པ་སོགས་ལས་ཀྱང་སྔ་མ་ལྟར་གསུངས་པ་བཞིན་ཉེས་དམིགས་སུ་འགྱུར་རོ། ། རྡོར་དྲིལ་
བྱིན་བརླབ་ནི་རྒྱུད་སྡེ་གོང་མ་གཉིས་གང་རུང་ནས་འབྱུང་བ་ལྟར་རྒྱས་བསྡུས་སྐབས་ཐོབ་ཀྱིས་བྱ་ལ། བསྐྱེད་
ཆོག་ལ་བྱས་པའི་རྡོ་རྗེ་ལ་འགོ་མཇུག་བཞག་དཀའ་ཡང་། རྡོར་དྲིལ་གྱི་དག་པ་དང་མཚོན་དོན་གྱི་སྐབས་ནས་

༄༅། ། རྗེ་བཙུན་གྲགས་ང་་བཤད་སྒྲུབ་ཀྱི་གསུང་འབུམ། །
བཤད་པ་བཞིན་བསྐྱེད་ཆོག་བྱས་པ་ལ་ནི་ལྷ་ཕོ་མོའི་ཁྱད་པར་གྱིས་འགོ་མཇུག་ཡོད་པས་མི་ནོར་བའི་མཚན་མ་
མཛད་པ་ལྟར་ལེགས་སོ། །དེ་ནས་ཅང་ཏེའུའི་རྣམ་གཞག་བསྡུ་ན། རྒྱུ་ནི་རྡོ་རྗེ་ཅན་གྱི་ཤིང་དང་། ཙན་དན་བ་
ལང་མགོའི་རྩ་བ་དང་། ཙན་དན་དམར་པོ་གསུམ་མཆོག་ཡིན་ལ། མ་རྙེད་ན་འདོད་པའི་ཤིང་གང་ཡང་རུང་
བའོ། ། ཚད་ནི་རབ་ཚད་མཆུར་སོར་བཅུ་གཉིས་དང་ཁའི་ཐད་གར་སོར་དྲུག འབྲིང་དཔངས་སུ་སོར་བཅུ་
དང་། ཁའི་ཞེང་སོར་ལྔ། ཐ་ཚད་དཔངས་སོར་ལྔ་དང་ཁ་དེའི་ཕྱེད་དོ། ། གཞན་ཡང་སྐྱེས་པ་ལོ་བཅུ་དྲུག་པ་
དང་བུད་མེད་ལོ་བཅུ་གཉིས་པའི་ཐོད་པ་ལས་བྱས་པའི་ཅང་ཏེའུ་འང་ཡོད་ལ། དེའི་ཁ་གཡོགས་ལྤགས་པའི་
ནང་དུ་རང་གི་ལྷ་ཡབ་ཡུམ་གྱི་སྔགས་འབྲི་བ་དང་། གཡོགས་ནི་སྤྲེའུའི་པགས་པ་ལེགས་པར་བཤད་དོ། ། ཅང་
ཏེའུས་ནི་བདེ་སྟོང་གི་ཡེ་ཤེས་དང་དེའི་སྒྲ་སྒྲོགས་པར་མཚོན་ཞིང་། མཁའ་འགྲོ་དབང་དུ་སྡུད་པ་དང་ལྷ་མཆོད་
དེ་མཉེས་པར་བྱེད་པ་སོགས་མང་ངོ༌། ། ཡང་བགྲང་ཕྲེང་གི་རྒྱུ་ནི་སམ་བྷུ་ཊི་ལས། ཤེལ་དང་ཉ་ཕྱིས་མུ་ཏིག་
དང་། ། ཁམས་ནི་དཀར་པོ་ལ་སོགས་གཞན། ། ཞི་བའི་ལས་ལ་ཁྱད་པར་དུ། ། ཕྲེང་བ་ཡི་ནི་མཚན་ཉིད་
དེ། ། གསེར་དང་དངུལ་དང་ཟངས་མ་དང་། ། པདྨའི་ས་བོན་ཁྱད་པར་དུ། ། རྒྱས་པ་ལ་ནི་ཕྲེང་བ་ཉིད། །
རྣམ་པར་མཁན་པས་བགྲང་བར་བྱ། ། གུར་གུམ་ལ་སོགས་དྲི་སྤོས་ཀྱིས། ། དྲི་ནི་ཐམས་ཅད་ཁྱད་པར་དུ། །
བསྒྲུབས་ཤིང་དྲིལ་བུ་བྱས་ནས་ནི། ། དབང་ལ་ཡོངས་སུ་རབ་ཏུ་གྲགས། ། རྒྱུ་རཀྟ་དང་ལུད་ཐང་དང་། ། དེ་
བཞི་སྐྱེས་པའི་རུས་པ་ཉིད། ། དྲག་པོའི་ལས་ལ་སྦྱར་བར་བྱ། ། མངོན་སྤྱོད་ལ་ནི་ཡོངས་སུ་གྲགས། ། ཞི་རྒྱས་
དབང་དང་མངོན་སྤྱོད་ལ། ། བོ་དི་ཙེ་ནི་ལས་ཀུན་བྱེད། ། ཅེས་གསུངས་པ་ལྟར་རོ། ། ཁམས་དཀར་པོ་ནི་
རུས་པ་དང་། རྡོའི་བྱེད་པར་དཀར་པོའོ། ། ཧེ་རུ་ཀ་མངོན་འབྱུང་ལས་ཕྲེང་བའི་རྒྱུ་ལ་མི་འདྲ་བ་མང་དུ་
བཤད་ཀྱང་མ་བྲིས་ལ་རིལ་བུ་བྱས་ནས་ནི་ཞེས་ཕྲེང་རྡོག་རྣམས་རྒྱུ་དེ་དག་དེ་དག་ལ་རིལ་བུར་བྱས་བའམ། རིལ་
བུ་གྲུབ་ཟིན་ཡིན་ན་དྲི་བཟང་དེ་དག་བྱུགས་པར་གསུང་སོ། ། ཕྲེང་བའི་གྲངས་ནི། ཁ་སྦྱོར་ལས། སྔགས་ཀྱི་
སྒྲུབས་པ་ལྔ་བཅུ་སྟེ། ། དབང་ལ་དེ་ཡི་ཕྱེད་ཡིན་ནོ། ། བརྒྱ་ཕྲག་གཅིག་གི་ཞི་བ་ལ། ། དེ་བཞིན་རྒྱུས་ལ་བརྒྱ་
ལྷག་བརྒྱད། ། མངོན་སྤྱོད་ལ་ནི་དྲུག་ཅུ་ཉིད། ། ཞེས་གསུངས་པ་ལྟར་རོ། ། གང་ལས་རྒྱུ་བའི་སྲད་བུ་དང་
བྱིན་བརླབ་བྱ་ཚུལ་སོགས་ནི། ཁ་སྦྱོར་དང་གདན་བཞི་དང་སྡོམ་འབྱུང་དང་སྔགས་རིམ་སོགས་ལས་བཤད་པ་
བཞིན་དེ་ཇི་ལྟར་རིགས་པར་བྱའོ། ། །
ཡང་ཁ་ཊཾ་ཀའི་ཡུ་བ་ནི་རྒྱུ་ཤིང་སོགས་ལས་བྱས་ཤིང་མར་སྣེ་རྩེ་གཅིག་པ་དང་། དབྱུག་པའི་སྟེང་དུ་བུམ་
པ་སེར་པོ། ། དེའི་སྟེང་དུ་སྣ་ཚོགས་རྡོ་རྗེ། དེའི་སྟེང་དུ་མི་མགོ་སུམ་བརྩེགས་ཏེ། ཡས་རིམ་ནས་སྟེང་དུ་སྐམ་

༄༅། ། རྡོར་དྲིལ་སོགས་ཀྱི་རྣམ་གཞག་བཤད་པ། །
པོ་དཀར་པོ། དེའི་འོག་ཏུ་རྙིད་པ་དམར་པོ། དེའི་འོག་ཏུ་རློན་པ་ནག་པོ། དེ་གསུམ་གྱི་སྟེང་དུ་རྡོ་རྗེ་ནག་པོ་རྩེ་
ལྔ་བ་ཡོངས་རྫོགས་གྱེན་བགྲེང་ངོ། ། སྔ་མ་ཁ་ཅིག་རྡོ་རྗེ་ཕྱེད་པར་བཞེད་པའང་ཡོད་ལ། མར་སྣེ་རྡོ་རྗེ་ཕྱེད་
པར་འདོད་པ་ནི་མངོན་བརྗོད་དང་འགལ་ལོ། ། སྣ་ཚོགས་རྡོ་རྗེ་ལས་དྲིལ་བུ་འཕྱང་བར་བྱས་པ་ནི་གང་ནས་མ་
བཤད་པས། དྲིལ་ཆུང་སོགས་ནི་བུམ་པ་ལས་འཕྱང་བར་བྱའོ། ། ཡུ་བའི་རིང་ཐུང་ལ། རིང་ཚད་རང་གི་ལུས་
ཚད་དང་། ཐུང་ཚད་སོར་བཅུ་གཉིས་སོ་ཞེས་ཁ་ཅིག་འདོད་ཀྱང་། ཁྲུ་གང་སོགས་ཇི་ལྟར་རིགས་པར་བྱར་རུང་
ངོ༌། ། ཁ་ཊཾ་ཀ་ལ་བདེ་བ་ཆེན་པོའི་ལྷ་སྐུ་དང་། མགོ་གསུམ་གྱི་ནི་སྐུ་གསུང་ཐུགས་མཚོན་པ་སོགས་སོ། །ཐོད་
པའི་རྒྱུ་ནི། སྡོམ་འབྱུང་ལས། འཇིམ་པའི་རང་བཞིན་རུས་སྦལ་སྐྱེས། ། དེ་བཞིན་འཁར་བ་ཟངས་ལྕགས་
སྐྱེས། ། གསེར་སྐྱེས་དངུལ་ལས་སྐྱེས་པ་ཡང་། ། དུང་སྐྱེས་དེ་བཞིན་ཉ་ཕྱིས་ཉིད། ། ན་རི་ཀེ་ལ་གཙོ་བོ་
མཆོག ། དེ་བཞིན་གཞན་ལས་གང་བྱུང་བ། ། རྭ་ལས་བྱུང་དང་ཤིང་སྣོད་སོགས། ། གཞན་ཡང་རྡོ་སྣོད་ཁྱད་
པར་རོ། ། ཞེས་གསུངས་པ་ལྟར། ཐོད་པ་དངོས་ཡོད་ན་དེས་གྲུབ་ཅིང་། མེད་ན་རྒྱུ་དེ་རྣམས་ལས་ཐོད་པའི་
དབྱིབས་བྱས་ནས་ནང་མཆོད་སོགས་ཀྱི་སྣོད་དུ་བྱེད་པའོ། ། ཐོད་པ་བརྟག་ཐབས་ལ་བཤད་ཚུལ་མང་ཡང་།
མཚོན་ཙམ་ཁ་ལྟ་ཕྱོགས་ནི་སྡོམ་འབྱུང་ལས། ལྷོ་རུ་ཁ་བལྟས་བྲམ་ཟེ་འཇོམས། ། བདེན་བྲལ་དུ་འགྱེལ་བ་ལང་
འཇོམས། ། ཆུ་རུ་བལྟས་པས་སྔགས་པ་དམན། ༑ རླུང་བལྟས་སྔགས་ནི་འཇིགས་པར་བྱེད། ། བྱང་དུ་ཁ་
བལྟས་དབང་ཕྱུག་འགྱུར། ། དབང་ལྡན་སྔགས་ཀྱི་དངོས་གྲུབ་སྟེ། ༑ མ་ཉམས་པ་ཡི་བརྟུལ་ཞུགས་རྒྱུན། ། མེ་
དང་ལྡན་པ་ཉེ་བར་འཕྲོག ། དེ་བཞིན་འོག་བལྟས་ཆོམ་རྐུན་ནོ། ། སྟེང་དུ་ཁ་བལྟས་བུད་མེད་འཇོམས། །
ལོགས་སུ་འགྱེལ་བ་གཏུམ་པོ་སྟེ། ། སྣོད་ཀྱི་མཚན་ཉིད་རྣམ་ཤེས་བྱ། ། ཞེས་གསུངས་ལ། དུམ་བུ་གཅིག་པ་
སོགས་ཀྱི་བཟང་ངན་ནི། དེ་ཉིད་ལས། དུམ་བུ་གཅིག་པས་གནས་སུ་འགྱུར། ། དཀྱིལ་འཁོར་དབང་ཕྱུག་
དུམ་བུ་གཉིས། ། དུམ་གསུམ་བསྒྲུབ་པའི་དངོས་གྲུབ་སྟེ། ། སྔགས་ཀྱི་དངོས་གྲུབ་ཆ་བཞི་བ། ། ལྔ་བ་ལ་ནི་ཞི་
དང་བྱས། ། དུམ་དྲུག་སློང་མོས་པར་ཞེས་བྱ། ། དབང་བྱེད་དུམ་བུ་བདུན་པ་སྟེ། ། དུམ་བརྒྱུད་པ་ཡང་དེ་
བཞིན་སྤངས། ། ཞེས་ཐོད་པ་དུ་མ་པུ་བདུན་པ་ཡན་བཟང་པའི་ཕྱོགས་དང་། བརྒྱུད་པས་མཚོན་ནས་དགུ་པ་
སོགས་ངན་པའི་ཕྱོགས་སུ་གསུངས་པ་ལྟར་རོ། ། ཁ་དོག་ནི། དུང་དང་ཀུན་ད་ལེ་མདོག་མཚུངས། ། སྣུམ་
ཞིང་མཛེས་པར་དགེ་བར་བལྟ། ། ཞེས་སོགས་ཀྱིས་འཆད་ཅིང་། མདོར་ན་ཁ་ལྟ་ཕྱོགས་དང་དུམ་བུ་དང་ཁ་
དོག་དང་དབྱིབས་དང་བུ་ག་སོགས་ཀྱི་བརྟག་ཐབས་བཤད་པ་རྣམས་དང་། རྒྱན་དང་འགོ་བའི་རྣམ་གཞག་
རྒྱས་པར་བཤད་པ་འདིར་རྣམས་མང་དུ་དོགས་པས་མ་བྲིས་སྟེ། རྣལ་འབྱོར་རོལ་བའི་དགའ་སྟོན་ཉིད་ལས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཤེས་པར་བྱའོ། ། དེ་ནས་དགང་བླུགས་ཀྱི་རྣམ་གཞག་ནི། རྗེའི་སྦྱིན་སྲེག་ཆེན་མོར་གསུངས་པ་བཞིན་བརྗོད་ན།
དགང་བླུགས་ཀྱི་རྒྱུ་ནི་གསེར་དངུལ་ཟངས་ལྕགས་ར་གན་སོགས་ལས་བྱ་བར་བཤད་པ་ལྟར་རོ། ། དགང་གཟར་
གྱི་ཡུ་བའི་སྲིད་ནི། ཚད་ལྡན་གྱི་རྩེ་ཐེབ་སོར་ཉེར་བཞི་བ་ཡུ་བའི་འོག་ཏུ་རིན་སོར་གསུམ་དང་དེའི་འོག་ཏུ་སོར་
གསུམ་པ་རྡོ་རྗེ་དང་དེ་གཉིས་ཡུ་བ་དང་བཅས་བ་ལ་སོར་སུམ་ཅུ་སྟེ། བླུགས་གཟར་གྱི་ཡུ་བའང་དེ་ལྟར་རོ། །
དགང་གཟར་གྱི་ཡུ་བའི་སྦོམ་ཚད་ནི། རྡོ་རྗེ་དང་བཅས་པའི་ལག་པས་བདེ་བར་བཟུང་དུ་བླང་བ་ཡིན་ལ།
བླུགས་གཟར་གྱི་སྦོམ་ཚད་ནི། སྔ་མའི་སྦོམ་ཚད་ལས་ཕྱེད་ཀྱིས་ཕྲ་བའོ། ། དགང་གཟར་གྱི་ཡུ་བའི་སྟེང་དུ་ནི།
དབྱིབས་གྲུ་བཞི་བ། རྒྱུར་སོར་བཞི་བའི་དབུས་སུ་ཟབ་སོར་གཉིས་ཀྱིས་དམའ་བ་ལ་རྡོ་རྗེ་རྩེ་ལྔ་བ་སོར་གཉིས་
པས་མཚན་པ་དང་གྲུ་བཞི་བའི་སྟེང་གི་རྒྱུར་སོར་ཕྱེད་ལ་རྡོ་རྗེའི་ཕྲེང་བས་བསྐོར་ཞིང་། གྲུ་བཞི་པའི་སྟེང་དུ་པད་
འདབ་ཀྱི་དབྱིབས་ཅན་སོར་བཞི་བ། ཟབས་སུ་མཐེའུ་ཆུང་གི་ཚད་ལ་སོར་བཞི་པའི་རྡོ་རྗེས་མཚན་པ། སྲིད་དུ་
བཅུད་འཛག་པའི་བུ་ག་མཐེ་བོང་ངམ་མཐེའུ་ཆུང་གི་ཚད་ཙམ་གྱི་སྟེང་དུ་རྡོ་རྗེ་རྩེ་གསུམ་པ་སོར་བཞི་བའོ། །
ཞེས་པ་ནི་ལུགས་གཅིག་སྟེ། དེ་དང་ཅུང་མི་འདྲ་བ་ཞིག་ཡོད་པའི་ཚུལ་འཆད་པ་ནི། ཡང་ན་ཡུ་བའི་སྟེང་གི་
ཆར་པད་འདབ་ཀྱི་རྣམ་པ་ཅན་སྲིད་དུ་སོར་བརྒྱད་པ་ཇི་ལྟར་མཛེས་པ་ལ། རྒྱུར་གྲུ་བཞི་བ་སོར་བཞི་པ་ཟབས་སུ་
སོར་གཉིས་ཀྱིས་དམའ་བའི་དབུས་སུ་རྡོ་རྗེ་སོར་བཞི་བ་རྩེ་གསུམ་པའམ་ཚེ་ལྔ་བས་མཚན་པ་སྟེ། ཡུབའི་སྐོར་
དང་བཅུད་ཀྱི་བུ་གི་སྔར་དང་འདྲའོ། ། བླུགས་གཟར་གྱི་ཡུ་བའི་སྟེང་དུ་ཁ་པད་འདབ་ལྟབུ་རྒྱུར་སོར་གཉིས་པ།
ཟབས་སུ་སོར་གཅིག་པ། དབུས་སུ་རྡོ་རྗེ་ལྔ་བས་མཚན་པའོ། ཡང་ཕྱེད་བཅས་བཞི་བརྒྱ་པ་ལས། སོར་བཞིའི་
མཐར་ནི་རྡོ་རྗེ་སྟེ། ། བར་དུ་པད་མའི་འདབ་མའི་དབྱིབས། ། ཞེས་གསུངས་པའི་དོན་འཆད་པ་ན་ཤན་ཏི་
བས། མཐར་ཞེས་པ་ཐམས་ཅད་ཀྱི་སྟེང་དུ་རྡོ་རྗེ་རྩེ་གསུམ་པ་ཡོད་ལ། བར་དུ་ཞེས་པ་རྩེ་གསུམ་པ་དང་ཟུར་
བཞིའི་བར་དུ་པད་འདབ་ཀྱི་དབྱིབས་འདྲ་བ་ཡོད་པ་ལ་བཤད་པ་ལས། འོག་གི་སོར་བཞི་པ་གྲུ་བཞི་བའི་སྟེང་གི་
མཐའ་ནས་གྱེན་དུ་མཐེའུ་ཆུང་གི་ཚད་སོང་པའི་སྟེང་དུ་རྡོ་རྗེ་རྩེ་གསུམ་པ་ཕྱོགས་བཞིར་བྱ་ཞིང་། དེ་དང་ནང་གི་
ཟུར་འོག་མ་བཞིའི་བར་དུ་པད་འདབ་ཀྱི་རྣམ་པ་བྱ་འོ། ། སོར་ཕྱེད་པ་ལ་བསྐོར་བའི་རྡོར་ཕྲེང་ནི་སོར་བཞི་པའི་
དབུས་སུ་རྒྱུར་སོར་གསུམ་པ་དང་དཔངས་སུ་སོར་གཉིས་པའི་བུག་པ་ཡོད་པའི་སྟེང་ངོས་ནས་ཕྱོགས་སུ་སོར་ཕྱེད་
རྩེ་ཡོད་པ་བྱའོ། ། ཞེས་གསུངས་ཏེ་ཅུང་ཟད་མི་འདྲ་བ་ཡོད་པས་ཁྱད་པར་ཕྱེད་པར་བྱའོ། ། དགང་བླུགས་ཀྱི་
སྐོར་འདི་དག་ཚིག་ཟུར་རེ་མ་གཏོགས་རྗེ་ཉིད་ཀྱི་གསུང་ཇི་ལྟ་བ་བཞིན་ཏེ། གོ་མི་བདེ་བའི་དབང་གིས་དགོངས་
པ་ལེན་ཚུལ་ལ་ཁྱད་པར་བྱུང་སྟེ་དགང་བླུགས་ལ་ཅུང་ཟད་མི་འདྲ་བ་མཐོང་ངོ༌། ། ཡང་གྲུབ་ན། ཞི་སོགས་ཀྱི་

༄༅། ། རྡོར་དྲིལ་སོགས་ཀྱི་རྣམ་གཞག་བཤད་པ། །
དབྱེ་བས་དགང་གཟར་གྱི་ལྟེ་བར་ཟླུམ་པོ་གྲུ་བཞི་ཟླ་གམ་གྲུ་གསུམ་དབྱིབས་སོ་སོར་བྱས་པ་ལ། འཁོར་ལོ་རིན་པོ་
ཆེ་པདྨ་རྡོ་རྗེ་སྟེ་སོ་སོའི་མཚན་མ་བྱ་ཞིང་། མ་གྲུབ་ན་མ་བྱས་ཀྱང་མི་འགལ་བར་བཤད་པ་ལྟར་ཡང་ཤེས་དགོས་
སོ། ། དེ་ལྟར་བླ་མ་ཡབ་སྲས་རྣམ་གཉིས་ཀྱི། ། དགོངས་དོན་སྙིང་པོ་མདོར་བསྡུས་བཀོད་པའི་དགེས། །
འདི་དང་ཕྱི་མ་ཀུན་ཏུ་ཡབ་སྲས་ཀྱིས། ། འབྲལ་མེད་བུ་ལྟར་རྗེས་སུ་འཛིན་གྱུར་ཅིག ། ཅེས་པ་འདི་ཡང་
ཤཱཀྱའི་བཙུན་པ་བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་དུ་སྦྱར་བའོ། ། མངྒ་ལཾ། །
11

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་ སྦས་པའི་དོན་ཀུན་གསལ་བའི་
སྙིང་པོ་བསྡུས་པ་ཞེས་བྱ་བ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། རབ་སྔོ་ཨིནྡྲ་ནཱི་ལའི་ལྷུན་པོ་ལ། ། རབ་མཛེས་མཚམས་སྤྲིན་གཞོན་ནུས་
འཁྱུད་པ་བཞིན། ། རབ་བརྗིད་ཧེ་རུ་ག་དངལ་ཡབ་ཡུམ་ལ། ། རབ་ཏུ་དད་པས་སྤྱི་བོས་ཕྱག་འཚལ་ལོ། །
གྲུབ་པ་མཆོག་དང་ཐུན་མོང་དངོས་གྲུབ་ཀུན། ། སྩོལ་མཛད་དཔའ་བོ་མཁའ་འགྲོ་ཀུན་གྱི་གཙོ། ། བདེ་ཆེན་
སྐུ་གསུང་ཐུགས་དང་དམ་ཚིག་གི ། དཀྱིལ་འཁོར་ལྷ་ཚོགས་རྣམས་ལ་གུས་པས་འདུད། ། འཁོར་ལོ་སྡོམ་པའི་
ལམ་གྱི་མཆོག་བརྙེས་པ། | ལྟུ་དྲིལ་ནག་པོའི་ཞབས་སོགས་གྲུབ་ཆེན་དང་། ། རྒྱལ་བ་གཉིས་པར་གྲགས་པ་
ཡབ་སྲས་སོགས། ། དངོས་དང་བརྒྱུད་པའི་བླ་མ་རྣམས་ལ་འདུད། ། ཚེ་བའི་བློས་ཀྱང་ཤིན་ཏུ་དཔག་དཀའ་
བའི། ། རྒྱུན་དོན་རྒྱ་མཚོར་འདུག་པ་རབ་དཀའ་ཡང་། ། བློ་བཟང་རྒྱལ་བའི་མན་ངག་ལ་བརྟེན་ནས། ། རྩ་
རྒྱུད་ཟབ་མོའི་ཊིཀྐའི་སྙིང་པོ་བྲི། ། དེ་ལ་འདིར་བདེ་མཆོག་རྩ་རྒྱུད་ཉུང་ངུའི་དོན་རྗེ་ཉིད་ཀྱིས་བཀྲལ་བའི་རྗེས་
སུ་ཞུགས་ཏེ་སྙིང་པོ་བཏུས་ནས་འཆད་པར་བྱ་སྟེ། དེ་ཡང་སྔོན་འགྲོ་བདེ་མཆོག་གི་རྩ་བཤད་ཀྱི་རྒྱུད་ངེས་བཟུང་
ནས་དེ་དག་གི་བརྗོད་བྱ་ཇི་ལྟར་བསྟན་པ་དང་། རྒྱུད་འདིའི་དོན་གྱི་བསྡུས་དོན་ཇི་ལྟར་བྱ་བ་སོགས་ནི་རྗེ་ཉིད་
ཀྱི་རྒྱུད་འགྲེལ་སྦས་དོན་ཀུན་གསལ་དུ་བཤད་པ་ལྟར་བདག་གིས་ཀྱང་ལོགས་སུ་བྲིས་ཟིན་པས་འདིར་ཚིག་མང་དུ་
དོགས་པས་མི་འཆད་དེ། རྒྱུད་ཀྱི་ཚིག་འགྲེལ་ཙམ་གཙོ་བོར་འཆད་པར་འདོད་པ། འདི་ལ་བཞི། མཚན་གྱི་
དོན། འགྱུར་གྱི་ཕྱག གཞུང་གི་དོན། མཇུག་གི་དོན་ནོ། ། དང་པོ་ལ་གཉིས། མཚན་བསྒྱུར་བ་དང་།
མཚན་བཤད་པའོ། ། དང་པོ་ནི། རྒྱ་གར་ནས་ན་མའི་བར་ཏེ། རྒྱ་གར་ན་སྐད་རིགས་བཞི་ཡོད་པ་ལས་ལེགས་
སྦྱར་གྱི་སྐད་དུ་ནི། རྒྱུད་འདིའི་མཚན་ལ་ཤྲཱི་ཧེ་རུ་ཀ་ནས། ནཱ་མའི་བར་ཞེས་བྱའོ། ། དེ་བོད་ཀྱི་སྐད་དུ་བསྒྱུར་
ན། ་ནི་དཔལ། ཧེ་རུ་ཀ་ནི་ཁྲག་འཐུང་སྟེ། དེ་ཡང་ཧེ་ལ་རོལ་བ་དང་། དུ་དྷི་ར་ཁྲག་དང་། ཀ་བ་ལ་ཐོད་
པ་ལ་འཇུག་པས། བསྡུ་ན་ཐོད་ཁྲག་ལ་རོལ་པར་འགྱུར་ཡང་ཁྲག་འཐུང་དུ་བསྒྱུར་རོ། ། རཱ་ཛཱ་ནི་རྒྱལ་པོ།
ཙཀྲ་ནི་འཁོར་ལོ། སོ་བ་ར་ནི་སྡོམ་པ། བྷི་དྷ་ནི་བརྗོད་པ། ཡོ་གི་ནི་རྣལ་འབྱོར་མ། རུད་ཏ་ར་ནི་བླ་ན་མེད་པ།

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
སརྦ་ཏནྡྲ་ནི་རྒྱུད་ཐམས་ཅད། དྲོད་ཅེས་པའི་དྲའི་ན་རོར་སོང་བའི་ཨུད་དང་སྦྱར་བས་ཨུད་ཏར་ནི་བླ་མ། སཾ་
བ་ར་ནི་བདེ་མཆོག སཾ་གྲ་ཧ་ནི་བསྡུས་པ། ནཱ་མ་ནི་ཞེས་བྱ་བ་སྟེ། དེ་ལ་མི་འདྲ་བ་ཡོད་ཀྱང་མར་ངོའི་འགྱུར་
གྱི་དབང་དུ་མཛད་དོ། ། གཉིས་པ་མཚན་བཤད་པ་ནི། ཤཱི་ནི་གཉིས་སུ་མེད་པའི་ཡེ་ཤེས་སོ། ། ཕུན་སུམ་
ཚོགས་པའམ་འདོད་ཅིང་བསྟེན་པར་བྱ་བས་ན་དཔལ་ལོ། ། ཧེ་རུ་ཀ་ནི་བཤད་ཟིན་ཅིང་། དེའི་ངེས་དོན་ལ་ཧེ་
ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ། ཞེས་སོགས་འབྱུང་བ་ལྟར་རོ། ། རྒྱལ་པོ་ནི་ཁྲག་འཐུང་གི་གཙོ་
བོའོ། ། སྡོམ་པ་ནི་བསྡུས་པ་སྟེ། སྡོམ་རྒྱུ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་གསང་བ་གསུམ་མོ། །
དེ་རྣམས་ཀྱི་སྐུ་གསུང་ཐུགས་ཀྱི་འཁོར་ལོ་ཡང་ཡིན་པ་ནི་ཙཀྲའོ། ། སྡོམ་ཚུལ་ནི་དེ་གསུམ་ངོ་བོ་དབྱེར་མི་ཕྱེད་
པར་གཅིག་ཏུ་སྡོམ་པ་སྟེ། དེ་ལ་ཡང་བདེ་སྟོང་གཅིག་ཏུ་སྡོམ་པ་དང་ལྷན་སྐྱེས་ཀྱི་ཧེ་རུ་ཀ་གཅིག་གི་ངོ་བོར་སྡོམ་
པགཉིས་སོ། ། བརྗོད་པ་ནི་འཁོར་ལོ་སྡོམ་པར་གྲགས་པའོ། ། རྣལ་འབྱོར་བླ་ན་མེད་པ་ནི་ མ་རྒྱུད་སྟོན་
པའོ། ། རྒྱུད་ཐམས་ཅད་ཀྱི་བླ་མ་ནི་མ་རྒྱུད་ཐམས་ཅད་ཀྱི་གོང་མ་སྟེ་མཆོག་གོ ། རྒྱུད་ཀྱི་དོན་ནི་རྒྱུན་ཆགས་པ་
སྟེ། དེ་ལ་བརྗོད་བྱ་རྗོད་བྱེད་ཀྱི་རྒྱུད་གཉིས་ལས་སྔ་མ་ལ་སྒྲུབ་པ་པོ་རིན་པོ་ཆེ་ལྟ་བུའི་གང་ཟག་གི་རང་བཞིན་རྒྱུ་
རྒྱུད་དང་། རིམ་གཉིས་ཀྱི་བསྙེན་སྒྲུབ་ཡན་ལན་བཞི་ཐབས་རྒྱུད་དང་། ཟུང་འཇུག་གི་སྐུ་ནི་འབྲས་བུའི་རྒྱུད་དེ་
གསུམ་དང་། ། འདིར་དེ་གསུམ་བརྗོད་བྱར་སྟོན་པའི་རྗོད་བྱེད་ཀྱི་རྒྱུད་ལ་དེའི་མིང་གིས་བརྗོད་པའོ། ། སཾ་བ་
ར་ཕྱི་མ་བདེ་མཆོག་ཏུ་བསྒྱུར་བ་ནི་སཾ་སུ་ཁ་ན་བདེ་བ་དང་བ་ར་མཆོག་ལ་འཇུག་པའི་དབང་དུ་བྱས་པ་སྟེ། སྔ་མ་
ལའང་ཚུལ་དེ་ཤེས་དགོས་སོ། ། གཉིས་པ་འགྱུར་ཕྱག་ནི། བཅོམ་ལྡན་འདས་ནས་ཕྱག་འཚལ་ལོ་ཞེས་པའི་
བར་ཏེ། བཅོམ་ལྡན་འདས་དང་དཔལ་ནི་གོ་སླ་ལ། རྡོ་རྗེ་སྟོང་བ་ཉིད་མཐར་ཐུག་པ་དང་སེམས་དཔའ་ཡེ་ཤེས་
གཉིས་རོ་གཅིག་ཏུ་ཞུགས་པ་དེ་ལ་ཕྱག་འཚལ་ལོ་ཞེས་པའོ། ། གསུམ་པ་གཞུང་གི་དོན་ལ་གཉིས། རྒྱུད་འདིར་
ཐོག་མར་འདི་སྐད་སོགས་དངོས་སུ་མ་སྨོས་པའི་རྒྱུ་མཚན་དང་། ཚིག་གི་དོན་བཤད་པ་དངོས་སོ། ། དང་པོ་ནི།
འདི་ལ་རྒྱ་བོད་ཀྱི་མཁས་གྲུབ་དུ་མས་རྒྱུ་མཚན་མི་འདྲ་བ་འགའ་རེ་བཤད་ཀྱང་རྗེའི་ལུགས་མདོར་བསྟན་ན། རྩ་
རྒྱུད་དུ་མཚུངས་ཀྱང་ཕྱིས་རྒྱུད་རྒྱས་པ་གཉིས་ལས་བསྡུས་ནས་བཤད་ཅིང་སྔ་མའི་འཕྲོ་ལྟ་བུ་ཡིན་པས་ན་འདིར་
ཐོག་མར་འདི་སྐད་སོགས་དངོས་སུ་མ་སྨོས་པ་ཡིན་ནོ། ། དེ་ཡང་དངོས་སུ་མེད་པའི་དབང་དུ་བྱས་ཀྱི༔ མི་
གསོལ་བའི་ཚུལ་གྱིས་དོན་ལ་ཡོད་དེ་འཆད་པར་འགྱུར་རོ། ། གཉིས་པ་ལ་གསུམ། ལེའུ་དང་པོས་རྒྱུད་དོན་
ཀུན་མདོར་བསྟན་པ། ལྷག་མ་ཞེ་དགུས་རྒྱས་པར་བཤད་པ། ང་གཅིག་པས་དོན་རྣམས་བསྡུས་ཏེ་བསྟན་
པའོ། ། དང་པོ་ལ་གཉིས། གཞུང་དངོས་དང་། དེའི་མཚན་བསྟན་པའོ། ། དང་པོ་ལ་བཞི། གསང་བ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཤད་པར་དམ་བཅའ་བ། ཉན་པར་བསྐུལ་བ། ལམ་གྱི་གསང་བའི་འགྲོད་པ་རྫོགས་བྱེད་ཀྱི་ཐབས། གསང་
བ་སྒྲུབ་པའི་གནས་བསྟན་པའོ། ། དང་པོ་ནི། དེ་ནས་དེ་ལས་ནས་རྒྱས་པ་མིན་ཞེས་པའི་བར་ཏེ། དོན་ནི།
དེ་ནས་ཞེས་པའི་སྐད་དོད་ཨཱ་ཐ་ཞེས་ཡོད་པ་ལ་ནཱ་རོ་པས་ཚུལ་བཞིར་བཤད་དེ། རྩ་རྒྱུད་སྔ་མ་རྫོགས་པའི་དེ་
ནས་རྒྱུད་འདི་འཆད་པ་ནི་ཡིག་དོན་ནོ། ། ཨཱ་ལ་ཡི་གེ་བསྣན་པས་ཨཱ་ཀ་རོ་མུ་ཁཾ་སརྦ་དྷརྨཱནཾ་ནི་ཆོས་ཐམས་ཅད་
རང་བཞིན་གྱིས་སྐྱེ་མེད་རྟོགས་པའི་ཡེ་ཤེས་ཀྱི་ཚོགས་དང་། དེའི་ཟླ་སྟོབས་ཀྱིས་ཐ་ནི་བསོད་ནམས་ཀྱི་ཚོགས་ཏེ་
སྤྱི་དོན་ནོ། ། ཨཱ་ནི་ཤེས་རབ་ཀྱི་པདྨ་དང་ཐ་ནི་ཡབ་ཀྱི་རྡོ་རྗེ་སྟེ་སྦས་དོན་ནོ། ། ཨཱ་ནི་རྣམ་པར་དག་པའི་གཉིས་
རབ་དང་ཐ་ནི་ལྷན་སྐྱེས་ཀྱི་བདེ་བ་ཆེན་པོ་སྟེ་མཐར་ཐུག་པའོ། ། གཞན་ཡང་ཨཱ་ནི་བཀྲ་ཤིས་དང་ཚིག་ཕྲད་དང་
དེ་མ་ཐག་པ་དང་དབང་དུ་བྱ་བའི་དོན་བཞི་ལ་འཇུག་པ་ལས་འདིར་ནི་བཞི་ཀའོ། ། རྩ་རྒྱུད་སྔ་མ་དེ་ལས་བསྡུས་
ནས་སྣོད་མིན་ལ་སྦ་བར་འོས་པའི་གསང་ཆེན་བཤད་པར་བྱའོ། ། གསང་བ་དེ་ལ་སྤྱིར་བདུན་ཏེ། ལཱ་ཝ་བའི་
འགྲེལ་བ་ལས། གསང་བ་དེ་ཉིད་ཡུལ་རང་ནི། ། གསང་བ་རྒྱལ་བའི་འཁོར་ལོ་འོ། ། གསང་བ་སྦས་པ་བདེན་
པ་སྟེ། ། གསང་བ་གསང་བའི་པདྨའོ། ། གསང་བ་ས་བོན་གྱིས་དགའ་བ། ། གསང་བ་ཐམས་ཅད་འདུས་པ་
སྟེ། ། གསང་བ་བར་ཆད་མེད་བདེའོ། ། ཞེས་གསུངས་པ་ལྟར། རིམ་པ་བཞིན་དུ་ཡུལ་དེ་ཁོ་ན་ཉིད་དང་།
ལྷའི་འཁོར་ལོ་དང་། སྦས་པ་མཆོག་དང་། རྩ་འཁོར་དང་ཕྱག་རྒྱའི་པདྨ་དང་། སྤྱི་བོ་ནས་བྱང་སེམས་འབབ་
པའི་དགའ་བ་དང་། ཐབས་ཤེས་ཀྱི་རྡོ་རྗེ་དང་པདྨ་འདུས་པ་དང་། ཡུལ་དེ་ཁོ་ན་ཉིད་ཡུལ་ཅན་ཡེ་ཤེས་གཉིས་
རོ་གཅིག་ཏུ་གྱུར་པའོ། ། བཤད་བྱ་དེ་ནི་རྩ་རྒྱུད་སྔ་མ་ལས་ཚིག་མདོར་བསྡུས་པ་སྟེ་རྒྱས་པ་མིན་ཞེས་སོ། །
གཉིས་པ་ལ་གཉིས། མཉན་བྱའི་གསང་བ་དང། ཉན་པར་བསྐུལ་བ་དངོས་སོ། ། དང་བོ་ནི། ཤྲཱི་ཧེ་རུ་ཀ་
ནས་དྲ་བའི་སྡོམ་ཞེས་པའི་བར་ཏེ་འདི་ལ་གཉིས། བསྡུས་ཏེ་བསྟན་པ་དང་། ཅུང་ཟད་རྒྱས་པར་བཤད་
པའོ། ། དང་པོ་གཉིས: དྲང་བའི་དོན་དང་། ངེས་པའི་དོན་ནོ། ། དང་པོ་ནི། སྒྲུབ་པ་པོ་རང་ཉིད་ཤྲཱི་ཧེ་རུ་
ཀའི་རྣམ་པ་ཅན་དུ་བྱས་པ་དང་། རིག་མ་རྡོ་རྗེ་ཕག་མོར་བྱས་པ་གཉིས་ཡང་དག་པར་སྦྱོར་བའི་ལྷ་སྐུ་ཕྱག་རྒྱུ་
ཆེན་པོའི་རྣམ་པ་ཅན་གྱི་གཙོ་བོ་ཡབ་ཡུམ་བསྒོམ་པར་བྱ་སྟེ། བྱེད་ལས་ནི་འདོད་པའི་དོན་མཆོག་ཐུན་གྱི་དངོས་
གྲུབ་ཀུན་སྒྲུབ་པར་བྱེད་པ་དང་། ཟབ་ཁྱད་ནི་ཕར་ཕྱིན་ཐེག་པ་ལས་བླ་མ་སྟེ་གོང་མ་དང་། རྒྱུད་སྡེ་འོག་མ་
གསུམ་ལས་ཀྱང་བླ་མ་སྟེ་གོང་མར་གྱུར་པའོ། ། གཙོ་བོ་ཡབ་ཡུམ་གྱི་འཁོར་མཁའ་འགྲོ་མ་ནི་སྙིང་པོའི་རྣལ་
འབྱོར་མ་བཞི་སོགས་རྣལ་འབྱོར་མ་སོ་དྲུག་དང་། དེས་མཚོན་ནས་དཔའ་བོ་ཉེར་བཞི་དང་དེ་ཡི་དྲ་བ་ནི་དེ་
རྣམས་ཀྱི་ཚོགས་སོ། ། སྡོམ་པ་ནི་སོས་བ་རའི་སོ་མམ་ཤི་ནི་བདེ་བ་དང༌། བར་ནི་མཆོག་སྟེ་བདེ་བ་མཆོག་གོ །
14

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦྲུས་པའི་དོན་ཀུན་གསལ་བའི་སྙིང་བོ་བསྡུས་པ། །
འདི་ནི་གསང་བ་བསྐྱེད་རིམ་གྱི་སྐོར་ལ་སྦྱར་བའོ། ། གཉིས་པ་དེས་དོན་ནི། ཤྲཱི་ཧེ་རུ་ཀ་ནི་སྙིང་ཁའི་རྩ་འཁོར་
གྱི་དབུས་སུ་མགོ་ཐུར་བསྟན་གྱི་ཧཱུྃ་སྟེང་བྱེད་དོ། ། ལྟ་བའི་རྩ་འཁོར་གྱི་དབུས་ཀྱི་གཏུམ་མོ་ཁྲག་གི་ངོ་བོ་ཨོཾ་ཡིག་
ཕག་མོའི་ངོ་བོ་སྟེ། རྩ་འཁོར་དེ་གཉིས་ཁ་སྦྱོར་གྱི་རྣམ་པར་ཡོད་པ་ནི་དེ་གཉིས་ཡང་དག་ལ་སྦྱོར་བའོ། ། དེས་
རྩ་འཁོར་གཞན་གྱི་གནས་ཚུལ་ཡང་ཤེས་པར་བྱ་ནུས་སོ། ། རྐང་པ་བར་པ་གཉིས་ཀྱི་དོན་འོག་ཏུ་འཆད་ཅིང་།
མཁའ་འགྲོ་མ་ནི་རྩ་སོ་དྲུག་དང་དྲ་བ་ནི་རྩའི་ཚོགས་སོ། ། རྩ་དེ་དག་གི་ནང་ནས་རླུང་གིས་བྱང་སེམས་བསྐུལ་
ནས་སྐྱེས་པའི་ཡེ་ཤེས་ནི་སྡོམ་པ་སྟེ་བདེ་བའི་མཆོག་གོ། གཞན་ཡང་ཧེ་ནི་རྒྱུ་སོགས་ཆོས་ཀྱི་བདག་མེད་པ་དང་།
རུ་ནི་གང་ཟག་གི་བདག་མེད་པ་དང་། ཀ་ནི་གང་དུ་ཡང་མི་གནས་པ་སྟེ། དེ་འདྲ་བའི་སྟོང་བ་ཉིད་དང་ཤཱིའི་
དོན་བདེ་བ་ཆེན་པོའི་ཡེ་ཤེས་གཉིས་ཡང་དག་པར་སྦྱོར་བའོ། ། གཞན་ཡང་ཤྲཱི་ནི་དཔལ་ཏེ་དེའི་གནས་བྷ་ག་
དང་། ཧེ་རུ་ཀ་ནི་ཀུན་རྫོབ་ལ་བྱས་ཚེ་ཀུན་དེ་ལྟ་བུ་ཡིན་ལ། དེ་དང་སྦྱོར་བ་ནི་རྩ་འཁོར་གྱི་ལྟེ་བར་སྦྱར་བ་བས་
དགའ་བཞི་སྐྱེ་བའོ། ། དོན་དམ་མ་བྱས་ན་བདེ་བ་ཆེན་པོ་དང་སྟོང་ཉིད་གཉིས་ཡུལ་ཡུལ་ཅན་དུ་ཡང་དག་པར་
སྦྱོར་བའི་དོན་ནོ། ། འདོད་པའི་དོན་ཀུན་སྒྲུབ་བྱེད་པ། ། བླ་མ་ལས་ཀྱང་བླ་མ་སྟེ། ། ཞེས་པའི་དོན་དྲང་ངེས་
ཀྱི་སྐབས་གཉིས་ལ་ཐུན་མོང་དུ་སྦྱར་ན་སྔར་ལྟར་ཡིན་ལ། སོ་སོར་བྱས་ན་དྲང་དོན་གྱི་སྐབས་སུ་ཐུན་མོང་གི་
དངོས་གྲུབ་དང་། ངེས་དོན་ལ་མཆོག་གི་དངོས་གྲུབ་འགྲུབ་པ་ལྟ་བུ། རིམ་གཉིས་སོ་སོའི་བྱེད་ལས་དང་ཟབ་
ཁྱོད་ལ་སྦྱར་བར་བའོ། ། གཉིས་པ་ལ་གསུམ། དོན་དངོས་དང་། རྙེད་དཀའ་བ་དང་། བདེ་སྟོང་སྦྱོར་བའི་
དཔེའོ། ། དང་པོ་ལ་གསུམ། གསང་བ་མཆོག་ སོགས་རྐང་པ་གཉིས་བཤད་པ། མཁའ་འགྲོ་ཀུན་དངོས་
སོགས་བཞི་བཤད་པ། འབྱུང་བ་སོགས་རྐང་པ་གཉིས་བཤད་པའོ། ། དང་པོ་ནི་གསང་བ་མཆོག་ནས་རྟག་ཏུ་
བཞུགས་ཀྱི་བར་ཏེ། འདི་ལ་གཉིས། དྲང་དོན་དང་། ངེས་དོན་ནོ། ། དང་པོ་ལ་གཉིས། འདི་སྐད་སོགས་
ཀྱི་གླེང་གཞི་ལ་སྦྱར་ནས་བཤད་པ། བསྐྱེད་རིམ་ལ་སྦྱར་ཏེ་བཤད་པའོ། ། དང་པོ་ལ་གཉིས། གླེང་གཞིའི་ཚིག་
ཇི་ལྟར་གསུངས་པ་དང་། དེ་རྣམས་ཀྱི་དོན་བཤད་པའོ། ། དང་པོ་ནི། འདིའི་གསང་བ་ཞེས་པས་འདི་སྐད་
ཅེས་པའི་དོན་དང་། མཆོག་གིས་ནི་བདག་གིས་ཞེས་པའི་དོན་དང་། དགྱེས་པ་ན་ཐོས་པ་ཞེས་པའི་དོན་དང་།
ཐམས་ཅད་བདག་ཉིད་ཀྱིས་དུས་གཅིག་ན་ཞེས་པའི་དོན་བསྟན་པ་དང་སྦྱར་ཞིང་། རྟག་ཏུ་བཞུགས་ཀྱིས་དུས་
སྟོན་པ་དང་སྦྱོར་བ་ལྭ་ཝ་པས་བཤད་པ་ལྟར་ཏེ། དེ་ལྟར་བྱས་ན་འདི་སྐད་བདག་གིས་ཐོས་པ་དུས་གཅིག་ན་
བཅོམ་ལྡན་འདས་ཞེས་པ་ནི་རྒྱུད་ཀྱི་གླེང་གཞི་འདིར་ཡོད་ལ། དེ་བཞིན་གཤེགས་པ་ཐམས་ཅད་ཅེས་པ་མན་
འདིར་མི་གསལ་ཡང་བཤད་རྒྱུད་ཁ་སྦྱོར་དང་སྡོམ་འབྱུང་དང་མངོན་བརྗོད་གསུམ་ལས་འབྱུང་བ་ལྟར་སྦྱོར་
༣5

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དགོས་སོ། ། གཉིས་པ་ནི། ཨེ་ཝཾ་གྱི་ངེས་དོན་གསང་བ་དེ་ནི། དུས་གཅིག་གི་ཚེ་ན་སྡུད་པ་པོ་བདག་གི་སྟོན་པ་
རྡོ་རྗེ་འཆང་ལམ་ཐོས་སོ་ཞེས་པ་ནི་མདོར་བསྡུས་ནས་བཤད་པ་སྟེ། རྒྱས་པར་ནི་སྦས་དོན་ཀུན་གསལ་དུའོ། །
གཉིས་པ་བསྐྱེད་རིམ་ལ་སྦྱར་ན། ཁ་སྦྱོར་ལས། གསང་བ་ས་ཡི་ཁམས་ཡིན་ཏེ། ། དེ་བཞིན་མཆོག་ནི་ཆུ་ཡིན་
ནོ། ། དགྱེས་པ་ཞེས་པ་མེ་ཡིན་ཏེ། ། རླུང་ནི་ཐམས་ཅད་བདག་ཉིད་གནས། ། རྟག་ཏུ་བཞུགས་ནི་ནམ་
མཁའ་སྟེ། ། བདེ་བ་ཆེན་པོའི་རང་བཞིན་ནོ། ། ཞེས་གསུངས་པ་ལྟར། བསྐྱེད་རིམ་གྱི་སྐབས་སུ་འབྱུང་བ་
རིམ་བརྩེགས་བསྒོམས་པ་དང་སྦྱོར་བར་མངོན་བརྗོད། ཀུན་སྦྱོང་། སྡོམ་འབྱུང་གསུམ་ལས་ཀྱང་ཤེས་སོ། །
དེའི་ཕྲོར་རི་རབ་པདྨ་དབྱངས་གསལ་ལས་རིམ་གྱིས་ཧེ་རུ་ཀ་བསྐྱེད་པ་ནི་ང་གཅིག་པ་དང་། གཞལ་ཡས་ཁང་ནི་
ལེའུ་གཉིས་པར་གསལ་ལོ། ། གཉིས་པ་ངེས་དོན་ལ་གསུམ། གླེང་གཞི་ལ་སྤྱོད་པའི་ངེས་དོན། བསྐྱེད་རིམ་ལ་
སྦྱར་བའི་ངེས་དོན། ཡི་གེ་བཅུ་དྲུག་གི་དོན་བཅུར་ལེན་ལ་སྦྱར་བའོ། ། དང་པོ་ནི། གསང་བ་མཆོག་སོགས་ཨེ་
ཝཾ་མ་ཡ་དང་སྦྱར་བའི་ངེས་དོན་རྡོ་རྗེ་མཁའ་འགྲོ་ལས་སྤྱན་སོགས་བཞི་ལ་སྦྱར་བའི་བཤད་པ་མང་དུ་གསུངས་ལ།
དེ་ཡང་སྤྱན་སོགས་བཞི་ཕྱག་རྒྱ་རིགས་བཞི་དང་སྦྱར་ནས་བཤད་པ་སྟེ། དེ་རྣམས་ལྷན་སྐྱེས་ཀྱི་དགའ་བ་འདྲེན་
པའི་ཐབས་སོ། ཐོས་པའི་སྐད་དོད་ཤུ་ཏ་ཞེས་པ་བྱང་སེམས་འཛག་པ་ལའང་འགྲོ་བས། དེ་ལ་བརྟེན་ནས་
དགའ་བཞི་བདེན་པར་སྟོན་ནོ། ། དུས་གཅིག་ན་ནི་ཕོ་མོ་གཉིས་ཀྱི་གསང་གནས་ཀྱི་སྣ་རྩེ་འཕྲད་པ་ལ་བྱང་
སེམས་བབས་པ་ལས་ལྷན་སྐྱེས་ཀྱི་དགའ་བ་སྐྱེ་བའོ། ། བཅོམ་ལྡན་འདས་སོགས་ཀྱི་ངེས་དོན་ཀྱང་བཤད་དེ་
འདིར་རེ་ཞིག་བཞག་གོ། གཉིས་པ་བསྐྱེད་རིམ་ལ་སྦྱར་བའི་ངེས་དོན་ནི། རྩ་རྒྱུད་དུ་སྦས་པ་ཁ་སྦྱོར་ལས་བཤད་
པ་ན། རྐང་པའི་མཐིལ་དུ་རྩོམ་ཆེན་རླུང་། ། གཞུ་ཡི་དབྱིབས་སུ་རྣམ་པར་གནས། ། སུམ་མདོ་ཡི་ནི་གནས་སུ་
ནི། ། དེ་བཞིན་གྲུ་གསུམ་འབར་བ་ཉིད། ། ཟླུམ་པོའི་རྣམ་པའི་གཟུགས་ཀྱིས་ན། ། ཆུ་ནི་ལྟོ་བར་རྣམ་པར་
གནས། ། སྙིང་ཁར་ཡང་ནི་ས་ཉིད་དེ། ། ཀུན་ནས་གྲུ་བཞི་བ་ཉིད་དོ། ། སྒལ་ཚིགས་དབྱིག་གུའི་གཟུགས་
ཀྱིས་ནི། ། རི་རབ་རི་རྒྱལ་དེ་བཞིན་ནོ། ། ཞེས་བྱུང་བ་རིམ་བརྩེགས་དང་། རི་རབ་ནང་ལ་བཤད་ན་ལུས་ཀྱི་
རྐང་པ་ནས་མགོའི་བར་སྟོན་ལ། དེ་ཡང་རྫོགས་རིམ་པའི་ལུས་ཀྱི་དཀྱིལ་འཁོར་ཏེ་ངེས་དོན་ནོ། ། པདྨ་དང་
དབྱངས་གསལ་གྱི་ངེས་དོན་ནི། དེ་ཉིད་གསལ་བ་ལས། དེ་ཡི་རྩེ་མོར་མགོར་གསུངས་ཏེ། ། འདམ་སྐྱེས་
འདབ་མ་སུམ་ཅུ་གཉིས། ། ཞེས་དང་། དེ་ཡི་དབུས་སུ་ཧེ་ཡིན་ཏེ། ། ཨཱ་ལི་ཀཱ་ལི་ལས་སྤྲུལ་པ། ། མི་ཤིགས་གོ་
འཕང་ཉམས་དགའ་བ། ། བདེ་བ་ཆེན་པོ་ཞེས་བྱར་བརྗོད། ། ཅེས་པ་སྟེ་དོན་ནི་འདིར་མང་དུ་དོགས་པས་
སྦས་དོན་ཀུན་གསལ་དུ་བལྟའོ། ། གསུམ་པ་ནི། རྡོ་རྗེ་མཁའ་འགྲོ་ལས། ཡི་གེ་བཅུ་དྲུག་ནི། ར་ཧེ་སྱ་ས་ར་མ་
16

༄༅། ། བདེ་མཆོཔ། ཙ རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ར་མྱེ་སརྦ་དྡྷ་མ་ནི་ས་དཱ་སཱི་ཏཞེས་གསུངས་བ་ལྟར་ཏེ། དེའི་དོན་ལཱ་ཝ་ པས། ར་ནི་མཚལ་ཆེན་པོའི་
ཁམས། ། ཞེས་པ་ནས། ཏནི་ག་པུར་བསྟན་པའོ། ། ཞེས་གསུངས་ཏེ། དོན་ནི་རྗེའི་གསུང་ལས་གསལ་
བར་བཤད་པ་ལྟར་རོ། ། གཉིས་པ་ནི། མཁའ་འགྲོ་ཀུན་དངོས་ནས་དྲ་བའི་སྡོམ་པ་ཡིན། ། ཞེས་པའི་བར་ཏེ།
འདི་ལ་གཉིས། འབྲས་བུ་ལ་སྦྱར་བ་དང་། རྫོགས་རིམ་གྱི་ལམ་ལ་སྦྱར་ཏེ་གཤད་པའོ། ། དང་པོ་ནི། མཁའ་
འགྲོ་མ་ཀུན་ནི་རབ་གཏུམ་མ་ལ་སོགས་པའོ། ། དངོས་ཏེ་དངོས་པོ་ནི་ཧེ་རུ་ཀ་ཡང་མཁའ་འགྲོ་མ་དེ་རྣམས་
འདུས་པའི་ངོ་བོའོ༔ ། སེམས་དཔའ་ནི་དེ་ཉིད་ཀྱིས་སེམས་ཅན་གྱི་དོན་བྱེད་ནུས་པའོ། ། རྡོ་རྗེ་ནི་མི་མཐུན་
འཇོམས་པར་བྱེད་པའི་ཡེ་ཤེས་ཅན་ནོ། ། སེམས་དཔའ་ནི་སེམས་ཅན་གྱི་དོན་ལ་ནུས་པ་དང་ལྡན་པའོ། །
བདེ་བའི་མཆོག་ནི་ཕུལ་དུ་བྱུང་བའོ། ། འདིར་ནི་ཞེས་པ་ནི་བཅོམ་ལྡན་འདས་ཧེ་རུ་ཀ་སྟེ། རང་ཉིད་དག་པའི་
བརྟན་གཡོ་ཐམས་ཅད་ཀྱི་ངོ་བོར་འབྱུང་བས་ན་རང་འབྱུང་ངོ༌། ། བཅོམ་ལྡན་ནི་བདུད་བཞི་ལ་སོགས་པ་
བཅོམ་ཞིང་སྐལ་བ་དྲུག་དང་ལྡན་པའོ། ། དཔའ་བ་ནི་མི་མཐུན་པའི་ཕྱོགས་རྣམས་ལས་རྒྱལ་བའོ། ། མཁའ་
འགྲོ་ནི་དཔའ་བོ་དང་རྣལ་འབྱོར་མ་རྣམས་སོ། ། དྲ་བ་ནི་དེ་དག་གི་ཚོགས་སོ། ། སྡོམ་པ་ནི་དེ་རྣམས་ཧེ་རུ་ཀ་
གཅིག་གི་ངོ་བོར་སྡོམ་པ་སྟེ། དེ་ལྟ་བུའི་སྟོན་པས་རྒྱུད་བཤད་ཅེས་སྦྱར་རོ། ། དེས་རྒྱུད་ཀྱི་སྟོན་པ་ཕུན་ཚོགས་
བསྟན་པར་ལཱ་ཝ་པ་བཞེད་དོ། ། གཉིས་པ་ནི། ཕྱི་ནང་གི་ཐབས་ལ་བརྟེན་ནས་སྤྱི་བོ་ནས་བྱང་སེམས་ཞུ་བ་
ལས་བྱུང་བའི་བདེ་ཆེན་གྱི་ཡེ་ཤེས་ནི་དཔའ་བོ་དང་དཔལ་མིའི་མཁའ་འགྲོ་མ་ཀུན་གྱི་དངོས་ཏེ་ངོ་བོའོ། །
སེམས་དཔའ་ནི་བདེ་ཆེན་གྱི་ཡེ་ཤེས་སོ། ། རྡོ་རྗེ་སེམས་དཔའ་ནི་བདེ་བ་དང་སྟོང་བ་ཉིད་དབྱེར་མེད་པར་
ཞུགས་པའོ། ། དེ་ལྟར་དབྱེར་མི་ཕྱེད་པར་ཞུགས་པ་དེ་ནི་བདེ་བའི་མཆོག་གོ ། དགའ་བ་འདི་ནི་ལྷའི་སྐུར་
འབྱུང་བས་ན་རང་འབྱུང་དང་། དེ་ཁོ་ན་ཉིད་ལ་རྗེས་སུ་ཞུགས་པས་ཀྱང་རང་འབྱུང་ངོ༌། ། བཅོམ་ལྡན་ནི་
སྔར་བཞིན་དང་། མི་མཐུན་ཕྱོགས་ཐམས་ཅད་རྩད་ནས་འབྱིན་པའི་ནུས་པ་དང་ལྡན་པས་ན་དཔའ་བའོ། །
མཁའ་འགྲོ་ནི་རྩ་སོ་དྲུག་དང་དེ་དག་གི་ནང་གི་ཁམས་སོ། ། དྲ་བ་ནི་དེ་རྣམས་ཀྱི་ཚོགས་སོ། ། དེའི་ནང་ནས་
རྒྱུ་བའི་རླུང་གིས་བྱང་སེམས་བསྐྱོད་པ་ལས་བྱུང་བའི་ཡེ་ཤེས་ནི་སྡོམ་པ་སྟེ་སཾ་བ་ར་ཞེས་པའི་དོན་དེ་བདེ་མཆོག་
ཡིན་ནོ། ། མདོར་ན་གཞུང་དེས་རྩ་འཁོར་ལ་བརྟེན་ནས་ཡོས་བབ་མས་བརྟན་གྱི་དགའ་བཞི་བསྐྱེད་ཚུལ་བསྟན་
པར་གསུངས་སོ། ། གསུམ་པ་ནི། འབྱུང་བ་སོགས་རྐང་པ་གཉིས་ཏེ། འདི་ལ་གཉིས། དྲང་དོན་དང་།
ངེས་དོན་ནོ། ། དང་པོ་ནི། འབྱུང་བ་ནི་འབྱུང་གནས་ཏེ་སྒྲའི་ཚུལ་ལོ། ། དེ་ལ་སྒྲ་ནི་དབྱངས་དང་ཚུལ་ནི་
དེའི་རྣམ་པ་ཅན་ཏེ་དབྱངས་གསལ་དང་སྔགས་རྣམས་སོ། ། དེ་ལ་དེ་ངག་ཏུ་བརྗོད་པ་ཙམ་མིན་གྱི། ཡིད་ལ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བྲིས་པའི་རྣམ་པར་སྣང་བ་ལ་སྒྲོར་བཏགས་སོ། ། དེ་དག་ལས་བྱུང་བ་ནི་ལྷ་རྣམས་སོ། ། དམ་ཚིག་ནི་ལྷ་མོ་
རྣམས་སོ། ། སྤྱོད་པ་ནི་དེ་སྐབས་ཀྱི་སྤྱོད་པའོ། ། སྤྱོད་ཡུལ་ནི་དཔའ་བོ་རྣམས་ཡིན་ལ། འདིས་ལྷའི་སྐྱེད་ཆོག་
སྟོན་ནོ། ། གཉིས་པ་ནི། ཁུ་ཁྲག་གི་འདུ་བ་ལས་སྐྱེས་པའི་བདེ་ཆེན་ནི་འབྱུང་གནས་སྒྲ་ཚུལ་ལོ། ། བྱང་སེམས་
དཀར་དམར་ལས་བྱུང་བ་རྣམས་ནི་དོན་དམ་པར་བྱང་ཆུབ་ཀྱི་སེམས་སོ། ། དེ་ཉིད་རྣལ་འབྱོར་བས་བསྟན་པར་
བྱབས་ན་དམ་ཚིག་གོ ། དེ་ལ་སྤྱོད་པའི་སྤྱོད་ཡུལ་ཡིན་པ་ནི་དབང་པོ་དྲུག་གིས་ཡུལ་དྲུག་ལ་ལོངས་སྤྱོད་
པའོ། ། གཉིས་པ་ནི། ཐོག་མ་དབུས་མཐར་སོགས་རྐང་བ་གཉིས་ཏེ། འདི་ལ་བཤད་ཚུལ་གཉིས་ལས། དང་
པོ་ནི། ཐོག་མ་གསང་བ་དང་དབུས་མཆོག་དང་མཐར་དགྱེས་པ་དང་། ཡང་དག་གཞལ་གྱི་དོན་འདི་སྐད་
བདག་གིས་སོགས་ཀྱི་ངེས་དོན་སྔར་བཤད་པ་དེ་ནི། ས་གསུམ་གྱི་འཇིག་རྟེན་གསུམ་ན་ཤིན་ཏུ་རྙེད་བཀའ་བ་སྟེ་
རྟོགས་པར་དཀའ་བའོ་ཞེས་པ་ནི་རྡོ་རྗེ་མཁའ་འགྲོའི་དགོངས་པའོ། ། གཉིས་པ་ནི། ཐོག་མ་ཐུགས་དང་
དབུས་གསུང་དང་མཐའ་སྐུའི་འཁོར་ལོ་ལ་གནས་པའི་དཔའ་བོ་རྣམས་མཐོ་རིས་སོགས་འཇིག་རྟེན་གསུམ་རྙེད་
པར་དཀའ་བ་དང་། ཡང་འཇིག་རྟེན་གསུམ་ནི་དགའ་བ་དང་མཆོག་དག་ཡང་ཁྱད་པར་དགའ་གསུམ་ལ་བྱས་
ནས་རྙེད་དཀའ་བར་བཤད་དོ། ། གསུམ་པ་ནི། བསྲུབ་བྱ་སྲུབ་བྱེད་སོགས་རྐང་བ་གཉིས་ཏེ། བསྲུབ་བྱ་སྟེ་
གཙུབ་སྟན་དང་། སྲུབ་བྱེད་དེ་གཙུབ་ཤིང་དང་ལག་པའི་རྩོལ་བ་ལ་རྟེན་ནས་དུ་བ་དང་མེ་འབྱུང་མོད་ཀྱི།
རིག་ཤེས་ཀྱིས་བརྟགས་ན་གསུམ་པོ་གང་ལ་ཡང་མི་གནས་ཏེ་མེ་དོན་དམ་པར་འབྱུང་བ་མེད་དོ། ། དེ་ཇི་ལྟ་བ་
བཞིན་དུ་ཏེ་བསྲུབ་བྱ་ཕྱག་རྒྱའི་ཆོས་འབྱུང་དང༌། སྲུབ་བྱེད་ཡབ་ཀྱི་རྡོ་རྗེ་གཉིས་ཡང་དག་པར་སྦྱོར་བའི་ལྷན་
སྐྱེས་ཀྱི་ཡེ་ཤེས་འབྱུང་ཡང་། བརྟགས་ན་རྒྱུ་རྐྱེན་གང་ལས་ཀྱང་མི་གནས་ཤིང་མི་འབྱུང་བར་ཤེས་པར་བྱའོ། །
གཉིས་པ་ནི། སྔགས་བཟླས་བསམ་གཏན་རྐང་པ་བཞི་སྟེ། སྔགས་ཀྱི་བཟླས་པ་ལ་སྙིང་པོ་སོགས་ཟླ་བ་དང་རྡོ་རྗེ་
བཟླས་པ་སོགས་དང་། རིམ་གཉིས་ཀྱིས་བསམ་པ་གཏན་གཉིས་དང་། ལ་སོགས་ཀྱིས་ནི་དཀྱིལ་འཁོར་བྲི་བ་དང་
སྒྲུབ་པ་དང་སྦྱིན་བསྲེག་སོགས་དང་། བཟླས་པ་དང་བསམ་གཏན་དང་ལྡན་པ་དེ་ལྟར་སྦྱོར་ཉིད་དེ་ལས་ལ་སྦྱོར་
ཞིང་ཞི་སོགས་སྒྲུབ་པ་དང་། སྦྱོར་པ་དེར་མ་ཟད་ཆོ་གའི་ཡེ་ཤེས་ཏེ་སྒྲུབ་ཐབས་ཀྱི་ལས་སྦྱོར་གྱི་ཆོ་ག་ཡང་ཤེས་
པའོ། ། རྣལ་འབྱོར་བླ་ན་མེད་པ་ཡི་བདེ་མཆོག་གི་རྩ་རྒྱུད་རྒྱས་པ་ལས་གསུངས་པ་མདོར་བསྡུས་པའི་རྒྱུད་ནི་
བཤད་ཀྱིས་ཉན་པར་གྱིས་ཤིག་ཅེས་སྟོན་པས་གསང་བདག་ལ་གསུངས་པའོ། ། གསུམ་པ་ལམ་གྱི་གསུང་བའི་
འགྲོད་པ་རྫོགས་པར་བྱེད་པའི་ཐབས་ལ་གསུམ། རིགས་ལྡན་མ་མཆོད་པ། དམ་ཚིག་སྲུང་བ། ཕྱག་རྒྱ་བཞི་
བསྒོམ་པའོ། ། དང་པོ་ལ་གསུམ། རིགས་ལྡན་མ་སྤྱིར་མཆོད་པ། རིགས་ལྡན་མ་གསུམ་ལ་བརྟེན་ནས་དངོས་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
གྲུབ་མཆོད་པ་དང་བཅས་པ། རིགས་ལྡན་མཆོད་པའི་ཕན་ཡོན་ནོ། ། དང་པོ་ནི། དབུགས་འབྱིན་བར་ལ་
སོགས་རྐང་བ་བཞི་སྟེ། དོན་ནི་མཆོད་པར་བྱ་ཞེས་སྦྱར་རོ། ། གང་མཆོད་པའི་རྫས་ནི། དབུགས་ནི་ཤ་ཆེན་
པོ། ། བར་མ་སྟེ་ཁྲག་གོ།། མཆོག་དག་ནི་བྱང་སེམས་སོ། ། དྲི་ཡི་ནི་དྲི་ཆེན་པོ། ། ཆུ་ནི་རྡོ་རྗེའི་ཆུང་། དེ་
དང་བཅས་པ་ནི་ལྔ་ཆར་ལྷན་ཅིག་པའམ་གཉིས་ལ་སོགས་པའོ། ། ཀྱང་ནི་ཉེ་བར་སྤྱད་པ་ལྔ་དང་ཡང་བཅས་
ཞེས་པའོ། ། གང་གིས་མཆོད་ན་རྣལ་འབྱོར་ལས་སོ། ། དུས་ཀྱི་ཁྱད་པར་ནི་ཚེས་བཅུའོ། ། གང་ལ་ན།
འཇིག་རྟེན་ལ་གྲགས་པ་དང་། བསྟན་བཅོས་ལ་གྲགསཔའི་ཕྱག་རྒྱུར་འོས་པའི་རིགས་ལྡན་མ་ལ་འོ། ། རྟག་ཏུ་
ནི་རྒྱུན་ཏུ་མཆོད་པའི་དོན་ནོ། ། འདི་ལ་ངེས་དོན་ཞིག་ཀྱང་གསུངས་ཏེ། དབུགས་འབྱིན་ནི་སྣ་བུག་གཡས་
གཡོན་གྱི་རླུང་ངོ༌། ། བར་མ་ཞི་རླུང་དེ་གཉིས་རོ་རྐྱང་གི་བར་མ་དབུ་མར་འཇུག་པའོ། ། མཆོག་ནི་དབུ་མར་
བཅུག་ནས་མི་འགྱུར་བའི་བདེ་བ་འདྲེན་པའི་ཚེ་ཕྱག་རྒྱུ་ མདོ་ཉིད་བདེ་བ་འདྲེན་པའི་ཐབས་མཆོག་ ཏུ་གྱུར་
པའོ། །དྲིའི་ཆུ་ནི་ཁྲག་དང་། བཅས་པ་ནི་ཁུ་བ་སྟེ་དེས་རིགས་ལྡན་མ་མཆོད་པར་བྱའོ། ། གཉིས་པ་ནི། ཕོ་
ཉ་ལྷན་ཅིག་སྐྱེས་སོགས་རྐང་པ་དྲུག་སྟེ། འདོད་པ་སྒྲུབ་པའི་ཕོ་ཉ་དང་འདྲ་བས་ན་ཕོ་ཉའོ། ། རིགས་ལྡན་གྱི་
ཕོ་ཉ་དེ་ལ་ལྷན་ཅིག་སྐྱེས་ཀྱི་ཕོ་ཉ་སོགས་གསུམ་ཡོད་པ་ལས་གསུམ་ཀའང་དངོས་གྲུབ་སྟེར་བར་བྱེད་པའི་མཆོག་
གོ། དེ་གསུམ་ལས་མཆོག་ནི་ལྷན་ཅིག་སྐྱེས་མའོ། ། འབྲིང་ནི་ཞིང་སྐྱེས་སོ། ། ཐ་མ་ནི་སྔགས་སྐྱེས་སོ། ། དེ་
གསུམ་གྱི་དང་པོ་ནི་དོན་གྱི་ལྷན་སྐྱེས་རྒྱུད་ལ་སྐྱེས་པའི་འཇིག་རྟེན་ལས་འདས་པའི་མཁའ་འགྲོ་མའོ། ། གཉིས་
པ་ནི་གནས་སོ་གཉིས་ལ་སོགས་པར་སྐྱེས་པ་རྣལ་འབྱོར་མས་རྗེས་སུ་བཟུང་བས་དེར་གྱུར་པའོ། ། གསུམ་པ་ནི་
རིམ་པ་དང་པོའི་རྣལ་འབྱོར་ལ་བྱེད་པ་སྟེ། དེ་གཉིས་ནི་འཇིག་རྟེན་པའི་རྣལ་འབྱོར་མའོ། ། ཡིད་ནི་ནང་དུ་
ཆུད་པ་སྟེ་གཞན་དུ་མི་གཡེང་བར་སྦྱོར་ཚུལ་ཇི་ལྟར་གསུངས་པ་བཞིན་བྱས་པ་ཡིས་མངོན་པར་འདོད་པ་ཡི་
དངོས་གྲུབ་བསྒྲུབ་པར་བྱའོ། ། དེ་ལྟར་ཕོ་ཉ་དང་སྙོམས་པར་ཞུགས་པ་ལས་རང་གི་རྫས་ཀྱི་ཐིག་ལེ་ཁུ་པས་
སང་ས་རྒྱས་དང་བྱང་ཆུབ་སེམས་དཔའ་ཐམས་ཅད་མཆོད་པར་བྱའོ། ། ཡང་ན་སངས་རྒྱས་ཏེ་ཕུང་པོ་ལྔ་དང་
བྱང་ཆུབ་སེམས་དཔའ་སྟེ་ མིག་ལ་ སོགས་པའི་དབང་པོ་རྣམས་ཚིམ་པར་བྱ་བའི་དོན་ནོ། ། གསུམ་པ་ནི།
མཐོང་བ་དང་ནི་སོགས་རྐང་པ་བརྒྱད་དེ། རིགས་ལྡན་མཆོད་པའི་ཕན་ཡོན་ནི། ཕོ་ཉ་ལ་བརྟེན་ནས་སྤྱོད་པ་
བྱེད་པའི་རྣལ་འབྱོར་པ་དེ། གཞན་གྱིས་མིག་གིས་མཐོང་དང་ནི་ལུས་ཀྱིས་རེག་པ་དང་དེའི་གཏམ་རྣ་བས་ཐོས་
པ་དང་ནི་དྲན་པ་ཡིས་ཀྱང་། ལས་ཀྱི་སྒྲིབ་པའི་སྡིག་པ་ཀུན་ལས་གྲོལ་བ་སྟེ་འདག་པར་འགྱུར་བ་དེ་ལྟ་བུ་ཉིད་དུ་
ཐེ་ཚོམ་མེད་ན། རྣལ་འབྱོར་བ་བདག་ཉིད་ཀྱིས་བསོད་ནམས་ཀྱི་ཚོགས་མཆོག་རྣམས་གསོག་པ་སོགས་ཀྱི་དག་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བྱེད་དེས་སྡིག་པ་རྣམས་འཇིག་པ་སྟེ་འཇོམས་པར་བྱེད་པ་ལྟ་སྨོས་ཀྱང་ཅི་དགོས། དེ་ལྟར་ཕོ་ཉ་མོ་ལས་བརྟེན་པ་
རེས་གསང་སྔགས་ཟློས་པའི་བཟླས་བརྗོད་དྲང་ངེས་གཉིས་དང་བསམ་གཏན་གཉིས་ཀྱིས་ཀྱང་དངོས་གྲུབ་མྱུར་
དུ་འགྲུབ་པར་འགྱུར་རོ། ། གཉིས་པ་ལ་གཉིས། སྲུང་བའི་དམ་ཚིག་དང་། བཟའ་བའི་དམ་ཚིག་གོ ། དང་
པོ་ནི། ཤིན་ཏུ་མཉམ་བཞག་སོགས་རྐང་པ་བཞི་སྟེ། ཤིན་ཏུ་མཉམ་པར་བཞག་པ་སྟེ། སྒོ་གསུམ་མ་ཡེངས་
པའི་སྒྲུབ་པོས་རྩ་བ་དང་ཡན་ལག་གི་དམ་ཚིག་བསྲུང་བའི་དམ་ཚིག་རྒྱུད་གཞན་དང་། རྒྱུད་འདིར་གསུངས་
པའི་དམ་ཚིག་རྣམས་རྟག་ཏུ་སྟེ་རྒྱུན་དུ་བསྐྱང་བར་བྱའོ། ། དམ་ཚིག་མ་བསྲུངས་པའི་ཉེས་དམིགས་ནི། རྩ་
བའི་དམ་ཚིག་ཉམས་པས་སྔར་དཀྱིལ་འཁོར་དུ་དབང་བསྐུར་བ་ཐོབ་པའི་ནུས་པ་ཉམས་པར་འགྱུར་ཞིང་།
སྔགས་བཟླས་པ་སོགས་ཀྱིས་ཀྱང་དངོས་གྲུབ་ཐོབ་པར་མི་འགྱུར་དང་། ངན་འགྲོར་སྐྱེ་བའི་ཉེས་དམིགས་ཀྱང་
ཤིན་ཏུ་ཆེའོ། ། གཉིས་པ་ནི། སྦྲང་རྩི་མཚལ་སོགས་རྐང་པ་བཅུ་སྟེ། སྤྲང་རྩི་ནི་ཚིལ་ཆེན་དང་དེའི་ཞག་གོ །
མཚལ་དང་ནི་ཟླ་མཚན་གྱི་ཁྲག་གོ ། ག་བུར་བཅས་ནི་ཁུ་བ་དང་བཅས་པའི་རཀྟའོ། ། ཙན་དན་དམར་པོ་ནི་
ཤ་ཆེན་པོ། ། སྦྱར་པ་ནི་བདུད་རྩི་ལྔ་དང་མར་ཁུ་ཆེན་པོའོ། ། ཚིགས་ཀྱི་ནང་དུ་བཞག་པ་ནི་འཁོར་ལོ་གསུམ་གྱི་
དབུས་སམ། བདེ་མཆོག་གི་རྣལ་འབྱོར་ཕོ་མོའི་དབུས་སུ་བཞག་པའོ། ། རྡོ་རྗེ་ཀུན་ནི་ལྷ་ཐམས་ཅད་འདུས་
པའི་བདག་ཉིད་ཧེ་རུ་ཀའོ། ། དེའི་མཚན་མ་ནི་ཐོད་པ། ། མཚན་མ་འཛིན་པ་ནི་ཐོད་པ་ནས་མཐེབ་སྲིན་གྱི་རྩེ་
སྦྱར་བས་བླངས་ཏེ་མྱང་བའོ། ། དེ་ཡང་རྒྱ་མཚོ་བསྲུབས་པའི་བདུད་རྩི་བཞིན་དུ་སྦོམ་པོ་སྟེ་མཐེ་བོང་ནི་རི་རབ་
དང་། མཐའ་ནི་མཐེའུ་དང་དེའི་ལྷག་མ་ནི་སྲིན་ལག་ས་ལ་གནས་པའི་རྒྱ་མཚོར་བྱས་ཏེ་དཀྲུགས་ལ། ཨོ་ཧ་ཧོ་
ཧྲི ཞེས་པས་བྱིན་གྱིས་བརླབས་ནས་བླ་མ་དང་ལྷ་ལ་ཕུལ་ཏེ་བདག་ཉིད་ཀྱིས་མྱང་བར་བྱའོ། ། འདི་ལ་ངེས་
དོན་ཞིག་ཀྱང་བཤད་དེ། ག་བུར་བཅས་ཞེས་པ་ནི་བདེ་ཆེན་གྱི་ཡེ་ཤེས་དང་སྟོང་པ་ཉིད་གཉིས་ཡུལ་ཡུལ་ཅན་དུ་
སྦྱོར་བའི་དོན་དང་། ཚོགས་ཀྱི་ནང་དུ་བཞག་པ་ནི་མིག་སོགས་དབང་པོ་དྲུག་གི་ཚོགས་དང་། ཕོ་མོའི་དབང་
པོ་གཉིས་འདུས་པའི་ཚོགས་ཏེ། ཐབས་ཤེས་ཀྱི་དབང་པོ་དྲུག་འདུལ་བ་དང་། ཕོ་མོའི་དབང་པོ་གཉིས་འདུས་
པའོ། ། དེ་གང་ཞེ་ན། སྦོམ་པོ་སྟེ་ཡབ་ཀྱི་རྡོ་རྗེ་དང་། མཐའ་ལྟག་ནི་ཕྱག་རྒྱའི་པདྨ་སྟེ། དེ་ཡང་པདྨ་མན་ཆད་
ཀྱི་ལུས་མཐའ་དང་། པདྨ་ནི་དེའི་ལྟག་སྟེ། དེ་གཉིས་ཀྱི་རྩེ་སྦྱར་བའོ། ། དེ་འདྲ་བ་སྟེ་རྣལ་འབྱོར་པ་ཕྱག་རྒྱ་
སྲོག་རྩོལ་དུ་འགྲོ་བའི་གནད་རིག་པས་རྟག་ཏུ་སྤྱད་པར་བྱའོ། ། སྔར་བཤད་པ་དེ་ཞི་བའི་བཏུང་བ་ལྷའི་བདུད་
རྩི་བཞིན་མྱངས་པར་བྱས་ན། དངོས་གྲུབ་རྟག་པ་སྟེ་སླར་མི་ལྡོག་པ་ཐོབ་པར་འགྱུར་རོ། ། དེ་ལྟར་ན། མི་
འཆི་བས་ཏེ་བདུད་རྩི་དང་བཅུ་ཕྱེད་དེ་ལྔ་བའི་བཅུད་ལེན་གྱིས་བདེ་བའི་རྟེན་ཀུན་དེ་ལྟ་བུ་རྒྱས་པར་བྱས་ནས་

བྱའུ
 རྒྱུད 
k་k པའི་དོན་ཀན་གསལ་བའི་སྙིང་བོ་བསྡུས་པ། །
མཚན་ཉིད་ཚང་བའི་ཕྱག་རྒྱས་བརྟེན་པ་འདི་ནི། དངོས་གྲུབ་གཉིས་པོ་ཐམས་ཅད་འཇུག་པ་སྟེ་ཐོབ་པར་བྱེད་
པ་ཡིན་ནོ། ། གསུམ་པ་ནི། མཆོད་བཞི་སོགས་རྐང་པ་བརྒྱད་དེ། མཆོད་བཞི་ཞེས་པ་ལ་དོན་འཆད་ཚུལ་མི་
འདྲ་བ་མང་ཡང་། འདིར་ནཱ་རོ་བའི་ལུགས་ལྟར་ཕྱག་རྒྱ་བཞི་སྟེ། དེ་ཡང་ལས་རྒྱ་དང་ཆོས་རྒྱུ་དང་ཕྱག་ཆེན་
དང་དམ་ཚིག་གི་ཕྱག་རྒྱའོ། ། ཕྱག་རྒྱ་དེ་ལས་དཔའ་བོ་ཆེན་པོ་ཧེ་རུ་ཀའི་ང་རྒྱལ་དང་ལྡན་པས་རང་ཡིད་ལ་གང་
འདོད་པའི་ཕྱག་རྒྱ་སྒོམ་པར་བྱེད་དོ། ། དེའི་ཚེ་དབང་པོ་གཉིས་སྙོམས་པར་འཇུག་པ་ལ་བཞི་ལས། “ལས་རྒྱའི་
སྐབས་སུ་ནི་དབང་པོ་གཉིས་དངོས་སུ་སྙོམས་པར་འཇུག་ལ། དམ་རྒྱལ་བསྒོམས་པའི་དབང་པོ་ག་ཉིས་དང་།
ཆོས་རྒྱལ་དཔྱིད་ཐིག་གཉིས་སྙོམས་པར་འཇུག་ཅིང་། ཕྱག་ཆེན་གྱི་ཚེ་བདེ་བ་དང་སྟོང་བ་གཉིས་སྙོམས་པར་
འཇུག་པ་སྟེ། དེ་རྣམས་ལ་དབང་པོ་གཉིས་སྙོམས་པར་འཇུག་པའི་མིང་གིས་བཏགས་པའོ། ། དེ་ལྟར་སྙོམས་
པར་འཇུག་པའང་སྟེ་དེ་ལས་ལྷན་སྐྱེས་ཀྱི་བདེ་བས་དེ་ཁོ་ན་ཉིད་ཀྱི་དོན་འཛིན་པ་སྟེ་རྟོགས་པར་བྱའོ། ། ལྷ་དང་
མི་རང་དགའ་བ་ཡི་བདེ་བ་ནི་གཅིག་ཏུ་བསྡུས་པར་བྱས་ཀྱང་། རྡོ་རྗེ་སྟེ་ཧེ་རུ་ཀའི་རྣལ་འབྱོར་འཛིན་པ་ཡིས་
སྔར་བཤད་པའི་ཕྱག་རྒྱ་བཞི་ལ་བརྟེན་པའི་བདེ་བ་དེ་ལྟ་བུར་ནི་བྱེད་པ་ཡི་བཅུ་དྲུག་གི་ཆར་ཡང་མི་ཕོད་དོ། །
བཞི་བ་གསང་བསྒྲུབ་པའི་གནས་ནི། རི་བོ་ཚང་ཚིང་སོགས་རྐང་པ་བཞི་སྟེ། རི་བོ་དང་། ཚང་ཚིང་ནི་ནགས་
ཚལ་འཁྲིགས་པའོ། ། སྨན་ལྗོངས་ནི་སྨན་གྱི་ཚལ་དང་། དེའི་དོད་ལ་ཆུ་ཀ་དང་རི་སུལ་ཞེས་ཀྱང་འབྱུང་
ངོ་། ། ཆུ་བོ་ཆེན་པོའི་ངོགས་དག་ནི་འགྲམ་མོ། ། གདོད་ནས་གྲུབ་པའི་དུར་ཁྲོད་ནི་སྔོན་ནས་ཆགས་པའི་དུར་
ཁྲོད་དོ། ། བཤད་མ་ཐག་པའི་གནས་དེ་དང་དེར་ནི་ཧེ་རུ་ཀའི་དཀྱིལ་འཁོར་ལུས་ཀྱིས་སམ། ཡིད་ཀྱིས་ཁྲི་བ་སྟེ་
བསྒོམ་པར་བྱའོ། ། དེ་དག་བརྡས་བཤད་ན་བུད་མེད་ཀྱི་ཕྱག་རྒྱུ་ནི་བདེ་བ་ཆེན་པོའི་འབྱུང་གནས་ཏེ་མུ་སྟེགས་
ཀྱི་ལྟ་བས་མི་གཡོ་བས་ན་རི་བོའོ། ། དམན་པས་གཏིང་དཔོག་མི་ནུས་པས་ན་ཚང་ཚིང་ངོ་། ། བདུད་རྩིའི་ཁུང་
བུ་ཡིན་པས་ན་ཕུག་གོ ། ཐབས་ཤེས་སྦྱོར་བས་ཟབ་པ་དང་། རྒྱ་ཆེ་བའི་ཆུའི་འགྲམ་མོ། ། གདོད་ནས་གྲུབ་པ་
ནི་དེ་ཁོ་ན་ཉིད་དེ་བདེ་ཆེན་གྱི་དམིགས་པའོ། ། འདོད་ཆགས་ཆེནཔོའི་མེས་ཉེན་རང་གི་བྱང་ཆུབ་སྲེག་པར་
བྱེད་པས་ན་དུར་ཁྲོད་དེ། ། བརྡས་བཤད་པའི་གནས་སུ་དཀྱིལ་འཁོར་བྲི་བ་དང་སྦྱར་བ་ནི་རྫོགས་རིམ་གྱི་
དཀྱིལ་འཁོར་གཙོ་ཆེའོ། ། གཉིས་པ་ནི། དཔལ་ཧེ་རུ་ཀར་བརྗོད་པ་བསྡུས་པའི་རྒྱུད་ལས་སྔར་འབྱུང་བཞི་
སོགསལུས་ལ་སྦྱར་བའི་ལུས་ཀྱི་དཀྱིལ་འཁོར་དང་། གླེང་གཞིར་བྷ་ག་ལ་བཞུགས་སོ་ཞེས་ཐོབ་པས་བྷ་གའི་
དཀྱིལ་འཁོར་དང༌། བྱང་ཆུབ་ཀྱི་སེམས་ཀྱི་དཀྱིལ་འཁོར་ཡང་བསྟན་པས་དཀྱིལ་འཁོར་ལ་ལེའུ་འདིས་འཇུག་
པར་བྱེད་པས་ན་དཀྱིལ་འཁོར་ལ་འཇུག་པའོ། ། ལེའུའི་སྐད་དོད་པ་རི་ཚེ་ད་ནི་ཡོངས་སུ་བཅད་པ་སྟེ་བརྗོད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བྱའི་དོན་དང་རྗོད་བྱེད་ཀྱི་གཞུང་གི་ཡོངས་སུ་བཅད་པ་གཉིས་སོ། ། དང་པོ་ནི་ང་གཅིག་གི་དང་པོའོ། ། དེ་
ཡིན་ན་ལེའུ་དང་པོའི་འགྲེལ་བའོ། །
གཉིས་པ་ལྷག་མ་ཞེ་དགུས་དོན་དེ་རྒྱས་པར་བཤད་པ་ལ་གཉིས། རིམ་གཉིས་སྒོམ་པ་སོགས་ཀྱི་སྣོད་རུང་
དུ་བྱ་བ་དང་། སྣོད་དུ་རུང་བ་ལ་གསང་བ་རྒྱས་པར་བཤད་པའོ། ། དང་པོ་ལ་གཉིས། དཀྱིལ་འཁོར་བྲིས་ཏེ་
བསྒྲུབས་པ་ལ་མཆོད་པ་དང་། བསྒྲུབས་པའི་དཀྱིལ་འཁོར་དེར་དབང་བསྐུར་བའོ། ། དང་པོ་ལ་གསུམ།
སློབ་དཔོན་གྱི་མཚན་ཉིད། དེས་ཆོ་ག་ཇི་ལྟར་བྱ་བ། ལེའུའི་མཚན་ནོ། ། དང་པོ་ནི། འདིར་བླ་མ་ལ་མ་ལྟོས་
པར་རྒྱུད་ལ་འཇུག་པ་དགག་པའི་ཕྱིར་གཞུང་དཀྲུགས་ཏེ་གསུངས་པ་བཤད་རྒྱུད་དང་རྗེ་ཉིད་ཀྱིས་འཁྲུགས་
སྡེབས་མཛད་པ་ལྟར་བཤད་པར་བྱའོ། ། དེ་ཡང་སྐབས་འདིར་སློབ་དཔོན་གྱི་མཚན་ཉིད་རྐང་པ་བཅུ་གཅིག་གི་
འོག་ཏུ་འབྱུང་བ་ཡར་བླངས་ཏེ་བཤད་ན། སློབ་དཔོན་མཚན་ཉིད་ཐམས་ཅད་ལྡན། ། ནས་ཕ་རོལ་འགྲོ་ཞེས་
པའི་རྐང་པ་ལྔ་སྟེ། སློབ་དཔོན་གྱི་མཚན་ཉིད་ཇི་ལྟ་བུ་དང་ལྡན་པས་དཀྱིལ་འཁོར་གྱི་ཆོ་ག་བྱ་ཞེ་ན། དཀྱིལ་
འཁོར་གྱི་སློབ་དཔོན་ནི་རྒྱུད་ལས་གསུངས་པའི་མཚན་ཉིད་ཐམས་ཅད་དང་ལྡན་པའོ་ཞེས་སྤྱིར་བསྟན་ནས་ཁྱད་
པར་དུ་སྟོན་པ་ནི། ཡང་དག་པའི་དེ་ཁོ་ན་ཉིད་ཀྱི་དོན་བདེ་བ་ཆེན་པོས་ཤེས་ཤིང་། བདེ་མཆོག་ལ་སོགས་པའི་
རྒྱུད་ཀྱི་རྡོ་རྗེའི་ཚིག་རྣམས་ཤེས་པ། དང་ལ་ལྡན་ཧེ་རུ་ཀ་ཁྲག་འཐུང་གི་གསང་སྔགས་རྣམས་ལེགས་པར་ཤེས་
ནས་ཟློ་བའི་བསྙེན་པ་སྔོན་དུ་སོང་བ་དང་། ཁྲོ་མེད་ནི་འཕྲལ་དུ་གནོད་པ་བྱས་པ་ལ་སེམས་མི་འཁྲུགས་པ་དང༌།
གཙང་བ་ནི་རྩ་ལྟུང་སོགས་ཀྱིས་མ་གོས་ཤིང་སེམས་འཁྱོག་པའི་སྐྱོན་མེད་པ་དང་། མཁས་པ་ནི་དཀྱིལ་འཁོར་གྱི་
ཆོ་ག་སོགས་ལེགས་པར་ཤེས་པ་དང་། སྦྱོར་ཤེས་ནི་ཞི་སོགས་ཀྱི་ལས་སྦྱོར་ཤེས་པ་དང་༔ ཡེ་ཤེས་ཕ་རོལ་འགྲོ་ནི་
དེ་ལྟར་ཤེས་པའི་ཕ་རོལ་ཏུ་སོན་པའོ། ། གཉིས་པ་ལ་བཞི། སའི་ཆོ་ག དཀྱིལ་འཁོར་བྲི་སྒྲུབ་ཀྱི་ཆོ་ག བུམ་
པ་བསྒྲུབ་ཅིང་དགོད་པ། དཀྱིལ་འཁོར་མཆོད་པའི་ཆོ་གའོ། ། དང་པོ་ལ་གཉིས། ས་སྦྱང་བ་དང་། བཟུང་
བའོ། ། དང་པོ་ནི། དེ་ལ་ལྕི་བ་ལྡིང་བ་ཡིས། ། ནས། དཀྱིལ་འཁོར་ཡང་དག་བརྩམ། ། ཞེས་པའི་བར་
རྐང་པ་དྲུག་སྟེ། དཀྱིལ་འཁོར་བྲི་བ་དེ་ལ་ལྕི་བ་ལྡིང་བ་སྟེ་ས་ལ་མ་ལྷུང་བ་ཡིས་དཀྱིལ་འཁོར་གང་དུ་བྱེད་པའི་ས་
ནི་ཉེ་བར་བྱུག་གོ ། དེས་ནི་བ་བྱུང་གཞན་ཡང་མཚོན་ཏེ་དེ་ལས་བྱུག་པའོ། ། དེར་མ་ཟད། དུར་ཁྲོད་དུ་རོ་
བསྲེག་པའི་ཐལ་བ་དང་ཡང་ལྡན་པར་བྱ་བ་དང་། མི་འཆི་བཅུ་བྱེད་དེ་བདུད་རྩི་ལྔ་དང་ཡང་བཅས་པ་ཡིས་
དཀྱིལ་འཁོར་ས་ནི་ཉེ་བར་བྱུགས་ཏེ། ས་དེར་ནི་དཀྱིལ་འཁོར་བྲི་བ་ཡང་དག་པར་བརྩམ་པར་བྱའོ། ། རྩོམ་
པའི་བ་ཞི་དེ་ཡང་དུར་ཁྲོད་དུ་ནི་ཀུན་ཏུ་སྤྱོད་ཅིང་། དུར་ཁྲོད་དངོས་མིན་ན་འདི་དུར་ཁྲོད་ཀྱི་གནས་དེ་རུ་ནི་

༄༅། ། བདེ་མཆོག་རྩ་རྒྱུད་ཀྱི་ཊིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བསམ་པར་བྱས་ནས། རོ་བསྲེག་པའི་སོལ་བའི་ཕྱེ་མ་དང་། དུར་ཁྲོད་ཀྱི་སོ་ཕོག་དང་ལྡན་པ་ཡི་སྒོ་ནས་དཀྱིལ་
འཁོར་བཟང་པོར་བྲི་བར་བྱའོ། ། རྐང་པ་ཕྱི་མ་གསུམ་ལ་སྐབས་འདིར་རྗེས་བཤད་པ་མ་མཛད་ཀྱང་རྡུལ་ཚོན་
གྱིས་བྲི་བ་དང་སྦྱར་ནས་འོག་ཏུ་འཆད་དོ། ། གཉིས་པ་ནི། ཐོད་པས་སྤྱི་བོ་བརྒྱན་བྱས་ཤིང་། ། ནས། སུམ་
ཅུ་པས་ཀྱང་མི་ཕྱེད་དོ། ། ཞེས་པའི་བར་རྐང་པ་བཅུ་དགུ་སྟེ། སངས་རྒྱས་རིགས་ལྔའི་གཟུགས་ཅན་གྱི་ཐོད་
པའི་འཕྲེང་བས་སྤྱི་བོ་སྟེ་མགོའི་རལ་པའི་ཅོད་པན་ལ་བརྒྱན་པར་བྱས་ཤིང་། ཡན་ལག་ཐམས་ཅད་རོ་བསྲེགས་
པའི་ཐལ་བ་དང་བདུད་རྩི་ལྔས་བྱུགས་པ་དང༌། རྣ་རྒྱན་མགུལ་རྒྱན་སོགས་ཕྱག་རྒྱུ་དག་གིས་རང་གི་ལུས་བརྒྱན་
པར་བྱའོ། ། རུས་པའི་འཕྲེང་བ་མཆོད་ཕྱིར་ཐོགས་ལ་སོགས་པས་བརྒྱན་ཅིང་། དུམ་བུ་གཅིག་པའི་ཐོད་པ་
ལས་བྱས་པའི་འཁོར་ལོས་སྤྱི་བོར་བརྒྱན་པ་དང་། རུས་པའི་འཕྲེང་བ་རྣམ་པར་འཕྱང་བའི་མི་མགོའི་འཕྲེང་བ་
ལྔ་བཅུའི་དོ་ཤལ་དང་ལྡན་པ་དང་། ཁ་ཊཾ་ག་ནི་ལག་པའི་གྲུ་མོ་ན་གནས་པ་ནི། སློབ་དཔོན་བདག་ཉིད་དཔལ་
ཁྲག་འཐུང་གི་དཔལ་གྱི་ཆས་སུ་བྱས་པའོ། ། དེ་ལྟར་བྱས་པ་དེ་ནས་ཁྲག་འཐུང་དཔལ་དྲན་པར་བྱ་བ་ནི་དེའི་
སྒྲུབ་ཐབས་སྒོམ་པའོ། ཧེ་རུ་ཀར་བསྒོམས་པ་འདི་ཡི་སྙིང་གར་མཚོན་པའི་ལུས་ཀྱི་གནས་རྣམས་སུ་ལྷ་སོ་
བདུན་གྱི་འཁོར་ལོ་དགོད་པ་སྟེ་ལུས་དཀྱིལ་བསྒོམ་པར་བསྟན་ཏོ། ། བདག་ཉིད་དེ་ལྟར་ཕྱི་ནང་གི་དཀྱིལ་འཁོར་
སྒོམ་པའི་གོ་བགོས་ནས་ཏ་བསྒོམས་པའི་མཐར་བགེགས་གཞོམ་པ་སོགས་བྱའོ། ། དེ་ལྟར་སྔར་ཡོད་ཀྱི་བགེགས་
བསལ་ནས་ཕྱིས་མི་འཇུག་པའི་ཆེད་དུ་རྡོ་རྗེའི་ར་བ་རྣམས་ནི་ཕྱོགས་མཚམས་སུ་དགོད་པ་དང་། དེར་མ་ཟད་
འོག་ཏུ་ཡང་ནི་གསེར་གྱིས་གཞི་ལ་ཐུག་པར་མཚོན་ཆ་དགོད་པ་སྟེ་སྣ་ཚོགས་རྡོ་རྗེའི་ས་གཞི་བསྒོམ་མོ། ། སྲུང་
བའི་འཁོར་ལོའི་བདག་ཉིད་བགོད་ནས་མཚོན་ཆ་མཉམ་པ་སྟེ་ལོགས་ཐམས་ཅད་དུ་མདའི་དྲ་བ་དང་། སྟེང་
དུའང་མདའི་དྲ་བ་བྱའོ། ། སླར་ཡང་མཁའ་སྤྱོད་དེ་སྟེང་དུ་རྡོ་རྗེའི་གུར་བྱས་པ་འདི་ནི་བདག་ཉིད་ལ་བགེགས་
ཀྱིས་མི་ཚུགས་པའི་གོ་ཆར་འགྱུར་རོ། ། དེ་ལྟར་གོ་ཆ་དེ་རྣམས་བགོས་ན་སུམ་ཅུ་རྩ་གསུམ་པའི་ལྷའི་དབང་པོས་
ཀྱང་མི་ཕྱེད་པ་སྟེ་གཞིག་མི་ནུས་ན་བགེགས་གཞན་གྱིས་ལྟ་ཅི་སྨོས་སོ། ། གཉིས་པ་ལ་གཉིས། དཀྱིལ་འཁོར་བྲི་
བ་དང༌། སྒྲུབ་པའོ། ། དང་པོ་ལ་མདོར་བསྟན་རྒྱས་བཤད་གཉིས་ལས། དང་པོ་ནི། དེ་ལྟར་བདག་ཉིད་
སོགསརྐང་པ་བཞི་སྟེ། སྔར་བཤད་པ་དེ་ལྟར་བདག་ཉིད་རབ་ཏུ་བསྲུངས་ཤིང་རྩ་སྔགས་ལ་སོགས་པ་དང་།
ཕྱག་རྒྱ་ལྔས་རྣམ་པར་བརྒྱན་ནས་དངོས་གྲུབ་ཐམས་ཅད་རབ་ཏུ་སྟེར་བའི་འཇིགས་པ་སྟེ་ཁྲོ་བོའི་དཀྱིལ་འཁོར་
འབྲི་བར་བྱའོ༔ ། གཉིས་པ་ལ་གཉིས། ཐིག་གིས་བྲི་བ་དང་། ཚོན་ཀྱིས་བྲི་བའོ། ། དང་པོ་ནི། ནས་སེམས་
མེད་སོགས་རྐང་པ་དགུ་སྟེ། ས་ཆོག་བྱས་པ་དེ་ནས་ཐིག་གདབ་པ་ལ། ཐིག་སྐུད་ནི་སེམས་མེད་པ་སྟེ་རོའི་སྲིད་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བུའོ། ། དེ་ནི་མི་རོ་དང་ལྷན་ཅིག་དུར་ཁྲོད་དུ་བསྐྱལ་བའི་སྐུད་པའམ། མི་རོའི་རྒྱུས་པ་ལ་བྱས་པའི་ཐིག་སྐུད་
ལ་འཆད་དོ། ། འམ་ཞེས་པས་དེ་མེད་ན་བདུད་རྩི་ལྔ་དང་བཅས་པའི་ཁྲག་ཆེན་པོ་སྟེ་མི་ཡི་ཁྲག་གིས་བསྒོས་པའི་
ཐིག་སྐུད་ཀྱིས་ཀྱང༌། དཔལ་ཧེ་རུ་ཀའི་ཕོ་བྲང་མཆོག་གི་དཀྱིལ་འཁོར་འཇིགས་པའི་ཐིག་གདབ་པར་བྱའོ། །
འདིའི་ཐིག་གདབ་ཚུལ་རྒྱས་པར་ནི་འདོད་འཇོ་ལས་ཤེས་པར་བྱ་ལ། ཚིག་དོན་བསྡུ་ན། དཀྱིལ་འཁོར་ཆེ་ཆུང་
གི་ཚད་ནི་རྩ་བའི་ཐིག་ཁྲུ་གང་བའམ་ཁྲུ་བཞི་འམ་ཁྲུ་བརྒྱད་པའོ། ། དེ་ཡང་སྒོ་བཞི་པ་དང་ཕྱོགས་ཀུན་ནས་
མཉམ་པ་ཟུར་བཞི་བ་རྟ་བབས་བཞི་ཡིས་རྣམ་པར་བརྒྱན་པར་བྱའོ། ། སྔགས་པས་ཐིག་སྐུད་ཀྱི་ཚད་དཀྱིལ་
འཁོར་ཉེས་འགྱུར་དུ་རྣམ་པར་དཔྱད་ཅིང་། མཁའ་འགྲོ་ནི་དཔའ་བོ་དང་དཔའ་མོའོ། ། དྲ་བ་ནི་དེ་དག་གི་
ཚོགས་སོ། བདེ་མཆོག་ནི་གཙོ་བོའོ། ། དེ་ལྟར་ལས་ཐིག་ཐེབས་ནས་སྟ་གོན་གྱི་ལྷ་ལ་མཆོད་པར་བྱའོ། །
གཉིས་པ་ནི། གོང་གི་རོ་བསྲེགས་སོལ་བའི་ཕྱེ་མ་དང་། ། ཞེས་སོགས་རྐང་པ་གསུམ་གྱི་དོན་འཁྲུགས་བསྡེབས་
ཀྱིས་འདིར་རྡུལ་ཚོན་གྱིས་དཀྱིལ་འཁོར་བྲི་བ་དང་སྦྱར་བ་ལྟར་སྣང་བས་དེ་ལྟར་ན། རོ་བསྲེགས་སོལ་བའི་ཕྱེ་མ་
ནི་ཚོན་སྔོན་པོའོ། ། དུར་ཁྲོད་སོ་ཕག་ནི་ཚོན་དམར་བོའོ། ། དེས་ཚོན་དཀར་པོ་མི་རུས་ཀྱི་ཕྱེ་མ་དང་། སེར་
པོཡུང་བའི་ཕྱེ་མ་དང་། ལྗང་ཁུ་ལོ་མ་ལྗང་ཁུའི་ཕྱེ་མ་དང་ལྡན་པས་དཀྱིལ་འཁོར་བཟང་བོ་བྲི་བར་བསྟན་
ཏོ། ། དེ་ཡང་དེ་ཡི་དབུས་སུ་པདྨ་ནི། ། ཞེས་སོགས་རྐང་པ་གསུམ་སྟེ། ཚོན་དེས་དཀྱིལ་འཁོར་དེ་ཡི་དབུས་སུ་
སྣ་ཚོགས་པད་མ་ནི་ལྟེ་བ་འདབ་མ་བརྒྱད་པ་དང་བཅས་པ་འོད་ཟེར་འབར་བ་དང་བཅས་པ་གེ་སར་ཡང་དག་
དང་ལྡན་པར་བཞག་པ་སྟེ་བྲི་བར་བྱའོ། ། དེས་མཚོན་ནས་སྐུ་གསུང་ཐུགས་ཀྱི་འཁོར་ལོ་རྣམས་ཀྱང་བྲི་བར་
བྱའོ། ། དེ་ནས་བརྟེན་པའི་དཀྱིལ་འཁོར་བྲི་བ་ན་མངོན་བརྗོད་ལས། ས་བོན་དང་། ཕྱག་མཚན་དང་།
གཟུགས་བརྙན་དང་། མེ་ཏོག་གི་ཚོམ་བུ་དགོད་པར་ཡང་གསུངས་ལ། ལྟེ་བར་དགོད་བྱ་དཔའ་བོ་ནི་ཞེས་
སོགས་ཀྱིས་སྐུ་འབྲི་བར་བསྟན་ཞེས་འཆད་པའང་ཡོད་དོ། ། གཉིས་པ་ནི། ལྟེ་བར་དགོད་བྱ་ཞེས་པ་ནས། དེ་
ནི་ས་འོག་རྣམས་སུ་དགོད། ཅེས་པའི་བར་དཀྱིལ་འཁོར་བརྒྱན་པ་དང་མཆོད་པའི་སྐོར་འཆད་པའི་རྐང་པ་
ཉེར་གཉིས་ཀྱི་དོན་འོག་ཏུ་བླངས་ནས་ཕྱོགས་གཅིག་ཏུ་འཁྲུགས་བསྡེབས་ཀྱིས་འཆད་པས། གཞན་གྱི་དོན་
བཤད་ན་དེ་ལས་རྟེན་བརྟེན་པ་ཅིག་ཅར་རིམ་ཅན་དུ་བསྐྱེད་པའི་ཚུལ་མང་ཡང་གང་བྱེད་ཀྱང་། གཞལ་ཡས་
ཁང་བསྐྱེད་པའི་འོག་ཏུ་འམ། ཅིག་ཅར་དུ་དབུས་ཀྱི་པདྨའི་ལྟེ་བར་གཙོ་བོ་ཡབ་ཡུམ་བསྐྱེད་ཅིང་། དགོད་པར་
བྱ་བའི་དཔའ་བོ་ཧེ་རུ་ཀ་ནི། འཇིག་རྟེན་ན་མཐུ་ཆེ་བར་གྲགས་པའི་འཇིགས་བྱེད་དབང་ཕྱུག་ཀྱང་ནི་འཇིགས་
པར་མཛད་པ། གཟི་བརྗིད་ཤིན་ཏུ་འབར་བ་དང་། ཞལ་ནས་ཧ་ཧ་ཞེས་པའི་སྒྲ་ཆེས་ཆེར་བཞད་པ། དབུ་རེ་
24

༄༅། ། བདེ་མཆོག་རྩ་རྒྱུད་ཀྱི་ཊཱིཀ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
རེ་ལའང་ཐོད་སྐམ་ལྔ་ལྔའི་འཕྲེང་བའི་རྒྱན་དང་ལྡན་པ། བདེ་བ་ཆེན་པོའི་རང་བཞིན་ཅན་ཡིན་པས་བཟང་
པོ། ། ཞལ་བཞི་མངའ་བའི་རེ་རེ་ལ་སྤྱན་གསུམ་གསུམ་དང་ལྡན་པ། གླང་པོ་ཆེའི་ལྤགས་པ་རློན་པ་རྣམ་པར་
བགོས་པ། དཔྲལ་བའི་རྡོ་རྗེ་ཕྲེང་བའི་མཐར་ཐུག་གི་བར་དུ་སྨིན་མ་བཟང་པོ་དབྱེས་པ་སྟེ་གྱེས་པ། ཕྱག་གཡོན་
ན་ཁ་ཊཾ་ག་དང་མིའི་ཐོད་པ་བསྣམས་པ། བརྒྱ་ཕྱེད་དེ་མི་མགོ་རློན་པ་ལྔ་བཅུའི་འཕྲེང་བས་རྣམ་པར་བརྒྱན་
པའོ། ། ཧེ་རུ་ཀ་དེའི་མདུན་ནས་འཁྱུད་པའི་ཚུལ་གྱིས་གནས་པའི་ལྷ་མོ་ནི་རྡོ་རྗེ་ཕག་མོ་རབ་ཏུ་འཇིགས་མ།
དཔལ་ཧེ་རུ་ཀ་ལ་མངོན་དུ་ཕྱོགས་པར་བྱས་ནས་བཞུགས་པ། སྤྱན་གསུམ་མ་དྲག་མོའི་གཟུགས་ཅན་མ། ཀ་པཱ་
ལའི་ནང་དུ་ནི་བདུད་བཞིའི་ཨན་སྟེ་རྒྱུ་མ་དང་ཁྲག་གིས་བཀང་ནས་འཛིན་པ། ཁ་ནས་རུ་དྷི་ར་སྟེ་ཁྲག་འཛག་
ཅིང་། གཡས་པས་ལྷ་དང་ལྷ་མིན་དང་མིར་བཅས་པ་ལ་ཕྱོགས་ཀུན་ཏུ་ནི་བསྡིགས་མཛུབ་བྱེད་པའོ། ། འདིར་
གཙོ་བོ་ཡབ་ཡུམ་གྱི་ཕྱག་མཚན་གསལ་བར་མ་བཤད་པ་ནི། དེའི་དོན་བཤད་རྒྱུད་ཀྱི་ས་མི་འདྲ་བ་འཆད་པ་ལ་
དགོངས་སོ། ། རྡོ་རྗེ་ཕག་མོ་ཡི་ནི་རིགས་ལས་བྱུང་གའི་མཁའ་འགྲོ་མ་ནི་རབ་གཏུམ་མ་ལ་སོགས་པ་ཉི་ཤུ་རྩ་བཞི་
རྣམས་ནི། ཤར་ལ་སོགས་པ་ཕྱོགས་དང་ཕྱོགས་ཀྱི་མཚམས་རྣམས་སུ་གཡོན་དང་གཡས་སྐོར་དུ་བྱས་ནས་བསྒོམ་
པར་བྱའོ། ། འཁོར་ལོའི་དབུས་སུ་མཆོད་པར་བྱ་ཞེས་ནི་འཁོར་ལོའི་རྩིབས་ཀྱི་དབུས་སུ་དང་། གཞལ་ཡས་
ཁང་གི་ནང་དུ་མཆོད་པར་བྱ་ཞེས་པའོ། ། དཔའ་མོ་ཉེར་བཞི་བསྒོམས་ནས་མཆོད་པ་དེ་བཞིན་དུ་འདིར་ནི་
དཔའ་བོ་ཉེར་བཞི་ཡང་བསྒོམས་ལ་མཆོད་པར་བྱའོ། ། འཁོར་ལོར་ཡང་དག་གནས་པ་མཆོད་ནི་འཁོར་ལོའི་
རྩིབས་ཀྱི་དབུས་སུ་གནས་པའོ། ། སྒྲུབ་པོ་གལ་ཏེ་དངོས་གྲུབ་འདོད་ན་དཔའ་མོ་དང་གཉིས་སུ་མེད་པའི་དཔའ་
བོ་མཆོད་པར་བྱའོ། རེ་རེ་ཁོ་ན་ནི་མ་ཡིན་ནོ། ། འོག་གི་མ་མོ་ཐམས་ཅད་ཕྱོགས་དང་ནི། ། ཕྱོགས་མཚམས་
རྣམས་སུ་དགོད་པར་བྱ། ། ཞེས་པས་སྒོ་མཚམས་མ་བརྒྱད་ཕྱོགས་བཞི་དང་མཚམས་བཞིར་དགོད་པར་བསྟན་
པར་བཤད་དེ་གོ་སླའོ། ། དེ་ནས་བུམ་པ་བྱ་བ་ནི། ། ཞེས་སོགས་རྐང་པ་བཅུ་གཉིས་ཀྱི་དོན་འོག་ཏུ་འཆད་པས།
འདིར་དམ་ཚིག་ཕ་བསྐྱེད་ནས་ཡེ་ཤེས་པ་འཇུག་པའི་དབང་དུ་བྱས་ཏེ་འོག་མ་དྲངས་ནས་འཆད་པ་ནི། ནམ་
མཁའི་མཁའ་འགྲོ་མ་སྟེ་ཐུགས་འཁོར་གྱི་དཔའ་མོ་ཡེ་ཤེས་པ་རྣམས་ནི། རང་གི་ཡིད་ཀྱིས་ཐམས་ཅད་སྟེང་དུ་སྟེ་
མཁའ་སྤྱོད་པའི་ཐུགས་འཁོར་གྱི་དམ་ཚིག་པ་ལ་དགོད་པ་སྟེ་གཞུག་གོ ། ས་སྟེང་སྟེ་གསུང་འཁོར་གྱི་མཁའ་འགྲོ་
མ་ཡེ་ཤེས་པ་གང་ཡིན་པ་ནི། གསུང་གི་དཀྱིལ་འཁོར་གྱི་དམ་ཚིག་པ་ལ་ཀུན་དུ་དགོད་པ་སྟེ་གཞུག་གོ ། གང་
ཡང་ས་འོག་གི་མཁའ་འགྲོ་མ་སྟེ་སྐུ་འཁོར་གྱི་མཁའ་འགྲོ་མ་ཡེ་ཤེས་པ་དེ་རྣམས་ནི། ས་འོག་རྣམས་སུ་སྟེ་སྐུ་
འཁོར་གྱི་དམ་ཚིག་པ་རྣམས་ལ་དགོད་པ་སྟེ་གཞུག་གོ ། གསུམ་པ་ནི། དེ་ནས་བུམ་པ་བྱ་བ་ནི། ། ཞེས་སོགས་
25

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀྱི་དོན་ལ། རྩ་བ་མེད་པ་ནི་ཞབས་སྟེགས་མེད་པའོ། ། ཁ་དོག་ནག་པོ་དང་མི་སྡུག་པ་སོགས་ཀྱི་སྐྱོན་མེད་
པའོ། ། བུམ་རྫས་ནི། མུ་ཏིག་དང་གསེར་དང་རིན་ཆེན་ཏེ་མུ་མིན་དང་བྱུ་རུ་དང་དངུལ་དང་ཟངས་མ་ཡང་
རིན་པོ་ཆེ་ལས་བགྲངས་པས་རིན་པོ་ཆེ་ལྔ་དང་། བཟའ་བ་ནི་བདུད་རྩི་ལྔའོ། ། ཀུན་གྱིས་ནི་འབྲུ་ལྔ་དང་སྨན་
ལྔ་ལ་སོགས་པ་ཡང་གཟུང་ངོ༌། ། དེ་རྣམས་བཅས་པའི་ཆུ་ཡིས་དེའི་ནང་ལེགས་པར་དགང་ངོ༌། ། བདུད་རྩི་
དང་དྲི་ཆུས་བཀང་བའི་སྣོད་ཐོད་པ་ནི་བུམ་པའི་སྟེང་དུ་བཞག་པར་བྱའོ། ། མགྲིན་པ་སྲེད་བུས་དཀྲི་བ་དང་།
ཁ་ནི་འདབ་མ་ཅན་གྱི་ཤིང་ལོས་བརྒྱན་པར་བྱ་བ་དང་། རས་ཀྱི་གོས་གསར་ཟུང་གིས་ནི་མགྲིན་པ་ལེགས་པར་
དཀྲིས་པར་བྱ་ལ། བསང་སྦྱང་བསྐྱེད་དེ་སྔགས་བཟླ་བ་སོགས་བྱས་ནས་བསྒྲུབ་པར་བྱའོ། ། དེ་ནས་འགོད་
ཚུལ་ནི། བུམ་པ་བརྒྱད་ནི་སྒོ་བཞི་རུ་གཉིས་གཉིས་རྣམ་པར་དགོད་ཅིང་། གོས་ཟུང་གིས་ནི་ལེགས་པར་དཀྲིས་
པའི་བུམ་པ་དགུ་བ་ ཤར་རམ། སྟ་གོན་གྱི་སྐབས་ཡིན་ན་དབུས་སུ་གཞག་པར་བྱའོ། ། བཞི་བ་ལ་གཉིས།
དཀྱིལ་འཁོར་བརྒྱན་པ་དང་། མཆོད་པའོ། ། དང་པོ་ནི། གསེར་རམ་སོགས་རྐང་བ་བཞི་སྟེ། གསེར་རམ་
དངུལ་ལམ་ མུ་ཏིག་དང་ རིན་ཆེན་གཞན་རྣམས་ཀྱིས་དཀྱིལ་འཁོར་མཛེས་ པར་བྱའོ། ། མཛེས་ལུགས་ནི།
དཀྱིལ་འཁོར་གྱི་ས་གཞིའི་ཕྱོགས་ཀུན་ཏུ་ནི་སྔར་ཀྱི་རིན་པོ་ཆེ་ནང་གསེར་ལ་སོས་པ་རྣམས་ཀྱིས་མཛེས་པར་སྤྲས་
པར་བྱའོ། ། གཉིས་པ་ནི། གྲོང་མཆོག་ཡིད་འོང་སོགས་རྐང་པ་དྲུག་དང་། གལ་ཏེ་དངོས་གྲུབ་མཆོག་འདོད་
ན་སོགས་མན་ཆད་དེ། གྲོད་མཆོག་སྟེ་དཀྱིལ་འཁོར་ཡིད་དུ་འོང་བ་མཆོད་ན་ནི། དངོས་གྲུབ་འགྲུབ་པ་ཉིད་དུ་
ཐེ་ཚོམ་མེད་པས་མཆོད་པར་བྱའོ། ། སློབ་དཔོན་བདག་ཉིད་ལ་དྲི་ཞིམ་པོའི་ཆུས་ལེགས་པར་གདབ་པར་བྱ་སྟེ།
དེ་ཡང་སྒོ་ནི་ཞལ་ཡིན་ལ། ཞལ་ཕྱོགས་ཀུན་ནས་ཡོད་པའི་ཧེ་རུ་ཀ་བསྒོམས་ལ་དེ་གདབ་ཅེས་པའོ། འདིར་
གལ་ཏེ་དངོས་གྲུབ་མཆོག་འདོད་ན་མར་མེ་བརྒྱ་ནི་དབུལ་བར་བྱའོ་ཞེས་པ་གཅིག་འབྱོར་ལ། ནམ་མཁའི་
མཁའ་འགྲོ་མ་སོགས་རྐང་པ་བརྒྱད་ཀྱི་དོན་སྔར་བཤད་ཟིན་ཅིང་། དེའི་འཕྲོ་གལ་ཏེ་དངོས་གྲུབ་མཆོག་འདོད་
ན་དྲི་དང་མེ་ཏོག་བརྒྱ་དང་དེ་བཞིན་དུ་སྤོས་དང་། མར་མེ་བརྒྱ་ཡང་དབུལ་བར་བྱའོ། ། ཆོ་ག་ཞེས་པའི་རྐང་
པོ་གཅིག་འགྱུར་ལ་ལར་མེད་ཅིང་། ཡོད་པ་ལྟར་ན་བརྒྱ་ཕྲག་གི་ཆོ་ག་བཞིན་དུ་དེ་བཞིན་དུ་མཆོད་པའི་དོན་དུ་
བྱའོ། ། གང་ལ་མཆོད་ན། དཔལ་ཧེ་རུ་ཀའི་དཀྱིལ་འཁོར་གྱི་གནས་སུ་དཔའ་བོ་རྣལ་འབྱོར་མ་ཐམས་ཅད་
མཆོད་པར་བྱའོ། ། མཆོད་རྫས་གཞན་རྒྱལ་མཚན་དམར་པོ་དང་དེ་བཞིན་དུ་སེར་པོ་དང་དཀར་པོ་དང་གནག་
པོ་དང་སེར་སྐྱ་དང་། དེ་བཞིན་དུ་གོས་ནི་ཁ་དོག་སྣ་ཚོགས་པ་དང་། སྟེང་ནས་འཕྱང་བའི་མེ་ཏོག་འཕྲེང་བ་དུ་
མ་དང་། སྟེང་དུ་བླ་རེ་དང་ནི་ལོགས་སུ་ཡལ་བ་དག་ཇི་ལྟར་མཛེས་པ་དེ་བཞིན་དུ་བྱའོ། ། དེ་བཞིན་དུ་བཟའ་
26

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། ། །
བ་དང་། བཅའ་བ་དང་། བཏུང་བ་ཞིམ་པོ་ཡིས་ཡིད་རྩེ་གཅིག་རབ་ཏུ་མཉམ་པར་བཞག་སྟེ་མཆོད་པར་
བྱའོ། ། གསུམ་པ་ནི། དཔལ་ཧེ་རུ་ཀར་བརྗོད་པ་ལས། འཁོར་ལོ་དགོད་པ་དང་དེ་ལ་མཆོད་པའི་ཆོ་གའི་ལེའུ་
སྟེ་གཉིས་པའི་འགྲེལ་བའོ། །
གཉིས་པ་བསྒྲུབས་པའི་དཀྱིལ་འཁོར་དེར་དབང་བསྐུར་བ་ལ་དྲུག དང་པོར་བླ་མ་དང་ལྷ་མཉེས་པར་
བྱ་བ། དཀྱིལ་འཁོར་དུ་གཞུག་ཅིང་དབང་བསྐུར་བ། ཡོན་དབུལ་ཕན་ཡོན་དང་བཅས་པ། དབང་བསྐུར་
ངེས་པར་དགོས་པ། དབང་བསྐུར་བའི་ཆེ་བ། ལེའུའི་མཚན་བསྟན་པའོ། ། དང་པོ་ནི། ད་ནི་རྩ་བ་མ་
དྲངས་པར་བཤད་པར་བྱ་སྟེ། ལེའུ་གཉིས་པ་བཤད་ཟིན་པ་དེ་ནས་སྒྲུབ་པ་པོ་སྟེ་དབང་བསྐུར་བར་བྱ་བའི་སློབ་
མས་དང་པོར་ཏེ་དབང་གི་སྔོན་དུ་སློབ་དཔོན་ལེགས་པར་མཉེས་པར་བྱའོ། ། གང་གིས་ནས་ལུས་ངག་ཡིད་ཀྱི་
དངོས་པོ་ཀུན་གྱིས་སོ། ། དེ་ཡང་དངོས་གྲུབ་འདོད་པས་ཤིན་ཏུ་མཉམ་པར་བཞག་པ་སྟེ་ཚེས་གཅིག་ཏུ་གུས་
པས་ཇི་ལྟར་ནུས་པས་བླ་མ་མཆོད་ནས་དབང་གི་དོན་དུ་གསོལ་བ་གདབ་པོ། ། དྲིལ་བུ་སྒྲ་སྒྲོགས་པ་ཅན་སྟེང་
ནས་དཔྱངས་པ་དང་། མེ་ཏོག་དང་སྤོས་རྣམས་ཀྱིས་ཀྱང་སྟེ་དབང་ཕྱོགས་ནས་བརྒྱན་ཅིང་། ཤིན་ཏུ་སྒྲ་སྙན་
པའི་དྲིལ་བུ་དཀྲོལ་བ་དང་། སྒྲུབ་པ་པོ་ཡིས་རྔ་སྟེ་ ཅང་ཏེའུ་བརྡུང་ཞིང་ཧ་ཧ་ཞེས་པའི་སྒྲ་ནི་བརྗོད་པར་
བྱའོ། ། འདི་ལ་བརྡས་བཤད་ན་དྲིལ་བུ་ནི་ལོ་གྲངས་བཅུ་དྲུག་མ་དང་། རྔ་ནི་བཅུ་གཉིས་པའི་བུ་མོའོ། །
ཤིན་ཏུ་སྒྲ་སྙན་པ་ནི་ངག་སྙན་ཞིང་གཟུགས་མཛེས་པ་སོགས་དང་། བརྡུང་བ་ནི་ཆགས་པ་སྟེ། དཀྲོལ་བ་དང་
འདྲ་བའི་སློབ་མས་རིག་མ་དེ་དག་ལ་སྙོམས་པར་འཇུག་པའོ། ། སྐབས་ནི་ཤེས་རབ་ཡེ་ཤེས་ཀྱི་དབང་གི་དུས་
སུའོ། ། གཉིས་པ་ལ་གཉིས། དཀྱིལ་འཁོར་དུ་གཞུག་པ་དང་། ཞུགས་པ་ལ་དབང་བསྐུར་བའོ། ། དང་པོ་ནི།
དེ་ལྟར་ཆོ་ག་བཞིན་དུ་དཀྱིལ་འཁོར་མཆོད་ནས་ཕྱིའི་དཀྱིལ་འཁོར་དུ་གཞུག་པར་བྱའོ། ། ཡང་བརྡས་བཤད་པ་
ལྟར་ཤེས་རབ་མ་གཟུགས་མཛེས་པ་སོགས་འདོད་པའི་ཡོན་ཏན་ཀུན་དང་ལྡན་པ་ལ་སྙོམས་འཇུག་གི་སྒོ་ནས་
མཆོད་ནས་ནང་གི་བྷ་གའི་དཀྱིལ་འཁོར་དུ་གཞུག་པར་བྱའོ། ། དེ་གཉིས་ལས་དང་པོ་ལྟར་ན་སྟ་གོན་གྱི་སྐབས་
སུ་བུར་བྱས་པས་ན་བུ་སྟེ། མཛེས་པ་ཡིད་དུ་འོད་པ་ཡོལ་བའི་ཕྱི་རོལ་ཏུ་འཁོད་པ་དེ་རྣམས་ཀྱི་གདོང་ལ་ནི་དར་
རམ་རས་ཀྱིས་ལེགས་པར་དགབ་པར་བྱའོ། ། དེའི་དར་གྱིས་མི་གསལ་བ་དང་། བཀབ་པས་ནི་གསང་བ་
མཚོན་ནོ། ། དེ་ལྟར་མིག་བཀབ་ནས་སུ་ཐལ་མོ་མེ་ཏོག་གིས་བཀང་བ་སྟེ། ཐལ་མོའི་བར་འཛིན་དུ་བཅུག་ལ།
ཡོལ་བའི་ནང་དུ་ཡང་དག་པར་ནི་ཞུགས་པ་དག་བྱའོ། ། དེ་ནས་སྒྲུབ་པ་པོ་སྟེ་སློབ་མ་ཤིན་ཏུ་མཉམ་པར་བཞག་
པ་སྟེ་མ་གཡེངས་པས་དེ་ནས་དཀྱིལ་འཁོར་ལ་སྐོར་བ་བྱས་ནས་ནི། ཧེ་རུ་ཀའི་ཕོ་བྲང་ཉམས་དགའ་བར་གཞུག་
27

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པར་བྱ་སྟེ། དཀྱིལ་འཁོར་གྱི་ནང་དུ་ཡིད་ཀྱི་བཞུགས་པར་བསམ་པའོ། ། བློ་བཟང་སོགས་རྐང་པ་གཅིག་ནི་ལོ་
ཆེན་དང་མལ་གྱི་འགྱུར་ལ་ཡིད་པས་མི་དགོས་པ་འདྲའོ་གསུང་། ཡོད་པ་ལྟར་སློབ་དཔོན་བློ་གྲོས་བཟང་བོ་དང་
ལྡན་པ་ཡིད་ནི་མཉམ་པར་བཞག་ཅེས་སྦྱར་རོ། ། ལྷོ་ཡི་ཕྱོགས་སུ་ལུས་བརྟེན་ལ། ། ཞེས་པ་ནི་ཁ་ཅིག་བདེ་
མཆོག་ཞལ་ལྷོར་གཟིགས་པ་ལ་འཆད་ཅིང་། ལཱ་ཝ་བས་ལྷོ་ཕྱོགས་སུ་བརྟེན་ནས་མེ་ཏོག་འདོད་པ་མཚོན་དུ་བྱས་
ཏེ་གཞན་གསུམ་དུའང་མེ་ཏོག་འདོར་བར་བཤད་དོ། ། དེ་ནས་སྔར་ཐལ་མོའི་བར་དུ་བཟུང་བའི་མེ་ཏོག་དཀྱིལ་
འཁོར་གྱི་སྟེང་དུ་དོར་བར་བྱའོ། ། དེ་ནས་མིག་དར་ཕྱེ་ལ་གང་དུ་མེ་ཏོག་དེ་ལྷུང་བའི་ལྷ་དེ་ནི། སློབ་མ་དེ་ཡི་
རིགས་ཀྱི་ལྷ་ཡིན་ནོ་ཞེས་རྣམ་པར་བསྟན་པ་དང་། ཤྲཱི་ཧེ་རུ་ཀའི་གནས་སོགས་ཀྱིས་ལྷ་གང་དེའི་གནས་གཞལ་
ཡས་ཁང་རྣམས་བསྟན་པར་བྱའོ། །
གཉིས་པ་ལ་གཉིས། དབང་བསྐུར་བ་དང་། མཐར་ཕྱག་བྱ་བའོ། ། དང་པོ་ལ་གཉིས། བུམ་དབང་
དང་། དབང་གོང་མ་བསྐུར་བའོ། ། དང་པོ་ནི། སློབ་མ་དེ་ནི་མེ་ཏོག་ཕོག་པའི་ལྷ་དེའི་རིགས་ཀྱི་མིང་ཅན་དུ་
འགྱུར་བར་སློབ་དཔོན་གྱིས་ནི་མིང་བཏགས་པའི་ཚེ་མིང་སྟེ་གསང་མཚན་བསྟན་པའི་སྒོ་ནས་བྱའོ། ། ཅོད་པན་
དང་རྡོ་རྗེ་དང་ཕྱིར་མི་ལྡོག་པའི་དབང་སོགས་བདུན་སྐབས་འདིར་དངོས་སུ་མ་བཤད་པ་ནི་བཤད་རྒྱུད་དུ་འཆད་
པ་ལ་དགོངས་སོ། ། གཉིས་པ་ནི། བུམ་དབང་བསྐུར་བ་དེ་ནས་སློབ་མ་ལ་གསང་དབང་སྦྱིན་པའི་ཆེད་དུ་སློབ་
དཔོན་ཧེ་རུ་ཀའི་ཏིང་ངེ་འཛིན་ལ་ལེགས་པར་མཉམ་པར་བཞག་སྟེ་སློབ་མས་ཕུལ་བའི་རིག་མའི་ཕྱག་རྒྱ་རྡོ་རྗེ་
ཕག་མོར་བྱས་པ་ལ་སྙོམས་པར་འཇུག་པའི་མཆོད་པ་བྱའོ། ། སྙོམས་པར་ཞུགས་པ་དེ་ནས་སློབ་དཔོན་གྱིས་
གསང་བའི་དབང་བསྐུར་བའི་ལས་འདི་ཡང་དག་སྤྱད་པར་བྱའོ། ། དེ་ཡང་ཕྱི་དེ་ཉིན་ཏེ་ནམ་ཕྱེད་ནས་དབང་
བསྐུར་བ་སྟེ། སྟ་གོན་ལྟོས་པའི་ཉི་མ་གཉིས་པའི་ནམ་ཕྱེད་དུའོ། ། གཞུང་འདིས་གསང་དབང་བསྟན་པར་
བཤད་དོ། ། མཚལ་ཆེན་ནི་ཁྲག་ཆེན་པོ་ཡིན་ལ། དེའི་སྐད་དོད་རཀྟ་ནི་ཆགས་པ་སྟེ་བླ་མ་ཡབ་ཡུམ་སྙོམས་པར་
ཞུགས་པ་ལས་བྱུང་བའི་ཐིག་ལེའོ། ། དེ་ལ་འབྲུ་གསུམ་ལན་གསུམ་དུ་བཟླས་པ་ཡིས། སྔགས་པས་སློབ་མ་ཀ་ལ་
སོགས་པའི་དེ་གནས་རྣམས་སུ་རེག་སྟེ་ཐིག་ལེ་བྱའོ། ། སློབ་མ་ཡི་ནི་གདོང་ཕྱེ་ལ་ཞེས་པ་འདི་སྔར་དཀྱིལ་འཁོར་
བསྟན་པའི་སྐབས་དང་། གསང་དབང་གི་སྐབས་གཉིས་ཀ་དང་སྦྱར་དགོས་སོ། ། དཀྱིལ་འཁོར་བསྟན་པ་ལ་
རྟེན་བརྟེན་པའི་དཀྱིལ་འཁོར་བསྟན་པ་དང་། དེའི་དེ་ཁོ་ན་ཉིད་བསྟན་པ་གཉིས་ཡོད་པའི་ཕྱི་མ་ལྟར་ན་དབང་
རྣམས་རྫོགས་པ་དེ་ནས་རྟེན་བརྟེན་པའི་དཀྱིལ་འཁོར་གྱི་དེ་ཁོ་ན་ཉིད་བསྟན་པར་བྱ་སྟེ། བསྟེན་པ་ལྷ་གང་དང་
གང་ནི་རྟེན་གནས་གཞལ་ཡས་ཁང་གཉིས་ཀྱི་རིམ་གཉིས་ཀྱི་དེ་ཉིད་གང་ཡིན་པ་དེ། དབང་རྫོགས་པ་དེར་ནི་
28

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཡང་དག་པར་བསྟན་པར་བྱའོ། ། འདི་ནི་དབང་བསྐུར་བ་ལ་རིམ་གཉིས་སྟོན་དགོས་པའི་དབང་དུ་བྱས་
སོ། ། བླ་མ་སྔ་མ་ཁ་ཅིག་དབང་གསུམ་པ་བསྐུར་བའི་ཚུལ་དང་སྦྱོར་ཞིང་། དཀྱིལ་འཁོར་ཡང་བྷ་གའི་དཀྱིལ་
འཁོར་སྟོན་པ་དང་སྦྱོར་བར་མཛད་དོ། ། གཉིས་པ་ནི། དབང་ཟིན་ནས་སློབ་དཔོན་དང་བཅས་པའི་ཕོ་བྲང་
སྟེ་དཀྱིལ་འཁོར་ལ་དེ་ནས་སློབ་མ་རབ་ཏུ་གུས་པས་བཏུད་ནས། སྔར་དཀྱིལ་འཁོར་ལ་བསྐོར་བ་བྱས་པ་ལས།
སླར་ཡང་བླ་མ་དང་དཀྱིལ་འཁོར་གྱི་གཡོན་ནས་བརྩམས་པ་ཡིས་བསྐོར་བ་བྱའོ། ། དེ་ནས་བསྐོར་བ་བྱས་ནས་
ནི་དཀྱིལ་འཁོར་དང་ནི་བླ་མ་བྱ་བའི་ཐབས་ཇི་ལྟར་གསུངས་པ་བཞིན་གྱི་ཚོགས་ཕྱག་བྱའོ། ། གསུམ་པ་ལ་
གཉིས། ཡོན་དབུལ་བ་དང་། ཕུལ་བའི་ཕན་ཡོན་ནོ། ། དང་པོ་ནི། དེ་ནས་དབང་བསྐུར་བའི་བླ་མ་དག་ལ་
ཡོན་དེ་བཞིན་གཤེགས་པས་རྒྱུད་ལས་གསུངས་པ་བཞིན་དབུལ་བར་བྱའོ། ། དེ་གང་ཞེ་ན། གསེར་སྲང་ནི་
བརྒྱ་སྟོང་སྟེ་འབུམ་དབུལ་བ་དང་། དངུལ་ལ་སོགས་པ་རིན་པོ་ཆེ་རྣམ་པ་སྣ་ཚོགས་དང་། རས་ནི་ཟུང་དུ་གྱུར་
པ་བརྒྱ་ཉིད་དང་། གླང་པོ་ཆེ་དང་རྟ་དང་ཡུལ་འཁོར་དང་རྣ་རྒྱན་དང་གདུ་བུ་དང་མགུར་རྒྱན་དང་སོར་གདུབ་
དམ་པ་དང་༑ གསེར་ལས་བྱས་པའི་མཆོད་ཕྱིར་ཐོགས་ཏེ་སེར་རལ་ཁ་དང་། ཆུང་མ་བཟང་པོ་དང་བུ་དང་བུ་
མོ་ཉིད་དང་བྲན་ཕོ་དང་བྲན་མོ་དང་སྲིང་མོ་རྣམས་ཕྱག་འཚལ་ནས་ནི་དབུལ་བར་བྱའོ། ། བློ་དང་ལྡན་པའི་
སློབ་མས་རྒྱུད་གཞན་ནས་ཇི་སྐད་གསུངས་པ་བཞིན། བྲ་མ་ལ་བདག་ཉིད་སྒོ་གསུམ་ཀྱི་དངོས་པོ་ཀུན་གྱིས་ནི།
གསེར་སོགས་ཕུལ་བ་དེ་བཞིན་དུ་ནི་དབུལ་བར་བྱའོ། ། བདག་འབུལ་ཚུལ་ནི། དེང་ནས་བརྩམས་ཏེ་ཁྱེད་ཀྱི་
བྲན་དུ་བདག་ཁྱེད་ལ་བདག་ཉིད་ཀྱིས་འབུལ་བ་ལགས་སོ། ། གཉིས་པ་ནི། དེ་ནས་སྔར་བཤད་པ་ལྟར་སྒྲུབ་པ་
པོ་ཡིས་རབ་ཏུ་ངེས་པར་བྱ་ཞིང་། དེ་ལྟར་ཆོ་ག་བྱས་ན་ནི། ། དེ་ནས་སློབ་མ་དེ་ལ་མཁའ་འགྲོ་མ་བཅུ་གཉིས་
དང་། རྣལ་འབྱོར་མ་ཉེར་བཞི་རྣམས་མཉེས་པར་འགྱུར་རོ། ། མཉེས་ནས་མཁའ་འགྲོ་མ་དང་། ལཱ་མ་དང་།
དུ་མ་སྐྱེས་མ་དང་། གཟུགས་ཅན་མའི་རིགས་ཀྱི་མཁའ་འགྲོ་མ་དེ་རྣམས་དང་སྒྲུབ་པ་པོ་གཉིས་ལྷན་ཅིག་ཏུ་རྣམ་
པར་སྤྱོད་ཅིང་ཀུན་ཏུ་འགྲོ་བར་འགྱུར་རོ། ། དེ་ལྟར་འགྲོ་བ་སྒྲུབ་པ་པོ་དེ་ཡི་ཅི་བགྱི་སྟེ་བཀའ་བསྒོ་ཐམས་ཅད་ནི་
མཁའ་འགྲོ་མ་དེ་དག་གིས་བྱེད་པར་ཐེ་ཚོམ་མེད་དོ། ། དེ་འདྲ་བའི་རྣལ་འབྱོར་འདི་ནི་གྲུབ་པར་གྱུར་ན་འཇིག་
རྟེན་གསུམ་དུ་གང་གིས་ཀྱང་མི་བཟློག་པའི་སྟོབས་དང་། གཞན་གྱིས་མི་མཐོང་བའི་མི་སྣང་བ་དང་། བུ་ག་སྟེ་
ས་འོག་གི་བུ་གར་རྒྱུ་བ་དང་། ནམ་མཁར་རྒྱུ་བ་སྟེ་མཁའ་སྤྱོད་འགྲུབ་པ་དང་། གྲུབ་པའི་སྨན་རྐང་པ་ལ་བྱུགས་
པས་གང་འདོད་པའི་གནས་སུ་སླེབ་པའི་རྐང་མགྱོགས་དང༌། དེ་བཞིན་དུ་ཚེ་བསྐལ་བར་ཐུབ་པའི་བཅུད་ཀྱིས་
ལེན་རྣམས་སྒྲུབ་པ་པོ་ནི་འདོད་པ་ཙམ་གྱིས་རྟག་པར་རྒྱུན་དུ་སྐྱེད་པར་འགྱུར་རོ། ། གཟུགས་ནི་སྤྲུལ་བ་མི་འདྲ་
29

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་ །
བ་དུ་མ་བྱེད་པ་དང་། རྫུ་འཕྲུལ་གྱིས་ནམ་མཁའ་ལ་ནི་འགྲོ་བར་འགྱུར་བ་དང་། ཁྱད་པར་དུ་གདུག་པའི་
མཁའ་འགྲོ་རྣམས་དང་། དེར་མ་ཟད་འགྲོ་བ་གཞན་རྣམས་ཀྱང་ལན་ཅིག་བལྟས་པས་ངེས་པར་ཟིལ་གྱིས་
གནོན་པར་འགྱུར་རོ། ། ཡང་ན། མཁའ་འགྲོ་མ་དེ་རྣམས་ཀྱིས་སྒྲུབ་པ་པོ་དེ་ལ་ལན་ཅིག་བལྟོས་པ་སྟེ་གཟིགས་
པ་ཙམ་གྱིས། དེ་འདྲ་བའི་རྣལ་འབྱོར་བས་སྐད་ཅིག་གིས་ནི་ཐབས་ཤེས་དབྱེར་མེད་ཀྱི་སྦྱོར་བ་ཉིད་སྐྱེད་པར་
བྱེད་ནུས་སོ། ། བཞི་བ་ནི། སྔགས་པས་དཀྱིལ་འཁོར་མ་མཐོང་བ་སྟེ་དཀྱིལ་འཁོར་དུ་དབང་མ་བསྐུར་བར་
གང་ཞིག་རྣལ་འབྱོར་བ་ཉིད་དང་དངོས་གྲུབ་འགྲུབ་པར་འདོད་པ་ནི། ནམ་མཁའ་ལ་ཁུ་ཚུར་གྱིས་རྡོག་པར་
སེམས་པ་དང་། སྨིག་རྒྱུའི་ཆུ་ནི་འཐུང་བར་འདོད་པ་དང་མཚུངས་ཏེ་འབད་པ་དོན་མེད་དོ། །
ལྔ་བ་ལ་གཉིས། འདིའི་དབང་བསྐུར་ལ་མཆོག་བསྟན་པ་དང་། དབང་འདི་རྙེད་དཀའ་བ་ཞར་བྱུང་
དང་བཅས་པའོ། ། དང་པོ་ནི། འདིའི་དབང་ཐོབ་པའི་རྣལ་འབྱོར་པ་དང་། རྒྱུད་འདིའི་རྣལ་འབྱོར་བ་འདི་
ནི་རིམ་པ་བཞིན་མཆོག་ཏུ་གྱུར་པས་རབ་ཡིན་ལ། སྦྱོར་བ་སྟེ་རྣལ་འབྱོར་གཞན་ཀུན་གྱི་དམ་པ་སྟེ་མཆོག་གོ།
གང་ཞིག་རྟག་ཏུ་སྟེགས་ཅུང་ཟད་ཅིག་རྒྱུན་ཏུ་ཡིད་ལ་འདོད་པར་གྱུར་པ་དེ་དང་དེར་ལྷ་དང་ལྷ་མིན་དང་མི་
རྣམས་ཏེ་འདི་དག་ཟིལ་གྱིས་གནོན་ཅིང་འགྲོ་བར་འགྱུར་རོ། ། བདེ་མཆོག་གི་རྒྱུད་འདི་རུ་ནི་དབང་བསྐུར་བའི་
གང་ཟག་དེ་རྒྱུད་སྡེ་བཞི་པོ་ཐམས་ཅད་ཀྱི་ནི་སྒྲུབ་པ་པོར་གསུངས་ལ། འདིར་དབང་བསྐུར་ན་བལྟས་པ་སྟེ་བྱ་
རྒྱུད་དང་། རྒོད་པ་སྐྱོད་རྒྱུད་དང་། ལག་པ་འཛིན་པ་སྟེ་ལག་བཅངས་ཀྱི་རྒྱུད་རྣལ་འབྱོར་དང་། འཁྱུད་པ་
དང༌། གཉིས་གཉིས་སྤྲོད་པ་ལ་སོགས་པ་སྟེ་བླ་མེད་ཀྱི་རྒྱུད་དུ་དབང་བསྐུར་བ་ནི་གྱུར་པ་ཡིན་པས་རྒྱུད་རྣམས་
ཀུན་གྱི་དམ་པ་སྟེ་མཆོག་དང་། འདིའི་རྣལ་འབྱོར་པ་ནི་ལྷ་མི་ཐམས་ཅད་ཟིལ་ཀྱིས་མནན་ནས་འགྲོ་བ་ཡིན་
ནོ། ། འདིའི་དབང་ཐོབ་ན་རྒྱུད་གཞན་ཀུན་གྱི་དབང་ཐོབ་པ་དང་དེ་རྣམས་ཀྱི་སྒྲུབ་པ་པོར་གསུངས་པ་ནི།
རྒྱུད་ཐམས་ཅད་ཀྱི་དོན་གྱི་གཙོ་བོ་རྣམས་ལམ་འདིར་འདུས་པ་ལ་དགོངས་ཀྱི་གཞན་གྱི་དབང་ལོགས་སུ་ཞུ་མི་
དགོས་ཞེས་པ་མིན་ནོ། ། གཉིས་པ་ནི། རྩ་རྒྱུད་དེ་ཉིད་བསྡུས་པའམ། སྒྱུ་མ་བདེ་མཆོག་གམ། གསང་བ་
འདུས་པའམ། རྡོ་རྗེ་འཇིགས་བྱེད་ཀྱི་རྒྱུད་ཆེན་པོ་དེ་དག་ལས། དཀྱིལ་འཁོར་རྣམས་ཀྱི་རྒྱལ་པོ་འདི་ནི་སྔར་མ་
བྱུང་ཞིང་ཕྱིས་འབྱུང་བར་མི་འགྱུར་རོ་ཞེས་པ་ནི་རྙེད་དཀའ་བར་སྟོན་པའོ། ། རྒྱུད་འདིར་བཤད་པ་དང་མ་
བཤད་པར་རྒྱུད་གཞན་དུ་བཤད་པའི་དངོས་གྲུབ་གང་ཅི་ཡང་རུང་བ་དེ་ཀུན་ནི་དཔལ་ལྡན་ཁྲག་འཐུང་ཧེ་རུ་
ཀའི་རིམ་གཉིས་ཀྱི་རྣལ་འབྱོར་འདི་ལ་གནས་པ་སྟེ་འདི་ལ་བསྟེན་ནས་འགྲུབ་པར་འགྱུར་རོ། ། དྲུག་པ་ནི།
དཔལ་ཧེ་རུ་ཀར་བརྗོད་པ་བསྡུས་པའི་རྒྱུད་ལས། ཡོན་ཏན་ནམ་ཡོན་འབུལ་དང་བཅས་པའི་དབང་བསྐུར་བའི་
3

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཆོ་གའི་ལེའུ་སྟེ་གསུམ་པའི་འགྲེལ་བའོ། །
གཉིས་པ་སྣོད་དུ་རུང་བ་ལ་གསང་བ་རྒྱས་བར་བཤད་པ་ལ་བཅུ་གཅིག ལམ་གྱི་གསང་བ་རྒྱས་པར་
བཤད་པ། སྔགས་དང་བསམ་གཏན་གྱིས་འགྲུབ་པ་རྒྱས་པར་བཤད་པ། རིགས་ལྡན་མ་མཆོད་པ་རྒྱས་པར་
བཤད་པ། རྩ་སྔགས་བསྟན་ཅིང་བསྲུང་བའི་དམ་ཚིག་བཤད་པ། སྤྲོས་བཅས་ཀྱི་སྤྱོད་པ་བཤད་པ། བར་ཆད་
སེལ་བའི་བསྲུང་བའི་སྔགས་བཏུ་བ། བཟའ་བའི་དམ་ཚིག་བཤད་པ། མཆོད་པ་བཞིའི་གསང་བ་བཤད་པ།
སྤྱོད་པ་ལྷག་མ་གཉིས་བཤད་པ། དངོས་གྲུབ་འགྲུབ་པའི་མཚན་མ་བརྟག་པ། ཐུན་མོང་གི་དངོས་གྲུབ་སྒྲུབ་
པའི་ཚུལ་གཞན་བསྟན་པའོ། ། དང་པོ་ལ་གསུམ། བསྐྱེད་རིམ་པའི་དེ་ཉིད་བཞི་དང་། རྫོགས་རིམ་པའི་དེ་
ཉིད་བཞི་དང་། ལེའུའི་མཚན་བསྟན་པའོ། ། དང་པོ་ནི། ལེའུ་གསུམ་པ་བཤད་པའི་རྗེས་དེ་ནས་བཞི་བ་
བཤད་པར་བྱའོ། ། མཁའ་འགྲོ་མ་རྣམས་ནི་རང་གི་གནས་སྤྱིར་གཞལ་ཡས་ཁང་དང་། ཁྱད་པར་དུ་རྟེན་
འཁོར་ལོ་གསུམ་ནི་རྣམ་པར་འགྱིང་པ་སྟེ་རོལ་པའོ་ཞེས་རྟེན་དཀྱིལ་འཁོར་གྱི་དེ་ཉིད་སྟོན་ཏེ། དེ་ཡང་ཕྱི་དཀྱིལ་
དང་ལུས་དཀྱིལ་གཉིས་ ཀ་གཟུང་ངོ༌། ། བརྟེན་པ་ལྷའི་དེ་ཉིད་ནི། བརྩོན་ཆེན་ཞེས་ སོགས་ནི་འཁྲུགས་
བསྡེབས་ཀྱིས་བཤད་ན་རབ་གཏུམ་མ་སྔོན་ལ་དང་། བརྩོན་ཆེན་མ་རྗེས་སུ་འོང་ཡང་། འདིར་གོ་རིམ་བཟློག་
ནས་འབྱུང་བ་ནི་བླ་མའི་མན་ངག་ལ་རག་ལས་པའི་ཆེད་དོ། ། དེ་ལྟར་ན་རབ་བགཏུམ་མ་དང་། གཏུམ་མིག་མ་
དང་། འོད་ལྡན་མ་དང་། སྣ་ཆེན་མ་བཞི་ནི་ཐུགས་འཁོར་གྱི་བར་ནས་གཡོན་བསྐོར་གྱིས་ཕྱོགས་བཞི་དང་།
དཔའ་བོའི་བློ་གྲོས་མ་དང་། མིའུ་ཐུང་མ་དང་། ལརྒའི་དབང་ཕྱུག་མ་དག་ཤིང་གྲིབ་མ་བཞི་ནི་དེའི་མེ་ནས་
མཚན་བཞིར་གཡས་བསྐོར་གྱིས་འགོད་དོ། ། ས་སྲུང་མ་དང་། འཇིགས་བྱེད་ཆེན་མོ་དང་། རླུང་ཤུགས་མ་
དང་། ཆང་འཐུང་མ་བཞི་ནི་གསུང་འཁོར་གྱི་ཕྱོགས་བཞིར་གཡོན་བསྐོར་དང་། ལྗང་ལྷ་མོ་སྟེ་སྔོ་གསངས་ལྷ་མོ་
དང་། ཤིན་ཏུ་བཟང་མོ་དང༌། རྟ་རྣམ་དང་། མཁའ་འགྲོའམ་བྱ་གདོང་མ་བཞི་ནི་དེའི་མཚམས་བཞིར་
གཡས་བསྐོར་གྱིས་འགོད་དོ། ། འཁོར་ལོའི་ཤུགས་ཅན་མ་དང༌། དུང་སྐྱེས་མ་དང་། སྣ་ཅན་མ་སྟེ་ཆང་འཚོང་
མ་དང་། འཁོར་ལོའི་གོ་ཆ་མ་བཞི་ནི་སྐུ་འཁོར་གྱི་ཕྱོགས་བཞིར་གཡོན་བསྐོར་དང་། རབ་སྟེ་ཤིན་ཏུ་དཔའ་མོ་
དང་། སྟོབས་ཆེན་མ་དང་། འཁོར་ལོས་སྒྱུར་མ་དང་། བརྩོན་འགྲུས་ཆེན་མོ་བཞི་ནི་དེའི་མཚམས་བཞིར་
གཡས་བསྐོར་གྱིས་འགོད་དེ། དེ་རྣམས་ནི་སྒྲུབ་པ་པོའི་དངོས་གྲུབ་སྒྲུབ་པར་བྱེད་པ་ཡིན་ནོ། ། འདིར་འགྱུར་
འགའ་ཞིག་ལས། སྐུ་གསུང་ཐུགས་ཀྱི་དབུས་སུ་ནི། ། ཇི་ལྟ་ཕྱི་རོལ་ཡང་དེ་བཞིན། ། ཞེས་པ་ཅིག་འབྱུང་བ་
ལྟར་ན། ལྷ་དེ་རྣམས་ཇི་ལྟར་ཕྱི་དཀྱིལ་གྱི་འཁོར་ལོ་གསུམ་གྱི་རྩིབས་དབུས་སུ་འགོད་པ་དེ་བཞིན་དུ། ནང་ལུས་

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ། །
དཀྱིལ་གྱི་གནས་ཉེར་བཞིར་ཡང་དགོད་པར་བྱའོ་ཞེས་པའི་དོན་ནོ། དེས་དཔའ་བོ་ཉེར་བཞི་དང་སྒོ་མཚམས་
མ་བརྒྱ་དེ་དང་གཙོ་བོ་ཡབ་ཡུམ་དང་། སྙིང་པོའི་རྣལ་འབྱོར་མ་རྣམས་ཀྱང་མཚོན་ནོ། ། མཁའ་འགྲོ་མ་ཉི་ཤུ་
རྩ་བཞི་བོ་འདི་དག་ནི་སྔོན་ནས་གྲུབ་པ་ཡིན་ཞིང་། མཁའ་འགྲོ་ མ་གྲངས་མེད་པ་རྣམས་ཀྱི་གཙོ་མོ་ཡིན་
པའོ། ། སྔགས་ཀྱི་དེ་ཉིད་ནི་ལྷ་དྲུག་ཅུ་པོར་རང་རང་གི་མིང་། དབུས་སུ་བརྗོད་པའི་སྔགས་ལ་ནི། སྔགས་
ཐམས་ཅད་གསལ་བ་སྟེ་མཛེས་པར་བྱེད་པའི་ཨོ་ནི་ཐོག་མ་དང་། མཐར་ནི་ཧཱུཾ་ཧཱུཾ་ཕཏ་དང་སྦྱར་བར་བྱ་སྟེ།
དཔེར་ན་ཨཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཨོཾ་ཀ་ར་ཀ་ར་ཁཎྜ་ཀ་པཱ་ལ་པྲ་ཙ་ཎི་ཧུ་ཧཱུྃ་ཕཊ་ཅེས་སོགས་དང་། མི་ཀ་ཀཱ་སྱེ་
ཧཱུྃ་ཧཱུྃ་ཕཊ་ཅེས་སོགས་སྦྱར་བར་བྱའོ། ། ཧེ་རུ་ཀའི་དཀྱིལ་འཁོར་སྒོམ་པ་དང་སྔགས་བཟླ་བ་ནི་རབ་སྟེ་ཤིན་ཏུ་
མཆོག་ཏུ་གྱུར་པ་འདི་མཐོང་ན་ཚུལ་འདི་ནི་མེ་དང་འདྲ་བ་ཡིན་ལ། རྒྱུད་སྡེ་གཞན་དག་གསུམ་གྱི་ལྷ་སྒོམ་པ་དང་
སྔགས་བཟླ་བ་ནི་སྙིང་པོ་ཆུང་བའི་སོག་མའམ་རྩྭ་དང་མཚུངས་པ་སྟེ་རྣལ་འབྱོར་འདི་ལ་བལྟོས་ནས་སྟོབས་ཆུང་
ངོ་ཞེས་པ་ནི་བསྔགས་པ་བརྗོད་བྱའོ། ། ཡེ་ཤེས་ཀྱི་དེ་ཁོ་ན་ཉིད་ནི། སྔར་གྱི་དཔའ་མོ་ཉེར་བཞི་བཤད་པ་དེ་ཁོ་
ནའམ་སྙམ་ན་མིན་ཏེ། དཔའ་བོ་ཉིད་དུ་འགྱུར་བ་གྲུབ་པ་སྟེ་ལྷ་རྫོགས་པར་བྱའོ། །འདི་ལྷའི་དེ་ཉིད་ཀྱི་སྐབས་
སུ་འབྲེལ་ལོ། ། ཁྱིམ་དུ་ནི་ཞེས་པ་ཕྱག་རྒྱུའི་པདྨའི་ནང་ཡིན་ལ། དཀྱིལ་འཁོར་མཐོང་བ་དེ་ནི་དེང་སྙོམས་པར་
ཞུགས་པས་བྱང་ཆུབ་ཀྱི་སེམས་གྱི་དཀྱིལ་འཁོར་མཐོང་བ་སྟེ། ཚུལ་དེ་ཤེས་ནས་རྟག་ཏུ་བསྒོམ་པར་བྱའོ། ། དེ་
ལྟར་བསྒོམས་ན་དངོས་གྲུབ་རྣམས་དེ་བཞིན་གཤེགས་པས་གསུངས་པ་བཞིན་དུ་འཐོབ་པོ། ། གཉིས་པ་ནི།
རྫོགས་རིམ་གྱི་རྟེན་ལྷའི་དེ་ཉིད་ནི་གང་ལ་གནད་དུ་བསྣུན་པའི་གཞི་རྡོ་རྗེའི་ལུས་སོ། ། བརྟེན་པ་ལྷའི་དེ་ཉིད་ནི་
རབ་གཏུམ་མ་སོགས་ཀྱིས་མཚོན་པའི་རྫོགས་རིམ་གྱི་སྒྱུ་མའི་སྐུའོ། ། སྔགས་ཀྱི་དེའི་ད་ནི་རྡོར་བཟླས་སོ། ། ཡེ་
ཤེས་ཀྱི་དེ་ཉིད་ནི་རྡོར་བཟླས་དང་ཕྱིའི་ཕྱག་རྒྱ་ལ་བརྟེན་ནས་སྐྱེས་པའི་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་
དབྱེར་མི་ཕྱེད་པར་ཞུགས་པའི་འོད་གསལ་གྱི་ཡེ་ཤེས་སོ། ། གསུམ་པ་ནི། དཔལ་ཧེ་རུ་ཀར་བརྗོད་པ་བསྡུས་
པའི་རྒྱུད་ལས་ཕྱི་དང་ལུས་ཀྱི་དཀྱིལ་འཁོར་དཔའ་བོ་དང་རྣལ་འབྱོར་མ་གཉིས་སུ་མེད་པར་དགོད་པའི་ལེའུ་སྟེ་
བཞི་བའི་འགྲེལ་བའོ། །
གཉིས་པ་སྔགས་དང་བསམ་གཏན་གྱིས་འགྲུབ་པ་རྒྱས་པར་བཤད་པ་ལ་གཉིས། བཟླས་པའི་སྔགས་བཏུ་
བ་དང་། སྔགས་བཟླས་པས་དངོས་གྲུབ་སྒྲུབ་ཚུལ་ལོ། ། དང་པོ་ལ་བཞི། རྩ་སྔགས་ཀྱི་ཡི་གེ་བཅུ་བ། དཔའ་
བོའི་གོ་ཆའི་སྔགས་བཏུ་བ། རྩ་སྔགས་ཀྱི་དབྱངས་བཏུ་བ། གོ་བཟློག་པའི་སྙིང་པོ་དང་དཔའ་མོའི་གོ་ཆའི་
སྔགས་བཏུ་བའོ། ། དང་པོ་ལ་གཉིས། གཞུང་དངོས་དང་། ལེའུའི་མཚན་ནོ། ། དང་པོ་ལ་གསུམ། སྔགས་
32

༄༅། ། བདེ་མཆོག་རྩ་རྒྱུད་ཀྱི་ཊིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བཏུ་བའི་གཞི་དགོད་པ། དེ་ལས་སྔགས་བཏུ་བ། བཏུས་པའི་སྔགས་ཀྱི་ཆེ་བ་བསྟན་པའོ། ། དང་པོ་ལ་གཉིས།
དྲང་དོན་དུ་བཤད་པ་དང་། ངེས་དོན་དུ་བཤད་པའོ། ། དང་པོ་ནི། ལེའུ་བཞི་བའི་དེ་ནས་སྟོབས་བཅུ་ལ་
སོགས་པའི་ཆོས་ཀུན་འབྱུང་བ་ཡི་ཆོས་འབྱུང་རྣམ་ཐར་སྒོ་གསུམ་མཚོན་པའི་གྲུ་གསུམ་པ་བྱ་སྟེ། དེ་ནི་སྣ་ཚོགས་
པའི་སྣོད་བཅུད་ཀྱི་ཆོས་རྣམས་ཀྱི་རང་བཞིན་ནམ་བདག་ཉིད་ཅན་ནོ། ། ལྟེ་བར་ནི་ཆོས་འབྱུང་དེའི་དབུས་
སུའོ། ། མི་ཤིགས་པ་ནི་མི་ཕྱེད་པ་དང་། དགེ་བ་ནི་རྡོ་རྗེ་འཛིན་པའོ། ། སྔགས་པས་ཆོ་ག་བཞིན་དུ་བྲི་བ་ནི་རྡོ་
རྡོ་འཛིན་པའི་བདག་ཉིད་ཅན་གྱི་ཡི་གེ་རྣམས་སོ། ། དེ་ཡང་ངག་ཏུ་བརྗོད་པའི་ཆོས་ཀུན་ཕྱོགས་གཅིག་ཏུ་བསྡུ་
བར་བྱ་བ་འདིར་བྲི་བར་བྱ་བའི་སྔགས་ཀྱི་ཚིག་ནི་འདི་ཡིན་ཏེ། ཨཱ་ལི་དང་ཀཱ་ལི་ ང་། པདྨ་འདབ་མ་བརྒྱུད་
པ་བྱེད་པའི་ལུགས་གཉིས་སྣང་བ་ལས་ཁ་སྦྱོར་དང་ལྭ་ཝ་པས་ཚོགས་པདྨ་བྱེད་པར་བཤད་པ་བཞིན་བྱ་སྟེ། དེ་
ཡང་དབུས་སུ་ཨ་ཐུང་དང་། ཤར་གྱི་འདབ་མ་ནས་རིམ་པར་གཡས་སྐོར་དུ་དབྱངས་ཡིག་རྣམས་དང་། ཀ་ཙ་
ཊ་ཏ་པ་ཡ་ཤའི་སྡེ་ཚན་བརྒྱད་དགོད་པར་བྱའོ། ། ཆོས་འབྱུང་གི་དབུས་དེར་གནས་པའི་དབྱངས་གསལ་ལས་ལྷ་
སྔགས་དབྱེར་མེད་ཀྱི་དཔའ་བོ་སྟེ་རྩ་སྔགས་ཀྱི་ཡི་གེ་རྣམས་བཏུ་བར་བྱ་སྟེ། དེ་ནི་འདོད་པའི་དོན་ཐམས་ཅད་
སྒྲུབ་པར་བྱེད་པའོ། ། གཉིས་པ་ནི། ཆོས་འབྱུང་གིས་ཕྱག་རྒྱའི་བྷ་ག་མཚོན་ཞིང་། པདྨ་འདབ་མ་བརྒྱད་ཀྱིས་
དེའི་ནང་གི་རྩ་འཁོར་བརྒྱད་པ་དང་། ལྟེ་བས་དེའི་ནང་གི་བྱ་རོག་གདོང་དང་ཧཱུ་ཏི་ལི་མར་སྣ་དང་། ཨཱ་ལི་ཀཱ་
ལིས་ཁམས་དཀར་དམར་སོགས་དང་། དཔའ་བོ་བཏུ་བས་ནི་ཡབ་ཡུམ་གྱི་རྩའི་རྩེ་གཉིས་སྦྱར་བ་ལས་ལྷན་སྐྱེས་
ཀྱི་ཡེ་ཤེས་སྐྱེ་བར་མཚོན་པར་ཁ་སྦྱོར་ལས་བཤད་ཅིང་། དབུས་ཀྱི་ཨ་ཡིག་གིས་རང་བཞིན་གྱིས་སྐྱེ་མེད་མཚོན་
པར་གསུངས་ཏེ། དྲང་དོན་གྱི་ཨ་ལས་ཡི་གེ་དང་ངག་ཐམས་ཅད་འབྱུང་བ་ལྟར། ངེས་དོན་གྱི་ཨ་ལས་ནི་དངོས་
གྲུབ་ཐམས་ཅད་འབྱུང་བར་རྒྱུད་ལས་བཤད་དོ། ། གཉིས་པ་ལ་གཉིས། རྐང་བརྒྱད་ཀྱི་རྩ་སྔགས་བཏུ་བ་དང་།
ཀ་ར་ཀ་རའི་སྔགས་བཏུ་བའོ། ། དང་པོ་ལ་གཉིས། རྐང་པ་སྔོན་མ་བཞི་དང་། ཕྱི་མ་བཞི་བཏུ་བའོ། ། དང་
པོ་ནི། སྤང་ལེབ་སོགས་གཞི་གཙང་མར་བཏུ་རྒྱུའི་ཡི་གེ་རྣམས་བཀོད་ནས་ཀཱ་ལི་ལས་ཐུ་བ་ལ། དེའི་སྡེ་ཚན་
བཞི་བ་ཏ་སྡེའི་ལྔ་བ་ན་གང་ཡིན་པ་དང་། སྡེ་ཚན་ལྔ་བ་པ་སྡེ་ཡི་ཡང་ལྔ་བ་མ་དང་། སྡེ་ཚན་ལྔ་བ་ཡི་ནི་བཞི་པ་
བྷ་དང་། སྡེ་ཚན་དང་པོ་ཀ་སྡེའི་གསུམ་པ་ག་གང་ཡིན་པ་དང་། དེ་བཞིན་དུ་ཀ་ནས་བགྲངས་པའི་ཉི་ཤུ་རྩ་
གསུམ་པ་ཝ་དང་། བཞི་པ་ཏ་སྡེའི་དང་པོ་ཏ་གང་ཡིན་པ་དང་། མཐར་གནས་པ་ཡི་སྡེ་ཚན་གྱི་བཞི་བ་ཝ་དང་།
མཐར་གནས་དེ་ཉིད་གྱི་ནི་གཉིས་པ་ར་དང་། ཀ་ནས་བགྲངས་པའི་སུམ་ཅུ་པ་ཤ་ནི་ཡང་དག་པར་བླང་ངོ་། །
དེ་བཞིན་དུ་ཉི་ཤུ་རྩ་དྲུག་པ་ལ་ཉིད་དང་། གོང་གི་ཡི་གེ་དེ་དག་ཐམས་ཅད་ལེགས་པར་བསྡུས་པ་ལ་ནི་རྐང་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་པོའི་ལུས་སོ། ། དེ་བཞིན་དུ་རྐང་པ་གཉིས་པ་བཏུ་བ་ནི། བརྒྱ་ཡི་ཕྱེད་ནི་ལྔ་བཅུ་དང་དེའི་ཕྱེད་ཡང་ནི་
ཉེར་ལྔ་བ་མ་དང་། དེ་ནས་སུམ་ཅུ་གསུམ་པ་ཧ་གཟུང་བར་བྱའོ། ། སྡེ་ཚན་དང་པོའི་དང་པོ་ཀ་ཉིད་དག་དང་།
མཐར་གནས་པ་ཡི་གསུམ་པ་ལའོ། འདིར་ལ་ལ་འདོགས་རྒྱུའི་པ་མ་བྱུང་བ་ནི་འདོགས་ཀྱི་ཡི་གེ་མ་བརྩིས་པའི་
དབང་དུ་མཛད་པའོ། ། སྡེ་ཚན་དང་པོ་ཡི་ནི་གསུམ་པ་ག་ཉིད་དང་། གནས་བགྲངས་པའི་སུམ་ཅུ་རྩ་གཉིས་པ་
ས་ཉིད་དག་དང་། སྡེ་ཚན་བཞི་བ་ཏ་སྡེ་ཡི་ནི་ལྔ་བ་ན་དང་། ལྔ་བ་པ་སྡེ་ཡི་ཡང་བཞི་བ་བྷ་དང་། མཐར་གནས་
པ་ཡི་དང་པོ་ཡ་གང་ཡིན་པ་སྟེ་རྐང་པ་གཉིས་པའི་ལུས་སོ། ། གཉིས་པ་ཙ་སྡེ་ཡི་ནི་གསུམ་པ་ཛ་དང་། གསུམ་པ་
ཊ་སྡེའི་དང་པོ་ཊ་གང་ཡིན་པ་དང་། ལྔ་བ་པ་སྡེ་ཡི་ཡང་ལྔ་བ་མ་དང་། དང་པོ་ཀ་སྡེ་ཡི་ཡང་དང་པོ་ཀ་དང་།
དེ་བཞིན་དུ་ཀ་ནས་བགྲངས་པའི་བཅུ་གཅིག་པ་ཊ་གང་ཡིན་པ་དང་། དེ་བཞིན་དུ་མཁས་པས་ཀ་ནས་བགྲངས་
པའི་བཅུ་དྲུག་པ་ཏ་བཟུང་ངོ༌། ། དེའི་འོག་ཏུ་ཀ་མ་བྱུང་བ་ནི་ལ་འདོགས་པའི་དབང་དུ་མཛད་པའོ། ། གསུམ་
པ་ཊ་སྡེའི་དང་པོས་གང་ཡིན་པ་དང་། དེ་བཞིན་དུ་ཉི་ཤུ་རྩ་དྲུག་པ་ཡ་རྣམས་ནི་རྐང་བ་གསུམ་པའི་ལུས་སོ། །
བཞི་པ་ཏ་སྡེའི་གསུམ་པའི་ད་གང་ཡིན་པ་དང་། ཨུཙྪ་སྟེ་དྲོ་བ་ཡི་ནི་གཉིས་པོ་ཥ་ཉིད་དང་། འདིར་ཡང་ཊ་མ་
བྱུང་བ་ནི་སྔར་བཞིན་ནོ། ། དང་པོ་ཀ་སྡེའི་དང་པོ་ཀ་གང་ཡིན་པ་དང་། དེ་བཞིན་དུ་ཉི་ཤུ་རྩ་བདུན་པ་ར་དང་།
ཉི་ཤུ་རྩ་བརྒྱད་པ་ལ་ཡང་བཟུང་སྟེ། དེ་དག་ནི་ཀ་ནས་བགྲངས་པ་སྟེ་གཞན་ལའང་ཤེས་པར་བྱའོ། ། དང་པོ་
ཀ་སྡེ་ཡི་ནི་གསུམ་པ་ག་དང་། ལྔ་བ་པ་སྡེ་ཡི་ཡང་བཞི་བ་བྷ་དང་། དེ་བཞིན་དུ་སུམ་ཅུ་རྩ་གཅིག་པ་ཥ་བླང་
ངོ་། ། བཅོ་ལྔ་བ་ཎ་ཉིད་དག་དང་། དེ་བཞིན་དུ་ཉི་ཤུ་རྩ་ལྔ་བ་མ་དང་། དང་པོ་ཀ་སྡེའི་གཉིས་པ་ཁ་གང་ཡིན་
པ་དང་། དེ་བཞིན་དུ་ཉི་ཤུ་རྩ་དྲུག་པ་ཡ་རྣམས་ནི་རྐང་པ་བཞི་པའི་ལུས་སོ། ། གཉིས་པ་ནི། ཀ་ནས་ཡི་གེ་
སུམ་ཅུ་རྩ་གཉིས་པ་དང་། ཨུ་ཡི་ནི་ཐ་མ་ཧ་ཉིད་དང་། སུམ་ཅུ་རྩ་གཉིས་པ་ས་ཉིད་དང་། ལྔ་བ་པ་སྡེ་ཡི་ནི་
བཞི་བ་ལྷ་དང་གཉིས་པ་ཙ་སྡེ་ཡི་ནི་གསུམ་པ་ཛ་དང་། ལྔ་བ་པ་སྡེ་ཡི་ནི་བཞི་བ་བྷ་དང་། ཨུ་ཡི་ནི་གསུམ་པ་ས་
དང་། དེ་དག་ལས་གཞན་ཡང་ཉི་ཤུ་རྩ་བདུན་པ་ར་དང་། ཨནྟ་སྒྲ་ཡི་སྟེ་མཐར་གནས་ཀྱི་དང་པོ་ལ་རྣམས་ནི་
རྐང་པ་ལྔ་བའི་ལུས་སོ། ། དེ་བཞིན་དུ་ཉི་ཤུ་རྩ་གཅིག་པ་བ་དང༌། ཨནྟ་སྒྲ་ཡི་གཉིས་པ་ར་དང་། དེ་བཞིན་དུ་
སླར་ཡང་ནི་སུམ་ཅུ་པ་ཤ་དང་། ལྔ་བ་པ་སྡེ་ཡི་ནི་དང་པོ་པ་དང་། ཨུཙྪ་ཡི་ནི་དང་པོ་ཤ་ཉིད་དང༌། དེ་བཞིན་
དུ་ཡི་གེ་བྱ་ཉིད་དང་། བཞི་བ་ཏ་སྡེའི་དང་པོ་ཏ་གང་ཡིན་པ་དང་། ཨུའི་དང་པོ་ཤ་ཀང་ཡིན་པ་དང་། དེ་
བཞིན་དུ་ཉི་ཤུ་རྩ་བརྒྱད་པ་ལ་དང་། དང་པོ་ཀ་སྡེའི་གཉིས་པ་ཁ་གང་ཡིན་པ་དང་། གསུམ་པ་ཊ་སྡེའི་དང་པོ་
ཊ་ཉིད་དག་དང་། དང་པོ་ཀ་སྡེའི་གསུམ་པ་ག་གང་ཡིན་པ་དང་། བཞི་པ་ཏ་སྡེའི་བཞི་བ་དྷ་གང་ཡིན་པ་དང་།
34

༄༅། ། བདེ་མཆོག་རྩ་རྒྱུད་ཀྱི་ཊིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཨནྟ་སྤུའི་གཉིས་པ་ར་དང་། གསུམ་པ་ཊ་སྡེ་ཡི་ཡང་ལྔ་བ་ཎ་བ་རྣམས་ནི་རྐང་བ་དྲུག་པའི་ལུས་སོ། ། དེ་ནས་ཡི་
གེ་བྱཱ་ནི་བླང་ངོ༌། ། ཡི་གེ་བྱ་དང་བྱཱ་གཉིས་རྡོ་རྗེ་དང་པདྨ་བྱིན་གྱིས་རློབ་བྱེད་ཡིན་པས་འདིར་ཡན་ལག་དང་
བཅས་པར་བཏུས་ཞེས་ཁ་ཅིག་བཞེད་ལ། རྗེ་ཉིད་ཀྱིས་རྒྱུ་མཚན་དེ་བཀག་ནས་ཡ་སྟ་བཏུས་པ་ནི་དབྱངས་ཀྱི་
ཡན་ལག་བཏུས་པ་མིན་ཅིང་། གསལ་བྱེད་ཡིན་ཀྱང་ལོགས་སུ་ཐུ་མི་དགོས་པས་གཞན་དང་མི་འདྲ་བར་བཤད་
དོ། ། དང་པོ་ཀ་སྡེ་ཡི་ནི་བཞི་བ་གྷ་དང་། དེ་ནས་ཀ་ནས་ཀྱི་བརྒྱུད་པ་ཛ་ཉིད་དག་དང་། བཞི་བ་ཏ་སྡེའི་ལྔ་བ་
ན་གང་ཡིན་པ་དང་། ལྔ་བ་པ་སྡེ་ཡི་ཡང་ལྔ་བ་མའོ། ། དེའི་འོག་ཏུ་བ་མ་བྱུང་བ་ནི་མ་དང་བརྩེགས་པ་འོག་ཏུ་
སྟོན་ནོ། ། དེ་བཞིན་དུ་ཡི་གེ་ཉི་ཤུ་རྩ་བདུན་པ་ར་དང་། བཞི་བ་ཡི་ནི་བཞི་པ་དྷ་དང་། སླར་ཡང་ཉི་ཤུ་རྩ་
བདུན་པ་ར་དང་། དེ་བཞིན་དུ་ཉི་ཤུ་རྩ་དྲུག་པ་མ་རྣམས་རྐང་པ་བདུན་པའི་ལུས་སོ། ། ཉི་ཤུ་རྩ་ལྔ་བ་མ་ཡང་
དག་པར་བླང་བ་དང་། སུམ་ཅུ་རྩ་གསུམ་པ་ཧ་ཉིད་དག་དང་། བཞི་བ་ཡི་ནི་བཞི་བ་དྷ་དང༌། ལྔ་བ་ཡི་ནི་ལྔ་བ་
མ་དང་། བཞི་བ་ཏ་སྡེའི་ལྔ་བ་ནའོ། ། དང་པོའི་དང་པོ་ཀ་ཉིད་དག་དང་། དེ་བཞིན་དུ་ཉི་ཤུ་རྩ་བདུན་པར་
དང་། ཨནྟ་སྐུའི་བཞི་བ་ལ་དང་། དེ་བཞིན་དུ་ཉི་ཤུ་རྩ་གཅིག་པ་བ་དང་། ཨུཏྤ་ཡི་ནི་གཉིས་པ་ཥ་ཉིད་དང་།
དེ་བཞིན་དུ་ཉི་ཤུ་རྩ་དྲུག་པ་ཡ་རྣམས་ནི་རྐང་པ་བརྒྱད་པའི་ལུས་སོ། ། གཉིས་པ་ཀ་ར་ཀ་རའི་སྔགས་བཏུ་བ་ནི།
རྗེའི་བཤད་གཞིའི་རྩ་རྒྱུད་མར་དོའི་འགྱུར་ལ་མེད་ཅིང་། ལོ་ཆེན་གྱི་འགྱུར་ལ་སྐབས་འདིར་ཀ་ར་ཀ་རའི་སྔགས་
བཏུ་བ་མེད་ཀྱང་བཀོད་པ་ཡོད་ལ། གཞན་འགྱུར་ཕལ་ཆེར་ལས་ཀ་ར་ཀ་རའི་སྔགས་བཏུ་ཚུལ་མི་འབྱུང་ངོ་། །
འོན་ཀྱང་ལཱ་ཝ་བའི་འགྲེལ་བར་འབྱུང་ཞིང་། རྒྱུད་ཀྱི་འགྱུར་རེ་གཉིས་ལས་ཀྱང་འབྱུང་བ་ལྟར་རྗེས་བཤད་པའི་
ཡན་ལག་ཏུ་སྐབས་འདི་ཉིད་དུ་ཀ་ར་ཀ་རའི་རྩ་སྔགས་བཏུ་ཚུལ་བཤད་པ་དེ་དཀྱུས་ལ་མི་འཇུག་པར་གསུངས་
འདུག་པས་འདིར་ཚིག་ཉུང་བར་འདོད་ནས་རེ་ཞིག་བཞག་གོ ། སྤྱིར་རྩ་སྔགས་ལ་ནི་གསུམ་ཡོད་དེ། རྐང་
བརྒྱད་དང་བཅས་པའི་ཀ་ར་ཀ་རའི་རྩ་སྔགས་རྒྱས་པ་དང་། དེ་གཉིས་སོ་སོ་ནས་ཀྱང་རྩ་སྔགས་སུ་གསུངས་པའི་
ཚུལགཉིས་ཡོད་པས་ཕྱེད་པར་བྱའོ། ། གསུམ་པ་ནི། རིག་པ་ནི་འཁོར་ལོ་གསུམ་གྱི་མཁའ་འགྲོ་མའོ། ། དེའི་
རྒྱལ་པོ་ཧེ་རུ་ཀའོ། ། དེའི་གསང་སྔགས་ནི་བཏུས་པའི་རྩ་སྔགས་ཏེ་བསྒྲུབ་པར་བྱ་བ་ཐམས་ཅད་སྒྲུབ་པར་བྱེད་
པའོ། ། རྩ་སྔགས་འདི་ལས་ཤིན་ཏུ་མཆོག་ཏུ་གྱུར་པའི་སྔགས་ས་འོག་ས་སྟེང་ས་བླའི་འཇིག་རྟེན་གསུམ་ན་ཡོད་
པ་མིན་ཏེ། དཔལ་ཧེ་རུ་ཀའི་སྔགས་འདི་ཤེས་ནས་ཟློ་བ་ནི་མེ་སེ་དེ་དང་འདྲ་ལ། སྔགས་གཞན་དག་ནི་སོ་མ་
དང་མཚུངས་སོ། ། དངོས་གྲུབ་ཀྱི་རྩ་བ་ཡང་ཡིན་ལ་སྔགས་ཀྱང་ཡིན་པས་རྩ་བའི་སྔགས་སུ་རབ་ཏུ་གྲགས་
སོ། ། གཉིས་པ་ནི། དཔལ་ཧེ་རུ་ཀར་བརྗོད་པ་བསྡུས་པའི་རྒྱུད་ལས་རྩ་བའི་སྔགས་ཀྱི་ལུས་བཏུ་བའི་ཆོ་གའི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལེའུ་སྟེ་ལྔ་བའི་འགྲེལ་བའོ། །
གཉིས་པ་དཔའ་བོའི་གོ་ཆའི་སྔགས་བདུ་བ་ལ་གཉིས། གཞུང་དངོས་དང་། ལེའུའི་མཚན་ནོ། ། དང་
པོ་ལ་གཉིས། སྔགས་ཀྱི་ཡིག་གྲངས་གོ་ཆའི་སྔགས་བཏུ་བ་དང་བཅས་པ་དང་། གོ་ཆ་དགོད་པའི་གནས་བསྟན་
པའོ། ། དང་པོ་ནི། གཞན་ཡང་འོག་ནས་འབྱུང་བའི་སྙིང་པོའི་སྔགས་ལ་ཡི་གེ་ཉི་ཤུ་རྩ་གཉིས་ཡོད་ལ། སྙིང་
པོ་དང་ཉེ་བའི་སྙིང་པོའི་སྔགས་པ་ནི་ཡི་གེ་བདུན་ཡོད་དོ། ། ཡ་ར་ལ་ཝ་ལ་སོགས་པའི་ཡི་གེ་བརྒྱད་པའི་ས་བོན་
ཧེ་ཧ་དང་། གུག་སྐྱེད་བཅུ་གཉིས་ནི་དབྱངས་བཅུ་གཉིས་ཏེ། དེ་ཡང་ར་ལ་བཞི་དོར་བའི་ལྷག་མ་ཨ་ཨཱ་ནས་ཨོཾ་
ཨའི་བར་རོ། ། དེ་བཞིན་ཞེས་པ་ནི་བཅུ་གཉིས་པོ་ཧའི་སྲོག་ཏུ་ཞུགས་པ་ལས་ཧ་ཧཱ་ཧི་ཧཱི་ཧུ་ཧཱ་ཧེ་ཧི་ཧོ་ཧོ་ཧོ་
ཧ ཞེས་པར་འགྱུར་བའི་ཡི་གེ་ཐུང་ངུ་གཉིས་ཀྱི་བར་མ་ཀཱུ་ཧྲི་སོགས་རིང་པོ་ལྔ་དང་ཐ་མ་དོར་བར་བྱའོ། ། ཡི་གེ་
ཐ་མ་དོར་བར་བཤད་པ་ལྟར་ན་ཡི་གེ་གཉིས་གཉིས་ཀྱི་ཐ་མ་རིང་པོ་རྣམས་དོར་བའི་དོན་ཏེ་འདྲའོ། ། དེ་ལྟར་
བྱས་པའི་ཧ་སོགས་ཐུང་ངུ་དྲུག་ནི་ཧེ་རུ་ཀའི་སྙིང་ཀ་ལ་སོགས་པའི་ཡན་ལག་དྲུག་ཏུ་བརྗོད་དེ། རྟེན་དང་བརྟེན་
པ་རྣམས་ངོ་བོ་དབྱེར་མེད་པའི་དབང་དུ་མཛད་པའོ། ། དེ་དྲུག་ནི་རྡོར་སེམས་ལ་སོགས་པའི་དཔའ་བོ་དྲུག་གི་
ཨི་ལ་སོགས་པ་རང་མཉམ་པར་སྦྱོར་བ་སྟེ་སྦྱར་བར་བྱའོ། ། ཚུལ་ཇི་ལྟར་ན་ཧ་ལ་སོགས་པའི་ཡི་གེ་གཅིག་ཏུ་སྟེ་
རེ་རེ་ཡང་དག་པར་གནས་པ་དང་སྦྱར་ཏེ། ཨོཾ་ཧ། ན་མ་ཧི། སཱ་ཧ་ཧུ། བོ་ཥཊ་ཧེ། ཧཱུཾ་ཧཱུཾ་ཧོ། ཕཊ་ཧཾ་ཞེས་
དེ་རྣམས་དང་ཡང་དག་པར་ལྡན་པར་སྦྱོར་ཞིང་། དེ་ནི་སྒྲུབ་པ་པོས་དཔའ་བོ་དྲུག་གི་སྙིང་པོར་ཤེས་པར་
བྱའོ། ། གཉིས་པ་ནི། གོ་ཆའི་སྔགས་དང་བོ་ཨི་ཧ་ནི་སྙིང་ག་ཉིད་དུ་དགོད་པར་བྱ་སྟེ། གཉིས་པ་ན་མ་ཧི་སྤྱི་
བོར་དགོད་པར་ཤེས་པར་བྱའོ། ། གསུམ་པ་སཱ་ཧ་ཤུ་སྤྱི་གཙུག་ངག་ཏུ་སྦྱར་ཞིང་། བཞི་བ་བོ་ཥཊ་ཧེ་ནི་གོ་ཆ་
ཉིད་དུ་སྟེ་ཕྲག་པར་དགོད་ལ། ལྔ་བ་ཧཱུཾ་ཧཱུཾ་ཧོ་ནི་མིག་ཏུ་གྱུར་པ་གཉིས་སུ་དགོད་དོ། ། དེ་ནས་དྲུག་པ་མཚོན་ཆ་
ཞེས་བྱར་འདོད་ཅེས་པའི་དོན་ནི། དྲུག་པ་ཕཊ་ཧཾ་ནི་ལུས་ཀྱི་ཡན་ལག་ཐམས་ཅད་ལ་སྲུང་བ་སྟེ་དཔྲལ་བར་
དགོད་པར་བྱའོ། ། སྤྱིར་གོ་ཆ་ལ་ལྷ་དང་སྔགས་འགོད་པའི་ཚུལ་གཉིས་ཡོད་ཀྱང་སྐབས་འདིར་ལྷ་དང་སྔགས་ངོ་
བོ་དབྱེར་མེད་པའི་སྔགས་ཉིད་དགོད་པར་བསྟན་ཏོ། ། བཤད་རྒྱུད་ཀུན་སྤྱོད་དང་སྡོམ་འབྱུང་ལས་ཀྱང་འདི་
བཞིན་བཤད་ལ། མངོན་བརྗོད་ལས་མི་འདྲ་བ་མང་དུ་གསུངས་སོ། ། གཉིས་པ་ནི། དཔལ་ཧེ་རུ་ཀར་བརྗོད་
པ་བསྡུས་པའི་རྒྱུད་ལས་དཔའ་བོ་དྲུག་གི་གོ་ཆའི་སྔགས་བཏུ་བའི་ལེའུ་སྟེ་དྲུག་པའི་འགྲེལ་བའོ། །
གསུམ་པ་རྩ་བའི་སྔགས་ཀྱི་དབྱངས་བཏུ་བ་ལ་བཞི། ཡན་ལག་གི་དབྱངས་བཏུ་བ་དངོས། བཏུས་པའི་
རྩ་སྔགས་ཀྱི་ཆེ་བ། རྩ་སྔགས་ཀྱི་ཐོག་མཐའི་ཡི་གེ་བཏུ་བ། ལེའུའི་མཚན་དོན་ནོ། ། དང་པོ་ལ་གཉིས། རྐང་
36

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བརྒྱད་ཀྱི་དབྱངས་བཏུ་བ་དང་། ཀ་ར་ཀ་རའི་དབྱངས་བཏུ་བའོ། ། དང་པོ་ལ་གཉིས། རྐང་པ་སྔོན་མ་བཞིའི་
དབྱངས་བཏུ་བ་དང་། ཕྱི་མ་བཞིའི་དབྱངས་བཏུ་བའོ། ། དང་པོ་ནི། རྩ་སྔགས་ཀྱི་ལུས་བཏུས་པ་དེ་ནས་
དབྱངས་ཡིག་བཅུ་གསུམ་པ་ཨོ་ནི་རྐང་བརྒྱད་ཀྱི་བཏུས་པའི་ཡི་གེ་གཉིས་པ་མ་དང་སྦྱར་བས་མོའོ། ། ཡི་གེ་དང་
པོ་ནའི་སྲོག་གི་ཨ་ཐུང་ནི་ཐུ་མི་དགོས་པས་གཉིས་པའི་ཨོ་ནས་བཏུས་ཏེ་གཞན་ཡང་ཤེས་པར་བྱའོ། ། དབྱངས་
ཡིག་བཅུ་གཅིག་པ་ཨེ་དང་ཡང་དག་ལྡན་པས་ཡི་གེ་དྲུག་པ་ཏ་ལ་བརྒྱན་པར་བྱའོ། ། དབྱངས་ཀྱི་བཞི་བ་ཨཱི་རིང་
བོ་ཉིད་ཀྱང་ནི་ཡི་གེ་བདུན་པ་ཝ་ཉིད་དང་སྦྱར་རོ། ། དབྱངས་ཡིག་བཅུ་གཅིག་པ་ཉིད་ནི་མཁས་པས་ཡི་གེ་
བརྒྱད་པ་ར་དང་སྦྱར་བར་བྱའོ། ། དབྱངས་ཡིག་གཉིས་པ་ཨཱ་རིང་པོ་དང་ལྡན་པར་ཡི་གེ་དགུ་བ་ཤ་ལ་བརྒྱན་
པར་བྱའོ། ། དབྱངས་ཀྱི་ཡི་གེ་གཉིས་པ་ཨཱ་ནི་ཡི་གེ་བཅུ་གཉིས་པ་ཧ་དང་སྦྱར་རོ། ། དབྱངས་ཡིག་གཉིས་པ་ཨཱ་
རིང་པོ་དང་ལྡན་པ་ཀ་ནས་འབྲངས་པའི་ཡི་གེ་ཉི་ཤུ་རྩ་གཅིག་པ་བ་བཟུང་ལ། མཁས་པས་ཡི་གེ་བཅུ་བཞི་བ་ལ་
གདགས་སོ། ། ཡི་གེ་ཉི་ཤུ་བ་ན་དང་དབྱངས་ཀྱི་གསུམ་པ་ཨེ་ཐུང་ངུ་ཉིད་སྦྱར་བའི་ནི་དེ་ཡི་གེ་བཅོ་ལྔ་བ་ག་དང་
སྦྱར་བ་སྟེ་གདགས་པར་བྱའོ། ། དབྱངས་ཡིག་བཅོ་ལྔ་བ་ཨོཾ་དང་ཡང་དག་པར་ལྡན་པ་སྟེ་སྦྱར་བས་ཡི་གེ་བཅུ་
དྲུག་པ་སས་མཛེས་པར་བྱའོ། ། དབྱངས་ཡིག་གསུམ་པ་ཨི་ཐུང་ངུ་དང་ལྡན་པའི་ཡི་གེ་བཅུ་བདུན་པ་ན་རུ་
འདོད་དོ། ། དབྱངས་ཀྱི་གཉིས་པ་ཨཱ་རིང་བོ་ཉིད་དང་ནི་ཡི་གེ་བཅོ་བརྒྱུད་པ་བྷ་རུ་སྦྱར་རོ། ། དབྱངས་ཡིག་གི་
ནི་གཉིས་པ་ཨཱ་རིང་པོ་ཉིད་ནི་ཡི་གེ་ཉི་ཤུ་རྩ་གཅིག་པ་ཊར་སྦྱར་རོ། ། དབྱངས་ཡིག་ལྔ་བ་ཨུ་ཐུང་ཉིད་དང་ནི་ཡི་
གེ་ཉི་ཤུ་རྩ་གསུམ་ང་ཀར་སྦྱར་རོ། ། དབྱངས་ཡིག་བཅུ་གསུམ་པ་ཨོ་ཉིད་ནི་ཡི་གེ་ཉི་ ཤུ་རྩ་བཞི་བ་ཊར་སྦྱར་
རོ། ། སྡེ་ཚན་དང་བོ་ཀ་སྡེའི་དང་བོ་ཀ་བླངས་ནས་ནི་ཡི་གེ་ཉི་ཤུ་རྩ་ལྔ་བ་ཏར་སྦྱར་བ་སྟེ་གདགས་སོ། །
དབྱངས་ཡིག་གཉིས་པ་ཨཱ་རིང་པོ་དང་ལྡན་པར་ཡི་གེ་ཉི་ཤུ་རྩ་དྲུག་པ་ཊར་འགྱུར་རོ། ། ཡི་གེ་ཉི་ཤུ་རྩ་བརྒྱད་པ་
དེ་ཉིད་དང་ནི་དབྱངས་ཡིག་བཅོ་ལྔ་བ་ཨོ་དང་སྦྱར་ཏེ་ཨ་ཕྱིས་ནས་ཐིག་ལེར་ལ་སྦྱིན་ནོ། ། གསུམ་པ་ཊ་སྡེའི་དང་
པོ་ཡང་དག་པར་ལྡན་པའི་ཊའི་འོག་མའི་ཆ་སྟེ་འོག་ཏུ་ནི་མེ་སྟེར་དང་བཅས་པའོ། ། དེ་བཞིན་དུ་དབྱངས་ཡིག་
གཉིས་པ་ཨཱ་རིང་པོ་དང་སྦྱར་བའི་ཡི་གེ་ཉི་ཤུ་རྩ་དགུ་བ་འོ། ། ཡི་གེ་སུམ་ཅུ་རྩ་གཅིག་པ་ར་ནི་དབྱངས་ཡིག་
གཉིས་པ་ཨཱ་རིང་བོ་དག་དང་སྦྱར་རོ། ། ཡི་གེ་སུམ་ཅུ་རྩ་གཉིས་པ་ལ་ནི་དབྱངས་ཡིག་བཅུ་གསུམ་པ་ཨོ་དང་སྦྱར་
རོ། ། ཡི་གེ་སུམ་ཅུ་རྩ་གསུམ་པ་དག་ནི་ཉི་མའི་ས་བོན་རང་ཡང་དག་པར་ལྡན་པ་སྟར་སྟེ་བྱའོ། ། དབྱངས་ཡིག་
བཞི་བ་ཨཱ་རིང་བོ་ཉིད་དང་ནི་ཡི་གེ་སུམ་ཅུ་རྩ་བཞི་བ་བྷ་ར་ལྡན་པར་བྱ་བ་ནི་འདོད་པའི་དོན་ཀུན་སྒྲུབ་པར་བྱེད་
པ་ཡིན་ནོ། ། དབྱངས་ཀྱི་ལྔ་བ་ཐུང་ངུ་ཉིད་དག་ནི་ཡི་གེ་སུམ་ཅུ་རྩ་བདུན་པ་དང་ཡང་དག་པར་ལྡན་པ་ནི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཁའ་འགྲོ་མ་རྣམས་བསྐུལ་ནས་དངོས་གྲུབ་སྒྲུབ་པར་བྱེད་པ་ཡིན་ནོ། ། སུམ་ཅུ་རྩ་བརྒྱད་པ་ཁ་འདི་དག་ནི་
དབྱངས་ཡིག་གཉིས་པ་ཨཱ་རིང་པོ་དང་སྦྱར་བ་ནི་ལྷ་རྣམས་ཐམས་ཅད་སྒྲུབ་པའི་རྒྱུ་ནི་འདི་ཉིད་ཡིན་པར་ཐེ་ཚོམ་
མེད་དོ། ། གཉིས་པ་ནི། ཡི་གེ་བཞི་བཅུ་རྩ་གཉིས་པ་ཉིད་སའི་འོག་གི་ཆར་ནི་སྒྲུབ་པ་པོས་མེ་སྟེ་ར་དང་སྦྱར་
བར་སྟར་བྱ་བ་ཉིད་དེ། ། བཞི་བཅུ་རྩ་གསུམ་པ་བྷ་ཉིད་དམ་ནི་དབྱངས་ཡིག་ལྔ་བ་ཨུ་ཐུང་དུ་ཉིད་དང་སྦྱར་
རོ། ། ཡི་གེ་བཞི་བཅུ་རྩ་ལྔ་བ་བྷ་ནི་དབྱངས་ཀྱི་ཡི་གེ་གཉིས་པ་ཨཱ་རིང་པོ་དང་སྦྱར་རོ། ། དབྱངས་ཡིག་ལྔ་བ་ཨུ་
ཐུང་ནི་ཉིད་དག་ཀྱང་བཞི་བཅུ་རྩ་དྲུག་པ་ས་དང་ལྡན་པར་བྱ་སྟེ། དེ་ནི་དཔའ་པོ་ཐམས་ཅད་རབ་ཏུ་མཆོད་པ་
ཡིན་ནོ། ། བཞི་བཅུ་རྩ་བདུན་པར་ཉིད་ནི་དབྱངས་ཡིག་གཉིས་པ་ཨཱ་རིང་པོ་དང་སྦྱོར་བའི་སྔགས་འདི་དག་ནི་
རྡོ་རྗེ་སེམས་དཔའ་མཆོག་གི་ངོ་བོ་ཡིན་ཏེ། ལྷ་སྔགས་ངོ་བོ་ཐ་མི་དད་པའི་ཕྱིར་རོ། ། ཡི་གེ་ལྔ་བཅུ་རྩ་གཅིག་པ་
ཤ་ནི་དབྱངས་ཡིག་ལྔ་བ་ཨུ་ཐུང་དུས་མཛེས་པ་མཆོག་ནི་ཡིན་པར་འདོད་དོ། ། ལྔ་བཅུ་རྩ་གཉིས་པ་བ་ཉིད་ནི་
དབྱངས་ཡིག་གཉིས་པ་ཨ་རིང་པོ་དང་སྦྱར་བ་ནི་ལྷ་རྣམས་ཐམས་ཅད་སྒྲུབ་པ་ནི་འདི་ཉིད་ཡིན་པར་ཐེ་ཚོམ་མེད་
དོ། ། ཡི་གེ་ལྔ་བཅུ་རྩ་གསུམ་པ་ཤ་དང་དབྱངས་ཡིག་བཅུ་གསུམ་པ་ཨོ་དང་སྦྱར་རོ། ། ཡི་གེ་ལྔ་བཅུ་རྩ་དྲུག་པ་
ཤ་དེ་དབྱངས་ཡིག་དྲུག་པ་སྐུ་རིང་པོ་དང་སྦྱར་བ་ནི་དགྲ་རྣམས་ངེས་པར་གཅོད་པར་བྱེད་པ་ཡིན་ནོ། ། ཨན་ལྔ་
ཡི་བཞི་བ་ལ་དང་དབྱངས་ཡིག་གཉིས་པ་ཨཱ་སྦྱར་བར་བྱ་ཞིང་། དེ་བཞིན་དུ་དབྱངས་ཡིག་བཅོ་ལྔ་བ་ཨ་དང་སྦྱར་
བ་ནི་དངོས་གྲུབ་ཐམས་ཅད་སྒྲུབ་པར་བྱེད་པ་ཡིན་ལ། ཡི་གེ་ལྔ་བཅུ་རྩ་དགུ་བ་ཊར་འགྱུར་བ་ནི་ཊའི་འོག་ཏུ་ཝ་
འདོགས་རིང་པོར་བྱ་ཞིང་། དེ་ལ་ཐིག་ལེ་བྱིན་པས་ཏཱཾ་ཞེས་པའོ། ། ཡི་གེ་དྲུག་ཅུ་རྩ་གཅིག་པ་ལྷ་ཉིད་ནི་
དབྱངས་ཡིག་གཉིས་པ་ཨཱ་རིང་པོ་དག་དང་སྦྱར་ཏེ། སྔགས་འདི་ནི་མཆོག་ནི་ཡིན་པར་བཤད་དོ། ། ཡི་གེ་དྲུག་
ཅུ་རྩ་གཉིས་པར་དབྱངས་ཡིག་གསུམ་པ་ཨི་ཐུང་ངུ་དང་སྦྱར་བ་ནི་མཁའ་འགྲོ་མ་ཡི་རིག་པ་མཆོག་ཏུ་འདོད་
དོ། ། ཡི་གེ་དྲུག་ཅུ་རྩ་གསུམ་པ་ཎ་ཉིད་ནི་དབྱངས་ཡིག་བཅུ་གཅིག་པ་ཨེ་དང་ལྡན་པའི་མཛེས་པའི་ཡི་གེ་ཀུན་གྱི་
མཆོག་ཉིད་དོ། ། དེ་བཞིན་དུ་དྲུག་ཅུ་རྩ་ལྔ་བ་གྷ་རྡོ་རྗེ་སེམས་དཔའ་རས་ཕྱེ་བ་དག་སྟེ་ར་སྟར་བྱས་པའི་ས་བོན་
འདི་ནི་ལྷ་རྫས་ཏེ་བདུད་རྩི་མཆོག་དང་། འཇིག་རྟེན་པའི་དངོས་གྲུབ་སྦྱིན་པ་དང་། ཐར་བ་ཆེན་པོ་སྦྱིན་
པའོ། ། ཡི་གེ་དྲུག་ཅུ་རྩ་དྲུག་པ་ཛ་ནི་དབྱངས་ཡིག་གསུམ་པ་ཨི་དང་ཡང་སྦྱར་རོ། ། སྔགས་དེ་དག་ནི་བྱ་བ་
ཀུན་ལ་གྲུབ་པ་སྦྱིན་པར་འགྱུར་ཏེ་དེ་ལྟར་དེ་བཞིན་གཤེགས་པས་གསུངས་སོ། ། ཡི་གེ་དྲུག་ཅུ་རྩ་བདུན་པ་ན་
དབྱངས་ཡིག་གཉིས་པ་ཨཱ་རིང་པོ་དང་ཡང་དག་པར་ལྡན་པ་སྟེ་སྦྱར་བ་ནི་རྣལ་འབྱོར་མ་ཡི་དགོངས་པ་ཀུན་སྐོང་
བ་འདི་ཉིད་ཡིན་པར་ཐེ་ཚོམ་མེད་དོ། ། ཡི་གེ་དྲུག་ཅུ་རྩ་བརྒྱད་པ་མ་ཉིད་ལ་ཡང་སྟ་དེར་ནི་བ་སྦྱར་བར་བྱ་སྟེ།
38

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
དེ་ཡང་ས་བོན་གྱི་ཡི་གེ་མ་འདི་ཡི་འོག་གི་ཆར་ནི་བརྟག་པ་སྟེ་གདགས་པར་བྱའོ། ། ཡི་གེ་བདུན་ཅུ་རྩ་གཅིག་པ་
ར་ནི་དབྱངས་ཡིག་གཉིས་པ་ཨཱདང་སྦྱར་ཏེ། ཡི་གེ་ཀུན་ལ་མཛེས་པ་ནི་འདི་ཉིད་ཡིན་པར་ཐེ་ཚོམ་མེད་དོ། །
བདུན་ཅུ་རྩ་བཞི་བ་ཧ་ཉིད་ནི་དབྱངས་ཡིག་གཉིས་ཨཱ་དང་སྦྱང་བ་དག་གདོད་ནས་དངོས་གྲུབ་གྲུབ་པར་བྱེད་པ་
ཡིན་པར་ནི་དེ་བཞིན་གཤེགས་པའི་ཞལ་ནས་གསུངས་སོ། ། ཡི་གེ་བདུན་ཅུ་རྩ་ལྔ་བ་ལྷ་ནི་མ་མོ་སྟེ་དབྱངས་ཀྱི་
དྲུག་པ་སྐུ་དང་ལྡན་པ་འདི་ནི་རྣལ་འབྱོར་རབ་མཆོག་སྟེ། བྱ་བ་སྒྲུབ་པ་ཀུན་ལ་དམ་པ་ཡིན་ནོ། ། བདུན་ཅུ་རྩ་
དྲུག་པ་ནི་མ་ཉིད་དེ་ཡི་གེ་མ་དེ་ཡི་འོག་ཏུ་བ་སྦྱར་ཞིང་། ཉི་མ་སྟེ་ར་ཡིས་ནི་ཕྱེ་བ་སྟེ་དེ་ལ་གདགས་སོ། །
དབྱངས་ཡིག་གཉིས་པ་ཨཱརིང་པོ་དང་ལྡན་ཞིང་། དེ་ལས་མཆོག་ཏུ་མཛེས་པ་གཞན་ཡོད་པ་མིན་ནོ། ། འདིར་
འགྱུར་མི་འདྲ་བར་སྣང་ཡང་དོན་འདི་བདེའོ། ། ཡི་གེ་བདུན་ཅུ་རྩ་བདུན་པ་ན་སྟེ་དེར་ནི་འོག་ཏུ་དྷ་དང་སྦྱར་
བར་བྱ་སྟེ། ས་བོན་གྱི་སྔགས་འདི་ནི་ལྷ་རྫས་ཀྱི་མཆོག་མཁའ་འགྲོ་མ་ཡིས་མཛེས་པར་འདོད་དོ། ། བདུན་ཅུ་རྩ་
བརྒྱད་པ་ཀ་ཉིད་ནི་དབྱངས་ཡིག་གཉིས་པ་ཨུ་དང་ལྡན་ཞིང་སྦྱར་བའི་ས་བོན་འདི་ནི་མཆོག་ཏུ་བཟང་པོ་དངོས་
གྲུབ་ཀྱི་ཧུ་ཡི་མཆོག་ནི་ཡིན་པར་འདོད་དོ། ། ཡི་གེ་བརྒྱད་ཅུ་རྩ་གཅིག་པ་ས་ནི་དབྱངས་ཀྱི་བཞི་པ་ཨཱི་དའི་མཐའ་
ཨུ་ཡིས་ཁྱད་པར་དུ་བྱེད་པའི་མུའོ། ། འདི་ནི་གདོད་མ་ནས་དངོས་གྲུབ་སྒྲུབ་པར་བྱེད་པ་ཡིན་ཏེ། དངོས་གྲུབ་
ཀུན་ལ་འཇུག་པར་བྱེད་པའོ། ། ཡི་གེ་བརྒྱད་ཅུ་རྩ་གཉིས་པ་ཥ་དབྱངས་ཡིག་གཉིས་པ་ཨཱ་རིང་པོ་དང་སྦྱར་བར་
བྱ་སྟེ་སླའོ། ། ཡི་གེ་ཐམས་ཅད་ཀྱི་ཐ་མ་གྱ་གསུམ་པ་ཡ་ལ་དབྱངས་དང་པོ་སྲོག་ཏུ་ཞུགས་ཀྱང་ཐུ་མི་དགོས་པ་ནི་
སྔར་ལྟར་རོ། ། དེ་ཡན་གྱིས་རྐང་བརྒྱད་ཀྱི་དབྱངས་བཏུས་ནས་གཉིས་པ་ཀ་ར་ཀ་རའི་དབྱངས་ཐུ་ཚུལ་འགྱུར་
གཞན་ནས་འབྱུང་བ་ལ་འདིར་བཤད་པའི་ཆེད་དུ་རྗེས་དགོད་པར་མཛད་ཀྱང་དཀྱུས་སུ་མི་འཇུག་པར་གསུངས་
པ་ལྟར་གཞུང་ཉུང་བར་འདོད་ནས་མ་བྲིས་སོ། ། སྔགས་བཅུ་གཞི་བཀོད་པའི་རེའུ་མིག་དག་ལས་བཏུས་པའི་
སྔགས་འདི་དག་ནི་དཔལ་ཧེ་རུ་ཀ་མགོན་པོ་ཡི་རྩ་བའི་སྔགས་མཆོག་ཏུ་ཤེས་པར་བྱའོ། ། གཉིས་པ་ནི། རྩ་བའི་
སྔགས་འདི་ནི་དངོས་གྲུབ་ཀུན་གྱི་འབྱུང་གནས་ཡིན་ཅིང་། བརྗོད་པ་ཙམ་གྱིས་མཁའ་འགྲོ་མ་ཐམས་ཅད་ཀྱི་
སྙིང་ནི་འཇོམས་པ་སྟེ་སྐྲག་པར་བྱེད་པ་ཡིན་ནོ། ། དཔལ་ལྡན་ཧེ་རུ་ཀ་ཁྲག་འཐུང་གི་ལྷ་རིག་པའི་རྒྱལ་པོའི་
སྔགས་འདི་ནི་བཀླགས་པ་ཙམ་གྱིས་འགྲུབ་པ་འདོད་པའི་དོན་ཡོད་པར་བྱེད་པའོ། ། གསུམ་པ་ནི། ཡི་གེ་ཨོཾ་ནི་
རྩ་བའི་སྔགས་ཀྱི་དང་པོར་སྦྱར་ཏེ། ཧཱུཾ་ཧཱུཾ་ཕཊ་ནི་དེའི་མཐའ་མར་སྦྱར་བ་རྩ་བའི་སྔགས་ཏེ། འདི་ནི་དངོས་
གྲུབ་ཐམས་ཅད་སྒྲུབ་པར་བྱེད་པ་ཡིན་ནོ། ། བཞི་བ་ནི། དཔལ་ཧེ་རུ་ཀར་བརྗོད་པ་བསྡུས་པའི་རྒྱུད་ལས། རྩ་
བའི་སྔགས་ཀྱི་དབྱངས་བཏུ་བའི་ཆོ་གའི་ལེའུ་སྟེ་བདུན་པའི་འགྲེལ་བའོ། །
39

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཞི་བ་གོ་བཟློག་པའི་སྙིང་པོ་དང་དཔའ་མོའི་གོ་ཆའི་སྔགས་བཏུ་བ་ལ་བཞི། སྙིང་པོའི་སྔགས་དང་།
གོ་ཆའི་སྔགས་རིན་ཆེན་བཞི་དང་བཅས་པ་དང་། སྔགས་ཀྱི་རྗེས་གནང་བྱ་ཚུལ། ལེའུའི་མཚན་ནོ། ། དང་པོ་
ནི། དེ་ནས་སྙིང་པོ་དང་གོ་ཆའི་སྔགས་བཏུ་བ་ལ་ཧེ་རུ་ཀ་རང་གི་བདག་ཉིད་ཀྱི་སྔགས་རྣམས་དཔའ་བོ་ཉེར་བཞི་
པོ་ཐམས་ཅད་དང་མཉམ་པར་སྦྱོར་བའི་མཁའ་འགྲོ་མ་ཉེར་བཞི་ཡི་དྲ་བ་ཡི་སྟེ་ཚོགས་ཀྱི་རང་བཞིན་ནོ། ། དེ་
རྣམས་གཅིག་ཏུ་སྡོམ་པར་བྱེད་པ་ནི་འཁོར་ལོ་བདེ་མཆོག་ཡིན་པར་འདོད་དོ། ། སྔགས་ནི་ཧཱ་སཱ་ནས་ཨོཾ་གྱི་བར་
གོ་རིམ་བཟློག་སྟེ་འབྱུང་བ་རྣམས་གོ་རིམ་གྱིས་བཏུས་ན། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ་ཌཱ་ཀི་ནི་ཛཱ་ལ་སོ་བ་
རི་སཱཧཱ་ཞེས་པའོ། ། འདི་ལ་ཡི་གེ་ཉེར་གཉིས་སུ་བྱེད་ལུགས་ལ་བ་དང་ཛ་སོ་སོར་བྱེད་པ་དང་། ཕ་དང་ཊ་སོ་
སོར་བྱེད་པའི་ཚུལ་གཉིས་སྣང་བ་ལས་སྔ་མ་བདེ་སྙམ་མོ། ། རིག་པའི་རྒྱལ་པོ་ཧེ་རུ་ཀའི་སྙིང་པོ་འདི་ནི་རྒྱུད་
གཞན་དུ་སྔར་མ་བྱུང་ཞིང་ཕྱིས་འབྱུང་བར་མི་འགྱུར་རོ་ཞེས་པ་ནི་དཀོན་པའི་ཆེ་བ་སྟོན་པའོ། ། གཉིས་པ་ནི།
རྣལ་འབྱོར་མ་དྲུག་གི་ས་བོན་ནི། ཊ་ཕ་ནས་ཨོཾ་གྱི་བར་དྲུག་སྟེ། དེ་རྣམས་གོ་རིམ་མ་འཆོལ་བར་ཐུབ་ན་ཨོཾ་ཧཾ་ཧྲི་
ཧཱུྃ་ཧཱུྃ་ཕཊ། ཅེས་པར་འགྱུར་ཏེ། དེ་རྣམས་ཡི་གེ་བཻ་དང་ཨོཾ་དང་ནི་ཡི་གེ་མོ་དང་ཧྲི་ཉིད་དང་ཧཱུཾ་དང་ཕཊ་དང་
སྦྱར་བ་ནི་གོ་ཆའི་རྣལ་འབྱོར་མ་དྲུག་གི་ངོ་བོ་དང་ས་བོན་དུ་ནི་བཤད་དེ། སྦྱོར་ཚུལ་ནི་ཨོཾ་བཾ་ཧཾ་ཡཾ་ཧྲི་མོ་ཧྲི་ཧཱུཾ་ཧཱུཾ་
ཧཱུཾ་ཕཊ་ཕཊ་ཅེས་པའོ། ། སྐབས་འདིར་འགྱུར་འགའ་ཞིག་ཏུ་བཛྲ་བཻ་རོ་ཙ་ནའི་སྔགས་ཀྱང་སྣང་ངོ༌། ། གོ་ཆའི་
སྔགས་དེ་རྣམས་ནི་མཁའ་འགྲོ་མ་ཡི་རིག་པ་ཆེན་མོ་ཡིན་ལ། སྔར་མ་བྱུང་ཞིང་ཕྱིས་ཀྱང་འབྱུང་བར་མི་འགྱུར་
རོ། ། སྔར་བཤད་པའི་སྔགས་དེ་རྣམས་ལས་འཕྲེང་དང་སྙིང་པོ་དང་ཉེ་སྙིང་དང་གོ་ཆའི་སྔགས་བཞི་ནི་ས་སྟེང་
ན་ནི་རིན་ཆེན་ལྟ་བུའི་སྔགས་བཞི་སྟེ། དེའི་ནས་ཡབ་ཡུམ་གྱི་ཕྲེང་བའི་སྔགས་ནི་དམ་པ་སྟེ་མཆོག་ཡིན་ནོ། །
རྡོ་རྗེ་ཕག་མོ་ལ་སོགས་པའི་སྔགས་ནི་མཁའ་འགྲོ་མ་ཡི་རིག་པ་ཆེའོ། ། རིག་པའི་རྒྱལ་པོ་ཧེ་རུ་ཀ་ཞེས་པ་ནི་ཡབ་
ཀྱི་རྩ་སྔགས་སོ། ། གསུམ་པ་ནི་རྗེའི་རྒྱུད་ཀྱི་ཊིཀྐ་ལས་ཤེས་པར་བྱའོ། ། བཞི་བ་ནི། དཔལ་ཧེ་རུ་ཀར་བརྗོད་
པ་བསྡུས་པའི་རྒྱུད་ལས་གོ་བཟློག་པའི་སྙིང་པོ་དང་། རྣལ་འབྱོར་མ་དྲུག་གི་གོ་ཆའི་སྔགས་བཏུ་བའི་ཆོ་གའི་ལེའུ་
སྟེ་བརྒྱད་པའི་འགྲེལ་བའོ། །
གཉིས་པ་སྔགས་བཟླས་པས་དངོས་གྲུབ་སྒྲུབ་ཚུལ་ལ་ལྔ། རྩ་སྔགས་དང་། སྙིང་བོ་དང་། ཉེ་སྙིང་དང་།
གོ་ཆའི་སྔགས་དང་། སྙིང་བོས་ལས་བསྒྲུབ་ཚུལ་གཞན་བསྟན་པའོ། ། དང་བོ་ལ་བཞི། བཤད་པར་དམ་
བཅའ་བ་ཆེ་བ་དང་བཅས་པ། ལས་ཚོགས་དངོས་རྒྱས་པར་བཤད་པ། དེ་ལ་སྔགས་ཀྱི་དེ་ཉིད་ཤེས་དགོས་པར་
བསྟན་པ། ལེའུ་མཚན་བསྟན་པའོ། ། དང་པོ་ནི། དེ་ནས་རྩ་བའི་གསང་སྔགས་ཀྱི་སྒོ་ནས་དངོས་གྲུབ་སྒྲུབ་
4 )

༄༅། ། བདེ་མཆོག་རྩ་རྒྱུད་ཀྱི་ཊིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
པའི་ལས་མཆོག་ཏུ་གྱུར་པ་འོག་ནས་འཆད་པ་གོ་རིམ་ཇི་བཞིན་དུ་འདིར་རྣམ་པར་བཤད་པར་བྱ་སྟེ། སྔགས་དེ་
ནི་འཇིག་རྟེན་གསུམ་ན་ཞི་སོགས་ཀྱི་ལས་གང་ཅི་ཡོད་པ་རྣམས་ཐམས་ཅད་རིང་པོར་མི་ཐོགས་པར་སྐད་ཅིག་
གིས་གྲུབ་པར་འགྱུར་པས་ལས་རྣམས་ཐམས་ཅད་བྱེད་པའོ། ། གཉིས་པ་ལ་གཉིས། ལས་ཐུན་མོང་གི་རྣམ་
གཞག་དང་། ཆོ་ག་སོ་སོར་བསྟན་པའོ། ། དང་པོ་ནི། ཇི་སྐད་བཤད་པའི་ལས་ཐམས་ཅད་མྱུར་དུ་འགྲུབ་པ་
དང་། རྒྱུད་སྡེ་འོག་མར་མི་འབྱུང་བའི་ཆེན་པོ་རྣམས་མྱུར་དུ་འགྲུབ་པ་ལ་སྤྱོད་པ་བྱ་དགོས་ཤིང༌། དེའི་སྔོན་དུ་
བསྐྱེད་རིམ་བརྟན་པ་དང་། བཟླས་པ་རྫོགས་པ་དང་། དེའི་བཅུ་ཆའི་སྦྱིན་སྲེག་རྣམས་དགོས་སོ། ། བཟླས་
པའི་གྲངས་ལས་ཁྱད་པར་ཅན་འགྲུབ་པ་ལ་ནི། རྫོགས་ལྡན། གསུམ་ལྡན། ཉིས་ལྡན། རྩོད་ལྡན་བཞིར་རིམ་
པ་བཞི་ནི་སྔ་མ་ལས་ཕྱི་མའི་དུས་སུ་སྔགས་གྲངས་དེ་ཉིས་འགྱུར་དུ་བཟླ་དགོས་པར་གསུངས་པ་ལྟར་ཏེ། ལྷག་མ་
གཞན་དུ་ཤེས་པར་བྱའོ། ། གཉིས་པ་ལ་ལྔ། ཚར་གཅད་རྗེས་བཟུང་གི་ལས་དང་། ཚར་གཅད་གཉིས་ཀྱི་ལས་
ཚོགས་དང་། རྗེས་གཟུང་ཞར་བྱུང་དང་བཅས་པ་དང་། གསད་གསོ་གཉིས་དང་བཅས་པའི་ཚར་གཅད་ཀྱི་
ལས་དང་། རྗེས་སུ་བཟུང་བའི་ལས་གཞན་བསྟན་པའོ། ། དང་པོ་ནི། འཕྲོག་བྱེད་ལ་སོགས་པའི་གདུག་པའི་
ལྷ་ཐམས་ཅད་དང་། ཀླུ་ཐམས་ཅད་དང་། གནོད་སྦྱིན་ཐམས་ཅད་དང༌། དྲི་ཟ་ཐམས་ ཅད་གྱི་སྐྱེ་གནས་
ཐམས་ཅད་ལན་གཅིག་དྲན་པ་ཙམ་གྱིས་གསོད་པར་བྱེད་དོ། ། དྲན་པ་ཙམ་ཞེས་པ་ནི་བསམ་གཏན་ཙམ་གྱིས་
ཀྱང་ལས་ དེ་འགྲུབ་ནུས་པའོ། ། གསད་པ་ལ། རྩ་སྔགས་ཀྱི་མཐོང་ཆེ་གེ་མོ་མཱ་ར་ཡ་ ཕཊ་ཅེས་སྦྱར་བར་
བྱའོ། ། མན་ངག་ཏུ་སྤྲིན་གྱི་ཚོགས་ལ་བལྟས་ནས་ཁྲོ་བ་དང་བཅས་པས་ཨོཾ་དང་བཅས་པའི་རྩ་སྔགས་ཀྱི་མཐར་
སརྦ་བིགྷན་བི་ཀི་ཎ་བ་ཡ་ཧཱུྃ་ཕཊ་ཅེས་བརྗོད་དེ། ཁ་ནས་རླུང་ཆེན་བྱུང་བར་བསམས་ནས་སྤྲིན་འཐོར་བར་བྱེད་
དོ; ། ཆར་འབེབས་པར་བྱེད་ཞེས་པ་ལ་རྣམ་པ་བཞི་བཤད་དེ་མང་བས་འདིར་མ་བྲིས། ཆར་ཆེས་པའི་ཚེ་ཟློག་
པར་བྱེད་པ་ནི་གུ་གུལ་སོགས་རྫས་གསུམ་གྱི་བདུག་པས་ཀླུའི་རས་རིས་ལ་བདུག་པ་དང་། སྤྲིན་འཐོར་བའི་ཆོ་ག་
བྱའོ། ། རྒྱ་མཚོར་ཕྱིན་ན་རྩ་སྔགས་འབུམ་བཟླས་ན་རྒྱ་མཚོ་སྐེམ་པར་བྱེད་དོ། ། ཆུ་བོའི་རྒྱུན་ཕྱོགས་ལས་
བཟློག་སྟེ་འབབ་པར་སྟོན་པ་ནི་ཁབ་ལེན་ལ་ཁ་ཊཱི་ག་བྱས་ནས་རྩ་སྔགས་ལན་བདུན་བཟླས་ཏེ། ལག་པ་གཡོན་
པས་ཆུ་བོ་ལ་བསྣུན་ན་བཤད་པ་བཞིན་དུ་འགྱུར་རོ། ། ཚུལ་དེས་སེམས་ལྡན་ནམ་སེམས་མེད་ཀྱི་དབང་བོ་བྱ་བ་
མ་ཡིན་པ་བྱེད་པ་རྣམས་དེ་ལས་ཟློག་པར་བྱེད་དོ། ། རྩ་བའི་གསང་སྔགས་འདི་ལ་བཟླས་བརྗོད་འབུམ་བྱས་ཏེ།
གཡས་བརྐྱང་གི་སྦྱོར་བའི་གར་དང་བཅས་པས་ས་གཡོ་བར་བྱེད་པ་དང་ཤིང་ལ་འཛེགས་ཏེ། གནས་གང་དུ་
འདོད་པ་དེར་འགྲོ་བར་བྱེད་ཅིང་འོང་བར་འགྱུར་རོ། ། ཕ་རོལ་གྱི་སྔགས་ཀྱི་ནུས་པ་ཐམས་ཅད་འཕྲོག་པར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བྱེད་པ་དང་། གཞན་གྱི་དངོས་གྲུབ་ཐམས་ཅད་འཕྲོག་པར་བྱེད་པའི་སྤེལ་ཚིག་དང་བཅས་ཏེ་རྩ་སྔགས་བཟླས་
ན་དེ་བཞིན་དུ་འགྱུར་རོ། ། ཁྲོས་པས་རྩ་སྔགས་ལ་རཀྟ་ཨཱ་ཀརླུ་ཡ་ཛ་ཞེས་བཏགས་ཏེ་བཟླས་ན་གནོད་བྱེད་དེའི་
ཁྲག་འདྲེན་པར་བྱེད་དོ། ། ཁྲག་སླར་ཡང་གཏོང་བར་བྱེད་པར་འདོད་ན་སྔགས་སྤེལ་ཚིག་དང་བཅས་པས་
བཟླས་ན་དེ་བཞིན་དུ་འགྱུར་རོ། ། གཟུགས་སྟོང་ཕྲག་དུ་མར་བྱེད་པ་ནི། ཕྱག་རྒྱ་ཆེན་པོའི་གོ་འཕང་ལ་གནས་
པས་གདུལ་བྱའི་བསམ་པ་དང་མཐུན་པའི་གཟུགས་འཛིན་པའམ། ཡང་ན་སྨན་དང་སྔགས་ཀྱི་སྦྱོར་བས་གང་
འདོད་པའི་གཟུགས་སུ་བསྒྱུར་བར་བྱེད་དོ། ། སྔགས་རྫས་ཀྱིས་གཟུགས་སྣ་ཚོགས་པར་འདོད་ན་སྣང་བར་བྱེད་
ཅིང་། མི་འདོད་ན་མི་སྣང་བར་ཡང་བྱེད་དོ། ། རྩ་སྔགས་ལས་མེ་འབར་བ་དང་གཏུབ་པར་བསམས་པས་
བཟླས་ན་ཁང་བཟང་དང་ཤིང་གི་རྩེ་མོ་ལ་སོགས་པ་ཕྱེ་མར་བྱེད་དོ། ། ལག་པ་གཡོན་པར་ཟླ་བའི་འོད་ལྟར་དྲི་མ་
མེད་པའི་འཁོར་ལོ་བཀོད་ནས། དུག་རྣམས་ལ་བསྟན་པ་ཙམ་གྱིས་བདུད་རྩིར་བྱེད་པ་དང་། ལག་པའི་སྔགས་
ན་ག་པོར་བྱས་ནས་བདུད་རྩིའི་བསྟན་པས་དེ་ཡང་དུག་ཏུ་བྱེད་དོ། ། ཟླ་བ་སྟེ་ཆད་ཟླ་བའི་འོད་ལྟར་དྲི་མ་ཆེད་
པར་བསམས་ནས་ཆུ་སྟེ་འོ་མར་བྱེད་པ་དང་། ཐབས་གཞན་གྱིས་ཆུ་སྟེ་འོ་མ་ཡང་ཟླ་བ་སྟེ་ཆང་དང་འདྲ་བར་
བྱེད་དོ། ། ཀ་རཎའི་འབྲས་བུ་སོགས་ལག་པ་སོགས་ལ་བྱུག་ན་དྲི་ཐམས་ཅད་འཕྲོག་པར་བྱེད་ཅིང་། མེ་ཏོག་ལ་
སོགས་པའི་དྲི་ཐམས་ཅད་ཕན་ཚུན་གང་དུ་འདོད་པ་རེར་འཕོའོ། ། ནམ་མཁའ་ལྡིང་དང་འགྲོ་བ་འབྱིན་པར་
བྱས་ཞེས་སོགས་ལ་འགྱུར་དང་དོན་ཡང་མི་འདྲ་བ་སྣང་བ་ལས་གཅིག་ནི། ནམ་མཁའ་ལྡིང་གཤོག་པ་གཉིས་
བརྐྱང་སྟེ་ནམ་མཁར་འགྲོ་བ་ལྟར། ཕྱག་རྒྱ་དང་འདུ་བ་ན་ལག་པ་གཉིས་བརྐྱང་ནས་སྙོམས་པར་ཞུགས་ཏེ།
བྱང་སེམས་རང་གི་ལྕེས་བླངས་ནས་ཕྱག་རྒྱུའི་ཁར་སྦྱིན་ཞིང་ལྷག་མ་རང་གིས་བཏུང་བའོ། ། ཞི་བ་འདུས་པའི་
ལྷ་མོ་ཞེས་པའང་རང་དང་ཕྱག་རྒྱ་ལྷན་ཅིག་འདུས་པའོ། ། སྒྲུབ་པ་པོ་གང་ཞིག་སྔར་གྱི་ཐབས་དེས་ཀུན་ཏུ་སྤྱོད་
པའི་སྒོ་ནས་ཕྱག་རྒྱུའི་པད་མའི་རྩ་ཁ་བྱ་བར་བྱང་སེམས་འབྱིན་པ་ལས་བྱུང་བའི་རིགས་ཀྱི་སྲས་དེ་ནི་མི་ཡི་མཆོག་
གོ ། དེའི་ལག་མཐིལ་ན་ཡོད་པའི་དཔལ་གང་གིས་ཀྱང་མི་འགྲོག་པར་འགྱུར་རོ། ། གོང་དུ་བཤད་པའི་རྣམ་
པ་དེ་ལྟ་བུའི་ཆོ་ག་དང་ལྡན་པའི་དངོས་གྲུབ་ཐམས་ཅད་འབྲས་བུ་དང་བཅས་པར་འགྱུར་རོ། ། གཉིས་པ་ནི།
དྲན་པ་ཙམ་གྱིས་གསོད་པར་བྱེད་པ་དང་ཞེས་པ་ནི་དྲག་པོའི་རྫས་དང་འཁོར་ལོ་ལ་བརྟེན་ནས་བསྒྲུབ་བྱ་མྱུར་དུ་
འཆི་བར་བྱེད་པའོ། ། མེ་སྐྱེད་པར་བྱེད་དོ་ཞེས་པ་ནི་གཏུམ་མོ་འབར་བའི་ཕྲེང་བའི་ཏིང་ངེ་འཛིན་ལ་གནས་
ནས་རླུང་གིས་བདས་ཤིང་མེ་འབར་བར་བསམས་ན་དེ་ལྟར་དུ་འགྱུར་རོ། ། ས་འོག་རྣམ་པར་གཤེགས་པ་དང་
ནི་རྡོ་རྗེ་རྩེ་གཅིག་པ་གསོར་ཞིང་སྔགས་བཟླས་ཏེ་ས་ལ་བསྣུན་ནས་འགས་ཤིང་འདྲལ་བའོ། ། སེར་བ་འབེབས་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
པར་བྱེད་དོ་ནི་ལག་མཐིལ་དུ་བསྔགས་ནས་རླུང་གི་རྗེས་སུ་བསྣུན་ན་གང་འདོད་པ་དེར་སེར་བ་འབེབས་ནུས་པ།
འདོད་ན་དེ་ཟློག་པར་ཡང་བྱེད་དོ། ། དྲན་པ་ཙམ་གྱིས་གློག་སྐྱེད་པར་བྱེད་དོ་ཞེས་པ་ནི་རྫས་སྔགས་ལ་བརྟེན་
ནས་གང་དུ་དམིགས་པའི་ནམ་མཁར་གློག་འབྱུང་བར་བྱེད་པའོ། ། ལྷ་ཐམས་ཅད་ཀྱི་གཟུགས་བརྙན་གང་བྱེད་
དུ་གཞུག་གཞི་དུར་ཁྲོད་ཀྱི་རས་ལ་བྲིས་པའི་འཁྲུལ་འཁོར་དང་རྫས་སྦྱོར་ལ་བརྟེན་ནས་ལྷའི་གཟུགས་བརྙན་གང་
བྱེད་པར་འགྱུར་བའོ། ། སྒྲུབ་པ་པོ་གང་གིས་གསད་ལས་གྲུབ་པར་བྱ་བའི་ཕྱིར་བསྒྲུབ་བྱ་དེའི་མིང་ནས་བཟུང་
སྟེ། རྩ་སྔགས་ལན་གཅིག་བཟླས་ན་བསྒྲུབ་བྱ་དེ་དེའི་མོད་ལ་འཆི་བར་འགྱུར་རོ། ། གསུམ་པ་ནི། བ་ལང་གི་
ཤ་དང་བཅས་པའི་སྦྱིན་སྲེག་སྟོང་རྩ་བརྒྱད་རྩ་སྔགས་ཀྱིས་ཕུལ་ན་ས་མ་ལུས་པ་ལ་ལོངས་སྤྱོད་པའི་རྒྱལ་སྲིད་
འཐོབ་པར་འགྱུར་རོ། ། མེད་པར་འདོད་ན་ཞི་བའི་སྦྱིན་སྲེག་གིས་རྒྱལ་སྲིད་ཀྱི་གཡེང་བ་སྡུད་པར་འགྱུར་
རོ། ། ལྷ་སྔགས་ངོ་བོ་ནི་མི་དད་པའི་བཅོམ་ལྡན་འདས་བདེ་མཆོག་གི་ཕྲེང་སྔགས་འདི་ལ་ནི། དངོས་གྲུབ་སྒྲུབ་
པ་ལ་ཆ་ལུགས་ཀྱི་ཁྱད་པར་གྱི་བཏུལ་ཞུགས་མི་དགོས། ཁྲུས་དང་ཉེ་རེག་ལ་སོགས་པའི་ཉེ་བར་སྤྱོད་པ་དང་།
ཟས་གཅོད་པའི་བསྙུང་བར་གནས་པ་མི་དགོས་ཏེ། ཕྲེང་སྔགས་ཀྱིས་ལས་སྒྲུབ་པའི་རྟོག་པའི་བྱ་བའི་ཆོ་ག་
འདིས་ཅི་འདོད་པའི་དངོས་གྲུབ་སྒྲུབ་པའི་ལས་རྣམས་བྱའོ། ། བཞི་བ་ནི། གལ་ཏེ་ཁྲོས་པའི་བསམ་པས་སྣ་
བུག་གཡས་ནས་སྔགས་ཁ་དོག་སྔོན་པོ་འབར་བ་བསྒྲུབ་བྱའི་སྣ་བུག་གཡོན་ནས་ཞུགས་ཏེ་ལུས་དཀྲུགས་ཤིང་།
སླར་ཡང་དེའི་སྣ་གཡས་དང་རང་གི་སྣ་བུག་གཡོན་ནས་ཞུགས་བར་བསམས་ལ་རྩ་སྔགས་ལན་གཅིག་བཟླས་ན་བྱེ་
བ་གཅོད་ཅིང་གསོད་པར་འགྱུར་རོ། ། ཞི་བའི་བསམ་པས་སྔགས་འོད་ཟེར་དཀར་པོ་སྔ་མ་བཞིན་དུ་བསྒྲུབ་བྱ་
ལ་ཕན་པར་བསམས་ཏེ་བཟླས་ན་སླར་འཚོ་བར་བྱེད་དོ། ། འ་རུ་རའི་ཤིང་བཅད་དེ་ཉེར་དགུའི་ནུབ་མོར་དུར་
ཁྲོད་ཀྱི་མེ་ལ་བསྲེགས་པའི་སོལ་བ་དང་ཐལ་བ་ལ་རྩ་སྔགས་ཡན་གཅིག་བཟླས་པས་བསྒྲུབ་བྱ་གང་ལ་བསྣུན་ན་
དེའི་མོད་ལ་ལྟུང་བར་བྱེད་དོ། ། གོང་དུ་བཤད་པའི་དུར་ཁྲོད་ཀྱི་ཐལ་བ་ལ་སྔགས་ལན་གཅིག་ཡོངས་སུ་བཟླས་
ཏེ་བསྒྲུབ་བྱ་གང་ལ་བསྣུན་ན་དེ་དེའི་མོད་ལ་ཤ་ཟས་བཟུང་བར་འགྱུར་ནོ། ། དུར་ཁྲོད་ཀྱི་སོལ་བ་ལ་ལན་གཅིག་
བཟླས་ནས་ཉི་ཤུ་དགུའི་ནུབ་མོ་སྤང་ལེབ་ལ་སོགས་པ་ལ་གཟའ་གང་ཡིན་པ་དེའི་མཚན་མའི་དབུས་སུ་འཁོར་ལོ་
བྲིས་ལ། ལྟེ་བར་བསྒྲུབ་བྱ་གང་གི་མིང་སྤེལ་དང་བཅས་བྲིས་ནས་གུ་གུལ་གྱི་བདུགས་པས་དེ་གཟའ་ཆེན་པོས་
བཟུང་བར་འགྱུར་རོ། ། ཨ་ཎིམུཀྟ་ཀའི་ལྕག་མའི་ཁྲི་ལ་འདུག་སྟེ། བུ་མོས་བཀལ་བའི་སྐུད་པ་སུམ་བསྒྲིལ་བྱས་
པ་སོགས་ཀྱིས་བསྒྲུབ་བྱ་གང་གི་གཟུང་ནས་སྔགས་བཟླས་ཏེ་དེ་ལ་བསྣུན་པ་དེ་དེའི་མོད་ལ་རླུང་གི་ཤུགས་ཀྱིས་
འོང་བར་འགྱུར་རོ། ། གསེག་མ་ལ་ལན་གཅིག་བཟླས་ཏེ་གང་ལ་རེག་པ་དེ་ཇི་སྲིད་འཚོ་བའི་བར་རངས་པར་
43

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འགྱུར་རོ། ། བསྒྲུབ་བྱ་སྐྱོད་པར་འདོད་ན་དེའི་ཐབས་བཤད་པ་ལྟར་བྱས་ན་གང་དུ་འདོད་པ་དེར་འགྲོ་བ་སྟེ་
སྒྲོད་པར་འགྱུར་རོ། ། ར་ནག་པོའི་ཡན་ལག་ལྔ་དང་ཚིལ་ཆེན་དང་གུ་གུལ་ཆེ་མཉམ་པར་བྱས་ཏེ་ཆང་གི་སྦྲུས་ལ་
བདུག་པ་དང་སྦྱར་ནས་སྔགས་ལན་ཅིག་བཟླས་ཏེ་སྤྲོས་སུ་སྦྱར་བའི་དུད་བས་བདུག་ན། དུད་པ་དེ་སྣར་སོང་བ་
ཙམ་གྱི་མོད་ལ་བསྒྲུབ་བྱའི་སེམས་ཅན་ཐམས་ཅད་ལ་འབེབས་པར་འགྱུར་རོ། ། ལྔ་བ་ནི། ལག་པ་གཡོན་པའི་
འཁོར་ལོ་ལ་བསྒྲུབ་བྱའི་མིང་བྲིས་ཏེ་རྣམ་ཤེས་བཀུག་ནས་ལག་པ་གཡས་ལ་སྔགས་ལན་གཅིག་བཟླས་ཏེ་བཀབ་ན་
སྤྲུལ་ནག་པོས་ཟིན་པའི་དུག་སོས་པར་བྱེད་དོ། ། མཁའ་འགྲོ་མས་རྒྱུས་བཏབ་པ་སྟེ་ཟིན་པ་ལ་སྔགས་ལན་
གཅིག་བཟླས་པའི་ཆུས་གཏོར་ན་དེ་གཏོང་བར་བྱེད་དོ། ། ཀ་ར་པི་རའི་ལྕག་མའི་མྱུ་གུས་སྐྱུ་རུ་རའི་འདབ་མ་ལ་
འཁོར་ལོ་མིང་སྤེལ་དང་བཅས་ཏི་བྲིས་ནས་སྔགས་ལན་གཅིག་བཟླས་པས་སྦྲུམ་མའི་མངལ་གང་དུ་འདོད་པ་དེར་
འཕོ་བར་འགྱུར་རོ། ། གསུམ་པ་ནི། ཁྲག་འཐུང་རྒྱལ་པོ་དཔལ་ཧེ་རུ་ཀའི་གསང་སྔགས་ཀྱི་ངེས་དོན་གྱི་ཡེ་ཤེས་
ནི་མི་ཤེས་པར་དེའི་སྔགས་ལ་བརྟེན་པའི་དངོས་གྲུབ་ཀུན་མངོན་པར་འདོད་པ་ནི་རྨོངས་པས་འབྲས་འདོད་ནས་
ཕུབ་མ་མ་རྡུང་པ་དང་མཚུངས་ཏེ། གསང་སྔགས་ཀྱི་དེ་ཉིད་ཤེས་པ་འདི་མེད་པ་རུ་འཇིག་རྟེན་ལས་འདས་པའི་
དངོས་གྲུབ་དང་ནི་འཇིག་རྟེན་པའི་དངོས་གྲུབ་ཀྱི་བདེ་བ་དག་མི་སྟེ་སྒྲུབ་པ་པོ་ཡིས་ཐོབ་པར་མི་འགྱུར་རོ། །
གསང་སྔགས་ཀྱི་ངེས་དོན་འདི་ནི་མི་ཤེས་པར་ཐེག་པ་འདིའི་རྣལ་འབྱོར་བ་ཉིད་མངོན་པར་འདོད་པ་དེ་ཡི་ངལ་
བ་དོན་མེད་དེ། འབྲས་བུ་ཁྱད་པར་ཅན་འཐོབ་པར་མི་འགྱུར་རོ། ། གསང་སྔགས་འདི་ནི་དངོས་གྲུབ་ཐམས་
ཅད་སྦྱིན་པར་བྱེད་པ་སྟེ་འདོད་པའི་ཡུལ་ལ་རང་བཞིན་ཤེས་པའི་སྒོ་ནས་སྤྱོད་པའི་ཐབས་ལ་བརྟེན་ནས་ཡིན་
ནོ། ། སྒྲུབ་པ་པོས་སྔགས་ཀྱི་ངེས་དོན་དང་ཕྱག་རྒྱ་ལ་བརྟེན་པ་གཉིས་པོ་དག་བདེ་བར་གཤེགས་པས་གསུངས་
པ་འདི་ཤེས་ནས་ཤ་ཆང་ལ་སོགས་པའི་བཟའ་བཏུང་གི་རོ་དང་རེག་བྱ་ལ་སོགས་པ་ཙཱ་རུ་ཡི་བཟའ་བ་དང་།
སྟོན་མོའི་རོལ་ལ་སོགས་པས་རབ་ཏུ་མཆོད་པར་བྱེད་པ་ནི་དངོས་གྲུབ་ཐམས་ཅད་སྒྲུབ་པར་བྱེད་པ་ཡིན་ནོ། །
ཞེས་པ་རྣམས་ནི་མདོར་བསྡུས་ཏེ་བཤད་པའོ། ། བཞི་བ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་
རྒྱུད་ལས་རྩ་བའི་སྔགས་ཀྱི་ལས་ཚོགས་ཀྱི་ཆོ་གའི་ལེའུ་སྟེ་དགུ་བའི་འགྲེལ་བའོ། །
གཉིས་པ་སྙིང་པོའི་སྔགས་ཀྱི་ལས་སྒྲུབ་པ་ལ་གཉིས། ལེའུ་བཅུ་བ་དང་། བཅུ་གཅིག་པའོ། ། དང་པོ་
ལ་གསུམ། སྐུ་གསུམ་སྒྲུབ་པ་དང་། སྙིང་པོའི་ལས་ཚོགས་དང་། བེའུའི་མཚན་ནོ། ། དང་པོ་ལ་གཉིས།
བཤད་པར་དམ་བཅའ་བ་དང་། སྒྲུབ་པ་པོས་སྐུ་གསུམ་འགྲུབ་པར་བསྟན་བའོ། ། དང་པོ་ནི། ལེའུ་དགུ་བའི་
རྗེས་དེ་ནས་སྐུ་གསུམ་སྒྲུབ་པ་ནི་བཤད་པར་བྱ་སྟེ། དེ་ཡང་རང་ཁྲག་འཐུང་དཔལ་ཧེ་རུ་ཀ་དང་གཉིས་སུ་མེད་
44

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། ༈
པར་སྦྱོར་བ་སྒྲུབ་པ་པོ་གང་གིས་ཤེས་པ་ཙམ་གྱིས་ནི་འདིར་འགྲུབ་པར་ཐེ་ཚོམ་མེད་པའོ། ། གཉིས་པ་ལ་གཉིས།
སྤྱིའི་དོན་དང་། ཡན་ལག་གི་དོན་ནོ། ། དང་པོ་ནི། མངོན་བརྗོད་ནས་བཤད་པའི་སྐུ་གསུང་ཐུགས་གྱི་བདེ་
མཆོག་གི་ལྷ་སུམ་ཅུ་པ་གསུམ་གྱི་སྐུ་སྤྲུལ་སྐུ། གསུང་ལོངས་སྐུ། ཐུགས་ཆོས་སྐུ་སྒྲུབ་པ་དང་། ཕྱི་དཀྱིལ་གྱི་ལྷ་
དང་། བྱང་ཕྱོགས་སོ་བདུན་དང་། ལུས་དཀྱིལ་གསུམ་ནི་རིམ་པ་བཞིན་དུ་སྤྲུལ་སྐུ་ལོངས་སྐུ་ཆོས་སྐུའི་སྒྲུབ་
ཐབས་དང་། འོད་གསལ། སྒྱུ་ལུས། ཟུང་འཇུག་གསུམ་ལ་རིམ་པ་བཞིན་ཆོས་ལོངས་སྤྲུལ་སྐུར་བཞག་པ་
སོགས་ཡོད་དོ། ། གཉིས་པ་ནི། སྐུ་གསུམ་ལ་བསྐྱེད་རིམ་དང་རྫོགས་རིམ་གྱི་སྐུ་གསུམ་ཡོད་པ་ལས་རྫོགས་རིམ་
གྱི་ཆོས་ཀྱི་སྐུ་ཡི་ལུས་ཅན་དུ་དུས་གང་གི་ཚེ་སྒྲུབ་པ་པོར་གྱུར་ཏེ། ལྷན་སྐྱེས་ཀྱི་འོད་གསལ་དུ་ཞུགས་པ་དེ་ལྟར་
ལེགས་པར་སེམས་གནས་པར་གྱུར་པ་ལ་དེའི་ཚེ་ལམ་དུས་གྱི་ཡེ་ཤེས་ཆོས་སྐུ་ཞེས་ང་སྨྲའོ། ། རྫོགས་རིམ་གྱི་
ལོངས་སྤྱོད་སྐུའི་ལུས་ཅན་དུ་གང་གི་ཚེ་སྒྲུབ་པ་པོ་གནས་པར་གྱུར་པ་སྟེ། དྲན་གསལ་ལས་ཧེ་རུ་ཀའི་སྐུ་གྲུབ་ཅིང་
དེ་ནས་སྒྱུ་མའི་སྐུ་དེར་མཉམ་པར་བཞག་པ་ལ་གནས་པ་དེའི་ཚེ། ལམ་དུས་ཀྱི་ལོངས་སྤྱོད་པའི་རྫོགས་པའི་སྐུར་
ང་རབ་ཏུ་སྨྲའོ། ། རྫོགས་རིམ་གྱི་སྤྲུལ་བའི་སྐུ་ཡི་ལུས་ཅན་དུ་གང་གི་ཚེ་སྒྲུབ་པ་པོར་གྱུར་པ་སྟེ། ཟུང་འཇུག་
པས་རགས་པའི་དཀྱིལ་འཁོར་སྤྲུལ་ནས་དེའི་ཚེ་དེ་ལ་སེམས་རྩེ་གཅིག་ཏུ་གནས་པ་དེ་ལ་ལམ་དུས་ཀྱི་སྤྲུལ་བའི་
སྐུར་ཡང་ང་རབ་ཏུ་སྨྲའོ། ། དེ་ལྟར་ལམ་དུས་ཀྱི་སྐུ་གསུང་བསྒོམས་པས་འབྲས་དུས་ཀྱི་ཡེ་ཤེས་ཆོས་སྐུ་དང་
ལོངས་སྤྱོད་རྫོགས་སྐུ་དང་སྤྲུལ་བའི་སྐུ་ཡང་དག་པར་ཐོབ་པར་གདོན་མི་ཟ་ཞིང་། རྣལ་འབྱོར་བ་བདག་ཉིད་
འབྲས་བུའི་ཤྲཱི་ཧེ་རུ་ཀར་ནི་འགྲུབ་པར་འགྱུར་བ་འདི་ལ་ཐེ་ཚོམ་མེད་དོ། ། གཉིས་པ་ལ་གཉིས། དམ་བཅའ་བ་
དང་། ལས་ཚོགས་དངོས་སོ། ། དང་པོ་ནི། ཡི་གེ་ཉེར་གཉིས་པའི་གསང་སྔགས་སྙིང་པོ་འདི་ཡི་ནི་གསང་བ་
བཤད་ཀྱིས་སྒྲུབ་པ་པོ་ཉོན་ཅིག་ཅེས་སོ། །གཉིས་པ་ནི། རོ་ལངས་བསྒྲུབས་ནས་དེའི་ལུས་ཀྱི་མར་ཁུ་ལ་སྙིང་
པོའི་སྔགས་བཟླས་པས་རྐང་མཐིལ་ལ་བྱུགས་ན་དཔག་ཚད་བྱེ་བར་འཕགས་པར་འགྱུར་ཞིང་ནམ་མཁའ་ལ་འགྲོ་
ཞིང་འོང་བར་འགྱུར་རོ། ། སྐྱེ་བདུན་གྱི་རོ་ཙ་ན་སོགས་ཟོས་ན་གཟུགས་སྟོང་ཕྲག་དུ་མར་བྱེད་དོ། ། སྐྱེ་བདུན་
གྱི་རོ་ཙ་ན་དང་སྲོག་ཆགས་གང་གི་ཤ་འདྲེས་པ་ཟོས་ན་ཁང་བཟང་དང་ཤིང་དང་ཁྱིམ་ལ་འཛེགས་ཏེ། རྣལ་
འབྱོར་མ་རྣམས་དང་ལྷན་ཅིག་དཔག་ཚད་བྱེ་བའི་བར་དུ་འགྲོ་བར་འགྱུར་རོ། ། རྟ་རྒའི་མར་དང་ཚིལ་ཆེན་ལ་
སྔགས་ཁྲི་བཟླས་ནས་རྐང་མཐིལ་ལ་བྱུགས་ན་ནམ་མཁའ་ལ་འགྲོ་ཞིང་འོང་བ་ལས་གཞན་དུ་མི་འགྱུར་བ་སྟེ་ངེས་
པར་འགྱུར་རོ། ། ཇི་སྐད་བཤད་པའི་སྔགས་རྫས་ཀྱི་སྦྱོར་བ་ལ་བརྟེན་ནས་འདོད་ན་སྣང་བར་འགྱུར་ཞིང་སྣང་
བར་མི་འདོད་ན་ཐིག་ལེ་ཕྱིས་པ་སོགས་བྱས་པས་མི་སྣང་བར་འགྱུར་རོ། ། ཐོད་པ་སོ་སོར་ཡུངས་ཀར་བསྐྲུན་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སོགས་ཀྱི་སྦྱོར་བ་བཤད་པ་ལྟར་བྱས་ནས་འདོད་ན་བྱིས་པ་དང་རྒན་པོ་དང་དར་ལ་བབ་པའི་གཟུགས་འཛིན་
པར་འགྱུར་རོ། ། འདོད་ན་གླང་པོ་ཆེ་དང་མ་ཧེ་དང་བ་གླང་དང་སྟག་དང་སེང་གེ་དང་ཁྱུ་མཆོག་དང་བྱི་ལ་དང་
རི་བོང་དང་རྔ་མོའི་གཟུགས་འཛིན་པར་འགྱུར་རོ། ། འདོད་ན་རྨ་བྱ་དང་བྱ་གག་དང་ངང་བ་དང་ངུར་བ་དང་
ཆུ་སྐྱུར་དང་འུག་པ་དང་ཁྲ་དང་བྱ་རྒོད་དང་བྱ་རོག་གི་གཟུགས་འཛིན་པར་འགྱུར་རོ། ། མདོར་ན་གང་འདོད་
པ་དེའི་གཟུགས་སུ་བྱེད་པར་འགྱུར་རོ། ། བསྒྲུབ་བྱའི་རྐང་རྗེས་ཀྱི་ས་དང་དུར་ཁྲོད་ཀྱི་ཐལ་ལས་བ།ཟུགས་བརྙན་
བྱས་པ་སོགས་ཀྱི་སྦྱོར་བས་བསྒྲུབ་བྱ་དེའི་ཚིག་འཕྲོག་པ་ལྐུགས་པ་དང་། མཐོང་བ་འཕྲོག་པ་ལོང་བ་དང་།
ཉན་པ་འཕྲོག་པ་འོན་པ་དང་། སྣ་འཕྲོག་པ་དྲི་མི་ཚོར་བ་དང༌། ལྕེ་འཕྲོག་པ་རོ་མི་ཚོར་བར་བྱེད་དོ། ། བསྒྲུབ་
བྱ་གང་གི་ཁྲག་འདྲེན་པར་འདོད་པ་དེའི་ཁྲག་འདྲེན་པར་བྱེད་པ་དང་རེངས་པར་བྱེད་དོ། ། གསུམ་པ་ནི།
དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་སྐུ་གསུམ་འགྲུབ་པ་དང་སྙིང་པོའི་སྔགས་ཀྱི་ལས་ཚོགས་
ཀྱི་ཆོ་གའི་ལེའུ་སྟེ་བཅུ་བའི་འགྲེལ་བའོ། ། ། ། །
གཉིས་པ་ལེའུ་བཅུ་གཅིག་པ་ལ་བཞི། བཤད་པར་དམ་བཅའ། སྐྱེ་བདུན་བརྟག་པའི་ཐབས། སྐྱེ་
བདུན་གྱི་རོ་ཙ་ན་ལ་བརྟེན་ནས་ལས་སྒྲུབ་པ། ལེའུའི་མཚན་ནོ། ། དང་པོ་ནི། དེ་ནས་ལས་གཞན་ཡང་སྒྲུབ་
པ་པོས་སྐྱེ་བ་བདུན་པའི་བར་མ་ཆད་བར་མིང་འབྱུང་བ་སྟེ་སྐྱེས་པའི་རོ་ཙ་ན་སོགས་བསྒྲུབ་པ་པོ་གང་གིས་བསྟེན་
པ་ཙམ་གྱིས་ནི་མྱུར་དུ་དངོས་གྲུབ་ལ་འཇུག་པའི་དངོས་གྲུབ་ཐོབ་པར་འགྱུར་བར་བཤད་པར་བྱའོ། ། གཉིས་པ་
ནི། སྐྱེས་བུ་སྟེ་སྐྱེས་པ་གང་ཞིག་ལུས་ཀྱི་རྡུལ་དྲི་ཞིམ་པར་འབྱུང་བ་དང་། ཚིག་བདེན་པར་སྨྲ་བ་དང་། ཡུན་
རིང་པོར་མིག་མི་འཛུམ་པ་དང་། ཡིད་ཁྲོ་བ་མེད་པར་གྱུར་བ་དང་། ཁ་ནས་དབུགས་དྲི་ཞིམ་པོ་འབྱུང་བ་དེ་ནི་
སྐྱེ་བ་བདུན་བར་མ་ཆད་དུ་མིའི་སྐྱེ་བར་གྱུར་པའི་རྟགས་ཡིན་ནོ། ། དེ་འདྲ་བའི་དྲི་ཞིམ་པོ་ནི་རོ་ཙ་ནའི་འབྲས་
བུ་སྟེ། དེས་དེ་རྗེས་སུ་དཔག་པར་བྱའོ། ། གྲིབ་མ་རིམ་པ་བདུན་པ་བྱ་ངང་བའི་འགྲོས་ཅན། སྙིང་རྗེ་དང་
ཡང་དག་པར་ལྡན་བ་དེ་བརྟེན་ནས་དེ་ཤི་བའི་སྙིང་ཁ་ན་རོ་ཙ་ན་ཡོད་དེ་དེ་བླངས་ལ་དཔལ་ཧེ་རུ་ཀའི་སྙིང་པོའི་
སྔགས་བརྒྱ་རྩ་བརྒྱད་བཟླས་ནས་དབྲལ་བར་ཐིག་ལེ་བྱས་ན། སྟེང་དུ་ནམ་མཁའ་ལ་ལྡིང་བར་འགྱུར་ཞིང་ས་
ནས་དཔག་ཚད་བྱེ་བར་འཕགས་པའི་སྟེང་དུ་འགྲོ་བར་འགྱུར་རོ། དེ་བསྟེན་པ་སྟེ་བསྣམས་པ་ཙམ་གྱིས་འཇིག་
རྟེན་གསུམ་པོ་ཐམས་ཅད་ཤེས་པའི་ཡེ་ཤེས་སམ་མངོན་ཤེས་ཅན་དུ་འགྱུར་རོ། ། དཔག་ཚད་བྱེ་བ་ལྔ་བཅུར་
ཉིན་ཞག་གཅིག་གིས་པར་འགྲོ་ཞིང་ཚུར་འོང་བར་འགྱུར་རོ། ། ལྷའི་ལུས་ཀྱང་ཐོབ་པ་སྟེ་དེ་དང་འདྲ་བར་ཚེ་
རིང་བར་འགྱུར་རོ། ། རོ་ཙ་ནི་གུར་གུམ་གྱི་མདོག་ཅན་བ་ལང་གི་མིག་ཙམ་ཞིག་ཡོད་གསུང་ངོ་། ། དཔལ་ཧེ་རུ་
A6

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཀའི་སྙིང་བོ་ལ་སྐྱེ་བདུན་ལ་བརྟེན་ནས་ལས་སྒྲུབ་པ་འདི་སྒྲུབ་པ་པོ་གང་གིས་ཤེས་པ་དེ་ལ་དངོས་གྲུབ་གང་དང་
གང་འདོད་པ་དེ་དང་དེ་སྟེར་བར་འགྱུར་རོ། ། བཞི་བ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་
རྒྱུད་ལས་སྐྱེས་བདུན་པའི་མཚན་ཉིད་དང་དངོས་གྲུབ་སྒྲུབ་ པའི་ཆོ་གའི་ལེའུ་སྟེ་བཅུ་གཅིག་ པའི་འགྲེལ་
བའོ། ། ། །
གསུམ་པ་ཉེ་སྙིང་གི་ལས་སྒྲུབ་པ་ལ་གསུམ། བཤད་པར་དམ་བཅའ་བ། ལས་སྦྱོར་དངོས། ལེའུའི་
མཚན་ནོ། ། དང་པོ་ནི། དེ་ནས་ཉེ་བའི་སྙིང་པོ་ནི་དངོས་གྲུབ་ཐམས་ཅད་ཐོབ་པར་བྱེད་ཅིང་། འཇིག་རྟེན་
གསུམ་ན་ལས་གང་ཅི་འང་རུང་དེ་རྣམས་ཀུན་སྐད་ཅིག་གིས་སྟེ་མྱུར་དུ་འགྲུབ་པ་བཤད་པར་བྱའོ། ། གཉིས་པ་
ལ་དྲུག ས་གཡོ་བ་སོགས་ཀྱི་ལས་སྦྱོར་བཞི། མིག་ལ་བརྟེན་པའི་ལས་མཁའ་སྤྱོད་སྒྲུབ་པའི་རིལ་ལུའི་ལས་ཤ་
ཁྲག་འདྲེན་པ་སོགས་ཀྱི་ལས་དྲུག མི་སྣང་བ་སོགས་ཀྱི་ལས་བདུན། ཆུ་བོ་གྱེན་ཟློག་སོགས་ཀྱི་ལས་ལྔ་རྗེས་
འཛིན་དང་བཅས་པའོ། ། དང་པོ་ནི། ཕཊ་ནས་ཨོཾ་གྱི་བར་ཏེ། ཨོཾ་ཧཱི༔ ཧ་ཧ་ཧཱུྃ་ཧཱུྃ་ཕཊ་ཅེས་པར་འགྱུར་
རོ ། འདི་ནི་ཧེ་རུ་ཀའི་སྙིང་པོའི་སྔགས་དང་ཉེ་བའི་སྙིང་པོའོ། ། གསང་སྔགས་འདི་འབུམ་བཟླས་པས་ས་
འོག་ས་སྟེང་ས་བླའི་འཇིག་རྟེན་གསུམ་ཡང་གཡོ་བར་བྱེད་ན་གཞན་གཡོ་བ་ལྟ་ཅི་སྨོས། གྲོ་ཀ་ལ་རྫས་ཀྱིས་པདྨ་
དང་ལྟེ་བར་ཟླ་བའི་དཀྱིལ་འཁོར་འབྲི་བ་སོགས་སྦས་དོན་ཀུན་གསལ་ནས་འབྱུང་བ་ལྟར་བྱས་ཏེ་བསྒྲུབས་ན།
ལྷ་དང་ལྷ་མ་ཡིན་དང་གནོད་སྦྱིན་དང་སྲིན་པོ་དང་ཀླུ་དང་དྲི་ཟ་དང་མིའམ་ཅི་རྣམས་གང་འདོད་པ་དེ་འགུག་
པར་བྱེད་དོ། ། རྒྱ་མཚོ་དང་འབབ་ཆུ་རྫིང་བུ་དང་ལ་སོགས་པས་ཆུ་མིག་གི་ཆུ་སྐེམ་པའམ་གནོན་པར་བྱེད་པ་ནི་
སྔགས་ཀྱི་ནུས་པ་ཐོབ་པས་སྔར་གྱི་འཁྲུལ་འཁོར་ལ་བརྟེན་ནས་སྤེལ་ཚིག་དང་བཅས་པས་བཟླས་ན་འགྲུབ་པོ། །
གང་དུ་ཉེ་སྙིང་འབུམ་ཕྲག་བདུན་བཟླས་པའི་གནས་དེར་འཁོར་ལོ་བཤད་པ་ལྟར་བྱས་ཏེ་སྔགས་བཟླས་ཤིང་ལུས་
ལ་བཅངས་ན་མཁའ་འགྲོ་མ་ཐམས་ཅད་ཀྱིས་སྒྲུབ་པ་པོའི་མངོག་གཞུག་བྱེད་པ་སྟེ་བཀའ་ཉན་པར་འགྱུར་རོ། །
གཉིས་པ་ནི། ལག་པ་གཡོན་པར་ཟླ་བའི་དཀྱིལ་འཁོར་གྱི་སྟེང་དུ་འཁོར་ལོ་བྲིས་ནས་ཉེ་སྙིང་འདིས་ཆུ་ལ་ཡོངས་
སུ་བཟླས་ཏེ་འཁོར་ལོ་བཀྲུས་པའི་ཆུས་བདག་ཉིད་ཀྱི་མིག་བཀྲུས་ན་སྐྱེ་བ་བདུན་མི་དང་འདས་མ་འོངས་ཤེས་
པར་འགྱུར་རོ། ། འཁོར་ལོ་དང་ལྡན་པའི་ལག་པས་མིག་ལ་རེག་ཅིང་སྔགས་བཟླས་ན་ཚེ་ཟད་པ་དང་འཆི་བ་
ཉིད་དུ་རྟགས་སྣང་བ་ཡང་ཚེ་རིང་པ་དང་གསོན་པར་སྣང་བའི་རྟགས་མཚན་དང་ལྡན་པར་འགྱུར་རོ། ། འཁོར་
ལོ་དང་ལྡན་པས་མིག་ལ་ཉེ་སྙིང་སྤེལ་ཚིག་དང་བཅས་ཏེ་མངོན་པར་བསྔགས་ནས་གང་ལ་བལྟས་པ་དེ་གནོན་པ་
སྟེ་རེངས་པར་འགྱུར་རོ། ། གསུམ་པ་ནི། དཔའ་བོ་གཡུལ་དུ་ཤི་བའི་རྐང་མཐིལ་གྱི་ལྤགས་པ་བླངས་ཏེ་མིང་དེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཉིད་ཀྱི་ཁྲག་དང་ལྷན་ཅིག་བརྟགས་ལ། མིག་བུ་མིག་སྨན་ཏེ་རྣ་བའི་སྨན་དེ་ཐོད་པར་བཅུག་ལ། དེ་བཞིན་དུ་
ལྡོང་རོས་དང་གི་ཝང་དང་གུར་གུམ་དང་དཔའ་བོའི་སྙིང་ཁྲག་བསྒོས་པ་སྟེ་སྤངས་པའི་རིལ་བུ་ཡང་དེར་བཅུག་
སྟེ་གྲིབ་མ་ལ་བསྐམས་ལ། གསེར་དངུལ་ཟངས་མའི་ལྕགས་གསུམ་གྱིས་དཀྲིས་པ་བྱས་ནས་ཡང་དེ་ལྷག་པར་
གནས་པ་སྟེ་རབ་གནས་བྱའོ། སྐར་མ་རྒྱལ་གྱི་དུས་ལ་བབ་པ་ན་དེ་ལྟར་བྱས་པ་དེ་དཔལ་ཧེ་རུ་ཀའི་ཞལ་དུ་
བཅུག་པ་སྟེ། དཀྱིལ་འཁོར་བསྒྲུབས་ཤིང་མཆོད་ནས་དེའི་དབུས་སུ་རོ་གཙང་མ་བཞག་ལ་དེའི་ཁར་འཇུག
དེ་ནས་རོ་དེ་གུ་གུལ་གྱིས་བདུག་ཅིང་རང་གི་ལག་པ་གཡོན་པས་རོ་དེའི་ཁ་བཀབ་སྟེ་ཡང་ཉེ་སྙིང་བརྒྱ་རྩ་བརྒྱད་
བཟླས་ན་རོ་དེས་རིལ་བུ་དེ་ཁ་ནས་འབྱིན་ལ། དེ་རང་གི་ཁར་བཅུག་ན་སྒྲུབ་པ་པོ་དེ་དེའི་མོད་ལ་མི་སྣང་བར་
འགྱུར་ཞིང་། ལུས་ཀྱི་གྲིབ་མ་མེད་པར་འགྱུར་ཏེ་ལྷ་རྣམས་ཀྱིས་ཀྱང་མི་མཐོང་ན། ས་སྟེང་མི་རྣམས་ཀྱིས་མཐོང་
བ་ལྟ་སྨོས་ཀྱང་ཅི་དགོས་སོ། ། དེ་བཞིན་དུ་རིལ་བུ་དེ་ཁ་ལས་བཏོན་ན་སྣང་བར་འགྱུར་རོ། ཉུང་ངུའི་རྒྱུད་
འདིར་མཁའ་སྤྱོད་གྲུབ་པའི་རིལ་བུ་འདི་ནི་དཔའ་བོ་ཧེ་རུ་ཀ་རང་ཉིད་ཀྱིས་གསུངས་པ་ཡིན་ནོ། ། བཞི་བ་ནི།
དཔལ་ཧེ་རུ་ཀའི་རྩ་བའི་སྔགས་དེའི་སྙིང་པོ་ཡི་གེ་ཉི་ཤུ་རྩ་གཉིས་དེའི་སྙིང་པོ་ཉེ་བའི་སྙིང་པོ་ཡི་གེ་བདུན་པའི་
སྔགས་འདིས་གཡས་པའི་མཛུབ་མོའི་རྩེ་མོས་མིའི་མགོ་བོའི་ཐོད་པ་ཤ་མེད་ཅིང་མཉམ་པར་བྱས་ལ། དམིགས་
པ་དང་བཅས་པས་མཉེས་ནས་སྔགས་མང་བཟླས་ན་དེའི་ཁྲག་འགུག་ཅིང་འདྲེན་པར་བྱེད་དོ། ། གཡོན་པའི་
སྡིགས་མཛུབ་ཀྱིས་ཡང་དང་ཡང་དུ་མཉེས་ནས་སྔགས་བཟླས་ཏེ་དུ་མ་སྐྱེས་མའི་ཐོད་པའི་ཁྲག་གིས་དེའི་ལུས་གང་
བར་བསྒོམས་པས་ནི་ཁྲག་སླར་འཇུག་ཅིང་འཚོ་བར་འགྱུར་རོ། ། སྔགས་འདི་མངོན་པར་བཟླས་ཏེ་ཐོད་པ་དེ་
བསྒྲུབ་བྱའི་མགོ་བའི་ཐོད་པར་བསམས་ཏེ་ཁུ་ཚུར་བསྣུན་ན། གང་གི་མིང་ནས་སྨོས་ཏེ་བྱས་པ་དེའི་ཀླད་པ་ན་
བར་འགྱུར་རོ། ། གསང་སྔགས་རྗེས་སུ་དྲན་ལ་ཐོད་པའི་ནང་འོ་མས་བཀང་ན་ནད་ཉེ་བར་ཞི་བར་འགྱུར་
རོ། ། གི་ཧི་ལ་བཟླས་ཏེ་དབྲལ་བར་ཐིག་ལེ་བྱས་ན་གང་ལ་བལྟས་པ་དེ་རྒྱས་བཏབ་པ་སྟེ་དེངས་པར་འགྱུར་
རོ། ། འཁོར་ལོ་བཤད་པ་ལྟར་བྲིས་ནས་མཛུབ་མོ་ལ་སྔགས་ཡོངས་སུ་བཟླས་ཏེ། ང་ལ་སྡིགས་མཛུབ་བྱས་པ་དེ་
དེའི་མོད་ལ་རིམ་གྱིས་ཐེབས་ཤིང་ལྟུང་བ་སྟེ་འགྱེལ་བར་འགྱུར་རོ། ། བསྒྲུབ་བྱའི་གཟུགས་བརྙན་བསྲེགས་པའི་
ས་བརྐོས་པར་བཞག་ནས་མི་རུས་ཀྱི་ཕུར་བུས་བཏབ་ཅིང་ཚེར་མས་བཀབ་ལ། སྙིང་གར་ཆུ་ཚན་བླུགས་ཤིང་
སྤེལ་ཚིག་དང་བཅས་པའི་སྔགས་བཟླས་ལ་རྐང་པས་ས་ལ་བསྣུན་ན་གང་གི་མིང་ནས་སྨོས་པ་དེ་དེའི་མོད་ལ་འཆི་
བར་འགྱུར་རོ། ། ཆུ་ལ་བཟླས་ཏེ་ས་ལ་གཏོར་ཞིང་གཟུགས་བརྙན་འོ་མས་བཀྲུས་ན་སླར་འཚོ་ཞིང་གསོ་བར་
འགྱུར་རོ། ༑ ཡང་བ་སོགས་ཀྱིས་དུར་ཁྲོད་ཀྱི་རས་ལ་འཁོར་ལོ་བྲིས་ལ། ཙནྡན་དང་ལན་ཚྭ་སོགས་ཀྱི་རྫས་
A8

༄༅། །བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བསྲེས་ཏེ་དུར་ཁྲོད་ཀྱི་རས་ཀྱིས་གཏུམས་ནས་ལམ་གྱི་བཞི་མདོར་དགྲའི་མིང་སྤེལ་ཚིག་དང་བཅས་པས་སྔགས་
ལན་བདུན་བཟླས་ནས། ཉེ་སྙིང་གི་སྔགས་བཟླས་པའི་མཛུབ་མོའི་རྩེ་མོ་དེས་སྐྱེ་བོ་སྟོང་ཕྲག་ལ་ཡང་སྡིགས་
མཛུབ་བྱས་ན་བལྟས་པ་དེ་ཐམས་ཅད་གནོན་པ་སྟེ་རེངས་པར་འགྱུར་རོ། ། འཁྲུལ་འཁོར་འོ་མས་བཀྲུ་ཞིང་སླར་
གསོ་བའི་སྔགས་ཀྱི་ཚིག་གིས་ནི་གྲོལ་བར་འགྱུར་རོ། ། སྨེ་ཤ་ཅན་ཏེ་རིགས་ངན་གྱི་རོ་བསྲེགས་པའི་ཐལ་བ་ལ་
བསྒྲུབ་བྱའི་གཟུགས་བྱས་ལ། འཁྲུལ་འཁོར་བྲིས་པ་སྙིང་གར་བཅུག་སྟེ། ཐལ་བ་དེ་ལ་བཟླས་བརྗོད་བརྒྱ་བྱས་
ཏེ་སེམས་ཅན་གང་རྗེས་སུ་དྲན་པས་སྔར་གྱི་གཟུགས་དེ་ལ་བསྣུན་ན། གང་གི་གཟུགས་སུ་བྱ་བ་འདོད་པ་དེའི་
གཟུགས་འཛིན་པར་འགྱུར་རོ། ལྔ་བ་ནི། ཙཎྜན་ལ་སོགས་པས་སྦྱིན་སྲེག་བྱས་པའི་མེའི་ཐལ་བ་ལ་བསྒྲུབ་བྱའི་
གཟུགས་བྱས་ཏེ་འཁོར་ལོ་སྙིང་གར་བཅུག་ནས་བསྒྲུབ་བྱའི་མིང་དང་བཅས་པའི་སྔགས་བཟློས་བརྗོད་བརྒྱ་བྱས་
ཏེ། གང་ལ་བསྣུན་པ་དེ་སུམ་ཅུ་རྩ་གསུམ་པའི་ལྷ་ཉིད་ཀྱིས་ཀྱང་མི་མཐོང་ངོ༌། གསོན་ཚུལ་སྤེལ་ཚིག་དང་
བཅས་པས་བརྒྱ་བཟླས་པས་བ།ཏོར་ན་སླར་སྣང་བར་འགྱུར་རོ། འཁོར་ལོ་བྲིས་ཏེ་ཐང་ཁྲོམ་གྱི་འབྲས་བུ་སོགས་
དང་ལྡན་པར་བྱས་ནས་ཁྱི་སྨྱོན་གྱི་ཐོད་པ་ཁ་སྦྱར་བཅིངས་ལ་དེའི་བར་དུ་གཞུག ཉེ་སྙིང་དབུགས་མི་འབྱིན་
པར་བཟླས་ལ། དུར་ཁྲོད་དུ་བཅུག་ན་གང་གི་མིང་ནས་སྨོས་པ་དེ་སྨྱོ་བར་འགྱུར་རོ། བསྒྲུབ་བྱའི་སྐྱེ་བོ་སྟོང་
ཡང་སྨྱོ་བར་འགྱུར་རོ། ཞི་བའི་ཡིད་ཀྱིས་བཏོན་ན་གྲོལ་བར་འགྱུར་རོ། ཁང་སྟོང་ནས་མཁའ་འགྲོ་མ་གང་གི་
མིང་ནས་སྨོས་ཏེ། རང་གི་གཙུག་ཕུད་ལ་ལན་བཅུ་བཟླས་ཏེ་མདུན་ན་གནོད་པའི་མཁའ་འགྲོ་མ་ཐམས་ཅད་
གཞན་དུ་འགྲོ་བར་འགྱུར་རོ། ཁང་སྟོང་དུ་སོང་སྟེ་ཉེ་སྙིང་ལན་བརྒྱ་བཟླས་ནས་རང་གི་གཙུག་ཕུད་སྤྱི་བོར་
བཅིངས་ལ་མིག་བགྲད་དེ། ཇི་སྲིད་དུ་བཟླས་པ་དེ་སྲིད་དུ་མི་སྣང་བར་འགྱུར་རོ། གཙུག་ཕུད་བཀྲོལ་ན་སླར་
སྣང་བར་འགྱུར་རོ། ཐོད་པ་ལ་བསྐུལ་ཚིག་དང་བཅས་པས་མངོན་པར་བཟླས་ཏེ་ཐོད་པ་སོགས་ཕྱེ་མར་བྱས་
ནས་སྟེང་དང་འོག་དང་ཕྱོགས་དང་ཕྱོགས་མཚམས་སུ་གཏོར་མ་ལྷ་དང་ལྷ་མ་ཡིན་དང་གནོད་སྦྱིན་དང་སྲིན་པོ་
དང་དྲི་ཟ་དང་མིའམ་ཅི་དང་ལྟོ་འཕྱེ་ཆེན་པོ་ཐམས་ཅད་ཀྱང་འཆིང་བར་འགྱུར་རོ། ། གྱོ་དུམ་ལ་བཟླས་ཏེ་
གཏོར་ན་མཁའ་འགྲོ་མའི་གནོད་པའི་སྦྱོར་བ་ཐམས་ཅད་འཕྲོག་པར་འགྱུར་རོ། ། ཁྱི་དང་ལྕེ་སྤྱང་གི་མཇུག་མ་
བསྒྲུབ་བྱའི་མལ་འོག་ཏུ་སྦས་ནས་སྟན་དང་ཚུལ་ཁྲི་ལ་སྐྱེས་པ་དང་བུད་མེད་འདུག་པ་ལ་བལྟས་ཏེ་སྔགས་བརྒྱ་རྩ་
བརྒྱད་བཟླས་ན་འབྱར་བར་འགྱུར་རོ། ། ཡིད་ཀྱིས་ནི་མཇུག་མ་བྱུང་སྟེ་སྔགས་བཟླས་ན་གྲོལ་བར་འགྱུར་རོ།
དྲུག་པ་ནི། ཐོད་པ་དང་བཅས་པའི་འཁྲུངས་འཁོར་ལ་སྔགས་སྤེལ་ཚིག་དང་བཅས་པ་ཡོངས་སུ་བཟླས་ཏེ་
འབབ་ཆུའི་ཆུ་བོར་བཅུག་ན་རྒྱུན་ཕྱོགས་ལས་བཟློག་སྟེ་འབབ་བར་འགྱུར་རོ། ། ཐོད་པ་དང་བཅས་པའི་ལས་
49

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྦྱོར་དེ་ཉིད་ཀྱིས་ཆུའི་རྦ་རླབས་གནོན་པར་འགྱུར་ཞིང་། བཟློག་པའི་ཡིད་ཀྱིས་བཟླས་ན་ཟློགས་འགྱུར་རོ། །
སྤེལ་ཚིག་དང་བཅས་པའི་སྔགས་བཟླས་ཏེ་སྟེང་དུ་ལྟ་བཞིན་དུ་སྟོང་ཕྲག་གཅིག་བཟླས་ན་ཆར་ཆེན་པོ་གཅོད་པར་
འགྱུར་རོ། ། དགྲ་བོ་གཞན་གྱི་དཔུང་ལ་མངོན་དུ་ཕྱོགས་ནས་གྱོ་དུམ་ལ་བཟླས་བརྗོད་སྟོང་བྱས་ཏེ་ཕྱོགས་བཅུར་
གཏོར་ནས་གཡུ་ལ་དུ་ཞུགས་ན་མཚོན་ཆ་བརྒྱུས་བསྣུན་ཀྱང་གནོད་པའི་ཚོར་བ་འབྱུང་བར་མི་འགྱུར་ཞིང་།
མཚོན་གྱིས་ཆོད་བར་ཡང་མི་འགྱུར་ཏེ་མཚོན་གྱིས་མི་ཕྱེད་པའི་རྡོ་རྗེའི་ལུས་ཅན་དུ་འགྱུར་རོ། གསུམ་པ་ནི།
དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་ཉེ་བའི་སྙིང་པོའི་ལས་ཚོགས་ཀྱི་ཆོ་གའི་ལེའུ་སྟེ་བཅུ་
གཉིས་པའི་འགྲེལ་བའོ། །
བཞི་བ་གོ་ཆའི་ལས་སྒྲུབ་པ་ལ་གསུམ་བཤད་པར་དམ་བཅའ་བ། ལས་ཚོགས་དངོས། ལེའུ་མཚན་
ནོ། ། དང་པོ་ནི། དེ་ནས་དཔའ་བོའི་གོ་ཆའི་ལས་སྒྲུབ་པ་རྣམས་ནི་གོ་རིམ་བཞིན་དུ་བཤད་པར་བྱའོ། ། དེ་
ཡང་འཇིག་རྟེན་གསུམ་ན་གང་ཡོད་པའི་ཡིད་ལ་གང་འདོད་པ་དེ་དག་ཀུན་སྒྲུབ་པའོ། ། གཉིས་པ་ལ་བཞི།
འཇིགས་པ་སེལ་བ་སོགས་ལས་བརྒྱད། དབང་དུ་བྱེད་པ་དང་རས་གོས་ལ་བརྟེན་པའི་ལས་ཚོགས། ལས་སྦྱོར་
རྣམས་འགྲུབ་པའི་ཐུན་མོང་གི་ཐབས། ཤིན་ཏུ་བྱེད་པ་སོགས་ཀྱི་ལས་གཉིས་སླར་དགྲོལ་བ་དང་བཅས་པའོ།
དང་པོ་ནི། དེ་ལ་གོ་ཆ་ཟློས་བཞིན་དུ་ཡང་ལམ་དུ་ཞུགས་ན་རྐུན་མ་དང་བྲག་གི་འཇིགས་པ་མི་འགྱུར་བ་ཞེས་
པའི་ལས་སྦྱོར་ནི་རྗེའི་སྦས་དོན་ཀུན་གསལ་ལས་འབྱུང་བ་ལྟར་ཏེ་འདིར་མང་དུ་དགོས་སོ། མི་སྣང་བར་འགྱུར་
རོ་ཞེས་པ་ནི། ལས་སྦྱོར་སྔ་མའི་འཁོར་ལོའི་ལྟེ་བ་ལ་མཐར་ཐིག་གིས་བསྐོར་ཏེ་བསྒྲུབ་བྱ་རྨོངས་པའི་སྤེལ་ཚིག་
དང་བཅས་ཏེ་གོ་ཆའི་སྔགས་ཟློས་བཞིན་དུ་ལམ་དུ་ཞུགས་ན་གཞན་གྱིས་མི་མཐོང་ལ། ཚུལ་དེས་གོ་ཆ་ཟློས་
བཞིན་དུ་ཡང་རྒྱལ་པོའི་ཕོ་བྲང་གི་བུད་མེད་ཀྱི་གནས་སུ་ཞུགས་ཡང་མི་སྣང་བར་འགྱུར་ཏེ། དེ་ནས་གང་འདོད་
པ་དེ་བླངས་ཏེ་འགྲོ་བར་འགྱུར་ཞིང་། ལྷ་རྣམས་ཀྱིས་ཀྱང་མི་མཐོང་ངོ་། ། ལྡོང་རོས་སོགས་ཀྱི་ཁུ་བས་ཨ་ཤོ་
ཀའི་སྨྱུ་གུས་སྔར་གྱི་འཁོར་ལོ་ཐིག་ལེས་བསྐོར་བ་བྲིས་ཏེ། གོ་ཆའི་སྔགས་བརྒྱ་བཟླས་ལ་དེ་ནས་བསྒྲུབ་བྱ་འཁོར་
བཅས་ཀྱི་མིང་སྤེལ་ཚིག་དང་བཅས་པ་བཟླ་བ་དང་། བསྒྲུབ་བྱའི་རྐང་རྗེས་ཀྱིས་སོགས་ལ་དེའི་གཟུགས་བྱས་
ནས་དེའི་སྙིང་གར་འཁོར་ལོ་དེ་བཅུག མེ་ཏོག་སེར་པོ་གཏོར་ལ་རྐང་བ་གཡོན་པས་མནན་ཏེ་སྔགས་བརྒྱ་རྩ་
བརྒྱད་བཟླས་ནས་སར་བཅུག་ལ་གཡོགས་ཏེ། སྙིང་ཀར་སའི་ཁར་ལྟ་བུ་བྱས་ནས་བཞག་ལ་ལག་པ་གཡས་པས་
གང་ལ་རེག་པའི་དམག་སྡེ་ལྟ་བུ་དེ་བརྟན་པོར་བཙུགས་པའི་མདུང་བཞིན་དུ་རེངས་པར་འགྱུར་ཏེ། སུམ་ཅུ་རྩ་
གསུམ་པའི་ལྷས་ཀྱང་མི་གཡོའོ། ། སྔགས་བཟླས་པའི་རྐང་པས་ས་ལ་བསྣུན་ནས་ས་འོག་ནས་བཏོན་ཏེ་འཁོར་ལོ་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
འོ་མས་བགྲུས་ན་ཐར་བར་འགྱུར་རོ། རང་གི་ཁྲག་ལ་གོ་ཆའི་སྔགས་ལན་གསུམ་བཟླས་པས་ཁར་བཅུག་ལ་ཕྱིར་
ཕྱུང་སྟེ་ཐིག་ལེ་བྱས་ལ། གང་དང་ལྷན་ཅིག་སྨྲ་བ་དང་། གང་གིས་རང་མཐོང་ཞིང་རང་གིས་གང་མཐོང་བ་དེ་
ཐམས་ཅད་ཀྱི་ཁྲག་འདྲེན་པར་བྱེད་དོ། ། དགྲ་བོ་གང་གི་ཁྱིམ་དུ་ཁྲོ་རྒྱལ་བསྒོམས་ནས་ཁྲོ་བ་དང་བཅས་པས་
སྔགས་ལན་སྟོང་སྤེལ་ཚིག་དང་བཅས་པས་བཟླས་ན་ཐམས་ཅད་ལ་རིམས་ཀྱིས་བཏབ་པར་འགྱུར་རོ། ། ཞི་བའི་
བསམ་པས་ཆུ་ལ་ལན་ལྔ་བཟླས་ཏེ་གཏོར་ན་སླར་འཚོ་བར་རོ། ། གཞན་དང་རྩོད་པ་བྱེད་ན་བསྒྲུབ་བྱའི་རྐང་
རྗེས་ཀྱི་ས་དང་དུར་ཁྲོད་ཀྱི་ས་དང་གྲོག་མཁར་གྱིས་གསུམ་བསྲེས་པ་ལ་བསྒྲུབ་བྱའི་གཟུགས་བྱས་ལ། ཆེ་གེ་མོའི་
ཝ་ག་ཧར་ཆུ་ཞེས་པའི་སྤེལ་ཚིག་དང་བཅས་པའི་འཁོར་ལོ་དེའི་སྙིང་གར་བཅུག་སྟེ་རྐང་པ་གཡས་པས་མནན་ལ།
བདག་གི་སྙིང་གར་འཁོར་ལོ་བསྒོམས་ཏེ་འོད་ཟེར་སྔགས་ཀྱི་རང་བཞིན་བརྩེགས་པ་རི་རབ་ཙམ་སྣ་བུག་གཡས་པ་
ནས་སྤྲོས་པས་བསྒྲུབ་བྱའི་ལྕེ་མནན་པར་བསམ་ལ་བསྒྲུབ་བྱ་གང་གི་གདོང་ལ་བལྟས་ཏེ་སྔགས་བཟླས་པས་དེའི་
ཚིག་འཕྲོག་པར་འགྱུར་རོ། ། འབབ་ཆུའི་འགྲམ་དང་ལྟེང་ཀར་གནས་ཏེ་ཁྲོ་བོ་བསྒོམས་ནས་ཆུ་རྡུལ་ཐམས་ཅད་
ལྷའི་གཟུགས་སུ་བསྐྱེད་པའི་དབུ་རྒྱན་དུ་བསམས་ནས་སྔགས་སྟོང་བཟླས་ན་ཆུའི་སྟེང་དུ་གནས་ཏེ་ཐང་ལ་ཇི་ལྟ་
བ་བཞིན་དུ་ཚུལ་ཡང་དེ་བཞིན་དུ་འགྲོ་བར་འགྱུར་རོ། ། ཆུ་ལ་ཞུགས་ན་ཆུ་པོའམ་རྒྱ་མཚོ་ཡང་མི་གཡོ་བར་
གནས་སོ། ། གཉིས་པ་ནི། ལག་པ་གཡོན་ལ་གོ་ཆའི་དཔའ་བོ་དང་དཔའ་མོ་རྣམས་བསྐྱེད་དེ་སྙོམས་པར་
ཞུགས་པར་བསམས་ལ། ལག་པ་གཉིས་དྲིལ་ཕྱིས་བྱས་ཏེ་མཉེ་ཞིང་སྔགས་ལན་སྟོང་བཟླས་ན་རྣལ་འབྱོར་མ་
རྣམས་དབང་དུ་འགྱུར་རོ། ། རྣལ་འབྱོར་མ་ནི་སྣ་ཚོགས་གཟུགས་ཏེ་རང་བཞིན་ཅན་མཁའ་འགྲོ་མའི་རིགས་སུ་
སྐྱེས་པ་དང་། དེ་བཞིན་དུ་ལཱ་མ་དང་། ཁཎྜ་རོ་ཧི་དང་། དེ་བཞིན་དུ་གཟུགས་ཅན་མ་རུ་རབ་ཏུ་གྲགས་པ་དེ་
དང་ལ་སོགས་ཀྱིས་རབ་གཏུམ་མ་ལ་སོགས་པའི་རྣལ་འབྱོར་མ་དེ་ཀུན་སྒྲུབ་པ་པོ་དེའི་དབང་དུ་འགྱུར་རོ། །
སྐར་མ་རྒྱལ་གྱི་སྦྱོར་བས་རས་དཀར་ནག་བསྒྲུབ་པའི་ཚུལ་སྦས་དོན་གསལ་བ་ལས་བཤད་པ་ལྟར་བྱས་ནས། དེ་
གྱོན་པའི་ལུས་ཀྱིས་རྣལ་འབྱོར་བ་ཏིང་ངེ་འཛིན་ལ་མཉམ་པར་གཞག་པས་སྟོང་ཕྲག་བཅུ་བཟླས་ན་དེའི་འོག་ཏུ་
མི་སྣང་བ་འགྲུབ་པར་འགྱུར་ཏེ། རས་དེ་གྱོན་པའི་ལུས་ཀྱིས་དཔག་ཚད་སྟོང་གི་བར་དུ་ནམ་མཁར་འགྲོ་ཞིང་མི་
སྣང་བར་འགྱུར་ཏེ་ལྷས་ཀྱང་མི་མཐོང་ལ། གང་དུ་འདོད་པ་དེར་འགྲོ་བར་འགྱུར་རོ། ། དེས་ཕྱིའི་རྒྱ་མཚོའི་
མཐར་ཐུག་པའི་ས་རྣམས་སུ་འགྲོ་བར་འགྱུར་ལ། སྟེང་གི་རྒྱུན་ཕྱོགས་འོག་མིན་གྱི་བར་དུ་འགྲོ་བར་འགྱུར་
རོ། ། གསུམ་པ་ནི་དབང་པོའི་ཡུལ་གཟུགས་སོགས་གང་དང་གང་མིག་སོགས་དབང་པོའི་ལམ་སྟེ་ཡུལ་དུ་གྱུར་པ་
ཡུལ་དེ་དང་དེའི་རང་བཞིན་དུ་འགྲོ་བ་སྟེ་ཡུལ་གྱི་རོ་མྱོང་བར་བྱེད་པ་ན། མཆོག་ཏུ་སྡེ་སྔོན་དུ་དོན་དམ་ལ་
51

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དམིགས་པའི་སྟོང་ཉིད་སྙིང་རྗེ་དབྱེར་མེད་པའི་བྱང་ཆུབ་ཀྱི་སེམས་ལ་མཉམ་པར་བཞག་པ་དང་། སྦྱོར་བ་སྟེ་
རྣལ་འབྱོར་གྱིས་སངས་རྒྱས་ཐམས་ཅད་ཀྱི་རང་བཞིན་དེ་ཁོ་ན་ཉིད་ལ་འཇུག་པར་འགྱུར་བ་དེ་ལྟར་བྱའོ། །
བཞི་བ་ནི། སྔར་ལྟར་རོའི་ཁར་བསྐྱེད་པའི་ཤིང་ཡོངས་འདུའི་ཁུ་བཅུད་བླངས་ལ། དེ་ལ་བཟླས་བརྗོད་སྟོང་
བྱས་ཏེ་གང་ལ་ཐིག་ལེ་བྱས་པ་དེ་ཤིང་དུ་བསྒོམས་ན་དེ་ཉིད་ཤིང་དུ་འགྱུར་རོ། ། ཆུ་ལ་ལན་བདུན་བཟླས་པས་
གཏོར་ན་འདི་ནི་སླར་འཚོ་བར་འགྱུར་རོ། ། སྔར་བཤད་པའི་ཆོ་ག་དེ་ཉིད་ཀྱིས་ཡུངས་ཀར་ཀྱི་ས་བོན་བྲམ་ཟེའི་
ཐོད་པར་བསྐྱེད་པ་བླངས་ནས་དེའི་འབྲས་བུའི་ཕྱེ་མ་དང་། གླང་པོ་ཆེའི་རྐང་མཐིལ་དང་བསྒྲུབ་བྱའི་རྐང་རྗེས་
ཀྱི་རྡུལ་བླངས་ཏེ་བཟླས་བརྗོད་སྟོང་བྱས་ནས་གང་ལ་བསྣུན་པ་དེ་གླང་པོ་ཆེར་འགྱུར་རོ། ། གསུམ་པ་ནི།
དཔལ་ཧེ་རུ་ཀ་མངོན་པར་བརྗོད་པའི་བསྡུས་པའི་རྒྱུད་ལས་གོ་ཆའི་སྔགས་ཀྱི་ལས་ཚོགས་ཀྱི་ཆོ་གའི་ལེའུ་སྟེ་བཅུ་
གསུམ་པའི་འགྲེལ་བའོ། །
ལྔ་བ་སྙིང་བོས་ལས་གཞན་སྒྲུབ་པ་ལ་དྲུག བཤད་པར་དམ་བཅའ་བ། ལས་སྦྱོར་དངོས། ཕན་ཡོན།
གྲུབ་པའི་ཚུལ། བསྔགས་པ། ལེའུའི་མཚན་ནོ། ། དང་པོ་ནི། དེ་ནས་བདག་ཉིད་བོང་བུའི་ཞལ་གྱི་རྣམ་པའི་
རྣལ་འབྱོར་སྒྲུབ་པ་པོ་གང་གིས་དངོས་གྲུབ་མྱུར་དུ་འགྲུབ་པའི་སྒྲུབ་ཐབས་དེ་ནི་བཤད་པར་བྱའོ། ། ཞེས་
སོ། ། བསྒོམས་པའི་དགོས་པ་ནི། ཡིད་ཀྱི་ཤུགས་ནི་བཟློག་བྱའི་ཕྱིར། ། ཞེས་པ་ལྟར་ན། ཡིད་ལྟ་བ་ངན་པ་
སོགས་ཀྱི་དབང་དུ་གྱུར་པའི་ཤུགས་བཟློག་པར་བྱ་བའི་ཕྱིར་ཧེ་རུ་ཀ་ཉིད་བོང་བུའི་རྣམ་པར་བསྒོམ་པ་བསྟན་
ཞེས་བྱ་ལ། ཡིད་ཀྱི་ཤུགས་ཀྱིས་ཞེས་འབྱུང་བ་ལྟར་ན། ཡིད་ཀྱི་ཤུགས་བོང་བུའི་རྣལ་འབྱོར་གྱིས་ལྟ་བ་ངན་པ་
སོགས་ཀྱི་སྒྲིབ་པ་རྣམས་བཟློག་པར་བྱ་བའི་ཕྱིར་འདིའི་རྣལ་འབྱོར་བསྒོམ་པར་བསྟན་པའི་དོན་ནོ། ། གཉིས་པ་
ལ་གཉིས། སྒྲས་ཟིན་ལྟར་བཤད་པ་དང་། བརྡས་བཤད་པའོ། ། དང་པོ་ནི། གཙོ་བོ་བོང་ཞལ་ཅན་ཡིན་པ་
དེ་བཞིན་དུ་མཁའ་འགྲོ་མ་དང་ལཱ་མ་དང་ཁཎྜ་རོ་ཧི་དང་འདོད་པའི་གཟུགས་ཅན་མ་བཞི་ཡང་བོང་བུའི་ཞལ་ཀྱི་
རྣམ་པ་ཅན་ཞལ་ནས་ཁྲག་འཛག་པའོ། ། བོང་ཞལ་ཡང་གདོང་ཙམ་ཡིན་གྱི། དབུ་རིལ་བོ་མིན་ནོ། ། དེར་མ་
ཟད་ཕག་མོ་ཡང་བོང་ཞལ་ཅན་ཏེ་ལྷ་དྲུག་གོ ། དེ་ཡང་དངོས་ཟིན་གྱི་དབང་དུ་བྱས་ཀྱི། ལྷ་གཞན་རྣམས་ཁ་
བསྐང་སྟེ་རེ་གཉིས་སུ་བྱ་སྟེ། ཐུགས་འཁོར་གསུམ་དཔའ་བོ་ནི་རིམ་པ་བཞིན་དུ་མཁའ་ལྡིང་དང་རྨ་བྱ་དང་
སེངྒེའི་གདོང་བ་ཅན་དང་། སྒོམ་བཞི་ནི་རང་གི་གདོང་བ་ཅན་དང་། མཚམས་མ་རྣམས་ནི་མ་ཧེ་དང་རི་
དྭགས་དང་སྟག་དང་གུང་གི་གདོང་པ་ཅན་དང་། རྣལ་འབྱོར་མ་ཉེར་བཞི་ནི་བོང་བུའི་གདོང་བ་ཅན་ནམ་རང་
སོར་འཇོག་པའི་ལུགས་ཀྱང་བཤད་དོ། ། མཁའ་འགྲོ་མ་ནི་རྩེ་གསུམ་སྦྲུལ་གྱིས་དཀྲིས་ལག་པ་གཡས་ཀྱི་དང་པོ་
52

༄༅། །བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ན་ཐོགས་པ་སྟེ། ཕྱག་མཚན་གཞན་རྣམས་ལོ་ཨི་པ་ལྟར་རོ། གཉིས་པ་བརྡས་བཤད་པ་ནི། བོང་ཞལ་ཅན་
སྒོམ་པའི་ཡིད་ཀྱི་ཤུགས་ཀྱིས་དག་པའི་སྒྱུ་མའི་སྐུར་བྱེད་པ་སྟེ། རྫོགས་རིམ་གྱི་བཤད་པ་ཞིག་གསུངས་པ་ནི་
འདིར་རེ་ཞིག་བཞག་གོ ། གསུམ་པ་ནི། དེ་ལྟར་བོང་བུའི་རྣལ་འབྱོར་བསྒྲུབས་པས་གྲུབ་ན་རང་གཞན་གྱི་ཚེ་
ཟིད་པ་དང་རིང་བ་ཡང་སྣང་བ་སྟེ་ཚེ་རིང་ཐུང་ཤེས་པ་ཡིན་ནོ། ། འདིར་ནི་བོང་བུའི་རྣལ་འབྱོར་བ་དེ་སྔར་བོང་
བུར་གྱུར་པ་ཡིན་ན་དེ་བཞིན་དུ་བོང་བུར་མཐོང་བ་དང་། སྐྱེ་བ་སྔོན་དུ་གླང་པོ་ཉིད་གོང་སོང་བ་དེ་གླང་པོའི་
གཟུགས་ཅན་དུ་མཐོང་ངོ་། རང་གཞན་གྱི་སྐྱེ་བ་གང་དང་གང་གི་སྔོན་གྱི་སྐྱེ་བར་གྱུར་པ་དག་དེ་དང་དེ་ཡི་
གཟུགས་སུ་སྣང་བར་བོང་བུའི་རྣལ་འབྱོར་བས་ནི་འདིར་མཐོང་བར་འགྱུར་རོ། ། སྔོན་ནས་སྐྱེ་བ་བདུན་དུ་བར་
མ་ཆད་པའི་མི་ཤེས་ཤིང་གྲུབ་པ་སྟེ་དངོས་གྲུབ་སྟེར་པའི་སྐྱེ་བདུན་གྱི་ཤ་ཡོད་པར་གྱུར་ན་དེ་ཡིས་གཏོར་མ་དང་
སྦྱིན་སྲེག་གི་བྱ་བ་དག་བྱས་ནས་སྒྲུབ་པ་པོས་ལྷའི་ལུས་ལྟ་བུའི་དངོས་གྲུབ་ཁྱད་པར་ཅན་རྣམས་འགྲུབ་པར་
འགྱུར་རོ། ། དེ་བཞིན་དུ་ཤ་དེ་ལ་བརྟེན་ནས་དཔག་ཚད་བརྒྱ་ཕྲག་གི་སྟོང་གི་སྟེང་དུ་སྐད་ཅིག་ལ་འགྲོའོ། །
རྣལ་འབྱོར་བ་འདི་ནི་སྔགས་མཆོག་གཙོ་བོ་དམ་པ་མཐུ་ཆེ་བ་སྟེ། མཁའ་འགྲོ་མ་ཡི་སྟེ་དེ་རྣམས་དང་ལྷན་ཅིག་
མཉམ་པར་སྦྱོར་བ་སྒྲུབ་པར་བྱེད་ནུས་པའོ། ། བཞི་བ་ནི། བོང་བུའི་རྣལ་འབྱོར་པས་མཚན་མ་སྟེ་དུང་ཕྲེང་
གིས་སྔགས་གང་ཟློས་པ་ནི་ཟླ་བ་གཅིག་གིས་འགྲུབ་པར་འགྱུར་རོ། དེ་ལྟར་འགྲུབ་པ་འདི་ནི་གསང་བའི་རྒྱུད་
བདེ་མཆོག་འདི་ཡི་ཡབ་ཀྱི་སྔགས་ཀྱི་སྙིང་པོ་དགེ་བ་འདི་ཡིས་ཡིན་ནོ། ། ལྔ་བ་ནི། རྣལ་འབྱོར་འདིའི་རིམ་
གཉིས་ཀྱི་དེ་ཉིད་མཆོག་ཤེས་པའི་རྣལ་འབྱོར་བ་དེ་ནི་འདིར་ཐབས་ཤེས་ད་བྱེར་མེད་དུ་སྦྱོར་བའི་རྣལ་འབྱོར་བ་
རུ་ཐེ་ཚོམ་མེད་དོ། ཇི་སྐད་བཤད་པ་དེ་དག་ཐམས་ཅད་མཁའ་འགྲོ་དྲ་བའི་བདེ་མཆོག་གི་རྒྱུད་འདིར་ནི་བརྗོད་
པ་ཡིན་གྱི། གཞན་དུ་མི་འབྱུང་ངོ༌། དྲུག་པ་ནི། དཔལ་ཧེ་རུ་ཀ་མངོན་པར་བརྗོད་པས་བསྡུས་པའི་རྒྱུད་ལས་
དཔལ་ཧེ་རུ་ཀ་བོང་བུའི་རྣམ་པར་མཛད་པའི་ཆོ་གའི་ལེའུ་སྟེ་བཅུ་བཞི་བའི་འགྲེལ་བའོ། ། ། ། །
གསུམ་པ་རིགས་ལྡན་མ་མཆོད་ཚུལ་རྒྱས་པར་བཤད་པ་ལ་ལྔ། མཁའ་འགྲོ་མ་སྤྱིར་ཤེས་པའི་དོན་དུ་ཡི་གེ་
རེ་རེའི་བརྡ། མཁའ་འགྲོ་མའི་རིགས་བྱེ་བྲག་ཏུ་ཤེས་པའི་ཐབས། རིགས་སྤྱིར་ཤེས་བྱེད་ལུས་ཀྱི་བརྡ། གང་
རང་ལ་རྗེས་སུ་ཆགས་པ་བརྟག་ཚུལ། སྤྱིར་ཤེས་བྱེད་ཡི་གེ་དུ་མ་ཚོགས་པའི་ངག་གི་བརྡའོ། ། དང་པོ་ལ་བཞི།
བཤད་པར་དམ་བཅའ་བ། བརྡ་བསྟན་པ་དངོས། དོན་བསྡུས་ཏེ་སྦྱིན་ཚུལ་བསྟན་པ། ལེའུའི་མཚན་ནོ། །
དང་པོ་ནི། དེ་ནས་སྒྲུབ་པོ་གང་ཞིག་རྣལ་འབྱོར་མ་རྣམས་ཀྱི་བརྡར་གྱུར་པ་ཤེས་པ་དག་བརྡ་ཤེས་པ་དེ་ཉིད་ཀྱིས་
འདོད་དོན་ཐེ་ཚོམ་མེད་པར་གྲུབ་པ་སྟེ་འགྲུབ་པ་ནི་བཤད་པར་བྱའོ། ། སྡོམ་པ་ཐམས་ཅད་ལ་ཞེས་པ་ནི་འཁོར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལོ་སྡོམ་པའི་རྒྱུད་ཀྱི་རྣལ་འབྱོར་བ་ཐམས་ཅད་ལ་ཞེས་པའོ། གཉིས་པ་ནི། ྋ་ཞེས་བྱ་བ་སྐྱེས་བུ་སྟེ་སྐྱེས་པར་
སངས་རྒྱས་ཀྱིས་བཤད་ལ། ཌེ་ཞེས་པ་ནི་བུད་མེད་ཀྱི་བརྡ་ཡིན་ནོ། སངས་རྒྱས་ཀྱིས་བཤད་ཅེས་པ་བརྡ་འདི་
རྣམས་འཇིག་རྟེན་དུ་གྲགས་པ་མིན་གྱིས། སངས་རྒྱས་ཀྱིས་བརྡར་མཛད་པའི་དོན་ནོ། དེ་ཡང་གཅིག་གིས་ཌ་
ཞེས་བརྗོད་ཅིང་ཅིག་ཤོས་ཀྱིས་ཌེ་ཞེས་ལན་འདེབས་པ་མིན་གྱི། གཅིག་གིས་ཌ་ཞེས་བརྗོད་པ་ན་ཅིག་ཤོས་ཀྱིས་
དེའི་དོན་སྐྱེས་པ་ཡིན་པར་གོ་ན་བར་དུ་ཤེས་པར་འཇོག་སྟེ། གཞན་རྣམས་ལའང་དེ་ལྟར་རོ། ། ཕུ་ཞེས་བྱ་ནི་
གནོན་པ་སྟེ་རེངས་པའི་བརྡ་ཡིན་ལ། སུ་ཞེས་བྱ་བ་ནི་ཟབ་ཉིད་ཀྱི་དོན་ནོ། མ་ཞེས་བྱ་བ་ནི་མ་རུ་བཤད་ལ།
ཡ་ཞེས་བྱ་བ་ནི་ཆུང་མ་ཉིད་དོ། བྷི་ཞེས་པ་སྲིང་མོ་དང་། དེ་བཞིན་དུ་པཱི་ཞེས་པ་མཛའ་མོར་བཤད་ལ། ལུ་
ཞེས་པ་བུ་མོ་ཡིན་ལ། སྡེ་ཞེས་པ་ཁྲག་ཏུ་ཤེས་པར་བྱའོ། ། དེ་བཞིན་དུ་ཚིག་བསྡུས་ན་སོ་ཞི་བའི་བཏུང་བ། མེ་
བཏུང་བ་ཞུ་བའི་རྗེས། ཧེ་ཤ བྷ་ཟ་བ། བྷུ་འདྲེས་པ། སྟི་དུར་ཁྲོད། བྷུ་རོ། དྷི་རྣལ་འབྱོར་མ། བ་ཡཱམའི་
རིགས། སྟི་གཟུགས་ཅན་མ། ཀུ་མཁའ་འགྲོ་མ། ཧ་ཁཎྜ་རོ་ཧི། ཛ་བྱིན་པ་གཉིས། ཀ་དཔུང་བ་གཉིས།
བྷ་གསོང་བོར་སྨྲ་བ། སྤ་ལེགས་པར་འོངས་པ། མི་རྟ། པ་བཟའ་བ། དེ་བཏུང་བ། གྷ་བགྲོད་བྱ་དང་བགྲོད་
བྱ་མིན་པ། ཀ་འདོད་པ། ས་སྐྱེས་པ་གཞོན་ནུ་མི་འགྲོ་བ། ན་ཁྱོ་མེད་མ། དུ་སྤྱོད་ངན་མ། མུ་སྐལ་བཟང་མ།
ན་སྐལ་ངན་མ། ས་དམ་ཚིག་ཅན། ཨ་དམ་ཚིག་མེད། ཨཱ་འོངས་པ། ན་མ་འོངས་པ། སོ་ཞེས་བྱ་ནི་ཆགས་
པའི་བརྡ་ཡིན་ནོ། ། གསུམ་པ་ནི། སྔར་བཤད་པ་འདི་དག་ནི་ཡི་གེ་རེ་རེ་བའི་བརྡ་ཡིན་ཏེ། དཔའ་བོ་སྟེ་མིང་
བོ་དང་། དཔའ་མོ་སྲིང་མོར་ཤེས་པར་བྱེད་པ་ནི་བརྡ་འདི་དག་གིས་རང་མཁའ་འགྲོ་མ་རྣམས་ཡིད་ཤིན་ཏུ་ཉེ་
བར་བྱེད་པའོ། ། གུས་དང་མི་གུས་པ་སོགས་ལ་དད་པ་དང་མི་ལྡན་པ་རྣམས་ལ་སྦྱིན་པར་མི་བྱའོ་ཞེས་འབྱུང་ག
ལྟར་བདེའོ། ། དམ་ཚིག་གི་མཆོག་ཡིད་དུ་འོང་བ་དང་ལྡན་ཞིང་བླ་མ་ལ་ཕན་འདོགས་པར་བྱེད་པ་སྟེ་གུས་པ་ལ་
སྦྱིན་པར་བྱའོ། བཞི་བ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་ཡི་གེ་རེ་རེའི་བརྡའི་ཆོ་
གའི་ལེའུ་སྟེ་བཅོ་ལྔ་བའི་འགྲེལ་བའོ། ། ། ། །
གཉིས་པ་བྱེ་བྲག་ཏུ་ཤེས་པར་བྱེད་པ་ལ་བཞི། མཁའ་འགྲོ་མ་དྲུག་གི་རིགས་སོ་སོར་བསྟན་པ། མཁའ་
འགྲོ་མ་བདུན་གྱི་མིང་གི་རྣམ་གྲངས། མཁའ་འགྲོ་མའི་རིགས་ཀྱི་དབྱེ་བ། ལཱ་མའི་རིགས་ཀྱི་དབྱེ་བའོ། ། དང་
པོ་ལ་གསུམ། བཤད་པར་དམ་བཅའ་བ། བཤད་བྱ་བསྟན་པ། ལེའུའི་མཚན་ནོ། ། དང་པོ་ནི། དེ་ནས་
འོག་ཏུ་འཆད་པའི་མཚན་དང་ལྡན་པའི་སྐལ་ལྡན་མ་དང་། དེ་དང་མི་ལྡན་པའི་སྐལ་ལྡན་མིན་པ་ནི་མདོར་
བསྡུས་ནས་བཤད་པར་བྱའོ། ། དེ་ཡང་སྐལ་ལྡན་ནི་ཕོ་ཉའི་དམ་ཚིག་མཆོག་ལ་གནས་པ་སྟེ་སྒྲུབ་པ་པོའི་ཡིད་དུ་
54

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
འོང་ཞིང་། དེ་ལ་ཕན་འདོགས་པར་བྱེད་པ་ཡིན་ལ། མཚན་ཉིད་ནི་བླ་མ་ལ་གུས་བ་ཉིད་དེ་ཁོ་ན་ལ་སྦྱིན་པར་
བྱའོ། ། གུས་པ་ལ་སྦྱིན་པ་དེ་ནས་དཔའ་བོ་དང་རྣལ་འབྱོར་མ་འདུ་བའི་དུས་སུ་རང་རང་གི་རིགས་ཀྱི་དབྱེ་བ་
བཟུང་ན་དཔའ་བོ་དང་རྣལ་འབྱོར་མ་གཉིས་སུ་མེད་པ་སྟེ་གཉིས་ཀའང་རིགས་བདུན་དུ་བཤད་པ་རིགས་དྲུག་ཏུ་
འགྱུར་ལ། སྒྲུབ་པ་པོ་གང་གིས་དེ་ཤེས་པ་ཙམ་གྱིས་ནི་དངོས་གྲུབ་མྱུར་དུ་འཐོབ་པར་འགྱུར་བ་དེ་བཤད་བར་
བྱའོ། ། གཉིས་པ་ལ་གཉིས། རིགས་བདུན་དུ་དབྱེ་བ་དང་། དྲུག་ཏུ་དབྱེ་བའོ། ། དང་པོ་ནི། སྔར་བཤད་
པ་ལྟར་མཁའ་འགྲོ་མའི་རིགས་སྤྱིར་ཤེས་ཀྱང་བྱེ་བྲག་ཏུ་ཤེས་པའི་ཕྱིར་སྟོན་པ་ལ། མཁའ་འགྲོ་མའི་བུད་མེད་
གང་ཞིག་ཁ་དོག་པདྨའི་རྩ་བ་ལྟར་དཀར་ལ། མིག་གི་དབྱིབས་པདྨའི་འདབ་མ་ལྟར་དཀྱུས་རིང་བ། རྟག་ཏུ་
གོས་ནི་དཀར་པོ་ལ་དགའ་བ། ཙན་དན་གོར་ཤིཎ་གསར་བའི་དྲི་དང་ལྡན་པ། བདེ་གཤེགས་ཀུན་འདུས་པ་རྡོ་
རྗེ་སེམས་དཔའ་ཉིད་ལ་དགའ་བ་སྟེ་དད་པ་ནི་རྡོར་སེམས་དེའི་རིགས་ལས་རྒྱུད་པར་ཤེས་པར་བྱའོ། ། བུད་
མེད་གང་ཞིག་གསེར་བཙོ་མའི་ཁ་དོག་དང་འདྲ་ཞིང་། དམར་བ་དང་སེར་བའི་གོས་ལ་དགའ་བ། ཛཱ་ཏི་དང་
ཙམ་པ་ཀའི་དྲི་དང་ལྡན་པ་དེ་ནི་དཔའ་བོའི་རྗེས་འགྲོ་སྟེ་རིན་འབྱུང་གི་རིགས་སུ་འགྱུར་རོ། ། གང་ཞིག་ཁ་དོག་
ཨུཏྤལ་སྔོན་པོ་པ་ལྟར་སྔོ་བསངས་དང་། གོང་ནི་སྔོན་པོ་འཛིན་པ་ལ་དགའ་བ་དང་། སྔོན་པོར་སྣང་བའི་
ཨུཏྤལའི་དྲི་དང་ལྡན་པ་དེ་ནི་དཔའ་བོ་ཧེ་རུ་ཀ་དྲག་པོའི་རྗེས་སུ་འགྲོ་བ་སྟེ་དེའི་རིགས་སོ། ། བུད་མེད་གང་ཞིག་
མཛེས་མ་སྟེ་པགས་པ་པདྨ་དཀར་པོའི་འདབ་མ་དང་འདྲ་བ་དཀར་བ། རྟག་ཏུ་པདྨའི་རྩ་བའི་དྲི་བྲོ་བ་དེ་ནི་དེ་
བཞིན་དུ་དཔའ་བོའི་བློ་སྟེ་འོད་དཔག་མེད་ཀྱི་རིགས་སོ། བུད་མེད་གང་ཞིག་དམར་ལ་དཀར་པའི་མདངས་
ཅན་གཟུགས་བཟང་ལ་གོས་ནི་དམར་པོ་ལ་དགའ་བ་དང་། མ་སཱི་ཀ་དང་ཨུཏྤལའི་དྲི་དང་ལྡན་པ་དེ་ནི་རྡོ་རྗེའི་
རིགས་ལས་བྱུང་བ་མི་བསྐྱོད་པའི་རིགས་ཡིན་ནོ། ༈ བུད་མེད་གང་ཞིག་ཁ་དོག་སེར་ཞིང་ལྗང་ལ་གོས་ནི་དཀར་
པོ་འཆང་བར་དགའ་བ། མགོ་ལ་མེ་ཏོག་གི་དྲི་དང་ལྡན་པ་ནི་དེ་བཞིན་གཤེགས་པ་དོན་གྲུབ་ཀྱི་རིགས་ཀྱི་རྗེས་སུ་
འགྲོ་བ་སྟེ་དེའི་རིགས་ཡིན་ནོ། ། བུད་མེད་གང་ཞིག་ཁ་དོག་དམར་པ་དང་དམར་པོ་དེའི་མདོག་གི་གོས་འཆར་
བ་ལ་དགའ་ཞིང་རྟག་ཏུ་ག་བུར་གྱི་དྲི་དང་ལྡན་པ་ནི་རྣམ་སྣང་གི་རིགས་ཀྱི་རྗེས་སུ་འགྲོ་བ་སྟེ་དེའི་རིགས་ཡིན་
ནོ། ། དེ་ལྟར་རྣལ་འབྱོར་མའི་རིགས་བདུན་པོ་རྣམས་ནི་ཧེ་རུ་ཀ་ངས་བཤད་པའོ། ། འདིར་མཁའ་འགྲོ་མའི་
ཕྱག་རྒྱ་རིགས་བདུན་གཙོ་ཆེ་ཡང་། མིའི་ཕོ་ཉ་མོ་ལའང་རིགས་བདུན་དུ་བཤད་དོ། ། མཁའ་འགྲོ་འདི་རྣམས་
གཡོན་པའི་ཀུན་སྤྱོད་ལ་རྟག་ཏུ་དགའ་ལ། བདུན་པོ་འདི་དག་ནི་རང་གི་རིགས་ཀྱི་ཕྱག་རྒྱས་རྒྱས་བཏབ་པ་དང་།
རང་རང་གི་མདོག་གི་རིགས་ཀྱིས་ཁྱབ་པ་སྟེ་དེ་ལས་མི་འདའོ། གཉིས་པ་ནི། རང་རང་གི་རིགས་གྱི་རིགས་པའི་
ཛ5

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཡི་གེ་ཨོཾ་སོགས་དང་ཨོ་ཛི་ན་ཛི་ག་ལ་སོགས་པ་སྨྲ་བས་རིགས་དྲུག་པོ་སོ་སོའི་རྗེས་སུ་འབྲང་བར་འདིར་གྱུར་པ་འདི་
ལ་ནི་ཁ་དོག་སྟེ་རིགས་དྲུག་ཏུ་འགྱུར་རོ་ཞེས་མདོར་བསྟན་ཏོ། ། རྡོར་སེམས་རང་གི་ཕྱག་རྒྱུ་ནི་ཕྱག་མཚན་
འཆིང་བ་སྟེ་འདྲི་བ་དང་། རྡོར་སེམས་རང་གི་རིགས་ལས་བྱུང་བའི་སྔགས་ཚིག་ཏུ་སྨྲ་བ་ནི་རྡོར་སེམས་ཀྱི་རིགས་
སོ། བུད་མེད་གང་ཞིག་གཡོན་ནས་འགྲོ་ཞིང་། རྣལ་འབྱོར་པ་ལ་ཡང་རྟག་ཏུ་གཡོན་ལ་བསྐོར་བ་དང་། སྐད་
ནི་ཆེན་པོར་སྨྲ་བ་དང་། མིག་གཡོན་ནས་བལྟ་བས་རྣམ་པར་བལྟ་བ་དང་། བུད་མེད་རྣམས་མཐོང་བའི་ཚེ་
རབ་ཏུ་མང་པོ་སྨྲ་བ་དེ་ནི་རིན་འབྱུང་གི་རིགས་ཀྱི་ཕོ་ཉ་མོ་དམ་ཚིག་དང་ལྡན་པར་བཤད་དོ། བུད་མེད་རྣམས་
ཀྱིས་གང་གསོལ་བ་བཏབ་པ་དེ་བྱེད་ཅིང་རང་གི་རིགས་ཀྱི་ས་བོན་ཧྲི་ལ་སོགས་པ་རབ་ཏུ་སྨྲ་བ་དང་། པདྨའི་
རིགས་ཀྱི་བྱ་བ་རྣམས་མི་འདོར་ཞིང་། རང་གི་རིགས་ཀྱི་བྱ་བ་སྟོན་པའི་བསྟན་བཅོས་ལས་གསུངས་པ་སྦྱོང་བ་
དང་། རང་གི་རིགས་ཀྱི་སྙིང་པོ་རིག་པ་ཟློས་པ་དེ་ནི་སྣང་མཐའི་རིགས་ཀྱི་ཕོ་ཉ་མོ་དམ་ཚིག་དང་ལྡན་པར་
བརྗོད་དོ། ། ཁོར་མོ་དཔྲལ་བར་གང་འཆིང་བའི་ཕྱག་འཚལ་བ་དང་། གཡོན་པའི་ལུས་ཀྱིས་རྟག་ཏུ་འདུད་པ་
དང་། ལྷ་མོ་སྟེ་བུད་མེད་རྣམས་དང་ཀུན་དུ་སྨྲ་བ་དེ་ནི་ངེས་པར་བདེན་པར་འགྲོ་བ་སྟེ་མི་བསྐྱོད་པའི་རིགས་
སོ། ། རྐང་པའི་མཐེ་བོང་གཡོན་པས་ས་ལ་ནི་རི་མོ་འདྲི་བར་བྱེད་ཅིང་། རང་གི་མགོ་ནི་འཕྲུག་པར་བྱེད་པ་
དང་། ཟུར་མིག་གིས་བལྟ་ཞིང་ལག་པ་གཡོན་གྱིས་སྟོན་པ་ནི་དོན་གྲུབ་ཀྱི་རིགས་ཏེ་དེ་མཐོང་པའི་ཚེ་སྒྲུབ་པ་པོས་
བུད་མེད་དེའི་རང་གི་རིགས་དྲན་པ་ཁྱད་པར་དུ་བྱའོ། ། མཁུར་བ་འམ་གོ་སྒོ་དག་དང་ནི་སྣ་དག་ཏུ་ནི་སེར་མོ་
སྟོན་པ་དང་། ཟུར་གྱིས་ལྟ་ཞིང་རིག་པའི་རྒྱལ་པོའི་སྔགས་ལན་ཅིག་ཟློས་ནས་རིག་པ་སྟེ་རང་རིགས་ཀྱི་སྒྲུབ་པ་པོ་
ལ་རྣམ་པར་ལྟ་བ་དང་། བདེན་པར་འགྲོ་བ་སྟེ་སྨྲ་བའི་རྣལ་འབྱོར་མ་དེ་ནི་ངེས་པར་རྣམ་སྣང་གི་རིགས་ཀྱི་ཕོ་ཉ་
མོ་དམ་ཚིག་ཅན་ཡིན་ནོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་
འབྱོར་མ་བདུན་དང་རིགས་དྲུག་གི་མཚན་ཉིད་བརྟག་པའི་ཆོ་གའི་ལེའུ་སྟེ་བཅུ་དྲུག་པའི་འགྲེལ་བའོ། ། ། ། །
གཉིས་པ་མཁའ་འགྲོ་མ་བདུན་གྱི་མིང་གི་རྣམ་གྲངས་ལ་བཞི། བཤད་པར་དམ་བཅའ་བ། མཚན་ཉིད་
བསྟན་པ། མཚན་མའི་ཕྱག་རྒྱ། ལེའུའི་མཚན་ནོ། ། དང་པོ་ནི། དེ་ནས་ལཱ་མི་ནི་སྟེ་གཤིན་རྗེ་མ་དང་། སྐྲག་
བྱེད་མ་དང༌། ནགས་ཚལ་མ་དང་། འཇིགས་གཟུགས་མ་དང་། གཟུགས་ཀུན་སྤྱོད་མ་དང་། མཛེས་མ་དང་།
པ་སུ་ར་སྟེ་འོད་གསལ་མ་སྟེ་དེ་མཁའ་འགྲོ་མ་རྣམས་བདུན་གྱི་རང་རང་གི་མཚན་ཉིད་བསྡུས་མ་སྟེ་མདོར་བསྡུས་
ནས་ལེའུ་འདིར་བཤད་པར་བྱའོ། ། སྡུད་པ་པོ་ཞེས་བསྒྱུར་པའང་ཡོད་དོ། ། མཁའ་འགྲོ་མ་དེ་རྣམས་ཀྱང་
ཆགས་པ་ཆེན་པོའི་རང་བཞིན་ཅན་ཏེ། གོང་དུ་ཡོད་པ་འདིར་དྲངས་ན་རྣལ་འབྱོར་མ་དེ་རྣམས་ནི་ཆགས་བྲལ་
56

__ gi ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
གྱི་ཐེག་པ་བས་རྙེད་དཀའ་ལ། དེ་བཞིན་དུ་མཁའ་འགྲོ་མ་རྣམས་ཀྱི་རིགས་ཀྱང་ཤིན་ཏུ་རྙེད་པར་དཀའོ། །
བདུད་རྩི་ལྔ་ནི་བདུན་རྩི་ཞེས་བྱ་ལ། ལྔ་ནི་ལུས་ཀྱི་འབྱུང་བ་ལྔའོ། ། ལྔ་བ་དེ་རྣམས་ཀྱི་བདུད་རྩི་ནི་དེ་དག་གི་
སྙིང་པོ་བདེ་སྟོང་དབྱེར་མེད་དང་། ཡང་དག་འབྱུང་ལ་དངོས་པོ་བདེན་པ་ཞེས་འབྱུང་སྟེ་འབྱུང་བ་ལྔ་མ་ལུས་ཀྱི་
ཆོས་རྣམས་བསྡུས་པའི་དོན་དུ་འཆད་པ་དང་། ཡང་བདུད་རྩི་ལྔ་བསྟེན་པས་རྣལ་འབྱོར་མ་དེ་རྣམས་དང་
འཕྲད་པ་ཡང་དག་འབྱུང་ཞེས་འཆད་པའང་ཡོད་དོ། ། གཉིས་པ་ནི། གཟུགས་ཅན་མ་དང་། ཙུམ་མི་ཀ་སྟེ་
འོད་བྱེད་མ་དང་། ལཱ་མ་དང་། ཡོངས་གྱུར་མ་དང་། བྱིས་བཅས་མ་དང་། མི་ལྡོག་མ་དང་། ཨེ་ཧི་ཀ་ལྷ་མོ་
ནི་འདི་པ་མ་སྟེ་མཁའ་འགྲོ་མ་རྣམས་བདུན་དུ་རྒྱུད་ལས་བཤད་དོ། ། ཞེས་མདོར་བསྟན་ཏོ། ། མངོན་པར་
ཞེན་པ་སྟེ་ཆགས་པས་ལྟ་བ་དང་། སྨིན་མ་ཡོན་པོར་འདེབས་པ་དང་གར་བྱེད་ཅིང་སྔོན་དུ་གཟུགས་ཡིད་དུ་འོང་
བ་བསྟན་ནས་གཟུགས་དེ་ནི་སྡུད་པར་བྱེད་པ་གང་། ཕྱིས་ནི་མི་སྡུག་པར་བསྟན་ནས་འཇིགས་པར་བྱེད་པ་དེ་ནི་
གཟུགས་ཅན་མར་ཤེས་པར་བྱ་སྟེ་དེ་ནི་ལཱ་མི་ནིའོ། ། དེ་དང་དཔའ་བོ་སྦྱོར་བས་གཉིས་སུ་མེད་པ་སྟེ་མཉམ་པར་
སྦྱོར་བས་བསྟན་པར་བྱའོ། ། དྲུང་བའམ་སྟེ་གཉེན་ནམ་མི་དྲུང་བ་སྟེ་གཉེན་མ་ཡིན་པའི་བྱིས་པ་ལ་འཁྱུད་ཅིང་།
ཙུམ་བ་ན་བྱེད་པ་དེ་ནི་ཙུ་མཱི་གར་ཤེས་པར་བྱ་སྟེ་དེ་ནི་སྒྲག་བྱེད་མའོ། ། མཁའ་འགྲོ་མ་དེ་བསྟན་ན་སྡིག་པ་
འཇོམས་པར་བྱེད་པ་ཡིན་ནོ། ། མིག་ཟུར་གྱིས་ལྟ་ཞིང་གདོང་ལ་ཁྲོ་གཉེར་ལྡན་པ་སྟེ་བསྡུས་པ་དང་། སྨིན་མ་
སྒྱུར་བ་སྟེ་བསྐྱོད་ཅིང་སྡིགས་མཛུབ་བྱེད་པ་དང༌། རེས་འགའ་གཞན་དབུགས་འབྱིན་པར་བྱེད་ ཅིང་སླར་
འཇིགས་པར་བྱེད་པ་གང་ཡིན་པ་དང་། འདི་ན་གཞན་ཡང་དབུགས་མི་འབྱིན་པར་འཇིགས་པར་བྱེད་པ་གང་
ཡིན་པ་དེ་ནི་ལ་མ་ཡིན་པར་བཤད་དེ། དེ་ནི་ནགས་ཚལ་མའོ། ། ཕག་དང་དྲེད་དང་བྱི་ལ་དང་ལྕེ་སྤྱང་དང་རི་
དྭགས་དང་ལྟ་དག་དང་དེ་འདྲ་བའི་རིགས་ཐམས་ཅད་དེར་ནི་སྟེ་བུད་མེད་མཐོང་ན་འཇིགས་པར་བྱེད་པ་དེ་ནི་
ཡོངས་གྱུར་མར་བཤད་དོ། ། དེ་ལ་ནི་འཇིགས་གཟུགས་མ་ཞེས་ཀྱང་བྱའོ། ། ཤིན་ཏུ་དགའ་བས་རྒོད་པ་དང་།
དོན་འགའ་ཞིག་ལ་སོང་ནས་སླར་ཡང་མི་ལྡོག་པ་སྟེ་མྱུར་དུ་མི་འོང་བ་དང་། སྒྲུབ་པ་པོ་ལ་རྗེས་སུ་ཆགས་པས་
གསལ་བ་སྟེ་མཐོང་བར་འདོད་པ་དེ་ནི་ཁཏྟ་རོ་ཧིར་བཤད་དོ། ། འདི་ལ་བྱིས་བཅས་མ་རུ་བཤད་ཅེས་ཁ་ཅིག་ཏུ་
འབྱུང་བ་ལྟར་ལེགས་ཏེ་དེར་ནི་ཀུན་བསྐྱོད་མའོ། ། ཡིད་ནི་འབྱུང་བ་སྟེ་མི་དགའ་བས་ལག་པའི་བོང་བའམ་
རྐང་པས་སམ་གོས་ཀྱི་ཐ་མའམ་ནི་ཡང་ན་ཤིང་དག་གིས་ཀྱང་རུང་སྟེ་དེས་གང་ལ་རེག་པ་ནི་འཚོ་བར་མི་འགྱུར་བ་
དེ་ནི་མི་ལྡོག་མར་ཤེས་པར་བྱ་ཞིང་དེ་བསྒྲུབ་བྱ་སྟེ་བསྟེན་བྱ་མིན་པར་བཤད་དོ། ། དེ་ལ་མཛེས་ཞེས་པ་སྟེ།
ལས་དང་པོ་བས་བསྒྲུབ་མི་ནུས་སོ། ། རྒོད་ཅིང་སྨྲ་ལ་ངུ་བ་སོགས་ཀྱི་རྒྱུ་མེད་པར་པ་རུ་ནི་ངུ་ཞིང་རབ་ཏུ་ཁྲོས་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྟེ་དེ་ནི་ཨེ་ཧི་ཀར་དྲན་པར་བྱ་བ་སྟེ་བཤད་དོ། ། ལྷ་མོ་དེ་ནི་གསོང་བོར་སྨྲ་བ་ཡིན་ལ། སངས་རྒྱས་པ་སྟེ་འདིར་
མི་རྣལ་འབྱོར་མ་རྣམས་དང་རྟག་ཏུ་སྨྲ་བ་སྟེ་དེ་ཉིད་ནི་རྡོ་རྗེའི་རིགས་ལས་བྱུང་བ་ཡིན་ནོ། ། དེ་ལ་བྷ་སུ་ར་ཞེས་
ཀྱང་བྱའོ། ། མཁྲིག་མ་ཡི་རིགས་ཀྱི་ཕྱག་རྒྱ་མོ་དེ་རྣམས་ནི། དཔའ་བོ་སྒྲུབ་པོས་བསྟེན་པའི་ཕྱིར་དུ་མཚོན་པ་སྟེ་
ཤེས་པར་བྱའོ། ། གསུམ་པ་ནི། ཐོད་པ་དང་དགྲ་ལྟ་དང་ཕག་གི་མཆེས་དང་འཁོར་ལོ་དང་ཆུ་སྲིན་རྒྱལ་མཚན་
དང་རལ་གྲི་དང་ཀུན་ཏུ་སྐྲ་འབྲེག་དེ་གྲི་གུག་གམ་རྡོ་རྗེ་དང་དུར་དང་བརྒྱུད་ནི། རིམ་པ་བཞིན་དུ་གཟུགས་ཅན་
མ་ལ་སོགས་པའི་ཕྱག་གཡས་ཀྱི་དང་པོའི་ཕྱག་མཚན་དུ་ཤེས་པར་བྱ་ལ། དུང་ནི་འདིར་ཁ་བསྐང་བའི་བར་
དབང་མའི་ཕྱག་མཚན་ཏེ། གཡོན་རྣམས་ཁ་ཊཾ་ག་དང་བཅས་པའི་ཐོད་པའོ། ། ཕྱག་མཚན་དེ་དག་ནི་རྣལ་
འབྱོར་མ་རང་རང་གི་རིགས་ཀྱི་ཕྱག་རྒྱ་ཡིན་པར་བཤད་དོ། ། བཞི་བ་ནི། དཔལ་ཧེ་རུ་ཀ་མངོན་པར་བརྗོད་
པའི་བསྡུས་པའི་རྒྱུད་ལས། མཁའ་འགྲོ་བདུན་པོ་དེས་འཁོར་ལོ་གསུམ་གྱི་རྣལ་འབྱོར་བ་ཐམས་ཅད་ཀྱི་གཟུགས་
ཡོངས་སུ་བརྗེ་བ་སྟེ་དེ་རྣམས་ཀྱི་གཟུགས་སུ་བསྒྱུར་བ་དང་། ཕྱག་མཚན་དང་ཕྱག་རྒྱ་བསྟན་པའི་ཆོ་གའི་ལེའུ་སྟེ་
བཅུ་བདུན་པའི་འགྲེལ་བའོ། ། ། །
གསུམ་པ་མཁའ་འགྲོ་མའི་རིགས་ཀྱི་དབྱེ་བ་ལ་བཞི། བཤད་པར་དམ་བཅའ་བ། སོ་སོའི་མཚན་ཉིད།
དོན་བསྡུ་བ། མིའུའི་མཚན་ནོ། ། དང་པོ་ནི། དེ་ནས་སྔ་མ་ལས་མཚན་ཉིད་གཞན་ཡང་བཤད་པར་བྱའོ། །
དགོས་པ་གང་ན། མཁའ་འགྲོ་མཆོག་གི་གོ་འཕང་གི་གནས་ནི་སྒྲུབ་པ་པོ་གང་གིས་ཡང་དག་པར་ཤེས་པ་ཡིས་
མཁའ་འགྲོ་མ་རྣམས་སྒྲུབ་པ་པོའི་རྗེས་སུ་འཇུག་པའི་དམ་ཚིག་ལ་གནས་པའི་ཕྱིར་དུའོ། གཉིས་པ་ལ་དྲུག
པདྨ་གང་དབང་གི་རིགས་ཀྱི་དང༌། ཧེ་རུ་ཀའི། རྡོ་རྗེས་མོའི། ཁཎྜ་རོ་ཧེའི། ཡང་ཧེ་རུ་ཀའི། རྣམ་པར་
འདྲེན་པའི་རིགས་ཀྱི་མཁའ་འགྲོ་མའོ། དང་པོ་ནི། བུད་མེད་གང་ཞིག་དམར་ཞིང་སེར་བ་སྟེ་དམར་སེར་དང་།
པདྨའི་དྲི་ནི་རྣམ་པར་གཏོང་བ་སྟེ་འཕྲོ་བ། རང་བཞིན་ཞི་བའི་ལྟ་སྟངས་དང་། སྒྲུབ་པ་པོ་ལ་ཞེན་པར་ཏེ་
ཆགས་ནས་ལྟ་བའི་རྗེས་སུ་འགྲོ་བ་སྟེ་འབྲང་བ་དང༌། བུད་མེད་གང་ཞིག་སེན་མོད་དང་མིག་དམར་བ་དང་།
དེ་བཞིན་དུ་སྐྱེ་བོ་ཀུན་ལ་བརྩེ་བ་དང་། ཁྱིམ་དུ་པདྨ་འདྲི་ཞིང་དེ་ལ་མཆོད་པ་ནི་པདྨ་གར་དབང་སྟེ་འོད་དཔག་
མེད་ཀྱི་རིགས་ལས་བྱུང་བའི་མཁའ་འགྲོ་མ་ཡིན་ནོ། ། གཉིས་པ་ནི། བུད་མེད་གང་ལ་སྨིན་མའི་དབུས་སུ་
མདུང་རྩེ་གསུམ་པའི་མཚན་མ་སྣང་བ་དང་ལུས་ནི་སྔོ་བསངས་ལ་ཅུང་ཟད་སྐྱ་བ་དང་། རྟག་ཏུ་རྡོ་རྗེའི་རིགས་ཀྱི་
རྣལ་འབྱོར་སྒོམ་པ་གང་རང་གི་ཁྱིམ་དུ་རྡོ་རྗེ་འདྲི་ཞིང་། དེ་ལ་རྟག་པར་མཆོད་པར་བྱེད་པའི་མཁའ་འགྲོ་མ་དེ་
ནི་དཔལ་ལྡན་ཧེ་རུ་ཀའི་རིགས་ལས་བྱུང་བའོ། ། གང་གི་དཔྲལ་བར་རྩེ་གསུམ་ནི་སྣང་ཞིང་མདུང་ཐུང་དག་
58

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཀྱང་སྣང་བར་གྱུར་ཅིང་། མིག་དམར་ཞིང་མདོག་ནི་དམར་སེར་དང་། དེ་བཞིན་དུ་རྐང་པ་དང་ལག་པ་དམར་
བ་དང༌། ར་སྐྱེས་དང་ཁྱིམ་བྱ་དག་ལ་ཡང་རྟག་ཏུ་ཡིད་ནི་དགའ་བར་གྱུར་ཅིང་། དེའི་རང་གི་ཁྱིམ་དུ་རྡོ་རྗེའི་
མཚན་མ་བྲིས་ནས་རྟག་ཏུ་གང་ཞིག་མཆོད་པར་བྱེད་པ་དེ་ནི་ཤྲཱི་ཧེ་རུ་ཀའི་རིགས་ལས་བྱུང་བའི་མཁའ་འགྲོ་མ་
ཡིན་པར་གདོན་མི་ཟའོ། ། གསུམ་པ་ནི། བུད་མེད་གང་གི་དབྲལ་བའམ་ལག་པར་ཡང་ནི་འཁོར་ལོའི་མཚན་
མ་སྣང་བར་གྱུར་བ། སྤྲིན་སྔོན་དག་དང་འདྲ་བའི་ཁ་དོག་ཅན་རྟག་ཏུ་དབྲལ་བར་དར་ཐོད་འཆང་པ། འབྱོར་
བའི་སྐལ་པ་ཆེན་པོ་ཕུན་སུམ་ཚོགས་ཤིང་མཆོག་ཏུ་བདེ་བ་དང་ལྡན་པ་གང་ཡིན་པ་དང་། རང་གི་ཁྱིམ་དུ་འཁོར་
ལོ་འདྲི་བར་བྱེད་ཅིང་རྟག་ཏུ་དེ་ལ་མཆོད་པ་བྱེད་པ་དེ་ནི་རྡོ་རྗེ་ཕག་མོའི་རིགས་ལས་བྱུང་བའི་མཁའ་འགྲོ་མའི་
སྟོབས་ཀྱིས་དྲེགས་པའོ། ། བུད་མེད་གང་ཞིག་མདོག་མིག་སྨན་ནག་པོ་དང་འདྲ་ཞིང་། སོ་ནི་དཀར་ཞིང་མཐོ་
བ་སྟེ་རིང་བ་དང་། གཡོན་པ་སྟེ་བུད་མེད་རྟག་ཏུ་མ་རུངས་པ་དང་། སྙིང་སྟོབས་ཆེན་པོ་དང་ལྡན་པར་གྱུར་བ་
དང༌། རྟག་ཏུ་ཁྲུས་བྱེད་པ་ལ་དགའ་བ་དང༌། མང་དུ་སྨྲ་བར་མི་བྱེད་པ་དང་། ཁྱིམ་དུ་རྡོ་རྗེའི་མཚན་མ་འབྲི་
བ་དང་། བྲིས་པ་དེ་ལ་རྟག་ཏུ་བསམ་པ་དག་པས་མཆོད་པ་བྱེད་པ་དེ་རྡོ་རྗེ་ཕག་མོའི་རིགས་ལས་བྱུང་བ་མཁའ་
འགྲོ་མ་སྟོང་ཕྲག་བཅུའི་འཁོར་དང་ལྡན་པ་ཡིན་ནོ། ། བཞི་བ་ནི། བུད་མེད་གང་སེར་ཞིང་གསེར་གྱི་མདོག་
དང་འདྲ་བར་སྣང་བ། མིག་མི་གཡོ་བ་སྟེ་མི་འཛུམ་ཞིང་ཁ་སྤུ་སེར་བ་དང་། རྡོ་རྗེ་གང་གི་དཔྲལ་བའམ་ལག་
པར་ཡང་ནི་སྣང་བར་གྱུར་པ། རྟག་ཏུ་རྒྱལ་སྲིད་དང་འདྲ་པའི་འབྱོར་བ་དག་ལ་གནས་པ་དང་། ང་རྒྱལ་གྱིས་
བསྙེམས་ཤིང་ཚིག་བདེན་པར་སྨྲ་བ་དང་། ལུས་ལས་མལླི་ཀའི་དྲི་འབྱུང་ཞིང་གང་གི་སྟེ་རང་གི་ཁྱིམ་དུ་རྡོ་རྗེ་འབྲི་
ཞིང་དེ་ལ་རྟག་ཏུ་མཆོད་པ་ཆེར་བྱེད་པ་དེ་ནི་ཁཎྜ་རོ་ཧིའི་རིགས་ལས་བྱུང་བའི་རྣལ་འབྱོར་མ་ཡི་དབང་ཕྱུག་
མཆོག དེ་ལྟར་ཧེ་རུ་ཀའི་རིགས་གཉིས་དང་། ཕག་མོའི་གཉིས་དང་། དུམ་སྐྱེས་མའི་རིགས་རྣམས་རྡོ་རྗེ་བྲིས་
ནས་མཆོད་པར་འདྲ་ཡང་ལུས་ཀྱི་ཁ་དོག་སོགས་ལ་ཁྱད་པར་ཡོད་དོ། ། ལྔ་བ་ནི། བུད་མེད་གང་ཞིག་རྟག་པར་
ཤ་ལ་དགའ་བ་དང་། ལུས་སྐེམ་ཞིང་ཁ་དོག་མིག་སྨན་ནག་པོའི་མདོག་ཅན་དང་། དཔྲལ་བར་མདུང་རྩེ་ལྟ་
བུའི་རི་མོ་ཡོད་པ་དང་། གང་ཞིག་གདུག་པའི་ལས་ལ་དགའ་བ་དང་། རྟག་ཏུ་དུར་ཁྲོད་དུ་འགྲོ་བ་དང་། གང་
ལའང་འཇིགས་པ་མེད་ཅིང་བཙོག་པ་མེད་པ་དང་། གང་གི་དཔྲལ་བར་ཐིག་ལེ་ལྟ་བུའི་རི་མོ་ཡོད་པ་དང་།
རང་གི་ཁྱིམ་དུ་ཐོད་པ་འདྲི་ཞིང་མཆོད་པ་དེ་ནི་དཔལ་ལྡན་ཧེ་རུ་ཀའི་རིགས་ལས་བྱུང་བའི་མཁའ་འགྲོ་མ་ཡིན་
ནོ། ། དྲུག་པ་ནི། བུད་མེད་གང་ཞིག་སྤྲིན་སྔོན་པོའི་མདོག་དང་འདྲ་ལ། སོ་ནི་རིང་ཐུང་དུ་མི་མཉམ་པར་
གནས་ཤིང་། རྟག་ཏུ་གདུག་པ་སྟེ་དྲག་པོའི་ལས་ལ་དགའ་བ། གཡོན་གྱི་མཆེ་བ་གཙིགས་པ་དག་སྟེ་དེའི་ཁྱིམ་
59

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དུ་དགྲ་སྟ་ནི་འབྲི་ཞིང་རྟག་ཏུ་མཆོད་པ་བྱེད་པ་དེ་ནི་འཁོར་ལོའི་རྣམ་པར་འདྲེན་པ་སྟེ། གཙོ་བོ་བདེ་མཆོག་གི་
རིགས་ལས་བྱུང་བའི་མཁའ་འགྲོ་མར་ནི་ཐེ་ཚོམ་མེད་དོ། དེ་ལྟར་རིགས་བརྒྱད་ཀྱི་དང་པོ་གཉིས་གསལ་ལ།
གཉིས་པ་ནས་བརྒྱུད་པའི་བར་རིམ་པ་བཞིན་དུ་ཧེ་རུ་ཀ་དང་རིན་འབྱུང་དང་རྣམ་སྣང་དང་མི་བསྐྱོད་པ་དང་
རྡོར་སེམས་དང་ཧེ་རུ་ཀ་དང་དོན་གྲུབ་ཀྱི་རིགས་སོ། ། གསུམ་པ་ནི། མཁའ་འགྲོ་མའི་ཚོགས་འདི་དག་ཀྱང་ཤི་
ཧེ་རུ་ཀའི་རིགས་ལས་བྱུང་བ་ལ་མི་འདྲ་བའི་ཁྱད་པར་བཤད་པ་སྟེ། འདིའི་སྒྲུབ་པ་པོ་རྣམས་ལ་ཕན་པའི་ཕྱིར་དུ་
སྣོད་མིན་ལ་ཤིན་ཏུ་གསང་བའི་མཚན་ཉིད་སྤྲུལ་བ་སྟེ་བཤད་པ་ཡིན་ནོ། ། བཞི་བ་ནི། དཔལ་ཧེ་རུ་ཀ་མངོན་
པར་བརྗོད་པ་བསྡུས་པའི་རྒྱུད་ལས་རྣལ་འབྱོར་མ་བརྒྱད་པོ་ཐམས་ཅད་ཀྱི་ཁ་དོག་གི་མཚན་ཉིད་དང་མཚན་མ་
བྲིས་ནས་མཆོད་པ་ལ་བརྟེན་ནས་རིགས་སོ་སོར་ངེས་པར་བྱེད་པའི་ཆོ་གའི་ལེའུ་སྟེ་བཅོ་བརྒྱད་པའི་འགྲེལ་
བའོ། ། ། ། །
གཉིས་པ་ལཱ་མའི་རིགས་ཀྱི་དབྱེ་བ་ལ་གསུམ། བཤད་པར་དམ་བཅའ་བ། རིགས་སོ་སོའི་མཚན་ཉིད།
ལེའུའི་མཚན་ནོ། ། དང་པོ་ནི། དེ་ནས་སྒྲུབ་པ་པོ་ཡི་ལཱ་མའི་ཁྱད་པར་གྱི་མཚན་ཉིད་བཞིན་མིག་སོགས་ཡན་
ལག་གི་ཚོགས་ནི་སྟེ་ཆ་ཤས་རྣམས་ཤེས་པར་བྱ་བ་ཡང་དག་པ་སྟེ་གསལ་བར་བཤད་པར་བྱའོ། ། གཉིས་པ་ལ་ལྔ།
འོད་དཔག་མེད་གྱི་རིགས་དང་། རིན་འབྱུང་གི་དང་། མི་བསྐྱོད་པའི་དང་། རྣམ་སྣང་གི་དང་། དོན་གྲུབ་ཀྱི་
རིགས་ཀྱི་ལཱ་མའི་མཚན་ཉིད་དོ། དང་པོ་ནི། བུད་མེད་གང་གི་བྱད་བཞིན་ནི་ཡོངས་སུ་རྒྱུས་པར་གྱུར་པ་དང་
ཀུན་ནས་ཟླུམ་པོར་སྣང་ཞིང་ཁའི་སྨྲ་ར་རྟག་པར་ཡོད་པ་དང་། པ་སྤུ་དང་སྨིན་མ་རིང་བ་དང་། གོས་བཟང་བོ་
ལ་དགའ་བ་གཙང་སྤྲ་ཆེ་ཞིང་སྤྱོད་ལམ་ཞི་བ་དང་། སེམས་མི་གཡོ་བ་སྟེ་བརྟན་པ་དང་། ཚིག་བདེན་པར་སྨྲ་བ་
དང་རྟག་ཏུ་དམ་པའི་ཆོས་ལ་དགའ་བ་དེ་ནི་དཔའ་བོ་སྟེ་སྒྲུབ་པ་པོའི་སྲིང་མོར་རྒྱལ་བས་བཤད་དོ། ། དེ་མཐོང་
ནས་ལག་པ་གཉིས་པདྨར་པ་སྐོར་བའི་ཕྱག་རྒྱ་སྦྱིན་པ་སྟེ་བསྟན་པར་བྱའོ། ། ཡང་ན་རུས་སྦལ་གྱི་ཕྱག་རྒྱ་ཐལ་མོ་
སྦྱར་བ་བསྟན་པར་བྱའོ། ། པགས་པའི་ཕྱག་རྒྱུ་ནི་ཀྲིཎྜ་སའི་ལྤགས་པ་དང་། རིལ་པ་སྤྱི་བླུགས་ཉིད་ཐོད་པ་སྟེ་
དེ་གཉིས་འཛིན་ཚུལ་བྱེད་པ་ནི་ཕྱག་རྒྱའི་ལན་དུ་བརྗོད་པ་ཡིན་ནོ། ། བུད་མེད་དེ་ནི་ཡར་མར་གྱི་ཚེས་བཅུའི་
དུས་ཚིགས་ལ་རང་གི་ཁྱིམ་དུ་པདྨ་འདྲ་བར་འབྱུང་ཏེ། འོད་དཔག་མེད་ཀྱི་ལཱ་མའི་རིགས་ཀྱི་བུད་མེད་ཀྱི་མཚན་
ཉིད་དུ་གྱུར་པ་འདི་དག་ཡིན་ནོ། ། གཉིས་པ་ནི། མཆུ་གཉིས་རློབ་སྟེ་འཕྱང་ཞིང་མིག་གཉིས་དཀྱུས་རིང་ལ།
མིག་ནི་དམར་ཞིང་མདོག་སེར་སྐྱར་གནས་པ། ལོངས་སྤྱོད་ཀྱིས་ཕྱུག་ཅིང་སྐལ་པ་བཟང་བའི་དཔལ་གྱི་ཡོན་
ཏོན་ཅན་ཁ་དོག་སེར་ཞིང་ཙམ་པ་ཀ་ལྟ་བུར་སྣང་བ། བོང་ཚོང་ཤིན་ཏུ་རིང་བ་མིན་ཞིང་ཐུང་བའང་མིན་པར་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
འཚམ་པ། མདོག་སྣ་ཚོགས་པའི་གོས་ལ་དགའ་བ། དཔྲལ་བར་རི་མོ་གསུམ་ཡོད་པ་སྒྲའི་མཚམས་སུ་གྱེན་དུ་
བསྟེན་པ་སྟེ་གནས་པ་ལས་རྒོད་ཅིང་དགའ་བ་ཉིད་དགུ་དང་། ལམ་ནི་རྣམ་པར་གནོན་ཅིང་གནས་པ་དཔུང་
འཁྲུགས་པས་གཡུལ་དུ་འཆི་བ་རྣམས་ཀྱི་གཏམ་དག་ལ་རྟག་ཏུ་དགའ་བ། དེ་ལྟ་བུའི་རམ་དྲེགས་མ་སྟེ་ང་རྒྱལ་
བྱེད་མ་མཐོང་ནས་ནི། མཐེ་བོས་མཐེའུ་ཆུང་གི་བར་ཚིགས་མནན་ནས་ལྷག་མ་གྱེན་དུ་བསྒྲེང་བའི་མདུང་རྩེ་
གསུམ་པའི་ཕྱག་རྒྱ་བསྟན་པར་བྱ་ཞིང་། རྐང་པ་གཡས་པ་བརྐྱང་ལ་རྐང་པ་གཡོན་པ་བསྐུམ་པའི་སྐྱིལ་ཀྲུང་ཕྱེད་
པའི་གར་ཉིད་ཀྱང་ནི་བསྟན་པར་བྱའོ། ཁ་ཕྱིར་བལྟས་ནས་གཡོན་པའི་ཕྱོགས་དག་ནས་ཡོངས་སུ་བཟློག་པ་སྟེ་
བསྐོར་བ་ནི། དེའི་ཕྱག་རྒྱའི་ལན་ནི་ཡིན་པར་བཤད་དོ། ། མར་ངོའི་ཚེས་བཅུ་བཞི་དང་ཚེས་བརྒྱད་ནི་རྣལ་
འབྱོར་མ་དེ་ཡི་སྒྲུབ་པ་པོ་དང་འདུ་བའི་དུས་ཚིགས་ཡིན་པར་བཤད་ལ། རང་གི་ཁྱིམ་དུ་མདུང་རྩེ་གསུམ་པ་ཡང་
བྲིས་ནས་རྟག་ཏུ་མཆོད་པ་དེ་ནི། འཇིག་རྟེན་གྱི་དབང་ཕྱུག་རིན་འབྱུང་གི་རིགས་ཀྱི་ལཱ་མའི་མཚན་ཉིད་དུ་གྱུར་
པ་འདི་དག་ཡིན་ནོ། ། གསུམ་པ་ནི། བུད་མེད་གང་གི་འགྲམ་པའི་མཁུར་ཚོས་དག་ཏུ་ནི་ཁུང་བུར་སྣང་བའང་
གནས་པར་གྱུར་ཅིང་། དེ་བཞིན་དུ་ལུས་ཀྱི་མདོག་རྟག་ཏུ་དམར་ཞིང་ཅུང་ཟད་སེར་བ་དང་། མིག་ནི་ལྗང་
སེར་དག་ཏུ་སྣང་བ་དང་སྐྲ་ནི་དེ་བཞིན་དུ་འཁྱིལ་ཞིང་ལི་བ་དང་། མགོ་དང་དཔྲལ་བར་དར་དཔྱངས་བཅིངས་
པར་སྣང་བ་དང་། དཔྲལ་བར་རི་མོ་གཅིག་པར་རབ་ཏུ་གནས་པ་དང་། དེ་བཞིན་དུ་མགྲིན་པ་རིང་བ་དང་།
རྟག་ཏུ་གོས་དམར་པོ་ལ་དགའ་ཞིང་རྒོད་ཅིང་གླུ་ལེན་པ་ཉིད་དང་། གློ་བུར་དུ་ཁྲོ་བ་དང་། སེམས་ནི་རྣམ་པར་
གཡོ་བ་དང་། རྩོད་པ་ལ་ནི་དགའ་བ་སྟེ་འདི་འདྲ་བའི་རབ་དྲེགས་མ་མཐོང་ནས་ནི། མཐེ་བོས་ར་མོ་གཞན་
མནན་ནས་སྡིགས་མཛུབ་བྱས་པའི་འཕང་མདུང་གི་ཕྱག་རྒྱ་སྦྱིན་པར་བྱ་ལ། གཉིས་པ་ནི་འབད་པ་ཡིས་དྲིལ་བུ་
འཁྲོལ་བ་ལྟར་བྱེད་པའི་ཕྱག་རྒྱ་སྦྱིན་པར་བྱ་སྟེ་གང་རུང་ངོ༌། ། ལུས་གཡོན་གྱི་ཕྱོགས་སུ་ལྡོག་པ་སྟེ་བསྐོར་བ་ནི་
ཕྱག་རྒྱའི་ལན་ནི་ཡིན་པར་བཤད་དེ། མི་བསྐྱོད་པའི་རིགས་ཀྱི་ཕྱག་རྒྱ་མའོ། ། བཞི་བ་ནི། གང་ཞིག་ལུས་བོང་
ཐུང་ཞིང་བྱིན་པ་སྦོམ་པ་དེའོ་རྟག་ཏུ་གོས་སེར་པོ་ལ་དགའ་ཞིང་ཕྲག་བ་དག་ནས་གོས་ཀྱང་འཕྱང་བ་དེ་འདྲ་བའི་
བུད་མེད་མཐོང་ནས་ནི་མཐེབ་མཛུབ་རྩེ་སྤྲད་ཅིང་སོར་མོ་གཞན་བར་ཕྱེ་ནས་བརྐྱང་བ་འཁོར་ལོའི་ཕྱག་རྒྱ་བསྟན་
པར་བྱ་ཞིང་། འབད་པ་ཡིས་ནི་ཕྱག་རྒྱ་གཉིས་པ་ཡང་མཛུབ་མོ་བརྐྱང་ལ་སོར་མོ་གཞན་ཅུང་ཟད་ནང་དུ་
བསྐུམས་ཏེ་ཁ་གྱེན་དུ་ཕྱོགས་པའི་དུང་གི་ཕྱག་རྒྱུ་བསྟན་པར་བྱ་ཞིང་། ལུས་གཡོན་གྱི་ཕྱོགས་ནས་ཡོངས་སུ་
བཟློག་པ་ནི་ཕྱག་རྒྱའི་ལན་ནི་ཡིན་པར་བཤད་དོ། ། མར་ངོའི་བཅུ་བཞི་ནི་དེའི་འདུ་བའི་དུས་ཡིན་ཏེ། དེའི་
རང་གི་ཁྱིམ་དུ་རྡོ་རྗེའི་མཚན་མ་འབྲི་བ་ནི་ཤྲཱི་ཧེ་རུ་ཀ་སྟེ་མི་བསྐྱོད་པའི་རིགས་ཀྱི་ལཱ་མའི་མཚན་ཉིད་དུ་གྱུར་པ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འདི་དག་ཡིན་ནོ། ། ལྔ་བ་ནི། བུད་མེད་གང་ཞིག་ལུས་ཀུན་ལ་ནི་བ་སྤུ་མང་པོ་ཡོད་པ། མིག་ནག་ཅིང་སེར་བ་
དང་ལུས་སྦོམ་ཞིང་རྣམ་འགྱུར་མི་བཟད་པ་སྟེ་འཇིགས་སུ་རུང་བ་དང་། བཞིན་འཕེལ་ཀ་ཆེ་ཞིང་ཁ་ཆེ་ལ་གསུས་
བ་རློ་བ་སྟེ་འགྱང་ཞིང་ཁ་དོག་ནག་པ། མིག་ཟླུམ་ཞིང་སྣ་ནི་ཉམས་པ་སྟེ་ཞོམ་པ་ལྟ་བུ་དང༌། རྟག་ཏུ་ཀླུ་ལ་
མཁས་པ་དང་ཆར་སྤྲིན་གྱི་མདོག་ཅན་ཡིད་འཕྲོག་པ་སྟེ་ཡིད་དུ་འོང་བའི་འདི་འདྲ་བའི་རབ་དྲེགས་མ་དེ་ནི་དོན་
གྲུབ་ཀྱི་རིགས་ཀྱི་ཕྱག་རྒྱུ་མ་སྟེ་དེ་མཐོང་ནས་ནི། ལག་པ་གཡོན་པ་ཀན་ལ་སྟེང་དུ་གཡས་པའི་གྲུ་མོ་བཞག
མཐེབ་མཛུབ་སོ་སོར་བསྒྲེང་སྟེ་གཞན་གསུམ་བསྐུམས་པ་གཡས་པས་བཟུང་བའི་ཀླུའི་ཕྱག་རྒྱ་བསྟན་པར་བྱ་སྟེ།
འབད་པ་ཡིས་ཕྱག་རྒྱ་གཉིས་པ་འཕང་མདུང་གི་ཕྱག་རྒྱ་ཡང་ནི་བསྟན་པར་བྱ་ཞིང་། ལུས་གཡོན་གྱི་ཕྱོགས་ནས་
ཡོངས་སུ་བཟློག་པ་ནི་ཕྱག་རྒྱའི་ལན་ནི་ཡིན་པར་བཤད་དོ། ། ཚེས་གྲངས་བཅུ་གཅིག་གི་དུས་ནི་དེའི་འདུ་བའི་
དུས་ཏེ། དེའི་ཁྱིམ་དུ་མཆེ་བའི་རི་མོ་འབྲི་བར་བྱེད་དེ། རྡོ་རྗེ་ཕག་མོའི་རིགས་ལས་བྱུང་པའི་ལཱ་མའི་མཚན་
ཉིད་དུ་གྱུར་པ་འདི་དག་ཡིན་ནོ། ། གསུམ་པ་ནི་དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་ལཱ་
མའི་རིགས་ཀྱི་རྣལ་འབྱོར་མ་ལྔ་བོ་ཐམས་ཅད་ཀྱི་ཕྱག་རྒྱ་སྟོན་པ་དང་། ཕྱག་རྒྱའི་ལན་བསྟན་པའི་ལེའུ་སྟེ་བཅུ་
དགུ་པའི་འགྲེལ་བའོ། ། ། །
གསུམ་པ་མཁའ་འགྲོ་མའི་རིགས་སྤྱིར་ཤེས་པར་བྱེད་པའི་ལུས་ཀྱི་བརྡ་ལ་གསུམ། ལག་པའི་ཕྱག་རྒྱའི་
བརྡ། ཡན་ལག་གི་མཚན་ཉིད་ཀྱི་བརྡ། ཁྱད་པར་གྱི་ཕྱག་རྒྱའི་མཚན་ཉིད་དོ། ། དང་པོ་ལ་བཞི། བཤད་
པོར་དམ་བཅའ་བ། བརྡ་བསྟན་པ་དངོས། བརྡ་བསྟན་ནས་ཇི་ལྟར་བྱ་བ། ལེའུའི་མཚན་ནོ། ། དང་པོ་ནི།
དེ་ནས་སྔ་མ་ལས་གཞན་ཡང་ལག་པ་གཡོན་གྱིས་སྟོན་པའི་བརྡ་རྣམས་བཤད་པར་བྱའོ། ། དགོས་པ་ནི།
བསྟན་པའི་བརྡ་ཡང་དག་པར་ཤེས་པར་འགྱུར་བ་གང་གིས་མིང་བོ་དང་སྲིང་མོ་བཞིན་དུ་གདུང་སེམས་ཆེ་ཞིང་།
གང་བསྒོ་བ་ཀུན་བྱེད་པའི་ཆེད་དོ། གཉིས་པ་ནི། མཁའ་འགྲོ་མ་གང་ཞིག་ལག་པ་གཡོན་པ་སྟོན་པ་ནི་གསོང་
བོར་སྟེ་ཕྱག་འཚལ་ལོ་ཞེས་སྨྲ་བ་སྟོན་པའོ། ། རྣལ་འབྱོར་མ་གང་ཞིག་ལྟོ་བ་རྡེབས་པ་ནི་བདག་ཉིད་བཀྲེས་པར་
ཏེ་ལྟོགས་སོ་ཞེས་སྟོན་པའོ། ། བུད་མེད་གང་ཞིག་རང་གི་དཔྲལ་བ་སྟོན་པ་ནི་ནམ་མཁའི་ལམ་ནས་འོངས་སོ་
ཞེས་པའོ། ། གང་ཞིག་རང་གི་ཁར་ནི་རང་གི་སོར་མོ་འཇུག་པ་ནི་ཟས་ཟོས་སྦྱིན་ནོ་ཞེས་ནི་སྨྲ་བ་ཡིན་ནོ། །
གང་ཞིག་ལྕེ་ནི་བསྐྱོད་པ་དག་ཟས་ཟའོ་ཞེས་ནི་སྨྲ་བའོ། ། དེ་བཞིན་དུ་གང་ཞིག་ཅེས་པ་རྣམས་རྣལ་འབྱོར་མ་གོ་
བརབྱ་ཞིང་ཚིག་སྣ་བསྡུས་ཏེ་བཤད་ན། གང་ཞིག་པུས་མོ་ལ་རིག་པ་ནི་བདག་དལ་ལོ་ཞེས་སྟོན་པ་དང་།
གཡོན་པའི་མཐེ་བོས་སོར་མོ་གཞན་གྱི་རྩེ་མོས་རྩེ་ལ་རེག་པ་ནི་ངལ་སོས་སོ་ཞེས་ནི་སྨྲ་བ་དང་། སོ་ནི་ཟས་འཆའ་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བ་ནི་ཤ་ཟའོ་ཞེས་སྟོན་པ་དང་། ཁྲོ་གཉེར་སྟོན་པ་ནི་བདག་བཅིངས་སོ་ཞེས་སྟོན་པ་དང་། རང་གི་ལག་པ་
མཁའ་ལྡང་གཤོག་པ་ལྟར་སྟོན་པ་ནི་བདག་གྲོལ་ལོ་ཞེས་སྟོན་པ་སྟེ། བསྟན་པའི་བརྡའི་དོན་གོ་ན་ནི་ལན་དང་
འདྲའོ། ། གཡོན་པའི་ཁུ་ཚུར་སྟོན་ན་དེ་ལ་བ་ཏི་ས་སྟོན་པ་ནི་དཔྲལ་བར་སོར་མོ་གསུམ་འཕྲེད་ལ་ཐོད་ཀྱི་ཚུལ་དུ་
སྟོན་པའོ། ། བཞིན་རྣམ་པར་འགྱུར་བའི་ཚུལ་གྱིས་བལྟས་ནས་ནི་རང་གི་སྐྲ་ལག་པ་གཡོན་གྱིས་བཟུང་ནས་སྟོན་
པ་དེ་ལ་གཡོན་གྱིས་ཁ་ཏཱཾ་ག་འཛིན་པའི་ཚུལ་ནི་བསྟན་ཏོ། ། ཡན་ལག་བསྐྱོད་པ་དེ་ལ་རྡོ་རྗེ་ཁུ་ཚུར་གྱིས་མཐེའུ་
ཆུང་གཉིས་བསྒྲེངས་ཏེ་ཁ་འགྲམ་གཉིས་སུ་བཞག་པ་མཆེ་བའི་ཕྱག་རྒྱུ་བསྟན་པར་བྱའོ། ། ལག་པ་གཡོན་པས་
ལག་པ་གཡས་སྟོན་པ་ནི་གཏོར་མ་ཟའོ་ཞེས་སྨྲ་བ་ཡིན་ནོ། ། ལག་པ་གཡས་པས་སྟོན་པ་ནི་དེ་ལྟར་གྱིས་ཤིག་ཅེས་
སྨྲ་བའོ། ། རྣ་བ་ལ་རེག་སྟེ་སྟོན་པ་ནི་བདག་དང་ལྷན་ཅིག་གནས་པར་བྱ་ཞེས་སྟོན་པ་དང་། གཡོན་པའི་མཐེ་
བོའི་སེན་མོས་སོར་མོ་གཞན་གྱི་སེན་མོ་ལ་རེག་པ་ནི་ཤི་བའི་རོ་བྱེད་ཅིག་ཅེས་སྨྲ་བ་དང་། ས་ལ་རི་མོ་འབྲི་བ་ནི་
དེ་རང་གི་དཀྱིལ་འཁོར་དུ་འཇུག་ཅེས་སྨྲ་བ་དང་། ནུ་མ་ལ་རེག་པ་ནི་བདག་གི་བུ་ནི་བསྲུངས་ཞེས་སྨྲ་བ་དང་།
རྐང་པ་གཡོན་པའི་མཐེ་བོས་ས་ལ་རི་མོ་འབྲི་བ་ནི་བླ་མའི་སྐྱེ་བོས་ང་བསྲུངས་ཞེས་སྨྲ་བ་དང་། མིག་འཛུམ་པར་
བྱེད་པ་ནི་དེ་ལྟར་བྱོས་ཤིག་ཅེས་སྨྲ་བ་དང་། ལག་པ་གཡོན་པས་སོར་ཚིག་ལ་རེག་པ་ནི་ལྷན་ཅིག་བདེ་བར་ཉལ་
ལོ་ཞེས་སྨྲ་བ་ཡིན་ནོ། ། གསུམ་པ་ནི། ཕོ་ཉ་མོ་དེ་དག་ཀུན་དང་ཡང་དག་པར་སྤྱད་པ་སྟེ་བསྟེན་པར་བྱའོ། །
བཞི་བ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་རྣལ་འབྱོར་མ་ཐམས་ཅད་ཀྱི་ལག་པའི་
བརྡ་གཙོ་བོར་བྱས་པའི་ཕྱག་རྒྱུའི་བརྡའི་ཆོ་གའི་ལེའུ་སྟེ་ཉི་ཤུ་པའི་འགྲེལ་བའོ། ། ། །
གཉིས་པ་ཡན་ལག་གི་མཚན་ཉིད་ཀྱི་བརྡ་ལ་གསུམ། བཤད་པར་དམ་བཅའ་བ། བརྡ་བསྟན་པ་དངོས།
ལེའུའི་མཚན་ནོ། ། དང་པོ་ནི། དེ་ནས་ཐབས་སླ་བ་གང་གིས་དངོས་གྲུབ་འགྲུབ་པར་འགྱུར་བ་དམན་པའི་
སྤྱོད་ཡུལ་མིན་པའི་གསང་བ་ཆེན་པོའི་མཚན་ཉིད་དེ་ང་ཡིས་རབ་ཏུ་བཤད་པར་བྱའོ། ། ལྟ་བ་ཞེས་པ་ལྟར་ན་
གསང་བ་ཆེན་པོ་མཁའ་འགྲོ་མ་དང་། ལྟ་བ་ནི་བལྟ་བ་སྟེ་བར་འདི་རྣམས་སོ། ། གཉིས་པ་ནི། བུད་མེད་གང་
རང་གི་སྤྱི་གཙུག་ལ་རེག་པར་བྱེད་པ་དེ་ལ། རྣལ་འབྱོར་བས་མགོ་བོ་བསྟན་པར་བྱའོ། ། གང་ཞིག་ཅེས་པ་
རྣམས་མཁའ་འགྲོ་མ་ཡིན་ལ། ལན་ནི་རྣམ་འབྱོར་པས་སྟོན་པར་གོ་བར་བྱ་སྟེ། ཚིག་བསྡུས་ན་དཔྲལ་བ་སྟོན་པ་
དེ་ལ་མཁུར་ཚོས་བསྟན་པར་བྱའོ། ། དེ་བཞིན་དུ་སོ་སྟོན་པ་ཁ་ལྕེ། མཆུ་སྟོན་པ་ལ་ཀོ་སྒོ། མགྲིན་པ་སྟོན་པ་ལ་
ལྟོ་བ། ལག་པ་སྟོན་པ་དཔུང་བ། བུམ་སྐྱེད་དེ་རྒྱབ་སྟོན་ལ་རྒྱབ་བམ་ས། ནུ་མ་སྟོན་ལ་ཀོ་ཀ ལྟེ་བ་སྟོན་ལ་ལྟོ་
བ། གསང་བ་ནས་སྟོན་ལ་ལིངྒ། བརླ་སྟོན་ལ་ཕིག་ཀའམ་འོག པུས་མོ་སྟོན་པ་བྱིན་པ། རྐང་པ་སྟོན་ལ་རྐང་
63

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཐིལ། སོར་ཚིགས་སྟོན་ལ་སོར་མོ། ས་སྟོན་ལ་ནམ་མཁའ། ནམ་མཁའ་སྟོན་ལ་ཉི་མ། ལག་པས་འབག་
ཆུའི་རྣམ་པའི་རི་མོ་བྱས་ཏེ་སྟོན་པ་ལ་ལག་པ་གཉིས་ཀྱི་སོར་མོ་བརྐྱངས་ནས་བསྐྱོད་པ་ཆུ་རླབས་ཀྱི་ཚུལ་དུ་བྱེད་པ་
རྒྱ་མཚོའི་ཕྱག་རྒྱུ་བསྟན་པར་བྱའོ། ། འདི་དག་ནི་མཁའ་འགྲོ་མ་ཡི་ནི་ལུས་ཀྱི་ཆ་ཤས་ཀྱི་ཕྱག་རྒྱུར་ཐེ་ཚོམ་མེད་
དོ། ། འདི་དག་རྟག་ཏུ་བསྟན་པ་ནི་སྣོད་མིན་ལ་གསང་བར་བྱ་བ་སྟེ། སྣོད་ལྡན་ལ་ཡང་དག་པར་སྟོན་པར་
འགྲོ་བར་འགྱུར་རོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་ཡན་ལག་གི་
མཚན་ཉིད་ཀྱི་ཆོ་གའི་ལེའུ་སྟེ་ཉི་ཤུ་རྩ་གཅིག་པའི་འགྲེལ་བའོ། ། ། །།
གསུམ་པ་ཁྱད་པར་གྱི་ཕྱག་རྒྱའི་མཚན་ཉིད་ལ་བཞི། བཤད་པ་དམ་བཅའ་བ། བརྡ་བསྟན་པ་དངོས།
དོན་བསྡུ་བ། ལེའུའི་མཚན་ནོ། ། དང་པོ་ནི། གནས་གཞན་ཡང་སྟེ་མཆོག་ཡན་ལག་གི་ཕྱག་རྒྱུའི་བྱེད་པར་ནི་
བཤད་པར་བྱའོ། ༑ ཚུལ་ནི་རྒྱུད་ལས་གསུངས་པའི་ཆོ་ག་བཞིན་དུའོ། ། དགོས་པ་ནི་ཕྱག་རྒྱུ་གང་ཞིག་བསྟན་
པ་ཤེས་པས་རྣལ་འབྱོར་མས་སྒྲུབ་པ་པོ་མང་པོ་དང་། སྒྲུབ་པ་པོས་རྣལ་འབྱོར་མ་སྲིང་མོར་ཐེ་ཚོམ་མེད་པར་ཤེས་
པར་འགྱུར་བའི་ཕྱིར་དུའོ། ། གཉིས་པ་ནི། རྣལ་འབྱོར་མོ་གང་ཡང་རུང་བས་སོར་མོ་གཅིག་ནི་སྟོན་པ་ཡིས་
ལེགས་པར་འོངས་སམ་ཞེས་སྨྲ་བ་ཡིན་ལ། ཅིག་ཤོས་ཀྱིས་མཛུབ་མོ་དང་གུར་མོའི་སོར་མོ་གཉིས་ནི་བསྟན་པ་
ཡིས་ལེགས་པར་འོངས་སོ་ཞེས་པའི་ལན་ནི་སྨྲ་བ་ཡིན་ནོ། ། དེ་ལྟ་བུ་འདི་ནི་རྣལ་འབྱོར་མ་ཀུན་གྱི་ཡན་ལག་གི་
ཁྱད་པར་གྱི་ཕྱག་རྒྱུར་རབ་ཏུ་བཤད་དོ། ། ལག་པ་གཡོན་གྱི་གུང་མོ་བརྐྱང་བ་སྟོན་པ་ལ། མཛུབ་མོ་ཅུང་ཟད་
བསྐུམས་པའི་མིག་གི་ཕྱག་རྒྱ་ལན་དུ་ཤེས་པར་བྱའོ། ། སྔགས་པ་སྒྲུབ་པ་པོས་རྣལ་འབྱོར་མ་གང་ལ་ཕྱག་རྒྱུ་དེ་
བསྟན་པ་དེ། དེའི་མེད་ནས་ཇི་སྲིད་འཚོའི་བར་དུ་རང་གི་དབང་དུ་འགྱུར་བ་ཐེ་ཚོམ་མེད་དོ། ། དེ་བཞིན་དུ་
བསྡུ་ན་གུང་མོ་སྟོན་པ་ལ་མཛུབ་མོ། ། སྲིན་ལག་སྟོན་ལ་ལྕེ། པ་ཏི་ས་སྟོན་ལ་མདུང་རྩེ་གསུམ་པ། སྐྱི་བོ་སྟོན་ལ་
སྐྲ་མཚམས་ཀྱི་མཐའ༑ སོ་སྟོན་ལ་ཁ། ཁྲོ་གཉེར་སྟོན་ལ་སྐུ་མཚམས། སོ་སྟོན་ལ་མཆུ། མགྲིན་པ་སྟོན་ལ་ཁ།
དཔྲལ་བ་སྟོན་པ་མིག་ནི་བསྟན་པར་བྱ་སྟེ། སྤྱི་བོ་སྟོན་པ་སོགས་ལག་པའི་སོར་མོས་སྟོན་པར་བྱའོ། ། གསུམ་པ་
ནི། དེ་ལྟར་རིམ་པ་བཞིན་བཤད་པའི་ཕྱག་རྒྱ་འདི་རྣམས་ནི་རྣལ་འབྱོར་མ་ཀུན་གྱི་ཡན་ལག་གི་ཁྱད་པར་གྱི་ཕྱག་
རྒྱ་ཡིན་ལ། འདི་དག་བསྟན་པ་དེ་རྟག་ཏུ་གསང་བ་སྟེ་མཁའ་འགྲོ་མ་རྣམས་ཡང་དག་པ་སྟེ་ཕྱིན་ཅི་མ་ལོག་པར་
ལྟ་བ་སྟེ་སྟོན་པར་འགྲོ་བ་སྟེ་རྟོགས་པར་འགྱུར་རོ། ༈ བཞི་བ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་
པའི་རྒྱུད་ལས་རྣལ་འབྱོར་མ་རྣམས་ཀྱི་ཕྱག་རྒྱུའི་ཁྱད་པར་གྱི་མཚན་ཉིད་ཀྱི་ཆོ་གའི་ལེའུ་སྟེ་ཉི་ཤུ་རྩ་གཉིས་པའི་
འགྲེལ་བའོ། ། །
6

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བཞི་བ་ཤེས་པ་རྣམས་རང་ལ་རྗེས་སུ་ཆགས་པ་བརྟག་པ་ལ་ཁ་ཞི། བཤད་པ་དམ་བཅའ་བ། རྗེས་སུ་
ཚོགས་པ་ལ་མཆོད་པ། མཚན་མ་བྲིས་པ་ལས་ཤེས་པར་བྱ་བ། ལེའུའི་མཚན་ནོ། ། དང་པོ་ནི། དེ་ནས་
མཁའ་འགྲོ་མ་ཡི་རྣམ་པར་རོལ་བའི་མཚན་ཉིད་སྒྲུབ་པ་པོ་གང་གིས་རིག་པའི་ཐབས་ཡང་དག་པར་བཤད་པར་
བྱའོ། ། དགོས་པ་ནི། མཁའ་འགྲོ་མའི་མཚན་ཉིད་ཁྱད་པར་བ་འདི་དག་རིག་ནས་ཡུལ་ཐག་རིང་བོ་ནས་ཀྱང་
དཔའ་བོ་དང་དཔའ་བོའི་སྲིན་མོ་རུ་དགོངས་པར་འགྱུར་བའི་ཆེད་དུའོ། ། གཉིས་བ་ནི། སྒྲུབ་པ་པོ་གང་ཡི་
དམ་ཚིག་ཅན་མ་རྣམས་རྗེས་སུ་ཆགས་པར་གྱུར་པ་ནི། དཔའ་བོའི་སྟེ་རྣལ་འབྱོར་བས་ལོངས་སྤྱོད་པ་ལས་གཞི་
དང་འདྲ་བ་ཡིན་ཏེ། ཡོན་ཏན་བསྐྱེད་པའི་གཞི་འགྱུར་བའི་ཕྱིར་རོ། ། ས་བཞི་བཞིན་ཞེས་པ་བདེའོ། ། ས་
གཞི་ན་ས་དང་འདྲ་བའི་རྣལ་འབྱོར་མའོ། ། དེ་གཞིར་བྱས་པ་ནི་གང་ལ་བརྟེན་ནས་བྱང་ཆུབ་སྒྲུབ་པའི་གནས་
རང་གི་རིག་མར་བྱས་པའོ། ། རྣལ་འབྱོར་བའི་སྡོམ་པ་སྟེ་བདེ་མཆོག་མཆོད་པ་ནི་དེ་ལ་འཁྱུད་པ་དང་ཙུ་མཱན་
སོགས་བྱེད་པ་སྟེ། བདེ་མཆོག་གི་ལྷའི་རྣལ་འབྱོར་གྱིས་བྱེད་པའི་དོན་ནོ། ། གསུམ་པ་ནི། འོག་ནས་འཆད་པ་
འདི་དག་ནི་རྣལ་འབྱོར་མ་རྣམས་ཀྱི་རྗེས་སུ་ཆགས་པའི་རྟགས་ཡིན་ཏེ། མིག་གཡས་པས་ལྟ་བ་ལས་གོ་བཟློག་པ་
ཡི་སྟེ་གཡོན་གྱིས་ལྟ་བའམ་ཁ་ཕྱིར་ལྟ་བ་དང་། བྱད་བཞིན་ནི་རྣམ་པར་འགྱུར་བ་ཉིད་དང་། ངོ་ཚ་བས་སྨིན་མ་
གཡོ་ཞིང་འཕྲུག་པ་དང་། ཕྱི་ནང་གི་བདེ་བ་རྟག་ཏུ་གསལ་བ་དང་། ལན་དུ་མར་ལྟ་བ་སོགས་སྤྱོད་ལམ་སྣ་
ཚོགས་མྱུར་དུ་སྟོན་པ་ཤེས་པར་བྱ་བ་སྟེ། དེ་བཞིན་དུ་མཁའ་འགྲོ་མ་ལས་འབྱུང་བའི་རྟགས་གཞན་ཡང་ཤེས་
པར་བྱའོ། ། བསྐོར་ཞིང་རྣམ་པར་འགྱུར་བར་ཤེས་པར་བྱ་སྟེ་འགྱུར་བའི་ཚུལ་གྱིས་མཛོད་སྤུན་རི་མོ་ཟླུམ་པོ་
གསུམ་ཡོད་པ་ཡོངས་སུ་སྟོན་པ་སྟེ། མཁའ་འགྲོ་མ་རྣམས་སུ་ངེས་པར་འགྲོ་བ་སྟེ་རྫོགས་པར་བྱེད་པ་དེའི་མཚན་
མ་ཀུན་ཤེས་པར་བྱའོ། ། གློ་བུར་དུ་དགོས་པ་མེད་ཀྱང་ཅུང་ཟད་ཅིག་སོང་ནས་སླར་མེད་རྣམ་པར་ལྡོག་པར་
འགྱུར་བ་དང་། སྔར་གྱི་གདོང་སྟེ་བཞིན་ནི་འཇིག་པ་སྟེ་སླར་སྡུད་པར་འགྱུར་བ་དང་། རྣམ་པ་དེ་ལྟར་དེ་ཡིས་
དེ་ཞེས་པ་ནི་འགྱུར་གཞན་དང་འགྲེལ་བ་ལ་མེད་ཅེས་གསུང་། མཁའ་འགྲོ་མ་གང་གི་གདོང་ལ་རྡོ་རྗེ་ལྟ་བུའི་རི་
མོ་གསལ་བར་སྣང་ལ། དེ་ཡི་སྒྲ་ནི་ཁུ་བྱུག་གི་སྐད་ལྟ་བུར་མཆོག་ཏུ་གསལ་བ་དེ་ལྟ་བུར་འགྱུར་རོ། ། མཁའ་
འགྲོ་མ་འདི་ཡི་མཚན་མར་རང་གི་ཁྱིམ་དུ་རྡོ་རྗེའི་གཟུགས་ལྟ་བུ་མེ་ལོང་དང་བཅས་པ་བྲི་བ་ནི་དང་པོ་དང།
རལ་གྲིའི་གཟུགས་འདྲ་བ་མེ་ལོང་དང་བཅས་པ་འདྲི་བ་ནི། མཚན་མ་གཉིས་པར་ཡང་ནི་གྱུར་བའོ། ། རྒྱལ་
མཚན་དུང་དང་འདྲ་བ་རྟག་ཏུ་འབྲི་བར་འགྱུར་ཞིང་། མེ་ལོང་ཁ་སྦྱར་འདྲ་བ་འབྲི་བར་ཤེས་པར་བྱ་ལ། རྡོ་རྗེ་
ལ་སོགས་པའི་མཚན་ཆར་བྱས་པའི་གཟུགས་རྣམས་འབྲི་བ་ནི། མདོར་བསྡུས་ནས་རྣམ་པར་ཤེས་པར་བྱ་སྟེ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ། 
མཚན་ཉིད་སྔར་བཤད་པ་འདི་དག་དང་ལྡན་པ་ནི་མཁའ་འགྲོ་མ་མཆོག་ཡིན་པར་ཤེས་པར་བྱའོ། ། གོང་དུ་
བཤད་པ་དེ་འགའ་ཞིག་ལ་རྫོགས་རིམ་དང་སྦྱར་བའི་ནང་གི་བཤད་པ་དེ་ཡང་སྣང་སྟེ་མ་བྲིས་སོ། ། བཞི་བ་ནི་
དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་མཁའ་འགྲོ་མའི་ཁྱད་པར་བའི་རྗེས་སུ་ཆགས་པ་དང་།
རྡོ་རྗེ་ལ་སོགས་པའི་མཚན་མའི་ཕྱག་རྒྱུའི་མཚན་ཉིད་ཀྱི་ཆོ་གའི་ལེའུ་སྟེ་ཉི་ཤུ་རྩ་གསུམ་པའི་འགྲེལ་བའོ། ། །། །
ལྔ་པ་མཁའ་འགྲོ་མ་རྣམས་སྤྱིར་ཤེས་པར་བྱེད་པའི་ཡི་གེ་དུ་མ་ཚོགས་པའི་ངག་གི་བརྡ་ལ་ལྔ། བཤད་
པར་དམ་བཅའ་བ། ངག་གི་བརྡ་དངོས། དོན་བསྡུ་བ། རྒྱུད་འདིའི་ཐུན་མོང་མ་ཡིན་ པའི་ཁྱད་ཆོས།
ལེའུའི་མཚན་ནོ། ། དང་པོ་ནི། དེ་ནས་ལྔ་མ་ལས་གཞན་ཡང་དེ་བཞིན་གཤེགས་པའི་སྐད་གཞན་གྱི་བརྡ་
རྣམས་ནི། སྒྲུབ་པ་པོ་ལ་ཕན་པའི་ཕྱིར་འདིར་བཤད་པར་བྱའོ། ། དགོས་པ་ནི། བརྡ་གང་གིས་རྣལ་འབྱོར་
མས་སྒྲུབ་པ་པོ་མིང་པོའམ། སྒྲུབ་པ་པོས་རྣལ་འབྱོར་མ་སྲིད་མོར་ཐེ་ཚོམ་མེད་པར་ཤེས་ནས་མིང་སྲིང་བཞིན་དུ་
སེམས་ཉེ་བར་གྱུར་པའི་ཕྱིར་དུའོ། ། གཉིས་པ་ནི། ལག་པས་གོས་ཀྱི་མཐའ་ནས་བཟུང་སྟེ་བསྟན་ནས། པོ་ཏི་
གི་ཞེས་བྱ་བ་ནི་གསོང་བོར་སྨྲ་བ་སྟེ་ཕྱག་འཚལ་ལོ་ཞེས་པའོ། ། གོས་མཐའ་བསྐྱོད་ཅིང་སྟོན་ཏེ་བྲ་ཏི་པོ་ཏཾ་གི་
ཞེས་སྨྲ་བ་ནི་གསོང་པོར་སྨྲ་བའི་ལན་ནོ། ། དེ་བཞིན་དུ་མུ་ག་ཞེས་པ་ནི་འགྲོ་བའོ། ། ལུམ་པ་ཉོང་བ། དེ་ཧམ་
གྲོང་ཁྱེར། ཙ་ཆ་ག་ཟུང་ཅིག ནི་ར་ཎ་ཉེ་སྙིང་ ཀཽ་ར་པ་འཆི་བ་གར་ནི་འཁྲིལ་བུ། ཨཱ་ཨི་ནི་མགོ། བར་ཧ་ནི་
སྐྲ། གྲུབ་ཎ་ནི་རྣ་བ། ཨ་མྲི་ཏ་སྟན་མ་ནི་སུན་བྱེད། ས་མ་ག་མཱ་ནི་མི། ཏཱ་ལི་ཀ་ནི་མཁའ་འགྲོ་མ། ན་ར་ཀཾ་ནི་
དཀྱིལ་འཁོར། ཨ་མུ་ཀཱི་དུར་ཁྲོད། ག་ཁི་ལ་ནི་སྒོ། ཤཱས་ན་ནི་བྲམ་ཟེའི་རིགས། པརི་དྷ་ནི་རྒྱལ་རིགས། བི་
ར་ཏེ་ནི་རྗེའུ་རིགས། པུ་ར་ནི་དམངས་རིགས། ཨན་རྒྱུཏྟཱ་ནི་སྨེ་ཤ་ཅན། བ་ཤུ་ལེ་ཀ་ནི་ཁྱིམ། བྷ་གི་ནི་ནི་
མཁའ་འགྲོ་མ། མེད་ཀ་ནི་ཆུ། གྲི་སྣ་ཎི་ནི་ཕྱག་རྒྱས་འདེབས་པའོ། ། ལྕེ་སོ་ལ་རེག་པ་ནི་བདག་ཅག་ལྟོགས་
སོ། ། ཞེས་པའོ། ། གནྡྷ་པཱ་སི་ནཱི་ནི་སྲིད་པ། ཕུ་རེ་ན་ནི་གནས་ཆེ་གེ་མོ་ནས་འོངས་སོ། ། ཀི་ར་ཎ་ཞི་མེ་
ཏོག ། ཏུ་ལོ་ས་ནི་རྒོད་པ། ད་རོ་ནི་སོ་ནེ་རོ་དྷ་ནི་ཆར་འབབ་པ། ཏྲེ་བ་ཏི་ནི་ཞུ་བ། དྷུ་ཡུ་ནི་ཕྱི་རོལ། དྷ་ས་
སྤྱི་ཡི་ནི་སྤྲིན། ལ་ནུ་ནི་རི་བོ། ས་རི་ཏ་ནི་འབབ་ཆུ། ཨོཾ་གུ་ལ་ནི་ཡན་ལོག པ་ད་ནི་གདོང་། རཱཛཱ་ཀཱ་ནི་ལྕེ།
ཨཱད་ནཱ་ནི་སོ། པག་ཏི་ནི་རྒྱལ་མཚན། མནྡ་ནི་འཕྲེང་བ། ཙལ་ནི་རླུང༌། པྲ་བྷ་ཧེ་ན་གྲུ། པ་ཤ་ནི་རི་དྭགས།
ཡེན་ཏེ་ནི་དཀྱིལ་འཁོར། ས་སཾ་ནི་གཞི་མདོ། ། ཕལ་གུ་ཤི་ནི་སྐྱེ་བ། མ་ཧཱ་ཀཱརཾ་ནི་ཕྱུགས་ཆེན་པོ། ག་ནིར་སྐྱེས།
ནཱ་ནི་མི། གོ་ནི་ཁྱུ་མཆོག མ་ནི་མ་ཧེ། བྷ་ནི་ཟ་བ། ཧཱ་ནི་ཟ་བའི་རྣམ་གྲངས། ཨསྱཱ་ཀ་ན་རྒྱལ་པོའི་སྐྱེས་བུ།
བྲང་ལ་རེག་པ་ནི་ན་གས་གནས་བ། ཁ་ལ་རེག་པ་ནི་ཐོས་སོ། སོ་ལ་རེག་པ་ནི་ངོམས་སོ། ། ཧོ་ཞེས་པ་ནི་ངོམས་
66

༄༅། ། བདེ་མཆོག་རྩ་རྒྱུད་ཀྱི་ཊཱིཀ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
པའི་རྣམ་གྲངས་ཏེ་ཁ་ཅིག་ཏུའོ། ། ཧྲེ་ནི་ངོ་ཚ་བའོ། ། འདོམ་གྱི་བར་སྟོང་བ་ལ་རེག་པ་ནི་མེད་དོ་ཞེས་པ་མི་
བདེ་པས་འཁྲིག་པ་གྱིས་ཤིག་ཅེས་སྦྱར་ཞིང་མེ་ཐུ་ན་གྱིས་ཞིག་པའི་དོན་ནོ། ། བརླ་ལ་རེག་པ་ནི་ད་ལྟ་གྱིས་ཤིག་
ཅེས་འབྱུང་བ་བདེ་ལ། སྟོང་ཉིད་ནི་དེ་བཞིན་ནོ་ཞེས་པ་ལ་སྟེང་དུ་ན་ཡོད་ཅེས་པ་དང༌། འོག་ཏུ་ལྟ་ན་འོག་ན་
མེད་ཅེས་སྦྱོར་བར་བཤད་པ་ལྟར་བྱའོ། ། གསུམ་པ་ནི། ཕྱག་རྒྱ་བརྡ་དང་ཕྱག་རྒྱའི་ལན་ཏེ་བརྡའི་ལན་སྣོད་
མིན་ལ་གསང་བའི་བརྡ་ཉིད་དོ། དཔའ་བོ་ཧེ་རུ་ཀས་གསུངས་པ་སྡེ་ལྷ་རིགས་བཞིའི་མཚན་ཉིད་ཤེས་པར་བྱེད་
དོ། ། སྡེ་བཞི་ནི་སྙིང་པོའི་རྣལ་འབྱོར་མ་བཞིའི་རིགས་བཞིའོ། ། བཞི་བ་ནི། རྒྱུད་འདིར་བཤད་པ་ལྟར་ལས་
རྒྱུའི་མཐར་ཐུག་ཡུལ་ཉེར་བཞི་སོགས་ཀྱི་ཕོ་ཉ་མོ་ཁྱད་པར་ཅན་དང་མྱུར་དུ་མཇལ་ཞིང་། དེ་ལ་བརྟེན་ནས་ལམ་
གྱི་བགྲོད་པ་ཆེས་མྱུར་བ་ནི་གཞན་ནས་མི་འབྱུང་བས་བདེ་མཆོག་གི་ཁྱད་ཆོས་ཆེན་པོར་ཤེས་པར་བྱའོ། ། ལྔ་བ་
ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་སྡེ་སྟེ་རིགས་བཞི་ཐམས་ཅད་ཀྱི་མཚན་ཉིད་དེ་
མཚོན་པར་བྱེད་པའི་བརྡའི་ཅིག་གི་བརྡར་བཏགས་པའི་ཆོ་གའི་ལེའུ་སྟེ་ཉི་ཤུ་རྩ་བཞི་བའི་འགྲེལ་བའོ། ། ། ། །
བཞི་བ་རྩ་སྔགས་བསྟན་ཅིང་བསྲུང་བའི་དམ་ཚིག་རྒྱས་པར་བཤད་པ་ལ་གཉིས། རྩ་སྔགས་བཤད་པ་
དང་། དམ་ཚིག་བརྒྱུད་བསྟན་པའོ། ། དང་པོ་ལ་གསུམ། རྩ་སྔགས་གསལ་བར་མ་བྱས་པའི་ཚུལ། དེ་ལེའུ་
འདིར་གསལ་བར་མཛད་ཚུལ། ལེའུའི་མཚན་ནོ། ། དང་པོ་ནི། དེ་ནས་སེམས་ཅན་ཀུན་གྱི་དོན་རྣམས་སྒྲུབ་
པ་མངོན་པར་འདོད་པར་བྱ་བ་ནི་བདེ་མཆོག་སྟེ། དེའི་རྣལ་འབྱོར་བ་ལ་རྩ་སྔགས་གསལ་བར་བྱའོ། ། རྩ་
སྔགས་དེ་གཞན་ལ་སྦས་པར་བྱས་ལ། ། བརྒྱད་མཐའ་ནི་ཡ་ནས་བགྲངས་པའི་བརྒྱད་པ་ཧའོ། ། ཧ་དེར་ཨ་
ཐིག་ལེ་དང་བཅས་པ་སྦྱར་བས་ཧུ་ཐུང་ངོ་། ། ཧཱུྃ་དེ་ནི་རྐང་པ་བརྒྱད་དང་ཉེ་བར་བཞི་པོ་རེ་རེའི་མཐར་ཧཱུྃ་ཧཱུྃ་པ་
ནུ་ཅེ་སྦྱོར་བ་སྟེ། མགོ་བོའི་ཨོ་ཡང་ཤེས་པར་བྱའོ། རྩ་སྔགས་སྦས་པའི་དགོས་པ་ནི། གསང་སྔགས་ལ་མོས་
བ་དམན་པའི་ཉན་རང་སོགས་ཀྱི་སེམས་དག་དང་། མུ་སྟེགས་སོགས་རྨོངས་ཤིང་ཟབ་དོན་མི་ཤེས་པའི་སེམས་
དང་ལྡན་པ་རྣམས་ཀྱིས་སྨོད་པ་བསྲུང་བའི་དོན་དུའོ། །
གཉིས་པ་ལ་གཉིས། དྲང་བའི་དོན་དང་། ངེས་པའི་དོན་ནོ། ། དང་པོ་ནི། དེ་ལ་དཔའ་བོ་དང་རྣལ་
འབྱོར་བ་རྣམས་འདུས་པའི་ངོ་བོར་གྱུར་པའི་བཅོམ་ལྡན་འདས་ཀྱིས་གསལ་བར་གསུངས་པའི་གསང་སྔགས་ནི་
འདི་ཡིན་ཏེ། ཨོཾ་ནི་ཨ་ཨུ་མ་གསུམ་གཅིག་ཏུ་བསྡུས་པ་སྟེ་རྡོ་རྗེ་གསུམ་གཅིག་ཏུ་བསྡུས་པའོ། ། ན་མོ་ནི་ཕྱག་
འཚལ་བའོ། ། བྷ་ག་ཝ་སྟེ་བཅོམ་ལྡན། ཝཱི་རེ་ཤཱ་ཡ་དབང་ཕྱུག མ་ཧཱ་ཀལ་བ་བསྐལ་བ་ཆེན་པོ། ། སཱ་ལ་
ཞུགས་པའི་ཨཱ་དང་སྦྱར་བའི་ཨགྷི་མེ། སོ་ནི་བྷ་ཡ་དེ་དང་མཉམ་པ། ཛ་ཊཱ་རལ་པ། རུའི་ན་རོར་འགྲོ་རྒྱུ་ཨུ་ཏ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀཊཱ་ག་དང་སྦྱར་བ་ནི་མི་བཟང་བ། དཾཥ་མཆེ་བ། ག་རྭ་ལ་གཅིགས་པ། ཨུ་གྲ་དྲག་ཤུལ་ཅན་ནམ་རྣམ་པར།
བྷི་ཏི་ནི་འཇིགས་པ། མུ་ཁཱ་ཡ་ཞལ་ལོ། ། ས་ཧ་སྲ་སྟོང་ཕྲག བྷུ་ཛ་ཕྱག བྷཱ་སུ་རཱ་ཡ་འབར་བའི་འོད་ཟེར་ཅན་
ནོ། ། བར་ཤུ་དགྲ་སྟེ། པཱ་ཤ་ཞགས་པ། ཨུ་ཏ་ཏེ་གདེངས་པ། ཤུ་ལ་མདུང་། ཁ་ཊཾ་ཀ་ཏྟཱར་ཎི་པ་ཌཱ་ག་འཛིན་
པའོ། ། བྱ་གླུ་སྟག ཨ་ཛི་ནི་ལྷགས་པ། ཨོཾ་བ་ར་གོས། དྷཱ་ར་ཡ་འཛིན་པའོ། ། མ་ཧཱ་ཆེན་པོ། དྷ་ཟླ་དུ་
བའམ་དུད་ཁ། ཨནྡྷ་ར་མཐར་བྱེད་དེ་བགེགས་ཀྱི་སྐད་དོད་མི་གསལ། ཝ་པུ་ཥཱ་ནི་སྐུའོ། ། ཀ་ར་ཀ་ར་གྱིས་
གཉིས། ཀུ་རུ་གཉིས་ནི་མཛོད་གཉིས། དེ་བཞིན་དུ་བྷནྡྷ་ཆིངས། ཏྲཱ་ས་ཡ་སྐྲག་པར་གྱིས། གློ་བྷ་ཡ་བསྐྱོད་པ།
དཧ་བསྲེགས་པ། པ་ཙ་ཆོས་པ། ལྟ་གླ་ཟོ་ཤིག་གཉིས། བ་ས་ཞག རུ་དྷི་ར་ཁྲག ཨནྡྲ་རྒྱུ་མ། མཱ་ལ་བ་ཕྲེང་
བ། ལ་རྫི་ནི་འཕྱང་བ། གྲི་སྒྱུ་གཉིས་ཟུང་གཉིས། ས་སྟ་བདུན། པཱ་ཏ་ལ་ས་འོག ག་ཏ་གནས། བྷུ་ཛ་ཧཱུྃ་
ལག་འགྲོ། སརྦ་ས་སྦྲུལ་ལོ། ། ཏ་རྫ་ཡ་གཉིས་བསྡིགས་གཉིས། ཨ་ཀ་བྷ་ཡ་གཉིས་ཁུག་གཉིས་སོ། ། ཧཱུཾ་ཧཱུཾ་
སོགས་ལ་ངེས་དོན་གྱི་བཤད་པ་འབྱུང་ཡང་དྲང་དོན་གྱི་བཤད་པ་མི་སྣང་ངོ་། ། གཉིས་པ་ངེས་དོན་གྱི་བཤད་པ་
རྒྱས་པར་ནི་སྦས་དོན་ཀུན་གསལ་དུ་ཤེས་པར་བྱ་ལ། དེའི་དོན་བསྡུས་པ་ཞིག་པོ་ཏི་བའི་བསྐྱེད་རིམ་དུ་བདག་
གིས་བཤད་ཟིན་པས་འདིར་མི་འཆད་དོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་
རྒྱུད་ལས་རྩ་བའི་སྔགས་ཀྱི་དྲང་དོན་དང་ངེས་དོན་གསང་བའི་ཆོ་གའི་ལེའུ་སྟེ་ཉི་ཤུ་རྩ་ལྔ་བའི་འགྲེལ་བའོ། ། །།
གཉིས་པ་དམ་ཚིག་བརྒྱད་བསྟན་པ་ལ་དྲུག རྩ་སྔགས་ཀྱི་ཆེ་བ། ཕོ་ཉ་མོ་མཆོད་པས་དངོས་གྲུབ་སྟེར་བ།
དམ་ཚིག་དང་སྡོམ་པའི་མཆོག ཕོ་ཉ་མོ་མཉེས་པའི་རྒྱུ། སློབ་མ་བརྟག་པ། ལེའུའི་མཚན་ནོ། ། དང་པོ་ནི།
དེ་ནས་སྔ་མ་ལས་གཞན་ཡང་བཤད་པར་བྱའོ། ། ས་གསུམ་གྱི་འཇིག་རྟེན་གསུམ་པོ་དག་ནི་འདི་ལས་སྔགས་
མཆོག་གཞན་ཡོད་པ་མིན་པའི་ཤྲཱི་ཧེ་རུ་ཀའི་རྩ་བའི་སྔགས་ཀྱི་ངེས་དོན་ཤེས་ནས། སྒྲ་ཇི་བཞིན་པའི་གསང་
སྔགས་ཀྱི་དོན་ཐམས་ཅད་ལ་གཙོ་བོར་ཞེན་པ་ཡོངས་སུ་འདོར་བ་སྟེ་ངེས་དོན་ཉིད་ལ་གཙོ་བོར་འཛིན་ནོ། །
གཉིས་པ་ནི། ལུགས་འབྱུང་སྟེ་བླང་བྱ་ལེན་པ་དང་། ལུགས་བཟློག་སྟེ་སྤང་བྱ་འདོར་བའོ། ཕོ་ཉ་མོ་རྣམས་ནི་
ཡང་དག་པར་གནས་པ་སྟེ་བསྙེན་ན། འོག་མ་འཇིག་རྟེན་པའི་དངོས་གྲུབ་དང་། སྟེང་མ་མཆོག་གི་དངོས་གྲུབ་
སྟེར་བྱེད་དོ། ། ཡང་ལུགས་འབྱུང་རབ་གཏུམ་མ་ནས་བརྩོན་ཆེན་མའི་བར་ལས་མར་གྱི་གོ་རིམ་དང་། ལུགས་
བཟློག་ནི་བརྩོན་ཆེན་མ་ནས་རབ་གཏུམ་མའི་བར་མས་ཡས་གྱི་གོ་རིམ་སྟེ། འོག་ཏུ་གནས་པ་སྟེང་སྟེ་སྔོན་དུ་
བཀོད་ནས་བསྒོམས་པའི་དོན་དུ་འཆད་པ་ལྟར་རོ། གང་དང་ལྷན་ཅིག་སྤྱོད་པ་ནི་བདག་གི་ཕོ་ཉ་མོའོ། དེ་
ཡངསེམས་ཅན་གྱི་དོན་དུ་འོ་བྱ་བ་དང་འཁྱུད་པ་སེམས་སྟེར་བའི་ཚུལ་གྱིས་གནས་ཀུན་ཏུ་འགྲོའོ། ཕོ་ཉ་མོ་དེ་
58

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
རྣམས་ཀྱིས་དངོས་གྲུབ་སྟེར་སར་འགྱུར་ཏེ། མིག་གིས་མཐོང་བ་དང་རིག་པ་དང་ཐོས་པས་ཀྱང་དངོས་གྲུབ་
ཀུན་སྟེར་ན། རྒྱུན་དུ་ཚུལ་བཞིན་བསྟེན་ན་ལྟ་ཅི་སྨོས། ཕོ་ཉ་མོ་ལ་ཧུམ་པ་ན་དང་རྟག་པར་ཏེ་རྒྱུན་དུ་འཁྱུད་
པར་བྱ་སྟེ། དེ་ཡང་བདེ་སྟོང་གཉིས་མེད་ཀྱི་རྣལ་འབྱོར་གང་ལས་འབྱུང་བ་ཞི་གནས་ཀྱི་ཁྱད་པར་ནི་པདྨ་མཆོག་
ཉིད་དོ། རྣལ་འབྱོར་ཇི་སྙེད་པ་འདོད་པའི་བསྟན་བཅོས་ལས་བཤད་པའི་གར་ནའི་ཚོགས་རྣམས་ནི་ཤེས་པར་
བྱས་ནས། དེ་དང་མཐུན་པར་ཚུལ་བཞིན་འདོད་པ་ལ་རོལ་བཞི་དངོས་གྲུབ་ཐམས་ཅད་སྦྱིན་པར་རྒྱལ་བས་
བཤད་དོ། ། བདེན་དངོས་ཏེ་དམ་ཚིག་ལྡན་པའི་རྣལ་འབྱོར་མ་ལ། བཟའ་བ་སོགས་ཐམས་ཅད་སྦྱིན་པར་
བྱའོ། གཞན་དུ་སྟེ་དམ་ཚིག་དང་མི་ལྡན་པ་ལ་རྣམ་ཡང་སྦྱིན་པ་མ་ཡིན་ནོ། ། ཕོ་ཉ་མོ་གང་ན། མ་དང་འདྲ་བ་
དང་སྲིང་མོ་དང་བུ་མོ་དང་ཆུང་མ་རྣམས་ཕོ་ཉ་མོར་གནས་པ་ཡིན་ལ། དེ་རྣམས་གང་ལ་རྟག་ཏུ་གནས་ཏེ་སྔགས་
སྤྲིན་པ་སྟེ་སྣོད་རུང་དུ་བྱས་པ་དེ་ཉིད་ཕོ་ཉ་མོ་བསྙེན་པ་དེ་ཡི་ཆོ་གར་བཤད་དོ། ། མ་སོགས་གསུམ་ཕྱག་རྒྱུར་
བཤད་པ་ནི་བླ་མའི་ཕྱག་རྒྱུ་ནི་མ། ལྷན་ཅིག་རྩེན་པ་ནི་སྲིང་མོ། རང་གིས་ཆོས་བསྟན་པ་ནི་བུ་མོར་བཤད་པ་
ལྟར་བྱའོ། ། གསུམ་པ་ལ་བཞི། བཤད་པར་དམ་བཅའ་བ། གཡོན་པའི་ཀུན་སྤྱོད་མཆོད་པ་དང་བཅས་པ།
དམ་ཚིག་རྣམས་སོ་སོར་བསྟན་པ། དོན་བསྡུ་བའོ། ། དང་པོ་ནི། དེ་ནས་ཕོ་ཉ་མོ་མཉེས་ཕྱེད་ཀྱི་དམ་ཚིག་
རྣམས་རྡོ་རྗེ་འཆང་གིས་བཤད་པར་བྱའོ། ། དེ་གང་ཞེ་ན་རྣལ་འབྱོར་རྒྱུད་མན་ཆད་དུ་ནི་རྙེད་པར་དཀའ་བའི་
དམ་ཚིག་རྣམས་སོ། ། གཉིས་པ་ནི། ། སྐྱེས་པའམ་བུད་མེད་རྣལ་འབྱོར་པ་མཐོང་ནས་གཡོན་དུ་བཞག་ནས་
འགྲོ་བ་ནི། ཡིད་ལ་འདོད་པའི་འབྲས་བུ་སྟེར་བར་བྱེད་དོ། ། དེ་ལྟར་ན་ཁྱིམ་མམ་ཞིང་དུ་གནས་པ་རྣམས་ཤིན་
ཏུ་རིང་པོར་གནས་ཡང་ཤེས་པར་འགྱུར་བར་བྱས་ནས་གཡོན་ནས་སྤྱད་པར་བྱའོ། ། ཤཱི་ཧེ་རུ་ཀའི་རྣལ་འབྱོར་
ནི་རྣལ་འབྱོར་གཞན་རྣམས་ཀྱི་མཆོག་སྟེ། དེ་འཛིན་པའི་སློབ་དཔོན་ནི་རྣལ་འབྱོར་རྣམས་ཀྱི་སྐྱེད་བྱེད་ཡིན་
པས་དེའི་མ་དང་ཕ་ལྟ་བུ་ཉིད་ཡིན་ནོ། ། བདེ་མཆོག་གི་རྒྱུད་འདི་རུ་ནི་དབང་བསྐུར་བའི་སྒྲུབ་པ་པོ་ནི་ལེགས་པ་
སྟེ་མཆོག་ཏུ་གྱུར་བ་ཉིད་ཡིན་ཏེ། དེ་དག་བརྙས་པ་སྟེ་ཁྱད་གསོད་མི་བྱ་ཞིང་། སྤང་མི་བྱ་བ་སྟེ་མི་སྨད་པར་ཅི་
ནུས་པ་ཡིས་ནི་མཆོད་པར་བྱའོ། ། ཀཱ་ཀ་གདོང་སྟེ་ཁ་གདོང་མ་སོགས་བརྒྱད་པོ་འདི་དག་གིས་གུས་པ་དང་དད་
པ་གོང་དུ་འཕེལ་བར་བྱེད་པ་ཡིན་ཏེ། བར་དུ་གཅོད་པའི་བགེགས་བཟློག་ནས་དངོས་གྲུབ་འགྲུབ་པར་བྱེད་
པསདེ་རྣམས་དང་། བླ་མ་དང་འདི་ཡི་རྣལ་འབྱོར་པ་ལ་རྟག་པར་གུས་པ་ནི་དངོས་གྲུབ་རྣམས་གྱི་རྒྱུ་ཡིན་
ནོ། ། གསུམ་པ་ནི། སྔར་བཤད་པའི་གཡོན་པའི་ཀུན་སྤྱོད་ཀྱི་དམ་ཚིག་རྣམས་ཀྱང་ངེས་པར་སྐྱོང་བ་ནི་དམ་
ཚིག་དང་པོའོ། ། ལྷ་མོ་སྟེ་རིག་མ་གཞན་དང་ཀུན་དུ་རྣམ་པར་རྨོངས་ཤིང་འདོད་པས་སྦྱོར་བ་སྤོང་བ་ནི་གཉིས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པའོ། ། གཉིས་སུ་བྱེད་པ་མིན་པ་སྟེ་གཉིས་མེད་ཀྱི་ཡེ་ཤེས་དེ་ཁོ་ན་ཉིད་རྟོགས་པའི་ལྟ་བ་དང་བྲལ་བ་མི་བྱེད་པ་
ནི་གསུམ་པའོ། ། ཐོགས་མེད་མིན་པ་ནི་ཕོ་ཉ་བསྙེན་པའི་སྔགས་ཀྱི་གྲུབ་མཐའ་ལས་གཞནདུ་བཀྲི་བར་མི་ནུས་
པ་སྟེ་བཞི་བའོ། ། དམ་ཚིག་ནི་རིག་མ་ལ་སྤྱོད་པ་ནི་འདོད་པ་སྤྱོད་པ་སྤྱད་པ་ནི་བྱ་བ་དེ་བྱེད་པས་ཕྱག་རྒྱ་གཉིས་
ཚུལ་བཞིན་བསྟེན་པ་ནི་ལྔ་བའོ། ། མི་མོའི་དབང་ཕྱུག་སྟེ་ཕྱག་རྒྱ་མ་དང་ལེགས་པར་སྦྱོར་བ་ཡང་ལྷན་སྐྱེས་ཀྱི་
བདེ་བ་འདྲེན་པའི་ནུས་པ་མ་རྫོགས་པ་དེ་སྲིད་དུ་འབྲལ་བའི་མི་བྱ་བ་ནི་དྲུག་པའོ། ། དེ་བཞིན་དུ་བྱང་སེམས་
རྟགས་ཀྱི་ཕྱིར་མི་དབྱུང་བའི་ཚངས་པར་སྤྱོད་པའི་བསམ་གཏན་བྱེད་པ་ནི་བདུན་པའོ། ། ཁྲོ་མེད་དེ་བཙོག་པའི་
བསམ་པ་མེད་པར་ཡུམ་གྱི་པདྨ་ནས་བྱང་སེམས་ཀྱི་ག་བུར་ཀུན་དུ་སྤྱོད་པ་སྟེ་ལྕེས་ལེན་པ་ནི་བརྒྱུད་པའོ། ། བཞི་
བ་ནི། དམ་ཚིག་འདི་བརྒྱད་འཛིན་པ་ནི་དམ་ཚིག་ཁུན་དུ་སྤྱོད་པ་ཡིན་ལ། སྒྲུབ་པ་ལ་གནས་པ་ཡི་སྒྲུབ་པ་པོས་
རྟག་ཏུ་ཤེས་པར་བྱའི་བརྗེད་པར་མི་བྱའོ། ། དམ་ཚིག་འདི་རྣམས་ནི་རྒྱུད་རྣམས་ཐམས་ཅད་ཀྱི་ཐུན་མོང་པ་སྟེ་
བྱ་བ་དང་འདྲ་བར་སྦྱོར་བས་རྒྱུ་མཚན་ཡང་དག་མེད་པར་བཅོམ་པ་སྙི་ གཞོམ་པ་དང་སུན་དབྱུང་བར་མི་
བྱའོ། ། རྒྱུ་ཞེས་པ་ལ་འཆད་ཚུལ་གཞན་ཞིག་ཀྱང་སྣང་ངོ་། ། དེ་ལྟར་ན་རྒྱུད་ལ་ཡིད་ཆེས་པའི་དད་པ་ཉིད་ཀྱིས་
དམ་ཚིག་འདི་དག་བླང་པར་བྱའོ། ། མིག་གིས་གཟུང་བྱ་དང་ལག་པའི་རེག་བྱ་ལྟ་བུའི་ཚུལ་གྱིས་ཡོད་པ་མིན་
ནོ། ། གསང་བ་འདི་ནི་སྣོད་མིན་ལ་མི་བསྟན་ཅིང་རབ་ཏུ་འབད་པས་སྦ་བར་བྱའོ། ། བཞི་བ་ནི། བློ་ལྡན་
སྒྲུབ་པ་པོས་མཐེའུ་ཆུང་སྟེ་ཕོ་ཉ་མོའི་པདྨའི་རྩ་བསྐྱོད་པ་སྟེ་བསྐུལ་བར་བྱ་སྟེ། དགོས་པ་ནི་ཕོ་ཉ་མོ་རྣམས་ལ་
ཡང་དག་པར་གནས་པའི་མྱོས་བྱེད་འཛག་པའི་དོན་དུའོ། བསྐུལ་ཚུལ་ནི་རྗེའི་གསུང་དུ་ཤེས་པར་བྱའོ། ། ལྔ་
བ་ནི། དག་པ་དང་མ་དག་པ་དང་དེ་གཉིས་འདྲེས་པའི་སྒྲུབ་པ་པོ་ནི་རྣམ་པ་གསུམ་དུ་གནས་ཏེ། དང་པོ་ནི་
རྣམ་པར་དག་པ་ཅེས་བྱ་བ་ནུས་པ་ལེགས་པར་སྐྱེས་པ་དང་། གཉིས་པ་ནི་མཉེས་བྱེད་ཅེས་བྱ་བ་ནུས་པ་མ་སྐྱེས་
པ་དང་། གསུམ་པ་ནི་གསལ་བྱེད་ཅེས་བྱ་བ་དེའི་བར་མ་སྟེ། ཡོན་ཏན་དང་ལྡན་པའི་མི་བསྟན་བཅོས་ཀྱི་དོན་
རིག་པའོ། ། དྲུག་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་སློབ་མ་མཆོག་དམན་
ཡོངས་སུ་བརྟག་པ་དང་། སྡོམ་པ་སྟེ་དམ་ཚིག་བརྒྱད་ཀྱི་ཆོ་གའི་ལེའུ་སྟེ་ཉི་ཤ་རྩ་དྲུག་པའི་འགྲེལ་བའོ། ། །།
ལྔ་བ་སྤྲོས་བཅས་ཀྱི་སྤྱོད་པ་རྒྱས་པར་བཤད་པ་ལ་གཉིས། སྤྱོད་པ་སྤྱིའི་རྣམ་གཞག་དང་། སྤྲོས་བཅས་
གྱི་སྤྱོད་པ་ལེའུ་གསུམ་གྱིས་བསྟན་པའོ། ། དང་པོ་ནི། སྦས་དོན་ཀུན་གསལ་སོགས་ལས་ཤེས་པར་བྱའོ། །
གཉིས་པ་ལ་གསུམ། བརྟུལ་ཞུགས་ཀྱི་སྦྱོང་བ་མཆོད་གཏོར་དང་བཅས་པ་དང་། ནང་གི་སྦྱིན་སྲེག་རིགས་
གཅིག་དང་ལྡན་པའི་ཆོག ཕོ་ཉའི་མཚན་ཉིད་དང་དྲོད་དམ་ནུས་པ་ཐོབ་པའི་གནས་སྐབས་ཀྱི་ཆོ་གའོ། །
70

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
དང་པོ་ལ་གསུམ། བཤད་པར་དམ་བཅའ་བ། བཤད་པ་དངོས། ལེའུའི་མཚན་ནོ། ། དང་པོ་ནི། དེ་ནས་
གཞན་བཤད་པར་བྱ་སྟེ། གང་ན་དཔའ་བོ་སྟེ་རྣལ་འབྱོར་བའི་ཕྱག་རྒྱ་རིགས་ཀུན་ལ་སྤྱོད་པའི་ཆས་འཇུག་རུས་
རྒྱན་ལ་སོགས་པའི་བརྟུལ་ཞུགས་སོ། ། དཔའ་བོ་དེ་ཇི་འདྲ་ཞིག་ཅེ་ན། རྣལ་འབྱོར་མ་ཀུན་གྱི་རབ་ཏུ་སྒྲུབ་པ་
པོའོ། ། གཉིས་པ་ལ་གཉིས། སྤྱོད་པ་དང་བརྟུལ་ཞུགས་སྤྱད་ཚུལ། གཏོར་མའི་ཆོ་གའོ། ། དང་པོ་ལ་གསུམ།
ཕོ་ཉ་བཙལ་ནས་སྤྱོད་ཚུལ། ཆོ་ག་དང་བརྟུལ་ཞུགས་ཇི་ལྟ་བུས་བྱ་བ། གཙང་སྒྲའི་མཆོད་པ་ཕན་ཡོན་དང་
བཅས་པའོ། ། དང་པོ་ནི། ཇི་ལྟར་བྱ་ནི། སྔར་བཤད་པའི་རྣལ་འབྱོར་མའི་མཚན་ཉིད་ཀྱི་དབྱེ་བ་ཤེས་པར་
བྱས་ནས་དེ་རྣམས་སྒྲུབ་པོ། ། དགོས་པ་ནི་དངོས་གྲུབ་མྱུར་དུ་འཇུག་པར་བྱེད་པའི་ཕྱིར་ན་འོ། ཕོ་ཉ་ཇི་ལྟར་
འཚོལ་ན། རྣལ་འབྱོར་བ་དེ་སྐྱེ་བོ་ཚོགས་པའི་གྲོང་དང་གྲོང་དུ་སོང་ནས་ཕོ་ཉའི་གཟུགས་ཀྱི་ཁ་དོག་དང་
དབྱིབས་སོགས་ཀྱིས་ནི་མཚན་པ་སྟེ་ཤེས་པར་བྱའོ། ། ཕོ་ཉ་མོ་རྣམས་བསྟེན་པར་དཀའ་བས་དེ་ནི་རལ་གྲིའི་སོ་
དང་འདྲ་ཞིང་བསྟེན་མ་ཤེས་ན་ཉེས་དམིགས་ཀྱི་གནས་སུ་འགྱུར་ལ། བསྟེན་ཤེས་ན་སྡིག་པ་དག་པར་བྱེད་ཅིང་
བསོད་ནམས་འཕེལ་བ་ཡིན་ཏེ། བསྟེན་ཚུལ་བཤད་པ་དེ་བཞིན་དུ་ཕོ་ཉ་མོ་དང་ལེགས་པར་འགྲོགས་ན་སྒྲུབ་པ་
པོ་ཡིས་དངོས་གྲུབ་ཁྱད་པར་ཅན་འཐོབ་པོ། དེ་ལྟར་ཕོ་ཉ་ལ་བརྟེན་ནས་སྤྱོད་པ་བྱེད་པ་དེ་ནི། ངག་གི་བཟླས་
བརྗོད་དང་བསྐྱེད་རིམ་གྱི་བསམ་གཏན་དང་ཕྱིའི་མཆོད་པ་མེད་པར་ཡང་མྱུར་བ་ཉིད་དུ་དངོས་གྲུབ་འགྲུབ་པར་
འགྱུར་བས། སྒྲུབ་པ་པོས་ནང་གི་སྔགས་དང་ཕྱག་རྒྱ་ལ་བརྟེན་ནས་ནང་གི་མཆོད་པ་ཉིད་ལ་རབ་ཏུ་འཇུག་སྟེ་
འདི་ལས་གཞན་མཆོག་ཏུ་གྱུར་པའི་མཆོད་པ་མེད་དོ། ། དེ་ལྟར་བསྟན་པ་ནི་ཕ་རྒྱུད་མ་རྒྱུད་ཀྱི་བསྟན་བཅོས་ཀྱི་
ངེས་པ་སྟེ་མི་འགྱུར་བའོ། ། ཕོ་ཉའི་ལམ་ལ་དགའ་བ་རྣམས་གྱི་སྒྲུབ་པ་པོ་ནི་དངོས་གྲུབ་སྒྲུབ་པ་ལ་བརྩོན་པ་ཡིན་
ནོ། ། རིགས་སྔགས་དང་ཕྱག་རྒྱུར་ཡང་དག་ལྡན་པའི་སྒྲུབ་པ་པོ་ཤིན་ཏུ་མཉམ་པར་བཞག་པས། ཙ་རུ་སྟེ་
བདུད་རྩིའི་བཟའ་བཏུང་རྟག་ཏུ་སྟེ་ཉིན་རེ་བཞིན་ཕོ་ཉ་དང་ལྷན་ཅིག་བཟའ་ཞིང་བཏུང་བར་བྱ་བ་དང་། མི་
བསྐྱོད་པ་ལ་སོགས་པའི་རིགས་ཀྱི་བུད་མེད་རྣམས་ཀུན་ལ་ལོངས་སྤྱད་པར་བྱ་བ་དང་། བཟའ་བྱ་དང་བཟའ་
མིན་པའི་ཁྱད་པར་མི་བརྟག་པ་སྟེ་མི་འབྱེད་དོ། ། དེ་ཁོ་ན་ཉིད་དབྱེར་མེད་པའི་རྒྱུ་མཚན་དེ་ཡིས་ནི་ཕྱག་རྒྱའི་
རིགས་སོ་སོ་དང་བཟའ་བྱ་ཡིན་མིན་དེ་ཁོ་ནར་དབྱེར་མེད་པས་དེ་དང་མཐུན་པར་བྱེད་པའོ། ། ཕོ་ཉ་མོ་ནི་
མཆོག་ཐུན་གྱི་དངོས་གྲུབ་གཉིས་སྒྲུབ་པའི་དངོས་གྲུབ་སྒྲུབ་བྱེད་ཀྱི་ཆོ་ག་ཕོ་ཉ་ལ་སྤྱོད་པའི་ཚེ། ཧེ་རུ་ཀའི་རྣལ་
འབྱོར་གཅིག་པུ་ཁོ་ན་མཆོག་ཡིན་ནོ། ། རྣལ་འབྱོར་མ་གང་ལ་རང་ཉིད་དགའ་བ་དེ་དང་ལྷན་ཅིག་དངོས་གྲུབ་
ནི་སྒྲུབ་པ་བྱེད་ན། འགྲུབ་པ་དག་དང་ཉེ་བར་འགྱུར་རོ། ། བླ་མ་བརྒྱུད་པའི་རིམ་གྱིས་འཐོབ་པའི་དབང་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བསྐུར་བས་སྔགས་དང་ལེགས་པར་ལྡན་པར་གྱུར་པ་དེའི་ཚེ། བསྟེན་བྱ་ཕོ་ཉ་རྣམས་སུ་ཡང་དག་པར་བཤད་
དོ། ། དེ་འདྲ་བའི་ཕྱིའི་ཕྱག་རྒྱ་དང་ལེགས་པར་སྦྱོར་བའི་ངང་ཚུལ་ཅན་དུ་གྱུར་པའི་ཚེ། ལྷན་སྐྱེས་ཀྱི་ཡེ་ཤེས་
ལེགས་པར་རྫོགས་པར་འགྱུར་ཏེ། ཡེ་ཤེས་དེ་ནི་རྒྱུ་དེ་ལས་སྐྱེས་པའི་ཕྱིར་རོ། ། གཉིས་པ་ལ་གཉིས། ཆོ་ག་ཇི་
ལྟ་བུས་སྤྱོད་པ་བྱ་བ་དང་། བརྟུལ་ཞུགས་ཇི་ལྟ་བུས་བྱ་བའོ། ། དང་པོ་ནི། རྣལ་འབྱོར་བས་ཐོ་རངས་སྔ་བར་
འོད་གསལ་ལས་ལངས་ཏེ། ཐུགས་རྡོ་རྗེའི་བདག་ཉིད་ཀྱི་སེམས་ཐབས་ཤེས་ཀྱི་སྦྱོར་བ་དང་ལྡན་པས་དཀྱིལ་
འཁོར་གྱི་འཁོར་ལོ་བསྒོམ་པར་བྱའོ། ། ལུས་ལ་དཔའ་བོའི་གོ་ཆ་སོགས་ཐམས་ཅད་བྱས་ནས་ནི། ཡན་ལག་
ལས་འདས་པ་ཉིད་ལག་ཏུ་བྱས་ལ། མཚོན་ཆ་ནི་འདིར་བསྟན་བཅོས་ལ་བཤད་དེ། རྣལ་འབྱོར་སྟོན་པའི་
བསྟན་བཅོས་སོ། ། ལུས་ལ་གནས་པའི་ཉིང་ལག་སྟེ་ལུས་ཀྱི་ཆ་ཤས་བྱང་སེམས་དཀར་པོ་སོགས་ཀྱི་བདུད་རྩི་ལྔ་
ལ་ཀུན་དུ་སྤྱད་དོ། ངས་ལུས་ནི་དག་པར་བྱེད་ཅིང་བྱས་ནས་སུ་རྟག་ཏུ་བསྲུང་བར་བྱས་པའི་སྔགས་པས་སྔགས་
ན་བརྗོད་པར་བྱའོ། ། རྟག་ཏུ་སྔགས་ནི་བརྗོད་པ་སྟེ་བཟླས་ནས་སུ་རྣལ་འབྱོར་ཏེ་ཡེ་ཤེས་སྐྱེ་བའི་གནས་བུད་
མེད་རྣམས་སོ། ། ངེས་པར་བསྟན་པ་ནི་གོ་ཆ་བསྐོན་པ་ངེས་པར་བྱ་བའོ། ། སྔར་བཤད་པའི་མཚོན་ཆ་སྟེ་གོ་ཆ་
རྣམས་འགོ་བ་ལ་འགོམ་པར་མི་བྱ་བ་སྟེ་མི་འདའ་བའོ། དམ་ཚིག་གཅིག་པ་ཅན་གྱི་རྣལ་འབྱོར་པ་རྣམས་ལ་ཁྲོ་བ་
དང་སྨོད་པ་སོགས་མི་བྱ་ཞིང་། དེ་མི་བྱ་བར་མངོན་པར་བརྩོན་པ་ལས་འདའ་བར་བྱའོ། ། དམ་ཚིག་ཅན་མ་
དེ་རྣམས་དང་ལྷན་ཅིག་ཕྱག་རྒྱ་ཆེན་པོའི་ཐབས་སུ་བདེ་བ་བསྐྱེད་པར་བྱའོ། ། གྲོལ་བར་འདོད་པ་བདག་གི་
ལུས་ཀྱི་དོན་དང་བདེ་བའི་དོན་དུ་བཟའ་བ་དང་བསྲུང་བའི་དམ་ཚིག་སྤྱོད་པ་ཉིད་དུ་བྱའོ། ། དེ་ལྟར་སྤྱད་ན་
རྣལ་འབྱོར་བ་རྣམ་པར་འཁྲུལ་བའི་སེམས་པའི་བྱ་བ་ལས་གྲོལ་བར་འགྱུར་རོ། ། མཚན་མོ་རྟག་པར་སྐྲ་གྲོལ་
ཞིང་གོས་མེད་པའི་གཅེར་བུར་བྱས་ནས་རང་སྐུ་མདོག་གནག་པའི་ཧེ་རུ་ཀ་དང་། རིག་མ་རྡོ་རྗེ་ཕག་མོ་ཁ་དོག་
དམར་བར་རྟག་ཏུ་སྟེ་རྒྱུན་དུ་བྱས་ཏེ་ཕྱག་རྒྱ་མོ་མཆོད་པར་བྱའོ། ། གཉིས་པ་ནི། དེ་ལ་མགུལ་རྒྱན་དང་གདུ་
བུ་དང་དཔུང་རྒྱན་དང་ཆངས་པའི་སྐུད་པ་དང་མགོ་བོ་རློན་པའི་ཕྲེང་བས་མགུལ་དུ་རྒྱུན་པ་དང་། རྐུན་མའི་སྐྲ་
ལས་བྱས་པའི་སྐ་རགས་སྐོར་གཉིས་པ་དང་། རྐང་གདུབ་སིལ་སིལ་གྱི་སྒྲ་སྒྲོགས་པའི་གཡེར་ཁ་ཅན་དང་། རལ་
བ་གྱེན་དུ་བྱ་བའི་ཅོད་པན་དཔའ་བོའི་དར་དཔྱངས་ཀྱིས་བཅིངས་པ་དང་། བཅོས་མའི་སྐྲ་དང་སྐྲ་དངོས་ལ་
སོགས་པས་བརྒྱན་ཅིང་། རྡོ་རྗེས་མཚན་པའི་ཐོད་པ་ཁ་ཊཾ་ག་དང་བཅས་པ་དང་། ཌཱ་མ་རུ་རྡུང་ཞིང་ངག་ཏུ་ཧཱུྃ་
གྱི་སྒྲ་སྒྲོགས་པ་དང་བཅས་པའི་སྤྱོད་པ་བྱེད་པ་སྟེ་ལྟའི་ཆས་འཇུག་བྱས་པའོ། ། དེ་ནི་གཙོ་བོའི་ཆས་འཇུག་ཡིན་
ལ། ལྷ་གཞན་གྱི་ཆས་འཇུག་ནི་དཔའ་བོ་ཉེར་བཞི་དང་དཔའ་མོ་ཉེར་བཞིའི་ཆས་སུ་ཞུགས་རྣལ་འབྱོར་ཕོ་མོ་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཐམས་ཅད་ནི། དཔའ་བོ་དང་དཔའ་མོའི་གོ་ཆ་གཉིས་དང་གོ་ཆ་ཆེན་པོ་གཡུམ་གྱིས་བརྒྱན་པ་སྟེ་བསྲུངས་པ་
ཡིན་ནོ། ། སྲོག་ཆགས་ཡན་ལག་སྟག་ལྤགས་དང་གླང་ལྤགས་ན་བཟར་གྱོན་ཞིང་། ལྷན་སྐྱེས་ཀྱི་བདེ་བ་འདོད་
པས་ཕྱག་རྒྱའི་བདེ་བ་དེ་བསྐྱེད་པར་བྱ་སྟེ། རིག་བྱེད་ཀྱི་གཞུང་ལྟར་མཆོད་ཕྱིར་ཐོགས་ནི་འཆང་བ་སྤངས་ལ།
གཙང་སྤྲ་ཆེན་པོ་ཤྲཱི་ཧེ་རུ་ཀར་གནས་པའི་རྣལ་འབྱོར་བྱའོ། ། དེར་མ་ཟད་མགུལ་རྒྱན་སོགས་ཕྱག་རྒྱ་ལྔ་དང་
ཡང་དག་པར་ལྡན་པ་ནི། དུས་ཀུན་དུ་ནི་རྣམ་པར་གནས་པ་སྟེ་ཡང་དག་པར་སྤྱད་དོ། ། སྒྲུབ་པ་པོ་ནས་ཐལ་
བ་དང་ཞེས་པའི་བར་འགྲེལ་བ་རྣམས་ལ་མེད་པས་མི་དགོས་སོ་གསུང་། སྤྱོད་པ་སྤྱད་པའི་ཚེ་དུས་ཀུན་ཏུ་ནི་ལྷའི་
རྣལ་འབྱོར་ལ་རྣམ་པར་གནས་ཤིང་། མཚན་མོ་རྟག་པར་གསལ་བར་བྱ་བ་དང་ཉིན་པར་གསང་བ་ཉིད་དུ་བྱ་སྟེ།
སྙོམས་འཇུག་གི་བྱ་བས་བསྐྱེད་པའི་ལྷན་སྐྱེས་ཀྱི་ཡེ་ཤེས་ནི་ཤིན་ཏུ་སྦས་ཏེ་བསྟན་ལ། སྤྱོད་ལམ་རབ་ཏུ་ཞི་ཞིང་
ངལ་བ་ཉུལ་བ་སྟེ་སྐྱོ་བ་མེད་པར་སྤྱད་དོ། ། གསུམ་པ་ལ་གཉིས། གཙང་སྦྲའི་མཆོད་པ་དང༌། དེའི་ཕན་ཡོན་
ནོ། ། དང་པོ་ནི། དེ་ལ་གཙང་སྦྲ་རྣམ་པ་གསུམ་དུ་ཤེས་པར་བྱ་སྟེ། ཧེ་རུ་ཀ་རང་གི་གསུང་གི་རྒྱུན་བཞིན་དུ་
རྣམ་པར་གནས་པ་དང༌། རིགས་བཟང་བོ་དང་རིགས་མིན་ཏེ་རིགས་ངན་གྱི་ངོར་མི་ལྟ་སྟེ་དེ་དག་གི་ངོ་སྲུང་གི་
སྤྱོད་པ་སྤོང་བའོ། ། སྤྱི་གཙུག་ལ་གཙུག་ཕུད་བཅིངས་པ་དང་ཅོད་པན་ལ་སོགས་འཇིག་རྟེན་པའི་སྤྱོད་པ་གཞན་
དག་ཀྱང་སྤངས་པ་ཡིན་ནོ། ། གཙང་སྦྲ་གསུམ་ལས་དང་པོ་ནི་ཕོ་ཉ་མོ་ལ་བརྟེན་པ་ཡིན་ནོ། ། གཉིས་པ་ནི་ཞི་
པའམ་ཟླ་བ་ཞེས་པ་བདུད་རྩི་ལྔ་དང་ཆང་ཡིན་པར་འདོད་དོ། ། ཕྱག་རྒྱུ་དང་སྣོད་གཅིག་ཏུ་ཟས་ཟ་བ་ཉིད་ནི་
གཙང་སྦྲ་གསུམ་པ་ཡིན་པར་བཤད་དེ། རྣལ་འབྱོར་བ་ཡིས་རྟག་པ་རུ་སྟེ་རྒྱུན་དུ་གཙང་སྦྲ་གསུམ་པོ་འདི་དག་
རབ་ཏུ་བསྐྱང་བར་བྱའོ། ། དེ་ལྟར་ཁམས་རྒྱས་པའི་ཐབས་དང་། ཕོ་ཉ་མོ་ལ་བརྟེན་ནས་བདེ་སྟོང་གི་ཏིང་
འཛིན་འཕེལ་ཏེ། གཙང་མའི་དག་པའི་རིམ་པ་རིམ་གྱིས་ཐོབ་ན། ཕྱག་རྒྱ་ཆེན་པོའི་དངོས་གྲུབ་གཙང་སྦྲ་
གསུམ་པོ་གང་ལས་འབྱུང་བར་མི་འགྱུར་ཏེ་འབྱུང་བར་འགྱུར་རོ། ། རྣལ་འབྱོར་རྒྱུད་དེ་ཉིད་བསྡུས་པ་ལས་གང་
གསུངས་པ་དང་། སྒྱུ་མ་བདེ་མཆོག། གསང་བ་མཛོད་ཀྱི་རྒྱུད་དང་། དེ་བཞིན་དུ་དཔལ་མཆོག་དང་པོ་དང་།
རྡོ་རྗེ་འཇིགས་བྱེད་ཀྱི་རྒྱུད་དུ་གསུངསཔའི་བཟླས་པ་དང་། བརྟུལ་ཞུགས་དང་སྦྱིན་སྲེག་སོགས་ཀྱིས་དངོས་གྲུབ་
འགྲུབ་པ་དེ། འདིར་ཕོ་ཉ་མོ་ལ་བརྟེན་པའི་བསམ་གཏན་ཙམ་གྱིས་ནི་སྔགས་པས་སྐད་ཅིག་གིས་ཏེ་མྱུར་བར་
འགྲུབ་པར་འགྱུར་རོ། ། སྔར་བཤད་པ་འདི་ནི་རྣལ་འབྱོར་བ་ཕོ་ཉའི་ལམ་ལ་དགའ་བ་རྣམས་ཀྱི་གཙང་སྦྲའི་
སྤྱོད་པར་བཤད་དོ། ། གསུམ་པ་ནི། གཙང་སྦྲ་གསུམ་བྱས་ལས་བསོད་ནམས་སུ་གང་གྱུར་པ་ནི་སྨྲ་བར་ནུས་པ་
འོས་པ་ཡིན་ནོ། ། ཇི་ལྟར་ན། སྒྲུབ་པ་པོའི་ཡོན་ཏན་རྒྱ་ཆེན་པོ་དེ། ཁ་ཅིག་གིས་ནི་སྨྲ་བར་ཡང་མི་ནུས་ལ།

༄༅། ། རྗེ་བཙུན་གྲགས་པ་ངཤད་སྒྲུབ་ཀྱི་གསུང་འབུམ། །
གདོང་གཅིག་གིས་ནི་བརྗོད་པ་ཅི་ལ་ནུས་ཏེ། གཞན་དུ་སྟོང་ཕྲག་བརྒྱ་ཡི་གདོང་དུ་གྱུར་པའི་ཁས་བརྗོད་ནུས་པ་
མིན་པ་སྟེ་མ་གཏོགས་སོ། ། ཅིའི་ཕྱིར་ཕན་ཡོན་དེ་ལྟར་འགྱུར་ཞེ་ན། དཔལ་ཧེ་རུ་ཀའི་ཡེ་ཤེས་ཆེན་པོ་ཡིན་ལ།
སྐྱོན་གྱིས་རྣམ་པར་དག་པའི་ཡོན་ཏན་གྱི་མཚན་ཉིད་ཀུན་ཚང་བདེ་ལྟ་བུར་རྣལ་འབྱོར་པ་ཡང་འགྱུར་བའི་ཕྱིར་
ཕན་ཡོན་ཆེའོ། ། སྒྲུབ་པ་པོ་ཕོ་ཉ་དང་གཉིས་སུ་མེད་པར་སྦྱོར་བ་ལས་བྱུང་བ་ཡི་བདེ་བའི་ཆུ་སྟེ་བདེ་སྟོང་གཉིས་
སུ་མེད་པ་ཉིད་གཉིས་སུ་མེད་པར་སྦྱོར་བ་ཡིས་རེག་པ་སྟེ་བསྟེན་པས། གཞན་གྱི་ལུས་ལ་རེག་པ་དང་ནི་གཏམ་
སྨྲས་པས་ཀྱང་དེའི་སྡིག་པ་དག་པར་བྱེད་ཅིང་འཇོམས་པར་བྱེད་པས། དེ་སྡིག་པ་ཀུན་ལས་རྣམ་པར་གྲོལ་བར་
འགྱུར་ན་རྣལ་འབྱོར་རང་ཉིད་ལྟ་ཅི་སྨོས། དེ་ལྟར་སྡིག་པ་ཐམས་ཅད་ལས་རྣམ་པར་གྲོལ་ཞིང་། ལུས་ཏེ་རྒྱུད་
དག་པ་ལས་སྐྱོན་མེད་པའི་མིའི་མཆོག་ཀུན་ནས་གཙང་སྦྲའི་སྤྱོད་པ་བྱེད་པ་དེ། སྡིག་པ་སྟེ་སྒྲིབ་པ་ཐམས་ཅད་
རྣམ་པར་དག་པའི་དེ་བཞིན་གཤེགས་པའི་ས་འཐོབ་པར་འགྱུར་རོ། ། དེ་ཚེ་འདིར་མ་ཐོབ་ཀྱང་སྡིག་པ་ཐམས་
ཅད་རྣམ་པར་དག་པའི་དེ་བཞིན་གཤེགས་པ་དེའི་རིགས་སུ་སྐྱེ་ཞིང་། སྔགས་སྤྱོད་པའི་ཆོས་དང་ལྡན་པའི་རྒྱལ་
པོར་འགྱུར་རོ། །གཉིས་པ་ནི། དེ་ལྟར་རྟག་ཏུ་གཙང་སྦྲའི་མཆོད་པ་བྱས་ནས་གུས་པ་ཡིས་ནི་འདས་མ་འདས་
ཀྱི་མགྲོན་རྣམས་ལ་གཏོར་མ་སྦྱིན་པར་བྱའོ། ། དགོས་པ་ནི་རང་གང་འདོད་པའི་ལས་རྣམས་སྒྲུབ་པ་ལ་རྣལ་
འབྱོར་བས། བཤད་རྒྱུད་ལས་གསུངས་པའི་ཆོ་ག་ཇི་ལྟ་བ་བཞིན་དུ་གཏོར་མ་སྦྱིན་པར་བྱའོ། ། དུས་ནི་རྒྱུན་དུ་
དང་ཁྱད་པར་ཟླ་བ་མར་གྱི་ངོའི་ཚེས་བཅུ་དང་། ཟླ་བ་ཡར་གྱི་ངོའི་ཚེས་བཅུར་གང་གྱུར་པ་ལ། མྱུར་དུ་འབད་
པས་གཏོར་མའི་མཆོད་པ་བྱ་སྟེ། དེ་ཡང་འོག་ནས་འབྱུང་བ་ལྟར་མཚན་ཕྱེད་ཀྱི་དུས་སུའོ། ། གཏོར་མགྲོན་ནི།
རྡོ་རྗེ་ལྷ་མོ་སྟེ་མཁའ་འགྲོ་མས་མཚོན་ནས་བསྟན་པའི་མགྲོན་རྣམས་སོ། ། གཏོར་རྫས་ནི་མྱོས་བྱེད་ཆང་དང་ཤ་
རྣམས་སོ། བྱིན་གྱིས་བརླབས་ཚུལ་ནི་གཞན་དུ་ཤེས་པར་བྱའོ། ། གཏོར་མ་ཕུལ་བའི་ཕན་ཡོན་ནི། སྒྲུབ་པ་
པོའི་སྐྱེ་བོ་གུས་པས་མགྲོན་དེ་རྣམས་ལ་གཏོར་མས་མཆོད་པར་བྱས་ན། དཔལ་ཧེ་རུ་ཀ་སྒྲུབ་པ་པོ་ལ་མངོན་པར་
དགའ་བར་གྱུར་པ་ཡི་རྒྱུ་མཚན་གང་གི་ཕྱིར་མགུ་བའི་སེམས་ཏེ་ཐུགས་ཀྱིས་དངོས་གྲུབ་མཆོག་ནི་སྩོལ་བར་འགྱུར་
ཏེ། སྒྲུབ་པ་པོ་དེ་རྣམས་ཀྱི་ལག་ན་མཆོག་སྟེ་དཔལ་གནས་པར་འགྱུར་རོ། ། མཚན་མོའི་དུས་སུ་བརྟུལ་ཞུགས་
ཅན་གྱི་རྣལ་འབྱོར་བ་སྐྲ་གྲོལ་གཅེས་བུར་གྱུར་པས་གཏོར་མ་སྦྱིན་པར་བྱ་སྟེ་འདི་གོང་དུའང་འབྲེལ་ལོ། ། རང་
ཉིད་ཤྲཱི་ཧེ་རུ་ཀའི་བདག་ཉིད་དུ་དབྱེར་མེད་པར་སྦྱོར་བས་གཏོར་མ་བྱིན་ན་མ་མོ་སྟེ་མཁའ་འགྲོ་མ་རྣམས་མཉེས་
པར་འགྱུར་རོ། ། གསུམཔ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་སྤྱོད་པ་དང་བརྟུལ་
ཞུགས་དང་མཆོད་པ་དང་གཏོར་མའི་ཆོ་གའི་ལེའུ་སྟེ་ཉི་ཤུ་རྩ་བདུན་པའི་འགྲེལ་བའོ། ། ། །
74

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
གཉིས་པ་ནང་གི་སྦྱིན་སྲེག་རིགས་གཅིག་དང་ལྡན་པའི་ཆོ་ག་ལ་ལྔ། ནང་གི་སྦྱིན་སྲེལ་ཡིན་མིན་གྱི་ཆ་
དང་བཅས་པ། གཡོན་པའི་ཀུན་སྤྱོད་དང་རིགས་གཅིག་གི་ཆོ་ག སྦྱིན་སྲེག་གི་ཆོ་ག་གཞན། རིགས་གཅིག་གི་
ཆོ་གའི་ཕན་ཡོན་དང་བཅས་པ། ལེའུའི་མཚན་ནོ། ། དང་པོ་ལ་གཉིས། ནང་གི་སྦྱིན་སྲེག་གི་ཆོ་ག་དང་། བྱ་
བར་རུང་མི་རུང་གི་རྣམ་དབྱེའོ། ། དང་པོ་ནི། གང་ཡང་ཞེས་པ་ལ་དེ་ནས་ཞེས་འབྱུང་བ་ལྟར་ཏེ། ཕོ་ཉ་དང་
ལྷན་ཅིག་ལེགས་པར་མཆོད་པ་ནི། བླ་ན་མེད་པའི་མཆོད་པ་རྣམ་པར་དག་པའི་དངོས་པོ་སྟེ་བདག་ཉིད་དོ། །
མྱ་ངན་ལས་འདས་པ་ནི་ལྷན་སྐྱེས་ཀྱི་ཡེ་ཤེས་སོ། ། དེ་ལས་བྱུང་བ་ནི་དཔའ་བོ་དང་རྣལ་འབྱོར་མའོ། ། དེ་ལྟར་
ཕྱི་ནང་གསང་བའི་མཆོད་པ་དེ་ཡིས་ནི་བདག་ཉིད་སངས་རྒྱས་སུ་བསྒོམས་ཏེ་མཆོད་པས་སངས་རྒྱས་བྱང་སེམས་
སོགས་ཀུན་ལ་མཆོད་པ་དང་། དཔའ་བོ་ཀུན་དང་རྣལ་འབྱོར་མ་རྣམས་ལ་མཆོད་པ་དང་། བརྟན་བསྣོད་དང་
གཡོ་བ་མི་ལ་སོགས་པ་ཐམས་ཅད་མཆོད་བར་འགྱུར་ཏེ། དེ་རྣམས་ཧེ་རུ་ཀའི་བདག་ཉིད་དུ་མོས་ནས་མཆོད་
པའི་ཕྱིར་རོ། ། ཆང་དང་བདེ་ཆེན་གྱི་ཞི་བའི་བྱ་བ་ལ་འདུས་པས་ལེགས་པར་གནས་པའི་རྣལ་འབྱོར་ཕོ་མོ་རྡོ་
རྗེའི་སྤུན་དང་དཔའ་བོ་རྣལ་འབྱོར་པ་དང་རྣལ་འབྱོར་མ་ལའང་མཆོད་པར་བྱའོ། ། གཉིས་པ་ནི། རང་དང་
སྤུན་དང་བུ་སོགས་དང་ལྷན་ཅིག་ཏུ་འབྱུང་བའི་བདེ་བ་དང་སྡུག་བསྔལ་ཀུན་དང་བཅས་པ་དེར་ནི་འཇིག་རྟེན་
པའི་བརྩེ་གདུང་ཙམ་གྱིས་སྔགས་དང་ཕྱག་རྒྱ་ཉིད་དག་དང་ཕྱག་ཆེན་གྱི་ཡེ་ཤེས་དང་། དཀྱིལ་འཁོར་སོགས་
བསྟན་པར་མི་བྱ་སྟེ་ཉེས་པར་འགྱུར་རོ། ། དག་བྱེད་བཙའ་རུ་བཟའ་བར་བྱ་ཞེས་པ་ནི་སྣོད་མིན་རྗེས་སུ་བཟུང་
བའི་ཕྱིར་དུ་ཕྱོགས་གཅིག་ཏུ་བཟའ་བཏུང་ལ་སྤྱད་པར་བྱ་ཞེས་འཆད་དོ། ། དེ་ལྟར་བྱས་ན་རྟག་ཏུ་དམ་ཚིག་ལ་
སྤྱོད་པར་འགྱུར་རོ། ། གསང་སྔགས་ཀྱི་དབང་བསྐུར་སོགས་ནི་བརྐམ་ཆགས་ཀྱི་དབང་གིས་སུ་ལའང་སྦྱིན་པར་
མི་བྱ་ཞིང་མན་ངག་ཀྱང་མི་སྟོན་ལ། མན་ངག་ཉམས་པར་ཡང་སྦྱིན་པར་མི་བྱའོ། ། དབང་བསྐུར་ཐོབ་ཅིང་
དམ་ཚིག་སྲུང་བར་གནས་པ་ལ་མན་ངག་རྣམས་ཀྱང་དོན་ཇི་ལྟ་བ་བཞིན་སྦྱིན་པར་བྱའོ། ། ཕོ་ཉ་མོ་དམ་ཚིག་
ཅན་མ་གཏོགས་གཞན་དག་ལ་འདོད་པ་ལ་རྨོངས་པས་བགྲོད་པར་པར་བྱའོ། ། ཕོ་ཉ་མོ་དེ་ལ་རྟག་ཏུ་ཞེས་པ་སྟེ་
ཆགས་པས་བ་སྟེན་ན་ཐར་པ་སྟེན་ན་ཐར་པ་སྟེ་ཀྲོལ་བར་འགྱུར་རོ། ། ལེགས་པར་བསླབ་པའི་ཕྱག་རྒྱུ་མེད་ན་ནི།
ཕྱག་རྒྱུ་སྐལ་བཟང་མ་གཞན་འདའ་བ་སྟེ་ལེགས་པར་སྦྱངས་པ་ཡིས་ཀྱང་ལོངས་སྤྱད་པར་བྱའོ། ། ལས་རྒྱ་མཚན་
ཉིད་མ་ཚང་བ་སྐྱེས་གནས་དམན་པ་ཡིན་ཏེ་དེ་ལ་མི་གནས་པ་ནི་མཚན་ཉིད་ཚང་བ་ཡིན་པས་དེ་ལའང་བསྙེན་
བཀུར་ཉིད་ཙམ་བྱ་བ་མིན་ཏེ། སྙོམས་འཇུག་བྱ་དགོས་པས་སོ། ། མ་དང་སྲིང་མོ་དང་བུ་མོ་དང་ཆུང་མ་བཞིན་
དུ་ཕོ་ཉ་མོ་ཉིད་དུ་གནས་ན་དེ་ལ་སྡུག་པའི་སེམས་ཀྱིས་མཆོད་པར་བྱའོ། ། དེ་འདྲ་བ་ལ་བཤད་བྱུང་ཞིང་དམན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པའི་སེམས་ཀྱིས་དཀའ་ཐུབ་བྱེད་ན་རང་གི་ཕུན་ཚོགས་ངེས་པར་ཟད་པར་འགྱུར་ལ། ལྷའི་འཁོར་ལོ་བསྒོམས་
པ་ལས་གྲུབ་པའི་དགེ་བ་བསགས་བ་ཡང་དེ་བཞིན་དུ་འགྱུར་རོ། ། ཕོ་ཉ་མཆོག་དང་ལྷན་ཅིག་ཏུ་བྱང་སེམས་ཀྱི་
ཟླ་བ་དགུ་བའི་ཆོ་ག་བྱ་བ་ལ་རྣམ་རྟོག་མི་བྱའོ། ། འདི་ལ་འགྱུར་མི་འདྲ་བ་གསུམ་སྣང་བས་དོན་ཡང་མི་འདྲ་བ་
ཡོད་དོ། དེ་ལྟ་བུའི་རྫས་ནི་དོན་དམ་རྣམ་པར་ངེས་པ་ཡིན་ནོ། གཉིས་པ་ལ་གཉིས། གཡོན་པའི་ཀུན་སྤྱོད་
དང་། རིགས་གཅིག་གི་ཆོ་གའོ། ། དང་པོ་ནི། འཇིག་རྟེན་ཏེ་རྣལ་འབྱོར་ལ་རྟག་ཏུ་གཡོན་པས་སྤྱོད་པར་བྱེད་
དོ་ཞེས་སོ། ། དེ་ཇི་ལྟ་བུ་ཞེ་ན་འགྲོ་བའི་ཚེ་རྐང་པ་གཡོན་པ་སྔོན་དུ་འདོར་བ་དང་། ལག་པ་གཡོན་པ་སྔོན་དུ་
ཡོངས་སུ་བསྒྱུར་བ་སོགས་བྱེད་པ་དང་། ལག་པ་གཡོན་གྱི་སྤྱོད་པས་རབ་ཏུ་མཆོད་པར་བྱེད་པ་དང་། གཡོན་
པས་ཕྱག་རྒྱ་མར་འགྱུར་བ་དང་། གཡོན་པ་ཡིས་ནི་ལྷ་ལ་མཆོད་ཅིང་ཟའོ། ། དེ་ལྟ་བུའི་གཡོན་པའི་ཀུན་སྤྱོད་
ནི་བརྟུལ་ཞུགས་མཉམས་ཤིང་བརྟུལ་ཞུགས་རྫོགས་པའོ། ། གཡོན་པའི་ཀུན་སྤྱོད་ཀྱི་ངེས་དོན་ནི་རང་བཞིན་
གྱིས་སྟོང་བ་ལ་གཡོན་དུ་བྱས་པ་དང་། དེ་རྟོགས་པའི་ཡེ་ཤེས་ལ་གཡོན་དུ་བྱས་པའི་ཚུལ་གཉིས་ཏེ་གཞན་དུ་ཤེས་
པར་བྱའོ། ། གཉིས་པ་ནི། སྒྲུབ་པ་པོ་རང་གི་བྱ་བ་རྣལ་འབྱོར་ལ་བརྩོན་པ་ནི། དམ་ཚིག་ལྡན་པའི་རིག་མ་ལ་
སྤྱོད་པ་དང་དེ་དང་ལྷན་གཅིག་ཏུ་ཟས་ལ་སྤྱོད་པར་བྱེད་པ་དང་། ཕྱག་རྒྱ་རིགས་ལྔ་ལྷ་ནི་ཀུན་དུ་སྤྱོད་པ་ཡིན་ལ།
དེ་ཡང་རིན་པོ་ཆེའི་རིགས་རྡོ་རྗེའི་རིགས་སུ་བསྡུས་ནས་རིགས་བཞིར་རབ་ཏུ་བརྟག་པར་བྱ་བ་དང་། དེ་རྣམས་
སྐུ་གསུང་ཐུགས་ཀྱི་རིགས་གསུམ་དང་། དེ་གསུམ་ཡང་རྡོ་རྗེ་འཆང་གི་རིགས་གཅིག་ལ་ནི་ཀུན་དུ་སྤྱོད་པའི་གྲུབ་
པའི་རྣལ་འབྱོར་བས་རབ་ཏུ་མཆོད་པ་སྟེ་རྗེས་སུ་མཐུན་ནོ། ། གསུམ་པ་ནི། དྲག་པོའི་སྦྱིན་སྲེག་བྱ་བ་སྟེ།
མངོན་སྤྱོད་ཀྱི་ཡོ་བྱད་རྣམས་དང༌། ཁྱད་པར་བ་ལང་གི་ཤ་དང་རྟ་ཤ་དང་ཁྱི་ཤ་དང་སྣ་ཚོགས་པ་སྟེ་རྨ་བྱ་སོགས་
ཀྱི་ཤ་རྣམས་བསྒྲུབ་བྱའི་ཤུར་བསམས་ནས་དེས། ཐབ་ཁུང་གི་དཀྱིལ་འཁོར་གྲུ་གསུམ་བྱས་ནས་ནི་རྩ་སྔགས་
ཀྱིས་སྤེལ་ཚིག་དང་བཅས་པའི་སྦྱིན་སྲེག་བཤད་པ་བཞིན་བྱས་ན། བསྒྲུབ་བྱ་ལྟ་ཅི་སངས་རྒྱས་དག་ཀྱང་དེས་
འཇིག་པ་སྟེ་ཕུལ་བྱུང་བརྗོད་པའོ། ། བཞི་པ་ནི། ཕྱག་རྒྱ་སྔགས་དང་ལེགས་པར་བསླབས་པའི་རྣལ་འབྱོར་མ་
དང་ཡང་དག་པར་ལྡན་པའི་དཔའ་བོ་ནི་བསྔགས་པའི་གནས་ཡིན་ལ། དེ་རྣམས་ཀྱི་ཟས་ཏེ་སྟོན་མོ་བྱེད་པ་ཡང་
དེ་བཞིན་དུ་བསྔགས་པའི་གནས་སོ། ། ཤྲཱི་ཧེ་རུ་ཀ་ནི་གཉིས་སུ་མེད་པའི་ཡེ་ཤེས་ཏེ་དེ་ཡི་སྤྲུལ་བ་ནི་ཧེ་རུ་ཀར་
བསྒོམས་པའི་རྣལ་འབྱོར་རོ། ། དེ་ཉེ་བར་སྤྱོད་པ་ནི་དེ་ལ་གུས་པས་སྤྱོད་པའོ། ། ཕྱི་རོལ་ཙམ་སྟོན་པའི་བསྟན་
བཅོས་ཀུན་རྣམས་སྤངས་པ་སྟེ་འདོར་བའོ། ། ཉེར་སྤྱོད་དེ་རྟག་པ་ཉིད་དུ་འཛིན་ཞིང་དམ་ཚིག་སྲུང་བ་ནི།
ལས་རྣམས་ཀུན་སྲུང་བ་དང་སྒྲུབ་པ་ལ་བགེགས་མེད་པར་ཇི་ལྟར་འདོད་པ་དེ་བཞིན་དུ་འགྲུབ་པོ། ། འདིར་ནི་
76

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
འགར་ཡང་འགྲུབ་མ་ཡིན། ། ཞེས་པ་ལ་འདིར་ནི་གཞན་དག་འགྱུར་མ་ཡིན་ཞེས་འབྱུང་བ་ནི། འདིར་ནི་སྟེ་
སྔར་བཤད་པ་དེ་ནི་ཉན་ཐོས་ཀྱི་བྱང་ཆུབ་སོགས་གཞན་དུ་འགྱུར་བ་མ་ཡིན་ནོ་ཞེས་གསུངས། སྒྲུབ་པ་པོ་དེ་ཡི་ཕོ་
ཉ་མོ་མཆོག་སྟེ་གཞན་བཟང་པོ་དང་བཅས་ཤིང་ལྷན་ཅིག་བརྩོན་པར་ལྡན་པ་སྟེ་ལེ་ལོ་མེད་པར་བྱ་བ་ཡིན་ནོ། །
ཀུན་ནས་ཆགས་པའི་དགའ་བས་ཕོ་ཉ་མོ་དང་ལེགས་པར་སྦྱོར་བ་ལས་རྣལ་འབྱོར་གྱི་རྫས་བྱང་ཆུབ་ཀྱི་སེམས་
ཀྱིས་རྣམ་པར་འབྱེད་པ་སྟེ་འབྲས་བུ་གཉིས་སྦྱིན་པར་བྱེད་པ་ཉིད་དོ། ། བླ་མའི་མན་ངག་སྒོམ་པ་ལ་དགའ་ཞིང་
གུས་པ་དང་ལྡན་པས་ཚེ་འདིར་སངས་རྒྱས་མ་ཐོབ་ནའང་། རྣལ་འབྱོར་པ་དེ་ནི་ཇི་ལྟར་འདོད་པའི་དོན་རྣམས་
ནོར་སྦྱིན་དང་མཚུངས་པར་འབྱོར་བར་འགྱུར་རོ། ལྔ་བ་ནི། དཔལ་ཧེ་རུ་ཀ་མངོན་པར་བརྗོད་པའི་བསྡུས་
པའི་རྒྱུད་ལས། ཕོ་ཉ་དང་འདུས་ནས་བཟའ་བཏུང་ལ་ལོངས་སྤྱོད་པའི་ནང་གི་སྦྱིན་སྲེག་དང་། ཕོ་ཉའི་རིགས་
ཐམས་ཅད་རྡོ་རྗེ་འཆང་གི་རིགས་གཅིག་དང་ལྡན་པར་བྱས་ནས་ཕོ་ཉ་མཆོད་པའི་ཆོ་གའི་ལེའུ་སྟེ་ཉི་ཤུ་རྩ་བརྒྱད་
པའི་འགྲེལ་བའོ། །
གསུམ་པ། ཕོ་ཉའི་མཚན་ཉིད་ནུས་པའི་གནས་སྐབས་ཀྱི་ཆོ་ག་ལ་གསུམ། བཤད་པར་དམ་བཅའ་བ།
བཤད་པ་དངོས། ལེའུའི་མཚན་ནོ། ། དང་པོ་ནི། དེ་ནས་སྔ་མ་ལས་གཞན་ཡང་སྟེ་ཕོ་ཉའི་ཁྱད་པར་གྱི་མཚན་
ཉིད་ཤེས་པར་བྱ་བ་བསྟན་པར་བྱའོ། ། དགོས་པ་གང་ན། རྣལ་འབྱོར་བ་གང་གིས་ཕོ་ཉའི་མཚན་ཉིད་ཡང་
དག་པ་ཤེས་པར་འགྱུར་པའི་ཆེད་ཡིན་ལ། དེ་ཤེས་ན་མཁའ་འགྲོ་མ་རྣམས་དམ་ཚིག་ལས་མི་འདའ་བར་སྒྲུབ་པོ་
ལ་ཕན་པའི་ཕྱིར་དུ་གནས་པར་འགྱུར་རོ། ། གཉིས་པ་ལ་གསུམ། ཕོ་ཉའི་མཚན་ཉིད། ནུས་པའི་ཆོ་ག རྣལ་
འབྱོར་ཆེན་པོའི་བསྔགས་པའོ། ། དང་པོ་ནི། མཁའ་འགྲོ་མའི་དམ་ཚིག་ཤེས་ཏེ་བསྟེན་ན་དེ་རྣམས་ཀྱིས་རྣལ་
འབྱོར་བ་མིང་པོ་དང་ཕ་དང་ཡང་བདག་པོ་ཁྱོ་ཉིད་བཞིན་དུ་སྐད་ཅིག་གིས་མཐོང་ནས་རྗེས་སུ་འཛིན་ནོ། །
ཡང་ན་བདག་པོ་སྟེ་རྣལ་འབྱོར་པས་སྐད་ཅིག་མཐོང་བ་སྟེ་བདེ་སྟོང་གཉིས་མེད་ཀྱི་ཡེ་ཤེས་མྱུར་དུ་མཐོང་བར་
འགྱུར་རོ། ། ལྕེ་སྦོམ་པ་དང་བཞིན་འཕེལ་ཀ་ཆེ་བ་སོགས་ཀྱི་ཕྱག་རྒྱ་མ་དང་། རིག་ནི་དམར་སེར་ཤས་ཆེ་ཞིང་
རྐང་ལག་དམར་བ་སོགས་ཀྱི་ཕྱག་རྒྱ་མ་དང་། ལུས་དང་ཡན་ལག་རྩུབ་པའི་ཕྱག་རྒྱ་མ་དང་། སྤུ་སྟེ་སྐ་ནི་དམར་
སེར་སྐ་འཁྱིལ་བ་སོགས་ཕྱག་རྒྱུ་མ་རིགས་བཞིའི་མཚན་ཉིད་དོ། ། ཕྱག་རྒྱ་མ་དེ་རྣམས་དངོས་གྲུབ་ཀྱི་ཆེད་དུ་
རྣལ་འབྱོར་པ་ཐམས་ཅད་ཀྱི་ཐུན་མོང་དུ་རྗེས་སུ་འགྲོ་བའོ། ། གང་ཞིག་བཟླས་པ་དང་བརྟུལ་ཞུགས་དག་ལ་
རྟག་ཏུ་དགའ་བ་དང་ཕོ་ཉ་མོའི་མཚན་ཉིད་རྣམས་དྲན་པ་དང་ནི་ཡང་དག་པར་ལྡན་པ། ཕོ་ཉ་མོ་དང་སོགས་ཏེ་
བཟའ་བ་དང་སྲུང་བའི་དམ་ཚིག་ལ་གོ་འཕང་སྟེ་གནས་པ་དང་བཅས་པ་དེ་ལ། མཁའ་འགྲོ་མ་མཆོག་ཉི་ཤུ་རྩ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཞིས་སྤྱོད་པ་སྟེ་མངོན་མཐོ་སོགས་ལ་མངོན་ཞེན་གྱི་འཆིང་བ་ལས་གྲོལ་བའི་འབྲས་བུ་རབ་ཏུ་སྟེར་བར་བྱེད་དོ།
གཉིས་པ་ནི། ལྷའི་འཁོར་ལོ་བསྒོམས་ནས་རྩ་བའི་སྔགས་ནི་རྟག་ཏུ་ཟློས་པ་སྟེ་བཟླའོ། ། དེས་ནི་འདོད་པའི་
དོན་ཀུན་སྒྲུབ་པར་བྱེད་པ་དང་། བར་དུ་གཅོད་པའི་བདུད་ཀུན་རབ་ཏུ་ཞི་བར་བྱེད་ཅིང་། རྒྱུ་བ་སྣོད་དང་མི་
རྒྱུ་བ་བཅུད་དང་ས་འོག་སོགས་འཇིག་རྟེན་གསུམ་པོ་ལྷན་སྐྱེས་ཀྱི་བདེ་བའི་ངོ་བོར་རོ་གཅིག་ཏུ་བྱས་པའི་རྣལ་
འབྱོར་ལ་རོལ་པས། སྤྱོད་པ་དང་གྲོལ་བའི་འབྲས་བུ་རབ་ཏུ་སྟེར་བར་བྱེད་དོ། ། དེའི་ཕྱིར་དངོས་གྲུབ་ཐམས་
ཅད་གསང་སྔགས་འདི་ལས་འབྱུང་བ་ཡིན་ནོ། ། སྔགས་དང་ཕྱག་རྒྱུར་ཡང་དག་པར་ལྡན་པའི་སྒྲུབ་པ་པོ་ཉིད་
ནི་དངོས་གྲུབ་སྒྲུབ་པ་ལ་བརྩོན་པ་ཡིན་པས། ཕྱག་རྒྱ་ལ་སྦྱོར་བ་དང་བྲལ་བས་གསང་སྔགས་ནི་ལུས་ཅན་སྒྲུབ་པ་
པོ་རྣམས་ལ་འགྲུབ་པར་མི་འགྱུར་རོ། ། ཇི་སྲིད་དུ་ཚར་གཅོད་རྗེས་འཛིན་ནུས་པའི་དྲོ་བའི་བྱ་བ་དག་ཐོབ་པ་དེ་
སྲིད་དུ་མངོན་པར་བརྩོན་པས་འབད་ནས་ཐོབ་པ་དང་མ་ཐོབ་པ་ཡང་རྟོགས་པར་བྱའོ། ། གསུམ་པ་ལ་གཉིས།
རྣལ་འབྱོར་པ་ལ་སྡང་བའི་ཉེས་དམིགས། རྣལ་འབྱོར་ཆེན་པོ་ལ་གནས་པའི་ཕན་ཡོན་ནོ། ། དང་པོ་ནི།
འདོད་པའི་དོན་ཀུན་སྒྲུབ་པར་བྱེད་པའི་དཔལ་ཧེ་རུ་ཀའི་རྣལ་འབྱོར་ཆེ་བ་སྟེ་ཆེན་པོ་ལ་མི་གང་ཞིག་སྡང་བས་
སུན་འབྱིན་པ་ནི། དམྱལ་བར་འགྲོ་ཞིང་དེ་ལས་ཐར་ཡང་ཁྱི་ཡི་སྐྱེ་གནས་བརྒྱར་སྐྱེས་ཏེ། མིར་སྐྱེས་ཀྱང་སྨེ་ཤ་
ཅན་ཏེ་རིགས་ངན་དུ་སྐྱེ་བར་འགྱུར་རོ། ། དཔེར་ན་མི་ལ་ལས་མར་འདོད་པས་འབད་པས་ཆུ་ནི་བསྲུབས་པར་
གྱུར་ཀྱང་། མར་སར་འབྱུང་བར་མི་འགྱུར་གྱི་ལུས་ཉོན་མོངས་པ་སྟེ་སྡུག་བསྔལ་བ་ཁོ་ནར་ཟད་དོ། ། དེ་བཞིན་
དུ་རྣལ་འབྱོར་འདི་དོར་ནས་འཚོ་བའི་ཐབས་ཀྱི་རྒྱུར་གྱུར་པའི་རྣལ་འབྱོར་གཞན་ལ་བརྟེན་ནས་འཛིན་ཅིང་
མཆོད་པར་བྱེད་པ་ནི། འདི་དང་གཞན་དུ་སྟེ་ཕྱི་མར་ངལ་བ་དོན་མེད་པར་འགྱུར་རོ། ། གཉིས་པ་ནི། ཧེ་རུ་
ཀའི་རྣལ་འབྱོར་ཆེན་པོ་མཆོག་འཛིན་པའི་དཔའ་བོ་སྟེ་སྒྲུབ་པ་པོ་ནི། ཡུལ་ཕྱོགས་གང་ན་གནས་པར་གྱུར་པ་ན་
རྣལ་འབྱོར་པ་དེ་རིགས་ངན་དང་ཀླ་ཀློ་ཡིན་ན་ཡང་དེ་གནས་པའི་ཡུལ་དེ་དཔའ་བོའི་ཡུལ་དུ་ཡོངས་སུ་བརྟགས་
པར་བྱ་སྟེ། ཡུལ་དེའི་སེམས་ཅན་ཡོངས་སུ་བཟུང་བའི་རྒྱུར་ཡུལ་དེ་རྒྱུ་ཧེ་རུ་ཀར་ནི་རྟག་པར་རྣལ་འབྱོར་བ་དེའི་
སྙིང་ལ་གནས་སོ། ། གསུམ་པ་ནི༔ དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཕོ་ཉའི་མཚན་
ཉིད་བསྟན་པ་དང་། དྲོད་ཀྱི་ནུས་པའི་གནས་སྐབས་སྐྱེད་ཐབས་ཀྱི་ཆོ་གའི་ལེའུ་སྟེ་ཉི་ཤུ་རྩ་དགུ་པའི་འགྲེལ་
བའོ། ། ། །
དྲུག་པ་བར་ཆད་སེལ་ཞིང་སྲུང་བའི་སྔགས་བཏུ་བ་ལ་གསུམ། བཤད་པར་དམ་བཅའ་བ། དམ་བཅས་
པའི་དོན་བཤད་པ། ལེའུའི་མཚན་བསྟན་པའོ། ། དང་པོ་ནི། དེ་ནས་གཞན་ཡང་གནོད་མཛེས་ཀྱི་སྔགས་ཀྱི་
8

༄༅། ༣ བདེ་མཆོག་རྩ་རྒྱུད་ཀྱི་ཊིཀ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
མངོན་པར་རྟོགས་པ་བཤད་པར་བྱའོ། ། དེ་ཡང་གཞན་ཀྱིས་ཤིན་ཏུ་རྙེད་པར་དཀའ་བའི་དབྱངས་གསལ་
དགོད་པར་བྱ་སྟེ། དགོས་པ་ནི་སྒྲུབ་པ་པོ་གང་གིས་སྔགས་མ་བཏུ་བའི་ཚུལ་ཤེས་པ་ཙམ་གྱིས་ནི་མྱུར་དུ་བགེགས་
ཞི་བའི་དངོས་གྲུབ་སྒྲུབ་པར་བྱེད་པའོ། ། གཉིས་པ་ལ་གསུམ། ས་གཞི་བསྟར་བ་སོགས་བྱས་ཏེ་སྔགས་བཏུ་བ།
བཏུས་པའི་ཆེ་བ་ཆོ་ག་དང་བཅས་པ། སྔགས་བཞི་རིམ་པར་བསྒྲིགས་ཏེ་བསྟན་པའོ། ། དང་པོ་ལ་བཞི། གང་
དུ་བཏུ་བའི་གཞི། གང་གིས་འཐུ་བའི་རྣལ་འབྱོར། གོང་ལས་འཐུ་བའི་གཞི། བཏུ་བའི་ཚུལ་དངོས་སོ། །
དང་པོ་ནི། སྔགས་འཐུ་བའི་ས་ཡི་ཆ་ནི་མཐོ་དམན་མེད་པར་མཉམ་ཤིང་ཡིད་དུ་འོང་བར་ཙནྡན་གྱི་ཆུས་ནི་ཉེ་
བར་བསྐུ་བར་བྱའོ། ། དྲི་བཟང་པོའི་དྲི་དང་ལྡན་པའི་ས་ལ་ནི་མེ་ཏོག་སིལ་མ་གཅལ་དུ་བཀྲམ་ཞིང་། མར་
མེའི་ཕྲེང་བས་ཡང་དག་པར་དཀྲིགས་པ་དང་། སྤོས་ཀྱི་དྲི་ཡིས་ཉམས་དགའ་བར་བྱས་པའི་གཞིར་སྔགས་
བཏུའོ། ། གཉིས་པ་ནི། འཐུ་བ་པོ་བདག་གིས་བྱ་དགོས་པ་ཐམས་ཅད་བྱས་ནས་ནི་སྔགས་བཏུ་བར་བྱ་ཞིང་།
དེར་མ་ཟད་རྡོ་རྗེའི་ས་གཞི་དང་ར་གུར་སོགས་ཀྱི་ཕྱོགས་བཅིང་བ་ཡང་བྱས་ནས་དེའི་རྗེས་སུ་བྱའོ། ། གསུམ་པ་
ནི། ཕྱོགས་བཅིངས་པ་དེ་ནས་རྫ་རྔ་བཅིངས་པ་ལྟ་བུའི་དབྱིབས་ས་ལ་བྲི་བར་བྱ་སྟེ། དེ་ཡང་ཕྱོགས་དེ་ནས་རེ་
མོ་བརྒྱད་བརྒྱད་ཀྱིས་བསྐོར་བ་ལ་རེའུ་མིག་བདུན་བདུན་ཏེ་ཞེ་དགུར་འགྱུར་ལ། དེ་ནས་རི་མོ་དགུ་བས་བསྐོར་
བ་སྟེ་དབུས་སུ་བྱེད་དོ། ། རྫ་རྔའི་དབྱིབས་ནི་རེའུ་མིག་བྱེད་པའི་གཞི་ཡིན་གྱི། རེའུ་མིག་གི་དབྱིབས་མིན་
ནོ། ། དེ་ལྟར་རི་མོ་དགུ་ཡིས་ལེགས་པར་བསྐོར་ནས་རེའུ་མིག་ཞེ་དགུ་ལ་ནི་ཡི་གེ་སྟེ་གསལ་བྱེད་དང་། ཕྱི་མོ་སྟེ་
དབྱངས་རྣམས་མཉམ་པ་སྟེ་རྫོགས་པར་བྲིས་ལ། སློབ་དཔོན་ཧེ་རུ་ཀའི་ཏིང་ངེ་འཛིན་ལ་ཤིན་ཏུ་མཉམ་པར་
བཞག་པས་ཨ་ནས་ཧའི་བར་དགོད་པར་བྱ་ཞིང་། དབུས་སུ་ནི་གླ་བྲིའོ། ། བཞི་བ་ལ་གསུམ། སྔགས་བཏུབ་
མདོར་བསྟན་པ། བཏུ་གཞི་དང་མདོར་བསྟན་གྱི་ངེས་དོན། བཏུ་ཚུལ་རྒྱས་པར་བཤད་པའོ། ། དང་པོ་ནི།
རེའུ་མིག་དེར་གནས་པའི་དབྱངས་གསལ་ལས། ལྷ་སྔགས་དབྱེར་མེད་པའི་དཔའ་བོ་ནི་འདོད་པའི་དོན་ཀུན་
སྒྲུབ་པར་བྱེད་པའི་སྔགས་བཏུ་བར་བྱའོ། ། ཇི་ལྟར་ན། དབྱངས་རྣམས་རིམ་བཞིན་འབྱུང་བ་སྟེ་གཡས་སྐོར་
དང་། ཡི་གེ་སྟེ་གསལ་བྱེད་རྣམས་རིམ་མིན་ཏེ་གཡོན་སྐོར་དུ་བྱས་པའི་ཚུལ་གྱིས་སྒྲུབ་བ་བོ་ཡི་གེའི་གྲངས་རྣམས་
རེའུ་མིག་དེ་དག་གི་ནང་དུ་ཆུད་པར་བྱས་ལ་ཐུའོ། ། གཉིས་པ་ངེས་དོན་ནི། རྫ་རྔའི་སྐད་དོད་མུ་ར་ཛེ་ནི་སྐུ་
གསུམ་མོ། ། རི་མོ་བརྒྱད་དང་བཅས་པའི་དགུ་བ་ནི་རླུང་སྟེ། རླུང་སྔགས་དབྱེར་མེད་དུ་སྦྱོར་བའི་དོན་ནོ། །
དབྱངས་གསལ་གྱིས་གསུང་རབ་ཡན་ལག་བཅུ་གཉིས་མཚན་ཞིང་། ག་ནི་མི་ཤིགས་པའོ། ། དབྱངས་གསལ་
ལས་སྔགས་ཐུབ་པ་ནི་སྙིང་པོ་བདག་མེད་རྟོགས་པའི་ཡེ་ཤེས་ཐུ་བའོ། ། བཏུས་པའི་སྔགས་ཀྱིས་བདུད་འཇོམས་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ངེས་དོན་ནི་ཡེ་ཤེས་དེས་ནང་གི་བདུད་སྒྲིབ་པ་འཇོམས་པའོ། ། དབྱངས་གསལ་ལུགས་འབྱུང་ལུགས་བཟློག་ནི་
ཡས་བབས་མསབརྟན་གྱིས་དགའ་བཞི་བསྐྱེད་པའོ། ། མདོར་ན་སྙིང་ཁའི་མི་ཤིགས་པ་ལ་རྡོར་བཟླས་བྱས་ནས་
དགའ་བཞི་བསྐྱེད་པས་བདེ་སྟོང་སྦྱོར་བའི་དོན་ཏེ། འདི་དག་གི་ངེས་དོན་ཞིབ་པར་སྦས་དོན་ཀུན་གསལ་ལས་
བཤད་པས་དེ་རང་ཤེས་པར་བྱའོ། ། གསུམ་པ་ལ་བཞི། སྔགས་རྐང་དང་པོ་དང་། གཉིས་པ་དང་། གསུམ་
པ་དང་། བཞི་བ་ཐོག་མཐའི་ཡི་གེ་དང་བཅས་པ་བཏུ་བའོ། ། དང་པོ་ནི། དགེ་བ་ཐུབ་པར་བྱས་ནས་ནི་ཞེས་
པ་འདི་འགྲེལ་བ་གཞན་ན་མེད་པ་ལྟར་ལེགས་སོ་གསུང་། དེ་ནས་འདིར་ཐུབ་པ་ནི་བདུན་གྱི་གྲངས་ཏེ། སྡེ་
མཚན་བདུན་པོ་དེ་ཡི་གྲངས་སུ་གྱུར་པ་གསལ་བྱེད་ལས། ཀ་ནས་བགྲངས་པའི་རེའུ་མིག་སུམ་ཅུ་གཉིས་པས་
བླངས་ལ། ཨ་ནས་བགྲང་བའི་དབྱངས་ལྔ་བ་ཨུ་ཐུང་ངུ་ཡིས་ནི་ཁྱད་པར་དུ་བྱས་པས་སུའོ། ། བརྒྱའི་ཕྱེད་ལྔ་
བཅུ་དེའི་ཕྱེད་ཉེར་ལྔ་བ་སྟེ། གནས་བ་གྲངས་པའི་ཉེར་ལྔ་བ་མ་ཡང་དག་པར་བླངས་ལ། ཉི་ཤུ་རྩ་བཞི་བ་བྷ་
ཡིས་བྱེ་བ་སྟེ་མ་ལ་འདོགས་སོ། ། ཨ་ནས་བགྲངས་པའི་རེའུ་མིག་སུམ་ཅུ་དྲུག་ལན་བླངས་ལ། དབྱངས་གསུམ་
པ་ཨི་ཡིས་ནི་ཁྱད་པར་དུ་དབྱེ་བས་ནིའོ། ། དེ་ནས་ ཀ་ནས་བགྲངས་པའི་སུམ་ཅུ་གཉིས་ པས་བླངས་ལ།
དབྱངས་ལྔ་བ་ཨུ་ཡིས་ཁྱད་པར་དུ་བྱས། པས་སུའོ། ། དེ་ནས་ཉི་ཤུ་ལྔ་པ་མ་བཟུང་ལ། ཉི་ཤུ་བཞི་བ་བྷ་དག་
དང་སྦྱར་བ་སྟེ་དེ་ལ་གདགས་སོ། ། དེ་བཞིན་དུ་ཀ་ནས་སུམ་ཅུ་རྩ་གསུམ་པ་ཧ་ཡང་དག་པར་བླངས་ལ། ཨ་
ནས་རེའུ་མིག་བཅོ་ལྔ་བ་ཡིར་ཏེ་ཚེ་དང་ལྡན་པ་སྟེ་རྨ་གྱི་ཨ་ཡིག་ནི་བརྗོད་དོན་ཡིན་པས་ཕྱིས་ཏེ་ཐིག་ལེ་ཧའི་མགོ་
བོར་བྱིན་པས་ཧཱུྃ་མོ། ། དེ་དབྱངས་ཀྱི་ལྔ་བ་ཨུ་དག་དང་ཡང་དག་བཅས་པ་ཧཱུཾ་མོ། ། དེ་ནི་མཛེས་པའི་མཆོག་ནི་
ཡིན་པར་འདོད་དེ་རྐང་པ་དང་པོའོ། ། གཉིས་པ་ནི། ཨ་ནས་བགྲངས་པའི་རེའུ་མིག་བཅུ་དགུ་པ་ག་བཟུང་
བར་བྱོས་ལ། མེ་ཡི་བུ་སྟེ་ར་དང་ཡང་དག་པར་ལྡན་པར་བྱས་པས་གྲའོ། ། དེ་ལ་དབྱངས་ཀྱི་རེའུ་མིག་གསུམ་
པ་མི་ཨི་ཐུང་དུས་རྣམ་པར་སྐྱེ་བས་གྲིའོ། ། ཡ་སོགས་ཏེ་ཡི་ནས་བགྲངས་པའི་བརྒྱུད་པའི་ས་བོན་ཧ་ལ་ཨ་ནས་
རེའུ་མིག་སུམ་ཅུ་དྲུག་པ་ན་དང་ཡང་དག་པར་ལྡན་པར་གྱུར་པ་ནི་ཧ་ལ་ན་བཏགས་པའོ། ། སླར་ཡང་གྲི་ཧའི་
ཚིག་དེ་དག་ཉིད་སྦྱར་བ་ནི་འདོད་པའི་དོན་ཀུན་སྒྲུབ་པར་བྱེད་པ་ཡིན་ནོ། ། དེ་ནས་རང་བྱུང་ཧ་བླངས་ནས་ནི་
རེའུ་མིག་ལས་ནི་ལྔ་བ་ཨུ་དང་སྦྱར་བས་ཧུའོ། ། དེའི་སྤྱི་བོར་ནཱ་ད་སྦྱར་བའི་ཐིག་ལེ་བྱིན་པ་ཧུ་ནི་འདོད་པའི་
དོན་ཀུན་སྒྲུབ་བྱེད་ཅེས་བྱ་བའི་སྔགས་ཚིག་རྐང་པ་གཉིས་པ་ཡིན་པར་བཤད་དོ། ། གསུམ་པ་ནི། ཨ་ནས་རེའུ་
མིག་བཅུ་དགུ་པ་ཀ་ཉིད་ལ། ཀ་ནས་ཉི་ཤུ་རྩ་བདུན་པ་ར་ཡིས་ཕྱེ་བས་གྲའོ། ། དེ་ལ་དབྱངས་གསུམ་པ་ཨེ་དག་
དང་ཡང་དག་པར་ལྡན་པར་བྱས་པ་གྲིའོ། ། ཀ་ནས་སུམ་ཅུ་རྩ་གསུམ་པ་ཧ་ལེགས་པར་བླངས་ཏེ། དབྱངས་ཀྱི་

༄༅། །བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
རེའུ་མིག་གི་གཉིས་པ་ཨཱ་རིང་པོ་དང་སྦྱར་རོ། ། གནས་ཉི་ཤུ་བ་ན་དང་ཡང་དག་པར་ལྡན་པ་སྟེ་ཧ་ལ་བཏགས་
པ་ནི་མཛེས་པའི་མཆོག་ནི་ཡིན་པར་འདོད་དོ། ། འདིར་ན་ནི་མགོའི་ཧའི་དབང་གིས་ཚ་བོ་འགྱུར་བ་ཡིན་
ནོ། ། དེ་བཞིན་དུ་ཀ་ནས་ཉི་ཤུ་རྩ་གཅིག་པས་ཉིད་དང་། དེ་བཞིན་དུ་ཉི་ཤུ་རྩ་དྲུག་པ་ཡ་བཏུ་བ་ཡིན་ནོ། །
གྲིབྷ་པ་ཡ་ལན་གཉིས་སུ་བཟླས་པའི་ཚིག་དུ་ནི་ཧེ་རུ་ཀའི་ང་རྒྱལ་ལ་ཤིན་ཏུ་མཉམ་པར་གཞག་སྟེ་བཏུའོ། ། དེ་
ནས་གསལ་བྱེད་ཀྱི་གོ་རིམ་བཟློག་པའི་དང་པོ་ཧ་ཉིད་གཟུང་ངོ་། ། རེའུ་མིག་ལས་ཏེ་དེའི་ནང་ནས་ནི་ཞེས་པ་
ཡིན་ལ། ག་དབུས་སུ་སོང་བས་ཧོ་ཐ་མར་འོང་ངོ༌། ། ཧ་དང་པོར་བཤད་པ་ནི་གསལ་བྱེད་ལུགས་བཟློག་ཡིན་
པའི་དབང་དུ་བྱས་པའོ། ། བཞི་བ་ནི་དབྱངས་ཀྱི་བཞི་བ་ཨཱིའོ། ། དེའི་མཐའ་སྟེ་ཕྱི་མ་ཨུ་ཐུང་ངུ་སྟེ་ཧ་དེ་དང་
ཡང་དག་པར་ལྡན་པར་བྱས་པས་ཧུའོ། ༑ དེ་བཞིན་དུ་དབྱངས་ཀྱི་བཅོ་ལྔ་བ་ཨོཾ་གི་ཨ་ཕྱིས་ནས་ཐིག་ལེ་དང་
བཅས་པར་བྱས་པས་བུ་མོ་ཆོས་ཏེ་མངོན་མཐོ་སྒྲུབ་བྱེད་དང་། དོན་ཏེ་ནོར་རམ་ལོངས་སྤྱོད་དང་། འདོད་པ་
ལ་བརྟེན་པ་དང་། ཐར་བ་ངེས་ལེགས་སྒྲུབ་པ་ཡི་སྔགས་ཀྱིས་ཚིག་ནི་བགསུམ་པ་ཡིན་པར་བཤད་དོ། ། བཞི་བ་
ནི། དབྱངས་ཀྱི་རེའུ་མིག་གཉིས་པའི་ས་བོན་ཨཱ་རིང་པོ་དང་། རེའུ་མིག་སུམ་ཅུ་དྲུག་པ་ན་ཉིད་དང་། དེ་
བཞིན་དུ་ཀ་ནས་ཉི་ཤུ་དྲུག་པ་ལ་དང་། ཨ་ནས་སུམ་ཅུ་གསུམ་པ་ཧ་ཡང་དག་པར་བླངས་ལ། ཨ་ནས་རེའུ་མིག་
བཅུ་གསུམ་པ་ཨོ་ཡིན་ཏེ་དེ་དང་ལྡན་པར་བྱས་པས་ཧོའོ། ། སྒྲུབ་པ་པོས་གསལ་བྱེད་ཀྱི་རེའུ་མིག་གོ་རིམ་བཟློག་
པའི་ཏ་ནས་བགྲོངས་པས་བཅུ་བ་ལྷ་དང་ཨ་ནི་རེའུ་མིག་ལས་ནི་བཅུ་དགུ་པ་དང་། དེ་བཞིན་དུ་ཉི་ཤུ་རྩ་དགུ་པ་
ཝ་ནི་ཨ་ནས་རེའུ་མིག་གཉིས་པ་ཨཱརིང་པོ་དང་ཡང་དག་ལྡན་ཞིང་། སྒྲ་སྟེ་ནཱ་ད་དང་ཐིག་ལེས་རྣམ་པར་བརྒྱན་
པར་བྱའོ། ། དེ་ནས་ཆུ་ཡི་ས་བོན་པ་དང༌། ཀ་ནས་བརྒྱད་པོ་ཛ་ཡ་ནི་དེ་བཞིན་དུ་བཟུང་ངོ་། ། མེ་ཡི་བུ་ཏེ་ར་
ཡིས་ཁྱད་པར་དུ་དབྱེ་བ་སྟེ་ཛ་ལ་གདགས་སོ། ། ཡི་གེ་ཧཱུཾ་གིས་སྔགས་དེའི་མཐའ་རུ་སྦྱར་ཏེ། ། འདི་ནི་ཁམས་
གསུམ་སྟེ་ཚངས་པ་ཁྱབ་འཇུག་དབང་ཕྱུག་གསུམ་ལས་རྒྱལ་བར་བྱེད་བཅས་བྱ་བའི་སྔགས་ཀྱི་ཚིག་རྐང་པ་བཞི་
ཡིས་རྣམ་པར་བརྒྱན་པའོ། ། དེ་ལ་ཨོ་ནི་རྐང་པ་བཞི་པོ་ཀུན་ལ་ཐོག་མའི་གསལ་བྱེད་དང་། ཧུཾ་དང་ཕཊ་ནི་
རྐང་པ་རེ་རེའི་མཐའ་རུ་སྦྱར་བར་བྱ་སྟེ། འདིའི་ཧཱུྃ་རྣམས་ལ་ཐིག་ལེ་ཡོད་ཀྱང་ཟླ་ཕྱེད་མེད་དོ། ། སྔར་གྱི་ཧཱུྃ་
དང་བཅས་པ་ཧཱུཾ་གཉིས་རེ་དང་ཕཊ་རེ་རེའོ། ། གཉིས་པ་ལ་གཉིས། སྔགས་ཀྱི་ཆེ་བ་དང་། སྔགས་ཀྱི་ཆོ་
གའོ། ། དང་པོ་ནི་རག་པ་སྟེ་ལྷ་རྣམས་སོ། ། དེའི་རྒྱལ་པོ་ནི་འཁོར་ལོ་སྒྱུར་བ་ཧཱུྃ་མཛད་དང་། གནོད་མཛེས་
ཀྱི་སྔགས་བཏུ་གཞི་སོགས་ཀྱི་ངེས་དོན་དང་བཅས་པ་འདི་ནི་སྔར་མ་བྱུང་ཞེས་ཕྱིས་འབྱུང་བར་མི་འགྱུར་རོ། །
གང་དུ་མ་བྱུང་བ་ནི། རྩ་རྒྱུད་དེ་ཉིད་བསྡུས་པ་དང་། ཆ་མཐུན་གྱི་རྒྱུད་དཔལ་མཆོག་དང་པོ་དང་སྒྱུ་མ་བདེ་

༄༅ ། རྗེ་བཙུན་གྲགས་པ་ངཤད་སྒྲུབ་ཀྱི་གསུང་འབུམ། །
མཆོག་དང་། རྡོ་རྗེ་འཇིགས་བྱེད་ཀྱི་རྒྱུད་དུའང་མ་བྱུང་ངོ༌། ། འཁོར་ལོ་ཞེས་པ་འགྱུར་གཞན་ལ་མེད་ཅེས་
གསུང་། ཧཱུྃ་མཛད་ལ་ཁྲོ་བོ་འདོད་རྒྱལ་དབྱུག་སྔོན་ཅན་སྟོབས་པོ་ཆེ་མི་གཡོ་བ་སྟེ་ཁྲོ་བོ་བཞིས་བསྐོར་བ་དང་།
ཡང་དག་པར་ལྡན་པའི་སྲུང་འཁོར་དང་། སྐད་ཅིག་གིས་སྔགས་རྐང་པ་བཞི་བརྗོད་པ་ལས་ནི་སྒོ་མཚམས་
བརྒྱད་ཀྱི་སྐུར་འགྱུར་བའི་སྲུང་འཁོར་བསྒོམ་པར་བྱ་བ་སྟེ། དེ་ཡང་བདེ་བ་ཆེན་པོའི་ངོ་བོ་ཧཱུྃ་མཛད་ཀྱི་དཀྱིལ་
འཁོར་དང་། གཞན་ཡང་སྲུང་བའི་དོན་དུའོ། དེ་ལྟར་བྱས་པས་གདུག་པ་ཅན་ཐམས་ཅད་ཁྱད་པར་ཏེ་ངེས་
པར་ཟིལ་གྱིས་གནོན་པ་འདི་ནི་རྙེད་པ་ཙམ་གྱིས་ཀྱང་བརྟག་མི་དགོས་པ་སྟེ་ཐེ་ཚོམ་མེད་པར་གདུག་པ་ཅན་
རྣམས་འཆི་བར་བྱེད་པར་འགྱུར་རོ། ། རང་གི་ལུས་ལ་ཤེས་རབ་ཀྱི་ལུས་སུ་ཞུགས་ཏེ་སླད་རང་གི་ལུས་ལ་ཞུགས་
པས་འཁོར་ལོའི་སྐྱེད་པ་རྣལ་འབྱོར་ལ་བདག་ཉིད་ཀྱིས་སྔགས་དེ་བཟླས་ན། དངོས་གྲུབ་ཀུན་གྱི་འབྲས་བུ་
བགེགས་མེད་པར་བསྐྱེད་པར་འགྱུར་རོ། ། གསུམ་པ་ནི། ཨོཾ་སུམ་བྷ་ནི་སུམ་བྷ་ནི་ཧཱུཾ་ཧཱུཾ་ཕཊ། ཨོཾ་གྲིཉྩ་གྲིཏྟ་ཧཱུྃ་
ཧཱུྃ་ཕཊ། ༀ་གྲིབྷཱ་པ་ཡ་གྲིབྷཱ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝན་བཛྲ་ཧཱུཾ་ཧཱུཾ་ཕཊ། གཞན་དུ་ཧཱུཾ་རིང་པོ་ཡང་
འབྱུང་བ་ཡོད་དོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་རྫ་རྔ་བཅིངས་པ་
ལྟ་བུའི་དབྱིབས་ལ་དབྱངས་གསལ་བཀོད་པ་ལས། སྔགས་རྐང་པ་བཞི་བཏུ་བའི་ཆོ་གའི་ལེའུ་སྟེ་སུམ་ཅུ་པའི་
འགྲེལ་བའོ། ། །། །
བདུན་པ་བཟའ་འདི་དམ་ཚིག་ རྒྱས་པར་བཤད་པ་ལ་གསུམ། ལག་ པའི་བརྡའི་ཆོ་གའི་ལེའུ་དང་།
ཕྱུགས་དང་རོ་ལངས་སྒྲུབ་པ་དང་བསྐྱེད་རིམ་གྱི་ཆོ་གའི་ལེའུ་དང་། གསང་བ་དང་བསྙེན་བཀུར་གྱི་མཆོད་པའི་
ལེའུའོ། ། དང་པོ་ལ་བཞི་གསོན་པའི་ཀུན་སྤྱོད་འཇུག་པའི་ཡུལ། ཀུན་སྤྱོད་དེ་རྒྱས་པར་བཤད་པ། དེ་སྦས་
ནས་བསྟན་པར་བྱ་བ། ལེའུའི་མཚན་ནོ། ། དང་པོ་ནི། དེ་ནས་སྭ་གཙིག་པ་བཤད་པར་བྱ་བ་ལ་ཤ་ཆེན་ཏེ་
མིའི་ཤའི་སྦྱིན་སྲེག་སོགས་ནི་གདུག་པ་ཅན་ཐམས་ཅད་ཀྱི་སྲོག་འཇིག་པར་བྱེད་པ་ཡིན་ལ། རྡོ་རྗེ་ལས་སྐྱེས་པ་སྟེ་
མི་སླུ་བ་དང་། རྡོ་རྗེ་གཉིས་མེད་ཀྱི་ཡེ་ཤེས་ལས་སྐྱེས་པའི་རྡོ་རྗེ་འཛིན་པའི་སྐུའི་ཏིང་ངེ་འཛིན་གྱིས་དེ་དག་བྱེད་
དོ ། མིའི་ཤའི་སྦྱིན་སྲེག་འདི་ནི་གདུག་པ་ཅན་ཐམས་ཅད་ཀྱི་སྲོག་འཇིག་པར་བྱེད་པ་མི་བཟད་པའི་མཐུ་ཅན་
དུ་བཤད་དོ། ། མི་ཤར་མ་ཟད་འདི་ལྟར་ཁྱི་དང་ཕག་གི་ཤ་དང་ཟངས་ཀྱི་གཙུག་ཕུད་ཅན་ཏེ་ཁྱི་བྱའི་ཤ་ཡང་དེ་
བཞིན་དུ། བཟའ་བ་དང་དྲག་པོའི་སྦྱིན་སྲེག་དང་གཏོར་མ་བྱས་ནས་དབུལ་བར་བྱ་སྟེ། དེས་ཀྱང་གདུག་པ་
འཇིག་པར་བྱེད་དོ། ། དེའི་ཚེ་འདི་ལྟར་རུང་ངམ་མི་ཆུང་སྙམ་པའི་རྣམ་པར་དཔྱད་པ་མེད་པར་བྱས་ན་ཐུན་
མོང་པའི་དངོས་གྲུབ་པ་དང་། དངོས་གྲུབ་ལྷག་མ་ལུས་པ་མེད་པའི་སངས་རྒྱས་ཉིད་འགྲུབ་ཅིང་། སའི་དབང་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཕྱུག་བྱེད་པའི་རྒྱལ་སྲིད་ཐམས་ཅད་རབ་ཏུ་འགྲུབ་པར་འགྱུར་རོ། ། རིག་བྱེད་པ་སོགས་ན་རེ། དུང་སོགས་
གསུམ་ནི་དག་བྱེད་ཡིན་ལ། མིའི་ཐོད་པ་ནི་མི་གཙང་བས་དེ་ཡིན་ནོ་ཞེ་ན། དུང་དང་ཉ་ཕྱིས་དང་མུ་ཏིག་
གསུམ་པོ་ཡང་རྒྱུ་མཚན་ཏེ་རྒྱུ་མ་དག་པ་ལས་འབྱུང་བ་ཡིན་ན། ཆོས་ཀྱི་སྐུ་སྒྲུབ་པའི་རྟེན་གྱི་ལུས་ཅན་མིའི་ཐོད་
པ་ལ་ནི་དག་བྱེད་མ་ཡིན་ནོ་ཞེས་སུ་ཞིག་སྨོད་དེ་སྨད་དུ་མི་རུང་ངོ༌། ། མིའི་ཐོད་པ་ནི་དག་བྱེད་དུ་འགྱུར་ཏེ།
དཔའ་བོ་ཧེ་རུ་ཀ་ཡང་མིའི་ཐོད་པ་བསྐམ་རློན་གྱི་ཕྲེང་བ་ཅན་དུ་མཛད་ལ། ཟླ་བ་ཕྱིར་བས་བརྒྱན་དུ་བྱས་
སོ། ། ཟླ་བ་ཕྱེད་པའི་རྣམ་པ་དེ་ལྟར་གྱུར་པ་ཉིད་ལས་ཟླ་བ་རྒྱས་པར་འགྱུར་བ་དེ་བཞིན་དུ། དཔའ་བོ་ཉེར་
བཞི་སོགས་ཀྱང་དཔའ་བོ་ཧེ་རུ་ཀ་ལས་འབྱུང་བ་ཡིན་པར་བཤད་དོ། ། གཉིས་པ་ལ་གཉིས། གཡོན་པའི་ཀུན་
སྤྱོད་སྤྱི་དང༌། ལག་པ་གཡོན་པའི་མཆོད་པའོ། ། དང་པོ་ནི། ། བརྡ་ནི་ལྔ་པོ་ཞེས་པ་ཕག་མོ་ལ་སོགས་པའི་ལྷ་
མོ་ལྔ་ཡིན་ལ། དེ་ལྔའི་ངོ་བོར་གྱུར་པའི་ཐོད་སྐམ་ལྔ་བསྟེན་པར་བྱའོ། ། ཞེས་པའམ། བརྡ་ལྔ་ནི་སོར་མོ་ལྔ་
དང་། འོག་ནས་བསྟན་པོ་དག་གི་སྒོ་ནས་ཕྱག་རྒྱའི་དངོས་གྲུབ་སྒྲུབ་པར་བྱེད་པའི་སྒྲུབ་པ་པོ་ཡི་ལག་པ་གཡོན་
གྱིས་བཟའ་བཏུང་སོགས་དམ་ཚིག་ཅན་ལ་སྦྱིན་ཞིང་སྤྱོད་དོ། ། ལག་པ་གཡོན་པ་འདི་ནི་རྡོ་རྗེ་སེམས་དཔའ་
སོགས་དཔའ་བོ་དང་དཔའ་མོའི་གནས་ཡིན་ཞིང་། དེ་ལ་ལག་པའི་བརྡ་རྣམས་ལ་ནི་རབ་ཏུ་འཇུག་པའོ། །།
ཁམས་གསུམ་གྱི་རྒྱུ་བ་བཅུ་དང་མི་རྒྱུ་བ་སྣོད་ཀྱིས་བསྡུས་པའི་འགྲོ་བ་ཀུན་ནི། གཡོན་པའི་ཀུན་སྤྱོད་ཀྱིས་མཚོན་
པའི་ངེས་དོན་རང་བཞིན་གྱིས་སྟོང་བ་ལས་འབྱུང་བ་ཡིན་ནོ། ། གཉིས་པ་ནི། འོ་ན་ལག་མཆོད་བྱེད་པ་ན་ལག་
པ་གཡོན་པའི་སོར་མོ་སོགས་ལ་ལྷ་གང་འགོད་སྙམ་ན། རྡོ་རྗེ་སེམས་དཔའ་ནི་སྦོམ་པོ་སྟེ་མཐེ་བོང་ལ་གནས་
སོ། ། དེ་བཞིན་དུ་ལྕག་མ་སྟེ་མཛུབ་མོར་རྣམ་པར་སྣང་མཛད། གཙོ་བོར་ཏེ་གུང་མོ་ལ་པད་མ་གར་མཛད་དེ་
གར་དབང་དང་། བརྟན་པ་སྟེ་སྲིན་ལག་ལ་དངོས་གྲུབ་ཐམས་ཅད་རབ་ཏུ་སྩོལ་བའི་དཔའ་བོ་ཧེ་རུ་ཀ་བཞུགས་
སོ། ། མཐའ་མ་མཐེའུ་ཆུང་ལ་ནི་ནམ་མཁའི་སྙིང་པོ་སྟེ་རྡོ་རྗེ་ཉི་མ་མི་བཟད་པའི་སྐུ་དང་ལྡན་པ་ཉིད་དོ། །
སེན་མོའི་ངོས་ལྔ་བ་སྡོམས་པ་ནི་རྟ་མགྲིན་ནམ་རྟ་མཆོག་གི་གནས་སུ་གྱུར་པར་བཤད་པ་ཡིན་ནོ། ། དཔའ་བོ་
འདི་དག་ཐམས་ཅད་ལག་པ་གཡོན་ལ་དགོད་པ་ནི། བརྡ་སྟོན་པ་དང་ཟས་སྟེར་བ་སོགས་ལག་པ་གཡོན་པ་ལས་
འབྱུང་བའི་རྒྱུ་མཚན་ཡིན་ནོ། ། ལག་པ་གཡོན་པའི་མཐིལ་དུ་པད་འདབ་ལྔ་བ་ཅན་གྱི་ལྟེ་བ་ལ་ཤྲཱི་ཧེ་རུ་ཀ་དང་
དེ་ཡི་ཡུམ་ཕག་མོ་གཉིས་འདུས་པས་ཤིན་ཏུ་དགའ་བ་བྱེད་པ་ཡིན་ནོ། ། མདུན་དུ་གཤིན་རྗེ་མ། གཡོན་དུ་
རྨོངས་བྱེད་མ། གཡས་སུ་སྐྱོང་བྱེད་མ། རྒྱབ་ཏུ་སྐྲག་བྱེད་མ། གཏུམ་མོ་ནི་དབང་ལྡན་དུའོ། ། ལག་པ་
གཡོན་པའི་རྒྱབ་ཏུ་ཡང་ལྷའི་འཁོར་ལོ་ཤིན་དུ་ངེས་པ་སྟེ་བསྒོམ་པར་བྱའོ། ། དེ་ལ་མཆོད་པའི་ལག་མཆོད་ཀྱི་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བརྡ་འདི་རྣམ་པ་ལྔ་དྲི་ཆེན་ལ་སོགས་པའི་བདུད་རྩི་ལྔ་བོ་བསྟན་པའོ། ། འདི་དག་ནི་ལག་པ་གཡོན་དུ་ལྷ་དགོད་
པ་སྟེ། མཛའ་བ་སྟེ་སེམས་མཐུན་པའི་རྣལ་འབྱོར་མ་ཐམས་ཅད་འདུས་པ་ན། རྣམ་པ་དེ་ལྟ་བུའི་ཆོ་ག་ཡིས་
དཔའ་བོ་དམ་པ་ལག་མཆོད་ཀྱི་བདུད་རྩི་རྣམ་པ་ལྔས་མཆོད་པར་བྱའོ། ། ས་ནི་སྤྱན་ཞེས་བྱ་བར་བཤད། ཞེས་
སོགས་ནི། སྤྱན་མ་དང་། མཱ་མ་ཀི་དང་གོས་དཀར་མོ་དང་། སྒྲོལ་མ་བཞི་ནི། ས་ཆུ་མེ་རླུང་རྣམ་དག་གི་ངོ་
བོར་གྱུར་བ་སྟེ། རང་གི་ས་སོགས་བཞི་སྤྱན་སོགས་བཞི་རི་ངོའི་མཁའ་འགྲོ་མ་སོགས་བཞིར་ངོ་བོར་བསྒོམ་
པའོ། ཙུམ་བི་ཀ་སྟེ་འོད་བྱེད་མ་ནི་སྟོང་བ་སྟེ་ནམ་མཁའི་ཁམས་སོ། ། དེ་བཞིན་དུ་ལྷ་མོ་དེ་ནི་ཤེས་རབ་ཀྱི་ཕ་
རོལ་ཏུ་ཕྱིན་མ་སྟེ་ཤེར་ཕྱིན་མ་ཡིན་ནོ། ། དབུས་སུ་ནི་སྟོང་བ་ནམ་མཁའི་དབྱིངས་ཏེ། དཔའ་བོ་ཀུན་གྱི་རོལ་
བའི་གནས་ཀྱང་ཡིན་ནོ། ། མཁས་པས་རྒྱབ་ཏུ་གཤེགས་སུ་གསོལ། ཞེས་པ་ནི། ལྷ་རྣམས་ལག་པའི་རྒྱབ་ཏུ་
གཟུགས་བརྙན་ཤར་བ་བཞིན་བསམ་པའོ། ། གསུམ་པ་ནི། ལག་མཆོད་སོགས་གསང་བ་འདི་ནི་སྣོད་མིན་ལ་
མི་བཤད་ཅིང་། རབ་ཏུ་འབད་པས་སྦ་བར་བྱའོ། ། དེ་ལྟར་ལག་མཆོད་ལ་དུང་ཆེན་པོའི་བརྡ་བྱས་པའི་ཐོད་
མིའི་པའི་རྫས་འཁོར་ལོ་སྡོམ་པ་ལ་སོགས་པའི་དཔའ་བོ་རྣམས་མཆོད་ཅིང་། ཟས་ལ་ལོངས་སྤྱོད་པའི་ཚེ་སྣོད་དུ་
གཅིག་ཏུ་ཟས་ལ་བརྩམ་པ་སྟེ་ལོངས་སྤྱོད་པར་བྱའོ། ། བརྡར་བྱས་པ་ཞེས་པ་མཆོད་པའི་དོན་དུ་གསུངས་པ་
ལྟར་ཡང་རུང་ངོ༌། ། དེ་ལྟར་བྱས་པས་དཔའ་བོ་ཐམས་ཅད་དང་མཉམ་པར་སྦྱོར་བའི་མཁའ་འགྲོ་མའི་བྱ་བ་སྟེ་
ཚོགས་ཀུན་གྱི་གཙོ་བོ་འཁོར་ལོ་བདེ་མཆོག་འགྱུར་བ་ཡིན་ནོ། བཞི་བ་ནི། དཔལ་ཧེ་རུ་ཀ་མངོན་པར་བསྡུད་
པ་བསྡུས་པའི་རྒྱུད་ལས་བཟའ་བ་དང་སྦྱིན་སྲེག་དང་། གཏོར་མའི་བྱ་བ་ལ་འཇུག་པ་ན་ལག་པའི་བརྡའི་ཆོ་གའི་
ལེའུ་སྟེ་སུམ་ཅུ་རྩ་གཅིག་པའི་འགྲེལ་བའོ། །
གཉིས་པ་ཕྱགས་དར་རོ་ལངས་སྒྲུབ་པ་དང་བསྐྱེད་རིམ་གྱི་ཆོ་གའི་ལེའུ་ལ་གསུམ། བཤད་པར་དམ་
བཅའ་བ། དམ་བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་ལག་མཆོད་ལས་གཞན་
ཡང་བཤད་པར་བྱའོ། ། དེ་གང་ན། བཟའ་བའི་རྒྱུ་ཕྱུགས་དང་ལོངས་སྤྱོད་པར་བྱ་བས་ན་སྟོན་མོ་སྟེ། དེ་
རྣམས་འདུས་པ་ནི་བསགས་པ་སྟེ། དེ་རྣམས་མཛེས་བྱེད་ལྷའི་རྣལ་འབྱོར་སོགས་ཡང་དག་པའི་ཆོ་ག་གང་གིས་
ཤེསཔ་ནི། དངོས་འགྲུབ་ཚེ་འདིར་མྱུར་དུ་རབ་ཏུ་འཇུག་པར་བྱེད་པའོ། ། གཉིས་པ་ལ་གསུམ་སྦྱིན་སྲེག་
སྤགས་ཀྱི་ཆེད་དུ་ཕྱུགས་ཀྱི་སྒྲུབ་པ་དང་། དངོས་གྲུབ་ཆེན་པོའི་དོན་དུ་རོ་ལངས་ཀྱི་སྒྲུབ་པ་དང་། དེ་ལ་བསྐྱེད་
རིམ་གྱི་རྣལ་འབྱོར་བསྟན་པའོ། ། དང་པོ་ནི། སྒྲུབ་པ་པོས་སྔར་བསྟན་པའི་རིས་པ་དེ་རིགས་ལྔ་རྣམ་པར་དག་
པའི་བོང་བུ་སོགས་ལྔའི་ཕྱུགས་རྣམས་ཀྱི་ཤ་ནི་དགུག་པ་སྟེ་སྒྲུབ་པར་བྱའོ། ། སྐྱེ་བདུན་གྱི་ཕྱུགས་རྣམས་ལ་
84

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བརྟེན་ནས་སྒྲུབ་པ་དེ་བཞིན་དུ་སྲོག་ཆགས་གཞན་ལྔ་ལས་ཀྱང་བསྒྲུབ་པར་བྱའོ། ། ལྔ་ནི་རུས་སྦལ་དང་རྔ་མོ་
དང་ཁྱི་དང་ལྕེ་སྤྱང་དང་རྟ་སྟེ་ལྔའོ་ཞེས་ཁ་ཅིག་བཞེད་དེ་བརྟག བོང་བུ་དང་རུས་སྦལ་དང་མི་དང་རྔ་མོ་དང་ལྕེ་
སྤྱང་དང་རྟ་དང་སོགས་རྣམས་ཀྱིས་བ་ལང་ཡང་བཟུང་ངོ་། ། མཐུན་མོང་གི་དངོས་གྲུབ་སྒྲུབ་པའི་ཚོགས་ཀྱི་
དཀྱིལ་འཁོར་དུ་ཕྱུགས་འདི་དག་གི་ཤ་ནི་སྒྲུབ་པའི་ཡན་ལག་ཏུ་འགྲོའོ། ། འོ་ན་འདིར་མི་ལ་ཕྱུགས་སུ་བརྗོད་པ་
ཇི་ལྟར་ཞེ་ན་ཕྱུགས་ཀྱི་སྐད་དོད་གོའུ་ནི་དམ་པ་དང་མཆོག་ལ་འཇུག་པས་དེའི་དབང་དུ་བྱས་སོ། ། ཕྱུགས་ཀྱི་
རིགས་དེ་རྣམས་ལས་ནི་རིགས་ཀྱི་མཆོག་གི་ཕྱུགས་ནི་མི་ཡིན་ལ། དུད་འགྲོའི་རིགས་རྐང་བཞི་བ་རྣམས་ལས་
གླང་པོ་ཆེ་མཆོག་དང་། འདབ་ཆགས་རྣམས་ལས་ངང་བ་ཉིད་མཆོག་དང་། དུད་འགྲོ་རྣམས་ལས་དུད་འགྲོ་
ཕྱུགས། ཞེས་བ་ནི། བྱོལ་སོང་རྣམས་ལས་རུས་སྦལ་རྒྱལ། ཞེས་འབྱུང་བ་ལྟར་ནོར་བུ་ཡོད་པའི་རུས་སྦལ་རྒྱལ་
བོའོ། ། ལྷ་རྣམས་ལས་ནི་ཆུ་གཡོ་བ་ཞེས་པ་འགྱུར་གཞན་གཉིས་དང་འགྲེལ་བ་རྣམས་སུ་མེད་པར་བཤད་ཅིང་
ཁ་ཅིག་ལྷ་མིན་གྱི་ཁ་གཡོ་བར་འཆད་དོ། ། སྔར་ཤའི་རིགས་ནི་རྣམ་པ་དེ་ལྟར་བརྗོད་པ་དེ་རྣམས་སོ། ། ཐུན་
མོང་གི་དངོས་གྲུབ་སྒྲུབ་པའི་དཀྱིལ་འཁོར་དུ་ཚོགས་ལ་ལོངས་སྤྱོད་པའི་ཚེ་ཕྱུགས་དེ་དག་གི་ ཤ་ནི་རྣམ་པར་
བཤད་དེ། ཁཱ་དང་ཆུ་སྐྱེར་དང་སྐྱེ་གཉིས་བློན་པོ་ཆེན་པོ་སྟེ་ནེ་ཙོ་དང་། ཁྲུང་ཁྲུང་དང་བཞི་དེ་རི་སྐེགས་དང་ག་
ཏཾ་བའི་ཤ་རྣམས་ལས། བཟའ་བ་དང་སྦྱིན་སྲེག་དང་གཏོར་མ་བྱས་པས། འདོད་པའི་དངོས་གྲུབ་ཀུན་ནི་
འགྲུབ་པར་འགྱུར་རོ། ། འདིར་ལྕེ་སྤྱང་འདབ་ཆགས་ཀྱི་ནང་དུ་བགྲངས་པ་ནི་འགྱུར་མ་དག་པའོ། ། གཉིས་
པ་ནི། གནོད་མཛེས་ཀྱི་སྔགས་སམ། རྩ་སྔགས་སམ། སྙིང་པོའི་སྔགས་འབུམ་བཟླས་ཏེ། དཀྱིལ་འཁོར་བྲིས་
པའི་དབུས་མི་རོ་སྐྱོན་མེད་གན་རྐྱལ་དུ་བཞག་པའི་སྙིང་ཁར་སྒྲུབ་པ་པོ་ཤར་དུ་བལྟས་ལ་འདུག་སྟེ། ཁྱི་དང་བ་
ནག་མོའི་ཐུག་ནི་སྲན་མ་ལ་ཤ་ཀ་དང་འབྲས་ནག་པོར་ལྡན་པར་བྱས་པའི་བསྲེག་རྫས་ཀྱིས། དངོས་གྲུབ་འདོད་
པས་འཇིགས་པའི་དོགས་པ་མེད་དུ་གནོད་མཛེས་སམ་སྙིང་པོའི་སྔགས་ཀྱིས་རོའི་ཁར་ནི་སྦྱིན་སྲེག་ཇི་སྲིད་བརྒྱ་རྩ་
བརྒྱད་དམ། བརྒྱད་བརྒྱུའི་བར་བྱས་པས་དེ་ནས་ཡི་དྭགས་རོ་དེ་ལངས་ནས་ནི་སྒྲུབ་པ་པོ་དེ་ལ་ནི་འདྲི་བར་བྱེད་
དེ། བདག་གིས་ཅི་བགྱི་ཞེས་ནི་སྨྲ་བར་འགྱུར་ཏེ། དེ་ནས་དེ་ལ་མཆོད་ཡོན་བྱིན་ནས་གསོལ་བ་བཏབ་པས།
ས་འོག་སྟེ་སའི་བུ་ག་བར་འཇུག་པར་དང༌། ལངས་པ་སྟེ་བར་སྣང་དུ་འགྲོ་བ་དང་། རལ་གྲིའི་རིག་འཛིན་དང་།
འམ་གྱི་སྒྲས་འཁོར་ལོའི་རིག་འཛིན་སོགས་བསྡུའོ། ། གདུག་པ་ཅན་ཚར་གཅོད་པ་དང་། གཞན་ལ་ཕན་
འདོགས་པ་དང་རིལ་བུའི་རིག་འཛིན་ཉིད་དག་དང་། མིག་སྨན་གྱིས་ས་འོག་གི་གཏེར་མཐོང་བ་རྣམས་སམ།
རྐང་མགྱོགས་དག་གམ། ཚེ་རིང་བར་གནས་པའི་བཅུད་ལེན་དང༌། དེ་བཞིན་ཞེས་པས་དངོས་གྲུབ་གཞན་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ། 
སྡུད་དེ། དངོས་གྲུབ་དེ་རྣམས་ལས་གང་རུང་ཅིག་བྱིན་ནས་རང་གི་གནས་སུ་འགྲོ་བར་འགྱུར་གྱི། གཞན་དུ་
མིན་པ་སྟེ་མ་བྱིན་པར་མི་འགྲོའོ། ། སྟེང་གི་ཕོ་ཉ་མོ་མཁའ་ལ་སྤྱོད་པ་དང་། འོག་གི་ཕོ་ཉ་མོ་དང་ས་དང་ས་འོག་
ཏུ་སྤྱོད་པའི་འཁོར་ལོ་གསུམ་གྱི་རྣལ་འབྱོར་མ་རྣམས་གྲུབ་པས་དེ་རྣམས་ཀྱིས་རང་གི་གནས་སུ་འཁྲིད་པའོ། །
དེའི་ཐབས་སྟོན་པར་འགྱུར་བ་ནི་བདེ་མཆོག་གི་རྒྱུད་འདིར་ཐེ་ཚོམ་མེད་པ་ཡིན་ནོ། ། གསུམ་པ་ལ་གཉིས།
རྟེན་བསྐྱེད་པ་དང་། བརྟེན་པ་ལྷ་བསྐྱེད་པའོ། ། དང་པོ་ནི། བ་ལང་གནས་ཞེས་སོགས་བཞི་ལ་དོན་འཆད་
ཚུལ་མི་འདྲ་བ་འགའ་རེ་སྣང་ཡང་། རྗེའི་བཞེད་པའི་སྙིང་པོ་ལ་བ་ལང་གནས་ནི། བ་ལང་འཇུག་པའི་གོ་སྒྲ་ནི་
ས་ལའང་འཇུག་པས་སོ་འདིར་སའོ། ། མེ་ཏོག་སོགས་སྟེང་དུ་བཞག་ན་ལྡིང་བ་ནི་ཆུའོ། ། ལྷག་མ་མེད་པར་
སྐམ་པ་བྱེད་པ་ནི་མེའོ། ། རྩྭ་ནང་ནས་རྒྱུ་བ་ནི་རླུང་ངོ༌། ། དེ་ནས་དུང་ཆེན་པོའི་རང་བཞིན་དུ་བྱ་བ་ནི་བདེ་བ་
ཆེན་པོའི་རང་བཞིན་དུ་བྱ་བ་སྟེ། བདེ་ཆེན་མཚོན་པའི་མངོན་བྱང་ལྔ་དང༌། འབྱུང་བཞི་སོགས་བདེ་ཆེན་གྱི་ངོ་
བོར་མོས་པར་བྱ་བའོ། ། ཡང་ན་རུས་སྦལ་དག་གིའོ་ནི། ཡང་ན་རུས་སྦལ་གྱིས་བརྡས་བསྟན་པའི་རི་རབ་ཀྱང་
བསྒོམ་ཞེས་པའི་དོན་ནོ། ། དེ་ལྟར་བསྒོམས་པ་འདིས་ནི་དངོས་གྲུབ་སྦྱིན་པར་འགྱུར་བ་ཡིན་ནོ། ། གཉིས་པ་
ནི། དེར་ཧེ་རུ་ཀ་ཕྱག་བཞི་བ་དང་ཞལ་བཞི་བ་དང་ཕྱག་དྲུག་པ་དང་། ཕྱག་བཅུ་གཉིས་པ་ནས་ཇི་སྲིད་ཕྱག་ནི་
འབུམ་གྱི་བར་གང་རུང་བསྒོམ་པར་བྱའོ། ། རོ་ལངས་སྒྲུབ་པའི་སྐབས་ལྟ་བུ་ལ། སྐུ་ནི་མདོག་དཀར་པའི་ཁྲོ་བོ་
ཆེན་པོ། དེ་ནས་དེ་བཞིན་དུ་དྲག་ཤུལ་གྱི་གཟུགས་འཆང་བ། སྤྱན་རྡོ་རྗེ་ཕག་མོ་ལ་གཟིགས་པ། ཕག་མོ་ཡང་
ཡབ་དེ་ཡི་སྐུ་མདོག་འཆང་བ་སྟེ་དཀར་བོ་ཞལ་བཞི་བ། ཕྱག་ན་མཚོན་ཆ་སྟེ་རྡོ་རྗེ་དང་ཐོད་པ་འཆད་པ།
དཔའ་བོ་ཡབ་ནི་ཐོད་པའི་ཕྲེང་བ་ཅན། སྐུ་ལ་དུར་ཁྲོད་ཀྱི་ཐལ་བས་ཉེ་བར་བྱུགས་པ་རལ་བ་ཅོད་པན་དུ་
བཅིངས་པ། ཕྱག་གཡས་ཀྱི་གཉིས་པ་ན་མདུང་དང་ལྡན་པ། སྤྱི་བོའི་ནོར་བུ་ལ་སོགས་པའི་ཕྱག་རྒྱ་ཡིས་ནི་སྐུ་
ལ་བརྒྱན་པ། ཞལ་གྱི་མཆེ་བ་ཅུང་ཟད་གཙིགས་པ། ཡི་དྭགས་ཆེན་པོ་དབང་ཕྱུག་ཆེན་པོ་གདན་དུ་བྱས་པའི་ལྷ་
མོ་དྲུག་དང་བཅས་པའི་སྒྲུབ་པ་པོ་ཡིས་དུས་གསུམ་དུ་རྟག་ཏུ་སྔགས་ཀྱི་ལྷ་དེ་རྣམས་ཤེས་ནས་བསྒོམ་པར་
བྱའོ། ། དེ་ལྟར་བརྗོད་པའི་རིམ་པས་བསྒོམ་པས་ཡོན་ཏན་ཁྱད་པར་དུ་འཕགས་པའི་འདོད་བ་ཡིན་ནོ་ཐམས་
ཅད་འགྲུབ་པར་འགྱུར་རོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། དུད་
འགྲོ་འདབ་ཆགས་དང་བོང་བུ་ལ་སོགས་པའི་ཕྱུགས་ཀྱི་ཤ་འགུག་པ་དང་། རོ་ལངས་སྒྲུབ་པ་དང་དེ་དག་ལ་མཁོ་
བའི་བསྐྱེད་པའི་རིམ་པ་བསྟན་པའི་ཆོ་གའི་ལེའུ་སྟེ་སུམ་ཅུ་རྩ་གཉིས་པའི་འགྲེལ་བའོ། ། ། ། །
གསུམ་པ་གསང་བ་དང་བསྙེན་བཀུར་གྱི་མཆོད་པའི་ལེའུ་ལ་གསུམ། བཤད་པར་དམ་བཅའ་བ། དམ་
86

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་སྒྲུབ་པོས་ཀུན་ལ་ནི་སྦྱོར་བ་སྟེ་རྣལ་འབྱོར་
ཀུན་ལ་འདི་ལས་མཆོག་ཏུ་གྱུར་པའི་སྦྱོར་བ་གཞན་མེད་པ་དེ་བཤད་པར་བྱའོ། ། གཉིས་པ་ལ་གསུམ། བསྙེན་
བཀུར་གྱི་མཆོད་པ། གསང་བའི་མཆོད་པ། དེའི་ཕན་ཡོན་ནོ། ། དང་པོ་ནི། བཟའ་བ་ནི་ལོངས་སྤྱོད་བྱ་སྟེ་
གོ་ཀུ་ད་ཧ་ན་ལ་སོགས་པའི་སྨན་ནོ། ། བཅའ་བ་ནི་སྟོན་མོ་སྟེ་ཞོན་བདུད་རྩི་ལ་སོགས་པའོ། ། ཉའོ་ཧི་ཏ་ལ་
སོགས་པའི་ཤ་རྣམས་ཀྱིས་ནུས་པ་སྟེ་འབྱོར་བ་ཇི་ལྟ་བ་བཞིན་དུ་བྱའོ། ། བདུད་རྩི་ལྔ་བོ་མེད་པར་གྱུར་ཀྱང་
བཟའ་བ་དང་བཏུང་བ་རྣམས་བདུད་རྩི་ལྔ་བོ་ཉིད་དུ་བསྒོམ་པར་བྱ་བ་ཡིན་ནོ། ། ཚོགས་ཀྱི་ཡོ་བྱད་བཟའ་བ་
དང་བཅའ་བ་རྒྱ་ཆེ་བ་རྣམས་རྟག་པར་ཏེ་རྒྱུན་དུ་མཚན་མོ་ཉིད་དུ་གཙོ་བོར་བྱ་ཞིང་། ཉིན་པར་བྱེད་ཀྱང་མི་
མངོན་པར་བྱའོ། ། དེ་ནས་བདག་ཉིད་གཅིག་བུས་མི་ཟ་ཡི། རིགས་བཟང་ངན་གྱི་ཕོ་ཉ་མོ་རྣལ་འབྱོར་མ་
རྣམས་ལའང་རབ་ཏུ་སྦྱིན་པར་བྱའོ། ། གཉིས་པ་ནི། ཁྱད་པར་དུ་ན་སྒྲུབ་པ་པོས་རང་གི་རྡོ་རྗེའི་མགོ་ཕྱག་རྒྱུའི་
བར་བར་ཏེ་པདྨར་བཞག་སྟེ། རང་དཔའ་བོ་ཧེ་རུ་ཀར་བྱས་པ་དང་གཉིས་སུ་མེད་པ་སྟེ་མཉམ་པར་སྦྱོར་བས་
རབ་ཏུ་མཆོད་པར་བྱའོ། ། ཕོ་ཉ་མོ་ཡང་མའམ་ཡང་ན་སྲིང་མོའི་བུ་མོ་དང་ཡང་ན་ཆུང་མ་དང་འདྲ་བ་བཞི་སྟེ།
དེ་རྣམས་བསྟེན་པའི་ཚེ་ལྷ་ཡབ་ཡུམ་དུ་བསྒོམས་པའི་རྣམ་པ་འདི་ལྟ་བུའི་ཆོ་ག་ཡིས་བསྟེན་ནས་འཁོར་བར་
བཅིང་བའི་བག་ཆགས་ལས་ནི་རབ་ཏུ་གྲོལ་བར་བྱའོ། ། ཕོ་ཉ་མོ་ལ་གསང་མཆོད་བྱས་བ་དེ་ནས་ཏེ་དེ་ལ་བརྟེན་
ནས་གཉིས་སུ་མེད་པའི་ཡེ་ཤེས་ཀྱི་སྔགས་ནི་འགྲུབ་པར་འགྱུར་ཏེ། ཇི་སྲིད་ཉོན་མོངས་འབྱུང་བ་ཡོད་པ་སྟེ་
གནས་མ་གྱུར་གྱི་བར་དུའོ། ། ཡེ་ཤེས་ཁྱད་པར་ཅན་མངོན་དུ་མ་བྱས་པར་རྡོ་རྗེ་འཛིན་ཇི་ལྟར་འགྲུབ་ཅེ་ན།
རྡོ་རྗེ་འཆང་སློབ་དཔོན་གྱི་ལུས་སུ་ལེགས་པར་གནས་ཏེ་སྒྲུབ་པ་པོ་རྣམས་ལ་ཕྱི་ནང་གི་མཆོད་པ་ལེན་པ་རྡོ་རྗེ་
འཛིན་ཉིད་དང་འདྲའོ། ། དཔའ་བོ་ཧེ་རུ་ཀ་ལ་ སོགས་ པ་ རྣམས་ཀྱི་སྟན་ཏེ་བཞུགས་པའི་གནས་དག་ནི།
མཚན་ཉིད་དང་ལྡན་པའི་ཕྱག་རྒྱུ་མོ་ཉིད་དུ་ཐེ་ཚོམ་མེད་པའི་ཕྱིར་དེ་བསྟེན་པ་ནི་ཧེ་རུ་ཀས་བྱིན་གྱིས་རློབ་པ་དང་
མི་འབྲལ་ལོ། ། དེའི་ཕྱིར་སྒྲུབ་པ་པོས་ལྷའི་ང་རྒྱལ་གསལ་ལུང་ལ་ཤིན་ཏུ་མཉམ་པར་བཞག་པས་གླུ་དང་གར་ལ་
སོགས་པའི་མཆོད་པས་རང་དང་ཕྱག་རྒྱ་ལ་མཆོད་པར་བྱ་སྟེ། སློབ་དཔོན་གྱི་ལུས་ལ་ཧེ་རུ་ཀ་གནས་ནས་མཆོད་
པ་ལེན་པ་དེ་བཞིན་དུ་ཕྱག་རྒྱའི་ལུས་ལའང་གནས་ནས་མཆོད་པ་ལེན་པའི་ཕྱིར་རོ། ། ཇི་སྲིད། ལུས་ཅན་
ཐམས་ཅད་ཀྱང་ཐབས་ཤེས་དབྱེར་མེད་ཀྱི་རྣལ་འབྱོར་ལྷན་སྐྱེས་ཀྱི་ཡེ་ཤེས་ལ་ཞེན་པ་སྟེ་དགའ་བར་མ་གྱུར་བ་དེ་
སྲིད་དུ་འཁོར་བར་འཁོར་བར་འགྱུར་ཞིང་། ལུས་སྡུག་བསྔལ་དང་སེམས་མྱ་ངན་གྱིས་ཡོངས་སུ་གཡེང་བར་
འགྱུར་རོ། ། དེ་ནས་ཏེ་དེའི་ཕྱིར་ཕྱི་ནང་གི་མཆོད་པའི་དངོས་པོ་ཀུན་གྱིས་སྒྲུབ་པ་པོས་རང་དང་ཕྱག་རྒྱ་ལ་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཆོད་པར་བྱའོ། ། མཆོད་པས་ནི་མཆོད་པར་འདོད་པ་སྟེ་ཕོ་ཉ་ཁྱད་པར་ཅན་གྱིས་རྗེས་སུ་འཛིན་པས་འདོད་
དོན་འགྲུབ་ལ། དེ་རྣམས་ལ་བརྙས་པ་ཡིས་ནི་དམྱལ་བར་ངེས་པར་བསྲེག་པར་འགྱུར་རོ། ། རྣལ་འབྱོར་གྱི་ནི་
རྒྱུད་གསང་འདུས་སོགས་ནས་བཤད་པ་ལྟར་སྒྲུབ་པའི་མི་སྟེ་རྣལ་འབྱོར་བས་ལྷ་སྐུ་ཕྱག་རྒྱ་ཆེན་པོ་དང་པོར་གྲུབ་
པ་ནི་ཆེད་དུ་ཕོ་ཉ་མོ་བླངས་ལ་རབ་ཏུ་འབད་པར་མཆོད་པར་བྱའོ། ། དང་པོར་དེ་ལྟར་སྤྱད་ལས་འོད་གསལ་དུ་
ཞུགས་པའི་ཕྱི་ནས་འོད་གསལ་དེ་ལས་ལངས་ནས་དཔའ་བོ་རྣམས་ཀྱི་ནི་དཔའ་བོ་ཉིད་དེ། རྡོ་རྗེ་ལྟ་བུའི་ཏིང་ངེ་
འཛིན་གྱིས་ཟུང་འཇུག་གི་རིམ་པ་མངོན་དུ་བྱས་ནས་སྤྱད་པར་བྱ་བའོ། ། གསུམ་པ་ནི། སྔར་བཤད་མ་དེ་ལྟར་
མཆོད་པ་བྱས་པ་ལ་བརྟེན་ནས་ནི་སྒྲུབ་པ་པོས་ས་འོག་གི་དངོས་གྲུབ་དང་། ལངས་པ་ནམ་མཁའ་འགྲོ་བ་དང་།
ནད་གདོན་སོགས་ཞི་བ་དང་། ཚེ་དང་ཤེས་རབ་སོགས་རྒྱས་པ་དང་། གཞན་དབང་དུ་བྱ་བ་དང༌། དགུག་པ་
དག་དང་ནི་གནོད་བྱེད་གསོད་པ་དང༌། གནས་ནས་སྐད་པ་དང་། སོགས་ཀྱིས་སྨྱོ་བ་དང་རིམ་གྱིས་འདེབས་
པར་བྱེད་པ་དང་། རྨུགས་པར་བྱེད་པ་དང་། རིངས་པ་དང་དེ་བཞིན་དུ་མཛའ་བ་དང་དབྱེ་བ་ཉིད་དང་།
ཆོས་གཅོད་པ་དང་རྗེས་སུ་འཛིན་པ་ལ་སོགས་པའི་ལས་ཀྱི་དངོས་གྲུབ་གང་ཅི་ཡང་རུང་བའི་ལས་ཀུན་སྒྲུབ་པ་ལ་
ཉོན་མི་མོངས་པ་སྟེ་སྡུག་བསྔལ་པ་མེད་པར་འགྲུབ་པར་འགྱུར་རོ། ། མདོར་ན་ཐེ་ཚོམ་མེད་དེ་ངེས་པར་སྒྲུབ་པ་
པོས་དངོས་གྲུབ་ཐམས་ཅད་འགྲུབ་པར་འགྱུར་རོ། ། ལས་ཀྱི་ཞེས་པའི་རྐང་པ་གཅིག་ནི། ཇི་བཞིན་ལས་
རྣམས་ཐམས་ཅད་ནི། ཞེས་ཡོད་གསུང་ངོ༌། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་
རྒྱུད་ལས་ཕོ་ཉ་མོ་བསྟེན་པའི་གསང་བའི་མཆོད་པ་དང་། བཟའ་བཏུང་གི་བསྙེན་བཀུར་གྱི་མཆོད་པའི་ལེའུ་སྟེ་
སུམ་ཅུ་རྩ་གསུམ་པའི་འགྲེལ་བའོ། ། ། ། །
བརྒྱད་པ་མཆོད་པ་བཞིའི་གསང་བ་རྒྱས་པར་བཤད་པ་ལ་བཞི། ཕྱག་ཆེན་སྟོན་པའི་ལེའུ། ཆོས་རྒྱ་སྟོན་
པའི་ལེའུ། དམ་ཚིག་དང་ལས་སྟོན་པའི་ལེའུ། ལས་རྒྱུ་དབང་དུ་བྱ་བའི་ལེའུའོ། ། དང་པོ་ལ་གསུམ། བཤད་
པར་དམ་བཅའ་བ། དམ་བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་རབ་ཏུ་མ་མ་
ལ་སོགས་པའི་མཁའ་འགྲོ་མ་ཡི་དྲ་བ་སྟེ་ངོ་བོའི་འཁོར་ལོ་བདེ་མཆོག་གི་ཞི་བ་ལ་སོགས་པའི་ཆོ་ག་རྒྱས་པ་སྔར་
བཤད་པའི་ལས་རྣམས་གང་ཡང་མྱུར་པ་རུ་སྒྲུབ་པ་པོ་ཡི་ཐེ་ཚོམ་མེད་པར་འགྲུབ་པའི་ཐབས་བཤད་པར་
བྱའོ། ། གཉིས་པ་ལ་གཉིས། དོན་རྒྱས་པར་བཤད་པ་དང་། དོན་བསྡུ་བའོ། ། དང་པོ་ལ་གཉིས། དྲང་
བའི་དོན་དང་། ངེས་པའི་དོན་ནོ། ། དང་པོ་ནི། དཔའ་བོ་ཉིད་བཞི་བོ་ཀུན་དང་རྣལ་འབྱོར་མ་ཉེར་བཞི་བོ་
ལྟེ་བའི་པདྨ་སྟེ་འདབ་མའི་ལྟེ་བར་ངེས་པར་སྦྱར་སྟེ་དགོད་པར་བྱའོ། ། ལྷ་རྣམས་ཀྱི་སྨིན་མའི་བར་དུ་སྤྱན་རེ་རེ་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བཞུགས་པ་སྟེ་ངེས་པར་བསྒོམ་པར་བྱའོ། ། འདིས་ལྷ་རྣམས་སྤྱན་གསུམ་དང་ལྡན་པར་བཤད་དོ། ། དེ་ནི་ཨ་
ལ་དྷུ་ཏཱིའི་ཡང་སྣེའི་གནས་སོ། ། དཔའ་བོ་ཧེ་རུ་ཀའི་ཞལ་འཆོལ་བ་བྱས་པ་སྟེ་དྲག་པོ་དང་ཆགས་པའི་ཉམས་
འདྲེས་པ་དང་ཆགས་སྡང་འདྲེས་པའི་ཉམས་ཅན་ཏེ་དེ་ལྟ་བུའི་ལྷའི་རྣལ་འབྱོར་གྱིས། དེ་ནས་ལས་དང་མཐུན་
པའི་བཟའ་བ་ཡང་ནི་སྟེ་སྲེག་རྫས་གོ་མ་མ་ས་སྟེ་བ་ལང་གི་ཤ་དང་། རྒྱུ་དྷིར་སྟེ་ཁྲག་གིས་འབད་པས་བསྲེག་བྱ་སྟེ་
བསྲེག་བླུགས་ལྔ་དང་འཇིག་རྟེན་པའི་མེ་ལྷ་ལ་དབུལ་བར་བྱའོ། ། དེ་ནས་ཐབ་ཀུན་གྱི་འབར་བའི་མེ་ལ་ནི་
བདུད་རྩི་ལྔ་སོགས་བསྲེག་རྫས་ཞི། བསྲེག་བླུག་དགུ་ནི་འཇིག་རྟེན་པའི་མེ་ལྷའི་ཞལ་དུ་སྦྱིན་པར་བྱའོ། ། དེ་
ནས་འཇིག་རྟེན་ལས་འདས་པའི་ལྷ་ལ་སྦྱིན་སྲེག་ནི། ཐ་བ་ཁུར་དུ་འབར་བའི་ཕྲེང་བ་འཕྲོ་བ་རྒྱ་མཚོ་ལྟར་
འཁྲིགས་པ་དང་བལྟ་བ་སྟེ་བསྒོམ་པར་བྱའོ། ། མེའི་དབུས་དེང་ཕྱོགས་བཞི་བོ་ཀུན་ནས་སྒོ་རེ་རེ་ཡོད་པའི་སྒོ་ཡི་
འཁོར་ལོ་ཏེ་གྲུ་བཞི་སྒོ་བཞི་བའི་གཞལ་ཡས་ཁང་ངེས་པ་སྟེ་བསམ་པར་བྱའོ། ། གཞལ་ཡས་ཁང་དེའི་པདྨ་
འདབ་མ་བརྒྱད་པའི་ལྟེ་བར་དཔའ་བོའི་དབང་པོ་ཧེ་རུ་ཀ་ཞལ་བཞི་བ་དང་། དཔའ་བོའི་གནས་འཁོར་ལོ་རིམ་
པ་གསུམ་པ་རྩིབས་འདབ་མ་ཉེར་བཞི་དང་དེ་བཞིན་དུ་གདན་དེར་དཔའ་བོ་ཉེར་བཞི་དང་། ཕྱོགས་ཀྱི་འདབ་
མ་ལ་མཁའ་འགྲོ་མ་སོགས་ཕོ་ཉ་མོ་བཞི་དགོད་པའི་ལན་ནོ། ། དཔའ་བོ་གཅིག་བུར་མ་ཟད་དཔའ་མོ་ཉེར་བཞི་
བོ་ཀུན་དང་གཉིས་སུ་མེད་པར་སྦྱོར་བས་བདེ་ཆེན་བསྐྱེད་པའི་དཔའ་མོ་ཉེར་བཞི་ཡང་དགོད་པར་བྱའོ། ། དེ་
རྣམས་མཚམས་ཀྱི་ཐོད་པ་བཞི་དང་། སྒོ་མཚམས་མ་བརྒྱད་ཀྱང་མཚན་ནོ། ། དུམ་སྐྱེས་མའི་སྒོ་ནས་ལས་སྒྲུབ་
པའི་ཆོ་ག་ཇི་བཞིན་དུ་བཤད་པའི་རྣམ་པ་ཡིས་ཁཎྜ་རོ་ཧི་སྦྱར་ནས་ཕྱི་ནང་གི་མཆོད་པ་སྦྱིན་ནོ། ། རང་གི་ལུས་
ལས་དུམ་སྐྱེས་མ་གཉིས་པ་ཞིག་ཕྱི་རོལ་དུ་ཕྱུར་ནས་ལས་ལ་སྦྱོར་ཏེ། ཞི་སོགས་ཀྱི་ལས་དང་མཐུན་པའི་མདོག་
ཅན་གྱི་གཟུགས་སུ་རྣམ་པར་ཞུགས་པ་སྟེ་གནས་པར་བྱའོ། ། དེ་ཁོ་ན་མིན་གྱི་ཐབ་གྱི་དབུས་སུ་འཁོར་ལོའི་ལྷ་
རྣམས་བལྟ་བར་བྱ་སྟེ། བརྟེན་པའི་འཁོར་ལོ་འདི་དང་གསལ་བར་ཞི་སོགས་ཀྱི་ལས་ཀྱི་རིམ་པ་ལ་སྐུ་མདོག་
སོགས་ཇི་ལྟར་གསུངས་པ་བཞིན་བྱའོ། ། གཉིས་པ་ངེས་དོན་ལ་གཉིས། བླ་མ་སྔ་མའི་མན་ངག་ལས་འབྱུང་བ་
དང་། ལྭ་བའི་ན་བཟའ་ཅན་གྱི་ཚུལ་ལོ། ། དེ་གཉིས་སྦས་དོན་ཞུན་གསལ་ལས་རྒྱས་པར་བཤད་པས་དེར་ཤེས་
པར་བྱ་ལ། འདིར་ཕྱི་མས་བཤད་པའི་དོན་གྱི་སྙིང་པོ་ཕྱོགས་ཙམ་བཤད་ན། གཏུམ་མེའི་ཨ་ཐུང་ནི་དཔའ་བོ་
རྣལ་འབྱོར་མ་ཐམས་ཅད་འདུས་པའི་ངོ་བོ་དང་། དེ་སྤྲུལ་བའི་འཁོར་ལོའི་པདྨའི་ལྟེ་བར་གནས་པ་དང་། སྨིན་
མའི་དབུས་ཀྱི་དྷཱུ་ཏཱིའི་ཡར་སྣར་ས་བོན་མེད་པའི་རྫོགས་རིམ་སྣ་ཚོགས་རྡོ་རྗེ་བསྒོམ་ཚུལ་དང་། དཔའ་བོ་འཆོལ་
བ་ནི་ཨ་ཐུང་གི་མེ་འབར་བ་དང་། བསྲེག་བྱ་ལྔ་ནི་དབང་བོ་ལྔ་དང་རུ་དྷིར་ནི་ཁམས་ལྔའི་རྣམ་རྟོག་སྲེག་པར་
89

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ །
བྱེད་པ་དང་། འབར་ཕྲེང་རྒྱ་མཚོ་ནི་གཏུམ་མོ་འབར་བས་རྣམ་རྟོག་བསྲེག་པ་དང་། ཀུན་ནས་སྒོ་ཡི་འཁོར་ལོ་
ནི་སྒྱུ་ལུས་སུ་ལྡང་བ་སྟེ་རྫོགས་རིམ་གྱི་ཁྱད་པར་རྣམས་བསྟན་ཏོ། ། གཉིས་པ་ནི། རིག་པ་རྒྱ་མཚོ་ཞེས་པའི་
རྒྱུད་ལས་འཁོར་ལོ་བསྟན་པ་ཇི་ལྟ་བ་བཞིན་དུ། དཔའ་བོ་ཧེ་རུ་ཀས་འདིར་ཡང་མདོར་བསྡུས་ཏེ་གསུངས་པ་
ཡིན་ནོ། ། ཕོ་ཉ་མོ་དང་གཉིས་སུ་མེད་པར་སྦྱོར་བའི་བདག་ཉིད་ཅན་གྱི་སྔགས་ཀྱི་གཞུང་འདི་ལ་བརྟེན་ནས་
བརྩོན་པ་དེས་ནི་དངོས་གྲུབ་རྣམས་འགྲུབ་པར་འགྱུར་བ་འདི་ལ་ཐེ་ཚོམ་མེད་དོ། ། གསུམ་པ་ནི། དཔལ་ཧེ་རུ་
ཀ་མངོན་པར་བརྗོད་པ་བསྡུས་པའི་རྒྱུད་ལས། ཕོ་ཉ་མོ་དང་གཉིས་སུ་མེད་པར་སྦྱོར་བའི་སྦྱིན་སྲེག་གི་ལས་ཀྱི་ཆོ་
གའི་ལེའུ་སྟེ་སུམ་ཅུ་རྩ་བཞི་བའི་འགྲེལ་བའོ། ། ། །
གཉིས་པ་ཆོས་ཀྱི་ཕྱག་རྒྱ་སྟོན་པའི་ལེའུ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་
བཤད་པ། ལེའུའི་མཚན་བསྟན་པའོ། ། དང་པོ་ནི། དེ་ནས་ལས་ཀྱི་མཆོག་རབ་ཀྱི་སྒྲུབ་པ་བཤད་པར་
བྱའོ། ། དེ་ཡང་བླ་མ་བརྒྱུད་པའི་རིམ་གྱིས་ལུགས་མ་ཉམས་པ་ཇི་ལྟ་བ་བཞིན་དུ་མཚོན་པ་སྟེ་ཤེས་པར་བྱེད་
པའོ། ། དེ་ཡང་ཐབས་ཤེས་གཉིས་སུ་མེད་པའི་མཆོད་པ་ལ་སྦྱོར་བའི་བདག་ཉིད་སྔགས་པས་ཞི་སོགས་ཀྱི་ལས་
ཚུལ་གྱི་ལས་ནི་སོ་སོར་སྦྱར་བར་བྱ་སྟེ། ལས་གང་དཀར་རབ་ཏུ་སྒྲུབ་པར་བྱེད་པའི་སྔགས་དེ་ཡི་དབྱེ་བ་རྣམས་ནི་
རིམ་པ་བཞིན་དུ་བཤད་པར་བྱའོ། ། གཉིས་པ་ལ་གཉིས། དྲང་དོན་དང་། ངེས་དོན་ནོ། ། དང་པོ་ལ་གཉིས།
བཟླས་པ་བྱེད་ཚུལ་དང་། དུམ་སྐྱེས་མས་ལས་སྒྲུབ་ཚུལ་ལོ། ། དང་པོ་ནི། ཁ་དོག་ནི་འདིར་ཡི་གེར་བསྒྱུར་བ་
ལྟར་ཏེ་དབྱངས་གསལ་རྣམ་པ་གཉིས་སོ། ། ཕོ་ཉ་ནི་རབ་གཏུམ་མ་ལ་སོགས་པའི་རྣལ་འབྱོར་མའོ། ། སོགས་
ཀྱིས་གཙོ་བོ་ཡབ་ཡུམ་དང་དཔའ་བོ་ཉེར་བཞི་ཡང་གཟུར་སྟེ་དེ་རྣམས་ཀྱི་སྔགས་གང་ཡིན་པའོ། ། དམིགས་པ་
ནི། སྔགས་དེ་རྣམས་ལས་ནི་སོ་སོའི་དབྱེ་བ་ཤེས་ནས་བཟླ་ཞིང་། ཇི་ལྟར་གང་བཀང་སྟེ་མདའ་རྒྱང་དུ་འཕངས་
པའི་ཤུགས་ཀྱིས་མྱུར་དུ་འཇུག་པ་བཞིན་དུ། གང་གི་ཚེ་གདུག་པ་ཅན་ཚར་གཅོད་པར་བྱེད་པ་དེའི་ཚེ། སྲད་བུ་
བསྒྲིལ་བ་ལྟར་གསང་སྔགས་ཀྱི་ཡི་གེ་རྣམས་ཕན་ཚུན་གཅིག་ལ་གཅིག་མདུན་པ་སྟེ་སྦྱར་ནས། ཡབ་ཡུམ་གཉིས་
ཀའི་ཞལ་ནས་གཅིག་ཅར་འབྱུང་བ་ཟོ་ཆུན་གྱི་བུམ་པ་ལྟར་ཡོངས་སུ་འཁོར་བ་བསམ་པར་བྱའོ། ། ཞི་བ་ལ་རང་
གི་ཁའི་ནང་ནས་ཡུལ་ཉིད་ཀྱིས་ཕྱེ་བ་སྟེ། ཞུགས་པའི་སྔགས་ཀྱི་ཡི་གེ་རྣམས་ལུ་གུ་རྒྱུད་ཀྱི་ཕྲེང་བའི་ཚུལ་ཅན་རྡོ་
རྗེའི་མ་མ་ནས་ཡུམ་གྱི་པདྨ་དང་། དེ་ནས་ཡུམ་གྱི་ཁར་འཇུག་པ་ལྷོད་ཅིང་རྩུབ་པ་མཆོད་པར་འཁོར་བའོ། །
རྒྱས་པ་ལ་ནི་ས་བོན་ཏེ་སྔགས་ཀྱི་ཡི་གེའི་ཕྲེང་བ་དེ་ནས་བཟུང་བ་སྟེ། གཅིག་ལ་གཅིག་སྦྲེལ་གྱིས་བཟླ་བའོ། །
དྲག་པོ་ལ་ཧཱུྃ་ནི་བསྒྲུབ་བྱའི་མིང་གི་ཐོག་མ་དང་མཐའ་རུ་གནས་པར་བྱ་བ་ཡིན་ཏེ། ཧཱུྃ་ཆེ་གེ་མོ་མཱ་ར་ཡ་ཧཱུྃ་ཞེས་པ་
90

༄༅། ༣ བདེ་མཆོག་
དུ 
tག
 ལྕེ་ངོན་ཀན་གསལ་བའི་
ཧཱུྃ་ཧཱུྃ་ཕཊ་ཀྱི་སྔོན་དུ་སྦྱར་བས་བསྒྲུབ་བྱ་འགོག་པ་སྟེ་འཆི་བ་འགྱུར་བ་ཡིན་ཏེ། གོམ་པ་ཅི་ཡང་མི་འགྲོ་བ་སྟེ་འགྲོ་
བའི་ལོང་མེད་དོ། ། ཁ་སྦྱར་སྦྱར་བར་གྱུར་པ་ནི་ཞི་བ་ལ། ཨོཾ་ལྷ་སྦྱིན་སཱཧཱ་ཨོཾ་ཞེས་ ཨོ་ གཉིས་ཁ་སྦྱར་བར་
བྱའོ། ། དྲག་པོ་ལ་ནི་བསྒྲུབ་བྱའི་མིང་གི་ཐོག་མར་རྡོ་རྗེ་སྟེ་ཧཱུཾ་ཁ་སྦྱར་བྱིན་ནས་ལུ་གུ་རྒྱུད་དེ་ལྕགས་སྒྲོག་བཅིངས་
པ་ལྟ་བུས། རྡོ་རྗེ་སྟེ་ཧཱུྃ་གིས་དབྱེ་བ་སྟེ་གཞོམ་པ་ཉིད་བྱའོ། ། དེ་བཞིན་བུང་བ་ཞེས་པ་ནི། སྒྲོའི་ཆུན་པོར་
བསྒྱུར་བ་ལྟར་ཇི་ལྟར་རྨ་བྱའི་ཆུན་པོས་བསྐོར་བ་ནི་བར་མཚམས་མེད་པར་སྣང་བ་ལྟར། སྔགས་ཞལ་ནས་ཞལ་
དུ་བར་མཚམས་མེད་པར་འཁོར་བར་བསམ་པར་བྱའོ། ། གཉིས་པ་ནི། བསྒྲུབ་བྱ་འགུག་པར་འདོད་ན། རྫ་
ཆེ་གེ་མོ་ཨ་ཀརྟ་ཡ་ཛ༔ ཞེས་སྤེལ་ཏེ་དུམ་སྐྱེས་མ་ལྕགས་ཀྱུ་ཐོགས་པ་ཉིད་ཀྱིས་བསྒྲུབ་བྱ་དགུག་པར་བྱའོ། །
གཞན་གྱི་དཔུང་དཀྲུག་པར་འདོད་ན། ཧཱུཾ་ཆེ་གེ་མོ་ཀློབྷ་ཡ་ཧཱུྃ་ཞེས་དང་། དུམ་སྐྱེས་མས་གཏུན་ཤིང་གིས་དཔུང་
དེ་དཀྲུག་པར་བྱའོ། ། འགུགས་པ་དུམ་སྐྱེས་མས་བྱེད་པ་དེ་བཞིན་དུ། ཕཊ་ཆེ་གེ་མོ་བྷཀྵ་ཡཾཕཊ་ཞེས་པ་དུམ་
སྐྱེས་མས་རྡོ་རྗེ་ཉིད་ཀྱིས་འདེབས་པ་སྟེ་ཟ་བར་བཤད་དོ། ། གཞན་གྱི་ལུས་དགུག་པ་སྟེ་འབིགས་པ་ལ་ནི། ཕཊ་
ཆེ་གེ་མོ་མེད་ན་ན་ཕཊ་དང་། དུམ་སྐྱེས་མས་མདས་བསྣུན་པ་ནི་སྦྱར་བར་བྱའོ། ། དུས་མ་ཡིན་པའི་འཆི་བ་
ལས་རྒྱལ་བར་བྱ་བ་ལ་དུམ་སྐྱེས་མ་དཀར་མོ་ཡན་ལག་སྟེ་ཕྱག་ན་ཁ་ཊཱི་ཀ་བསྣམས་པ་དང་སྦྱོར་ཞིང་། ཧཱུྃ་ལས་
བདུད་རྩི་དཀར་པོའི་རྒྱུན་འཛག་པར་བསམས་ལ། ཧཱུཾ་ཆེ་གེ་མོ་ཛཾ་བ་མ་ཧཱུྃ་ཞེས་བཟླའོ། ། དུམ་སྐྱེས་མས་ལས་
སྒྲུབ་པ་ཐམས་ཅད་ཀྱི་ཐེག་མར་ཐོད་པའི་སྣོད་དུ་བདུད་རྩི་ལྔས་བཀང་བས་དེའི་ཞལ་དུ་མཆོད་ཡོན་ཕུལ་ལ།
དེའི་འོག་ཏུ་མཚོན་ཆ་སྟེ་ལྕགས་ཀྱུ་སོགས་ཀྱིས་ལས་ལ་སྦྱར་བར་བྱའོ། ། གཉིས་ལ་ནི་ལ་ + ས་མདའི་ཤུགས་ཀྱི་
ནས། འདེབས་པར་བཤད་ཅེས་པའི་བར་ལ་ངེས་དོན་གྱི་བཤད་པ་མཛད་པའི་དོན་བསྡུ་ན། མདའ་ནི་རླུང་སྟེ་
དེའི་ཤུགས་ཀྱིས་འགྲོ་འོང་བྱེད་པ་ནི་འཁོར་བའོ། ། ཕན་ཚུན་མདུད་པ་ནི་འགྲོ་འོང་བྱེད་པ་ན་དབྱངས་གསལ་
གྱི་སྔགས་འདུས་པའོ། ། ཡུལ་ཉིད་ཀྱིས་ནི་ཕྱེ་བ་སྟེ་དབྱངས་གསལ་རྣམས་ལྟེ་བ་ལ་སོགས་པའི་འཁོར་ལོ་བཞིར་
བཀོད་པའོ། ། ས་བོན་ནི་རྩ་གཡས་གཡོན་གཉིས་སུ་དབྱངས་གསལ་གྱི་ཕྲེང་བས་ཟིན་བར་བྱ་བའོ། ། ཧཱུྃ་
མཐའ་རུ་གནས་པ་ནི་ཧཱུཾ་ཡིག་སྙིང་ཁར་བཀོད་ནས་རླུང་སེམས་འགུག་པའོ། ། འགོག་པ་ནི་རླུང་གཉིས་ཀྱི་རྒྱུ་བ་
བཅིངས་པའོ། ། གོམ་པ་གཅིག་ཀྱང་མི་འགྲོ་བ་ནི་ཀུན་རྟོག་གཡོ་བྱེད་ཀྱི་རླུང་ཐིམ་པ་ན་དེས་ཀུན་རྟོག་མི་བསྐྱེད་
པའོ། ། ཁ་སྦྱར་སྦྱར་བ་ནི་རོ་རྐྱང་གི་རླུང་གཉིས་འཁོར་ལོ་བཞིའི་དབུ་མར་འཇུག་པའི་ཁ་སྦྱར་བ་དང་བཅིངས་
པའོ། ། རྡོ་རྗེས་དབྱེ་བ་ནི་ཐབས་ཀྱི་རྡོ་རྗེས་ཤེས་རབ་ཀྱི་པདྨ་བྱེ་བ་དང་། དེ་བཞིན་དུ་རྡོ་རྗེ་དེ་པདྨའི་ནང་དུ་
བུང་བ་ལྟར་འཁོར་བ་སྟེ་བསྐྱོད་པའོ། ། ཐབས་དེས་འདོད་ པའི་ལྕགས་ཀྱུས་བྱང་སེམས་དགུག་པ་དང་།
91

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཏུན་ཤིང་རྡོ་རྗེས་རྩ་ཐམས་ཅད་དཀྲུག་པ་དང་། རྡོ་རྗེས་འདེབས་པ་ནི་བྱང་སེམས་རྡོ་རྗེའི་རྩེར་འདུས་བ་ལ་
ལོངས་སྤྱོད་པའོ། ། གསུམ་པ་ནི་དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཐབས་ཤེས་
གཉིས་སུ་མེད་པར་སྦྱོར་བའི་ལས་དང་དུས་མ་ཡིན་པར་འཆི་བ་སླུ་བ་སོགས་ཀྱི་ཆོ་གའི་ལེའུ་སྟེ་སུམ་ཅུ་རྩ་ལྔ་བའི་
འགྲེལ་བའོ། ། ། །
གསུམ་པ་དམ་ཚིག་དང་ལས་ཀྱི་ཕྱག་རྒྱ་གཉིས་ལྷན་ཅིག་སྟོན་པ་ལ་གསུམ། བཤད་པར་དམ་བཅའ་བ།
དམ་བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་ལས་དང་ཡེ་ཤེས་ཀྱི་ཕྱག་རྒྱུ་ལ་བརྟེན་
པའི་མཆོད་པ་ཆེན་པོ་བཤད་པར་བྱའོ། ། ཕྱག་རྒྱ་ལ་བརྟེན་པ་མཆོད་པར་འཇོག་པ་ནི། གཉིས་སུ་མེད་པའི་ཡེ་
ཤེས་ཀྱི་རྣམ་པར་དག་པ་མཚན་མ་གཉིས་ལ་ཡི་གེ་དགོད་པ་ཡང་སྔགས་ཡིན་ཞིང་། དེ་བཀོད་ནས་དེའི་ལས་ལ་
སྦྱོར་བ་ནི་མཆོད་པ་ཆེན་པོར་རབ་ཏུ་གྲགས་པ་སྟེ་བཤད་པའི་ཕྱིར་རོ། ། ཕྱག་རྒྱའི་མཆོད་པ་འདིས་མྱུར་དུ་
དངོས་གྲུབ་འགྲུབ་པར་བྱེད་པར་ནི་ཐེ་ཚོམ་མེད་པས་དེ་ལ་བརྟེན་པར་བྱའོ། ། གཉིས་པ་ལ་གཉིས། དེ་ཁོ་ན་
ཉིད་ཀྱི་མཆོད་ལ་དང་། དེ་ལ་བརྟེན་ནས་ལས་སྒྲུབ་པའི་ཆོ་གའོ། ། དང་པོ་ལ་གཉིས། ཕྱག་རྒྱ་གཉིས་ལ་
བརྟེན་པའི་མཆོད་པ་དང་། ཕྱག་རྒྱ་བཞིའི་རྣམ་གཞག་གོ། དང་པོ་ནི། རང་དང་ཕྱག་རྒྱ་གཉིས་གཙོ་བོ་ཡབ་
ཡུམ་དུ་བྱས་པའི་གསང་གནས་ཀྱི་མཚན་མ་གཉིས་ལ་སྔགས་རབ་ཏུ་སྦྱར་ཏེ། གསང་གནས་གཉིས་ཆོ་གའི་
གཞུང་ན་ཡང་ཡང་བྱུང་བ་ལྟར་བསྐྱེད་ཆོག་བྱའོ། ། མཁའ་འགྲོ་མ་ནི་ཕག་མོ་དང་དཔའ་བོ་ནི་ཧེ་རུ་ཀ་སྟེ་གཉིས་
སུ་མེད་པར་སྦྱོར་བའོ། ། དེ་བཞིན་དུ་ཡབ་ཡུམ་གྱི་གནས་བཞིར་སྙིང་པོ་དང་ཉེ་སྙིང་རྣམས་ཀྱི་སྔགས་དགོད་
པར་བྱའོ། ། དེ་ནས་སྔགས་པས་མཁའ་འགྲོ་མ་རྡོ་རྗེ་ཕག་མོ་དང་སྦྱར་ཏེ། སྙོམས་འཇུག་ལ་མཁས་པའི་བློ་ལྡན་
གྱིས་རྣལ་འབྱོར་མ་ལས་དང་དམ་ཚིག་གི་ཕྱག་རྒྱའི་པདྨར་བསྲུབ་པར་བྱས་ལ། དེ་ཁོ་ན་ཉིད་ཀྱི་མཆོད་པ་
བྱའོ། ། དག་པའི་ལུས་སུ་བྱས་པས་ནི། རང་འདོད་པའི་ཕྱག་རྒྱ་མ་གང་རུང་གཅིག་ལ་བརྟེན་ནས་དཔའ་བོ་ཧེ་
རུ་ཀ་མཆོད་པར་བྱས་ནས་ཞི་སོགས་ཀྱི་ལས་ཐམས་ཅད་ནི་འབད་པ་ཉིད་ཀྱིས་བྱ་སྟེ། དེ་ལས་རྣམས་མྱུར་དུ་
འགྲུབ་པར་འགྱུར་རོ། ། གཉིས་པ་ནི། ཕྱག་རྒྱ་བཞི་ལས་བསྐྱེད་རིམ་པའི་ལས་རྒྱུ་ནི་ཕྱིའི་ཕྱག་རྒྱ་མ་དང་།
ཆོས་རྒྱུ་ནི་ལུས་ལ་སྒོམ་པའི་ཧཱུཾ་ཡིག་སོགས་དང་། དམ་རྒྱ་ནི་ས་བོན་སོགས་ལས་རྫོགས་པའི་དཀྱིལ་འཁོར་ཀྱི་
འཁོར་ལོ་འདུས་པའི་སྤྲོ་བསྡུ་བྱེད་པ་སོགས་དང་། ཕྱག་ཆེན་ནི་གཙོ་བོའི་སྐུར་སྒོམ་པ་སྟེ། རྫོགས་རིམ་དང་
འབྲལ་བུ་ལའང་ཤེས་བར་བྱའོ། ། གཉིས་པ་ནི། ཚོགས་ཀྱི་དཀྱིལ་འཁོར་པ་ཐམས་ཅད་ལ་རང་གང་ལ་དགའ་
བའི་སྔགས་པས་ཚོགས་ཀྱི་རྫས་རྣམ་པར་དབྱེ་བ་སྟེ་སོ་སོར་བགོ་ཞིང་། ཕྱག་རྒྱ་བསྟེན་པའི་དུས་སུ་ཕྱིན་ཅི་ལོག་ཏུ་
92

༄༅། ། ད་བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
སྟེ་རྣལ་འབྱོར་མ་སྐྱེས་པ་ལྟར་སྟེང་དུ་འདུག་པ་ལ་ངེས་པར་སྦྱར་བར་བྱའོ། ། དེའི་དགོས་པ་ནི། ཉོན་མོངས་
རྣམས་ཚར་གཅོད་པ་དང་། སེམས་ཅན་ལ་ཕན་འདོགས་པའི་དོན་རྣམས་ལ་སྟེ་དེའི་ཆེད་དུའོ། ། ལས་ནི་སོ་
སོར་རང་རིག་པའི་ཏིང་ངེ་འཛིན་གྱི་མཚན་ཉིད་ཡིན་ལ། འདི་ཡི་དངོས་པོ་རྣམ་པར་བསྒོམ་པ་ནི་གཡེང་བ་
ཐམས་ཅད་སྤངས་ཏེ་སྒོམ་པའོ། ། དེ་ཉིད་ནི་རིགས་ལྔ་སྟེ། དེའི་དབྱེ་བས་ཕྱེ་བའི་མིག་སོགས་དག་པའི་གཏི་
མུག་རྡོ་རྗེ་ལ་སོགས་པར་མིག་སོགས་བལྟས་ནས་ནི། རྩལ་སྟེ་རྩ་ཡི་ལམ་དུ་སྦྱར་བར་བྱའོ། ། དབང་པོས་ཡུལ་ལ་
ལོངས་སྤྱོད་པ་འོད་གསལ་གྱི་ངོར་རམ༔ སྒྱུ་མ་ལྟ་བུ་སྦྱོར་ཚུལ་ཇི་ལྟར་བྱ་ན། ཇི་ལྟར་ཕྱི་རོལ་གྱི་ཕྱག་རྒྱུ་ལ་བརྟེན་
ནས་བདེ་ཆེན་འདྲེན་པ་དེ་བཞིན་དུ། ནང་མིག་སོགས་ཡུལ་ལ་སྤྱོད་པ་ནའང་བདེ་ཆེན་འབར་བྱས་པ་ལ་བརྟེན་
ནས་སྦྱོར་རོ། ། དངོས་གྲུབ་རབ་ཏུ་སྒྲུབ་པའི་སྦྱོར་བ་སྟེ་རྣལ་འབྱོར་གྱི་དོན་ལ་ཕྱག་རྒྱ་གཉིས་ལ་བརྟེན་པ་འདི་
ཡིས་ནི་མྱུར་དུ་ལྷ་དང་ལྷ་མ་ཡིན་དང་མིར་བཅས་པ་རྣམས་ཚར་གཅོད་དང་ཕན་འདོགས་པའི་ཚུལ་གྱིས་བསྒྲུབ་
པར་བྱ་བ་སྟེ་འགྲུབ་པ་ཡིན་ནོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་ཕྱག་
རྒྱུ་གཉིས་ལ་བརྟེན་པའི་དེ་ཁོ་ན་ཉིད་ཀྱི་མཆོད་པ་དང་། ཞི་སོགས་ཀྱི་ལས་སྒྲུབ་པའི་ཆོ་གའི་ལེའུ་སྟེ་སུམ་ཅུ་རྩ་
དྲུག་གི་འགྲེལ་བའོ། ། ། ། །
བཞི་བ་ལས་རྒྱ་དབང་དུ་བྱ་བ་ལ་གསུམ། བཤད་པར་དམ་བཅའ་བ། དམ་བཅསཔའི་དོན་བཤད་པ།
ལེའུའི་མཚན་ནོ། ། དང་པོ་ནི། དེ་ནས་སྔ་མ་ལས་གཞན་ཡང་བཤད་པར་བྱ་སྟེ། དེ་ཡང་སྒྲུབ་བྱ་ཚར་གཅོད་
པ་དང་། གནོན་པའི་ཆོ་ག་སྟེ་བུད་མེད་དབང་དུ་བྱ་བའི་ཚུལ་ལོ། ། གཉིས་པ་ལ་གསུམ། ཁ་ཟས་ལ་བརྟེན་
ནས་དབང་དུ་བྱ་བ་དང་། སྦྱིན་སྲེག་ལ་བརྟེན་ནས་དབང་དུ་བྱ་བ་དང་། ཆོ་ག་དེའི་བསྔགས་པའོ། ། དང་པོ་
ནི། ཕན་ཚུན་སྦྱར་བ་ནི་ཕྱི་ནང་སྟེ་ཕྱི་དཀྱིལ་དང་ལུས་དཀྱིལ་ལོ། ། གསང་སྔགས་ནི་མཁའ་འགྲོ་མ་རྣམས་
སོ། ། མཁའ་འགྲོ་མ་དང་གཅིག་ཏུ་སྦྱར་བ་ནི་དཀྱིལ་འཁོར་དེ་གཉིས་ཀ་སྒོམ་པའོ། ། དེ་ལྟར་བསྒོམ་ཏེ་བཟླས་
པ་བྱས་ནས་མར་ལ་སོགས་པའི་བཟའ་བ་ཟོས་ཤིང་མིད་ནས་ནི་སྔགས་བཟླས་པའི་མཐར་ཐོད་པའི་ནང་དུ་སྐྱུག་
པར་བྱའོ། ། ཟས་དེ་མཚན་མོ་སྟེ་བཞག་བཏུ་ནི་རྫོགས་པའི་འོག་ཏུ་བསྒྲུབ་བྱ་གང་ཡིན་གྱི་བཟའ་བ་དང་བཏུང་
བ་དག་ལ་སྦྱར་ཏེ་བྱིན་པ་འདི་ཡིས་ནི། བསྒྲུབ་བྱ་དེ་ཇི་སྲིད་འཚོ་བའི་བར་དུ་རང་གི་དབང་དུ་འགྲོ་བར་ཐེ་ཚོམ་
མེད་དོ། ། ཞག་གྲངས་སྔར་ལྟར་བ་སེར་སྐྱའི་མར་ནི་ཟོས་ཤིང་མར་ཁུ་འཐུང་ནས་སུ། སྔགས་བཟླས་པའི་
མཐར་ནི་སྐྱུག་པར་བྱ་ལ། སྐྱུག་པ་དེ་ཡིས་རང་གི་གདོང་ལ་བསྐུས་ནས་བསྒྲུབ་བྱ་དེ་ལ་སྔར་བཞིན་སྦྱར་ཏེ་བྱིན་ན།
གལ་ཏེ་རྟག་ཏུ་བསྒྲུབ་བྱ་ཁྲོས་བ་གྱུར་ནའང་རང་ཉིད་བསྒྲུབ་བྱ་དེས་མཐོང་བ་ཙམ་གྱིས་རང་གི་དབང་དུ་འགྱུར་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རོ། ། གཞན་དང་པོ་དང་འདྲ་ལ་ཁྱད་པར་ནི། ཏིལ་དམར་པོའི་མར་གྱིས་ས་ལུ་དམར་བོ་བརྟགས་པ་དང་ལྡན་
པས་ལུས་ཀྱི་དྲི་མ་དྲིལ་བས་ལུས་ནི་བསྐུས་པར་གྱུར་ཅིང་། ས་ལུའི་ཁམ་སྐྱོང་མར་གྱིས་བཙས་པའི་སྣུམ་མ་ཁུར་
སྔགས་པས་བྱས་ནས་ནི། དེ་བཟའ་བ་ལ་ནི་རབ་ཏུ་སྦྱར་ཏེ་བྱིན་ན་གལ་ཏེ་ལས་སྦྱོར་འདི་མ་བཏང་ན་ཇི་སྲིད་
འཚོ་བ་ཡི་བར་དུ་བསྒྲུབ་བྱ་ཏེ་རྟག་ཏུ་རང་གི་དབང་དུ་འགྱུར་རོ། ། ཏིལ་ནག་སྐྱེ་ཚེ་དང་བཅས་པ་དག་ནི་ཟོས་
ནས་སུ་སྐེ་ཚེར་བཅས་པ་སྐྱུག་པ་དང་། རུ་ཏ་བཤང་པའི་ལམ་ནས་བཏོན་པ་དང་ལྡན་པ་དང་། ལག་སྐྱེས་སེན་
མོ་དང་ལྟོ་བར་གནས་པའི་སྲིན་བུ་ནི་བཤང་ལམ་ནས་བྱུང་བ་དང་རང་གི་ཁྲག་ལྷན་ཅིག་བཏགས་ནས་ནི། སྭ་ཤུ་
ཀྲ་སྟེ་རང་གི་ལུས་ཉིད་དང་སྦྱར་ཏེ་བཟའ་བཏུང་དང་མིག་སྨན་དང་གོས་ལ་བྱུག་པ་ཉིད་དུ་རབ་ཏུ་སྦྱར་ན། སྦྱོར་
བ་འདི་ཡིས་ཇི་སྲིད་འཚོ་བའི་བར་དུ་རང་གི་དབང་དུ་འགྱུར་བར་གདོང་མི་ཟའོ། ། གཉིས་པ་ནི། ཐབ་ཁུང་དུ་
བ་ལང་གི་ཤ་ཁྲག་གི་བསྐུས་པས་ཞག་བདུན་ཐུན་བཞིར་སྦྱིན་སྲེག་བརྒྱ་རེ་བྱས་ན་བསྒྲུབ་བྱའི་ལྷ་རྣམས་ནི་དེའི་
མོད་ལ་དབང་དུ་འགྱུར་རོ། ། འམ་ནི་གལ་ཏེ་བསྒྲུབ་བྱ་རང་གི་དྲུང་དུ་མ་ འོངས་ན་འཆི་བར་འགྱུར་བ་
བསྡུའོ། ། ཐབ་ཏུ་ཧེ་རུ་ཀ་འཁོར་བཅས་བསྐྱེད་ནས་བདག་ཉིད་དེའི་མདུན་དུ་འདུག་པར་བསྒོམ་ནས་ལས་སྦྱོར་
ལ་མཁས་པས་སྦྱིན་སྲེག་བྱ་ཞིང་། སྦྱིན་སྲེག་བྱས་པ་རྫོགས་པའི་མཐར་བ་ལང་གི་ཤ་ཁྲག་གི་གཏོར་མ་དབུལ་བར་
བྱས་ནས་ནི། ཁམས་གསུམ་པ་རྣམས་སྐད་ཅིག་གིས་ཏེ་མྱུར་དུ་འགུག་པ་མཚན་ཏེ་ཞག་བདུན་གྱིས་ནི་འགྲུབ་
པར་འགྱུར་རོ། ། གསུམ་པ་ནི། ས་འོག་སོགས་འཇིག་རྟེན་གསུམ་ན་རྙེད་པར་དཀའ་བའི་རྣལ་འབྱོར་བ་དམ་
ཚིག་སྤྱོད་པའི་མཚན་ཉིད་ཅན་གྱིས་ལས་རྒྱུའི་བྱ་བ་འདི་ནི་རྟག་ཏུ་རང་གི་སྔགས་ཀྱི་ཀུན་སྤྱོད་སྦས་པ་ཡིས་རབ་ཏུ་
འབར་དེ་སྔགས་ཀྱི་སྣོད་མིན་ལ་གསང་བར་བྱ་སྟེ་སྐལ་མེད་ལ་བྱིན་ཡང་སྦས་དོན་ཟབ་མོ་རྙེད་པར་མི་འགྱུར་ཞིང་
ཡིད་མི་ཆེས་ལ། སྐལ་བ་དམན་ས་བསྒྲུབས་ཀྱང་འགྲུབ་པར་མི་འགྱུར་རོ། ། སྐལ་པ་མི་དམན་ན་ནི་བསོད་
ནམས་བསགས་པ་ཆུང་བའི་སྒྲུབ་པ་པོས་ཀྱང་། ཧེ་རུ་ཀ་དང་བླ་མ་མཉེས་པར་བྱས་པས་ཟབ་དོན་རྙེད་པར་
འགྱུར་ཞིང་འགྲུབ་པར་ཡང་འགྱུར་རོ། ། གསུམ་པ་ནི། དཔའ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་
ལས་ནང་གི་བདག་ཉིད་ཀྱི་དབང་བྱ་བའི་སྦྱིན་སྲེག་སོགས་ཀྱི་ཆོ་གའི་ལེའུ་སྟེ་སུམ་ཅུ་རྩ་བདུན་པའི་འགྲེལ་
བའོ། ། ། །
དགུ་བ་སྤྱོད་པ་ལྷག་མ་གཉིས་རྒྱས་པར་བཤད་པ་ལ་གསུམ། བཤད་པར་དམ་བཅའ་བ། དམ་བཅས་
པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་ལུས་ངག་གི་བརྡ་དང་མཁའ་འགྲོ་མ་ཉེར་བཞིའི་
ལུས་ཀྱི་མཚན་ཉིད་གང་ཡིན་པ་དང་། དང་ལ་ཧེ་རུ་ཀར་སྒོམ་པའི་ཡན་ལག་གི་དབྱེ་བ་ཡུལ་ཉེར་བཞི་དང་ལྷའི་སྐུ་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
མདོག་སོགས་ཀྱི་དབྱེ་བ་ཇི་སྐད་བཤད་པ་དེ་བཞིན་དུ་ཕྱི་དང་ནང་ལུས་ལ་འགོད་པ་འགྲུབ་པར་འགྱུར་བ་དེ་
བཤད་པར་བྱའོ། ། གཉིས་པ་ལ་གཉིས། སྤྱོད་པ་བྱེད་པ་སོགས་ཀྱི་དམ་ཚིག་དང་། སྤྱོད་པ་གནས་དང་བཅས་
པའོ། ། དང་པོ་ལ་གསུམ། མི་བྱ་རྒྱུའི་དམ་ཚིག་དང༌། བྱ་རྒྱུའི་དམ་ཚིག་གོ ། དང་པོ་ནི། དཔའ་བོའི་
དབང་ཕྱུག་ཧེ་རུ་ཀ་དང་དེས་མཚོན་པ་ཕག་མོ་ལ་སོགས་པའི་སྐུ་མངོན་གསལ་ཅན་དུ་མི་དད་པས་ཐོད་པས་མི་བྲི་
བར་རྣམ་པ་ཀུན་དུ་སྦས་ཏེ་བྲི་སར་བྱ་བ་དང་། བྲིས་པ་ཡང་སྦ་བར་བྱའོ། ། དབང་མ་ཐོབ་པ་དང་དམ་ཚིག་མི་
སྲུང་བ་གང་གི་ཐད་དུའང་རྒྱུད་འདི་མི་འདོན་ཞིང་། མི་འཆད་དོ། ། གཡོན་པའི་ཀུན་སྤྱོད་སྒྲུབ་པ་པོས་སྦས་
ནས་གསང་བར་བྱ་བའི་མཚན་ཉིད་མཁའ་འགྲོ་མའི་སྔགས་ཏེ་གླེགས་བམ་ནི་བག་མེད་པས་འདོན་ན། ། དེ་འདྲ་
ལ་ཧེ་རུ་ཀར་ནི་མི་ལྟ་བ་སྟེ་ཐུགས་རྗེས་མི་འཛིན་ནོ། ། དམ་ཚིག་མི་སྲུང་བ་ངན་པའི་བདག་ཉིད་ཅན་དེ་མཁའ་
འགྲོ་སྟོང་ཕྲག་དུ་མ་ཡིས་ཟའོ། ། དམ་ཚིག་འཇོམས་ཤིང་བྱ་བ་ངན་པ་ལ་སྤྱོད་པ་དེ་བྲམ་ཟེ་གསོད་པ་དང་འདྲ་
བའི་སྡིག་གསོག་པར་ཐེ་ཚོམ་མེད་དོ། སྡིག་པ་ལ་སྤྱོད་ཅིང་ལས་འབྲས་ལ་རྨོངས་པ་བདག་ཉིད་ཅན་དེ་གདུག་
པའི་མ་བའ་འགྲོ་མའི་ཟོས་པར་གྱུར་ཀྱང་། དེ་ལ་ཧེ་རུ་ཀ་ང་ནི་སྐྱོབ་པར་མི་བྱེད་དོ། ། གསང་བ་བ་དང་སྟེ་
གསང་སྔགས་སྤྱོད་པའི་ནང་ནས་ནི་དམ་ཚིག་མེད་པའི་སྒྲུབ་པ་པོ་དེ་ནི་ཕྱུགས་དང་འདྲ་བར་བླུན་པོའོ། ། བླ་མ་
དང་དམ་ཚིག་ལ་འབུབ་སྟེ་གནོད་པ་དེ་ནི་སངས་རྒྱས་ཀྱིས་རྗེས་སུ་འཛིན་པའི་གདུལ་བྱའི་འཇིག་རྟེན་ལས་ལྷུང་
ནས་ཕྱིར་འཐོན་པར་གྱུར་པའོ། ། གཉིས་པ་ནི། དཔལ་ཧེ་རུ་ཀའི་རྒྱུད་བལྟ་དཀའ་བ་འདི་མཐོང་ནས་དམ་
ཚིག་རྣམས་རྣལ་འབྱོར་བ་གང་ཞིག་སྲུང་བར་བྱེད་པ་དེ་ལ་ནི། མཁའ་འགྲོ་མ་རྣམས་དང་བཅས་པའི་དཔའ་བོ་
རྣམས་ཀྱིས་འདི་ནི་དགེ་བའི་གདོང་སྟེ་སྒོའོ་ཞེས་དགོངས་པར་འགྱུར་ཞིང་། ད་ནི་དེས་ཕན་འདོགས་པར་བྱེད་
དོ། ། བླ་མ་ལ་ནི་གུས་པར་བསྙེན་བཀུར་བྱེད་པ་དང་། གསང་བའི་གནས་གསོང་བར་བྱེད་པའི་སྒྲུབ་པ་པོ་ལ་
མཁའའགྲོ་མ་རྣམས་རྟགས་ཏུ་དགའ་བར་འགྱུར་ཞིང་། དེ་ལ་དངོས་འགྲུབ་ཐམས་ཅད་སྩོལ་ཞིང་འབྱུང་བར་
འགྱུར་རོ། ། དངོས་གྲུབ་གང་ན་སྒྲུབ་པ་པོ་དེ་ནི་དཔའ་བོ་ཧེ་རུ་ཀ་བདག་ཉིད་དུ་འགྱུར་རོ། ། དེ་ནི་ཁམས་
གསུམ་དང་ནམ་མཁའ་ལ་རྒྱུ་བའི་བདག་པོ་སྟེ་གཙོ་བོའོ། ། སྒྲུབ་པ་པོ་དཔའ་བོ་ཉིད་ཐོབ་ལར་འདོད་ནས་ཚུལ་
བཞིན་དུ་སྒྲུབ་པར་དེ་ཐམས་ཅད་དུ་ནི་མཆོད་པར་བྱ་བའི་འོས་སུ་འགྱུར་རོ། ། དམ་ཚིག་ཅན་དེ་ནི་ཐབས་ཤེས་
དབྱེར་མེད་པའི་རྣལ་འབྱོར་ལ་རབ་ཏུ་འཇུག་པ་ལ་དགའ་བར་འགྱུར་ཞིང་། ཡང་དག་པའི་བླ་མས་སྦྱིན་པའང་
མེད་པར་རིག་བར་འགྱུར་རོ། ། ཧེ་རུ་ཀའི་བརྟུལ་ཞུགས་ཏེ་དེའོ། གཞུང་འཛིན་པའི་སྒྲུབ་པ་པོ་ནི་རང་གི་སློབ་
དཔོན་དང་དཔའ་བོ་ཧེ་རུ་ཀའི་སྐུ་གཟུགས་མཐོང་བར་གྱུར་ན། འོག་ནས་འབྱུང་བའི་སྔགས་འདི་དཔག་དགའ་
95

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བས་བརྗོད་པར་བྱའོ། ། དགའ་ཚུལ་ནི་སློབ་དཔོན་མཐོང་ཞིང་སྐུ་གཟུགས་མཐོང་ཞིང་སྟེ་དེའི་རྐྱེན་གྱིས་ཡིད་
ཀུན་དུ་དགའ་འོ། ། དཔའ་བོ་ཧེ་རུ་ཀའི་རྩ་བའི་སྔགས་ཀྱི་ཆ་ཤས་མཆོག་རྐང་བརྒྱུད་པ་ལན་བདུན་དུ་ནི་བརྗོད་
པར་བྱའོ། ། རབ་མཆོག་གི་སྔགས་རྐང་བརྒྱད་ལ་མཐར་ཧཱུྃ་དང་ལ་སོགས་པས་ཧཱུཾ་གཉིས་དང་ཕཊ་དང་མགོ་བོར་
ཨོ་ཀྱིས་རབ་ཏུ་ཕྱེ་བ་བརྗོད་ལ། དེ་ནས་འབད་དེ་ཕྱག་བྱས་ན་སངས་རྒྱས་བྱང་སེམས་སོགས་ཐམས་ཅད་ལ་
མཆོད་པར་འགྱུར་རོ། ། དེ་ལྟར་བྱས་པས་རྟག་པ་ཉིད་དུ་དཔའ་བོ་ཆེན་པོ་ཧེ་རུ་ཀ་དང་ལྷན་ཅིག་ཏུ་རོལ་བར་
ལྡན་པར་ཐེ་ཚོམ་མེད་དོ། ། གཞན་ཡང་སྒྲུབ་པ་དེ་ཡི་ཐུགས་ཀར་ཏེ་སྙིང་ལ་རྡོ་རྗེ་ཕག་མོ་ཧེ་རུ་ཀ་དང་ལྷན་ཅིག་
གནས་པ་དང་། དཔའ་བོ་ཉེར་བཞི་དང་རྣལ་འབྱོར་མ་ཉེར་བཞི་དང་ཕོ་ཉ་མོ་བཅུ་གཉིས་རྣམས་དང་ལྷན་ཅིག་
བཅས་པར་གནས་ནས་བྱིན་གྱིས་རློབས་པར་འགྱུར་རོ། ། སྒྲུབ་པ་པོ་དེ་དང་སེམས་ཅན་གང་ཞིག་མཉམ་དུ་
ལེགས་པར་ཏེ་བདེ་འགྲོར་སྐྱེས་པའི་སྲོག་ཆགས་སྒྲུབ་པ་པོ་མཐོང་བ་དེས་ཀྱང་བསོད་ནམས་རྒྱ་ཆེན་པོ་གསོག་པ་
ཡིན་ནོ། ། གཉིས་པ་ནི། དེ་ལྟ་བུའི་དམ་ཚིག་དང་ལྡན་པའི་རྣལ་འབྱོར་པས་བ་སྒྲུབ་པར་བྱ་བའི་གནས་ནི། ཆུ་
བོ་དང་རྒྱ་མཚོ་དང་རྫིང་བུའི་འགྲམ་དང་རི་བོ་དང་དེ་བཞིན་དུ་ལམ་བཞི་མདོ་དང་སྟེང་ཀ་མཚེའུ་དང་ཁྲོན་པའི་
འགྲམ་དང་ཁང་སྟོང་དང་གྲོང་ཁྱེར་གྱི་ལམ་སྲང་དང་ཐམས་ཅད་དུ་ནི་སྤྱོད་པའི་བརྟུལ་ཞུགས་དང་བསྒྲུབ་པར་
བྱའོ། ། དེས་མ་ཁོའ་འགྲོ་མ་རྣམ་པ་ཀུན་ཏུ་ཞེན་པ་སྟེ་རྗེས་སུ་ཆགས་པར་ཐུགས་བརྩེ་བས་ལྟ་བ་ལ་གནས་པར་
མཛད་དོ། ། འཇིགས་པ་ཆེན་པོ་ཅན་གྱི་དུར་ཁྲོད་དུ་རྣལ་འབྱོར་མ་མཁའ་ལ་སྤྱོད་པ་དང་། དེ་བཞིན་དུ་ས་
འོག་ན་སྤྱོད་པ་དང་ས་ལ་སྤྱོད་པ་དང་། རོ་ལངས་ཀྱང་ནི་དུས་ཞིག་འཇིགས་པའི་གཟུགས་དང་སྟོབས་ཆེན་པོས་
དེ་རྣམས་དང་ལྷན་ཅིག་ཏུ་དཔའ་བོ་ཆེན་པོ་སྒྲུབ་པ་པོ་དང་ཅི་བདེ་བར་ནི་བག་ཚ་བ་མེད་པར་རོལ་བར་མཛད་
དོ། ། རིའི་སུལ་དང་ཚང་ཚིང་གནས་གསང་བོ་རུ་རྣལ་འབྱོར་བ་ཁྱད་པར་ཅན་དང་གསང་བ་བསྒྲུབ་པའི་མི་
སྔར་བཤད་པའི་ཕྱོགས་ན་དེ་དང་དེ་དག་ཏུ་སྒྲུབ་པ་པོ་ལྷན་ཅིག་ཏུ་སའི་སྟེང་དུ་རོལ་བར་མཛད་དོ། ། གསུམ་པ་
ནི་དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་རྣལ་འབྱོར་མ་ལ་བརྟེན་པའི་སྤྱོད་བསྒྲུབ་པ་དང༌།
གསང་བའི་ལམ་སྒྲུབ་པའི་དཔའ་བོའི་གནས་ཀྱི་ཆོ་གའི་ལེའུ་སྟེ་སུམ་ཅུ་རྩ་བརྒྱུད་པའི་འགྲེལ་བའོ། ། ། །།
བཅུ་བ་དངོས་གྲུབ་འགྲུབ་པའི་མཚན་མ་བརྟག་པ་ལ་བཞི། བལྟ་བ་དང་ཧ་ཧ་རྒོད་པའི་ལེའུ། རིགས་ལྔ་
བོ་དབང་དུ་བྱ་བ་དང་ཕྱག་ཆེན་བསྟེན་པའི་ལེའུ། ཡི་གེ་ཉེར་བཞིའི་དཀྱིལ་འཁོར་དགོང་བའི་ལེའུ། གོང་མའི་
སྔགས་དང་མཁའ་འགྲོའི་གཟུགས་ཀྱི་རྒྱུའི་ལེའུའོ། ། དང་པོ་ལ་གསུམ། བཤད་པར་དམ་བཅའ་བ། དམ་
བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་བཞད་པ་བརྒྱད་ཀྱི་སྔགས་ཀྱི་མཐོང་བ་
96

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
སྩོལ་བ་བཤད་པར་བྱའོ། ། གཉིས་པ་ལ་གསུམ། རྒོད་པ་ལས་བལྟ་བ་འབྱུང་ཚུལ། མཐོང་བ་ན་འཇིགས་པའི་
ཉེས་དམིགས་མི་འཇིགས་པའི་ཕན་ཡོན་ནོ། ། དང་པོ་ནི། སྒྲུབ་པ་པོའི་རྣལ་འབྱོར་བ་ཆེན་པོ་གང་གིས་སྤྱོད་པ་
བྱེད་པའི་དུས་སུ་དུར་ཁྲོད་ལ་སོགས་པར་ཕྱིན་ནས་ཆོས་རྣམས་སྒྱུ་མ་ལྟ་བུར་བལྟས་ལ། བཞད་པ་བརྒྱད་ཀྱི་
སྔགས་ནི་རྣམ་པ་བརྒྱད་པོ་ཡན་ལག་བརྒྱད་ལ་དགོད་ཅིང་ངག་ཏུ་བཟླས་པ་ཡང་བྱའོ། ། དེ་ནས་སྒྲུབ་པ་པོ་འདི་
ལ་མཁའ་འགྲོ་མ་རྣམས་ཀྱིས་རང་གི་གཟུགས་ཡང་དག་པར་མཐོང་བར་རྩོལ་བར་འགྱུར་བ་ལ་གདོན་མི་ཟའོ། །
བཞད་པ་བརྒྱད་ནི་ཁ་ཅིག་རྩ་སྔགས་ཀྱི་ཆ་ཤས་ཀི་ལི་ཀི་ནས་དྷི་ལི་དྷི་བར་བརྒྱད་ལ་འཆད་ཅིང་། ཁ་ཅིག་ཧ་ཧ་ཧི་
ཧི་ཧུ་ཧུ་ཧཱུྃ་ཧཱུྃ་བརྒྱད་དང་། ཁ་ཅིག་ཧ་སོགས་དྲུག་དང་ཧེ་ཧེ་བརྒྱད་ལ་འཆད་དོ། ། གཉིས་པ་ནི། དེ་ལྟར་
མཐོང་བའི་ཚེ་མཁའ་འགྲོ་མ་རྣམས་ཀྱིས་འཇིགས་པའི་སྒྲ་ནི་རྣམ་པ་མང་པོ་མི་བཟད་པ་འཇིགས་པར་བྱེད་པ་
སྒྲོག་པར་བྱེད་དོ། ། དེ་ལ་དཔའ་བོ་སྒྲུབ་པ་པོ་འཇིགས་པར་གྱུར་ན་ནི་སྐྲག་ཅིང་སྟེ་བག་མི་འབེབས་པས་ཕྱོགས་
ཕྱོགས་སུ་རྣམ་པར་འབྱེར་པར་འབྱེར་པར་འགྱུར་པས་དངོས་གྲུབ་མི་སྟེར་རོ། ། གསུམ་པ་ནི། གལ་ཏེ་དཔའ་
བོ་སྒྲུབ་པ་པོ་དེ་ལ་མི་འཇིགས་ན། མཁའ་འགྲོ་མ་རྣམས་ཀྱིས་ལག་པ་གཡོན་ནས་བཟུང་ནས་ནི་དེ་དག་གི་རང་གི་
གནས་སུ་ཁྱེར་ནས་མཁའ་འགྲོ་མ་དེ་དག་དང་རྟག་ཏུ་མངོན་པར་ཏེ་མངོན་སུམ་དུ་རྩེ་བོ་དང་རོལ་བར་བྱེད་ཅིང་།
བདེ་བ་ཅན་གྱི་སྟེ་ཕྱག་རྒྱ་ཆེན་པོའི་དངོས་གྲུབ་འགྲུབ་པའི་གནས་སུ་འགྲོ་བར་འགྱུར་ལ། ཧེ་རུ་ཀ་དཔལ་ལ་ཤིན་
ཏུ་གུས་ཤིང་འདོད་པ་སྟེ་དོན་གཉེར་ཆེན་པོས་དེ་སྒྲུབ་པའི་མཁའ་ལ་འགྲོ་བ་སྟེ་མཁའ་སྤྱོད་གྱི་གནས་སུ་འཁྱེར་
བར་བྱེད་དོ། ། སྒྲུབ་པ་པོ་ནི་སྔགས་ཏེ་ཡེ་ཤེས་ཀྱི་ལུས་ཅན་དུ་གྱུར་ནས་འཁོར་བར་འཆི་བ་དང་རྒ་བ་སོགས་མེད་
པར་འགྱུར་རོ། ། གསུམ་པ་ནི། དཔའ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། མཁའ་འགྲོ་མས་
གཟུགས་བསྟན་པ་བལྟ་བ་དང་། ཧ་ཧ་རྒོད་པའི་ཆོ་གའི་ལེའུ་སྟེ་སུམ་ཅུ་རྩ་དགུ་བའི་འགྲེལ་བའོ། ། ། །
གཉིས་པ་རིགས་ལྔ་བོ་དབང་དུ་བྱ་བ་དང་ཕྱག་རྒྱ་ཆེན་པོ་བསྟན་པའི་ལེའུས་གསུམ། བཤད་པར་དམ་
བཅའ་བ། དམ་བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། ད་ནི་ལེའུ་བཞི་བཅུ་བའི་དོན་
རབ་ཏུ་བཤད་པར་བྱའོ། ། གང་ལ་བཤད་ན། དཔའ་བོ་ཧེ་རུ་ཀའི་རྣལ་འབྱོར་དང་རྐང་བརྒྱད་ཀྱི་སྔགས་ཀྱི་
བཟླས་པ་ཡིས་སྦྱིན་སྲེག་གི་ཆོ་ག་གང་གིས་ས་སྟེང་ན་གནས་པའི་མི་སོགས་དབང་དུ་འགྱུར་བ་རྣམས། ཧེ་རུ་ཀའི་
རྣལ་འབྱོར་གྱི་ཆོ་ག་ལ་གནས་པས་འགྲུབ་པར་འགྱུར་བ་བཤད་པར་བྱའོ། ། གཉིས་པ་ལ་གསུམ་ཕྱི་ནང་གི་སྦྱིན་
སྲེག བསྒྲུབ་བྱ་ལ་ལྟོས་པའི་གྲངས། ཕན་ཡོན་ནོ། ། དང་པོ་ནི། སྒྲོན་མ་སྟེ་ཤ་དང་མྱོས་བྱེད་ཆང་དང་
བཅས་པ་དང་ཉ་ཡི་ཤ་དང་ལྡན་པར་བྱས་ཏེ། དཔའ་བོའི་དབང་ཕྱུག་འཁོར་བཅས་ལ་གནས་སྐབས་ཐམས་
97

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཅད་དུ་ཉི་མ་བདུན་གྱིས་སྒྲུབ་པ་པོས་ཐུན་གསུམ་དུ་ཕྱི་ནང་དབང་གི་སྦྱིན་སྲེག་བྱེད་པ་ལ་གཞོལ་བས་དབང་དུ་
བྱེད་ནུས་པའི་དངོས་གྲུབ་རྒྱ་ཆེན་པོ་གསོལ་བ་སྟེ་སྩོལ་བར་འགྱུར་རོ། ། མཚན་མོ་ནི་རྣལ་འབྱོར་མ་སྟེ་དེ་དང་
ལྷན་ཅིག་སྙོམས་པར་ཞུགས་ནས་ཕྱི་ནང་གི་སྦྱིན་སྲེག་བྱ་བའི་དོན་ནོ། ། གཉིས་པ་ནི། སྦྱིན་སྲེག་བརྒྱ་དང་རྩ་
བརྒྱད་ལྡན་པ་སྟེ་བཅས་པ་ཉིད་ཀྱིས་ཐུན་གསུམ་དུ་ནི་དབང་གི་སྦྱིན་སྲེག་སྒྲུབ་པར་བྱེད་ན། རྒྱལ་པོ་དཔུང་དང་
བཅས་པར་ནི་ཉི་མ་བདུན་གྱིས་ནི་རང་གི་དབང་འགྱུར་རོ། ། བརྒྱ་རྩ་བརྒྱད་ཀྱི་ཕྱེད་ལྔ་བཅུ་རྩ་བཞིས་དཔའ་བོ་
གྲོང་དཔོན་ཆེན་པོ་དང་། དེ་བཞི་དེའི་ཕྱེད་ཉེར་བདུན་གྱིས་སློབ་དཔོན་དང་། རྒྱལ་ཕྲན་ལ་སུམ་ཅུ་རྩ་གཉིས་
སུ་བཤད་པའི་རིམ་པ་ཉིད་ཀྱིས་སྦྱིན་སྲེག་བྱ་ལ། སྦྱིན་སྲེག་ཉི་ཤུས་བྲམ་ཟེ་ཉིད་ཀྱི་ཆེད་ལ་ཉི་མ་བདུན་གྱི་བར་
ཐུན་གསུམ་དུ་སྦྱིན་སྲེག་བྱ་ལ་དེ་བཞིན་དུ་རྒྱལ་རིགས་དག་ལ་སྦྱིན་སྲེག་བདུན། རྡེའུ་རིགས་ལ་སྦྱིན་སྲེག་ལྔ།
དམངས་རིགས་ལ་སྦྱིན་སྲེག་གསུམ། ཐ་མ་གདོལ་བའི་རིགས་ལ་ནི་སྦྱིན་སྲེག་གཅིག་བྱའོ། ། དེ་ལྟར་དཔའ་
བོས་རིགས་ཀྱི་རིམ་གྱིས་དུས་ནི་ཟླ་གཅིག་ཅེས་སོགས་ནི་སྟན་གཅིག་ལ་ནི་མཉམ་བསྟན་ནས་འབྱུང་བ་དཔག་པས།
སྟན་དེ་གདན་གཅིག་ལ་ཡབ་ཡུམ་གཉིས་ཀ་མཉམ་པར་བརྟེན་ནས་སྔགས་ཀྱི་ནུས་པ་སྒྲུབ་པ་པོས་རིགས་ལྔ་བའི་
འགྲོ་བ་ཐམས་ཅད་དབང་དུ་དགུག་པར་བྱའོ། ། གསུམ་པ་ནི། དཔའ་པོ་སྒྲུབ་པ་པོས་ཆོ་ག་སྔ་མ་ཡིས་ཏེ་ལྷའི་
རྣལ་འབྱོར་དང་སྦྱིན་སྲེག་སྔོན་དུ་འགྲོ་བས། འདོད་ཡོན་ལྔ་དང་རང་གང་དབང་དུ་བྱ་བར་འདོད་པའི་ཐབས་
བསྟེན་ན་དབང་བ་བྱ་བ་ཐོབ་པར་འགྱུར་རོ། ། དེའི་མཐུས་ས་སྟེང་འདོད་པའི་དབང་ཕྱུག་སྟེ་དབང་ཆེན་པོ་
བཞིན་དུ་བསོད་ནམས་ཀྱི་དཔལ་དང་ལྡན་ཞིང་། གཟུགས་ལ་སོགས་པའི་སྐལ་བ་བཟང་པོར་སྐྱེ་བར་འགྱུར་ལ།
སྒྲུབ་པ་པོ་ནི་མཁའ་འགྲོ་མ་རྣམས་ཀྱིས་ཡིད་དུ་འོང་བར་འགྱུར་བ་གདོན་མི་ཟ་བ་སྟེ་ཐེ་ཚོམ་མེད་དོ། ། གསུམ་པ་
ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་རྒྱལ་པོ་སོགས་རིགས་ལྔ་དང་། ཕྱག་རྒྱུ་རིགས་ལྔ་
བོ་དབང་དུ་བྱ་བ་དང་། དེ་ལ་བརྟེན་ནས་ཕྱག་རྒྱ་ཆེན་པོ་བསྟེན་པའི་ལེའུ་སྟེ་བཞི་བཅུ་བའི་འགྲེལ་བའོ། ། ། ། །
གསུམ་པ་ཡི་གེ་ཉེར་བཞི་བའི་དཀྱིལ་འཁོར་དགོད་པའི་ལེའུ་ལ་གསུམ། ། བཤད་པར་དམ་བཅའ་བ།
དམ་བཅས་བའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་ལས་རྣམས་ཀྱི་མཆོག་རབ་དང་
རྫོགས་རིམ་པས་དངོས་གྲུབ་ཐམས་ཅད་འགྲུབ་པར་སྟོན་པ་སྔགས་ཀྱི་རྣལ་འབྱོར་གང་གིས་ཤེས་ནས་སྒྲུབ་པ་པོ་
ལེགས་པར་སྒྲུབ་པ་དེ་བཤད་པར་བྱའོ། ། གཉིས་པ་ལ་གཉིས། ལས་ཀྱི་དབྱེ་བ་དང་། དེ་འགྲུབ་པའི་རྒྱུའོ། །
དང་པོ་ནི། བསྒྲུབ་བྱའི་ལས་ལ་ནི་ལས་ཆེན་བཅུ་གཉིས་ཏེ། དབང་དུ་བྱ་བ་དང་དགུག་པ་གཉིས་གཅིག་ཏེ་བྱས་
པོ་དང་། མཛའ་བ་དབྱེ་བ་དང་། བསད་པ་དང༌། བསྒྲད་པ་དང་། ལ་སོགས་པས་ཞི་རྒྱས་གཉིས་པོ་སོ་སོ་

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
དང་། སེམས་རྨུགས་པར་བྱེད་པ་དང་། རེངས་པར་བྱེད་པ་དང་། དྲན་པ་རྨོངས་པར་བྱེད་པ་དང༌། དེ་
བཞིན་དུ་ཕུར་བུས་གདབ་པ་དང་། ཚིག་འཕྲོག་པ་དང་ངག་སྐུག་པ་དང་རྣ་བ་འོན་པ་དང་དེ་བཞིའུ་མིག་ལོང་བ་
སྟེ་བཞི་ནི་དབང་པོ་རེངས་ལ་ཞེས་གཅིག་ཏུ་དང་། མ་ནིང་ཉིད་དུ་བྱ་བ་དང་། གཟུགས་ནི་སྣ་ཚོགས་པར་
ཡོངས་སུ་འགྱུར་བ་སྟེ་བཅུ་གཉིས་སོ། ། གཉིས་པ་ལ་གཉིས། མདོར་བསྟན་པ་དང་། རྒྱས་པར་བཤད་
པའོ། ། དང་པོ་ནི། ལས་ཆེན་བཅུ་གཉིས་པོ་འདི་དག་ནི་རྟག་ཏུ་སྒྲུབ་པ་པོ་ཡིས་བསྒྲུབས་ན། འདོད་པའི་
དངོས་གྲུབ་སྒྲུབ་པ་པོ་ལ་ནི་དྲན་པ་སྟེ་བསམ་གཏན་ཙམ་གྱིས་འགྲུབ་པར་འགྱུར་བ་ཐེ་ཚོམ་མེད་དོ། ། གཉིས་པ་
ལ་གསུམ། མཁའ་འགྲོ་ལས་གནས་ཀུན་ཁྱབ་པར་བསྟན་པ། གནས་ཀྱི་གཙོ་བོ་ངོས་བཟུང་བར། བསྒོམས་
ཤིང་མཆོད་པར་བསྲུབ་པར་བསྟན་པའོ། ། དང་པོ་ནི། ཡུལ་ཐམས་ཅད་ཀྱི་བླ་མ་སྟེ་གོང་མ་འཛམ་གླིང་གི་ཡུལ་
གྱི་གནས་དང་ཉེ་བའི་གནས་ལ་སོགས་པ་ཡུལ་ཉེར་བཞིའི་མཁའ་འགྲོ་མས་ནི་ཡུལ་ཐམས་ཅད་ཁྱབ་པར་གནས་
སོ། ། དེ་དག་ཀྱང་གང་ཞེ་ན། བུལ་ལི་མ་ལ་ཡ་ལ་སོགས་པའི་ཡུལ་དང་ཡུལ་དུ་མངོན་པར་སྐྱེ་བ། བདེ་བ་ཆེན་
པོའི་ཡེ་ཤེས་དང་ལྡན་པའི་རང་རང་གི་སྐྱེ་གནས་ཏེ་དོན་དམ་པའི་བྱང་ཆུབ་ཀྱི་སེམས་ཀྱི་རྒྱ་མཚོའོ། ། རྡོ་རྗེ་
གཉིས་སུ་མེད་པའི་ཡེ་ཤེས་ཀྱི་རང་བཞིན་གྱི་དཀྱིལ་འཁོར་གྱི་གཙོ་མོ་རྣམས་བསྡུས་པ་རབ་གཏུམ་མ་ལ་སོགས་པ་
དེ་རྣམས་ནི་མཁའ་འགྲོ་མ་ཉེར་བཞི་དུ་བཤད་དོ། ། གཉིས་པ་ལ་གསུམ། ཡུལ་ཉེར་བཞི་བསྟན་པ། དེ་རྣམས་
ཀྱི་རྣལ་འབྱོར་མའི་བྱིན་རླབས་འཇུག་ཚུལ། དེ་རྣམས་རྣལ་འབྱོར་མ་གང་གིས་བསྡུས་པས་སོ། ། དང་པོ་ནི།
འདི་གནས་ཉེར་བཞི་གོ་རིམ་བཟློག་སྟེ་སྟོན་པ་ནི། ཀུ་ལུ་ཏ་དང་མ་རུ་ཞེས་པ་མྱ་ངན་གྱི་ཡུལ་དང་། སིམྦྷའི་ཡུལ་
དང༌། ནཱ་ག་ར་དང་། སུ་ཝ་ར་ཎ་དཱི་བ་དང་། སོ་རཀྵ་དང་། གྲོ་ཧ་དེ་བ་དང་། བྲེ་ཏ་བུ་རི་དང་། ཧི་མ་ལ་ཡ་
དང་། ཀིཉྩི་དང་། ལམ་པ་ཀའི་ཡུལ་དང་། ཀ་ལིངྐ་དང་། ཀོ་ས་ལ་དང་། ཏྲི་ཤ་ཀུ་ནི་དང་། ཨོ་ཏྲེ་དང་།
ཀ་མ་རུ་བ་དང་། མཱ་ལ་ཝ་དང་། དེ་ཝི་ཀོ་ཊི་དང་། ར་མེ་ཤྭ་རེ་དང་། གོ་ད་བ་རི་དང་། ཨཆུ་ཏ་དང་། ཨུ་
རྒྱན་དང་། ཛཱ་ལན་པ་ད་དང་། བུལ་ལི་ར་མ་ལ་ཡ་སྟེ་སྐུ་འཁོར་ནས་ཐུགས་འཁོར་གྱི་བར་རོ། ། སོགས་ཀྱིས་
གྲོང་མཐའ་དང་ཉི་བའི་གྲོང་མཐའ་སོགས་བསྡུའོ། ། གནས་འདི་དག་དཔའ་བོ་ཉེར་བཞིའི་གནས་ཀྱང་ཡིན་
ནོ། }གཉིས་པ་ནི། ཡུལ་ཉེར་བཞི་བོ་འདི་དག་གི་བུ་མོ་གང་ཐོད་པའི་དུམ་བུ་ལ་སོགས་པའི་དཔའ་བོ་དང་
གཉིས་སུ་མེད་པར་སྦྱོར་བ་སྟེ། རྣལ་འབྱོར་མ་དེ་ཀུན་ནི་རང་གི་འདོད་པ་ཙམ་གྱིས་གཟུགས་མི་འདྲ་བ་དུ་མ་སྤྲུལ་
བ་ཅན་ཏེ། འདི་རྣམས་དཀྱིལ་འཁོར་དུ་བཀོད་ནས་བསྒོམས་པས་ཡིད་ཀྱི་ཤུགས་ཀྱིས་ཏེ་ཡིད་ལྟར་མགྱོགས་པའི་
ཤུགས་ཀྱིས་བྱོན་ནས་སྒྲུབ་བློ་ལ་བྱིན་གྱིས་རློབ་པ་ལ་འཇུག་པ་ཡིན་ནོ། ། གསུམ་པ་ནི། རྣལ་འབྱོར་མ་དྲུག་ནི།

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལཱ་མ་དང་གཟུགས་ཅན་མ་དང་བྱིས་བཅས་མ་དང་ཡོངས་གྱུར་མ་དང་མེ་ཧི་ཀ་དང་མི་རྟོག་མ་དྲུག་སྟེ། དེ་དྲུག་
གི་རྣལ་འབྱོར་མ་ཉེར་བཞི་རྣམས་བསྡུས་སོ། ། ཇི་ལྟར་བསྡུས་ན། ཀུ་ལུ་ཏ་ནི་བརྩོན་འགྲུས་ཆེན་མོའོ། ། མ་
རུའི་ཡུལ་ན་མ་མོ་རྣམས་ཞེས་པ་ནི་འཁོར་ལོ་བསྒྱུར་མའོ། ། སིནྡྷའི་ཡུལ་ན་གནས་པ་ནི་སྟོབས་ཆེན་མོའོ། །
རིགས་ཀྱི་གཙོ་མོ་ནཱ་ག་རར་ཞེས་པ་ནི་ཤིན་ཏུ་དཔའ་བོའོ། ། སྐུ་འཁོར་གྱི་མཚམས་མ་དེ་བཞི་ནི་ལཱ་མའི་བདག་
ཉིད་ཀྱིས་བསྡུས་སོ། ། ལམ་པ་ཀ་སུ་ཝཎ་དཱི་པར་གནས་པ་ནི་འཁོར་ལོའི་གོ་ཆ་མའོ། ། སོ་རཋར་རིགས་ཀྱི་ལྷ་མོ་
རྣམས་ཡིན་ནོ་ཞེས་པ་ནི་ཆང་འཚོང་པའོ། ། ཀ་ཏ་ཆེ་གྲི་ཧ་དེ་བ་ཏ་ར་གནས་པ་ནི་དུམ་སྐྱེས་མའོ། ། བྲེ་ཏ་པུ་
རིར་གནས་པ་ནི་འཁོར་ལོའི་ཤུགས་ཅན་མོ། ། མཁའ་འགྲོ་གཟུགས་ཅན་མ་རུང་བཅས་ཞེས་པ་ནི་སྐུ་འཁོར་གྱི་
ཕྱོགས་ན་གནས་པ་དེ་རྣམས་ནི་གཟུགས་ཅན་མའི་བདག་ཉིད་ཀྱིས་བསྡུས་སོ། ། ཧི་མ་ལ་ཡའི་རིང་གནས་པ་ནི་
མཁའ་འགྲོ་གདོད་མའོ། ། ཀཉྩི་ན་གནས་པ་ནི་ལྟ་སྔ་མའོ། ། བཉྩར་ལ་ཡམ་པ་ཀ་ར་གནས་པ་ནི་ཤིན་ཏུ་བཟང་
མོའོ། ། ཀ་ལེདྨ་ན་གནས་པ་ནི་བརྟུལ་ཞུགས་འཛིན་པ་ཁྱིམ་ལྷ་མོ་སྟེ་སྔོ་བསངས་མའོ། ། གསུངས་འཁོར་གྱི་
མཚམས་མ་དེ་རྣམས་གྱིས་བཅས་མས་བསྡུས་སོ། ། ཀོས་ལར་གནས་པའི་ཤ་ཟན་མོ་ནི་ཆང་འཐུང་མའོ། ། ཡི་
དྭགས་གྲོང་ཨོ་ཊིར་གནས་པའི་རྡོ་རྗེ་མཁའ་འགྲོ་ནི་འཇིགས་བྱེད་ཆེན་མོའོ། ། དེ་བཞིན་དུ་ཀ་མ་རུ་བར་གནས་
པ་ནི་སྤོམ་དབང་ཕྱུག་སྟེ་ས་སྲུང་མའོ། ། ཧྲི་ཤ་ཀུ་ནེར་གནས་པ་ནི་རླུང་ཤུགས་མའོ། ། གསུང་གི་འཁོར་གྱི་
ཕྱོགས་ན་གནས་པ་བཞི་ནི་ཁཎྜ་རོ་ཧི་ཡོངས་གྱུར་མས་བསྡུས་སོ། ། བུལ་ལི་ར་མ་ལ་ཡང་གནས་པ་ནི་རབ་གཏུམ་
མའོ། ། དེ་བཞིན་ཞེས་པ་ནི་འོད་ལྡན་མའོ། ། ཨ་ཇུ་ཏ་ར་གནས་པ་ནི་རྩྭ་ཅན་མའོ། ། གསེར་རི་ཇ་ལན་དྷ་
རར་གནས་པ་ནི་གཏུམ་མིག་མའོ། ། ཐུགས་འཁོར་གྱི་ཕྱོགས་མ་དེ་རྣམས་ནི་སྨེ་ཤ་ཅན་གྱི་རིགས་སྐྱེས་ཞེས་པ་ཨེ་
ཧི་ཀས་བསྡུས་སོ། ། བུད་མེད་སྟོང་ཕྲག་ཉི་ཤུ་གཅིག་ནི་ཡུལ་དེ་རྣམས་ཀྱིས་རྣལ་འབྱོར་མ་རེ་རེ་ལ་ཡང་འཁོར་དེ་
སྙེད་ཡོད་ཅེས་པའོ། ། ལྷག་མ་གཞན་དག་ཇི་སྙེད་པ་ནི་མ་ལ་ཝར་གནས་པའི་ཤིང་གྲིབ་མ་དང་། དེ་བི་ཀོ་ཊིར་
གནས་པའི་ལངྒའི་དབང་ཕྱུག་མ་དང་། ར་མ་ཤ་རར་གནས་པའི་མིའུ་ཐུང་མ་དང་། གོ་ད་པ་རིར་གནས་པའི་
དཔའ་བློ་མ་སྟེ། ཐུགས་འཁོར་མཚམས་མ་བཞི་ནི་མི་ལྡོག་མའི་རིགས་ཡིན་ནོ། ། དེ་དག་ནི་དཔལ་ལྡན་ཧེ་རུ་ཀ་
ཡི་ནི་དཀྱིལ་འཁོར་གྱི་འཁོར་ལོའི་རྣལ་འབྱོར་མ་ཡིན་ནོ། ། ཤྲཱི་ཧེ་རུ་ཀའི་བསྲུབ་པ་ཆེ་ནི་རྡོ་རྗེ་ཕག་མོའོ། ། ཕག་
མོ་དེ་ནི་ཧེ་རུ་ཀ་དེ་ཡི་དཀྱིལ་འཁོར་གྱི་གཙོ་མོ་ཡིན་ནོ། ། དེའི་ཁོངས་སུ་གཏོགས་པ་རྣལ་འབྱོར་མ་བཞི་དང་སྒོ་
མཚམས་མ་བརྒྱད་དོ། ། དཀྱིལ་འཁོར་གྱི་གཙོ་མོ་དང་མཁའ་འགྲོ་མ་ཉི་ཤུ་རྩ་བཞི་བོ་འདས་རྒྱུ་བ་དང་མི་རྒྱུ་བའི་
འཇིག་རྟེན་གསུམ་གྱི་སྣོད་དང་འགྲོ་བ་ཀུན་ལ་འདི་ཡིས་ཁྱབ་པ་སྟེ་དེ་ཐམས་ཅད་དུ་རྒྱུ་བའོ། ། གསུམ་པ་ནི།
100

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ༌། །
མཁའ་འགྲོ་མའི་དམ་ཚིག་འདི་ནི་ཏིང་ངེ་འཛིན་གྱིས་སྤྲུལ་བའི་ཕྱི་ནང་གི་དཀྱིལ་འཁོར་ལ་སྒོམ་པ་ཉིད་ཡིན་ཏེ།
བསམ་གཏན་དད་པ་སོགས་ཀྱིས་བཟླས་པ་སོགས་ལས་ཞི་སོགས་ཀྱི་ལས་གང་ཅི་ཡང་རུང་བ་རྣམས་མ་སྟེར་ན་ནི་
རྫོགས་པ་སྟེ་འགྲུབ་པར་འགྱུར་རོ། ། སྔགས་པས་རྟག་ཏུ་ཏིང་ངེ་འཛིན་ལ་མཉམ་པར་བཞག་པས་མཚན་མོ་ནམ་
མཁའ་བློས་ཅན་ཏེ་གཅེར་བུར་བྱས་ནས་གསང་སྤྱོད་བྱ་ཞིང་། སྐྱེས་བའམ་གལ་ཏེ་གཡོན་པ་རུ་སྟེ་བུད་མེད་རྣལ་
འབྱོར་མ་ཀུན་དང་། དཔའ་བོ་རྣམས་མཉེས་པའི་ཐབས་ཕྱག་རྒྱ་གར་གྱི་མཆོད་པ་ཡིས། རབ་འབྱུང་སྟེ་ལྷན་
སྐྱེས་མ་རྟག་ཏུ་མཆོད་ན་དངོས་གྲུབ་མ་ལུས་ཤིང་ལུས་པ་མེད་པར་འགྲུབ་ཅིང་། དེའི་ཐབས་གཡོན་པ་ཤེས་རབ་
མའི་མཆོད་པ་ལ་རབ་ཏུ་འཇུག་པར་བྱའོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་
རྒྱུད་ལས། བུ་ཛ་སོགས་ཡི་གེ་ཉི་ཤུ་རྩ་བཞིས་མཚོན་པའི་གནས་ཉེར་བཞིར་དཔའ་བོའི་དཀྱིལ་འཁོར་དགོད་
པའི་ལེའུ་སྟེ་བཞི་བཅུ་རྩ་གཅིག་པའི་འགྲེལ་བའོ། །
བཞི་བ་རྒོད་པའི་སྔགས་དང་མཁའ་འགྲོའི་གཟུགས་ཀྱི་རྒྱུའི་ལེའུ་ལ་གསུམ། བཤད་པར་དམ་བཅས་པ།
བཤད་པ་དངོས། ལེའུའི་མཚན་ནོ། ། དང་པོ་ནི། དེ་ནས་ལེའུ་དེ་གཉིས་པ་བཤད་པར་བྱའོ། ། ཞེས་ཁོངས་
ནས་བླང་ངོ༌། ། གཉིས་པ་ལ་གཉིས། བཤད་ཚུལ་དང་པོ་དང་། གཉིས་པའོ། ། དང་པོ་ལ་གཉིས། བཞད་
པ་བྱ་ཚུལ་དང་། གསང་བའི་མཚན་མ་འཕྲོས་དང་བཅས་པའོ། ། དང་པོ་ནི། དཔའ་བོ་སྟེ་སྒྲུབ་པ་པོས་ཕྱག་
རྒྱ་མ་དང་སྦྱར་བའི་རང་གི་མེ་ཏོག་གི་ཆུ་རྡོ་རྗེས་འཐུངས་ནས་ཧ་ཧ་སོགས་ཀྱི་སྔགས་འདིས་བཞད་པ་རྗེས་སུ་དྲན་
ནས་རྒོད་པར་བྱའོ། ། ཕྱག་རྒྱ་དང་ལྷན་ཅིག་སྒྲུབ་པ་པོས་སྙོམས་པར་ཞུགས་ནས་སྔགས་བརྒྱད་ཀྱིས་རྒོད་པ་འདི་
ལྟར་རྟག་ཏུ་བྱ་བ་ཉིད་ཡིན་ཞིང་། དེ་ཡང་མཚན་མོ་རྟག་ཏུ་ ཤ་ཟ་བ་དང་ཆང་འཐུང་བ་དང་བཅས་པར་
བྱའོ། ། འདི་ཉིད་ཀྱིས་ནི་གསུམ་སྔགས་མཉེས་པ་ལ་སྔགས་གསུམ་བྱ་བ་འདི་ཡིས་ནི་ཞེས་འབྱུང་བ་ལྟར། ཨོཾ་
སརྦ་བཛྲ་ཀ་ནི་ནི་ནས། བུ་སྐྱུ་བཛི་ནི་སྭཱཧཱ་ཞེས་པའི་སྔགས་ལན་གསུམ་བརྗོད་ནས་སྙོམས་པར་ཞུགས་པ་མྱུར་དུ་
བདེ་བ་ཆེན་པོའི་དངོས་གྲུབ་ཐོབ་པར་འགྱུར་རོ། ། དེ་ལྟར་ཞུགས་པའི་བྱང་སེམས་པདྨོར་གནས་པ་རང་གི་
འཐུངས་པ་དང་། དེ་བཞིན་དུ་ཕྱག་རྒྱ་མ་དེ་ལ་བྱིན་པ་དང་། པདྨ་དེར་རྡོ་རྗེས་རེག་པ་སྟེ་སྦྱར་བ་དང་།
སྔགས་ཏོན་ནས་བཤད་པར་བྱའོ། ། གཙོ་མོ་ཆེ་ནི་རང་གི་ཕྱག་རྒྱུ་རིགས་ལྡན་པ་ཆེན་མོར་བྱས་པའོ། ། ཕྱག་རྒྱ་
མ་དེ་ནི་གནས་པས་སྨྲ་བས་ཚངས་པར་སྤྱོད་པ་དང་། ཐོག་ཐར་ཞེས་པའི་རྐང་པ་བལྟ་དང་བཞད་པའི་ཕྱག་རྒྱས་
སྒྲུབ་ཅེས་འབྱུང་བ་ལྟར། བལྟ་བར་བྱར་ཡོད་པའི་ལས་ཀྱི་ཕྱག་རྒྱ་མ་དེ་ནི་སྙེམས་པ་སྟེ་འགྱིད་པ་དང་བཅས་པས་
སྒྲུབ་པ་པོ་ལ་ལྟ་བའི་གྲགས་ལྡན་མ་སྟེ། བདེ་ཆེན་སྟེར་བའི་གྲགས་པ་དང་ལྡན་པའོ། ། མཚན་མོའམ་དེ་བཞིན་
101

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དུ་ཉིན་མོར་ནི་ཕྱག་རྒྱ་མ་དང་སྦྱོར་བ་འདིས་ནི་བཞད་པ་དག་ཏུ་བྱ་སྟེ། དེས་ཕྱག་རྒྱ་ཆེན་མོའི་དངོས་གྲུབ་འགྲུབ་
པའི་རྟགས་འབྱུང་བར་འགྱུར་རོ། ། གཉིས་པ་ནི། དེའི་རྟག་ནི་གཟུགས་དང་ལས་ཀྱིས་གསང་བ་གང་ཡིན་པ་
ཇི་ལྟར་གནས་པ་ནི་དཔའ་བོ་ཕྱག་ན་རྡོ་རྗེ་རྙེད་ཅིག་ཅེས་པའོ། ། འདིར་དབང་ཕྱུག་བརྒྱད་ནི་སྦས་དོན་གསལ་
བར་འབྱུང་བས་དེར་ཤེས་པར་བྱའོ། ། དུས་རྟག་ཏུ་རྣལ་འབྱོར་བ་དེ་ནི་མིག་ནས་མཆི་མ་འབྱུང་སྟེ། སེམས་
ཅན་སྡུག་བསྔལ་གྱིས་གཟིར་བ་ལ་མི་བཟོད་སྙིང་རྗེ་ཆེན་པོ་སྐྱེ་བའི་ཕྱིར་རོ། ། རིག་མ་ལ་བརྟེན་ནས་བྱང་སེམས་
འཛག་པ་ལས་སྐྱེས་པ་དད་པས་དེ་མི་ལུས་ཀྱི་སྤུ་ཡང་ལྡང་བ་དང་། དེའི་ཚེ་རྡོ་རྗེ་ལ་ནི་འགོམ་མི་བྱེད་ཅེས་པ་ནི།
དེ་ལ་འགོམ་པར་བྱེད་ཅེས་འབྱུང་བ་ལྟར་ན་གཞིག་པར་དགའ་བ་རྡོ་རྗེ་དང་འདྲ་བའི་འཁོར་བ་ལས་འདའ་བར་
བྱང་སེམས་འབབས་པའོ། ། སྒུལ་བ་ནི་དེ་བབ་པས་ལུས་འདར་བའོ། ། རྒོད་པ་ནི་བཞད་པའི་ལུས་ཀྱིས་རིག་
མ་གནོན་པའོ། ། སྒེག་པའི་གར་ནི་རང་གིས་གར་འགྲོས་ཀྱིས་རིག་ལ་འདུག་པའོ། ། ངོ་མཚར་བ་ནི་སོ་སྐྱེ་
རྣམས་རྨད་དུ་གྱུར་པ་མཛད་པའོ། ། དེ་ལྟར་མཛད་པས་རྣལ་འབྱོར་མ་གང་དག་སྣ་ཚོགས་པ་ཐམས་ཅད་ཀྱི་
མདུན་དུ་དེ་ལྟར་རྒོད་པར་བྱའོ། ། དེ་ཡང་ཕྱག་རྒྱ་མོ་དང་བཞད་པའི་སྔགས་ནི་རྗེས་སུ་དྲན་པར་བྱས་ནས་རྒོད་
པར་བྱའོ། ། བཞད་པའི་སྔགས་བརྒྱད་ནི་ཧ་ཧཱ་ཧེ་ཧི་ཧོ་ཧོ་ཧཾ་ཧ སྟེ་རྣམ་པ་བརྒྱུད་དེ་འདི་དག་གིས་རྒོད་
པའོ། ། གཉིས་པ་ནི། སྔར་གྱི་དེ་རྣམས་ལ་བཤད་ཚུལ་མི་འདྲ་བ་ཡོད་ཏེ་སྦས་དོན་གསལ་བར་ཤེས་པར་
བྱའོ། ། སྣ་ཚོགས་ནི་ཕོ་ཉ་མོ་ལས་སྣ་ཚོགས་ལ་དབང་བྱེད་པའི་དབང་ཕྱུག་མ་རྣམས་མཆོག་ཏུ་དགའ་བས་རྗེས་
སུ་ཆགས་པར་བྱེད་པའོ། ། ཧ་ཧ་ཞེས་སོགས་བྱ་བ་འདི་རྣམས་ཉེ་བར་ཏེ་ཕོ་ཉ་མོ་ཁྱད་པར་ཅན་གྱི་མངོན་སུམ་དུ་
སྒྲུབ་པ་པོས་བྱའོ། ། རྟག་ཏུ་སྟེ་སྒྲུབ་པ་པོ་ལ་གནས་དེ་སྲིད་དུ་བར་བྱེད་ཅིང་མཆི་མ་འབྱུང་བ་དེ་དག་ལ་བཞད་
པ་བརྒྱུད་ཀྱི་སྔགས་ཟློ་བ་དེ་ཉིད་ཀྱིས་ཕོ་ཉ་མོ་དེ་དག་དགའ་བར་འགྱུར་ཞིང་། ལྷའི་རྣལ་འབྱོར་གྱིས་བསམ་
གཏན་དང་། སྔགས་ཀྱི་བཟླས་པས་ལེགས་པར་སྦྱོར་བ་སྟེ་ཤིན་ཏུ་མནན་པ་ནི་རྣལ་འབྱོར་མའོ། ། གཙོ་མོ་སྟེ་
དཔའ་མོ་ཉེར་བཞི་རྣམས་དང་། དཔའ་བོ་ཉེར་བཞི་བོ་རྣམས་དང་ལྷན་ཅིག་ཏུ་ལུས་ཀྱིས་བ་སྤུ་ལྡང་བ་དང་ལྷན་
ཅིག་སྐྱེས་པའི་བདེ་བ་མྱོང་བར་འགྱུར་རོ། ། རང་གི་རྡོ་རྗེ་པདྨར་འཇུག་པ་ལས་འགོམ་པ་སྟེ་འདའ་བར་མི་
བྱའོ། ། དེ་ནི་གཡོན་པ་སྟེ་རྣལ་འབྱོར་མ་རྣམས་ཀྱིས་ཡོངས་སུ་བརྟགས་པ་སྟེ་ངེས་པར་དགོངས་པ་ཡིན་ནོ། །
གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྒོད་པའི་སྔགས་རྣམ་པ་བརྒྱད་དང་།
མཁའ་འགྲོ་མའི་གཟུགས་ཀྱི་རྒྱུ་སྟེ་གཟུགས་ཀྱི་སྤྲུལ་བའི་ཆོ་གའི་ལེའུ་སྟེ་བཞི་བཅུ་རྩ་གཉིས་པའི་འགྲེལ་བའོ། །
བཅུ་གཅིག་པ་ཐུན་མོང་གི་དངོས་གྲུབ་སྒྲུབ་ཚུལ་གཞན་བསྟན་པ་ལ་ལྔ། ཡབ་ཀྱི་ཉེ་སྙིང་དང་གོ་ཆའི་ལས་
102

༄༅། ། བདེ་མཆོག་རྩ་རྒྱུད་ཀྱི་ཊིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
བསྒྲུབ་པ། དཔའ་མོའི་གོ་ཆ་དང་ཧ་ལྔ་ལ་བརྟེན་ནས་ལས་བསྒྲུབ་པ། སངས་རྒྱས་མཁའ་འགྲོ་མའི་སྔགས་ཀྱིས་
བསྒྲུབ་པ་དང་། ལྷ་སྒོམ་པ་རྟག་ཏུ་བྱ་བ་དང་། སྐྱེ་བདུན་བརྟག་པ་སངས་རྒྱས་པར་བསྟན་པ། ཡུམ་གྱི་སྙིང་
པོའི་སྔགས་ཀྱིས་ལས་བསྒྲུབ་པའོ། ། དང་པོ་ལ་གཉིས། ཡབ་ཀྱི་ཉེ་སྙིང་ལ་བརྟེན་ནས་བསྒྲུབ་པ་དང་། དེ་དང་
ཡུམ་གྱི་གོ་ཆ་ལ་བརྟེན་ནས་བསྒྲུབ་པའོ། ། དང་པོ་ལ་གསུམ། བཤད་པར་དམ་བཅའ་པ། དམ་བཅས་པའི་
དོན་བཤད་པ། ལེའུའི་མཚན་ནོ། དང་པོ་ནི། དེ་ནས་རྣལ་འབྱོར་ལས་རྗེས་སུ་འཛིན་པའི་ཆེད་དུ་སྤྱན་རས་
ཀྱི་གཟིགས་པའི་ཐབས་བཤད་པར་བྱའོ། ། རྣལ་འབྱོར་མས་སྤྱན་གྱིས་གཟིགས་ན་སྒྲུབ་པ་པོའི་མི་རྣམས་དཔའ་
བོ་ཉེར་བཞི་བོ་ལྟར། དཔའ་མོ་ཉེ་བཞི་དང་གཉིས་སུ་མེད་པར་སྙོམས་པར་འཇུག་པར་འགྱུར་རོ། ། དེ་རྣམས་
ཀྱིས་ཅི་འདྲ་བ་ཞིག་ལ་སྤྱན་གྱིས་གཟིགས་པར་འགྱུར་ཞེ་ན། གནས་ཉེར་བཞིའི་དབྱེ་བའི་ཆོ་ག་ཕྱི་དཀྱིལ་དང་།
ནང་ལུས་དཀྱིལ་ཇི་ལྟར་ཤེས་ནས་དེ་དག་བསྒོམ་པ་ལ་རྟག་ཏུ་མངོན་པར་དགའ་བ་ལ་གཟིགས་པར་འགྱུར་
རོ། ། གཉིས་པ་ལ་ལྔ། གནས་གང་དུ་གཟིགས་པ། གཅེར་བུའི་མཆོད་པ་བར་ཆད་སྲུང་བའི་སྔགས། ནུས་པ་
ཐོབ་ནས་ལས་བསྒྲུབ་པ། ལས་ཀྱི་ནུས་པ་འགྲུབ་པའི་ཐབས་སོ། ། དང་པོ་ནི། གཟིགས་པའི་གནས་ནི་ལམ་གྱི་
བཞི་བོའི་རང་གི་བྱེ་མ་དག་གི་དཔའ་བོ་སྟེ་ཕྱོགས་སྐྱོང་སོགས་ཀྱི་གནས་དང་། རི་བོར་ནི་གནས་ཏེ་དམ་ཚིག་སྲུང་
བར་གནས་པ་ལ། མཁའ་འགྲོ་མ་ཡིས་ཡུལ་ཐག་རིང་པོ་ནས་ཀྱང་ཐུགས་རྗེའི་སྤྱན་གྱིས་གཟིགས་པར་འགྱུར་
རོ། ། གཉིས་པ་ནི། རྣལ་འབྱོར་བ་གོས་མེད་པར་ཕྱག་རྒྱ་མོ་མཆོད་པ་ནི་གཅེར་བུའི་མཆོད་པ་སྟེ། མཆོད་པའི་
ལས་དེ་ལ་གོ་འཕང་དམ་པ་ཐོབ་ཅིང་གྲོལ་བར་འགྱུར་རོ། ། སྟག་པགས་ཀྱི་གོས་ཉིད་ཀྱིས་སྨད་བཀབ་པ་སྟེ་
དཀྲིས་ཤིང་། འམ་གྱིས་གཅེར་བུ་དང་། གཞན་རུས་རྒྱན་སོགས་བྱས་ནས། འདོད་པ་རྣམས་ལ་ཡོངས་སྤྱད་
ཀྱང༌། དེ་ཉིད་ཀྱི་ཉེས་པས་གོས་པར་མི་འགྱུར་ཏེ། པདྨ་འདམ་ལས་སྐྱེས་པ་དེའི་ཉེས་པས་མི་གོས་པ་བཞིན་
ནོ། ། དེ་བཞིན་དུ་སྐྲ་ཡང་གྲོལ་བའི་སྤྱོད་པ་གཙོ་བོར་གྱུར་པས་ཕྱག་རྒྱུ་མཉེས་པའི་ཡབ་རྣམས་ཐམས་ཅད་
བརྩམ་པར་བྱའོ། ། གསུམ་པ་ནི། ལས་ཐམས་ཅད་རྩོམ་པ་ལ་ཡབ་ཀྱི་རྩ་བའི་སྔགས་དང་། དེ་བཞིན་དུ་གཞན་
ར་གུར་ལ་སོགས་པ་རྣམས་ཀྱིས་ཕྱགས་བཅིང་བར་ནི་འཇུག་པ་ཡིས་སྲུང་ནས་བྱེད་པ་ནི། ལྷ་དབང་དང་ལྷའི་
ཚོགས་གཞན་རྣམས་ཀྱིས་ཀྱང་མ་མཐོང་བར་ནི་གཅེར་བུའི་མཆོད་པ་གྱིས་ཤིག བཞི་བ་ལ་གཉིས། སྔགས་ཀྱི་
ནུས་པ་ཁྱད་པར་བརྙེད་ཚུལ་དང་། དེ་ལ་བརྟེན་ནས་ལས་སྒྲུབ་པའོ། ། དང་པོ་ནི། སྙིམ་པ་མེ་ཏོག་གིས་
བཀང་སྟེ་དེ་ལ་སྔགས་བཟླས་ནས་ནམ་མཁའ་ལ་སྤྱོད་པ་སྟེ་དེར་གྱེན་དུ་འཐོར་བ་ན། ནམ་མཁའ་ནས་མེ་ཏོག་དེ་
དག་གཅིག་ཀྱང་སལམ་ལྷུང་ཞིང་མེ་ཏོག་ས་ལ་ལྷུང་བ་མ་མཐོང་ན་ལས་ཐམས་ཅད་བྱེད་པར་ནུས་ཤིང༌། སའི་
103

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གནས་ཀྱི་ཁྱད་པར་བ་རྣམས་ལ་གནས་པ་དང་། ནམ་མཁའ་ལ་འགྲོ་བ་སྟོང་ཕྲག་གིས་མཚོན་ནས་སྟེང་ཕྱོགས་ཀྱི་
གནས་རྣམས་ལ་དབང་བྱ་དབང་འགྱུར་ཞིང་། ངག་གི་དབང་ཕྱུག་མ་སྟེ་དབྱངས་ཅན་མ་ལ་སོགས་པའི་ལྷའི་བུ་
མོརྣམས་དང་། གསུང་གི་དབང་པོ་སྟེ་སྨྲ་མཁས་ལྷའི་བླ་མ་ཕུར་བུ་སོགས་ལྷ་ཆེན་རྣམས་ཀྱང་འགུགས་པར་
འགྱུར་རོ། ། གོ་རིམ་ཇི་ལྟ་བ་བཞིན་དུ་ལྷ་དང་ལྷ་ཡི་ཞེས་པ་ནི་མང་ཚིག་སྟེ། དེ་རྣམས་ཀྱིས་གཏམ་སྐད་ཤེས་
ཤིང་སྐར་མའི་རྒྱུ་བ་རྣམས་ཀྱང་ཤེས་པར་འགྱུར་རོ། ། གོ་རིམ་སོགས་གཅིག་ནི་འགྲེལ་བ་རྣམས་སུ་མེད་ཅེས་
གསུང་། གཉིས་པ་ལ་གསུམ། མི་སྣང་བ་དང་ཤིང་འགུག་པ། རྨི་ལམ་བརྟག་པ་དང་པྲ་དབབ་པ། ནད་ཞི་བ་
སོགས་ཀྱི་ལས་སྒྲུབ་བའོ། དང་པོ་ནི། གྲོང་གྲོང་ནི་མང་བོ་སྡུད་པའི་ཟློས་སྒྲའོ། ། དེ་བཞིན་དུ་དགོན་པ་
དབེན་པ་དང་། གྲོང་ཁྱེར་དང་ནི་ལམ་གྱི་བཞི་མདོ་དང་། ཕན་ཚུན་གྲིབ་མས་མི་ནོན་པའི་ཤིང་གཅིག་དང་
ཞིང་སྐྱོང་སོགས་གནས་པའི་དཔའ་བོའི་ཁྱིམ་དང་། རི་རྩེ་དབང་ཕྱུག་གི་མཚན་མ་ལིང་ཀའི་དྲུང་དུ་སྙིང་པོ་དང་
ཉེ་སྙིང་རྟག་ཏུ་དྲན་ཏེ་བརྗོད་ན། ལྷ་དང་མི་གཞན་གྱིས་མཐོང་བར་མི་འགྱུར་བའི་མི་སྣང་བར་འགྲུབ་པོ། ། དེ་
བས་ན་ཇི་སྐད་བཤད་པའི་གྲོང་ལ་སོགས་པ་ཡུལ་ཕྱོགས་འདི་དག་ཏུ་ནི་སྒྲུབ་པ་པོ་ནི་རྟག་ཏུ་གནས་པ་ཡིན་ནོ། །
རང་ཧེ་རུ་ཀའི་ཐུགས་ཀར་བད་འདབ་དྲུག་པ་ལ་ཉེ་སྙིང་ཡི་གེ་བདུན་གྱི་བདག་ཉིད་ཅན་ཁ་དོག་དམར་པོ་བཀོད་
ནས་དེ་ལས་སྔགས་ཁ་དོག་དམར་པོ་འཕྲོས་པ་ཤིང་སྡོང་གི་རྩེ་དང་དྲུང་སྟེ་རྩ་བར་བསམ་ཏེ། ཡི་གེ་བདུན་པ་དང་
དབྱེར་མི་ཕྱེད་བར་འདྲེས་པར་བསྒོམ་ན་ཤིང་སྟེ་མྱུར་དུ་དམའ་བ་སྟེ་འགྱེལ་བར་འགྱུར་རོ། ། ས་རྣམས་ཀྱང་ཏེ་
རྡོའི་རིག་ལ་ཡང་སྔར་ལྟར་ནའང་འགྱེལ་བར་འགྱུར་བ་ལས་གཞན་དུ་མིན་ནོ། ། གཉིས་པ་ནི། པ་ངག་ཏེ་རང་
ཧེ་རུ་ཀའི་ལུས་ཀྱི་སྙིང་ག་ལ་པད་འདབ་དྲུག་པ་གཅིག་དང་། དེའི་ལྟེ་བ་འདབ་མ་དང་བཅས་པ་བདུན་ལ་ཉེ་
སྙིང་གི་ཡི་གེ་རེ་རེ་རྣམ་པར་བཀོད་དེ། མལ་འོག་གི་ས་ལ་བདུད་རྩི་ལྔས་བྱུགས་ཏེ་ཀུ་ཤ་སྟན་བྱས་པའི་སྟེང་དུ་
ཉལ་ལ། ཡི་གེ་བདུན་བའི་བདག་ཉིད་ཅན་གྱི་སྔགས་བརྒྱ་རྩ་བརྒྱད་པ་ཉིད་དུ་བཟླས་ཏེ། རང་ལས་མཁའ་འགྲོ་
མའི་འཁོར་སྤྲོས་ནས་སླར་རང་གི་སྣ་བུག་གཡོན་པ་ནས་ཞུགས་ཏེ་ཉལ་ན། རྨི་ལམ་དུ་ནི་བྱ་བ་ཀུན་རང་གི་ཡིད་
ལ་འདོད་པ་ཐམས་ཅད་སྟོན་པར་འགྱུར་རོ། ། གང་སྟོན་པ་ནི། དུས་མ་ཡིན་པས་འཆི་བ་དང་། བཅོམ་པ་
དང་ཉམས་པ་སོགས་ཀྱི་བྱ་བ་ཀུན་དུ་གང་གྱུར་པ་དང་། བྱ་བ་རྣམ་པ་སྣ་ཚོགས་གཞན་དག་ཀྱང་ཐམས་ཅད་རྨི་
ལམ་དག་ཏུ་རྣལ་འབྱོར་མས་སྟོན་པར་འགྱུར་རོ། ། དེ་བཞིན་དུ་བྲི་ཕབ་བས་ཀྱང་བྱ་བ་དེ་ཡི་བྱ་བ་སྟོན་ཏེ།
གཞོན་ནུ་མའམ་ཁྱེའུ་གཞོན་ནུ་དགོངས་མོ་བོས་ཏེ། མིག་བཀབ་ནས་སྔགས་དེ་བརྒྱ་རྩ་བརྒྱད་བཟླས་ནས་
བསྔགས། མར་མེ་སོགས་ཀྱིས་སྐུ་གཟུགས་མཆོད་པས་ཐོ་རང་ཇི་ལྟ་བ་བཞིན་དུ་སྟོན་ནོ། ། དེ་ཡང་རལ་གྲི་དང་
104

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ཆུདང་མཐེ་བོང་དང་མར་མེ་དང་མེ་ལོང་བསྟན་ལ་སྔགས་པས་བདག་ཉིད་རྟག་ཏུ་ལྷའི་རྣལ་འབྱོར་དང་ལྡན་
པས། བྲ་སེ་ན་ནི་འབེབས་ཁར་བྱེད་ཅིང་། ཧེ་རུ་ཀ་བསྒོམ་ནས་སྙིང་པོ་ལན་བདུན་བཟླས་བརྗོད་བྱས་ནས།
དགེ་བ་སྟེ་ལེགས་པ་དང་མི་དགེ་བ་སྟེ་མི་ལེགས་པའི་བྱ་བ་རྣམས་ལྷའི་མཐུས་སྟོན་པར་འགྱུར་རོ། ། གསུམ་པ་ལ་
ལྔ། སྔགས་དང་འཁོར་ལོ་ལ་བརྟེན་ནས་ནད་ཞི་བ། དབང་གི་སྦྱིན་སྲེག་གདམ་ངག་དང་བཅས་པ། ལས་ཀྱི་
དབྱེ་བའི་ཁ་དོག་བྱ་ཚུལ། དུག་རིམ་སོགས་འཇིག་ཚུལ། རྒྱན་སོགས་གཡུལ་ལས་རྒྱལ་བ་ཞལ་བྱུང་དང་བཅས་
པའོ། ། དང་པོ་ནི། དེ་ནས་དཔའ་བོ་ཧེ་རུ་ཀའི་ཉེ་སྙིང་ཡི་གེ་བདུན་པའི་སྔགས་འཁོར་ལོ་ལ་འགོད་པའི་དབྱེ་
བ་མི་འདྲ་བ་ཉིད་ཀྱིས་ལས་སྒྲུབ་ཚུལ་ནི། ཉི་མའི་དཀྱིལ་འཁོར་གྱི་དབུས་སུ་ཉེ་སྙིང་བྲི་བའམ་ཡིད་ཀྱིས་བསམས་
ནས་ནི། དེའི་དབུས་སུ་ནད་པ་བསམས་ཏེ་སྤེལ་ཚིག་དང་བཅས་པས་ཉེ་སྙིང་སྟོང་གི་བར་བཟླས་པ་བྱ་ཞིང་།
རང་གི་ལག་པ་ལ་སྔགས་ཀྱི་ཡི་གེ་ཤེལ་གྱི་རྣམ་པ་ལྟ་བུར་ནི་བསྒོམས་ནས། ནད་ཀྱིས་གདུངས་པའི་ནད་ལ་བསྟན་
པར་བྱ་ན། ལག་པ་དེ་མཐོང་བ་ཙམ་གྱིས་མོད་ལ་ནི་ནད་ཀུན་འཇོམས་པར་ཐེ་ཚོམ་མེད་ཅིང་། ནད་ལས་རྣམ་
པར་གྲོལ་བར་འགྱུར་རོ། ། ཡང་སྟོན་ཉའི་རྒྱུས་ཀྱི་ཟླ་བ་འདྲ་བའི་དཀྱིལ་འཁོར་བསམས་ལ། ཟླ་བ་དེའི་དབུས་
སུ་རེའུ་མིག་ལྔ་དང་། མཚམས་སུ་བཞི་དང་བཅས་པའི་དགུ་རྣམ་པར་བཀོད་ཅིང་། དབུས་སུ་ཨོཾ། ཤར་ནས་
ཕྱོགས་བཞི་ཧྲི ཧ་དང་ཧ་དང་ཧཱུྃ་ཡང་དབུས་སུ་ཧཱུཾ་དང་། མཚམས་སུ་ཕཊ་བཞིའམ་ཕ་བཞི་དགོད་པར་བྱ་སྟེ།
ཡི་གེ་ཤེལ་གྱི་མདོག་ལྟར་དཀར་པོར་སྣང་བའི་འཁོར་ལོ་ནད་རྣམས་ཀུན་སེལ་བ་ལ། བསྒྲུབ་བྱ་དབུས་སུ་ཡོད་
པའི་འཁོར་ལོ། ལག་པ་གཡོན་པར་བསྒོམས་ཏེ། དེ་ཡང་རིས་དང་གདོན་སོགས་དང་རྗེད་བྱེད་དང་གཟེར་
དང་ལྷོག་པ་སོགས་ཀུན་དང་མཛེ་ཅན་དང་། དུག་གིས་ཟིན་པ་སོགས་ཀྱི་ནད་རྣམས་དང་། དེ་དག་ལས་གཞན་
པའི་ནད་ཀུན་མེད་པར་ནི། གཟུགས་ལ་ཡི་གེ་བདུན་པ་བཀོད་པ་ལག་པ་གཡོན་པར་བསམས་ནས་ནི། ནད་ཀྱི་
གདུངས་པ་རྣམས་ལ་བསྟན་པ་སོགས་བྱས་ནས། ནད་ཞི་བར་འགྱུར་ཞིང་། སྔགས་ཀྱི་འོད་ཟེར་གྱིས་ཕྱོགས་
བཅུར་རྣམ་པར་འབྱེར་བ་སྟེ་ཁྱབ་པར་བསམས་ན་དུག་སོགས་སེལ་བར་བྱེད་པར་འགྱུར་རོ། ། གཉིས་པ་ནི།
སྦྱིན་སྲེག་དུས་ནི་མཚན་མོ་གསང་བ་སྟེ་དབེན་པར་གནས་ཏེ། གོ་མ་མ་ས་ནི་བ་ལང་གི་ཤ་སྟེ་དེ་མར་སོགས་
མངར་གསུམ་བཏགས་པ་སྟེ་སྦགས་པའི་བསྲེག་རྫས་ཡི་གེ་བདུན་གྱི་གསང་སྔགས་ཀྱིས་སྦྱིན་སྲེག་བྱེད་ཚུལ་ཤེས་
པས། དབང་ལས་ཐམས་ཅད་པའི་ཐབ་ཏུ་སྟོང་ཕྲག་བརྒྱད་དུ་སྦྱིན་སྲེག་བྱས་ན། སྔགས་པས་ནང་བར་གྱི་དུས་
སུ་གསེར་སྲང་སྟོང་ནི་རྙེད་པར་འགྱུར་ལ། སྦྱིན་སྲེག་སྟོང་ཕྲག་བཅུ་ཡིས་ནི་ཡུལ་འཁོར་དམ་པ་རྙེད་པར་འགྱུར་
རོ། ། ཡང་ན་གསང་སྔགས་རྒྱལ་པོ་ཉེ་སྙིང་ནི་བགནས་གང་དང་གང་དུ་ཞི་སོགས་ཀྱི་དོན་དུ་བསམས་ཏེ་བརྗོད་ན།
105

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གནས་དེ་དང་དེར་ནི་དེའི་ཚེ་དེ་སྐྱེ་བ་སྟེ་འབྱུང་བར་འགྱུར་བར་ཐེ་ཚོམ་ཡོད་དོ། ། གསུམ་པ་ནི། ལྷ་རྣམས་
དང་སྔགས་དང་ཆས་དང་རྫས་རྣམས་ཁ་དོག་དཀར་པོར་བྱས་པ་ཡིས་ནི། ནད་གདོན་སོགས་ཞི་བར་འགྱུར་
བའི་ལས་འགྲུབ་ཅིང་། དེ་རྣམས་ཁ་དོག་ནག་པོར་བྱས་པས་སྐད་ཅིག་གིས་ཏེ་མྱུར་དུ་གསོད་པར་བྱེད་དོ། །
དེས་གསད་བསྐྲད་སོགས་ཀྱང་ཞེས་པར་བྱའོ། ། དེ་རྣམས་དམར་པོར་བྱས་པས་ནི་བསྒྲུབ་བྱ་དབང་དུ་འགྱུར་བ་
སྟེ་འཕྲལ་དུ་ངེས་པར་འགུགས་པར་འགྱུར་ལ། སེར་པོར་བྱས་པས་གཞན་གྱི་དཔུང་ལ་སོགས་པ་ཐམས་ཅད་
རེངས་པའམ་གནོན་པར་འགྱུར་རོ། ། ལས་སོ་སོ་ལ་ཁ་དོག་གི་དབྱེ་བ་སོ་སོར་བཤད་པ་འདི་ནི་བསྟན་བཅོས་ཏེ་
རྒྱུད་རྣམས་ལས་ངེས་པ་ཡིན་ནོ། ། ཐམས་ཅད་གནོན་ཞེས་པའི་གནོན་བྱ་ནི། ཁ་དོག་སེར་པོས་ཕ་རོལ་གཞན་
གྱི་དཔུང་ནི་གནོན་པ་དང་། ཆུའི་གྲུ་དང་འཁྲུལ་འཁོར་དང་གླང་པོ་ཆེ སོགས་ཀྱི་བྱ་བ་ཐམས་ཅད་ནི།
འཁོར་ལོ་ལག་པར་བཅུག་ནས་ཁུ་ཚུར་བཅིངས་པས་དེ་བཞིན་དུ་སྒྲུབ་པར་བྱེད་དོ། ། སྔགས་པ་རང་ཉིད་ཀྱིས་
འབྲས་བུ་དང་མེ་ཏོག་དང་འདབ་མ་དང་སོ་རྩི་དང་དེ་བཞིན་དུ་ཁ་ཟས་གཞན་རྣམས་ལའང་ལག་པ་གཡོན་པར་
ཟླ་བ་དང་། འཁོར་ལོའི་རེའུ་མིག་དགུ་པ་ལ་ཉེ་སྙིང་སྔར་བཞིན་བཀོད་ནས་དེ་ལས་བདུད་རྩི་འཛག་པས་དེ་
རྣམས་ཁྱབ་པར་བསམས་ཏེ་མང་བོས་སྤྱོད་པ་ལ་བྱའོ། ། ལྔ་བ་ནི། སྔར་གྱི་གནས་སུ་ལུས་ཏེ་སྐུའི་སྦྱོར་བ་སྟེ་
རྣལ་འབྱོར་བྱེད་པ་ནི་དང་པོ་སྟེ་བདེ་མཆོག་གི་གཟུགས་སུ་བྱེད་པའོ། ། དེ་བཞིན་དུ་གཉིས་པ་ནི་ནུས་པ་སྟེ་ཡིད་
ཀྱིས་ལྷ་མོ་ཕག་མོ་སྒོམ་པའོ། ། གསུམ་པ་དག་ནི་དག་ཉིད་དེ་ཞེས་པ་ནི་འཁོར་ལོ་ལྔའི་ལྷ་རྣམས་ལ་མཆོད་བསྟོད་
ནས་བཟློས་པའི་བར་བྱས་ན་ལས་རྣམས་འགྲུབ་པར་འགྱུར་རོ། ། བཞི་བ་དམིགས་པར་མི་འགྱུར་རོ་ནི་འགྲེལ་བ་
རྣམས་སུ་མེད་ཅེས་གསུངས་ལ། ཡོད་པའི་ལུགས་ལྟར་ན་ལུས་ངག་ཡིད་གསུམ་གྱི་སྦྱོར་བ་ལས་བཞི་བ་གཞན་
མེད་པའོ། ། སྔར་བཤད་པ་ལྟར་ལས་ཚུལ་བཞིན་བསྒྲུབས་ན་སྔགས་ཀྱི་རྒྱལ་པོའི་ཉེ་སྙིང་གིས་འགྲུབ་པར་འགྱུར་
རོ། ། གང་འགྲུབ་པ་ནི། ས་གཞི་ཤིང་གིས་མཚོན་པ་དང་བཅས་པ་ཕྱིའི་ཕྱོགས་བཞིའི་རྒྱ་མཚོ་ཆུ་ཡི་སྐ་རགས་
བཏགས་པ་སྟེ་བཅིངས་པ་དེ་ལ་གནས་པའི་དངོས་གྲུབ་འགྲུབ་པ་འདིར་ནི་ཐེ་ཚོམ་མེད་དོ། ། ས་གསུམ་གྱི་
ཁམས་གསུམ་གྱི་རྒྱུ་བ་བཅུད་ཀྱི་སེམས་ཅན་དང་། མི་རྒྱུ་བ་སྣོད་ཀྱི་འཇིག་རྟེན་དང་བཅས་པར་དམོད་འདེབས་
པ་སྟེ་ཚར་གཅོད་པ་དང་། ཕན་འདོགས་པའི་རྗེས་སུ་འཛིན་ནུས་པ་ཡིན་ནོ། ། གསུམ་པ་ནི། དཔལ་ཧེ་རུ་ཀ་
མངོན་པར་བརྗོད་པ་བསྡུས་པའི་རྒྱུད་ལས། ཉེ་བའི་སྙིང་པོའི་སྒོ་ནས་ལས་སྒྲུབ་པའི་ཆོ་གའི་ལེའུ་སྟེ་བཞི་བཅུ་རྩ་
གསུམ་པའི་འགྲེལ་བའོ། ། ། །
གཉིས་པ་དེ་དང་ཡུམ་གྱི་གོ་ཆ་ལ་བརྟེན་ནས་ལས་བསྒྲུབ་པ་ལ་གསུམ། བཤད་པར་དམ་བཅའ་བ། དམ་
106

ཀྱི2jz ན་གསལ་བའི་ང་རོ
བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་ལས་རྒྱའི་ཕོ་ཉ་མོ་ལ་བརྟེན་ཏེ་ཡི་གེ་
བདུན་པ་གོ་ཆའི་རྣལ་འབྱོར་མ་དྲུག་གི་སྔགས་དང་ལྡན་པས། བསྒྲུབ་བྱ་གང་དུ་དབང་ལ་སོགས་པའི་ལས་ལ་
ཡང་དག་པར་བརྩམས་ན་དེ་ཡི་མོད་ལ་ལས་རྣམས་མྱུར་དུ་འགྲུབ་པ་བཤད་པར་བྱའོ། ། གཉིས་པ་ལ་གསུམ།
དབང་གི་སྒོ་ནས་དགུག་པའི་ལས་དང་། གནོན་པའི་སླར་དགྲོལ་བ་དང་བཅས་པ་དང་། སྨྱོ་བྱེད་ཀྱི་ལས་སླར་
དགྲོལ་བ་དང་བཅས་པའོ། ། དང་པོ་ལ་གཉིས་འཁོར་ལོ་ལ་བརྟེན་ནས་དགུག་པ་དང༌། སྦྱིན་སྲེག་ལ་བརྟེན་
ནས་དགུག་པའོ། ། དང་པོ་ནི། ལག་པ་གཡོན་པའི་དབུས་སུ་སྟེ་མཐིལ་དུ་འཁོར་ལོ་རྩིབས་དྲུག་པའི་དབུས་སུ་
སྣ་ཚོགས་པདྨ་འདབ་མ་དྲུག་པ་བྲི། དེའི་ལྟེ་བར་ཨོ། ། འདབ་མ་ལ་ཧྲི ཧ་ཧ་ཧཱུྃ་ཧཱུྃ་ཕཊ། ཅེས་པ་རྣམ་པར་
དགོད་ཅིང་། རྩིབས་དྲུག་ལ་རྣལ་འབྱོར་མའི་སྔགས་ཨོཾ་བི་སོགས་དྲུག་ལས་སོ་སོའི་ཁ་དོག་ཅན་བསྒྲུབ་བྱའི་མིང་
སྤེལ་དང་བཅས་པ་ཡང་དག་པར་གནས་པ་སྟེ་དགོད་པར་བྱའོ། ། ལག་པའི་གཡོན་པའི་འཁོར་ལོ་མིང་སྤེལ་བའི་
བསྐུལ་ཚིག་དང་ལྡན་པར་ཟློས་ཤིང་། སྔགས་ལས་འཕྲོས་པའི་འོད་ཟེར་ལྕགས་ཀྱུ་ལྟ་བུས་བསྒྲུབ་བྱ་གང་ཞིག་
རང་གི་གཟུགས་འཛིན་པ་བཀུག་པར་བསམས་ནས། ཁ་ནས་གསང་སྔགས་ཀྱི་རྒྱལ་པོ་ཡི་གེ་བདུན་བཟློས་བཞིན་
པས་བསྒྲུབ་བྱ་གང་ལ་རང་གི་ལག་པ་དེ་བསྟན་པའི་བསྒྲུབ་བྱ་དེ་ནི་ངེས་པར་འགུག་པར་འགྱུར་རོ། ། གཉིས་པ་
ནི། ཙནྡན་དམར་པོའི་རྡུལ་ཏེ་ཕྱེ་མ་དང་། དེ་བཞིན་དུ་སྐྱེ་ཚེ་དང་ལན་ཚྭ་དང་བསྒྲུབ་པར་བྱ་བའི་རྐང་རྗེས་
ཀྱིས་གཅིག་ཏུ་བྱས་ནས་ཞིབ་ཏུ་བཏགས་པར་བྱ་ཞིང་། ཟླ་ཉི་བཀོད་པའི་ལག་པ་གཉིས་ཀྱིས་མཉེས་ལ་ཐབ་ཁུང་
དུ། རྣལ་འབྱོར་མ་དྲུག་གི་གོ་ཆའི་འཁོར་ལོ་བྲིས་ཏེ་མཚན་མོའི་དུས་སུ། སྨེ་ཤ་ཅན་གདོལ་བའི་མེའམ་དུར་ཁྲོད་
ཀྱི་མེ་ལ་རྣལ་འབྱོར་མའི་སྔགས་བསྐུལ་ཚིག་དང་ལྡན་པས་ཕྱེ་མ་བསྲེགས་པའི་སྦྱིན་སྲེག་བྱའོ། ༈ ཐལ་བ་ལ་
བསྒྲུབ་བྱའི་གཟུགས་བརྙན་བྱས་ཏེ། གྲོག་ལ་འཁོར་ལོ་བྲིས་པ་དེའི་སྙིང་ཁར་བཅུག་སྟེ། རང་ཉིད་ལ་མངོན་དུ་
ཕྱོགས་པར་བཞག་སྟེ། བསྒྲུབ་བྱ་བཀུག་སྟེ་གཟུགས་བརྙན་དེ་ལ་བཅུག་ནས་མིང་སྤེལ་དང་བཅས་པའི་སྔགས་
བཟླས་པའི་སྦྱོར་བ་འདི་ནི་བརྩམ་པར་བྱས་ལ། ཇི་སྲིད་བརྒྱ་ཕྲག་གཅིག་གི་བར་དུ་བཟླས་ན་དེས་ནི་ངེས་པར་
འགུག་པར་འགྱུར་རོ། ། བསྒྲུབ་པར་བྱ་བས་བདག་ཉིད་ནོར་བདག་དང་ནོར་དང་འཁོར་གྱི་སྐྱེ་བོ་རྣམས་རང་གི་
དབང་དུ་འགྱུར་རོ། ། ལས་ཀྱི་སྦྱོར་བ་འདི་ནི་གྲུབ་པ་སྟེ་མི་འགྱུར་ལ། རྣམ་པ་གཞན་དག་ཏུ་འགྱུར་བ་ང་མི་
སྨྲའོ། ། གཉིས་པ་ནི། སྔར་བཤད་པའི་ཙནྡན་ལ་སོགས་པའི་བྱེ་མའི་རྡུལ་དེ་ཉིད་བླངས་ནས་སུ་ལྕགས་ཀྱི་ཕྱེ་མ་
དང་རྣམ་པར་བསྲེའོ། ། དེ་ནས་དུར་ཁྲོད་ཀྱི་རས་ལ་བསྒྲུབ་བྱའི་མིང་སྤེལ་དང་བཅས་བྲིས་ཏེ་བསྟུམས་ནས་ནི།
སྤེལ་ཚིག་དང་ལྡན་པའི་སྔགས་ལན་བདུན་བཟླས་ལ་ལམ་བཞི་མདོ་རུ་ཟབས་སུ་སོར་བརྒྱད་ཙམ་དུ་ས་བརྐོས་ནས།
107

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དགྲའི་མིང་དང་བཅས་པར་ནི་བསྒྲུབ་བྱ་གང་གི་མིང་སྨོས་པའི་སྔགས་བཟླས་ཏེ། ས་དེར་སྦས་པར་གྱུར་པ་དེ་ནི་
མྱུར་དུ་གནོན་པ་སྟེ་རེངས་པར་འགྱུར་རོ། ། གསོ་བར་འདོད་ན་འཁོར་ལོ་བཏོན་ནས་ཕྱེ་མ་དེ་ཉིད་ལ། དཀྲོལ་
བའི་སྤེལ་ཚིག་དང་བཅས་ངའི་སྔགས་བཟླས་ནས་ནི། འབད་དེ་བ་ཡི་འོ་མས་འཁོར་ལོ་བཀྲུས་པ་ཡིས་དེ་ནི་སླར་
ཡང་གསོས་པར་གྱུར་ན་སོས་པ་འགྲུབ་པ་ཉིད་དུ་ཐེ་ཚོམ་མེད་དོ། ། གསུམ་པ་ནི། སྔར་བཤད་པའི་ཕྱེ་མ་བཞི་
བོ་དེ་ནི་བླངས་ནས་ནི་སྨྱོ་བྱེད་ཐང་ཁྲོམ་གྱི་རྩ་བ་སྡོང་བུ་འདབ་མ་མེ་ཏོག་འབྲས་བུ་ལྔ་དང་ལྡན་པར་བྱས་པ་དེ་ནི།
དུར་ཁྲོད་ཀྱི་ར་རས་ལ་དགྲ་ཡི་མིང་སྤེལ་དང་བཅས་པའི་འཁོར་ལོ་སྔར་བཤད་པ་བྲིས་པ་བཅུག་པ། རས་དེ་ཉིད་
ཀྱི་བཅིངས་ནས་བསྒྲུབ་བྱའི་མིང་སྤེལ་ཚིག་དང་བཅས་པའི་སྔགས་ལན་བརྒྱད་བཟླས་བརྗོད་བྱས་ནས་ནི། དུར་
ཁྲོད་དུ་ནི་ས་བརྐོས་ནས་ངེས་པར་སྦས་ན་བསྒྲུབ་བྱ་དེ་འཕྲལ་དུ་སྨྱོ་བ་ཉིད་དུ་འགྱུར་རོ། ། སླར་གསོན་བཏོན་པ་
ཉིད་ཀྱིས་ཐར་བར་འགྱུར་ཏེ། དེ་བཞིན་དུ་འཁོར་ལོ་བཏོན་ནས་བ་ཡི་འོ་མ་གཙང་མ་ཡིས་འབད་པས་བཀྲུ་བར་
བྱས་ཏེ། སླར་ཡང་གསོ་བར་བྱེད་པ་དག་བྱས་ན་སོས་པ་ཉིད་དུ་ཐེ་ཚོམ་མེད་དོ། ། གསུམ་པ་ནི། དཔལ་ཧེ་རུ་
ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་དྲུག་གི་གོ་ཆ་དང་ཉེ་སྙིང་ཡི་གེ་བདུན་གྱིས་ལས་
བསྒྲུབ་པའི་ཆོ་གའི་ལེའུ་སྟེ་བཞི་བཅུ་རྩ་བཞི་བའི་འགྲེལ་བའོ། ། ། ། །
གཉིས་པ་དཔའ་མོའི་གོ་ཆ་དང་ཧ་ལྔ་ལ་བརྟེན་ནས་ལས་བསྒྲུབ་པ་ལ་གཉིས། དཔའ་མོའི་གོ་ཆ་དང་ཚིག་
གི་དངོས་གྲུབ་སྒྲུབ་པའི་ཆོ་ག་དང་། ཧ་ལྔ་ལ་བརྟེན་ནས་ལས་སྒྲུབ་པའོ། ། དང་པོ་ལ་གསུམ། བཤད་པར་
དམ་བཅའ་བ། དམ་བཅས་པའི་དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་བཤད་པའི་ལས་
རྣམས་ལས་ཕུལ་དུ་བྱུང་བའི་ལས་ཀྱི་རབ་མཆོག་ནི། ངག་གི་ནུས་པ་ཁྱད་པར་ཅན་གྱི་དངོས་གྲུབ་གྲུབ་ནས་ལས་
བྱེད་ཚུལ་བཤད་པར་བྱའོ། ། གཉིས་པ་ལ་བཞི། ཚིག་གི་དངོས་གྲུབ་སྒྲུབ་པའི་ཐབས། དེ་ལ་བརྟེན་ནས་
དགུགས་པའི་ལས་དུ་མ་སྒྲུབ་པ། ཐབས་གཞན་ལ་བརྟེན་ནས་ཚིག་གི་དངོས་གྲུབ་སྒྲུབ་པ། དེ་དེ་ཐོབ་ནས་ལས་
མི་འདྲ་བ་དུ་མ་ཚིག་གིས་སྒྲུབ་པའོ། ། དང་པོ་ནི། ཀཱ་པཱི་རའི་མེ་ཏོག་ནི་རྟ་བོང་གི་རྡོ་ཞི་བར་བྱེད་པའི་ལྗགས་པ་
ཡིན་ལ། དེ་ལ་དཀར་ནག་གཉིས་ལས་དེའི་དམར་པོ་བརྒྱ་རྩ་བརྒྱད་ནི་བླངས་ནས་སུ། འབད་དེ་བ་ཡི་འོ་མས་
བཀྲུ་བ་དང་དཔའ་མོའི་གོ་ཆའི་སྔགས་ཀྱི་བཟླས་བརྗོད་བརྒྱ་ཡང་བྱ་བ་ཡིན་ནོ། ། སྔགས་ལན་རེ་བཟླས་པའི་མེ་
ཏོག་གི་རང་བྱུང་གི་ལིར་ཀ་རི་སྤྱི་བོར་བསྣུན་པར་བྱའོ། ། དེ་ལྟར་ལྷའི་རྣལ་འབྱོར་ལ་ཤིན་ཏུ་མཉམ་པར་གཞག་
པས་ཉི་མ་བདུན་དུ་འོ་མ་འཐུང་ཞིང་ཁྲུས་བྱ་བ་ཡིན་ནོ། ། དེ་ནས་ཞག་གསུམ་བསྙུང་གནས་བྱས་ཏེ་ཉིན་ཞག་
བཅུ་གཅིག་པ་ལ་མེ་ཏོག་དེ་དག་ནི་བླངས་ནས་སུ་ཀཱར་པཱི་རའི་ཤིང་ཤུན་ལ་བརྒྱུས་ནས་ཆུ་བོ་ཆེན་པོའི་འགྲམ་དུ་
108

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
སོང་ནས་ནི། རྣལ་འབྱོར་མའི་འཁོར་ལོ་མཆོད་དེ་མེ་ཏོག་རྣམས་རེ་རེ་ནས་ནི་ཆུ་ལ་དོར་རོ། ། དེ་དག་ཐམས་
ཅད་ཀྱང་རིམ་པ་བཞིན་དུ་མེ་ཏོག་རེ་ལ་སྔགས་ལན་རེ། བར་དུ་བཟླས་ནས་བྱའོ། ། ཆུ་བོ་དེར་མེ་ཏོག་ཐ་མ་
དོར་བའི་དུས་ནི་ཆུ་བོ་རྒྱུན་ལས་བཟློག་སྟེ་རབ་ཏུ་འབབ་ན། སྙིམ་པས་མེ་ཏོག་ཆུ་དང་བཅས་པར་བླངས་ནས་ནི་
སོས་མ་རེག་པར་མེ་ཏོག་ཆུ་བཅས་དེ་འཐུངས་ན། འདི་ཡི་གསང་བའི་རྒྱུད་འབུམ་པ་ལས་འབྱུང་བའི་ཚིག་གི་
དངོས་གྲུབ་ནི་སྒྲུབ་པ་པོ་ཡིས་འགྲུབ་པར་འགྱུར་རོ། ། གཉིས་པ་ལ་གསུམ། སྐྱེ་གནས་ཀྱི་ཕྱག་རྒྱ་བཅིངས་ནས་
དགུག་པ། སྦྱིན་སྲེག་ལ་བརྟེན་ནས་དགུག་པ། ཀ་ར་པཱི་རའི་མེ་ཏོག་ལ་བརྟེན་ནས་ལས་བསྒྲུབ་པའོ། ། དང་པོ་
ནི། དེ་ནས་སྐྱེ་གནས་ཀྱི་ཕྱག་རྒྱའི་དོན་ལ་བཤད་ཚུལ་ཅུང་ཟད་མི་འདྲ་བ་སྣང་ཡང་། ཆོས་འབྱུང་གི་ཕྱག་རྒྱུ་
བཅིངས་ལ། དགུག་སྔགས་སྤེལ་ཚིག་དང་བཅས་པ་བརྒྱ་རྩ་བརྒྱད་དུ་བཟླས་ནས་ནི། སྔགས་པ་བསྒྲུབ་བྱའི་
གཟུགས་བརྙན་ལ་མངོན་དུ་ཕྱོགས་ནས། བསྒྲུབ་པར་བྱ་བའི་གཟུགས་བརྙན་གྱི་ལྟོ་བར་འཁོར་ལོ་གནས་པ་སྟེ་
བཅུག་པ་དེ་ལ་ཡིད་ནི་དམིགས་པས་གནས་བཞིན་དུ། བློ་དང་ལྡན་པའི་སྒྲུབ་པ་པོས་ཐུན་གསུམ་དུ་ལག་པ་
གཡོན་པའི་མཐེ་བོས་སྐུད་པ་མནན་ལ་མཐེའུ་ཆུང་གིས་གསང་གནས་ཀྱི་སྐུད་པ་བསྐྱོད་པར་བྱ་སྟེ་འཁོར་ལོ་དང་
གཟུགས་བརྙན་བྱ་ཚུལ་ནི་འཆད་པར་འགྱུར་རོ། ། དེ་ལྟར་བྱས་ན་སྔོན་བྲམ་ཟེ་གསོད་པ་སོགས་བྱས་པའི་སྡིག་
ཆེ་བ་དག་གིས་ཀྱང་། ཞག་བདུན་གྱིས་བརྒྱ་བྱིན་དང་སོགས་ཀྱིས་དབང་ཕྱུག་ལ་ སོགས་པ་ཡང་ངེས་པར་
འགུགས་སོ། ། བསྒྲུབ་བྱའི་གཟུགས་བརྙན་གང་ལས་བྱ་བ་ནི། ཙནྡན་དམར་པོའི་རྡུལ་ཏེ་ཕྱེ་མ་དང་བསྒྲུབ་
བྱའི་རྐང་རྗེས་གྱིས་ལས་གང་འགུགས་པའི་བསྒྲུབ་པར་བྱ་བའི་གཟུགས་བརྙན་བྱས་པ་དེར་སྒ་དང་པི་པི་ལི་དང་
ཕོ་བའི་ས་རེ་ཚ་བ་གསུམ་གྱིས་དེའི་ལུས་ལ་བསླུ་ཞིང་། དེར་མ་ཟད་སྦྲ་ཚིལ་གྱིས་ཀྱང་དེ་ལ་རབ་ཏུ་བྱུག་གོ། དེ་
ནས་སྒྲུབ་པ་པོ་ཡིས་གཟུགས་བརྙན་དེའི་གསང་གནས་སུ་ཟངས་མའི་ཁབ་གྱིས་ཕུག་ནས་ནི། དེའི་ཤུལ་དུ་སྐུད་
པས་བརྒྱུས་པ་དེ་མཐེའུ་ཆུང་གིས་བསྐྱོད་པ་ཡིན་ནོ། ། འཁོར་ལོ་ནི་རྣལ་འབྱོར་མ་དྲུག་གི་ཡི་གེ་སྤེལ་ཚིག་དང་
བཅས་པར་བྲིས་པའི་འཁོར་ལོ་སྟེ། གཟུགས་བརྙན་གྱི་ལྟེ་བར་གཞུག་རྒྱུའོ། ། གཟུགས་བརྙན་དེ་སེང་ལྡེང་གི་
མེའི་འདག་མ་དུ་བ་མེད་པ་ལ། མཁས་པས་ཉི་མ་བདུན་དུ་ཐུན་རེ་ལ་སྔགས་ལན་བརྒྱད་བཟླས་ཏེ་སྤུ་ཚིལ་མ་ཞུ་
ཙམ་བྱས་ནས་བསྲོ་བར་བྱའོ། ། དེ་ལྟར་བྱས་ཏེ་བཟླས་པའི་མཐར་ནི་མི་ཡི་བདག་པོ་དང་མདུན་ན་འདོན་ཏེ་
བློན་པོ་ཆེན་པོ་དང་། བཙུན་མོ་འཁོར་དང་བཅས་པ་ནི་ངེས་པར་འགུགས་པར་བྱེད་པ་ཡིན་ནོ། ། མི་ཡི་བདག་
པོ་འཁོར་དང་བཅས་པའི་མིང་སྔགས་སྤེལ་ཚིག་དང་བཅས་པའི་འཁོར་ལོ་གྲོ་གའི་འདབ་མར་བྲི་བར་བྱ་སྟེ། ཡི་
དྭགས་ནི་རོའོ། ། དེའི་སེན་རྩི་ནི་དེའི་སེན་མོ་ལ་བསྐུས་པའི་རྒྱ་སྐྱེགས་སོ། ། རོ་ཙ་ན་ནི་གི་ཧཾ་སྟེ་དེ་གཉིས་ཀྱི་
109

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྣག་ཚས་མཉམ་པར་བཞག་པ་སྟེ་མ་ཡེངས་པར་བྲིས་ནས་ནི། གཟུགས་བརྙན་དེའི་ལྟོ་བར་གཞུག་སྟེ། བསྒྲུབ་
བྱའི་མིང་དང་སྔགས་སྤེལ་ནས་གཟུགས་དེ་ལ་མངོན་པར་ཕྱོགས་ཏེ་བརྒྱ་ཞག་བདུན་བར་དུ་བཟླས་ནས་སེང་ལྡེང་
མེ་དུ་བ་མེད་པ་ལ་གཟུགས་དེ་བདུག་ཤིང་སྟེ་བསྲོ་བར་བྱ། ཡང་དུར་ཁྲོད་ཀྱི་སོལ་བའི་མེ་སྟེང་དུ་གདུང་བར་བྱ་
སྟེ། དགུག་ལས་བསྒྲུབ་པའི་ཕྱིར་བཤད་དོ། ། བསྲོ་བའི་ཚད་ནི་ཇི་སྲིད་གཟུགས་བརྙན་གྱི་སྤྲ་ཚིལ་མ་ཞུ་བར་
བསྲོས་པར་གྱུར་ན། ཞག་བདུན་དུས་སྔགས་བརྒྱ་རྩ་བརྒྱད་བཟླས་པས། རྒྱལ་པོ་ཕལ་བ་དང་། དེར་མ་ཟད་
འཁོར་ལོ་བསྒྱུར་བའི་རྒྱལ་པོ་འཁོར་དང་བཅས་པར་ཡང་ངེས་པར་བཀུགས་པར་འགྱུར་བ་ཡིན་ནོ། ། གཉིས་པ་
ནི། བསྒྲུབ་པར་བྱ་བའི་རྐང་རྗེས་ཀྱི་ས་དང་། ཙན་དན་དམར་པོའི་རྡུལ་ཉིད་དང་། དུར་ཁྲོད་ལྷག་མ་ཐལ་
བར་སྦྱོས་ཞེས་པ་ལ། དུར་ཁྲོད་ཀྱི་ཐལ་བར་བསྲེགས་པའི་འགྱུར་ལེགས་སོ། ། རྫས་དེ་རྣམས་སྒྲུབ་པ་པོ་ཡིས་
གཅིག་ཏུ་བསྡུས་ནས་གང་འགུགས་པ་དེའི་གཟུགས་བརྙན་བྱའོ། ། དེ་ནས་གཟུགས་དེ་སེང་ལྡེང་གི་མེ་དུ་བ་མེད་
པ་ལ་རབ་ཏུ་འབད་པས་བསྲོ་བར་བྱའོ། ། དེ་ནས་རྡུལ་ཏེ་གཟུགས་བརྙན་དེ་ལོག་པ་གཉིས་ལ་སྔར་ཀྱི་འཁོར་ལོ་
གཉིས་བཀོད་དེ། དེ་ཉིད་ཀྱིས་མཉེས་ནས་གཟུག།ས་ཕྱེ་མར་སོང་བ་དེས་སྦྱིན་སྲེག་བྱའོ། ། དེ་ནི་ཇི་སྲིད་དགུག་
པ་མ་གྲུབ་གྱི་བར་དེ་སྲིད་དུ་ནི་བསྲེགས་པས་འགྲུབ་པར་འགྱུར་རོ། ། རྡུལ་གཟུགས་བརྙན་དེ་བླངས་ན་ནི་མ་
ཡེངས་པར་དབུགས་ཕྱིར་མི་འབྱིན་པར་བྱས་ཏེ་དུར་ཁྲོད་དུ་སྦས་ན་ནི། བསྒྲུབ་བྱ་ནི་བརྒྱལ་ཞིང་སེམས་དང་
བྲལ་བ་དང་འདྲ་བ་དང་། ཅི་ཡིན་མི་ཤེས་པས་རྨོངས་ཤིང་། དེར་མ་སོང་ན་ཉོན་མོངས་པ་སྟེ་སྡུག་བསྔལ་དུ་
འགྱུར་བར་མཐོང་ནས། རླུང་གི་ཤུགས་ལྟར་མགྱོགས་པར་འོང་ནས་ནི་སྒྲུབ་པ་པོའི་སྟེང་ནས་འོག་ཏུ་ལྷུང་བར་
འགྱུར་རོ། ། གསུམ་པ་ནི། དེ་ནས་ལས་ཀྱི་ཕོ་ཉ་མོ་ཞེས་པ་སྐྱེས་པའི་རོ་བསྲེགས་པའི་སར་བུད་མེད་མཆོངས་
ནས་ཤི་བ་མཉམ་དུ་བསྲེགས་པའི་སར་སོང་ནས། བུད་མེད་དེའི་མིང་ནས་བོས་ཏེ་ཁྱོད་ཀྱིས་བདག་གི་བྱ་བ་འདི་
ནི་རྟག་ཏུ་གྱིས་ཤིག་ཅེས་ལན་གསུམ་བསྒོ་བ་འཛིན་ཏུ་གཞུག་གོ ། ཀ་ར་པཱི་རའི་ལྕག་མ་ནི་རླན་དང་བཅས་པ་གྲུ་
མོ་ནས་དཔུང་བ་རྫོགས་པའི་བར་གྱི་ཚད་དང་མཉམ་པ་བླངས་ལ། འབར་བར་འགྱུར་བའི་རོ་བསྲེགས་པའི་མེ་
ལ་དོན་ཏེ ཇི་སྲིད་དུ་ལྕག་མ་དེ་ནི་མ་ཚིག་པར་མྱུར་དུ་སོང་སྟེ་དེ་བླངས་ལ་རིག་པ་སྟེ་དཔའ་མོའི་གོ་ཆའི་སྔགས་
ལན་བདུན་བཟླས་ནས་ནི། གང་ཞིག་བཟླས་ཏེ་ཞེས་པ་ནི་ཆེ་གེ་མོ་འདིར་ཤོག་ལ། ཁྱེའུ་འམ་བུ་མོ་ཆེ་ག་མོ་
འདིར་ཁྲིད་ཤོག་ཅེས་བཟླས་ཏེ། ལག་པ་གཡོན་པས་གཡོན་ཕྱོགས་སུ་བསྐོར་ན་ནི། སྐོར་བ་དེས་ནི་དེའི་སྐད་
ཅིག་ལ་སྐྱེ་བའམ་བུད་མེད་རང་གི་གཟུགས་མཛེས་པ་ཅན་རླུང་ཤུགས་ཀྱིས་འོངས་པར་འགྱུར་རོ། ། གསུམ་པ་ནི།
ཀ་ར་པཱི་རའི་མེ་ཏོག་དམར་པོ་ལ་སྔགས་བརྒྱ་རྩ་བརྒྱད་བཟླས་ཏེ་པུཤྱ་སྟེ་རྒྱལ་གྱི་སྦྱོར་བའི་ལས་མེ་ཏོག་བླངས་ཏེ།
110

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
སྒྲུབ་པ་པོས་གི་ཧཾ་གིས་ཕྱུགས་ལ་མེ་ཏོག་སྨྱོ་བྱེད་ཀྱི་ཆུས་གནས་པ་ལ་བརྒྱ་རྩ་བརྒྱད་བཟླས་ནས། རང་ཆུ་བོ་ཆེན་
པོར་ཞུགས་ནས་ནི་ལྟེ་བ་མན་ཆད་ཆུར་བཅུག་སྟེ་རིག་པ་སྟེ་སྔགས་སྟོང་ཕྲག་གཅིག་ཏུ་བཟླའོ། ། དེ་ནས་རང་
ལག་པ་གཉིས་ཐལ་མོ་སྦྱར་བའི་དབུས་སུ་སྒྲུབ་གྲོགས་ཀྱི་མེ་ཏོག་འདབ་མ་རྒྱས་པ་ཞིག་གནས་པ་སྟེ་གཞུག་པར་
བྱའོ། ། ལབ་པ་གཉིས་སུ་སྒྲུབ་གྲོགས་ཀྱིས་བཅུག་པའི་མེ་ཏོག་གིས་ཕྱིར་ཀླགས་པ་སྟེ་ལེགས་པར་བཀང་ནས་ཆུ་
དང་བཅས་པ་སོས་མ་རེག་པར་བཏུང་བར་བྱའོ། ། དེ་ནས་སྒྲུབ་པ་པོ་དེ་ཡིས་ཚིག་ཙམ་གྱིས་ལས་ཐམས་ཅད་
འགྲུབ་པའི་ཚིག་གི་དངོས་གྲུབ་འཐོབ་པར་འགྱུར་རོ། ། བཞི་བ་ལ་གཉིས། དགུག་པ་དང་དྲག་ལས། དགུག་
ལས་བྱེ་བྲག་ཏུ་བཤད་པའོ། ། དང་པོ་ནི། དངོས་གྲུབ་འདིའི་དགོས་པ་ནི། རྒྱལ་བོའམ་རྒྱལ་པོའི་ཆུང་མ་ནི་
དགུག་པའི་ཡིད་ཀྱིས་མིང་ནས་སྨོས་ཏེ་ཁུག་ཅིག་ཅེས་བརྗོད་ན་ངེས་པར་འགུགས་པར་འགྱུར་རོ། ། དེ་བཞིན་དུ་
བརྗོད་པས་ལྷར་བཅས་པའི་ལྷ་མིན་དང་མི་རྣམས་ནི་མྱུར་དུ་དབང་དུ་བྱེད་པར་འགྱུར་རོ། ། ཁྲོས་པའི་བསམ་
པས་སོད་ཅིག་ཅེས་པའི་ཚིག་གིས་གསོད་པར་འགྱུར་ཞིང་། མཛའ་བ་དང་དབྱེ་བ་དང་བསྐྲད་པ་ཉིད་ཀྱང་བྱེད་
དོ། ། མདོར་ན་སྒྲུབ་པ་པོ་ཡི་ཚིག་ཙམ་ཉིད་གྱི་ཚར་གཅོད་པ་ཉིད་བྱེད་པར་འགྱུར་རོ། ། འདི་དང་འདི་རེངས་
པར་གྱུར་ཅིག་ཅེས་པའི་ཚིག་ཙམ་གྱིས་ནི། ཆུ་བོ་དང་ཤིང་རྟ་དང་འཁྲུལ་འཁོར་དང་རྒྱ་མཚོ་དང་གླང་པོ་ཆེ་དང་
རྟ་དང་དེ་བཞིན་དུ་སྤྲིན་དང་སྐྱེས་པའམ་བུད་མེད་དང་ཡང་ན་བྱ་ཡང་གནོན་པ་སྟེ་རེངས་པར་བྱེད་དེ། མདོར་
ན་ཡིད་ཀྱིས་བསམས་ནས་ཡིད་ལ་གང་བྱ་བར་འདོད་པ་ཚིག་ཙམ་གྱིས་དེ་ཐམས་ཅད་བྱེད་པར་འགྱུར་བ་ནི།
ཚིག་གི་དངོས་གྲུབ་གྲུབ་པའི་མཐུ་ཡིན་ནོ། ། གཉིས་པ་ནི། བསྒྲུབ་བྱ་དགུག་པ་ཡི་ནི་སྦྱོར་བ་དག་ཁྱད་པར་དུ་
བཤད་པར་བྱ་སྟེ། བུད་མེད་ཐམས་ཅད་རྨོངས་པ་སྟེ་མྱོས་པར་བྱེད་པ་ནི་མཚོན་པ་ཙམ་མོ། ། དེ་སྟོན་པ་ནི་ཀ་
ར་པཱི་རའི་མེ་ཏོག་ནི་དམར་པོ་ཡང་དག་བླངས་ནས་ནི། རིག་པ་སྟེ་དཔའ་བོའི་གོ་ཆའི་སྔགས་ལན་བརྒྱ་བཟླས་པ་
དག་ཕྱག་རྒྱའི་སྐྱེས་གནས་ཀྱི་དབུས་སུ་གཞུག་པར་བྱ་སྟེ། དེའི་དོན་མེ་ཏོག་དེ་ནི་ལས་རྒྱ་དང་ཁ་སྦྱར་བྱས་པའི་
ཕྱག་རྒྱའི་གསང་བའི་གནས་སུ་ངེས་པར་སྦྱར་བ་སྟེ་དེར་བཅུག་པའོ། ། གཉིས་སུ་མེད་པའི་ཡེ་ཤེས་ཀྱི་རྣལ་
འབྱོར་དང་ལྡན་པའི་སྔགས་པས། གོ་ཆའི་སྔགས་མིང་སྤེལ་དང་བཅས་པ་བརྒྱ་ཕྲག་གཅིག་ཏུ་བཟླས་ནས།
སྐྱེས་གནས་དབུས་ཀྱི་མེ་ཏོག་དེ། ལས་སྒྲུབ་པོ་ཡིས་མེ་ཏོག་གཅིག་བླངས་ལ། མེ་ཏོག་དེ་ཡིས་ནི་གང་ལ་བསྣུན་
པ་དེ་ནི། དེའི་མོང་པ་རང་གི་དབང་དུ་འགྱུར་རོ། ། འགྱུར་ཚུལ་ནི། དེའི་མཐུས་བསྒྲུབ་བྱ་དེ་བརྒྱལ་ཞིང་
སེམས་དང་བྲལ་བ་སྟེ་དྲན་པ་ཉམས་པ་དང་། ཡན་ལག་གི་ཚིག་ཀུན་གྱི་བྱ་བ་བྱེད་པ་ལ་རང་དབང་མེད་པར་
གཞན་སྒྲུབ་པ་པོའི་དབང་དུ་འགྱུར་པ་སྟེ། སྔར་གྱི་སེམས་ནི་མངོན་གྱུར་དུ་ལྡོག་པ་རུང་སྟེ་ལོག་ནས་སྐད་ཅིག་
11

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གིས་རང་གི་དབང་དུ་བྱེད་པ་འདི་ནི། སྔགས་ཀྱི་སྦྱོར་བ་ལ་ཡིད་ཆེས་པ་ལས་དངོས་གྲུབ་འགྲུབ་པ་སྟེ། དབང་
དུ་བྱེད་པའི་ལས་དོན་ཡོད་པ་སྟེ་འབྲས་བུ་ཡོད་པར་བྱེད་པ་ཡིན་ནོ། ། གསུམ་པ་ནི། དཔལ་ཧེ་རུ་ཀ་མངོན་
པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་དྲུག་གི་ཚིག་གི་དངོས་གྲུབ་སྒྲུབ་པ་དང་། དགུག་པ་སོགས་
ཀྱི་ལས་སྒྲུབ་པའི་ཆོ་གའི་ལེའུ་སྟེ་བཞི་བཅུ་རྩ་ལྔ་བའི་འགྲེལ་བའོ། ། ། །
གཉིས་པ་ཧ་ལྔ་ལ་བརྟེན་ནས་ལས་སྒྲུབ་པ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་
བཤད་པ། ལེའུའི་མཚན་ནོ། ། དང་པོ་ནི། དེ་ནས་ཡི་གེ་ཉ་ལྔ་ལ་བརྟེན་ནས་གསད་ལས་སོགས་ལས་རྣམས་
ཐམས་ཅད་རབ་ཏུ་སྒྲུབ་པར་བྱེད་པ་བཤད་པར་བྱའོ། ། དགོས་པ་ནི། སྒྲུབ་པ་པོ་གང་གིས་ཤེས་ནས་ཉམས་སུ་
བླངས་པ་ཙམ་གྱིས་ནི་མྱུར་དུ་དངོས་གྲུབ་རབ་ཏུ་འཇུག་པ་སྟེ་འཐོབ་པར་འགྱུར་བ་བཤད་པར་བྱའོ། ། གཉིས་
པ་ལ་གསུམ། གསད་ལས། གཟུགས་བསྒྱུར་བའི་ལས། མངལ་འཕོ་བའི་ལས་སོ། ། དང་པོ་ནི། འདིར་ཡི་
གེ་ཧ་ལྔའི་ངོས་འཛིན་འགྱུར་འགའ་ཞིག་ཏུ་མི་མཐུན་པར་འབྱུང་ཡང་། རྗེའི་བཞེད་པ་ནི། ཧ་ལ་ཨཱ་ཨཱི་ཨུ་ཨི་ཨཾ་
ལྔ་ཞུགས་པའི་ཧཱ་ཤཱི་ཧཱུྃ་ཧི་ཧོ་ལྔའོ། ། དེ་འདྲ་བའི་ཡི་གེ་ལྔ་ལག་པར་འཁོར་ལོ་རྩིབས་ལྔ་བ་བྲི་བའམ་བསམས་ལ།
དེར་ཡི་གེ་ལྔ་བྲི་བའམ་བསམས་པ་ཡིས་སྔགས་བསྐུལ་ཚིག་དང་ལྡན་པས་མདའ་དང་ལྡན་པའི་ལག་བས་མཉེས་ན་
ནི། སྦྱིན་སྲེག་བྱས་ཏེ་རྩ་ལྔ་ཁབ་ཀྱི་རྣམ་པ་ཅན་གྱི་ཁས་ཕུག་ནས༔ ཁྲག་འགུག་བཞིན་པ་ཐོད་པར་འབབ་པར་
བསམས་ན། བསྒྲུབ་བྱ་ཁ་ནས་ཀྱང་ནི་ཁྲག་འཛག་ཅིང་དགྲ་བོ་དེ་ཡི་མོད་ལ་འཆིའོ། ། འཁོར་ལོའི་ལྟེ་བར་
ཧཾ བྲིའོ༔ ། རང་གི་ཁྲག་དང་སྲིན་ལག་གི་སྟེ་བུད་མེད་བུ་མེད་པའི་ཁྲག་དང་ལྷན་ཅིག་བསྲེས་ཏེ་ཐོད་པར་
གནས་པར་སྟེ་བཞག་ལ། བསྒྲུབ་བྱའི་མིང་སྤེལ་ཚིག་དང་ལྡན་པར་བཟླས་ཤིང་། ལག་པས་ཁྲག་ཇི་སྲིད་སྐམས་
ཀྱི་བར་དུ་དེ་མཉེས་པར་བྱས་ན་དེས་ནི་བསྒྲུབ་བྱ་རྣམ་པར་འཇིག་པ་སྟེ་འཆིའོ། ། གལ་ཏེ་རྫས་གཉིས་མེད་ཀྱང་
ཁྲོ་བ་འབར་བ་དང་བཅས་པས་མིག་དམར་པོ་ཡིས། ཧ་ལྔ་མིང་སྤེལ་དང་བཅས་པ་བཟླས་ན་ནི་དཔུང་ཚོགས་
བཞོན་པར་བཅས་པ་ཡི་རྒྱལ་པོ་སོགས་མྱུར་དུ་འཆི་བར་བྱེད་དོ། ། བྱི་ལ་དང་ནི་ནེའུ་ལེ་དང་ཁྭ་དང་ཝ་དང་ཆུ་
སྐྱར་ལྔའི་ཤ་ཟླ་བར་ཧ་ལྔ་ལས་བསྐྱེད་ལ། དེ་དག་གིས་མཁའ་འགྲོ་མ་ལ་སྟོབས་ཅན་ལ་སྐྱུར་བ་སྟེ་གཏོར་མ་སྔོན་
དུ་འགྲོ་བས་སྦྱིན་སྲེག་བྱས་ན། ཤ་འདི་དག་གིས་གསང་ལས་སོགས་མྱུར་དུ་འགྲུབ་པར་རྒྱུད་འདི་ལ་ནི་ཐེ་ཚོམ་
མེད་དོ། ། གཉིས་པ་ནི། རི་བོང་དང་ལ་སོགས་པས་ལྕེ་སྤྱང་སོགས་ཀྱི་སྤུ་ལས་ནི་སྲད་བུ་བྱས་ཏེ་ཧ་ལྔས་ལན་
སྟོང་དུ་བཟླས་ནས། བསྒྲུབ་བྱ་གང་གི་མགུལ་དུ་བཅིངས་པར་གྱུར་པ་དེ་ནི་རི་བོང་ལ་སོགས་པ་དེ་དང་འདྲ་བའི་
གཟུགས་འཛིན་པར་འགྱུར་རོ། ། གསུམ་པ་ནི། རང་གི་ལག་པར་ཧ་ལྔའི་བཟླས་བརྗོད་སྟོང་བྱས་ཏེ་ཀ་ར་པཱི་
112

༄༅། །བདེ་མཆོག་རྩ་རྒྱུད་ཀྱི་ཊཱིཀ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
རའི་མེ་ཏོག་དང་ལྡན་པ་ཡི་ཀོ་རེ་རེ་སྟེ་ཡིག་གྲངས་ཀྱི་འབུམ་མངོན་པར་བཟླས་ལ། མེ་ཏོག་དེ་དང་བཅས་ཏེ་སྦྲུམ་
མ་ལ་ནི་རེག་པར་གྱུར་ན་མངལ་ནི་རྣམ་པར་འཕོ་བར་འགྱུར་རོ། ། ལག་པས་ལུས་ལ་རེག་པ་བཏང་ན་མངལ་
འཕོ་བ་ལས་ཐར་བར་འགྱུར་རོ། ། ཁྲོས་པས་གང་ལ་བསྡིགས་མཛུབ་བྱས་ཏེ་དྲག་སྔགས་བཟླས་བས་བསྒྲུབ་བྱ་དེ་
འཆི་ལ། སླར་ཡང་ཞི་བས་སྔགས་བཟླས་ཏེ་སྡིགས་མཛུབ་བཀྲོལ་ན་འཚོ་བར་བྱེད་པ་ཡིན་ནོ། ། གསུམ་པ་ནི།
དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཡི་གེ་ཧ་ལྔ་ལ་བརྟེན་ནས་ལས་བསྒྲུབ་པའི་ཆོ་གའི་
ལེའུ་སྟེ་བཞི་བཅུ་རྩ་དྲུག་པའི་འགྲེལ་བའོ། །
གསུམ་པ་སངས་རྒྱས་མཁའ་འགྲོ་མའི་སྔགས་ཀྱིས་ལས་བསྒྲུབ་པ་དང་ལྷ་སྒོམ་པ་རྟག་ཏུ་བྱ་བ་ལ་གཉིས།
དེའི་སྔགས་ཀྱིས་ལས་བསྒྲུབ་པ་དང་། དཔའ་བོ་དང་རྣལ་འབྱོར་མ་རྟག་ཏུ་བསྒོམ་པར་བྱ་བའོ། ། དང་པོ་ལ་
གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་མཚན་ནོ། ། དང་པོ་ནི། དེ་
ནས་ཧ་ལྔའི་ལས་ལས་གཞན་ཡང་དག་པར་བཤད་པར་བྱའོ། ། དེ་གང་ན། མཁའ་འགྲོ་ཀུན་འདུས་རྡོ་རྗེ་ཕག་
མོའི་ཉེ་བའི་སྙིང་པོ་སྟེ་དེ་ལ་བརྟེན་ནས་ལས་བསྒྲུབ་པའོ། ། དགོས་པ་ནི། སྔགས་འདི་ནི་བཟླས་བརྗོད་བྱས་པ་
ཙམ་གྱིས་ཀྱང་དབང་ལ་སོགས་པའི་དངོས་གྲུབ་ཐམས་ཅད་སྐྱེད་པར་བྱེད་པ་ཡིན་པའི་ཕྱིར་བཤད་དོ། ། གཉིས་
པ་ལ་གཉིས། དབང་དང་དྲག་པོའི་ལས་ཀྱིས་བསྒྲུབ་པ་དང་། གཞན་དུ་བསྒྱུར་བའི་ལས་ཀྱིས་བསྒྲུབ་པའོ། །
དང་པོ་ནི། བསྟན་པ་སྔོན་དུ་སོང་བ་དེ་ནས་སངས་རྒྱས་མཁའ་འགྲོ་མའི་རིགས་ཆེན་མོ་སྟེ་སྔགས་སྤེལ་ཚིག་དང་
བཅས་པ་བཟླས་ན། རྒྱལ་རིགས་ལ་སོགས་པ་རིགས་ཐམས་ཅད་དབང་དུ་བྱེད་པར་འགྱུར་རོ། ། དེ་རྟག་ཏུ་
བཟླས་བརྗོད་བྱས་ན་ཚེ་རིང་བ་སོགས་ཀྱི་ཕུན་སུམ་ཚོགས་པའི་དཔལ་ཆེན་པོ་སྐྱེད་པར་འགྱུར་རོ། ། མི་རུས་
ལས་ཕུར་བུ་སོར་དྲུག་པ་བྱས་ལ། སྔགས་འདི་བརྒྱ་རྩ་བརྒྱད་མངོན་པར་བཟླས་ནས། བསྒྲུབ་བྱ་གང་གི་སྒོར་
སྦས་པ་དེའི་རིགས་བརྒྱུད་རྣམས་རབས་གཅོད་པར་འགྱུར་རོ། ། ཞིང་དང་བ་ལང་གི་ར་བ་དང་མ་ཧེ་དང་གླང་
པོ་ཆེ་དང་རྟའི་གནས་སུ་ས་བརྐོས་ཏེ། ཕུར་བུ་ལ་སྔགས་བཟླས་ཏེ་སྦས་ན་དེ་ཐམས་ཅད་བརླག་པར་འགྱུར་
རོ། ། དེ་ནས་རྒྱལ་པོའམ་རྒྱལ་བོའི་བློན་པོ་དབང་དུ་བྱ་བར་འདོད་ན། མཁས་པས་ས་ལས་རྫ་མཁན་གྱི་ལག་པ་
ལ་འབྱར་བའི་འཇིམ་པ་ལས་བྱས་པའི་བསྒྲུབ་བྱའི་གཟུགས་བརྙན་སོར་བརྒྱད་པ་བྱས་ལ། སྔགས་སྤེལ་ཚིག་དང་
བཅས་པ་བྲིས་ནས་དེའི་སྙིང་ཁར་བཞག་ལ། དེ་རྒྱལ་པོའམ་བློན་པོའི་སྒོར་སྦས་ནས་བཞག་སྟེ། ཉིན་ཞག་དང་
པོ་ལམ་དུ་ལུང་ཀའི་མེ་ཏོག་དང་འབྲས་བུ་རྣམས་དང་ཀུ་སུ་མུའི་མེ་ཏོག་བསྲེས་པའི་སྦྱིན་སྲེག་སྔར་སྟོང་ཕྲག་
གསུམ་དང་། ཕྱིས་སྟོང་ཕྲག་བརྒྱད་བྱས་ན་རྒྱལ་པོ་སོགས་དེ་ཐམས་ཅད་དུ་དབང་དུ་འགྱུར་རོ། ། སྔགས་འདི་
113

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ། །
ཉིད་ལྷ་སྔགས་ཀྱི་ཁ་དོག་སོགས་སོ་སོར་བྱས་པས་དགུག་པ་དང་གནོན་པ་དང་རྨོངས་པ་དང་སྐེམས་པ་དང་
ཆུགས་པ་དང་ཚིག་འགྲོག་པ་སྟེ་ལྐུགས་པ་དང༌། མིག་ལོང་བ་དང༌། ལྕེ་དིག་པ་ཉིད་དུ་བྱེད་ལ། སླར་གསོ་བའི་
བསམ་པས་བཟླས་ན་གཏོར་བར་བྱེད་དོ། ། གཉིས་པ་ལ་དྲུག མཚན་གཞན་དུ་བསྒྱུར་བ་དང་། འགྲོ་བ་
གཞན་དང་། རྫས་གཞན་དང་། བསམ་པ་གཞན་དང་། གཟུགས་གཞན་དང་། བདག་པོ་གཞན་དུ་བསྒྱུར་
བའོ། ། དང་པོ་ནི། དེ་ནས་སྐྱེས་པ་བུད་མེད་དབང་དུ་བྱ་བར་འདོད་ན། སྐྱེས་པའི་རོ་ལ་བཏགས་པའི་མེ་
ཏོག་དང་། ལྕགས་ཀྱི་མེ་ཏོག་དང་། ཀ་ཀཎྜ་ཡི་འབྲས་བུ་དང་། ཁྭ་ཏའི་སེན་མོ་དང་། རྐང་པའི་འོག་སྟེ་
མཐིལ་གྱི་ལྤགས་པ་རྣམས་ཆ་མཉམ་པར་བྱས་ལ། སྔར་བཤད་ཀྱི་བུད་མེད་ཀྱི་ཐོད་པར་བསྐྱེད་པའི་ས་བོན་
བླངས་ལ་རི་བོང་གི་ཁྲག་དང་ལྷན་ཅིག་བཏགས་ཏེ། རི་ལུ་བཅུ་གཅིག་བྱས་ལ་ཉི་མ་ལ་བསྐམ་མོ། ། དེ་བཞིན་
དུ་ཉིན་ཞག་བཟང་པོ་ལ་ལག་པར་བླངས་ནས་ཁུ་ཚུར་བཅིངས་ཏེ། ཉི་མ་རེ་རེ་ཞིང་ཐུན་རེ་རེ་ལ་སྟོང་ཕྲག་བརྒྱད་
བརྒྱད་བཟླས་པའི་ཉི་མ་བཅུ་གཉིས་པ་ལ། སྐྱེས་པ་གང་གི་སྤྱི་བོར་རིལ་བུའི་ཕྱེ་མ་བཞག་པ་དེ་བུད་མེད་དུ་འགྱུར་
རོ། ། སྐྲ་བཞར་ན་ནི་སྔ་མ་བཞིན་དུ་འགྱུར་རོ། ། གཉིས་པ་ནི། སྐྱེས་པ་ཁྱེར་བྱ་བར་འདོད་ན། རྒྱལ་གྱི་
ལྕགས་ཏེ་གསེར་ནེའུ་ལེ་སྟེ་སྲེ་མོའི་མགོ་བོར་ཏེ་ཐོད་པའི་ནང་དུ་གུར་གུམ་དང་ལྷན་ཅིག་བྱེ་མར་བྱས་པ་བཞག་ལ།
མཚན་མོ་སྟེ་ཞག་བདུན་གྱི་བར་དུ་སྔགས་བརྒྱད་སྟོང་བཟླས་ནས་སྦྱིན་སྲེག་བྱས་ལ། ཉིན་ཞག་བརྒྱད་པ་ལ་གུར་
གུམ་དང་མཉམ་པོར་བྱས་ཏེ། སྔགས་སྤེལ་ཚིག་དང་བཅས་པ་ལན་བརྒྱ་རྩ་བརྒྱད་མངོན་པར་བཟླས་ནས།
དབང་ལས་ཐམས་ཅད་པའི་ཐབ་ཏུ་སྦྱིན་སྲེག་བྱས་ལ། དེའི་ཐལ་བ་གང་གི་སྤྱི་བོར་བཞག་པ་དེ་ཁྱིའི་གཟུགས་
འགྱུར་རོ། ། སླར་གསོ་བོ་ནི་མཚན་མོའི་དུས་སུ་མཁའ་འགྲོ་མ་རྣམས་ལ་མཆོད་པ་ཆེན་པོ་བྱས་ཏེ་གཏོར་མ་བྱིན་
ནས་གསོལ་བ་བཏབ་ན། དེའི་འོག་ཏུ་སྔར་བཞིན་རྣལ་མར་འགྱུར་རོ། ། གསུམ་བ་ནི། གསེར་དངུལ་སོགས་
རིན་པོ་ཆེའི་རྫས་རྣམས་རིན་པོ་ཆེའི་རྫས་མ་ཡིན་པར་བྱ་བར་འདོད་ན། གསེར་ཤིང་ཐང་ཁྲོམ་གྱི་འབྲས་བུས་
སྦྱིན་སྲེག་བརྒྱ་རྩ་བརྒྱད་སྤེལ་ཚིག་དང་བཅས་པ་བྱས་ན་རྫས་རྫས་དེ་མ་ཡིན་པར་འགྱུར་རོ། ། ཨ་ཀ་རུའི་སྦྱིན་
སྲེག་བརྒྱུད་བརྒྱ་བྱས་ན་རྣལ་མར་འགྱུར་རོ། ། བཞི་བ་ནི། ཅི་སྟེ་སྨྱོ་བར་བྱ་བར་འདོད་ན། བྱ་ཆེན་པོ་ནི་འུག་
པའོ། ། དེའི་གནས་ཀྱི་ཤིང་གིས་ཞག་བདུན་གྱི་བར་སྔགས་སྟོང་ཕྲག་བརྒྱད་བཟླས་པ་སྔོན་དུ་སོང་བས་སྦྱིན་སྲེག་
བྱས་ན་ཉི་མ་བདུན་པ་ལ་སྨྱོ་བར་འགྱུར་རོ། ། སླར་བཟློག་པ་སྟེ་གསོན་འབྲས་ཀྱི་ཕུག་མའི་མེ་ལ་སྦྱིན་སྲེག་བརྒྱུད་
སྟོང་བྱས་ན་ཞི་བར་འགྱུར་རོ། ། ལྔ་བ་ནི། བྱི་ལའི་སྤུ་ཟླ་བ་གཟས་ཟིན་པའི་ཚེ་བསྡུས་ལ་བླངས་ཏེ། བསྒྲུབ་བྱ་
གང་གི་མིང་ནས་བརྗོད་ནས་སྒེལ་ཚིག་བཅས་པའི་སྔགས་ཀྱིས་སྦྱིན་སྲེག་སྟོང་ཕྲག་བརྒྱད་བྱས་ནས། ཐལ་བ་དེ་
114

༄༅། ། བདེ་མཆོག་རྩ་རྒྱུད་ཀྱི་ཊཱིཀ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
གང་གི་སྤྱི་བོར་བཞག་པ་དེ་བྱི་ལར་འགྱུར་རོ། ། གསོན་སླར་སྟོང་ཕྲག་བརྒྱད་བཟླས་ན་རྣལ་མར་འགྱུར་རོ། །
བྱ་རོག་གི་རྒྱུས་པ་སྟེ་ཆུ་རྒྱུས་ལ་སྲད་བུ་བྱས་པ་གཟུང་ལ། བསྒྲུབ་བྱའི་མིང་སྤེལ་སྔགས་དང་བཅས་པ་ལན་བརྒྱད་
བརྒྱུད་མངོན་པར་བཟླས་ཏེ་གང་གི་མགུལ་དུ་བཅིངས་པ་དེ་བྱ་རོག་ཏུ་འགྱུར་རོ། ། དེ་བཞིན་དུ་གང་དང་གང་
གི་རྒྱུས་པ་སྲད་བུར་བྱས་ཏེ་སྔགས་མཱར་ལྟར་བརྒྱུད་བརྒྱ་མངོན་པར་བཟླས་ཏེ་མགུལ་དུ་བཅིངས་པ་དེ་སེམས་ཅན་
དེ་དང་དེ་འདྲ་བར་འགྱུར་རོ། ། དེ་བཞིན་དུ་ཝ་དོང་བིས་པ་དང་རྨ་བྱ་དང་ཆུ་སྐྱར་དང་འུག་པ་དང་ཁྲ་དང་བྱ་
རྒོད་ཀྱི་གཟུགས་འཛིན་པར་འགྱུར་རོ། ། བ་ལང་གི་སྤུ་ལས་སྲད་བུ་བྱས་ལ་སྔར་བཞིན་སྔགས་ལན་བརྒྱ་རྩ་
བརྒྱད་མངོན་པར་བཟླས་བརྗོད་བྱས་ཏེ། མགུལ་དུ་བཅིངས་ན་དེ་བ་ལང་དུ་འགྱུར་རོ། ། རྐང་བཞི་བ་དང་
རྐང་མང་བ་དང་རྐང་མེད་པ་ལ་སོགས་པའི་སྲོག་ཆགས་གང་དང་གོང་གི་སྤུ་ལས་སྲད་བུ་བྱས་ལ། མིང་སྤེལ་དང་
བཅས་པའི་སྔགས་མངོན་པར་བཟླས་ཏེ་མགུལ་དུ་བརྟགས་ན་དེ་དང་དེའི་གཟུགས་འཛིན་པར་འགྱུར་རོ། །
བཏགས་པ་དེ་བཀྲོལ་ན་ཐར་བར་འགྱུར་རོ། ། དྲུག་པ་ནི། སོ་བ་ལ་ཉི་མ་བདུན་གྱི་བར་ཐུན་རེ་རེར་སྔགས་
སྟོང་ཕྲག་བརྒྱད་བཟླས་ནས་ནོར་གྱི་བདག་པོ་ཆེན་པོའི་ཁྱིམ་དུ་བཅུག་ལ། ལྷག་མ་སྟེ་བཅུག་པའི་རྗེས་སུ་སྔགས་
ཀྱིས་མངོན་པར་བསྔགས་པའི་ཆུས་བདག་ཉིད་ལ་དབང་བསྐུར་ཞིང་ཞག་བདུན་དུ་བཟླས་ན་མཚན་མོ་བདུན་
གྱིས་མོ་བ་ཐམས་ཅད་འགུགས་པར་འགྱུར་རོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་
པའི་རྒྱུད་ལས། སངས་རྒྱས་ཐམས་ཅད་ཀྱི་མཁའ་འགྲོ་མའི་སྔགས་ཀྱི་སརྦ་བུཛྷ་ཌཱ་ཀི་ནིའི་སྒོ་ནས་ལས་ཐམས་
ཅད་སྒྲུབ་པའི་ཆོ་གའི་ལེའུ་སྟེ་བཞི་བཅུ་རྩ་བདུན་པའི་འགྲེལ་བའོ། ། །།
གཉིས་པ་དཔའ་བོ་དང་རྣལ་འབྱོར་མ་རྟག་ཏུ་བསྒོམ་པར་བྱ་བ་ལ་གསུམ། བཤད་པར་དམ་བཅའ་བ།
དམ་བཅས་པའི་དོན་བཤད་པ། ལེའུའི་མཚན་དོན། ། དང་པོ་ནི། དེ་ནས་སྔ་མ་ལས་གཞན་ཡང་བཤད་པར་
བྱའོ། ། དེ་གང་ན། རྡོ་རྗེ་ཕག་མོ་ལ་སོགས་པའི་མཁའ་འགྲོ་མ་ཀུན་གྱི་སྙིང་པོའི་སྔགས་སྒྲུབ་པ་པོ་གང་དགེ་
བར་བྱེད་པ་སྟེ། རྣལ་འབྱོར་མ་ཀུན་གྱིས་སྒྲུབ་པ་པོ་ལ་འདོད་པའི་དོན་ཐམས་ཅད་སྒྲུབ་པར་བྱེད་པའོ། ། སྙིང་
པོའི་རྣལ་འབྱོར་མ་ཞེས་པའི་འགྱུར་ཅུང་མི་བདེ་བར་གསལ་ལོ། ། དེ་བཞིན་དུ་སྔགས་དང་ལྷ་གང་ཞིག་བསྙེན་
པའི་རྗེས་སུ་ཡིད་ལ་དྲན་ནས་བཟླས་པ་ཙམ་གྱིས། ས་འོག་སོགས་འཇིག་རྟེན་གསུམ་པོ་གཡོ་བར་བྱེད་ཅིང་།
སྦྱིན་སྲེག་སོགས་ལ་མི་ལྟོས་པར་རྗེས་སུ་དྲན་པ་ཙམ་གྱིས་ཀྱང་རྣལ་འབྱོར་མ་རྣམས་ཀྱིས་བྱིན་གྱིས་རློབ་ཅིང་ཡང་
དག་པའི་དངོས་གྲུབ་བདེ་མཆོག་གི་གོ་འཕང་རིམ་གྱིས་འཐོབ་པར་འགྱུར་བ་དེ་བཤད་པར་བྱའོ། ། གཉིས་པ་ལ་
གསུམ། ལས་སྒྲུབ་ པའི་ སྔགས་ ཕན་ཡོན་དང་བཅས་ པ། གསང་བའི་དཀྱིལ་འཁོར་སྒོམ་པ། དོན་བསྡུ་
115

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བའོ། ། དང་པོ་ནི། སྔགས་ནི་སཱཧཱ་སོགས་གོ་རིམ་ལུགས་བཟློག་ཏུ་གསུངས་པ་ནི་རྒྱུད་ལ་རང་དགར་འཇུག་པ་
འགོག་པའི་ཆེད་དུ་ཡིན་པས། འདིར་ལུགས་མཐུན་དུ་བཤད་ན། ༀ་སརྦ་བུདྡྷ་ཌཱ་ཀི་ནཱི་ཡི། བཛྲ་ཝརྞ་ནི་ཡེ་ཧཱུཾ་
ཧཱུྃ་ཕཊ་སྭཱཧཱ་སྟེ། དེ་ལ་ཨོ་ནི་ཕྱག་འཚལ་ལོ་ཞེས་སོ། ། གང་གི་ཆེད་དུ་ན། སརྦ་བུདྡྷ་ཌཱ་ཀི་ནི་ཡེ་ནི་སངས་རྒྱས་
མཁའ་འགྲོ་མ་ཐམས་ཅད་དང་། བཛྲ་ཝ་ཎ་ནི་ཡེ་ནི་རྡོ་རྗེ་རབ་བསྔགས་མ་སྟེ་དེའི་ཆེད་དུའོ། ། ཧཱུཾ་གཉིས་ནི་
དོན་དེར་བསྐུལ་བ། ཕཊ་ནི་གསལ་བར་བྱེད་པ། སཱཧཱ་ནི་དབུགས་འབྱིན་པའོ། ། སྔགས་འདི་བཀླགས་པས་
འགྲུབ་པ་སྟེ་ཞེས་པ་ནི་སྔོན་གྱི་ཚོགས་རྒྱ་ཆེ་བ་འགའ་ཞིག་གིས་བསྙེན་པ་སོགས་ལ་མི་བལྟོས་པར་ལས་རྣམས་ཀུན་
བྱེད་ཅིང་དགེ་བར་བྱེད་པ་ཡིན་ལ། གང་ཟག་གཞན་གྱིས་ནི་སྔོན་དུ་བསྙེན་པ་སོགས་དགོས་སོ། ། སྔགས་དེ་
གང་ཞེ་ན། མཁའ་འགྲོ་མ་ནི་མདོར་བསྟན་པ་སྟེ། རྣལ་འབྱོར་མ་ནི་དེ་འཆད་པའོ། ། དེ་ཡང་གང་ན། དུམ་
སྐྱེས་མ་དང་ལཱ་མ་དང་། སོགས་ཀྱི་ལྷ་གཞན་རྣམས་བསྡུའོ། ། དེ་ལྟ་བུའི་མཁའ་འགྲོ་མ་ཐམས་ཅད་ཀྱི་སྔགས་ནི་
སངས་རྒྱས་མཁའ་འགྲོ་མའི་སྔགས་འདི་ཉིད་ཡིན་པར་གྲགས་སོ། ། དེའི་ཆེ་བ་ནི། ས་འོག་དང་ཡང་ན་མཐོ་
རིས་ས་བླ་ལྷའི་ཡུལ་དང་། དེ་བཞིན་དུ་ས་སྟེང་མིའི་ཡུལ་དག་ ཏུ་ཡང་ཞི་སོགས་ཀྱི་ལས་ནི་གང་དག་ཡོད་པ་
རྣམས་སྔགས་འདི་ཉིད་ཀྱིས་དེ་དག་ཐམས་ཅད་འགྲུབ་ཅིང་། དངོས་གྲུབ་ཀུན་འགྲུབ་པར་བྱེད་པས་དགེ་བར་
བྱེད་པ་ཡིན་ནོ། ། དངོས་གྲུབ་ཐམས་ཅད་རེ་བ་ཆུ་སྩོལ་བའི་སྔགས་འདི་ལས་ཤིན་ཏུ་མཆོག་ཏུ་གྱུར་པའི་སྔགས་
གཞན་མེད་དེ། རྒྱུ་མཚན་གང་གི་ཕྱིར་ན་སྔགས་འདི་ནི་བླ་ན་མེད་པའི་དངོས་གྲུབ་ཀྱི་ཐབས་བཟང་པོ་ནི་བསྟན་
པ་ཡིན་པའི་ཕྱིར་རོ། ། གཉིས་པ་ལ་གཉིས། རྟེན་བསྒོམ་པ་དང་། བརྟེན་པ་ལྷ་བསྒོམ་པའོ། ། དང་པོ་ནི།
མཁའ་འགྲོ་མ་ནི་ཀུན་གྱི་བཞུགས་པའི་གནས་ནི་མདོར་བསྡུས་ནས་བཤད་པར་བྱ་བའོ། རྒྱས་པར་འཆད་པ་ནི་
མ་ཡིན་ནོ། ། དེ་ཡང་རིན་ཆེན་སྣ་བདུན་གྱི་རང་བཞིན་གྱི་རི་བོ་བཟང་པོ་སྟེ་རི་རབ་རྩེ་མོ་བརྒྱད་པ་མེ་ཏོག་དང་
འབྲས་བུ་སོགས་སྣ་ཚོགས་ཀྱིས་བརྒྱན་པ་བྲི་བ་སྟེ་བསྒོམ་པར་བྱའོ། ། དེས་འབྱུང་བཞི་གཞལ་ཡས་ཁང་དང་
བཅས་པ་ལ་ཡང་མཚན་ནོ། ། གཉིས་པ་ནི། རི་རབ་དེའི་སྟེང་དུ་གཞལ་ཡས་ཁང་གི་དབུས་ཀྱི་ཕྱོགས་བཞིའི་
འདབ་མ་ལ། རྟག་ཏུ་བསྒོམ་པར་བྱ་བ་ནི་ཤར་ལ་སོགས་པར་མཁའ་འགྲོ་མ་དང་། དེ་བཞིན་དུ་ལཱ་མ་དང་།
དུམ་སྐྱེས་མ་དང་། གཟུགས་ཅན་མ་དང་། གཞན་ཡང་རྣལ་འབྱོར་མ་སོ་གཉིས་དང་། དཔའ་བོ་རྣམས་ཀྱི་
གཙོབོ་དཔའ་བོ་ཧེ་རུ་ཀ་ཡུམ་དང་བཅས་པ་ཉིད་དང་། ཧ་ཧ་ཧེ་ཧེ་ཞེས་བྱ་བའི་བཞད་མོ་མཛད་པ་དང་།
དཔའ་བོ་ཉི་ཤུ་རྩ་བཞིའི་མཁའ་འགྲོའི་དྲ་བ་སྟེ་ཚོགས་དང་བཅས་པའི་བདེ་མཆོག་གི་ལྷ་ཚོགས་བསྒོམ་པར་
བྱའོ། ། དཔའ་བོ་ཉེར་བཞི་གོ་རིམ་བཟློག་ནས་སྔོན་བ་ནི། རྡོ་རྗེ་སེམས་དཔའ་དང་རྣམ་པར་སྣང་བྱེད་དེ་སྣང་
116

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། ་།
མཛད་དང་པདྨ་གར་གྱི་དབང་ཕྱུག་དང་དཔལ་ཁྲག་འཐུང་སྟེ་ཧེ་རུ་ཀ་དང་། ནམ་མཁའི་སྙིང་པོ་དང་རྟ་མགྲིན་
དང་རིན་ཆེན་རྡོ་རྗེ་དང་སྟོབས་པོ་བརྒྱད་དེ་སྐུ་འཁོར་གྱི་ལྷ་དང་། མིག་མི་བཟང་དང་འཇིག་བྱེད་ཆེན་མོ་དང་རྡོ་
རྗེ་བཟང་པོ་དང་རབ་ཏུ་བཟང་པོ་དང༌། རྡོ་རྗེ་ཧཱུྃ་མཛད་དང་དཔའ་བོ་ཆེན་པོ་དང་རྡོ་རྗེ་རལ་བ་ཅན་དང་མྱུ་གུ་
སྟེ་གསུང་འཁོར་གྱི་ལྷའོ། ། རྡོ་རྗེའི་ལུས་ཅན་དང་རྡོ་རྗེའི་འོད་དང་འོད་དཔག་མེད་དང་ལྷའི་དགྲ་དང་། དེ་
བཞིན་དུ་མཆེ་བ་རྣམ་པར་གཙིགས་པ་དང་ཀེང་རུས་དང་ཀེང་རུས་ཆེན་པོ་དང་ཐོད་པའི་དུམ་བུ་སྟེ་ཐུགས་
འཁོར་གྱི་ལྷའོ། ། འདིར་སོགས་ཀྱི་སྐད་དོད་ཨ་རི་ནི་དང་པོ་ལའང་འཇུག་པས་དང་པོ་ཡིན་གྱི། སོགས་སུ་མི་
བྱའོ། ། དེ་ལྟར་དཔའ་བོ་ཉི་ཤུ་རྩ་བཞི་ཡིས་སྒྲུབ་པ་པོའི་འགྲོ་བ་འདི་དག་ཐམས་ཅད་ཀྱི་སྤྱི་བོ་ལ་སོགས་པ་ནང་
གི་གནས་ཉེར་བཞིར་ཁྱབ་པར་གནས་པར་བསྒོམས་པར་བྱ་སྟེ་དཔའ་མོ་རྣམས་དང་བཅས་པར་རོ། ། དེ་ལྟར་
དཔའ་བོ་ཉེར་བཞི་བོ་རྣམས་དང་། མཁའ་འགྲོ་མ་ཉིད་རྣལ་འབྱོར་མ་ནི་རབ་གཏུམ་མ་སོགས་པ་ཉེར་བཞི་ནི།
བྱ་བ་སྟེ་ཞི་སོགས་ཀྱི་ལས་ཀུན་སྒྲུབ་པ་ལ་སྒྲུབ་པ་པོས་སྐུ་གསུང་ཐུགས་ཀྱི་འཁོར་ལོ་གསུམ་གྱི་རྩིབས་རྣམས་སུ་
བཞུགས་པར་བལྟ་བ་སྟེ་བསྒོམ་པར་བྱའོ། ། དེས་ལྷ་གཞན་རྣམས་ཀྱང་མཚོན་ཏེ་རེ་གཉིས་སུ་བྱའོ། ། དངོས་
གྲུབ་སྒྲུབ་པར་འདོད་པས་ཤིན་ཏུ་མཉམ་པར་བཞག་སྟེ་ལྷའི་འཁོར་ལོའི་བདག་ཉིད་འདི་ནི་རྟག་ཏུ་བསྒོམ་པར་བྱ་
ཞིང་། སྔར་ལེའུ་གཉིས་པ་དང་གསུམ་པར་བཤད་པའི་ཆོ་ག་ཡིས་མཁའ་འགྲོའི་དྲ་བ་སྟེ་ཚོགས་ཀྱིས་བསྐོར་བའི་
འཁོར་ལོ་འཁོར་ལོ་བདེ་མཆོག་བརྗོད་པ་སྟེ་མཆོད་པར་བྱའོ། ། གསུམ་པ་ནི། དཀྱིལ་འཁོར་གྱི་འཁོར་ལོ་ཆེན་
པོའི་རྣལ་འབྱོར་མ་རྣམས་བསྒོམ་ཞིང་། སྔར་བཤད་པ་དེ་བཞིན་དུ་མཆོད་པ་འདི་ནི་དངོས་གྲུབ་ཀུན་གྱི་གཞི་
ཡིན་པར་རྣམ་སྣང་སོགས་སངས་རྒྱས་བྱ་བ་དང་། ཧེ་རུ་ཀ་སོགས་དཔའ་བོ་བྱེ་བས་གསུངས་པ་ཡིན་ནོ། ། དེ་
དཔའ་བོའི་ཆེ་བ་ནི། དཔའ་བོ་རེ་རེ་ལ་རྣལ་འབྱོར་མ་རེ་རེ་དེ་འདྲ་མའི་མཁའ་འགྲོ་མ་ནི་རེ་རེ་ཡང་བྱེ་བ་གྲངས་
མེད་པའི་འཁོར་གྱིས་བསྐོར་བའོ། ། རྣལ་འབྱོར་མའི་ཆེ་བ་ནི། རྣལ་འབྱོར་མ་ནི་མཁའ་འགྲོ་མ་དང་གཟུགས་
ཅན་མ་དང་དུམ་སྐྱེས་མ་དང་ལཱ་མ་དང་ལ་སོགས་ལས་སྒོ་མཚམས་མ་བརྒྱད་དང༌། གཙོ་མོ་རྣམས་ཀྱི་འཁོར་གྱི་
གྲངས་ཡང་སྔར་བཞིན་ནོ། ། དེ་ཐམས་ཅད་ཀྱང་དངོས་གྲུབ་ཀུན་རྩོལ་པར་བྱེད་པས་སྒྲུབ་པ་པོ་ལ་དགེ་བར་
བྱེད་པ་ཡིན་ནོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། དཔའ་བོ་དང་
རྣལ་འབྱོར་མ་ཐམས་ཅད་ཀྱི་གནས་ཏེ་རི་རབ་སོགས་དང་། གསང་བ་སྟེ་ལྷའི་དཀྱིལ་འཁོར་སྒོམ་པའི་ཆོ་གའི་
ལེའུ་སྟེ་བཞི་བཅུ་རྩ་བརྒྱུད་པའི་འགྲེལ་བའོ། ། ། །
བཞི་བ་སྐྱེ་བདུན་བརྟག་པ་རྒྱས་པར་བཤད་པ་ལ་གསུམ། བཤད་པར་དམ་བཅའ། དམ་བཅས་པའི་
117

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དོན་བཤད་པ། ལེའུའི་མཚན་ནོ། ། དང་པོ་ནི། དེ་ནས་སྔ་མ་ལས་གཞན་ཡང་བཤད་པར་བྱའོ། ། དེ་གང་ན།
སྔར་བཅུ་བཞི་བར་བཤད་པ་ཇི་ལྟ་བ་དེ་བཞིན་གྱི་ཆོ་ག་སྟེ་བོང་བུའི་རྣལ་འབྱོར་སྔོན་དུ་འགྲོ་བས་ཕྱུགས་དེ་སྐྱེ་
བདུན་བསྒྲུབ་པར་བྱའོ། ། ཕྱུགས་ཀྱི་སྐད་དོད་གོ་ནི་མཆོག་སོགས་ལ་འཇུག་པའི་དབང་དུ་བྱས་སོ། ། དགོས་
པ་ནི། སྒྲུབ་པ་པོ་གང་གིས་དེ་ཤེས་པ་ཙམ་གྱིས་འཆད་འགྱུར་གྱི་དངོས་གྲུབ་རྣམས་མྱུར་དུ་འགྲུབ་པར་འགྱུར་
བས་བཤད་པར་བྱའོ། ། གཉིས་པ་ལ་གསུམ། འབྲས་ཕྱེ་ལས་ཕྱུགས་ཀྱི་གཟུགས་བརྙན་བྱ་བ། ཕྱུགས་མཆོག་
གི་མཚན་ཉིད་དང་དེ་ལ་བརྟེན་པའི་ལས། ལས་སྦྱོར་དེ་མཆོག་ཏུ་བསྟན་པའོ། ། དང་པོ་ནི། སྔགས་པས་
དགུན་དུས་སུ་སྐྱེས་པའི་འབྲས་ས་ལུའི་ཕྱེ་མ་དང་། འབྲས་ཕྱེའི་འཁུར་བ་ལ་མི་ལ་སོགས་པའི་ཕྱུགས་ཀྱི་གཟུགས་
བརྙན་བྱའོ། ། རིམ་བཞིན་ནི་མི་ལ་སོགས་པ་སྟེ། མི་དང་རུས་སྦལ་དང་རྔ་མོ་དང་བོང་བུ་དང་སྤྱང་ཀི་དང་རྟ་
དང་ལ་སོགས་པས་ཞྭ་དང་འུག་པ་དང་བྱ་རྒོད་སོགས་གཟུང་ངོ་། ། དེ་ལྟར་སྣ་ཚོགས་ཕག་ནི་ཁ་དོག་སྣ་ཚོགས་
པའི་རི་དྭགས་ཀྱི་ཁྱད་པར་ཞིག་སྟེ། སྐབས་འདིར་ཕྱུགས་ནི་འདི་དག་ཏུ་ཤེས་པར་བྱའོ། ། གཉིས་པ་ལ་གསུམ།
དོན་གཉིས་བཤད་པར་དམ་བཅའ་བ། ཕྱུགས་མཆོག་གི་མཚན་ཉིད་བསྟན་པ། དེ་ལ་བརྟེན་པའི་ལས་སྦྱོར་
རོ། ། དང་པོ་ནི། སྐྱེ་བདུན་གྱི་མཚན་ཉིད་ཇི་ལྟར་དུ་གྱུར་པ་དང་། སྐྱེ་བདུན་འདི་རྣམས་ཀྱི་ལས་ནི་བཤད་
པར་བྱའོ། ། གཉིས་པ་ནི། དང་པོར་མིའི་སྐྱེ་བ་གཅིག་དང་། དེ་ནས་སྐྱེ་བ་གཉིས་བ་དར་སྐྱེ་བ་གསུམ་པ་དང་
བཞི་བ་དང་ལྔ་བ་ཉིད་དང་སྐྱེ་བ་དྲུག་པ་དང་བདུན་བར་མཆད་དུ་མིར་གྱུར་པ་དེ་ནི། ཕྱུགས་རྣམས་ཀྱི་མཆོག་ཏུ་
ནི་གདོན་མི་ཟའོ། ། འདི་ལ་ཕྱུགས་ཟེར་བ་ནི་སྔར་བཞིན་ནོ། ། འམ་དང་དམ་ཞེས་པ་ནི་མེད་པ་བདེའོ། ། མི་
གང་གི་ཁའི་དྲི་ཨུཏྤལ་ལྟར་དྲི་ཞིམ་ཞིང་མིག་མི་འཛུམ་བར་རྣམ་པར་ལྟ་བ་དང་། ཚིག་བདེན་པར་སྨྲ་ཞིང་གཞན་
གྱིས་མཐོང་ན་དགའ་བ་དང་། རྟག་ཏུ་དམ་བའི་ཆོས་སྦྱོང་པ་ལ་དགའ་བར་འགྱུར་ཞིང་། རང་གི་སྐྱེ་བ་ཤེས་པ་
དང་ལུས་ཀྱི་དྲི་ནི་རྟག་ཏུ་ཞིམ་པོ་བྲོ་བའི་མཚན་ཉིད་འདི་དག་དང་ལྡན་པ་ནི། མིའི་སྐྱེ་བ་བདུན་དུ་བར་མ་ཆད་
པར་འབྱུང་བ་ཡིན་ནོ། ། མཚན་ཉིད་རྒྱས་པར་ནི་བཤད་རྒྱུད་མངོན་བརྗོད་ལས་གསུངས་སོ། ། གསུམ་པ་ལ་
གཉིས། ཕྱུགས་མཆོག་ལ་བརྟེན་པའི་ལས་དང་། ཕྱུགས་གཞན་ལ་བརྟེན་པའི་ལས་སོ། ། དང་པོ་ནི། དེ་
འདྲའི་སྐྱེ་བདུན་གྱི་ཤ་དེ་ནི་ཐོས་པ་ཙམ་གྱིས་ནི་ལྷ་ཡི་གཟུགས་ལྟ་བུ་ནི་འཛིན་པར་འགྱུར་ཞིང་། དེའི་སྙིང་ཁའི་
རོ་ཙ་ནའི་དྲི་བསྣམས་པ་འམ་དེ་ལ་རེག་པ་ཙམ་གྱིས་སམ། སྒྲུབ་པ་པོ་གང་ཞིག་རང་གི་དཔྲལ་བར་རོ་ཙ་ན་དེའི་
ཐིག་ལེ་བྱེད་པ་དེ། དེའི་མོད་ལའང་དངོས་གྲུབ་རྣམས་འགྲུབ་པར་འགྱུར་བ་སྟེ། རྣལ་འབྱོར་བ་འདི་ནི་རང་
གང་ལ་དག་པ་ཡི་གཟུགས་སུ་འགྱུར་རོ། ། སྐྱེ་བདུན་དེ་ཡི་སྙིང་ཁ་ན་ཡོད་པའི་རོ་ཙ་ན་སྟེ་གི་ཧཾ་ནི་དེའི་ལས་སྦྱོར་
118

༄༅། ། བདེ་མཆོག་རྩ་རྒྱུད་ཀྱི་ཊིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
ལ་མཁས་པ་ཡིས་ནི་བླང་ངོ་། ། མངོན་བརྗོད་ལས་སྙིང་ག་ཐོད་པ་ལྟེ་བ་གསུམ་ཀ་ན་ཡོད་པར་བཤད་དོ། ། གི་
ཧཾ་དེ་བླངས་ནས་ནི་ཡབ་ཡུམ་གྱི་སྙིང་པོའི་སྔགས་ནི་བཟླས་ནས་སུ་དེ་ཡི་ཐིག་ལེ་བྱ་བ་ཡིན་ལ། སེམས་ཅན་གང་
དང་གང་གི་ནི་གཟུགས་སུ་བསྒྱུར་བར་བྱེད་པར་འདོད་པ་ན། སེམས་ཅན་དེ་དང་དེ་ཡི་གཟུགས་སུ་ནི་སྔར་གྱི་
ཐིག་ལེ་བྱས་པས་འགྱུར་བར་ཐེ་ཚོམ་མེད་དོ། ། མཁས་པས་ཤིང་ལོ་མའི་ཁུ་བ་ནི་རོ་ཙ་དང་བཅས་པ་བླངས་ནས་
སུ། ། དཔྲལ་བར་ཐིག་ལེ་བྱས་ན་ནི་ཤིང་དེའི་གཟུགས་སུ་འགྱུར་བར་ཐེ་ཚོམ་མེད་དོ། ། ཕྱུགས་ཉིད་ཀྱི་ནི་བ་སྤུ་
དག་དང་སེན་མོ་དང་སོ་དང་གྲགས་པ་དང་སྒྲ་སྟེ་ཡན་ལག་ལྔ་དང་ལྡན་པ་སྟེ། ལྷན་ཅིག་བྱས་པ་ལག་པ་དང་
གཞན་གྱི་སྤྱི་བོར་བཅིང་བར་བྱ་ཞིང་། བཅིངས་ན་ནི་གང་བཅིངས་པ་དེ་དུད་འགྲོ་དེ་ཡི་གཟུགས་སུ་འགྱུར་བ་
ཐབས་མེད་དོ། ། འདིའི་རྐང་པ་གཞན་གཉིས་འགྲེལ་བ་རྣམས་སུ་མེད་པ་ལྟར་བདེའོ། ། དེ་རྣམས་བཅིངས་པ་
དེ་བཀྲོལ་ན་ ཐར་བར་འགྱུར་རོ། ། ལས་འདི་རྣམས་སྒྲུབ་པ་ལ་ལྷའི་རྣལ་འབྱོར་ལ་ནི་ཤིན་ཏུ་གོམས་ཤིང་།
སྔགས་མིང་སྤེལ་དང་བཅས་པ་ཟློས་པ་དགོས་སོ། ། འདིར་མི་རྣམས་དུད་འགྲོ་དང་སྦྱར་བ་དེ་ཅི་ཞེ་ན། མི་
རྣམས་ལམ་སྒྲུབ་པའི་ནུས་པ་དང་ལྡན་པ་ཡིན་ནའང་། མི་ཕལ་ཆེར་ཉོན་མོངས་དང་སྡིག་སྤྱོད་ལ་དགའ་བས་
དངོས་གྲུབ་ཀྱི་ལམ་ནི་འགོག་པར་བྱེད་པ་ཡིན་པས་དེ་བཟློག་པའི་ཕྱིར་གཟུགས་དམན་པར་བསྒྱུར་བས་གསུངས་
སོ། ། གཉིས་པ་ནི། གླང་པོ་དང་རྟ་དང་བོང་བུ་དང་རུས་སྦལ་དང་རྔ་མོ་དང་ཕག་དང་ཝ་དང་ལཱ་དང་འུག་པ་
སོགས་དང་། བྱ་རྒོད་དང་ཁྲུང་ཁྲུང་དང་ཁྲ་དང་སར་ས་སྟེ་བཞད་རྣམས་ཀྱི་ཤ་ཆོ་ག་བཞིན་དུ་གཏོར་མར་འབུལ་
ཞིང་། རང་གིས་ལོངས་སྤྱད་ན་གཟུགས་བཟང་བ་དང་ངན་པ་དང་ཞེས་པ་ལ་གཟུགས་ངན་པ་ཡང་གཟུགས་
བཟང་འགྱུར་ཞེས་པ་ལྟར། གཟུགས་ངན་པ་རྣམས་ཀྱང་གཟུགས་བཟང་བ་ལྷའི་གཟུགས་སུ་སྒྲུབ་པ་པོ་དེ་འགྱུར་
རོ། ། རྣལ་འབྱོར་བ་ཆེན་པོ་དེ་ནི་རང་གང་ལ་དགའ་བའི་གཟུགས་སུ་སྐྱེ་བ་སྟེ་འགྱུར་བ་དེ་ནི་ཐེ་ཚོམ་མེད་
དོ། ། གསུམ་པ་ནི། སྐྱེ་བདུན་གྱི་ལས་སྦྱོར་འདི་ལས་ཤིན་ཏུ་མཆོག་ཏུ་གྱུར་པ་ནི་འཇིག་རྟེན་གསུམ་ན་ཡོད་པ་
མ་ཡིན་ནོ། ། གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སྐྱེ་བ་བདུན་པ་ལ་
བརྟེན་ནས་བཅུ་གཅིག་པར་བཤད་པ་ལྟར་གྱི་དངོས་གྲུབ་ཁྱད་པར་ཅན་བསྒྲུབ་པར་བྱ་བ་དང་། རང་གཞན་གྱི་
གཟུགས་ཡོངས་སུ་བརྗེ་བའི་ཆོ་གའི་ལེའུ་སྟེ་བཞི་བཅུ་རྩ་དགུ་བའི་འགྲེལ་བའོ། ། ། །
ལྗབ་ཡུམ་གྱི་སྙིང་པོའི་སྔགས་ཀྱིས་ལས་བསྒྲུབ་པ་ལ་བཞི། སྦྱིན་སྲེག་བཤད་པ། གནས་སོགས་བཅུ་
བཤད་པ། དོན་བསྡུ་བ། ལེའུའི་མཚན་དོན། དང་པོ་ལ་གསུམ། བཤད་པར་དམ་བཅའ་བ། དམ་བཅས་
པའི་དོན་བཤད་པ། དོན་བསྡུས་ཏེ་ལམ་སྒྲུབ་པའི་སྔགས་བསྟན་པའོ། ། དང་པོ་ནི། དེ་ནས་དབང་གི་སྦྱིན་
119

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྲེག་གི་ཆོ་ག་ནི་བསྒྲུབ་བྱ་ངེས་པར་དབང་དུ་བྱེད་པར་འགྱུར་བའི་ཡང་དག་པའི་ཆོ་ག་གང་གིས་ནི། མྱུར་དུ་
འདོད་པའི་དངོས་གྲུབ་ཐོབ་པར་འགྱུར་པ་བཤད་པར་བྱའོ། ། གཉིས་པ་ལ་ལྔ། དབང་གི་སྦྱིན་སྲེག མངོན་
སྤྱོད་ཀྱི་སྦྱིན་སྲེག རྒྱུན་ཏུ་བགེགས་ཞི་བའི་ཐབས། རྒྱས་པའི་སྦྱིན་སྲེག རེངས་པའི་སྦྱིན་སྲེག་གོ ། དང་པོ་
ནི། གོ་མོ་ས་སྟེ་བ་ལང་གི་ཤ་དང་། ། མྱོས་བྱེད་ཆང་བསྲེས་དེ་ལག་པ་གཡོན་པས་སྦྱིན་སྲེག་བྱས་ན། སངས་
རྒྱས་ཀྱང་ནི་དབང་དུ་འགྱུར་ན་ཕྲན་ཚོགས་མི་ནི་ལྟ་སྨོས་ཀྱང་ཅི་དགོས་ཞེས་སྟེ་ཕུལ་བྱུང་བརྗོད་པའོ། ། ཁ་ལི་ཆུ་
མཆིལ་མ་དང་སོ་ཤིང་དཔག་དང་། དེ་བཞིན་དུ་རང་གི་ལུས་མཉེས་པའི་དྲི་མ་དང༌། མྱོས་བྱེད་ཆང་རྣམས་སྙིང་
པོའི་སྔགས་མིང་སྤེལ་དང་བཅས་པ་ཡིས་དབང་གི་སྦྱིན་སྲེག་བྱས་ན། ཁམས་གསུམ་སྟེ་ས་གསུམ་གྱི་འགྲོ་བ་དག་
ནི་རང་གི་དབང་དུ་འགྱུར་རོ། ། བུད་མེད་ཀྱི་ཟླ་མཚན་ཁྲག་དང་བྲོས་ནས་རློན་པ་སྟེ་སྐྱུག་པའི་ཟས་དག་དང་།
མི་ཡི་སྐུ་དང་ལྡན་པ་ཡིས་སྦྱིན་སྲེག་བྱས་ན་དེའི་མོད་ལ་བསྒྲུབ་བྱ་འགུགས་པ་འགྱུར་བ་ཡིན་ནོ། ། གཉིས་པ་ལ་
གཉིས། དབྱེ་བའི་སྦྱིན་སྲེག་དང་། གསད་བསྐྲད་ཀྱི་སྦྱིན་སྲེག་གོ ། དང་པོ་ནི། རང་གི་ལུས་དང་སྐྲ་ལ། ཁྱི་
ཡི་ལུས་དང་ཁྱི་ཡི་སྤུ་ཞེས་པ་ལྟར། ཁྱི་ཡི་ལུས་ཏེ་ཁོག་པ་ནས་སྐྱུགས་པ་དང་། ཁྱི་ཡི་སྤུས་ནི་རིམ་པའི་ཤིང་ལས་
མེ་རབ་ཏུ་སྤར་ནས་དབྱེ་བའི་སྦྱིན་སྲེག་བྱས་ན་དེའི་མོད་ལ་མཛའ་རྣམས་དབྱེ་བར་འགྱུར་རོ། ། གཉིས་པ་ནི།
དྲག་པོའི་ཏིང་ངེ་འཛིན་ལ་མཉམ་པར་བཞག་པས་དཔུང་ཏེ་སྨྱོ་བྱེད་ཀྱི་ཤིང་གིས་མེ་སྦར་ཏེ། ཡུངས་མར་ཚན་
དེའམ་སྐེ་ཚེའི་མར་ཁུ་ལ་བསྒྲེས་པ་སྟེ་སྦགས་པའི་བྱ་རོག་གི་གཤོག་པ་སྦྱིན་སྲེག་བྱས་ན། འཕྲལ་དུ་འཆི་བ་ནི་
གསང་སྔགས་དང་བཅས་པས་སོ། ། གནས་སྤྲོད་པར་འགྱུར་བ་ལ་ནི་སྔགས་ལ་དེའི་སྤེལ་ཚིག་སྦྱར་ལས་སོ། །
གསུམ་པ་ནི། ཉལ་ནས་གཉིད་ལོག་པ་དང་མ་ཉལ་བ་སད་པ་དང་། འདུག་པའམ་ལངས་པ་དང་། ཟས་ཟ་
བཞིན་པ་དང་། དབང་པོ་གཉིས་སྦྱོར་བ་སོགས་རྣམས་ལ་ཡང་སྔགས་པས་རྟག་ཏུ་སྔགས་ཟློས་པར་བྱེད་ན། དེ་
ལ་བགེགས་ནི་ཡོད་བ་མ་ཡིན་ནོ། ། བཞི་བ་ལ་བཞི། ནོར་རྒྱུས་པ། དངོས་གྲུབ་རྒྱས་པ། མངའ་ཐང་རྒྱས་པ།
ཚེ་རྒྱས་པའོ། ། དང་པོ་ནི། ཝ་ཡི་ཤ་ཡི་བསྲེག་རྫས་ཀྱིས་རྒྱས་པའི་ཐབ་དུ་བསྲེག་བླུགས་བརྒྱས། ཡང་དག་པའི་
སྦྱིན་བླུགས་བྱེད་པའི་མི་དེ་ནི་ཟླ་བ་གསུམ་སོང་བའི་རྗེས་སུ། རིགས་རྒྱུད་ཀྱི་དབུལ་བ་འཇིག་པར་འགྱུར་རོ། །
ཤ་ཆེན་གྱི་རྫས་དག་གིས་གང་ཟག་ལ་ལ་ཞིག་མྱོས་བྱེད་ཆང་དང་ལྡན་པས་སྦྱིན་སྲེག་བརྒྱ་རྩ་བརྒྱད་ཀྱི་བར་དུ།
སྒྲུབ་པ་པོས་ནི་ཞག་རེ་མཐུན་གསུམ་དུ་སྦྱིན་སྲེག་བྱེད་ན། ཟླ་བ་དྲུག་གིས་ས་མ་ལུས་པ་ལ་ལོངས་སྤྱད་པའི་ཚུལ་
གྱིས་དབང་དུ་འགྱུར་རོ། ། སྦྱིན་སྲེག་གིས་ཚིམ་པར་གྱུར་པའི་མཁའ་འགྲོ་མས་སྒྲུབ་པ་པོ་དེ་ལ་རྒྱལ་སྲིད་སྟེར་
བར་གདོན་པའོ། ། གཉིས་པ་ནི། དཀྱིལ་འཁོར་བའི་ལྷ་རྣམས་ཐམས་ཅད་གསལ་བར་བསམ་གཏན་གྱིས་
120

༄༅། ། བདེ་མཆོག་རྩ་རྒྱུད་ཀྱི་ཊིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
Pai
བསྒོམས་ནས། ཞག་རེ་ལ་ཐུན་གཉིས་ཀྱི་བར་དུ་ཟླ་བ་གསུམ་དུ་སྦྱིན་སྲེག་བྱས་ན། སྒྲུབ་པ་པོ་རང་གི་ལུས་དེ་
ཉིད་ཀྱི་ནམ་མཁའ་ལ་འགྲོ་བ་ཉིད་དེ་མཁའ་སྤྱོད་འགྲུབ་པར་འགྱུར་རོ། ། གོ་མཱ་ཡུ་ནི་སྤྱང་ཀིའི་ཤ་དང་། ཆང་
གིས་ཕྱིའི་ཐབ་ཏུ་ལྷ་ལ་སྦྱིན་སྲེག་དང་། ནང་གི་སྦྱིན་སྲེག་ཤ་དེ་མཚན་མོ་སྔགས་ཀྱི་བཟླས་བརྗོད་བྱས་ནས་ཟོས་ན།
མྱུར་དུ་སྒྲུབ་པ་པོ་དེ་ཡི་ལག་ཏུ་དངོས་གྲུབ་ཐམས་ཅད་རབ་ཏུ་འཇུག་པར་འགྱུར་ཞིང་། ཡུལ་འཁོར་ཆེན་པོ་ཡང་
འགུགས་པར་བྱེད་དོ། ། དེ་ལྟར་ཉིན་རེ་བཞིན་སྦྱིན་སྲེག་གཉིས་བཟླས་པ་དང་བཅས་པ་བྱས་ན་ནི་སྒྲུབ་པ་པོ་
རྒྱལ་པོ་ཉིད་དུ་བྱེད་པར་འགྱུར་རོ། ། ལས་སྦྱོར་འདི་ལས་རྒྱས་པའི་ལས་སྦྱོར་རབ་མཆོག་ཏུ་གྱུར་པ་གཞན་དག་
ནི་འཇིག་རྟེན་གསུམ་ན་ཡོད་པ་མ་ཡིན་ནོ། ། འདིས་རྣལ་འབྱོར་བ་ཆེན་པོ་རང་དགོས་ཏེ། རང་གི་འདོད་པ་
ཙམ་གྱིས་འཆི་བ་དང་སྐྱེ་བར་འགྱུར་ཞིང་ལྷ་མི་སོགས་སྣ་ཚོགས་པའི་གཟུགས་དུ་མ་འཛིན་ཅིང་འདོད་པ་ལ་རོལ་
བར་བྱེད་དོ། ། གསུམ་པ་ནི། བིལ་བ་སྟེ་དཔལ་འབྲས་དང་། དེ་བཞིན་དུ་སཱ་ལ་ཤ་དང་ཨུ་དུམ་བ་ར་ཉིད་དག་
གིས་ནི་རྒྱས་པའི་སྦྱིན་སྲེག་འབུམ་བྱས་ན་མྱུར་དུ་ནོར་གྱི་བདག་པོ་ཆེན་པོར་འགྱུར་རོ། ། གོ་མིས་སྟེ་བ་ཡང་གི་ཤ་
དང་། མྱོས་བྱེད་ཆང་གཉིས་བསྲེས་ནས་རྒྱལ་སྲིད་འདོད་པས་སྦྱིན་སྲེག་བྱེད་ཅིང་། རྣལ་འབྱོར་གྱི་དབང་ཕྱུག་
ལྷ་དེ་མཉེས་པར་བྱས་ན་དབུལ་བོ་ཉིད་དུ་ག་ལ་འགྱུར་ཏེ་མི་འགྱུར་རོ། ། གོ་མཱ་ཡུ་ཅེ་སྤྱང་གི་ཤའི་སྦྱིན་སྲེག་གིས་
ནི་མྱུར་དུ་ནོར་བདག་རྣམ་ཐོས་ཀྱི་བུ་དང་ནོར་མཉམ་པར་འགྱུར་རོ། ། འདིའི་སྔོན་དུ་འབྱུང་བ་གོ་མཱ་ཡུ་ནི་སྲེག་
བྱས་པས། ཅི་བདེ་བར་ནི་འགྲུབ་པར་འགྱུར། ཞེས་པ་ནི་གཞན་དུ་འདིར་འབྱུང་སྟེ་སླའོ༔ ། ཕྱིའི་བརྟུལ་
ཞུགས་དང་གཙང་སྤྲ་ཡོད་ན་འགྲུབ་པར་མ་ཟད་མེད་ན་ཡང་ཇི་སྐད་བསྟན་པའི་དངོས་གྲུབ་རྣམས་ཐལ་བར་
འགྱུར་རོ། ། བཞི་བ་ནི། ལྷག་པའི་ཚེ་ནི་དཔག་ཏུ་མེད་པ་འགྱུར་བ་སྟེ། དུར་བའི་སྦྱིན་སྲེག་བྱས་པས་ཚེ་རིང་
བར་འགྱུར་བའོ། ། ལྟ་བ་ནི། ཀུཊྛཎྞཾ་ནི་དེའི་མིང་ཅན་གྱི་ཤིང་གི་ས་བོན་དང་། མུད་ག་སྟེ་མོན་སྲན་རྡེའུ་དང་།
མཋ་སྟེ་སྲན་མ་མ་ཥཱ་དང་། སྲན་མ་ཙ་ན་ཀ་དང་། སྦྲང་རྩིའི་ཚིགས་མ་སྟེ་སྤྲ་ཚིལ་དང་། སྐེ་ཚེ་དང་། ཁྱིམ་གྱི་
ཏ་མ་ལའི་འདབ་མ་ནི་པ་ཤ་ཀའི་ལོ་མ་རྣམས་བླངས་ནས་ཆ་མཉམ་པར་བྱས་ཏེ་མིང་སྤེལ་དང་བཅས་པའི་སྔགས་
བཟླས་ནས་ཁང་བའི་ཕྱོགས་གཅིག་ཏུ་བྱུགས་ན། བསྒྲུབ་བྱ་དེའི་ཁ་བཅིངས་པར་ནི་འགྱུར་བ་ཡིན་ནོ། ། འདི་
ནི་རྒྱུད་འདིར་ལས་སྦྱོར་རྣམས་ཀྱི་ཕྱི་མ་ཡིན་ནོ། ། གསུམ་པ་ནི། སྔར་བཤད་ལས་རྣམས་རང་གིས་བྱེད་པར་
འདོད་པ་དེའི་ཆེ་ལས་དེའི་ཆོ་ག་ལ་སྤྱོད་པའི་རྣལ་འབྱོར་བ་ནི། གང་དུ་སྟེ་གང་ལ་དགའ་བ་དེ་དང་དེ་གྲུབ་ནས་
གནས་པར་འགྱུར་རོ། ། ལས་དེ་རྣམས་སྒྲུབ་པའི་སྔགས་ནི། ཨོཾ་བཛྲ་བེ་རོ་ཙ་ནི་ཡེ་ཧཱུཾ་ཧཱུཾ་ཕཊ་སྭཧཱ་ཅེས་བྱ་
བའོ། ། གཉིས་པ་ལ་གཉིས། བཤད་པར་དམ་བཅའ་བ། དམ་བཅས་པའི་དོན་བཤད་པའོ། ། དང་པོ་ནི།
121

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་ །
དེ་ནས་སྔ་མ་ལས་དོན་གཞན་ཡང་བཤད་པར་བྱའོ། ། གང་ཞེ་ན། རྣལ་འབྱོར་མིའི་བརྡས་བསྟན་པའི་རབ་
དགའ་སོགས་ས་བཅུ་དང་གནས་དང་ཉེ་བའི་གསལ་ལ་སོགས་པ་བཤད་པར་བྱའོ། ། དེ་རྣམས་ཇི་ལྟ་བུ་ཞེ་ན།
དཔལ་ཧེ་རུ་ཀའི་སྐུའི་ཡན་ལག་དང་ཉིང་ལག་རྣམས་ལ་གནས་སོ། ། དེ་ནི་ཧེ་རུ་ཀའི་སྤྱི་བོ་ལ་སོགས་པ་ཉེར་བཞི་
བོ་རྣམས་པ།ནས་ཉེར་བཞིའི་བདག་ཉིད་དུ་གནས་ལ། ངའི་བརྡས་ས་བཅུ་སྟོན་པའི་དོན་ནོ། ། ཧེ་རུ་ཀའི་ཡན་
ལག་ཐམས་ཅད་བརྟན་པ་སྣོད་དང་གཡོ་བ་བཅུད་ཀྱི་བདག་ཉིད་ཅན་ཡིན་ཏེ། བརྟན་གཡོ་རྣམ་པ་གསུམ་དུ་
འདུལ། དེ་གསུམ་གྱི་དཔའ་བོ་དང་དཔའ་མོ་རྣམས་ནི་ཧེ་རུ་ཀའི་སྐུའི་ཆ་ཤས་སུ་གནས་པས་སོ། ། གཉིས་པ་ལ་
གཉིས། གནས་སོགས་བཅུར་བསྟན་པ། དེ་བཅུས་ཀུན་ལ་ཁྱབ་པར་བསྟན་པའོ། ། དང་པོ་ལ་གཉིས། སྤྱིའི་
དོན་དང་། ཡན་ལག་གི་དོན་ནོ། ། དང་པོ་ནི། རྒྱུད་དག་ལས་རབ་དགའ་སོགས་ཀྱི་ས་མིང་སོ་སོས་གསུངས་
ཚུལ། གནས་སོགས་ལ་མི་མཐུན་པར་གསུངས་པའི་འགལ་སྤོང་། དེ་རྣམས་གང་གི་ཆེད་དུ་གསུངས་པའི་
གདུལ་བྱའི་དབྱེ་བ་རྣམས་ཏེ། སྦས་དོན་ཀུན་གསལ་དུ་ཤེས་པར་བྱའོ། ། གཉིས་པ་ནི། སྦྱིན་བས་སེམས་ཅན་
ཚིམ་པར་བྱེད་པའི་གནས་ནི་རབ་ཏུ་དགའ་བའི་ས་དང་པོའོ། ། སྐབས་འདིར་རྩ་བར་གོ་རིམ་མི་འདྲ་བ་ཞིག་
སྣང་ཡང་། ས་རྣམས་རིམ་པར་འབྱུང་བ་ལྟར་བཤད་ན། དེ་བཞིན་དུ་དེ་དང་ཉེ་བའི་གནས་ནི་ས་གཉིས་པ་དྲི་
མ་མེད་པའོ། ། བཟོད་པས་མངོན་ཤེས་སོགས་སྐྱེ་བའི་ཞིང་ནི་རྒྱུད་འདིར་ས་གསུམ་པ་འོད་བྱེད་པ་ཡིན་པར་
ཤེས་པར་བྱ་བ་དང་། དེ་དང་ཉེ་བའི་ཞིང་ནི་ས་བཞི་བ་འོད་འཕྲོ་བའོ། ༔ རང་གཞན་གྱི་དོན་ཕུན་སུམ་ཚོགས་
པ་དོན་དུ་གཉེར་བའི་ཚནྡོཧ་སྟེ་འདུན་རྟོག་ནི་ས་ལྔ་བ་སྦྱང་དཀའ་བ་དང་། དེ་དང་ཉེ་བའི་ཚནྡོ་ཧ་རི་ས་དྲུག་པ་
མངོན་དུ་གྱུར་པའི། ། ཐབས་ཀྱི་ཕར་ཕྱིན་གྱིས་མངོན་ཤེས་དང་ཏིང་འཛིན་རྩོལ་བཅས་ཀྱིས་འདུ་བ་ནི་ས་བདུན་
པ་རིང་དུ་སོང་བ་དང་། དེ་དང་ཉེ་བའི་འདུ་བ་ནི་ས་བརྒྱད་པ་མི་གཡོ་བའོ། ། བདག་མེད་པར་དུར་ཁྲོད་དང་
མཚུངས་པའི་ཆོས་དབྱིངས་རྟོགས་ནས་ཆོས་སྟོན་པ་ལ་འབད་པ་ནི་དུར་ཁྲོད་དེ་དེ་ནི་ས་དགུ་བ་ལེགས་པའི་བློ་
གྲོས་དང་། དེ་དང་ཉེ་བའི་དུར་ཁྲོད་ནི་ས་བཅུ་བ་ཆོས་ཀྱི་སྤྲིན་ནོ། ། ཉེ་ལུགས་ནི་རང་གི་སྔ་མ་དང་ཕན་གདག་
བྱ་འདོགས་བྱེད་དུ་འབྲེལ་བ་དང་། རང་གི་སྔ་མ་ལས་གོང་འཕེལ་དུ་གྱུར་པའི་དོན་ཏེ། ཕྱིའི་གནས་སོགས་ཀྱང་
སྔ་མ་ལ་བརྟེན་ནས་ཆ་མཐུན་པའི་དོན་ཤེས་པར་བྱའོ། ། དེ་ལྟར་ཤི་ཧེ་རུ་ཀའི་གཞུང་དུ་སྤྱོད་པ་སྟེ། གནས་ལ་
སོགས་པ་འདི་ནི་ནང་གི་ངེས་དོན་གྱི་བདག་ཉིད་ཅན་གྱིས་བཅུ་ཡིན་ལ། སྦྱིན་སོགས་ཕ་རོལ་ཏུ་ཕྱིན་པ་བཅུའི་
རང་བཞིན་ཅན་གྱི་རབ་དགའ་སོགས་ཀྱི་ས་རྣམས་ནི། རྣལ་འབྱོར་མ་ཡི་བརྡ་ཡི་སྐད་ཀྱིས་གནས་ལ་སོགས་པར་
བསྟན་ཏོ། ། གཉིས་པ་ནི། ཇི་ལྟར་ཧེ་རུ་ཀའི་སྐུའི་ཡན་ལག་ཐམས་ཅད་གནས་ལ་སོགས་པ་ཡིན་ཞེ་ན། མཐོ་
122

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
རིས་ནམ་མཁའ་དང་། ས་སྟེང་དང་། ས་འོག་ཏུ་སྤྱོད་པའི་འཁོར་ལོ་གསུམ་གྱི་བརྟེན་པ་དང་། རྟེན་འཁོར་
ལོའི་རྩིབས་རྣམས་ཀྱང་དཔའ་བོ་ཧེ་རུ་ཀའི་ཡན་ལག་རྣམས་དང་ངོ་བོ་དབྱེར་མེད་པས། ཧེ་རུ་ཀ་བརྟེན་གཡོ་
ཀུན་གྱི་བདག་ཉིད་ཅན་དུ་གསུངས་པ་སྟེ་དེ་ལ་དགོངས་ནས་སོ། ༈ བྷུ་ལླི་ར་མ་ལ་ཡ་དང་། ལ་སོགས་པས་ལྷག་
མ་གང་བསྟན་པ་རྣམས་ཕྱི་རོལ་དང་ནང་གི་བདག་ཉིད་ཅན་དུ་གནས་ཏེ། ཕྱིའི་གནས་སམ་འཁོར་ལོའི་རྩིབས་
དང་། ནང་ལུས་དང་བདེ་སྟོང་གི་ཡེ་ཤེས་ཀྱི་ངོ་བོར་གནས་པའོ། ། དཔལ་ལྡན་ཁྲག་འཐུང་གི་རྒྱལ་བོ་ཆེན་པོ་
ནི་འདོད་པ་ཀུན་ལ་གོ་ས་སྤྱད་པ་ལ་དབང་བསྒྱུར་བས་ན་དབང་ཕྱུག་གི་གཙོ་བོ་ནི་ལམ་འདིས་བསྒྲུབ་པར་བྱ་
བའོ། ། དེ་ཇི་ལྟ་བུ་ཞེ་ན། ཀུན་ཏུ་ཕྱག་དང་ཞབས་དང་ལྡན་ཞིང་སྤྱན་དང་དབུ་དང་ཞལ་དང་གསན་པ་སྟེ་
ཐོས་པ་དང་ལྡན་པ་ཞིག་གོ༔ ཀུན་ཏུ་ཞེས་པ་དྲུག་ཀ་ལ་སྦྱར་བ་ནི། སྐུའི་ཆ་ཀུན་གྱིས་ཕྱག་གི་བྱ་བ་བྱེད་ནུས་པ་
ནི་ཀུན་ཏུ་ཕྱག་གི་དོན་ཡིན་ལ། དེ་བཞིན་དུ་སྦྱར་ཏེ་སྐུའི་ཆ་ཐམས་ཅད་ཀྱིས་གསན་པའི་བྱ་བ་བྱེད་པའི་བར་
རོ། ། ད་ལྟར་འཇིག་རྟེན་ན་ཐམས་ཅད་གཡོགས་ཏེ་རྣམ་པར་བཞུགས་ཞེས་པ་ནི། དེ་ལྟར་ན་ཕྱག་གིས་ལེན་
པའི་བྱ་བ་བྱེད་པ་སོགས་ནི། ཕྱོགས་ཏེ་ཙམ་མ་ཡིན་གྱི་འཇིག་རྟེན་ཐམས་ཅད་དུ་གཡོགས་པ་སྟེ་ཁྱབ་པའི་ཚུལ་
གྱིས་རྣམ་པར་བཞུགས་སོ། ། མཚན་བརྗོད་ལས། སྐྲ་ཡང་རྡོ་རྗེ་འབར་བ་སྟེ། ། སོགས་ཀྱིས་ཚུལ་དེ་བསྟན་
ཅིང་། དད་པའི་སྟོབས་བསྐྱེད་པའི་མདོ་ལས། དེ་བཞིན་གཤེགས་པའི་དབུའི་གཙུག་ཏོར་གྱིས་ཀྱང་གཟིགས་
སོ། ། ཞེས་གསུངས་པ་ལྟར་རོ། ། གསུམ་པ་ནི། དེ་ནས་རིམ་གཉིས་ཀྱི་བསམ་གཏན་དང་ལྡན་པའི་སེམས་
ཀྱིས་དངོས་གྲུབ་ཐམས་ཅད་བསྒྲུབ་པར་བྱ་བ་ནི། སྒྲུབ་པ་པོ་རྣམས་ལ་ཕན་པའི་ཕྱིར་དུ་གསང་བའི་དེ་ཉིད་འདི་
བཅོམ་ལྡན་འདས་ཀྱིས་གསུངས་པ་ཡིན་ནོ། ། བཞི་བ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་
རྒྱུད་ལས། དབང་གི་སྦྱིན་སྲེག་སོགས་དང་། གནས་སོགས་ཀྱི་བརྡ་བཅུས་ས་བཅུ་བསྟན་པའི་ཆོ་གའི་ལེའུ་སྟེ་ལྔ་
བཅུ་བའི་འགྲེལ་བའོ། ། ། ། །
གསུམ་པ་ལེའུ་ང་གཅིག་པས་སྔ་མ་རྣམས་ཀྱི་དོན་བསྡུས་ཏེ་བསྟན་པ་ལ་གསུམ། བཤད་པར་དམ་བཅའ་
བ། དམ་བཅས་པའི་དོན་བཤད་པ། ལེའུ་གྲངས་བསྟན་པའོ། ། དང་པོ་ནི། ལེའུ་ལྔ་བཅུ་བའི་རྗེས་དེ་ནས་
ལེའུ་སོ་སོའི་དོན་ལས་གཞན་སྔར་བཤད་པ་རྣམས་ཀྱི་དོན་ཕྱོགས་གཅིག་ཏུ་བསྡུས་པ་ཡང་བཤད་པར་བྱའོ། །
གཉིས་པ་ལ་ལྔ། རྒྱུད་འདིའི་མན་ངག་ཤིན་ཏུ་རྙེད་པར་དཀའ་བར་བསྟན་པ། རྙེད་སླ་བའི་ཐབས་དེ་ཉིད་བཅུ་
བཞི་བསྟན་པ། བཅུ་བཞི་ལ་སྤྱོད་པའི་ཕན་ཡོན་དང་ཉེས་དམིགས། དེ་ཉིད་བཅུ་བཞིར་བསྡུས་པ་སྒོ་བའི་ཚུལ།
སངས་རྒྱས་ཀྱི་གསུང་རབ་གང་ཡང་མི་སྤོང་བའི་ཚུལ་ལོ། ། དང་པོ་ནི། སངས་རྒྱས་ཐམས་ཅད་ཀྱི་མན་ངག་
123

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྣམས་བླ་མ་བརྒྱུད་པ་ལས་མ་གཏོགས་གཞན་ཤིན་ཏུ་རྙེད་པར་དཀའ་བ་སྟེ། རིམ་གཉིས་ཀྱི་གནད་མཐར་ཐུག་
རྣམས་ནི༔ ཉོན་མོངས་བཅོམ་པས་དཔའ་བོ་སྟེ་དེའི་བརྡ་ལ་སྐད་དུ་ནི་རྡོ་རྗེ་འཛིན་པ་ང་ཡིས་སྦས་པ་ཡིན་
ནོ། ། གང་དུ་སྦས་ན་རྒྱུད་གཞན་དུ་སྟེ་རྒྱུད་སྡེ་འོག་མ་གསུམ་དང་མདོ་སྡེའི་ཕྱོགས་སུའོ། ། དེར་སྦས་པ་ནམ་
བསྟན་པའི་ཚུལ་གྱིས་སྦས་ལ། བླ་མེད་ཀྱི་རྒྱུད་འགར་སྦས་པ་ནི་མི་གསལ་བའི་ཚུལ་གྱིས་སྦས་བུའོ། ། གཉིས་པ་
ལ་གཉིས། དེ་ཉིད་བཅུ་བཞིའི་ཚིག་གི་དོན་དང་། དེ་རིམ་པ་གཉིས་ལ་སྦྱར་ཏེ་བཤད་པའོ། ། དང་པོ་ནི།
བཅུ་བཞི་དང་པོ་གོས་དང་ཕྱག་རྒྱ་ལྔ་ལ་སོགས་པའི་དེ་ཉིད་ནི། གོས་ཀྱི་སྐད་དོད་བ་ས་ན་མ་ཞེས་པ་གནས་
ལའང་འཇུག་པས་གནས་ཏེ། དེ་ལ་ནི་སྒྲུབ་པ་པོའི་གནས་དང་ལྷའི་གནས་གཉིས་ཡོད་དོ། ། ཕྱག་རྒྱ་ལྔ་ནི་སྤྱི་
བོའི་ནོར་བུ་འམ་འཁོར་ལོ་དང་རྣ་ཆ་དང་མགུལ་རྒྱན་དང་ལག་གདུབ་དང་མཆོད་ཕྱིར་ཐོགས་ལྔའོ། ། ལ་སོགས་
ཀྱིས་ནི་ཐལ་བ་དང་མགོ་ཕྲེང་སོགས་སྡུད་པའོ། ། གཉིས་པ་ཤེས་རབ་ཡན་ལག་གི་དེ་ཉིད་ནི། ཁ་ཊཾ་ཀའི་ཤེས་
རབ་མའི་ཡན་ལག་གི་འཁྱུད་པའོ། ། གསུམ་པ་ཕུར་བུ་དང་གུར་གྱི་དེ་ཉིད་ནི། རྡོ་རྗེ་ཕུར་བུ་དང་རབ་གུར་བླ་
རེ་ས་གཞི་མདའི་དྲ་བ་མེ་རི་དང་བཅས་པའི་སྲུང་འཁོར་སྒོམ་པའོ། ། ལྔ་བ་དང་དྲུག་པ་ཨཱ་ལི་དང་ཀཱ་ལིའི་དེ་
ཉིད་ནི། དེ་གཉིས་བཀོད་པ་ལས་ཟླ་བ་དཀར་དམར་དུ་བསྐྱེད་པ་སོགས་སོ། ། དྲུག་པ་རྒྱུ་སོགས་སྟོང་བ་སྔོན་དུ་
འགྲོ་བའི་དེ་ཉིད་ནི། རྟེན་བསྐྱེད་པའི་སྔོན་དུ་སྟོང་ཉིད་སྒོམ་པ་ལྟ་བུའོ། ། བདུན་པ་སྒྲ་ལ་སོགས་པའི་དེ་ཉིད་
ནི། སྒྲ་དང་ལ་སོགས་པས་བསྡུས་པ་ཟླ་ཉི་ནས་བཟུང་སྟེ་མངོན་བྱང་ཐམས་ཅད་རྫོགས་པའི་བར་ཇི་སྲིད་པ་དེ་
སྲིད་དུ་འཇུག་པ་སྟེ། སྒྲ་ནི་མངོན་བྱང་སྐབས་ཀྱི་ཧཱུྃ་ཡིག་དང་ནཱ་དའོ། སོགས་ཀྱི་སྒྲས་ཡི་གེ་གསུམ་ལས་འཁོར་
ལོ་གསུམ་གྱི་ལྷ་རྣམས་སྤྲོ་བ་ཡང་བས་སོ། ། བརྒྱད་པ་བསྡུས་པའི་སྦྱོར་བ་དང་ལྡན་པའི་དེ་ཉིད་ནི། ས་བོན་ཟླ་
ཉི་རྣམས་གཅིག་ཏུ་བསྡུས་པའི་བྱ་བ་སྒྲུབ་པའི་སྐབས་དང་། སྤྲོས་པའི་ལྷ་རྣམས་ཡི་གེ་གསུམ་ལ་བསྡུ་བའོ། །
དགུ་བ་བདུད་རྩིའི་ཚིམ་པར་བྱེད་པའི་དེ་ཉིད་ནི། གཏོར་མ་དང་ཕྱི་ནང་གི་བདུད་རྩིས་མཆོད་པ་བྱེད་བའོ། །
བཅུ་བ་མྱ་ངན་ལས་འདས་པའི་དེ་ཉིད་ནི། དཀྱིལ་འཁོར་བསྒོམས་པའི་མཐར་ཉེར་བསྡུ་བྱེད་པའོ། ། བཅུ་
གཅིག་པ་ལག་པའི་མཆོད་པའི་དེ་ཉིད་ནི། ལག་པ་ལ་མཆོད་པ་དང་། ལག་པས་མཆོད་པའི་ཚུལ་གཉིས་སོ། །
བཅུ་གཉིས་པ་དབང་བསྐུར་བའི་དེ་ཉིད་ནི། དབང་བཞི་བསྐུར་བ་སྟེ། ལྷ་ལ་ཡང་དབང་བསྐུར་བ་མཚོན་
ནོ། ། བཅུ་གསུམ་པ་གོ་ཆ་ཆེན་པོས་ཡང་དག་པར་སྲུང་བའི་དེ་ཉིད་ནི། ལུས་ཀྱི་སྤྱི་བོ་ལ་སོགས་པར་པཱུ་ཛ་
སོགས་ཐིག་ལེ་ཅན་འགོད་པའི་གོ་ཆ་ཆེན་པོ་དང་། ཡབ་ཡུམ་གྱི་གོ་ཆ་གཉིས་ཀྱང་མཚོན་ནོ། ། བཅུ་བཞི་པ་
སྔགས་རྣམས་ཀུན་གྱིས་མཆོད་པའི་དེ་ཉིད་ནི། སྔགས་རྣམས་བརྗོད་ནས་མཆོད་པའི་སྔགས་མཆོད་དང་། ལྷ་
124

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
L
སོ་སོའི་བཟླས་པ་བྱ་བའོ། ། ད་ལྟར་དེ་ཉིད་བཅུ་བཞིར་བསྡུས་ནས་བཤད་པ་ནི། ལེའུ་ལྔ་བཅུ་བའི་དོན་མདོར་
བསྡུས་ནས་བཤད་པ་ཡིན་ནོ། ། གཉིས་པ་ནི། རིམ་པ་གཉིས་ཀ་ཐུན་མོང་བའི་དེ་ཉིད་ནི། བཞི་སྟེ། དབང་
བསྐུར་བ་སྔོན་དུ་བཏང་སྟེ། ལག་མཆོད་ཀྱི་དེ་ཉིད་ཀྱིས་དབང་དུས་སུ་ཐོབ་པའི་དམ་ཚིག་དང་སྡོམ་པ་སྲུང་བའི་
ཕྱོགས་གཡོན་པའི་ཀུན་སྤྱོད་གཙོ་བོར་བསྟན་ཅིང་། གོས་དང་ཕྱག་རྒྱ་ལ་སོགས་པའི་དེ་ཉིད་དང་། ཤེས་རབ་
ཡན་ལག་གི་དེ་ཉིད་གཉིས་ཀྱང་དབང་དུས་དང་རིམ་གཉིས་ཀྱི་སྐབས་སུ་དགོས་སོ། ། བསྐྱེད་རིམ་ལ་སྦྱོར་ཚུལ་
ནི་ཚིག་དོན་བཤད་པ་དེས་གོ་ནུས་ལ། འོན་ཀྱང་ལོ་དྲིལ་ནག་གསུམ་གྱི་ལུགས་དང་། འགྲེལ་བ་དག་གིས་འཆད་
ཚུལ་ལ་མི་འདྲ་བ་ཡོད་དོ། ། རྫོགས་རིམ་ལ་གཙོ་བོར་སྦྱོར་ཚུལ་ནི་འོག་ཏུ་འཆད་དོ། ། གསུམ་པ་ལ་གཉིས།
དེ་ཉིད་བཅུ་བཞི་ལ་སྤྱོད་པའི་ཕན་ཡོན་དང་། ལམ་འདི་ལ་མ་དད་པའི་ཉེས་དམིགས་སོ། ། དང་པོ་ལ་གཉིས།
སྤྱིར་བསྟན་པ་དང་། ཁྱད་པར་དུ་འཆི་བའི་དུས་སུ་འབྱུང་བའི་ཕན་ཡོན་བསྟན་པའོ། ། དང་པོ་ནི། མིའི་
མཆོག་གང་ཞིག་དེ་ཉིད་བཅུ་བཞི་བའི་རིམ་གཉིས་ཀུན་ནས་སྤྱོད་པ་ནི། སྔོན་བསགས་པའི་སྡིག་པ་ཐམས་ཅད་
རྣམ་པར་དག་པའི་བདག་ཉིད་དུ་འགྱུར་ཏེ། སྒྲིབ་གཉིས་སྤངས་པའི་དེ་བཞིན་གཤེགས་པའི་ས་ཚེ་འདིར་འཐོབ་
པར་འགྱུར་རོ། ། གལ་ཏེ་དེ་མ་ཐོབ་ནའང་སྐྱེ་དང་སྐྱེ་བར་བདེ་བར་གཤེགས་པའི་རིགས་ཏེ་སྔགས་སྤྱོད་པའི་
རྟེན་ཁྱད་པར་ཅན་དུ་སྐྱེ་བ་དང་། དེ་འདྲའི་རིགས་ཀྱི་ཆོས་སྤྱོད་པ་དང་ལྡན་པའི་རྒྱལ་པོར་འགྱུར་རོ། ། གལ་
ཏེ་སྡིག་ཆེ་ཡང་དེ་ཉིད་བཅུ་བཞི་གོམས་པར་བུས་ནི། སྔོན་སོགས་ནི་སྔོན་བསགས་སུ་བསྒྱུར་བ་བདེ་བས་སྔོན་ཇི་
ལྟར་བསགས་པའི་སྡིག་པའི་མཚན་ཉིད་ཐམས་ཅད་དམན་པ་སྟེ་ཟད་པར་བྱས་ནས། ས་ལ་འདོད་པ་ཀུན་གྱི་
དབང་ཕྱུག་ཏུ་འགྱུར་རོ། ། ཐབས་གང་གིས་ཟད་པར་འགྱུར་བ་ནི། སྒྲུབ་པ་པོ་གང་ཞིག་དེ་ཉིད་བཅུ་བཞི་བོ་
འདི་ནི་རྟག་ཏུ་སྒོམ་པའི་བསམ་གཏན་གྱིས་སྡིག་པ་ཀུན་ཟད་པར་བྱེད་དོ། ། འོ་ན། ཞལ་ཕྱག་གི་རྣམ་པ་ཅན་
བསྒོམས་པ་ཇི་ལྟར་འཛད་ཅེ་ན། དཔེ་ནི། དཔེར་ན་མར་གྱིས་གང་བའི་སྣོད་མི་གཙང་བའི་སྙིགས་མས་གོས་པ་
མེ་ཡི་དབུས་སུ་བཞག་ན་ནི། མར་སར་སྟེང་དུ་ཞུ་བར་འགྱུར་ཞིང་སྣོད་ཀྱི་དྲི་མ་འབྱར་བ་རྣམས་འཇིག་པ་སྟེ་གོག་
ནས་མར་ཁུའི་འོག་ཏུ་གནས་པར་འགྱུར་བ་དེ་བཞིན་དུ། རང་ཉིད་ཤྲཱི་ཧེ་རུ་ཀ་ཡི་མཚན་ཅན་དུ་སྒོམ་པ་ཞལ་ཕྱག་
གི་རྣམ་པ་ཅན་དང་། སྟོང་ཉིད་བསྒོམས་པ་ཉིད་ཀྱིས་སྡིག་པ་འཇིག་པ་སྟེ་ཟད་པར་འགྱུར་ལ། ཡིད་ལ་ཧེ་རུ་
ཀའི་བསམ་གཏན་བསམས་པ་སྟེ་བསྒོམས་པ་ཙམ་གྱིས་སམ། རྩ་རྒྱུད་ཀྱི་གླེགས་བམ་ཀློག་ཅིང་ཁ་ཏོན་དུ་བྱེད་པ་
དང༌། གླེགས་བམ་བྲིས་པ་ཡིས་ཀྱང་སྡིག་པ་དགོ་ནས་བདེ་འགྲོ་མཐོ་རིས་ཀྱི་རྟེན་དང་། ལོངས་སྤྱོད་གྱི་འབྱོར་
བ་འཐོབ་པར་འགྱུར་བའམ་ཡང་ན་འཁོར་ལོ་བསྒྱུར་བ་འཐོབ་པར་འགྱུར་རོ། ། གཉིས་པ་ནི། ཚེ་འདིར་
125

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཆོག་མ་གྲུབ་ནའང་འཆི་བའི་ཚེ་ཕན་ཡོན་ནི། ལམ་འདིའི་རྣལ་འབྱོར་བ་ཕོ་མོ་རྣམས་འཇིག་རྟེན་ཕ་རོལ་ཏུ་
འཕོ་བའི་ཚེ། དཔལ་ཁྲག་འགྲུབ་སྟེ་ཧེ་རུ་ཀ་དང་ཕག་མོ་སོགས་དཔའ་བོ་དང་རྣལ་འབྱོར་མ་ལག་ན་མེ་ཏོག་
བདུག་སྤོས་སྣ་ཚོགས་དང་། རྒྱལ་མཚན་དང་། བ་དན་སྣ་ཚོགས་པ་དང་། རོལ་མོའི་སྒྲ་ནི་སྣ་ཚོགས་པ་དང་།
ཡིད་དུ་འོང་བའི་གླུ་ཡི་མཆོད་པ་སྣ་ཚོགས་ཀྱིས་མཁའ་སྤྱོད་ཀྱི་གནས་སུ་ཁྲིད་པར་བྱེད་དོ། ། མཁའ་སྤྱོད་ནི་འོད་
གསལ་ལ་བྱས་ནས་དེར་འཁྲིད་དང་། མཁའ་འགྲོ་མ་བཞུགས་པའི་མཁའ་སྤྱོད་ཀྱི་གནས་སུ་འཁྲིད་པ་གཉིས་
ལས་འདིར་སྒྲའི་ཟིན་གྱི་དབང་དུ་བྱས་ན་ཕྱི་མའོ། ། མཁའ་སྤྱོད་ཀྱི་གནས་ཁྱད་པར་ཅན་ནི་ནམ་མཁའི་དབྱིངས་
སུ་ཡོད་པར་བཤད་དོ། ། དེས་ན་འཆི་བ་ཞེས་པ་འདི་ནི་འཇིག་རྟེན་པའི་རྣམ་རྟོག་གིས་བཞག་པ་ཡིན་ཏེ། རྣལ་
འབྱོར་བ་ཁྱད་པར་ཅན་གྱིས་གནས་བཟང་པོ་གཅིག་བཏང་ནས་གཅིག་ལ་འཇུག་པ་ནི་ཚེ་འདིར་ཁང་བཟང་
གཅིག་ནས་གཅིག་ཏུ་བགྲོད་པ་ལྟ་བུའོ། ། དེ་འདྲ་བའི་ཡོན་ཏན་བཤད་པ་འགྲུབ་པའི་དཔའ་བོ་ཆེན་པོ་བདེ་
མཆོག་དང་། ཐོད་པའི་དུམ་བུ་སོགས་དང་། རྣལ་འབྱོར་མ་རབ་གཏུམ་མ་ལ་སོགས་པ་དེ་དག་སྒོམ་པ་ལ་
བརྩོན་པའི་རྣལ་འབྱོར་ཕོ་མོ་དེ་འདྲ་ས་སྟེང་ན་ནི་ཤིན་ཏུ་རྙེད་པར་དཀའ་འོ། ། གཉིས་པ་ནི། དཔལ་ལྡན་ཧེ་
རུ་ཀའི་རྒྱུད་ཆེན་པོ་གང་གིས་ཤེས་ནས་མ་དད་པ་དེ་ལ་དངོས་གྲུབ་ཀུན་གྱི་དབུལ་བོ་སྟེ་དབུལ་བ་དང་། ངན་
འགྲོ་ལ་སོགས་པའི་སྡུག་བསྔལ་གྱིས་གདུངས་པར་རྟག་ཏུ་འགྱུར་ན། མི་ཤེས་པར་མ་དད་པར་བྱེད་པ་ལྟ་ཅི་སྨོས་
སོ། ། བཞི་བ་ནི། ཤྲཱི་ཧེ་རུ་ཀ་རྒྱལ་བོ་ཆེན་པོའི་གོ་འཕང་མཆོག་སྒྲུབ་པའི་ཐབས་དེ་ཉིད་བཅུ་བཞིའི་དོན་ནི་
བསྒོམ་པར་བྱའོ་ཞེས་འོག་ཏུ་སྦྲེལ་ལོ། ། ཇི་ལྟར་དུ་བསྒོམ་ཞེ་ན། མགུལ་རྒྱན་དང་ཕྱག་ཞབས་ཀྱི་གང་བུ་དང་།
དཔུང་རྒྱན་དང་། རྣ་རྒྱན་དང་། ཚངས་པའི་སྐུད་པ་དང་། མགོ་བོ་ཡི་ཕྲེང་བའི་དོ་ཤལ་དང་། ཐོད་སྐམ་གྱི་
དབུ་རྒྱན་དང་། སྐེ་རགས་དྲིལ་བུ་གཡེར་ཁ་ཅན་སིལ་སིལ་གྱི་སྒྲ་སྒྲོགས་པ་དང་བཅས་པའི་ཧེ་རུ་ཀ་སོགས་བསྒོམ་
པར་བྱའོ། ། དེ་རྣམས་ཀྱི་སྐྱེད་མཆོག་ཇི་ལྟ་བུ་ཞེ་ན། ལེའུ་སོ་གཅིག་པར་བཤད་པའི་འབྱུང་བཞི་རི་རབ་དང་།
རི་རབ་ཀྱི་སྟེང་དུ་སྣ་ཚོགས་པདྨ་ཆེ་བ་དང་། དེའི་དབུས་སུ་སྣ་ཚོགས་རྡོ་རྗེ་དང་། དེའི་ལྟེ་བར་སྣ་ཚོགས་པདྨ་
ཆུང་བ་དང་། དེའི་ལྟེ་བར་ཨཱ་ལི་དང་ཀ་ལིའི་འཕྲེང་བ་གཡས་སྐོར་གཡོན་བསྐོར་དང་། དེ་ལས་ཟླ་བ་དང་དེ་
ནས་ས་བོན་ཏེ་དེ་རྣམས་འབྲེལ་པ་ལས་རྟེན་དང་བརྟེན་པ་རྣམས་སྐྱེས་པ་སྟེ། འདི་ལ་ཅིག་ཅར་དུ་བསྐྱེད་པ་དང་
རིམ་ཅན་དུ་བསྐྱེད་པའི་ཚུལ་གཉིས་སོ། ། མངོན་བྱང་ལྔ་ལས་སྐྱེས་པའི་ཧེ་རུ་ཀ་ནི་དཀར་མོ་སྟེ་ལྷ་མོ་ཨུ་མ་དང་།
དེའི་བདག་པོ་དབང་ཕྱུག་གཉིས་ཞབས་འོག་ཏུ་རྣམ་པར་གནོན་ཅིང་། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་
བུ་འཛིན་པས་ཡུམ་གྱི་སྐུ་ལ་འཁྱུད་པ་དང་། ཉི་ཤུ་རྩ་བཞིའི་ཕྱེད་བཅུ་གཉིས་ལྡན་པ་ནི། ཕྱག་དང་སྤྱན་དང་མ་
126

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
མོ་བཅུ་གཉིས་ལ་བཤད་པའི་ཚུལ་གསུམ་ལས་འདིར་ནི་དང་པོའོ། ། དེ་འདྲ་བའི་ཕྱག་དང་ལྡན་པ་སྟེ། ཕྱག་
མཚན་ནི་བཤད་རྒྱུད་ལས་འཆད་པར་མཛད་དོ། ། དེ་འདྲ་བའི་གཙོ་བོ་ཡབ་ཡུམ་གཉིས་དང་། དཔའ་བོ་དང་
རྣལ་འབྱོར་མའི་ཚོགས་ཀྱིས་བསྐོར་བ་བསྒོམ་པར་བྱའོ། ། དཔའ་བོ་ཉེར་བཞི་བོ་ཀུན་དང་རྣལ་འབྱོར་མ་སོ་དྲུག་
པོའི་འཁོར་དང་བཅས་པའི་དབུས་སུ། གཙོ་བོ་ཡབ་ཡུམ་སྙོམས་པར་འཇུག་པ་སྦྱོར་བ་དང་ལྡན་པས་ལྷ་ཐམས་
ཅད་ལ་དགྱེས་པ་བསྐྱེད་པའི་བདེ་སྟོང་གཉིས་སུ་མེད་པར་གྱུར་བ་དང་། འཁོར་གྱི་ལྷ་རྣམས་འབྱིན་པ་སྟེ་སྤྲུལ་བ་
དང་སླར་རང་ལ་སྡུད་པར་མཛད་པ་ཡིན་ནོ། ། དེ་ལྟར་ན། དེ་ཉིད་བཅུ་བཞིའི་དོན་གྱི་གཙོ་བོ་རྣམས་འདིར་
སྟོན་པ་ཡིན་ནོ། ། འབྱུང་བ་རིམ་བརྩེགས་སོགས་རྟེན་གྱི་ངེས་དོན་དང་། མངོན་བྱང་ལྔ་དང་དེ་ལས་ཧེ་རུ་ཀ་
རྫོགས་པ་སོགས་ཀྱི་ངེས་དོན་རྫོགས་རིམ་ཉིད་དང་སྦྱོར་ཚུལ་རྣམས་སྒྲུབ་ཐབས་ཀྱི་ཊཱིཀྐར་བཤད་ཟིན་ཏོ། ། ལྔ་བ་
ནི། མོས་པ་དུ་མ་སྟེ་ཁམས་སྣ་ཚོགས་པ་ཅན་གྱི་སེམས་ཅན་ཏེ་གདུལ་བྱ་དུ་མ་རྣམས་ལ་ནི། སྤྱོད་པ་མི་འདྲ་བ་སྣ་
ཚོགས་པ་སངས་རྒྱས་ཀྱིས་སྟོན་པར་མཛད་དེ། ཐབས་སྣ་ཚོགས་པའི་ཚུལ་གྱིས་གདུལ་བར་བྱ་བ་ལ། རང་གི་
དབང་པོ་དང་མཚམ་པའི་ཐབས་ནི་སྣ་ཚོགས་པ་སྟོན་པ་ཡིན་ནོ། ། དེ་ལྟར་ཤིན་ཏུ་ཟབ་མོའི་ཆོས་ནི་སྟོན་པ་ལ།།
གལ་ཏེ་མེས་པར་མ་གྱུར་ཀྱང་སྨོད་པ་དག་ཏུ་མི་བྱ་སྟེ། ཆོས་ཟབ་མོ་ཉིད་བདག་འདྲ་བས་བསམ་གྱིས་མི་ཁྱབ་པོ་
སྙམ་དུ་དྲན་པར་བྱའོ། ། གལ་ཏེ་མོས་པ་མ་སྐྱེས་ཀྱང་བཏང་སྙོམས་སུ་བྱ་བ་ཡིན་ཏེ། བྱམས་མགོན་གྱིས་མདོ་
སྡེའི་རྒྱན་ལས། ཡིད་ཀྱི་ཉེས་པའི་རང་བཞིན་གདུག་པ་སྟེ། ། མི་རིགས་པ་ནི་གཟུགས་ལའང་མི་རིགས་ནི། །
ཐེ་ཚོམ་ཟ་བའི་ཆོས་ལ་སྨོས་ཅི་དགོས། ། དེ་ཕྱིར་བཏང་སྙོམས་བཞག་ལ་ཉེས་པ་མེད། ། ཅེས་གསུངས་པའི་
ཕྱིར་རོ། ། བསམ་གྱིས་མི་ཁྱབ་པའི་རྒྱུ་མཚན་ནི་སངས་རྒྱས་རྣམས་ནི་བྱུང་བར་གྱུར་ཏམ། མ་བྱུང་ན་ཡང་རྣམ་
པ་ཀུན་ཏུ་ཆོས་ཉིད་ནི་འཕེལ་བ་དང་། བྲི་བ་སྤངས་པས་གནས་པ་ཡིན་པའི་ཕྱིར་བསམ་གྱིས་མི་ཁྱབ་པོ། །
གསང་ཆེན་འདིར་བདག་སོ་སྐྱེའི་ཡུལ་མིན་པ་རྒྱུ་མཚན་གང་གིས་ན། བདག་གིས་ཆོས་ཉིད་མི་ཤེས་པ་དང་
རྫོགས་པའི་སངས་རྒྱས་དང་དེའི་སྲས་བདག་ཉིད་ཆེན་པོ་རྣམས་ཀྱིས་མཁྱེན་ནོ་ཞེས་དེ་ལྟར་རྣམ་པར་བཞག་པ་
བྱསནས་ཀྱང་། སངས་རྒྱས་ཀྱིས་འཇིག་རྟེན་པ་ཀུན་ཏེ་གདུལ་བྱ་སེམས་ཅན་གྱི་ཆེད་དུ་གསུངས་པ་རྣམས་
མཆོད་པ་སྟེ་གཏན་མི་སྨད་དོ། ། བྱམས་མགོན་གྱིས་རྒྱུད་བླ་མར། མཚམས་མེད་ལྔ་བྱས་པའི་སྡིག་པ་ལས་ཀྱང་།
ཆོས་ཉིད་སྟོན་པའི་ཟབ་མོའི་ཆོས་སྨད་ཅིང་སྤངས་པ་སྡིག་ཆེ་བར་བཤད་དོ། ། གདུལ་བྱའི་འཇིག་རྟེན་དེ་ཡི་
བགྲོད་པ་སྟེ་འཇུག་པ་བསམ་ཡས་ཤིང་། དེ་དང་མཐུན་པར་འཇུག་པའི་སངས་རྒྱས་ཀྱི་རོལ་བ་སྟེ་རྣམ་འཕྲུལ་གྱི་
མཛད་པ་ཡང་བསམ་གྱིས་མི་ཁྱབ་བོ། ། གདུལ་བྱའི་འཇུག་པ་དང་བསྟུན་ནས་གསུངས་པའི་ཆོས་ཇི་ལྟ་བུ་ཞེ་ན།
127

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མདོ་སྡེའི་ཕྱོགས་དུ་མ་དང་། རྒྱུད་སྡེ་ལ་བྱ་བའི་རྒྱུད་དང་། སྤྱོད་པའི་རྒྱུད་དང་། རྣལ་འབྱོར་གྱི་རྒྱུད་དང་།
གསང་བའི་རྒྱུད་ཀྱི་མཐའ་ནི་རྣལ་འབྱོར་བླ་མེད་རྣམས་སོ། ། དེ་རྣམས་ཀྱི་དབྱེ་བས་ཕྱེ་བ་ཉིད་ནི་གདུལ་བྱའི་
སེམས་ཅན་རང་རང་གི་མོས་པས་ལམ་ལ་འཇུག་པ་རྣམས་ནི། རང་གི་ལམ་དེ་དང་དེ་ལ་ཇི་ལྟར་དགའ་བ་བཞིན་
དུ་གསུངས་པ་རྣམས་སོ། ། གསུམ་པ་ནི། དཔལ་ཧེ་རུ་ཀ་ཞེས་མངོན་པར་བརྗོད་པ་རྩ་བའི་རྒྱུད་ཀྱི་རྒྱལ་པོ་རྒྱུས་
པ་བློ་ཀ་འབུམ་པའི་ནང་ན་གནས་པ་སྟེ་དེ་ལས་བཏུས་པ། རྣལ་འབྱོར་མའི་རྒྱུད་ཐམས་ཅད་བླ་མ་སྟེ་གོང་མ་
དཔལ་ཧེ་རུ་ཀ་དཔའ་བོ་ཆེན་པོ་གླགས་པས་འགྲུབ་པའམ་གྲུབ་པ་ནི། རྒྱུད་བཀླགས་ཀྱང་སངས་རྒྱས་མྱུར་
འགྲུབ་པའོ། ། ཐམས་ཅད་དུ་གཞན་གྱིས་མི་ཐུབ་པ་ནི། ཐེག་པ་གཞན་དང་རྒྱུད་སྡེ་འོག་མ་རྣམས་ཀྱིས་ཟིལ་
གྱིས་གནོན་མི་ནུས་ཤིང་། དེ་རྣམས་ཕར་ཟིལ་གྱིས་གནོན་པའོ། ། གདོད་ནས་གྲུབ་པ་ནི། ཐོག་མ་མེད་པ་ནས་
སངས་རྒྱས་ཀྱི་གོ་འཕང་མྱུར་དུ་སྟེར་བར་གྲུབ་པ་སྟེ་གནས་པ་རྩ་རྒྱུད་རྒྱས་པའི་རྒྱུད་ཕྱི་མའོ། ། མཚན་བསྡུ་ན།
དཔལ་ཧེ་རུ་ཀ་འཁོར་ལོ་སྡོམ་པ་ཞེས་བྱ་བ། རྣལ་འབྱོར་མའི་རྒྱུད་ཀྱི་རྒྱལ་པོ་ཆེན་པོ་ལས་ལེའུ་ལྔ་བཅུ་རྩ་གཅིག་
པའི་འགྲེལ་བ་རྫོགས་སོ། ། ། ། བཞི་བ་མཇུག་གི་དོན་ལ་གཉིས། གཞུང་ཡོངས་སུ་རྫོགས་པའི་ཚུལ་དང་།
བོད་དུ་གང་གིས་བསྒྱུར་པའི་ཚུལ་ལོ། ། དང་པོ་ནི། བཤད་པ་གོང་མ་དེར་འདུས་པར་སྣང་ལ། གཉིས་པ་ནི།
རྩ་རྒྱུད་འདི་ལ་འགྱུར་མི་འདྲ་བ་འགའ་རེ་སྣང་ཡང་། རྗེ་ཉིད་ཀྱིས་བཤད་བྱའི་འགྱུར་གྱི་གཙོ་བོ་ནི། རྒྱ་གར་གྱི་
མཁན་པོ་པདྨ་ཀ་ར་ཝརྨ་སྟེ་པདྨ་བྱེད་པའི་གོ་ཆ་དང་། ལོ་ཙཱ་བ་རིན་ཆེན་བཟང་པོས་བསྒྱུར་ནས་དེའི་རྗེས་སུ་རྒྱ་
གར་མཁན་པོ་ཉི་མ་སྦས་པ་དང་། ལོ་ཙཱ་བ་འགོས་གཉིས་ཀྱིས་འགྱུར་བཅོས་མཛད་ཅིང་། སླར་ཡང་རྒྱ་གར་ཀྱི་
མཁན་པོ་སུ་མ་ཏི་ཀིརྟི་དང་། ལོ་ཙཱ་བ་མར་བ་དོ་བ་སྟེ་མར་བ་ཆོས་ཀྱི་དབང་ཕྱུག་གིས་འགྱུར་སྔ་མ་ལ་ཞུ་དག་
བགྱིས་ཏེ་འཆད་ཉན་གྱིས་གཏན་ལ་ཕབ་པ་དེའོ། ། འདིར་ཡང་དེ་དང་མར་རོ་རྐྱང་པའི་འགྱུར་དང་ཡང་ཅུང་
ཟད་ཏེ་བསྟན་པའོ། ། ། ། གསུང་རབ་ཀུན་གྱི་སྙིང་པོ་མཐར་ཐུག་པ། ། རྣལ་འབྱོར་བླ་ན་མེད་པའི་རྒྱུད་རྣམས་
ཏེ། ། དེ་ཡི་ནང་ནས་ཤིན་ཏུ་བྱིན་ཆེ་བ། ། དཔལ་ལྡན་འཁོར་ལོ་སྡོམ་པའི་རྒྱུད་རྒྱལ་པོ། ། དགོངས་དོན་
མཁའ་འགྲོའི་བརྡ་ཡིས་བཅིངས་གྱུར་པ། ། བཤད་རྒྱུད་དགོངས་འགྲེལ་བཅས་པ་དུ་མ་ཡིས། ། ཕྱེ་མོད་ཇི་
བཞིན་རྫོགས་པར་གསལ་མཛད་པ། ། ཀུན་མཁྱེན་བཙོང་ཁ་བ་ལས་གཞན་ན་གང་། ། ཚུལ་འདིར་འཇུག་པ་
སྐལ་བ་བཟང་སྙམ་སྟེ། ། རྒྱུད་དང་བླ་མའི་དགོངས་པ་བཀྲལ་བ་འདིར། ། མ་རྟོགས་ལོག་རྟོག་ཉེས་པར་གྱུར་
པ་གང་། ། བླ་མ་དཔའ་བོ་མཁའ་འགྲོའི་སྤྱན་སྔར་འཆགས། ། ལེགས་པར་བཤད་པའི་རྣམ་དག་ཚེ་རབས་
ཀུན། ། དཔའ་བོ་མཁའ་འགྲོས་རྗེས་སུ་འཛིན་པ་དང་། ། ལམ་འདི་མཐར་ཕྱིན་དཔལ་ལྡན་ཧེ་རུ་ཀའི། ། གོ་
128

༄༅། ། བདེ་མཆོག་རྩ་རྒྱུད་ཀྱི་ཊཱིཀྐ་སྦས་པའི་དོན་ཀུན་གསལ་བའི་སྙིང་བོ་བསྡུས་པ། །
འཕང་མཆོག་དེ་བདེ་བླག་ཐོབ་ཕྱིར་བསྔོ། ། ཞེས་བདེ་མཆོག་རྩ་རྒྱུད་ཉུང་ངུའི་ཊིཀྐ་སྦས་པའི་དོན་ཀུན་གསལ་
བའི་སྙིང་པོ་བསྡུས་པ་ཞེས་བྱ་བ་འདི་ནི། བསྟན་པའི་མངའ་བདག་ཀོའུ་ཤྲཱི་ནང་སོ་ཡེས་ཀྱིས་རང་ཕྱོགས་སུ་རྒྱུད་
གྲྭ་གསར་དུ་བཙུགས་པའི་ཚེ། བདེ་མཆོག་གི་འཆད་ཉན་གྱི་རྒྱུན་ལ་ཕན་པར་དགོངས་ཏེ་གནང་སྦྱིན་དང་
བཅས་བསྐུལ་བ་ལྟར། རྒྱུད་པའི་སློབ་དཔོན་པ་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་རྗེ་ཉིད་ཀྱི་
མན་ངག་ལ་བརྟེན་ནས་ཅོ་ནེ་དགོན་དུ་ལེགས་པར་སྦྱར་བ་སྟེ། ཕྱིས་སྔགས་རམས་པ་ངག་དབང་བསམ་གཏན་
དང་། ངག་དབང་བཀྲ་ཤིས་གཉིས་ཀྱིས་རྒྱུད་གྲྭར་མཚན་གདགས་མཛད་པའི་ཚེ་དད་པས་པར་དུ་བསྒྲུབས་
པའོ། ། མངྒ་ལཾ། ། ། །
129

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་
ཡང་གསལ་སྒྲོན་མེ་ཞེས་བྱ་བ་བཞུགས་སོ། །
ན་མོ་མལྷུ་གྷོ་ཥཱ་ཡ། ཟུང་འཇུག་གོ་འཕང་བདེ་ཆེན་ལམ་ཉིད་ཀྱིས། ། འཐོབ་པར་བསྟན་ཕྱིར་རང་དང་
རིག་མ་གཉིས། ། མཉམ་སྦྱོར་ཁྱབ་བདག་རྡོ་རྗེ་འཆང་ཆེན་དང་། ། དབྱེར་མེད་བླ་མ་མཆོག་ལ་གུས་ཕྱག་
འཚལ། ། རྒྱུད་ཀྱི་མཐར་ཐུག་དཔལ་ ལྡན་འདུས་པ་ཉིད། ། མཐའ་དྲུག་ཚུལ་བཞིའི་རྒྱས་བཏབ་རྡོ་རྗེའི་
ཚིག ། གསལ་མཛད་ཀླུ་སྒྲུབ་ཡབ་སྲས་རྣམས་དང་ནི། ། བློ་བཟང་རྒྱལ་བ་གཉིས་པར་བཅས་ལ་འདུད། །
རྒྱུད་དོན་རྒྱ་མཚོ་གཏིང་དཔག་རབ་དཀའ་བ། ། རྣམ་བདུན་རྒྱན་གྱིས་འཆད་པའི་ཚུལ་ཙམ་ཞིག ། ཀུན་
མཁྱེན་ཙོང་ཁ་བ་ཡིས་བཀྲལ་བ་བཞིན། ། གནད་བསྡུས་གོ་སླའི་ངག་གིས་བཤད་པར་བྱ། ། འདི་ལ་གསུམ།
རྒྱུད་ཀྱི་དོན་འགྲེལ་ཚུལ་བསྟན་པ་དང་། ལེའུ་སོ་སོའི་བསྡུས་དོན་བཤད་པ་དང་། བཤད་དོན་ལམ་གྱི་རིམ་པར་
བསྒྲིག་པའོ། ། དང་པོ་ལ་གཉིས། རྒྱུད་ཀྱི་དོན་ཀུན་བསྡུས་ཏེ་བསྟན་པ། རྒྱུད་བཤད་ཐབས་ཀྱི་མན་ངག་
གོ ། དང་པོ་ལ་གསུམ། རྒྱུད་དོན་དུ་ཞིག་ཏུ་འདུ་བ། རྒྱུད་དོན་ལེགས་པར་ཤེས་པའི་ཚད། སྔོན་དུ་རིམ་ལྔ་
ལ་བསླབས་ནས་ཕྱིས་རྒྱུད་ལ་འཇུག་པར་བྱ་བའོ། ། དང་པོ་ལ་གཉིས། རིམ་ལྔ་བསྟན་པ་དང༌། དེར་རྒྱུད་དོན་
འདུས་པར་བསྟན་པའོ། ། དང་པོ་ནི། ཟླ་བའི་སྒྲོན་གསལ་ལས། གསང་སྔགས་སྐུ་ནི་རབ་སྒྲུབ་བྱེད། །
བསྐྱེད་པའི་རིམ་པ་དང་པོ་ཡིན། ། སེམས་ལ་དམིགས་པ་ཙམ་ཞིག་ནི། ། རིམ་པ་གཉིས་པ་ཞེས་བརྗོད་དོ། །
ཀུན་རྫོབ་བདེན་པ་བསྟན་པ་ནི། ། ཡིད་འོང་རིམ་པ་གསུམ་པའོ། ། ཀུན་རྫོབ་བདེན་པ་དག་པ་ནི། ། རིམ་པ་
བཞི་བ་ཞེས་བརྗོད་དོ། ། བདེན་གཉིས་སྦྱོར་བ་གང་ཡིན་པ། ། ཟུང་འཇུག་ཅེས་བྱ་ལྔ་བ་སྟེ། ། ཞེས་གསུངས་
ཤིང་། འདིའི་དོན་ནི་མཆན་འགྲེལ་ལས། གསང་སྔགས་ཀྱི་སྐུ་ནི་རབ་ཏུ་སྒྲུབ་པར་བྱེད་པ་རིམ་ལྔའི་གསང་
སྔགས་ཀྱི་སྐུ་དེ་གང་ཡིན་སྙམ་ན། འདི་བའི་ལུགས་ཀྱི་རིམ་པ་གཉིས་ཀྱི་ལྷའི་སྐུ་ལ་རིམ་པ་བཞིན་དུ་སྔགས་ཀྱི་སྐུ་
དང་ཡེ་ཤེས་ཀྱི་སྐུ་ཞེས་ཟེར་བས། སྔགས་ཀྱི་སྐུ་ནི་བསྐྱེད་པའི་རིམ་པའི་ལྷའི་སྐུ་སྟེ་རིམ་པ་དང་པོ་ཡིན་ནོ། །
རྡོར་བཟླས་མཐར་ཕྱིན་པའི་རྗེས་སུ་དེ་དང་ཡེ་ཤེས་ཀྱི་ཕྱག་རྒྱུ་ལ་བརྟེན་ནས་དྲངས་པའི་ཡེ་ཤེས་གསུམ་སེམས་ཀྱི་
130

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
དེ་ཁོ་ན་ཉིད་ལ་དམིགས་པར་བསྐྱེད་པས། སེམས་ཀྱི་དེ་ཁོ་ན་ཉིད་ལ་དམིགས་པའི་སྣང་མཆེད་ཐོབ་གསུམ་ཙམ་
ཞིག་ནི་རིམ་ལྔའི་རིམ་པ་གཉིས་པ་ཞེས་བརྗོད་དོ། ། སེམས་དབེན་ཀྱི་རླུང་སེམས་ཙམ་ལས་བསྒྲུབས་པའི་ལྷ་ཡེ་
ཤེས་ཀྱི་སྐུ་ཀུན་རྫོབ་བདེན་པ་ཞེས་བསྟན་པ་འཇའ་ལུས་རྡོ་རྗེ་སེམས་དཔའི་སྐུ་ནི། ཡིད་འཕྲོག་པའི་ཡིད་དུ་འོང་
བ་རིམ་པ་ལྔའི་རིམ་པ་གསུམ་པའོ། ། ཀུན་རྫོབ་ཀྱི་བདེན་པ་སྒྱུ་མའི་ལུས་དེ་བསམ་གཏན་གཉིས་ཀྱིས་འོད་
གསལ་དུ་འཇུག་པ་ལ་ཡང་དང་ཡང་དུ་གོམས་པར་བྱས་པས་མཐར་སྒྱུ་ལུས་རྣམ་པར་དག་ནས་དོན་གྱི་འོད་
གསལ་དུ་ཞུགས་པའི་ཡེ་ཤེས་ནི་རིམ་ལྔའི་རིམ་པ་བཞི་བ་ཞེས་བརྗོད་དོ། ། རླུང་སེམས་ཙམ་ལས་བསྒྲུབ་པའི་
དག་པའི་སྒྱུ་མའི་སྐུ་ཀུན་རྫོབ་ཀྱི་བདེན་པ། དོན་དམ་པའི་བདེན་པ་དང་རོ་གཅིག་ཏུ་ཞུགས་པའི་དོན་གྱི་འོད་
གསལ་གྱི་ཡེ་ཤེས་ཀྱི་བདེན་པ་གཉིས་སྔ་མ་སྐུ་དང་ཕྱི་མ་ཐུགས་སུ་ངོ་བོ་གཅིག་ཏུ་སྦྱོར་བ་གང་ཡིན་པ་མཚན་ཟུང་
འཇུག་ཅེས་བྱ་བ་ནི་རིམ་ལྔའི་རིམ་པ་ལྔ་བའོ། ། ཞེས་གསུངས་པ་ལྟར་ཏེ། དེ་ཡང་འདིར་རྫོགས་རིམ་གྱི་ལུས་
དབེན་དང་རྡོར་བཟླས་གཉིས་སེམས་དབེན་གྱི་རིམ་པར་བསྡུས་ཤིང་། བསྐྱེད་རིམ་རིམ་ལྔའི་དང་པོར་མཛད་པ་
ཡིན་ལ། རྡོར་བཟླས་དང་པོར་བྱས་པའང་ཡོད་དེ་མི་འགལ་ལོ། ། གཉིས་པ་ནི། སྒྲོན་གསལ་ལས། འདི་ནི་
སྒྲུབ་པའི་ཡན་ལག་མཆོག ། རྒྱུད་ཀུན་གྱི་ནི་དོན་བསྡུས་པའོ། ། ཞེས་གསུངས་ཏེ། འདིའི་མཆན་ལས། དེ་
འདྲ་བའི་རིམ་པ་ལྔ་བོ་འདི་ནི་རྡོ་རྗེ་འཆང་སྒྲུབ་པའི་ཡན་ལག་སྟེ་ཐབས་ཀུན་གྱི་ནང་ནས་མཆོག་ཏུ་འགྱུར་པས་
འདིའི་གོང་ན་གཞན་མེད་པའོ། ། འོག་ནས་འདུས་པ་རྒྱུད་སྡེ་ཀུན་གྱི་རྩ་བར་སྟོན་པས་རྒྱུད་ཀུན་ཞེས་པ་རྒྱུད་སྡེ་
བཞི་ཀ་ལ་བྱ་ལ། དེ་རྣམས་ཀྱི་གཙོ་བོ་ཀུན་རིམ་པ་ལྔ་བོ་འདིར་བསྡུས་པའོ་ཞེས་བསྟན་པས་གསུང་རབ་ཐམས་
ཅད་ཀྱི་གནད་མེད་མི་རུང་བ་རྣམས་འདུས་པའི་སྡོམ་དུ་བསྟན་ནོ། ། ཞེས་གསུངས་པ་ལྟར་རོ། ། གཉིས་པ་ནི།
དེ་ཉིད་ལས། རིམ་པ་འདི་ཡི་དབྱེ་བ་ཡང་། ། སྤྲོས་པའི་རིམ་པ་རྣམ་པ་མང་། ། དེ་རྣམས་ཡན་ལག་བསྡུས་པ་
ནི: ། གང་གིས་ཤེས་པ་རྒྱུད་རིག་དེ། ། ཞེས་གསུངས་ཤིང་། མཆན་འགྲེལ་ལས། སྔར་བཤད་པའི་རིམ་ལྔར་
རྒྱུད་ཀུན་གྱི་གནད་རྣམས་འདུ་བ་དེ་བས་ན་སྔར་བཤད་པའི་བསྐྱེད་རིམ་དང་རྫོགས་རིམ་གྱི་རིམ་པ་འདི་ལས་
བརྩམས་པ་ཡི་དབྱེ་བ་ཡང་བླ་མེད་ཀྱི་རྒྱུད་སོ་སོར་རྒྱ་ཆེར་སྤྲོས་པའི་རིམ་པས་རྣམ་པ་མང་པོ་ཡོད་ཀྱང་། དེ་
རྣམས་འདིར་བཤད་པའི་རིམ་ལྔར་ཡང་དག་པར་བསྡུས་པར་ནི་སྒྲུབ་པ་པོ་གང་གིས་ཤེས་པ་དེས་འདུས་པའི་རྒྱུད་
རིག་པར་འཇོག་གོ ། ཞེས་གསུངས་པ་ལྟར་དང༌། འདིའི་ཟུར་མཆན་ལས། འདིར་རིམ་ལྔར་ལམ་གཞན་
རྣམས་འདུ་བར་ཤེས་དཀའ་བས་དེ་ཇི་ལྟར་ཡིན་སྙམ་ན། མི་སློབ་པའི་ཟུང་འཇུག་གི་སྐུ་གཉིས་ཀྱི་རིགས་འདྲའི་
རྒྱུ་ནི་སྔར་བཤད་པའི་སློབ་པའི་ཟུང་འཇུག་གི་སྐུ་དང་ཐུགས་ཡིན་ཏེ། ལམ་གྱི་སྐབས་ཀྱི་རྫོགས་རིམ་གྱི་གཙོ་བོ་ལ་
131

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དེ་འདྲ་ཅིག་དགོས་པ་ནི། རྣལ་འབྱོར་བླ་མེད་ཀྱི་རྒྱུད་ཀུན་ལ་འདྲའོ། ། ཟུང་འཇུག་དེ་བསྐྱེད་པ་ལ་ཡ་གཉིས་
སྔོན་དུ་བསྐྱེད་དགོས་པས་སྔོན་དུ་དེ་གཉིས་ཀྱི་བསྐྱེད་ཚུལ་དགོས་པ་དང་། གོ་རིམས་ཀྱང་དང་པོར་ཀུན་རྫོབ་སྒྱུ་
མ་དང་། དེ་ནས་འོད་གསལ་གྱི་ཡེ་ཤེས་བསྐྱེད་པ་དང་། དེ་གཉིས་ཀྱི་སྔོན་དུ་སྒྱུ་མ་དང་། དོན་གྱི་འོད་གསལ་
གང་ལས་བསྒྲུབ་པའི་གཞི་བསྐྱེད་ཚུལ་དང་། དེའི་སྔོན་དུ་དེ་འདྲེན་པའི་ཐབས་ལུས་ལ་གནད་དུ་བསྣུན་དགོས་
པ་ཡང་འདྲའོ། ། དེ་རྣམས་ལ་ཡང་སྔོན་དུ་དེ་རྣམས་སྐྱེ་པའི་རྒྱུད་སྨིན་བྱེད་སྐྱེ་ཤི་བར་དོ་གསུམ་སྐུ་གསུམ་དུ་
འཁྱེར་བ་ལས་བརྩམས་པའི་རགས་པ་དང་ཕྲ་བའི་རིམ་པ་དང་པོ་བསྐྱེད་དགོས་པའི་ཚུལ་རྣམས་ལེགས་པར་ཤེས་
པ་ཡིན་གྱི། འདུས་པ་ལྟ་བུ་གཅིག་ནས་བཤད་པ་ཇི་མ་ཇི་བཞིན་པ་ཁོ་ན་རྒྱུད་གཞན་ནས་བཤད་དགོས་པར་སྟོན་
པ་མིན་ནོ། ། དེས་ན་སྔར་བཤད་པའི་རིམ་པ་དེའི་ཕྱག་རྒྱས་རྒྱས་བཏབ་པ་ལས་མ་འདས་པར་རྒྱུད་རྣམས་ཀྱི་
དོན་གཏན་ལ་འབེབས་ནུས་ན། དེ་ནི་རྒྱུད་འདི་ལྟ་བུ་རྣམས་ལ་མཁས་པར་འཇོག་གོ ། ཞེས་གསུངས་སོ། །
གསུམ་པ་ནི། དེ་ཉིད་ལས། སྔགས་དང་སེམས་དང་ལུས་དང་ནི། ། རྣམ་དག་དང་ནི་ཟུང་འཇུག་པ། ། རིམ་
པ་ལྔ་ཡི་བསྡུས་པའི་དོན། ། ཤེས་ནས་མཐའ་དྲུག་ལ་འཇུག་གོ ། ཞེས་གསུངས་ཤིང་། འདིའི་མཆན་འགྲེལ་
ལས། འདུས་པའི་རྒྱུད་འཆད་ཉན་ལ་འཇུག་རིམ་ཇི་ལྟར་བྱ་ཞེ་ན། སྔོན་དུ་ཡབ་སྲས་ཀྱིས་གསུངས་པའི་རིམ་
གཉིས་ཀྱི་གཞུང་ཕྲན་རྣམས་ལས་ཇི་ལྟར་བཤད་པ་ལྟར་གྱི་སྔགས་ཀྱི་སྐུ་བསྐྱེད་པའི་རིམ་པ་དང་། སེམས་དབེན་
གྱི་རིམ་པ་དང་སྒྱུ་ལུས་ཀྱི་རིམ་པ་དང་ནི་སྒྱུ་ལུས་རྣམ་པར་དག་པ་འོད་གསལ་གྱི་རིམ་པ་དང་ནི་བདེན་གཉིས་ཟུང་
འཇུག་གི་རིམ་པ་ལྔའི་བསྡུས་པའི་དོན་གྱི་གནད་རྣམས་ལེགས་པར་ཤེས་པར་བྱས་ནས། དེའི་རྗེས་སུ་མཐའ་
དྲུག་པ་རྩ་བའི་རྒྱུད་འཆད་པ་དང་ཉན་པ་ལ་འཇུག་པར་བྱ་སྟེ། སྔོན་དུ་རྒྱུད་སོ་སོའི་རིམ་གཉིསཀྱི་མན་ངག་ལ་
ལེགས་པར་འཁྲིད་དེ་གོ་བ་ཆགས་པར་བྱས་ནས་དེའི་འོག་ཏུ་རྒྱུད་ལ་འཇུག་པའི་རིམ་པ་འདི་ནི་མན་ངག་ཆེན་པོ་
བྱིན་པའོ། ། ཞེས་གསུངས་པ་ལྟར་རོ། ། གཉིས་པ་ལ་བཞི། བཤད་བྱའི་རྒྱུད་ཀྱི་ཆེ་བ། རྒྱུན་བདུན་གྱིས་མ་
བཤད་ན་དེའི་དོན་མི་ཤེས་པར་བསྟན་པ། དེས་ན་རྒྱན་བདུན་གྱིས་བཤད་དགོས་པ་རྒྱན་བདུན་གྱི་བཤད་པ་
དངོས་སོ། ། དང་པོ་ལ་གཉིས། འདུས་པ་རྒྱུད་སྡེ་ཀུན་གྱི་རྩ་བར་བསྟན་པ། མདོ་སྡེ་ཀུན་གྱི་ཟ་མ་ཏོག་ཏུ་
བསྟན་པའོ། ། དང་པོ་ནི། ཇི་སྲིད་ཡ་ར་ལ་ཧའི་བར། ། ཀ་ཁ་གྷ་མཐའ་ཎ་ཛ་མཐའ། ད་དྷའི་མཐའ་དང་
མཐར་བཅས། ། དེ་དེའི་རྩ་བ་ཡི་གེ་གསུམ། ། ཞེས་གསུངས་ཏེ། མཆན་འགྲེལ་ལས། བཤད་བྱ་རྒྱུད་ཀྱི་ཆེ་བ་
ནི་ཇི་སྲིད་ཡ་ར་ཝ་ནི་མཐར་གནས་ཀྱི་སྡེ་དང་། ཤ་ནས་ཧའི་བར་ནི་དྲོ་བའི་སྡེ་མཚན་ནོ། ། ཀ་ཁ་གྷ་ནི་ཀ་སྡེ་
ཡིན་ལ། མཐའ་ནི་རྒྱུད་ཀྱི་མཚན་གྱི་མཐར་ཡིག་གེ་དེ་རྣམས་ཡོད་པ་སྟེ། ། དཔེར་ན་ཡེ་ཤེས་རྡོ་རྗེ་ཀུན་ལས་
132

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
བཏུས་ཀྱི་མཐར་ས་མུད་ཙ་ཡ་ཞེས་ཡ་དང་། དགོངས་པ་ལུང་སྟོན་གྱི་མཐར་བྱཱ་ཀ་ར་ཎ་ཞེས་ཎ་དང་། རྡོ་རྗེ་
འཕྲེང་བའི་མཐར་མཱ་ལ་ཞེས་ལ་འབྱུང་བ་ལྟ་བུའོ། ། ཎ་ནི་ཊ་སྡེ་དང་ཛ་ནི་ཙ་སྡེ་སྟེ་དེ་རྣམས་ཀྱི་མཐའ་ཅན་དང་
ཏའི་ད་དྷ་ནི་ཏ་སྡེ་རྣམས་ཀྱི་མཐའ་དང་མ་ནི་བ་སྡེ་སྟེ་དེ་རྣམས་ཀྱི་མཐར་བཅས་ནི་མཐའ་ཅན་ནོ། ། གསལ་བྱེད་
ཀྱི་ཡི་གེའི་མཐའ་ཅན་གྱི་རྒྱུད་སྡེའི་རྩ་བར་གསུངས་པ་ནི་མཚོན་པ་ཙམ་ཡིན་པས་དབྱངས་ཀྱི་ཡི་གེ་རྣམས་ཀྱི་
མཐའ་ཅན་གྱི་རྒྱུད་སྡེ་དེ་དང་དེའི་རྩ་བ་ནི་ཡི་གེ་གསུམ་ཞེས་པས་ས་མ་ཛ་སྟེ་འདུས་པའོ། ། ཞེས་གསུངས་པ་ལྟར་
རོ། ། གཉིས་པ་ནི། ཐུབ་པ་ཆེན་པོས་ཆོས་ཕུང་བོ། ། བརྒྱད་ཁྲི་བཞི་སྟོང་གསུངས་པ་ཡི། ། དཔལ་ལྡན་
འདུས་འདི་སྣོད་ཡིན་ཏེ། ། དེ་བས་དེ་ནི་རྒྱུད་ཀྱི་རྩེ་ཞེས་དང་། མཆན་འགྲེལ་ལས། ཐུབ་པ་ཆེན་པོས་འདོད་
ཆགས་ལ་སྤྱོད་པ་ལ་སོགས་པའི་གཉེན་པོར་ཆོས་ཀྱི་ཕུང་བོ་བརྒྱད་ཁྲི་བཞི་སྟོང་གསུངས་པ་ཡི་དཔལ་ལྡན་འདུས་
པ་འདི་སྣོད་རིན་པོ་ཆེ་འཇུག་པའི་ཟ་མ་ཏོག་ལྟ་བུ་ནི་ཡིན་ཏེ། རྒྱུད་རྡོ་རྗེ་འཕྲེང་བ་ལས། དཔལ་ལྡན་འདུས་པ་
བརྡ་ཙམ་གང་། ། རྣལ་འབྱོར་བླ་ན་མེད་རྒྱུད་དུ། ། ཐུབ་པ་ཆེན་པོ་ཆོས་ཕུང་བོ། ། བརྒྱད་ཁྲི་དང་ནི་བཞི་སྟོང་
ངོ་། ། ཞེས་གསུངས་པ་ལྟར་རོ། ། རྒྱུད་སྡེ་ཀུན་གྱི་རྩ་བ་དང་མདོ་སྡེ་ཀུན་གྱི་ཟ་མ་ཏོག་ཡིན་པ་དེ་བས་ན།
འདུས་པ་དེ་ནི་རྒྱུད་ཀུན་གྱི་རྩེ་མོ་སྟེ་མཐོ་ཤོས་ཡིན་ནོ། ། ཞེས་གསུངས་སོ། ། གཉིས་པ་ནི། གཞུང་ཉུང་བ་ལ་
དོན་མང་བ། འདུས་པའི་རྒྱུད་ནི་རྙེད་དཀའ་ཞིང་། ། རྒྱན་བདུན་རྟོགས་པར་དཀའ་བས་ན། ། ཐམས་ཅད་
དུ་ནི་རྣམ་པར་འཁོར། ། ཞེས་དང་། མཆན་འགྲེལ་ལས། ཆེ་བ་གཉིས་དང་ལྡན་པའི་རྒྱུད་དེ་རྒྱན་བདུན་གྱི་སྒོ་
ནས་བཤད་དགོས་པར་སྟོན་པ་ནི། རྗོད་བྱེད་ཀྱི་གཞུང་ཉུང་བ་དང་བརྗོད་བྱའི་དོན་མང་ཞིང་། འདུས་པའི་
རྒྱུད་ནི་བློས་རྙེད་པ་སྟེ་རྟོགས་པར་དཀའ་བ་ལ། རྒྱན་བདུན་གྱི་སྒོ་ནས་བཤད་པ་ཤིན་ཏུ་རྟོགས་པར་དཀའ་བས་
ན། ཐམས་ཅད་དུ་ནི་སྟེ་རྣམ་པ་ཀུན་ཏུ་རྣམ་པར་འཁོར་བ་སྟེ་འཁྲུལ་བར་འགྱུར་རོ། ། ཞེས་གསུངས་སོ། །
གསུམ་པ་ནི། དེ་བས་བླ་མའི་བཀའ་དྲིན་གྱིས། ། འབད་དེ་རྣམ་པར་ཤེས་ནས་ནི། ། སེམས་ཅན་རྗེས་བཟུང་
འདོད་པ་ཡིས། ། དེ་ཡི་རྣམ་པར་དབྱེ་བར་བྱ། ། ཞེས་དང་། མཆན་འགྲེལ་ལས། རྒྱན་བདུན་གྱི་སྒོ་ནས་མ་
བཤད་ན་རྒྱུད་དོན་རྫོགས་པར་མི་རྟོགས་པ་དེ་བས་ན། བླ་མ་འཕགས་པ་ཡབ་སྲས་གཉིས་ལ་སོགས་པའི་བཀའ་
དྲིན་གྱིས་ཏེ་དེ་ལ་བརྟེན་ནས་རྒྱན་བདུན་གྱི་སྒོ་ནས་འཆད་ཚུལ་འབད་དེ་རྣམ་པར་ཤེས་ནས་ནི། གདུལ་བྱའི་
སེམས་ཅན་རྗེས་སུ་བཟུང་བར་འདོད་པ་ཡིས། རྒྱན་བདུན་པོ་དེ་ཡི་རྣམ་པར་དབྱེ་བ་བཤད་པར་བྱའོ། ། ཞེས་
གསུངས་ཏེ། འདིར་བླ་མ་ནི་རྗེ་ཉིད་ལ་བསྒྱུར་འོས་སོ། ། བཞི་བ་ལ་གསུམ། མདོར་བསྟན་པ། རྒྱས་པར་
བཤད་པ། དོན་བསྡུ་བའོ། ། དང་པོ་ནི། གླེང་བསླང་བ་ཡི་གྲངས་ནི་ལྔ། ། ཚུལ་ནི་རྣམ་པ་བཞི་ཡིན་ལ། །
133

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྒྱུས་བཤད་མཐའ་ནི་རྣམ་པ་དྲུག ། བཤད་པ་ཡང་ནི་རྣམ་པ་བཞི། ། ལྔ་པའི་དབྱེ་བ་རྣམ་པ་གཉིས། ། དྲུག་
པ་དབྱེ་བ་ལྔ་དང་ལྡན། ། བདུན་པའི་དབྱེ་བ་རྣམ་གཉིས་ཏེ། ། རྒྱན་རྣམས་མདོ་རུ་བསྡུས་པའོ། ། ཞེས་
གསུངས་ཤིང་། མཆན་ལས། རྒྱུན་བདུན་དང་དེའི་དབྱེ་བ་ཇི་ལྟར་ཡིན་ཞེ་ན། གླེང་བསླང་བ་ཡི་རྒྱན་གྱི་དབྱེ་
བའི་གྲངས་ནི་རྣམ་པ་ལྔའོ། ། འཚང་རྒྱུ་ཚུལ་གྱི་རྒྱུན་ལ་ནི་དབྱེ་བ་རྣམ་པ་བཞི་ཡིན་ལ། གཞུང་འགྲེལ་ཚུལ་ལ་
གཉིས་ཡོད་པའི་རྒྱས་པར་ཏེ་གཞུང་སོ་སོའི་དོན་བཤད་པའི་རྒྱུན་ལ་ནི་དབྱེ་བ་མཐའ་ནི་རྣམ་པ་དྲུག་གོ །
གཞུང་གཅིག་ནི་དོན་བཤད་པའི་རྒྱན་ལ་ཡང་ནི་རྣམ་པ་བཞིའོ། ། རྒྱུན་ལྔ་བ་དོན་གང་སློབ་མ་ལ་འཆད་ཚུལ་གྱི་
རྒྱུན་ལ་ནི་དབྱེ་བ་རྣམ་པ་གཉིས་སོ། ། དྲུག་པ་རྒྱུད་ལ་འཇུག་པའི་གང་ཟག་གི་རྒྱན་ལ་ནི་དབྱེ་བ་རྣམ་པ་ལྔ་དང་
ལྡན་ནོ། ། རྒྱན་བདུན་པ་དགོས་པའི་རྒྱུན་ལ་དབྱེ་བ་རྣམ་པ་གཉིས་ཏེ། དེ་རྣམས་ནི་རྒྱུན་རྣམས་མདོ་རུ་བསྡུས་
པ་སྟེ་མདོར་བསྟན་པའོ། ། ཞེས་གསུངས་པ་ལྟར་རོ། ། གཉིས་པ་ལ་བཞི། རྒྱུན་བདུན་བཤད་པར་དམ་
བཅའ་བ། དེའི་དོན་སོ་སོར་བཤད་པ། བཤད་ཚུལ་དེ་རྙེད་ཞིང་འདོར་མི་རུང་བ་དང་། བཤད་རྒྱུད་ལ་
མཁས་པ་བརྟེན་ནས་རྒྱུད་བཟུང་བར་གདམས་པའོ། ། དང་པོ་ནི། བཤད་པའི་རྒྱུད་ཀྱི་རྗེས་འབྲང་ནས། །
རྒྱན་ནི་བདུན་པོ་རྣམས་ཀྱི་ནི། ། རིམ་བཞིན་དུ་ནི་རེ་རེ་ཡི། ། བསྟན་པ་དག་ནི་བདག་གིས་བྱ། ། ཞེས་དང་།
མཆན་ལས། རྒྱན་ཉེར་བརྒྱད་པོ་རྣམས་ཀྱི་རེ་རེའི་མཚན་ཉིད་ཇི་ལྟར་ཡིན་ཞེ་ན། འདུས་པའི་བཤད་པའི་རྒྱུད་
ཡེ་ཤེས་རྡོ་རྗེ་ཀུན་ལས་བཏུས་ཀྱི་རྗེས་སུ་འབྲང་ནས་རྒྱུན་བདུན་པོ་རྣམས་ཀྱི་ནི་དབྱེ་བ་རྣམས་མདོར་བསྟན་གྱི་
རིམ་པ་བཞིན་དུ་ནི་དབྱེ་བ་རེ་རེ་ཡི་ངོས་འཛིན་བསྟན་པ་དག་ནི་བདག་གིས་བྱའོ། ། ཞེས་གསུངས་པ་ལྟར་
རོ། ། གཉིས་པ་ནི་རྒྱན་བདུན་གྱི་མཐའ་དྲུག་དང་ཚུལ་བཞིའི་རྒྱུན་ས་བཅད་གཅིག་ཏུ་བསྡུས་ཏེ་འཆད་པ་ལ་དྲུག
བཤད་པར་བྱ་བའི་གཞི་གླེང་བསླང་གི་རྒྱན། བཤད་དོན་ལམ་གྱི་རིམ་པར་སྡུད་པ་འཚང་རྒྱུ་ཚུལ་གྱི་རྒྱུན།
གཞུང་དོན་ཇི་ལྟར་འགྲེལ་བ་མཐའ་དྲུག་དང་ཚུལ་བཞིའི་རྒྱན། ཉན་པ་པོ་གང་ལ་གང་འཆད་པ་བཤད་ཚུལ་གྱི་
རྒྱུན། རྒྱུད་ལ་འཇུག་པའི་གང་ཟག་ཉན་པ་པོའི་རྒྱུན། བཤད་དོན་ཇི་ལྟར་ངེས་པ་བདེན་གཉིས་ངེས་པའི་རྒྱན་
ནོ། ། དང་པོ་ གླེང་བསླང་བའི་རྒྱུན་ལྔ་ནི། རྒྱུད་ཀྱི་མིང་ནི་ ཅི་ཞིག་ཡིན། ། གང་ གི་ དོན་དུ་འདི་ཉིད་
མཛད། ། སུ་ཞིག་བྱེད་པོ་འདིའི་ཚད་གང་། ། འདི་ཡི་དགོས་པའང་ཅི་ཞིག་ཡིན། ། ཞེས་དྲི་བ་ལྔ་བཀོད་ནས་
དེའི་ལན་དུ། རྒྱུད་ཀྱི་མཚན་ནི་མིང་ཡིན་ལ། ། སྐྱེ་བོ་འདོད་ཆགས་ཅན་དོན་དུ། ། འདི་ཡི་བྱེད་པོ་རྡོ་རྗེ་
སེམས། ། ཚད་དག་ཀྱང་ནི་བཤད་བྱ་སྟེ། ། ལེའུ་དེ་ནི་ཆོ་ག་དང་། ། དུམ་བུ་དེ་བཞིན་རིམ་པར་ཕྱེ། ། དེ་ནི་
རྣམ་པ་བཞིར་འགྱུར་ཏེ། ། གཞུང་ཉིད་གྱི་ནི་གྲངས་ཀྱང་ངོ་། ། དགོས་པ་ཡང་ནི་བཤད་བྱ་སྟེ། ། ཞི་སོགས་བྱ་
134

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
བའི་ཆོ་ག་དང༌། ། དེ་བཞིན་གྲུབ་པ་བརྒྱུད་དང་ནི། ། སངས་རྒྱས་ཀྱང་ནི་མཆོག་ཡིན་ནོ། ། ཞེས་གསུངས་ཏེ།
འདིར་རྩ་འགྲེལ་གཉིས་ཀྱི་དོན་བསྡུས་ཏེ་བཤད་ན། བཤད་བྱའི་རྒྱུད་ཀྱི་མིང་གང་ཡིན་འདྲི་བ་དང་། རྒྱུད་འདི་
གདུལ་བྱ་གང་གི་དོན་དུ་མཛད་པ་དང་། རྒྱུད་མཛད་པ་པོ་གང་གིས་མཛད་པ་དང་། རྒྱུད་འདིའི་ཚིག་དོན་གྱི་
ཚད་གང་ཡིན་པ་དང་། རྒྱུད་དོན་རྟོགས་པའི་དགོས་པ་སྟེ་ལྔ་དྲིས་ནས། ལན་དུ་རྒྱུད་ཀྱི་མཚན་ལ་འདུས་པ་
ཞེས་བྱ་བ་དང་། གདུལ་བྱ་དབང་པོ་གཉིས་སྦྱོར་གྱི་ཆགས་ ཅན་འདུལ་བའི་དོན་དང་། མཛད་པ་པོ་རྡོ་རྗེ་
སེམས་དཔའ་དང་། ཚད་ནི་ལེའུ་སོགས་རྣམ་པ་བཞི་དང་། དགོས་པ་ནི་ལས་བཞི་དང་དངོས་གྲུབ་བརྒྱད་དང་
སངས་རྒྱས་ཀྱི་གོ་འཕང་རྣམས་འབྱུང་ངོ་ཞེས་བསྟན་པ་ཡིན་ནོ། ། །
གཉིས་པ་འཚང་རྒྱ་ཚུལ་གྱི་རྒྱུན་ལ་གཉིས། དབྱེ་བ་མདོར་བསྟན་པ་དང༌། རྒྱས་པར་བཤད་པའོ། །
དང་པོ་ནི། གླེང་བསླང་བ་ནི་འདས་ཟིན་ཏེ། ། གཉིས་པ་ཡང་ནི་བཤད་པར་བྱ། ། རྒྱུད་དག་དང་ནི་གླེང་གཞི་
དང་། ། དེས་པའི་ཚིག་དང་རྒྱུ་ཡིན་ནོ། ། ཞེས་གསུངས་ཏེ་གོ་སླ་ཞིང་འཆད་པར་ཡང་འགྱུརརོ། ། གཉིས་པ་
ལ་གཉིས། ཆགས་བྲལ་གྱི་འཚང་རྒྱ་ཚུལ་དཔེར་དགོད་པ་དང་ དེ་ལ་བརྟེན་ནས་ཆགས་ཅན་གྱི་འཚང་རྒྱ་ཚུལ་
ངེས་པར་བྱ་བའོ། ། དང་པོ་ནི། མི་ཡི་སྐྱེ་བར་འཁྲུངས་པ་ནི། ། རྒྱུད་ཅེས་བྱ་བ་ཡིན་པར་བརྗོད། ། བཙུན་
མོའི་འཁོར་གྱི་ནང་ནས་ནི། ། ངེས་པར་འབྱུང་བ་གླེང་གཞི་ཡིན། ། འདུལ་བས་སྡོམ་པ་བསྟན་པ་ནི། ། ངེས་
པའི་ཚིག་ཅེས་བྱ་བར་བཤད། ། འབྲས་བུ་འདོད་པས་ཆོས་སྤྱོད་པ། ། དེ་ནི་རྒྱུ་ཞེས་བརྗོད་བྱ་སྟེ། ། འདི་ནི་
འདོད་ཆགས་བྲལ་ཆོས་ཀྱི། ། ཚུལ་ནི་རྣམ་པ་བཞི་ཡིན་ནོ། ། ཞེས་གསུངས་ཤིང་། འདིའི་དོན་ཡེ་ཤེས་རྡོ་རྗེ་
ཀུན་ལས་བཏུས་ཀྱི་འགྲེལ་བ་དང་། སྔགས་རིམ་ལས་ཀྱང་གསལ་མོད། འདིར་མཆན་འགྲེལ་ལྟར་བཤད་ན་དེ་
ཉིད་ལས། ཚུལ་བཞི་འདི་ལ་གཉིས་ཡོད་པའི་ཆགས་བྲལ་གྱི་ཚུལ་བཞི་ནི། དང་པོར་འཛམ་བུ་གླིང་བའི་མིའི་སྐྱེ་
བར་འཁྲུངས་པ་རྒྱུད་ཅེས་བྱ་བ་ཡིན་པར་བརྗོད་དོ། ། དེ་ནས་བཙུན་མོའི་འཁོར་གྱི་ནང་ནས་བྱུང་ནས་ནི་ངེས་
པར་འབྱུང་བ་སྟེ་རབ་ཏུ་བྱུང་བ་ནི་དང་པོའི་བཅའ་གཞི་ཡིན་པས་གླེང་གཞི་ཡིན་ནོ། ། དེ་ནས་འདུལ་བ་ལས་
སྡོམ་པ་བསྲུང་ཐབས་ཇི་ལྟར་བསྟན་པ་དེ་ལྟར་བསྲུང་བ་ནི་གདོན་མི་ཟ་བར་བསྟེན་དགོས་པས་ངེས་པ་ཞེས་བྱ་ལ།
དེ་ལྟར་བྱེད་པའི་གནས་ཡིན་པས་ཚིག་ཅེས་བཤད་པ་ཡིན་ཏེ། ཚིག་གི་སྐད་དོད་པཱ་ད་ནི་གནས་པ་ལའང་འཇུག་
པའི་ཕྱིར་རོ། ། དེ་ནས་འབྲས་བུ་བྱང་ཆུབ་འདོད་པས་དཀའ་བའི་ཆོས་སྤྱོད་པའམ་བསམ་གཏན་བཞི་པའི་ཏིང་
ངེ་འཛིན་ཁྱད་པར་ཅན་བརྙེས་པ་དེ་ནི་ཉེ་བའི་རྒྱུ་ཞེས་བརྗོད་པར་བྱ་སྟེ། འདི་ནི་འདོད་ཆགས་དང་བྲལ་བའི་
སྤྱོད་པ་ཅན་གྱི་ཆོས་ཀྱི་འཚང་རྒྱ་བའི་ཚུལ་ནི་རྣམ་པ་བཞིར་འདོད་དོ། ། ཞེས་གསུངས། གཉིས་པ་ནི། འདོད་
135་

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ། །
ཆགས་ཆོས་ཀྱི་ཚུལ་གྱིས་ནི། ། དོན་གསལ་རྟོགས་ཕྱིར་བཤད་པར་བྱ། ། རིགས་ལྔའི་སངས་རྒྱས་བསྐྱེད་པ་
ནི ། རྒྱུད་ཅེས་བྱ་བ་ཡིན་པར་བརྗོད། ། སླར་ཡང་རིགས་གཅིག་གྱུར་པ་ནི། ། གླེང་གཞི་ཡིན་པར་རབ་ཏུ་
བསྟན། ། རྡོ་རྗེ་ལ་སོགས་བཟུང་བ་ཉིད། ། ངེས་པའི་ཚིག་ནི་ཡིན་པར་བཤད། ། སྒེག་པ་ལ་སོགས་སྤྱོད་པ་
ནི། ། རྒྱུ་ཞེས་བྱ་བ་ཡིན་པར་བཤད། ། ཅེས་གསུངས་ཤིང་། མཆན་ལས། འདོད་ཆགས་ཀྱི་ཆོས་ཀྱི་ཚུལ་གྱིས་
འཚང་རྒྱ་ཚུལ་ནི་དོན་གསལ་པོར་རྟོགས་པར་བྱ་བའི་ཕྱིར་བཤད་པར་བྱའོ། ། ཐེག་པ་གཞན་གྱི་ལུགས་ཀྱིས་
འདོད་པར་འཚང་རྒྱ་བ་ལ་མིར་སྐྱེ་བ་ཅིག་དགོས་པ་བཞིན་དུ་འདིར་ཡང་དགོས་ཤིང་། ཐ་མལ་པའི་ཕུང་སོགས་
ཀྱི་སྣང་ཞེན་དོར་ནས་རིགས་ལྔ་དང་འབྲེལ་བའི་སངས་རྒྱས་སུ་བདག་ཉིད་བསྐྱེད་དེ་སྐྱེ་བ་བླངས་པ་དང་འདྲ་བ་
ཅིག་དགོས་པ་ནི་རྒྱུད་ཅེས་བྱ་ལ་ཡིན་པར་བརྗོད་དོ། ། དེས་ནི་བསྐྱེད་རིམ་ཐམས་ཅད་སྟོན་ནོ། ། ཐེག་པ་
གཞན་ལ་མིར་སྐྱེས་པ་དེ་རབ་བྱུང་མཛད་དགོས་པ་བཞིན་དུ་འདིར་ཡང་བསྐྱེད་རིམ་ལ་ལོབས་པའི་འོག་ཏུ་སླར་
ཡང་རིགས་གཅིག་ཏུ་གྱུར་པ་ནི་གླེང་གཞི་ཡིན་པར་རབ་ཏུ་བསྟན་ཏོ། ། ཐེག་པ་གཞན་གྱི་ལྟར་ན་རབ་ཏུ་བྱུང་བ་
དེས་འདུལ་བའི་ཀུན་སྤྱོད་ལ་ངེས་པར་གནས་དགོས་པ་བཞིན་དུ་འདིར་ཡང་རྡོ་རྗེའི་རིགས་སོགས་གྱི་ཆུ་དབང་
སོགས་བསྐུར་བ་དང་། རྡོ་རྗེའི་རིགས་ལ་སོགས་པའི་དམ་ཚིག་ཚང་བར་བཟུང་བ་དགོས་ལ། དེ་ནི་གདོན་མི་ཟ་
བར་བསྟེན་པའི་གནས་ཡིན་པས་ངེས་པའི་ཚིག་ནི་ཡིན་པར་བཤད་དོ། ། ཐེག་པ་གཞན་གྱི་ལྟར་ན་འབྲས་བུ་
འདོད་པས་དཀའ་སྤྱད་སྤྱད་དགོས་པ་བཞིན་དུ་འདིར་ཡང་སྒེག་པ་ལ་སོགས་པའི་ཉམས་དང་ལྡན་པའི་སྤྱོད་པ་
གསུམ་གང་རུང་སྤྱད་དགོས་པ་ནི་འབྲས་བུའི་ཉེ་བའི་རྒྱུ་ཞེས་བྱ་བ་ཡིན་པར་བཤད་དོ། ། ཞེས་གསུངས་པ་ལྟར་
རོ། ། རྒྱན་གསུམ་པ་ལ་གཉིས། དངོས་དང་། དོགས་གཅོད་དོ། ། དང་པོ་ལ་གཉིས། གཞུང་གི་ཚིག་དོན་
སོ་སོར་འཆད་ཚུལ་མཐའ་དྲུག་གི་རྒྱན། གཞུང་གཅིག་གི་དོན་རྫོགས་པར་འཆད་ཚུལ་ཚུལ་བཞིའི་རྒྱན་ནོ། །
དང་པོ་ལ་གསུམ། བཤད་པའི་མཚམས་སྦྱོར་བ། གྲངས་ངེས་གྱི་སྒོ་ནས་མདོར་བསྟན་པ། མཚན་ཉིད་ཀྱི་སྒོ་
ནས་རྒྱས་པར་བཤད་པའོ། ། དང་པོ་ནི། རྒྱུན་ནི་གསུམ་པ་ཉིད་ཀྱང་ནི། ། རྣལ་འབྱོར་རྒྱུད་ཚུལ་ལས་བཤད་
པའི། ། མཐའ་དྲུག་ཚིག་གིས་ངེས་བྱས་པ། ། རྒྱས་བཏབ་དོན་ནི་རབ་རྟོགས་བྱ། ། ཞེས་གསུངས་ཏེ་གོ་
སླའོ། ། གཉིས་པ་ནི། དྲང་བ་དང་ནི་ངེས་དོན་བཅས། ། དགོངས་པས་བཤད་དང་དགོངས་མིན་དང་། །
ཇི་བཞིན་སྒྲ་དང་མ་ཡིན་ཏེ། ། མཐའ་ནི་དྲུག་ཏུ་ཤེས་པ་བྱ། ། ཞེས་གསུངས་ཏེ། དོན་ནི་མཆན་ལས། དྲུག་
པ་དེ་གང་ཞེ་ན། དྲང་བའི་དོན་དང་ངེས་པའི་དོན་གཉིས་དོན་མཐའ་ལ་བརྟེན་པ་དང་། དགོངས་པས་བཤད་
པ་དང་དགོངས་པ་མ་ཡིན་པས་བཤད་པ་གཉིས་སྒྲ་མཐའ་ལ་བརྟེན་པ་དང་། སྒྲ་ཇི་བཞིན་པ་དང་སྒྲ་ཇི་བཞིན་པ་
136

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
མ་ཡིན་པ་གཉིས་སྒྲ་དོན་གཉིས་གའི་མཐའ་ལ་བརྟེན་པ་སྟེ་མཐའ་ནི་རྣམ་པ་དྲུག་ཏུ་ཤེས་པར་བྱའོ། ། ཞེས་དང་།
ཟུར་མཆན་ལས། མཐའི་སྐད་དོད་ཀོ་ཊི་ནི་རྩེ་མོ་དང་སྒོ་ལའང་འཇུག་བས་སོ་སོར་བཤད་པའི་སྒོ་དྲུག་གོ །
ཞེས་གསུངས་པ་ལྟར་རོ། ། གསུམ་པ་ལ་གསུམ། དྲང་ངེས་ཀྱི་མཚན་ཉིད། དགོངས་དགོངས་མིན་གྱི་མཚན་
ཉིད། སྒྲ་ཇི་བཞིན་ཡིན་མིན་གྱི་མཚན་ཉིད་བསྟན་པའོ། ། དང་པོ་ནི། སྐལ་ངན་རྣམས་ལ་རྒྱལ་བ་ཡིས། །
སྦས་ཏེ་བཤད་པ་དྲང་བའི་དོན། ། ཡང་དག་དོན་ནི་རབ་སྟོན་ཕྱིར། ། ངེས་པའི་དོན་ཡང་གསུངས་པ་
ཡིན། ། ཞེས་གསུངས་ཤིང་། མཆན་ལས། དེ་ལྟར་མིང་གི་དབྱེ་བ་བསྟན་ནས་སོ་སོའི་ངོས་འཛིན་སྟོན་པ་ལ།
དྲང་ངེས་གཉིས་ནི་གཞན་ནས་གཞུང་སོ་སོས་བདེན་གཉིས་སོ་སོར་སྟོན་པ་ལ་བཤད་པ་ལྟར་མ་ཡིན་གྱི། འདིར་
གཞུང་གཅིག་གི་དོན་ལ་གཉིས་སུ་འབྱེད་པ་ཡིན་ནོ། ། དེ་ཡང་སྐལ་ངན་ཏེ་དབང་པོ་དམན་པ་ཙནྡན་ལྟ་བུ་ལ་
སོགས་པ་རྣམས་ལ་གསང་བར་བྱ་བའི་ངེས་དོན་ཚིག་དེའི་དོན་ལ་ཡོད་ཀྱང་། རྒྱལ་བ་ཡིས་དངོས་སུ་མི་སྟོན་པར་
སྦས་ཏེ་བཤད་པ་ནི་ད་དུང་དངོས་ཟིན་ཏེ་མིན་པའི་དོན་གཉིས་པ་ཅིག་དྲང་དུ་ཡོད་པས་དྲང་བའི་དོན་ནོ། །
དྲང་དོན་དུ་བཤད་པའི་གཞུང་དེ་ཉིད་ཀྱིས་ཡང་དག་པའི་དོན་རྫོགས་རིམ་ཡན་ལག་དང་བཅས་པ་ནི་རབ་ཏུ་
སྟོན་པའི་ཕྱིར། དྲང་དོན་དུ་གསུངས་པར་མ་ཟད་ངེས་པའི་དོན་ཡང་གསུངས་པ་ཡིན་ནོ། ། ཞེས་གསུངས།
འདིར་ཟུར་མཆན་ལྟར་ན། རྩ་རྒྱུད་དུ་སྦས་པ་དེ་ལ། སྐལ་ངན་ལ་རེ་ཞིག་གསང་བའི་ཚུལ་གྱིས་སྦས་པ་དང་།
སྐལ་བཟང་ཡིན་ཡང་བླ་མ་ལ་རག་ལས་ཕྱིར་སྦས་པ་གཉིས་ཡོད་པས་ཁྱད་པར་ཤེས་དགོས་སོ། ། བཤད་བྱའི་
རྒྱུད་ཀྱི་མཚན་གཞི་མང་ཡང་། རྩ་རྒྱུད་ལེའུ་གསུམ་པ་ལས། རིན་ཆེན་ཁ་དོག་སྣ་ལྔ་བ། ། ཡུངས་ཀར་གྱི་ནི་
འབྲུ་ཚད་ཙམ། ། སྣ་ཡི་རྩེ་མོར་ནན་ཏན་ཏུ། ། རྣལ་འབྱོར་གྱིས་ནི་རྟག་ཏུ་བསྒོམ། ། ཞེས་པ་ལྟ་བུ་སྟེ། ཡེ་
ཤེས་རྡོ་རྗེ་ཀུན་ལས་བཏུས་ཀྱི་འགྲེལ་བར་རྗེས། སྣའི་རྩེ་མོར་ཡུངས་ཀར་གྱི་ཚད་ཙམ་གྱི་རིན་ཆེན་ཁ་དོག་སྣ་ལྔ་བ་
བསྒོམ་པར་གསུངས་པ་འདིས། ཁ་དོག་ལྔའི་རླུང་ལྡན་འཇུག་ནས་གསུམ་ཡི་གེ་གསུམ་དང་དབྱེར་མེད་དུ་སྦྱོར་
བའི་རྡོར་བཟླས་བསྒོམ་པ་དངོས་སུ་མི་མངོན་པར་སྦས་ནས། དངོས་ཟིན་ལ་སྟེང་གི་སྣ་རྩེར་རྡོ་རྗེ་ལ་སོགས་པའི་
ཕྱག་མཚན་རྣམ་པ་ལྔ་བསྒོམ་པར་བཤད་པ་ལྟ་བུའོ། ། དེ་ལ་ཕྱག་མཚན་བསྒོམ་པ་ནི་དྲང་དོན་དང་། རླུང་
བསྒོམ་པ་ནི་ཡང་དག་པའི་ངེས་དོན་ནོ། ། ཞེས་གསུངས་པ་ལྟར་ཏེ། རྫོགས་རིམ་སྦས་ནས་བསྐྱེད་རིམ་དངོས་
སུ་སྟོན་པའི་གཞུང་ཕལ་ཆེར་ནི་དྲང་ངེས་སྟོན་པའི་གཞུང་དུ་གསུངས་སོ། ། རྫོགས་རིམ་སྦས་པ་ཁོ་ནར་མ་ངེས་
ཏེ། འགྲེལ་བ་དེར་ག་བུར་དང་ཁྲག་དང་ཙནྡན་དམར་པོ་དང་རྡོ་རྗེ་དང་པདྨ་དང་ཕྱག་རྒྱའི་དོན་གཉིས་པ་ངེས་
དོན་ཁུ་བ་དང་ཟླ་མཚན་དང་ཁུ་ཁྲག་འདྲེས་པ་དང་ལིང་ག་དང་བྷ་ག་དང་ལས་རྒྱ་ལས་མང་གསུངས་པ་ལྟར་
137

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རོ། ། གཉིས་པ་ནི། མཆོག་འདོད་སེམས་ཅན་རྣམས་ཀྱི་ཕྱིར། ། ཆོས་ཀྱི་དེ་ཉིད་རབ་སྟོན་པ། ། འགལ་བའི་
ཚིག་གི་སྦྱོར་བ་ཡིས། ། གསུངས་པ་གང་ཡིན་དགོངས་བཤད་དེ། དབང་པོ་དམན་པའི་སེམས་ཅན་རྣམས། །
རྟོགས་ཕྱིར་མཆོག་ཏུ་གསལ་བ་ཡིས། ། དེ་ཉིད་ངེས་པར་སྟོན་པ་ནི། ། དགོངས་པ་མིན་པས་བཤད་པའོ། །
ཞེས་གསུངས་ཤིང་། མཆན་ལས། མཆོག་གི་དངོས་གྲུབ་འདོད་པའི་སེམས་ཅན་དབང་རྣོན་རྣམས་ཀྱི་ཕྱིར་དུ་
ཆོས་ཀྱི་དེ་ཉིད་ལ་འོད་ཟུང་ལྟ་བུ་རབ་ཏུ་སྟོན་པ་ན། དོན་དེ་ལ་སྒྲ་འགལ་བའི་ཚིག་གི་སྦྱོར་བ་ཡིས་གསུངས་པ་
གང་ཡིན་པ་ནི་དོན་གཞན་ལ་དགོངས་ནས་སྒྲ་འགལ་བ་གཞན་གྱིས་བཤད་པའི་ཕྱིར་དགོངས་པས་བཤད་
པའོ། ། གསང་ཆེན་གྱི་སྣོད་དུ་རུང་བའི་དབང་པོ་དམན་པའི་སེམས་ཅན་རྣམས་ཀྱིས་རྟོགས་པའི་ཕྱིར་དུ་སྒྲ་དྲང་
པོར་མཆོག་ཏུ་སྟེ་ཤིན་ཏུ་གསལ་བ་ཡིས་འོད་ཟུང་ལྟ་བུའི་དེ་ཉིད་ངེས་པར་སྟོན་པ་ནི། དོན་གཞན་ལ་དགོངས་
ནས་སྒྲ་བཞལ་པས་མི་སྟོན་པར་དྲང་བོར་སྟོན་པའི་ཕྱིར་དགོངས་པ་མ་ཡིན་པས་བཤད་པའོ། ། ཞེས་གསུངས་པ་
ལྟར་རོ། ། དགོངས་པས་བཤད་རྒྱུའི་གཙོ་བོ་ལ་འོད་གསལ་དང་ཟུང་འཇུག་ལྟ་བུ་དགོས་པ་ཡིན་ཡང་། དེར་མ་
ངེས་ཏེ། རྩ་རྒྱུད་ལས། དེ་བཞིན་གཤེགས་པ་རྣམས་ཀྱིས་ཀྱང་མི་ཤེས་ན་ཞེས་པ་རིན་པོ་ཆེ་ལྟ་བུའི་གང་ཟག་
དང༌། བྱང་ཆུབ་པ་རྣམས་ཀྱིས་ལྟ་ཅི་སྨོས་ཞེས་པ་ཙནྡན་ལྟ་བུ་སོགས་ལ་དགོངས་ནས་གསུངས་པ་འདི་དགོངས་
བཤད་དུ་སྒྲོན་གསལ་མཆན་དང་ཡེ་ཤེས་རྡོ་རྗེ་ཀུན་བཏུས་ཀྱི་འགྲེལ་བ་རྣམས་ལས་གསུངས་པའི་ཕྱིར་རོ། ། རྒྱུད་
ཀྱི་མཚན་གཞི་ནི། རྩ་རྒྱུད་ལེའུ་བརྒྱད་པ་ལས། ན་ཆུང་གཞོན་ནུ་མིག་ཡངས་པ། ། གཟུགས་བཟང་བཞོན་པ་
བརྒྱན་པ་ནི། ། ལོ་གྲངས་ཉི་ཤུ་ལྔ་ལོན་རྙེད། ། བྱོལ་སོང་ལས་ཀྱང་བརྟག་པར་བྱ། ། ཞེས་པ་ལྟ་བུ་སྟེ།
འདིས་འོད་ཟུང་གཉིས་ལ་ན་ཆུང་མིག་ཡངས་པའི་སྒྲས་བརྗོད་ནས་བསྟན་ནོ། ། དགོངས་མིན་དུ་བཤད་རྒྱུའི་
གཞུང་ནི་རྩ་རྒྱུད་ལེའུ་དང་པོ་ལས། ཨེ་མའོ་སངས་རྒྱས་ཐམས་ཅད་ཀྱི། ། བྱང་ཆུབ་སེམས་ནི་རབ་བྱུང་བ། །
དེ་བཞིན་གཤེགས་པ་ཀུན་གྱི་གནས། ། རབ་ཏུ་མི་རྟོག་གནས་མེད་པའོ། ། ཞེས་པ་ལྟ་བུ་སྟེ། འདིས་ཀྱང་འོད་
ཟུང་གཉིས་སྒྲ་དྲང་ཐད་དུ་བསྟན་ནོ། ། མདོར་ན་སྣོད་རུང་དབང་པོ་རྣོན་པོའི་དབང་དུ་མཛད་ནས་ངེས་དོན་
དེ་ལ་སྒྲ་གཞན་གྱིས་བརྗོད་པའི་སྒོ་ནས་གསུངས་པ་ནི་དགོངས་བཤད་དང་། སྣོད་རུང་གི་དབང་རྟུལ་ལ་སྒྲ་དྲང་
པོར་གསལ་བར་སྟོན་པའི་སྒོ་ནས་དགོངས་མིན་དུ་འགྱུར་རོ། ། དེས་ན་དགོངས་མིན་མ་སྦས་པར་སྟོན་པ་དང་།
དགོངས་བཤད་ནི་སྦས་ནས་སྟོན་པ་ཞིག་གོ ། འོན་ཀྱང་ཚུལ་བཞིའི་སྦས་བཤད་དང་ཁྱད་པར་ཡོད་པས་ཕྱེད་
བར་བྱ་སྟེ། དགོངས་ བཤད་ནི་ཚུལ་བཞིའི་མཐར་ཐུག་གི་བཤད་པར་འདུ་བའི་ཕྱིར་རོ། ། གསུམ་པ་ནི།
དཀྱིལ་འཁོར་སོགས་དང་ཆོག་ཞིབ་ལ། ། སྤྱོད་པ་ཇི་ལྟ་ཇི་ལྟར་གསུངས། ། དོན་རྒྱས་བཤད་པ་གང་ཡིན་
138

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
པ། ། དེ་ནི་ཇི་བཞིན་སྒྲར་གསུངས་པའོ། ། ཀོ་ཊ་ཁྱུ་ལ་སོགས་པའི་སྒྲ། ། འཇིག་རྟེན་བསྟན་བཅོས་ལ་མེད་
ཅིང་། ། དེ་བཞིན་གཤེགས་པའི་བརྡར་གྱུར་པ། ། དེ་ནི་ཇི་བཞིན་མིན་པར་བསྒྲགས། ། ཞེས་གསུངས་ཤིང་།
མཆན་ལས། དཀྱིལ་འཁོར་ཐིག་མཚོན་གྱིས་བྲི་བ་དང་། སོགས་པས་ལྷ་ཉེར་སྤྱོད་ཀྱིས་མཆོད་པ་སོགས་ཀྱི་
མཆོད་སྦྱིན་དང་གཏོར་མའི་ཆོ་ག་དང་སྨན་གྱི་སྦྱོར་བ་དང་ཞི་སོགས་ཀྱི་ལས་ཚོགས་དང་། དངོས་གྲུབ་བརྒྱུད་
བསྒྲུབ་པའི་ཆོ་ག་ཞི་བ་སྟེ་རྒྱུད་སྡེ་འོག་མ་གསུམ་གྱི་རྟོག་པ་རུ་སྤྱོད་པ་ཇི་ལྟ་ཇི་ལྟར་གསུངས་པ་དོན་རྒྱས་པ་སྟེ་
གསལ་བར་བཤད་པ་གང་ཡིན་པ་དེ་དང་དོན་ཇི་བཞིན་པའི་སྒྲར་གསུངས་བའོ། ། དེར་མ་ཟད་བླ་མེད་ཀྱི་རྟོག་
པ་རྣམས་སུ་ཡང་ལས་ཚོགས་ལ་སོགས་པ་སྒྲ་ཇི་བཞིན་པ་མང་ངོ༌། ། སྒྲ་ཇི་བཞིན་པ་ནི་ཤས་ཆེར་དོན་གཉིས་པ་
མེད་པ་ཞིག་ལ་བྱ་དགོས་ཏེ། དེར་ངེས་པ་ནི་མ་ཡིན་ནོ། ། ཀོ་ཊ་ཁྱ་དང་ལ་སོགས་པས་ཀོ་ཊ་ཝ་ཀོ་ཊ། ཞེས་པ་
ནས། དེ་ལྟ་བུའི་སྒྲ་འཇིག་རྟེན་པ་དང་སྒྲའི་བསྟན་བཅོས་ལ་མིང་དེ་དོན་དེའི་དངོས་ཀྱི་མེད་དུ་འཇུག་པ་མེད་
ཅིང་། དེ་བཞིན་གཤེགས་པས་དེ་ལྟར་བརྡར་མཛད་པར་གྱུར་པ་དེ་ནི་སྒྲ་ཇི་བཞིན་པར་མ་ཡིན་པར་བསྒྲགས་
སོ། ། ཞེས་དང་། ཡེ་ཤེས་རྡོ་རྗེ་ཀུན་ལས་བཏུས་ཀྱི་འགྲེལ་བར་ཡང་དེ་བཞིན་དུ་གསུངས་སོ། ། བཤད་རྒྱུའི་
མཚན་གཞི་ནི་སྔར་བཤད་པ་དེས་ཤེས་ཤིང་། ཀོ་ཊ་བྱ་ལ་སོགས་པའི་གཞུང་དེ་སྒྲ་ཇི་བཞིན་པ་མིན་པའི་གཞུང་
དང་དགོངས་བཤད་ཀྱི་གཞུང་དུའང་གསུངས་སོ། ། དྲང་ངེས་ཀྱི་དོན་གཉིས་འགལ་ཡང་གཞུང་གཅིག་ཡིན་ལ།
དགོངས་དགོངས་མིན་གཉིས་ཀྱི་གཞུང་འགལ་ཡང་དོན་འདྲ་བ་དང་། སྒྲ་ཇི་བཞིན་ཡིན་མིན་གཉིས་ནི་གཞུང་
དོན་གཉིས་ཀའང་སོ་སོ་བ་གཙོ་ཆེའོ། ། གཉིས་པ་ལ་གསུམ། བཤད་པར་དམ་བཅའ་བ། སོ་སོའི་མིང་དང་
དབྱེ་བ། སོ་སོའི་དོན་བསྟན་པའོ། ། དང་པོ་ནི། མཐའ་དྲུག་དབྱེ་བ་བསྟན་ནས་ནི། ། བཤད་པའི་དབྱེ་བ་
བརྗོད་པར་བྱ། ། ཞེས་གསུངས་ཏེ་གོ་སླའོ། ། གཉིས་པ་ནི། ཚིག་གི་དོན་དང་སྤྱི་ཡི་དོན། ། སྦས་དང་དེ་
བཞིན་མཐར་ཐུག་པའོ། ། དང་པོ་གཅིག་བུ་ཁོ་ན་ཉིད། ། སྤྱི་ཡི་དོན་གྱི་དབྱེ་བ་གཉིས། ། སྦས་པ་རྣམ་པ་
གསུམ་དུ་བཤད། ། མཐར་ཐུག་པ་ནི་རྣམ་པ་གཉིས། ། ཞེས་གསུངས་ཤིང༌། མཆན་འགྲེལ་ལས། དབྱེ་གཞི་
ནི་ཚིག་གི་དོན་ནམ་ཡི་གེའི་དོན་དང་། སྤྱིའི་དོན་དང་། སྡུས་པའི་དོན་དང་། དེ་བཞིན་མཐར་ཐུག་པའི་དོན་
ནོ་ཞེས་མིང་གིས་དབྱེ་བ་བསྟོན་ནོ། ། དང་པོ་ཡིག་དོན་ལ་ནི་དབྱེ་བ་མེད་པ་གཅིག་པུ་ཁོ་ན་ཉིད་ཅེས་གསུངས་
སོ། ། སྤྱིའི་དོན་གྱི་དབྱེ་བ་ནི་རྣམ་པ་གཉིས་སུ་ཡོད་དོ། ། སྦས་པའི་དོན་བཞི་དབྱེ་བ་རྣམ་པ་གསུམ་དུ་བཤད་
དོ། ། མཐར་ཐུག་པའི་དོན་ནི་དབྱེ་བ་རྣམ་པ་གཉིས་སོ། ། ཞེས་གསུངས་སོ། ། གསུམ་པ་ལ་བཞི། ཡིག་དོན།
སྤྱི་དོན། སྦུས་དོན་མཐར་ཐུག་གི་དོན་བཤད་པའོ། ། དང་པོ་ནི། སྒྲ་ཙམ་ལ་ནི་རབ་གཞོལ་བའི། ། ཕྱི་རོལ་
139

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བསྟན་བཅོས་མཁས་པ་ཡིས། ། དེ་ཡི་བཀོད་པ་རབ་བསྟན་པ། ། ཡི་གེའི་དོན་ནི་ཡིན་པར་བཤད། ། ཅེས་
གསུངས་ཤིང་། འདིའི་མཆན་ལས། སྒྲའི་གཞུང་ཙམ་ལ་རབ་ཏུ་གཞོལ་བའི་སྒོ་ནས་ནང་རིག་པའི་སྡེ་སྣོད་ལས་
ཕྱི་རོལ་ཏུ་གྱུར་པའི་སྒྲའི་བསྟན་བཅོས་ལ་མཁས་པ་ཡིས་སྒྲ་དེ་ཡི་བཀོད་པས་ཏེ་དོན་འདི་ལ་སྒྲ་འདི་འཇུག་ཅེས་
པའི་སྒོ་ནས་རབ་ཏུ་བསྟན་པ་ནི་ཡི་གེའི་དོན་ནི་ཡིན་པར་བཤད་དོ། ། ཞེས་དང་། ཡེ་ཤེས་རྡོ་རྗེ་ཀུན་ལས་
བཏུས་ཀྱི་འགྲེལ་བ་ལས། དེ་ལྟར་ན་གཞུང་དེ་ལ་སྒྲའི་གཞུང་དང་བསྟུན་ནས་རང་རང་གི་དོན་སྟོན་པའི་ནུས་པ་
གང་ཐོན་པའི་ཆ་ནས་བཤད་པ་ནི་ཡིག་དོན་དང་། ཞེས་གསུངས་པ་ལྟར་རོ། ། ཡིག་དོན་ནི་ཚིག་གི་དངོས་ཟིན་
གྱི་ཐོབ་ཚུལ་གཙོ་བོར་འཆད་པའི་དབང་དུ་མཛད་པ་ཡིན་ཡང་། ཡིག་དོན་དང་སྤྱི་དོན་མི་འགལ་ཏེ། འགྲེལ་བ་
དེ་ལས། སྤྱི་དོན་བཤད་པའི་སྒོ་ནས་བསྟན་པའི་དོན་དེ་ཡིག་དོན་འཆད་ཚུལ་གྱི་སྒོ་ནས་བཤད་དུ་མི་རུང་བ་མིན།
ཞེས་གསུངས་པས་སོ། ། དེར་མ་ཟད་མཐའ་དྲུག་གི་སྒྲ་ཇི་བཞིན་པའི་བཤད་པ་རྣམས་ཡིག་དོན་དུའང་འགྱུར་ཏེ།
འགྲེལ་བ་དེར། འོག་ནས་མཐའ་དྲུག་གི་སྒྲ་ཇི་བཞིན་པའི་བཤད་པ་ཡི་གེའི་དོན་དུ་གསུངས་པ་དེས་གོ་ནུས་པར་
དགོངས་ནས་སྐབས་འདིར་མ་བཤད་དོ། ། ཞེས་གསུངས་པས་སོ། ། འཆད་བྱའི་རྒྱུད་ཀྱི་མཚན་གཞི་མང་ཡང་།
འདི་སྐད་བདག་གིས་ཐོས་པ་དུས་གཅིག་ན། ཞེས་པ་ནས། བཙུན་མོའི་བྷ་ག་ལ་བཞུགས་སོ། ། ཞེས་པའི་བར་
ལྟ་བུའོ། ། གཉིས་པ་ནི། མདོ་སོགས་ལ་ནི་རབ་ཞུགས་པའི། ། འགྱོད་པ་ཟློག་པར་བྱེད་པ་དང་། ། བསྐྱེད་
པའི་རིམ་དང་ལྡན་པ་དག ། སྤྱི་ཡི་དོན་ནི་ཡིན་པར་གསུངས། ། ཞེས་དང་། མཆན་ལས། མཚན་ཉིད་ཀྱི་
ཐེག་པའི་མདོ་སྡེ་དང་སོགས་པས་འདུལ་བ་དང་མངོན་པའི་སྡེ་སྣོད་ལ་ནི་རབ་ཏུ་ཞུགས་པའི་གང་ཟག་གིས། རྡོ་
རྗེ་བཙུན་མོའི་བྷ་ག་ལ་བཞུགས་སོ་ཞེས་བྱ་བ་ལ་སོགས་པ་ཐོས་པ་ན་རང་གིས་ཁས་བླངས་པའི་གསུང་རབ་དེ་
རྣམས་དང་རྣམ་པ་ཐམས་ཅད་དུ་མི་མཐུན་པའོ་སྙམ་དུ་བཟུང་ནས་སྨོད་པ་དང་། འགྱོད་པ་སྟེ་ཐེ་ཚོམ་ཟ་བ་ཟློག་
པར་བྱེད་པའི་དོན་དུ་ཐེག་པ་གཞན་དང་ཐུན་མོང་བ་མང་དུ་བཤད་པ་དང་། བསྐྱེད་པའི་རིམ་པའི་རྣལ་འབྱོར་
དང་ལྡན་པ་དག་ནི་སྤྱིའི་དོན་ཡིན་པར་གསུངས་ཏེ། ཞེས་དང་། ཐེག་པ་གཅིག་ཡིན་ཀྱང་རྒྱུད་སྡེ་འོག་མ་གསུམ་
གྱི་གདུལ་བྱས་འདི་ལ་སྨོད་པ་དང་ཐེ་ཚོམ་བཟློག་པའི་ཕྱིར་དུ་དེ་དག་དང་མཐུན་པར་བཤད་པ་རྣམས་ཀྱང་སྤྱི་དེ་
ཡིན་པས་མཚན་ཉིད་ཀྱི་ཐེག་པ་བ་དང་ཐུན་མོང་བ་དང་རྒྱུད་སྡེ་འོག་མ་བ་དང་ཐུན་མོང་བ་ཡིན་པས་སྤྱི་དོན་དུ་
བྱས་པ་དང་། བསྐྱེད་རིམ་ལྟ་བུ་དངོས་གྲུབ་གཉིས་སྒྲུབ་པའི་གང་ཟག་གཉིས་དང་ཐུན་མོང་བས་སྤྱི་དོན་དུ་
བཞག་པ་ཡང་ཡོད་དོ། ། ཞེས་དང་། ཡེ་ཤེས་རྡོ་རྗེ་ཀུན་ལས་བཏུས་ཀྱི་འགྲེལ་བར་ཡང་དེ་ལྟར་བྱུང་ཞིང་སྤྱི་
དོན་དུ་བཞག་པའི་གཙོ་བོ་ནི་མཚན་ཉིད་ཀྱི་ཐེག་པ་དང་ཐུན་མོང་བའི་དབང་དུ་མཛད་པར་གསུངས་ལ། སྤྱི་
140

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
ཞེས་པ་ནི་ཐུན་མོང་བ་ཞེས་པའི་དོན་ཡིན་པར་བཤད་དོ། ། བཤད་བྱའི་གཞུང་ནི། རྩ་རྒྱུད་ལེའུ་གཉིས་པའི་
དངོས་པོ་མེད་པས་བསྒོམ་པ་མེད། ཞེས་སོགས་ལྟ་བུ་སྟེ། དེས་རྣམ་ཐར་སྒོ་གསུམ་སྟོན་པ་ལྟ་བུ་སྤྱི་དོན་ནོ། །
གསུམ་པ་ནི། འདོད་ཆགས་ཆོས་ནི་རབ་སྟོན་དང་། ། ཀུན་རྫོབ་བདེན་པ་རྟོགས་པ་དང་། ། ཡེ་ཤེས་གསུམ་པོ་
རྣམ་བརྟགས་པའི། ། སྙིང་པོ་ཡོད་པས་སྦས་པའོ། ། ཞེས་དང་། མཆན་ལས། རིག་མ་དང་མཉམ་པར་སྦྱོར་
བའི་འདོད་ཆགས་ཀྱི་ཆོས་ནི་རབ་ཏུ་སྟོན་པའི་འདོད་ཆགས་ཆོས་སྦས་དང་། ཀུན་རྫོབ་ཀྱི་བདེ་བདེན་པ་སྒྱུ་མའི་
སྐུ་རྟོགས་པ་སྟེ་བསྟན་པའི་ཀུན་རྫོབ་སྒྱུ་མའི་སྦས་པ་དང་། སྣང་མཆེད་ཐོབ་གསུམ་གྱི་ཡེ་ཤེས་གསུམ་པོ་རྣམ་པར་
བརྟགས་པ་སྟེ་བསྒོམ་པའི་སྣང་བ་སེམས་ཀྱི་སྦས་པ་གསུམ་སྙིང་པོར་ཡོད་པས་སྦྲུས་པའོ། ། ཞེས་དང་། ཟུར་
མཆན་ལས་གང་ལ་སྦས་པ་ནི། ཐ་མ་གཉིས་དང་པོའི་ཆ་གཅིག་བསྐྱེད་རིམ་པ་དང་། གསུམ་བན་རྒྱུད་སྡེ་འོག་མ་
བ་སོགས་ལ་སྦས་པ་ཡིན་ལ། སྦས་ཚུལ་ནི་ཕྱི་ནས་མི་མངོན་པར་ནང་ནས་སྙིང་པོར་ཡོད་པའི་ཚུལ་གྱིས་སྦས་
པའོ། ། ཞེས་གསུངས་ཤིང་། ཡེ་ཤེས་རྡོ་རྗེ་ཀུན་ལས་བཏུས་ཀྱི་འགྲེལ་པར་ཡང་། སྣང་བ་སེམས་ཀྱི་སྦས་པ་
དང་། འདོད་ཆགས་ཆོས་ཀྱི་སྦས་པ་དང་། ཀུན་རྫོབ་སྒྱུ་མའི་སྦས་པ་གསུམ་བཤད་པ་ནི་ཚུལ་བཞིའི་ནང་ནས་
སྦས་དོན་གྱི་བཤད་པའོ། ། ཞེས་གསུངས་པས་སོ། ། དེ་ཡང་གཙོ་བོའི་དབང་དུ་བྱས་ཀྱི། དེར་ངེས་པ་ནི་མ་
ཡིན་ཏེ། དེ་ཉིད་ལས། གསུམ་པོ་དེ་ཙམ་ཞིག་སྦས་དོན་དུ་གསུངས་པ་ནི་གཙོ་བོ་ལ་དགོངས་ཀྱི་ དེ་ཙམ་དུ་མ་
ངེས་ཏེ། སྒྲོན་གསལ་ལས་གསང་བ་གསུམ་ཚུལ་བཞིར་བཤད་པའི་སྐབས་སུ་འཇུག་གནས་ལྡང་གསུམ་སྦས་པར་
བཤད་པས། རྡོ་རྗེའི་བཟླས་པ་སྦས་དོན་དུ་གསུངས་པ་ཡེ་ཤེས་གསུམ་གྱི་སྦས་པའི་ཁོངས་སུ་སྡུད་དགོས་པ་
བཞིན་ནོ། ། དེས་ན་ལུས་དབེན་ཀྱང་སྦས་བ་དེའི་ཁོངས་སུ་བསྡུའོ། ། ཞེས་གསུངས་པས་སོ། ། འཆད་བྱའི་
གཞུང་ནི། ཚུལ་བཞིའི་བཤད་པ་འཇུག་པ་ཐམས་ཅད་ལ་སྦས་དོན་གྱི་བཤད་པ་འཇུག་པས། འདི་སྐད་བདག་
གིས་སོགས་དང་། དངོས་པོ་མེད་པས་བསྒོམ་པ་མེད། ། ཅེས་སོགས་ལྟ་བུ་དང་། དེར་མ་ཟད་རྩ་རྒྱུད་ཀྱི་ལེའུ་
དང་པོ་ལས། དེ་ནས་དེ་མ་ཐག་ཏུ་ནམ་མཁའི་དབྱིངས་འདི་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་རྡོ་
རྗེའི་ངོ་བོར་གནས་པར་གྱུར་ཏོ། ། ཞེས་པ་ནས། དེ་བཞིན་གཤེགས་པ་ཐམས་ཅད་ཀྱི་བདེ་བ་དང་ཡིད་བདེ་བ་
ཐོབ་པར་གྱུར་ཏོ། ། ཞེས་པའི་གཞུང་འདིས་འདོད་ཆགས་ཆོས་སྦས་བསྟན་ཏོ། ། མདོར་ན་གཞི་ལམ་གྱི་དུས་
སུ་ཕོ་མོ་གཉིས་སྙོམས་པར་འཇུག་ཚུལ་སྦས་ནས་སྟོན་པ་འདོད་ཆགས་ཆོས་སྦས་དང་། སེམས་དབེན་གྱི་སྣང་བ་
གསུམ་སྦས་ནས་སྟོན་པ་སྣང་བ་སེམས་སྦས་དང་། རིམ་པ་གསུམ་པའི་སྒྱུ་ལུས་སྦས་ནས་སྟོན་པ་ནི་ཀུན་རྫོབ་སྒྱུ་
མའི་སྦས་བ་སྟོན་པའི་གཞུང་དུ་འགྱུར་རོ། ། བཞི་བ་ནི། འོད་གསལ་བ་ནི་རབ་སྟོན་དང་། ། ཟུང་དུ་འཇུག་
141

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པ་རྟོགས་པ་སྟེ། ། རྣམ་པ་གཉིས་སུ་མཐའ་བཤད་དེ། མཐའ་ནི་མུར་ཐུག་པ་ཡི་ཚིག ། ཞེས་གསུངས་ཤིང་།
མཆན་ལས། རིམ་པ་བཞི་བའི་འོད་གསལ་ནི་རབ་ཏུ་སྟོན་པ་དང༌། ཟུང་དུ་འཇུག་པའི་རིམ་པ་རྟོགས་པ་སྟེ།
དེ་ལྟར་རྣམ་པ་གཉིས་སུ་མཐར་ཐུག་པར་བཤད་དེ། མཐའ་ནི་མུར་ཐུག་པ་ཡི་ཚིག་ཡིན་ནོ། ། ཞེས་དང་།
ཟུར་མཆན་ལས་ཀྱང་། འདིར་གང་གིས་མཐར་ཐུག་པ་ནི་གཉིས་སྟེ། དོན་དམ་པའི་བདེན་པ་དང་དག་པའི་སྒྱུ་
མའི་སྐུའོ། ། གང་མཐར་ཐུག་པ་ཡང་གཉིས་ཏེ། སེམས་ལྷན་སྐྱེས་ཀྱི་བདེ་བ་ཆེན་པོར་སྐྱེས་པ་དང་། གཉུག་
མའི་ལུས་ཤིན་ཏུ་ཕྲ་བའི་རླུང་དང་དེའི་བཞོན་པ་ཅན་གྱི་སེམས་ཏེ་རླུང་སེམས་ཀྱི་ལུས་སོ། ། ཇི་ལྟར་མཐར་ཐུག་
པ་ནི། དང་པོ་ནི་ཤེས་བྱ་དོན་དམ་བདེན་པ་མངོན་སུམ་དུ་རྟོགས་ཏེ་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་
ཞུགས་པའོ། ། གཉིས་པ་ནི་གཉུག་མའི་ལུས་རླུང་སེམས་གཉིས་རྡོ་རྗེའི་སྐུར་དངོས་སུ་སྐྱེས་པའོ། ། ཞེས་
གསུངས་པ་ལྟར་རོ། ། དེ་བཞིན་དུ་ཡེ་ཤེས་རྡོ་རྗེ་ཀུན་ལས་བཏུས་ཀྱི་འགྲེལ་པར་ཡང་། དེའི་ཕྱིར་ལྷན་ཅིག་སྐྱེས་
པའི་བདེ་བའི་སེམས་དེ་ཁོ་ན་ཉིད་ཀྱི་མཐར་ཐུག་པ་ནི་འོད་གསལ་གྱི་མཐར་ཐུག་པའོ། ། ཞེས་པ་ནས། ཟུང་
འཇུག་གི་མཐར་ཐུག་ལུགས་ནི་ཡུལ་ཅན་བདེ་བ་ཆེན་པོའི་ཡུལ་དོན་དམ་པའི་མཐར་ཐུག་པ་དང་། ཤིན་ཏུ་ཕྲ་
བའི་རླུང་འོད་ཟེར་ལྔའི་གཉུག་མའི་ལུས་རྡོ་རྗེ་སེམས་དཔའི་སྐུ་མཚན་དཔེས་བརྒྱན་པའི་མཐར་ཐུག་པ་སྟེ།
ཞེས་གསུངས་སོ། ། འདིར་མཐར་ཐུག་གི་དོན་བཤད་མ་ཐག་པ་ལྟར་ཡིན་གྱི། ལམ་གྱི་བགྲོད་པ་མཐར་ཕྱིན་
པའི་མཐར་ཐུག་གི་ཡོན་ཏན་ཡིན་པ་ལ་མི་བྱེད་དེ། ལུང་དེའི་མཇུག་ཉིད་ནས། མཐར་ཐུག་ལུགས་དེ་ལྟར་ཡིན་
གྱི། ལམ་གྱི་བགྲོད་པ་མཐར་ཐུག་པ་མ་ཡིན་པས་དེ་གཉིས་ཀ་སློབ་ལམ་ན་ཡང་ཡོད་དོ། ། ཞེས་གསུངས་པའི་
ཕྱིར་རོ། ། བཤད་བྱའི་གཞུང་གི་མཚན་གཞི་མང་ཡང་། དེ་ཞིག་རྩ་རྒྱུད་ལེའུ་དང་པོའི་འདི་སྐད་ཅེས་པའི་སྐད་
དོད་རྒྱ་དཔེ་ལ་ཨེ་ཝཾ་ཞེས་འབྱུང་ཞིང་། ཨེ་ཝཾ་ཀྱི་ཨེས་དོན་དམ་འོད་གསལ་མཚོན་ཞིང་སྟོན་ལ། ཝས་དག་པའི་
སྒྱུ་ལུས་དང་། ཐིག་ལེས་དེ་གཉིས་དངོས་པོ་གཅིག་ཏུ་སྦྱོར་བའི་ཟུང་འཇུག་མཚོན་ཅིང་གོ་བར་བྱེད་པས་ན།
གཞུང་དེ་ཚུལ་བཞི་དང་དེའི་ནང་ནས་མཐར་ཐུག་གི་གཞུང་དུ་སྦྱོར་བ་དང་། གཞན་ཡང་ལེའུ་གཉིས་པའི་
གཞུང་རྣམས་ཀྱིས་འོད་གསལ་དང་ཟུང་འཇུག་གཙོ་བོར་སྟོན་པས། དེ་ཡང་དེའི་གཞུང་དུ་བྱའོ། ། གཞན་ཡང་
ཚུལ་བཞི་འཆད་པའི་གཞུང་མི་འགལ་ཏེ། ཚུལ་བཞིའི་བཤད་པ་ཅིག་ཅར་དུ་འཇུག་པའི་གཞུང་དུ་མ་ཡོད་པའི་
ཕྱིར་ཏེ། འདི་སྐད་བདག་གིས་སོགས་དངོས་པོ་མེད་པས་སོགས་དང་། ཡང་ལེའུ་དང་པོ་འདུས་པ་གསང་བ་
ལས་བྱུང་བ། ཞེས་པའི་སྐབས་སུ་གསང་བ་འདུས་པའི་དོན་ལ་ཚུལ་བཞིར་བཤད་ཅིང་། དེ་ཡང་རྡོ་རྗེ་གསུམ་
དབྱེར་མི་ཕྱེད་བའམ། མཐའ་གཅོད་ལྟར་ན། རྡོ་རྗེ་གསུམ་དུ་སྐུ་གསུང་ཐུགས་སུ་སྣང་བ་དེ་ཉིད་སངས་རྒྱས་
142

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
དང་པདྨ་དང་རྡོ་རྗེ་འཆང་གཅིག་ཏུ་གྱུར་པ་ནི་ཡིག་དོན་གྱི་གསང་འདུས་དང་། ཡི་གེ་གསུམ་ལས་རྡོ་རྗེ་འཆང་དུ་
གྱུར་ནས་རིག་མ་དང་རྡོ་རྗེ་དང་པདྨ་གཉིས་འདུས་པ་ནི་སྤྱི་དོན་གྱི་གསང་འདུས་དང་། སྣང་བ་གསུམ་རླུང་གི་
བཞོན་པ་དང་ལྡན་པ་དེ་ཉིད་ཐམས་ཤེས་ཀྱི་བདག་ཉིད་སྒྱུ་མ་ལྟ་བུའི་སྐུར་ལྡང་བ་ནི་སྦས་དོན་གྱི་གསང་འདུས་
དང་། བདེན་པ་གཉིས་ཟུང་དུ་འཇུག་པ་གཉིས་སུ་མེད་པ་ནི་མཐར་ཐུག་གི་གསང་བ་འདུས་པའི་དོན་ཡིན་པར་
བཤད་པའི་ཕྱིར་དང་། དྲང་ངེས་ཀྱི་གཞུང་དང་དགོངས་བཤད་ཀྱི་གཞུང་ཕལ་ཆེར་ལ་ཚུལ་བཞིའི་བཤད་པ་
ཅིག་ཅར་དུ་འཇུག་པ་ཡོད་པའི་ཕྱིར་རོ། ། འོན་ཀྱང་གཞུང་གཅིག་ལ་མཐའ་དྲུག་གི་བཤད་པ་ཅིག་ཅར་དུ་
འཇུག་པ་ནི་མེད་དེ། དགོངས་དགོངས་མིན་གཉིས་དང་སྒྲ་ཇི་བཞིན་ཡིན་མིན་གྱི་གཞུང་གཉིས་འགལ་བའི་ཕྱིར་
རོ། ། གསུམ་པ་ནི། གོང་དུ་བཤད་པའི་མཐའ་དྲུག་དང་། ཚུལ་བཞིའི་བཤད་པ་དེ་རྣམས་བླ་མེད་གཞན་དང་
རྒྱུད་སྡེ་འོག་མ་གསུམ་དང་མདོ་ཕྱོགས་ལ་ཡོད་མེད་དང་། དེ་དག་འགལ་མི་འགལ་ཇི་ལྟར་ཡིན་ཞེ་ན། འདིའི་
ལན་མཆན་དུ་ལས་ཕྱོགས་གཅིག་ཏུ་བཀོད་ནས་གསལ་བར་བཤད་པ་མི་འདུག་ཀྱང་། ཡེ་ཤེས་རྡོ་རྗེ་ཀུན་ལས་
བཏུས་ཀྱི་འགྲེལ་བར་རྗེ་ཉིད་ཀྱིས་ཕྱོགས་གཅིག་མཛད་པ་ལྟར་བཀོད་ན། དེ་ཉིད་ལས། གལ་ཏེ་རྒྱུད་བཤད་
ཐབས་ཀྱི་མན་ངག་མཐའ་དྲུག་དང་ཚུལ་བཞི་ཡིན་ན། བཤད་པ་དེ་རྒྱུད་སྡེ་བཞི་གང་ལ་འཇུག་པ་ཡིན་སྙམ་ན་
འདི་ལ་ཚུལ་བཞིའི་བཤད་པ་ནི་གཞུང་གཅིག་ལ་དོན་བཞི་ཀའི་བཤད་པ་འཇུག་པ་ཡིན་ལ། རྒྱུད་སྡེ་འོག་མའི་
དོན་དང་ཡིག་སྤྱིའི་དོན་གྱི་གཞི་འཐུན་ཡོད་མོད་ཀྱང་། དེ་ལ་ཚུལ་ལྷག་མ་གཉིས་བཤད་པ་མི་འཇུག་པས་ཚུལ་
བཞིའི་བཤད་པ་ནི་རྣལ་འབྱོར་བླ་མེད་ཁོ་ན་ལ་བྱའོ། ། མཐའ་དྲུག་གི་བཤད་པ་ཚང་བ་རྒྱུད་སྡེ་འོག་མ་ལ་མེད་
ཀྱང་། དེའི་ཕྱོགས་གཅིག་ སྒྲ་ཇི་བཞིན་ པའི་བཤད་པ་ནི་རྒྱུད་སྡེ་འོག་མ་གསུམ་ལ་འཇུག་པར་རྒྱུད་འདིར་
གསུངས་པས། དེ་ནི་རྒྱུད་སྡེ་བཞི་ཀའི་ཐུན་མོང་ངོ༌། ། ཕ་རོལ་ཏུ་ཕྱིན་པ་དང་རྒྱུད་སྡེ་འོག་མ་ལ་བདེན་གཉིས་
སྟོན་པའི་ཆ་ནས་དྲང་དོན་དང་ངེས་དོན་དུ་བཞག་པ་ཡོད་མོད་ཀྱང་། མཐའདྲུག་གི་ཡ་གྱལ་གྱི་དྲང་ངེས་གྱི་
བཤད་པ་ནི་དེ་དག་ལ་མི་འཇུག་སྟེ། དེ་རྣམས་མིང་འདྲ་ཡང་དོན་མི་འདྲ་བའི་ཕྱིར་རོ། ། འདི་ལྟར་དེ་དག་གི་
དྲང་ངེས་ནི་གཞུང་ཕན་ཚུན་དུ་འགལ་བ་སོ་སོ་བ་ཡིན་ལ། འདིར་དྲང་ངེས་གཉིས་ཀྱི་བཤད་པ་གཞུང་གཅིག་ལ་
བྱེད་པའི་ཕྱིར་དང་། དྲང་ངེས་འཇོག་ཚུལ་མི་མཐུན་པའི་ཕྱིར་རོ། ། ཞེས་དང༌ ཆོས་ཀྱི་དེ་ཉིད་སྟོན་པ་ན་སྒྲ་
འགལ་བས་དོན་གཞན་སྟོན་པ་དང་སྒྲ་དྲང་ཐད་དུ་དེ་ཁོ་ན་ཉིད་སྟོན་པ་ཡང་ཐེག་པ་གཞན་དང་རྒྱུད་སྡེ་འོག་མ་ལ་
ཡོད་མོད་ཀྱང་། མཐའ་དྲུག་གི་ཡ་གྱལ་གྱི་དགོངས་དགོངས་མིན་གྱི་བཤད་པ་གཉིས་མེད་དེ། དེའི་གཙོ་བོའི་
དོན་ནི་རྒྱུད་འདིར་བཤད་པ་མཐར་ཐུག་ཏུ་བཤད་པ་དེ་ཉིད་ཡིན་ལ། དེ་ལས་གཞན་པའི་དགོངས་དགོངས་
143

༄༅! ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མིན་གྱི་བཤད་པ་ཡང་གཞན་དང་ཐུན་མོང་མ་ཡིན་པའི་དོན་རྣམས་ལ་བཤད་སྣང་བའི་ཕྱིར་རོ། ། སྒྲ་ཇི་བཞིན་
པ་མ་ཡིན་པའི་བཤད་པ་ལ་གཉིས་ལས། ཕ་རོལ་ཏུ་ཕྱིན་པ་ལ་སོགས་པ་ནས་བཤད་པའི་སྒྲ་ཇི་བཞིན་པ་མ་ཡིན་
པ་ནི་ལུང་དེ་ནས་ཇི་ལྟར་བཤད་པ་དེ་ལྟར་དུ་དོན་བཟུང་དུ་མི་རུང་བ་ཡིན་ལ། མཐའ་དྲུག་གི་ཡ་གྱལ་གྱི་སྒྲ་ཇི་
བཞིན་མ་ཡིན་པ་ནི་འཇིག་རྟེན་པ་དང་བསྟན་བཅོས་ལ་གྲགས་པ་ལྟར་མེད་ཀྱང་། དེ་བཞིན་གཤེགས་པས་བརྡ་
མཛད་པ་ཙམ་ལ་བཞག་པ་ཡིན་ལ། དེའི་ངན་སོང་སྦྱོང་རྒྱུད་ནས་ཀོ་ཊ་ཁྱུ་ལ་སོགས་པའི་སྒྲས་ཕྱག་ན་རྡོ་རྗེའི་
མཚན་བཅུ་བསྟན་པར་གསུངས་པས། རྒྱུད་སྡེ་འོག་མ་དང་ཐུན་མོང་བའོ། ། ཞེས་དང་། འོ་ན་ཚུལ་བཞིས་
བཤད་དུ་རུང་བ་ཐམས་ཅད་ལ་དྲང་ངེས་གཉིས་ཀྱིས་བཤད་པ་དང་། དྲང་ངེས་གཉིས་ཀྱིས་བཤད་དུ་རུང་བ་
ཐམས་ཅད་ལ་ཚུལ་བཞིས་བཤད་པས་ཆོག་གམ་མི་ཆོག་སྙམ་ན། ལེའུ་དྲུག་པར། སྣ་ཡི་རྩེ་མོར་ཉུངས་ཀར་
བསམ། ། ཞེས་སོགས་རྐང་པ་བཞི་སྒྲོན་གསལ་གྱི་དྲང་ངེས་གཉིས་སུ་བཤད་པས་ན། དྲང་དོན་ལ་གཞིའི་
འདོད་ཆགས་ཆོས་སྦུས་དང་། བསྐྱེད་རིམ་པའི་ཕྲ་མོ་བསྒོམ་པ་གཉིས་དང༌། ངེས་དོན་ལ་རྡོར་བཟླས་དང་།
མ་དག་པའི་སྒྱུ་མ་དང་དག་པའི་ལྷའི་དེ་ཁོ་ན་ཉིད་བཤད་པས། ཚུལ་བཞིའི་བཤད་པ་རུང་བ་རྣམས་ཀྱི་དོན་ལ་
དྲང་ངེས་གཉིས་སུ་བསྡུས་ཀྱང་ཆོག་པས། ཚུལ་བཞིའི་བཤད་པ་འཇུག་པ་ལ་དྲང་ངེས་གཉིས་ཀྱིས་ཀྱང་བཤད་
དུ་རུང་བར་མངོན་ཏེ། འོན་ཀྱང་སོ་སོར་བཤད་པ་ནི་དབྱེ་བསྡུའི་དབང་དུ་མཛད་པའོ། ། དྲང་ངེས་གཉིས་ཀྱི་
བཤད་པ་རུང་བ་ལ་ཚུལ་བཞིར་བཤད་དུ་རུང་བའི་ངེས་པ་མེད་དེ། དྲང་དོན་ལ་ཡིག་སྤྱི་གཉིས་ཡོད་མེད་དང་།
ངེས་དོན་ལ་སྦས་མཐའ་གཉིས་ཡོད་མེད་ཅི་རིགས་སུ་འགྱུར་བའི་ཕྱིར་རོ། ། ཚུལ་བཞིས་འཆད་པ་རྣམས་བསྡུས་
ན་དྲང་ངེས་གཉིས་ཀྱིས་བཤད་དུ་རུང་བ་འདི་ལྟར་བྱས་ན། རྒྱུད་འདིར་མཐར་ཐུག་གི་དོན་དེ་ཉིད་དགོངས་
དགོངས་མིན་དང་། སྒྲ་ཇི་བཞིན་པའི་དོན་ཡིག་དོན་དུ་གསུངས་པ་དང༌། སྒྲོན་གསལ་ལས་ལེའུ་རེ་རེའི་མ་ཐར་
མཐའ་དྲུག་གིས་བཤད་པའོ། ། ཞེས་པ་ནས། གསུངས་པ་རྣམས་ཀྱང་ལེགས་པར་དྲང་བར་འགྱུར་རོ། ། ཞེས་
དང་། ཚུལ་བཞི་དང་དྲང་ངེས་ཀྱི་བཤད་པ་གཉིས་མི་འགལ་ན། མཐའ་དྲུག་གི་ལྷག་མ་བཞི་དང་ཚུལ་བཞིའི་
བཤད་པ་འགལ་ལམ་མི་འགལ་སྙམ་ན། སྔར་དྲངས་པའི་ལེའུ་གསུམ་པའི་གཞུང་དེ་ལ་རིམ་ལྔར་དགོངས་བཤད་
དུ་གསུངས་ཤིང་། ཚུལ་བཞིས་ཀྱང་བཤད་པས་ན་དགོངས་བཤད་དང་ཚུལ་བཞིར་བཤད་པ་གཉིས་མི་འགལ་
ལོ། ། ལེའུ་དྲུག་པ་ལས། སྣ་ ཡི་རྩེ་ མོར་ཉུངས་ཀར་བསམ། ། ཞེས་སོགས་གསུངས་ པའི་དོན་རིམ་ལྔར་
དགོངས་བཤད་དུ་གསུངས་ལ། སྒྲོན་གསལ་ལས་དྲང་ངེས་གཉིས་ཀྱིས་བཤད་པས་ན་གསུང་གཅིག་ལ་ཚུལ་བཞི་
དང་དྲང་ངེས་གཉིས་དང་དགོངས་བཤད་དེ་བཤད་པ་བདུན་རུང་བ་ཡོད་དོ། ། དགོངས་མིན་དང་སྒྲ་ཇི་བཞིན་
144

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
པ་ཡིན་མིན་ལ་ཚུལ་བཞིར་བཤད་པ་ཡབ་སྲས་ཀྱི་གཞུང་ནས་མི་གསལ་ལོ། ། ཞེས་དང་། འོ་ན་དགོངས་མིན་
དང་སྒྲ་ཇི་བཞིན་པ་གཉིས་འགལ་ལམ་མི་འགལ་སྙམ་ན། དགོངས་མིན་ནི་གཙོ་ཆེར་དེ་ཁོ་ན་ཉིད་ཀྱི་དོན་སྟོན་པ་
དང་། སྒྲ་ཇི་བཞིན་པ་ནི་དེ་མི་གཙོ་བའི་ཁྱད་པར་ཡོད་ཀྱང་འགལ་བ་མེད་པར་སེམས་སོ། ། ཞེས་དང་། ཡང་
དགོངས་བཤད་མཛད་པ་རྣམས་ལའང་སྒྲ་འགལ་བ་ཤས་ཆེ་བ་དང་གཙོ་བོ་ཡིན་པས་དེ་ལྟར་བཤད་ཀྱི། གཞུང་
དེ་ལ་སྒྲ་དྲང་དོན་དུ་སྟོན་པ་མེད་པ་མིན་ནོ། ། རིགས་པ་འདི་དགོངས་མིན་ལ་ཡང་ཤེས་བར་བྱའོ། ། ཞེས་
གསུངས་པ་རྣམས་ཤེས་དགོས་སོ། ། གཞན་ཡང་ལེའུ་དང་པོའི་མཇུག་གི་ཟུར་མཆན་ལས། གཞུང་འཆད་ཚུལ་
གཉིས་ཡོད་ཀྱང་། ཚུལ་བཞིའི་བཤད་པ་མ་སྨོས་པ་ནི་བཤད་པ་དེ་མཐའ་དྲུག་གི་བཤད་པར་འདུ་བ་ལ་དགོངས་
ཏེ། ལེའུ་ལྷག་མ་ཐམས་ཅད་ལའང་དེ་བཞིན་དུ་ཤེས་པར་བྱའོ། ། སྤྱིར་མཐའ་དྲུག་གིས་བཤད་ཅེས་པ་དྲུག་ཀ་
ཚང་མི་དགོས་ལ། ལེའུ་དང་པོ་ལ་མཐའ་དྲུག་གི་ལྔས་བཤད་པ་ཡོད་ཅིང་སྒྲ་ཇི་བཞིན་མ་ཡིན་པའི་བཤད་པ་
གསར་བར་མ་མཛདཀྱང་། གླེང་གཞིའི་ཡི་གེ་རེ་རེས་སྐབས་ཀྱི་དོན་དེ་རྣམས་སྟོན་པ་ལྟ་བུ་ལ་ནི་སྒྲ་ཇི་བཞིན་པ་
མ་ཡིན་པའི་དོན་ཚང་བས་མཐའ་དྲུག་ཀའི་བཤད་པ་ཡོད་དོ། ། ཞེས་གསུངས་པ་ལྟར་ཤེས་དགོས་ཤིང་། ཚུལ་
བཞིའི་བཤད་པ་མཐའ་དྲུག་གི་བཤད་པར་འདུ་ཚུལ་ཡོད་དེ། ཡིག་སྤྱི་གཉིས་དྲང་དོན་དང་སྒྲ་ཇི་བཞིན་པའི་
བཤད་པར་འདུ་ལ། སྦས་བཤད་ནི་ངེས་དོན་དང་སྒྲ་ཇི་བཞིན་པ་མ་ཡིན་པའི་བཤད་པ་དང་། མཐར་ཐུག་གི་
བཤད་པ་ནི་ངེས་དོན་དང་དགོངས་དགོངས་མིན་གྱི་བཤད་པ་ཅི་རིགས་སུ་འདུ་བའི་ཕྱིར་རོ། ། མཐའ་དྲུག་དང་
ཚུལ་བཞིའི་སྒོ་ནས་འཆད་ཚུལ་འདི་ནི་འདུས་པ་ཙམ་དུ་མ་ཟད་བླ་མེད་ཀྱི་རྒྱུད་གཞན་འགའ་ཞིག་དང་། བཤད་
པ་ཕྱོགས་རེ་ནི་བླ་མེད་རྣམས་དང་རྒྱུད་སྡེ་འོག་མ་གསུམ་ལའང་རུང་བས་རྒྱུད་ཀུན་གྱི་དོན་འཆད་ཚུལ་ཡང་འདུ་
བ་ཡིན་ཏེ། ཡེ་ཤེས་རྡོ་རྗེ་ཀུན་ལས་བཏུས་ཀྱི་འགྲེལ་བ་ལས། མཐའ་དྲུག་དང་ཚུལ་བཞི་ཚང་བའི་བཤད་པ་རྣལ་
འབྱོར་བླ་མེད་ཀྱི་རྒྱུད་མ་གཏོགས་པ་ལ་མི་རུང་ཡང་། ཡི་གེའི་དོན་དང་སྒྲ་ཇི་བཞིན་པ་ལ་སོགས་པའི་བཤད་པ་
འགའ་ཞིག་རྒྱུད་སྡེ་འོག་མ་ལ་ཡང་རུང་བས། མཐའ་དྲུག་དང་ཚུལ་བཞིའི་བཤད་པར་ཕྱོགས་རེ་བ་ཡན་ཆད་
འཇུག་པའི་རྒྱུད་ཀུན་གྱི་རྣམ་གཞག་སྟོན་པ་ནི། ཞེས་དང༌། གཞན་རྣལ་འབྱོར་བླ་ན་མེད་པའི་རྒྱུད་མཐའ་དྲུག་
དང་ཚུལ་བཞིའི་འཆིང་བས་བཅིངས་པ་ཐམས་ཅད་ཀྱི་འཆད་ཚུལ་སྟོན་པས། གསང་འདུས་ཁོ་ནའི་འཆད་བྱེད་
དུ་མི་གཟུང་ངོ༌། ། ཞེས་གསུངས་པའི་ཕྱིར་རོ། ། རྒྱུན་བཞི་བ་བཤད་ཚུལ་གྱི་རྒྱན་ལ་གསུམ། དབྱེ་བ། སོ་
སོའི་འངོས་འཛིན། དོན་བསྡུ་བའོ། ། དང་པོ་ནི། འཆད་པས་ཉན་པར་འདོད་པ་ལ། ། དབྱེ་བ་ཡང་ནི་
གཉིས་ཡོད་དེ། ། ཚོགས་ལ་བཤད་པར་བསྟན་པ་དང་། ། གཉིས་པ་སློབ་མ་ལ་བཤད་པའོ། ། ཞེས་གསུངས་
145

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཏེ་གོ་སླའོ། ། གཉིས་པ་ནི། ཇི་བཞིན་སྒྲ་དང་དགོངས་མིན་དང་། ། དྲང་པའི་དོན་དུ་གང་དུ་གྱུར་དང་། །
ཡི་གེའི་དོན་དང་སྤྱི་ཡི་དོན། ། ཚོགས་པ་ལ་བཤད་ཡིན་པར་བརྗོད། ། ཇི་བཞིན་མིན་སྒྲ་ངེས་དོན་དང་། ། དེ་
བཞིན་དགོངས་ཏེ་ བཤད་ པ་དང་། ། སྦས་ དང་ མཐར་ ཐུག་ པ་ རྣམས་ ནི། ། སློབ་མ་ ལ་ ནི་ བཤད་ པར་
འདོད། ། ཞེས་གསུངས་བ་ལྟར་ཏེ། དེ་ཡང་གཙོ་བོའི་དབང་དུ་བྱས་པ་ཡིན་གྱི། ། སྤྱིར་ཚོགས་བཤད་སློབ་
བཤད་གཉིས་མི་འགལ་ལོ། ། གསུམ་པ་ནི། བཤད་པའི་རྒྱུད་ཀྱི་རྗེས་འབྲང་ནས། ། བདེ་གཤེགས་རྣམས་ཀྱིས་
གདུལ་བྱ་ལ། ། རིམ་པ་གཉིས་ལ་བརྟེན་ནས་ནི། ། བཤད་པའི་དབྱེ་བ་གསུངས་པ་ཡིན། ། ཞེས་གསུངས་ཏེ།
འདིའི་དཀྱུས་མཆན་གྱི་དོན་ནི་གོ་སླ་ཞིང་། ཟུར་མཆན་ལས། དེ་ལྟར་ན་གདུལ་བྱ་ལ་འཆད་ཚུལ་གྱི་དབྱེ་བ་
གཉིས་ནི། གདུལ་བྱ་འདི་ལ་ལམ་འདི་འཆད་ཅེས་པའི་དབྱེ་བ་ཡིན་པས། རྒྱུད་མཐའ་དྲུག་དང་ཚུལ་བཞིས་
འཆད་པའི་འཆད་ཚུལ་དང་མི་འདྲ་བས་ཕྱེད་པར་བྱའོ། ། གལ་ཏེ་མཐའ་དྲུག་དང་ཚུལ་བཞིའི་ལྔ་ཚན་རེ་རེ་
ཚོགས་དང་སློབ་མ་ལ་བཤད་དགོས་ན། རིན་པོ་ཆེ་ལྟ་བུའི་གང་ཟག་ལ་བསྐྱེད་རིམ་མི་འཆད་པར་འགྱུར་ལ། དེ་
ལྟ་ན་དེའི་ལམ་ལ་རིམ་པ་གཉིས་མེད་པ་འགྱུར་རོ། ། ཚོགས་བཤད་ཀྱི་གང་ཟག་ལ་དགོངས་བཤད་སོགས་མི་
འཆད་ན་དེ་དག་ལ་རྒྱུད་འཆད་པའི་ཚེ་གཞུང་མང་པོ་ཅིག་བཞག་དགོས་པས། རྒྱུད་གཞུང་མ་ལུས་པ་བཤད་དུ་
མི་རུང་བར་འགྱུར་ན། དེ་ནི་ཆེས་མི་རིགས་ཏེ། ལེའུ་བཅུ་བདུན་པའི་འགྲེལ་བ་ལས་གསང་བ་འདུས་པ་འདི་ལ་
དེ་ཁོ་ན་ཉིད་རྟོགས་པ་རྣམས་ཀྱིས་མཐོང་བའི་ཆོས་ཉིད་ལ། ཚེ་འདི་ཉིད་དུ་སངས་རྒྱས་ཉིད་ཐོབ་པ་ཐོས་ཤིང་།
ཞེས་པ་ནས། བཤད་པ་གཉིས་ཀྱི་གང་ཟག་རེ་རེ་ལ་རྒྱུད་ཀུན་མི་འཆད་པ་མིན་ནོ། ། དེ་ལྟར་ན་བཤད་པ་
གཉིས་སོ་སོར་མཛད་པ་ནི་སྣོད་མ་ཡིན་པར་བརྟགས་ནས་ཞེས་སོགས་གསུངས་པ་ལྟར་ཤེས་པར་བྱའོ། ། རྒྱན་ལྔ་
བ་ཉན་པ་པོའི་རྒྱན་ལ་ལྔ། གང་ཟག་གི་དབྱེ་བ། ཕྱེ་བ་སོ་སོའི་དོན། དབང་བོ་དང་སྣོད་ཀྱི་ཁྱད་པར་བཤད་པ་
གཉིས་ཀྱི་སྣོད་དུ་འགྱུར་ཚུལ། སྣོད་བརྟགས་ནས་བཤད་དགོས་པར་བསྟན་པའོ། ། དང་པོ་ན། རྣམ་པ་ཀུན་
ཏུ་ཉན་འདོད་པའི། ། འཇིག་རྟེན་ངེས་པར་འགྱུར་བ་ནི། ། བློ་ཡི་རྣམ་པ་དཔག་མེད་ལས། ། གང་ཟག་དབྱེ་
བ་ལྔར་འདོད་དོ། ། ཨུཏྤལ་དང་པད་དཀར་དང་། ། པདྨ་ཙནྡན་རིན་པོ་ཆེ། ། རང་བཞིན་ཐ་དད་མིང་གིས་
དེ། ། ཐམས་ཅད་མཁྱེན་པས་གསུངས་པ་ཡིན། ། ཞེས་གསུངས་ཏེ་གོ་སླའོ། ། གཉིས་པ་ལ་ལྔ། ཨུཏྤལའི་
གང་ཟག་ནས། ། རིན་པོ་ཆེ་ལྟ་བུའི་གང་ཟག་གོ ། དང་པོ་ནི། དེ་ནི་མ་ལུས་ཐོས་གྱུར་ལ། ། འཛིན་པ་ལ་ནི་
རྣམ་པར་མཁས། ། སྐད་ཅིག་གིས་ནི་བརྗོད་འགྱུར་བ། ། ཨུཏྤལ་ཞེས་བྱའི་གང་ཟག་གོ ། ཞེས་སོ། ། གཉིས་
བནི། གཟུང་བྱ་མང་དུ་ཐོས་གྱུར་ཀྱང་། ། སྟོན་པ་ཡི་ནི་ནུས་མེད་པས། ། བུམ་པའི་རས་བལ་ས་བོན་
146

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
འདྲ། ། པད་དཀར་ཞེས་བྱའི་གང་ཟག་གོ ། ཞེས་སོ། ། གསུམ་པ་ནི། དད་དང་ལྡན་ཞིང་སྙིང་རྗེ་ཤེས། །
ཐོས་ན་བློ་ཡི་ཁ་འབྱེ་ལ། ། ཚིག་མེད་འོང་མ་བཞིན་འཛག་པ། ༑ པདྨ་ཞེས་བྱའི་གང་ཟག་གོ ། ཞེས་སོ། །
བཞི་བ་ནི། ཐོས་པ་ཉུང་ཞིང་ང་རྒྱལ་ལྡན། ། རྩ་བ་མེད་པར་མང་དུ་སྨྲ། ། རྗེས་སུ་བཟུང་བར་མི་ནུས་པ། །
ཙནྡན་ཞེས་བྱའི་གང་ཟག་གོ ། ཞེས་སོ། ། ལྔ་བ་ནི། ཚུལ་ཁྲིམས་དག་ཅིང་མཁས་ལ་སྤྲིན། ། ཤེས་རབ་ལྡན་
ཞིང་རྒྱུད་གཅིག་པ། ། ཐོས་ནས་ལེགས་པར་སྟོན་པ་ནི། ། རིན་ཆེན་ཞེས་བྱའི་གང་ཟག་གོ ། ཞེས་གསུངས་
ཏེ། དོན་རྒྱས་པར་ནི་མཆན་དུ་གསལ་ལོ། ། གསུམ་པ་ནི་མཐའ་གཅོད་དུ་བལྟ་བར་བྱའོ། ། བཞི་བ་ནི།
ཨུཏྤལ་དེ་བཞིན་པད་དཀར་དང་། ། པདྨ་ཙནྡན་ཉིད་དག་སྟེ། །གང་ཟག་བཞི་བོ་འདི་དག་ནི། ། ཚོགས་པ་
ལ་བཤད་གང་ཟག་གོ ། རྫོགས་པའི་རིམ་གྱི་སྐལ་ལྡན་ཞིང་། ། རྟག་ཏུ་སྤྱོད་པས་རྣམ་བརྒྱན་པ། ། འདི་ནི་
རིན་ཆེན་གང་ཟག་སྟེ། ། སློབ་མ་ལ་བཤད་སྣོད་ཡིན་ནོ། ། ཞེས་གསུངས། ལྔ་བ་ནི། གང་ཟག་ཤེས་པའི་དབྱེ་
བ་ཡིས། ། སྣོད་དང་སྣོད་མིན་ཡོངས་བརྟགས་ནས། ། རྡོ་རྗེ་སློབ་དཔོན་མཁས་པས་ནི། བཤད་པ་རྣམ་པ་
གཉིས་བྱའོ། ། ཞེས་གསུངས་པ་ལྟར་ཏེ་གོ་སླའོ། ། དྲུག་པ་བདེན་གཉིས་ངེས་པའི་རྒྱན་ནི། རྒྱན་ནི་དྲུག་གོ་དེ་
རྣམས་ཀྱིས། ། བདེན་གཉིས་རྣམ་པར་ངེས་བྱས་པ། ། དེ་ནི་རྒྱན་གྱུར་བདུན་པ་སྟེ། ། རྫོགས་པའི་རིམ་པ་
སྒྲུབ་པའོ། ། ཞེས་གསུངས་ཏེ། དེ་ཡང་སྔར་ལྟར་རྒྱན་དྲུག་གི་སྒོ་ནས་བདེན་གཉིས་ཟུང་འཇུག་ལ་གོ་བ་རྣམ་
དག་སྐྱེས་པ་དེ་རྒྱན་བདུན་པར་འཇོག་པའི་དོན་ཡིན་ཏེ། མཆན་ལས། སྔར་བཤད་པའི་རྒྱན་ནི་དྲུག་པོ་དེ་
རྣམས་ཀྱིས་ཞེས་པ་ནི་བཤད་གཞི་རྒྱུད་འདིའི་དགོངས་པ་འགྲེལ་བའི་སྒོ་གཉིས་ཀྱིས་བཀྲལ་བའི་ལམ་གྱི་རིམ་པ་
བཞི་བཤད་པའི་དབྱེ་བ་གཉིས་ཀྱིས་གང་ཟག་ལྔ་ལ་བཤད་པས། ཀུན་རྫོབ་བདེན་པ་སྒྱུ་མའི་སྐུ་དང་དོན་དམ་
བདེན་པ་རོ་གཅིག་ཏུ་གྱུར་པའི་འོད་གསལ་གྱི་ཡེ་ཤེས་ཀྱི་བདེན་པ་གཉིས་རྣམ་པར་ངེས་པར་བྱས་པའི་གོ་བ་སྐྱེས་
པ་དེ་ནི་རྒྱན་དུ་གྱུར་པ་བདུན་པ་དགོས་པ་བདེན་གཉིས་ངེས་པ་སྟེ། དེ་ནི་རྫོགས་པའི་རིམ་པའི་གཙོ་བོ་ཟུང་
འཇུག་སྒྲུབ་པ་ལ་མེད་དུ་མི་རུང་ངོ་ཞེས་དང༌། ཟུར་མཆན་ལས་ཀྱང་། འདིས་ནི་རྒྱན་དྲུག་གི་སྒོ་ནས་བཤད་
པས་འདུས་པ་ལ་རྣམ་པར་དག་བའི་གོ་བ་ཆགས་པ་དེ་རྒྱན་བདུན་པར་བཤད་ལ། གོ་བ་ཡང་རྒྱུད་ཀྱི་དོན་གང་
ཡིན་ཀུན་ལ་མི་བྱེད་ཀྱི། གོ་བའི་གཙོ་བོ་བདེན་གཉིས་དབྱེར་མེད་ཟུང་འཇུག་ལེགས་པར་གོ་ཞིང་དེའི་ཡན་ལག་
ཏུ་འོད་གསལ་དང་སྒྱུ་ལུས་དང་ལུས་ངག་སེམས་གསུམ་གྱི་དབེན་པ་གསུམ་དང་། བསྐྱེད་རིམ་དབང་དང་
བཅས་པ་དགོས་ཚུལ་ལེགས་པར་ངེས་པ་ཅིག་གལ་ཆེ་སྟེ་མཐའ་གཅོད་དུ་འཆད་པར་འགྱུར་རོ། ། ཞེས་གསུངས་
པ་ལྟར་རོ། ། འོ་ན་ཟུང་འཇུག་ལ་གོ་བ་རྣམ་དག་རྙེད་ན་ཕན་ཡོན་ཇི་ལྟར་ཡོད་སྙམ་ན། དེའི་ཚུལ་བཤད་རྒྱུད་
147

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཡེ་ཤེས་རྡོ་རྗེ་ཀུན་ལས་བཏུས་ལས་གསུངས་པའི་དོན་འཆད་པ་ན་དེའི་འགྲེལ་བར་རྗེས། བདེ་ཆེན་སྒྱུ་མའི་སྐུ་ལ་
མོས་པ་དེ་ཙམ་གྱི་ཕན་ཡོན་ནི། ཐེག་པ་འདིའི་ལམ་གཞན་ཚང་བ་མི་དགོས་ཏེ། སྒྱུ་ལུས་བདེ་བ་ཆེན་པོའི་ཏིང་
ངེ་འཛིན་འབའ་ཞིག་སྟེ་གཅིག་བུ་ལ་དེ་མངོན་དུ་བྱས་པ་མི་དགོས་ཀྱི། ལེགས་པར་ཤེས་ནས་ལྷག་པར་མོས་པ་
ཙམ་གྱིས། ལས་དང་པོ་བསྐྱེད་རིམ་མཐར་ཕྱིན་པ་ལ་གནས་པོ་དང་འདྲ་བའི་ཕན་ཡོན་ཆེན་པོ་འཐོབ་པར་
འགྱུར་ཏེ། དེར་མ་ཟད་ཐེག་པ་འདི་ལས་ཕྱིར་མི་ལྡོག་པ་སྟེ་ལམ་འདིའི་རིགས་ངེས་པའི་ལམ་ལ་ཡང་སློབ་བཞིན་
པར་འགྱུར་རོ། ། ཞེས་གསུངས་པ་ལྟར་དེ་ཟུང་འཇུག་ལ་གོ་བ་རྣམ་དག་རྙེད་ན་ཕན་ཡོན་དེ་བས་ཀྱང་ཆེ་བ་
གདོན་མི་ཟའོ། ། གསུམ་པ་ནི། བཤད་པའི་རྒྱུད་ཀྱི་རྗེས་འབྲང་ནས། ། བཤད་སྨྲ་ ཤིན་ ཏུ་ རྙེད་པར་
དཀའ། ། འདི་ལྟར་དྲངས་ཏེ་བཤད་པ་ནི། ། རྣལ་འབྱོར་རྒྱུད་ལས་གཞན་ན་མིན། ། ཞེས་གསུངས་ཏེ།
འདིར་བཤད་རྒྱུད་དང་རྣལ་འབྱོར་རྒྱུད་ནི་ཡེ་ཤེས་རྡོ་རྗེ་ཀུན་ལས་བཏུས་པ་ཡིན་ལ། དོན་བསྡུ་ན་འདིས་རྒྱུན་
བདུན་གྱི་སྒོ་ནས་ལེགས་པར་འཆད་མཁན་རྙེད་དཀའ་བར་སྟོན་པའོ། ། བཞི་བ་ནི། སྒྲོན་གསལ་ལས། དེ་
བས་རྡོ་རྗེ་སློབ་དཔོན་གྱིས། - ། གླེང་གཞི་རིམ་པའི་སྦྱོར་བར་བཅས། ། བཤད་པའི་རྒྱུད་ལ་མཁས་པ་ཡིས། །
འབད་དེ་རྣལ་འབྱོར་རྒྱུད་བཟུང་ངོ༌། ། ཞེས་གསུངས་ཏེ། འདིས་བཤད་རྒྱུད་ལ་མཁས་པ་བརྟེན་ནས་རྒྱུད་
གཟུང་བར་གདམས་པ་ཡིན་ནོ། ། གསུམ་པ་ནི། དེ་ཉིད་ལས། རྒྱན་རྣམ་པ་བདུན་བཤད་པའི་རིགས་
པའོ། ། ཞེས་གསུངས་ཏེ། རིགས་པ་ནི་ཚུལ་ལ་བསྒྱུར་བའང་ཡོད་དོ། ། འདིར་རྒྱུན་བདུན་ཞེས་གསུངས་པའི་
རྒྱན་གྱི་དོན་གང་ཡིན་ཞེ་ན། དེ་ནི་ཡེ་ཤེས་རྡོ་རྗེ་ཀུན་ལས་བཏུས་ཀྱི་འགྲེལ་བར་རྗེས། རྒྱུན་གྱི་དོན་ནི་དཔེར་ན་
རང་བཞིན་གྱི་རྒྱུན་གཟུགས་བཟང་པོ་ལ་མཛེས་བྱེད་ཀྱི་རྒྱན་གཙུག་རྒྱན་ལ་སོགས་པས་སྤྱད་ན་ཡིད་ལ་དགའ་བ་
སྐྱེད་པ་བཞིན་དུ། འདིར་ཡང་རང་བཞིན་གྱི་རྒྱན་རྒྱུད་ཀྱི་གཞུང་བཟང་པོ་བཤད་ཚུལ་གཉིས་ལ་སོགས་པའི་
གྱོན་གྱིས་བརྒྱན་པ་ན། མཁས་པའི་ཡིད་འཕྲོག་པར་བྱེད་པས་ན་རྒྱུན་ནོ། ། ཞེས་གསུངས་པ་ལྟར་རོ། ། རྒྱན་
བདུན་གྱིས་འཆང་པའི་གནད་བསྡུ་ན་འདི་ལྟར་ཡིན་ཏེ། ཡེ་ཤེས་རྡོ་རྗེ་ཀུན་ལས་བཏུས་ཀྱི་འགྲེལ་བ་ལས། དོན་
དེ་དག་མདོར་བསྡུ་ན་བཤད་གཞིའི་རྒྱུད་འདི་འདྲ་བ་ཞིག དགོངས་པ་འགྲེལ་ཚུལ་འདི་འདྲ་ཞིག་གིས་བཀྲལ་
བའི་དོན་རྣམས། ལམ་བགྲོད་པའི་རིམ་པ་འདི་འདྲ་ཞིག་ཏུ་བསྡུས་ནས། ཉན་པ་པོའི་གང་ཟག་འདི་ལྟ་བུ་ཞིག་
ལ། བཤད་ལུགས་གཉིས་པོ་འདི་འདྲ་ཞིག་བྱས་ནས། གོ་བའི་གཙོ་བོ་འདི་འདྲ་ཞིག་གི་དོན་ངེས་པ་ཅིག་བྱུང་ན་
རྩ་བའི་རྒྱུད་ཀྱི་དོན་ཕྱིན་ཅི་མ་ལོག་པར་ཤོད་པ་ཡིན་ནོ། ། ཞེས་གསུངས་པ་ལྟར་ཡིན་པའི་ཕྱིར་རོ། །
༈གཉིས་པ་བསྡུས་དོན་དགོད་ཚུལ་ནི། འགྲེལ་བ་དང་མཆན་དུ་རྫོགས་པར་དྲངས་ན་མང་དུ་དོགས་
148

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
པས། དེ་གཉིས་ཀྱི་དོན་བསྡུས་ཏེ་འཆད་པ་ལ་གཉིས། ལེའུ་སོ་སོའི་དོན་གྱི་གཙོ་བོ་ངོས་བཟུང་བ་དང་། ལེའུ་
སོ་སོའི་གཞུང་ལ་རྒྱས་བཏབ་ཚུལ་ལོ། ། དང་པོ་ལ་བཅུ་བདུན་ཡོད་པའི་ལེའུ་དང་པོ་ལས་ནི་དབང་བསྐུར་བའི་
ཚུལ་དང་། རིམ་གཉིས་གྱི་གནད་རགས་པ་ཞིག་ཚང་བར་བསྟན་ཅིང་། ལྷ་བཅུ་གསུམ་བྱུང་བས་ནི་ལྷ་གཞན་
མཚོན་པའི་སྒོ་ནས་ལྷ་སོ་གཉིས་ཀྱི་དཀྱིལ་འཁོར་སྟོན་ལ། དེ་ཡང་བདག་མདུན་གྱི་དཀྱིལ་འཁོར་གཉིས་ལ་སྦྱོར་
དགོས་ཤིང་། གཟུངས་དཀྱིལ་གྱི་སྐབས་སུ་རིམ་གཉིས་ཀྱི་དཀྱིལ་འཁོར་རྒྱལ་མཆོག་བཤད་པར་མ་ཟད། གླེང་
གཞིའི་དམ་ཚིག་རྡོ་རྗེ་ལ་ སོགས་པའི་འཁོར་རྣམས་དཀྱིལ་འཁོར་རྒྱལ་ མཆོག་གི་འཁོར་ལ་ བཤད་ པ་ དང་།
བསྡུས་དཀྱིལ་གྱི་གསལ་བ་དེ་ཡི་ངོ་བོ་ཉིད། ཅེས་སོགས་རྐང་པ་གཉིས་ཀྱིས་རྟེན་གྱི་དཀྱིལ་འཁོར་དང་། སངས་
རྒྱས་སྤྲིན་གྱིས་ཀུན་དུ་ཁྱབ། ། ཅེས་སོགས་ཀྱིས་བརྟེན་པའི་དཀྱིལ་འཁོར་བ་ཡང་སྟོན་ཏེ། དེ་ནི་ལྷག་མོས་དང་
དཀྱིལ་འཁོར་རྒྱལ་མཆོག་གཉིས་ཀ་ལ་སྦྱོར་དགོས་སོ། ། མདོར་ན་ལེའུ་དང་པོས་རྒྱུད་ཀྱི་དོན་རྣམས་བསྡུས་ནས་
མདོར་བསྟན་ཅིང་། ལེའུ་ལྷག་མ་རྣམས་ཀྱིས་རྒྱས་པར་འཆད་པ་ཡིན་ཏེ་འོག་ཏུ་བཤད་པར་བྱའོ། ལེའུ་གཉིས་
པས་ནི། རྫོགས་རིམ་ཉིད་གཙོ་བོར་སྟོན་ཅིང་། དེ་ཡང་ཟུར་མཆན་ལས། ལེའུ་གཉིས་པས་ཐུབ་པ་ཆེན་པོ་
དྲུག་གི་རིམ་པ་ཐ་མ་གསུམ་གྱི་བྱང་ཆུབ་ཀྱི་སེམས་འཆད་ཚུལ་དྲུག་གི་ཚུལ་དུ་བཤད་པ་མཛད་པར་གསུངས་ཏེ།
དེ་ལ་མཆོད་བརྗོད་མཛད་ཀྱང་འོད་ཟུང་གི་དེ་ཉིད་སྟོན། ཞེས་གསུངས། འོན་ཀྱང་རྡོ་རྗེ་འཆང་གི་བྱང་ཆུབ་ཀྱི་
སེམས་ཀྱི་ཡིག་སྤྱི་གཉིས་བསྐྱེད་རིམ་དང་ཐུན་མོང་བ་ཡིན་པ་དང་། སེམས་ལུས་ལྟ་བུ་སོགས་ཀྱིས་ཀྱང་དྲན་དོན་
ལ་བསྐྱེད་རིམ་གྱི་ཆ་སྟོན་ནོ། ། ལེའུ་གསུམ་པས་ནི། རིམ་གཉིས་ལྷའི་སྐུ་སྟོན་ཅིང་། དེ་ཡང་། ལུང་སྟོན་ལས།
རྣམ་ལྔ་མངོན་པར་བྱང་ཆུབ་པའི། ། ཕྲ་མོའི་རྣལ་འབྱོར་གསུམ་པ་ཡིན། ། ཞེས་གསུངས་པ་ལྟར་མངོན་བྱང་
ལྔ་ལས་ལྷའི་སྐུ་བསྐྱེད་ཚུལ་དང་། ཕྲ་མོའི་རྣལ་འབྱོར་སྟོན་ཅིང་། གཙོ་བོ་དྲུག་གི་འཕོ་ཚུལ་ཡང་བསྟན་པར་
གསུངས་སོ། ། ལེའུ་བཞི་བས་ནི། རྡུལ་ཚོན་ལ་བརྟེན་ནས་དབང་བསྐུར་བའི་དཀྱིལ་འཁོར་སྟོན་ཅིང༌། དེ་ལ་
གཟུངསཀྱི་དཀྱིལ་འཁོར་ཡང་ཟེར་ཏེ། ལུང་སྟོན་ལས། དབང་བསྐུར་པ་ནི་རྣམ་པ་བཞི། ། གཟུངས་ཀྱི་
དཀྱིལ་འཁོར་ཉིད་བཞི་བ། ཞེས་གསུངས་ལ། དེ་ནི་ལེའུ་དང་པོས་བསྟན་པའི་ཡེ་ཤེས་ཀྱི་དཀྱིལ་འཁོར་དང་
གཟུངས་དཀྱིལ་གྱི་དོན་འཆད་པར་གསུངས་སོ། ། ལེའུ་ལྔ་བས་ནི། བོགས་འབྱིན་པའི་སྤྱོད་པ་དང་། རྒྱུད་ཀྱི་
ཆེ་བ་དང་སྲོག་གཅོད་སོགས་ཀྱི་དགོངས་པའི་དོན་གྱི་བསླབ་པའི་གཞི་དང་། དགོངས་གསུང་ལ་དོགས་པ་
བསལ་བ་དང༌། ལས་རྒྱལ་བརྟེན་པའི་དྲང་ངེས་དང་། རྡོ་རྗེ་འཆང་ལ་རིགས་ལྔའི་སྒོ་ནས་བསྟོད་པ་རྣམས་
གསུངས་སོ། ། ལེའུ་དྲུག་པས་ནི། རིམ་གཉིས་ཀྱི་སྐུ་གསུང་ཐུགས་ཀྱི་བྱིན་བརླབ་དང་། མཆོད་པའི་ཆོ་ག་དང་།
149

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྫོགས་རིམ་གྱི་རིམ་པ་དྲུག་དང་། རིམ་གཉིས་ཀྱི་ཕྲ་མོ་རྣལ་འབྱོར་དང་སྤྱོད་པའི་ཆོ་ག་རྣམས་སྟོན་པར་གསུངས་
སོ། ། ལེའུ་བདུན་པས་ནི། སྤྱོད་པའི་སྐོར་རྒྱས་པར་འཆད་ཅིང་། ལུས་དབེན་སོགས་ཀྱི་རྗེས་སུ་དྲན་པ་དྲུག་
དང་། རིམ་གཉིས་ཐུན་མོང་གི་ཕྱག་རྒྱུ་དང་། སྙོམས་པར་འཇུག་པའི་ཆོ་ག་དང་། རྗེས་དྲན་བཅུ་དྲུག་དང་
དེའི་ཕན་ཡོན་རྣམས་སྟོན་ནོ། ། ལེའུ་བརྒྱད་པས་ནི། རིམ་གཉིས་སོ་སོ་དང་ཐུན་མོང་གི་མཆོད་པ་དང། སློབ་
དཔོན་གྱིས་གསང་དབང་བསྐུར་བའི་དཀྱིལ་འཁོར་གྱི་བྱ་བ་དང་། གསང་དབང་བསྐུར་ཚུལ་ཕན་ཡོན་དང་
བཅས་པ་དང་། སློབ་མས་ལྷ་དང་བླ་མ་ལ་མཆོད་ཚུལ་སྟོན་ནོ། ། ལེའུ་དགུ་པས་ནི། སྲོག་གཅོད་སོགས་བྱས་
པ་ལས་བྱང་ཆུབ་ཐོབ་ཚུལ་ལ་དྲང་ངེས་གཉིས་དང་། དེ་ལ་དོགས་པ་བསལ་བ་དང་། སྔགས་ཀྱི་སྤྱོད་པ་བདེན་
གཉིས་ཀྱི་སྒོ་ནས་མཆོག་ཏུ་སྒྲུབ་པ་དང་ངོ་མཚར་བའི་བསྟོད་པ་རྣམས་གསུངས་སོ། ། ལེའུ་བཅུ་བས་ནི། རིམ་
གཉིས་ཀྱི་ལྷའི་སྙིང་པོ་བསྐུལ་ཚུལ་གསུངས་སོ། ། ལེའུ་བཅུ་གཅིག་པས་ནི། རིགས་དྲུག་གི་སྔགས་ཀྱི་སྐུ་བསྐྱེད་
ཚུལ་དང་། ཡེ་ཤེས་ཀྱི་སྐུ་བསྐྱེད་ཚུལ་དང་། རིགས་གསུམ་གྱི་སེམས་དཔའ་སུམ་བརྩེགས་བསྒོམས་ནས་བསམ་
གཏན་གཉིས་ཀྱིས་འོད་གསལ་དུ་འཇུག་ཚུལ་སྟོན་ནོ། ། ལེའུ་བཅུ་གཉིས་པས་ནི། སྒྱུ་ལུས་འོད་གསལ་དུ་འཇུག
བསྐྱེད་རིམ་པས་ཕྱག་མཚན་དང་རིལ་བུ་ལ་བརྟེན་ནས་དང་། རིག་འཛིན་སྒྲུབ་པ་དང་། སྐྱེ་བོ་འགུག་པ་དང་།
ཤ་ལྔ་དང་བཤང་གཅི་ལ་ལོངས་སྤྱོད་ཚུལ་དང་། ལྷ་རྣམས་ཚིམ་པའི་ཆོ་ག་དང་། ཕྱག་རྒྱ་ཆེན་པོའི་དངོས་གྲུབ་
སྒྲུབ་ཚུལ་ཕན་ཡོན་དང་བཅས་པ་དང་། ཐུན་མོང་བའི་བསྙེན་པ་རྡོ་རྗེ་འཆང་དང་། མཆོག་གི་བསྙེན་པ་ཡན་
ལག་དྲུག་དང་། བསྙེན་པ་གཉིས་མདོར་བསྡུས་ནས་དངོས་གྲུབ་འགྲུབ་པའི་དུས་ཀྱི་ངེས་པ་དང་། སྐུ་གསུང་
ཐུགས་བྱིན་གྱིས་རློབ་པའི་གསོལ་གདབ་རྣམས་གསུངས་སོ། ། ལེའུ་བཅུ་གསུམ་པས་ནི། རྡོ་རྗེ་འཆང་གི་བཟླས་
པདང་། རིམ་གཉིས་ཀྱི་མཆོད་པ་དང་། སྐུ་གསུང་ཐུགས་དང་རིན་པོ་ཆེ་དང་ཐོགས་མེད་ཁྲོ་བོ་དང་དུག་
གསུམདང་མ་ནིར་རྣམས་ཀྱི་བཟླས་པ་དང་། བུད་མེད་ཀྱིས་ཀྱང་ཚེ་གཅིག་ལ་བྱང་ཆུབ་ཐོབ་ནུས་པ་དང་།
བསྐྱེད་རིམ་པའི་ལས་ཚོགས་མདོར་བསྟན་ནས་རྫོགས་རིམ་པའི་ལས་ཚོགས་རྒྱས་པར་འཆད་པ་དང་། རིམ་
གཉིས་ཀྱི་ལྷ་སྐུ་བསྐྱེད་ཚུལ་རྣམས་གསུངས་སོ། ལེའུ་བཅུ་བཞི་བས་ནི། ཕྲེང་སྔགས་བཅུ་གསུམ་གྱི་སྒོ་ནས་ལས་
སྒྲུབ་པ་དང་། དགུག་པའི་ལས་དྲུག་དང་། ཀླུ་དང་རིག་འཛིན་གྱི་བུ་མོ་དགུག་པ་དང་། དྲག་ལས་དང་།
ཐུན་མོང་དང་ཐུན་མོང་མ་ཡིན་པའི་ཕུར་གདབ་སོགས་ལས་ཚོགས་རྣམས་གསུངས་སོ། ། ལེའུ་བཅོ་ལྔ་བས་ནི།
བསྐྱེད་རིམ་པའི་སྤྲོས་མེད་ཀྱི་སྤྱོད་པ་རིགས་ངེས་པའི་ཕྱག་རྒྱུ་གཅིག་ལ་བརྟེན་པ་དང༌། རྫོགས་རིམ་པས་རིགས་
མ་ངེས་པས་ཕྱག་རྒྱ་བཞི་གང་རུང་གཅིག་དང་། སྤྲོས་མེད་ཀྱི་སྤྱོད་པ་མཆོག་བསྒྲུབ་པ་དང་། བསྐྱེད་རིམ་པའི་
150

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
དྲག་ལས་དང་། རྫོགས་རིམ་ པའི་ སྤྲོས་ མེད་འབྲིང་བསྡུས་ཀྱི་སྤྱོད་ པ་ དང་། རིལ་བུའི་སྦྱོར་བ་བཅུ་དང་།
རྫོགས་རིམ་པས་ལས་བསྒྲུབ་པ་དང་། རིགས་ཀྱི་དབྱེ་བས་ལྷ་ལ་དབང་བསྐུར་བ་དང་། གནད་དབབ་ཀྱི་ཆོ་ག་
དང་། གདུག་པ་འདུལ་བའི་དྲག་ལས་དང་། དུག་ནད་གསོ་བ་དང་། དངོས་གྲུབ་ཐམས་ཅད་དེ་ཁོ་ན་ཉིད་
རྟོགས་པའི་ལྟ་བས་ཟིན་ན་འགྲུབ་པར་འགྱུར་རོ། ། ཞེས་སྟོན་ནོ། ། ལེའུ་བཅུ་དྲུག་པས་ནི། ལེའུ་བཞི་བ་ལས་
གསུངས་པའི་རྡུལ་ཚོན་གྱི་དཀྱིལ་འཁོར་སྤྲོས་ཏེ་གསུངས་ལ། དེ་ཡང་སྐུ་དཀྱིལ་དང་གསུང་དཀྱིལ་བྲི་ཚུལ་དང་།
ལྷ་གཞན་རྣམས་གཙོ་བོར་སོང་བའི་དཀྱིལ་འཁོར་དང༌། དཀྱིལ་འཁོར་གྱི་ཆོ་ག་སོགས་དང་། གཞན་ཡང་རིལ་
བུ་དང་། མང་ག་གཞུག་བསྒྲུབ་པ་དང་། རྒྱལ་པོ་སོགས་དབང་དུ་བྱ་བ་དང་། གདུག་པ་འདུལ་ བ་དང་།
བཀྲེས་སྐོམ་སོགས་ཞི་ཐབས་དང་། དཔའ་བོ་རྡོ་རྗེ་དང་སྐུལ་བྱེད་མ་དང་ཛམྦྷ་ལའི་སྒྲུབ་ཐབས་དང་། སྤྱོད་པའི་
གྲོགས་ཕྱག་རྒྱ་བཙལ་ནས་སྤྱོད་པ་བྱེད་ཚུལ་རྣམས་གསུངས་སོ། ། ལེའུ་བཅུ་བདུན་པས་ནི། སྐུ་གསུང་ཐུགས་
དང་ཉན་རང་གཉིས་དང་འཇིག་རྟེན་པའི་གཙོ་བོ་གསུམ་དང༌། རྫུ་འཕྲུལ་ཆུང་བ་ལྔའི་དམ་ཚིག་སྡོམ་པ་དང་
ལས་ཀྱི་ལམ་དག་པ་དང་། ཕྱག་བྱ་བའི་ཚུལ་གཉིས་དང༌། དེ་ཁོ་ན་ཉིད་རྟོགས་པའི་ཐབས་དང་། ལུས་བརྟས་
པར་བྱ་བ་དང་། མཚན་མེད་ཀྱི་ཏིང་ངེ་འཛིན་དང་སྤྱོད་པ་དང་། བླ་མ་ལ་བསྙེན་བཀུར་བའི་ཚུལ་དང་།
བསམ་གཏན་གྱི་དཀྱིལ་འཁོར་དུ་དབང་བསྐུར་བ་དང་། རྡོ་རྗེ་མཁའ་འགྲོའི་སྦྱོར་བ་དང་། ཟས་གྱི་བྱ་བ་མཆོད་
པ་དང་བཅས་པ་དང་། མཆོད་པའི་དག་བྱེད་དང་རྫོགས་རིམ་པའི་བྱ་བ་ཡིན་མིན་གྱི་ཆ་དང་། ལས་ཕྲན་
ཚེགས་དང༌། ལས་གྱི་མཐའ་རྡོ་རྗེ་ཨཉྫ་ན་བསྒྲུབ་པ་དང་། རྒྱུད་ཀྱི་ཆེ་བ་དང་། ཐོས་བསམ་གྱི་འབྲས་བུ་དང་།
རྒྱུད་གཏད་པ་དང་། ཉེ་བར་བསྡུ་བ་རྣམས་སྟོན་པ་མཆན་བུ་ལས་གསུངས་སོ། །
གཉིས་པ་ནི། ལེའུ་དང་པོའི་སྐབས་སྒྲོན་གསལ་ལས། འདི་སྐད་བདག་གིས་ཞེས་བྱ་བ་ནས། བྷ་ག་ལ་
བཞུགས་སོ་ཞེས་བྱ་བའི་བར་དུ་ནི་བཤད་པའི་ཚུལ་བཞི་དང་ལྡན་པར་བཤད་དོ། ། བརྗོད་ཀྱིས་མི་ལང་བའི་
ཞེས་བྱ་བའི་འཁོར་ནས་བརྩམས་ཏེ། བྱང་ཆུབ་ཀྱི་རྡོ་རྗེ་དེ་བཞིན་གཤེགས་པའི་ཐུགས་ལ་ཞུགས་སོ། ། ཞེས་བྱ་
བའི་བར་དུ་ནི་དྲང་བའི་དོན་དང་ངེས་པའི་དོན་ནོ། ། དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་རྡོ་
རྗེ་ཞེས་བྱ་བའི་ཏིང་ངེ་འཛིན་དང་། ཡེ་ཤེས་སྒྲོན་མ་ཞེས་བྱ་བའི་ཏིང་ངེ་འཛིན་དང་། སྐུ་དང་གསུང་དང་
ཐུགས་བསླུ་རྡོ་རྗེ་ཞེས་བྱ་བའི་ཏིང་ངེ་འཛིན་ནི། རྣམ་པ་བཞིར་བཤད་དོ། ། འདོད་ཆགས་ཆེན་པོའི་ཚུལ་ཞེས་
བྱ་བའི་ཏིང་ངེ་འཛིན་དང་། དེ་བཞིན་དུ་ཞེས་བྱ་བའི་ཏིང་ངེ་འཛིན་ཞེས་པ་ཐམས་ཅད་ལ་སྦྱར་ནས། དམ་
ཚིག་འབྱུང་བ་རྡོ་རྗེ་དང་། རིན་པོ་ཆེ་འབྱུང་བའི་རྡོ་རྗེ་དཔལ་དང་། འདོད་ཆགས་ཆེན་པོ་འབྱུང་བའི་རྡོ་རྗེ་
151

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་། གདོན་མི་ཟ་བའི་དམ་ཚིག་འབྱུང་བའི་རྡོ་རྗེ་དང་། རྡོ་རྗེ་འཛིན་མཉེས་པའི་དམ་ཚིག་དང་། དེ་བཞིན་
གཤེགས་པ་ཐམས་ཅད་ཀྱི་རྗེས་སུ་མཉེས་པར་བྱེད་པའི་རྡོ་རྗེ་དང་། འདོད་ཆགས་འཛིན་པ་རྗེས་སུ་ཆགས་པར་
བྱེད་པའི་རྡོ་རྗེ་དང་། རྣམ་པར་སྣང་མཛད་རྡོ་རྗེ་འཁོར་ལོ་དང་། དེ་བཞིན་གཤེགས་པ་ཐམས་ཅད་ཀྱི་མངོན་
པར་བྱང་ཆུབ་རྡོ་རྗེ་དང་། ཆོས་རིན་པོ་ཆེ་འབྱུང་གནས་དང་། སྐུ་གསུང་ཐུགས་ཀྱི་རྡོ་རྗེ་ཞེས་བྱ་བའི་ཏིང་ངེ་
འཛིན་ནི་དྲང་བའི་དོན་དང་ངེས་པའི་དོན་ནོ། ། སྐུ་གསུང་ཐུགས་གསང་བ་ཞེས་བྱ་བ་དང་། འདུས་པ་ཞེས་བྱ་
བ་དང་། རྡོ་རྗེའི་དམ་ཚིག་འབྱུང་བའི་ཚིག་གིས་ཞེས་བྱ་བ་ནི། ། ཚུལ་རྣམ་པ་བཞིར་བཤད་དོ། ། རིག་པ་
ཆེན་པོའི་སྐྱེས་བུའི་གཟུགས་ཞེས་བྱ་བ་དང་། མཆོད་པ་སྤྲོས་པར་གྱུར་པའི་དམ་ཚིག་རིན་པོ་ཆེའི་སྤྲིན་ཞེས་བྱ་བ་
ནི་དྲང་བའི་དོན་དང་ངེས་པའི་དོན་ནོ། ། ཨེ་མའོ་སངས་རྒྱས་ཐམས་ཅད་ཀྱི། ། བྱང་ཆུབ་སེམས་ནི་རབ་བྱུང་
བ། ། དེ་བཞིན་གཤེགས་པ་ཀུན་གྱི་གསང་རབ་ཏུ་མི་རྟོབག་གནས་མེད་པའོ། ཞེས་བྱ་བ་ནི་དགོངས་པ་མ་ཡིན་
པས་བཤད་པའོ། ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ལེགས་སོ་ལེགས་སོ། ། འོན་ཀྱང་འདི་
ནི་དེ་བཞིན་གཤེགས་པ་ཐམས་ཅད་ཀྱང་ཐེ་ཚོམ་མ་སྐྱེ་བར་བྱེད་པ་ཡིན་ན། ཞེས་བྱ་བ་ནས། སྐུ་གསུང་ཐུགས་
ཀྱི་གསང་བ་སྟོན་པ་མི་སྤྲོ་བ་དེ་ཞེས་བྱ་བའི་བར་དུ་ནི་དགོངས་པས་བཤད། ཞེ་སྡང་གི་རིགས་ཞེས་བྱ་བ་ནས།
བྱང་ཕྱོགས་ཀྱི་སྒོར་བཞུགས་སོ། ། ཞེས་བྱ་བའི་བར་དང་། རྡོ་རྗེ་སེམས་དཔའ་ཕྱུང་བ་ནས་བརྩམས་ཏེ་ཁྲོ་བོ་
བདུད་རྩི་ཐབས་སྦྱོར་ཕྱུང་བའི་བར་དུ་ནི་སྒྲ་ཇི་བཞིན་པའོ། ། དེ་ནས་བཛྲ་བྷིཀ་ནས། བིགྷཱན་ཏ་ཀྲྀ་ཏ། ཞེས་
བྱ་བའི་བར་བཀོད་ནས་དྲང་བ་དང་ངེས་པའི་དོན་ཏོ། ། ཞེས་གསུངས་སོ། ། ལེའུ་གཉིས་པའི་སྐབས་སུ། དེ་
ནས་བཅོམ་ལྡན་འདས་ཞེས་བྱ་བ་ནས། བྱང་ཆུབ་སེམས་དཔའ་ཐམས་ཅད་ཀྱི་སེམས་ཀྱི་ཡོངས་སུ་རྟོགས་པ་
ཡང་ཐུགས་ཀྱིས་མཁྱེན་ནས་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། ། ཞེས་བྱ་བའི་བར་
དུ་ནི་སྒྲ་ཇི་བཞིན་པའོ། ། ཁྱེད་ཀྱིས་སེམས་ལུས་ལྟ་བུ་དང་ཞེས་བྱ་བ་ནས། སྐྱེད་ཅིག་ཅེས་བྱ་བའི་བར་དུ་ནི་
དྲང་བའི་དོན་དང་ངེས་པའི་དོན་ཏོ། ། དེ་ནས་བསྡུས་ཏེ་བཤད་ན། ཨེ་མའོ་ཀུན་ཏུ་བཟང་བོ་ཡི། ། ཞེས་
སོགས་ཀྱི་རྐང་བ་བཞི་ནི་དགོངས་པ་མ་ཡིན་པས་བཤད། དངོས་པོ་མེད་པས་བསྒོམ་པ་མེད། ། ཅེས་སོགས་ཀྱི་
རྐང་པ་བཞི་ནི་ཚུལ་བཞིས་བཤད། དངོས་པོ་ཐམས་ཅད་དང་བྲལ་བ། ། ཞེས་པ་ནས། བྱང་ཆུབ་སེམས་ལ་
ཕྱག་འཚལ་ལོ། ། ཞེས་པའི་བར་ནི་དགོངས་པ་མ་ཡིན་པས་བཤད་དོ། ། ལེའུ་གསུམ་པའི་སྐབས་སུ། དེ་ནས་
བཅོམ་ལྡན་འདས་ཞེས་བྱ་བ་ནས། ཨོཾ་དྷརྨཱ་དྷཱ་ཏུ་སྭ་བྷཱ་ཝ་ཨཏྨ་ཀོཉཧཾ་ཞེས་པའི་བར་ནི་དྲང་ངེས་ཀྱིས་བཤད།
རིན་ཆེན་ཆེན་པོ་ཁ་དོག་ལྔ། ། ཞེས་བྱ་བ་ནས། སྤྲོ་བའི་བདག་ཉིད་ཅན་གྱིས་སྤྲོ། ། ཞེས་པའི་བར་ནི་ཚུལ་
152

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
བཞིས་བཤད། ནམ་མཁའི་དབྱིངས་ཀྱི་དབུས་གནས་པར། ། ནས། རྡོ་རྗེ་བཀོད་པ་ཞེས་བྱ་བའི་ཏིང་ངེ་
འཛིན་གྱི་ལེའུའི་བར་ནི་དྲང་ངེས་གཉིས་ཀྱིས་བཤད་དོ། ། ལེའུ་བཞི་པའི་དེ་ནས་ཞེས་པ་ནས། བསྟོད་པའི་
རྒྱལ་པོ་འདིས་གསོལ་བ་བཏབ་པོའི་བར་ནི་སྒྲ་ཇི་བཞིན་པ། དེ་བཞིན་གཤེགས་པ་ཀུན་ཞི་བ། ། དཀྱིལ་འཁོར་
དམ་བ་བཤད་དུ་གསོལ། ། ཞེས་པའི་བར་ནི་དགོངས་མིན། དེ་ནས་སྟོན་པ་རྡོ་རྗེ་འཛིན། ། ནས། དཀྱིལ་
འཁོར་རབ་ཏུ་ཉམས་དགར་བཤད། ། ཅེས་པའི་བར་ནི་སྒྲ་ཇི་བཞིན་པ། དེ་ནས་ཐུགས་ཀྱི་དཀྱིལ་འཁོར་
མཆོག ། ཞེས་པ་མན་དྲང་ངེས་གཉིས་ཀྱིས་བཤད་དོ། ། ལེའུ་ལྔ་བའི་དེ་ནས། ཞེས་པ་ནས། སྤྱོད་པའི་
མཚན་ཉིད་བཀའ་སྩལ་ཏོའི་བར་སྒྲ་ཇི་བཞིན་པ། རྣམ་པར་མི་རྟོག་དོན་ལས་བྱུང༌། ནས། དངོས་གྲུབ་རབ་
མཆོག་སྒྲུབ་པར་བྱེད། ། ཅེས་པའི་བར་ནི་དགོངས་མིན། རིགས་ངན་ནས། བསྒྲུབས་ཀྱང་འགྲུབ་པར་ཡོད་
མི་འགྱུར། ། ཞེས་པའི་བར་ནི་སྒྲ་ཇི་བཞིན་པ། སྲོག་གཅོད་པ་ཡི་ཞེས་པ་ནས། ། དེ་དག་བསྒྲུབ་པའི་སྣོད་དུ་
འགྱུར། ། ཞེས་པའི་བར་ནི་དགོངས་བཤད་པ་དང་སྲིང་མོ་ནས། ། དེ་ནི་སངས་རྒྱས་འགྲུབ་པར་འགྱུར། །
ཞེས་པའི་བར་ནི་དྲང་ངེས། དེ་ནས་ཞེས་པ་ནས། བྱང་ཆུབ་སྤྱོད་པའི་གནས་འདི་ཡིན། ། ཞེས་པའི་བར་ནི་སྒྲ་
ཇི་བཞིན་པ། དེ་ནས་བརྗོད་ཀྱིས་མི་ལང་བའི་ནས། བརྒྱལ་བར་གྱུར་ཏོའི་བར་ནི་དྲང་ངེས། དེ་ནས་བཅོམ་
ལྡན་འདས་ནས། བྱང་ཆུབ་སེམས་དཔའ་ཞེས་བྱ་བའི་བར་ནི་སྒྲ་ཇི་བཞིན་པ། དེ་ནས་བཅོམ་ལྡན་འདས་ནས།
རང་རང་གི་སྟན་ལ་གནས་པར་གྱུར་ཏོའི་བར་ནི་དྲང་ངེས། དེ་ནས་ཞེས་པ་ནས། སྤྱོད་པ་མཆོག་གི་ལེའུའི་བར་
ནི་དགོངས་མིན་གྱིས་བཤད་དོ།༧།ལེའུ་དྲུག་པའི་དེ་ནས་ཞེས་པ་ནས། མཆོག་རབ་འདི་ཡི་བསྒྲུབ་པ་ཉིད་དུ་
བྱ། ། ཞེས་པའི་བར་ནི་དྲང་ངེས། དེ་ནས་བཅོམ་ལྡན་འདས་ནས། བྱང་ཆུབ་སྦྱོར་བ་བསྒོམ་པར་བྱ། ། ཞེས་
པའི་བར་ནི་དགོངས་བཤད། དེ་ནས་དཔལ་ལྡན་ནས། ལུས་ངག་སོགས་ལས་འདས་པའོ། ། ཞེས་པའི་བར་
ནི་དྲང་ངེས་གཉིས་ཀྱིས་བཤད་དོ། །ལེའུ་བདུན་པའི་དེ་ནས་བཅོམ་ལྡན་འདས་ནས། བསྟེན་ན་མྱུར་དུ་འགྲུབ་
པར་འགྱུར། ། ཞེས་པའི་བར་ནི་སྒྲ་ཇི་བཞིན་པ། སློང་མོ་ཟ་ཞིང་ནས། སྲེག་པར་འགྱུར། ཞེས་པའི་བར་ནི་
དྲང་ངེས། སངས་རྒྱས་ཞེས་པ་ནས། རིགས་ཀྱི་ཚུལ་དུ་རྣམ་པར་བསྒོམ། ཞེས་པའི་བར་ནི་ཚུལ་བཞིས།
སངས་རྒྱས་རྗེས་སུ་དྲན་པ་སྦྱོར་རོ། ། ནས། བྱང་ཆུབ་ཐོབ་པར་འགྱུར། ། ཞེས་པའི་བར་ནི་དགོངས་བཤད།
བུད་མེད་རབ་ཏུ་མདངས་བཟང་བ། ། ནས། ཡིད་དུ་འོང་བ་བསྒོམ་པར་བྱ། ། ཞེས་པའི་བར་ནི་དགོངས་
མིན། སངས་རྒྱས་རྗེས་དྲན་ནས། དཀྱིལ་འཁོར་ཚུལ་བྱ། ཞེས་པའི་བར་ནི་དགོངས་བཤད། དེ་ལ་སྐུ་རྗེས་
སུ་དྲན་པ་ནས། བདག་གི་སེམས་ཀྱང་དེ་འདྲར་འགྱུར། ། ཞེས་པའི་བར་སྒྲ་ཇི་བཞིན་པ། དེ་ལ་སེམས་ཅན་
153

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ནས། དངོས་གྲུབ་རབ་ཏུ་འཐོབ་པར་འགྱུར། ། ཞེས་པའི་བར་ནི་དགོངས་བཤད། དེ་ལ་ཤེས་རབ་ཀྱི་ནས།
འབྱུང་བ་འདི་མེད། ཞེས་པའི་བར་ནི་དགོངས་མིན། དེ་ལ་མ་སྐྱེས་པ་ནས། སྤྱོད་པའི་ལེའུའི་བར་ནི་སྒྲ་ཇི་
བཞིན་པར་བཤད་པའོ།༧༣ལེའུ་བརྒྱད་པའི་དེ་ནས་བཅོམ་ལྡན་འདས་ནས། བཤད་དུ་གསོལ་བའི་བར་ནི་སྒྲ་ཇི་
བཞིན་པ། འདོད་ཆགས་ཞེ་སྡང་གཏི་མུག་ཆེ། ། ནས། ཕྱག་འཚལ་རྡོ་རྗེ་ཐེག་པ་ལའོ། ། ཞེས་པའི་བར་ནི་
དྲང་ངེས། དེ་ནས་ཞེས་པ་ནས། རྡོ་རྗེ་ རིན་ཆེན་འཛིན། ཞེས་པའི་བར་ནི་དགོངས་མིན། དེ་བཞིན་
གཤེགས་པ་ནས། བྱོལ་སོང་ལས་ཀྱང་རབ་ཏུ་བརྟག ། ཅེས་པའི་བར་ནི་དགོངས་བཤད། ས་ཕྱོགས་གཙང་
ཞིང་ནས། མཆོད་པའི་སྤྲིན་རྣམས་སྤྲོ། ། ངེས་པའི་བར་ནི་སྒྲ་ཇི་བཞིན་པ། མཁས་པས་ནས། རབ་ཏུ་
བརྟག ། ཅེས་པའི་བར་ནི་དྲང་ངེས། དཔག་ཚད་བརྒྱ་ཡི། ནས། སྔགས་རྣམས་དངོས་གྲུབ་བྱེད་པར་
གསུངས། ། ཞེས་པའི་བར་ནི་སྒྲ་ཇི་བཞིན་པར་བཤད་པའོ། ༈ །ལེའུ་དགུ་བའི་དེ་ནས་རྒྱལ་བོ་རྡོ་རྗེ་འཛིན། །
ནས། ཉམས་དགའ་མཆོག་ནི་རབ་ཏུ་བཤད། ། ཞེས་པའི་བར་སྒྲ་ཇི་བཞིན་པ། ནམ་མཁའི་དབྱིངས་ཀྱི་
དབུས་གནས་པར། ། ནས། རྡོ་རྗེ་བཀོད་པས་དེ་སྐུད་ཅེས་བཀའ་སྩལ་ཏོ། ། ཞེས་པའི་བར་ནི་དྲང་ངེས། དེ་
ནས་ཡང་། ནས། ཀུན་རྫོབ་ཏུ་ཡང་བཤད་པ་མཚར། ། ཞེས་པའི་བར་ནི་དགོངས་བཤད་དོ། ། ལེའུ་བཅུ་
པའི་དེ་ནས་བཅོམ་ལྡན་འདས་ནས། སྐུ་གསུང་ཐུགས་ཀྱི་རྡོ་རྗེ་བསྒོམ། ། ཞེས་པའི་བར་ནི་དགོངས་མིན། དེ་
ནས་ཞེས་པ་ནས། དེ་ཡི་སྲོག་ནི་དེར་ཟད་འགྱུར། ། ཞེས་པའི་བར་ནི་སྒྲ་ཇི་བཞིན་པ། དེ་ནས་རྒྱལ་པོ་རྡོ་རྗེ་
འཛིན། ། ནས། རྡོ་རྗེ་སེམས་དཔའི་ཚེ་དེས་འཐོབ། ། ཅེས་པའི་བར་ནི་དགོངས་བཤད་དོ། ། ལེའུ་བཅུ་
གཅིག་པའི་དེ་ནས་ཞེས་པ་ནས། དམ་ཚིག་རྡོ་རྗེ་ཞེས་བྱ་བའི་བར་ནི་སྒྲ་ཇི་བཞིན་པ། ཡེ་ཤེས་དཀྱིལ་འཁོར་
ནས། རྡོ་རྗེ་ཟླ་བ་ཞེས་བྱ་བའི་ཏིང་ངེ་འཛིན་གྱི་བར་ནི་དགོངས་བཤད། འོད་ཟེར་འབར་བའི་ཡི་གེ། ནས།
མངོན་པར་བྱང་ཆུབ་པ་ཞེས་ བྱ་བའི་ཏིང་ངེ་འཛིན་གྱི་བར་ནི་ དགོངས་ མིན། རྣམ་པར་དབེན་པའི་ནས།
བསམ་གཏན་བསྡུས་པ་འདི་དག་བསྒོམ། ཞེས་པའི་བར་ནི་དྲང་ངེས། མི་བསྐྱོད་ཡེ་ཤེས་ནས། རྡོ་རྗེ་མངོན་
པར་མཁྱེན་པའི་བར་ནི། སྒྲ་ཇི་བཞིན་པ། རྡོ་རྗེ་ཆེན་པོ་ནས་སོགས་པའི་སྐྱེས་བུའི་ལེའུའི་བར་ནི་དགོངས་
བཤད་དོ། ། ལེའུ་བཅུ་གཉིས་པའི། དེ་ནས་ སྟོན་པ་རྡོ་རྗེ་འཛིན། ། ནས། རོལ་མོ་འདི་དག་རབ་ཏུ་
བསྒོམ། ། ཞེས་ པའི་བར་ནི་ དགོངས་ མིན། དགོན་པ་ཆེན་པོ་ནས། དངོས་གྲུབ་ཐམས་ཅད་བསྡུས་པ་
བསྒྲུབ། ། ཞེས་པའི་བར་ནི་དྲང་ངེས། ལུས་དང་ངག་སེམས་ནས། དེ་མ་ཐག་ཏུ་དེ་འགྱུར་རོ། ། ཞེས་པའི་
བར་ནི་དགོངས་བཤད། འཁོར་ལོ་འོད་འཕྲོ་ནས། ཡེ་ཤེས་རྡོ་རྗེ་འགྲུབ་པར་འགྱུར། ། ཞེས་པའི་བར་ནི་སྒྲ་ཇི་
154

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
བཞིན་པ། བསྙེན་པའི་ཡེ་ཤེས་ནས། སྔགས་ཀྱི་དེ་ཉིད་དོན་བསྒྲུབ་པའོ། ། ཞེས་པའི་བར་ནི་དགོངས་བཤད།
དགོན་པ་ཆེན་པོ་ནས། དངོས་གྲུབ་འཐོབ་པར་འགྱུར། ཞེས་པའི་བར་ནི་དྲང་ངེས། དུས་བཞི་དག་ཏུ་ནས།
རབ་ཏུ་བསྟན། ཞེས་པའི་བར་ནི་སྒྲ་ཇི་བཞིན་པ། གསང་བ་མཆོག་སོགས་རྐང་པ་གཉིས་ནི་དགོངས་བཤད།
དེ་ལ་འདི་ནི་ནས། དམ་ཚིག་སྒྲུབ་པའི་མཆོག་བསྟན་པའི་ལེའུའི་པར་ནི་སྒྲ་ཇི་བཞིན་པས་བཤད་དོ། ། ལེའུ་
བཅུ་གསུམ་བའི་དེ་ནས་ཞེས་པ་ནས། མཆོད་དེ་རྡོ་རྗེ་དབྱངས་འདི་གསུངས། ། ཞེས་པའི་བར་ནི་སྒྲ་ཇི་བཞིན་
པ། ཨེ་མའོ་སངས་རྒྱས་ཚུལ་རེ་བཟང་། ། ནས། སྔགས་ཀྱི་ཚུལ་རེ་བརྟན། ཞེས་པའི་བར་ནི་དགོངས་བཤད།
མ་སྐྱེས་པ་ཡི་ནས། རབ་ཏུ་བཤད། ཞེས་པའི་བར་ནི་དགོངས་མིན། ཡིད་འོང་སྔགས་རྣམས་ནས། བཟླས་
པ་མ་ནིང་ཞེས་བྱའོ། ། ཞེས་པའི་བར་ནི་དགོངས་བཤད། འདོད་ཆགས་དེ་ཉིད་ནས་ བསྟེན་ན་འགྲུབ། །
ཅེས་པའི་བར་ནི་སྒྲ་ཇི་བཞིན་པ། གཏི་མུག་དམ་ཚིག་གནས། དོན་གྱིས་འགྲུབ་པར་འགྱུར། ། ཞེས་པའི་བར་
དྲང་ངེས། ཡེ་ཤེས་འཁོར་ལོས་རྣམས་ཀྱི ། ནས། བྱང་ཆུབ་བསྲུང་བའི་དོན་ཚན་བྱ། ། ཞེས་པའི་བར་ནི་སྒྲ་
ཇི་བཞིན་པ། ནམ་མཁའ་རྡོ་རྗེ་དབུས་ནས། རྡོ་རྗེ་སྔགས་རིན་པོ་ཆེ་རབ་ཏུ་སྣང་བར་བྱེད་པའི་ཏིང་ངེ་འཛིན་
གྱི་བར་ནི་དགོངས་བཤད། རྣམ་པའི་མཆོག་ནས། ཆུ་ཡི་སྟེང་དུ་བཅག་བར་བྱ། ། ཞེས་པའི་བར་ནི་སྒྲ་བཞིན་
པ། རྐང་པ་མཉམ་བཞག་ནས། རྡོ་རྗེ་རྒྱ་མཚོའི་རྐང་པ་ལ་གནོན་པའི་ཏིང་ངེ་འཛིན་གྱི་བར་ནི་དགོངས་བཤད།
དབང་ཆེན་དཀྱིལ་འཁོར་ནས། རྡོ་རྗེ་དམ་ཚིག་གནོད་མཛེས་རབ་ཏུ་འབྱུང་བའི་ཏིང་ངེ་འཛིན་གྱི་བར་ནི་སྒྲ་ཇི་
བཞིན་པ། འགོག་པའི་ཁྲོ་བོའི་འཁོར་ལོ་ནི། ། ནས། འགྲུབ་པར་འགྱུར། ཞེས་པའི་བར་ནི་དྲང་ངེས་གཉིས་
ཀྱིས་བཤད་དོ། ། ལེའུ་བཅུ་བཞི་བ་སོགས་བཞིའི་དོན་སླ་བར་དགོངས་ཏེ་བསྡུས་ནས་གསུངས་པ་ལྟར་ཏེ། དེ་
ཡང་སྒྲོན་གསལ་ལས། ལེའུ་བཅུ་བཞི་བ་ལས་འཕྲེང་བའི་སྔགས་རྣམས་དང་། ལས་ཚོགས་རྣམས་ནི་སྒྲ་ཇི་
བཞིན་པས་བཤད་པའོ། ། བར་པར་ན་ལ་ལ་ནི་དགོངས་པས་བཤད་པ་ཡང་ཡོད་དོ། ། དེ་བཞིན་དུ་ལེའུ་བཅོ་
ལྔ་བ་དང་། ལེའུ་བཅུ་དྲུག་པ་དང་། ལེའུ་བཅུ་བདུན་པ་ལ་ནི་རྡོ་རྗེའི་ཚིག་ལ་ལ་ནི་དགོངས་པའི་བཤད་
པའོ། ། ལ་ལ་ནི་དགོངས་པ་མ་ཡིན་པའི་བཤད་པའོ། ། ཁ་ཅིག་ནི་སྒྲ་ཇི་བཞིན་པའི་བཤད་པའོ། ། འགའ་
འགའ་ནི་སྒྲ་ཇི་བཞིན་པ་མ་ཡིན་པའོ། ། ལ་ལ་ནི་དྲང་བ་དང་ངེས་པའི་དོན་ནོ། ཞེས་གསུངས་པ་ལྟར་ཅི་
རིགས་སུ་འགྱུར་ཚུལ་ཞིབ་པར་སྒྲོན་གསལ་མཆན་དང་བཅས་པ་ལས་ཤེས་པར་བྱའོ། ། གསུམ་པ་ལ། སྤྱིར་
བཤད་དོན་ལམ་གྱི་རིམ་པར་སྡུད་ཚུལ་ནི་གོང་གི་འཚང་རྒྱ་ཚུལ་གྱི་རྒྱན་བཤད་པ་དེ་ཡིན་ཡང་། འདིར་ལེའུ་དང་
པོས་བསྟན་ཚུལ་གྱི་དབང་དུ་བྱས་ནས་མཐའ་གཅོད་དུ་འབྱུང་བ་ལྟར་འཆད་པ་ལ། དེ་ཉིད་ལས། ལམ་གྱི་རིམ་
155

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པར་ཁྲིད་ཆགས་སུ་བསྡུ་བ་ན། སྔར་ལེའུ་དང་པོས་དོན་འདི་སྟོན་གྱི་བསྡུས་དོན་གྱི་སྐབས་ སུ་འགྲེལ་བར་
གསུངས་པ་ལྟར་བྱ་བ་ལ། རིམ་པ་དང་པོའི་སྐབས་ལ་སྦྱར་ཏེ་བཤད་ན། ། བར་ལྷ་བཅུ་གསུམ་ཕྱུང་བ་ནི་དབང་
གི་དཀྱིལ་འཁོར་ལ་གསུངས་པས། དེ་བཤད་པས་མཚོན་ནས་དབང་བསྐུར་བའི་ཆོ་ག་ལྷག་མ་ཁ་བསྐང་ནས་
དབང་གི་དཀྱིལ་འཁོར་དུ་རིག་པའི་དབང་བསྐུར་བ་བྱིན་པ་སྔོན་དུ་བླང་ངོ༌། ། དབང་བསྐུར་བ་བཞི་བྱེད་པ་ནི།
དེ་བཞིན་གཤེགས་པ་ཐམས་ཅད་ལ་བྱིན་གྱིས་བརླབས་པར་མཛད་དོ། ། དེ་བཞིན་གཤེགས་པ་ཐམས་ཅད་ཀྱི་རྡོ་
རྗེའི་དམ་ཚིག་འབྱུང་བའི་ཚིག་གིས་ཞེས་པ་ལ་ཚུལ་བཞིར་བཤད་པས་སྟོན་ཏོ། ། དབང་གི་སྣོད་རུང་དུ་བསྒྲུབས་
པ་ལ་རིམ་པ་གཉིས་ཀྱི་ལམ་བསྟན་དགོས་པས། དེ་ནི་གླེང་གཞི་དང་གཟུངས་དཀྱིལ་དང་བསྡུས་དཀྱིལ་གྱི་
མདོར་བསྟན་དང་རྒྱས་བཤད་ཀྱི་དོན་བཤད་པ་ལས་འབྱུང་ངོ༌། ། ཇི་ལྟར་འབྱུང་ན་བསྡུས་དཀྱིལ་གྱིས་རྟེན་གྱི་
དཀྱིལ་འཁོར་དང་བརྟེན་པའི་རྡོ་རྗེ་འཆང་དང་ལྷག་མོས་ལུས་ལ་བསྡུ་བ་དང་། ཟིལ་གནོན་རྡོ་རྗེ་སྤྱི་དོན་དུ་
བཤད་པས་ལྷག་མོས་ཀྱི་བསྐྱེད་ཚུལ་དང་། ལྷག་མོས་ཀྱི་དཀྱིལ་འཁོར་ཚང་པར་བཏོན་ནས་དེ་རྣམས་ཀྱིས་
མཛད་པ་མཛད་ཚུལ་རྣམས་སྟོན་ནོ། ། དེ་ནས་གླེང་གཞིའི་ཡི་གེའི་དོན་རྗེས་འཇུག་གི་ཉམས་ལེན་ལྟར་བཤད་
པས་མངོན་བྱང་ལྔ་ལས་རྡོ་རྗེ་འཆང་དུ་བསྐྱེད་པ་བསྟན་པ་ལ། ས་བོན་དང་ཕྱག་མཚན་གཉིས་ནི་དམ་ཚིག་
འབྱུང་བ་རྡོ་རྗེ་ཏིང་ངེ་འཛིན་དྲང་དོན་དུ་བཤད་པའི་ཚེ་ཡི་གེ་གསུམ་དང་རྡོ་རྗེ་ལས་བསྐྱེད་པ་བྱུང་བ་དེར་སྦྱར།
དེ་ནས་དང་པོའི་མགོན་པོ་རྡོར་སེམས་སུ་བསྒྱུར་བ་ནི་ཟིལ་གནོན་རྡོ་རྗེའི་ཡིག་དོན་དང་སྦས་བཤད་དང་སྦྱར།
བསྒྱུར་བ་ལ་ལུས་དཀྱིལ་ཚང་བར་འགོད་པ་དང་སྐུ་གསུང་ཐུགས་བྱིན་བརླབ་དང་སེམས་དཔའ་གསུམ་བརྩེགས་
སུ་བྱ་བ་ནི། སྐྱེས་བུའི་གཟུགས་འདི་སྔགས་ཐམས་ཅད་ཀྱིས་བྱིན་གྱིས་བརླབ་པར་བཤད་པ་དྲང་དོན་དུ་བཤད་
པས་བསྟན། དེ་ནས་རིག་མ་འདུ་བྱ་བ་ནི་གླེང་གཞི་སྤྱི་དོན་དུ་བཤད་པའི་སྐབས་དང་གཟུངས་དཀྱིལ་གྱི་ལྷ་མོ་
སྤྲུལ་བ་དྲང་དོན་དུ་བཤད་པས་བསྟན། སྙོམས་པར་ཞུགས་པའི་བྱང་ཆུབ་ཀྱི་སེམས་དང་ས་བོན་གྱི་སྔགས་ལས་
ཡུམ་གྱི་པདྨར་ལྷ་རྫོགས་པར་བསྐྱེད་པ་ཡང་གླེང་གཞི་སྤྱི་དོན་དུ་བཤད་པ་ལས་བསྟན། ཡུམ་གྱི་པདྨར་རྟེན་གྱི་
དཀྱིལ་འཁོར་བསྐྱེད་པ་ནི་བསྡུས་དཀྱིལ་གྱི་སྐབས་སུ་བཙུན་མོའི་བྷ་ག་ལ་རྟེན་གྱི་དཀྱིལ་འཁོར་སྤྲུལ་པས་བསྟན་པ་
ནི་རྣམ་གཞག་གི་དགོངས་པའོ། ། འཁོར་ཕུན་སུམ་ཚོགས་པ་དྲང་དོན་དུ་བཤད་པ་ལྟར་ན་དངོས་སུ་སྨོས་པ་
ཉེར་གཉིས་དང་། མ་སྨོས་པ་བཅུ་མངལ་དུ་བསྐྱེད་པ་ཕྱིར་ཕྱུང་ནས་དཀྱིལ་འཁོར་གྱི་གནས་སུ་འགོད་པ་སྟོན་ཏེ།
ལྷ་བཅུ་གསུམ་ཕྱུང་བའི་སྐབས་ཀྱི་དྲང་དོན་ལ་བཤད་པའི་སྟེང་ནས་འཁོར་དྲང་དོན་དུ་བཤད་པ་གསལ་དུ་བཏང་
བར་ཤེས་པར་བྱའོ། ། ལྷ་བཅུ་གསུམ་ཕྱུང་བ་ནི་དབང་གི་སྐབས་ཁོ་ན་མིན་གྱི། བསྐྱེད་རིམ་ལ་ཐུན་བཞིར་བྱེད་
156

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
པའི་སྐབས་ཀྱི་དཀྱིལ་འཁོར་རྒྱལ་མཆོག་ཀྱང་ཤེས་པར་བྱའོ། །
༈ རྫོགས་རིམ་སྟོན་ཚུལ་གླེང་གཞིས་བསྟན་ཚུལ་ནི། གླེང་གཞིའི་སྦས་བཤད་ཀྱི་སྐབས་སུ་ལུས་དབེན་དང་
ངག་དབེན་ཅུང་ཟད་དང་། དེ་གཉིས་སྔོན་དུ་བཏང་བ་ལ་བརྟེན་ནས་ཕྱིའི་ཕྱག་རྒྱ་དང་སྦྱོར་ཚུལ་དང་། ནང་
གི་རྐྱེན་སྲོག་རྩོལ་རླུང་གི་རྣལ་འབྱོར་གྱིས་གཞི་ལ་ལུགས་འབྱུང་དང་ལུགས་བཟློག་གི་སྟོང་བ་བཞི་ཇི་ལྟར་གནས་
པ་དེ་བཞིན་དུ་བསྐྱེད་དེ་སེམས་དབེན་རྫོགས་པར་བྱེད། དེ་ལས་སྒྱུ་ལུས་སྒྲུབ་པའི་ཕྱིར་དུ་སྤྱོད་པ་བྱས་ནས་སྒྱུ་
ལུས་སྒྲུབ། དེ་གྲུབ་པ་དང་དོན་གྱི་འོད་གསལ་གྱི་ཡེ་ཤེས་བསྐྱེད་པའི་ཕྱིར་དུ་སྦྱོང་བའང་བསྡུ། དེ་ལྟར་སྤྱོད་པ་
བྱས་པས་སྒྱུ་ལུས་བསམ་གཏན་གཉིས་ཀྱི་འོད་གསལ་དུ་བཅུག་པའི་འོད་གསལ་དང་ཟུང་འཇུག་གཉིས་ནི། གླེང་
གཞི་མཐར་ཐུག་ཏུ་བཤད་པ་ལས་འབྱུང་ངོ༌། ། ཟུང་འཇུག་ཐོབ་པ་དེས་ཟུང་འཇུག་པའི་དཀྱིལ་འཁོར་རྒྱལ་
མཆོག་སྤྲུལ་བ་ནི་འཁོར་ཕུན་སུམ་ཚོགས་པ་ངེས་དོན་དུ་བཤད་པའི་དོན་ནོ། ། གླེང་གཞིས་རྫོགས་རིམ་བསྟན་པ་
ཅུང་ཟད་གསལ་བ་ནི་གཟུངས་དཀྱིལ་མན་ཆད་ཀྱི་རྫོགས་རིམ་བཤད་པ་རྣམས་ཀྱིས་སྟོན་པ་ལ། གཟུངས་དཀྱིལ་
དེས་དོན་དུ་བཤད་པ་ན་ལས་དང་ཡེ་ཤེས་ཀྱི་ཕྱག་རྒྱའི་རིག་མ་ལ་བརྟེན་ནས་སྲོག་དྷུ་ཏིར་སྡུད་ནུས་པ་དང་།
གང་ལ་དམིགས་ནས་རྡོར་བཟླས་བྱ་བའི་ཡུལ་རྩ་བ་དང་ཡན་ལག་གི་རླུང་དགུ་བསྒོམས་པས་སྲོག་དྷུ་ཏིར་བསྡུས་
པ་ལས་ཡེ་ཤེས་གསུམ་བསྐྱེད་པར་བསྟན་ལ། ཡེ་ཤེས་གསུམ་རླུང་གི་བཞོན་པ་དང་བཅས་པ་ལས་སྒྱུ་མའི་སྐུ་སྒྲུབ་
པ་དང་། སྐུ་དེ་འོད་གསལ་དུ་འཇུག་པ་དང་། འོད་གསལ་ལས་ལངས་པ་ན་ཟུང་འཇུག་གི་ལོངས་སྤྲུལ་གཉིས་
བསྐྱེད་པ་ནི་བསྡུས་དཀྱིལ་གྱི་མདོར་བསྟན་པ་ངེས་དོན་དུ་བཤད་པ་ལས་འབྱུང་ངོ་། ། དེ་ནས་ཟིལ་གནོན་རྡོ་རྗེ་
མཐར་ཐུག་ཏུ་བཤད་པས་སྟོང་བ་བཞི་རིམ་གྱིས་འོད་གསལ་དུ་འཇུག་པ་དང་། དམ་ཚིག་འབྱུང་བ་ངེས་དོན་དུ་
བཤད་པས་འོད་གསལ་ལས་འཁྲུངས་པའི་ཟུང་འཇུག་གི་སྐུ་གཉིས་སྟོན་ནོ། ། སྔར་གྱི་འཁོར་ཕུན་ཚོགས་རྗེས་
འཇུག་ལ་ངེས་དོན་དུ་བཤད་པ་ནི་ལྷ་བཅུ་གསུམ་ཕྱུང་བའི་དཀྱིལ་འཁོར་ངེས་དོན་དུ་བཤད་པས་གསལ་བར་བྱེད་
དོ། ། ཞེས་གསུངས་པ་ལྟར་ཏེ། ལེའུ་གཞན་གྱིས་རིམ་གཉིས་བསྟན་པ་ཡང་དེ་རྣམས་ཅི་རིགས་སུ་འདུའོ། །
འོ་ན་ལེའུ་དང་པོར་གླེང་གཞི་དང་། གཟུངས་དཀྱིལ་དང༌། བསྡུས་དཀྱིལ་དང་། ལྟུང་བའི་དཀྱིལ་འཁོར་བཞི་
གསུངས་པ་དེ་རྣམས་ཀྱི་གཞུང་གཅོད་མཚམས་ཇི་ལྟར་ཡིན་ཞེ་ན། དེ་ནི། ཐོག་མའི་འདི་སྐད་བདག་གིས་ཐོས་
པ་དུས་གཅིག་ན། ཞེས་པ་ནས། ནམ་མཁའི་དབྱིངས་ཐམས་ཅད་ཤིན་ཏུ་གང་བར་སྣང་བར་གྱུར་ཏོ། ། ཞེས་
པའི་བར་ནི་གླེང་གཞི་སྟེ། དེཡང་། འདི་སྐད་ནས་རྡོ་རྗེའི་བཙུན་མོའི་བྷ་ག་ལ་བཞུགས་སོ། ། ཞེས་པའི་བར་
གྱིས་སྟོན་པ་དང་དུས་དང་གནས་ཕུན་སུམ་ཚོགས་པ་ཚུལ་བཞིར་བཤད། བརྗོད་ཀྱིས་མི་ལང་བའི་ནས། གང་
157

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པར་སྣང་བར་གྱུར་ཏོའི་བར་གྱིས་འཁོར་ཕུན་སུམ་ཚོགས་པ་གཉིས་དྲང་ངེས་གཉིས་ཀྱིས་འཆད་ལ། དེ་ནས་
བཅོལ་ལྡན་འདས་དེ་བཞིན་གཤེགས་པ་རྡོ་རྗེ་རྣམ་པར་སྣང་མཛད་ཆེན་པོ། ། ཞེས་པ་ནས། ལ་ལ་ནི་རིག་གི་ངོ་
བོ་ལྟ་བུར་ཡང་དག་པར་གནས་པར་གྱུར་ཏོའི་བར་གྱིས་གཟུངས་དཀྱིལ་དྲང་ངེས་གཉིས་ཀྱི་སྒོ་ནས་བཤད། དེ་
ནས་དེ་བཞིན་གཤེགས་པ་མི་བསྐྱོད་པས་ཞེས་པ་ནས། བྱང་ཆུབ་ཀྱི་སེམས་རྡོ་རྗེའི་ཐུགས་ལ་ཞུགས་སོ། ། ཞེས་
པའི་བར་གྱིས་བསྡུས་དཀྱིལ་དྲང་ངེས་གཉིས་ཀྱིས་མདོར་བསྡུ་ན་ནས། དེ་ནས་བཅོམ་ལྡན་འདས་དེ་བཞིན་
གཤེགས་པ་བྱང་ཆུབ་ཀྱི་སེམས་རྡོ་རྗེ། ཞེས་པ་ནས། དེ་བཞིན་གཤེགས་པ་ཐམས་ཅད་ཀྱིས་གཟིགས་པར་གྱུར་
ཏོའི་བར་གྱིས་བསྡུས་དཀྱིལ་རྒྱས་པར་བཤད་ཅིང་། དེ་ལའང་ཟིལ་གནོན་རྡོ་རྗེ་དང་། དམ་ཚིག་འབྱུང་བ་རྡོ་
རྗེའི་ཏིང་ངེ་འཛིན་གཉིས་ཡོད་པའི་དང་པོ་ནི། དེ་ནས་ནས། དེ་བཞིན་གཤེགས་པ་ཐམས་ཅད་ཀྱི་བདེ་བ་དང་
ཡིད་བདེ་བ་ཐོབ་པར་གྱུར་ཏོའི་བར་ཏེ་ཡིག་དོན་ཁ་བསྐང་ནས་ཚུལ་བཞིས་བཤད། གཉིས་པ་ནི། དེ་ནས་
བཅོམ་ལྡན་འདས་ནས་གཟིགས་པར་གྱུར་ཏོའི་བར་ཏེ་དྲང་ངེས་གཉིས་ཀྱིས་བཤད་ཅིང་། དེ་ནས་དེ་བཞིན་
གཤེགས་པ་ནས། རབ་ཏུ་མི་རྟོག་ནས་མེད་པའོ། ། ཞེས་པའི་བར་ནི་དེ་དག་གི་ཆེད་བརྗོད་དེ་དགོངས་མིན་
གྱིས་བཤད། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་གཅིག་ཏུ་འདུས་ནས། ཞེས་པ་
མན་ཆད་ཀྱིས་ལྷ་བཅུ་གསུམ་ཕྱུང་བའི་དབང་གི་དཀྱིལ་འཁོར་སྟོན་ཅིང་། དེ་ལའང་གསོལ་བ་གདབ་པ་རྒྱུད་
དོན་རྟོགས་དཀའ་བ་སླར་གསོལ་བ་ལན་གསུངས་པ་དང་བཞི་ཡོད་པའི་དང་པོ་ནི་དེ་ནས་ནས། བཤད་དུ་
གསོལ་བའི་བར་ཏེ་གསོལ་ཏོ་ཡན་གྱིས་དྲང་ངེས་གཉིས་དང་འདུས་པ་ཚུལ་བཞིས་བཤད། གཉིས་པ་ནི་དེ་ནས་
ནས། ལྟ་ཅི་སྨོས་ཀྱི་བར་ཏེ་དགོངས་པས་བཤད། གསུམ་པ་ནི། དེ་ནས་ནས། བསྟན་ཏུ་གསོལ་བའི་བར་ཏེ་
དགོངས་བཤད་སྔ་མའི་འཕྲོ་དང་། སྐུ་གསུང་ཐུགས་ཀྱི་གསང་བ་དང་རྡོ་རྗེ་དམ་ཚིག་འབྱུང་བའི་ཚིག་གཉིས་ནི་
ཚུལ་བཞིས་བཤད། བཞི་བ་ནི། དེ་ནས་བཅོམ་ལྡན་འདས་ནས། བྱང་ཕྱོགས་སུ་བཞུགས་སོའི་བར་ཏེ་ཡེ་ཤེས་
སྒྲོན་མེ་ཚུལ་བཞི་དང་གཞན་དྲང་ངེས་གཉིས་དང་སྒྲ་ཇི་བཞིན་པ་ཅི་རིགས་དང་། མཚན་སྔགས་རྣམས་དྲུང་
ངེས་གཉིས་ཀྱིས་བཤད་དོ། ། དེ་དག་ནི་གོང་དུ་བརྗོད་པའི་བསྡུས་དོན་གྱི་ཁོངས་སུ་གཏོགས་མོད། འདིར་གོ་
བདེ་བའི་ཆེད་དུ་བཀོད་པ་ཡིན་ནོ། ། མདོར་ན། ལེའུ་དང་པོའི་ཟུར་མཆན་ལས། གཟུངས་དཀྱིལ་ནས་དམ་
ཚིག་འབྱུང་བའི་བར་གྱི་རྒྱུད་ལེགས་པར་ཤོད་ན། འགྲེལ་བས་བཤད་པ་ལྟར་གྱི་དོན་རྣམས་ཐོན་ནས་འོང་བས་
དེ་ལ་ཤིན་ཏུ་ངོ་མཚར་བའོ། ། ཞེས་དང༌། དེ་ཡང་རྒྱས་པར་བཤད་མོད་མདོར་བསྡུས་ཏེ་དྲན་པར་བྱས་ན།
གཟུངས་དཀྱིལ་སྤྲུལ་པས་ལམ་གྱི་སྲོག་བདེ་བ་ཆེན་པོར་སྟོན་པ་དང་། དེ་འདྲེན་པ་ལ་ཕྱི་ནང་གི་ཐབས་ཁྱད་པར་
158

༄༅། །འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
ཅན་རྣམས་སྟོན་ཚུལ་དང་། དེ་ནས་མི་བསྐྱོད་པས་དཀྱིལ་འཁོར་སྤྲུལ་བའི་ངེས་དོན་བཤད་པས། གཟུངས་
དཀྱིལ་དུ་བཤད་པའི་སྟོང་བ་རྣམས་ཀྱི་རླུང་སེམས་ཀྱིས་སྒྱུ་ལུས་སྤྲུལ་བ་དང་། དཀྱིལ་འཁོར་བཙུན་མོའི་བྷ་གའི་
ནང་དུ་ཆུད་པར་བསྟན་པས་སྒྱུ་ལུས་འོད་གསལ་དུ་འཇུག་བ་དང་། རང་ཉིད་དཀྱིལ་འཁོར་གྱི་དབུས་སུ་བཞག་
པ་དང་། འཁོར་གྱི་ལྷ་ཞུགས་པས་ཟུང་འཇུག་གི་ལོངས་སྤྲུལ་གཉིས་སྟོན་པ་སོགས་ཀྱི་དྲང་ངེས་ཀྱི་དོན་ལེགས་
པོར་རྟོགས་ཤེས་ན། འདི་ནི་རྨད་དུ་གྱུར་པའོ་སྙམ་དུ་ལན་གཅིག་མིན་པར་མཁས་པའི་ཡིད་འཕྲོག་པར་བྱེད་
པས། རྒྱུད་དོན་ལ་ཇི་ལྟར་ཡོད་ཤེས་པས་དགའ་བ་རྒྱས་པར་བྱེད་པར་ཟུངས་ཤིག ཞེས་གསུངས་པ་ལྟར་
བྱའོ། །
སྨྲས་པ། རྒྱལ་བས་མདོ་རྒྱུད་ཆོས་ཀྱི་ཚུལ། ། ཇི་སྙེད་གསུངས་པ་ཀུན་གྱི་ནང༌། ། རྒྱལ་མཚན་ཏོག་ལྟར་
མངོན་འཕགས་པ། ། དེ་ནི་དཔལ་ལྡན་འདུས་པའི་རྒྱུད། ། གང་དེའི་དགོངས་དོན་རྒྱན་བདུན་གྱིས། ། འཆད་
ཚུལ་ཟླ་བའི་སྒྲོན་གསལ་གྱི། ། བཤད་སྲོལ་རྗེ་བཙུན་བླ་མའི་གསུང་། ། མཆན་འགྲེལ་མཐའ་གཅོད་བཅས་འདི་
རྨད། ། མཁས་གྲུབ་དུ་མ་འབྱུང་བའི་གནས། ། སྟོད་སྨད་རྒྱུད་ཀྱི་བཤད་གྲྭ་རུ། ། ཚུལ་འདི་ཇི་བཞིན་འཛིན་
མཛད་པའི། ། མཁས་མང་རིམ་པར་བརྒྱུད་དེ་བྱོན། ། དེང་དུས་མདོ་སྨད་ཕྱོགས་གྱི་ཅན། ། ཅོ་ནེའི་དཔོན་གྱི་
རིགས་བརྒྱུད་ལས། ། མངོན་བྱོན་ལྷ་བཙུན་ཆེན་པོ་དེས། ། མདོ་སྔགས་བསྟན་པ་ཟུང་འབྲེལ་བཙུགས། ། དེ་ཚེ་
བླ་མའི་གོ་ས་པ། ། གང་གིས་རྒྱུད་ཀྱི་རྒྱལ་པོ་ཉིད། ། བཤད་ཐབས་མན་ངག་མཐར་ཐུག་པ། ། ཅུང་ཟད་བརྗོད་
པ་ཉིད་དུ་ཐལ། ། ཚུལ་འདིར་མ་བཤད་ལོག་བཤད་ཀྱི། ། ཉེས་གང་རང་གི་བློ་ཡི་སྐྱོན། ། ལེགས་བཤད་དགེ་
ཀུན་རྗེ་ཉིད་ཀྱི། ། མདོ་སྔགས་བསྟན་པ་རྒྱས་ཕྱིར་བསྔོ། ། ཞེས་པ་འདི་ཡང་། ཤཱཀྱའི་དགེ་སློང་གྲགས་པ་བཤད་
སྒྲུབ་ཅེས་བྱ་བས་དེད་པས་ཅོ་ནེའི་གཟིམས་ཁང་ཉིད་དུ་སྦྱར་བའོ། ། ། ། །
༄༅། ། གང་ཐུགས་ལྷན་སྐྱེས་བདེ་བའི་ཡེ་ཤེས་ཉིད། ། དམ་ཚིག་སྐུ་གསུང་ཐུགས་དང་བདེ་ཆེན་གྱི། །
བརྟེན་པའི་འཁོར་ལོ་ལྔ་ཡི་ལྷ་ཚོགས་སུ། ། སྤྲུལ་མཛད་འཁོར་ལོ་སྡོམ་པའི་ཞབས་ལ་འདུད། ། འདིར་བདེ་མཆོག་
གི་རྩ་རྒྱུད་ཉུང་ངུའི་བསྡུས་དོན་ཞིག་འཆད་པ་ལ་འཇུག་པར་བྱ་སྟེ། འདི་ལ་གསུམ། རྩ་བཤད་ཀྱི་རྒྱུད་གཉིས་ཀྱི་
གྲངས་བཤད་པ་དང༌། བསྡུས་དོན་བཤད་པ་དང་། འཆད་ཚུལ་བཤད་པའོ། ། དང་པོ་ལ་གསུམ། གྲངས་
བཤད་པ་དངོས་དང་། བཤད་རྒྱུད་རྣམས་ཀྱིས་རྩ་རྒྱུད་འཆད་ཚུལ་མདོར་བསྟན་པ། གྲུབ་ཆེན་གང་གི་རྗེས་སུ་
འབྲང་ནས་འཆད་པའོ། ། དང་པོ་ནི། བདེ་མཆོག་གི་རྩ་རྒྱུད་དེ་ལ་གསུམ་ཡོད་དེ། རྒྱས་པ་འབུམ་ཕྲག་གསུམ་པ་
དང༌། འབྲིང་བོ་འབུམ་ཕྲག་གཅིག་པ་དང་། དེ་གཉིས་ལས་བཏུས་པའི་བསྡུས་པ་ཉུང་ངུའི་རྩ་རྒྱུད་གསུམ་ཡོད་
པའི་ཕྱིར་ཏེ། མཁའ་འགྲོ་རྒྱ་མཚོ་ལས། དེ་ལྟར་ངེས་བརྗོད་འབུམ་གསུམ་ལས། ། ཕྱུང་བ་བདེ་མཆོག་ཉུང་ངུ་
159

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྟེ། ། ཞེས་དང་། ཀུན་སྤྱོད་ལས། འབུམ་དུ་བརྗོད་པའི་རྒྱུད་ལས་ནི། ། བདེ་མཆོག་ཉུང་དུ་བཏུས་པ་དང་། །
ཞེས་གསུངས་པས་སོ། ། འོན་ཀྱང་འདིར་རྩ་རྒྱུད་ཉུང་དུ་མ་གཏོགས་གཞན་མ་འགྱུར་རོ། ། བཤད་རྒྱུད་ནི།
མངོན་བརྗོད། རྡོ་རྗེ་མཁའ་འགྲོ། ཀུན་སྤྱོད། སྡོམ་འབྱུང༌། མཁའ་སྦྱོར། ཕག་མོ་མངོན་འབྱུང་དང་བཅས་
པའོ། ། ཕྱོགས་མཐུན་ཀྱི་རྒྱུད་ནི། ཧེ་རུ་ཀ་མངོན་འབྱུང་། མཁའ་འགྲོ་རྒྱ་མཚོ། རྣལ་འབྱོར་མ་བཞི་ཞལ་སྦྱོར་
རྣམས་སོ། ། གཉིས་པ་ནི། རྩ་རྒྱུད་ཀྱི་དོན་འགྲེལ་བའི་དབང་དུ་བྱས་ནས། མངོན་བརྗོད་ལས་ནི་རྫོགས་རིམ་གྱི་
སྐོར་འགའ་རེ་ཡང་བཤད་མོད། གཙོ་བོར་བསྐྱེད་རིམ་གྱི་སྐོར་འཆད་ཅིང་ལྷ་རེ་གཉིས་པའི་དཀྱིལ་འཁོར་མི་འདྲ་
བ་དུ་མ་དང༌། སྐུ་གསུང་ཐུགས་ཀྱི་བདེ་མཆོག་ཡབ་ཡུམ་སོ་སོས་གཙོ་བོ་བྱས་པའི་འཁོར་ལ་ནི་རང་རང་གི་དཔའ་
བོ་དཔའ་མོ་བཅུ་དྲུག་རེས་བསྐོར་བའི་སྟེང་དུ་སྙིང་པོའི་རྣལ་འབྱོར་བཞི་དང་། སྒོ་མཚམས་མ་བརྒྱད་བསྣན་པའི་
ལྷ་སུམ་ཅུ་པའི་དཀྱིལ་འཁོར་གསུམ་དང་། ཡང་། དམ་ཚིག་གི་འཁོར་ལོའི་གཙོ་བོ་ཡབ་ཡུམ་ལ་སྙིང་པོའི་རྣལ་
འབྱོར་མ་བཞི་དང༌། སྒོ་མཚམས་མ་བརྒྱུད་བསྟན་པའི་ལྷ་བཅུ་བཞི་བའི་དཀྱིལ་འཁོར་དང་། གཙོ་བོ་ཡབ་ཡུམ་
ལ་སྙིང་པོའི་རྣལ་འབྱོར་མ་བཞིས་བསྐོར་བའི་ལྷ་ལྔ་འམ་ལྷ་དྲུག་པའི་དཀྱིལ་འཁོར་དང་། གཙོ་བོའི་ཡབ་ཡུམ་
གཅིག་པུའི་དཀྱིལ་འཁོར་ཞིག་ཀྱང་བཤད་ལ། ལེའུ་བཞི་བར་བདེ་མཆོག་དཀར་པོ་ཞལ་བཞི་ཕྱག་བཞི་བ་ནས་
འབུམ་གྱི་བར་ཡོད་པར་བཤད་དེ། རྩ་རྒྱུད་ལེའུ་སོ་གཉིས་པའི་དོན་ནོ། ། རྡོ་རྗེ་མཁའ་འགྲོ་ལས་ནི་བསྐྱེད་རྫོགས་
གཉིས་ཀ་དང་། ལས་ཚོགས་ཀྱི་སྐོར་མང་པོ་བཤད་ཅིང་། སྡོམ་འབྱུང་ལས་ནི། རིམ་གཉིས་དང་དབང་གི་སྐོར་
བཤད། ཀུན་སྤྱོད་ལས་ནི། རིམ་གཉིས་སྤྱི་དང་བསྐྱེད་རིམ་ཡན་ལག་དང་བཅས་པ་རྒྱས་པར་བཤད་ཅིང་། ཁ་
སྦྱོར་ལས་ནི། བསྐྱེད་རྫོགས་གཉིས་ཀ་དང་དབང་བསྐུར་ཚུལ་འཆད་དོ། ། མཁའ་འགྲོ་རྒྱ་མཚོ་དང༌། ཧེ་རུ་
མངོན་འབྱུང་སོགས་ལས་ནི་རིམ་གཉིས་ཅི་རིགས་འཆད་པར་མཛད་དོ། ། གསུམ་པ་ནི། སྐབས་འདིར་ལྟུ་དྲིལ་
ནག་གསུམ་གྱི་མན་ངག་ལ་བརྟེན་ནས་རྩ་རྒྱུད་འཆད་ཅིང་གྲུབ་ཐོབ་དེ་རྣམས་ཀྱི་མན་ངག་བསྡུས་དོན་འཆད་
ཚུལ་ནི་ནཱ་རོ་བའི་བཤད་སྲོལ་མཁས་པ་སྔ་མས་མཛད་པའི་རྗེས་སུ་འབྲང་ནས་རྗེ་ཉིད་ཀྱིས་བཤད་པ་ལྟར་འཆད་
དོ། ། གཉིས་པ་ལ་གསུམ། རྩ་རྒྱུད་འདིར་ལེའུ་ང་གཅིག་ཏུ་གསུངས་པའི་གྲངས་ཀྱི་དོན་དང་། རྗོད་བྱེད་རྒྱུད་ཀྱི་
གཞུང་གི་གོ་རིམ་དང་མཐུན་པར་ལེའུ་སོ་སོའི་ཐོག་ཐ་བཟུང་ནས་མཚན་དང་འབྲེལ་བའི་བསྡུས་དོན་དང་། རྒྱུད་
ཀྱི་འགྲེལ་བ་ནས་འབྱུང་བ་ལྟར་དོན་གྱི་བསྡུས་དོན་བྱེད་ཚུལ་ལོ། ། དང་པོ་ནི། མཁའ་འགྲོ་རྒྱ་མཚོ་ལས། ཨ་
ཡིག་ལ་སོགས་ཀ་ཡིག་མཐར། ། ལེའུ་རྣམས་ཇི་ལྟའི་རིམ་པ་ཡིས། ། དེ་ཁོ་ན་ཉིད་དང་ལྡན་པར་སྦྱར། ཞེས་ཨ་
ནས་ཀླུའི་བར་གྱི་ཡི་གེ་ལྔ་བཅུའི་གྲངས་དང་མཚུངས་པའི་ལེའུ་ལྔ་བཅུ་དང༌། ལེའུ་ཐ་མ་ས་གསལ་གྱི་ཡི་གེ་སྤྱིའི་དེ་
ཉིད་དང་སྦྱར་ནས་ང་གཅིག་ཏུ་མཛད་དེ། སྦྱོར་ཚུལ་ནི་འདིར་དབྱངས་ཐབས་དང་། གསལ་བྱེད་ཤེས་རབ་གྱི་
ཕྱོགས་ཡིན་པས། ཐབས་ཤེས་གཉིས་དབྱེར་མེད་དུ་སྦྱོར་བ་མཚོན་པའི་ཕྱིར་དེ་ལྟར་སྦྱར་བའོ། ། གཉིས་པ་ནི།
160

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
རྩ་རྒྱུད་ལས། དེ་ནས་དེ་ལས་གསང་ཆེན་བཤད་པར་བྱ། ། ཞེས་པ་ནས། དེར་ནི་དཀྱིལ་འཁོར་བྲི་བར་བྱ། །
ཞེས་པའི་བར་གྱི་ལེའུ་དང་པོས་ལུས་དཀྱིལ་དང་བྷ་ག་དང་བྱང་ཆུབ་ཀྱི་སེམས་ཀྱི་དཀྱིལ་འཁོར་དང་ཕྱི་དཀྱིལ་ཡང་
བསྟན་པས་ན་དཀྱིལ་འཁོར་ལ་འཇུག་པའི་ལེའུ་ཞེས་བྱའོ། ། དེ་ལ་ལྕི་བ་ལྡིང་བ་ཡིས། ། ནས། རབ་མཉམ་
བཞག་སྟེ་མཆོད་པར་བྱ། ། ཞེས་པའི་བར་གྱི་ལེའུ་གཉིས་པས་དཀྱིལ་འཁོར་དགོད་པ་དང་། དེ་ལ་མཆོད་པས་ན་
འཁོར་ལོ་མཆོད་པའི་ཆོ་གའི་ལེའུའོ། ། དེ་ནས་སྒྲུབ་པོས་དངོས་ཀུན་གྱིས། ། ནས། བྱ་དེ་ཀུན་དཔལ་ལྡན་ཁྲག་
འཐུང་གནས། ། ཞེས་པའི་བར་གྱི་ལེའུ་གསུམ་པས་བླ་མ་ལ་ཡོན་དབུལ་བ་དང་དབང་བསྐུར་བའི་སྒོར་སྟོན་པས་
ན། ཡོན་ཏན་དང་བཅས་པའི་དབང་བསྐུར་བའི་ཆོ་གའི་ལེའུའོ། ། དེ་བཞིན་དུ་ལེའུ་ཞེས་པ་རེ་རེའི་མཐར་སྦྱར་
ཏེ། དེ་ནས་མཁའ་འགྲོ་རྣམས་གྱི་ནི། ། ནས། དེ་བཞིན་གཤེགས་པས་གསུངས་པ་བཞིན། ། ཞེས་པའི་བར་གྱི་
ལེའུ་བཞི་པས་ཕྱི་དང་ལུས་ཀྱི་དཔའ་བོ་དཔའ་མོ་གཉིས་སུ་མེད་པར་དགོད་པའི་ཚུལ་སྟོན་ནོ། ། དེ་ནས་ཆོས་ཀུན་
འབྱུང་བ་ཡི། ། ནས། རྩ་བའི་སྔགས་སུ་རབ་ཏུ་གྲགས། ། ཞེས་པའི་བར་གྱི་ལེའུ་ལྔ་བས་རྩ་སྔགས་ཀྱི་ལུས་ཀྱི་ཡི་
གེ་བཏུ་བའི་ཆོ་ག་སྟོན་ནོ། ། གཞན་ཡང་ཡི་གེ་ཉི་ཤུ་གཉིས་ ། ནས། དྲུག་པ་མཚོན་ཆ་ཞེས་བྱར་འདོད། ། ཅེས་
པའི་བར་ཀྱི་ལེའུ་དྲུག་པས་དཔའ་བོ་དྲུག་གི་གོ་ཆའི་སྔགས་བཏུ་བའི་ཆོ་ག་སྟོན་ནོ། ། དེ་ནས་དབྱངས་ཡིག་བཅུ་
གསུམ་ཉིད། ནས། སྒྲུབ་པ་ཐམས་ཅད་སྒྲུབ་བྱེད་ཡིན། ། ཞེས་པའི་བར་གྱི་ལེའུ་བདུན་པས་ རྩ་སྔགས་ཀྱི་
དབྱངས་འཐུ་ཚུལ་སྟོན་ནོ། ། དེ་ནས་རང་གི་བདག་ཉིད་ཀྱི། ། ནས། རིག་པའི་རྒྱལ་པོ་ཧེ་རུ་ཀ ། ཞེས་པའི་
བར་གྱི་ལེའུ་བརྒྱུད་པས་གོ་བཟློག་གི་སྙིང་པོ་དང་། རྣལ་འབྱོར་མ་དྲུག་གི་གོ་ཆའི་སྔགས་བཅུ་ཚུལ་སྟོན་ནོ། ། དེ་
ནས་རྣོ་བའི་གསང་སྔགས་ཀྱི། ། ནས། དངོས་གྲུབ་ཐམས་ཅད་སྒྲུབ་བྱེད་ཡིན། ། ཞེས་པའི་བར་གྱི་ལེའུ་དགུ་
པས་རྩ་སྔགས་ཀྱི་ལས་ཚོགས་སྟོན་ནོ ། དེ་ནས་སྐུ་གསུམ་བཤད་པར་བྱ། ། ནས། རངས་པར་བྱེད་དོ། ། ཞེས་
པའི་བར་གྱི་ལེའུ་བཅུ་པས་སྐུ་གསུམ་འགྲུབ་པ་དང་སྙིང་པོའི་སྔགས་ཀྱི་ལས་ཚོགས་སྟོན་ནོ། ། དེ་ནས་གཞན་ཡང་
སྒྲུབ་པ་པོས། ། ནས། སྟེར་བར་འགྱུར་རོ། ། ཞེས་པའི་བར་གྱི་ལེའུ་བཅུ་གཅིག་པས་སྐྱེ་བདུན་གྱི་མཚན་ཉིད་
དང་ལུས་ལ་རྟེན་ནས་དངོས་གྲུབ་སྒྲུབ་ཚུལ་སྟོན་ནོ། ། དེ་ནས་ཉེ་བའི་སྙིང་པོ་ནི། ། ནས། རྡོ་རྗེའི་ལུས་ཅན་དུ་
འགྱུར་རོ། ། ཞེས་པའི་བར་གྱི་ལེའུ་བཅུ་གཉིས་པས་ཉེ་སྙིང་གི་ལས་ཚོགས་སྟོན་ནོ། ། དེ་ནས་གོ་ཆའི་ལས་རྣམས་
ནི། ། ནས། གླང་པོ་ཆེར་འགྱུར་རོ་ཞེས་པའི་བར་གྱི་ལེའུ་བཅུ་གསུམ་པས་གོ་ཆའི་སྔགས་ཀྱི་ལས་ཚོགས་སྟོན་
ནོ། ། དེ་ནས་སྒྲུབ་ཐབས་བཤད་པར་བྱ། ། ནས། དེ་དག་ཐམས་ཅད་བརྗོདཔ་ཡིན། ། ཞེས་པའི་བར་གྱི་ལེའུ་
བཅུ་བཞི་བས་ཧེ་རུ་ཀ་བོང་བུའི་རྣམ་པར་མཛད་པའི་ཆོ་ག་སྟོན་ནོ། ། དེ་ནས་སྡོམ་པ་ཐམས་ཅད་ལ། ། ནས།
གུས་པ་ལ་སྦྱིན་པར་བྱའོ། ། ཞེས་པའི་བར་གྱི་ལེའུ་བཅོ་ལྔ་པས་ཡི་གེ་རེ་རེའི་བརྡའི་ཆོ་ག་སྟོན་ནོ། ། དེ་ནས་སྐལ་
ལྡན་སྐལ་ལྡན་མིན། ། ནས། ངེས་པར་དམ་ཚིག་ཅན་ཡིན་ནོ། ། ཞེས་པའི་བར་གྱི་ལེའུ་བཅུ་དྲུག་པས་རྣལ་
161

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འབྱོར་མ་བདུན་དང་རིལ་དྲུག་གི་མཚན་ཉིད་བརྟག་པའི་ཆོ་ག་སྟོན་ནོ། ། དེ་ནས་རྙེད་དཀའ་དལ་འབྱོར་མ། །
ནས། རིགས་ཀྱི་ཕྱག་རྒྱུ་ཡིན་པར་བཤད། ། ཅེས་པའི་བར་གྱི་ལེའུ་བཅུ་བདུན་པས་རྣལ་འབྱོར་མ་ཐམས་ཅད་ཀྱི་
གཟུགས་བརྗེ་བ་དང་ཕྱག་མཚན་དང་ཕྱག་རྒྱུའི་ཆོ་ག་རྣམས་སྟོན་ནོ། ། དེ་ནས་གཞན་ཡང་བཤད་པར་བྱ། །
ནས་གསང་བའི་མཚན་ཉིད་སྤྲུལ་བ་ཡིན། ། ཞེས་པའི་བར་གྱི་ལེའུ་བཅོ་བརྒྱད་པས་རྣལ་འབྱོར་ཐམས་ཅད་ཀྱི་ཁ་
དོག་གི་མཚན་ཉིད་དང་མཚན་མའི་ངེས་པའི་ཆོ་ག་སྟོན་ནོ། ། དེ་ནས་ཡང་དག་བཤད་པར་བྱ། ། ནས། མཚན་
ཉིད་གྱུར་པ་འདི་དག་ཡིན། ། ཞེས་པའི་བར་གྱི་ལེའུ་བཅུ་དགུ་པས་རྣལ་འབྱོར་མ་ཐམས་ཅད་ཀྱི་ཕྱག་རྒྱུ་དང་ཕྱག་
རྒྱུའི་ལན་སྟོན་ནོ། ། དེ་ནས་གཞན་ཡང་བཤད་པར་བྱ། ། ནས། དེ་དག་ཀུན་ཀྱང་ཡང་དག་སྦྱང་། ། ཞེས་པའི་
བར་གྱི་ལེའུ་ཉི་ཤུ་བས་རྣལ་འབྱོར་མ་ཐམས་ཅད་ཀྱི་ལག་པའི་བརྡའི་ཆོ་ག་སྟོན་ནོ ། དེ་ནས་གསང་བ་ཆེན་པོ་
ཡི། ། ནས། ཡང་ངག་སྟོན་པར་འགྲོ་བར་འགྱུར། ། ཞེས་པའི་བར་གྱི་ལེའུ་ཉེར་གཅིག་པས་རྣལ་འབྱོར་མའི་
ཡན་ལག་གི་མཚན་ཉིད་ཀྱི་ཆོ་ག་སྟོན་ནོ། ། དེ་ནས་གཞན་ཡང་བཤད་པར་བྱ། ། ནས། ཡང་དག་བལྟ་བར་འགྲོ་
བར་འགྱུར། ། ཞེས་པའི་བར་གྱི་ལེའུ་ཉེར་གཉིས་པས་རྣལ་འབྱོར་མའི་ཁྱད་པར་གྱི་ཕྱག་རྒྱའི་མཚན་ཉིད་ཀྱི་ཆོ་ག་
སྟོན་ནོ། ། དེ་ནས་ཡང་དག་བཤད་པར་བྱ། ནས། མཁའ་འགྲོ་མ་མཆོག་ཡིན་ཞེས་བྱ། ། ཞེས་པའི་བར་གྱི་ལེའུ་
ཉེར་གསུམ་པས་མཁའ་འགྲོའི་ཁྱད་པར་གྱི་མཚན་མའི་ཕྱག་རྒྱུའི་མཚན་ཉིད་ཀྱི་ཆོ་ག་སྟོན་ནོ། ། དེ་ནས་གཞན་
ཡང་བརྡ་རྣམས་ནི། ། ནས། སྡེ་བཞིའི་མཚན་ཉིད་དོ། ། ཞེས་པའི་བར་གྱི་ལེའུ་ཉེར་བཞི་པས་རིགས་སམ་སྡེ་
བཞིའི་མཚན་ཉིད་ཐམས་ཅད་ཀྱི་བརྡའི་ཚིག་གི་བརྡར་བཏགས་པའི་ཆོ་ག་སྟོན་ནོ། ། དེ་ནས་དོན་ཀུན་འདོད་པ་
ཡི། ། ནས། དྷི་ལི་དྷི་ལིའི་བར་གྱི་ལེའུ་ཉེར་ལྔ་བས་རྩ་སྔགས་ཀྱི་ངེས་དོན་གསང་བའི་ཆོ་ག་སྟོན་ནོ། ། དེ་ནས་
གཞན་ཡང་འཇིག་རྟེན་ནི། ། ནས། གསལ་བྱེད་ཡོན་ཏན་ལྡན་པའི་མི། ། ཞེས་པའི་བར་གྱི་ལེའུ་ཉེར་དྲུག་པས་
སློབ་མའི་མཚན་ཉིད་དང་སྡོམ་པའི་དམ་ཚིག་བརྒྱད་ སྟོན་ནོ། ། དེ་ནས་དཔའ་བོ་སྤྱོད་བརྟུལ་ཞུགས། ། ནས།
སྦྱོར་བས་མོ་རྣམས་མཉེས་པར་འགྱུར། ། ཞེས་པའི་བར་གྱི་ལེའུ་ཉེར་བདུན་པས་སྤྱོད་པའི་བརྟུལ་ཞུགས་དང་།
མཆོད་པ་དང་གཏོར་མའི་ཆོ་ག་སྟོན་ནོ། ། གང་ཡང་ལེགས་མཆོད་རྣམ་དག་དངོས། ། ནས། དེ་ནི་དོན་ནོར་
སྦྱིན་དང་མཚུངས། ། ཞེས་པའི་བར་གྱི་ལེའུ་ཉེར་བརྒྱད་པས་ནང་གི་སྦྱིན་སྲེག་དང་། རིགས་གཅིག་པ་དང་ལྡན་
པའི་ཆོ་ག་སྟོན་ནོ། ། དེ་ནས་གཞན་ཡང་བསྟན་པ་ནི་ནས། དེ་རང་ནི་རྟག་པར་གནས། ། ཞེས་པའི་བར་གྱི་ལེའུ་
ཉེར་དགུ་པས་ཕོ་ཉའི་མཚན་ཉིད་དང༌། ནུབ་པའི་གནས་སྐབས་ཀྱི་ཆོ་ག་སྟོན་ནོ། ། དེ་ནས་གཞན་ཡང་བཤད་
པར་བྱ། ། ནས། བཛྲ་ཧཱུྃ་ཧཱུྃ་ཕཊ་ཀྱི་བར་གྱི་ལེའུ་སུམ་ཅུ་པས་རྫ་རྔ་བཅིང་བའི་སྔགས་བཏུ་བའི་ཆོ་ག་སྟོན་ནོ། །
དེ་ནས་ཤ་ཆེན་ཐམས་ཅད་གྱི། ། ནས། མཁའ་འགྲོ་དྲ་བའི་བདེ་མཆོག་ཡིན། ། ཞེས་པའི་བར་གྱི་ལེའུ་སོ་གཅིག་
པས་བཟའ་བ་དང་སྦྱིན་སྲེག་དང་གཏོར་མའི་བྱ་བ་ལ་འཇུག་པའི་ཚེ་ལག་པའི་བརྡའི་ཆོ་ག་སྟོན་ནོ། ། དེ་ནས་
162

༄༅། །འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ་ །
གཞན་ཡང་བཤད་པར་བྱ། ། ནས། འདོད་པ་ཡི་ནི་དངོས་གྲུབ་འགྱུར། ། ཞེས་པའི་བར་གྱི་ལེའུ་སོ་གཉིས་པས་
ཕྱུགས་ཀྱི་ཤ་དགུག་པ་དང་རོ་ལ་ངས་སྒྲུབ་པ་དང༌། དེ་དག་གི་བསྐྱེད་པའི་རིམ་པའི་ཆོ་ག་སྟོན་ནོ། དེ་ནས་སྒྲུབ་
པོའི་མཆོག་ཀུན་ནི། ། ནས། དངོས་གྲུབ་ཐམས་ཅད་འགྲུབ་པར་འགྱུར། ། ཞེས་པའི་བར་གྱི་ལེའུ་སོ་གསུམ་པས་
ཕོ་ཉ་མོ་བསྟེན་པའི་གསང་མཆོད་དང༌། བཟའ་བཏུང་བསྙེན་བཀུར་གྱི་ཆོ་ག་སྟོན་ནོ། ། དེ་ནས་མཁའ་འགྲོ་མ་དྲ་
བའི་འཁོར་ལོའི་ཆོ་ག་རྒྱས་པ་སྟེ། ནས། འགྲུབ་འགྱུར་འདི་ལ་ཐེ་ཚོམ་མེད། ། ཅེས་པའི་བར་གྱི་ལེའུ་སོ་བཞི་
པས་ཕོ་ཉ་མོ་དང་སྦྱོར་བའི་སྒོ་ནས་སྦྱིན་སྲེག་བྱེད་པའི་ཆོ་ག་སྟོན་ནོ། ། དེ་ནས་ལས་ཀྱི་མཆོག་རབ་ནི། ནས།
ཞལ་དུ་མཚོན་ཆ་ངེས་པར་སྦྱོར། ། ཞེས་པའི་བར་གྱི་ལེའུ་སོ་ལྔ་པས་ ཐབས་ཤེས་ གཉིས་མེད་ཀྱི་སྦྱོར་བ་དང་།
དུས་མིན་འཆི་བ་སོགས་བསླུ་བའི་ཆོ་ག་སྟོན་ནོ། ། དེ་ནས་ཕྱག་རྒྱའི་མཆོད་ཆེན་དང་། ། ནས། ལྷ་མིན་མིར་
བཅས་བསྒྲུབ་པར་བྱ། ། ཞེས་པའི་བར་གྱི་ལེའུ་སོ་དྲུག་པས་ཕྱག་རྒྱ་ལ་བརྟེན་པའི་དེ་ཁོ་ན་ཉིད་ཀྱི་མཆོད་པ་དང་།
ཞི་སོགས་ཀྱི་ལས་སྒྲུབ་པའི་ཆོ་ག་སྟོན་ནོ། ། དེ་ནས་གཞན་ཡང་བཤད་པར་བྱ། ། ནས༔ དེ་མཉེས་བྱས་པས་རྙེད་
པར་འགྱུར། ། ཞེས་པའི་བར་གྱི་ལེའུ་སོ་བདུན་པས་ནང་གི་སྦྱིན་སྲེག་སོགས་ཀྱི་ཆོ་ག་སྟོན་ནོ། ། དེ་ནས་བརྡ་དང་
མཁའ་འགྲོ་མའི། ། ནས། སྒྲུབ་པ་པོ་དང་ས་སྟེང་རོལ། ། ཞེས་པའི་བར་གྱི་ལེའུ་སོ་བརྒྱུད་པས་རྣལ་འབྱོར་མ་ལ་
བརྟེན་པས་སྤྱོད་པ་སྒྲུབ་པ་དང༌། གསང་བའི་ལམ་སྒྲུབ་པའི་དཔའ་བོའི་གནས་ཀྱི་ཆོ་ག་སྟོན་ནོ། ། དེ་ནས་སྒྲུབ་
པའི་རྣལ་འབྱོར་ཆེ། ནས། འཁོར་བར་འཆི་དང་རྒ་བ་མེད། ། ཅེས་པའི་བར་གྱི་ལེའུ་སོ་དགུ་པས་མཁའ་འགྲོ་
མར་བལྟ་བ་དང་ཧ་ཧ་རྒོད་པའི་ཆོ་ག་སྟོན་ནོ། ། དེ་ནི་རབ་ཏུ་བཤད་པར་བྱ། ། ནས། ཡིད་འོང་འགྱུར་བར་
གདོན་མི་ཟ། ། ཞེས་པའི་བར་གྱི་ལེའུ་བཞི་བཅུ་བས་རྒྱལ་རིགས་སོགས་རིགས་ལྔ་དང་། ཕྱག་རྒྱ་རིགས་ལྔ་བོ་
དབང་དུ་བྱ་བའི་ཆོ་ག་ སྟོན་ནོ། ། དེ་ནས་ ལས་ཀྱི་རབ་མཆོག་ནི། ། ནས། གཡོན་པའི་མཆོད་ལ་ རབ་ ཏུ་
འཇུག ། ཅེས་པའི་བར་གྱི་ལེའུ་ཞེ་གཅིག་པས་རཱུ་ཛ་སོགས་ཡི་གེ་ཉེར་བཞིས་མཚོན་པའི་གནས་ཉེར་བཞིར་དཔའ་
བོའི་དཀྱིལ་འཁོར་དགོད་པའི་ཆོ་ག་སྟོན་ནོ། ། དེ་ནས་དཔའ་བོ་མེ་ཏོག་ཆུ། ། ནས། གཡོན་པས་ཡོངས་སུ་
བརྟག་པ་ཡིན། ། ཞེས་པའི་བར་གྱི་ལེའུ་ཞེ་གཉིས་པས་རྒོད་པའི་སྔགས་བརྒྱད་དང་། མཁའ་འགྲོ་མ་རྣམས་ཀྱི་
གཟུགས་ཀྱི་སྤྲུལ་བའི་ཆོ་ག་སྟོན་ནོ། ། དེ་ནས་སྤྱན་རས་གཟིགས་བཤེད་དེ། ། ནས། སྨོད་འདེབས་ཕན་འདོགས་
ནུས་པ་ཡིན། ། ཞེས་པའི་བར་གྱི་ལེའུ་ཞེ་གསུམ་པས་ཉེ་སྙིང་གི་སྒོ་ནས་ལས་སྒྲུབ་པའི་ཆོ་ག་སྟོན་ནོ། ། དེ་ནས་ཕོ་
ཉ་ལ་བརྟེན་ཏེ། ། ནས། འགྲུབ་པ་ཉིད་དུ་ཐེ་ཚོམ་མེད། ། ཅེས་པའི་བར་གྱི་ལེའུ་ཞེ་བཞི་པས་རྣལ་འབྱོར་མ་དྲུག་
གི་ཡི་གེ་བདུན་གྱི་ལས་ཀྱི་ཆོ་ག་སྟོན་ནོ། ། དེ་ནས་ལས་ཀྱི་མཆོག་རབ་ནི། ། ནས། དོན་ཡོད་དབང་དུ་བྱེད་པ་
ཡིན། ། ཞེས་པའི་བར་གྱི་ལེའུ་ཞེ་ལྔ་པས་རྣལ་འབྱོར་མ་དྲུག་གི་ཚིག་གི་དངོས་གྲུབ་དང་དགུག་པའི་ཆོ་ག་སྟོན་
ནོ། ། དེ་ནས་ཡི་གེ་ཧ་ལྔ་ནི། ནས། སླར་ཡང་འཚོ་བར་བྱེད་པ་ཡིན། ། ཞེས་པའི་བར་གྱི་ལེའུ་ཞེ་དྲུག་པས་ཡི་གེ་
163

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་། །
ཧ་ལྔའི་ལས་སྒྲུབ་པའི་ཆོ་ག་སྟོན་ནོ། ། དེ་ནས་ཡང་དག་བཤད་པར་བྱ། ། ནས། ཐམས་ཅད་འགྲུབ་པར་འགྱུར་
རོ། ། ཞེས་པའི་བར་གྱི་ལེའུ་ཞེ་བདུན་པས་སངས་རྒྱུས་མཁའ་འགྲོ་མའི་སྔགས་ཀྱི་ལས་སྒྲུབ་པའི་ཆོ་ག་སྟོན་ནོ། །
དེ་ནས་གཞན་ཡང་བཤད་པར་བྱ། ། ནས། དངོས་གྲུབ་ཀུན་བྱེད་དགེ་བ་ཡིན། ། ཞེས་པའི་བར་གྱི་ལེའུ་ཞེ་
བརྒྱུད་པས་དཔའ་བོ་རྣལ་འབྱོར་མ་ཐམས་ཅད་ཀྱི་གནས་རི་རབ་སོགས་དང་། དེར་ བསྒོམ་པའི་ལྷའི་དཀྱིལ་
འཁོར་གྱི་ཆོ་ག་སྟོན་ནོ། ། དེ་ནས་གཞན་ཡང་བཤད་པར་བྱ། ། ནས། འཇིག་རྟེན་གསུམ་ན་ཡོད་མ་ཡིན། །
ཞེས་པའི་བར་གྱི་ལེའུ་ཞེ་དགུ་པས་སྐྱེ་བདུན་ལ་བརྟེན་ནས་དངོས་གྲུབ་སྒྲུབ་པ་དང་། རང་གཞན་གྱི་གཟུགས་བརྗེ་
བའི་ཆོ་ག་སྟོན་པས་ན་དེའི་ལེའུའོ། ། དེ་ནས་སྦྱིན་སྲེག་ཆོ་ག་ནི། ནས། གསང་བའི་དེ་ཉིད་གསུངས་པ་ཡིན། །
ཞེས་པའི་བར་གྱི་ལེའུ་ལྔ་བཅུ་བས་དབང་གི་སྦྱིན་སྲེག་དང༌། གནས་ལ་སོགས་པའི་བརྡ་བཅུས་ས་བཅུ་མཚོན་པའི་
ཆོ་ག་སྟོན་པས་ན་དེའི་ལེའུའོ། ། དེ་ནས་གཞན་ཡང་བཤད་པར་བྱ། ། ནས། དེ་དང་དེ་ལ་དགའ་བ་བཞིན། །
ཞེས་པའི་བར་གྱི་ལེའུ་ང་གཅིག་པས་ལེའུ་སྔ་མ་རྣམས་ཀྱིས་བསྟན་པའི་བསྐྱེད་རྫོགས་ཀྱི་རིམ་པ་གཉིས་གཅིག་ཏུ་
བསྡུས་ནས་སྟོན་པས་ན་སྤྱིའི་ལེའུ་ཞེས་བྱའོ། ། གསུམ་པ་ལ་གསུམ། ། བསྡུས་དོན་གསུམ་དུ་འབྱེད་ཚུལ་དང༌།
དྲུག་ཏུ་འབྱེད་ཚུལ། ལམ་གྱི་རིམ་པར་བསྒྲིགས་ཚུལ་ལོ། ། དང་པོ་ནི། ལེའུ་དང་པོ་མདོར་བསྟན། གཉིས་པ་
ནས་ལྔ་བཅུ་བའི་བར་གྱིས་རྒྱས་པར་བཤད། ང་གཅིག་པས་མདོར་བསྟན་རྒྱས་བཤད་གཉིས་གཅིག་ཏུ་བསྡུས་ཏེ་
བཤད་པའོ། ། གཉིས་པ་ལ་དྲུག དབང་བསྐུར་བ་དང་དེ་ལ་དེ་ཉིད་བསྟན་པའི་བསྡུས་དོན་སྔགས་བདུ་བ་དང་
དངོས་གྲུབ་སྒྲུབ་པ། དངོས་གྲུབ་གཉིས་ཀ་ཕོ་ཉ་མོའི་དྲིན་ལས་འགྲུབ་པ། དམ་ཚིག་དང་སྤྱོད་པའི་ཁྱད་པར་ཕྱག་
ཆེན་ལ་སོགས་པའི་ཕྱག་རྒྱ་བཞི། དངོས་གྲུབ་མྱུར་དུ་འགྲུབ་པའི་མཚན་མ་རྟོག་པའི་བསྡུས་དོན་ནོ། ། དང་པོ་ནི།
འདི་རྣམས་འཁྲུགས་བསྡེབས་མཛད་ནས་འཆད་པས་ལེའུའི་གོ་རིམ་ཇི་ལྟ་བ་བཞིན་མིན་ ཅིང་། དེ་ཡང་རྒྱུད་
འགྲེལ་ནས་འབྱུང་བའི་དོན་བསྡུས་ན་ལེའུ་དང་པོ་ལས། གདོད་ནས་གྲུབ་པའི་དང་ཁྲོད་དུ། ། དེར་ནི་དཀྱིལ་
འཁོར་བྲི་བར་བྱ། ། ཞེས་གསུངས་པའི་དོན་ལེའུ་གཉིས་པ་དང་གསུམ་པས་འཆད་དེ། དེ་ཡང་གཉིས་པས་
དཀྱིལ་འཁོར་དང་། མཆོད་པ་དང་། བུམ་པའི་མཚན་ཉིད་དང་། འགོད་ཚུལ་སོགས་བཤད་ཅིང་། གསུམ་
པས་དཀྱིལ་འཁོར་དུ་གཞུག་པ་དང་། མེ་ཏོག་འདོར་བ་དང༌། མིང་དབང་དང་གསང་དབང་དང་དབང་གསུམ་
པ་བསྐུར་ཚུལ་བསྟན་ཏོ། ། ལེའུ་སོ་གཉིས་པར། བ་ལང་གནས་དང་སྟེང་ལྡིང་བ། ། ལྷག་མ་རྩ་བསྐུམ་དེ་ནས་
ནི། ། ཞེས་པ་དང༌། ལེའུར་གཅིག་པར། རི་སྟེང་སྣ་ཚོགས་པདྨ་ཡི། ། ལྟེ་པར་ཨཱ་ལི་ཀཱ་ལི་སྐྱེས། ། ཞེས་པའི་
གཞུང་གཉིས་ཀྱིས་ཀྱང་། ལེའུའི་དང་པོའི་སྣང་བ་མཆོག་གི་དགྱེས་ན། ཞེས་སོགས་ཀྱིས་བསྟན་པའི་ཕྱི་ནང་གི་
དཀྱིལ་འཁོར་དང༌། གཉིས་པས་བསྟན་པའི་དཀྱིལ་འཁོར་དེ་ཉིད་འཆད་དོ། ། དེ་ཡང་ལེའུ་གཉིས་པར། ལྟེ་
བར་དགོད་བྱ་དཔའ་བོ་ནི། ། ཞེས་སོགས་ཀྱིས་གཙོ་བོ་ཡབ་ཡུམ་སོགས་དཀྱིལ་འཁོར་པའི་ལྷ་རྣམས་དངོས་ཤུགས་
164

༄༅། ། འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
རིགས་ཀྱིས་བསྟན་ལ། དངོས་གྲུབ་ཐམས་ཅད་རབ་སྟེར་བའི། ། དཀྱིལ་འཁོར་འཇིགས་པ་བྲི་བར་བྱ། ། ཞེས་
སོགས་ཀྱིས་རྟེན་གྱི་དཀྱིལ་འཁོར་འབྲི་ཚུལ་བསྟན་ཏོ། ། ལེའུ་བཞི་བས་དཀྱིལ་འཁོར་ལ་འགོད་རྒྱུའི་དཔའ་མོ་ཉེར་
བཞི་སོ་སོར་བཤད་ནས། དཔའ་བོ་ཉེར་བཞི་བསྡུས་ཏེ་བསྟན་ལ། དེའི་ཤུགས་ཀྱིས་ལྷ་གཞན་ཡང་མཚོན་ཞིང་།
ལྷ་རྣམས་ཀྱིས་མཚན་སྔགས་ཀྱང་བསྟན། ལེའུ་ཉེར་བརྒྱུད་པས་དཔའ་བོ་ཉེར་བཞི་དང་ལྷ་མོ་བཞི་དངོས་སུ་
བསྟན་ཅིང་། ཉེར་དྲུག་པ་དང་སུམ་ཅུ་བས་སྒོ་མཚམས་མ་བརྒྱད་བསྟན་ལ། མདོར་ན་དེ་རྣམས་ཀྱིས་སྔོན་དུ་
དབང་བསྐུར་ནས་རིམ་གཉིས་བསྒོམ་དགོས་པར་སྟོན་ནོ། ། གཉིས་པ་ནི། ལེའུ་དང་པོའི། གསང་སྔགས་ཟློས་
པའི་བསམ་གཏན་དང་། ཞེས་པའི་དོན་འཆད་པ་ན། ལེའུ་ལྔ་པ་ནས་བརྒྱུད་པའི་བར་གྱི་ལེའུ་བཞི་དང་། ཉི་ཤུ་
རྩ་ལྔ་བ་དང་། སུམ་ཅུ་པས་ནི་གོ་རིམ་འཆོལ་བའི་བཟླས་པའི་སྔགས་བཏུ་ཚུལ་དང་། ལེའུ་ལྔ་བས་ནི་ཡབ་ཀྱི་རྩ་
སྔགས་ཀྱི་གསལ་བྱེད་བཏུ་བོ་དང་། བདུན་པས་རྩ་སྔགས་ཀྱི་དབྱངས་བཏུ་བ་དང་། ཉེར་ལྔ་བས་མགོར་ཨོཾ་དང་
མཐར་ཧཱུྃ་ཧཱུྃ་ཕཊ་སྦྱར་པའི་རྩ་སྔགས་ཉིད་གསུངས་ལ། ལེའུ་དྲུག་པས་ཡབ་ཀྱི་སྙིང་པོ་དང་ཉེ་སྙིང་གི་གྲངས་དང་
ཡབ་ཀྱི་གོ་ཆའི་སྔགས་བཏུ་བ་བཤུད་ཅིང་། བརྒྱད་པས་ནི་ཡབ་ཀྱི་སྙིང་པོ་དང་ཡུམ་གྱི་གོ་ཆའི་སྔགས་བཏུ་བ་
བསྟན། སུམ་ཅུ་བ་ལ་ཞལ་བཞི་བའི་སྔགས་བཏུ་བ་དང་བཏུས་པ་གཉིས་ག་བསྟན། ལེའུ་དགུ་པར་ཡབ་ཀྱི་རྩ་
སྔགས་ཀྱི་ཐུན་མོང་གི་དངོས་གྲུབ་སྒྲུབ་པ་དང༌། བཅུ་བའི་ཕྱོགས་གཅིག་གིས་ཡབ་ཀྱི་སྙིང་པོའི་སྒོ་ནས་སྒྲུབ་པ་
དང་། བཅུ་གཅིག་པས་སྐྱེ་བདུན་བརྟག་པ་དང་། དེའི་སྙིང་གའི་རོ་ཙ་ན་བླངས་ཏེ་ཡབ་ཀྱི་སྙིང་པོས་ལས་སྒྲུབ་པ་
བསྟན། བཅུ་གཉིས་པས་ཡབ་ཀྱི་ཉེ་སྙིང་གི་སྔ་ལས་སྒྲུབ་ཚུལ་དང༌། བཅུ་གསུམ་པས་གོ་ཆའི་སྔགས་ཀྱིས་ལས་
སྒྲུབ་ཚུལ་དག་བཅུ་བཞི་བས་ཧེ་རུ་ཀ་བོང་ཞལ་ཅན་གྱི་སྒོ་ནས་སྐྱེ་བདུན་གྱི་སྒྲུབ་པ་བསྟན། ཞེ་གསུམ་པས་ཡབ་ཀྱི་
ཉེ་སྙིང་གིས་ལས་སྒྲུབ་པ་དང༌། ཞེ་བཞི་བས་ཡབ་ཀྱི་ཉེ་སྙིང་དང་ཡུམ་གྱི་གོ་ཆས་ལས་སྒྲུབ་པ་དང་། ཞེ་ལྔ་བས་
དཔའ་མོའི་གོ་ཆས་ལས་སྒྲུབ་པ་དང་། ཞེ་དྲུག་པས་ཧ་ལྔ་ལ་བརྟེན་ནས་ལས་སྒྲུབ་པ་དང༌། ཞེ་བདུན་པས་སངས་
རྒྱུས་མཁའ་འགྲོ་མའི་སྔགས་ཀྱིས་ལས་སྒྲུབ་པ་དང་། ཞེ་བརྒྱད་པས་སངས་རྒྱས་མཁའ་འགྲོའི་སྔགས་དངོས་དང༌།
རྣལ་འབྱོར་མ་བཞི་དང་དཔའ་བོ་ཉེར་བཞི་བསྒོམ་པ་བསྟན༔ ཞེ་དགུ་བས་སྐྱེ་བདུན་བརྟག་ཚུལ་རྒྱས་པར་དང་།
ལྔ་བཅུ་བས་བཛྲ་བཻ་རོ་ཙ་ནའི་སྔགས་ཀྱིས་ལས་སྒྲུབ་པ་བསྟན་ཏོ། ། མདོར་ན་གཞུང་དེ་རྣམས་ཀྱིས་བཟླས་པ་ལ་
བརྟེན་ནས་དངོས་གྲུབ་སྒྲུབ་ཚུལ་བསྟན་པ་ཡིན་ནོ། ། གསུམ་པ་ནི། ལེའུ་བཅོ་ལྔ་བ་ནས་ཉི་ཤུ་རྩ་བཞི་བའི་བར་
གྱིས་ནི། རྩ་རྒྱུད་ཀྱི་ལེའུ་དང་པོའི། ཕོ་ཉ་ལྷན་ཅིག་སྐྱེས་གྲུབ་པ། ། ཞེས་སོགས་ཀྱི་དོན་འགྲེལ་བར་མཛད་ཅིང་།
དེ་ཡང་མཁའ་འགྲོ་མ་བརྟག་པ་ལ། ཡི་གེ་རེ་རེའི་བརྡས་བརྟག་པ་ནི་བཅོ་ལྔ་བ་དང༌། ཡི་གེ་དུ་མ་ཚོགས་པའི་
ངག་གི་བརྡ་ནི་ཉེར་བཞི་པས་སྟོན་ཅིང་། ཉི་ཤུ་བས་ལག་པ་གཙོ་བོར་བྱས་པའི་པ་ལྟ་ལུས་ཀྱི་བརྡ་དག ཉེར་
གཅིག་པར་ལྔ་བའི་ཕྱག་རྒྱུའི་ལུས་ཀྱི་བརྡ་དང༌། ཉེར་གཉིས་པས་ཡན་ལག་གི་ཁྱད་པར་ཀྱི་ལུས་ཀྱི་བརྡ་བསྟན་
165

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཏོ། ། བཅུ་དྲུག་པས་རིགས་དྲུག་གི་མཚན་ཉིད་དང་། བཅུ་བདུན་པས་མཁའ་འགྲོ་མ་བདུན་ཚན་གཉིས་དང་།
བཅོ་བརྒྱད་པ་མཁའ་འགྲོ་མའི་རིགས་ཀྱི་མཚན་ཉིད་དང་དབྱེ་བ། བཅུ་དགུ་པས་ལཱ་མའི་རིགས་ཀྱི་མཚན་ཉིད་
དང་དབྱེ་བ་བསྟན་ཏོ། ། མདོར་ན་གཞུང་དེ་རྣམས་ཀྱིས་མཁའ་འགྲོ་མའི་ཕྱག་རྒྱ་མ་ཁྱད་པར་ཅན་བརྟེན་ནས་
ལམ་བགྲོད་ཚུལ་བསྟན་ཏོ། མཁའ་འགྲོ་མའི་ཕྱག་རྒྱ་མ་དེ་རྣམས་ལ་བརྟེན་ནས་ལམ་བགྲོད་པ་མྱུར་བ་བདེ་མཆོག་
གི་ཁྱད་ཆོས་ཡིན་པར་ཤེས་པའི་ཆེད་དོ། ། བཞི་བ་ནི། རྩ་རྒྱུད་ལེའུ་དང་པོའི། དམ་ཚིག་རྟག་ཏུ་བསྐྱང་བར་
བྱ༔ ། ཞེས་སོགས་ཀྱི་དོན་འཆད་པ་ནི། ལེའུ་ཉེར་དྲུག་པས། ཕོ་ཉ་མོ་མཉེས་བྱེད་བསྲུང་བའི་དམ་ཚིག་བསྟན་
ཅིང་། ཉེར་བདུན་པས་དེ་ལ་བརྟེན་ནས་སྤྱོད་པ་བྱ་ཚུལ་དང་། ཉེར་བརྒྱད་དང་ཉེར་དགུ་པ་གཉིས་ཀྱིས་ཀྱང་
སྤྱོད་པའི་ནང་ཚན་ སྤྲོས་ བཅས་ཀྱི་སྤྱོད་པ་བསྟན་ནོ། ། ལེའུ་དང་པོའི༑ རྣལ་འབྱོར་བ་ ཉིད་ བསོད་ནམས་
མཆོག ། དག་བྱེད་སྡིག་པ་འཇིག་བྱེད་པ། ། ཞེས་པའི་དོན་འགྲེལ་བར། ལེའུ་སོ་བརྒྱད་པས་སྤྲོས་མེད་དང་
ཤིནཏུ་སྤྲོས་མེད་ཀྱི་སྤྱོད་པ་གཉིས་བསྟན། ལེའུ་དང་པོའི། སྦྲང་རྩི་མཆོལ་དང་ག་བུར་བཅས། ། ཞེས་སོགས་ཀྱི་
དོན་འཆད་པར ལེའུ་སོ་གཅིག་སོ་གཉིས་སོ་གསུམ་པ་གསུམ་གྱིས་སྤྱོད་པ་ལ་མཁོ་བའི་བཟའ་བའི་དམ་ཚིག་
བསྟན་ཏེ། དེ་ཡང་སོ་གཅིག་པས་ལོག་མཆོད་དང༌། སོ་གཉིས་པས་རྫས་ཀྱི་ཁྱད་པར་དང་། སོ་གསུམ་པས་ཁ་
ཟས་ཀྱི་ཆོ་ག་བསྟན་པའོ། ། ལྔ་བ་ནི། ལེའུ་དང་པོའི། མཆོད་བཞི་དཔའ་བོ་ཆེན་པོ་ཡི། ། ཞེས་གསུངས་པའི་
དོན་འཆད་པའི་དབང་དུ་མཛད་ནས། ལེའུ་སོ་བཞི་བ་སོགས་བཞིས་རིམ་པ་བཞིན་དུ་ཕྱག་ཆེན་དང་ཆོས་རྒྱ་དང་
ལས་རྒྱུ་དང་ལས་རྒྱུ་དབང་དུ་བྱེད་པའི་ཐབས་བསྟན་ཅིང་། དམ་ཚིག་ཕྱག་རྒྱུ་ནི་གཙོ་བོ་ཡབ་ཡུམ་སྒོམ་པ་སོགས་
ཡིན་ནོ། ། དྲུག་པ་ནི། ལེའུ་སོ་དགུ་བ་ནས་བཞི་བཅུ་རྩ་གཉིས་ཀྱི་བར་ཀྱི་ལེའུ་བཞིས་སྤྱོད་པ་གསུམ་གྱི་འབྲས་བུ་
མཆོག་མྱུར་དུ་འགྲུབ་པའི་མཚན་མ་འམ་རྟགས་བརྟན་ལ། དེ་གཅིག་པས་ནི་མངོན་པར་རྟོགས་པའི་ རིམ་པ་
གཅིག་ཏུ་བསྡུས་ནས་བསྟན་པ་ཡིན་ནོ། །གཉིས་པ་ནི། རྩ་རྒྱུད་ཀྱིས་དོན་ཐམས་ཅད་ལམ་གྱི་རིམ་པར་བསྒྲིགས་
ན། དེ་ལྟར་ལེའུ་གཉིས་པ་དང་གསུམ་པ་ནས་འབྱུང་བའི་དབང་གི་སྐོར་རྣམས་བཤད་རྒྱུད་ཀྱི་ཁ་བསྐང་བའི་སྒོ་
ནས་དབང་གི་སྣོད་རུང་དུ་བྱས་པ་ལ། ལེའུ་དང་པོའི། དེ་ནས་དེ་ལས་གསང་ཆེན་བཤད་པར་བྱ། ། ཞེས་སོགས་
ལྟར་རིམ་གཉིས་འཆད། དེ་ལ་གྲོགས་དམ་ཚིག་དང་ལྡན་པར་བྱས་ཏེ་བསྒོམས་པས་ནུས་པ་རྙེད་པ་ན་ཕོ་ཉ་མོ་
ཁྱད་པར་ཅན་ལ་བརྟེན་ནས་ལམ་ལ་བོགས་འབྱིན་པའི་སྤྱོད་པ་གསུམ་གང་རུང་སྤྱད་པ་ལས་མཆོག་ཐུན་གྱི་དངོས་
གྲུབ་རྣམ་གཉིས་མྱུར་དུ་ཐོབ་པར་འགྱུར་རོ། ། འདིར་རྗེའི་རྒྱུད་ཀྱི་འགྲེལ་བ་ལས། རྩ་རྒྱུད་ཤིན་ཏུ་མི་གསལ་ཞིང་
འཁྲུགས་པར་གྱུར་པ་གྲུབ་ཐོབ་ཀྱི་མན་ངག་གིས་བཤད་པས། ལམ་ལ་ངེས་པ་བླ་ན་མེད་པ་སྟེར་བ་འདི་ནི་མཁས་
པའི་ཡིད་འཕྲོག་པར་སྣང་བས། ཕྱིས་འབྱུང་གི་མཁས་པ་ནཱ་ར་བའི་བཤད་སྲོལ་ལ་བརྟེན་པ་རྣམས་ཀྱིས་དེ་ཁོ་ན་
བཞིན་དུ་བཤད་པར་བྱའོ། ། ཞེས་གསུངས་པ་ལྟར་བསྡུས་དོན་བཤད་པ་ཡིན་ནོ། ༈ །གསུམ་པ་ནི། འོ་ན་རྩ་རྒྱུད་ཀྱི་
166

༄༅། །འདུས་པའི་རྩ་རྒྱུད་ཀྱི་བཤད་ཐབས་བསྡུས་དོན་ཡང་གསལ་སྒྲོན་མེ། །
དོན་འཆད་པའི་ཚེ། འདུས་པ་ལྟར་མཐའ་དྲུག་དང་ཚུལ་བཞིས་བཤད་དུ་རུང་ངམ་མི་རུང་ཞེ་ན། རྒྱུད་འདི་
འཆད་པ་ན་འདུས་པའི་རྩ་རྒྱུད་ལྟར་མཐའ་དྲུག་དང་ཚུལ་བཞིའི་བཤད་པ་མི་མང་ཡང་། དེ་དག་གི་སྒོ་ནས་
བཤད་དུ་རུང་བའི་གཞུང་འགའ་རེ་སྣང་སྟེ། རྩ་རྒྱུད་ཀྱི་ལེའུ་དང་པོའི། དེ་ནས་ཞེས་པའི་སྐད་དོད་ཨ་ཐ་ཞེས་
ཡོད་པར་ནཱ་རོ་བས་ཚུལ་བཞིས་བཤད་པ་ལྟར་རྗེས་ཀྱང་དེ་བཞིན་དུ་བཤད་ཅིང༌། གསང་བ་སོགས་ལ་དྲང་ངེས་
གཉིས་ཀྱིས་བཤད་དེ། དེ་བཞིན་དུ་དྲང་ངེས་ཀྱི་བཤད་པ་འཇུག་པ་གཞན་འགའ་རེ་སྣང་ངོ༌། ། སྒྲ་ཇི་བཞིན་པའི་
བཤད་པ་དང་། སྤྱི་དོན་གྱི་སྒོ་ནས་བཤད་དུ་རུང་བ་ཡང་མང་ཞིང༌། གཞན་ཕལ་ཆེར་ནི་ཡིག་དོན་གྱི་སྒོ་ནས་
འཆད་པར་མཛད་དོ། ། ཕོ་ཉ་མོ་ལ་བརྟེན་པར་བཤད་པའི་གཞུང་རྣམས་ཀྱིས་སྦས་པའི་དོན་བསྟན་ལ། ལེའུ་
དང་པོ་སོགས་འགའ་ཞིག་གིས་ནི་མཐར་ཐུག་ཀྱང་སྟོན་ཏེ། དེས་མཚོན་ནས་གཞན་ཡང་ཤེས་པར་བྱའོ། །
བསྡུས་དོན་སྔར་བཤད་པ་ལྟར་ཤེས་ན་རྒྱུད་ཀྱི་དོན་སྤྱིའི་ལུས་རགས་རིམ་ཙམ་ཁོང་དུ་ཆུད་པར་འགྱུར་བས། རྒྱུད་
དོན་ཟབ་མོ་ལ་ཐོས་བསམ་གྱིས་བག་ཆགས་ཁྱད་པར་ཅན་འཇོག་པས་ཕན་ཡོན་ཤིན་ཏུ་ཆེ་བ་ཡིན་ནོ། ། གཞན་
ཡང་བདེ་མཆོག་གི་རྩ་རྒྱུད་ཀྱི་དོན་ཐམས་ཅད་བསྡུས་ན་དེ་ཉིད་བཅུ་བཞིར་འདུ་བར་བཤད་ཅིང༌། བཅུ་བཞི་ནི་
ལེའུ་ང་གཅིག་པ་ལས། གོས་དང་ཕྱག་རྒྱ་ལྔ་ལ་སོགས། ། ཤེས་རབ་ཡན་ལག་ཕུར་བུ་གུར། ། ཨཱ་ལི་ཀཱ་ལི་ཞེས་
བརྗོད་ནས། ། རྒྱུ་སོགས་སྟོང་བ་སྔོན་འགྲོ་བ། ། འཇུག་པ་སྒྲ་ལ་སོགས་པ་ནས། ། ཇི་སྲིད་བསྡུས་པའི་སྦྱོར་ལྡན་
པ། ། བདུད་རྩི་ཚིམ་ཕྱེད་མྱ་ངན་འདས། ། ལག་པའི་མཆོད་པས་དབང་བསྐུར་བ། ། གོ་ཆ་ཆེན་པོས་ཡང་དག་
བསྲུང༌། ། སྔགས་རྣམས་ཀུན་གྱིས་མཆོད་པར་བྱ། ། དེ་ལྟར་དེ་ཉིད་བཅུ་བཞི་ནི། ། མདོར་བསྡུས་ནས་ནི་བཤད་
པ་ཡིན། ། ཞེས་གསུངས་པ་ལྟར་གོས་སམ་གནས་དང་བཅས་པའི་ཕྱག་རྒྱའི་དེ་ཉིད། ཤེས་རབ་ཡན་ལག་གི །
ཕུར་གུར་གྱི། ཨཱ་ལི་དང་ཀཱ་ལིའི། རྒྱུ་སོགས་སྟོང་བའི། འཇུག་པ་སྒྲའི། བསྡུས་སྦྱོར་གྱི། བདུད་རྩིས་ཚིམ་བྱེད་
ཀྱི། མྱང་འདས་ཀྱི། ལག་མཆོད་ཀྱི། དབང་བསྐུར་བའི། གོ་ཆའི། སྔགས་མཆོད་ཀྱི་དེ་ཉིད་དོ། ། སྨྲས་པ།
རྒྱུད་ཀྱི་མཐར་ཐུག་བདེ་མཆོག་གི། རྩ་རྒྱུད་འཆད་པའི་བསྡུས་དོན་ཞིག ། དམ་པའི་མན་ངག་ལ་བརྟེན་ནས །
གོ་སླའི་ངག་གིས་གསལ་བར་བཤད། ། ཅེས་པ་འདི་ཡང་ཅོ་ནེའི་ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་སྦྱར་
བ་སྟེ།དད་དང་རྣམ་དཔྱོད་ལྡན་པའི་གུར་པའི་དགེ་སློང་བརྩོན་འགྲུས་དཔལ་འབྱོར་ཞེས་བགྱི་བས་ རྒྱུད་གྲྭར་
སྔགས་རམས་པའི་མཚན་གདགས་མཛད་པའི་སྐབས་འདུས་པའི་རྒྱུད་ཀྱི་བཤད་ཐབས་དང་ལྷན་ཅིག་པར་དུ་
བསྒྲུབ་པའི་ཚེ། ཡི་གེ་བ་ནི་གནས་བརྟན་བློ་བཟང་རབ་བརྟན་ནོ། ། མངྒ་ལཾ། །
167

༄༅། ། དཔལ་བདེ་མཆོག་ལཱུ་ཧི་བའི་བླ་བརྒྱུད་བསྟོད་པ་སྨོན་ལམ་
ཤིས་བརྗོད་དང་བཅས་པ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། དཔལ་ལྡན་རིགས་བརྒྱའི་ཁྱབ་བདག་རྡོ་རྗེ་འཆང་། ། མཐུ་སྟོབས་དབང་ཕྱུག་
རྒྱལ་སྲས་གསང་བའི་བདག ། མགོན་དེས་རྗེས་བཟུང་ཨིནྡྲ་བྷོ་དྷི་ལ། ། གསོལ་བ་འདེབས་སོ་མཆོག་ཐུན་
དངོས་གྲུབ་སྩོལ། ། གྲུབ་པའི་དབང་ཕྱུག་དཔལ་ལྡན་ས་ར་ཧ། ། ཟབ་དོན་འགྲེལ་བར་ལུང་བསྟན་ཀླུ་སྒྲུབ་
ཞབས། ། ཐུགས་སྲས་རྗེ་བཙུན་རི་ཁྲོད་དབང་ཕྱུག་ལ། ། གསོལ་བx། ། ལམ་འདིས་གོ་འཕང་མཆོག་བརྙེས་
ལྷུ་ཧི་བ། ། ཟབ་ལམ་མཐར་ཕྱིན་དཱ་རི་ག་པའི་ཞབས། ། སྒྱུ་ལུས་མངོན་གྱུར་རྡོ་རྗེ་དྲིལ་བུ་པར། ། གསོལ་
བx། ། རིམ་གཉིས་རྟོགས་པ་མཆོག་ལྡན་རུསྦལ་ཞབས། ། ཕག་མོས་རྗེས་བཟུང་ཛ་ལནྡྷ་ར་པ། ། བརྟུལ་
ཞུགས་མཆོག་གྱུར་ནག་པོ་སྤྱོད་པ་ལ། ། གསོལ་བx། ། གསང་བའི་མན་ངག་མཛོད་འཛིན་གུ་ཧྱ་པ། ། གྲུབ་
པའི་གོ་འཕང་མཐོར་གཤེགས་རྣམ་རྒྱལ་ཞབས། ། ཏིལ་བརྡུང་སྤྱོད་པས་མཆོག་བརྙེས་ཏེ་ལོ་པར། ། གསོལ་
བx། ། གནས་ལྔ་རིག་པའི་མཐར་སོན་ནཱ་རོ་ཏ། ། བསྒོམས་པའི་ནུས་པ་ཕུལ་བྱུང་ཕམ་མཐིང་མཆེད། །
མཁས་མཆོག་ གློག་སྐྱ་ཤེས་རབ་བརྩེགས་ཉིད་ལ། ། གསོལ་ བx། ། སྒྲ་སྒྱུར་ཆེན་པོ་བློ་གྲོས་ གྲགས་པའི་
དཔལ། ། ས་ཆེན་རིག་འཛིན་ཀུན་དགའ་སྙིང་པོའི་ཞབས། ། རྗེ་བཙུན་དམ་པ་བསོད་ནམས་རྩེ་མོ་ལ། །
གསོལ་བx། ། གསང་དོན་ཀུན་གཟིགས་གྲགས་པ་རྒྱལ་མཚན་པ། ། རིག་གནས་མཐར་སོན་ས་སྐྱ་པཎྜི་ཏ། །
དེ་སྲས་ཐུ་བོ་རིགས་པའི་སེངྒེ་ལ། ། གསོལ་བx། ། མཁས་བཙུན་ཆེན་པོ་སངས་རྒྱས་འབུམ་པ་དང་། ། སྐད་
གཉིས་སྨྲ་བ་མཆོག་ལྡན་ལེགས་པའི་བློ། ། བླ་མ་དམ་པ་དང་ལ་ལྡན་སེངྒེ་ལ། ། གསོལ་བx། ། བསྟན་པའི་
མངའ་བདག་བུ་སྟོན་རིན་ཆེན་གྲུབ། ། སྔགས་འཆང་ཀུན་གྱི་གཙོ་གྱུར་ཁྱུང་ལྷས་པ། ། ཆོས་ཀྱི་རྒྱལ་པོ་རྗེ་
བཙུན་བཙོང་ཁ་བར། ། གསོལ་བx། ། དང་ལ་ལྡན་འཁོར་ལོ་སྡོམ་པའི་ལུང་རྟོགས་བསྟན། ། ཇི་བཞིན་
འཛིན་མཛད་རིམ་པར་བྱོན་པ་ཡི། ། དངོས་དང་བརྒྱུད་པའི་བླ་མ་ཐམས་ཅད་ལ། ། གསོལ་བ་འདེབས་སོ་
168

༄༅། ། དཔལ་བདེ་མཆོག་ལཱུ་ཧི་བའི་བླ་རྒྱུད་བསྟོད་པ་སྨོན་ལམ་ཤིས་བརྗོད་དང་བཅས་པ། །
མཆོག་ཐུན་དངོས་གྲུབ་སྩོལ། ། བརྟན་གཡོའི་ཤེས་བྱའི་དཀྱིལ་འཁོར་མ་ལུས་པ། ། དྲི་མེད་ལྷན་སྐྱེས་བདེ་བ་
ཆེན་པོའི་ངོར། ། སྡོམ་མཛད་ཧེ་རུ་ཀ་དཔལ་ཡབ་ཡུམ་ལ། ། གསོལ་བ་འདེབས་སོ་མཆོག་ཐུན་དངོས་གྲུབ་
སྩོལ། ། མ་དག་སྐྱེ་ཤི་བར་དོ་རྣམ་པ་གསུམ། ། རྣམ་དག་རྒྱལ་བའི་སྐུ་གསུང་ཐུགས་ཀྱི་ངོར། ། བསྒྱུར་མཛད་
འཁོར་ལོ་སྡོམ་པའི་རིམ་གཉིས་ལམ། ། བགྲོད་པའི་ཉམས་ལེན་མཐའ་རུ་ཕྱིན་པར་ཤོག ། གོ་འཕང་མཆོག་དེ་
ཚེ་འདིར་མ་ཐོབ་ཀྱང་། ། འཆི་བའི་ཚེ་ན་བླ་མ་ལྷ་ཚོགས་ཀྱིས། ། ངོ་མཚར་ལྟས་བཟང་མང་པོས་བསུ་མཛད་
དེ། ། མཁའ་སྤྱོད་རིག་འཛིན་གནས་སུ་འཁྲིད་པར་ཤོག ། སྐྱེ་བ་ཀུན་ཏུ་ཡང་དག་བླ་མ་དང༌། ། ཞེས་སོགས་
ཀྱང་བརྗོད་པར་བྱའོ། ། ། ། རྒྱལ་བ་ཀུན་གྱི་བདག་པོ་རྡོ་རྗེ་འཆང་། ། ངུར་སྨྲིག་གར་རོལ་གསང་ཆེན་རྒྱུད་སྡེ་
ཡི། ། དགོངས་པ་ཇི་བཞིན་འགྲེལ་མཛད་ཐམས་ཅད་མཁྱེན། ། རྒྱལ་བ་གཉིས་པར་གྲགས་ལ་ཕྱག་འཚལ་
ལོ། ། ལམ་བཟང་མཐར་ཐུག་འཁོར་ལོ་བདེ་མཆོག་གི ། ཟབ་ལམ་སྒྲུབ་པའི་བརྩོན་པ་ལྷུར་མཛད་པ། །
མཆོག་ཐུན་འདོད་རྒུའི་འབྱུང་གནས་ཡིད་བཞིན་ནོར། ། དངོས་བརྒྱུད་བླ་མ་རྣམས་ལx། ། གང་ཐུགས་སྒྲིབ་
བྲལ་བདེ་བ་ཆེན་པོ་ཉིད། ། ཡེ་ཤེས་ཐུགས་གསུང་སྐུ་དང་དམ་ཚིག་གི ། འཁོར་ལོར་སྤྲུལ་མཛད་རིགས་རྣམས་
ཀུན་གྱི་བདག་ ཁྱབ་བདག་ཧེ་རུ་ཀ་ལx། ། ཟུང་འཇུག་གོ་འཕང་བདེ་ཆེན་ལམ་ཉིད་ཀྱིས། ། ཐོབ་པར་
མཚོན་ཕྱིར་རྡོ་རྗེ་ཕག་མོ་དང་། ། མཉམ་སྦྱོར་ལྷན་སྐྱེས་བདེ་བའི་སྦྲང་རྩིའི་རོས། ། རྟག་ཏུ་མངོན་དགས་རོལ་
ལx། ། དབང་སྔོན་རི་བཞིན་རྣམ་ཐར་སྒོ་བཞིའི་ཞལ། ། བཅུ་གཉིས་སྤྱན་དང་ཕྱག་ལྡན་སྟོང་ཕྲག་འོད། །
དབང་ཕྱུག་དུས་མཚན་བཅས་པའི་ཉི་གདན་སྟེང་། ། གཡས་བརྐྱངས་སྟབས་ཀྱིས་བཞུགས་ལx། ། བྱུ་རུའི་
མདངས་ལྡན་ཉིན་བྱེད་འབུམ་གྱི་འོད། ། མི་ཕྱེད་མཛའ་བས་ཡབ་ལ་འཁྱུད་པ་ཡིས། ། ཟག་མེད་བདེ་བའི་
དཔལ་སྟེར་བཅོམ་ལྡན་མ། ། རྡོ་རྗེ་ཕག་མོའི་ཞབས་ལx། ། དྲན་པ་ཉེར་གཞག་རྣམ་བཞི་དག་པའི་དངོས། །
གཅེར་བུ་སྐྲ་གྲོལ་བཞད་པའི་ཞལ་ལྡན་ཞིང་། ། རབ་མཛེས་ལང་ཚོ་དར་བའི་འཇོ་སྒེག་ཅན། ། བདེ་ཆེན་ལྷ་མོ་
བཞི་ལx། ། པཱུ་ལླི་ར་མ་ལ་སོགས་ཡུལ་རྣམས་དང་། ། འཁོར་ལོ་སྔོན་པོའི་རྩིབས་བཞུགས་རྡོ་རྗེའི་རིགས། །
དབང་སྔོན་མདངས་ལྡན་མཁའ་ལ་སྤྱོད་པའི་ཚུལ། ། ཐུགས་འཁོར་ཡབ་ཡུམ་རྣམས་ལx། ། ཀཱ་མ་རུ་བ་ལ་
སོགས་ཡུལ་རྣམས་དང་། ། འཁོར་ལོ་དམར་པོའི་རྩིབས་བཞུགས་པདྨའི་རིགས། ། པད་རག་མདངས་ལྡན་ས་
ལ་སྤྱོད་པའི་ཚུལ། ། གསུང་འཁོར་ཡབ་ཡུམ་རྣམས་ལx། ། ཕྲེཏ་བུ་རི་ལ་སོགས་ཡུམ་རྣམས་དང་། ། འཁོར་
ལོ་དཀར་པོའི་རྩིབས་བཞུགས་དེ་ཡི་རིགས། ། ཟླ་བའི་དམངས་ལྡན་ས་འོག་སྤྱོད་པའི་ཚུལ། ། སྐུ་འཁོར་ཡབ་
ཡུམ་རྣམས་ལ། ། འབྲུད་གཅོད་ཉེ་བའི་འཐུར་གཅོད་སོགས་རྣམས་དང་། ། དཀྱིལ་འཁོར་སྒོ་མཚམས་བརྒྱད་
169

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཞུགས་ལས་ཀྱི་རིགས ། ཕྱོགས་དང་ཕྱོགས་བྲལ་མདོག་ཅན་ཁྲོས་པའི་ཉམས། ། དམ་ཚིག་འཁོར་ལོའི་ལྷ་ལ་
ཕྱག་འཚལ་ལོ། ། དཀྱིལ་འཁོར་བདག་པོ་དཔལ་ལྡན་ཧེ་རུ་ཀའི། ། བདེ་ཆེན་ལྷན་སྐྱེས་ཡེ་ཤེས་རོལ་ག་
ལས། ། ལེགས་འཁྲུངས་འཁོར་ལོ་ལྔ་ཡི་ལྷ་ཚོགས་ཀྱི། ། རྟེན་དང་བརྟེན་པར་ཤར་ལ་ཕྱག་འཚལ་ལོ། ། དེ་
ལྟར་དཀྱིལ་འཁོར་ལྷ་ཚོགས་ཐམས་ཅད་ལ། ། ཅུང་ཟད་བསྟོད་ལས་བྱུང་བའི་རྣམ་དཀར་དགེས། ། རང་
གཞན་ཀུན་གྱིས་བདེ་ཆེན་དཔལ་རྙེད་ནས། ། ཟུང་འཇུག་རྡོ་རྗེ་འཆང་དབང་ཐོབ་གྱུར་ཅིག ། ། ། དེ་ལྟར་
འཁོར་ལོ་སྡོམ་པའི་ལྷ་ཚོགས་ལ། ། མཆོད་བསྟོད་བསྒོམས་དང་བཟླས་པའི་དགེ་བ་དང་། ། དུས་གསུམ་ལེགས་
ཚོགས་ཇི་སྙེད་བསགས་པ་ཀུན། ། བཤེས་གཉེན་དམ་པས་རྗེས་སུ་འཛིན་ཕྱིར་བསྔོ། ། དེ་ཡིས་ཉེ་བར་བསྟན་
པའི་གདམས་པའི་དོན། ། དལ་འབྱོར་རྙེད་དཀའ་ངན་འགྲོའི་སྡུག་བསྔལ་དང་། ། དེ་ལས་སྐྱོབ་པའི་སྐྱབས་
འགྲོ་ལས་འབྲས་ལ། ། ཉམས་ལེན་འཇུག་ལྡོག་ཚུལ་བཞིན་བྱེད་པར་ཤོག ། འཁོར་བའི་ངང་ཚུལ་མེ་འོབས་
ལྟར་མཐོང་ནས། ། ཐར་འདོད་ངེས་འབྱུང་ཤུགས་དྲག་སྐྱེ་བ་དང་། ། མ་རྣམས་དོན་དུ་བྱང་ཆུབ་སེམས་
བསྐྱེད་དེ། ། ཕྱིན་དྲུག་རླབས་ཆེན་སྤྱོད་ལ་འཇུག་པར་ཤོག ། རྣམ་དག་དབང་བཞིས་སྐུ་བཞི་འགྲུབ་འགྱུར་
བའི། ། ནུས་པ་འཇོག་ཅིང་དྲི་མ་ཀུན་བཀྲུས་ནས། ། རིམ་གཉིས་རྫོགས་པར་བསྒོམ་ལ་དབང་བ་དང་། །
དམ་ཚིག་སྡོམ་པ་སྲུང་བར་བྱེད་པར་ཤོག ། ཐ་མལ་སྣང་ཞེན་དྲི་མ་འཁྲུད་བྱེད་པའི། ། བསྐྱེད་པའི་རིམ་ལ་
ཐུན་བཞིའི་རྣལ་འབྱོར་གྱིས། ། གང་སྣང་ལྔ་བའི་འཁོར་ལོ་འཆར་ནུས་པའི། ། རིམ་པ་དང་པོའི་རྟོགས་པ་
མཐར་ཕྱིན་ཤོག ། སྒོ་གསུམ་སྐུ་གསུང་ཐུགས་ཀྱི་དག་བྱེད་ལྷས། ། བྱིན་གྱིས་བརླབས་པས་བགེགས་རྣམས་ཞི་
བ་དང་། ། ཞིང་གི་མཆོག་ལ་དམིགས་ནས་མཆོད་པ་ཡིས། ། རླབས་ཆེན་བསོད་ནམས་ཚོགས་ནི་རྫོགས་པར་
ཤོག ། སྤྲོས་ཀུན་འོད་གསལ་བསྡུས་པའི་སྟོང་ཉིད་ལས། ། ནཱ་དའི་གཟུགས་ལྡང་ཟླ་བར་ཞུགས་པ་ཡིས། །
དཀྱིལ་འཁོར་ཡོངས་རྫོགས་སྐྱེ་འཆི་བར་དོ་གསུམ། ། སྐུ་གསུམ་ལམ་དུ་འཁྱེར་བར་བྱེད་ནུས་ཤོག ། གང་དུ་
བསྣུན་པའི་རྩ་འཁོར་སོགས་མཚོན་ཕྱིར། ། འབྱུང་བཞི་རི་རབ་པདྨ་ཟླ་བ་སོགས། ། བསྒོམས་པས་དཀར་
དམར་ཆ་ཡེ་བབས་འཛེག་ལས། ། ངེས་དོན་ལྷན་སྐྱེས་སྐྱེ་བའི་རྒྱུད་སྨིན་ཤོག། སྐྱེ་བ་སྤྲུལ་སྐུར་འཁྱེར་བའི་ཧེ་རུ་
ཀའི། ། ཕྱི་དང་ལུས་ཀྱི་ཐུན་བཞིར་བསྒོམས་བྱས་པས། ། ཕྱི་ནང་དཀྱིལ་འཁོར་གསལ་སྣང་རྫོགས་ པ་
དང་། ། ལས་རླུང་མ་ལུས་དྷུ་ཏིར་འཇུག་པར་ཤོག ། ནང་གི་རྗེ་བཙུན་ཡབ་ཡུམ་ཟུང་བསྒོམས་པའི། །
དཔྱིད་དང་ཐིག་ལེ་ཕན་ཚུན་སྙོམས་ཞུགས་ལས། ། རྫོགས་རིམ་རྟོགས་པ་ཡོངས་རྫོགས་སྐྱེ་བ་ཡི། ། དགེ་བའི་
རྩ་བ་ཡོངས་སུ་སྨིན་པར་ཤོག ། འཁོར་ལོ་སྡོམ་པའི་ཚུ་བཤད་རྒྱུད་ཉིད་དོན། ། གྲུབ་ཆེན་བླ་མའི་མན་ངག་
170

༄༅། ། དཔལ་བདེ་མཆོག་ལཱུ་ཧི་བའི་བླ་རྒྱུད་བསྟོད་པ་སྨོན་ལམ་ཤིས་བརྗོད་དང་བཅས་པ། །
གནད་བསྡུས་པ། ། རྫོགས་རིམ་རྣལ་འབྱོར་ཆེན་པོ་སྤྱོད་པར་བཅས། ། རྫོགས་པར་བསྐྱེད་ནས་དངོས་གྲུབ་
མཆོག་ཐོབ་ཤོག ། སྤྲུལ་བའི་འཁོར་ལོར་སྤྲིན་སྒྱུར་སེམས་བརྟན་པས། ། ཉི་ཟླའི་འགྲོས་བཅོམ་ཙཎྜ་ལི་སྦར་
ཏེ། ། བྱང་ཆུབ་སེམས་རྒྱུན་དྷུ་ཏཱིར་འབབ་འཛེག་ལས། ། ཡས་བབས་མས་བརྟན་དགའ་བཞི་སྐྱེ་བར་ཤོག །
འཇུག་གནས་ལྡང་བའི་རླུང་གི་རྡོར་བཟླས་མཆོག ། དྷུ་ཏིའི་ལམ་ནས་ཡང་ཡང་གོམས་བྱས་པས། ། ཧཾ་ཡིག་ཞུ་
བའི་བདུད་རྩིས་དབང་ཕྱུག་མ། ། མཉེས་བྱས་ལམ་གྱི་འོད་གསལ་འཆར་བར་ཤོག ། ལྟེ་བའི་ཡེ་ཤེས་སེམས་
དཔའ་སྙོམས་འཇུག་སྒྲས། ། རྗེས་གཞིག་རིམ་པས་སྣོད་བཅུད་ཀུན་བསྡུས་པའི། ། བསམ་གྱིས་མི་ཁྱབ་འོད་
གསལ་ཕྱག་རྒྱ་ཆེར། ། རྩེ་གཅིག་མཉམ་པར་འཇོག་པའི་ནུས་ལྡན་ཤོག ། དེ་ལས་ལངས་ཚེ་གང་ཤར་སྣོད་
བཅུད་ཀུན། ། བདེ་སྟོང་ཆེན་པོའི་རོལ་ བར་ ཤར་གྱུར་ཏེ། ། ཀུན་རྟོག་བག་ཆགས་སྦྱོང་ལ་ ཐོགས་མེད་
ཅིང་། ། སེམས་དབེན་མཐར་ཐུག་ཏིང་འཛིན་རྫོགས་པར་ཤོག ། དེ་ལས་ཆུ་ཀླུ་དྭངས་ལས་ཉ་བཞིན་དུ། །
སྒྱུ་འཕྲུལ་དྲ་བ་སྒྱུ་མའི་སྐུར་ལངས་ནས། ། དེ་ཉིད་འོད་གསལ་འཇུག་ལ་གོམས་བྱས་པས། ། དོན་གྱི་ལྷན་སྐྱེས་
མངོན་དུ་འགྱུར་བར་ཤོག ། དེ་ནས་སློབ་པའི་ཟུང་འཇུག་འགྲུབ་པའི་མཐར། ། རྡོ་རྗེ་ལྟ་བུའི་ཏིང་འཛིན་
སྟོབས་ཉིད་ཀྱིས། ། འཁྲུལ་བའི་བག་ཆགས་དྲི་མ་ཀུན་སྦྱངས་ཏེ། ། མི་སློབ་ཟུང་འཇུག་གོ་འཕང་ཐོབ་པར་
ཤོག ། ཚེ་འདིར་གོ་འཕང་མཆོག་དེ་མ་ཐོབ་པར། །འཆི་ཚེ་རྗེ་བཙུན་འཁོར་བཅས་གྱིས་བསུས་ཏེ། ། མཁའ་
སྤྱོད་རིག་འཛིན་གནས་སུ་འཁྲིད་མཛད་ནས། ། ཟབ་ལམ་འདི་ཉིད་མྱུར་དུ་མཐར་ཕྱིན་ཤོག། ཚུལ་དེ་སྒྲུབ་ལ་
ཐོགས་མེད་མཐུ་ལྡན་པ། ། འཛམ་གླིང་གནས་མཆོག་ཉི་ཤུ་རྩ་བཞི་ཡི། ། དཔའ་བོ་རྣལ་འབྱོར་མ་ནི་འཁོར་
བཅས་ཀྱིས། །གཡེལ་བ་མེད་པར་རྟག་ཏུ་གྲོགས་མཛད་ཤོག ། ། །
རྗེ་ཉིད་ཀྱིས་མཛད་པའི་བདེ་མཆོག་གི་ཤིས་བརྗོད་རྒྱས་པ་མ་ལྕོགས་པའི་ཚེ་བསྡུས་པ་བྱ་ཚུལ་མང་ཡང་
གཅིག་ནི། རབ་ཡངས་ནམ་མཁར་བདེ་མཆོག་ལྷ་ཚོགས་ཀྱིས། ། ཡོངས་གང་མེ་ཏོག་ཆར་འབེབ་ཤིས་བརྗོད་
སོགས། ། ཕུན་ཚོགས་དཔལ་སྟེར་མཛད་པར་ཤེས་ཀྱིས་དང་། ། བཀྲ་ཤིས་གདངས་སྙན་བདག་གིས་བསྒྲིག་
པར་བྱ། ། རྡོ་རྗེ་འཆང་ཆེན་ཨིནྡྲ་བྷཱུ་ཏི་དང༌། ། ས་ར་ཧ་དང་ཀླུ་སྒྲུབ་ཤ་བ་རི། ། ལྟུ་དྲིལ་རྒྱལ་བ་གཉིས་པ་ཡབ་
སྲས་སོགས། ། དངོས་དང་བརྒྱུད་པའི་བླ་མ་དམ་པ་ལ། ། ལེགས་ཚོགས་ཇི་སྙེད་མཆིས་པའི་བཀྲ་ཤིས་
དེས། ། ཁྱེད་ཀྱི་མི་འདོད་རྒུད་པ་ཀུན་ཞི་ཞིང་། ། མཐུན་རྐྱེན་མ་ལུས་ཡིད་བཞིན་འགྲུབ་འགྱུར་བའི། ། ཕུན་
ཚོགས་དཔལ་ལ་རོལ་པའི་བཀྲ་ཤིས་ཤོག ། ཁྱབ་བདག་མགོན་པོ་དཔལ་ལྡན་ཧེ་རུ་ཀ ། ཟག་མེད་བདེ་སྟེར་རྗེ་
བཙུན་རྣལ་འབྱོར་མ། ། རྩ་བཤད་རྒྱུད་དང་རིམ་གཉིས་ལ་སོགས་པ། ། ལུང་དང་རྟོགས་པའི་དམ་ཆོས་མ་
171

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལུསལ། ། ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། ། ཁྱེད་ཀྱི་མི་འདོད་རྒུད་པ་ཀུན་ཞི་ཞིང་། མཐུན་
རྐྱེན་མ་ལུས་ཡིད་བཞིན་འགྲུབ་འགྱུར་བའི། ། ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག ། རྣམ་སྣང་ལ་
སོགས་དག་བྱེད་ལྷ་རྣམས་དང་། ། དམ་ཚིག་སྐུ་གསུང་ཐུགས་དང་བདེ་ཆེན་གྱི། ། དཔའ་བོ་རྣལ་འབྱོར་མ་
ཚོགས་ཐམས་ཅད་དང་། ། རྡོར་སེམས་ལ་སོགས་གོ་ཆའི་ལྷ་རྣམས་ལ། ། ལེགས་ཆོགསx། ཁྱེད་ཀྱིx། མཐུན་
རྐྱེནx] ཕུན་ཚོགསx༑ རྣམ་དག་ཡེ་ཤེས་རང་བཞིན་ལས་གྲུབ་ཅིང་། ། རྣམ་མང་རིན་ཆེན་རྒྱན་སྤྲས་རྡོར་
འཕྲེང་ལས། ། རྣམ་པར་འཕྲོ་བའི་མེ་རི་དུར་ཁྲོད་བཅས། ། རྣམ་སྣང་དག་པའི་གཞལ་ཡས་ཁང་ཆེན་ལ། །
ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། ། ཁྱེད་ཀྱི་མི་འདོད་རྒུད་པ་ཀུན་ཞི་ཞིང་། ། མཐུན་རྐྱེན་མ་
ལུས་ཡིད་བཞིན་འགྲུབ་འགྱུར་བའི། ། ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག ། ཡང་ན། ནམ་མཁའི་
ཁྱོན་ལྟར་ཞེས་སོགས་བྱའོ། ། དཔལ་འཁོར་ལོ་བདེ་མཆོག་ལཱུ་ཧི་བའི་བླ་བརྒྱུད་བསྟོད་པ་སྨོན་ལམ། ཤིས་བརྗོད་
འདི་རྣམས་ནི་དང་སྟོབས་ཕུན་སུམ་ཚོགས་པའི་གནས་བརྟན་བློ་བཟང་བརྩོན་འགྲུས་ཞེས་བགྱི་བས་རང་ཉིད་དད་
པ་ཁོ་ནས་འདི་ལྟ་བུ་ཞིག་གྱིས་ཤིག་དང༌། ཁོ་བོས་པར་དུ་བསྒྲུབ་པར་བྱའོ་ཞེས་བསྐུལ་བ་ལ་བརྟེན་ནས་ཤཱཀྱའི་
དགེ་སློང་གྲགས་པ་བཤད་སྒྲུབ་ཀྱིས་རེ་གཉིས་ལ་ཕན་ཐོགས་པར་བསམས་ཏེ་སྦྱར་བའོ། ། ། ། སརྦ་མངྒ་ལཾ། །
172

༄༅། ། ལྟ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་
ངོགས་བདེ་བའི་ལམ་བཟང་ཞེས་བྱ་བ་བཞུགས་སོ། །
བློ་མ་དང་བཅོམ་ལྡན་འདས་དཔལ་ཧེ་རུ་ཀའི་ལྷ་ཚོགས་རྣམས་ལ་ཕྱག་འཚལ་ལོ། ། འདིར་ལྟ་ཧི་བའི་
ལུགས་ཀྱི་བདེ་མཆོག་མངོན་རྟོགས་འཛིན་འདོན་དུ་འཇུག་པ་བདེ་བར་དགོད་པར་བྱ་སྟེ། དེ་ཡང་སྐད་ཅིག་
གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། གཡས་བརྐྱང་གིས་
བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་འཛིན་པས་འཁྱུད་
པར་གྱུར། རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་
རང་བཞིན་ནོ། ། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡེ་ཏིཥྛ་ཨེ་ཥ་སྟི་དྷ་ར་ཡཱ་མི་བཛྲ་ས་ཏྭ་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་
ཕཊ་སྭཱཧཱ། ཨོཾ་བཛྲ་གྷཎྜ་ཧཱུཾ། རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ། ། ཧཱུཾ་སེམས་ཅན་རྨོངས་
དང་འབྲེལ་བ་ཡི། ། རྡོ་རྗེ་གསོར་བ་མཛེས་པ་ཡིས། ། རྣམ་ཐར་ཆོས་ཀྱི་བྱ་བ་སྟེ། ། སྤྲོ་དང་བཅས་པས་རྡོ་རྗེ་
གཟུང་། ། ཧཱུཾ་ཧཱུཾ་ཧཱུཾ་ཧོ་ཧོ་ཧོ། ཨོཾ་བཛྲ་དྷརྨཱ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙ་ལི་ནེ་པྲཛྙཱ་པཱ་ར་
མི་ཏ་ནཱ་ད་སྭ་བྷཱ་ཝེ་བཛྲ་སཏྭཱ་ཧྲི་ད་ཡ་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སྭཱཧཱ། ཨོཾ་ཁཎྜ་རོ་ཧི་ཧུཾ་ཧཱུྃ་ཕཊ། ཨོཾ་སྭ་བྷཱ་ཝ་
ཤུདྡྷ སབྦ་དྷརྨཱ༔ སཱ་བྷཱ་ཝ་ཤུ་དྷོཉཧཾ། སྟོང་བ་ཉིད་དུ་གྱུར། སྟོང་བའི་ངང་ལས། ཡཾ་ལས་བྱུང་བའི་རླུང་གི་
དཀྱིལ་འཁོར་སྔོན་པོ་གཞུའི་དབྱིབས་ཅན་གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་རི་
ལས་བྱུང་བའི་མེའི་དཀྱིལ་འཁོར་དམར་པོ་གྲུ་གསུམ་པ་གྲྭ་གསུམ་དུ་མེ་འབར་བས་མཚན་པའི་སྟེང་དུ་ཨོཾ་ཨཱཿ ཧཱུྃ་
གསུམ་ལས་བྱུང་བའི་མི་མགོ་རློན་པའི་སྒྱེད་པུ་གསུམ་ལ་གནས་པའི་ཨ་དཀར་པོ་ལས་བྱུང་བའི་ཐོད་པ་དུམ་བུ་
གཅིག་པ་ཕྱི་དཀར་ལ་ནང་དམར་བ་དེའི་ནང་གི་ཤར་དུ་ཨོཾ་དཀར་པོ་ལས་བྱུང་བའི་དྲི་ཆེན་ཨོཾ་གྱིས་མཚན་པ།
བྱང་དུ་ཁཾ་ལྗང་ཀུ་ལས་བྱུང་བའི་ཀླད་པ་ཁཾ་གིས་མཚན་པ། ནུབ་ཏུ་ཨོཾ་དམར་པོ་ལས་བྱུང་བའི་བྱང་སེམས་དཀར་
པོ་མཾ་གིས་མཚན་པ། ལྷོར་ཏཾ་སེར་པོ་ལས་བྱུང་བའི་རཀྟ་ཧཱུྃ་གིས་མཚན་པ། དབུས་སུ་ཧཱུྃ་མཐིང་ག་ལས་བྱུང་
བའི་དྲི་ཆུ་ཧཱུྃ་གིས་མཚན་པ། མེར་ལོ་དཀར་པོ་ལས་བྱུང་བའི་བ་ལང་གི་ཤ་ལཾ་གྱིས་མཚན་པ། བདེན་བྲལ་དུ་མི་
173

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྔོན་པོ་ལས་བྱུང་བའི་ཁྱིའི་ཤ་མོ་གྱིས་མཚན་པ། རླུང་དུ་པཾ་དམར་པོ་ལས་བྱུང་བའི་གླང་པོ་ཆེའི་ཤ་པོ་གྱིས་མཚན་
པ། དབང་ལྡན་དུ་ཏཾ་ལྗང་ཀུ་ལས་བྱུང་བའི་རྟའི་ཤ་ཏཾ་གྱིས་མཚན་པ། དབུས་སུ་བཾ་དམར་པོ་ལས་བྱུང་བའི་
མིའི་ཤ་ཁཾ་གྱིས་མཚན་པ། རླུང་གཡོས་པ་ལས་མེ་འབར་བའི་དྲོད་ཀྱིས་རྫས་རྣམས་ཡི་གེ་དང་བཅས་པ་ཞུ་ནས།
ཉི་མ་འཆར་གའི་མདོག་ལྟར་དམར་སེར་དུ་གྱུར། དེའི་སྟེང་དུ་ཧཱུྃ་དཀར་པོ་ལས་བྱུང་བའི་ཁ་ཊཾ་ག་དཀར་པོ་བྱུང་
ཆུབ་ཀྱི་སེམས་ཀྱི་བདུད་རྩིའི་རང་བཞིན་ཅན་མགོ་ཐུར་དུ་བལྟས་པ་ཐོད་པར་ལྷུང་སྟེ་ཞུ་བས། བཅུད་དེ་དག་
དངུལ་ཆུའི་མདོག་ཅན་བསིལ་བར་གྱུར། ཨོཾ་ཨ་ཨཱ། ཨི་ཨཱི། ཨུ་ཨཱུ་རྀ་རཱིར་ལེའྀ་ཨེ་ཨི་ཨོ་ཨཽ་ཨཾ་ཨ༔ མ་ཀ་ཁ་ག་གྷ་
ང་། ཙ་ཚ་ཛ་ཛྷ་ཉ། ཊ་ཋཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ།
ཡེ་གེ་དེ་ཉིད་ཁ་དོག་སྣ་ཚོགས་པ་བདུད་རྩིའི་སྟེང་དུ་གནས་པ་ཡོངས་སུ་གྱུར་པ་ལས་མོ་དཀར་པོ། ཨཱ དམར་པོ།
ཧཱུྃ་སྔོན་པོ་གསུམ་སྟེང་ནས་སྟེང་དུ་གནས་པ་ལས་འོད་ཟེར་འཕྲོས་པས། རྒྱུ་མཚོ་ལ་སོགས་པ་ན་གནས་པའི་
བདུད་རྩི་དང་། ཕྱོགས་བཅུ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཐམས་ཅད་ཀྱི་ཐུགས་
ཀའི་ས་བོན་ལས། ཡེ་ཤེས་ཀྱི་བདུད་རྩི་བཀུག་ཅིང་། འོད་ཟེར་གྱིས་འགྲོ་བ་རྣམས་འཁོར་ལོ་གསུམ་གྱི་ལྷར་བྱས་
པའི། དཔའ་བོ་དང་དཔའ་མོ་བཀུག་པ་རྣམས་ཀྱང་། སྙོམས་བར་འཇུག་པ་སྔོན་དུ་འགྲོ་བས་ཞུ་བ་ཨོཾ་ཨཱཿ ཧཱུྃ་ལ་
ཐིམ་ཞིང་། དེ་གསུམ་ཡང་རིམ་གྱིས་ཞུ་བ་ཐོད་པར་ཐིམ་པར་གྱུར། ཨོཾ་ཨཱཿ ཧཱུྃ། ལན་གསུམ། ཨོཾ་ཁཎྜ་རོ་ཧི་ཧུཾ་
ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ སཊྚ་དྷམཱ སྭ་བྷཱ་ཝ་ཤུདྡྷོཉཧཾ། སྟོང་བ་ཉིད་དུ་གྱུར། སྟོང་པའི་ངང་ལས་ཨོཾ་ལས་
བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ།
མེ་ཏོག ། བདུག་སྤོས། མར་མེ། དྲི། ཞལ་ཟས། རོལ་མོ་རྣམས་རང་བཞིན་སྟོང་བ། རྣམ་པ་མཆོད་རྫས་
སོ་སོའི་རྣམ་པ་ཅན། བྱེད་པས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་
གྱུར། ༀ་ཨརྒྱུ་ཨཱ༔ ཧཱུྃ། ཨོཾ་པཱ་ཏྱཾ + ཨོཾ་བཛྲ་པུཥྛ + ཨོཾ་བཛྲ་དྷུ་པེ + ཨོཾ་བཛྲ་དཱི་པེ + ཨོཾ་བཛྲ་གནྡྷེ + ཨོཾ་བཛྲ་ནེ་ཝི་
ཏེ+ ཨོཾ་བཛྲ་ཤཔྟ་ཨཱཿ ཧཱུྃ། མཆོད་པ་བྱིན་བརླབ་བྱས། དེ་ནས་སྔོན་འགྲོ་གཏོར་མ་ནང་མཆོད་ལྟར་བྱིན་གྱིས་
བརླབས་ལ་ཕྱག་རྒྱ་དང་བཅས་པས། ། རང་གི་ཐུགས་ཀར་ཉི་གདན་ལ་གནས་པའི་ཧཱུྃ་ཡིག་ལས་འཕྲོས་པའི་
འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པ་ཐམས་ཅད་སྤྱན་དྲངས་ཏེ།
ཕྱོགས་མཚམས་བརྒྱད་དུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་
སྐུར་བཞེངས་པའི་མགྲོན་རྣམས་ཀྱི་ལྗགས་ལ་ཧཱུྃ་དཀར་པོ་ལས་བྱུང་བའི་རྡོ་རྗེ་གསུམ་པ་དཀར་པོ་ནས་འབྲུ་ཙམ་
འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ ༑ རཀྵ་
174

༄༅། ། ལྟ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
ས༑ བྷཱུ་ཏ༑ བྲེ་ཧ། པི་ཤཱ་ཙ༑ ཨུདྨ་ད༑ ཨ་པ་སྨཱ་ར༑ བཛྲ་ཌ་ཀ༑ ཌཱ་ཀི་ནཱ་ད་ཡ༑ ཨི་མཾ་པ་ཨཱི་གྲི་
ཧྥ་ཏུ། ས་མ་ཡ་རཀྵནྟུ། མཱ་མ་སརྦ་སིདྡྷི་མྨེ་པྲ་ཡཙྪནྟུ་ལ་ཐེ་པཾ། ཡ་ཐེ་ཊཾ༑ བྷུ་ཛ་ཐ ༑ པི་བ་ཐ༑ ཛ་གླི་ཐ༑
མཱ་ཏི་ཀྲ་མ་ཐ༑ མ་མ་སདྨ་ཀཱརྟ་ཡ༑ སད་སུ་ཁཾ་བི་ཤུདྡྷ་ཡེ༑ ས་ཧ་ཡི་ཀ་བྷ་བནྟུ་༑ ཧཱུྃ་ཧཱུྃ་ཕཊ་ཕཊ་སྭཱཧཱ།
ལན་གཉིས་བརྗོད། ཨོཾ་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ། ཨོཾ་པཱ་ཏྱཾ་པྲ་ཏཱི་ཙྪ་ཧཱུཾ་སྭཱཧཱ། ཨོཾ་བཛྲ་པུཥྛ་ཨཱཿ ཧཱུཾ་སྭཱཧཱ། དེ་བཞིན་དུ་
སྦྱར་ཏེ། དྷུ་པེ༑ དཱི་པེ༑ གནྡྷེ ༑ ནེ་ཝེ་ཏེ༑ ཨོཾ་བཛྲ་ཤཔྟ་ཨཱཿ ཧཱུཾ་སྭཱཧཱ། ཕྱོགས་སྐྱོང་དང་ཞིང་སྐྱོང་ཀླུ་ལ་
སོགས་པ་རྣམས་ཀྱི་ཞལ་དུ་ཨོཾ་ཨཱཿ ཧཱུྃ། ལྷ་ཡི་ཚོགས་རྣམས་མ་ལུས་དང༌། ། ཀླུ་ཡི་ཚོགས་རྣམས་མ་ལུས་
དང་། ། གནོད་སྦྱིན་ཚོགས་རྣམས་མ་ལུས་དང་། ། སྲིན་པོའི་ཚོགས་རྣམས་མ་ལུས་དང་། ། འབྱུང་པོའི་
ཚོགས་རྣམས་མ་ལུས་དང་། ། ཡི་དྭགས་ཚོགས་རྣམས་མ་ལུས་དང་། ། ཤ་ཟའི་ཚོགས་རྣམས་མ་ལུས་དང་། །
སྨྱོ་བྱེད་ཚོགས་རྣམས་མ་ལུས་དང་། ། བརྗེད་བྱེད་ཚོགས་རྣམས་མ་ལུས་དང༌། ། མཁའ་འགྲོའི་ཚོགས་རྣམས་
མལུས་དང་། ། མ་མོའི་ཚོགས་རྣམས་མ་ལུས་དང་། ། མ་ལུས་པ་ནི་ཐམས་ཅད་དག ། འདིར་གཤེགས་
བདག་ལ་དགོངས་སུ་གསོལ། ། བསྟན་པ་བསྲུང་དང་འགྲོ་བའི་དོན་མཛད་ཕྱིར། ། ཐུགས་དམ་བཅས་ཤིང་
ཞོལ་གྱིས་མཆེས་པ་རྣམས། ། དཔལ་ཆེན་བཀའ་སྔོད་ཡིད་ལྟར་མགྱོགས་པ་ཡི། ། འཇིགས་པའི་གཟུགས་ཅན་
དྲག་གཏུམ་མི་བཟད་པ། ། གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། ། རྣལ་འབྱོར་ལས་ལ་
འབྲས་བུ་སྟེར་མཛད་ཅིང་། ། མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། ། གནོད་སྦྱིན་ཚོགས་སོགས་
བརྒྱད་ལ་ཕྱག་འཚལ་ལོ། ། སྡེ་བརྒྱད་བཙུན་མོ་སྲས་དང་གཡོག་བཅས་པས། ། དངོས་གྲུབ་ཀུན་གྱི་བཀའ་དྲིན་
བདག་ལ་སྩོལ། ། རྣལ་འབྱོར་བདག་ཅག་འཁོར་བཅས་ལ། ། ནད་མེད་ཚེ་དང་དབང་ཕྱུག་དང་། ། དཔལ་
དང་གྲགས་དང་སྐལ་བ་བཟང་། ། ལོངས་སྤྱོད་རྒྱ་ཆེན་ཀུན་ཐོབ་ཅིང་། ། ཞི་དང་རྒྱས་ལ་སོགས་པ་ཡི། ། ལས་
ཀྱི་དངོས་གྲུབ་བདག་ལ་སྩོལ། ། བསྲུང་མས་རྟག་ཏུ་གྲོགས་མཛོད་ཅིག ། དུས་མིན་འཆི་དང་ནད་རྣམས་
དང་། ། གདོན་དང་བགེགས་རྣམས་ཞི་བ་དང་། ། རྨི་ལམ་ངན་དང་མཚན་མ་ངན། ། བྱ་བྱེད་ངན་པ་མེད་
པར་མཛོད། ། འཇིག་རྟེན་བདེ་ཞིང་ལོ་ལེགས་དང་། ། འབྲུ་རྣམས་རྒྱས་ཤིང་ཆོས་འཕེལ་དང་། ། བདེ་
ལེགས་ཐམས་ཅད་འབྱུང་བ་དང་། ། ཡིད་ལ་འདོད་པ་ཀུན་འགྲུབ་ཤོག ། ཡིག་བརྒྱ་བརྗོད་ལ། ཨོཾ་ཨཱ༔ ཧཱུྃ།
བཛྲ་མུའཇིག་རྟེན་པ་རྣམས་རང་གནས་སུ་གཤེགས་པར་གྱུར། དེ་ནས་བདག་བསྐྱེད་ཀྱི་མཆོད་པ་བྱིན་བརླབ་
སྔོན་འགྲོ་གཏོར་མའི་མཆོད་པ་ལྟར་བྱིན་གྱིས་བརླབས་ནས། སངས་རྒྱས་ཆོས་དང་དགེ་འདུན་ལ། ། རྟག་ཏུ་
བདག་ནི་སྐྱབས་སུ་མཆིས། ། ཐེག་པ་གསུམ་པོ་ཐམས་ཅད་དང་། ། རྣལ་འབྱོར་གསང་སྔགས་མཁའ་འགྲོ་
175

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མ། ། དཔལ་བོ་དཔའ་མོ་དབང་ལྷ་མོ། ། བྱང་ཆུབ་སེམས་དཔའ་བདག་ཉིད་ཆེ། ། ཁྱད་པར་དུ་ཡང་སློབ་
དཔོན་ལ། ། རྟག་ཏུ་སྐྱབས་སུ་མཆི་བར་བགྱི། ། སེམས་ཅན་ཀུན་གྱི་དོན་གྱི་ཕྱིར། ། བདག་ནི་ཧེ་རུ་ཀར་གྱུར་
ནས། ། སེམས་ཅན་ཐམས་ཅད་ཧེ་རུ་ཀའི། ། གོ་འཕང་མཆོག་ལ་འགོད་པར་བགྱི། ། ལན་གསུམ། རང་གི་
སྤྱི་བོར་པཾ་ལས་པདྨ། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་རྩེ་ལྔ་བ་དཀར་པོ་ལྟེ་བ་ལ་ཧཱུྃ་གིས་
མཚན་པ། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། རྡོ་རྗེ་སེམས་དཔའ་
དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པ། ཡུམ་རྡོ་
རྗེ་བསྙེམས་མ་དཀར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་བས་འཁྱུད་པ། གཉིས་ཀའང་
དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། གཉིས་ཀའི་སྤྱི་བོར་ཨོཾ། མགྲིན་པར་ཨཱ ། ཐུགས་ཀར་ཧཱུྃ།
ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་འདྲའི་ཡེ་ཤེས་པ་སྤྱན་དྲངས། ཛ ཧཱུྃ་བཾ་ཧོ༔ གཉིས་སུ་མེད་
པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་
གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བཏབ་པས། དེ་རྣམས་
ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ ཡ་ཤྲཱི་ཡེ་ཨཱཿ ཧཱུྃ།
ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང་། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས།
མི་བསྐྱོད་པས་དབུ་བརྒྱན་པར་གྱུར། ཐུགས་ཀར་ཟླ་བའི་སྟེང་དུ་ཧཱུྃ་གི་མཐར། ཡི་གེ་བརྒྱ་བའི་སྔགས་ཀྱིས་
བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་
དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ། ཞེས་གསོལ་བ་བཏབ་པས།
ཐུགས་ཀའི་སྔགས་ཕྲེང་ཧཱུྃ་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས།
སངས་རྒྱས་སྲས་བཅས་ལ་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཀྱི་རྣམ་
པར་བསྡུས་ནས། སྔགས་ཕྲེང་ཧཱུྃ་དང་བཅས་པ་ལ་ཐིམ་པས། དེ་ལས་བདུད་རྩིའི་རྒྱུན་དཀར་པོ་བབས་པ་ཡབ་
ཡུམ་གྱི་སྦྱོར་མཚམས་ནས་ཐོན། རང་གི་ཚངས་བུག་ནས་ཞུགས་ཏེ། ལུས་ཐམས་ཅད་ཡེ་ཤེས་ཀྱི་བདུད་རྩིའི་ཆུ་
རྒྱུན་གྱིས་གང་། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཏེ་དག་པར་གྱུར། ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པཱ་
ལཱ་ཡ། ཧེ་རུ་ཀ་ཏེ་ནོ་པ་ཏིཥྛ། ཌི་རྟོ་མེ་བྷ་ཝ། སུ་ཏོ་ཌོ་མེ་བྷ་ཝ། སུ་པོ་ཊོ་མེ་བྷ་ཝ། ཨ་ནུ་རཀྟ་མེ་བྷ་ཝ། སརྦ་
སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙི་ཏྟཾ་ཤྲཱི་ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོ བྷ་ག་ཝཱན། བཛྲ་ཧེ་རུ་ཀ་མ་མེ་མུཉྩ།
ཧེ་རུ་ཀོ་བྷ་ཝ། མ་ཧཱ་ས་མ་ཡ་སཏྭ་ཨཱ༔ ཧཱུྃ་ཕཊ། ཉེར་གཅིག་བརྗོད་ནས། བདག་ནི་མི་ཤེས་རྨོངས་པ་ཡིས། །
176

༄༅། ། ལཱ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
དམ་ཚིག་ལས་ནི་འགལ་ཞིང་ཉམས། ། བླ་མ་མགོན་པོས་སྐྱོབས་མཛོད་ཅིག ། གཙོ་བོ་རྡོ་རྗེ་འཛིན་པ་སྟེ། །
ཐུགས་རྗེ་ཆེན་པོའི་བདག་ཉིད་ཅན། ། འགྲོ་བའི་གཙོ་ལ་བདག་སྐྱབས་མཆི། ། རྡོ་རྗེ་སེམས་དཔའ་ཡབ་ཡུམ་
རང་ལ་ཐིམ་པས། རང་གི་སྒོ་གསུམ་དང་། རྡོ་རྗེ་སེམས་དཔའི་སྐུ་གསུམ་ཐུགས་དབྱེར་མི་བྱེད་པར་གྱུར། བཱི་
ཧེ་རུ་ཀ ། ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ། རྒྱུའི་བདག་ཉིད་དུ་བརྟག་པར་བྱ་བས་སྟོངས་
པའི་ཆོས་ཀྱི་བདག་མེད་པ་དང༌། རུ་ནི་གང་ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་བཀོད་པའི་བདག་
དང་བྲལ་བའི་གང་ཟག་གི་བདག་མེད་པ་དང་། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་མི་མཐུན་པར་སོ་
སོར་གཉིས་སུ་མི་གནས་པ་དང་། ཤྲཱི་ནི་ཡུལ་སྟོང་བ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་པའི་གཉིས་སུ་
མེད་པའི་ཡེ་ཤེས་ཨེ་ཝཾ་གྱི་དོན་ནི། ། སྟོང་བའི་ངང་ལས། སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་
ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་
ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་འཛིན་པས་འཁྱུད་པར་གྱུར། ཤྲཱི་ཧེ་རུ་ཀོཉ་ཧཾ། ལན་གསུམ། ཨོཾ་
ཨ་ཨཱ། ཞེས་པ་ནས། ཡ་ར་ལ་ཝ། ཤ་ཥ་ས་ཧ་ཀྵ་ཧཱུྃ་ཧཱུྃ་ཕཊ། ཅེས་པ་ལན་གསུམ། རང་གི་ལྟེ་བའི་ཕྱོགས་སུ་
སྔགས་ཕྲེང་འོད་ཟེར་ལྔ་དང་བཅས་པ་གཡོན་སྐོར་གྱིས་ལན་གསུམ་དུ་བསྐོར་ནས་གནས་པ་ལས། འཁོར་ལོ་
གསུམ་གྱི་ལྷ་ཚོགས་འཕྲོས་པ། སྣ་བུག་གཡས་ནས་འཐོན་ཏེ་ཕྱིར་འཕྲོས་པས། བགེགས་ཐམས་ཅད་བསྐྲད་དེ།
སླར་བྱོན་རང་གི་སྣ་བུག་གཡོན་པ་ནས་ཞུགས་ཏེ། ལྟེ་བའི་སྔགས་ཕྲེང་ལ་ཐིམ་པར་གྱུར། སེམས་ཅན་ཐམས་
ཅད་སྡུག་བསྔལ་ཐམས་ཅད་དང་བྲལ་བར་གྱུར་ཅིག སེམས་ཅན་ཐམས་ཅད་བདེ་བ་ཐམས་ཅད་དང་ལྡན་པར་
གྱུར་ཅིག སེམས་ཅན་ཐམས་ཅད་ཐོབ་ཟིན་པའི་བདེ་བ་བརྟན་པར་གྱུར་ཅིག། སེམས་ཅན་ཐམས་ཅད་ཡིད་
དེ་བཞིན་ཉིད་ལ་རོ་གཅིག་ཏུ་གནས་པར་གྱུར་ཅིག ། རང་གི་དཔྲལ་བའི་དབུས་སུ་ཧཱུྃ་དཀར་པོ་ཡོངས་སུ་གྱུར་
པ་ལས། རྣམ་སྣང་དཀར་པོ་ཕྱག་གཡས་འཁོར་ལོ་འཕྱར་ཞིང་། གཡོན་འགྱིང་པ་དང་བཅས་པས་དྲིལ་བུ་
དཀུར་བརྟེན་པ། ལྟེ་བར་ཨོཾ་སེར་པོ +། རྡོ་རྗེ་ཉི་མ་སེར་པོ་གཡས་རིན་པོ་ཆེ་འཕྱུར་ཞིང་། གཡོན་འགྱིང་བ་
དང་བཅས་པས་དྲིལ་བུ་ཐུགས་ཀར་འཛིན་པ། མགྲིན་པ་ཧྲི་དམར་པོ ། པདྨ་གར་གྱི་དབང་ཕྱུག་དམར་པོ་
གཡས་པདྨ་དམར་པོ་འཕྱར་ཞིང་། གཡོན་འགྱིང་བ་དང་བཅས་པས་དྲིལ་བུ་ཐུགས་ཀར་འཛིན་པ། རྐང་པ་
གཉིས་ཀྱི་ལོང་བུའི་འོག་ཏུ་ཧོ་ལྗང་གུx| རྡོ་རྗེ་རྒྱལ་པོ་ལྗང་ཀུ་གཡས་སྣ་ཚོགས་རྡོ་རྗེ་འཕྱར་ཞིང་། གཡོན་འགྱིང་
བ་དང་བཅས་པས་དྲིལ་བུ་ཐུགས་ཀར་འཛིན་པ། སྙིང་ཀའི་ཧཱུྃ་དཀར་པོxརྡོ་རྗེ་སེམས་དཔའ་དཀར་པོ་གཡས་
ཐུགས་ཀར་རྡོ་རྗེ་འཛིན་ཅིང་། གཡོན་འགྱིང་པ་དང་བཅས་པས་དྲིལ་བུ་དཀུར་བརྟེན་པ། སྤྱི་གཙུག་ཏུ་སྡེ་ནག་
177

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པོ་ཧེ་རུ་ག་ནག་པོ་གཡས་ས་གནོན་གྱི་ཕྱག་རྒྱས་རྡོ་རྗེ་འཛིན་ཅིང་། གཡོན་འགྱིང་བ་དང་བཅས་པས་དྲིལ་བུ་
དཀུར་བརྟེན་པ། མིག་གཉིས་སུ་ཨོཾ་དཀར་པོ༼གཏི་མུག་རྡོ་རྗེ་དཀར་པོ་གཡས་འཁོར་ལོ་འཕྱང་ཞིང་། གཡོན་
འགྱིང་བ་དང་བཅས་པས་དྲིལ་བུ་དཀུར་བརྟེན་པ། རྣ་བ་གཉིས་སུ་ཧཱུྃ་ནག་པོxཞེ་སྡང་རྡོ་རྗེ་ནག་པོ་གཡས་
ཐུགས་ཀར་རྡོ་རྗེ་འཛིན་ཅིང་། གཡོན་འགྱིང་བ་དང་བཅས་པས་དྲིལ་བུ་དཀུར་བརྟེན་པ། སྣ་བུག་གཉིས་སུ་ཧཱུྃ་
སེར་པོ སེར་སྣ་རྡོ་རྗེ་སེར་པོ་གཡས་རོལ་བ་དང་བཅས་བས་རིན་པོ་ཆེ་འཕྱར་ཞིང་། གཡོན་རོལ་བ་དང་བཅས་
པས་དྲིལ་བུ་ཐུགས་ཀར་འཛིན་པ། ལྕེའི་རྩ་བར་ཨོཾ་དམར་པོ་འདོད་ཆགས་རྡོ་རྗེ་དམར་པོ་གཡས་རོལ་བ་དང་
བཅས་པས་པདྨ་དམར་པོ་འཕྱར་ཞིང་། གཡོན་རོལ་བ་དང་བཅས་པས་དྲིལ་བུ་ཐུགས་ཀར་འཛིན་པ། དཔྲལ་
བར་ཁཾ་ལྗང་ཀུxཕྲག་དོག་རྡོ་རྗེ་ལྗང་ཀུ་གཡས་རོལ་བ་དང་བཅས་པས་སྣ་ཚོགས་རྡོ་རྗེ་འཕྱར་ཞིང་། གཡོན་རོལ་
བ་དང་བཅས་པས་དྲིལ་བུ་ཐུགས་ཀར་འཛིན་པ། སྙིང་གར་ཧཱུྃ་དཀར་པོ་ཡོངས་སུ་གྱུར་པ་ལས། དབང་ཕྱུག་རྡོ་
རྗེ་དཀར་པོ་གཡས་རྡོ་རྗེ་ཐུགས་ཀར་འཛིན་ཅིང་། གཡོན་འགྱིང་བ་དང་བཅས་པས་དྲིལ་བུ་དཀུར་བརྟེན་པ།
ཐམས་ཅད་ཀྱང་ཞལ་གཅིག་པ་ཕྱག་གཉིས་པ། སྤྱན་གསུམ་པ། རལ་བའི་ཅོད་པན་ཅན་ཕྱག་རྒྱ་ལྔས་བརྒྱན་པ།
གཡས་བརྐྱང་གིས་བཞུགས་པ། ལྟེ་བ་ས་ལ་ལཾ་སེར་པོ་ཡོངས་སུ་གྱུར་པ་ལས། ལྟུང་བྱེད་མ་སེར་མོ་ཞལ་གཅིག་
ཕྱག་བཞིའི་གཡས་གཉིས་གྲི་གུག་དང་འཁོར་ལོ། གཡོན་གཉིས་ཐོད་པ་དང་ཁ་ཊཾ་ག་འཛིན་པ། སྙིང་ག་ཆུ་ལ་མི་
ནག་པོ་གསོད་བྱེད་མ་ནག་མོ་ཞལ་གཅིག་ཕྱག་བཞིའི་གཡས་གཉིས་གྲི་གུག་དང་རྡོ་རྗེ། གཡོན་གཉིསxམགྲིན་
པ་མེ་བ་པོ་དམར་པོའགུགས་བྱེད་མ་དམར་མོ་ཞལ་གཅིག་ཕྱག་བཞིའི་གཡས་གཉིས་གྲི་གུག་དང་པདྨ། གཡོན་
གཉིསདཔྲལ་པ་རླུང་ལ་ཏཾ་ལྗང་ཀུxགར་གྱི་དབང་ཕྱུག་མ་ལྗང་ཀུ་ཞལ་གཅིག་ཕྱག་བཞིའི་གཡས་གཉིས་གྲི་གུག་
དང་རལ་གྲི། གཡོན་གཉིས་གསང་གནས་ནམ་མཁའི་ཁམས་ལ་ཁཾ་དུད་ཁ་ཡོངས་སུ་གྱུར་པ་ལས། པདྨའི་དྲ་
བ་ཅན་དུད་ཁ། རྩ་ཞལ་དུད་ཁ་གཡས་དཀར་གཡོན་དམར་པའི་ཞལ་གསུམ་ཕྱག་དྲུག་གི་གཡས་གྲི་གུག་ཚངས་
མགོ་ལྕགས་ཀྱུ། གཡོན་ཐོད་པ་ཁ་ཊཾ་ག་ཞགས་པ་འཛིན་པ། ཐམས་ཅད་ཀྱང་ཞལ་ རེ་རེ་ལ་སྤྱན་གསུམ་པ།
གཅེར་བུ་སྐྲ་གྲོལ་བ་ཕྱག་རྒྱ་ལྔས་བརྒྱན་པ། གཡས་བརྐྱང་གིས་བཞུགས་པ། ཨོཾ་པྲ་ཀྲྀ་ཏ་པ་རི་ཤུདྡྷ སརྦ་
དྷརྨ པྲ་ཀྲྀ་ཏ་བ་རི་ཤུདྡྷོཊ་ཧཾ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཤར་དུ་སྔགས་དེ་ཉིད་ཁ་དོག་ནག་པོ། ཨོཾ་གིཉྩ་གྲིབྷཱུ་
ཧཱུྃ་ཧཱུྃ་ཕཊ། བྱང་དུ་སྔགས་དེ་ཉིད་ཁ་དོག་ལྗང་གུ ། མོ་གྲིཉྩ་བ་ཡ་གྲིདྡྷ་བ་ཡ་ཧཱུྃ་ཧཱུྃ་ཕཊ། ནུབ་ཏུ་སྔགས་དེ་ཉིད་
ཁ་དོག་དམར་པོ། ཨོཾ་ཨཱ་ན་ལ་ཧོ་བྷ་ག་ཝན་བཛྲ་ཧུ་ཧཱུྃ་ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་འཁོད་
པར་གྱུར། སྔགས་དེ་རྣམས་ལས་རང་རང་གི་ཁ་དོག་ཅན་གྱི་འོད་ཟེར་འཕྲོས་པས། སྟེང་ཚངས་པའི་འཇིག་
178

༄༅། ། ལུ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
རྟེན་ནས། འོག་གསེར་གྱིས་གཞི་ལ་ཐུག་པར་ཁྱབ་པའི་འོད་ཟེར་འབར་བའི་གཟུགས་ཆེན་པོ་རྣམས་སུ་གྱུར།
སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས། ཤར་ནག བྱང་ལྗང་། ནུབ་དམར། ལྷོ་སེར་པའི་སྣ་
ཚོགས་རྡོ་རྗེའི་ར་བ་གྲུ་བཞི་པ། ཚངས་པའི་འཇིག་རྟེན་ནས་གསེར་གྱིས་གཞི་ལ་ཐུག་པའི་བར་དུ་ཁྱབ་པར་གྱུར།
ར་བ་གྲུབ་པ་དང་དུས་མཉམ་དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པའི་ཧཱུཾ་གི་འོད་ཟེར་ལས། གསེར་གྱི་ས་
གཞི་ལ་ཐུག་པའི་འོག་གི་ས་གཞི་སྣ་ཚོགས་རྡོ་རྗེའི་རང་བཞིན་དུ་གྱུར། སྣ་ཚོགས་རྡོ་རྗེའི་ཧཱུྃ་གི་འོད་ཟེར་ལས།
ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་བའི་རྣམ་པ་ཅན་གྱི་འདའི་དྲ་བ་དང་། དེའི་འོག་ཏུ་རྡོ་
རྗེའི་གུར་དང་། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་རྣམས་པར་མཚམས་མེད་པར་དུམ་བུ་གཅིག་ཏུ་གྱུར་
པའི་ཕྱི་རོལ་ཏུ་རྡོ་རྗེའི་མེ་འཇིག་དུས་གྱི་མེ་ལྟ་བུས་བསྐོར་བར་གྱུར། ཨོ་མེ་དེ་ནཱི་བཛྲ་བྷ་བ་བཛྲ་བནྡྷ་ཧཱུྃ། ཨོཾ་བཛྲ་
བཱ་ཀ་ར་ཧཱུྃ་བཾ་ཧཱུྃ། ཨོཾ་བཛྲ་པཉྩར་ཧཱུྃ་པོ་ཧཱུཾ། ཨོཾ་བཛྲ་བེ་ཏ་ན་ཧཱུྃ་ཁཾ་ཧཱུྃ། ཨོཾ་བཛྲ་ས་ར་ཛ་ལ་ཏྲཾ་སཾ་ཏྲཾ། ཨོཾ་བཛྲ་ཛ་ཝཱ་
ཨ་ན་ལཱན་ཧཱུྃ་ཧཱུྃ་ཧཱུྃ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ལན་གཉིས། ཤར་དང་སྟེང་དུ་སྔགས་དེ་ཉིད་ཁ་དོག་ནག་པོ་
གཉིས་ཡོངས་སུ་གྱུར་པ་ལས། ཁ་གདོང་མ་ནག་མོ་གཉིས། ཨོ་གྲིདྨ་གིཉྩ་ཧུ་ཧཱུྃ་ཕཊ། བྱང་དུ་སྔགས་དེ་ཉིད་ཁོ་
དོག་ལྗང་ཀུ་ཡོངས་སུ་གྱུར་པ་ལས། འུག་གདོང་མ་ལྗང་ཀུ། ཨོཾ་གྲིཥྛ་པ་ཡ་གྲིབྷཱུ་བ་ཡ་ཧཱུྃ་ཧཱུྃ་ཕཊ། ལན་གཉིས།
ནུབ་དང་འོག་ཏུ་སྔགས་དེ་ཉིད་ཁ་དོག་དམར་པོ་གཉིས་ཡོངས་སུ་གྱུར་པ་ལས། ཁྱི་གདོང་མ་དམར་མོ་གཉིས་
ༀ་ཨཱ་ན་ཡ་ཧོ་བྷ་ག་ཝཱན་བཛྲ་ཧུ་ཧཱུྃ་ཕཊ། ལྷོར་སྔགས་དེ་ཉིད་ཁ་དོག་སེར་པོ་ཡོངས་སུ་གྱུར་པ་ལས། ཕག་གདོང་
མ་སེར་པོ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་ཧུ་ཧཱུྃ་ཕཊ། ཤར་ལྷོར་སྔགས་དེ་ཉིད་ཁ་
དོག་ནག་པོ་དང་སེར་པོ་འོད་ཟེར་དང་བཅས་པ་གཉིས་འདྲེས་ཏེ་ཡོངས་སུ་གྱུར་པ་ལས། གཤིན་རྗེ་བརྟན་མ་
གཡས་སྔོ་གཡོན་སེར་བ། ༀ་ཨཱ་ན་ཡ་ཧོ་བྷ་ག་ཝན་བཛྲ་ཧུ་ཧཱུྃ་ཕཊ། ཨོ་གྲི་ཏྱཱ་པ་ཡ་གྲི་ཏྱཱ་ཡ་ཧུ་ཧཱུྃ་ཕཊ། ལྷོ་ནུབ་ཏུ་
སྔགས་དེ་ཉིད་ཁ་དོག་སེར་པོ་དང་དམར་པོ་འོད་ཟེར་དང་བཅས་པ་གཉིས་འདྲེས་ཏེ་ཡོངས་སུ་གྱུར་པ་ལས།
གཤིན་རྗེ་ཕོ་ཉ་མོ་གཡས་སེར་གཡོན་དམར་བ། ཨོ་གྲི་བྱཱ་པ་ཡ་གྲི་ཧྲུ་བ་ཡ་ཧཱུྃ་ཧཱུྃ་ཕཊ། ༀ་གྲི་ཧྥ་གྲི་ཧྥུ་ཧཱུྃ་ཧཱུྃ་ཕཊ།
ནུབ་བྱང་དུ་སྔགས་དེ་ཉིད་ཁ་དོག་དམར་པོ་དང་ལྗང་ཀུ་འོད་ཟེར་དང་བཅས་པ་གཉིས་འདྲེས་ཏེ་ཡོངས་སུ་གྱུར་
པ་ལས། གཤིན་རྗེ་མཆེ་བ་མ་གཡས་དམར་གཡོན་ལྗང་བ། ཨོཾ་གི་སྐྱུ་གྲི་སྣ་ཧུ་ཧཱུྃ་ཕཊ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ།
བྱང་ཤར་དུ་སྔགས་དེ་ཉིད་ཁ་དོག་ལྗང་ཀུ་དང་ནག་པོ་འོད་ཟེར་དང་བཅས་པ་གཉིས་འདྲེས་ཏེ་ཡོངས་སུ་གྱུར་པ་
ལས། གཤིན་རྗེ་འཛོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་པ། ཕྱག་གཉིས་པ། ལྟེ་
བ་མན་ཆད་ཕུར་བུའི་རྣམ་པ་ཅན། གཡས་ཀྱི་རྡོ་རྗེ་ཐོ་བ་དང་། གཡོན་གྱིས་རབ་འདྲའི་ཕུར་བུ་བསྣམས་པ།
179

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ། །
དེ་རྣམས་ཀྱིས་རང་འདྲ་དུ་མ་ཕྱོགས་བཅུར་སྤྲོས་ནས། ཕྱོགས་བཅུའི་བགེགས་རྣམས་བཀུག་སྟེ། རྡོ་རྗེ་ར་བའི་
ཕྱི་རོལ་དང་ཉེ་བར་ཧཱུྃ་དང་ཧཱུྃ་རིང་པོ་ནག་པོ་བཅུ་ལས་གྲུབ་པའི་ཁྲོན་པ་བཅུར། སོ་སོའི་བགེགས་རྣམས་བཅུག་
པར་གྱུར། ཨོཾ་གྷ་གྷ་གྷ་ཏ་ཡ་གྷཱ་ཏ་ཡ་སརྦ་དུ་ཀྵ་ཧཱུྃ་ཧཱུྃ་ཕཊ། ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཧཱུཾ་ཧཱུཾ་ཕཊ། ཧཱུཾ་ཧཱུཾ་ཧཱུཾ་བཛྲ་
ཀཱི་ལ་ཡ་བཛྲ་དྷཱ་ར་ཨ་ཛྷཱ་བ་ཡ་ཏི་སརྦ་དུཏྟཱ་བི་གྷན་ཀཱ་ཡ་ཝ་ཀྱི་ཏྟ་བཛྲ་ཀཱི་ལ་ཡ་ཧཱུྃ་ཕཊ། ཨོཾ་བཛྲ་མུངྒར་བཛྲ་ཀཱི་ལ་ཡ་
ཨ་ཀོ་ཊ་ལ་ཧཱུྃ་ཧཱུྃ་ཕཊ་ཕཊ ། ཤར་ནས་ཕྱོགས་གཡོན་སྐོར་དང་། མེ་ནས་མཚམས་གཡས་སྐོར་དང་། སྟེང་འོག་
ཏུ་བགེགས་རྣམས་ཀྱི་སྤྱི་བོ་ནས་ཕུར་བུ་ཟུག ཁྲོ་མོ་རྣམས་ཀྱིས་ཕྱག་གཡས་ཀྱི་ཐོ་བས་འཇུངས་པས། སྤྱི་གཙུག་
ནས་རྐང་མཐིལ་གྱི་བར་དུ་སོན་པར་ཕུར་བུས་བཏབ་པས། བགེགས་ཐམས་ཅད་བདེ་སྟོང་དབྱེར་མེད་ཀྱི་ངོ་
བོར་རོ་གཅིག་ཏུ་གྱུར། ཁུ་གདོང་མ་ལ་སོགས་པས་བགེགས་ལྷབ་མ་རྣམས་རྒྱང་རིང་དུ་བསྐྲད་ནས། རྡོ་རྗེའི་ར་
བ་གྲུ་བཞི་བ་ལ་ཐིམ་པས། ཆུལ་ཆུ་བརྡབས་པས་ཟེགས་མ་ཕྱིར་འཐོར་བ་བཞིན་དུ། འོད་ཟེར་ཕྱིར་འཕྲོས་པ་
ལས། རྡོ་རྗེ་དང་པདྨ་དང་འཁོར་ལོའི་ར་བ་ཟླུམ་པོ་གསུམ་བར་མཚམས་མེད་པར་དུ་མ་བུ་གཅིག་ཏུ་གྱུར་པའི་ཕྱི་
རོལ་ཏུ་རྡོ་རྗེའི་མེ་གཡོན་སྐོར་དུ་འཁྱིལ་ཞིང་འབར་བས། སྟེང་དང་ལོགས་ཀུན་ཏུ་ཁྱབ་པས་འགྲོ་བ་ཐམས་ཅད་
ཀྱང་རྣམ་པ་ཐམས་ཅད་དུ་བགེགས་དང་བྲལ་བར་གྱུར། བསྲུང་འཁོར་གྱི་དབུས་སུ། རང་ཧེ་རུ་ཀར་གནས་
པའི་ཐུགས་ཀར་པོ་སེར་པོ་ལས་བྱུང་བའི་སྣ་ཚོགས་པདྨའི་ལྟེ་བར་ཨཾ་ལས་བྱུང་བའི་ཟླ་བའི་དཀྱིལ་འཁོར་ལ་
གནས་པའི་ཧཱུཾ་ཡིག་རྡོ་རྗེ་འཛིན་པའི་རང་བཞིན་དབུས་སྔོ་ལ་མཐའ་སྐྱ་བ། ཡེ་ཤེས་པའི་རང་བཞིན་ཅན་གྱི་འོད་
ཟེར་གྱིས་རང་གི་སྤྱི་བོ་ནས་རྐང་པའི་བར་གང་སྟེ། ཐོག་མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་སྦྱངས་པས།
ལུས་ཤེལ་སྒོང་བཞིན་དུ་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་འོད་ཟེར་གྱིས། འོག་མིན་ནས་བླ་མ་
རྡོ་རྗེ་འཆང་གི་རྣམ་པ་ཅན་དང་འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་དང་གཞན་ཡང་སངས་རྒྱས་དང་
བྱང་ཆུབ་སེམས་དཔའ་དང་ལྷ་དང་ལྷ་མོ་དང་ཁྲོ་བོས་ནམ་མཁའི་ཁམས་ཏིལ་གྱི་གང་བུ་ལྟར་གང་བ་མདུན་གྱི་
ནམ་མཁར་སྤྱན་དྲངས། འོད་ཟེར་རང་གི་སྙིང་གར་ཐིམ། གང་གི་དྲིན་གྱིས་བདེ་ཆེན་གནས། ། སྐད་ཅིག་
གིས་ནི་ཐོབ་འགྱུར་བ། ། བླ་མ་རིན་ཆེན་ལྟ་བུ་ཡི། ། རྡོ་རྗེ་ཅན་ཞབས་བད་ལ་འདུད། ། ཧེ་རུ་ཀ་དཔལ་དཔའ་
བོ་ཆེ། ། རྣམ་དག་རྡོ་རྗེའི་དབང་ཕྱུག་དང༌། ། རྗེས་ཆགས་ཆགས་པ་ཆེ་རྣམས་ཀྱི། ། རྡོ་རྗེ་ཕག་མོ་དེ་ལ་
འདུད། ། གནས་དང་ཉེ་བའི་གནས་དང་ཞིང་། ། འདུས་དང་དུར་ཁྲོད་གནས་པ་ཡི། ། དཔའ་བོ་དཔའ་
མོའི་དབང་ཕྱུག་མ། ། ཀུན་ལ་བདག་ནི་གུས་ཕྱག་འཚལ། ། རང་གི་ཐུགས་ཀའི་ཧཱུཾ་ལས་བྱུང་བའི་མཆོད་པའི་
ལྷ་མོ་རྣམས་ཀྱིས་མཆོད་པར་གྱུར། བཱི་ཧེ་རུ་ཀ་ཨཧཱུྃ་པྲ་ཏི་ཙྪ་ཧཱུཾ་སྭཱཧཱ། ཤྲཱི་ཧེ་རུ་ཀ་པཱ་ཏྱཾ་པྲ་ཏཱི་ཙྪ་ཧཱུཾ་སྭཱཧཱ། ཨོཾ་བཛྲ་
180

༄༅། ། ལྟ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
པུཥྛ་ཨཱཿ ཧཱུཾ་སྭཱཧཱ། པུཥྛའི་གནས་སུ། དྷུ་པེ། དཱི་པེ། གནྡྷེ། ནྱལེ་ཏེ། ཨོཾ་བཛྲ་ཝཱི་ཎེ་ཧཱུྃ་ཧཱུྃ་ཕཊ། ཨོཾ་བཛྲ་ཝཾ་ཤེ་
ཧཱུྃ་ཧཱུྃ་ཕཊ། ཨོཾ་བཛྲ་མྲི་ཏཾ་གེ་ཧཱུཾ་ཧཱུཾ་ཕཊ། ཨོཾ་བཛྲ་མུ་ར་ཛེ་ཧཱུྃ་ཧཱུྃ་ཕཊ། ཨོཾ་བཛྲ་ཧཱ་སྱ་ཧཱུཾ་ཧཱུཾ་ཕཊ། ཨོཾ་བཛྲ་ལཱ་སྱ་ཧཱུྃ་
ཧཱུྃ་ཕཊ། ཨོཾ་བཛྲ་གཱི་ཏི་ཧཱུཾ་ཧཱུཾ་ཕཊ། ཨོཾ་བཛྲ་ནི་ཏྲ་ཧཱུྃ་ཧཱུྃ་ཕཊ། ཨོཾ་བཛྲ་པུཥཱ་ཧཱུཾ་ཧཱུཾ་ཕཊ། ཨོཾ་བཛྲ་དྷུ་པེ་ཧཱུྃ་ཧཱུྃ་ཕཊ།
ཨོཾ་བཛྲ་དཱི་པེ་ཧཱུཾ་ཧཱུཾ་ཕཊ། ཨོཾ་བཛྲ་གནྡྷེ་ཧཱུྃ་ཧཱུྃ་ཕཊ། ༀ་རཱུ་བ་བཛཱི་ཧཱུཾ་ཧཱུཾ་ཕཊ། ཨོཾ་ར་ས་བཛཱི་ཧཱུཾ་ཧཱུཾ་ཕཊ། ཨོཾ་པསྐེ་
བཛཱི་ཧཱུྃ་ཧཱུྃ་ཕཊ། ཨོཾ་དྷམ་དྷཱ་ཏུ་བཛྲ་ཧཱུྃ་ཧཱུྃ་ཕཊ། ཨོཾ་བཅོམ་ལྡན་དཔའ་བོའི་དབང་ཕྱག་ལ་ཕྱག་འཚལ་ཧཱུྃ་ཧཱུྃ་ཕཊ།
ༀ་བསྐལ་བ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། ཨོཾ་རལ་བའི་ཅོད་པན་མི་བཟད་པ་དང་ལྡན་ཧཱུྃ་ཧཱུྃ་ཕཊ།
ཨོཾ་མཚེ་བ་རྣམ་པར་གཙིགས་པ་འཇིགས་པའི་ཞལ་ཧཱུྃ་ཧཱུྃ་ཕཊ། ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧཱུྃ་
ཧཱུྃ་ཕཊ། ཨོཾ་དགྲ་སྟ་ཞགས་གདངས་མདུང་དཔའ་འཛིན་ཧཱུཾ་ཧཱུཾ་ཕཊ། ཨོ་སྟག་གི་པགས་པའི་ན་བཟའ་འཛིན་པ་
ཅན་ཧཱུྃ་ཧཱུྃ་ཕཊ། ཨོཾ་སྐུ་ཆེན་དུད་ཁ་འགེགས་མཐར་མཛད་ལ་འདུད་ཧཱུཾ་ཧཱུཾ་ཕཊ། ཨོཾ་བཅོམ་ལྡན་འདས་མ་རྡོ་རྗེ་
ཕག་མོ་ལ་ཕྱག་འཚལ་ཧཱུྃ་ཧཱུྃ་ཕཊ། ཨོཾ་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ་ཧཱུྃ་ཧཱུྃ་ཕཊ། ཨོཾ་
འབྱུང་བོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཧཱུྃ་ཧཱུྃ་ཕཊ། ཨོཾ་རྡོ་རྗེ་གདན་བཞུགས་གཞན་གྱིས་མི་
ཐུབ་དབང་བྱེད་སྤྱན་ཧཱུྃ་ཧཱུྃ་ཕཊ། ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམས་པ་དང་ཧཱུྃ་ཧཱུྃ་ཕཊ། ཨོཾ་
བདུད་རྣམས་སྐྲག་ཅིང་སྐྱེམས་པས་གཞན་གྱི་ཕྱོགས་ལས་རྒྱལ་ཧཱུྃ་ཧཱུྃ་ཕཊ། ཨོཾ་རྨུགས་བྱེད་རེངས་བྱེད་རྨོངས་བྱེད་
ཀུན་ལས་རྣམ་པར་རྒྱལ་ཧཱུྃ་ཧཱུྃ་ཕཊ། ཨོ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧཱུཾ་ཧཱུཾ་ཕཊ། ། དཀོན་
མཆོག་གསུམ་ལ་བདག་སྐྱབས་མཆི། ། སྡིག་པ་ཐམས་ཅད་སོ་སོར་བཤགས། ། འགྲོ་བའི་དགེ་ལ་རྗེས་ཡི་
རང་། ། སངས་རྒྱས་བྱང་ཆུབ་ཡིད་ཀྱིས་གཟུང་། ། སངས་རྒྱས་ཆོས་དང་ཚོགས་མཆོག་ལ། ། བྱང་ཆུབ་པར་
དུ་སྐྱབས་སུ་མཆི། ། རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། ། བྱང་
ཆུབ་མཆོག་གི་སེམས་ནི་བསྐྱེད་བགྱིས་ནས། ། སེམས་ཅན་ཐམས་ཅད་བདག་གིས་མགྲོན་དུ་གཉེར། ། བྱང་
ཆུབ་སྤྱོད་མཆོག་ཡིད་འོང་སྤྱད་པར་བགྱི། ། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག ། བགྲོད་དཀའ་
སྲིད་བའི་རྒྱ་མཚོས་ལས། ། བདག་གིས་འགྲོ་རྣམས་བསྒྲལ་བའི་ཕྱིར། ། རང་གི་བདག་ཉིད་སྐད་ཅིག་མ། །
སངས་རྒྱས་རྣམས་ལ་དབུལ་བར་བགྱི། ། ཨོཾ་བཛྲ་ཧེ་རུ་ཀ་ས་མ་ཡ། ཞེས་པ་ནས། མ་ཧཱ་ས་མ་ཡ་ས་ཏཱ་ཨཱཿ ཧཱུྃ་
ཕཊ། ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབས་པར་གྱུར། མཆོད་ཡུལ་དང་། མཆོད་མཁན་
དང་། མཆོད་རྫས་རྣམས་རྣམ་པར་རིག་པའི་སེམས་ཀྱིས་བཏགས་པ་ཙམ་དུ་ཟད་དོ། ། རང་གི་སྤྱི་བོར་ཧེ་
དཀར་པོ། མགྲིན་པར་རུ་དམར་པོ། སྙིང་གར་ཀ་མཐིང་ཁ་དེ་གསུམ་གྱི་དོན་རང་བཞིན་གྱིས་གྲུབ་པའི་རྒྱུ་དང་།
181

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བརྗོད་པ་དང་བྲལ་བ་དང་། གང་དུ་ཡང་མི་གནས་པ་ཉིད་དོ། ། སེམས་ཅན་རྣམས་ཀྱིས་ཆོས་རྣམས་ཀྱི་ཡིན་
ཚུལ་འདི་ལྟ་བུ་མ་ཤེས་པས་འཁོར་བར་འཁྱམས་པས་ན། བདག་གིས་ཧེ་རུ་ཀའི་གོ་འཕང་མངོན་དུ་བྱས་ལ།
གཟུང་འཛིན་བདེན་པས་སྟོངས་པའི་སེམས་ཅན་རྣམས་ཀྱིས་ཡིན་ཚུལ་འདི་རྟོགས་པར་བྱས་ཏེ། འཁོར་བའི་
སྡུག་བསྔལ་ལས་ཐར་བར་བྱའོ། ། ཨོཾ་སྭ་བྷཱ་ཝ་ཤུདྡྷ༔ སརྦ་དྷམྨེ༔ སྭ་བྷཱ་ཝ་ཤུདྡྷོཉཧཾ། ཁམས་གསུམ་པོ་རང་བཞིན་
གྱིས་གྲུབ་པས་སྟོངས་པར་གྱུར། ཡི་གེ་གསུམ་པོ་ཡོངས་སུ་གྱུར་པ་ལས། སྨོན་ལམ་གྱི་དབང་གིས་རང་གི་སེམས་
དེ་སྟེང་ནས་སྟེང་དུ་བརྩེགས་པའི་ཨོ་དཀར་པོ། ཨཱུ དམར་པོ། ཧཱུཾ་སྔོན་པོར་གྱུར། དེ་གསུམ་ལས་རིམ་པ་
བཞིན་དུ་སྐུ་གསུང་ཐུགས་ཀྱི་ལྷ་རྣམས་སྤྲོས་ཏེ། ས་འོག་དང་མི་ཡུལ་དང་མཐོ་རིས་རྣམས་འཁོར་ལོ་གསུམ་གྱི་ངོ་
བོར་བྱས་ནས། སྙོམས་པར་འཇུག་པ་སྔོན་དུ་འགྲོ་བས་སྐུའི་འཁོར་ལོའི་ལྷ་རྣམས་ཞུ་བ་ཚོ་དང་གསུང་གི་འཁོར་
ལོའི་ལྷ་རྣམས་ཞུ་བ་ཨཱ༔ དང་ཐུགས་ཀྱི་འཁོར་ལོའི་ལྷ་རྣམས་ཞུ་བ་ཧཱུྃ་ལ་རིམ་པ་བཞིན་དུ་ཐིམ་ཞིང་། ༀ་ཡང་
ཨཱལ། ཨཱ ཡང་ཧཱུྃ་ལ་རིམ་པ་བཞིན་དུ་ཐིམ་ཞིང་། ཧཱུྃ་གི་ཞབས་ཀྱུ་ཨུ་ནི་ཧ་ལ། ཧ་ནི་ཧའི་མགོ་བོ་ལ། དེ་
ཡང་ཟླ་ཚེས་ལ། དེ་ཡང་ཐིག་ལེ་ལ། དེ་ཡང་ནཱ་ད་ལ་ཐིམ་ཤིང་། ནཱ་ད་ཡང་སྐྲའི་རྩེ་མོ་བརྒྱ་སྟོང་གི་ཆའི་ཚེད་
ཙམ་དུ་གནས་པར་གྱུར༔ སེམས་ཅན་རྣམས་ཀྱིས་ཆོས་ཉིད་མ་རྟོགས་པས་འཁོར་བར་འཁྱམས་པས། བདག་
གིས་ཆོས་ཉིད་མངོན་སུམ་དུ་རྟོགས་པར་བྱས་ལ། རང་བཞིན་གྱིས་གྲུབ་པས་སྟོངས་པའི་སེམས་ཅན་རྣམས་ཀྱིས་
ཀྱང་ཆོས་ཉིད་ཁོང་དུ་ཆུད་པར་བྱས་ཏེ། འཁོར་བའི་སྡུག་བསྔལ་ལས་ཐར་བར་བྱའོ། ། ཨོཾ་བྷཱུ་ནྱ་ཏཱ་ཛྙཱ་ན་བཛྲ་
སྭ་བྷཱ་ཝ་ཨཱཏྨ་ཀོཉཧཾ། ནཱ་ད་ཡང་མི་དམིགས་པར་གྱུར། དེ་ལྟར་སྣང་བ་ཐམས་ཅད་བསྡུས་པའི་སྟོང་བ་ཉིད་ལས་
རང་གི་སེམས་ནཱ་དའི་གཟུགས་གྱེན་དུ་འགྲེང་བ་ཤིན་ཏུ་ཕྲབ། དཀར་ལ་དམར་བའི་མདངས་ཆགས་པ་ནམ་
མཁར་གནས་པར་གྱུར། སྟོང་བའི་ངང་ལས། ཡཾ་སྔོན་པོ་ཡོངས་སུ་གྱུར་པ་ལས། རླུང་གི་དཀྱིལ་འཁོར་ཁ་དོག་
སྔོན་པོ། དབྱིབས་གཞུ་ལྟ་བུ། གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་དམར་པོ་
ཡོངས་སུ་གྱུར་པ་ལས་མེའི་དཀྱིལ་འཁོར་ཁ་དོག་དམར་པོ་དབྱིབས་གྲུ་གསུམ་པ། གྲྭ་གསུམ་དུ་རཾ་གྱིས་མཚན་པ།
དེའི་སྟེང་དུ་པཾ་དཀར་པོ་ཡོངས་སུ་གྱུར་པ་ལས་ཆུའི་དཀྱིལ་འཁོར་ཁ་དོག་དཀར་པོ་དབྱིབས་ཟླུམ་པོ་དབུས་སུ་
བུམ་པས་མཚན་པ། དེའི་སྟེང་དུ་ལོ་སེར་པོ་ཡོངས་སུ་གྱུར་པ་ལས་སའི་དཀྱིལ་འཁོར་ཁ་དོག་སེར་པོ་དབྱིབས་གྲུ་
བཞི་བ། གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་ཧཱུཾ་ལས་རི་རབ་ལྷུན་པོ་གྲུ་བཞི་བ། རིན་པོ་ཆེ་སྣ་
བཞིའི་རང་བཞིན་ཅན་སྟེང་གི་ཕྱོགས་མཚམས་སུ་ལྕོག་བརྒྱད་ཀྱིས་ཉེ་བར་མཛེས་པ། དེའི་སྟེང་དུ་པོ་སེར་པོ་
ལས་སྣ་ཚོགས་པདྨ། དེའི་ལྟེ་བར་ཧཱུྃ་ལས་སྣ་ཚོགས་རྡོ་རྗེ། དེའི་སྟེང་གི་ལྟེ་བར་པོ་ལས་ལྟེ་བ་དང་ཚད་མཉམ་
182

༄༅། ། ལྷ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
པའི་སྣ་ཚོགས་པདྨ་འདབ་མ་བརྒྱད་པ་ལྟེ་བ་དང་གེ་སར་དང་ལྡན་པ། ཕྱོགས་བཞིའི་འདབ་མ་དམར། མེ་རླུང་
གཉིས་སེར། བདེན་བྲལ་ལྗང་། དབང་ལྡན་ནག ལྟེ་བ་ལྗང་། གེ་སར་སེར་བ། སྣ་ཚོགས་པདྨ་ཆུང་ངུའི་
དབུས་སུ་མཚན་སོ་གཉིས་ཀྱི་ངོ་བོ། ཨ་ཨཱ། ཞེས་པ་ནས། ཨོཾ་ཨ སྟེ། དབྱངས་དཀར་པོ་བཅུ་དྲུག་པ་ཕྲག་
གཅིག་གཡས་སྐོར་དང་། སླར་ཡང་། ཨ་ཨཱ། ཞེས་པ་ནས། ཨོཾ་ཨ སྟེ། དབྱངས་དཀར་པོ་བཅུ་དྲུག་པ་ཕྲག་
གཅིག་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ། ཀ་ཁ་ག་གྷ་ང་།
ཙ་ཚ་ཛ་ཛྷ་ཉ། ཊ་ཋ་ཌ་ཌ་ཌྷ་ཌྷ་ཎ། - ཏ་ཐ་ད་ད་དྷ་དྷ་ན། པ་ཕ་བ་བྷ་མ། ཡ་ཡ་ར། ལ་ལ་ཝ་ཤ་ས་ཧ་ཀྵ་སྟེ།
གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང་། སླར་ཡང་། ཀ་ཁ་ཞེས་པ་ནས། ཧ་ཀྵ་སྟེ་
གསལ་བྱེད་དམར་པོ་བཞི་བཅུ་བ་ཕྲག་གཅིག་གཡོན་སྐོར་དུ་རིམ་པ་གཅིག་གིས་འཁོད། དེ་གཉིས་ཡོངངས་སུ་
གྱུར་པ་ལས། ཟླ་བའི་དཀྱིལ་འཁོར་ཡོངས་སུ་རྫོགས་པ། དཀར་ལ་དམར་པའི་མདངས་ཅན་ལ་དབྱངས་སོ་
གཉིས་དང་། གསལ་བྱེད་བརྒྱད་ཅུ་གཟུགས་བརྙན་ཤར་བ་བཞིན་དུ་སྣང་བའི་ཨཱ་ལི་དང་ཟླ་བའི་ཁ་དོག་དཀར་
བའི་ཆ་ནི་མེ་ལོང་ལྟ་བུའི་ཡེ་ཤེས། ཀཱ་ལི་དང་ཟླ་བའི་ཁ་དོག་དམར་པའི་ཆ་ནི་མཉམ་པ་ཉིད་ཀྱི་ཡེ་ཤེས། རང་
རིག་ལྟེ་བའི་ནཱ་དས་ཟླ་བ་དཀར་ལ་དམར་བ་མཐོང་བ་ན། བདག་གིས་སངས་རྒྱས་ཡབ་ཡུམ་གྱི་བྱང་སེམས་
དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ། སེམས་ཅན་གྱི་དོན་བྱའོ་སྙམ་པའི་འཕེན་པ་དང་
ལྡན་པས། ཟླ་བའི་དབུས་སུ་ནཱ་ད་ཞུགས་པ་ལས། རིམ་གྱི་ནཱ་ད་ལས་ཐིག་ལེ། དེ་ལས་ཟླ་ཕྱེད། དེ་ལས་ཧའི་
མགོ་བོ། དེ་ལས་ཧའི་ལུས། དེ་ལས་ཨུ་གྲུབ་པའི་ཚུལ་གྱིས། དཀར་ལ་དམར་པའི་མདངས་ཅན་གྱི་ཧཱུྃ་ཡིག་རྒྱུ་
རྡོ་རྗེ་འཛིན་པའི་རང་བཞིན་ཅན་དུ་ཡོངས་སུ་རྫོགས་པར་གྱུར་པ་ནི་སོ་སོར་རྟོག་པའི་ཡེ་ཤེས། ཧཱུྃ་ཡིག་ལས་ཁ་
དོག་སྣ་ལྔ་བའི་འོད་ཟེར་འཕྲོ་བའི་རྩེ་མོ་ལས་འཁོར་ལོ་ལྔའི་ལྷ་ཚོགས་རྣམས་འཐོན་ཏེ། འགྲོ་བ་རྣམས་འཁོར་ལོ་
ལྔའི་ལྷ་ཚོགས་ཀྱི་གོ་འཕང་ལ་བཀོད་པ་དང་། སྔོན་ཐོག་མ་མེད་པ་ནས་གྲུབ་པའི་དཔའ་བོ་དང་། རྣལ་འབྱོར་
མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་པ་རྣམས་ལྷན་ཅིག་སྤྱན་དྲངས་ཏེ། མཉམ་པར་སྦྱར་བ་
མངོན་དུ་འགྲོ་བས་ཞུ་བར་གྱུར་ཏེ། ཧཱུཾ་ཡིག་གི་ནཱ་ད་ལ་ཐིམ་ཞིང་། ཧཱུྃ་ཡིག་ལྷན་སྐྱེས་ཀྱི་དགའ་བའི་རང་བཞིན་
ཅན་དུ་གྱུར་བ་ནི་བྱ་བ་བསྒྲུབ་པའི་ཡེ་ཤེས། ཨོཾ་ཨཱ༔ ཧཱུྃ། ཨོཾ་སརྦ་པཱི་ར་ཡོ་གི་ནི་ཀཱ་ཡ་ཝཱ་ལིཏྟ་བཛྲ་སྭ་བྷཱ་ཝ་ཨཱཏྨ་
ཀོཉ་ཧཾ། ཨོཾ་བཛྲ་ཤུདྡྷ་སརྦ་དྷརྨཱ༔ བཛ་ཤུདྷོཉ་ཧཾ། ཟླ་བ་དབྱངས་གསལ་ཧཱུྃ་དང་བཅས་པ་ཡོངས་སུ་གྱུར་བ་ལས།
རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་
ཁང་བ་བརྩེགས་པའི་གཞལ་ཡས་ཁང་། གྲུ་བཞི་བ་སྒོ་བཞི་བ། ཕྱི་ནས་རིམ་པ་བཞིན་དཀར། སེར་དམར་
183

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་སྟེང་ན། རིན་པོ་ཆེའི་ཕ་གུ་གཞི་དམར་པོ་
ལ། རིན་པོ་ཆེ་ཟུར་གསུམ་དང་། གྲུ་བཞི་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་
བཞིའི་ཕྱི་ངོས་སུ། ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་ངོས་སུ་བྱ་འདབ་
ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་
གནས་པའི་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དན་བརྒྱད་བརྒྱད་ཀྱིས་མཛེས་པར་བྱས་པ།
ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིག་པའི་འགྲམ་ནས་འདོད་ཡོན་གྱི་རྣམ་པུ་དམར་བོས་
བསྐོར་བ་ལ། བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་
ཁྱུད་ཀྱི་ཕྱིའི་མཚམས་དང་། རྩིག་པའི་ཕྱི་ནང་གི་ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་བོའི་སྟེང་དུ་
རྡོ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་བའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་
བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་
མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ། རྒྱལ་
སྲིད་རིན་པོ་ཆེ་སྣ་བདུན་དང་། བར་བར་དུ་གྲུབ་པ་ཐོབ་པ་དང་སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕྲེང་
བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། དེའི་ཕྱི་རོལ་ཏུ་སྣ་ཚོགས་རྡོ་རྗེའི་ར་བས་བསྐོར་བ་ལ་
སོགས་པའི་བསྲུང་འཁོར། དེའི་ཕྱི་རོལ་ཏུ་བསྐལ་བ་འཇིག་པའི་དུས་ཀྱི་མེ་ལྟ་བུ་རྡོ་རྗེའི་མེ་ཁ་དོག་སྣ་ལྔ་བས།
སྟེང་དང་ལོགས་ཀུན་ཏུ་ཁྱབ་པར་གཡོན་སྐོར་དུ་འཁྱིལ་ཞིང་འབར་བ། དེའི་ཕྱི་རོལ་ན་གནས་པའི་དུར་ཁྲོད་
བརྒྱད་ནི། ཤར་དུ་གཏུམ་དྲག བྱང་དུ་ཚང་ཚང་འཁྲིགས་པ། ནུབ་ཏུ་རྡོ་རྗེ་འབར་བ། ལྷོར་ཀེང་རུས་ཅན།
དབང་ལྡན་དུ་དྲག་ཏུ་རྒོད་པ། མེར་བཀྲ་ཤིས་ཚལ། བདེན་བྲལ་དུ་མུན་པ་དྲག་པོ། རླུང་དུ་ཀི་ལི་ཀི་ལིའི་སྒྲ་
སྒྲོགས་པ་སྟེ། རོ་མགོ་མེད་དང་། འགགས་ཏེ་ཤིང་ལ་དཔྱངས་པ་དང་། ས་ལ་འགྱེལ་བ་དང༌། གསལ་ཤིང་ལ་
བསྐྱོན་པ་དང་། མདུང་གིས་ཕུག་པ་དང་། ཕྱེད་ཚིག་པ་དང་། མགོ་ཐོད་དང་། བྱིན་པའི་རུས་པ་དང་།
གཙིགས་པའི་མགོ་དང་། དེ་ལས་གཞན་པའི་རུས་པ་འཐོར་བ་དང་། མ་འཐོར་བའི་ཀེང་རུས་རྣམས་གཅལ་དུ་
བཀྲམ་པའི་གནས་སུ་གྱུར་པས་དུར་ཁྲོད་དོ། ། དེ་ན་གནས་པའི་ཤིང་བརྒྱད་ནི། ཤར་དུ་ཤརི་ཥ། བྱང་དུ་ཨ་
ཤུད་ཐ། ནུབ་ཏུ་ཀང་ཀེ་ལ། ལྷོར་ཙུ་ཏ། དབང་ལྡན་དུ་བ་རྔ། མེར་ཀ་རལྔ། བདེན་བྲལ་དུ་པ་ཊ་བརྐ།
རླུང་དུ་པར་ཐི་བ་རྣམས་སོ། ། ཤིང་གི་རྩ་བར་གནས་པའི་ཕྱོགས་སྐྱོང་བརྒྱད་ནི། ཤར་དུ་དབང་པོ་སེར་པོ་རབ་
བརྟན་དཀར་པོ་ལ་ཞོན་པ། གཡས་འོག་མས་རྡོ་རྗེ་འཛིན་པ། བྱང་དུ་ནོར་སྦྱིན་སེར་པོ་མི་ལ་ཞོན་པ། གཡས་
184

༄༅། ། ལཱུ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
འོག་མས་ནེའུ་ལེ་རིན་པོ་ཆེ་སྐྱུག་པ་འཛིན་པ། ནུབ་ཏུ་ཆུ་ལྷ་དཀར་པོ་གདེངས་ཀ་བདུན་ལྡན་ཆུ་སྲིན་ལ་ཞོན་པ།
གཡས་འོག་མས་སྦྲུལ་ཞགས་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ། གཡས་འོག་མས་དབྱུག་པ་
འཛིན་པ། དབང་ལྡན་དུ་དབང་ཕྱུག་ཆེན་པོ་དཀར་པོ་གླང་ལ་ཞོན་པ། གཡས་འོག་མས་རྩེ་གསུམ་འཛིན་པ།
མེར་མེ་ལྷ་དམར་པོར་སྐྱེས་ལ་ཞོན་པ། གཡས་འོག་མས་ཕྲེང་བ་སྤྱི་བླུགས་དང་བཅས་པ་འཛིན་པ། བདེན་བྲལ་
དུ་སྲིན་པོ་སྔོན་པོ་གཅེར་བུ་མི་མགོའི་ཕྲེང་བའི་ཅོད་པན་ཅན་རོ་ལངས་ལ་ཞོན་པ། གཡས་འོག་མས་རལ་གྲི་
འཛིན་པ། རླུང་དུ་རླུང་ལྷ་དུང་ཁ་ཤ་བ་ལ་ཞོན་པ། གཡས་འོག་མས་པ་དན་སེར་པོ་འཛིན་པ། ཐམས་ཅད་
ཀྱང་ཞལ་གཅིག་པ། ཕྱག་བཞིའི་དང་པོ་གཉིས་ཐལ་མོ་སྦྱར་བ། གཡོན་འོག་མས་ཐོད་པ་འཛིན་པས་ཡུམ་ལ་
འཁྱུད་པ། ཤིང་བརྒྱད་ཀྱི་སྟོད་ཀྱི་ཡལ་གའི་གསེབ་ནས་ལུས་ཕྱེད་འཐོན་པའི་ཞིང་སྐྱོང་བརྒྱད་ནི། ཤར་དུ་གླང་
པོ་ཆེའི་གདོང་ཅན་དཀར་པོ། བྱང་དུ་མིའི་གདོང་ཅན་སེར་པོ། ནུབ་ཏུ་ཆུ་སྲིན་གྱི་གདོང་ཅན་དཀར་པོ།
ལྷོར་མ་ཧེའི་གདོང་ཅན་ནག་པོ། དབང་ལྡན་དུ་གླང་གི་གདོང་ཅན་དཀར་པོ། མེར་རྭའི་གདོང་ཅན་དམར་པོ།
བདེན་བྲལ་དུ་རོ་ལངས་ཀྱི་གདོང་ཅན་ནག་པོ། རླུང་དུ་རི་དྭགས་ཀྱི་གདོང་ཅན་ལྗང་ཀུ། ཐམས་ཅད་ཀྱང་དྲག་
ཅིང་གཏུམ་ལ་རྫུ་འཕྲུལ་ཆེན་པོ་བ། ཞལ་གཅིག་ཕྱག་གཉིས་ཀྱི་གཡས་གཏོར་མ་དང་གཡོན་ཐོད་པ་འཛིན་པ།
ཐུགས་རྗེའི་ཆུ་བརྒྱད་དང་དེ་ལ་གནས་པའི་ཀླུ་བརྒྱུད་ནི། ཤར་དུ་ནོར་རྒྱས་དཀར་པོ། བྱང་དུ་འཇོག་པོ་དམར་
པོ། ནུབ་ཏུ་ཀརྐོཊ་སྔོན་པོ། ལྷོར་པདྨ་དཀར་པོ། དབང་ལྡན་དུ་པདྨ་ཆེན་པོ་དཀར་པོ། མེར་མཐའ་ཡས་སྣ་
ཚོགས་མདོག། བདེན་བྲལ་དུ་རིགས་ལྡན་དཀར་པོ། རླུང་དུ་དུང་སྐྱོང་སེར་པོ། ཐམས་ཅད་ཀྱང་སྟོད་མི་འདྲ་
བ་ལ་སྨད་སྦྲུལ་མཇུག་དུ་འཁྱིལ་ཞིང་། ཕྱག་གཉིས་ཐལ་མོ་སྦྱར་ནས་གཙོ་བོ་ལ་འདུད་པ། དེ་དག་གི་སྟེང་གི་
ནམ་མཁའ་ལ་གནས་པའི་སྤྲིན་བརྒྱད་ནི། ཤར་དུ་སྒྲོགས་པ། བྱང་དུ་ཆེར་སྒྲོགས་པ། ནུབ་ཏུ་དྲག་པོ། ལྷོར་
གཡོ་བ། དབང་ལྡན་དུ་བརྟན་པ། མེར་གང་བ། བདེན་བྲལ་དུ་འབེབས་པ། རླུང་དུ་གཏུམ་པོ། ཐམས་
ཅད་ཀྱང་ཀློག་ཕྲེང་འཁྱུད་ཅིང་འབྲུག་སྒྲ་སྒྲོགས་པ་འགའ་ཞིག་ཆར་གྱི་རྒྱུན་ཅན་ཁ་དོག་སྣ་ཚོགས་པ། དེ་ན་
གནས་པའི་རི་བརྒྱུད་ནི། ཤར་དུ་རིན་པོ་ཆེའི་རང་བཞིན་གྱི་ལྷུན་པོ། བྱང་དུ་མན་དྷ་ར་ལྗང་ཀུ། ནུབ་ཏུ་ཀེ་ལ་
ཤ་དཀར་པོ། ལྷོར་མ་ལ་ཡ་སེར་པོ། དབང་ལྡན་དུ་དབང་ཆེན་ནག་པོ། མེར་སྤོས་ངད་ལྡན་སེར་པོ། བདེན་
བྲལ་དུ་གངས་ཅན་དཀར་པོ། རླུང་དུ་དཔལ་གྱི་རི་སྔོན་པོའོ། ། རི་དེ་རྣམས་ལ་གནས་པའི་མཆོད་རྟེན་དཀར་
པོ་བརྒྱད་དང་གྲུབ་ཆེན་བརྒྱད་དོ། ། གཞན་ཡང་ཡེ་ཤེས་ཀྱི་མེ་བརྒྱད་དང་། ཁུ་དང་། འུག་པ་དང་། བྱ་རྒོད་
དང་། ཅེ་སྤྱང་དང་། འོལ་བ་ཕོ་མོ་དང་། སྦྲུལ་བ་ལང་གི་མགོ་ཅན་ལ་སོགས་པ་ཕྱོགས་སུ་རྒྱུ་ཞིང་། གནོད་
185

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྦྱིན་དང་། རོ་ལངས་དང་། སྲིན་པོ་རྣམས་ཀྱིས་ཀི་ལི་ཀི་ལིའི་སྒྲ་ཆེན་པོ་སྒྲོགས་པ་དང་། གྲུབ་པ་ཐོབ་པ་དང་།
རིག་པ་འཛིན་པ་དང་། དམ་ཚིག་སྤྱོང་བའི་རྣལ་འབྱོར་བ་དང་། རྣལ་འབྱོར་མ་བཅོམ་ལྡན་འདས་ལ་ཚེ་གཅིག་
ཏུ་བལྟ་བ། གཅེར་བུ་སྐྲ་བཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊཾ་ག་འཛིན་པ།
ཐོད་པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་རྣམས་ཀྱིས་ཤིན་ཏུ་ངོ་མཚར་བར་བྱེད་པའི་དུར་
ཁྲོད་རྣམས་ཀྱི་བསྐོར་བའི་གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར། བྱང་ལྗང་། ནུབ་དམར།
ལྷོ་སེར། དབུས་སྔོ་བ། འོག་གཞི་དམ་ཚིག་གི་འཁོར་ལོ་ལ་གནས་པའི་སྐུའི་འཁོར་ལོ་དཀར་པོ་རྩིབས་བརྒྱད་
པའི་མུ་ཁྱུད་ལ་འཁོར་ལོའི་ཕྲེང་བ། དེའི་ལྟེ་བར་གསུང་གི་འཁོར་ལོ་དམར་པོ་རྩིབས་བརྒྱད་པའི་མུ་ཁྱུད་ལ་
པདྨའི་ཕྲེང་བ། དེའི་ལྟེ་བར་ཐུགས་གྱི་འཁོར་ལོ་སྔོན་པོ་རྩིབས་བརྒྱད་པའི་མུ་ཁྱུད་ལ་རྡོ་རྗེའི་ཕྲེང་བ། དེའི་ལྟེ་
བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པའི་མུ་ཁྱུད་ལ་གྲི་གུག་གི་ཕྲེང་བས་བསྐོར་བ། འཁོར་
ལོ་བཞི་བོ་རེ་རེ་ལ་མཚམས་རྣམས་ན་གནས་པའི་ཀ་བ་བརྒྱད་བརྒྱད་ཀྱིས་བཏེག་པའི་གདུང་ཟླུམ་རིམ་པ་བཞི་
པའི་ཐོག་གིས་ཇེ་མཐོ་ཇེ་མཐོར་གྱུར་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པའོ། ། ། །
དབུས་ཀྱི་པདྨའི་ལྟེ་བར་ཉི་མའི་གདན་ལ་རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ཁ་
ཞལ་བཞི་པའི་རྩ་ཞལ་ནག གཡོན་ཞལ་ལྗང་། རྒྱབ་ཞལ་དམར། གཡས་ཞལ་སེར་བ། ཞལ་རེ་རེ་ཡང་སྤྱན་
གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་བའི་ཕྲེང་བ་འཛིན་པ། ཞབས་གཡས་བརྐྱང་བས་
འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཡས་ཌ་མ་རུ་དང་གཡོན་རལ་གྲི་
འཛིན་པའི་མགོ་བོ་མནན་པ། གཡོན་བསྐུམས་པས་དུས་མཚན་མ་དམར་མོ་ལག་པ་བཞི་བའི་དང་པོ་གཉིས་
ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་
གཅིག་པ། མིག་གསུམ་པ། ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་
གཡས་པས་རྡོ་རྗེ་རྩེ་ལྔ་བ་དང་གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་
དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང་གཡོན་པས་རྐང་པ་གཡོན་པའི་
པགས་པ་རང་གི་རྒྱབ་ཏུ་སྔགས་མཛུབ་དང་ བཅས་པས་ཕྱག་གིས་བརྐྱངས་ཏེ་འཛིན་པའི་སྡིགས་མཛུབ་ཀྱི་རྩེ་
གཉིས་སྨིན་མའི་ཐད་སོར་གནས་པ། གཡས་ཀྱི་གསུམ་པ་ན་ཌ་མ་རུ། བཞི་པ་ན་དགྲ་སྟ། ལྔ་བ་ན་གྲི་གུག
དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཾ་ག བཞི་བ་ན་
ཁྲག་གིས་གང་བའི་ཐོད་པ། ལྔ་བ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་བ་བསྣམས་
186

༄༅། ། ལཱ་ཧི་བའི་ལུགས་ཀྱི་འཁོར་ལོ་བདེ་མ་ཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
ཤིང་། སྣ་ཚོགས་རྡོ་རྗེས་མཚན་པའི་རལ་བའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་
གནས་པ་གཉིས་ལ་བརྒྱུས་པའི་ཐོད་པ་བསྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་
ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་
པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང་། རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་
གསུམ་དང་། སྙིང་རྗེ་དང་རྔམས་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ། ཉམས་དགུ་དང་ལྡན་པ། སྟག་
གི་པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་
དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་ཕྱུགས་པའོ། ། ཡབ་ཡུམ་ཕན་ཚུན་དུ་འཁྱུད་
པས་ནི། ཐབས་དང་ཤེས་རབ་ཕན་ཚུན་དུ་འཁྱུད་པ་མཚོན་ཞིང་དེ་ཡང་ཡུམ་དང་སྦྱོར་བ་སོགས་ཀྱི་ལུས་ལ་
གནད་དུ་བསྣུན་པའི་ཐབས་ཁྱད་པར་ཅན་ལས། མགོ་བོ་ནས་བྱང་སེམས་ཀྱི་ཟླ་བ་ཞུ་བ་དང་། དེས་ལུས་ཀུན་
ལ་ཁྱབ་པ་ལས་བྱུང་བའི་ཐབས་བདེ་བ་ཆེན་པོས་ཤེས་རབ་སྟོང་བ་ཉིད་རྣམ་ཐར་བཞིའི་དོན་བསྒོམ་དགོས་པར་
མཚོན་པ་དེའི་བདེ་བ་ནི་ཁ་ཊཾ་ག་དང་ཐོད་པས་མཚོན་པའི་དོན་དང་། དེ་གཉིས་ཀྱང་རྡོ་རྗེ་དྲིལ་བུས་མཚོན་པའི་
ཡེ་ཤེས་ལྔ་དང་། ཤེར་ཕྱིན་གྱི་དོན་དང་། ཨཱ་ལི་དང་ཀཱ་ལིའི་ཐབས་ཤེས་སོ། ། དེའི་བྱེད་ལས་ནི་ཆགས་སོགས་
སྦྱོང་བ་དང་། གཏི་མུག་དྲལ་བ་དང་། སངས་རྒྱས་ཐམས་ཅད་བསྐུལ་ཞིང་སྒོ་གསུམ་གྱི་སྐྱོན་དང་མཐར་འཛིན་
གྱི་རྣམ་རྟོག་གཅོད་པ་དང་། ཉོན་མོངས་པ་རྣམས་འབིགས་ཤིང་ཡང་དག་པའི་ཡེ་ཤེས་ཀྱིས་འཆིང་བ་དང་།
རྟག་པ་འཁོར་བའི་ཡོད་མཐའ་དང་། ཆད་པ་མྱང་འདས་ཀྱི་མེད་མཐའ་གཉིས་གནོན་ཞིང་སྟོང་ཉིད་རྟོགས་
པས་འགྲོ་བ་ཀུན་ཟིལ་གྱིས་གནན་པའོ། ། དེ་ལྟར་མཛད་པའི་འབྲས་བུ་ལ་སྐྱོན་ཟད་པའི་སྤངས་པ་ནི་ཚངས་
མགོ་དང་། ཞི་མཐའ་སྤངས་པའི་འོད་གསལ་ལས་གཟུགས་སྐུར་བཞེངས་པ་ནི་ཐོད་བསྐམ་དང་། རྟེན་འབྲེལ་
བཅུ་གཉིས་ཀྱི་སྒྲིབ་པ་ཐམས་ཅད་སྦྱངས་པ་ནི་ཕྱག་བཅུ་གཉིས་དང་། ལོག་ལྟ་ཀུན་ལས་ལོག་པའི་ཞལ་འགྱུར་བ་
དང༌། བདུད་བཞི་འཇོམས་པའི་མཆེ་བ་གཙིགས་པ་དང་། ཡོན་ཏན་གོང་ནས་གོང་དུ་འཕེལ་བའི་རྟོགས་པ་ནི་
རལ་ང་གྱེན་དུ་བསྡུས་པ་དང་། དེ་མཐར་ཕྱིན་ནས་ཡེ་ཤེས་ལྔར་གནས་པ་ནི་རྡོ་རྗེའི་ཕྲེང་བ་དང་། ཡེ་ཤེས་དེས་
ཇི་སྙེད་པ་ཐམས་ཅད་གཟིགས་པ་ནི་སྤྱན་གསུམ་དང་། འཕྲིན་ལས་བཞིས་ སེམས་ཅན་ཐམས་ཅད་ཀྱི་དོན་
མཛད་པ་ནི་སྣ་ཚོགས་རྡོ་རྗེ་དང་། ཕྱིན་དྲུག་གི་ལམ་ཐམས་ཅད་རྫོགས་པར་མཛད་པ་ནི། ཕྱག་རྒྱ་དྲུག་གིས་
མཚོན་པའི་དོན་དང༌། གཤེགས་པ་ལྔ་དང་གཤེགས་མ་བཞིས་བསྡུས་པའི་ཞི་ལྷག་གི་ཉམས་ཐམས་ཅད་དང་
ལྡན་པའོ། ། བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ།
187

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཞལ་གཅིག་པ། ཕྱག་གཉིས་པ། སྤྱན་གསུམ་པ། གཅེར་མོ་སྐྲ་གྲོལ་བ། ཐོད་པའི་དུམ་བུས་བརྒྱན་པའི་འོག་
པགས་ཅན། ཕྱག་གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པ་ན། བདུད་བཞི་ལ་སོགས་པའི་ཁྲག་གིས་
གང་བ་བསྣམས་ནས་ཡབ་ཀྱི་ཞལ་དུ་སྟོབ་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་རྡོ་རྗེ་དང་བཅས་
པའི་སྡིགས་མཛུབ་ཀྱིས་བསྡིགས་པར་མཛད་པ། འགྲོ་བ་སྟོང་བ་ཉིད་དུ་མཉམ་པར་རྟོགས་པས་བསྐལ་བ་འཇིག་
པའི་དུས་གྱི་མེ་ལྟ་བུ། ཤིན་ཏུ་དག་པའི་ཡེ་ཤེས་ཀྱི་སྣང་བ་དང་ལྡན་པས། ཉི་མའི་འོད་ཅན་གྱི་གཟི་བརྗིད་ཆེ་བ།
ཁྲག་ལ་དགྱེས་ཤིང་ཁྲག་འཛག་པ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པར་འཁྲིལ་བ། ལྷག་
མཐོང་གི་རང་བཞིན་གྱི་བདེ་བ་ཆེན་པོར་གནས་ཀྱང་། འགྲོ་བའི་དོན་བྱེད་པས་ཐུགས་རྗེའི་བདག་ཉིད་ཅན།
ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང་། མི་མགོ་བསྐམ་པོ་ལྔ་བཅུའི་དོ་ཤལ་ཅན། ཡབ་ཀྱི་
གསང་གནས་མི་དམིགས་པའི་ངང་ལས། ཧཱུྃ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་ལྔ་བ། བྱཱ་དམར་པོ་ལས་
བྱུང་བའི་ནོར་བུ་དམར་པོ་རྩེ་མོ་ལ་བྱཱ་སེར་བོས་མཚན་པ། ཡུམ་གྱི་གསང་གནས་མི་དམིགས་པའི་ངང་ལས། ཨ་
དམར་པོ་ལས་བྱུང་བའི་པདྨ་དམར་པོ་འདབ་མ་གསུམ་པ་ཏུ་དཀར་པོ་ལས་བྱུང་བའི་བྱང་ཆུབ་ཀྱི་སེམས་མཚོན་
པའི་ལྟེ་བ་དཀར་པོ། རྩེ་མོར་ཏུ་སེར་པོས་མཚན་པ། ཡབ་ཀྱི་ལྟེ་བར་ཟླ་གདན་ལ། ཨོཾ་བཛྲ་བཻ་རོ་ཙ་ན་ཡེ་ཧཱུཾ་ཧཱུཾ་
ཕཊ། ཐུགས་ཀར་ཟླ་གདན་ལ། ཨོཾ་སརྦ་བུདྡྷ་ཌཱ་ཀཱི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྃ་ཕཊ་སྭཱཧཱ། མགྲིན་པར་ཉི་གདན་
ལ་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྃ་ཕཊ་ཌཱ་ཀི་ནཱི་ཛཱ་ལ་ཤི་ཝ་རེ་སྭཱཧཱ། དཔྲལ་བར་ཉི་གདན་ལ། ཨོ་ཧི༔ཧ་ཧ་ཧཱུཾ་ཧཱུཾ་
ཕཊ། ཡུམ་གྱི་ལྟེ་བར་ཉི་གདན་ལ། ཨོཾ་ཤྲཱི་བཛྫx] ཐུགས་ཀར་ཉི་གདན་ལ། ཨོ་ཧི X། མགྲིན་པར་ཟླ་
གདན་ལ༔ ཨོཾ་བཛྲ་བཻ་རོx། དཔྲལ་བར་ཟླ་གདན་ལ། ཨོཾ་སརྦ་བུདྡྷx། སྔགས་ཐམས་ཅད་ཁ་དོག་དམར་པོ་
འོད་ཟེར་འཕྲོ་བ། གཡོན་སྐོར་དུ་གནས་པ། སྔགས་རྣམས་ཀྱང་ཕན་ཚུན་དུ་ཞལ་སྦྱོར་ཞིང་འོད་ཟེར་འཁྱུད་
པའི་རྣམ་པ་ཅན་དུ་གྱུར། ཨོཾ་ཨཱཿ ཧཱུྃ། ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་
སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་ག་ནས་ལྟེ་བར་སླེབ་པ་ན་ཁྱད་
པར་ཀྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་ཅིག་སྐྱེས་དགའི་ཡེ་ཤེས་སྐྱེས་པས་རྟེན་དང་བརྟེན་
པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོར་གྱུར། པདྨའི་འདབ་མ་ལ་ཤར་དུ་མཁའ་འགྲོ་མ་
ནག་མོ། བྱང་དུ་ལཱ་མ་ལྗང་གུ། ནུབ་ཏུ་ཁཎྜ་རོ་ཧི་མ་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་
ཀྱང་ཞལ་གཅིག་མ། སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན། གཅེར་བུ་སྐྲ་གྲོལ་བ། ཕྱག་
བཞིའི་གཡས་དང་པོས་གྲི་གུག་དང་། གཡོན་དང་པོས་ཐོད་པ་བཟུང་ནས་ཐུགས་གར་འཁྱུད་པའི་ཚུལ་མཛད་
188

༄༅། ། ལྟ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
ཅིང་། གཡས་འོག་མས་ཌ་མ་རུ་དང་། གཡོན་འོག་མས་ཁ་ཊཾ་ག་བསྣམས་པ། ཅུང་ཟད་བཞད་པ། གཡས་
བརྐྱང་གིས་བཞུགས་པ་ཕྱག་རྒྱ་ལྔས་བརྒྱན་པ། ཐོད་བསྐམ་ལྔའི་དབུ་རྒྱན་དང་། ཐོད་བསྐོམ་ལྔ་བཅུའི་དོ་ཤལ་
ཅན། མཚམས་བཞིར་ཟླ་གདན་ལ་བདུད་རྩི་ལྔས་གང་བའི་ཐོད་པ་བཞི་སྟེ། བདེ་ཆེན་གྱི་འཁོར་ལོའོ། །
ཐུགས་ཀྱི་འཁོར་ལོའི་ཤར་རྩིབས་བུ་ལླི་ར། མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ། བྱུང་རྩིབས་ཛ་ལནྡྷ་
རར་མ་ཧཱ་ཀངྐ་ལ་དང་གཏུམ་མིག་མ། ནུབ་རྩིབས་ཨོ་ཌི་ཡ་ཎ་ར་གངྐ་ལ་དང་འོད་ལྡན་མ། ལྷོ་རྩིབས་ཨཆུ་ཏར་
མཆེ་བ་རྣམ་པར་གཙིགས་པ་དང་སྣ་ཆེན་མ། མེ་རྩིབས་གོ་དཱ་བ་རིར་སུར་བེ་རི་ཎཱ་དང་དཔའ་བོའི་བློ་ཅན་མ།
བདེན་བྲལ་གྱི་རྩིབས་ར་མེ་ཤཱ་རིར་འོད་དཔག་མེད་དང་ཁ་རྦ་རི། རླུང་རྩིབས་དེ་ཝི་ཀོ་ཊིར་རྡོ་རྗེའི་འོད་དང་
ལངྐའི་དབང་ཕྱུག་མ། དབང་ལྡན་གྱི་རྩིབས་མཱ་ལ་བར་རྡོ་རྗེའི་སྐུ་དང་ཤིང་གྲིབ་མ་སྟེ། ཐུགས་ཀྱི་འཁོར་ལོའི་ལྷ་
རྣམས་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། ཐམས་ཅད་ཀྱང་སྐུ་མདོག་སྔོན་པོ། གསུང་གི་འཁོར་
ལོའི་ཤར་རྩིབས་ཀཱ་མ་རཱུ་པར་མྱུ་གུ་ཅན་དང་ས་སྲུང་མ། བྱང་རྩིབས་ཨོ་ཊེར་རྡོ་རྗེ་རལ་པ་ཅན་དང་འཇིགས་བྱེད་
ཆེན་མོ། ནུབ་རྩིབས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་རྩིབས་ཀོ་ས་ལར་རྡོ་རྗེ་ཧཱུྃ་
མཛད་དང་ཆང་འཐུང་མ། མེ་རྩིབས་ཀ་ལིངྐར་རབ་ཏུ་བཟང་པོ་དང་སྔོ་བསངས་ལྷ་མོ། བདེན་བྲལ་གྱི་རྩིབས་
ལོ་པ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ། རླུང་རྩིབས་གཉྩར་འཇིགས་བྱེད་ཆེན་པོ་དང་རྟ་རྣ་མ། དབང་
ལྡན་གྱི་རྩིབས་ཧི་མཱ་ལ་ཡར་མིག་མི་བཟང་དང་བྱ་གདོང་མ་སྟེ་གསུང་གི་འཁོར་ལོའི་ལྷ་རྣམས་ས་ལ་སྤྱོད་པའི་ཚུལ་
གྱིས་བཞུགས་པ། ཐམས་ཅད་ཀྱང་སྐུ་མདོག་དམར་པོ། སྐུའི་འཁོར་ལོའི་ཤར་བས་བྲེ་ཏ་བུ་རིར་སྟོབས་པོ་ཆེ་
དང་འཁོར་ལོའི་ཤུགས་ཅན་མ། བྱང་རྩིབས་གྲི་ཧ་དེ་བ་ཏར་རིན་ཆེན་རྡོ་རྗེ་དང་དུམ་སྐྱེས་མ། ནུབ་རྩིབས་སོ་
ཝཱར་རྟ་མགྲིན་དང་ཆང་འཚོང་མ། ལྷོ་རྩིབས་སུ་ཝ་ཎ་དཱི་པར་ནམ་མཁའི་སྙིང་པོ་དང་འཁོར་ལོའི་གོ་ཆ་མ།
མེ་རྩིབས་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔལ་མོ། བདེན་བྲལ་གྱི་རྩིབས་སིན་དྷུར་པདྨ་གར་གྱི་དབང་
ཕྱུག་དང་སྟོབས་ཆེན་མ། རླུང་རྩིབས་མ་རུར་རྣམ་པར་སྣང་མཛད་དང་འཁོར་ལོ་སྒྱུར་མ། དབང་ལྡན་གྱི་
རྩིབས་ཀུ་ལུ་ཏ་ར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ། སྐུའི་འཁོར་ལོའི་ལྷ་རྣམས་ས་འོག་ན་སྤྱོད་
པའི་ཚུལ་གྱིས་བཞུགས་པ། ཐམས་ཅད་ཀྱང་སྐུ་མདོག་དཀར་པོ་སྟེ། དཔའ་བོ་ཉེར་བཞི་བོ་ཐམས་ཅད་ཀྱང་
ཞལ་གཅིག་པ། སྤྱན་གསུམ་པ། རལ་བའི་ཐོར་ཚུགས་ཅན། དཔའ་བོའི་དར་ཐོད་དབྲལ་བར་བཅིངས་པ།
ཕྱག་བཞིའི་དང་པོ་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་པ། ལྷག་མ་གཡས་ཌ་མ་རུ་དང་། གཡོན་ཁ་
ཊཾ་ག་འཛིན་པ། ཕྱག་རྒྱ་དྲུག་གིས་བརྒྱན་པ། ཐོད་བསྐམ་ལྔའི་དབུ་རྒྱན་དང་། ཐོད་རློན་ལྔ་བཅུའི་དོ་ཤལ་
189

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཅན། གཡས་བརྐྱང་གིས་བཞུགས་པ། དཔའ་མོ་ཉེར་བཞི་བོ་ཐམས་ཅད་ཀྱང་ཞལ་གཅིག་ཕྱག་གཉིས་མ།
སྤྱན་གསུམ་མ། ཡབ་ལ་འཁྱུད་པའི་ཕྱག་གཉིས་ཀྱི་གཡས་པས་གདུག་ཅན་ཀུན་ལ་བསྡིགས་པའི་སྡིགས་མཛུབ་
དང་བཅས་པའི་གྲི་གུག་འཛིན་ཅིང་། གཡོན་པས་ཁྲག་གིས་གང་བའི་ཐོད་པ་འཛིན་ཅིང་སྟོབ་པ། དྲག་མོའི་
གཟུགས་ཅན་གཅེར་མོ་སྐྲ་གྲོལ་བས་རྣམ་པར་མཛེས་ཤིང་། ཕྱག་རྒྱ་ལྔས་བརྒྱན་པ། ཐོད་བསྐམ་ལྔའི་དབུ་རྒྱན་
དང་། ཐོད་བསྐུམ་ལྔ་བཅུའི་དོ་ཤལ་ཅན། འོག་བག་སིལ་སིལ་གྱི་སྒྲ་སྒྲོགས་པའོ། ། ཤར་སྒོར་ཁཱ་གདོང་མ་ནག་
མོ། བྱང་སྒོར་འུག་གདོང་མ་ལྗང་ཀུ། ནུབ་སྒོར་ཁྱི་གདོང་མ་དམར་མོ། ལྷོ་སྒོར་ཕག་གདོང་མ་སེར་མོ། ཤར་
ལྷོར་གཤིན་རྗེ་བརྟན་མོ་གཡས་སྔོ་གཡོན་སེར་པ། ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ།
ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་
གཡོན་སྔོ་བ། ཐམས་ཅད་ཀྱང་དྲག་མོ་ཆེན་མོ་སེམས་ཅན་ཀུན་གྱི་དོན་མཛད་པ་ལ་བརྩོན་པ། ཞལ་གཅིག་མ།
སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན། གཅེར་མོ་སྐྲ་གྲོལ་བ། ཕྱག་བཞིའི་གཡས་དང་པོས་
གྲི་གུག་དང་། གཡོན་དང་པོས་ཐོད་པ་བཟུང་ནས་ཐུགས་ཀར་འཁྱུད་པའི་ཚུལ་མཛད་ཅིང་། གཡས་འོག་མས་
ཌ་མ་རུ་དང་། གཡོན་འོག་མས་ཁ་ཊཾ་ག་བསྣམས་པ། རོའི་གདན་ལ་གཡས་བརྐྱང་གིས་བཞུགས་པ། ཕྱག་རྒྱ་
ལྔས་བརྒྱན་པ། ཐོད་བསྐམ་ལྔའི་དབུ་རྒྱན་དང་། ཐོད་བསྐམ་ལྔ་བཅུའི་ངོ་ཤལ་ཅན། འཁོར་གྱི་ལྷ་ཐམས་ཅད་
ཀྱང་དཔྲལ་བར་རྡོ་རྗེའི་ཕྲེང་བ་འཛིན་པ། ཨོཾ་ཨཱཿ ཧཱུྃ། གནས་བཞི་དང་གསང་གནས་བྱིན་གྱིས་བརླབས་པའི་
ཡབ་ཡུམ་སྙོམས་པར་ཞུགས་པའི་བྱང་སེམས་ཞུ་བ། སྤྱི་བོ་ནས་མགྲིན་པར། ཞེས་པ་ནས། ལྷན་ཅིག་སྐྱེས་
དགའི་ཡེ་ཤེས་སྐྱེས་པས། བདེ་སྟོང་དབྱེར་མེད་དུ་སྦྱར་བ་དེ་ཉིད་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་གྱི་ངོ་བོར་
གྱུར་པ་ལྔ་སོ་བདུན་དུ་ཤར་བ་ནི། ལུས་རྗེས་སུ་དྲན་པ་ཉེ་བར་བཞག་པ་དང་། ཚོར་བ་རྗེས་སུ་དྲན་པ་ཉེ་བར་
བཞག་པ་དང་། ཆོས་རྗེས་སུ་དྲན་པ་ཉེ་བར་བཞག་པ་དང་། སེམས་རྗེས་སུ་དྲན་པ་ཉེ་བར་བཞག་པ་བཞི་ནི་
རིམ་པ་བཞིན། མཁའ་འགྲོ་མ་དང་། ལཱ་མ་དང་། དུམ་སྐྱེས་མ་དང་། གཟུགས་ཅན་མའོ། ། འདུན་པའི་རྫུ་
འཕྲུལ་གྱི་རྐང་པ་དང་། བརྩོན་འགྲུས་ཀྱི་རྫུ་འཕྲུལ་གྱི་རྐང་པ་དང་། སྤྱོད་པའི་རྫུ་འཕྲུལ་གྱི་རྐང་པ་དང་།
སེམས་གྱི་རྫུ་འཕྲུལ་གྱི་རྐང་པ་བཞི་ནི་རིམ་པ་བཞིན། རབ་གཏུམ་མ་དང་། གཏུམ་མིག་མ་དང་། འོད་ལྡན་མ་
དང་། སྣ་ཆེན་མའོ། ། དད་པའི་དབང་པོ་དང་། བརྩོན་འགྲུས་ཀྱི་དབང་པོ་དང་། དྲན་པའི་དབང་པོ་དང་།
ཏིང་ངེ་འཛིན་གྱི་དབང་པོ་བཞི་ནི་རིམ་པ་བཞིན། དཔའ་བོའི་བློ་ཅན་མ་དང་། མིའུ་ཐུང་མ་དང་། ལངྐའི་
དབང་ཕྱུག་མ་དང་། ཤིང་གྲིབ་མའོ། ། ཤེས་རབ་གྱི་དབང་པོ་དང་། དད་པའི་སྟོབས་དང་། བརྩོན་འགྲུས་
190

༄༅། ། ལྟ་ཧི་པའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
ཀྱི་སྟོབས་དང་། དྲན་པའི་སྟོབས་བཞི་ནི་རིམ་པ་བཞིན། ས་སྲུང་མ་དང་། འཇིགས་བྱེད་ཆེན་མོ་དང་། རླུང་
གི་ཤུགས་ཅན་མ་དང་། ཆང་འཐུང་མའོ། ། ཏིང་ངེ་འཛིན་ཀྱི་སྟོབས་དང་། ཤེས་རབ་ཀྱི་སྟོབས་དང་། ཏིང་
ངེ་འཛིན་ཡང་དག་བྱང་ཆུབ་ཀྱི་ཡན་ལག་དང་། བརྩོན་འགྲུས་ཡང་དག་བྱང་ཆུབ་གྱི་ཡན་ལག་བཞི་ནི་རིམ་པ་
བཞིན། སྔོ་བསངས་ལྷ་མོ་དང་། ཤིན་ཏུ་བཟང་མོ་དང་། རྟ་རྣ་མ་དང་། བྱ་གདོང་མའོ། ། དགའ་བ་ཡང་
དག་བྱང་ཆུབ་ཀྱི་ཡན་ལག་དང་། ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་དང་། ཆོས་རབ་ཏུ་རྣམ་
འབྱེད་ཡང་དག་བྱང་ཆུབ་གྱི་ཡན་ལག་དང་། དྲན་པ་ཡང་དག་བྱང་ཆུབ་ཀྱི་ཡན་ལག་བཞི་ནི་རིམ་པ་བཞིན
འཁོར་ལོའི་ཤུགས་ཅན་དང་། དུམ་སྐྱེས་མ་དང་། ཆང་འཚོང་མ་དང་། འཁོར་ལོའི་གོ་ཆ་མའོ། ། བཏང་
སྙོམས་ཡང་དག་བྱང་ཆུབ་ཀྱི་ཡན་ལག་དང་། ཡང་དག་པའི་ལྟ་བ་དང་། ཡང་དག་པའི་རྟོག་པ་དང་། ཡང་
དག་པའི་ངག་བཞི་ནི་རིམ་པ་བཞིན། ཤིན་ཏུ་དཔའ་མོ་དང་། སྟོབས་ཆེན་མ་དང་། འཁོར་ལོས་བསྒྱུར་མ་
དང་། བརྩོན་འགྲུས་ཆེན་མོའོ། ། ཡང་དག་པའི་ལས་ཀྱི་མཐའ་དང་། ཡང་དག་པའི་འཚོ་བ་དང་། ཡང་
དག་པའི་རྩོལ་བ་དང་། ཡང་དག་པའི་དྲན་པ་བཞི་ནི་རིམ་པ་བཞིན། ཁཱ་གདོང་མ་དང་། འུག་གདོང་མ་དང་།
ཁྱི་གདོང་མ་དང་། ཕག་གདོང་མའོ། ། ཡང་དག་པའི་ཏིང་ངེ་འཛིན་ནི་དཔལ་ཧེ་རུ་ཀའོ། ། དགེ་བའི་ཆོས་མ་
སྐྱེས་པ་བསྐྱེད་པ་དང་། སྐྱེས་པ་རྣམས་བསྲུང་བ་དང་། མི་དགེ་བའི་ཆོས་སྐྱེས་བ་རྣམས་སྤོང་བ་དང་། མ་སྐྱེས་
པ་རྣམས་མི་བསྐྱེད་པའི་ཡང་དག་སྤོང་བ་བཞི་ནི་རིམ་པ་བཞིན། གཤིན་རྗེ་བརྟན་མ་དང༌། གཤིན་རྗེ་ཕོ་ཉ་མོ་
དང་། གཤིན་རྗེ་མཆེ་བ་མ་དང་། གཤིན་རྗེ་འཇོམས་མའོ། ། རྐང་པ་གཉིས་བགྲོད་པ་གཞུའི་དབྱིབས་སུ་ཡོད་
པ་ཡོངས་སུ་གྱུར་པ་ལས། འབྱུང་བ་རིམ་བརྩེགས་གྱི་རླུང་གཞུའི་དབྱིབས་ཅན་དང་། སུམ་མདོ་གྲུ་གསུམ་གྱི་
གཟུགས་སུ་ཡོད་པ་ཡོངས་སུ་གྱུར་པ་ལས་མེ་དཀྱིལ་ཟུར་གསུམ་དང་། ལྟོ་བ་ཟླུམ་པོའི་དབྱིབས་ཅན་ཡོངས་སུ་
གྱུར་པ་ལས་ཆུ་དཀྱིལ་ཟླུམ་པོ་དང༌། སྙིང་ག་གྲུ་བཞི་བ་ཡོངས་སུ་གྱུར་པ་ལས་ས་དཀྱིལ་གྲུ་བཞི་དང་། སྐལ་
ཚིགས་ཡོངས་སུ་གྱུར་པ་ལས་རི་རབ། སྤྱི་བོའི་རྩ་སོ་གཉིས་ཡོངས་སུ་གྱུར་པ་ལས་པདྨ། ལུས་འདོམ་གང་ཡན་
མན་དང་ཕན་ཚུན་དུ་མཉམ་པ་ཡོངས་སུ་གྱུར་པ་ལས་ངོས་བཞི་མཉམ་པའི་གཞལ་ཡས་ཁང་གྲུ་བཞི་བ། ཕ་གུ་
དང་དྲ་ཕྱེད་སོགས་ཀྱི་རྒྱན་གྱིས་རབ་ཏུ་མཛེས་པའི་དཔལ་ཧེ་རུ་ཀའི་དཀྱིལ་འཁོར། རྐང་བརྒྱུད་ལས་ཀ་བ་
བརྒྱད། རང་གི་ལུས་ངག་ཡིད་གསུམ་ལས་འཁོར་ལོ་གསུམ། སྙིང་ག་ཆོས་གྱི་འཁོར་ལོའི་དབུས་ཀྱི་དྷཱུ་ཏཱིའི་ནང་
གི་བྱང་སེམས་བ་མོ་ལྟ་བུ་འཛག་པ། ཡུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་རང་ཉིད་
བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ཁ་ཞལ་བཞི་བའི་རྩ་ཞལ་ནག ཞེས་པས་ནས། མི་རུས་ཀྱི་
191

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཐལ་བས་ལུས་ཐམས་ཅད་ལ་བྱུགས་པའོ། ། ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་
པ་ལས། བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ། ཞེས་པ་ནས། སྡིགས་མཛུབ་ཀྱིས་བསྡིགས་
པར་མཛད་པ། བསྐལ་བ་འཇིག་པའི་དུས་གྱི་མེ་ལྟ་བུ། ཉི་མའི་འོད་ཅན་གྱི་གཟི་བརྗིད་ཆེ་བ། ཁྲག་ལ་དགྱེས་
ཤིང་ཁྲག་འཛག་པ། བྱིན་པ་གཉིས་ཀྱི། ཡབ་ཀྱི་བརླའི་སྟེང་དུ་ལེགས་པར་འཁྲིལ་བ། ཐུགས་རྗེའི་བདག་ཉིད་
ཅན། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང་། མི་མགོ་བསྐམ་པོ་ལྔ་བཅུའི་དོ་ཤལ་ཅན།
དཔྱིད་དང་ཐིག་ལེའི་ངོ་བོ་གཉིས་སྙིང་གར་གང་ནས་སྙོམས་པར་འཇུག་པས། སྙིང་གའི་ཤར་ལ་སོགས་པའི་
འབྱུང་བ་བཞིའི་རླུང་རྒྱུ་བའི་རྩ་འདབ་བཞི་ཡོངས་སུ་གྱུར་པ་ལས། ཤར་དུ་མཁའ་འགྲོ་མ་ནག་མོ། ཞེས་པ་ནས།
ཐོད་བསྐམ་ལྔ་བཅུའི་དོ་ཤལ་ཅན། ཤར་ལྷོ་ལ་སོགས་པའི་མཆོད་པ་བཞིའི་རྩ་འདབ་བཞི་ཡོངས་སུ་གྱུར་པ་ལས།
མཚམས་བཞིར་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོའོ། ༑ སྤྱི་བོ་ལ་སོགས་པའི་གནས་
ཉེར་བཞིར། པཱུ་ཛཱ༑ ཨོ ༑ ཨ༑ གོ་རུ ༑ དེ་༑ མཱ༐ ཀཱ༑ ཨོ་༑ ཏྲི༑ ཀོ་༑ ཀ་ལ༑ ཀཱ་ཧི༑ བྲེ་གྲོ༑ སོ ༈ སུ༑ ན༑སི༑མ༑ ཀུ་
རྣམས་ཐིག་ལེས་བརྒྱན་པ་ཡོངས་སུ་གྱུར་བ་ལས། རྩིབས་ཁོང་སྟོང་རྩིབས་ཤུན་གྱི་རྣམ་པ་དང་ལྡན་པའི་འཁོར་
ལོ་ཉེར་བཞིའི་རྣམ་པ་ཅན་ཕྱིའི་ཡུལ་ཉེར་བཞིའི་ངོ་བོར་གྱུར། གནས་ཉེར་བཞིའི་རྩ་དང་ཁམས་ངོ་བོར་དབྱེར་
མེད་དུ་གནས་བ་ཡོངས་སུ་གྱུར་བ་ལས། དཔའ་བོ་དང་དཔའ་མོ་ཉེར་བཞིར་གྱུར་པ་ནི། སྐྲ་མཚམས་བུལླི་ཡར་
གནས་པའི་རྩ་ནང་གི་ཁམས་ཡོངས་སུ་གྱུར་པ་ལས། ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛ་ལཎྜ་རར་
གནས་པའི་རྩ་ནང་གི་ཁམས་དང་རྩ་གཉིས་ཡོངས་སུ་གྱུར་པ་ལས། མ་ཧཱ་ལངྐ་ལ་དང་གཏུམ་མིག་མ། རྣ་བ་
གཡས་པ་ཨོ་ཏྲི་ཡ་ཎརxཀཾ་ཀཱ་ལ་དང་འོད་ལྡན་མ། ལྟག་པ་ཨཇུ་ཏར་ （ མཆེ་བ་རྣམ་པར་གཙིགས་པ་དང་སྣ་
ཆེན་མ་སྟེ་གནས་སོ། ། རྣ་བ་གཡོན་པ་ག་དཱ་པ་རི་དང་ཁ་རྦ་xསུ་ར་བཻ་རི་ཎ་དང་དཔའ་བོའི་བློ་ཅན་མ། སྨིན་
མཚམས་ར་མེ་ཤུ་དིརའོད་དཔག་མེད་དང་ཁ་རྦ་རི། མིག་གཉིས་དེ་ཝི་ཀོ་ཊིརxརྡོ་རྗེའི་འོད་དང་ལངྐའི་དབང་
ཕྱུག་མ། ཕྲག་པ་གཉིས་མཱ་ལ་ཝརxརྡོ་རྗེའི་སྐུ་དང་ཤིང་གྲིབ་མ་སྟེ། ཉེ་བའི་གནས་ཏེ་ཐུགས་གྱི་འཁོར་ལོའི་ལྷ་
རྣམས་ནམ་མཁའ་ལ་སྤྱོད་པའི་ཚུལ་གྱིསx། ། མཆན་ཁུང་གཉིས་ཀཱ་མ་རཱུ་པརxམྱུ་གུ་ཅན་དང་ས་སྲུང་མ། ནུ་
མ་གཉིས་ཨོ་ཊེརxརྡོ་རྗེ་རལ་བ་ཅན་དང་འཇིགས་བྱེད་ཆེན་མོ་སྟེ་ཞིང་ངོ༌། ། ལྟེ་བ་ཏྲི་ཤ་ཀུ་ནེརxདཔའ་བོ་ཆེན་
པོ་དང་རླུང་གི་ཤུགས་ཅན་མ་དང༌། སྣ་རྩེ་ཀོ་ས་ལར༼རྡོ་རྗེ་ཧཱུྃ་མཛད་དང་ཆང་འཐུང་མ་སྟེ་ཉེ་བའི་ཞིང་ངོ༌། །
ཁ་ཀ་ལིངྒཱར་རབ་ཏུ་བཟང་པོ་དང་སྔོ་བསངས་ལྷ་མོ། ། མགྲིན་པ་ལོ་པ་ཀརxརྡོ་རྗེ་བཟང་པོ་དང་ཤིན་ཏུ་བཟང་
མོ་སྟེ་ཚནྡོ་ཧའོ། ། ཉང་ཀིརxའཇིགས་བྱེད་ཆེན་པོ་དང་རྟ་རྣ་མ། འབྲས་བུ་གཉིས་ཧི་མ་ལ་ཡིརམིག་མི་
192

༄༅། ། ལུ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང༌། །
བཟང་དང་བྱག་གདོང་མ་སྟེ་ཉེ་བའི་ཚནྡོ་ཧ་སྟེ་གསུང་གི་འཁོར་ལོའི་ལྷ་རྣམས་ལ་སྤྱོདx། མཚན་མ་བྲེ་ཏ་བུ་རིར
xསྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལམ་གྱི་ཧ་རེ་བ་ཏརxརིན་ཆེན་རྡོ་རྗེ་དང་དུམ་སྐྱེས་མ་སྟེ་
འདུས་པའོ། ། བརླ་གཉིས་སོ་རཱཥཱརxརྟ་མགྲིན་དང་ཆང་འཚོང་མ། བྱིན་པ་གཉིས་སུ་ཝ་ཎ་དཱི་པརxནམ་
མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུས་པའོ། ། སོར་མོ་བཅུ་དྲུག་ནཱ་ག་རརxདཔལ་ཧེ་རུ་ཀ་
དང་ཤིན་ཏུ་དཔའ་མོ། བོལ་གོང་གཉི× ས་སིན་དྷུརxཔདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད་
དོ། ། མཐེ་བོང་བཞི་མ་རུར་རྣམ་པར་སྣང་མཛད་དང་འཁོར་ལོས་བསྒྱུར་མ། པུས་མོ་གཉིས་ཀུ་ལུ་ཏཱར་གནས་
པའི་ཚུ་ནང་གི་ཁམས་དང་རྩ་གཉིས་ཡོངས་སུ་གྱུར་པ་ལས། རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་
བའི་དུར་ཁྲོད་དེ། སྐུའི་འཁར་ལོའི་ལྷ་རྣམས་ས་འོག་ན་སྤྱོད་པའི་ཚུལ་གྱིས་བཞུགས་པ། དཔའ་བོ་ཉེར་བཞི་བོ་
ཐམས་ཅད་ཀྱང་། ཞེས་པ་ནས། གཡས་བརྐྱང་གིས་བཞུགས་པ། དཔའ་མོ་ཉེར་བཞི་བོ་ཐམས་ཅད་ཀྱང་།
ཞེས་པ་ནས། འོག་པག་སིལ་སིལ་གྱི་སྒྲ་སྒྲོགས་པའོ། ། ལྕེའི་རྩ་བར་གནས་པའི་རྩ་ x ཡོངས་སུ་གྱུར་པ་ལས་ཁཱ་
གདོང་མ་ནག་མོ། ལྟ་བའི་བུག་གར་གནས་པའིxའུག་གདོང་མ་ལྗང་གུ། རྟགས་ཀྱི་སྒོར་གནས་པའིཁྱི་གདོང་
མ་དམར་མོ། བཤང་ལམ་གྱི་སྒོརxཕག་གདོང་མ་སེར་མོ། མཛོད་སྤུའི་བུ་གརགཤིན་རྗེ་བརྟན་མ་གཡས་སྔོ་
གཡོན་སེར་བ། རྣ་བ་གཉིས་ནxགཤིན་རྗེ་ཕོ་ཉ་མོ་གཡས་སེར་གཡོན་དམར་པ། མིག་གཉིས་ནxགཤིན་རྗེ་
མཆེ་བ་མ་གཡས་དམར་གཡོན་ལྗང་བ། སྣ་བུག་གཉིས་ན་གནས་ （ པའི་རྩ་ཡོངས་སུ་གྱུར་པ་ལས། གཤིན་རྗེ་
འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་དྲག་མོ་ཆེན་མོ། ཞེས་པ་ནས། འཁོར་གྱི་ལྷ་ཐམས་ཅད་
ཀྱང་དཔྲལ་བར་རྡོ་རྗེའི་ཕྲེང་བ་འཛིན་པ། རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་ལས། རྡོ་རྗེ་
སེམས་དཔའ་དཀར་པོ་དཀར་དམར་ནག་པའི་ཞལ་གསུམ་ཕྱག་དྲུག་གི་གཡས་རྡོ་རྗེ་ཌ་མ་རུ་མགོ་བོ། གཡོན་
དྲིལ་བུ་ཐོད་པ་ཁ་ཊཾ་ག་འཛིན་པ་ཕག་མོ་དང་མཉམ་པར་སྦྱོར་བ། མགོ་བོར་ན་མ་ཧི་སེར་པོ་ཡོངས་སུ་གྱུར་པ་
ལས། རྣམ་སྣང་སེར་པོ་ཞལ་གཅིག་ཕྱག་བཞིའི་གཡས་གཉིས་འཁོར་ལོ་དང་ཌ་མ་རུ། གཡོན་གཉིས་དྲིལ་བུ་
དང་ཐོད་པ་དང་བཅས་པའི་ཁ་ཊཱི་ཀ་འཛིན་པ་གཤིན་རྗེ་མ་དང་མཉམ་པར་སྦྱོར་བ། སྤྱི་གཙུག་ཏུ་སཱཧཱ་ཧུ་དམར་
པོxཔདྨ་གར་གྱི་དབང་ཕྱུག་དམར་པོ་ཞལ་གཅིག་ཕྱག་བཞིའི་གཡས་གཉིས་པདྨ་དང་ཌ་མ་རུ། གཡོན་གཉིས་
xརྨོངས་བྱེད་མ་དང་xཕྲག་པ་གཉིས་ལ་པོ་ཥཊ་ཧེ་ནག་པོxདཔལ་ཧེ་རུ་ཀ་ནག་པོ་ཞལ་གཅིག་ཕྱག་བཞིའི་གཡས་
གཉིས་རྡོ་རྗེ་དང་ཌ་མ་རུ། གཡོན་གཉིས×སྐྱོད་བྱེད་མ་དང་xམིག་གཉིས་སུ་ཧཱུཾ་ཧཱུཾ་ཧོ་དམར་སེརxརྡོ་རྗེ་ཉི་མ་
དམར་སེར་ཞལ་གཅིག་ཕྱག་བཞིའི་གཡས་གཉིས་རིན་པོ་ཆེ་དང་ཌ་མ་རུ། གཡོན་གཉིས༼སྐྲག་བྱེད་མ་དང་
193

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
xདཔྲལ་བར་ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་ཧཾ་ལྗང་གུ་ཡོངས་སུ་གྱུར་པ་ལས། རྟ་མཆོག་ལྗང་
གུ་ཞལ་གཅིག་ཕྱག་བཞིའི་གཡས་གཉིས་རལ་གྲི་དང་ཌ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་
པའི་ཁ་ཊཾ་ག་འཛིན་པ། ཙ་ཎི་ཀ་དང་མཉམ་པར་སྦྱོར་བ། རྡོར་སེམས་ཟླ་གདན་ལ་བཞུགས་ཤིང་། ཟླ་བའི་
འོད་ཀོར་ཅན། གཞན་ལྔ་ནི་ཉི་གདན་ལ་བཞུགས་ཤིང་ཉི་མའི་འོད་ཀོར་ཅན། དཔའ་བོ་དྲུག་པོ་ཐམས་ཅད་
ཀྱང་ཕྱག་རྒྱ་དྲུག་གིས་བརྒྱན་ཅིང་། ཐོད་བསྐམས་ལྔའི་དབུ་རྒྱན་དང་། ཐོད་རློན་ལྔ་བཅུའི་དོ་ཤལ་དང་།
སྟག་གི་པགས་པའི་ཤམ་ཐབས་ཅན། སྤྱན་གསུམ་པ་གཡས་བརྐྱང་གིས་བཞུགས་པ། གཙོ་མོའི་ལྟེ་བར་ཨོཾ་བི་
དམར་པོ་ཡོངས་སུ་གྱུར་པ་ལས། རྡོ་རྗེ་ཕག་མོ་དམར་མོ་དམར་སྔོ་ལྗང་བའི་ཞལ་གསུམ་ཕྱག་དྲུག་གི་གཡས་གྲི་
གུག ཚངས་མགོ། ལྕགས་ཀྱུ། གཡོན་ཐོད་པ། ཁ་ཊཾ་ག ཞགས་པ་འཛིན་པ། རྡོར་སེམས་དང་མཉམ་
པར་སྦྱོར་བ། སྙིང་གར་ཧཾ་ཡཾ་སྔོན་པོ་གཤིན་རྗེ་མ་སྔོན་མོ་རྣམས་སྣང་དང་xམགྲིན་པར་ཧྲི་མོ་དཀར་པོxརྨོངས་
ཁྱེད་མ་དཀར་མོ་པདྨ་གར་དབང་དང་》《 མགོ་བོར་ཧྲི་ཧྲི་སེར་པོ་སྐྱོད་བྱེད་མ་སེར་མོ་དཔལ་ཧེ་རུ་ཀ་དང་ སྤྱི་
གཙུག་ཏུ་ཧཱུྃ་ཧཱུྃ་ལྗང་གུxསྐྲག་བྱེད་མ་ལྗང་གུ་རྡོ་རྗེ་ཉི་མ་དང་དཔྲལ་བར་ཡན་ལག་ཐམས་ཅད་ཀྱི་ལུས་དབང་གི་
ངོ་བོ་ཕཊ་ཕཊ་དུད་ཁ་ཡོངས་སུ་གྱུར་པ་ལས། ཙཎྜི་ཀ་དུད་ཁ་རྟ་མཆོག་དང་མཉམ་པར་སྦྱོར་བ། དཔའ་མོ་ལྔ་
བོ་ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་ཌ་མ་རུ་དང་གྲི་གུག གཡོན་གཉིས་ཐོད་པ་དང་བཅས་
པའི་ཁ་ཏཱཾ་ག་དང་དྲིལ་བུ་འཛིན་པ། རྨོངས་བྱེད་ན་ཟླ་གདན་ལ་བཞུགས་ཤིང་ཟླ་བའི་འོད་ཀོར་ཅན། གཞན་ལྔ་
ཉི་གདན་ལ་བཞུགས་ཤིང་ཉི་མའི་འོད་ཀོར་ཅན། ཐམས་ཅད་ཀྱང་སྤྱན་གསུམ་པ། གཅེར་མོ་སྐྲ་གྲོལ་བ། ཕྱག་
རྒྱ་ལྔས་བརྒྱན་པ། ཐོད་བསྐམ་ལྔའི་དབུ་རྒྱན་དང་། ཐོད་བསྐམ་ལྔ་བཅུའི་དོ་ཤལ་ཅན། གཡས་བརྐྱང་གིས་
བཞུགས་པ་བསྡུ་ན། གོ་ཆ་བསྡུས་པའོ་གནས་འབྱུང་བ་ལྟར་བྱ། དེ་ནས། ཕོ་རང་དང་ལྷ་ཐམས་ཅད་ཀྱི་ཐུགས་
ཀར་ཉི་གདན་ལ་གནས་པའི་ཧཱུྃ་ཡིག་ལས་འཕྲོས་པའི་འོད་ཟེར་གྱིས། ཕྱོགས་བཅུའི་འཇིག་རྟེན་གྱི་ཁམས་ན་
བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་པའི་འཁོར་ལོ་གྱུར་པ་དང་། དབང་གི་ལྷ་དཀྱིལ་
འཁོར་བ་རྣམས་དང་བཅས་པ་མདུན་གྱི་ནམ་མཁར་སྤྱན་དྲངས། འོད་ཟེར་སྙིང་གར་ཐིམ། དབང་གི་ལྷ་མོ་
རྣམས་ནི་ཡེ་ཤེས་ཀྱི་བདུད་རྩིས་གང་བའི་ཐོད་པ་དང་ཌ་མ་རུ་འཛིན་པ། ཨོཾ་བཛྲ་ཝཱི་ཎེ་ཧཱུཾ་ཧཱུཾ་ཕཊ། ཅེས་པ་ནས།
ཨོཾ་དྷརྨ་དྷཱ་ཏུ་བདྡྷི་ཧཱུཾ་ཧཱུཾ་ཕཊ། བཛྲ་ཨཾ་ཀུ་ཤ་ཛ ། བཛྲ་པཱ་ཤ་ཧཱུྃ། བཛྲ་སྤོཊ་ཧཾ། བཛྲ་གྷཎྜ་ཧོ ། ཨོ་ཡོ་ག་ཤུདྡྷ་
སརྦ་དྷ ཡོ་ག་ཤུདྡྷོཉ་ཧཾ། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི། ཆོས་ཐམས་ཅད་ཀྱི་དེ་
ཁོ་ན་ཉིད་དང་། བདེ་བ་ཆེན་པོའི་ཡེ་ཤེས་གཉིས་ངོ་བོ་དབྱེར་མེད་ཡིན་ལ། དེ་ཉིད་རྟེན་དང་བརྟེན་པའི་
194

༄༅། ། ལུ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
དཀྱིལ་འཁོར་དུ་ཤར་བ་ཡིན་ཅིང་། དེ་ཡང་གཙོ་བོ་ཡབ་ཡུམ་དུ་ཤར་བའི་ཆ་ཤས་སོ། ། ཨོཾ་ཨཱཿ ཧཱུྃ། ཨོཾ་སརྦ་པཱི་
ར་ཡོ་གི་ནི་ཀཱ་ཡ་ཝཱ་ཀིཏྟ་བཛྲ་སྭ་བྷ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷ་སརྦ་དྷ བཛྲ་ཤུདྷོ་ཉཧཾ། ཨོཾ་བཛྲ་ཝཱི་ཎི་ཧཱུྃ་
ཧཱུྃཕཊ། ཅེས་པ་ནས།ཨོཾ་དྷརྨ་དྷཱ་ཏུ་བཛཱི་ཧཱུྃ་ཧཱུྃ་ཕཊ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་
དབང་བསྐུར་དུ་གསོལ། ཞེས་གསོལ་བ་བཏབ་པས། སྒོ་མཚམས་མ་བརྒྱུད་ཀྱིས་བགེགས་བསྐྲད། དཔའ་བོ་
རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། གཙོ་བོས་དབང་བསྐུར་བའི་དགོངས་པ་
མཛད། ཡུམ་བཞི་ཕག་མོ་དང་ལྔས་ཕྱག་གཡོན་པའི་ཐོད་པ་ཅུང་ཟད་ཡོ་བར་བྱས་ཏེ། ཇི་ལྟར་བལྟམས་པ་ཙམ་
གྱིས་ནི། ། དེ་བཞིན་གཤེགས་ཀུན་ཁྲུས་གསོལ་ལྟར། ། ལྷ་ཡི་ཆུ་ནི་དག་བ་ཡིས། ། དེ་བཞིན་བདག་གིས་ཁྲུས་
བགྱིའོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་གསུང་ཞིང་བདུད་རྩིའི་ཆུ་རྒྱུན་གྱིས་སྤྱི་བོ་ནས་
དབང་བསྐུར་བས། རང་དང་ལྷ་རྣམས་བདེ་བ་ཆེན་པོའི་བདག་ཉིད་དུ་གྱུར། སྤྱི་བོ་ནས་སྐུ་ལ་ཞུགས་པའི་ཆུའི་
ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོ་ལ་མི་བསྐྱོད་པ། ཕག་མོ་ལ་རྣམ་སྣང་། མཁའ་
འགྲོ་མ་སོགས་བཞི་ལ་རིན་འབྱུང་། ཐུགས་འཁོར་གྱི་ལྷ་རྣམས་ལ་མི་བསྐྱོད་པ། གསུང་འཁོར་གྱི་ལྷ་རྣམས་ལ་
སྣང་མཐའ། སྐུ་འཁོར་གྱི་ལྷ་རྣམས་ལ་རྣམ་སྣང་། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་
པར་གྱུར། དེས་བུམ་པའི་དབང་ཐོབ། དེ་ནས་སྙིང་པོའི་རྣལ་འབྱོར་མ་བཞི་ཕག་མོ་ལ་ཐིམ། དེ་དང་ཧེ་རུ་ཀ་
སྙོམས་པར་ཞུགས་པའི་བྱང་སེམས་ལྕེ་ལ་བཞག་པ་མྱངས་པ་ལས་གསང་བའི་དབང་ཐོབ། དེ་ནས་ཧེ་རུ་ཀས་
ཕག་མོ་ཕྱག་རྒྱུར་གནང་བ་སྙོམས་པར་ཞུགས་པས་རླུང་ཐིམ་པ་ལས། ལྷན་སྐྱེས་ཀྱི་བདེ་བ་མྱོང་བ་ལས་ཤེས་རབ་
ཡེ་ཤེས་ཀྱི་དབང་ཐོབ། དེ་ནས་ཧེ་རུ་ཀས་རིགས་ཀྱི་བུ། ཁྱོད་ཀྱིས་ཕྱག་རྒྱ་དང་སྦྱར་བ་ལ་བརྟེན་ནས་ཐོབ་པའི་
སྣང་བ་ཐོབ་པའི་ཡེ་ཤེས་དེ། འོད་གསལ་བར་སྒོམས་ཤིག ། འོད་གསལ་དེ་ནི་སྣང་མཆེད་ཐོབ་གསུམ་གྱི་རྣམ་
ཤེས་རྣམ་པར་དག་པ་ཤེར་ཕྱིན་གྱི་ངོ་བོ་ཡིན་ལ། དོན་དམ་པའི་བདེན་པ་དེ་ནི་མཐོང་པ་གཞན་གྱི་ཡུལ་ལས་
འདས་པ་སྟེ། ཤེས་རབ་དང་ཡེ་ཤེས་ཀྱི་མིག་གིས་ལྟོས་ཞིག ། དེ་ལྟར་གཞན་གང་གི་ཡང་རང་བཞིན་དུ་མ་
མཐོང་བ་དེ་འོད་གསལ་མཐོང་བ་ཡིན་ནོ། ། དེའི་དོན་རྒྱུ་འབྲས་གང་ཡང་མེད་མོད་ཀྱི། འོན་ཀྱང་ཀུན་རྫོབ་ཏུ་
རླུང་སེམས་ཙམ་ལས་གྲུབ་པའི་ལྷ་སོ་བདུན་གཟུགས་བརྙན་ལྟར་གསལ་ལ་རྫོགས་པ། འཇའ་ཚོན་ལྟར་ཁ་དོག་
མ་འདྲེས་པར་སོ་སོར་སྣང་བ། ཆུ་ཟླ་ལྟར་སྒྲོ་སྐུར་དང་བྲལ་བར་ལྟོས་ཤིག ། དེ་འདྲ་བའི་ཀུན་རྫོབ་དང་དོན་
དམ་འོད་གསལ་གཉིས་དབྱེར་མི་ཕྱེད་བར་ཟུང་དུ་འཇུག་པ་ནི་བྱང་ཆུབ་ཀྱི་སེམས་ཆེན་པོ་སྟེ། དབང་བཞི་
པའོ། ། ཞེས་དོན་གྱི་དབང་བཞི་བ་བསྟན་པའི་དོན་གོ་བ་ལས། ཚིག་གི་སྒོ་ནས་དབང་བཞི་བ་ཐོབ། དབང་གི་
195

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལྷ་རྣམས་རང་ལ་ཐིམ་པར་གྱུར། དེ་ནས་མཆོད་པ་བྱིན་བརླབ་བྱ་བ་ནི། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷ་ཝ།
ཞེས་པ་ནས། ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུྃ་ཧཱུྃ་ཞུ་བ་ལས་བྱུང་བའི་མཆོད་
ཡོན། ཞབས་བསིལ། ཞལ་བསིལ། བསང་གཏོར། མེ་ཏོག བདུག་སྤོས། མར་མེ། དྲི། ཞལ་ཟས།
རོལ་མོ་རྣམས་རང་བཞིན་སྟོང་ཉིད། ཅེས་པ་ནས། སྟེར་བར་གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་ཏྱཾ +། ཨོཾ་ཨལྕ་མ་
༈ +} ཨོཾ་སྲོག་ཎཾ +། ཨོཾ་བཛྲ་བུཔྤེ་ཨཱ༔ ཧཱུྃ། ཞེས་པ་ནས། ཨོཾ་བཛྲ་སྤནེ་ཨཱ༔ ཧཱུྃ། དེ་ནས། ཨོཾ་ཨཱཿ གུ་རུ་བཛྲ་
ཤྲཱི་ཧེ་རུ་ཀ་ཨ་གྷཾ་པྲ་ཏཱི་ཙྪ་ཧཱུཾ་སྭཱཧཱ། ཞེས་པ་ནས། སྤྱནྡྷེ་པྲ་ཏཱི་ཙྪ་ཧཱུཾ་སྭཱཧཱ། ཞེས་པའོ་ནས། ཆུ་བཞི་ཉེར་སྤྱོད་ལྔ་
རོལ་མོ་དང་འདོད་ཡོན་ལྔ་རྣམས་འབུལ། དེ་ནས་རིགས་མ་བཅུ་དྲུག་གིས་མཆོད་ནས། མགྲོན་རྣམས་ཀྱི་ལྗགས་
ལ་ཧཱུྃ་དཀར་པོ་ལས་སྐྱེས་པའི་རྡོ་རྗེ་གསུམ་པ་དཀར་བོ་ནས་འབྲུ་ཙམ་འཁོད། ཨོཾ་ཨ་མྲྀ་ཏ་ཨུད་ཀ་ཧཱུྃ་ཧཱུྃ་ཋ་ཌ་ཧཱུཾ་
ཨཱཁཾ་ཧཱུཾ། ཨོཾ་ཨཱཿ ཧཱུྃ། ལྷ་མོ་རོ་རྡོ་རྗེ་མས་བདུད་རྩི་བསྟབས་པ་རྡོ་རྗེའི་འོད་ཟེར་གྱི་ཕྲུ་གུས་དྲངས་ནས་གསོལ་
བར་གྱུར། ཨོ། མཆོད་དོ། ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་
ཡོན་ཏན་འཕྲིན་ལས་ཐམས་ཅད་ཀྱི་མངའ་བདག དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཿ ཧཱུཾ། རྒྱལ་
བ་ཁྱབ་བདག་རྡོ་རྗེ་འཆང་ཆེནཔོའི་ཞལ་དུ་ཨོཾ་ཨཱཿ ཧཱུཾ། རྒྱལ་སྲས་ཕྱག་ན་རྡོ་རྗེའི + ། དཔལ་ལྡན་ས་ར་ཧ་
བའིx། དཔལ་མགོན་འཕགས་པ་ཀླུ་སྒྲུབ་ཀྱིx། དཔལ་ཤ་བ་རི་དབང་ཕྱུག་གིx} གྲུབ་ཆེན་ལཱུ་ཨི་པའིx/ རྒྱལ་
པོ་དྷ་རི་ཀ་པའིx། སློབ་དཔོན་རྡོ་རྗེ་དྲིལ་བུ་བའིx། གྲུབ་ཆེན་རུས་སྦལ་ཞབས་ཀྱིx། གྲུབ་ཆེན་ཛ་ལནྡྷ་ར་
པའིx། གྲུབ་ཆེན་ནག་པོ་སྤྱོད་པའི། གྲུབ་ཆེན་གསང་བ་བའིx། གྲུབ་ཆེན་རྣམ་རྒྱལ་ཞབས་ཀྱིx༑ གྲུབ་ཆེན་
ཏེ་ལོ་པའིx། པཎ་ཆེན་ནཱ་རོ་བའིx། ཕམ་ཐིང་བ་སྐུ་མཆེད་ཀྱིx། གློག་སྐྱ་ཤེས་རབ་བརྩེབ། ས་ཀྱིx། མལ་ལོ་ཙྪ་
བ་བློ་གྲོས་གྲགས་ཀྱིx། ས་ཆེན་ཀུན་དགའ་སྙིང་བོའིx} རྗེ་བཙུན་བསོད་ནམས་རྩེ་མོའིx། རྗེ་བཙུན་གྲགས་པ་
རྒྱལ་མཚན་གྱིx། ཆོས་རྗེ་ས་སྐྱ་བཎྜི་ཏའིx། རྒྱལ་སྲས་བསོད་ནམས་སེངྒེའིx། སློབ་དཔོན་སངས་རྒྱས་འབུམ་
གྱིx། མཆོག་ལྡན་ལེགས་པའི་བློ་གྲོས་ཀྱི ། བླ་མ་དཔལ་ལྡན་སེངྒེའིx། བུ་སྟོན་རིན་ཆེན་གྲུབ་ཀྱིx། ཁྱུང་བོ་
ལྷས་པ་གཞོན་ནུ་བསོད་ནམས་ཀྱིx། ཆོས་ཀྱི་རྒྱལ་པོ་རྒྱལ་བ་བློ་བཟང་གྲགས་པའི་དཔལ་ཀྱིx། ཐམས་ཅད་
མཁྱེན་པ་དགེ་ལེགས་དཔལ་བཟང་གིx། པཎ་ཆེན་ཆོས་ཀྱི་རྒྱལ་མཚན་གྱིx། རྗེ་བཙུན་ཆོས་ཀྱི་རྡོ་རྗེའི ། རྒྱལ་
བ་བློ་བཟང་དོན་གྲུབ་ཀྱིx། རྡོ་རྗེ་འཆང་ཆེན་སངས་རྒྱས་ཡེ་ཤེས་ཀྱིx། དྲིན་ཅན་རྩ་བའི་བླ་མ་བློ་བཟང་ཆོས་ཀྱི་
རྒྱལ་མཚན་དཔལ་བཟང་པོའིx། པད་དཀར་འཛིན་པ་ཐམས་ཅད་མཁྱེན་པ་བློ་བཟང་རྒྱ་མཚོའིx། གཞན་
ཡང་དབང་བསྐུར། རྒྱུད་བཤད། མན་ངག་གནང་བའི་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་ཞལ་དུ་
196

༄༅། ། ལྟ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
ཨོཾ་ཨཱཿ ཧཱུྃ། ཨོཾ་ཧཱི ཧ་ཧ་ཧཱུྃ་ཧཱུྃ་ཕཊ། ཨོཾ་ཨཱཿ ཧཱུྃ། ཨོཾ་སཏྰ་བུདྡྷ་ཌཱ་ཀི་ནཱི་ཡེ་བཛྲ་ཝན་ནཱི་ཡེ་ཧུཾ་ཧཱུྃ་ཕཊ། ཨོཾ་ཨཱ༔ ཧཱུྃ།
ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཨོཾ་ཨཱཿ ཧཱུྃ། ཅེས་པ་ནས། ཨོཾ་ཡ་མ་མ་ཐ་ནཱི་ཧུ་ཧཱུྃ་ཕཊ། ཨོཾ་ཨཱཿ ཧཱུྃ། གཞན་ཡང་རྒྱུད་
སྡེཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ཀྱི་ཞལ་དུ་ཨོ་
ཨཱཿ ཧཱུྃ། སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བརྟེན་པ། བསྟན་
པདང་འཁོར་རྣམ་བཞི་སྐྱོང་བར་ཞལ་གྱིས་བཞེས་པ། བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་
བསྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཿ ཧཱུྃ། དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང་རྣལ་
འབྱོར་མ་དང༌། ཕྱོགས་སྐྱོང་དང་། ཞིང་སྐྱོང་དང་། ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱཿ ཧཱུྃ། གཞི་བདག་
གཉུག་མར་གནས་པ་དང་། སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱཿ ཧཱུཾ། ཨོཾ་ཨ་མྲྀ་ཏ་སྭཱ་ད་
ན་སྭ་བྷ་ཝ་ཨཱཏྨ་ཀོཉ་ཧཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་ཚིམ་པར་གྱུར། རང་གི་སྙིང་གའི་ཧཱུྃ་ལས་
བྱུང་བའི་སྙིང་པོའི་རྣལ་འབྱོར་མ་བཞི་དང་། སྒོ་མཚམས་མ་བརྒྱད་ཀྱིས་ཐོད་པ་ན་གནས་པའི་བདུད་རྩི་ལྔས་
མཆོད། ཨོཾ་སརྦ་བཛྲ་ཀཱ་མི་ནི་སརྦ་བྷཁཾ་ཤོ་དྷ་ཡ་གུ་ཧུ་བཛྲ་ཎི་སྭཱཧཱ། ཨོཾ་ཨཱ༔ ཧཱུྃ། གནས་བཞི་དང་གསང་གནས།
ཞེས་པ་ནས། ལྷན་ཅིག་སྐྱེས་དགའི་ཡེ་ཤེས་སྐྱེས་པས། ལྷ་ཐམས་ཅད་ཀྱིས་ཀྱང་། བདེ་བ་ཆེན་པོ་ཉམས་སུ་
མྱོང་བར་གྱུར། དཀྱིལ་འཁོར་བའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མེད་པའི་ཏིང་ངེ་
འཛིན་ལ་སྙོམས་པར་ཞུགས་པས། དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་
ཕཊ། ཌཱ་ཀི་ནཱི་ཛྭ་ལ་ཤཾ་བ་རཾ་སྭཱཧཱ། ཨོཾ་ཧི༔ ཧ་ཧ་ཧཱུྃ་ཧཱུྃ་ཕཊ། ཨོཾ་བཛྲ་བཻ་རོ་ཙ་ནཱ་ལེ་ཧཱུཾ་ཧཱུཾ་ཕཊ་སྭཱཧཱ། ཨོཾ་སམྦྷ་བུདྡྷ་
ཌཱ་ཀི་ནཱི་ཡེ་བཛྲ་ཝ་ན་ནི་ཡེ་ཧཱུཾ་ཧཱུཾ་ཕཊ་སྭཱཧཱ། ཨོཾ་ཌཱ་ཀི་ནཱི་ཧཱུྃ་ཧཱུྃ་ཕཊ། ༀ་ལཱ་མེ་ཧུཾ་ཧཱུྃ་ཕཊ། ༀ་ཁཎྜ་རོ་ཧི་ཧུཾ་ཧཱུྃ་ཕཊ།
ཨོཾ་རུ་བི་ཎི་ཡེ་ཧཱུཾ་ཧཱུཾ་ཕཊ། ཨོཾ་ཀ་ར་ཀ་ར་ཧུཾ་ཧཱུྃ་ཕཊ། ཨོཾ་བྲ་ཙཎི་ཧུ་ཧཱུྃ་ཕཊ། ཨོཾ་ཀུ་རུ་ཀུ་རུ་ཧཱུྃ་ཧཱུྃ་ཕཊ། ༀ་ཙཎྜི་
ཨཀཱི་ཡེ་ཧཱུཾ་ཧཱུཾ་ཕཊ། ཨོཾ་བནྡྷ་བནྡྷ་ཧཱུྃ་ཧཱུྃ་ཕཊ། ༀ་པྲ་བྷཱ་བ་ཏི་ཡེ་ཧཱུཾ་ཧཱུཾ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་ཧཱུྃ་ཧཱུྃ་ཕཊ། ཨོཾ་མ་
ཧཱ་ནཱ་སེ་ཧཱུྃ་ཧཱུྃ་ཕཊ། ༀ་ཀྵ་བྷ་ཡ་ཀློ་བྷ་ཡ་ཧུ་ཧཱུྃ་ཕཊ། ༀ་བི་ར་མ་ཏཱི་ཡེ་ཧཱུཾ་ཧཱུཾ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ༀ་ཁརྦ་རི་
ཡེ་ཧཱུཾ་ཧཱུཾ་ཕཊ། ཨོཾ་ཧྲ ཧྲ ཧཱུྃ་ཧཱུྃ་ཕཊ། ༀ་ལཾ་ཀེ་ཤྭ་རིཡེ་ཧཱུཾ་ཧཱུཾ་ཕཊ། ཨོཾ་ཕོ་ཕོ་ཧུ་ཧཱུྃ་ཕཊ། ༀ་དྲུ་མ་ཙྪ་ཡེ་ཧཱུཾ་ཧཱུཾ་ཕཊ།
ཨོཾ་ཕཊ་ཕཊ་ཧུཾ་ཧཱུྃ་ཕཊ། ཨོཾ་ཨེ་རཱ་བ་ཏཱི་ཡེ་ཧུཾ་ཧཱུྃ་ཕཊ། ཨོཾ་ད་ཧ་ད་ཧ་ཧཱུྃ་ཧཱུྃ་ཕཊ། ཨོཾ་མ་ཧཱ་བྷི་ར་ཝི་ཧཱུྃ་ཧཱུྃ་ཕཊ། ཨོཾ་
བ་ཙ་བ་ཙ་ཧུ་ཧཱུྃ་ཕཊ། ༀ་བཱ་ཡུ་བེ་གེ་ཧུ་ཧཱུྃ་ཕཊ། ཨོཾ་བྷཀྵ་བྷཀྵ་བ་ས་རུ་དྷི་རཱནྟྲ་མཱ་ལཱབ་ལཾ་བི་ནི་ཧཱུཾ་ཧཱུཾ་ཕཊ།ཨོཾ་སུ་རཱ་
བྷགླི་ཡི་ཧཱུྃ་ཧཱུྃ་ཕཊ། ༀ་གྲི་ཧྥ་གྲི་ཧྥ་སཔྟ་པཱ་ཏཱ་ལ་ག་ཏ་བྷུ་ཛཾ་གི་སརྦ་བཱ་ཏ་རྫ་ཡ་ཏ་རྫ་ཡ་ཧཱུྃ་ཧཱུྃ་ཕཊ། ཨོཾ་ཤུ་མཱ་དེ་ཝི་ཧཱུྃ་
ཧཱུྃ་ཕཊ། ཨོཾ་ཨ་ཀཊྛ་ཨཀཎྜ་ཧཱུཾ་ཧཱུཾ་ཕཊཧཱུྃ་ཧཱུཾ ། ཨོཾ་སུབྷ་ཏྲི་ཧཱུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཧ་ལ་ཀཚེ་ཧུ་ཧཱུྃ་ཕཊ།
197

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཨོཾ་ཛོ་ཛོ་ཧུ་ཧཱུྃ་ཕཊ། ཨོཾ་ཁ་གཱ་ན་ནེ་ཧཱུྃ་ཧཱུྃ་ཕཊ། ཨོཾ་É É ཧཱུྃ་ཧཱུྃ་ཕཊ། ཨོཾ་ཙཀྲ་བེ་གེ་ཧུཾ་ཧཱུྃ་ཕཊ། ཨོཾ་ཧཾ་ཧོ་ཧཱུཾ་ཧཱུཾ་
ཕཊ། ཨོཾ་ཧཱུཾ་ཧཱུཾ་ཧཱུཾ་ཧཱུཾ་ཕཊ། ཨོཾ་ཤོཎྜི་ནི་ཧཱུཾ་ཧཱུཾ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཙཀྲ་བÉ ཎི་ཧུ་ཧཱུྃ་ཕཊ། ཨོ་ཀི་ལི་
ཀི་ལི་ཧཱུཾ་ཧཱུཾ་ཕཊ། ཨོཾ་སུ་བྷི་རེ་ཧཱུྃ་ཧཱུྃ་ཕཊ། ཨོ་སི་ལི་སི་ལི་ཧཱུཾ་ཧཱུཾ་ཕཊ། ཨོཾ་མ་ཧཱ་བ་ལེ་ཧཱུཾ་ཧཱུཾ་ཕཊ། ཨོཾ་ཧི་ལི་ཧི་ལི་ཧཱུཾ་
ཧཱུྃ་ཕཊ། ཨོཾ་ཙཀྲ་བརྟི་ནི་ཧཱུཾ་ཧཱུཾ་ཕཊ། ཨོཾ་དྷི་ལི་དྷི་ལི་ཧཱུཾ་ཧཱུཾ་ཕཊ། ཨོཾ་མ་ཧཱ་བཱི་རུ་ཧཱུཾ་ཧཱུཾ་ཕཊ། ཨོཾ་ཀཱ་ཀ་སྐྱེ་ཧཱུྃ་ཧཱུྃ་ཕཊ།
ཨོཾ་ཨུ་ལུ་སྐུ་མྱ་ཧུ་ཧཱུྃ་ཕཊ། ཨོཾ་ཤུ་ནཱ་སྱེ་ཧུཾ་ཧཱུྃ་ཕཊ། ཨོཾ་བྷུ་ཀཱ་ར་ཀྱེ་ཧུ་ཧཱུྃ་ཕཊ། ཨོཾ་ཡ་མ་དཱ་ཎཱི་ཧུཾ་ཧཱུྃ་ཕཊ། ཨོཾ་ཡ་མ་
དཱུ་ཏཱི་ཧུཾ་ཧཱུྃ་ཕཊ། ཨོཾ་ཡ་མ་དཾ་ཥཱི་ཎི་ཧཱུྃ་ཧཱུྃ་ཕཊ། ཨོཾ་ཡ་མ་མ་ཐཱ་ནི་ཧཱུཾ་ཧཱུཾ་ཕཊ། ཨོཾ་ན་མོ་བྷ་ག་བ་ཏེ་ཝཱི་རེ་ཤཱ་ཡ་ཧུ་ཧཱུྃ་
ཕཊ། ཨོཾ་མ་ཧཱ་ཀ་ལྱཱགཱི་སཾ་ནི་བྷཱ་ཡ་ཧུཾ་ཧཱུྃ་ཕཊ། ༀ་ཛཊཱ་མ་ཀུ་ཊོ་རྐཏཱ་ཡ་ཧུ་ཧཱུྃ་ཕཊ། ༀ་དཾཥཱ་ཀ་རཱ་ལོ་གྲ་བྷི་ཥ་ན་མུ་
ཁཱ་ཡ་ཧུ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རེ་ཡ་ཧཱུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོདྱ་ཏ་ཤུ་ལ་ཁ་ཊཾ་ག་དྷ་རི་ཎེ་ཧཱུྃ་ཧཱུྃ་ཕཊ།
ༀ་བྱཱ་གྲ་ཛཱི་ནཱ་ལྔར་དྷ་རཱ་ཡ་ཧུ་ཧཱུྃ་ཕཊ། ཨོཾ་མ་ཧཱ་དྷཱུསྠཱ་ནྡྷ་ཀཱ་ར་ཝ་པུ་ཥཱ་ཡ་ཧུ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་
ཧཱི་བཾ་ཧུཾ་ཧཱུྃ་ཕཊ། ཨོཾ་ན་མོ་ཨཱརྱ་ཨ་བ་རཱ་ཛི་ཏ་ཏྲེ་ལོ་ཀྱ་མཱ་ཏེ་བཱི་ཏྱ་ཤྭ་རཱི་ཧཱུྃ་ཧཱུྃ་ཕཊ། ཨོཾ་ན་མོ་སརྦ་བྷཱུ་ཏ་བྷ་ཡེ་བ་ཧེ་མ་
ཧཱ་བཛེ་ཧུ་ཧཱུྃ་ཕཊ། ཨོཾ་ན་མོ་བཛཱ་ས་ན་ཨ་བ་ར་ཛི་ཏ་བ་ཧཱུྃ་ཀ་རི་ནེ་ཏྲ་ཧཱུྃ་ཧཱུྃ་ཕཊ། ཨོཾ་ན་མོ་བྷ་མ་ཎི་ཤོ་ཥ་ཎི་རོ་ཥ་ཎི་
ཀྲོ་དྷི་ཀར་ལེ་ནི་ཧཱུཾ་ཧཱུཾ་ཕཊ། ཨོཾ་ན་མོ་ཏཱ་ས་ནི་མཱ་ར་ཎི་པྲ་བྷེ་ད་ནི་བ་རཱ་ཛ་ཡེ་ཧཱུཾ་ཧཱུཾ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་
སྟམྦྷ་ནི་མོ་ཧ་ནི་ཧཱུཾ་ཧཱུཾ་ཕཊ། ཨོཾ་ན་མོ་བཛྲ་ཝཱ་རཱ་ཧཱི་མ་ཧཱ་ཡོ་གི་ནི་ཀཱ་མེ་ཤྭ་རི་ཁ་གེ་ཧཱུྃ་ཧཱུྃ་ཕཊ། ཅེས་བསྔགས་ཀྱི་
མཆོད་པའོ། ། ཨོཾ་ཀ་ར་ཀ་ར་ཧཱུྃ་ཧཱུྃ་ཕཊ། ཨོཾ་ཀུ་རུ་ཀུ་རུ་ཧུ་ཧཱུྃ་ཕཊ། ཅེས་པ་ནས། ཨོཾ་དྷི་ལི་དྷི་ལི་ཧཱུཾ་ཧཱུཾ་ཕཊ། སོ་
དང་སེན་མོ་བསྐྱེད་པ་སོགས་ལུས་ཀྱི་ཁམས་ཉེར་བཞི་དཔའ་བོ་ཉེར་བཞིའི་རང་བཞིན་དུ་གྱུར། ཨོཾ་ཀ་ར་ཀ་ར།
ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀློ་བྷ་ཡ་ཀྵ་བྷ་ཡ། ཧྲ་ཧཱུྃ། ཧྲ ཧྭ ། ཕོ་ཡེ། ཕཊ་ཕཊ༔ ད་ཧ་
ད་ཧ། པ་ཙ་པ་ཙ། བྷཀྵ་བྷ་ཀྵ། བ་ས་རུ་དྷི་རླུ་མཱ་ལཱ་བ་ལཾ་བི་ནི། གྲིཙྪ་གྲིཉྩ། ས་ལྟ་པཱ་ཏཱ་ལ་ག་ཏ་བྷུ་ཛཾ་གཾ།
སརྦ་པཱ། ཏརྫ་ཡ་ཏརྫ་ཡ། ཨ་ཀནྡྷ་ཨ་ཀཉྩ། རྡོ་ཧྲི། རྫོ་རྫོ། ཀྵ་ ། ཧཾ་ཧཾ། ཧཱུཾ་ཧཱུཾ། ཧཱུཾ་ཧཱུཾ། ཀི་ལི་ཀི་ལི།
སི་ལི་སི་ལི། ཧི་ལི་ཧི་ལི། དྷི་ལི་དྷི་ལི་ཧཱུཾ་ཧཱུཾ་ཕཊ། ཨོཾ་ཨོཾ་ཧ་ཧཱུྃ་ཧཱུྃ་ཕཊ། ཨོཾ་ན་མ་ཧི་ཧཱུཾ་ཧཱུཾ་ཕཊ། ཨོཾ་སྭཧཱ་ཧུ་ཧཱུཾ་ཧཱུཾ་
ཕཊ། ཨོཾ་བོ་ཥ་ཊ་ཧེ་ཧཱུྃ་ཧཱུྃ་ཕཊ། ཨོཾ་ཧཱུཾ་ཧཱུཾ་ཧོ་ཧཱུཾ་ཧཱུཾ་ཕཊ། ཨོཾ་ཕཊ་ཧུཾ་ཧཱུྃ་ཧཱུྃ་ཕཊ། དེ་རྣམས་ལས་བྱུང་བའི་ཕྱག་རྒྱུ་
དྲུག་དང་། ཉེ་བའི་ཕྱག་རྒྱ་རྣམས་སོ། ། ཨོཾ་བཛྲ་ཝཱ་རཱ་ཧཱི། བྲོ་ཏངྒེ་པྲོ་ཏངྒེ་ཧ་ན་ཧ་ན་བཱ་ཎཾ། ཀིཾ་ཀི་ཎི། ཁི་ཁི་
ཎི། དྷུ་ན་དྷུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ། བཛྲ་ཁ་ཊཾ་ག་ག་པཱ་ལ་དྷ་རི་ཎི། མ་ཧཱ་བི་ཤི་རྟ་ཚྭ་སཱ་ས་ནི། མ་ནུ་
ཥཱནྡྲ་པྲ་བྲེ་ཏེ་ས་ནི་དྷ་ན་ར་སི་ར་མཱ་ལགཾ་ ཐི་ཏདྷ་ར་ཎི། སུམྦྷ་ནི་སུམྦྷ་ཧ་ན་ཧ་ན་པྲ་ཎི། སརྦ་པ་ཤུ་པཱ་ནཾ། མ་ཧཱ་
མན་ས་ཙྪེ་ད་ནི། ཀྲོ་དྷ་མུརྟེ་དཾཥཱ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དྱེ་སྱ། གྲ་མ་ཧི་ཥཱི་ས་ཧ་སྲ་ཤཱི་རེ། ས་ཧ་སྲ་
198

༄༅། ། ལུ་ཧི་བའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
བཱ་ཧ་བེ། ཤ་ཏ་ས་ཧ་སྲ་ན་ནེ། ཛྭ་ལི་ཏ་ཏེ་ཛ་སེ། ཛཱ་ལཱ་མུ་ཁེ་སཾ་ག་ལ་ལོ་ཙ་ནེ། བཛྲ་ཤྭ་རཱི་རེ་བཛྲ་ས་ནི། མི་ལི་
ཏ་ཙི་ལི་ཏ། ཧེ་ཧེ། ཧཱུཾ་ཧཱུཾ། ཁ་ཁ། དྷུ་རུ་དྷུ་རུ། མུ་རུ་མུ་རུ། ཨ་དྭེ་ཏེ། མ་ཧཱ་ཡོ་གི་ནི། པ་ཎི་ཏ་སིདྡྷེ། ཏྲེ
དྷཾ་ཏྲེ་ཧཱུཾ། གྲི་གྲོ་ཧེ་ཧེ། ཧ་ཧ་བྷི་མོ་ཧ་ས་ཧ་ས་བཱི་རེ། ཧཱ་ཧཱ། ཧེ་ཧེ། ཧཱུཾ་ཧཱུཾ། ཏྲི་ལོ་ཀྱ་བི་ནཱ་ཤ་ནི་ཤ་ཏ་ས་ཧ་སྲ་
ཀོ་ཊི། ཏཐཱ་ག་ཏ་བ་རི་ཝ་རེ་ཧཱུཾ་ཧཱུཾ་ཕཊ། སིཾ་ཧ་རུ་པེ་ཁ་ག་ཛ་རུ་པེ་ཨཱ༔ ཏྲི་ལོ་ཀྱ་ཨུདྷ་རེ་ས་མུ་ཏྲ་མེ་ཁ་ལེ། གྲ་ས་
གྲ་ས་ཧཱུཾ་ཧཱུཾ་ཕཊ། བཱི་རཱ་དྭེ་ཏེ་ཧཱུཾ་ཧཱུཾ། ཧ་ཧ་མ་ཧཱ་པ་ཤུ་མེ་ཧཱ་ནི་ཡོ་གི་ཤྭ་རི་ཧཱུཾ། ཌཱ་ཀི་ནི་སཏྤ་ལོ་ཀཱ་ནཱཾ་བནྡྷ་ནི་ས་བྱ་
པྲ་ཏྱཱ་ཡ་ཀ་རེ་ཎི་ཧཱུཾ་ཧཱུཾ་ཕཊ། བྷུ་ཏ་ཏྲ་ས་ནི་མ་ཧཱ་བཱི་ར་བ་ར་མ་སིདྡྷཱ་ཡོ་གི་ཤྭ་རི་ཕཊ། ཧཱུཾ་ཧཱུཾ་ཕཊ་སྭཱཧཱ། དེ་ལས་
བྱུང་བའི་མགུལ་རྒྱན་དང་། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌ་ཀི་ནཱ་ཛཱ་ལ་ཤཱི་ཝ་རེ་སྭཱཧཱ། དེ་ལས་བྱུང་བའི་
ཐོད་པའི་དོ་ཤལ་དང་། ཨོཾ་ཧི ཧ་ཧ་ཧུ་ཧཱུྃ་ཕཊ། དེ་ལས་བྱུང་བའི་རྒྱན་དང་། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་
ཝརྣ་ནི་ཡེ་ཧཱུྃ་ཧཱུྃ་ཕཊ། དེ་ལས་བྱུང་བའི་གླང་ལྤགས་དང་། ཨོ་ཨོཾ་པཾ་ཧཱུྃ་ཧཱུྃ་ཕཊ། ཨོཾ་ཧཾ་ཡཾ་ཧཱུཾ་ཧཱུཾ་ཕཊ། ཨོཾ་ཧྲི་མཾ་ཧཱུྃ་
ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཕཊ་ཕཊ་ཧུཾ་ཧཱུྃ་ཕཊ། དེ་ལས་བྱུང་བའི་སྐ་རགས་དང་།
ཨོ་ཌཱ་ཀི་ནཱི་ཡེ་ཧུཾ་ཧཱུྃ་ཕཊ། ༀ་ལཱ་མེ་ཧུཾ་ཧཱུྃ་ཕཊ། ༀ་ཁཎྜ་རོ་ཧི་ཧུཾ་ཧཱུྃ་ཕཊ། ༀ་རཱུ་པི་ཎི་ཡེ་ཧཱུྃ་ཧཱུྃ་ཕཊ། ༀ་པྲ་ཙཎྜི་ཤུ་
ཧཱུྃ་ཕཊ། ༀ་ཙཎི་ཨཀཱི་ཡེ་ཧུཾ་ཧཱུྃ་ཕཊ། ༀ་པྲ་བྷ་བ་ཏི་ཡེ་ཧཱུཾ་ཧཱུཾ་ཕཊ། ཨོཾ་མ་ཧཱ་ནཱ་སེ་ཧཱུྃ་ཧཱུྃ་ཕཊ། ཨོཾ་པཱི་ར་མ་ཏཱི་ཡེ་ཧཱུཾ་
ཧཱུྃ་ཕཊ། ༀ་ཁརྦ་རེ་ཡཾ་ཧཱུཾ་ཧཱུཾ་ཕཊ། ཨོ་ལངྐེ་ཤཱརི་ཡེ་ཧུཾ་ཧཱུྃ་ཕཊ། ༀ་དྲུ་མཙྪ་ཡེ་ཧཱུཾ་ཧཱུཾ་ཕཊ། ཨོ་ཨེ་རཱ་བ་ཏཱི་ཡེ་ཧཱུཾ་ཧཱུཾ་
ཕཊ། ཨོཾ་མ་ཧཱ་བྷེ་ར་ཝཱི་ཧུཾ་ཧཱུྃ་ཕཊ། ༀ་བཱ་ཡུ་བེ་གེ་ཧུཾ་ཧཱུྃ་ཕཊ། ༀ་སུ་ར་བྷ་ཀི་ཡེ་ཧུཾ་ཧཱུྃ་ཕཊ། ༀ་བྱཱ་མ་དེ་ཝཱི་ཧུཾ་ཧཱུཾ་
ཕཊ། ཨོཾ་སུ་བྷ་ཏྲེ་ཧཱུཾ་ཧཱུཾ་ཕཊ། ཨོཾ་ཧ་ཡ་ཀ་རྗེ་ཧཱུྃ་ཧཱུྃ་ཕཊ། ཨོཾ་ཁ་གཱ་ན་ན་ཧཱུཾ་ཧཱུཾ་ཕཊ། ཨོཾ་ཙཀྲ་བེ་གེ་ཧུཾ་ཧཱུྃ་ཕཊ། ཨོཾ་
ཁཎྜ་རོ་ཧི་ཧུཾ་ཧཱུྃ་ཕཊ། ཨོཾ་ཤོཎྜི་ཧཱུཾ་ཧཱུཾ་ཕཊ། ཨོཾ་ཙཀྲ་ཝ་མྨིཎི་ཧཱུཾ་ཧཱུཾ་ཕཊ། ཨོཾ་སུ་བཱི་རེ་ཧཱུྃ་ཧཱུྃ་ཕཊ། ཨོཾ་མ་ཧཱ་བ་ཡེ་ཧཱུྃ་
ཧཱུྃ་ཕཊ། ཨོཾ་ཙཀྲ་ཝ་རྟི་ནཱི་ཧཱུཾ་ཧཱུཾ་ཕཊ། ཨོཾ་མ་ཧཱ་པཱིརྱ་ཧུ་ཧཱུྃ་ཕཊ། ཨོཾ་ཀཱ་ཀ་ཕྱེ་ཧུ་ཧཱུྃ་ཕཊ། ཨོཾ་ཨུ་ལུ་ཀཱ་ཀྱེ་ཧུ་ཧཱུྃ་ཕཊ།
ཨོ་ཤཱ་ནཱ་སྱེ་ཧཱུཾ་ཧཱུཾ་ཕཊ། ཨོཾ་བྷུ་ཀཱ་རཱ་ཀྱེ་ཧུཾ་ཧཱུྃ་ཕཊ། ཨོཾ་ཡ་མ་རཱ་ཎཱི་ཧུཾ་ཧཱུྃ་ཕཊ། ཨོཾ་ཡ་མ་རཱུ་ཏཱི་ཧུཾ་ཧཱུྃ་ཕཊ། ཨོཾ་ཡ་མ་
དེ་ཏི་ཎི་ཧུ་ཧཱུྃ་ཕཊ། ཨོཾ་ཡ་མ་མ་ཐ་ནཱི་ཧུ་ཧཱུྃ་ཕཊ། དེ་ལས་བྱུང་བའི་ཐོད་པ་དང་། ཨོཾ་བཛྲ་བཻ་རོ་ཙ་ནཱ་ཡེ་ཧཱུཾ་ཧཱུཾ་
ཕཊ། དེ་ལས་བྱུང་བའི་ཐོད་བསྐམ་གྱི་དབུ་རྒྱན་རྣམས་ཀྱིས་དབུ་བརྒྱན་པར་གྱུར། ཁ་ཚིགས་ག་ནི་ལྷ་ཡི་སྐུ། །
ཤེས་རབ་ཌ་མ་རུ་ཡི་སྒྲ། ། ཉིན་མོ་བཅོམ་ལྡན་དཔའ་བོ་སྟེ། ། རྣལ་འབྱོར་མ་ནི་མཚན་མོར་བརྗོད། ། མྱ་ངན་
འདས་བྱུང་དཔའ་བོ་ནི། ། དྲུག་པ་སེམས་ཀྱི་སྤྲུལ་བ་སྟེ། ། དག་པ་ཆོས་ཀྱི་སྤྲུལ་བ་ནི། ། ཕག་མོའི་གཟུགས་སུ་
བསྟན་པ་ཡིན། ། ཤྲཱི་ནི་གཉིས་མེད་ཡེ་ཤེས་ཏེ། ། ཧེ་ནི་རྒྱུ་སོགས་སྟོང་བ་ཡིན། ། རུ་ནི་བཀོད་དང་བྲལ་བ་
སྟེ། ༑ ཀ་ནི་གང་དུའང་མི་གནས་པའོ། { ཨ་ཨཱ། ཞེས་པ་ནས། ཤ་ཥ་ས་ཧ་ཀྵ། དབྱངས་གསལ་གྱི་ཕྲེང་བ་
199

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འོད་ཟེར་ལྔ་ལྡན་འཁོར་ལོ་གསུམ་གྱི་ལྷ་ཚོགས་འཕྲོ་བ། སྣ་བུག་གཡས་པའི་རླུང་དང་འགྲོགས་ནས་འཕྲོས་པས།
འགྲོ་བ་རྣམས་འཁོར་ལོ་གསུམ་གྱི་ལྷ་ཚོགས་སུ་བྱས། ། བྱས་པ་དེ་རྣམས་ཐོག་མ་མེད་པ་ནས་གྲུབ་པའི་དཔའ་བོ་
དང༌། རྣལ་འབྱོར་རྣམས་དང་རོ་མཉམ་དུ་གྱུར་ཏེ། སྣ་བུག་གཡོན་ནས་ཞུགས་ཏེ། ལྟེ་བར་གནས་པ་ཡོངས་
སུ་གྱུར་པ་ལས། དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བའི་དཀྱིལ་འཁོར་དཀར་ལ་དམར་བའི་
མདངས་ཅན་དུ་གྱུར། དེའི་དབུས་སུ་སྐད་ཅིག་གིས་ཧཱུྃ་ཡིག་དཀར་དམར་དེ་དང་ཟླ་བ་གཉིས་ཡོངས་སུ་གྱུར་པ་
ལས། ཧེ་རུ་ཀ་དཀར་པོ་གཡས་བརྐྱང་གིས་བཞུགས་པ། ་ཞལ་ གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་
བསྣམས་པ། ནམ་མཁའི་འཇའ་ཚོན་ལྟ་བུ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་
ཐོདཔ་འཛིན་པས་འཁྱུད་པས། གསང་གནས་གཉིས་བསྐྱོད་པའི་སྒྱུ་མིའི་དགའ་བའི་སྒྲས། འགྲོ་བ་རྣམས་
བཀུག་སྟེ་དུར་ཁྲོད་ལ་ཐིམ། དེ་རྟེན་གྱི་འཁོར་ལོ་ལ་ཐིམ། རྟེན་གྱི་འཁོར་ལོ་སྒོ་མཚན་མ་བརྒྱད་དང་བཅས་པ་
སྐུ་འཁོར་ལ་ཐིམ། དེ་གསུང་འཁོར་ལ་ཐིམ། དེ་ཐུགས་འཁོར་ལ་ཐིམ། དེའི་ཤར་ནས་གཡོན་བསྐོར་གྱི་ཕྱོགས་
ན་གནས་པ་བཞི་ནི་རིམ་པ་བཞིན་དུ་མཁའ་འགྲོ་མ་ནས་བཟུང་སྟེ། གཡོན་སྐོར་གྱིས་ལྷ་མོ་བཞི་ལ་ཐིམ། མེ་
ནས་བརྩམ་ཏེ་མཚམས་ན་གནས་པ་བཞི་ནི་གཟུགས་ཅན་མ་ནས་བཟུང་སྟེ་གཡས་སྐོར་གྱིས་ལྷ་མོ་བཞི་ལ་ཐིམ།
ཐོད་པ་བཞི་ཡང་གཟུགས་ཅན་མ་ལ་སོགས་པ་བཞི་ལ་ཐིམ། ལྷ་མོ་བཞི་ཡང་རང་ངོས་ཀྱི་གཙོ་བོའི་ཞལ་བཞི་ལ་
ཐིམ་པར་གྱུར། དམ་ཚིག་པ་ཡབ་ཡུམ་ལྟེ་བའི་ཡེ་ཤེས་སེམས་དཔའ་ཡབ་ཡུམ་ལ་ཐིམ། དེ་གཉིས་ཀྱང་སྙོམས་
པར་ཞུགས་པས་ཞུ་བར་གྱུར། ཞུ་བ་དེ་ཡོངས་སུ་གྱུར་པ་ལས་སིན་དྷུ་རས་བྱུགས་པའི་མུ་ཏིག་ལྟ་བུའི་ཧཱུཾ་ཡིག་བདེ་
བ་ཆེན་པོའི་རང་བཞིན་དུ་གྱུར། ཧཱུྃ་གི་ཞབས་ཀྱུ་ཨུ་ནི་ཧ་ལ། ཧ་ནི་ཧའི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་
ལ། དེ་ནཱ་ད་ལ་ཐིམ་ཞིང་། ནཱ་ད་ཡང་སྐྲའི་རྩེ་མོ་བརྒྱ་སྟོང་གི་ཆའི་ཚད་ཙམ་དུ་གནས་པར་གྱུར། ནཱ་ད་ཡང་མི་
དམིགས་པར་གྱུར། ཨོཾ་ཨཱཿ ཧཱུྃ་སརྦ་པཱི་ར་ཡོ་གི་ནི་ཀཱ་ཡ་ཝཱཀྐིཏྟ་བཛྲ་སྭ་བྷ་ཝ་ཨཱཏྨ་ཀོཉ་ཧཾ། ཨོཾ་བཛྲ་ཤུདྡྷ་སཏྤ་
དྷརྨཱ༔ བཛྲ་ཤུདྡྷོཉ་ཧཾ། སྟོང་པའི་ངང་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་སྐད་ཅིག་གིས་གསལ་
ལ་ཡོངས་སུ་རྫོགས་པར་གྱུར། ལྟེ་བར་ཟླ་བ་ལ་གནས་པའི་ཧཱུཾ་དཀར་དམར། ལྷ་གཞན་རང་རང་གི་ཐུགས་གར་
ཉི་གདན་ལ་གནས་པའི་ཏིང་ངེ་འཛིན་སེམས་དཔའ་ཧཱུྃ་ཡིག་ལ་བཟླས་བྱའི་སྔགས་ཀྱིས་བསྐོར་བའི་དབུས་ཀྱི་ཡི་གེ་
ལས། འཁོར་ལོ་ལྔའི་ལྷ་ཚོགས་འཕྲོས་ནས་འགྲོ་བའི་དོན་བྱས། སླར་འདུས་ཏེ་དབུས་གྱི་ཡི་གེ་ལ་ཐིམ་པའི་སྤྲོ་བ་
དང་བསྡུ་བའི་མཛད་པ་ཅན་དུ་གྱུར། ཕྲེང་བ། ཨོཾ་ཁཎྜ་རོ་ཧིས་བསངས། སྭ་བྷཱ་ཝས་སྦྱང་། ཕྲེང་བ་སྟོང་བ་
ཉིད་དུ་གྱུར། སྟོང་བའི་ངང་ལས། ཕྲེང་བའི་བསྐྱེད་མཆོག སྔོན་མ་ཅུང་མི་ལེགས་པས་འདི་ལྟར་བྱ་སྟེ། སྐད་
200

༄༅། ། ལྟ་ཧི་པའི་ལུགས་ཀྱི་འཁོར་ལོ་བདེ་མཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང་། །
ཅིག་གིས་གསུང་རྡོ་རྗེ་པདྨ་གར་གྱི་དབང་ཕྱུག་དམར་པོ་ཞལ་གཅིག་ཕྱག་བཞིའི་གཡས་གཉིས་པདྨ་དང་ཌ་མ་རུ།
གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཾ་ག་འཛིན་པ། ཕྱག་རྒྱ་དྲུག་གིས་བརྒྱན་ཅིང་། ཐོད་
བསྐམ་ལྔའི་དབུ་རྒྱན་དང་། ཐོད་རློན་ལྔ་བཅུའི་དོ་ཤལ་དང་། སྟག་གི་པགས་པའི་ཤམ་ཐབས་ཅན། སྤྱན་
གསུམ་པ། གཡས་བརྐྱང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ ། ཐུགས་ཀར་ཧཱུཾ། ཐུགས་ཀའི་
ཧཱུྃ་ལས་འོད་ཟེར་འཕྲོས་པས། བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿཧཱུྃ་བཾ་ཧོ ། གཉིས་སུ་
མེད་པར་གྱུར། ཨགྷཾ་ནས། ཤཔྟའི་བར་གྱིས་མཆོད། ཨོཾ་པདྨ་ནིར་ཏི་ཤྭ་རི་ཧཱུཾ་ཧཱུཾ་ཕཊ། གསུང་རྡོ་རྗེ་ཞུ་བ་ལས་
བྱུང་བའི་ཕྲེང་བའི་རྣམ་པར་གྱུར། སྐབས་འདིར་བཟླས་པ་བྱའོ། ། བཟླ་ཚུལ་ལ་མི་འདྲ་མང་དུ་སྣང་བ་ལས།
ལུགས་གཅིག་ནི། ཐོག་མར་ཡབ་ཀྱི་རྩ་སྔགས། སྙིང་པོ། ཉེ་སྙིང་། གོ་ཆའི་སྔགས། དེ་ནས་ཡུམ་གྱི་རྩ་སྔགས།
སྙིང་པོ། ཉེ་སྙིང་། གོ་ཆའི་སྔགས་རྣམས་བཟླས་པའི་མཇུག་ཏུ། སྙིང་བོའི་རྣལ་འབྱོར་མ་བཞི་དང༌། འཁོར་ལོ་
གསུམ་དང་། སྒོ་མཚམས་མ་བརྒྱུད་ཀྱི་སྔགས་རྣམས་བཟླ་དང་། ལུགས་གཅིག་ལ་ནི། ཡབ་ཡུམ་སོ་སོའི་སྙིང་པོ་
ཉེ་སྙིང་རྩ་སྔགས་གོ་ཆའི་སྔགས་ཀྱི་མཐར་སྔར་ལྟར་དང་། ཡང་རྩེ་སྔགས་དང་གོ་ཆའི་སྔགས་རྣམས་མཇུག་ཏུ་བཟློ་
བའི་ལུགས་གཅིག་སྟེ། གང་བྱས་ཀྱང་མི་འགལ་ཡང་རེ་ཞིག་དང་པོ་ལྟར་དང་། སྔགས་བསྡུས་པ་ནི་ལོགས་སུ་
ཤེས་པར་བྱའོ། ། སྐབས་འདིར་གཏོར་མ་འབུལ་ན། ནང་མཆོད་ལྟར་བྱིན་གྱིས་བརླབས་ཏེ། ། རང་གི་
ཐུགས་ཀར་ཉི་གདན་ལ་གནས་པའི་ཧཱུྃ་ཡིག་ལས་འཕྲོས་པའི་འོད་ཟེར་གྱིས། དུར་ཁྲོད་བརྒྱད་ན་གནས་པའི་
ཕྱོགས་སྐྱོང་དང་ཞིང་སྐྱོང་ལ་སོགས་པ་ཐམས་ཅད་ཡོངས་སུ་རྫོགས་པའི་དཀྱིལ་འཁོར་མདུན་གྱི་ནམ་མཁར་སྤྱན་
དྲངས། ༀ་ཤྲཱི་ཧེ་རུ་ཀ་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ། ཞེས་པ་ནས། ཨོཾ་བཛྲ་ཤཔྟ་ཨཱཿ ཧཱུཾ་སྭཱཧཱ། ལག་པ་གཉིས་ཨ་ཨཱ།
ཞེས་པ་ནས། ཤ་ཥ་ས་ཧ་ཀྵ་ཡོངས་སུ་གྱུར་པ་ལས། ཟླ་བ་དང་ཉི་མའི་རང་བཞིན་དུ་གྱུར་པའི་དབུས་སུ་ཧཱུཾ་ཡིག་
ཨོཾཨ་སྐྱོ་ནྱ། ཨ་ནུ་ག་ཏ་སརྦ་དྷམྨ པར་ཧྥ་ར། ཨ་ནུ་པྲ་བིཥྛ་ སམྦོ་དྷམྨ ། ཨ་ཏྱནྟ། ཨ་ནུ་པྲ་བིཊ་སཏྠ་
དྷམྨོ ཨོཾ་ཨཱ༔ ཧཱུྃ། ཟླ་ཉི་ཧཱུྃ་དང་བཅས་པ་ཡོངས་སུ་གྱུར་པ་ལས། རྡོ་རྗེའི་ཐལ་མོར་གྱུར། ལྷ་མོ་ཚད་མ་དམ་
ཚིག་ཚད་མ་དང་། ། དེ་བརྗོད་གསུང་ཡང་མཆོག་ཏུ་ཚད་མ་སྟེ། ། བདེན་པ་འདི་དག་གིས་ནི་ལྷ་མོ་རྣམས། །
བདག་ཅག་རྗེས་སུ་འཛིན་པའི་རྒྱུར་གྱུར་ཅིག ། མཆོད་པའི་འཁོར་གསུམ་པོ་རྣམས་བདེ་སྟོང་དབྱེར་མེད་དུ་
གྱུར། མགྲོན་རྣམས་ཀྱི་ལྕགས་ལ་ཧཱུྃ་དཀར་པོ་ལས་བྱུང་བའི་རྡོ་རྗེ་གསུམ་པ་དཀར་པོ་ནས་འབྲུ་ཙམ་འཁོད་པའི་
རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། ཨོཾ་ཨཱ༔ བཛྲ་ཨ་ར་ལི་ཧོ༔ ཛ ཧཱུྃ་བཾ་ཧོ༔ བཛྲ་ཌཱ་ཀི་ནྱ་ས་
མ་ཡ་སཱུ་ཏྲི་བྱ་ཧོ ། ལན་གསུམ་བརྗོད་ནས། གཙོ་བོ་ཡབ་ཡུམ་གཉིས་དང་མཁའ་འགྲོ་མ་བཞི་སྟེ། གསུམ་ལ་
201

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འབུལ། ཨོཾ་ཀ་ར་ཀ་ར། ཀུ་རུ་ཀུ་རུ། ཞེས་པ་ནས། དྷིལི་དྷིལི་ཧུ་ཧཱུྃ་ཕཊ། ལན་གཅིག་གིས་འཁོར་ལོ་གསུམ་གྱི་
ལྷ་རྣམས་དང་། ཨོཾ་ཨཱཿ བཛྲ་ཨ་ར་ལི་ཧོ ཞེས་པ་ནས། ཏྲི་ཤུ་ཧོ ། ལན་གཉིས་ཀྱིས་སྒོ་མཚམས་མ་བརྒྱུད་ལ་
འབུལ། རིགས་བཅུ་དྲུག་གིས་མཆོད། རྐང་བརྒྱད་ཀྱིས་བསྟོད། སྲིད་པ་དང་མཉམ་ཞིབ་ཆགས་བཅོམ་ཀུན་ཏུ་
རྟོག་པ་འཇོམས། ཁྱོད་ནི་དངོས་པོ་མཐའ་དག་མཁའ་ལྟར་གཟིགས་པ་དང་ལྡན་པ། ། མགོན་པོ་ཤིན་ཏུ་བརྩེ་
བ་ལྕི་བའི་ཆུས་བརླན་ཐུགས་ཀྱི་ཆུས། ། མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད། །
དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་ལ་སོགས་པ་ཐམས་ཅད་སྐད་ཅིག་གིས་འོད་གསལ་དུ་
བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ལ་ཧཱུྃ་དཀར་པོ་ལས་
བྱུང་བའི་རྡོ་རྗེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་ཕྲུ་གུས་དྲངས་ནས་གསོལ་བར་
གྱུར། ཨོཾ་ཁ་ཁ། ཞེས་པ་ནས། ཕཊ་ཕཊ་སྭཱཧཱ། ཞེས་པའི་བར་ལན་གཉིས། ཨོཾ་བཛྲ་ཏམྦུ་ལ་ཡེ་སྭཱཧཱ། རིག་
མ་བཅུ་དྲུག་གིས་མཆོད། རྐང་བརྒྱད་ཀྱིས་བསྟོད། ལྷ་ཡི་ཚོགས་རྣམས་མ་ལུས་དང༌། ། ཞེས་པ་ནས། ཡིད་ལ་
འདོད་པ་ཀུན་འགྲུབ་ཤོག ། དྲིལ་བུ་དཀྲོལ་བའི་སྒོ་ནས། ཡིག་བརྒྱ་བཟླས། ཨོཾ་ཡོག་ ཤུ, ༉ སརྦ་དྷམྨ ཡོག་
ཤུདྷོ་ཉ་ཧཾ། ཨོཾ་བཛྲ་མུ འཇིག་རྟེན་པ་རྣམས་རང་གནས་སུ་གཤེགས་ཞིང་། དཀྱིལ་འཁོར་གྱི་འཁོར་ལོ་བདག་
ཉིད་ལ་ཐིམ་པར་གྱུར། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། ། ཞེས་སོགས་ཀྱི་སྨོན་ལམ་དེ་
འདིར་བརྗོད་དམ་མིན་ཡང་རུང་ངོ༌། སྐབས་འདིར་གཏོར་མ་མི་འབུལ་བར་སྐབས་གཞན་དུ་འབུལ་ན། བཟླས་
པའི་མཇུག་ནས་འཚམས་འདིར་ འཇུག ལྟེ་ བའི་ཡེ་ ཤེས་ སེམས་དཔའ་ཡབ་ཡུམ་ སྙོམས་པར་ཞུགས་ པས།
གསང་གནས་གཉིས་བསྐྱོད་པའི་སྒྱུ་མའི་དགའ་བའི་སྒྲས། འགྲོ་བ་རྣམས་བཀུག་སྟེ་དུར་ཁྲོད་ལ་ཐིམ། ཞེས་པ་
ནས། ལྷ་མོ་བཞི་ཡང་རང་ངོས་ཀྱི་གཙོ་བོའི་ཞལ་བཞི་ལ་ཐིམ་པར་གྱུར། ལུས་དཀྱིལ་གྱི་སྒོ་མཚམས་མ་བརྒྱུད་
དང་བཅས་པ་སྐུ་འཁོར་ལ་ཐིམ། དེ་གསུང་འཁོར་ལ་ཐིམ། དེ་ཐུགས་འཁོར་ལ་ཐིམ། དེ་རྣམས་ཀྱང་སྙིང་པོའི་
རྣལ་འབྱོར་མ་བཞི་ཐོད་པ་དང་བཅས་པ་ལ་ཐིམ། དེ་བརྒྱུད་ཀྱང་ནང་གི་ཧེ་རུ་ཀ་ཡབ་ཡུམ་ལ་ཐིམ། དེ་གཉིས་
ཀྱང་སྙིང་གར་ཐིམ་པས། རྩ་དང་ཁམས་ཐམས་ཅད་བྱིན་གྱིས་བརླབས་པར་གྱུར། དམ་ཚིག་པ་ཡབ་ཡུམ་སྟེ་
བའི་ཡེ་ཤེས་སེམས་དཔའ་ཡབ་ཡུམ་ལ་ཐིམ། དེ་གཉིས། ཞེས་པ་ནས། ནཱ་ད་ཡང་མི་དམིགས་པར་གྱུར།
སྟོང་བའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དྲིལ་བུ་འཛིན་པ་
གཡས་བརྐྱང་གི་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་
འཛིན་པས་འཁྱུད་པར་གྱུར། རང་གི་སྙིང་གིར་ཟླ་གདན་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། མགོ་བོར་ཉི་
202

༄༅། ། ལཱ་ཧི་བའི་ལུགས་ཀྱི་འཁོར་ལོ་བདེ་མ་ཆོག་གི་མངོན་རྟོགས་ཐར་འདོད་འཇུག་ངོགས་བདེ་བའི་ལམ་བཟང༌། །
མ་ལ་རྣམ་སྣང་གི་ངོ་བོ་ན་མ་ཧི་སེར་པོ། སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། ཕྲག་
པ་གཉིས་སུ་ཉི་མ་ལ་དང་ལ་ཧེ་རུ་ཀའི་ངོ་བོ། བོ་ཥཊ་ཧེ་ནག་པོ། མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ། ཧཱུྃ་
ཧཱུཾ་ཧོ་དམར་སེར། དཔྲལ་བར་ཉི་མ་ལ་རྟ་མཆོག་གི་ངོ་བོ། ཕཊ་ཧཾ་ལྗང་ཀུ། གཙོ་མོའི་ལྟེ་བར་ཉི་མ་ལ་རྡོ་རྗེ་
ཕག་མོའི་ངོ་བོ། ཨོཾ་བོ་དམར་པོ།། སྙིང་གར་ཉི་མ་ལ་གཤིན་རྗེ་མའི་ངོ་བོ། ཧོ་ཡཾ་སྔོན་པོ། མགྲིན་པར་ཟླ་བ་ལ་
རྨོངས་བྱེད་མའི་ངོ་བོ། ཧྲི་མོ་དཀར་པོ། མགོ་བོར་ཉི་མ་ལ་སྤྱོད་བྱེད་མའི་ངོ་བོ། ཧྲི་ཧྲི་སེར་པོ། སྤྱི་གཙུག་ཏུ་
ཉི་མ་ལ་སྐྲག་བྱེད་མའི་ངོ་བོ། ཧཱུྃ་ཧཱུྃ་ལྗང་གུ། དཔྲལ་བར་ཉི་མ་ལ་ཙཎྜི་ཀའི་ངོ་བོ། ཕཊ་ཕཊ་དུད་ཁ་རྣམས་ཀྱིས་
མཚན་པར་གྱུར། སྤྱི་བོ་ལ་སོགས་པའི་གནས་ཉེར་བཞིར་ཉི་གདན་ལ། པུ། ཛཱ། ཨོ། ཨ་གོ ། རཱ། དེ།
མཱཀཱ། ཨོ། ཏི། ཀོ། ཀ། ལ། ཀཱ།ཧི།པྲ་གྲིསོ།སུན་སི།མ།ཀུ་རྣམས་ཐིག་ལེས་བརྒྱན་པར་གྱུར། ཨོཾ་སུམྦྷ་ནི་
སུམྦྷ་ཧཱུྃ་ཧཱུྃ་ཕཊ། ཨོཾ་གི་སྐྱ་གྲི་ཏྟ་ཧཱུྃ་ཧཱུྃ་ཕཊ། ༀ་གྲི་ཧྥ་བ་ཡ་གྲི་ཧྥུ་བ་ཡ་ཧུ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝན་བཛྲ་ཧཱུྃ་
ཧཱུྃ་ཕཊ། དེ་ནས། སྲིད་པ་གསུམ་འབར་སྐུ་ནི། སོགས་སྨོན་ལམ་གདབ་པར་བྱའོ། ། ། ། ལཱུ་ཧི་ཨི་པའི་མངོན་
རྟོགས་ལ་འདོན་ཆ་ཅུང་མི་འདྲ་བ་འགའ་རེ་སྣང་ཡང་། འདིར་ཕྱག་ལེན་འགའ་ཞིག་ནི་གཞན་དུ་ཤེས་པར་བྱ་
བའི་དབང་དུ་བཏང་སྟེ། འཛིན་འདོན་ལ་འཇུག་པ་བདེ་བའི་ཆེད་དུ་དད་དང་རྣམ་དཔྱོད་ལྡན་པའི་གནས་
བརྟན་བློ་བཟང་བརྩོན་འགྲུས་ཞེས་བགྱི་བས་དད་པས་འདི་ཉིད་པར་དུ་བརྐོ་བའི་ཚེ། བཤད་སྒྲུབ་མིང་ཅན་
གྱིས་རྟག་བརྟན་གྱི་པར་མ་དང་བསྟུན་ནས་ཅོ་ནེ་དགོན་ཉིད་ཀྱི་འདོན་ཆ་ལྟར་བསྒྲིགས་ནས་བཀོད་པའོ། ། ། །
མངྒ་ལཾ། །
203

༄༅། ། བདེ་མཆོག་ལཱུ་ཧི་བའི་བུམ་བསྐྱེད་མདུན་བསྐྱེད་
ལག་མཆོད་དང་བཅས་པ་བཞུགས་སོ། །
བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་ལ་ཕྱག་འཚལ་ལོ། ། འདིར་འཁོར་ལོ་བདེ་མཆོག་གི་
བུམ་བསྐྱེད་དང་མདུན་བསྐྱེད་གཉིས་ཕྱི་རོལ་ལག་མཆོད་དང་བཅས་པ་ཇི་ལྟར་བྱ་བའི་རིམ་པ་འཇུག་པ་བདེ་བར་
དགོད་པ་ལ། བདག་བསྐྱེད་སྔོན་དུ་བཏང་ནས་དང་པོ་བུམ་པ་བསྒྲུབ་པ་ནི། བུམ་པ་ཕྱག་ལེན་བཞིན་བསམ།
ཁཎྜ་རོ་ཧིས་བསངས་སུ་བྷཱ་ཝ་འམ། ཨོཾ་ཀཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉ་ཧཾ། བུམ་པ་གཉིས་ཡོད་ན། བུམ་པ་
རྣམས་སྟོང་བ་ཉིད་དུ་གྱུར། སྟོང་བའི་ངང་ལས་པཾ་པཾ་ཞུ་བ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་
བ། མགྲིན་པ་རིང་བ། མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏསྟེ་ཏསྟེ་
མ་ཧཱ་ཏསྟེ་སྭཱཧཱ། ལྷའི་ཆུ་བོ་ག་ག་དང་བུམ་པའི་ཆུ་དབྱེར་མེད་པར་གྱུར། རྣམ་རྒྱལ་བུམ་པའི་ནང་དུ་སྣ་ཚོགས་
པདྨ་འདབ་མ་བརྒྱད་པའི་དབུས་སུ། མཚན་སོ་གཉིས་ཀྱི་ངོ་བོ་ཨ་ཨཱ། ཞེས་པ་ནས། ཨོཾ་ཨ སྟེ་དབྱངས་དཀར་
པོ་བཅུ་དྲུག་པ་ཕྲག་གཅིག་གཡས་སྐོར་དང༌། སླར་ཡང་ཨwནས་ཨོ་ཨ སྟེ་དབྱངས་དཀར་པོ་བཅུ་དྲུག་པ་ཕྲག་
གཅིག་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ་ཀ་ཁ་ཞེས་པ་ནས།
ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང་། སླར་ཡང་ཀ་ཁ་ནས་ཧ་ཀྵ་སྟེ་གསལ་
བྱེད་དམར་པོ་བཞི་བཅུ་བ་ཕྲག་གཅིག་གཡོན་སྐོར་དུ་རིམ་པ་གཅིག་གིས་འཁོད། དེ་གཉིས་ཡོངས་སུ་གྱུར་པ་
ལས་ཟླ་བའི་དཀྱིལ་འཁོར་ཡོངས་སུ་རྫོགས་པ་དཀར་ལ་དམར་བའི་མདངས་ཅན་ལ་དབྱངས་སོ་གཉིས་དང་
གསལ་བྱེད་བརྒྱད་ཅུ་གཟུགས་བརྙན་ཤར་བ་བཞིན་དུ་སྣང་བའི་ཨཱ་ལི་དང་ཟླ་བའི་ཁ་དོག་དཀར་བའི་ཆ་ནི་མེ་
ལོང་ལྟ་བུའི་ཡེ་ཤེས། ཀཱ་ལི་དང་ཟླ་བའི་ཁ་དོག་དམར་པའི་ཆ་ནི་མཉམ་པ་ཉིད་ཀྱི་ཡེ་ཤེས། ཟླ་བའི་དབུས་སུ་
དཀར་ལ་དམར་བའི་མདངས་ཅན་གྱི་ཧཱུྃ་ཡིག་སོ་སོར་རྟོག་པའི་ཡེ་ཤེས། ཧཱུྃ་ཡིག་ལས་ཁ་དོག་སྣ་ལྔ་བའི་འོད་ཟེར་
འཕྲོ་བའི་རྩེ་མོ་ལས་འཁོར་ལོ་ལྔའི་ལྷ་ཚོགས་རྣམས་ཐོན་ཏེ། འགྲོ་བ་རྣམས་འཁོར་ལོ་ལྔའི་གོ་འཕང་ལ་བཀོད་པ་
དང་སྔོན་ཐོག་མ་མེད་པ་ནས་གྲུབ་པའི་དཔའ་བོ་དང་རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་
204

༄༅། །བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
བཞུགས་པ་རྣམས་ལྷན་ཅིག་སྤྱན་དྲངས་ཏེ་མཉམ་པར་སྦྱོར་བ་སྔོན་དུ་འགྲོ་བས་ཞུ་བར་གྱུར་ཏེ། ཧཱུཾ་ཡིག་གི་ནཱ་ད་
ལ་ཐིམ་པས་ཧཱུྃ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་པ་ནི་བྱ་བ་གྲུབ་པའི་ཡེ་ཤེས། ཨོཾ་ཨཱ༔ ཧཱུྃ།
ཨོཾ་སརྦ་པཱི་ར་ནས་བཛ་ཤུདྡྷོཉཧཾ ཟླ་བ་དབྱངས་གསལ་ཧཱུྃ་དང་བཅས་པ་ཡོངས་སུ་གྱུར་པ་ལས་གདན་རྣམས་དང་
ལྷ་དྲུག་ཅུ་རྩ་གཉིས་སྐད་ཅིག་གིས་གྲུབ་པར་གྱུར་བ་ནི། ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་། བུམ་པའི་
ནང་གི་རིམ་པ་ཕྱི་མའི་ཕྱོགས་མཚམས་བརྒྱད་དུ་རོའི་གདན། དེའི་ནང་དུ་སྐུའི་འཁོར་ལོ་དཀར་པོ་རྩིབས་
བརྒྱད་པའི་མུ་ཁྱུད་ལ་འཁོར་ལོའི་འཕྲེང་བ་དང༌། དེའི་ལྟེ་བར་གསུང་གི་འཁོར་ལོ་དམར་པོ་རྩིབས་བརྒྱད་པའི་
མུ་ཁྱུད་ལ་པདྨའི་འཕྲེང་བ་དང་། དེའི་ལྟེ་བར་ཐུགས་ཀྱི་འཁོར་ལོ་སྔོན་པོ་རྩིབས་བརྒྱད་པའི་མུ་ཁྱུད་ལ་རྡོ་རྗེའི་
འཕྲེང་བ་དང་། དེའི་ལྟེ་བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པའི་མུ་ཁྱུད་ལ་གྲི་གུག་གི་
འཕྲེང་བས་བསྐོར་བ། དབུས་ཀྱི་པདྨའི་ལྟེ་བར་ཉི་མའི་གདན་ལ་བཅོམ་ལྡན་འདས་དཔལ་ཧེ་རུ་ཀ་ཞེས་པ་ནས།
མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། ། བཅོམ་ལྡན་འདས་ལ་མངོན་དུ་ཕྱོགས་པར་ནས་མི་མགོ་
བསྐམ་པོ་ལྔ་བཅུའི་དོ་ཤལ་ཅན་ནོ། ། པདྨའི་འདབ་མ་ལ་ཤར་དུ་མཁའ་འགྲོ་མ་ནག་མོ། ནས་འཁོར་གྱི་ལྷ་
ཐམས་ཅད་ཀྱི་དཔྲལ་བར་རྡོ་རྗེའི་འཕྲེང་བ་འཛིན་པའོ། ། རྣམ་རྒྱལ་བུམ་པའི་མཚན་མ་ལྔའི་གནས་སུ་སྣ་ཚོགས་
པདྨ་དང་ཉི་མའི་གདན། གདན་དེ་རྣམས་ཀྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ། ཐཾ་ལས་རྡོ་རྗེ་བཻ་ཀྱིསx།
ཧཱུཾ་ལས་འཁོར་ལོ་ཧཱུཾ ། ཨོཾ་ལས་རིན་པོ་ཆེ་མཾ ། ཛཾ་ལས་པདྨ་ཛིx། ཁཾ་ལས་རལ་གྲི་ཁཾ་གིས་མཚན་པ། དེ་
རྣམས་ཡོངས་སུ་གྱུར་པ་ལས་ཤར་དུ་དཔལ་ཧེ་རུ་ཀ་སྐུ་མདོག་མཐིང་ཁ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་
དྲིལ་བུ་འཛིན་པས་ཡུམ་ལ་འཁྱུད་པ་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་གཡོན་ཐོད་ཁྲག་
འཛིན་པས་ཡབ་ལ་འཁྱུད་ཅིང་། གཡས་རྡོ་རྗེ་དང་བཅས་པའི་སྡིགས་མཛུབ་མཛད་པ། དེའི་འོག་གི་ཤར་དུ་
རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པ། ལྷོར་རིན་འབྱུང་སེར་པོ་ཞལ་
གཅིག་ཕྱག་གཉིས་ཀྱིས་རིན་པོ་ཆེ་དངx། ནུབ་ཏུ་འོད་གཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་
དང་x། བྱང་དུ་དོན་གྲུབ་ལྗང་ཁུ་ཞལ་གཅིག་ཕྱག་གཉིས་ཀྱིས་རལ་གྲི་དང་། ལས་བུམ་གྱི་ནང་དང་མཚན་
མའི་གནས་སུ་སྣ་ཚོགས་པདྨ་དང་ཉི་མའི་གདན་རེ་རེ། དེ་གཉིས་ཀྱི་སྟེང་དུ་པོ་པོ་ལས་གྲི་གུག་པོ་གྱིས་མཚན་པ་
གཉིས་ཡོངས་སུ་གྱུར་པ་ལས་དུམ་སྐྱེས་མ་གཉིས་སུ་གྱུར་བ་ནི། སྐུ་མདོག་དམར་པོ་ཞག་གཅིག་ཕྱག་བཞིའི་
གཡས་གཉིས་གྲི་གུག་དང་ཌ་མ་རུ། གཡོན་གཉིས་ཐོད་པ་དང་ཁ་ཊཾ་ག་འཛིན་པ། གཡས་བརྐྱངས་ཀྱིས་
བཞུགས་པ། ལྷ་ཐམས་ཅད་ཀྱི་དཔྲལ་བར་ཧཱུྃ་དཀར་པོ་ཡོངས་སུ་གྱུར་པ་ལས་རྣམ་སྣང་དཀར་པོ། ཞེས་སོགས་
205

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མངོན་རྟོགས་ལྟར་ཕུང་ཁམས་སྐྱེ་མཆེད་ཀྱི་ལྷ་གསལ་གདབ། དེ་ནས་གཙོ་བོའི་ཐུགས་ཀར་ཟླ་གདན་ལ་རྡོར་
སེམས་ཀྱི་ངོ་བོ་ཨོཾ་ཧ་དཀར་པོ། ཞེས་པ་ནས། དཔྲལ་བར་ཉི་གདན་ལ་ཙཎྜི་ཀའི་ངོ་བོ་ཕཊ་ཕཊ་དུད་ཁ་རྣམས་
ཀྱིས་མཚན་པར་གྱུར། ཕོ་ཡེ་ཤེས་པའི་འཁོར་ལོའི་ལྷ་དྲུག་ཅུ་རྩ་གསུམ་དང་མཚན་མའི་ལྷའི་ཡེ་ཤེས་པ་རྣམས་
དབང་གི་ལྷ་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཤྲཱི་ཧེ་རུ་ཀ་ཨརྒྱུ་པྲ་ཏཱི་ཙྪ་ཧཱུཾ་སྭཱཧཱ། ནས་ཤཔྟའི་
བར་གྱིས་མཆོད་ལ། ཨོཾ་བཛྲ་ཨཾ་ཀུ་ཤ་ཛ ནས་ཨོཾ་བཛྲ་གྷཎྜ་ཧོ། ། ཡེ་ཤེས་པའི་འཁོར་ལོའི་ལྷ་དྲུག་ཅུ་རྩ་གསུམ་
དང་མཚན་པའི་ལྷའི་ཡེ་ཤེས་པ་རྣམས་རང་རང་གི་དམ་ཚིག་པ་དང་གཉིས་སུ་མེད་པར་གྱུར། དེ་བཞིན་
གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་པ་ནས། དམ་ཚིག་འཁོར་ལོའི་
ལྷ་རྣམས་ལ་དོན་གྲུབ་ཀྱིས་དབུ་བརྒྱན་ཅིང་། ལས་བུམ་གྱི་དུམ་སྐྱེས་མ་གཉིས་ལ་རིན་འབྱུང་གིས་དབུ་བརྒྱན་པ་
དང་། དབང་གི་ལྷ་རྣམས་ཀྱང་དེ་ཉིད་ལ་ཐིམ་པར་གྱུར། མཆོད་པ་བསངས་སྦྱངས་བསྐྱེད་ནས། ཨོཾ་ཤྲཱི་ཧེ་རུ་ཀ་
ཨདྷཾ་པྲ་ཏི་ཙྪནས་ཤཔྟའི་བར་གྱིས་མཆོད། དེ་ནས་ལྷ་རྣམས་ལ་ཡབ་ཡུམ་གྱི་རྐང་བརྒྱད་ཀྱིས་བསྟོད་པའི་མཇུག་ཏུ།
ལས་བུམ་ལ། གོས་དཀར་མོ་སྟེ་མེའི་ཁམས། ། ཆོས་རྗེ་དྲན་པའི་ངོ་བོ་ཉིད། ། པདྨའི་རིགས་ཀྱི་མཁའ་འགྲོ་
མ། ། དུམ་སྐྱེས་མ་ལ་ཕྱག་འཚལ་ལོ། ། ཞེས་བསྟོད། དུང་ཆོས་ཀྱི་ཚུལ། ཨོཾ་ཨ་མྲྀ་ཏ་ཨུ་ད་ཀ་ཧཱུྃ། ཞེས་པ་ཉེར་
གཅིག་གམ་བདུན། ཨོཾ་ཨཱཿ ཧཱུྃ། ལན་བདུན་བཟླས་ཏེ། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་
རྡུལ་ཕྲ་རབ་ཀྱི་རང་བཞིན་དུ་གྱུར། ལྷ་སོ་སོའི་བཟླས་བྱའི་སྔགས་འཕྲེང་ལས་འོད་ཟེར་འཕྲོས་ཕྱོགས་བཅུའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཡེ་ཤེས་ཀྱི་བདུད་རྩི་བཀུག་ནས་བུམ་པའི་ཆུ་ལ་ཐིམ་པར་
གྱུར་བར་བསམས་ལ། གཙོ་བོ་ཡབ་ཡུམ་གྱི་སྙིང་པོ་ཉེ་སྙིང་བརྒྱ་རྩ་བརྒྱད། ལྷ་གཞན་ལ་དེ་ལྟར་རམ་ཉེར་གཅིག་
རེ་འམ་བདུན་རེ། བུམ་པའི་ཚུལ་ཨུ་ད་ཀ་བརྒྱ་རྩ་བརྒྱུད ལས་བུམ་ལ་ཞལ་བཞི་བའི་སྔགས་དང་དུམ་སྐྱེས་མའི་
སྔགས་བཟླ་ཞིང་། ཐུན་མོང་དུ། ཨོཾ་སརྦ་ཏ་ཐཱ་ག་ཏ་ཨ་བྷེ་ཏི་ག་ཏ་ས་མ་ཡེ་ཤྲཱི་ཧཱུྃ། ཅི་འགྲུབ་དེ་ནས། ཨོཾ་ཧཱི ཧ་
ཧ་ཧཱུྃ་ཧཱུྃ་ཕཊ། དང་ཧཱུྃ་ལན་བདུན་གྱིས། བུམ་པའི་ལྷ་ལ་དུང་ཆོས་ཀྱི་མཆོད་ཡོན་འབུལ། དེ་ནས་ཨོཾ་ཁཎྜ་རོ་ཧི་
ཧཱུྃ་ཧཱུྃ་ཕཊ། ཅེས་བརྗོད་དེ་བུམ་ལྷ་ལ་མེ་ཏོག་འབུལ། དེ་ནས་གསང་ཆུ་གཏོར་ཏེ། ཇི་སྲིད་དཀྱིལ་འཁོར་གྱི་བྱ་བ་
རྣམས་མ་རྫོགས་པར་དེ་སྲིད་དུ་བགེགས་རྣམས་བཟློག་པའི་འཕྲིན་ལས་མཛོད་ཅིག ། ཅེས་འཕྲིན་ལས་བཅོལ།
གཏོར་མ་འབུལ་ན་གཞུང་ལྟར་བྱིན་གྱིས་རླབས་ནས་ཕུལ་ཏེ་བསྟོད། མ་གྲུབ་ནའང་ཡབ་ཀྱི་རྐང་བརྒྱད་དང་དུམ་
སྐྱེས་མ་ལ་སྔར་བསྟོད་ནས། བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོ་བུམ་
པའི་ཆུ་དང་རོ་གཅིག་ཏུ་གྱུར། མཚན་མའི་ལྷ་རྣམས་ཀྱང་འོད་དུ་ཞུ་ནས་ལྷ་རང་རང་གི་ཕྱག་མཚན་གྱི་རྣམ་པར་
206

༄༅། ། བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
གྱུར་བར་བསམ་མོ། ། ། །
གཉིས་པ་མདུན་བསྐྱེད་བསྒྲུབ་པ་ནི། རྡུལ་ཚོན་དང་རས་བྲིས་ཀྱི་དཀྱིལ་འཁོར་གྱི་མདུན་དུ་མཆོད་པ་
མདུན་བསྐྱེད་ཀྱི་གཡོན་ནས་བརྩམས་ཏེ་བཤམས་ལ། ཀུ་ཤ། དགོང་བ་དང་། སྦྱོང་བ་དང་། ཁྲུས་བྱ་བ་འདོད་
ན་གཞན་ནས་འབྱུང་བ་ལྟར་བྱ་ཕྱག་རྒྱུའི་སྐོར་རྣམས་ཀྱང་ཇི་ལྟར་བྱ་བ་གཞན་དུ་ཤེས་པར་བྱ་ཞིང་། འདིར་བློ་
འཛིན་སོགས་ལ་བདེ་བའི་ཕྱིར་འདོན་ཆོ་ཙམ་གཙོ་བོར་བྱས་ཏེ་དགོད་པར་བྱའོ། ། དེ་ཡང་ལས་བུམ་མམ་ནང་
མཆོད་ཀྱིས་བསངས་ཏེ། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། ཧེ་དཀར་པོ། རུ་དམར་པོ། ཀ་མཐིང་ཀ དེ་གསུམ་གྱི་
དོན་རང་བཞིན་གྱིས་གྲུབ་པའི་རྒྱུ་དང་། བརྗོད་པ་དང་བྲལ་བ་དང༌། གང་དུ་ཡང་མི་གནས་པ་ཉིད་དོ། ། ཨོཾ་
སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉ་ཧཾ། དཀྱིལ་འཁོར་རང་བཞིན་གྱིས་རྣམ་པར་དག་པ་གཟུང་བ་དང་འཛིན་
པས་སྟོང་བའི་སྟོང་བ་ཉིད་དུ་གྱུར། ཧེ་རུ་ཀ་ཞེས་པའི་ཡི་གེ་གསུམ་ཡོངས་སུ་གྱུར་པ་ལས། ཨོཾ་དཀར་པོ།
ཨཱ དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། དེ་གསུམ་ལས་རིམ་པ་བཞིན་དུ་སྐུ་
གསུང་ཐུགས་ཀྱི་འཁོར་ལོའི་ལྷ་ཚོགས་རྣམས་སྤྲོས་ འགྲོ་བ་རྣམས་འཁོར་ལོ་གསུམ་གྱི་ལྷ་ཚོགས་སུ་གྱུར་ཏེ་
སྙོམས་པར་ཞུགས་པས་བྱང་ཆུབ་ཀྱི་སེམས་སུ་ཞུ་སྟེ། ཨོཾ་ཨཱཿ ཧཱུཾ་ལ་ཐིམ་ཞིང་། ཨོ་ཡང་ཨཱལ། ཨཱ ཡང་ཧཱུྃ་ལ་
རིམ་པ་བཞིན་དུ་ཐིམ། ཧཱུྃ་གི་ཞབས་ཀྱུ་ཨུ་ནི་ཧ་ལ། ཧ་ནི་ཧའི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་
ནཱ་ད་ལ། ནཱ་ད་ཡང་ཇེ་ཕྲ་ཇེ་ཕྲལ་སྐྲའི་རྩེ་མོ་བརྒྱ་སྟོང་གི་ཆའི་ཚད་ཙམ་དུ་གནས་པར་གྱུར། ཨོཾ་ཤུ་ནྱ་ཏ་ནས་
ཀོཉ་ཧཾ། ནཱ་ད་ཡང་མི་དམིགས་པའི་ཕྱིར་ཐམས་ཅད་སྟོང་བ་ཉིད་དུ་གྱུར། སྟོང་པའི་ངང་ལས་ཡམ་སྔོན་པོ་
ཡོངས་སུ་གྱུར་པ་ལས་རླུང་གི་དཀྱིལ་འཁོར་ཁ་དོག་སྔོན་པོ། ཞེས་པ་ནས། མཉམ་པ་ཉིད་ཀྱི་ཡེ་ཤེས། ཟླ་བའི་
དབུས་སུ་དཀར་ལ་དམར་བའི་མདངས་ཅན་གྱི་ཧཱུྃ་ཡིག་སོ་སོར་རྟོག་པའི་ཡེ་ཤེས། ཧཱུྃ་ཡིག་ཁ་དོག་སྣ་ལྔ་བའི་འོད་
ཟེར་ནས་ཆོས་ཀྱི་དབྱིངས་ཀྱི་ཡེ་ཤེས། དེ་ཡང་ཁང་བ་བརྩེགས་པའི་ནས་ལུས་ཐམས་ཅད་ལ་བྱུགས་པའོ། །
དག་པ་བཞག་ཆོག བཅོམ་ ལྡན་འདས་ལ་མངོན་དུ་ཕྱོགས་པར་ནས་མི་མགོ་སྐམ་པོ་ལྔ་བཅུའི་དོ་ཤལ་ཅན་
ནོ། ། འདིར་གསང་གནས་བྱིན་གྱིས་བརླབ་པ་དང་སྙོམས་འཇུག་གི་སྐོར་མངོན་རྟོགས་ལྟར་བྱས་ན་ལེགས་པར་
སེམས་ཡང་། དེ་ལྟར་མི་བྱེད་པ་མང་བས་བརྟག པདྨའི་འདབ་མ་ལ་ནས་དཔྲལ་བར་རྡོ་རྗེའི་འཕྲེང་བ་འཛིན་
པ། ལྷ་རྣམས་ཀྱི་དཔྲལ་བར་ཧཱུྃ་དཀར་པོ་ནས་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར། ཅེས་པའི་བར་
སྔར་ལྟར་བྱས་ནས། ཕོ་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཁཎྜ་རོ་ཧིས་
བགེགས་བསྐྲད། ཨོཾ་ཤྲཱི་ཧེ་རུ་ཀ་ཨརྒྱུ་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཡེ་ཤེས་པའི་
207

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དཀྱིལ་འཁོར་རྟེན་དང་བརྟེན་པར་བཅས་པ་རང་དང་གཙོ་བོ་ཐ་མི་དད་པའི་སྤྱི་གཙུགས་ནས་ཞུགས། སྙིང་
ཁོར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་རྡོ་རྗེའི་ལམ་ནས་ཡུམ་གྱི་པདྨར་བབས་པ་ཡོངས་སུ་གྱུར་
པ་ལས། དཔལ་འཁོར་ལོ་བདེ་མཆོག་གི་ལྷ་དྲུག་ཅུ་རྩ་གཉིས་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་
ཡོངས་སུ་རྫོགས་པར་གྱུར་ནས། ཡུམ་གྱི་པདྨ་ནས་འཕྲོས། ཨོཾ་བཛྲ་ཨཾ་ཀུ་ཤ་ཛ སོགས་དང་། རང་རང་གི་དམ་
ཚིག་པ་དང་གཉིས་སུ་མེད་པར་གྱུར། ཕོ་ལྷ་ཐམས་ཅད་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་གི་འོད་
ཟེར་གྱིས་དབང་གི་ལྷ་རྣམས་མདུན་གྱི་ནམ་མཁར་སྤྱན་དྲངས། སྔར་ལྟར་མཆོད་དེ། དེ་བཞིན་གཤེགས་པ་
རྣམས་ཀྱིས་མངོན་པར་དབང་བསྐུར་དུ་གསོལ། ནས་དོན་གྲུབ་ཀྱིས་དབུ་བརྒྱན་ཅིང་། དབང་གི་ལྷ་རྣམས་
ཀྱང་དེ་ཉིད་ལ་ཐིམ་པར་གྱུར་བར་བསམ། འདིར་བདེ་མཆོག་ལ་བདག་མདུན་འཇུག་པ་ཐ་དད་ཡིན་ཀྱང་བདག་
མདུན་ཐ་མི་དད་དུ་བསྒྲུབ་པའི་ལུགས་ལྟར་ན། རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་
ཕྱེ་ནས་དཀྱིལ་འཁོར་གྱི་ཕྱི་རོལ་ཏུ་གནས་པར་གྱུར། ཅེས་བརྗོད་ཅིང་བསམ། འོན་ཀྱང་སྔགས་རིམ་དུས་ར་ཧ་
དང་དཱ་རིག་པས་བདེ་མཆོག་ལ་བདག་མདུན་ཐ་དད་དུ་མཛད་པར་བཤད་དེ་དཔྱད༔ དེ་ནས་དཀྱིལ་འཁོར་
མཆོད་པ་ནི། མཆོད་པ་རྣམས་བསང་སྦྱང་བྱིན་གྱིས་བརླབས་ནས། རང་གི་ཐུགས་ཁའི་ཧཱུཾ་ལས་བྱུང་བའི་མཆོད་
པའི་ལྷ་མོ་རྣམས་ཀྱིས་མཆོད་པར་གྱུར་བར་བསམས་ལ། འབུལ་བ་ནི༔ དག་ཅིང་དྲི་མེད་ཡིད་འོང་བའི། །
སྔགས་ཀྱི་ཡོན་ཆབ་མཆོག་འདི་དག ། བདག་གིས་དད་པས་འབུལ་ལགས་ན། ། བཞེས་ནས་བདག་ལ་བཀའ་
དྲིན་སྩོལ། ། སོ་སོའི་ཕྱག་རྒྱ་གཞུང་ལྟར་བྱས་ནས། ཨོཾ་ཨཱཿ ཧྲི་པྲ་ཝ་ར་སད་ཀ་རོ་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ། དེ་
བཞིན་དུ་ཚིགས་བཅད་དང་སྔགས་གཞན་རྣམས་སྔར་བཞིན་ལ། མཆོད་ཡོན་དང་ཨགྷཾ་གྱི་གནས་སུ་གཞན་གསུམ་
པོ་རིམ་པ་བཞིན། ཞབས་བསིལ་དང་། པཱ་ཏྱཾ། ཞལ་བསིལ་དང་། མཉྫ་མ་ཎཾ། བསང་གཏོར་དང་། བྲོ་གླུ་
ཎཾ། ཞེས་པ་བཅུག་སྟེ་འབུལ། དེ་ནས། ཏིང་འཛིན་པིར་གྱིས་བྲིས་པའི་སྨིན་ལེགས་གཟུགས། ། འཁྲི་ཤིང་
གཞོན་ནུ་བཞིན་དུ་ལུས་ཕྲ་ཞིང་། ། བཞིན་རས་རྒྱས་པས་ཟླ་བའི་མཛེས་པ་འཕྲོག ། ཨུཏྤལ་སྔོན་པོའི་མིག་
ཅན་མཆུ་སྒྲོས་དམར། ། སྤེལ་ལེགས་མེ་ཏོག་ཕྲེང་བ་འཛིན་མཛད་མ། ། འདོད་པའི་བདེ་ལ་ཆགས་པ་མང་
སྤྲུལ་ཏེ། ། དཀྱིལ་འཁོར་པ་རྣམས་དགྱེས་པ་བསྐྱེད་པའི་ཕྱིར། ། ཉེར་སྤྱོད་ལྷ་མོའི་བདེ་བས་མཆོད་པར་
བྱ། ། ཨོཾ་བཛྲ་བུམྨེ་པྲ་ཏཱི་ཙྪ་ཨཱ༔ ཧཱུྃ། དེ་བཞིན་དུ་བདུག་སྤོས་ནས་ཞལ་ཟས་ཀྱི་བར་ལ་ཚིགས་བཅད་དང་སྔགས་
སྔ་མ་བཞིན་དུ་བརྗོད་ལ། ཁྱད་པར་ནི། སྤེལ་ལེགས་མེ་ཏོག་ཕྲེང་བ་འཛིན་མཛད་མ། ཞེས་པ་དང་། བུཊྛེ་ཞེས་
པའི་གནས་སུ་རིམ་པ་བཞིན་དུ། དྲི་ཞིམ་འདུག་པའི་སྤོས་སྣོད་འཛིན་མཛད་མ། ། ཞེས་དང་། རླུ་བེ། རིན་
208

༄༅། ། བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
ཆེན་འོད་འབར་སྣང་གསལ་འཛིན་མཛད་མ། ། ཞེས་པ་དང༌། དཱི་པེ། སྟོང་གསུམ་ངད་ལྡང་དྲི་མཆོག་འཛིན་
མཛད་མ། ། ཞེས་དང་། གནྡྷེ། རོ་བརྒྱ་ལྡན་པའི་ཞལ་ཟས་འཛིན་མཛད་མ། ། ཞེས་དང་། ནི་ཝི་ཏྱ་ཞེས་པ་
རྣམས་བཅུག་སྟེ་འབུལ་ཞིང་། རོལ་མོ་ལ། ཡིད་འོད་རོལ་མོའི་ཆ་བྱད་མཐའ་ཡས་ལས། ། བྱུང་བའི་གདངས་
སྙན་མི་འདྲ་དུ་མ་ཅན། ། ཐོས་པས་ལུས་སེམས་གདུང་བ་ཞི་བྱེད་པ། ། སྣ་ཚོགས་རོལ་མོའི་སྒྲ་ཡིས་མཆོད་པར་
བྱ། ། ཨོཾ་བཛྲ་ཤཔྟ་ པྲ་ཏཱི་ཙྪ་ཨཱ༔ ཧཱུྃ་ སཱཧཱ། ཞེས་འབུལ། ཕུལ་བྱུང་གཟུགས་མཛེས་ཡིད་འཕྲོག་རྒྱན་གྱིས་
སྤུད། ། ལང་ཚོ་རབ་རྒྱས་གླུ་དང་གར་ལ་མཁས། ། དབང་པོ་དྲུག་ལ་རྨད་བྱུང་བདེ་བ་སྟེར། ། ཀུན་གྱི་དགའ་
བསྐྱེད་མཆོད་པའི་ལྷ་མོ་ནི། ། པི་ཝང་གླིང་བུ་རྔ་ཟླུམ་རྫ་རྔ་མས། ། གདངས་སྙན་སྒྲ་ཡིས་རྣ་པའི་དགའ་སྟོན་
འགྱེད། ། རབ་འབྱམས་མཆོད་པའི་སྤྲིན་གྱིས་བདག་མཆོད་ན། ། དགྱེས་བཞིན་བཞེས་ཏེ་མཆོག་རྣམས་སྩལ་
དུ་གསོལ། ། ཨོཾ་བཛྲ་ལི་ཎི་ཧཱུཾ་ཧཱུཾ་ཕཊ། ཨོཾ་བཛྲ་བི་ཤེ་ཧཱུཾ་ཧཱུཾ་ཕཊ། ཨོཾ་བཛྲ་མྲི་ཏཾ་གེ་ཧཱུཾ་ཧཱུཾ་ཕཊ། ཨོཾ་བཛྲ་མུ་ར་ཛེ་ཧཱུཾ་
ཧཱུྃ་ཕཊ། པི་ཝང་ཞེས་པ་ནས་དགའ་སྟོན་འགྱེད་ཅེས་པའི་ཚིག་རྐང་གཉིས་ཀྱི་གནས་སུ། བཞིན་མཛེས་འཛུམ་
དང་ལྡེམ་པའི་འགྱིང་བག་ཅན། ། སྙན་པའི་གླུ་ལེན་མཛེས་པའི་གར་བསྒྱུར་མ། ། ཞེས་བཅུག་ནས་གཞན་སྔ་མ་
བཞིན་སྦྱར་ཏེ། ཨོཾ་བཛྲ་ཧཱ་སྱེ་ཧཱུཾ་ཧཱུཾ་ཕཊ། ཨོཾ་བཛྲ་ལཱ་སེ་ཧཱུྃ་ཧཱུྃ་ཕཊ། ཨོཾ་བཛྲ་གཱི་ཏི་ཧཱུཾ་ཧཱུཾ་ཕཊ། ཨོཾ་བཛྲ་ཀྲྀ་ཏེ་ཧཱུཾ་ཧཱུཾ་
ཕཊ། དེ་བཞིན་དུ་འོག་མ་གཉིས་ལའང་སྦྱར་ཏེ། མེ་ཏོག་སྐོན་བུ་དྲི་ཞིམ་བདུག་སྤོས་དང་། ། མར་མེའི་སྡོང་བུ་
དྲི་ཡི་དུང་ཆོས་འཛིན། ། སྔར་གྱི་མེ་ཏོག་གནས་དྲིའི་བར་གྱི་ཕྱག་རྒྱ་བཞི་རིམ་པ་བཞིན་བྱས་ལ། ཨོཾ་བཛྲ་པུཥྛ་ཧཱུཾ་
ཧཱུྃ་ཕཊ། ཨོཾ་བཛྲ་དྷཱ་བེ་ཧཱུཾ་ཧཱུཾ་ཕཊ། ཨོཾ་བཛྲ་དཱི་པེ་ཧཱུཾ་ཧཱུཾ་ཕཊ། ཨོཾ་བཛྲ་གནྡྷེ་ཧཱུྃ་ཧཱུྃ་ཕཊ། དྲི་མེད་མེ་ལོང་སྦྲང་ཆར་
སྣོད་དང་ནི། ། སྣ་ཚོགས་གོས་དང་ཆོས་ཀྱི་འབྱུང་གནས་འཛིན། ། ༀ་རཱུ་པ་བཛྫི་ཧཱུཾ་ཧཱུཾ་ཕཊ ཨོཾ་ར་ས་བཛྲ་ཧཱུྃ་
ཧཱུྃ་ཕཊ། ཨོཾ་སྤན་བཛྲ་ཧཱུཾ་ཧཱུཾ་ཕཊ། ཨོཾ་དྷརྨཱ༔ དྷཱ་ཏུ་བཛྲ་ཧཱུྃ་ཧཱུྃ་ཕཊ། ཅེས་རིག་མ་བཅུ་དྲུག་གིས་མཆོད། རབ་
འབྱམས་ཞིང་ན་ཇི་སྙེད་གཟུགས་མཆིས་པ། ། ཡོངས་སུ་གྱུར་པ་ལས་བྱུང་ལྷ་མོ་ནི། ། བཞིན་རས་འཛུམ་ཞིང་
སྐུ་ཡི་མཛེས་པ་སྟོན། ། གཟུགས་ཀྱི་རྡོ་རྗེ་མ་ཡི་མཆོད་པ་ཡིས། ། གང་ཤར་གཟུགས་ཀྱི་སྣང་བ་ཐམས་ཅད་
ནི། ། གཟུགས་ཀྱི་རྡོ་རྗེ་མར་ནི་ཤར་བའི་མཐུས། ། མི་འགྱུར་བདེ་བ་ཆེན་པོར་རབ་སྩལ་ཏེ། ། བདེ་སྟོང་
མཆོག་གི་ཏིང་འཛིན་རྫོགས་པར་ཤོག ༀ་རཱུ་པ་བཛྲ་ཧཱུཾ་ཧཱུཾ་ཕཊ། གཟུགས་ཞེས་པའི་གནས་སུ། སྒྲ་དྲི་རོ་རེག་བྱ་
ཞེས་སྦྱར་ཞིང་། བཞིན་རས་འཛུམ་ཞིང་སྐུ་ཡི་མཛེས་པ་སྟོན། ཞེས་པར་སྙན་པའི་པི་ཝང་བརྡུང་ཞིང་གླུ་ལེན་
མ། ། ཞེས་དང་། སྔགས་ལ། ཨོཾ་ཤཔྟ་བཛྲ་ཧཱུྃ་ཧཱུྃ་ཕཊ། དེ་བཞིན་དུ་བཟང་པོའི་དྲི་ཡིས་ཕྱོགས་ཀུན་རབ་
འགེངས་མ། ། ཨོཾ་གནྡྷེ་བཛྲ་ཧཱུྃ་ཧཱུྃ་ཕཊ། ཅེས་དང་། བདུད་རྩིས་གང་བའི་རིན་ཆེན་སྣོད་འཛིན་མ། ཨོཾ་ར་ས་
209

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཛྲ་ཧཱུྃ་ཧཱུྃ་ཕཊ། འཇམ་མཉེན་རེག་བྱ་མཆོག་གིས་ཡིད་འཕྲོག་མ། ། ཨོཾ་སྤནྣཾ་བཛྲ་ཧཱུྃ་ཧཱུྃ་ཕཊ། ཅེས་འདོད་ཡོན་
ལྔ་འབུལ། དྲི་མེད་གསེར་གྱི་རྩིབས་སྟོང་འོད་འབར་བ། ། རིན་ཆེན་ ཨིནྡྲ་ནཱི་ལའི་ཏོག་གིས་མཛེས། ། སྣ་
ཚོགས་ཕྲ་བཀོད་མུ་ཏིག་ཆུན་འཕྱང་གིས། ། ཁོར་ཡུག་བརྒྱན་པའི་གདུགས་ཀྱིས་མཆོད་པར་བྱ། ། ཨོཾ་བཛྲ་ཙྪ་
ཏྲིག་པྲ་ཏཱི་ཙྪ་ཧཱུྃ་སྭཱཧཱ། དྲང་ཞིང་ལྡེམ་པའི་རིན་ཆེན་ཡུ་བ་ནི། ། ཟླ་ཕྱེད་རྡོ་རྗེ་རིན་ཆེན་རྩེ་མོ་ཅན། ། དར་ལྕེ་
གསུམ་པ་རླུང་གིས་བསྐྱོད་པ་ན། ། སིལ་སིལ་འཁྲོལ་བའི་དྲིལ་ཆུང་སྒྲ་སྒྲོབ་ཅིང་། ། སུམ་ཁུག་འཁྱོག་གི་འགྱིང་
དང་རབ་ཏུ་ལྡན། ། མཛེས་པའི་སྲོག་ཆགས་མཚན་མ་ཡོད་མེད་ཀྱི། ། མི་མཐུན་ཕྱོགས་ལས་རྒྱལ་བའི་རྒྱལ་
མཚན་དང་། ། རབ་མཛེས་བ་དན་རྣམས་ཀྱིས་མཆོད་པར་བྱ། ༈ ཨོཾ་བཛྲ་ཀེ་ཏུ་པྲ་ཏངྐ་པྲ་ཏཱི་ཙྪ་ཧཱུྃ་སྭཱཧཱ། ནམ་
མཁའི་རྒྱན་གྱུར་རིན་ཐང་མེད་པའི་གོས། ། སྣ་ཚོགས་དར་གྱི་ཤམ་བུ་གཡོ་བ་ཅན། ། ཙད་དན་སྦྲུལ་གྱི་སྙིང་
པོའི་དྲིས་བསྒོས་པ། ། རབ་འབྱམས་བླ་རེའི་སྦྱིན་གྱིས་མཆོད་པར་བྱ། ། ཨོཾ་བཛྲ་བི་ཏཱ་ན་པྲ་ཏི་ཙྪ་ཧཱུཾ་སྭཱཧཱ།
ཞེས་གདུགས་རྒྱལ་མཚན་བ་དན་བླ་རེ་རྣམས་འབུལ། འཛམ་བུ་ཆུ་བོའི་གསེར་ལས་ལེགས་བྱས་ཤིང་། ། རྩིབས་
སྟོང་ལྡན་པའི་དཔག་ཚད་ལྔ་བརྒྱ་བ། ། ཉི་མ་གཉིས་པ་ལྟ་བུར་མཁར་འཕགས་ཏེ། ། དཔག་ཚད་འབུམ་ལམ་
ཉི་མ་གཅིག་གིས་གཅོད། ། དེའི་མཐུས་ནམ་མཁའི་ལམ་ནས་དཔུང་ཚོགས་བཞི། ། གླིང་བཞི་ལྷ་གནས་དང་
པོར་བགྲོད་བྱེད་པའི། ། འཁོར་ལོ་རིན་ཆེན་ཕུལ་བས་འགྲོ་བ་ཀུན། ། ཆོས་ཀྱི་སྲིད་ལ་དབང་བསྒྱུར་ཐོབ་པར་
ཤོག ། ཨོཾ་བཛྲ་ཙཀྲ་རཏྣ་པྲ་ཏཱི་ཙྪ་ཧཱུཾ་སྭཱཧཱ། རིན་ཆེན་བཻ་ཌཱ་རྱ་ཡི་ཟུར་བརྒྱུད་ལས། ། སྤྲོས་པའི་འོད་ཀྱིས་དཔག་
ཚད་བརྒྱ་ཡི་བར། ། མཚན་མོའང་ཉིད་མོ་བཞིན་དུ་སྣང་བྱེད་ཅིང་། ། ཚ་བས་གདུངས་ཚེ་འོད་ཀྱིས་བསིལ་བ་
སྟེར། ། དེར་ནི་དུས་མིན་འཆི་དང་ནད་རྣམས་སེལ། ། ཡིད་ལ་གང་བསམས་ཕལ་ཆེར་འབྱུང་འགྱུར་བའི། །
ནོར་བུ་རིན་ཆེན་ཕུལ་བས་འགྲོ་ཀུན་གྱི། ། ཆོས་ལྡན་རེ་བ་ཡིན་བཞིན་འགྲུབ་པར་ཤོག སྔགས་ཀྱི་ཐོག་མཐའ་
གཉིས་འདྲི་བ་ལ། མ་ཎི་རཏྟཱ། ཡིད་འོད་བལྟ་ན་སྡུག་པའི་བུད་མེད་ནི། ། ལུས་དང་ཁ་ནས་དྲི་ཞིམ་རབ་ཏུ་
འབྱུང༌། ། གང་གིས་རེག་ན་བདེ་བའི་མཆོག་སྟེར་ཞིང་། ། གླིང་དེར་བཀྲེས་སྐོམ་མྱ་ངན་སེལ་པར་བྱེད། །
བུད་མེད་སྐྱོན་ལྔ་སྤངས་ཤིང་ཡོན་ཏན་ནི། ། རྣམ་པ་བརྒྱད་དང་རབ་ཏུ་ལྡན་གྱུར་པའི། ། བཙུན་མོ་རིན་ཆེན་
ཕུང་བས་འགྲོ་བ་ཀུན། ། ཟག་མེད་བདེ་བ་ཆེ་ལ་སྤྱོད་པར་ཤོག ། སྡི་རནྣ། གཞན་ལ་མི་འཚེ་ཆོས་མ་ཡིན་པ་
སྤངས། ། ཡང་དག་ཐ་སྙད་ལས་ལ་སྐྱོ་བ་མེད། ། ས་ཡི་བདག་པོའི་ཡིད་ལ་བསམས་པ་རྣམས། ། མ་སྨྲས་པར་
ཡང་ཤེས་ནས་སྒྲུབ་པར་བྱེད། ། དཔུང་རྣམས་འགྲོ་དང་གནས་དང་ལྡོག་པ་ཡི། ། བྱ་བ་ཀུན་ལ་རབ་ཏུ་མཁས་
གྱུར་པའི། ། བློན་པོ་རིན་ཆེན་ཕུལ་བས་འགྲོ་བ་ཀུན། ། རྒྱལ་བའི་དགོངས་པ་ཇི་བཞིན་སྐོང་བར་ཤོག ། བ་
210

༄༅། ། བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
རི་ནཱ་ཡ་ག་རེཏྟཱ། ཡན་ལག་བདུན་གནས་གངས་ཀྱི་རི་བོ་འདྲ། ། རང་བཞིན་གླང་བོ་སྟོང་གི་སྟོབས་དང་
ལྡན། ། ཉི་མ་གཅིག་གིས་འཛམ་གླིང་ལན་གསུམ་འཁོར། ། ཅང་ཤེས་སྐུད་པ་ཡིས་ཀྱང་དཀྲི་བར་ནུས། །
གཞན་ལ་མི་གནོད་མི་འཁྲུག་དལ་གྱིས་འགྲོ། ། ཕ་རོལ་སྡེ་ལས་རྒྱལ་བར་བྱེད་པ་ཡི། ། གླང་པོ་རིན་ཆེན་ཕུལ་
བས་འགྲོ་བ་ཀུན། ། ཐེག་པ་མཆོག་གི་བཞོན་པས་འགྲོ་བར་ཤོག ༑ ག་ཛ་རཏྟ། མེ་ཏོག་ཀུ་མུ་ད་བཞིན་རབ་ཏུ་
དཀར། ། ལྷ་ཡི་གཙུག་བརྒྱན་ནོར་བུ་སོགས་གྱིས་བརྒྱན། ། མདོག་དང་དབྱིབས་དང་བོངས་ཚོད་ཕུན་སུམ་
ཚོགས། ། བསྒོ་ན་ཉིན་གཅིག་འཛམ་གླིང་ལན་གསུམ་འཁོར། ། ལུས་ལ་ནད་མེད་གཟི་བརྗིད་ཆེན་པོ་ཅན། །
ཡོངས་སུ་ངལ་བ་མེད་པའི་བཞོན་པ་ནི། ། རྟ་མཆོག་རིན་ཆེན་ཕུལ་བས་འགྲོ་བ་ཀུན། ། རྫུ་འཕྲུལ་མཆོག་གི་
ཤུགས་དང་ལྡན་པར་ཤོག ། ཨ་ཤུ་རཏྟཱ། རྡོ་རྗེ་རིན་ཆེན་མཐོན་ཀ་མར་གད་དང༌། ། གསེར་དང་དངུལ་དང་
སྦུག་ལ་སོགས་པ་ནི། ། ཟད་པ་མེད་པས་ས་ཕྱོགས་རབ་འགེངས་པ། ། དེ་ཡི་འབྱོར་བ་ཤིན་ཏུ་བརྟན་པ་སྟེ། །
གཡོ་དང་སྒྱུ་མེད་གཞན་ལ་གནོད་པ་མེད། ། སྐྱེ་བོ་ཐམས་ཅད་རབ་ཏུ་དགའ་འགྱུར་བའི། ། ཁྱིམ་བདག་རིན་
ཆེན་ཕུལ་བས་འགྲོ་བ་ཀུན། ། གསུང་རབ་རིན་ཆེན་མཛོད་ཀུན་འཛིན་པར་ཤོག ། གྲོ་ཧ་བ་ཏི་རནྟི། ཞེས་
རྒྱལ་སྲིད་སྣ་བདུན་འབུལ། དེ་ནས་ནང་མཆོད་ནི། རྒྱས་པར་ན་མངོན་རྟོགས་ལྟར༔ མགྲོན་རྣམས་ཀྱི་ལྗགས་ཧཱུྃ་
དཀར་པོ་ཞེས་པ་ནས་གུ་ཧུ་བཛྲ་ཎི་སྭཱཧཱའི་བར་དང་། བསྡུ་ན་ལྗགས་བྱིན་ཀྱིས་བརླབས་ཏེ། རྩ་བ་དང་བརྒྱུད་
པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུཾ། ལྷ་རྣམས་ཀྱི་སྔགས་ཀྱི་མཐར་འབྲུ་གསུམ་
བཏགས་ནས་འབུལ་ཞིང་། དེ་མན་སྔར་བཞིན་བྱའོ། ། དེ་ལས་བསྡུ་ན་དཀྱིལ་འཁོར་གྱི་ལྷ་ཙམ་ལ་ཕུལ་ཡང་རུང་།
མཐར་མཉེས་ཤིང་ཚིམ་སྟེ་ལྷ་ཐམས་ཅད་ཀྱི་ཞལ་ནས། ཨོཾ་བི ཧ་ཧ་ཧཱུཾ་ཧཱུཾ་ཕཊ། ཅེས་གསུང་བར་བསམ། སྔར་
གཙོ་བོ་ལས་ཕྱེ་བ་ཡིན་ན། རང་ཉིད་དཀྱིལ་འཁོར་གྱི་ནང་དུ་ཞུགས་ཏེ་གཙོ་བོ་དང་ཐ་མི་དད་པར་གྱུར། ཅེས་
བརྗོད། གནས་གསང་བྱིན་རླབས་སྔར་བྱས་ན་ནི། གནས་བཞི་དང་གསང་གནས་བྱིན་གྱིས་བརླབས་པའི་ཡབ་
ཡུམ་སྙོམས་པར་ཞུགས་པའི་ཞེས་སོགས་བྱ་ལ། མ་བྱས་ན་ཡབ་གྱི་གསང་གནས་མི་དམིགས་པའི་ངང་ལས་ནས་
དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། ཅེས་པའི་བར་བྱ་དགོས་སོ། ། དེ་ནས་གཙོ་བོ་ཡབ་ཡུམ་གྱི་སྙིང་པོ་
ཉེ་སྙིང་དང་འཁོར་གྱི་ལྷ་རྣམས་ཀྱི་སྔགས། རྐང་བརྒྱད་ཀྱི་སྔགས་དང་བཅས་པ་བརྗོད་དེ་མཆོད། བསྟོད་པ་
གཞན་རྣམས། །
༄༅། ། དཔལ་ལྡན་དངོས་གྲུབ་མཆོག་གི་རིན་ཆེན་གཏེར། ། གང་གི་དྲིན་གྱི་བདེ་བླག་ཐོབ་འགྱུར་
བའི། ། སྐུ་གསུམ་མངོན་གྱུར་ཁྱབ་བདག་ཧེ་རུ་ཀ། དབྱེར་མེད་བླ་མའི་ཞབས་ལ་ཕྱག་འཚལ་ལོ། ། ལྷན་སྐྱེས་
211

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འོད་གསལ་བདེ་བ་ཆེན་པོའི་ཐུགས། ། འཇའ་ཚོན་ལྟར་བཀྲ་སྒྱུ་འཕྲུལ་དྲ་བའི་གར། ། མཚན་དཔེའི་དཔལ་
འབར་རིགས་རྣམས་ཀུན་གྱི་རྗེ། ། དཔལ་ལྡན་འཁོར་ལོ་སྡོམ་པ་ལ་ཕྱག་འཚལ། ། ཉིན་བྱེད་འབུམ་གྱི་མདངས་
ལྡན་ཨིནྡྲ་རྙིལ། ། ཤིན་ཏུ་དག་པའི་རི་དབང་ལྟ་བུའི་སྐུ། ། རྣམ་ཐར་བཞི་ཡི་ཞལ་ལྡན་ཉི་མའི་སྤྱན། ། ཁྲོ་
ཆགས་སྒེག་པའི་ཉམས་གྱིས་མཛེས་ལ་འདུད། ། རྟེན་འབྲེལ་དག་པའི་ཕྱག་གི་ཡལ་འདབ་ངོས། ། ཡེ་ཤེས་མེ་
ཏོག་མཚན་མ་རབ་འབར་ཡང་། །དངོས་གྲུབ་འབྲས་བུའི་གཡུར་གྱི་རྣམ་པར་དུད། ། འདོད་དགུའི་དཔག་
བསམ་མཆོག་ལ་ཕྱག་འཚལ་ལོ། ། ཁྲག་གིས་བགོས་པའི་གཉིས་འཐུང་སྟོད་གཡོག་དང་ ། སྟག་གི་པགས་པའི་
ཤམ་ཐབས་གྲོལ་བ་འཕྱང་། ། དུས་མཚན་དང་བཅས་མི་བཟད་བདུད་ཀྱི་མགོར། ། གཡས་བརྐྱངས་ཞབས་
ཀྱིས་གར་མཛད་ཁྱོད་ལ་འདུད། ། ཨིནྡྲ་ནི་ལའི་ལྷུན་པོར་ཐུན་འཚམས་སྤྲིན། ། གཞོན་ནུའི་འཁྱུད་པའི་རྗེས་
འགྲོ་བཅོམ་ལྡན་མ། ། རྡོ་རྗེ་ཕག་མོས་རབ་འཁྱུད་ཙམྦྷ་ནས། ། རབ་དགྱེས་བདེ་བའི་གཏེར་ལ་ཕྱག་འཚལ་
ལོ། ། གཙོ་བོའི་ཞལ་བཟང་འོད་ཀྱིས་བྲིས་པ་བཞིན། ། མཁའ་འགྲོ་ཡཱ་མ་དུང་སྐྱེས་གཟུགས་ཅན་མ། ། རྒྱས་
པའི་ལས་མཛད་མཉམ་ཉིད་ཡེ་ཤེས་དངོས། ། བདེ་ཆེན་འཁོར་ལོར་བཅས་ལ་ཕྱག་འཚལ་ལོ། ༑ གནས་དང་ཉེ་
གནས་རྣམ་དག་རྡོ་རྗེའི་རིགས། ། ཆར་སྤྲིན་ལྟར་སྔོ་དྲག་པོའི་ལས་མཛད་པའི།མཁའ་ལ་སྤྱོད་པའི་དཔའ་བོ་
དཔའ་མོར་བཅས། ། ཐུགས་ཀྱི་འཁོར་ལོ་མཆོག་ལ་ཕྱག་འཚལ་ལོ། ། ཞིང་དང་ཉེ་བའི་ཞིང་དང་འདུན་རྟོག་
དང་། ། ཉེ་བའི་འདུན་རྟོག་རྣམ་དག་པདྨའི་རིགས། ། ས་ལ་སྤྱོད་པའི་དཔའ་བོ་ཡབ་ཡུམ་ནི། ། རབ་དམར་
དབང་གི་ལས་མཛེས་རྣམས་ལ་འདུད། ། འདུ་དང་ཉེ་བའི་འདུ་བ་དུར་ཁྲོད་དང་། ། ཉེ་བའི་དུར་ཁྲོད་དག་
པའི་དཔའ་བོ་དང་། དཔའ་མོའི་དབང་ཕྱུག་ཞི་བ་མཆོག་ཏུ་དཀར། ། ས་འོག་སྤྱོད་པ་རྣམས་ལ་ཕྱག་འཚལ་
ལོ། ། འཐུང་གཅོད་རྣམ་དག་རལ་གྲི་འཛིན་པའི་རིགས། ། ཕྱོགས་དང་འཚམས་ན་ མིག་ཟུམ་སྐྱེ་བོའི་
མགོར། ། ཁྲོས་པའི་གང་མཛད་སྣ་ཚོགས་ལས་སྒྲུབ་པའི། ། དམ་ཚིག་འཁོར་ལོའི་ལྷ་ལ་ཕྱག་འཚལ་ལོ། ། ཉེ་
བའི་འཐུང་གཅོད་རྣམ་དག་རྡོ་རྗེ་འཛིན། ། བདེ་བའི་མཆོག་གྱུར་ལྷན་སྐྱེས་གཅིག་བུ་ཉིད། ། དམ་ཚིག་སྐུ་
གསུང་ཐུགས་དང་ཡེ་ཤེས་ཀྱི། ། རྟེན་དང་བརྟེན་པར་ཤར་ལ་ཕྱག་འཚལ་ལོ། ། དེ་ལྟར་བསྟོད་པའི་དྲི་མེད་
དགེ་བའི་ཚོགས། ། རབ་ཏུ་དཀར་བ་གང་ཞིག་ཐོབ་པ་དེས། ། འགྲོ་བ་མ་ལུས་རྡོ་རྗེ་ཐེག་པའི་གྲུས། ། དངོས་
གྲུབ་མཆོག་གི་དཔལ་ལ་ལོངས་སྤྱོད་ཤོག ། ཅེས་པ་དང་། གང་གི་དྲིན་གྱིས་སྐུ་གསུང་གོ་འཕང་མཆོག ། སྐད་
ཅིག་ཉིད་ལ་སྩོལ་མཛད་སྐུ་བཞིའི་བདག ། དངོས་གྲུབ་ཀུན་གྱི་འབྱུང་གནས་རིན་པོ་ཆེ། ། རྡོ་རྗེ་ཅན་ཞབས་
པདྨོར་ཕྱག་འཚལ་ལོ། ། རབ་འབྱམས་ཤེས་བྱའི་དཀྱིལ་འཁོར་མ་ལུས་པ། ། སྒྲིབ་བྲལ་ལྷན་སྐྱེས་བདེ་བ་ཆེན་
212

༄༅། ། བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
པོའི་ངོར། ། སྡོམ་མཛད་དཔའ་བོ་མཁའ་འགྲོ་ཡོངས་ཀྱི་གཙོ། ། དཔལ་ལྡན་ཧེ་རུ་ཀ་ལ་ཕྱག་འཚལ་ལོ། ། ཉི་
འོད་འབུམ་གྱི་སྣང་བས་རབ་འཁྱུད་པའི། ། བྱུ་རུའི་ལྷན་པོའི་དབང་ལྟར་བརྗིད་ཆགས་ཤིང་། ། མཛེས་སྡུག་
ལང་ཚོ་རྒྱས་པའི་འཇོ་སྒེག་ཅན། ། རྡོ་རྗེ་ཕག་མོའི་ཞབས་ལ་ཕྱག་འཚལ་ལོ། ། རྒྱལ་ཀུན་ཡུམ་གྱུར་སྤྱན་སོགས་
ལྷ་མོ་བཞི། ། གང་འདུལ་སྐུར་བསྟན་རྣམ་བཞིའི་ལས་མཛད་པའི། ། རྣལ་འབྱོར་མ་གཙོ་མཁར་འགྲོ་ལཱ་མ་
སོགས། ། བདེ་ཆེན་ལྷ་མོ་བཞི་ལ་ཕྱག་འཚལ་ལོ། ། ཕྱི་ནང་པུ་ལླི་ར་མ་ཡ་ལ་སོགས། ། ཉེར་བཞིའི་ཡུལ་དང་
གནས་ན་རབ་བཞུགས་ཏེ། ། འགྲོ་བའི་དོན་མཛད་འཁོར་ལོ་རྣམ་གསུམ་གྱི། ། དཔའ་བོ་དཔའ་མོའི་ཚོགས་ལ་
ཕྱག་འཚལ་ལོ། ། འཇིག་རྟེན་གསུམ་རྒྱལ་ལ་སོགས་ཁྲོ་བོའི་ཚོགས། ། གདུག་པ་འདུལ་ཕྱིར་དྲག་མོའི་སྐུར་
བསྟན་ནས། ། དུར་ཁྲོད་བརྒྱད་གནས་དམ་ཚིག་འཁོར་ལོ་ཡི། ། སྒོ་མཚམས་ལྷ་མོ་བརྒྱད་ལ་ཕྱག་འཚལ་
ལོ། ། དེ་ལྟར་བསྟོད་པས་ཚེ་རབས་ཀུན་དུ་ཡང་། ། ཧེ་རུ་ཀ་དང་རྗེ་བཙུན་རྣལ་འབྱོར་མས། ། འབྲལ་མེད་
དགྱེས་བཞིན་རྗེས་སུ་འཛིན་པ་དང་། ། ཟུང་འཇུག་གོ་འཕང་མྱུར་དུ་ཐོབ་གྱུར་ཅིག ། ཅེས་བསྟོད། འདིར་
བྱིན་རླབས་དྲུག་སྐོར་བྱ་འདོད་ན། དང་པོ་ནི་ལྷ་རྣམས་ཀྱི་སྔགས་དང་ཐོད་པ་བཞི་ལ་ཡི་གེ་གསུམ་ལན་བཞི།
གཉིས་པ་ནི་སངས་རྒྱུས་མཁའ་འགྲོ་མའི་སྔགས་དང༌། གསུམ་པ་ནི་སྒོམ་བཞིའི་སྔགས། བཞི་བ་ནི་ཐོག་མཐར་ༀ་
དང་ཨཱ༔ སཱཧཱ་སྦྱར་བའི་དབྱངས། ལྔ་བ་ནི་ཐོག་མཐར་ཨོཾ་དང་གླ་སཱཧཱ་སྦྱར་བའི་གསལ་བྱེད། དྲུག་པ་ནི་ཡིག་བརྒྱ་
བརྗོད་དེ་བྱིན་བརླབ་བྱའོ། ། དེ་ནས་སྤྲོ་ན་ལྷུ་རི་བས་མཛད་པའི། བདག་གི་ལུས་དང་ངག་དང་ཡིད་ཀྱིས་
ཀྱང་། ། ཞེས་པ་ནས། འཁོར་འདས་མ་ལུས་འདྲེན་པའི་དཔལ་དུ་གྱུར། ཅེས་པའི་བར་གྱི་རྒྱུན་བཤགས་དང་།
དེ་ཙམ་མི་ནུས་ན། ཐོག་མ་མེད་ནས་འཁོར་བ་ན། ། ཆགས་སོགས་རྟོག་པའི་རང་བཞིན་གྱིས། ། སྡིག་བགྱིས་
མགོན་པོའི་སྤྱན་སྔ་རུ། ། མ་ལུས་སོ་སོར་བཤགས་པར་བགྱི། ། རྒྱུ་དང་ལམ་དང་འབྲས་བུ་ཡིས། ། ཉེར་
བསྡུས་འགྲོ་བ་ཐམས་ཅད་ཀྱི། ། བསོད་ནམས་ཚོགས་ནི་མ་ལུས་ལ། ། རྟག་པར་བདག་ནི་ཡི་རང་ངོ༌། ། རྡོ་རྗེ་
ཡེ་ཤེས་ཐུགས་ཆུད་ནས། ། ཤིང་དབང་དྲུང་ན་བཞུགས་གྱུར་པའི། ། འགྲོ་ལ་ཉེར་བརྩེ་ཐུབ་དབང་རྣམས། །
ཆོས་ཀྱི་འཁོར་ལོ་བསྐོར་དུ་གསོལ། ། རྒྱལ་བའི་མཛད་བ་རྫོགས་གྱུར་ཏེ། ། མགོན་པོ་དབྱིངས་སུ་གཤེགས་
བཞེད་ལ། ། སེམས་ཅན་སྡུག་བསྔལ་བྲལ་བར་དུ། ། མྱ་ངན་མི་འདའ་བདག་གསོལ་འདེབས། ། བདག་ནི་
ཐུབ་དབང་མ་གྱུར་པར། ། སངས་རྒྱས་ལ་ སོགས་ཆོས་རྣམས་དང་། ། དཔའ་བོ་རྣལ་འབྱོར་མ་ཚོགས་
བཅས། ། དཀོན་མཆོག་གསུམ་ལ་སྐྱབས་སུ་མཆི། ། རྣལ་འབྱོར་ལམ་ལ་གནས་བགྱི་ཞིང་། ། དམ་ཚིག་ཐམས་
ཅད་བསྐྱང་བ་དང་། ། སེམས་ཅན་ཐམས་ཅད་སྡུག་བསྔལ་ལས། ། གྲོལ་བར་བདག་གིས་བསྒྲུབ་པར་བགྱི། །
213

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བསྟེན་སོགས་དགེ་བ་དེ་དག་གིས། ། རྣམ་པའི་མཆོག་རྣམས་ཀུན་ལྡན་པའི། ། སངས་རྒྱས་ཉིད་དུ་བདག་གྱུར་
ནས། ། འགྲོ་བ་ཡོངས་སུ་སྒྲོལ་བྱེད་ཤོག ། ཅེས་སྡིག་བཤགས་བྱ། དཀོན་མཆོག་གསུམ་ལ་བདག་སྐྱབས་
མཆི། ། སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། ། སངས་རྒྱས་བྱང་ཆུབ་ཡིད་
ཀྱིས་བཟུང་། ། ཞེས་པའི་བར་དང་། སངས་རྒྱས་བྱང་ཆུབ་སེམས་དཔའ་ཀུན། ། ཞེས་པ་ནས། སེམས་ཅན་
མྱ་ངན་འདས་ལ་དགོད། ། ཅེས་པའི་བར་གྱིས་ཐུན་མོང་དང་ཐུན་མོང་མ་ཡིན་པའི་སྡོམ་གཟུང་བྱ། དེ་ནས་
གཏོར་མ་བྱིན་གྱིས་བརླབས་ཏེ་འབུལ་བ་ལ། འབུལ་ཡུལ་མངོན་རྟོགས་ཀྱི་སྐབས་ལྟར་སྤྱན་དྲུངས་ནས་འབུལ་
བའང་རུང་མོད། འདིར་མདུན་བསྐྱེད་ཉིད་ལ་འབུལ་བའི་དབང་དུ་བྱས་ན། འདས་གཏོར་གསུང་བཞིན་ཕུལ་
ཏེ་བསྟོད་གསོལ་བྱས་པའི་རྗེས་སུ། འཇིག་རྟེན་པ་ལ་འབུལ་བའི་ཚེ་སྤྱན་འདྲེན་མི་འདྲེན་གཉིས་སྣང་བ་ལས། མི་
འདྲེན་ན་ཕྱོགས་སྐྱོང་དང་ཞིང་སྐྱོང་སོགས་སྐུད་ཅིག་གིས་འོད་གསལ་དུ་བཅུག་པ་ལས་ཞེས་སོགས་ལྟར་བྱ་ཞིང་།
འདི་ལ་གཤེགས་གསོལ་མི་དགོས། སྤྱན་འདྲེན་ན། རང་གི་ཐུགས་ཀར་ཉི་གདན་ལ་གནས་པའི་ཧཱུྃ་ཡིག་ལས་འོད་
ཕྲོས་པའི་འོད་ཟེར་གྱིས་དུར་ཁྲོད་བརྒྱུད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་ཐམས་ཅད་
སྤྱན་དྲངས། དཀྱིལ་འཁོར་གྱི་ཕྱོགས་མཚམས་བརྒྱད་དུ་འཁོད་པ་སྐད་ཅིག་གིས་འོད་གསལ་དུ་ནས་འདོད་པ་
ཀུན་འགྲུབ་ཤོག། ཡིག་བརྒྱ་བརྗོད་དེ། ཨོ་ཡོ་ག་ཤུདྷོxཧཾ། ཨོཾ་བཛྲ་མུ འཇིག་རྟེན་པ་རང་གནས་སུ་གཤེགས་
པར་གྱུར། ཅེས་བརྗོད་དེ་གཤེགས། ཆོས་སྐྱོང་དང་གཞི་བདག་གི་གཏོར་མ་ནི་སྐབས་འདི་འམ། དངོས་གྲུབ་ཞུ་
བའི་མཇུག་ཏུ་འང་རུང་ངོ༌། ། དེ་ནས་དཀྱིལ་འཁོར་གྱི་ལྷ་རྣམས་གཟུགས་བརྙན་བཞིན་གསལ་བར་དམིགས་ལ།
ལྷ་ཐམས་ཅད་ཀྱི་སྔགས་དང༌། རྒྱུན་པར་ས་ཡབ་ཡུམ་གཉིས་ཀྱི་རྩ་སྔགས་སྙིང་པོ་ཉེ་སྙིང་གོ་ཆའི་སྔགས་རྣམས་
བཟླ་ཞིང་མཐར་ དངོས་གྲུབ་ཞུ་ བའི་ ཆེད་ དུ་ གསོལ་ བ་གདབ་པ་ནི། ཧཱུྃ་དེ་ བཞིན་ གཤེགས་ པ་ ཐམས་ ཅད་
དང་། ། དཔའ་བོ་དང་ནི་རྣལ་འབྱོར་མ། ། མཁའ་འགྲོ་དང་ནི་མཁའ་འགྲོ་མ། ། ཀུན་ལ་བདག་ནི་གསོལ་བ་
འདེབས། ། བདེ་བ་ཆེ་ལ་དགྱེས་པའི་ཧེ་རུ་ཀས། ། བདེ་བས་རབ་མྱོས་མ་ལ་བསྙེན་བྱས་ནས། ། ཆོ་ག་བཞིན་
དུ་ལོངས་སྤྱད་པ་ཡིས་ནི། ། ལྷན་སྐྱེས་བདེ་བའི་སྦྱོར་བ་ལ་ཞུགས་སོ། ། ཨ་ལ་ལ་ལ་ལ་ཧོ། ། ཨ་ཨི་ཨ་ཨར་ལེ་
ཧོ དྲི་མེད་མཁའ་འགྲོའི་ཚོགས་རྣམས་ཀྱིས། ། བརྩེ་བས་གཟིགས་ལ་ལས་ཀུན་མཛོད། ། བདེ་བ་ཆེན་པོས་
ཡིད་ནི་རབ་བསྐྱོད་པས། ། ལུས་ནི་ཀུན་ཏུ་གཡོ་བའི་གར་གྱིས་ནི། ། ཕྱག་རྒྱུའི་པདྨར་རོལ་བའི་བདེ་བ་
ཆེས། ། རྣལ་འབྱོར་མ་མཆོག་རྣམས་ལ་མཆོད་པར་མཛོད། ། ཡིད་འོང་ཞི་བའི་ཉམས་ཀྱིས་གར་མཛད་པ། །
རབ་དགྱེས་མགོན་པོ་ཁྱོད་དང་མཁའ་འགྲོའི་ཚོགས། ། བདག་གི་མདུན་དུ་བཞུགས་ཏེ་བྱིན་རློབས་ལ། ། ལྷན་
214

༄༅། ། བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
སྐྱེས་བདེ་ཆེན་བདག་ལ་སྩལ་དུ་གསོལ། ། བདེ་ཆེན་ཐར་བའི་མཚན་ཉིད་ལྡན་པ་ཁྱོད། ། བདེ་ཆེན་སྤངས་
པའི་དཀའ་ཐུབ་དུ་མ་ཡིས། ། ཚེ་གཅིག་གྲོལ་བར་མི་བཞེད་བདེ་ཆེན་ཀྱང་། ། ཆུ་སྐྱེས་མཆོག་གི་དབུས་ན་
གནས་པ་ཡིན། ། འདམ་གྱི་དབུས་སུ་སྐྱེས་པའི་པདྨ་བཞིན། ། ཆགས་ལས་སྐྱེས་ཀྱང་ཆགས་པའི་སྐྱོན་མ་
གོས། ། རྣལ་འབྱོར་མ་མཆོག་པདྨའི་བདེ་བ་ཡིས། ། སྲིད་པའི་འཆིང་བ་མྱུར་དུ་གྲོལ་བར་མཛོད། ། སྦྲང་
རྩིའི་འབྱུང་གནས་རྣམས་ཀྱི་སྦྲང་རྩིའི་བཅུད། ། བུང་བའི་ཚོགས་ཀྱིས་ཀུན་ནས་འཐུངས་པ་ལྟར། ། མཚན་
ཉིད་དྲུག་ལྡན་མཚོ་སྐྱེས་རྒྱས་པ་ཡི། ། བཅུད་བཅིངས་པ་ཡི་རོ་ཡིས་ཚིམ་པར་མཛོད། ། ཅེས་དཔྱིད་ཀྱི་རྒྱལ་
མོའི་གླུ་དབྱངས་བྱའོ། །དེ་ཡང་འོག་མ་རྣམས་ཀྱི་ཤོ་ལོ་ཀ་རེའི་ཐོག་མར། ཧཱུཾ་དེ་བཞིན་གཤེགས་པ་ཐམས་ཅད་
དང་། ། ནས་ཀུན་ལ་བདག་ནི་གསོལ་བ་འདེབས། ། ཞེས་པའི་བར་དང་། ཤོ་ལོ་ཀའི་རྫོགས་པའི་མཐར། ཨ་
ལ་ལ་ནས་བརྩེ་བས་གཟིགས་ལ་ལས་ཀུན་མཛོད། ཅེས་པའི་བར་སྦྱར་ལ་གདོན་པར་བྱའོ། ། སྐབས་འདིར་ཡིག་
བརྒྱ་བརྗོད་དེ་བཟོད་གསོལ་བྱེད་པའམ། ཡང་ན་སྨོན་ལམ་རྒྱས་བསྡུས་ཅི་རིགས་གདབ་པའི་མཇུག་ཏུ། ཡིག་
བརྒྱ་ཅི་འགྲུབ་བཟླས་ནས་ཐལ་མོ་སྦྱར་ཏེ། གང་ཡང་བདག་བློ་རྨོངས་པ་ཡིས། ། ཞེས་པ་ནས། བཟོད་མཛོད་
རིགས། ཞེས་བཟོད་གསོལ་བྱ། བཅོམ་ལྡན་འདས་དཔལ་འཁོར་ལོ་སྡོམ་པའི་ལྷ་ཚོགས་ཁྱེད་རྣམས་ལ་ཐུགས་
མཁྱེན་པའི་ཡེ་ཤེས་ཞེས་སོགས་ཀྱིས་འདོད་དོན་གསོལ་བ་སྤྱི་ལྟར་བྱས་ནས། བདག་དང་འགྲོ་ལ་ཞེས་སོགས་སམ།
འདིར་ནི་གཟུགས་དང་ཞེས་སོགས་ཀྱི་མཇུག་ཏུ། སུ་པྲ་ཏི་ཥྛ་བརྗོད་དེ་བརྟན་བཞུགས་དང་ཤིས་བརྗོད་རྒྱས་པ་
འམ། མ་གྲུབ་ན་བསྡུས་པ་འདི་བཞིན་ཀྱང་ཤིན་དུའང་རུང་སྟེ། དེ་ཡང་གཙོ་བོའི་བཀྲ་ཤིས་གང་ཞིག་མའི་འཕྲོར།
བཀྲ་ཤིས་གང་ཞིག་བདེ་ཆེན་འཁོར་ལོ་ལ་གནས་པའི། ། མཁའ་འགྲོ་ལཱ་མ་དུང་སྐྱེས་མ་དང་གཟུགས་ཅན་
མ། ། བདུད་རྩི་རྣམ་ལྔའི་བཅུད་ཀྱིས་གང་བའི་ཐོད་པ་ཡི། ། བདེན་པ་དེས་ཀྱང་དེ་རིང་ཁྱེད་ལ་བཀྲ་ཤིས་ཤོག
བཀྲ་ཤིས་གང་ཞིག་སྐུ་གསུང་ཐུགས་ཀྱི་འཁོར་ལོ་ལ། ། ལེགས་པར་གནས་པའི་དཔའ་པོ་དཔའ་མོའི་དབང་ཕྱུག་
དང༌། ། ལཱ་གདོང་ལ་སོགས་དམ་ཚིག་འཁོར་ལོའི་ལྷ་ཚོགས་ཀྱི། ། བདེན་པ་དེས་ཀྱང་x] ། བཀྲ་ཤིས་གང་
ཞིག་ཡེ་ཤེས་རང་བཞིན་གཞལ་མེད་ཁང་། ། ཕ་གུ་དྲ་བ་རིན་ཆེན་ཚོགས་ཀྱིས་རྣམ་པར་མཛེས། ། རྡོ་རྗེ་རྭ་གུར་
མེ་རི་དུར་ཁྲོད་དང་བཅས་པའི། ། བཀྲ་ཤིས་དེས་ཀྱང་དེ་རིང་ཁྱེད་ལ་བཀྲ་ཤིག་ཤོ ། ཚངས་དང་ལྷ་དབང་
ཞེས་སོགས་ཀྱང་བརྗོད་པར་བྱའོ། ། ཤིས་བརྗོད་འདིའི་རྐང་པ་ཐ་མ་ནི་དབང་ཆོག་གི་སྐབས་སུ་བདེན་པ་དེས་
ཀྱང་བདེ་མཆོག་པ་གནས་བཀྲ་ཤིས་ཤོག ཅེས་བསྒྱུར་ནས་འགྲུབ་པོ། ། ། །
215

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཉིས་པ་ཕྱི་རོལ་ལག་མཆོད་དང་བཅས་བཤད་པ་ལ་གཉིས་ལས། ཕྱི་རོལ་མཆོད་པ་ནི་ལག་པས་མཆོད་
པའི་སྒོ་ནས་དང་། ལག་མཆོད་ནི་ལག་པ་ལ་མཆོད་པའི་སྒོ་ནས་བཞག་པར་འདོད་འཇོ་ལས་བཤད་ཅིང་། དང་
པོ་ཕྱི་རོལ་མཆོད་པ་བྱེད་ཚུལ་དངོས་ནི། མདུན་བསྐྱེད་ལ་མཆོད་པ་ཡིན་ཡང་དཀྱིལ་འཁོར་སྒེར་དུ་སྒྲུབ་པ་མ་
གཏོགས། རྡུལ་ཚོན་དང་རས་བྲིས་ཀྱི་དཀྱིལ་འཁོར་བསྒྲུབས་ནས་མཆོད་པར་གཞུང་ནས་མི་གསལ་ཡང་ད་ལྟ་
ལག་ལེན་དུ་མཛད་པ་ལྟར་ཁྱད་པར་འོག་ཏུ་འཆད་པར་འགྱུར་ལ། ཐོག་མར་གཞུང་ནས་བཤད་པའི་ཚུལ་བཀོད་
ན། མངོན་རྟོགས་རྒྱས་པ་བསྒོམས་པའི་མཇུག་ཡིན་ན་རང་གཙོ་བོ་ཡབ་ཡུམ་གསལ་གདབ་བས་ཆོག་ཅིང་། དེ་ལྟ་
བུ་མིན་ན་སྐྱབས་སེམས་བྱས་ཏེ། ཤྲཱི་ཧེ་རུ་ཀ་ཞེས་པ་ནས་སྔགས་འཕྲེང་ལ་ཐིམ་པར་གྱུར། ཅེས་པའི་བར་དག་པ་
གསུམ་གྱིས་བདག་བསྐྱེད་བསྡུས་པ་བྱས་ཏེ། ནང་མཆོད་བྱིན་གྱིས་བརླབས་ལ། མཐེབ་སྲིན་གྱིས་བླངས་ནས།
ཨོཾ་སུམ་བྷ་ནི་སུམ་བྷ་ཞེས་སོགས་ཞལ་བཞི་བའི་སྔགས་བརྗོད་ཅིང་། ཕྱོགས་བཞི་དང་རང་ལ་གཏོར་ནས་སེ་གོལ་
གཡོན་སྐོར་གྱིས་གདབ་སྟེ། སྔགས་ཚན་བཞི་བོ་ཤར་ལ་སོགས་པའི་ཕྱོགས་བཞིར་རིམ་བཞིན་བརྗོད་པའི་རྗེས་སུ།
འོག་ཐམས་ཅད་རྡོ་རྗེའི་ས་གཞི། ཁོར་ཡུག་ཐམས་ཅད་རྡོ་རྗེའི་ར་བ། སྟེང་རྡོ་རྗེའི་གུར། གུར་གྱི་འོག་ར་བའི་
སྟེང་དུ་རྡོ་རྗེའི་བླ་རེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པར་དུམ་བུ་གཅིག་ཏུ་
གྱུར་པའི་ཕྱི་རོལ་ཏུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར། རང་གི་སྙིང་གར་ཟླ་གདན་ལ་རྡོར་
སེམས་ཀྱི་ངོ་བོ་ཨོཾ་ཧ་དཀར་པོ་ཞེས་སོགས་གོ་ཆ་དུག་བཀོད་ནས། ལག་པ་གཡས་པའི་མཐེབ་སྲིན་གྱིས་ནང་མཆོད།
ཨོཾ་ཨཱཿ ཧཱུྃ། ཞེས་བརྗོད་ཅིང་གཡོན་པ་ལ་གསང་གཏོར་བྱས་ལག་པ་མཉེ་བར་བྱའོ། ། དེ་ནས་གཡོན་པའི་སོར་མོ་
ལྔ་ལ་མེ་ཏོག་བཞག་པའམ། ཡང་ན་ནང་མཆོད་ཀྱི་ཐིག་ལེ་རེ་བྱས་ལ། གཡོན་པའི་སོར་མོ་རྣམས་བསྡུས་པའི་
མཐེ་བོང་ལ་ཟླ་གདན། གཞན་བཞི་དང་སོར་མོ་ལྔ་བསྡུས་པའི་སེན་མོ་རྣམས་ལ་ཉི་མའི་གདན་རེ་རེ། གདན་དེ་
རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོ་ཧ་དཀར་པོ། ། མཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་
པོ། ། གུང་མོ་ལ་པདྨ་གར་དབང་གི་ངོ་བོ་སྭཧཱ་ཧུ་དམར་པོ། ། སྲིན་ལག་ལ་དཔལ་ཧེ་རུ་ཀའི་ངོ་བོ་བོ་ཥ་ཊ་ཧེ་
ནག་པོ། མཐེའུ་ཆུང་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་ཕཊ་ཧཱུྃ་ལྗང་
ཀུ་རྣམས་བསགས་ལ། གཡོན་པའི་མཐིལ་དུ་པདྨ་དམར་པོ་འདབ་མ་ལྔ་བའི་ལྟེ་བར། ཉི་མ་ལ་རྡོ་རྗེ་ཕག་མོའི་ངོ་
བོ་ཨོཾ་བཾ་དམར་བོ། ། ཤར་གྱི་འདབ་མ་ཉི་མ་ལ་གཤིན་རྗེ་མའི་ངོ་བོ་ཧཱུཾ་ཡཾ་སྔོན་པོ། ། དབང་ལྡན་དུ་ཟླ་བ་ལ་
རྨོངས་བྱེད་མའི་ངོ་བོ་ཧཱུྃ་མོ་དཀར་པོ། ། བྱང་དུ་ཉི་མ་ལ་བསྐྱོད་བྱེད་མའི་ངོ་བོ་ཧཱུཾ་ཧཱུཾ་སེར་པོ། ། ནུབ་ཏུ་ཉི་མ་ལ་
སྐྲག་བྱེད་མའི་ངོ་བོ་ཧཱུྃ་ཧཱུྃ་ལྗང་ཀུ། ལྷོའི་འདབ་མར་ཉི་མ་ལ་གཏུམ་བྱེད་མའི་ངོ་བོ་ཕཊ་ཕཊ་དུད་ཁ་རྣམས་ཀྱིས་
མཚན་པར་གྱུར་བར་བསམ་པའམ། ཡང་ན་སྔགས་དེ་རྣམས་ལས་ལྷ་སོ་སོར་བསྒོམ་པའམ། སྔགས་དེ་རྣམས་
216

༄༅། ། བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
ལས་རྡོ་རྗེ་སོགས་ཕྱག་མཚན་བཅུ་གཉིས་ཡོངས་སུ་གྱུར་པ་ལས་ལྷ་རྣམས་ཆོ་ག་གསུམ་གྱིས་བསྐྱེད་པའམ། ཡང་ན་
གནས་སོ་སོར་ལྷ་རྣམས་དཀྲོང་བསྐྱེད་བྱའོ། ། དེ་ཡང་ཡབ་རྣམས་ལ་ཡུམ་གྱིས་འཁྱུད་པ་དང་། ཡུམ་རྣམས་ལ་
རང་རང་གི་ཡབ་ཀྱིས་འཁྱུད་པའམ། ཡང་ན་ཡབ་ཡུམ་རྐྱང་བ་བསྐྱེད་པ་རྣམས་གང་རུང་བྱའོ། ། གོ་ཆ་དགོད་པ་
ལའང་དེ་བཞིན་དུ་བྱའོ། ། ལག་པའི་བོལ་ལ་མེ་ལོང་ལ་གཟུགས་བརྙན་ཤར་བ་ལྟར། གོ་ཆའི་སྔགས་སམ་ལྷ་
བཅུ་གཉིས་གསལ་བར་གྱུར། ཡང་ན་འཁོར་ལོ་གསུམ་གྱི་ལྷ་ཚོགས་བསམ་མོ། ། ལག་པའི་སའི་ཁམས་ནི་ལྟུང་
བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ། རླུང་གི་ཁམས་ནི་གར་གྱི་དབང་ཕྱུག་
མ། ནམ་མཁའི་ཁམས་ནི་པདྨའི་དྲ་བ་ཅན་གྱི་ངོ་བོར་གྱུར་བར་བསམས་ནས། ལག་པར་གནས་པའི་ས་བོན་གྱི་
ཡི་གེ་རྣམས་ལ་ལག་པ་གཡས་པས་ཁུ་བའི་རྫས་བྱིན་གྱིས་བརླབས་པ་བླངས་ནས་ལག་པ་གཡོན་པའི་ཕྱི་ནང་ཀུན་ཏུ།
ཨོཾ་ཨཱཿ ཧཱུཾ། བརྗོད་ཅིང་ལན་གསུམ་དུ་བྱུག་ལ། དེ་བཞིན་དུ་ཆང་གིས་ཀྱང་བྱུག་སྟེ། ལག་པ་དཔའ་བོ་དང་རྣལ་
འབྱོར་མ་རྣམས་ཀྱིས་བྱིན་གྱིས་བརླབས་པའི་འཁོར་ལོ་གསུམ་གྱི་ངོ་བོར་གྱུར་བར་བསམ་པའམ། ཡང་ན་འཁོར་
ལོ་ལྔའི་ལྷ་ཚོགས་སུ་མོས་པར་བྱའོ། ། དེ་ནས་ཕྱོགས་གཙང་མར་ཁྲུ་གང་ལ་སོགས་ཇི་ཙམ་འཚམ་བའི་རྒྱུས་ཕྱི་དོར་
ལགས་བྱས་ལ། དེར་ལག་པ་གཡོན་པ་གཏང་བའམ་བཞག་ལ། ཞལ་བཞི་བའི་སྔགས་བརྗོད། དེ་ནས་བདུད་རྩི་
རིལ་བུ་དྲི་ཞིམ་པོ་དང་སྦྱར་བའམ། བདུད་རྩི་ལྔ་གང་རྙེད་པ་རྣམས་ནང་མཆོད་དང་བ་བྱུང་ལྔ་དང་སྦྱར་ལ་
གཡོན་སྐོར་དུ་སྐྱོ་མ་མེད་པར་གྲུ་བཞིའི་རྣམ་པར་བྱུགས་ལ། དེའི་དབུས་སུ་ལག་པ་གཡོན་པ་བཞག་སྟེ། པུ་ཛ།
ཨོ་ཨ། གོ་ར། དེ་མ། ཀཱ་ཨོ། ཀོ། ཀ་ལ། ཀ་ཧི། པྲ་གྲི། སོ་སུ། ན་སི། མ་ཀུ། ཨོ་བཱི་ཐཱ། ཨུ་པ་པཱི་ཐཱ།
གླེ་ཏྲ། ཨུ་པ་ཀྵེ་ཏྲ། ཙྪ་ན་དོ་ཧ། ཨུ་བཙུན་དོ་ཧ། མེ་ལ་ཀ ཨུ་པ་མེ་ལ་ཀ ཟླ་ཤཱ་ནེ། ཨུ་པ་ཟླ་ཤཱ་ན། ཞེས་
བརྗོད་ནས། ས་གཞི་བདེ་སྟོང་དབྱེར་མེད་ཀྱི་ངོ་བོར་གྱུར་པའི་གནས་དང་། ཉེ་བའི་གནས་ལ་སོགས་པས་དང་
པོ་ལ་སོགས་པའི་རང་བཞིན་དུ་གྱུར་པར་མོས་ལ། དེ་ནས་ལྷ་གནས་མི་འཆོལ་བའི་ཕྱིར། རྩ་ཐིག་ཚུན་ཆད་ཇི་
ཙམ་འཚམ་པའི་ཐིག་བཏབ་ལ། གཙོ་བོ་ཡབ་ཡུམ་དང་སྙིང་བོའི་རྣལ་འབྱོར་མ་བཞིའི་གནས་སུ། དྲི་བཟང་བོས་
ཐིག་ལེ་གྲུ་བཞི་བ་རེ་དང་ལྷ་གཞན་རྣམས་ཀྱི་གནས་སུ་ཟླུམ་བོ་རེ་བྱ་སྟེ། ཨོཾ་ཨཱཿ ཧཱུཾ། བརྗོད་ཅིང༌། མེ་ཏོག་གི་
ཚོམ་བུ་རེ་དགོད་དོ། ། ཚོམ་བུ་དེ་དག་ལྟར་བསྒོམ་པ་མ་ཡིན་གྱི། ཕྱིས་ལྷ་ལ་མེ་ཏོག་འབུལ་བའི་ཚེ་གནས་ངེས་
པར་བྱ་བའི་ཕྱིར་ཡིན་ནོ ། དེ་ནས་ཐོད་པ་ལ་སོགས་པའི་ནང་དུ། ནས་དང༌། འོ་མ་དང་། མེ་ཏོག་དཀར་པོ་
དང༌། རྩྭ་ཀུ་ཤ་དང་། ཏིལ་དང་། བདུད་རྩི་ལྔ་དང་། འབྲས་ལོས་དང་། དྲི་བཟངས་བཏབ་པའི་ཆུ་བཞི་དང་།
ཉེར་སྤྱོད་རོལ་མོ་དང་བཅས་པ་ལ་སོགས་པའི་མཆོད་རྫས་རྣམས། འབྲུ་གསུམ་དང་། ཡི་གེ་བདུན་པ་དང་ལས་
ཐམས་ཅད་པ་བརྒྱ་རྩ་བརྒྱད་དམ། ལན་བདུན་གྱིས་སྔགས་པ། རང་གི་གཡོན་པོར་སྣོད་གསུམ་དུ་ཆུ་བཞི་དེའི་
217

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མདུན་དུ་བརྗོད་ཞལ་གསུམ་དང་བཅས་པ་བཞག་མེ་ཏོག་ལ་སོགས་པ་མདུན་བསྐྱེད་ཀྱི་གཡོན་ནས་འབུལ་བའི་
རིམ་པ་བཞིན་དུ་བཤམ། རང་གིས་མདུན་དུ་རྡོར་དྲིལ། གཡས་སུ་ཅང་ཏེའུ། གཡོན་དུ་ཐོད་པ་ཆང་གིས་བཀང་
བ་རྣམས་བཤམ་མོ། ། གཏོར་མ་འབྱོར་ན། ཤ་དང་ཉ་དང་སྒོག་པ་དང་། བཙོང་ལ་སོགས་པ་དང་བསམ་པའམ།
མ་འབྱོར་ན་ཇི་ལྟར་རྙེད་པ་བཤམ་མོ། ། དེ་ནས་འབྲུ་གསུམ་དང༌། ཨོཾ་སུམྦྷ་ནི་ཞེས་སོགས་བརྗོད་ཅིང་ནང་མཆོད་
དང་གཏོར་མཆོད་བསྒྲུབ་ཐབས་ལྟར་བྱིན་གྱིས་བརླབས༔ དེ་ནས་མདུན་བསྐྱེད་སྒྲུབ་པ་ནི། སྔར་བཞིན་བསངས་
སྦྱངས་སྟོང་བའི་ངང་ལས་སྐད་ཅིག་གིས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་གཡས་གཡོན་གཉིས་སུ་རྒྱལ་
མཚན་གྱིས་མཚན་པ། དེའི་སྟེང་དུ་མེའི་དཀྱིལ་འཁོར་ཁ་དོག་དམར་པོ་དབྱིབས་གྲུ་གསུམ་པ་ཞེས་པ་ནས་
ལྕོགས་བརྒྱད་ཀྱི་ཉེ་བར་མཛེས་པ། ཞེས་ས་བོན་མེད་པར་སྐད་ཅིག་གིས་བསྐྱེད། དེའི་སྟེང་དུ་སྣ་ཚོགས་པདྨ།
དེའི་སྟེང་དུ་སྣ་ཚོགས་རྡོ་རྗེ། དེའི་སྟེང་ཀི་ལྟོ་བར་ལྟེ་བ་དང་། ཚད་མཉམ་པའི་སྣ་ཚོགས་པདྨ་འདབ་མ་བརྒྱད་
པ་ལྟེ་བ་ནས་གེ་སར་སེར་པ། དེའི་སྟེང་དུ་དབྱངས་གསལ་གྱི་ཡི་གེ་རྣམས་མེ་ལོང་མ་གཟུགས་བརྙན་ཤར་བ་
བཞིན་དུ་སྣང་བའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན། རང་གི་སྙིང་ཀ་ནས་ཧཱུྃ་ཡིག་
དཀར་ལ་དམར་བའི་མདངས་ཅན་འཕྲོས་པ་སྣ་བུག་གཡས་པ་ནས་འཐོན་ཏེ། ཟླ་བའི་དཀྱིལ་འཁོར་གྱི་སྟེང་དུ་
གནས་པར་གྱུར་བར་བསམས་ལ། ཧཱུྃ་ཡིག་ལས་འོད་ཟེར་འཕྲོས་པས་དཔལ་འཁོར་ལོ་བདེ་མཆོག་གི་ཡེ་ཤེས་པའི་
དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཧཱུྃ་ལ་ཐིམ། ཨོཾ་ཨཱཿ ཧཱུྃ། ཨོཾ་སརྦ་པཱི་ར་ཡོ་གི་ནཱི། བ་
ཝཱཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷ༔ སརྦ་དྷརྨ་བཛྲ་ཤུདྡྷོཊ་ཧཾ། ཞེས་སྐད་ཅིག་མའི་སྔགས་གསུམ་
བརྗོད་ནས། ཧཱུྃ་ཟླ་བ་དང་བཅས་པ་ཡོངས་སུ་གྱུར་པ་ལས། དཔལ་འཁོར་ལོ་སྡོམ་པའི་རྟེན་དང་བརྟེན་པར་
བཅསཔའི་དཀྱིལ་འཁོར་དུས་གཅིག་ཏུ་གྲུབ་པ་ནི། མངོན་བྱང་ལྔ་བརྐྱེན་བསྡུས་པའོ། ། དེ་ཡང་ཁང་བ་
བརྩེགས་པའི་གཞལ་ཡས་ཁང་གྲུ་བཞི་བ་སྒོ་བཞི་པ་ཞེས་པ་ནས་འཁོར་གྱི་ལྷ་ཐམས་ཅད་ཀྱི་དཔྲལ་བར་རྡོ་རྗེའི་
འཕྲེང་བ་འཛིན་པ་ཞེས་སྒྲུབ་ཐབས་ལྟར་གསལ་གདབ། ལྷ་ཐམས་ཅད་ཀྱི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་
བོ་ཨོ་ཧ་དཀར་པོ་ཞེས་པ་ནས་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར། ཅེས་གོ་ཆ་བགོ། བི་ཡེ་ཤེས་བའི་
དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཁཎྜ་རོ་ཧི་ཞེས་པ་ནས་དོན་གྲུབ་ཀྱིས་དབུ་བརྒྱན་
པར་གྱུར་ཞིས་ཡེ་ཤེས་པ་གཞུག་ཡིད་དང་བསྐུར་རྒྱས་གདབ་མདུན་བསྐྱེད་ལྟར་བྱ། བསྡུ་ན་གོ་ཆ་དང་དབུ་རྒྱན་
དང་ཅེས་སུ་གྲུབ་པར་བསམ་དེ་ནས་རང་གི་ཐུགས་ཀའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་
གྱུར་བར་བསམས་ལ། དག་ཅིང་དྲི་མེད་ཡིད་འོང་བའི། ། ཞེས་སོགས་མདུན་བསྐྱེད་ཀྱི་སྐབས་སྙམ༔ ཆུ་བཞི་
218

༄༅། ། བདེ་མཆོག་ལཱུ་ཧི་བའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
ཉེར་སྤྱོད་རོལ་མོ་རིག་མ་བཅུ་དྲུག་གདུགས་རྒྱལ་མཚན་བླ་རེ་རྒྱལ་སྲིད་སྣ་བདུན་དང༌། ནང་མཆོད། གསང་
མཆོད། དེ་ཁོ་ན་ཉིད་ཀྱི་མཆོད་པ་ཡང་དབུལ། དེ་ནས་ལག་པ་གཡོན་པས་དཀྱིལ་འཁོར་གྱི་དབུས་སུ། ཨོཾ་
ཨ ཧཱུྃ། ཞེས་གཙོ་བོ་ཡབ་ཡུམ་གཉིས་ལ་མེ་ཏོག་དབུལ། ཁ་ཅིག་སྤྱིར་མེ་ཏོག་དབུལ་ཞེས་གསུང་ངོ་། ། དེ་ནས་
གཙོ་བོ་ཡབ་ཡུམ་གྱི་སྙིང་པོ་དང༌། ཉེ་སྙིང་གིས་མེ་ཏོག་དབུལ་ལོ། ། དེ་ནས་ མཁའ་འགྲོ་མ་ནས་ བཟུང་སྟེ།
གཤིན་རྗེ་འཇོམས་མའི་བར་ལ་ཕྱོགས་གཡོན་སྐོར་དང་མཚམས་གཡས་སྐོར་གྱིས་ལ་རང་གི་གནས་སུ། ཨོཾ་ཌཱ་ཀི་ནཱི་
ཡེ་ཧཱུཾ་ཧཱུཾ་ཕཊ། ཞེས་པ་ནས། ཨོཾ་ཡ་མ་མ་ཐཱ་ནེ་ཧུ་ཧཱུྃ་ཕཊ། ཅེས་པའི་བར་ལྷ་རང་རང་གི་སྔགས་ཀྱིས་མེ་ཏོག་
དབུལ་ལོ། ། དེ་ནས་ལག་པ་ལ་བཀོད་པའི་ལྷ་རྣམས་ལ། ཨོཾ་ཧ་ཞེས་སོགས་བརྗོད་ཅིང་ལྷ་རང་རང་གི་གནས་སུ་
ལག་པ་གཡས་པས་མེ་ཏོག་དབུལ་ལོ། ། ལག་པའི་བོལ་ལྷ་རྫོགས་པར་བཀོད་པ་ཡིན་ན། ཨོཾ་ཧཱུྃ་ཁཾ་རིལཝཱིཀཾ་ཁཾ་
ཞེས་པ་ནས། ཤཾ་ཤཾ་སཾ་ཧོ་ཧཱུཾ་ཧཱུཾ་ཕཊ། ཞེས་པའི་བར་གྱི་མ་ཡིག་དོར་བ་རྣམས་བརྗོད་ལ་མེ་ཏོག་བུལ། དེ་ནས་
ལག་པ་གཡོན་པས་མེ་ཏོག་བཟུང་རྐང་བརྒྱུད་ཀྱི་སྔགས་བརྗོད་པ་སྔོན་དུ་འགྲོ་བས་དཀྱིལ་འཁོར་གྱི་དབུས་སུ་མེ་
ཏོག་དོར་ལ། གཡོན་པའི་དགུར་ཕྱག་རྒྱ་བཅས་ནས་གཡས་གཡོན་ཀྱི་དཔུང་མགོར་བད་ཀོར་བྱས་ཏེ། མགོ་བོར་
ཐལ་མོ་སྦྱར་ནས་བདུད་པའི་ཚུལ་བྱས་པས། ལག་པའི་ལྷའི་འཁོར་ལོ་བདག་ཉིད་ལ་གཞུག་པར་བྱའོ། ། དེ་ནས་
སྔགས་མཆོད། བསྟོད་པ། རྒྱུན་བཤགས་ཐུན་མོང་དང་ཐུན་མོང་མ་ཡིན་པའི་སྡོམ་བཟུང་། གཏོར་འབུལ།
བཟླས་པ། ། དཔྱིད་ཀྱི་རྒྱལ་མོའི་གླུ་དབྱངས། ཡིག་བརྒྱ། བཟོད་གསོལ། འདོད་གསོལ། སྨོན་ལམ་རྣམས་
བྱའོ། ། དེ་ནས་གཤེགས་སུ་གསོལ་བ་ནི། ཨོཾ་ཡོ་ག་ཤུདྡྷསརྦ་དྷརྨཱ་ཡོ་ག་ཤུདྡྷོཉ་ཧཾ། ཤེས་བརྗོད་ཅིང་རྣམ་ལྔ་
འདོད་པའི་ཕྱོགས་སུ་བསྐོར་བ་བྱས་ལ། མཐར་འཁྱུད་པའི་ཚུལ་བྱས་ནས། ཨོཾ་བཛྲ་མུ ཞེས་སེ་གོལ་གདབ་ཅིང་།
སྲིན་ལག་གིས་མཎྜལ་གྱི་ཚོམ་བུ་གང་རེག་ལ། དཀྱིལ་འཁོར་གྱི་ལྷ་རྣམས་ཞུ་ནས་ཧཱུྃ་དུ་གྱུར་ཏེ། རང་གི་སྣ་བུག་
གཡོན་ནས་ཞུགས། སྙིང་གའི་ཧཱུྃ་ཡིག་ལ་ཐིམ་པར་གྱུར་བར་བསམ། དེ་ནས་དཀྱིལ་འཁོར་གྱི་ཚོམ་བུ་རྣམས་
དབུས་སུ་བསྡུས་ནས། ཨོཾ་ཨཱ༔ ཧཱུྃ། ཞེས་བཟླས་པའི་ཆུ་གཙང་མས་རི་མེ་རྣམས་བསུབས་ལ་རྗེས་མི་མངོན་པར་
བྱའོ། ། དེ་ནས་ཤིས་བརྗོད་རྒྱས་བསྡུས་ཅི་རིགས་བྱས་ཏེ་མེ་ཏོག་གི་ཆར་དབབ་པར་བྱའོ། ། གཉིས་པ་ལག་
མཆོད་ནི། ཟས་ལ་ལོངས་སྤྱོད་པའི་ཚེ་སྤྱི་དང་། ཁྱད་པར་དུ་ཚོགས་ཀྱི་འཁོར་ལོ་སོགས་དང་། ཡར་ངོ་དང་མར་
ངོའི་ཚེས་བཅུ་ལག་མཆོད་བྱེད་པར་གསུངས་པས་དེའི་ཚུལ་ནི། དཔལ་འཁོར་ལོ་སྡོམ་པའི་རྣལ་འབྱོར་དང་ལྡན་
པས་མེ་ཏོག་ལ་སོགས་པའི་ཕྱི་མཆོད་དང་། ཤ་ཆང་སོགས་གོང་བུ་དང་། ཁུ་བའི་རྫས་ཅི་འབྱོར་བ་རྣམས་བྱིན་
གྱིས་བརླབ། ཁྱད་པར་ ཤ་ཆང་སོགས་ཀྱི་བཟའ་བཏུང་རྣམས་གཏོར་མ་ལྟར་བྱིན་གྱིས་བརླབས་ཏེ་ མདུན་དུ་
བཞག་ལ། ལག་པ་གཡས་པའི་མཐེབ་སྲིན་གྱིས་ནང་མཆོད། ཨོཾ་ཨཱཿ ཧཱུྃ། ཞེས་བརྗོད་ཅིང་། གཡོན་པ་ལ་
219

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བསང་གཏོར་བྱས་ལ། ལག་པ་མཉེ་བར་བྱའོ་ཞེས་པ་ནས། ལག་པ་དཔའ་བོ་དང་རྣལ་འབྱོར་མ་རྣམས་ཀྱིས་
བྱིན་གྱིས་བརླབས་པའི་འཁོར་ལོ་གསུམ་གྱི་ལྷའི་ངོ་བོར་གྱུར་བར་བསམ། ཡང་ན་འཁོར་ལོ་ལྔའི་ལྷ་ཚོགས་སུ་མོས་
པར་བྱའོ། ། ཞེས་པའི་བར་སྔར་ལག་པ་སྦྱར་བའི་སྐབས་ལྟར་བྱས་པའི་རྗེས་སུ། ཨོཾ་ཨཱཿ ཧཱུྃ། ཞེས་དང་། རྐང་
བརྒྱད་ཀྱི་སྔགས་བརྗོད་ཅིང་། ཁུ་བའི་རྫས་ཐུག་པ་དང་། ཞོ་ལ་སོགས་པ་ལག་པ་གཡས་པས་གཡོན་པའི་སྟེང་དུ་
བཞག་ལ་དབུལ། དེ་བཞིན་དུ་ཤ་དང་ཟན་ལ་སོགས་པ་གོང་བུའི་རྫས་རྣམས་ཀྱང་ལག་པའི་ལྷ་ལ་དབུལ། དེ་
ནས། ཨོཾ་ཧ་ཨོཾ་ཨཱཿཧཱུྃ། ཞེས་སོགས་གོ་ཆའི་སྔགས་ལ་འབྲུ་གསུམ་བཏགས་པ་བརྗོད་ལ་ཆང་གིས་ཀྱང་མཆོད་
དོ། ། དེ་ནས་ཡབ་ཀྱི་གོ་ཆས་གཡས་སྐོར་དང་ཡུམ་གྱི་གོ་ཆ་ལ་གཡོན་སྐོར་དང་། འཁོར་ལོའི་ལྷ་ལ་ཕྱོགས་
གཡོན་དང་། མཚམས་གཡས་སྐོར་གྱིས་ཕུལ་ནས། ཉེར་སྤྱོད་དང་རིག་མ་བཅུ་དྲུག་གིས་ཀྱང་མཆོད་ལ། རྐང་པ་
བརྒྱུད་པ་སོགས་ཀྱིས་བསྟོད་ནས་ལྷག་ཆད་ཀྱི་ཉེས་བ་ཞི་བའི་ཕྱིར་དུ་ཧེ་རུ་ཀའི་ཡིག་བརྒྱ་བརྗོད་ལ། ཚོགས་དང་
འབྲེལ་ན་དེ་བྱིན་གྱིས་བརླབ་བའི་དོན་དང་སྐབས་གཞན་ཡིན་སྐབས་དང་མཐུན་པར། འདོད་དོན་ལ་གསོལ་པ་
གདབ་བོ། ། ལག་པ་ལ་མཆོད་པའི་རྫས་དེ་རྣམས་ཕྱེད་ནི་ཚོགས་ཀྱི་བཟའ་བཏུང་ངམ། རང་ཟ་བའི་བཟའ་
བཏུང་ལ་བསྲེ་ཞིང་། ཕྱེད་ནི་སྣོད་གཞན་ཞིག་ཏུ་བཅུག་སྟེ་བཞག་པར་བྱའོ། ། ཕྱི་མ་ལྟར་བྱས་ན་ལོངས་སྤྱོད་
འཕེལ་བའི་རྟེན་འབྲེལ་ཡོད་པར་བླ་མ་གཅིག་བཞེད་དོ། ། དེ་ནས་ལག་པ་གཡོན་པ་གོས་པའི་རྫས་རྣམས་གཡས་
པས་བསྡུས་ཏེ་གཡོན་པའི་ལག་མཐིལ་དུ་བཞག དེ་ནས་གཡོན་པའི་མཐེབ་སྲིན་གྱིས་བཟུང་ནས། ཨོཾ་ཨཱ༔ ཧཱུྃ།
ཞེས་རིམ་པ་བཞིན་སྙིང་ཀ་དང་། མགོ་བོར་བྱུགས་ཏེ་བད་ཀོར་བྱས་ནས་མགོ་བོར་བཞག་ལ། ཨོཾ་ཡོ་ག་ཤུད་དྷཱ
ཞེས་སོགས་བརྗོད་པས་ལག་པའི་ལྷ་རྣམས་སྤྱི་བོ་ནས་ཞུགས་ཏེ། བདག་ཉིད་ལ་གཞུག་པར་བྱའོ། ། ལག་པ་ལ་
གོས་པའི་རྫས་ལྷག་མ་རྣམས་ལག་པ་ཕན་ཚུན་མཉེས་ལ་མགོ་དང་། ཡན་ལག་རྣམས་ལ་བྱུགས་ནས་སྲུང་བའི་
མཆོག་ཏུ་འགྱུར་རོ་ཞེས་གསུང་ངོ༌། ། དེ་རྣམས་ནི་གཞུང་ནས་བཤད་པ་ལྟར་ཕྱི་རོལ་མཆོད་པ་སྒེར་དུ་བྱེད་པའི་
དབང་དུ་བཏང་ལ། ལག་མཆོད་དང་སྤྲེལ་ན་གོང་གི་ལག་པའི་འཁོར་ལོ་བདག་ཉིད་ལ་གཞུག་པར་བྱའོ། ། ཞེས་
པའི་སྐབས་དེར་ལྷ་གཞུག་ཏུ་མི་རུང་བས་ཁྱད་པར་ཤེས་པར་བྱའོ། ། ད་ལྟ་མདུན་བསྐྱེད་སྒྲུབ་ཚུལ་སྤྱི་ལྟར་བྱས་
ནས། ཕྱི་རོལ་ལག་མཆོད་དང་བཅས་པ་མཛད་པའི་སྲོལ་འདུག་པ་ལྟར་བྱས་ན། གོང་གི་ལྷ་གནས་མི་འཆོལ་བའི་
ཕྱིར་དུ་ཐིག་བཏབ་སྟེ་ཐིག་ལེ་དང་། དེར་ཚོམ་བུ་འགོད་པའི་སྐོར་རྣམས་ཅུང་མི་འབྲེལ་ཡང་། འབུལ་རྒྱུའི་མེ་
ཏོག་གི་ཚོམ་བུ་རྣམས་སྟེགས་ཀྱི་ཁར་ལྷ་གནས་སོ་སོ་དང་མཐུན་པར་འགོད་དུ་རུང་སྙམ་སྟེ་བརྟག ཕྱི་མཆོད་ཀྱི་
དཀྱིལ་འཁོར་ཟུར་དུ་བསྒྲུབས་པ་མིན་པར་རྡུལ་ཚོན་དང་རས་བྲིས་ཀྱི་དཀྱིལ་འཁོར་མཆོད་པའི་སྐབས་ལྷ་གཤེགས་
གསོལ་བྱེད་དུ་མི་རུང་བས་ཡོ་ག་ཤུདྡྷ༔ ཞེས་སོགས་བརྗོད་མི་དགོས་ཏེ་ཁྱད་པར་ཤེས་པར་བྱའོ། ། ། ། ཞེས་བདེ་
མཆོག་ལཱུ་ཧི་པའི་བུམ་བསྐྱེད་མདུན་བསྐྱེད་ལག་མཆོད་དང་བཅས་པ་ལ་བསྟོད་པ་དང་ཤིས་བརྗོད་མདོར་བསྡུས་
220

༄༅། ། བདེ་མཆོག་ལཱུ་ཧི་པའི་བུམ་སྐྱེད་མདུན་བསྐྱེད་ལག་མཆོག་དང་བཅས་པ། །
པ་གཉིས་རང་གི་བསྣན་ཏེ་བྲིས་པ་འདི་ནི། དད་དང་རྣམ་དཔྱོད་ལྡན་པའི་གོང་སོའི་དགེ་སློང་བློ་བཟང་བརྩོན་
འགྲུས་ཀྱིས་དང་བས་འདི་རྣམས་པར་དུ་བསྒྲུབས་པའི་ཚེ་བསྐུལ་བ་ལྟར་ཤཱཀྱའི་དགེ་སློང་གྲགས་པ་བཤད་སྒྲུབ་
ཀྱིས་བསྒྲིགས་པའོ། ། ： ། བཀྲ་ཤིས། ། ། །
221

༄༅། ། བདེ་མཆོག་ལྷན་སྐྱེས་ཡབ་ཡུམ་གྱི་སྒྲུབ་ཐབས་དངོས་གྲུབ་
ཀྱི་གཏེར་ཆེན་ཞེས་བྱ་བ་བཞུགས་སོ། །
སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཉིད། ། སྣ་ཚོགས་གཟུགས་སྐུའི་རྣམ་པར་རོལ་བ་ཅན། ། དཔལ་
ལྡན་ཧེ་རུ་ཀ་དཔལ་ཡབ་ཡུམ་ལ། ། བཏུད་ནས་དེ་ཡི་སྒྲུབ་ཐབས་བྲི་བར་བྱ། ། དེ་ལ་འདིར་དཔལ་འཁོར་ལོ་
བདེ་མཆོག་ལྷན་སྐྱེས་ཀྱི་སྒྲུབ་ཐབས་ཉམས་སུ་ལེན་བདེ་བ་ཞིག་བཤད་པར་བྱ་སྟེ། སྤྱིར་བདེ་མཆོག་གི་སྒྲུབ་
ཐབས་ལ་ལྷ་རེ་གཉིས་མ། ལྷ་བཅུ་གསུམ་མ། ལྷ་ལྡེ་མ། དཔའ་གཅིག འཁོར་ལོ་གསུམ་སོ་སོའི་དབང་དུ་
བྱས་པའི་སྒྲུབ་ཐབས་གང་མང་དུ་བཤད་ཅིང་ཁྱད་པར་དུ་ལྷན་སྐྱེས་ལ་ཕྱག་བཅུ་གཉིས་མ་དང་ཕྱག་གཉིས་མ་
སོགས་དུ་མ་རྒྱུད་དང་རྒྱ་གཞུང་ལས་འབྱུང་ངོ༌། ། འདིར་ཕྱག་བཅུ་གཉིས་མའི་དབང་དུ་བྱས་ཏེ་འཆད་པ་ལ།
བདེ་མཆོག་གི་དབང་བསྐུར་ཐོབ་པ་ཞིག་གིས། གནས་ཡིད་དང་མཐུན་པར་འདིའི་བྲིས་སྐུ་དང་མཆོད་གཏོར་
སོགས་ཅི་འབྱོར་སྟ་གོན་བྱས་ཏེ། སྐྱབས་སེམས་ནི། མཆོག་གསུམ་དཔའ་བོ་མཁའ་འགྲོ་དང་། ། ཧེ་རུ་ཀ་
དཔལ་ཡབ་ཡུམ་ལ། ། སྐྱབས་མཆིས་སེམས་ཅན་དོན་གྱི་ཕྱིར། ། བདག་གིས་བྱང་ཆུབ་སེམས་བསྐྱེད་དོ། ། དེ་
ནས་རྡོར་སེམས་ཀྱི་སྒོམ་བཟླས་རྒྱས་པ་འདོད་ན་གཞན་ནས་འབྱུང་བ་ལྟར་དང་། བསྡུས་པ་ནི། རང་གི་སྤྱི་བོར་
པདྨ་ཟླ་བའི་སྟེང་དུ་ཧཱུྃ་ལས་རྡོར་སེམས་ཧེ་རུ་ཀ་དཀར་པོ་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེ་མ་དཀར་མོ་
གྲི་གུག་དང་ཐོད་པ་འཛིན་པས་འཁྱུད་པ། དེའི་ཐུགས་ཀའི་གྲུ་གདན་ལ་ཧཱུྃ་ཡིག་གི་མཐར་ཡི་གེ་བརྒྱ་བའི་སྔགས་
ཀྱིས་བསྐོར་བ། དེ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། རྒྱལ་བ་སྲས་བཅས་
ཐམས་ཅད་ཀྱི་བྱིན་རླབས་ཐམས་ཅད་འོད་ཀྱི་རྣམ་པར་བསྡུས་ནས་སྔགས་འཕྲེང་ལ་ཐིམ། དེ་ལས་བདུད་རྩི་ཞི་
རྒྱུན་བབ་པར་གི་སྤྱི་བོ་ནས་ཞུགས་པས་སྡིག་སྒྲིབ་ཐམས་ཅད་དག་པར་བསམས་ལ། ཧེ་རུ་ཀའི་ཡིག་བརྒྱ་ཉེར་
གཅིག་གམ་བདུན་བཟླ། དེ་ནས་བདག་ནི་མི་ཤེས་རྨོངས་པ་ཡིས། ། ཞེས་སོགས་སྤྱི་ལྟར་བྱའོ། ། དག་པ་
གསུམ་ནི། ཤི་ཧེ་རུ་ཀ ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ་རྒྱུའི་བདག་ཉིད་དུ་བརྟག་པར་བྱས་
པའི་སྟོང་བའི་ཆོས་ཀྱི་བདག་མེད་པ་དང་། རུ་ནི་གང་ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་བཀོད་
222

༄༅། ། བདེ་མཆོག་ལྷན་སྐྱེས་ཡང་ཡུམ་གྱི་སྒྲུབ་ཐབས་དངོས་གྲུབ་ཀྱི་གཏེར་ཆེན། །
པའི་གང་ཟག་གི་བདག་མེད་པ་དང་། ཀ་ནི་དེ་ཁོ་ན་ཉིད་ཡུལ་ཡུལ་ཅན་གཉིས་མི་མཐུན་པར་སོ་སོར་མི་གནས་
པ་དང་། ཤི་ནི་ཡུལ་སྟོང་བ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་པའི་གཉིས་སུ་མེད་པའི་ཡེ་ཤེས་ཨེ་ཝཾ་གྱི་
དོན་ནོ། ། སྟོང་བའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་
དྲིལ་བུ་འཛིན་པ། ཡུམ་རྡོ་རྗེ་ཕག་མོ་དམར་མོ་གྲི་གུག་དང་ཐོད་པ་འཛིན་པས་འཁྱུད་པར་གྱུར། བཱི་ཧེ་རུ་
ཀོཉཧཾ། ལན་གསུམ། དེ་ནས། ཨོཾ་ཨ་ཨཱ་ནས། གླུ་ཧཱུྃ་ཧཱུྃ་ཕཊ། ལན་གསུམ། རང་གི་ལྟེ་བར་དབྱངས་གསལ་
གྱི་འཕྲེང་བ་ལན་གསུམ་གྱིས་བསྐོར་བ་ལས་ཧེ་རུ་ཀའི་ཚོགས་འཕྲོས་པ་སྣ་བུག་གཡས་པ་ནས་འཐོན་བགེགས་
བསྐྲད། སླར་བྱོན་སྣ་བུག་གཡོན་པ་ནས་ཞུགས་ཏེ་ལྟེ་བའི་སྔགས་འཕྲེང་ལ་ཐིམ་པར་གྱུར། དེ་ནས་སེམས་ཅན་
ཐམས་ཅད་བདེ་བ་དང་ལྡན་པར་གྱུར་ཅིག སྡུག་བསྔལ་དང་བྲལ་བར་གྱུར་ཅིག ཐོབ་ཟིན་པའི་བདེ་བ་
བརྟན་པར་གྱུར་ཅིག ཡིད་དེ་བཞིན་ཉིད་དང་རོ་གཅིག་ཏུ་གནས་པར་གྱུར་ཅིག ཅེས་ཚད་མེད་བཞི་བསྒོམ།
ཚོགས་ཞིང་ནི། རང་ཧེ་རུ་ཀར་གསལ་བའི་ཐུགས་ཀར་པདྨ་དང་ཟླ་བ་ལ་གནས་པའི་ཧཱུཾ་ཡིག་སྔོན་པོ། དེའི་འོད་
ཟེར་གྱིས་རང་གི་སྤྱི་བོ་ནས་རྐང་མཐིལ་གྱི་བར་གང་བས་ཐོག་མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་སྦྱངས།
ལུས་ཤེལ་གོང་ལྟར་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་འོད་ཟེར་གྱིས་བླ་མ་དང་འཁོར་ལོ་སྡོམ་
པའི་དཀྱིལ་འཁོར་བའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་རྣམས་གྱིས་བསྐོར་བ་མདུན་
གྱི་ནམ་མཁར་ཨོཾ་བཛྲ་ས་མ་ཛགང་གི་དྲིན་གྱི་བདེ་ཆེན་གནས། ཞེས་སོགས་ཚིགས་བཅད་གཅིག་གི་མཐར།
ཧེ་རུ་ཀ་དཔལ་དཔའ་བོ་ཆེ། ། རྣམ་དག་རྡོ་རྗེའི་དབང་ཕྱུག་དང་། ། རྗེས་ཆགས་ཆགས་པ་ཆེ་རྣམས་ཀྱི། ། རྡོ་
རྗེ་ཕག་མོ་དེ་ལ་འདུད། ། གནས་དང་ཉེ་བའི་གནས་དང་ཞིང་། ། འདུས་དང་དུར་ཁྲོད་གནས་པ་ཡི། །
དཔའ་བོ་དཔའ་མོ་དབང་ཕྱུག་མ། ། ཀུན་ལ་བདག་ནི་གུས་ཕྱག་འཚལ། ། རང་གི་སྙིང་ཀའི་ཧཱུཾ་ལས་བྱུང་བའི་
ལྷ་མོ་རྣམས་ཀྱིས་མཆོད་པར་གྱུར། ཨོཾ་ཙ་ཀྲ་སཾ་པར་ཨགྷཾ་པྲ་ཏཱི་ཙྪ་སྭཱཧཱ། ནས་ཤཔྟའི་བར་དང་། རིག་མ་བཅུ་
དྲུག་གམ། བསྡུ་ན། ཨོཾ་ཨཱཿ བཛྲ་ཨཱ་ངནེ་ཧཱུྃ། ཨོཾ་ཨཱ༔ བཛྲ་ཝི་ནི་ཧཱུཾ། ཨོཾ་ཨཱཿབཛྲ་གྷནྡྷེ་ཧཱུྃ། ཨོཾ་ཨཱ༔ བཛྲ་རཱས་ཧཱུྃ།
ཨོ་ཨ བཛྲ་སྐནྡྷེ་ཧཱུྃ། ཨོ་ཨཱ༔ བཛྲ་དྷརྨེ་ཧཱུཾ། དེ་ནས་རྐང་བརྒྱད་ཀྱིས་བསྟོད་པས་མཆོད་དམ་མིན་ཡང་རུང་།
དཀོན་མཆོག་གསུམ་ལ་བདག་སྐྱབས་འཆི། ། ཞེས་སོགས་ཀྱི་རྒྱུན་བཤགས་ལན་གསུམ་དང་། ཚོགས་ཞིང་
རྣམས་རང་གི་སྙིང་ཁར་ཐིམ་པས་བྱིན་གྱིས་བརླབས་པ་འགྱུར་བར་བསྒོམ་མོ། འདིའི་རྒྱ་གཞུང་འགའ་ཞིག་ལས་
མངོན་བྱང་ལྔས་བསྐྱེད་པ་མི་སྣང་ཡང་། བསྐྱེད་པ་ནི་ལེགས་པས་དེ་ལ་འཆི་བ་ཆོས་སྐུའི་ལམ་ཁྱེར་ནི། ཨོཾ་སྭ་
བྷཱཝ་ནས་ཤུདྷོཉཧཾ། རང་གི་ཐུགས་ཀའི་ཧཱུྃ་གི་འོད་ཟེར་གྱིས་བརྟན་གཡོ་ཐམས་ཅད་སྦྱངས་ཏེ་འོད་ཀྱི་རྣམ་པར་
223

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གྱུར་པ་རང་ལ་ཐིམ། རང་ཡང་སྟོད་སྨད་ནས་རིམ་གྱིས་ས་ཧཱུྃ་ལ་ཐིམ། ཧཱུྃ་གི་ཞབས་གྲུ་ནས། ནཱ་དའི་བར་རིམ་
གྱིས་ཐིམ་ཞིང་། ནཱ་ད་ཡང་མི་དམིགས་པར་གྱུར། ཨོཾ་ཤུ་ནྱ་ཏ་ནས་ཀོཉ་ཧཾ། བར་དོ་ལོངས་སྐུའི་ལམ་ཁྱེར་ནི།
སྟོང་བའི་ངང་ལས་རང་གི་སེམས་ནཱ་དའི་གཟུགས་གྱེན་དུ་བསྒྲེང་ཞིང་ཕྲ་བ་དཀར་ལ་དམར་པའི་མདངས་ཆགས་
པ་ནམ་མཁར་གནས་པར་གྱུར། ཨོཾ་སུཾ་བྷ་ནི་སུཾ་བྷ་ཧུ་ཧཱུྃ་ཕཊ། ཤར་དུ་སྔགས་དེ་ཉིད་ཁ་དོག་ནག་པོ། ཨོཾ་ཧྲི་ཙྪ་
གྲི་བྷ་ཧུ་ཧཱུྃ་ཕཊ། བྱང་དུ་སྔགས་དེ་ཉིད་ཁ་དོག་ལྗང་ཁུ། ཨོཾ་གྲིདྡྷ་པཱ་ཡ་སཾ་ཧྥ་པཱ་ལ་ཧཱུྃ་ཧཱུྃ་ཕཊ། ནུབ་ཏུ་སྔགས་དེ་
ཉིད་ཁ་དོག་དམར་པོ། ཨོཾ་ཨཱ་ན་ཡ་ཧོ་བྷ་ག་ཝན་བིདྡྷཱ་རཱ་ཛ་ཧཱུྃ་ཧཱུྃ་ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་
སུ་འཁོར་བར་གྱུར། དེ་རྣམས་ལས་རང་འདྲའི་ཁ་དོག་ཅན་རྣམས་ཀྱི་འོད་ཟེར་ཚངས་པའི་འཇིག་རྟེན་ནས་
གསེར་གྱི་ས་གཞི་ལ་ཐུག་གི་བར་དུ་ཁྱབ་པའི་འོད་ཟེར་ཆེན་པོའི་གཟུགས་རྣམས་སུ་གྱུར། སྔགས་འོད་ཟེར་དང་
བཅས་པ་ཡོངས་སུ་གྱུར་པ་ལས་ཤར་ནག བྱང་ལྗང་། ནུབ་དམར། ལྷོ་སེར་བའི་ར་བ་གྲུ་བཞི་པ་ཚད་དེ་ལྟ་བུ།
རྭ་བ་གྲུབ་པ་དང་མཉམ་དུ་འོག་ཏུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ། དེ་ལས་འོད་ཟེར་འོག་ཏུ་འཕྲོས་
པས་རྡོ་རྗེ་ས་གཞི། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ། དེའི་ཕྱི་རོལ་དུ་
མདའི་དྲ་བ། རྡོ་རྗེའི་ར་གུར་རྣམས་བར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་དུ་རྡོ་རྗེའི་མེ་
འཇིག་དུས་ཀྱི་མེ་ལྟ་བུས་བསྐོར་བར་གྱུར། ༀ་མེ་དེ་ནཱི་བཛྲ་བྷ་ཝ་བཛྲ་བྷནྡྷ་ཧཱུྃ། ཨོཾ་བཛྲ་གྲྭ་ཀ་ར་ཧཱུྃ་ཁཾ་ཧཱུཾ། ཨོཾ་
བཛྲ་བར་ཧཱུྃ་བཾ་ཧཱུྃ། ཨོཾ་བཛྲ་བི་ཏཱ་ཧཱུྃ་ཁཾ་ཧཱུྃ། ཨོཾ་བཛྲ་ས་ར་ཛ་ལ་ཏཾ་མཾ་ཏུཾ། ཨོཾ་བཛྲ་ཛྭ་ལ་ཨ་ན་ཝཱན་ཧཱུཾ་ཧཱུཾ་ཧཱུཾ། ཨོཾ་
སུཾ་བྷ་ནི་སོགས་བཞི་བརྗོད་དེ། འགྲོ་བ་རྣམས་རྣམ་པ་ཐམས་ཅད་དུ་བགེགས་དང་བྲལ་བར་གྱུར་པར་བསམ་
མོ། ། རྒྱ་གཞུང་འགའ་ཞིག་དང་རྒྱལ་དབང་ལྔ་བའི་དེར་འབྱུང་བཞི་དང་རྟེན་གྱི་དཀྱིལ་འཁོར་དང་དུར་ཁྲོད་
རྣམས་བསྐྱེད་ཚུལ་ཤིན་ཏུ་བསྡུས་ཀྱང་། འདིར་འབྲིང་པོ་དབང་དུ་བྱས་ཏེ་སྤྲུལ་སྐུའི་ལམ་ཁྱེར་ནི། སྲུང་འཁོར་
གྱི་ནང་དུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་
དཀྱིལ་འཁོར་དམར་པོ་གྲུ་གསུམ་པ་རཾ་གྱིས་མཚན་པ། དེའི་སྟེང་དུ་བ་ལས་ཆུའི་དཀྱིལ་འཁོར་དཀར་པོ་ཟླུམ་པོ་
བུམ་པས་མཚན་པ། དེའི་སྟེང་དུ་ལོ་ལས་སའི་དཀྱིལ་འཁོར་སེར་པོ་གྲུ་བཞི་བ་རྡོ་རྗེས་མཚན་པ། དེའི་སྟེང་དུ་
སུཾ་ལས་རི་རབ་གྲུ་བཞི་བ་ལྕོགས་བརྒྱད་ཀྱིས་མཛེས་པ། དེའི་སྟེང་དུ་པཾ་ལས་སྣ་ཚོགས་པདྨ། དེའི་སྟེང་དུ་ཧཱུྃ་
ལས་སྣ་ཚོགས་རྡོ་རྗེ། དེའི་ལྟེ་བར་པཾ་ལས་སྣ་ཚོགས་པདྨ་ཆུང་ངུའི་དབུས་སུ་མཚན་སོ་གཉིས་ཀྱི་ངོ་བོ་ཨ་ཨཱ ནས་
ཨོཾ་ཨ སྟེ་དབྱངས་ཡིག་དཀར་པོ་བཅུ་དྲུག་པ་ཕྲག་གཅིག་གཡས་བསྐོར་དང་། སླར་ཡང་ཨ་ཨཱ༔ ནས་ཨོཾ་ཨ སྟེ་
དབྱངས་ཡིག་དཀར་པོ་ཕྲག་གཅིག་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་དཔེ་བྱད་བརྒྱད་ཅུའི་
224

༄༅། ། བདེ་མཆོག་ལྷན་སྐྱེས་ཡབ་ཡུམ་གྱི་སྒྲུབ་ཐབས་དངོས་གྲུབ་ཀྱི་གཏེར་ཆེན། །
ངོ་བོ་ཀ་ཁ་ག་གྷང་ནས་ཤ་ཥ་ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང་། སླར་
ཡང་ཀ་ཁ་ག་གྷང་ནས་ཤ་ཥ་ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་བ་ཕྲག་གཅིག་གིས་གཡོན་སྐོར་དུ་རིམ་པ་
གཅིག་གིས་འཁོད། དེ་གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་ལ་
དབྱངས་གསལ་གཉིས་གཟུགས་བརྙན་བཞིན་དུ་ཤར་བའི་ཨཱ་ལི་དང་ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་
བུའི་ཡེ་ཤེས། ཀཱ་ལི་དང་ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་སེམས་ནམ་མཁའི་ནཱ་
དས་ཟླ་བ་དཀར་དམར་མཐོན་ནས་དེའི་དབུས་སུ་ཞུགས་པས། སླར་ཡང་ནཱ་ད་ནས་སྤུའི་བར་རིམ་པ་བཞིན་དུ་
ཧཱུྃ་ཡིག་དཀར་ལ་དམར་བའི་མདངས་ཆགས་པ་རྒྱུ་རྡོ་རྗེ་འཛིན་པའི་རང་བཞིན་དུ་རྫོགས་པར་གྱུར་བ་སོ་སོར་
རྟོག་པའི་ཡེ་ཤེས། ཧཱུྃ་ཡིག་གི་ནཱ་ད་ལས་འོད་ཟེར་འཕྲོས་པའི་སྣེ་ལས་ཧེ་རུ་ཀའི་ཚོགས་དཔག་ཏུ་མེད་པ་སྤྲོས་པས་
འགྲོ་བ་རྣམས་ཧེ་རུ་ཀའི་གོ་འཕང་ལ་བཀོད། ཐོག་མ་ནས་གྲུབ་པའི་དཔའ་བོ་རྣལ་འབྱོར་ལྷ་དང་ལྷན་ཅིག་སྤྱན་
དྲངས། སྙོམས་པར་འཇུག་པ་སྔོན་དུ་འགྲོ་བས་ཞུ་ནས་ཧཱུྃ་ཡིག་པས་ཞིམ་པས་ཧཱུྃ་ཡིག་ལྷན་སྐྱེས་ཀྱི་དགའ་བའི་
རང་བཞིན་ཅན་དུ་གྱུར་པ་ནི་བྱ་བ་གྲུབ་པའི་ཡེ་ཤེས། ཨོཾ་ཨཱཿ ཧཱུྃ། ཨོཾ་སརྦ་བི་ར་ཡོ་གི་ནི་ཀཱ་ཡ་ཝཱཀ་ཙིཏྟ་བཛྲ་སཱ་
བྷ་ཝ་ཨཏྨ་ཀོཉཧཾ། ཨོཾ་བཛྲ་ཤུདྡྷ༔ སརྦ་དྷརྨཱ ༔ བཛྲ་ཤུདྡྷཉཧཾ། ཟླ་བ་དབྱངས་གསལ་ཧཱུྃ་དང་བཅས་པའི་ཡོངས་སུ་
གྱུར་པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱངས་ཀྱི་ཡེ་ཤེས་
སོ། ། རྟེན་གྱི་གཞལ་ཡས་ཁང་དེ་ཡང་གྲུ་བཞི་བ། སྒོ་བཞི་བ་ཕྱི་ནས་རིམ་པ་བཞིན་དུ་དཀར་སེར་དམར་ལྗང་
སྔོ་བའི་རྩིག་པ་རིམ་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེའི་ཕ་གུས་བསྐོར་བའི་གཞལ་ཡས་ཁང་གི་ནང་
དུ་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུབ་པ། ནང་གི་ཤར་དཀར་བྱང་ལྗང་ནུབ་
དམར་ལྷོ་སེར་དབུས་སྔོ་བ། ཕ་གུའི་སྟེང་ན་གསེར་གྱི་སྐར་རགས་བཞི། ཕྱི་ངོས་སུ་ཆུ་སྲིན་གྱི་ཁ་ནས་དྲ་བ་དང་
དྲ་བ་ཕྱེད་པ་འཕྱང་པ། དེའི་ཕྱི་ངོས་སུ་བྱ་འདབ་ལས་དཔྱངས་པའི་རིན་པོ་ཆེའི་ཤར་བུ། དེའི་སྟེང་དུ་མདའ་
ཡབ་པདྨ་འདབ་མ་ཕྱེད་པའི་དབྱིབས་ཅན་ལ་རྒྱལ་མཚན་དང་བ་དན་ལ་སོགས་པ་མཛེས་པར་བྱས་ཤིང་། སྟེང་
པ་ཟུར་བཞིར་གདུགས་བཞིས་བརྒྱན་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་
བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་འཁྱུད་ཀྱི་ཕྱིའི་
འཚམས་དང་འོག་གི་ཕྱི་ནང་གི་གྲྭ་བཞིར་ཟླ་ཕྱེད་རྡོ་རྗེ་རིན་ཆེན་གྱིས་སྤུས་པ། སྒོ་བཞི་སོ་སོའི་མདུན་དུ་ཀ་བ་
བཞི་བཞིས་བཏེག་པའི་རྟ་བབས་གསེར་ལ་སོགས་པའི་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་
ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་བོ་ལས་སྐྱེས་
225

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང་། བར་བར་དུ་གྲུབ་པ་ཐོབ་པ་དང་། སྤྲིན་གྱི་
གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། དེའི་ཕྱི་རོལ་ཏུ་རྡོ་
རྗེའི་ར་བ་མེ་རི་དང་བཅས་པ། དེའི་ཕྱི་རོལ་ཏུ་དུར་ཁྲོད་བརྒྱད་ན་ཤིང་བརྒྱད། དེ་ལ་གནས་པའི་ཕྱོགས་སྐྱོང་
བརྒྱུད་དང་ཞིང་སྐྱོང་བརྒྱུད། ཆུ་བརྒྱད་དང་། དེར་གནས་པའི་ཀླུ་བརྒྱད། སྤྲིན་བརྒྱུད། རི་བརྒྱད། མཆོད་
རྟེན་བརྒྱུད། མེ་བརྒྱད། གཞན་ཡང་ཀེར་རུས་དང་གསལ་ཤིང་ལ་བསྐྱོན་པ་དང་། ཁཱ་དང་འུག་པ་དང་བྱ་
རྒོད་ལ་སོགས་པ་དང་། གནོད་སྦྱིན་དང་སྲིན་པོ་དང་གྲུབ་པ་ཐོབ་པ་ལ་སོགས་པ་མཚད་ཉིད་ཡོངས་སུ་རྫོགས་
པའི་དུར་ཁྲོད་རྣམས་ཀྱིས་བསྐོར་བའི་གཞལ་ཡས་ཁང་གི་དབུས་སུ་པདྨ་དང་ཉི་མའི་གདན་ལ། བཅོམ་ལྡན་
འདས་དཔལ་ཧེ་རུ་ཀ་སྐུ་མདོག་སྔོན་པོ། ཞལ་བཞི་བའི་རྩ་ཞལ་ནས། གཡོན་ཞལ་ལྗང་། རྒྱབ་ཞལ་དམར།
གཡས་ཞལ་སེར་བ། ཞལ་རེ་རེ་ཡང་སྤྱན་གསུམ་པ། སྣ་ཚོགས་རྡོ་རྗེས་མཚན་པའི་རལ་བའི་ཐོར་ཅོག་ཅན།
དབུ་རེ་རེ་ལ་ཐོད་པ་བསྐམ་པོ་ལྔ་ལྔས་བརྒྱན་ཅིང་། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ།
དཔྲལ་བར་རྡོ་རྗེ་རྩེ་ལྔ་བའི་འཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་
བའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཌ་མ་རུ་དང་རལ་གྲི་འཛིན་པའི་མགོ་བོ་མནན་ཅིང་།
གཡོན་བསྐུམས་པས་དུས་མཚན་མ་དམར་པོ་ལག་པ་བཞི་བའི་དང་པོ་གཉིས་ཐལ་མོ་སྦྱར་ཞིང༌། ལྷག་མ་གཉིས་
ཐོད་པ་དང་ཁ་ཊཾ་ཀ་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ་མིག་གསུམ་པ། ཕྱག་རྒྱ་
ལྔས་བརྒྱན་པའོ། ། ཕྱག་བཅུ་གཉིས་པའི་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་ཅིང་།
དེའི་འོག་མ་གཉིས་ཀྱིས་གླང་པོ་ཆེའི་ལྤགས་པ་རློན་པ་བསྡིགས་མཛུབ་དང་བཅས་པས་བརྒྱངས་ཏེ་འཛིན་པ།
གཡས་གསུམ་པ་ན་ཌ་མ་རུ། བཞི་བ་ན་དགྲ་སྟ། ལྔ་བ་ན་གྲི་གུག དྲུག་པ་ན་མདུང་རྩེ་གསུམ་པ་བསྒྲེང་བ།
གཡོན་པའི་ཕྱག་གསུམ་པ་ན་ཁ་ཊཾ་ག བཞི་བ་ན་ཁྲག་གིས་གང་བའི་ཐོད་པ། ལྔ་བ་ན་རྡོ་རྗེའི་ཞགས་པ། དྲུག་
པ་ན་ཚངས་པའི་མགོ་བོ་གདོང་བཞི་བ་བསྣམས་ཤིང་། སྒེག་པ། དཔའ་ལ། མི་སྡུག་པ་སོགས་ཉམས་དགུ་
དང་ལྡན་པ། སྟག་གི་ལྤགས་པའི་ཤམ་ཐབ་ཅན། མི་མགོ་རློན་པ་ལྔ་བཅུས་ཕྲེང་བ་བྱས་པ། ཕྱག་རྒྱ་དྲུག་གིས་
བརྒྱན་ཅིང་མི་རུས་ཀྱི་ཐལ་བས་ལུས་ཐམས་ཅད་ལ་ཕྱག་བྱའོ། ། བཅོམ་ལྡན་འདས་ལ་མངོན་དུ་ཕྱོགས་པར་
བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ། ཞལ་གཅིག ཕྱག་གཉིས་སྤྱན་གསུམ་མ། གཅེར་མོ་སྐྲ་
གྲོལ་བ། ཐོད་པའི་དུམ་བུས་བརྒྱན་པའི་འོག་བག་ཅན། ཕྱག་གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་
པ་ན་བདུད་བཞི་ལ་སོགས་པའི་ཁྲག་གི་གང་བ་བསྣམས་པ། གཡས་པས་གདུག་པ་ཅན་ཀུན་ལ་ གྲི་གུག་དང་
226

༄༅། ། བདེ་མཆོག་ལྷན་སྐྱེས་ཡབ་ཡུམ་གྱི་སྒྲུབ་ཐབས་དངོས་གྲུབ་ཀྱི་གཏེར་ཆེན༑ ༔
བཅས་པའི་བསྡིགས་མཛུབ་ཀྱིས་བསྡིགས་པར་མཛད་པ། བྱིན་པ་གཉིས་ཀྱིས་ཡབ་ཀྱི་བརླ་ཡི་སྟེང་ནས་ལེགས་
པར་འཁྲིལ་བ། ཐུགས་རྗེའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང་།
བསྐམ་པོ་ལྔ་བཅུའི་དོ་ཤལ་ཅན་ནོ། ། ཡབ་ཀྱི་གསང་གནས་ཧཱུྃ་དཀར་པོ་ལས་རྡོ་རྗེ་དཀར་པོ་རྡོ་རྗེ་ལྔ་པ་བློ་དམར་
པོ་ལས་བྱུང་བའི་ནོར་བུ་དམར་པོ་བྱཱ་སེར་པོས་མཚན་པ། ཡུམ་གྱི་གསང་གནས་ཨཱ དམར་པོ་ལས་པདྨ་དམར་
པོ་འདབ་མ་གསུམ་པ་དྡྷ་དཀར་པོ་བྱུང་བའི་བྱང་ཆུབ་ཀྱི་སེམས་མཚོན་པའི་ལྟེ་བ་དཀར་པོ་དྡྷཱ་སེར་པོས་མཚན་པ།
ཡབ་ཀྱི་ལྟེ་བར་ཉི་ཟླ་གདན་ལ་ཨོཾ་བཛྲ་བཻ་རོ་ཙ་ནཱ་ཡེ་ཧཱུཾ་ཧཱུཾ་ཕཊ་སྭཱཧཱ། ཐུགས་ཀར་ཟླ་གདན་ལ་ཨོཾ་སརྦ་བུདྡྷ་ཌཱ་ཀི་ནཱི་
ཡེ་བཛྲ་ཝརྞ་ནཱི་ཡེ་ཧཱུཾ་ཧཱུཾ་ཕཊ་སྭཱཧཱ། མགྲིན་པར་ཉི་གདན་ལ་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ་ཌ་གི་ནི་ཛུ་ལ་སཾ་བྷ་
རཾ་སྭཱཧཱ། དཔྲལ་བར་ཉི་གདན་ལ་ཨོ་ཧི ཧ་ཧ་ཧཱུཾ་ཧཱུཾ་ ཕཊ། ཡུམ་གྱི་ལྟེ་བར་གདན་ལ་ཤྲཱི་བཛྲ་སོགས་དང་།
ཐུགས་ཀར་ཉི་གདན་ལ་ཧི ཧ་སོགས་དང་། མགྲིན་པར་ཟླ་གདན་ལ་ཨོྃ༔ བཛྲ་བཻ་རོ་སོགསདང་། དཔྲལ་བར་
ཟླ་གདན་ལ་ཨོཾ་སརྦ་བུདྡྷ་སོགས་སྔར་བཞིན་ནོ། ། སྔགས་རྣམས་ཁ་དོག་དམར་པོ། གཡོན་སྐོར་དུ་ཕན་ཚུན་
ཞལ་སྦྱོར་བར་གྱུར། ཨོཾ་ཤྲཱི་མ་ཧཱ་སུ་ཁ་བཛྲ་ཧེ་ཧེ་རུ་རུ་ཀཾ་ཨཱ༔ ཧཱུྃ་ཧཱུྃ་ཕཊ་སྭཧཱ། ཡབ་ཡུམ་སྙོམས་པར་ཞུགས་པས་
བྱང་སེམས་སྤྱི་བོ་ནས་ཞུ་བ་མགྲིན་པར་སླེབ་པ་ན་དགའ་བ། སྙིང་ཁར་སླེབས་པ་ན་མཆོག་དགའ། ལྟེ་བར་
སླེབས་པ་ན་ཁྱད་དགའ། ནོར་བུའི་རྩེར་སླེབ་པ་ན་ལྷན་སྐྱེས་ཀྱི་དགའ་བ་སྐྱེས། བདེ་བས་སྟོངབ་དེས་པའི་བདེ་
སྟོང་དབྱེར་མེད་དུ་སྦྱར་ནས། ཡང་དག་པའི་ཏིང་ངེ་འཛིན་ནི་དཔལ་ཧེ་རུ་ཀ་སྟེ་ཡབ་ཡུམ་གཉིས་བདེ་སྟོང་
དབྱེར་མེད་ཀྱི་ཡེ་ཤེས་ཀྱི་ངོ་བོ་རང་བཞིན་མེད་པ་ནམ་མཁའི་འཇའ་མཚོན་ལྟར་འོད་ཀྱི་རང་བཞིན་ཅན་དུ་གྱུར།
གོ་ཆ་ནི། རང་གི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་བོ་ཨོ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་
ན་མ་ཧི་སེར་པོ། སྤྱི་གཙུག་ཏུ་ཉི་མ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། ཕྲག་པ་གཉིས་སུ་ཉི་མ་ལ་ཧེ་རུ་
ཀའི་ངོ་བོ་གི་ཏིཊ་ཧེ་ནག་པོ། མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་ཚ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་
ལ་རྟ་མཆོག་གི་ངོ་བོ་ཕཊ་ཧཾ་ལྗང་། ། ཡུམ་གྱི་ལྟེ་བར་ཉི་མ་ལ་རྡོ་རྗེ་ཉི་མའི་ངོ་བོ་ཨོ་བི་དམར་པོ། སྙིང་གར་ཉི་མ་
ལ་གཤིན་རྗེ་མའི་ངོ་བོ་ཧཱུཾ་ཡི་སྔོན་པོ། མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲི་མི་དཀར་པོ། མགོ་བོར་ཉི་མ་
ལ་སྐྱོད་བྱེད་མའི་ངོ་ཧཱུཾ་ཧཱུཾ་སྦྱོང་ངོ༌། སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུྃ་ཧཱུྃ་ལྗང་ཁུ། དཔྲལ་བར་ཉི་མ་ལ་
ཙཎྜིཀའི་ངོ་བོ་ཕཊ་ཕཊ་དུད་ཁས་མཚན་པ། སྤྱིར་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་
གྱུར། དེ་ནས་འབར་ བའི་ ཕྱག་ རྒྱུ་དང་བཅས་ ཏེ། ཕོ། རང་ གི་ ཐུགས་ཀའི་ཧཱུཾ་ལས་འོད་ཟེར་འཕྲོས།
བསྒོམས་པ་དང་འདྲ་བའི་བདེ་མཆོག་གི་ཡེ་ཤེས་པའི་འཁོར་ལོ་དང་དབང་གི་ལྷ་རྣམས་ཨོཾ་བཛྲ་ས་མཱ་ཛ༔ ཧཱུྃ་ཨོཾ་
227

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཨགྷཾ་པྲ་ཏཱི་ཙྪ་ཧཱུྃ་སྭཱཧཱ། ཛ ཧཱུཾ་བཾ་ཧོ དམ་ཚིག་པ་དང་གཉིས་སུ་མེད་པར་གྱུར། ཨོཾ་ཨཱཿ ཧཱུཾ་སརྦ་བི་ར་ཡོ་གི་ནི་ཀ་
ཡ་ཝཀ་ཙིཏྟ་བཛྲ་སྭ་བྷཱ་ཝ་ཨཏྨ་ཀོཉཧཾ། མོ་ཡོ་ག་ཤུདྡྷ་སརྦ་དྷརྨཱ ཡོ་ག་ཤུདྡྷོཉཧཾ། དེ་ནས་དབང་ལྷལ། ཨོཾ་ཨརྒྱུ་
ནས་སྭཱཧཱ། དེ་བཞིན་གཤེགས་པ་རྣམས་ཀྱིས་བདག་ལ་དབང་བསྐུར་དུ་གསོལ་ཞེས་གསོལ་བ་བཏབ་པས། སྒོ་
མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་
གླུ་ལེན། གཙོ་བོས་དབང་བསྐུར་བའི་དགོངས་པ་མཛད། ཡུམ་དང་ལྷ་མོ་རྣམས་ཀྱིས་བདུད་རྩིས་གང་བའི་
བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏོ་ནས་ཤྲཱི་ཡེ་ཧཱུཾ་ཞེས་དབང་བསྐུར་ལུས་གང་དྲི་མ་དག ཆུའི་ལྷག་མ་སྤྱི་གཙུག་
ཏུ་གནས་པ་ཡོངས་སུ་གྱུར་པ་ལས། ཡབ་ལ་རྡོར་སེམས་དང་ཡུམ་ལ་རྣམ་སྣང་གི་དབུ་བརྒྱན་པར་གྱུར། དེ་ནས་
ནང་མཆོད་ཨོཾ་ཨཱཿ ཧཱུྃ་ཧ་ཧོ་ཧིལན་གསུམ་མམ་འོག་ནས་འབྱུང་བ་ལྟར་དང་། ཆུ་གསུམ་དང་བཅས་པའི་
མཆོད་པ་བྱིན་བརླབ་བྱ་བ་ནི། ཁཎྜ་རོ་ཧིས་བསངས། སྭ་བྷཱ་ཝས་སྦྱངས། སྟོང་བའི་ངང་ལས་ཨོཾ་ལས་བྱུང་
བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། ཞལ་
བསིལ་མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང་རྣམ་པ་
མཆོད་རྫས་བྱེད་ལས་དབང་པོ་དྲུག་གི་སྦྱོང་ཡུལ་དུ་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཤྲཱི ཧེ་རུ་ཀ་ས་པཱ་
རི་ཝ་ར་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ། ནས། ཤཔྟའི་བར་དང་། སྔར་ལྟར་རིགས་དྲུག་གམ། བཅུ་དྲུག་གིས་ཀྱང་
མཆོད་དུ་རུང་། ནང་མཆོད་ནི། མཆོད་དོ། སྐུ་བཞིའི་བདག་ཉིད་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་
ཨོཾ་ཨཱཿ ཧཱུཾ། རྒྱལ་བ་རྡོ་རྗེ་འཆང་གིxརྗེ་བཙུན་རྣལ་འབྱོར་མགྲུབ་ཆེན་ལཱུ་དྲིལ་ནག་གསུམ་གྱིxཆོས་ཀྱི་རྒྱལ་བོ་
བཙོང་ཁ་བ་ཆེན་པོའིམཁས་གྲུབ་ངག་དབང་བརྩོན་འགྲུས་ཀྱིxརྡོ་རྗེ་འཆང་བློ་གྲོས་རྒྱ་མཚོའི བདེ་མཆོག་
བརྒྱད་པའི་བླ་མ་ཐམས་ཅད་ཀྱིxགཞན་ཡང་དབང་བསྐུར་ཞེས་སོགས་ཀྱི་མཇུག་ཏུ་ༀ ཨཱཧཱུཾ། ཨོ་ཧི ཧོ་
སོགས་དང་། བཛྲ་བི་རོ་ཙ་ནའི་མཐར་ཨོཾ་ཨཱཿ ཧཱུཾ་སྦྱར་བ་དང་། རྒྱུད་སྡེ་བཞིའི་ལྷ་ཚོགས་དང་ཆོས་སྐྱོང་སྲུང་
མའི་ཚོགས་དང་དཔའ་བོ་མཁའ་མགྲོ་ཡུལ་ལྷ་གཞི་བདག་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿ ཧཱུྃ། ཨོཾ་ཨཱ ཚིགས་
ཏ་སཱ་ད་ན་བཛྲ་སྭ་བྷཱ་ཨཏྨ་ཀོཉཧཾ། མགྲོན་རྣམས་བདུད་རྩིས་མཉེས་ཤིང་ཚིམ་པར་གྱུར། དེ་ནས། ཨོཾ་བཅོམ་
ལྡན་དཔའ་བོའི་ད་བང་ཕྱུག་ལ་ཕྱག་འཚལ་ཧཱུྃ་ཧཱུྃ་ཕཊ་སོགས་ཡབ་དང་། མོ་བཅོམ་ལྡན་འདས་མ་རྡོ་རྗེ་ཕག་མོ་ལ་
ཕྱག་འཚལ། ཧཱུཾ་ཧཱུཾ་ཕཊ་སོགས་ཡུམ་གྱི་རྐང་བརྒྱད་ཀྱིས་བསྟོད་ཅིང་། བསྡུ་ན། རབ་མཛེས་ཨིནྡྲ་ནི་ལའི་ལྷུན་
པོ་ལ། ། བྱི་རུའི་འཁྲི་ཤིང་མཆོག་གིས་འཁྱུད་པ་བཞིན། ། ཟག་མེད་ལྷན་སྐྱེས་བདེ་ལ་རྟག་རོལ་པ། ། ཧེ་རུ་ཀ་
དཔལ་ཡབ་ཡུམ་ཞབས་ལ་འདུད། ། ཅེས་བསྟོད། དེ་ནས་ཕྲེང་བ་བསངས་སྦྱངས། སྟོང་བའི་ངང་ལས་ཕྲེང་
228

༄༅། ། བདེ་མཆོག་ལྷན་སྐྱེས་ཡབ་ཡུམ་གྱི་སྒྲུབ་ཐབས་དངོས་གྲུབ་ཀྱི་གཏེར་ཆེན། །
བ་སྐད་ཅིག་གིས་པདྨ་གར་གྱི་དབང་ཕྱུག་ཏུ་གྱུར་པ་འོད་དུ་ཞུ་བ་ལས་བགྲང་འཕྲེང་གི་རྣམ་པར་གྱུར་པ་འམ།
ཡང་ན་གཞུང་ལྟར་བསྐྱེད་ནས། རང་གི་ཐུགས་ཀར་ཉི་གདན་ལ་ཧཱུྃ་ཡིག་གི་མཐར་སྔགས་འཕྲེང་གིས་བསྐོར་བ་
ལས་ལྷའི་ཚོགས་སྤྲོས། འགྲོ་བའི་དོན་བྱས་ནས་སྔགས་འཕྲེང་ལ་ཐིམ་པར་གྱུར་པར་བསམས་ལ། ཡབ་ཡུམ་
གཉིས་ཀྱི་སྙིང་པོ་ཉེ་སྙིང་ཅི་འགྲུབ་བཟླའོ། ། རྒྱ་གཞུང་ཕལ་ཆེར་དང་བོད་ཀྱི་ཆོ་ག་འགའ་ཞིག་ལས་ཡབ་ཡུམ་གྱི་
རྩ་སྔགས་བཟླ་བར་མ་བཤད་པས་དེ་གཉིས་མ་བཟླས་ན་ཆད་ལྷག་ ཏུ་མི་འགྱུར་ཡང་། བཟླས་ཀྱང་ཕུན་སུམ་
ཚོགས་པ་ལས་མི་རུང་བ་མི་སྣང་ངོ༌། ། མཐར་ཧེ་རུ་ཀའི་ཡིག་བརྒྱ་བརྗོད་དེ། ཉེར་བསྡུ་བྱ་བ་ལས་སླར་མཆོད་
པའི་ཚུལ་མི་འབྱུང་ངོ༌། ། ཉེར་བསྡུ་ནི། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པ་གཞལ་ཡས་ཁང་སྲུང་
འཁོར་དང་བཅས་པ་ལ་ཕོག་པས། དེ་རྣམས་འོད་ཀྱི་སྣང་བར་བྱས་དུར་ཁྲོད་སྲུང་འཁོར་དང་བཅས་པ་གཞལ་
ཡས་ཁང་ལ་ཐིམ། དེ་རང་ཡབ་ཡུམ་ལ་ཐིམ། ཡུམ་རང་དང་རང་སྟོད་སྨད་ནས་རིམ་གྱིས་ཞུ་སྟེ་སྙིང་ཁའི་ཧཱུྃ་ལ་
ཐིམ། ཧཱུྃ་གི་ཞབས་ཀྱུ་ནས་ནཱ་དའི་བར་རིམ་གྱིས་ཐིམ་ཞིང་། ནཱ་ད་ཡང་མི་དམིགས་པར་གྱུར། སྟོང་བའི་ངང་
ལས་རང་ཧེ་རུ་ཀ་ཞལ་གཅིག་ཕྱག་གཉིས་པ་ཡབ་ཡུམ་གྱི་སྐུར་བཞེངས་པའི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་
བོ་ཨོཾ་ཧ་དཀར་པོ་ཞེས་སོགས་སམ། བསྡུ་ན། སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར།
གཏོར་མ་བྱིན་བརླབ་དང་། འབུལ་ཚུལ་རྒྱས་པ་ནི་ལྷ་མང་ཉུང་གི་ཁྱད་པར་མ་གཏོགས་ལྷ་སྔ་མ་ལྟར་ཡིན་ལ།
བསྡུ་ན། བྱིན་རླབས་གོང་ལྟར་རམ། གཏོར་མ་བསངས་སྦྱངས། སྟོང་བའི་ངང་ལས་ཡཾ་ལས་རླུང་གི་དཀྱིལ་
འཁོར་སྔོན་པོ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ། དེའི་སྟེང་དུ་ཨོཾ་ཨཱཿ ཧཱུཾ་ལས་མི་མགོའི་སྒྱེད་བུ་
གསུམ་གྱི་སྟེང་དུ་ཨཱ༔ལས་ཐོད་པ་ཕྱི་དཀར་ལ་ནང་དམར་བའི་ནང་གི་ཤར་ལ་སོགས་པའི་ཕྱོགས་བཞིར་གཡོན་
སྐོར་དང་དབུས་སུ་ཨོ་ལི་ཨི་ཏྲི་ཧཱུྃ་ལས་རིམ་པ་བཞིན་དུ་དྲི་ཆེན་ཤ་ཆེན་བྱང་སེམས་རག་དྲི་ཆུ་རྣམས་ཡི་གེ་དེ་རྣམས་
ཀྱིས་མཚན་པ། མེ་ལ་སོགས་པའི་མཚམས་བཞིར་གཡས་སྐོར་དུ་ལ་མོ་པཾ་ཏཾ་ལས་རིམ་པ་བཞིན་དུ་བ་ལང་ཁྱི་གླང་
ཆེན་རྟའི་ཤ་རྣམས་ཡི་གེ་དེ་རྣམས་ཀྱིས་མཚན་པ། རང་གི་ཐུགས་ཀ་ནས་འོད་ཟེར་འཕྲོས། རླུང་གཡོས་མེ་
འབར་བའི་དྲོད་ཀྱི་རྫས་ཡི་གེ་དང་བཅས་པ་ཞུ་ནས་བདུད་རྩི་དམར་སེར་དུ་གྱུར། དེའི་སྟེང་དུ་ཧཱུྃ་ལས་ཁ་ཊཾ་ག་
དཀར་པོ་མགོ་ཐུར་དུ་བལྟ་བ་ཐོད་པར་ལྷུང་སྟེ་ཞུ་བས་བཅུད་དེ་དག་དངུལ་ཆུའི་མདོག་ཅན་དུ་གྱུར། དེ་རྣམས་
ཀྱི་སྟེང་དུ་དབྱངས་གསལ་གྱི་ཡི་གེ་དེ་རྣམས་ཡོངས་སུ་གྱུར་པ་ལས་ཨོཾ་ཨཱཿ ཧཱུཾ། དེ་ལས་འོད་ཟེར་འཕྲོས་པས།
ཕྱོགས་བཅུའི་ཞིང་ཁམས་ནས་བཞུགས་པའི་དཔའ་བོ་རྣལ་འབྱོར་མ་རྣམས་ཀྱི་ཐུགས་ཀའི་ས་བོན་ལས་ཡེ་ཤེས་ཀྱི་
བདུད་བརྩི་དང་། རྒྱ་མཚོ་ཆེན་པོ་ན་གནས་པའི་བདུད་རྩི་རྣམས་བཀུག་སྟེ་ཡི་གེ་གསུམ་ལ་ཐིམ་ཞིང་། དེ་
229

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གསུམ་ཡང་ཞུ་ནས་བདུད་རྩིར་ཐིམ་པས་བྱིན་གྱིས་བརླབས་པར་གྱུར། ཨོཾ་ཨཱཿ ཧཱུྃ། ལན་གསུམ། ཐཾ་རང་གི་
ཐུགས་ཀའི་ཧཱུཾ་ལས་འོད་ཟེར་འཕྲོས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་སོགས་འཁོར་དང་བཅས་པའི་
དཀྱིལ་འཁོར་སྤྱན་དྲངས། ཨོཾ་ཨགྷཾ་ཨཱཿ ཧཱུྃ། ནས་ཤཔྟའི་བར་གྱིས་མཆོད་དེ། བཅོམ་ལྡན་འདས་ཡབ་ཡུམ་གྱི་
ལྗགས་ཧཱུྃ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོར་བའི་རྡོ་རྗེའི་འོད་ཟེར་གྱི་སྤུ་
གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་བཛྲ་ཨར་ལི་ཧོ བཛྲ་བཱ་ཀི་༼་ས་མ་ཡ་ཙཱ་ཏྲི་བྱ་
ཧོ༔ ཞེས་པ་ལན་གཉིས་ཀྱིས་གཙོ་བོ་ཡབ་ཡུམ་ལ་ཕུལ་ནས། ནང་མཆོད་སོགས་སྔར་བཞིན་མཆོད། དེ་ནས་
ཡབ་ཀྱི་རྐང་བརྒྱད་ཀྱིས་བསྟོད་པའམ། སྔར་བཞིན་བསྟོད་ཅིང་། སྲིད་པ་དང་མཉམ་ཞེས་སོགས་ཀྱིས་འདོད་
དོན་ལ་གསོལ་བ་གདབ་པོ། དེ་ནས་ཕྱོགས་སྐྱོངས་སོགས་སྐད་ཅིག་གིས་འོད་གསལ་དུ་བཅུག་པ་ལས་བདེ་
མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ཞེས་སོགས་སྔར་ལྟར་བྱིན་གྱིས་བརླབས་ལ།
ཨོཾ་ཁ་ཁ་ཁཱ་ཧི་ཁཱ་ཧི། ཞེས་སོགས་ལན་གཉིས་ཀྱིས་ཕུལ་ནས། ནང་མཆོད་སོགས་ཕུལ་ཏེ། བསྟན་པ་སྲུང་དང་
འགྲོ་བའི་དོན་མཛད་ཕྱིར། ། ཞེས་སོགས་ཀྱིས་འཕྲིན་ལས་ཞིང་། མཐར་ཡིག་བརྒྱ་བཟླས་ནས། མ་རྙེད་
སོགས་ཀྱིས་བཟོད་གསོལ་བྱས་ལ། བཛྲ་མུ འཇིག་རྟེན་པ་རང་གནས་སུ་གཤེགས་ཤིང་། ཡེ་ཤེས་པ་བདག་
ཉིད་ལ་ཐིམ་པར་གྱུར། ཨོཾ་ཨོ་ག་ཤུནྡྷ ནས་ཤུདྡྷོ ཧཾ། དེ་ནས་སྲིད་པ་གསུམ་འབར་སོགས་དང༌། ལྷ་མོ་མཚན་
མ་སོགས་དང་། དགེ་བ་འདི་ཡིས་སོགས་ཀྱིས་སྨོན་ལམ་དང༌། ཤིས་བརྗོད་ཀྱིས་བརྒྱན་པར་བྱའོ། ། ཞེས་པ་
འདི་ཡང་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་དད་པས་ཅོ་ནེའི་དགོན་ཉིད་དུ་སྦྱར་བའི་ཡི་གེ་བ་ནི།
ལམ་འདི་ལ་དད་པ་ཐོབ་པའི་གནས་བརྟན་གྲགས་པ་དཔལ་འབྱོར་ཏེ། དགེ་བས་ཚེ་རབས་ཀུན་ཏུ་དཔལ་ཧེ་རུ་
ཀ་ཡབ་ཡུམ་གྱིས་འབྲལ་བ་མེད་པར་རྗེས་སུ་བཟུང་སྟེ་རྡོ་འཆང་གི་གོ་འཕང་ཐོབ་པར་གྱུར་ཅིག མངྒ་ལཾ། །
230

༄༅། ། བདེ་མཆོག་བཅུ་གསུམ་མ་བཞུགས་སོ། །
སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཉིད། ། སྣ་ཚོགས་གཟུགས་སྐུའི་རྣམ་པར་རོལ་པ་ཅན། ། དཔལ་
ལྡན་ཧེ་རུ་ཀ་དཔལ་འཁོར་བཅས་ལ། ། བཏུད་ནས་དེ་ཡི་སྒྲུབ་ཐབས་བྲི་བར་བྱ། ། དེ་ལ་དཔལ་འཁོར་ལོ་བདེ་
མཆོག་ལྷ་བཅུ་གསུམ་མའི་སྒྲུབ་ཐབས་ཉམས་སུ་ལེན་བདེ་བ་ཞིག་བཤད་པར་བྱ་སྟེ། སྤྱིར་བདེ་མཆོག་གི་སྒྲུབ་
ཐབས་ལ་ལྷ་རེ་གཉིས་མ། ལྷ་བཅུ་གསུམ་མ། ལྷ་ལྔ་མ། དཔའ་བོ་གཅིག འཁོར་ལོ་གསུམ་གྱི་ལྷ་སོ་སོར་དབྱེ་
བའི་དབང་དུ་བྱས་པའི་སྒྲུབ་ཐབས་སོགས་མང་དུ་བཤད་ཅིང༌། ཁྱད་པར་ལྷ་བཅུ་གསུམ་མ་ལ་རྒྱ་གཞུང་གི་སྒྲུབ་
ཐབས་རྒྱུས་བསྡུས་མང་དུ་སྣང་བ་ལས་འདིར་འབྲིང་བོའི་དབང་དུ་བྱས་ན། བདེ་མཆོག་གི་དབང་བསྐུར་ཐོབ་པ་
ཞིག་གིས། གནས་ཡིད་དང༌མཐུན་པར་འདིའི་བྲིས་སྐུ་ དང་ མཆོག་ གཏོར་ སོགས་ ཅི་འབྱོར་ སྟ་ གཱན་ བྱས་ཏེ།
སྐྱབས་སེམས་ནི། མཆོག་གསུམ་དཔའ་བོ་མཁའ་འགྲོ་དང་། ། ཧེ་རུ་ཀ་དཔལ་ཡབ་ཡུམ་ལ། ། སྐྱབས་མིན་
སེམས་ཅན་དོན་གྱི་ཕྱིར། ། བདག་གི་བྱང་ཆུབ་སེམས་བསྐྱེད་དོ། ། དེ་ནས་རྡོར་སེམས་ཀྱི་བསྒོམ་བཟླས་རྒྱས་པ་
འདོད་ན་གཞན་ནས་འབྱུང་བ་ལྟར། བསྡུས་པ་ནི། རང་གི་སྤྱི་བོར་པདྨ་དང་ཟླ་བའི་སྟེང་དུ་ཧཱུྃ་ལས་རྡོར་སེམས་
ཧེ་རུ་དཀར་པོ་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་དཀར་མོ་གྲི་གུག་དང་ཐོད་པ་འཛིན་པ་ལ་
འཁྱུད་པ། དེའི་ཐུགས་ཀའི་ཟླ་གདན་ལ་ཧཱུྃ་ཡིག་གི་མཐར་ཡི་གེ་བརྒྱ་བའི་སྔགས་ཀྱིས་བསྐོར་བ་དེ་ལས་འོད་ཟེར་
འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ཐམས་ཅད་
འོད་ཀྱི་རྣམ་པར་བསྡུས་ནས་སྔགས་འཕྲེང་ལ་ཐིམ། ། དེ་ལས་བདུད་རྩིའི་རྒྱུན་བབ་པ་རང་གི་སྤྱི་པོ་ནས་ཞུགས་
པས་སྡིག་སྒྲིབ་ཐམས་ཅད་དག་པར་གྱུར་པར་བསམ་ལ། ཧེ་རུ་ཀའི་ཡིག་བརྒྱ་ཉེར་གཅིག་གམ་བདུན་བཟླ། དེ་
ནས་བདག་ནི་མི་ཤེས་རྨོངས་པ་ཡིས། ། ཞེས་སོགས་སྤྱི་ལྟར་བྱའོ། ། དག་པ་གསུམ་ནི། འདིའི་གཞུང་འགའ་
ཞིག་ཏུ་མི་སྣང་ཡང་བྱས་ན་ལེགས་པས་དེའི་ཚུལ་ནི། ཤྲཱི་ཧེ་རུ་ཀ ཧེ་ནི་ཀུན་གྱི་འབྱུང་བ།ནས་སུ་གྱུར་པའི་སེམས་
ཏེ་རྒྱུའི་བདག་ཉིད་དུ་བརྟག་པར་བྱས་པའི་སྟོང་པའི་ཆོས་ཀྱི་བདག་མེད་པ་དང་། རྒྱུ་ནི་གང་ཟག་གི་བདག་ཏུ་
འཛིན་པའི་རྣམ་རྟོག་གི་དྲ་བས་བཀོད་པའི་གང་ཟག་གི་བདག་མེད་པ་དང་། ཀ་ནི་དེ་ཁོ་ན་ཉིད་ཡུལ་ཡུལ་ཅན་
231

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཉིས་མི་མཐུན་པར་སོ་སོར་མི་གནས་པ་དང་། ཤྲཱི་ནི་ཡུལ་སྟོང་བ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་
པའི་གཉིས་སུ་མེད་པའི་ཡེ་ཤེས་ཨེ་ཝཾ་གྱི་དོན་ནོ། ། སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་
ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་ཕག་མོ་དམར་མོ་གྲི་གུག་དང་ཐོད་པ་འཛིན་
པས་འཁྱུད་པར་གྱུར། ཤྲཱི་ཧེ་རུ་ཀོཉཧཾ། ལན་གསུམ། དེ་ནས་ཨོཾ་ཨ་ཨཱ་ནས་ཀྵ་ཧཱུྃ་ཧཱུྃ་ཕཊ་ལན་གསུམ། རང་གི་
ལྟེ་བར་དབྱངས་གསལ་གྱི་འཕྲེང་བ་ལན་གསུམ་གྱིས་བསྐོར་བ་ལས་ཧེ་རུ་ཀའི་ལྷ་ཚོགས་འཕྲོས་པ་སྣ་བུ་གཡས་པ་
ནས་འཐོན་བགེགས་ཐམས་ཅད་བསྐྲད་། སླར་བྱོན་སྣ་བུག་གཡོན་པ་ནས་ཞུགས་ཏེ་ལྟེ་བའི་སྔགས་འཕྲེང་ལ་
ཐིམ་པར་གྱུར། དེ་ནས་སེམས་ཅན་ ཐམས་ཅད་བདེ་བ་དང་ལྡན་པར་གྱུར་ཅིག སྡུག་བསྔལ་དང་བྲལ་བར་
གྱུར་ཅིག ཐོབ་ཟིན་པའི་བདེ་བ་བརྟན་པར་གྱུར་ཅིག། ཡིད་དེ་བཞིན་ཉིད་དང་རོ་གཅིག་ཏུ་གནས་པར་གྱུར་
ཅིག ཅེས་ཚད་མེད་བཞི་བསྒོམ། ཚོགས་ཞིང་ནི། རང་ཧེ་རུ་ཀ་རུ་གསལ་བའི་ཐུགས་ཀར་པདྨ་དང་ཟླ་བ་ལ་
གནས་པའི་ཧཱ་ཡིག་སྔོན་པོ། དེའི་འོད་ཟེར་གྱིས་རང་གི་སྤྱི་བོ་ནས་རྐང་མཐིལ་གྱི་བར་གང་བས་ཐོག་མ་མེད་པོ་
ནས་སྒོ་གསུམ་གྱི་དྲི་མ་རྣམས་སྦྱངས། ལུས་ཤེལ་གོང་ལྟར་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་
འོད་ཟེར་གྱིས་བླ་མ་དང་འཁོར་ལོ་སྡོམ་པའི་དཀྱིལ་འཁོར་པའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་རྣམས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མ་ཛ ། གང་གི་དྲིན་གྱིས་བདེ་ཆེན་
གནས། ཞེས་སོགས་ཚིགས་བཅད་གཅིག་གི་མཐར། ཧེ་རུ་ཀ་དཔལ་དཔའ་བོ་ཆེ། ། རྣམ་དག་རྡོ་རྗེའི་དབང་
ཕྱུག་དང༌། ། རྗེས་ཆགས་ཆགས་པ་ཆེ་རྣམས་ཀྱི། ། རྡོ་རྗེ་ཕག་མོ་དེ་ལ་འདུད། ། གནས་དང་ཉེ་བའི་གནས་དང་
ཞིང༌། ། འདུལ་དང་དུར་ཁྲོད་གནས་པ་ཡི། ། དཔའ་བོ་དཔའ་མོ་དབང་ཕྱུག་མ། ། ཀུན་ལ་བདག་ནི་གུས་ཕྱག་
འཚལ། ། རང་གི་སྙིང་ཀའི་ཧཱུྃ་ལས་བྱུང་བའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཙཀྲ་སཾ་བ་ར་ཨགྷཾ་པྲ་ཏཱི་ཙྪ་
སཱཧཱ། ནས་ཤཔྟའི་བར་དང༌། རིག་མ་བཅུ་དྲུག་གམ། བསྡུ་ན། ཨོཾ་ཨཱ༔ བཛྲ་ཨཱ་དརྨེ་ཧཱུྃ། ཨོྃ་ཨཱ༔ བཛྲ་ཝི་ནི་ཧཱུཾ།
ཨོཾ་ཨཱཿ བཛ྄གྷནྡྷེ་ཧཱུྃ། ཨོཾ་ཨཱ༔ བཛྲ་རཱ་ས་ཧཱུཾ། ༀ་ཨཱ༔ བཛྲ་མྤནྣེ་ཧཱུྃ། ཨོྃ་ཨཱ༔ བཛྲ་དྷརྨ་ཧཱུྃ། དེ་རྐང་བརྒྱད་ཀྱིས་
བསྟོད་པས་མཆོད་དམ་མིན་ཡང་རུང༌། དཀོན་མཆོག་ གསུམ་ ལ་ བདག་ སྐྱབས་འཆི། ། ཞེས་ སོགས་ རྒྱུན་
བཤགས་ལན་གསུམ་དང་། ཚོགས་ཞིང་རྣམས་རང་གི་སྙིང་གར་ཐིམ་པར་བྱིན་གྱིས་བརླབ་པར་གྱུར་བར་བསམ་
མོ། ། འདི་ཉེ་ཏུ་གཞུང་ཕལ་ཆེར་ལས་མངོན་གྱུར་ལྔའི་སྒོ་ནས་བསྐྱེད་པ་མི་སྣང་ཡང་། བསྐྱེད་ན་ནི་ལེགས་པས་
དེ་ལ་འཆི་བ་ཆོས་སྐུའི་ལམ་ཁྱེར་ནི། ཨོཾ་སྭ་བྷཱ་ཝ་ནས་ཤུདྷོ་྅་ཧཾ། རང་གི་ཐུགས་ཀའི་ཧཱུྃ་གི་འོད་ཟེར་གྱིས་བརྟན་
གཡོ་ཐམས་ཅད་སྦྱངས་ཏེ་འོད་ཀྱི་རྣམ་པར་གྱུར་པ་རང་ལ་ཐིམ། རང་ཡང་སྟོད་སྨན་ནས་རིམ་གྱིས་ཧཱུྃ་ལ་ཐིམ།
232

༄༅། ། བདེ་མཆོག་བཅུ་གསུམ་མ། །
ཧཱུྃ་གི་ཞབས་ཀྱུ་ནས། ནཱ་དའི་བར་རིམ་གྱིས་ཐིམ་ཞིང་། ནཱ་ད་ཡང་མི་དམིགས་པར་གྱུར། ཨོཾ་བྷཱུ་ནྱ་ཏ་ནས་ཀོའུ་
ཧཾ། བར་ལོངས་སྐུའི་ལམ་ཁྱེར་ནི། སྟོང་བའི་ངང་ལས་ནས་ནཱ་ད་དའི་གཟུགས་གྱེན་དུ་བསྒྲེང་ཞིང་ཕྲ་བ་དཀར་
ལ་དམར་བའི་མདངས་ཆགས་པ་ནམ་མཁར་གནས་པར་གྱུར། ཨོཾ་སུམྦྷ་ནི་སུམྦྷཱ་ནི་ཧཱུཾ་ཧཱུཾ་ཕཊ། ཤར་དུ་སྔགས་དེ་
ཉིད་ཁ་དོག་ནག་པོ། ཨོ་བྲི་ཏྠ་གྲི་ཙྪ་ཧཱུཾ་ཧཱུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་ཁུ། ཨོཾ་ཤྲཱི་ཙྪ་པཱ་ཡ་གྲོ་ཙྪ་པ་ཡག་
ཧཱུྃ་ཧཱུྃ་ཕཊ། ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་ཨཱ་ན་ཡ་ཧོ་བཏྱཱ་རཱ་ཛཱ་ཧཱུཾ་ཧཱུཾ་ཕཊ། ལྷོར་སྔགས་དེ་ཉིད་
ཁ་དོག་སེར་པོ་རྣམས་སུ་འཁོད་པར་གྱུར། དེ་རྣམས་ལས་རང་འདྲའི་ཁ་དོག་ཅན་གྱི་འོད་ཟེར་ཚངས་པའི་
འཇིག་རྟེན་ལས་གསེར་གྱི་ས་གཞི་ལ་ཐུག་གི་བར་དུ་ཁྱབ་པའི་འོད་ཟེར་ཆེན་པོའི་གཟུགས་རྣམས་སུ་གྱུར།
སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས་ཤར་ནག བྱང་ལྗང་། ནུབ་དམར། ལྷོ་སེར་པའི་ར་བ་
གྲུ་བཞི་བ་ཚད་དེ་ལྟ་བུ། ར་བ་གྲུབ་པ་དང་མཉམ་དུ་འོག་ཏུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ། དེ་ལས་
འོད་ཟེར་འོག་ཏུ་འཕྲོས་པས་རྡོ་རྗེ་ས་གཞི། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་
རྗེའི་བླ་རེ། དེའི་ཕྱི་རོལ་ཏུ་མདའི་དྲ་བ་རྡོ་རྗེའི་ར་གུར་རྣམས་པར་མཚམས་མེད་པར་དུམ་བུ་གཅིག་ཏུ་གྱུར་པའི་
ཕྱི་རོལ་དུ་རྡོ་རྗེའི་མི་འཇིག་དུས་ཀྱི་མེ་ལྟ་བུས་བསྐོར་བར་གྱུར། ཨོཾ་མེ་དེ་ནི་བཛྲ་བྷ་ཝ་བཛྲ་བྷནྡྷ་ཧཱུྃ། ཨོཾ་བཛྲ་པཱ་
ཀ་ར་ཧཱུྃ་བཾ་ཧཱུྃ། ཨོཾ་བཛྲ་པཉྩ་ར་ཧཱུྃ་པོ་ཧཱུཾ། ཨོཾ་བཛྲ་བེ་ཏ་ན་ཧཱུྃ་ཁཾ་ཧཱུྃ། ཨོཾ་བཛྲ་ས་ར་ཛ་ལ་ཏྲཾ་སཾ་ཏྲཾ། ཨོཾ་བཛྲ་ཛྭ་ལ་ཨ་
ན་ལཱཙཱ་ཧཱུྃ་ཧཱུྃ་ཧཱུྃ། ཨོཾ་སུམྦྷ་ནི་སོགས་བཞི་བརྗོད་དེ། འགྲོ་བ་རྣམ་པ་ཐམས་ཅད་དུ་བགེགས་དང་བྲལ་བར་གྱུར་
བར་བསམ་མོ། ། སྣང་འཁོར་གྱི་ནང་དུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་རྒྱལ་མཚན་གྱིས་མཚན་
པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་རོ་གྱིས་མཚན་པ། དེའི་སྟེང་དུ་པཾ་ལས་ཆུའི་
དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལོ་ལས་སའི་དཀྱིལ་འཁོར་སེར་པོ་གྲུ་བཞི་བ་རྡོ་
རྗེས་མཚན་པ། དེའི་སྟེང་དུ་ཚུ་ལས་རི་རབ་གྲུ་བཞི་བ་ལྕོགས་བརྒྱད་ཀྱིས་མཛེས་པ། དེའི་སྟེང་དུ་པཾ་ལ་སྣ་
ཚོགས་པདྨ། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ། དེའི་སྟེང་དུ་པཾ་ལས་སྣ་ཚོགས་པདྨ་ཆུང་ངུའི་དབུས་སུ་མཚན་
སོ་གཉིས་ཀྱི་ངོ་བོ་ཨ་ཨཱནས་ༀ་ཨཱ༔ སྟེ་དབྱངས་ཡིག་དཀར་པོ་བཅུ་དྲུག་པ་ཕྲག་གཅིག་གཡས་སྐོར་དང་། སྨར་
ཡང་ཨ་ཨཱ་ནས་ཨོ་ཨཱ་སྟེ་དབྱངས་ཡིག་དཀར་པོ་བ་ཕྲག་གཅིག་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་
རོལ་དཔེ་བྱད་བརྒྱད་ཅུའི་ངོ་བོ་ཀ་ཁ་ག་གྷ་ང་ནས་ཤ་ཥ་ས་ཧ་ཀྵ་གསལ་བྱེད་དམར་པོ་བཞི་བཅུ་བ་ཕྲག་གཅིག་
གཡས་སྐོར་དང་། སླར་ཡང་ཀ་ཁ་ག་གྷ་ང་ནས་ཤ་ཥ་ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་
གཡོན་སྐོར་དུ་རིམ་པ་གཅིག་གིས་འཁོད། དེ་གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་དཀར་ལ་
233

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དམར་མའི་མདངས་ཅན་ལ་དབྱངས་གསལ་གཉིས་གཟུགས་བརྙན་བཞིན་དུ་ཤར་བའི་ཨཱ་ལི་དང་ཟླ་བའི་ཁ་དོག་
དཀར་བའི་ཆ་ནི་མེ་ལོང་ལྟ་བུའི་ཡེ་ཤེས། ཀཱ་ལི་དང་ཟླ་བའི་ཁ་དོག་དམར་པའི་ཆ་ནི་མཉམ་པ་ཉིད་ཀྱི་ཡེ་ཤེས།
རང་སེམས་ནམ་མཁའི་ནཱ་དས་ཟླ་བ་དཀར་དམར་མཐོང་ནས་དེའི་དབུས་སུ་ཞུགས་པས། སླར་ཡང་ནཱ་ད་ནས་
ཨུའི་བར་རིམ་པ་བཞིན་དུ་ཧཱུྃ་ཡིག་དཀར་ལ་དམར་པའི་མདངས་ཆགས་པ་རྒྱུ་རྡོ་རྗེ་འཛིན་པའི་རང་བཞིན་ཅན་
དུ་རྫོགས་པར་གྱུར་པ་སོ་སོར་རྟོག་པའི་ཡེ་ཤེས། ཧཱུྃ་ཡིག་ནཱ་ད་ལས་འོད་ཟེར་འཕྲོས་པའི་སྣེ་ལས་ཧེ་རུ་ཀའི་ལྷ་
ཚོགས་དཔག་ཏུ་མེད་པ་སྤྲོས་པས་འགྲོ་བ་རྣམས་ཧེ་རུ་ཀའི་གོ་འཕང་ལ་བཀོད། ཐོག་མ་ནས་གྲུབ་པའི་དཔའ་བོ་
ནལ་འབྱོར་མ་དང་ལྷན་ཅིག་སྤྱན་དྲངས་སྙོམས་པར་འཇུག་པ་སྔོན་དུ་འགྲོ་བས་ཞུ་བས་ཧཱུྃ་ཡིག་ལ་ཐིམ་པས་ཧཱུྃ་
ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་པ་ནི་བྱ་བ་གྲུབ་པའི་ཡེ་ཤེས། ཨོཾ་ཨཱཿ ཧཱུྃ། ཨོཾ་སརྦ་པི་ར་ཡོ་
གི་ནཱི་ཀ་ཡ་ཝཱ་ག་ཙེཏྟ་བཛྲ་སྭ་བྷ་ཝ་ཨཏྨ་ཀོཉཧཾ། ཨོཾ་བཛྲ་བྷུ༔ སརྦ་དྷརྨཱ༔ བཛྲ་ཤུདྷོཥཱ་ཧཾ། ཟླ་བ་དབྱངས་གསལ་
ཧཱུྃ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུ་གཅིག་ཏུ་གྲུབ་པ་ནི་
ཆོས་ཀྱི་དབྱིངས་ཀྱི་ཡེ་ཤེས་སོ། ། རྟེན་གྱི་གཞལ་ཡས་ཁང་དེ་ཡང་གྲུ་བཞི་པ། སྒོ་བཞི་པ་ཕྱི་ནས་རིམ་པ་བཞིན་
དུ་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེའི་ཕ་གུས་བསྐོར་
བའི་གཞལ་ཡས་ཁང་གི་ནང་དུ་ཀྭ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུག་པ། རྩེ་མོར་རྡོ་རྗེ་
ནོར་བུ་རིན་པོ་ཆེའི་ཏོག་གིས་སྤྲས་པའི་ནང་གི་ཤར་དཀར་བྱང་ལྗང་ནུབ་དམར་ལྷོ་སེར་དབུས་སྔོ་བ། ཕ་གུའི་
སྟེང་ན་གསེར་གྱི་སྐེ་རགས་བཞི། ཕྱི་ངོས་སུ་ཆུ་སྲིན་གྱི་ཁ་ནས་རིན་པོ་ཆེའི་དྲ་བ་དང་དྲ་བ་ཕྱེད་པ་ལ་དྲིལ་བུ་དང་
རྔ་ཡབ་ལ་སོགས་པས་བརྒྱན་པ། དེའི་ཕྱི་ངོས་སུ་བྱ་འདབ་ལས་དཔྱངས་པའི་རིན་པོ་ཆེའི་ཤར་བུ། དེའི་སྟེང་དུ་
མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་ལ་རྒྱལ་མཚན་དང་བ་དན་ལ་སོགས་པ་མཛེས་པར་བྱས་ཤིང་།
སྟེང་གི་ཟུར་བཞིར་གདགས་བཞིས་བརྒྱན་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་
ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པར་བྱེད་བཞིན་པ། སྒོ་དང་སྒོ་འཁྱུད་ཀྱི་
ཕྱིའི་མཚམས་དང་འོག་གི་ཕྱི་ནང་གི་གྲྭ་བཞི་ཟླ་ཕྱེད་རྡོ་རྗེ་རིན་ཆེན་གྱིས་སྤྲས་པ། སྒོ་བཞི་སོ་སོའི་མདུན་དུ་ཀ་བ་
བཞི་བཞིས་བཏེག་པའི་རྟ་བབས་གསེར་ལ་སོགས་པའི་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་
ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་
པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང༌། བར་བར་དུ་གྲུབ་པ་ཐོབ་པ་དང་། སྤྲིན་གྱི་
གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། དེའི་ཕྱི་རོལ་ཏུ་རྡོ་
234

༄༅། ། བདེ་མཆོག་བཅུ་གསུམ་མ། །
རྗེའི་ར་བའི་མེ་རི་དང་བཅས་པ། དེའི་ཕྱི་རོལ་ཏུ་དུར་ཁྲོད་བརྒྱད་ན་ཤིང་བརྒྱུད། དེ་ལ་གནས་པའི་ཕྱོགས་སྐྱོང་
བརྒྱད་དང་ཞིང་སྐྱོང་བརྒྱད། ཆུ་བརྒྱུད་དང་དེར་གནས་པའི་ཀླུ་བརྒྱད། སྤྲིན་བརྒྱད། རི་བརྒྱད། མཆོད་
རྟེན་བརྒྱད། མེ་བརྒྱད། གཞན་ཡང་ཀེང་རུས་དང་གསལ་ཤིང་ལ་བསྐྱོན་པ་དང༌། ཁཱ་དང་འུག་པ་དང་བྱ་
རྒོད་ལ་སོགས་པ་དང་། གནོད་སྦྱིན་དང་སྲིན་པོ་དང་གྲུབ་པ་ཐོབ་པ་ལ་སོགས་པ་མཚན་ཉིད་ཡོངས་སུ་རྫོགས་
པའི་དུར་ཁྲོད་རྣམས་ཀྱིས་བསྐོར་བའི་གཞལ་ཡས་ཁང་གི་དབུས་སུ་པདྨ་དང་ཉི་མའི་གདན་ལ་རང་ཉིད་བཅོམ་
ལྡན་འདས་དཔལ་ཧེ་རུ་ཀ་སྐུ་མདོག་སྔོན་པོ། ཞལ་བཞི་བའི་རྩ་ཞལ་སྔོ། གཡོན་ཞལ་ལྗང་། རྒྱབ་ཞལ་དམར།
གཡས་ཞལ་སེར། ཞལ་རེ་རེ་ཡང་སྤྱན་གསུམ་པ། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་
རེ་རེ་ལའང་ཐོད་པ་བསྐམ་པོ་ལྔ་ལྔས་བརྒྱན་ཅིང་། དབུ་ཡི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆད་པ།
དཔྲལ་བར་རྡོ་རྗེ་རྩེ་ལྔ་བའི་འཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་
བའི་དང་པོ་གཉིས་ཐལ་མོ་སྦྱར་བ། ལྷག་མ་ གཉིས་ཌ་མ་རུ་དང་རལ་གྲི་འཛིན་པའི་མགོ་བོ་མནན་ ཅིང་།
གཡོན་བསྐུམས་པས་དུས་མཚན་མ་དམར་མོ་ལག་པ་བཞི་བའི་དང་པོ་གཉིས་ཐལ་མོ་སྦྱར་ཞིང་། ལྷག་མ་གཉིས་
ཐོད་པ་དང་ཁ་ཊཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ་མིག་གསུམ་པ་ཕྱག་རྒྱ་
ལྔས་བརྒྱན་པའོ། ། ཕྱག་བཅུ་གཉིས་པའི་གདོང་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་ཅིང་།
དེའི་འོག་མ་གཉིས་ཀྱི་གླང་པོ་ཆེའི་ལྤགས་པ་རློན་པ་བསྡིགས་མཛུབ་དང་བཅས་པས་བརྐྱངས་ཏེ་འཛིན་པ།
གཡས་གསུམ་པ་ན་ཌ་མ་རུ། བཞི་པ་ན་དགྲ་སྟ། ལྔ་བ་ན་གྲི་གུག དྲུག་པ་ན་མདུང་རྩེ་གསུམ་པ་བསྒྲེང་བ།
གཡོན་པའི་གསུམ་པ་ན་ཁ་ཊཾ་ག བཞི་པ་ན་ཁྲག་གིས་གང་བའི་ཐོད་པ། ལྔ་བ་ན་རྡོ་རྗེའི་ཞགས་པ། དྲུག་པ་ན་
ཚངས་པའི་མགོ་བོ་གདོང་བཞི་པ་བསྣམས་ཤིང་། སྒེག་པ། དཔའ་བ། མི་སྡུག་པ་ལ་སོགས་པའི་ཉམས་དགུ་
དང་ལྡན་པ། སྟག་གི་ལྤགས་པའི་ཤམ་ཐབ་ཅན། མི་མགོ་རློན་པ་ལྔ་བཅུས་ཕྲེང་བ་བྱས་པ། ཕྱག་རྒྱ་དྲུག་གིས་
བརྒྱན་ཅིང་མི་རུས་གྱི་ཐལ་བས་ལུས་ཐམས་ཅད་ལ་བྱུགས་པའོ། ། བཅོམ་ལྡན་འདས་ལ་མངོན་དུ་ཕྱོགས་པར་
བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ། ། ཞལ་གཅིག ཕྱག་གཉིས། སྤྱན་གསུམ་མ། གཅེར་
མོ་སྐྲ་གྲོལ་བ། ཐོད་པ་དུམ་བུས་བརྒྱན་པའི་འོག་བག་ཅན། ཕྱག་གཡོན་པས་ཡབ་ཀྱི་མགུལ་ནས་འཁྱུད་པའི་
ཐོད་པ་ན་བདུད་བཞི་ལ་སོགས་པའི་ཁྲག་གི་གང་བ་བསྣམས་པ། གཡས་པས་གདུག་པ་ཅན་ཀུན་ལ་གྲི་གུག་དང་
བཅས་པའི་བསྡིགས་མཛུབ་ཀྱིས་བསྡིགས་པར་མཛད་པ། བྱིན་པ་གཉིས་ཀྱིས་ཡབ་གྱི་བརླ་ཡི་སྟེང་ན་ལེགས་པར་
འཁྲིལ་བ། ཐུགས་རྗེའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་བསྐམས་ལྔ་
235

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཅུའི་དོ་ཤལ་ཅན་ནོ། ། ཕྱོགས་བཞིར་འདབ་མ་ལ་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་ཁུ།
ནུབ་ཏུ་ཁཎྜ་རོ་ཧེ་དམར་མོ། ། ལྷོར་གཟུགས་ཅན་མ་སེར་མོ། ། མཚམས་བཞིར་བདུད་རྩིས་གང་བའི་ཐོད་པ་
བཞི། ཤར་སྒོར་ཁྲ་གདོང་མ་ནག་མོ། བྱང་སྒོ་འུག་གདོང་མ་ལྗང་ཁུ། ནུབ་སྐོར་ཁྱི་གདོང་མ་དམར་མོ། ལྷོ་
སྒོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར། ལྷོ་ནུབ་ཏུ་གཤིན་རྗེ་ཕོ་ཉ་མོ་
གཡས་སེར་གཡོན་དམར། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་། བྱང་ཤར་གཤིན་རྗེ་
འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་སྤྱན་གསུམ་མ་མཆེ་བ་རྣམ་པར་གཙིགས་པའི་
ཞལ་ཅན། གཅེར་མོ་སྐྲ་གྲོལ་བ། ཕྱག་བཞིའི་གཡས་དང་པོས་གྲི་གུམ་དང་། གཡོན་དང་པོས་ཐོད་པ་བཟུང་
ནས་ཐུགས་ཀར་འཁྱུད་པའི་ཚུལ་མཛད་ཅིང་། གཡས་འོག་མས་ཌ་མ་རུ་དང་། གཡོན་འོག་མས་ཁ་ཊཾ་ཀ་འཛིན་
པ། ཐོད་བསྐམ་ལྔའི་དབུ་བརྒྱན་ཅིང་། ཐོད་བསྐམ་ལྔ་བཅུའི་དོ་ཤལ་ཅན། སྒོར་མཚམས་མ་བརྒྱད་རོའི་
གདན་དང་། ཐམས་ཅད་ཀྱང་ཉི་གདན་ལ་གཡས་བརྐྱངས་ཀྱིས་བཞུགས་པའོ། ། ཡབ་ཀྱི་གསང་གནས་ཧཱུྃ་
དཀར་པོ་ལས་རྡོ་རྗེ་དཀར་པོ་རྩེ་ལྔ་པ་བྱུ་དམར་པོ་ལས་བྱུང་བའི་ནོར་བུ་དམར་པོ་བྱཱ་སེར་པོས་མཚན་པ། ཡུམ་
གྱི་གསང་གནས་ཨཱ་དམར་པོ་ལས་པདྨ་དམར་པོ་འདབ་མ་གསུམ་པ་རྫུ་དཀར་པོ་ལས་བྱུང་བའི་བྱང་ཆུབ་ཀྱི་
སེམས་མཚོན་པའི་ལྟེ་བ་དཀར་པོ་དྨ་སེར་པོས་མཚན་པ། ཡབ་ཀྱི་ལྟེ་བར་ཟླ་གདན་ལ་ཨོཾ་བཛྲ་བཻ་རོ་ཙ་ནཱ་ཡེ་ཧཱུཾ་ཧཱུཾ་
ཕཊ་སྭཱཧཱ། ཐུགས་ཀར་ཟླ་གདན་ལ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུཾ་ཧཱུཾ་ཕཊ་སྭཱཧཱ། མགྲིན་པར་ཉི་
གདན་ལ་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ་ཌཱ་ཀི་ནི་ཛུ་ལ་སཾ་བྷ་རཾ་སྭཧཱ་དཔྲལ་པར་ཉི་གདན་ལ་མོ་ཧཱུྃ༔ ཧ་ཧ་ཧཱུཾ་ཧཱུཾ་
ཕཊ། ཡུམ་གྱི་ལྟེ་བར་ཉི་གདན་ ལ་ ཤྲཱི་བཛྲ་སོགས་དང་། ཐུགས་ཀར་ཉི་གདན་ལ་ ཨོ་ཧི ཧ་ སོགས་དང་།
མགྲིན་པར་ཟླ་གདན་ལ་ཨོཾ་བཛྲ་པེ་རོ་སོགས་དང་། དཔྲལ་བར་ཟླ་གདན་ལ་ཨོཾ་སརྦ་བུདྷ་སོགས་སྔར་བཞིན་
ནོ། ། སྔགས་རྣམས་ཁ་དོག་དམར་པོ། གཡོན་སྐོར་དུ་ཕན་ཚུན་ཞལ་སྦྱོར་བར་གྱུར། ཨོཾ་ཤྲཱི་མ་ཧཱ་སུ་ཁ་བཛྲ་ཧེ་
ཧི་རུ་རུ་ཀཾ་ཨཱཿ ཧཱུྃ་ཧཱུྃ་ཕཊ་ཕཊ་སྭཧཱ། ཡབ་ཡུམ་སྙོམས་པར་ཞུགས་པས་བྱང་སེམས་སྤྱི་བོ་ནས་ཞུ་བ་མགྲིན་པར་
སླེབས་པ་ན་དགའ་བ། སྙིང་ཁར་སླེབས་པ་ན་མཆོག་དགའ། ལྟེ་བར་སླེབས་པ་ན་ཁྱད་དགའ། ནོར་བུའི་རྩེར་
སླེབས་པ་ན་ལྷན་སྐྱེས་ཀྱི་དགའ་བ་སྐྱེས། བདེ་བས་སྟོང་བ་ངེས་པའི་བདེ་སྟོང་དབྱེར་མེད་དུ་སྦྱར་བས། ཡང་
དག་པའི་ཏིང་ངེ་འཛིན་ནི་དཔལ་ཧེ་རུ་ཀ ཡབ་ཡུམ་དང་། དྲན་པ་ཉེ་བར་བཞག་པ་བཞི་ནི་མཁའ་འགྲོ་མ་
སོགས་བཞི་དང་། ཡང་དག་པའི་ལས་གྱི་མཐའ་སོགས་བཞི་དང་། ཡང་དག་སྤོང་པ་བཞི་ནི་སྒོ་མཚམས་མ་
བརྒྱུད་དེ་ཐམས་ཅད་ཀྱང་བདེ་སྟོང་དབྱེར་མེད་ཀྱི་ཡེ་ཤེས་ཀྱི་ངོ་བོ་ནམ་མཁའི་འཇའ་ཚོན་ལྟ་བུར་འོད་ཀྱི་རང་
236

༄༅ ། བདེ་མཆོག་བཅུ་གསུམ་མ། །
བཞིན་ཅན་དུ་གྱུར། གོ་ཆ་ནི། རང་གི་ཐུགས་གར་ཟླ་བ་ལ་རྡོར་སེམས་ཀྱི་ངོ་བོ་ཨོཾ་དཀར་པོ། ། མགོ་བོ་རྣམ་
སྣང་གི་ངོ་བོ་ན་མ་ཧི་སེར་པོ། ། སྤྱི་གཙུག་ཏུ་པདྨ་གར་དབང་གི་ངོ་བོ་སྭཧཱ་ཧུ་དམར་པོ།ཕྲག་པ་གཉིས་སུ་ཧེ་རུ་
ཀའི་ངོ་བོ་ཕཊ་ཧེ་ནག་པོ། དེ་མིག་གཉིས་སུ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་ལ་རྟ་
མཆོག་གི་ཕཊ་ཧཾ་ལྗང་། ཡུམ་ཀྱི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ། ཨོཾ་བོ་དམར་པོ། སྙིང་གར་ཉི་མ་ལ་
གཤིན་རྗེ་མའི་ངོ་བོ་ཧཱུཾ་ཡཾ་སྔོན་པོ། ། མགྲིན་པར་ཟླ་ལ་བ་ལ་རྨོངས་བྱེད་མའི་ངོ་བོ་ཧཱུཾ་ལཾ་དཀར་པོ། མགོ་བོར་ཉི་
མ་འ་སྐྱོད་བྱེད་མའི་ངོ་བོ་ཧྲེ་ཧྲི་སེར་པོ། ། སྤྱི་གཙུག་ཏུ་སྐྲག་བྱེད་མའི་ངོ་བོ་ཧཱུྃ་ཧཱུྃ་ལྗང་ཁུ། དཔྲལ་བར་ཉི་མ་ཙི་ཏྟི་
ཀའི་ངོ་བོ་ཕཊ་ཕཊ་དུང་ཁས་མཚན་པ། སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར། དེ་
ནས་འབར་བའི་ཕྱག་རྒྱ་དང་བཅས་ཏེ། ཕོ་རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། བསྒོམ་པ་དང་འདྲ་
བའི་བདེ་མཆོག་ལྷ་བཅུ་གསུམ་པའི་ཡེ་ཤེས་པའི་འཁོར་ལོ་དང་དབང་གི་ལྷ་རྣམས་ཨོཾ་བཛྲ་ས་མཱ་ཛ ། ཧཱུྃ་ཨོཾ་ཨགྷཾ་
པྲ་ཏཱི་ཙྪ་ཧཱུཾ་སྭཱཧཱ། ཛ ཧཱུྃ་བཾ་ཧོ༔ དམ་ཚིག་པ་དང་གཉིས་སུ་མེད་པར་གྱུར། ཨོཾ་ཨཱ༔ ཧཱུྃ་སརྦ་པེ་ར་ཡོ་གི་ནི་ཀཱ་ཡ་ཝ་
ཀ་ཙིཏྟ་བཛྲ་སྭ་བྷཱ་ཝ་ཨཏྨ་ཀོཉཧཾ། ཨོ་ཡོ་ག་ཤུདྡྷ༔ སརྦ་དྷརྨཱ ཡོ་ག་ཤུདྷོཉཧཾ། དེ་ནས་དབང་ལྷ་ལ། ཨོཾ་ཨརྒྱུ་ནས་
སཱཧཱ། དེ་བཞིན་གཤེགས་པ་རྣམས་ཀྱིས་བདག་ལ་དབང་བསྐུར་དུ་གསོལ་ཞེས་གསོལ་བ་བཏབ་པས། སྒོ་
མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེ་ཀླུ་
ལེན། གཙོ་བོ་དབང་བསྐུར་བའི་དགོངས་པ་མཛད། ཡུམ་དང་ལྷ་མོ་རྣམས་ཀྱིས་བདུད་རྩིས་གང་བའི་བུམ་པ་
ཐོགས་ནས་ཨོཾ་སརྦ་ཏ་ཐཱ་ག་ཏ་ནས་ཤྲཱི་ཡེ་ཧཱུྃ་ཞེས་དབང་བསྐུར་ལུས་གང་དྲི་མ་དག ཆུའི་ལྷག་མ་སྤྱི་གཙུག་ཏུ་
གནས་པ་ཡོངས་སུ་གྱུར་པ་ལས། ཡབ་ལ་རྡོར་སེམས་དང་ཡུམ་ལ་མི་བསྐྱོད་པ། སྙིང་པོའི་རྣལ་འབྱོར་མ་བཞི་ལ་
རྣམ་སྣང་དོན་གྲུབ་འོད་དཔག་མེད་རིན་འབྱུང་དང་། སྒོ་མཚམས་མ་བརྒྱུད་ལ་དོན་གྲུབ་ཀྱིས་དབུ་བརྒྱན་པར་
གྱུར། དེ་ནས་ནང་མཆོད་ཨོཾ་ཨཱཿ ཧཱུཾ། ཧ་ཧོ་ཧི༔ ལན་གསུམ་མམ། འོག་ནས་འབྱུང་བ་ལྟར་དང་། ཆུ་གསུམ་
དང་བཅས་པའི་མཆོད་པ་ཕྱིན་རླབས་ནི། ། ཁཎྜ་རོ་ཧིས་བསངས་སྭ་བྷཱ་ཝས་སྦྱངས་སྟོང་བའི་ངང་ལས་ཀཾ་ལས་
བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱིས་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ།
ཞལ་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང་
རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཤྲཱིཧེ་རུ་
ཀ་ས་པཱ་རི་ཝ་ར་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ་ནས་ཤཔྟའི་པར་དང༌། སྔར་ལྟར་རིག་མ་དྲུག་གམ། བཅུ་དྲུག་གིས་ཀྱང་
མཆོད་དུ་རུང་ངོ་། ། ནང་མཆོད་ནི། མཆོད་དོ། ། སྐུ་བཞིའི་བདག་ཉིད་དྲིན་ཅན་རྩ་བའི་བླ་མ་རིན་པོ་ཆེའི་
237

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཞལ་དུ་ཨོཾ་ཨཱཿ ཧཱུཾ། རྒྱལ་བ་རྡོ་རྗེ་འཆང་གི། རྗེ་བཙུན་རྣལ་འབྱོར་མའིx། གྲུབ་ཆེན་ལཱུ་དྲིལ་ནག་གསུམ་གྱི ། །
ཆོས་ཀྱི་རྒྱལ་པོ་བཙོང་ཁ་ཆེན་པོའིx། མཁས་གྲུབ་ངག་དབང་བརྩོན་འགྲུས་ཀྱིx། རྡོ་རྗེ་འཆང་བློ་གྲོས་རྒྱ་མཚོའི།
བདེ་མཆོག་བརྒྱུད་པའི་བླ་མ་ཐམས་ཅད་ཀྱི་ཞལ་དུ་ཨོཾ་ཨཱཿ ཧཱུྃ། གཞན་ཡང་དབང་བསྐུར་ཞེས་སོགས་ཀྱི་མཇུག་ཏུ་
ཨོཾ་ཨཱ༔ ཧཱུྃ། ཨོཾ་ཧི༔ ཧ་སོགས་དང་། བཛྲ་བཻ་རོ་ཙ་ན་ཡི་བར་ཨོཾ་ཨཱཿ ཧཱུཾ་སྦྱར་བ། ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཞེས་
སོགས་སྙིང་པོའི་རྣལ་འབྱོར་བ་བཞིའི་སྔགས་ཀྱི་མཐར་དང༌། ཨོཾ་ཀཱ་ཀ་སུ་ཧཱུྃ་ཧཱུྃ་ཞེས་སོགས་སྒོ་མཚམས་མ་བརྒྱད་
པོའི་སྔགས་ཀྱི་མཐར་ཡི་གེ་གསུམ་སྦྱར་བ་དང་། རྒྱུད་སྡེ་བཞིའི་ལྷ་ཚོགས་དང་ཆོས་སྐྱོང་སྲུང་མའི་ཚོགས་དང་
དཔའ་བོ་མཁར་འགྲོ་ཡུལ་ལྷ་གཞི་བདག་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿ ཧཱུྃ། ཨོཾ་ཨཱ ཀྲྀ་ཏ་སྭཱ་ད་ན་བཛྲ་སུ་
བྷཱ་ཝ་ཨདྨཉ་ཧཾ། མགྲོན་རྣམས་བདུད་རྩིས་མཉེས་ཤིང་ཚིམ་པར་གྱུར། དེ་ནས་ཨོཾ་བཅོམ་ལྡན་དཔའ་བོའི་
དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ་སོགས་ཡབ་དང༌། བཅོམ་ལྡན་འདས་མ་སོགས་ཡུམ་གྱི་རྐང་བརྒྱད་ཀྱིས་
བསྟོད་ཅིང་། སྤྲོ་ན་ཇི་སྙེད་རྡོ་རྗེ་མཁའ་འགྲོ་མ། ། ཞེས་སོགས་སམ། ཡང་ན། རབ་མཛེས་ཨིནྡྲ་ནི་ལའི་ལྷུན་
པོ་ལ། ། བྱུ་རུའི་འཁྲི་ཤིང་མཆོག་གིས་འཁྱུད་པ་བཞིན། ། ཟག་མེད་བདེ་ལ་རྟག་རོལ་ཧེ་རུ་ཀ ཡབ་ཡུམ་
འཁོར་དང་བཅས་པའི་ཞབས་ལ་འདུད། ། ཅེས་བསྟོད། དེ་ནས་ཕྲེང་བ་བསངས་སྦྱངས། སྟོང་བའི་ངང་ལས་
ཕྲེང་བ་སྐད་ཅིག་གིས་པདྨ་གར་གྱི་དབང་ཕྱུག་ཏུ་གྱུར་པ་འོད་དུ་ཞུ་བ་ལས་བགྲང་ཕྲེང་གི་རྣམ་པར་གྱུར་པའམ།
ཡང་ན་གཞུང་ལྟར་བསྐྱེད་དེ། རང་གི་ཐུགས་ཀར་ཉི་གདན་ལ་ཧཱུྃ་ཡིག་གི་མཐར་སྔགས་འཕྲེང་གིས་བསྐོར་བ་
ལས་ལྷའི་ཚོགས་སྤྲོས། འགྲོ་བའི་དོན་བྱས་ནས་སྔགས་འཕྲེང་ལ་ཐིམ་པར་གྱུར་པར་བསམས་ལ། ཡབ་ཡུམ་
གཉིས་ཀྱི། སྙིང་པོ་ཉེ་སྙིང་ཅི་འགྲུབ། ཨོཾ་ཌཱ་ཀི་ནཱི་ཡེ་ཧུཾ་ཧཱུྃ་ཕཊ། ༀ་ལཱ་མེ་ཧུཾ་ཧཱུྃ་ཕཊ། ༀ་ཁཎྜ་རོ་ཧེ་ཧུ་ཧཱུྃ་ཕཊ།
ཨོཾ་རུ་པི་ཎི་ཡེ་ཧུཾ་ཧཱུྃ་ཕཊ། ཨོཾ་ཀཱ་ཀ་ཀྱེ་ཧུཾ་ཧཱུྃ་ཕཊ། ཨི་ཨུ་ཨཱུ་ཀ་སྐྱེ་ཧཱུྃ་ཧཱུྃ་ཕཊ། ཨོ་ཤཱ་ནཱ་སེ་ཧཱུྃ་ཧཱུྃ་ཕཊ། ཨོ་པཤུ་ཀ་ར་
ཀྱེ་ཧཱུྃ་ཧཱུྃ་ཕཊ། ཨོཾ་ཡ་མ་ད་དྷི་ཧཱུཾ་ཧཱུཾ་ཕཊ། ཨོཾ་ཡ་མ་རཱུ་ཏེ་ཧཱུྃ་ཧཱུྃ་ཕཊ། ཨོཾ་ཡ་མ་དོཊྛི་ཎི་ཡེ་ཧཱུཾ་ཧཱུཾ་ཕཊ། ཨོཾ་ཡ་མ་མ་ཐ་
ནི་ཧུཾ་ཧཱུྃ་ཕཊ། རྣམས་ཅི་འགྲུབ་བཟླ་བོ། ། འདིར་སྔར་གྱི་རྒྱ་གཞུང་ཕལ་ཆེར་ལས་ཡབ་ཡུམ་གྱི་རྩ་སྔགས་བཟློ་
བོར་མ་བཤད་པས་དེ་གཉིས་མ་བཟླས་ན་ཆད་ལྷག་དུ་མི་འགྱུར་ཡང་། བཟླས་ཀྱང་ཕུན་སུམ་ཚོགས་པ་ལས་མི་
རུང་བ་མི་སྣང་ངོ༌། ། མཐར་ཧེ་རུ་ཀའི་ཡིག་བརྒྱ་བརྗོད་དོ། ། ཉེར་བསྡུ་བྱ་བ་སླར་མཆོད་པའི་ཚུལ་མི་འབྱུང་
ངོ༌། ། ཉེར་བསྡུ་ནི། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པ་གཞལ་ཡས་ཁང་སྲུང་འཁོར་དང་བཅས་པ་
ལ་ཕོག་པས། དེ་རྣམས་འོད་ཀྱིས་སྣང་བར་བྱས། དུར་ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ།
དེ་སྒོ་མཚམས་མ་བརྒྱད་ལ་ཐིམ། དེ་རྣལ་འབྱོར་མ་བཞི་ལ་ཐིམ། དེ་གཙོ་བོའི་ཞལ་བཞི་ལ་ཐིམ། ཡུམ་དང་
238

༄༅། ། བདེ་མཆོག་བཅུ་གསུམ་མ། །
རང་སྟོད་སྨད་ནས་རིམ་གྱིས་ཞུ་སྟེ་སྙིང་ཀའི་ཧཱུྃ་ལ་ཐིམ། ཧཱུྃ་གི་ཞབས་ཀྱུ་ནས་ནཱ་དའི་བར་རིམ་གྱིས་ཐིམ་ཞིང་།
ནཱ་ད་ཡང་མི་དམིགས་པར་གྱུར། སྟོང་བའི་ངང་ལས་རང་ཧེ་རུ་ཀ་ཞལ་གཅིག་ཕྱག་གཉིས་པའི་ཡབ་ཡུམ་གྱི་སྐུ་
བཞེངས་པའི་ཐུགས་ཀར་ཟླ་བ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ་ཞེས་སོགས་ སམ། བསྡུ་ན། སྤྱི་བོར་ཨོཾ།
མགྲིན་པར་ཨཱ ། ཐུགས་གར་ཧཱུྃ་གིས་མཚན་པར་གྱུར། གཏོར་མ་བྱིན་བརླབ་དང་འབུལ་ཚུལ་རྒྱས་བ་ནི་ལྟ་
མང་ཉུང་གི་བྱེད་པར་མ་གཏོགས་ལྷ་སྔ་མ་ལྟར་བྱ་བ་ཡིན་ལ། བསྡུ་ན། བྱིན་རློབས་གོང་ལྟར་རམ། གཏོར་མ་
བསངས་སྦྱངས། སྟོང་བའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ། དེའི་སྟེང་དུ་རཾ་ལས་མེའི་དཀྱིལ་
འཁོར་དམར་པོ། དེའི་སྟེང་དུ་ཨོཾ་ཨཱཿ ཧཱུཾ་ལས་མི་མགོའི་སྒྱེད་པུ་གསུམ་གྱི་སྟེང་དུ་ཨཱཿལས་ཐོད་པ་ཕྱི་དཀར་ལ་
ནང་དམར་བའི་ནང་གི་ཤར་ལ་སོགས་པའི་ཕྱོགས་བཞིར་གཡོན་སྐོར་པ་དབུས་སུ་ཨོཾ་ཁཾ་ཨོཾ་ཧཱུྃ་ཧཱུྃ་ལས་རིམ་པ་
བཞིན་དུ་དྲི་ཆེན་ཤ་ཆེན་བྱང་སེམས་རཀྟ་དྲི་མ་རྣམས་ཡི་གེ་དེ་རྣམས་ཀྱིས་མཚན་པ། མེ་ལ་སོགས་པའི་མཚམས་
བཞིར་གཡས་སྐོར་དུ་ལོ་མཾ་པོ་ཧཱུྃ་ལས་རིམ་པ་བཞིན་དུ་བ་ལང་ཁྱི་གླང་ཆེན་རྟའི་ཤ་རྣམས་ནི་སླར་ཡང་ཡི་གེ་དེ་
རྣམས་ཀྱིས་མཚན་པ། རང་གི་ཐུགས་ཀ་ནས་འོད་ཟེར་འཕྲོས། རླུང་གཡོས་མེ་འབར་བའི་དྲོད་ཀྱི་རྫས་ཡི་གེ་
དང་བཅས་པ་ཞུ་ནས་བདུད་རྩི་དམར་སེར་དུ་གྱུར། དེའི་སྟེང་དུ་ཧཱུྃ་ལས་ཁ་ཊཱི་ཀ་དཀར་པོ་མགོ་ཐུར་བ་ལྟ་བ་
ཐོད་པར་ལྷུང་སྟེ་ཞུ་བས་བཅུད་དེ་དག་དངུལ་ཆུའི་མདོག་ཅན་དུ་གྱུར། དེ་རྣམས་ཀྱི་སྟེང་དུ་དབྱངས་གསལ་གྱི་
ཡི་གེ་དེ་རྣམས་ཡོངས་སུ་གྱུར་པ་ལས་ཨོཾ་ཨཱ༔ ཧཱུྃ། དེ་ལས་འོད་ཟེར་འཕྲོས་པས། ཕྱོགས་བཅུའི་ཞིང་ཁམས་ནས་
བཞུགས་པའི་དཔའ་བོ་རྣལ་འབྱོར་རྣམས་ཀྱི་ཐུགས་གའི་ས་བོན་ལས་ཡེ་ཤེས་ཀྱི་བདུད་རྩི་དང་། རྒྱ་མཚོ་ཆེན་པོ་
ན་གནས་པའི་བདུད་རྩི་རྣམས་བཀུག་སྟེ་ཡི་གེ་གསུམ་ལ་ཐིམ་ཞིང་། དེ་གསུམ་ཡང་ཞུ་ནས་བདུད་རྩིར་ཐིམ་པས་
བྱིན་གྱིས་བརླབས་པར་གྱུར། ཨོཾ་ཨཱཿ ཧཱུྃ། ལན་གསུམ། ཕོ༔ རང་གི་ཐུགས་ཁའི་ཧཱུྃ་ལས་འོད་ཟེར་འཕྲོས་དུར་
ཁྲོད་བརྒྱད་ན་གནས་པའི་ཕྱོགས་སྐྱོང་སོགས་འཁོར་དང་བཅས་པའི་དཀྱིལ་འཁོར་སྤྱན་དྲངས། ཨོཾ་ཨགྷཾ་ཨཱ༔ ཧཱུྃ།
ནས་ཤཔྟའི་བར་གྱིས་མཆོད། བཅོམ་ལྡན་འདས་འཁོར་བཅས་ཀྱི་ལྗགས་ཧཱུྃ་དཀར་པོ་ལས་བྱུང་བའི་རྡོ་རྗེ་རྩེ་
གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱིས་སྦུ་གུས་གཏོར་མའི་བཅུད་ཐམས་ཅད་དྲངས་
ནས་གསོལ་བ་གྱུར། ཨོཾ་བཛྲ་ཨ་ར་ལི་ཧོ༔ བཛ྄ཌ་ཀྱི་རྒྱས་མ་ལ་སྙི་ཏེ་ཤུཧོ༔ ཞེས་པ་ལན་ལྔས་གཙོ་བོ་སོགས་ལ་ཐུབ་
ནས། ནང་མཆོད་སྔར་བཞིན་མཆོད། དེ་ནས་ཡབ་ཀྱི་རྐང་བརྒྱད་ཀྱི་བསྟོད་པའམ། སྔར་བཞིན་བསྟོད་ཅིང་།
སྲིད་པ་དང་མཉམ་ཞེས་སོགས་ཀྱི་འདོད་ཡོན་ལ་གསོལ་བ་གདབ་པོ། ། དེ་ནས་ཕྱོགས་སྐྱོང་སོགས་སྐད་ཅིག་གིས་
འོད་གསལ་དུ་བཅུག་པ་ལས་བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ཞེས་སོགས་
239

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྔར་ལྟར་བྱིན་གྱིས་བརླབས། ཨོཾ་ཁ་ཁ་ཁཱ་ཧི་ཁཱ་ཧི། ཞེས་སོགས་ལན་གཉིས་ཀྱིས་ཕུལ་ནས། ཕྱི་ནང་མཆོད་པ་
ཕུལ་ཏེ། བསྟན་པ་སྲུང་དང་འགྲོ་བའི་དོན་མཛད་ཕྱིར། ། ཞེས་སོགས་ཀྱིས་འཕྲིན་ལས་བཅོལ་ཞིང་། མཐར་
ཡིག་བརྒྱ་བཟླས་ནས། མ་རྙེད་ཅེས་སོགས་ཀྱིས་བཟོད་གསོལ་བྱས་ལ། བཛྲ་མུ འཇིག་རྟེན་པ་རྣམས་རང་
གནས་སུ་གཤེགས་ཤིང་། ཡེ་ཤེས་པ་བདག་ཉིད་ལ་ཐིམ་པར་གྱུར། ཨོཾ་ཡོ་ག་ཤུདྡྷོ ཤུདྷོཊ་ཧཾ། དེ་ནམ་སྲིད་པ་
གསུམ་པར་སོགས་དང་། ལྷ་མོ་མཚན་མ་སོགས་དང་། དགེ་བ་འདི་ཡིས་སོགས་ཀྱི་སྨོན་ལམ་དང་། ཤིས་
བརྗོད་ཀྱིས་ བརྒྱན་ པར་བྱའོ། ། བདེ་མཆོག་རྩ་བཤད་རྒྱུད་འགྲེལ་ གྱི། ། རྒྱ་མཚོར་རྣམ་ དཔྱོད་སྲུབ་ཤིང་
གིས། ། ལེགས་པར་བསྲུབས་ལས་སྒྲུབ་ཐབས་ཀྱི། ། བདུད་རྩིའི་སྙིང་པོ་འདི་ཀོ་བསྐྲུན། ། དགེ་དེས་ཚེ་རབས་
ཀུན་དུ་བདག ། ཧེ་རུ་ཀ་དཔལ་ཡབ་ཡུམ་དང་། ། དཔའ་བོ་རྣལ་འབྱོར་མ་རྣམས་ཀྱིས། ། འབྲལ་མེད་རྗེས་
སུ་འཛིན་གྱུར་ཅིག ། ། ། ཅེས་པ་འདི་ཡང་ ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་བདེ་མཆོག་གི་ལས་
འདིར་མོས་ཀྱང་། སྒྲུབ་ཐབས་རྒྱས་པ་མ་ལྕོགས་པའི་དད་ལྡན་དོན་གཉེར་ཅན་འགའ་ཞིག་ལ་ཕན་པར་བསམས་
ཏེ་ཅོ་ནེ་དགོན་ཉིད་དུ་སྦྱར་བའི་ཡི་གེ་བ་ནི་དགེ་སློང་འཇམ་དབྱངས་འོད་ཟེར་རོ། ། སརྦ་མངྒ་ལཾ། ། ༑ །
240

ས་
༄༅། ། སྦྱོང་རྒྱུད་ཀྱི་བསྡུས་དོན་རྒྱུད་ཀྱི་དགོངས་པ་གསལ་
བའི་མེ་ལོང་ཞེས་བྱ་བ་བཞུགས་སོ། །
ན་མོ་བཛྲ་པཱ་ཎི་ཡེ། གང་གི་མཚན་བརྗོད་གཟུངས་སྔགས་བཟླས་སོགས་ཀྱིས། ། མི་བཟང་ངན་འགྲོའི་
གནས་ལས་ཐར་མཛད་པ། ། བཅོམ་ལྡན་ཐམས་ཅད་རིག་པའི་དཀྱིལ་འཁོར་ལ། ། བཏུད་ནས་དེ་ཡི་རྒྱུད་དོན་
བཤད་པར་བྱ། ། དེ་ཡང་རང་ཉིད་དད་པས་ཀུན་ནས་བསླངས་ཏེ། རྒྱུད་དོན་ལ་ཐོས་བསམ་གྱི་བག་ཆགས་
བཟང་བོ་འཇོག་པའི་ཆེད་དུ་རྒྱུད་ཀྱི་རྒྱལ་པོའི་བརྗོད་བྱ་ཇི་ལྟར་ཡིན་པའི་བསྡུས་དོན་ཞིག་བརྗོད་པར་བྱ་སྟེ།
འདི་ལ་གཉིས། བསྡུས་ནས་སྤྱིར་བརྗོད་པ་དང་། ཅུང་ཟད་སོ་སོར་ཕྱེ་སྟེ་བཤད་པའོ། ། དང་པོ་ནི། རྒྱུད་
འདི་གང་ལས་འཕྲོས་ན། རྩ་བའི་རྒྱུད་དེ་ཉིད་བསྡུས་པ་ལས་འཕྲོས་པ་ཡིན་ཏེ། དེ་ཉིད་བསྡུས་པ་གསུངས་པའི་
མཇུག་ཏུ་རྡོ་རྗེ་འཆང་གིས་ངན་སོང་དགུག་དྲིལ་མཛད་པའི་ཚེ་ངན་སོང་ལས་ཐར་ནས་ལྷར་སྐྱེས་པ་རྣམས་ཀྱིས།
ཨེ་མའོ་སངས་རྒྱས་ཀྱི་སངས་རྒྱས། ། ཞེས་སོགས་ཀྱི་མཆེད་བརྗོད་བྱས་པ་ན་བརྒྱ་བྱིན་གྱིས་ཞུ་བའི་སྐབས་རྙེད་
ནས་ལྷའི་བུ་ནོར་བུ་དྲི་མ་མེད་པའི་དོན་ལ་བརྩམས་ཏེ་འདི་ཉིད་ཞུས་པའི་ཕྱིར། སྦྱོང་རྒྱུད་འདི་ལ་ནང་ཚན་གྱིས་
ཕྱེ་ན་གསུམ་ཡོད་དེ། རྩ་རྒྱུད། རྒྱུད་ཕྱི་མ། ཕྱི་མའི་ཕྱི་མ་དང་གསུམ་ཡོད་པའི་ཕྱིར། རྩ་རྒྱུད་ལས་ཀུན་རིག་རྩ་
བའི་དཀྱིལ་འཁོར་འདི་བཤད་ལ། རྒྱུད་ཕྱི་མ་ལས་ཤཱཀྱ་ཐུབ་པ་སྐུའི་དཀྱིལ་འཁོར། ཚེ་དཔག་མེད་གསུང་གི་
དཀྱིལ་འཁོར། ཕྱག་ན་རྡོ་རྗེ་ཐུགས་ཀྱི་དཀྱིལ་འཁོར་རྣམས་གསུངས་ཤིང་། ཕྱི་མ་འདིར་འཇིག་རྟེན་པའི་
དཀྱིལ་འཁོར་དྲུག་ཀྱང་བཤད་དེ། ཕྱག་རྡོར་ལ་རྒྱལ་ཆེན་བཞིས་བསྐོར་བའི་དཀྱིལ་འཁོར། དེ་བཞིན་དུ་
ཕྱོགས་སྐྱོང་བཅུས་བསྐོར་བའི། ལྷ་ཆེན་བརྒྱད་ཀྱིས་བསྐོར་བའི། ཀླུ་ཆེན་བརྒྱད་ཀྱིས་བསྐོར་བའི། གཟའ་
ཆེན་བརྒྱད་རྒྱུ་སྐར་དང་བཅས་པས་བསྐོར་བའི། འཇིགས་བྱེད་དགུ་ཆུང་མ་དང་བཅས་པས་བསྐོར་བའི་དཀྱིལ་
འཁོར་དང་དྲུག་བཤད་པའི་ཕྱིར། རྒྱུད་ཕྱི་མའི་ཕྱི་མ་ལས་དཀྱིལ་འཁོར་གཉིས་གསུངས་ཏེ། ཀུན་ཏུ་བཟང་པོ་
རིགས་བསྡུས་སམ། འཁོར་ལོས་བསྒྱུར་བ་ཡོན་ཏན་གྱི་དཀྱིལ་འཁོར་དང་། མེ་ལྟར་འབར་བ་འཕྲིན་ལས་ཀྱི་
དཀྱིལ་འཁོར་དང་བཅས་པ་གསུངས་པའི་ཕྱིར་རོ། ། རྒྱུད་འདི་ལ་འགྱུར་མི་འདྲ་བ་གཉིས་གསུམ་ཙམ་སྣང་ཡང་།
241

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གླེགས་བམ་གཅིག་གི་དབང་དུ་བྱས་ན་བསྡུས་དོན་འདི་ལྟར་འཆད་དེ། གླིང་གཞི། གླེང་བསླང་། རྩ་རྒྱུད།
རྒྱུད་ཕྱི་མ། ཕྱི་མའི་ཕྱི་མ། དྲིན་གཟོའི་སྒོ་ནས་བསྟོད་པ་དང་དྲུག་ཏུ་འདུས་པའི་ཕྱིར་ཏེ། དང་པོ་གླིང་གཞི་ནི།
འདི་སྐད་བདག་གིས་ཐོས་པ་དུས་གཅིག་ན། ཞེས་པ་ནས། ཚངས་པ་ཆེན་པོ་པདྨའི་གདན་ལ་བཞུགས་ཏེ་ཞེས་
བའི་བར་དང་། གཉིས་པ་གླིང་བསླང་བ་ནི། ངན་སོང་གི་རྒྱུད་ཐམས་ཅད་ཡོངས་སུ་སྦྱོར་བ་ཞེས་བྱ་བའི་ཏིང་
ངེ་འཛིན་ལ་སྙོམས་པར་ཞུགས་ཏེ། ཞེས་པ་ནས། གང་དེ་བཞིན་གཤེགས་པས་འདུལ་བར་མི་འགྱུར་བ་ནི་
གནས་མ་ཡིན་ནོ། ། ཞེས་པའི་བར་དང་། གསུམ་པ་རྩ་རྒྱུད་ནི། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་རང་
གི་སྟན་ལས་ལངས་ནས། ཞེས་པ་ནས། སེམས་ཅན་རྣམས་ལ་ཕན་པ་དང་བདེ་བར་བྱ་བའི་ཕྱིར་ཡུན་རིང་པོར་
བག་ཡོད་པར་བྱོས་ལ་སྒྲུབས་ཤིག་ཅེས་པའི་བར་ཏེ། བམ་པོ་དང་པོ་རྫོགས་ཀྱི་བར་དང་། བཞི་བ་རྒྱུད་ཕྱི་མ་ནི།
དེ་ནས་བཅོམ་ལྡན་འདས་བྱང་ཆུབ་སེམས་དཔའ་ཕྱག་ན་རྡོ་རྗེས་བཅོམ་ལྡན་འདས་ཀྱི་མཐུས་བརྟག་པའི་རྒྱལ་པོ་
ཕྱི་མ་འདི་བཤད་དོ། ། ཞེས་པ་ནས། དེ་ལྟར་དམ་བཅས་པར་གྱུར་པ་གང་ཡིན་པ་དེ་ནི་ལེགས་སོ་ལེགས་
སོ། ། ལེགས་པར་སྒྲུ་བས་ཤིག་ཅེས་པའི་བར་ཏེ་ཚེ་དཔག་མེད་ཀྱི་དཀྱིལ་འཁོར་རྫོགས་པ་དང་བམ་པོ་གཉིས་པ་
རྫོགས་པའི་བར་དང་། ལྔ་བ་རྒྱུད་ཕྱི་མའི་ཕྱི་མ་ནི། དེ་ནས་བཅོམ་ལྡན་འདས་ཕྱག་ན་རྡོ་རྗེས་སྔགས་དང་རིག་
པ་དང་སྙིང་པོ་ཐམས་ཅད་བརྟན་པར་བྱ་བའི་ཕྱིར་ཉིད་ཀྱི་སྙིང་པོ་འདི་བཤད་དོ། ། ཞེས་པ་ནས། དེ་ནས་སྲུང་
བ་བྱས་ནས་ནི། ། རྡོ་རྗེ་འདོད་པས་རྟག་ཏུ་བཟླས། ། དབང་གི་ལས་རྫོགས་སོ་ཞེས་པའི་བར་ཏེ་ཁྲོ་བོའི་དཀྱིལ་
འཁོར་རྣམས་རྫོགས་པའི་བར་དང་། དྲུག་པ་དྲིན་གཟོའི་སྒོ་ནས་བསྟོད་པ་ནི། དེ་ནས་བརྒྱ་བྱིན་ལ་སོགས་
ལྷས། ། ཕྱག་འཚལ་ཡང་དང་ཡང་དུ་ནི། ། ཞེས་སོགས་དང་། སངས་རྒྱས་ཀུན་ལས་སྔར་སངས་རྒྱས། །
ཞེས་པ་ནས། ། དྲན་ནམ་ཉན་པར་བྱེད་ཀྱང་རུང་། ། ཕྱག་ན་རྡོ་རྗེ་འདྲ་བར་འགྱུར། ། ཞེས་མཇུག་རྫོགས་
པའི་བར་རོ། ། གཉིས་པ་ནི་གླེང་གཞི་ལས། བཅོམ་ལྡན་འདས་ལྷའི་ཚོགས་ཐམས་ཅད་ཀྱི་དགའ་བའི་ཚལ་
མཆོག་ཏུ་ཡིད་དུ་འོང་བ་ན་ཞེས་པ་འདིས་སྟོན་པ་གང་དུ་བཞུགས་པའི་གནས་བསྟན་པ་ཡིན་ཏེ། རྒྱུད་འདི་
གསུངས་པའི་ཚེ་གནས་ནི་རི་རབ་ཀྱི་རྩེ་མོར་སུམ་ཅུ་རྩ་གསུམ་གྱི་ལྷའི་གནས་རྣམས་ཀྱི་དབུས་སུ་རྣམ་པར་རྒྱལ་
བའི་ཁང་བཟང་དང་། དེའི་ཤར་དུ་ཤིང་རྟ་སྣ་ཚོགས་ཀྱི་ཚལ། ལྷོར་འདྲེན་ཚལ། ནུབ་ན་རྩུབ་འགྱུར་གྱི་ཚལ།
བྱང་དུ་དགའ་བའི་ཚལ་བཞི་སྟེ། འདིའི་སྐབས་སུ་དགའ་བའི་ཚལ་དུ་བཞུགས་པའི་ཕྱིར་རོ། ། གནས་དེར་
འཇིག་རྟེན་པའི་འཁོར་ནི་ཚངས་པ་དང་བརྒྱ་བྱིན་སོགས་དུ་མ་དང་། འཇིག་རྟེན་ལས་འདས་པའི་འཁོར་ནི་
བྱང་ཆུབ་སེམས་དཔའ་བློ་གྲོས་ཚད་མེད་དང་བློ་གྲོས་མཐའ་ཡས་སོགས་ཀྱིས་བསྐོར་ནས་བཞུགས་པའི་ཚེ། སྟོན་
242

༄༅། ། སྦྱོང་རྒྱུད་ཀྱི་བསྡུས་དོན་རྒྱུད་ཀྱི་དགོངས་པའི་གསལ་བའི་མེས་ལོ་ང་། །
པས་ཆགས་བྲལ་གྱི་སྐུ་མི་མངོན་པར་བྱས་ཏེ་ཚངས་པ་ཆེན་པོའི་ཆ་ལུགས་སུ་བསྒྱུར་ནས་པདྨའི་གདན་ལ་བཞུགས་
ཏེ། ངན་སོང་གི་རྒྱུད་ཐམས་ཅད་ཡོངས་སུ་སྦྱོང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ངན་
སོང་གི་རྒྱུད་ལས་རྣམ་པར་གྲོལ་བ་ཞེས་བྱ་བའི་ཏིང་ངེ་འཛིན་གྱི་འོད་ཟེར་སྤྲོ་བ་དང་སྡུད་པའི་ཕྲེང་བ་མང་པོ་སྟོན་
པ་ཉིད་ཀྱི་དཔྲལ་བའི་མཛོད་སྤུ་ནས་ཕྱུང་སྟེ་སྟོང་གསུམ་གྱི་འཇིག་རྟེན་གྱི་ཁམས་འདི་ཀུན་དུ་སྣང་བར་བྱས་པའི་
ཚེ་དེས་འདུལ་བའི་སྣོད་དུ་གྱུར་པའི་སེམས་ཅན་རྣམས་ཉོན་མོངས་པའི་འཆིང་བ་ལས་རྣམ་པར་གྲོལ་བར་མཛད་
དེ། བདེ་བ་སོ་སོར་ཐོབ་པ་ནི་ངན་སོང་ལས་ཐར་ནས་ལྟར་བརྫུས་ཏེ་སྐྱེས་པའོ། ། དེ་རྣམས་ཀྱིས་ཚེ་རབས་དྲན་
ནས་རྫུ་འཕྲུལ་གྱིས་སྟོན་པའི་ཐད་དུ་དགའ་བའི་ཚལ་གྱི་ནམ་མཁར་འོངས་ནས་གནས་དེ་འོད་ཀྱིས་སྣང་བར་བྱས་
ཏེ་སྟོན་པ་ལ་མཆོད་ཅིང་ཕྱག་བྱས་ནས། བཅོམ་ལྡན་འདས་ཀྱི་སྤྱན་སྔར་ནོར་བུ་དྲི་མ་མེད་པའི་སྟེང་དུ་འཁོད་དེ་
འདི་སྐད་ཅེས་གསོལ་ཏོ། ། ཨེ་མའོ་སངས་རྒྱས་ཀྱེ་སངས་རྒྱུས། ། ཨེ་མའོ་སངས་རྒྱས་མཛད་པ་ལེགས། །
གང་ཕྱིར་ངན་སོང་བདག་ཅག་སྦྱངས། ། བྱང་ཆུབ་སྤྱོད་པ་ཉིད་ལ་བཞག ། ཅེས་བརྗོད་ནས་མི་སྣང་བར་གྱུར་
ཏོ། ། འདིར་དོགས་པའི་གནས་འདི་ཡོད་དོ། ཁ་ཅིག་ན་རེ། ནོར་བུ་དྲི་མ་མེད་པའི་སྟེང་དུ་འཁོད་ཅེས་འབྱུང་
བ་འདི་ལྟར་ན་འོད་ཟེར་བཏང་བའི་ཚེ་ལྷའི་བུ་ནོར་བུ་དྲི་མ་མེད་པ་ཡང་ངན་སོང་ལས་ཐར་ནས་སྟོན་པའི་དྲུང་དུ་
ཡོད་པར་ཁས་ལེན་དགོས་པ་ལྟར་སྣང་སྟེ། གཞན་དུ་ན་དེའི་སྟེང་དུ་འཁོར་ཅེས་པ་འདི་མ་འབྲེལ་བར་འགྱུར་
བའི་ཕྱིར་ཏེ། འབྲེལ་ན་འདིའི་དོན་ཇི་ལྟར་འཆད་ཅེས་དོགས་པ་བསླངས་ན་ལན་འདེབས་ཚུལ་གང་ཡིན།
ལྷའི་བུ་དེ་ཉིད་དེའི་ཚེ་འཆི་བའི་དུས་བྱས་ནས་མིའི་ཞག་བདུན་ལོན་པར་བཤད་པས་ཁོ་རང་ནི་དེར་འོངས་དོན་
མེད་དོ། ། དེས་ན་འདུལ་འཛིན་པའི་ཊིཀ་ཆེན་ལས། དེའི་ཚེ་ལྷའི་བུ་དྲི་མ་མེད་པ་དམྱལ་བར་གནས་པ་ལ་བརྒྱ་
བྱིན་གྱིས་སྟོན་པའི་གསུང་ལྟར་ཆོ་ག་བྱས་པའི་སྟོབས་ཀྱིས་ལྷའི་བུ་དེ་ཉིད་ངན་སོང་ལས་ཐར་ནས་དགའ་ལྡན་གྱི་
ལྷར་སྐྱེས་པ་སླར་སྟོན་པའི་དྲུང་དུ་འོངས་ཏེ་ཨེ་མའོ་ཤཱཀྱ་མགོན་པོ་ཡིས། ། ཞེས་སོགས་ཀྱི་ཚེ་བརྗོད་འདི་བྱས་
པར་བཤད་དེ། ཡིན་མོད་ཀྱང་ད་དུང་དཔྱོད་དགོས་པར་སྣང་ངོ་། ། དེ་ནས་བརྒྱ་བྱིན་གྱིས་ལྷའི་བུ་ནོར་བུ་དྲི་
མེད་ཤི་ནས་གང་དུ་སྐྱེས་ཞུས་པ་ན། སྟོན་པས་དེ་དམྱལ་བར་སྐྱེས་ནས་སྡུག་བསྔལ་མྱོང་བའི་ཚུལ་རྣམས་བཤད་
པས། བརྒྱ་བྱིན་གྱིས་དེ་སྡུག་བསྔལ་ལས་ཐར་བའི་ཐབས་བཤད་པར་གསོལ་བ་བཏབ་པ་ན། སྟོན་པས་ཞལ་
གྱིས་བཞེས་ཏེ་དོན་ཡོད་གདོན་མི་ཟ་བའི་རྡོ་རྗེའི་བྱིན་རླབས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས། ཨོཾ་སརྦ་བིདྱ་བཛྲ་ཨ་དྷིཥྛ་ན་ཛྙཱ་ན་ས་མ་ཡ་ཧཱུྃ་ཞེས་གསུངས་ཤིང་། ཡང་ངན་སོང་ཐམས་ཅད་ཡོངས་སུ་
སྦྱོང་བའི་སྔགས་འདི་རང་གི་ཐུགས་ཀ་ནས་སྲུང་ངོ་། ། ཨོཾ་ཤོ་དྷ་ནི་ཤོ་དྷ་ནི་སརྦ་པཱ་པཾ་བི་ཤོ་དྷ་ནེ། ཤུདྡྷེ་བི་ཤུདྷེ།
243

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སརྦ་ཀརྨ་ཨཱ་ཝ་ར་ཎ་བི་ཤུདྡྷེ་སྭཱཧཱ། ཞེས་དང༌། ཨོཾ་ཤོ་དྷ་ན་ཤོ་དྷ་ནི་སརྦ་ཨ་པཱ་ཡ་སརྦ་ས་ཏྭཱ་བྷྱོ་ཧཱུཾ། ཞེས་དང་།
ཨོཾ་སརྦ་ཨ་པཱ་ཡ་བི་ཤོ་དྷ་ནི་ཧཱུྃ་ཕཊ། ཞེས་དང་། ༀ་ཏྲཊ་ཅེས་དང་། དེ་ནས་ན་མོ་བྷ་ག་ཝ་ཏེ་སོགས་རྩ་རིག་
དང་། ཨོཾ་སརྦ་བིད་སརྦ་ཨ་ཝ་ཎ་སོགས་དེ་བཞིན་གཤེགས་པ་ལྔའི་སྔགས་དང་། ཡང་ཨོཾ་སརྦ་བིད་ཨོཾ་དང་། དེ་
བཞིན་དུ་སུ་དང་ཨ་དང་ཧཱུྃ་དང་ཏྲཊ་ཅེས་སྦྱར་བར་ང་། མི་ཤ་ཨོ་བྷ་ཞེས་པའི་སྔགས་རྣམས་གསུངས་ཏེ། དེ་
དག་བྲིས་ནས་ལུས་ལ་བཅངས་པ་དང་བཟླས་པའི་ཕན་ཡོན་དང་བཅས་པ་འཆད་དོ། ། ཨོ་ཤ་ཞེས་པས་ཤུ་རྒྱ་
ཏའི་སྔགས་དོན་བསྒོམ་པ་དང་། ཨོཾ་བྷ་ནི་འབྱུང་བ་རས་བརྩེགས་བསྒོམ་པ་དང་། སྭ་བྷ་ཝའི་སྔགས་དོན་བསྒོམ་
པ་གཉིས་ཀ་ལ་སྦྱར་རུང་བར་སྣང་སྟེ། དེ་རྣམས་ཀྱིས་བདག་བསྐྱེད་བསྒོམ་ཚུལ་སྟོན་ནོ། ། དེ་ནས་མདུན་
བསྐྱེད་སོགས་ནི། སངས་རྒྱས་ཀུན་གྱི་བྱང་ཆུབ་སེམས། ། བླ་ན་མེད་པ་རྟོགས་གྱུར་པ། ། རྒྱལ་བས་གསུངས་
པའི་ཡེ་ཤེས་གང་། ། དེ་ནི་དཀྱིལ་འཁོར་སྙིང་པོར་གསུངས། ། ཞེས་པས་མཚོན་བྱ་དོན་གྱི་དཀྱིལ་འཁོར་རམ་
ངེས་དོན་གྱི་དཀྱིལ་འཁོར་བཤད་དེ། དབང་ཆོག་གི་སྐབས་ནས་འབྱུང་བ་ལྟར། དཀྱིལ་འཁོར་གྱི་དེ་ཉིད་ནི།
ཚད་མེད་བཞིའི་ཚུལ་གྱིས་གནོད་སེམས་ལ་སོགས་པའི་མི་མཉམ་པ་མེད་པས་གྲུ་བཞི་ཞེས་སོགས་དང་། ལྷའི་དེ་
ཁོ་ན་ཉིད་ནི་ཆོས་དབྱིངས་ཡེ་ཤེས་དང་ཞེས་སོགས་འབྱུང་བ་བཞིན་ནོ། ། དེ་ནས་མཚོན་བྱེད་ཀྱི་དཀྱིལ་འཁོར་
ནི། གཙུག་ལག་ཁང་དང་སྐྱེད་མོས་ཚལ། ཞེས་པ་ནས། ཕྱི་ཡི་དཀྱིལ་འཁོར་བྲི་བར་བྱ། ། ཞེས་པ་ས་ཆོག་གི་
སྐོར་བསྟན་ནས། གྲུབ་བཞི་བ་ལ་སྒོ་བཞི་པ། ༑ རྟ་བབས་བཞི་དང་ལྡན་པ་དང་། ། ཞེས་སོགས་གྱིས་གཞལ་
ཡས་ཁང་དང་། དབུས་ཀྱི་ཕྱོགས་སུ་ཀུན་རིག་ནི། ། དུང་དང་ཀུནྡ་ཟླ་འདྲ་ལ། ། ཞེས་སོགས་ཀྱིས་གཙོ་བོ་
དང་། དེ་ཡི་སྤྱན་སྔར་ངན་སོང་ཀུན། ། སྦྱོང་བའི་རྒྱལ་པོ་བྲི་བྱ་སྟེ། ། ཞེས་སོགས་ཀྱིས་གཤེགས་པ་བཞི་དང་།
ལོ་ཙམ་ནི་དང་མཱ་མ་ཀི ཞེས་སོགས་ཀྱིས་ཡུམ་བཞི་དང་། རྩིབས་ཀྱི་ནང་ནི་ཐམས་ཅད་དུ། ། ཞེས་སོགས་ཀྱིས་
རྩ་བའི་སེམས་དཔའ་བཅུ་དྲུག་དང་། མཁས་པས་ལཱ་སྱ་ལ་སོགས་པ། ། ཞེས་སོགས་ཀྱིས་ལྷ་མོ་བརྒྱད་དང་། །
སྒོ་ཡི་ཕྱོགས་རྣམས་ཐམས་ཅད་དུ། ། ཞེས་སོགས་ཀྱིས་སྒོ་བ་བཞི་དང་། ། རྟ་བབས་ཁྱམས་ནི་ཐམས་ཅད་
དུ། ། ཞེས་སོགས་གྱིས་བསླབ་བཟང་གི་སེམས་དཔའ་རང་ཉན་རང་རྣམས་དང་། ཁྲོ་ བོ་མངོག་པ་ཕོ་ཉ་
སོགས། ། ཞེས་པས་ཁྲོ་བོ་བཅུ་དྲུག་དང་། ཕྱི་ཡི་དཀྱིལ་འཁོར་ཕྱི་རོལ་དུ། ། ཞེས་སོགས་ཀྱིས་ཕྱིའི་ཁོར་ཡུག་གི་
ལྷརྣམས་བྲི་བར་བསྟན་ཏེ། འདིར་རྩ་བའི་སེམས་དཔའ་བཅུ་དྲུག་སོགས་ཕལ་ཆེར་དེ་ཉིད་བསྡུས་པ་ལས་
བཤད་པ་ལྟར་རོ། ། དེ་ནས་མཁས་པས་དཀྱིལ་འཁོར་ལ། ། བླ་རེ་རྒྱལ་མཚན་ལྷབ་ལྟ་བ་དང་། ། ཞེས་སོགས་
ཀྱིས་དཀྱིལ་འཁོར་ལ་མཆོད་ཚུལ་དང་། བུམ་པའི་སྐོར་དང་། དཀྱིལ་འཁོར་སྒྲུབ་ཚུལ་དང༌། བསྲུང་བར་བས་
244

༄༅། ། སྦྱོང་རྒྱུད་ཀྱི་བསྡུས་དོན་རྒྱུད་ཀྱི་དགོངས་པའི་གསལ་བའི་མེས་ལོང་། །
ཏེ་བརྟུལ་ཞུགས་སྔོན་གནས་པ། ། རབ་ཞི་ཁ་ནས་སྔགས་བརྗོད་གཞུག་པར་བྱ། ། ཞེས་སོགས་ཀྱིས་དཀྱིལ་
འཁོར་དུ་བཅུག་ནས་དབང་བསྐུར་ཚུལ་མདོར་བསྟན་ཏེ་འོག་ནས་འབྱུང་བ་དང་སྦྱོར་བར་དགོངས་སོ། ། འདི་
ནི་ཁྱོད་ཀྱི་དམྱལ་བའི་ཆུ། ། ཞེས་སོགས་ཀྱིས་དམ་ཚིག་གི་སྐོར་བསྟན་ལ། བུམ་པ་ལ་སོགས་ཇི་སྙེད་མང་ཐོགས་
ནས། ། བཅུ་བོ་རྣམས་ཀྱི་དབང་ནི་ཅི་དགར་བསྐུར། ། ཞེས་པས་དབང་བསྐུར་ཚུལ་བསྟན་ཅིང་། དེའི་ཐོག་
མར་དབང་ཡོན་འབུལ་ཚུལ་དང་ཕན་ཡོན་དང་དམ་བཞག་ཀྱང་འཆད་དོ། ། དེ་ནས་ཀུན་རིག་དབུས་དང་།
གཡས་སུ་ངན་སོང་སྦྱོང་བའི་རྒྱལ་པོ་དང་། གཡོན་དུ་ཤཱཀ་ཐུབ། སྦྱོང་རྒྱལ་གྱི་འོག་ཏུ་སྤྱན་རས་གཟིགས་དང་།
ཤཱཀ་ཐུབ་ཀྱི་འོག་ཏུ་སྨན་བླ་དང་། རྟ་མགྲིན་དང་། འཇིག་རྟེན་གསུམ་རྒྱལ་དང་། ཡུམ་བཞི་དང་བཅས་པ་
འབྲི་བ་དང༌། མཆོད་པའི་ཚུལ་བཤད་དེ། དངོས་གྲུབ་སྒྲུབ་པའི་སྐབས་སོ། ། དེ་བཞིན་དཀྱིལ་འཁོར་བྲིས་
ནས་ནི། ། སྔ་མ་བཞིན་དུ་བུམ་པ་ལ། ། ཞེས་སོགས་ཀྱིས་སྡིག་ཅན་དམྱལ་བར་སྐྱེས་པའི་རུས་པ་མིང་བྱང་
སོགས་ལ་དབང་བསྐུར་ཚུལ་དང་། སྔགས་བཟླས་པ་དང༌། སྦྱིན་སྲེག་ལ་བརྟེན་ནས་ངན་སོང་ལས་ཐར་ཐབས་
སོགས་མང་པོ་བཤད་ལ། དེ་ནས་དེ་ནི་དམྱལ་བ་ཡི། ། བསྡུག་བསྔལ་ལས་ནི་ཐར་ནས་ཀྱང་། ། ཞེས་སོགས་
ཀྱིས་ལྷའི་བུ་ནོར་བུ་དྲི་མ་མེད་པ་ངན་སོང་ལས་ཐར་ནས་དགའ་ལྡན་དུ་སྐྱེས་ཏེ། ལྷའི་ཚོགས་མང་པོ་དང་བཅས་
དེ་བཞིན་གཤེགས་པ་ལ་མཆོད་པའི་ཕྱིར་འོངས་ནས་ལུས་མི་སྣང་བར་བྱས་ཏེ་དེ་བཞིན་གཤེགས་པ་ལ་མཆོད་པ་
སྣ་ཚོགས་ཀྱིས་མཆོད་དོ། ། དེ་ནས་སྟོན་པའི་འཁོར་གྱི་ལྷ་རྣམས་ཀྱི་འདི་ཇི་ལྟར་ཡིན་ཞེས་ཞུས་པས། ལྷའི་བུ་
ནོར་བུ་དྲི་མ་མེད་པ་དགའ་ལྡན་དུ་སྐྱེས་པ་དེའི་འཕྲུལ་ཡིན་ཞེས་གསུངས་པ་ན། འཁོར་གྱི་ལྷ་རྣམས་གྱིས།
སངས་རྒྱས་འདྲ་བའི་སྟོན་པ་མེད། ། ཅེས་སོགས་ཀྱིས་ཆེད་དུ་བརྗོད་དོ། ། ཡང་ལྷ་དེ་རྣམས་ཀྱིས་ལྷའི་བུ་ནོར་
བུ་དྲི་མ་མེད་པ་ལ་བལྟ་བར་འཚལ་ལོ་ཞེས་ཞུས་པས། སྟོན་པའི་འོད་ཀྱིས་ནོར་བུ་དྲི་མ་མེད་པ་བསྐུལ་བས་འོངས་
ནས་འོད་ཀྱིས་སྟོན་པ་དང་བརྒྱ་བྱིན་མ་གཏོགས་ལྷ་གཞན་རྣམས་ཀྱི་འོད་ཟིལ་གྱིས་མནན་ནས། ཨེ་མའོ་ཤཱཀྱ་
མགོན་པོ་ཡི། ། སངས་རྒྱས་མཛད་པ་ཡ་མཚན་ཆེ། ། ཞེས་སོགས་ཀྱིས་ཆེད་བརྗོད་བྱས་ནས་མཆོད་དེ། དེ་
བཞིན་གཤེགས་པའི་ཆོས་ནི་བསམ་མི་ཁྱབ། ། ཞེས་སོགས་གསོལ་ཞིང་། ཡང་འོད་ཟེར་གྱིས་བསྐུལ་ནས་དེས་
ཨེ་མའོ་སངས་རྒྱས་རྣམས་ཀྱི་ནི། ། སྔགས་ཀྱི་བྱིན་རླབས་ཡ་མཚན་ཆེ། ། ཞེས་སོགས་ཀྱང་གསོལ་ལོ། །
འཁོར་གྱི་ལྷའི་བུ་རྣམས་ཀྱིས་བཅོམ་ལྡན་འདས་དང་ནོར་བུ་དྲི་མ་མེད་ལ་མཆོད་པའི་ཚོགས་ཀྱིས་མཆོད་ཅིང་།
ནོར་བུ་དྲི་མ་མེད་པས་ཀྱང་སྟོན་པ་ལ་མཆོད་ནས་རང་གནས་སུ་སོང་ངོ་། ། དེ་ནས་བརྒྱ་བྱིན་གྱིས་དེ་བཞིན་
གཤེགས་པའི་མཚན་བརྗོད་པ་ལ་སོགས་པའི་ཕན་ཡོན་ཞུས་པའི་ལན་གསུངས་ཤིང་། ཁྱད་པར་རྒྱུད་འདི་དང་
245

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འདིའི་ཆོ་ག་ལེགས་པར་བྱེད་པའི་གང་ཟག་གི་བསྔགས་པ་བརྗོད་པས། འཇིག་རྟེན་སྐྱོང་བ་སོགས་ཀྱིས་ཀྱང་
སྲུང་སྐྱོབ་བྱེད་པར་ཁས་བླངས་པའི་ཚེ་བཅོམ་ལྡན་འདས་ཀྱིས་ལེགས་སོ་གནང་ངོ་། །
དེ་ནས་རྒྱུད་ཕྱི་མའི་སྐབས་སུ་ཕྱག་རྡོར་གྱིས་ངན་སོང་ཐམས་ཅད་སྦྱོང་བ་ཞེས་བྱ་བའི་སྙིང་བོ་འདི་རང་གི་
ཐུགས་ཀ་ནས་བྱུང་ངོ་། ། ཨོཾ་སརྦ་པཱ་པཾ་ད་ཧ་ན་བཛྲ་ཧཱུྃ་ཕཊ། ཨོཾ་སརྦ་པཱ་པཾ་བི་ཤོ་དྷ་ན་བཛྲ་ཧཱུཾ་ཕཊ། ཨོཾ་སརྦ་
ཀརྨ་ཨཱ་ཝ་ར་ཎ་ནི་བྷ་རྨི་གུ་རུ་ཧཱུྃ་ཕཊ། ཞེས་པ་ནས། ཨོཾ་མ་ཐ་མ་ཐ་སརྦ་ཧི་ཏྱཱ་ཀ་ག་ཏི་ཏེ་ཧཱུཾ་ཧཱུཾ་ཕཊ། ཅེས་པའི་
བར་དང་། ཨོཾ་སརྦ་ཨཱ་པ་ཡ་བི་ཤོ་དྷ་ནི། ཞེས་སོགས་ཀྱི་སྔགས་བཤད་ནས་ཤཱཀྱ་ཐུབ་བ་སྐུའི་དཀྱིལ་འཁོར་
འཆད་དེ། ནང་གི་དཀྱིལ་འཁོར་འཁོར་ལོ་ནི། ། ཤིན་ཏུ་མཛེས་པའི་རྩིབས་བརྒྱད་ཅན། ། ལྟེ་བར་བཅས་
ཤིང་མུ་ཁྱུད་ལྡན། ། ནང་གི་རིམ་པས་བྲིས་ནས་ནི། ། ལྟེ་བའི་ནང་དུ་ཤཱཀྱ་ཡི། ། བདག་པོ་ཐུབ་པ་གཞག་པར་
བྱ། ། ཞེས་དང་། དེ་ནས་དེའི་དྲུང་དུ་ཕྱག་རྡོར། རྒྱབ་ཏུ་འཁོར་ལོས་བསྒྱུར་བ། གཡས་སུ་རྒྱལ་བའི་གཙུག་
ཏོར། གཡོན་དུ་རྣམ་པར་རྒྱལ་བ། མེར་གཟི་བརྗིད་ཕུང་བོ། དབང་ལྡན་དུ་གདུགས་དཀར། རླུང་དུ་རྣམ་
པར་འཐོང་བ། བདེན་བྲལ་དུ་རྣམ་པར་འཇོམས་པ་དང་། གྲྭར་བདུག་པ་མ་སོགས་བཞི་དང་། སྒོར་སྒྲོ་བ་
བའི་བྲིས་ནས་སྒྲུབ་ཅིང་། མཆོད་དེ་དབང་བསྐུར་བའི་ཕན་ཡོན་དང་བཅས་པ་བཤད། དེ་ནས་ཕྱག་སྐོར་གྱིས་
བཅོམ་ལྡན་འདས་ཕྱག་རྒྱ་དམ་པའི་མཚན་ཉིད་བཤད་པར་བྱའོ་ཞེས་སོགས་ཀྱིས་ཕྱག་རྒྱའི་དབྱེ་བ་རྣམས་རྒྱས་
པར་བཤད་དོ། ། དེ་ནས་སྐུ་གཟུགས་ཀྱི་ཆོ་ག་ཡང་འདིར་དེ་བཞིན་དུ་བྱ་སྟེ། ཞེས་སོགས་ཀྱིས་འཇིག་རྟེན་
གསུམ་རྒྱལ་ལམ་མེ་ཏོག་ཕོག་པའི་ལྷ་བཅུ་བདུན་པོ་གང་རུང་གཙོ་བོར་བྱས་པའི་སྒྲུབ་ཚུལ་དང་བསྙེན་པ་དང་
ལས་ཀྱི་སྐོར་བསྡུས་ནས་བཤད་དོ། ། དེ་ནས་ཚངས་པ་སོགས་ཀྱིས་ཕྱག་རྡོར་ལ་ལྷའི་བུ་ནོར་བུ་དྲི་མ་མེད་པའི་
བོད་རྒྱུ་གང་གིས་དམྱལ་བར་ལྷུང་ཞེས་ཞུས་པའི་ལན་དུ། ཕྱག་རྡོར་གྱིས་འདི་སྔོན་མཐའ་འཁོབ་ཀྱི་རྒྱལ་པོ་ལུས་
མི་བདེ་བ་ཞེས་བྱ་བར་གྱུར་ཏེ་མི་དགེ་བའི་གྲོགས་ལ་བརྟེན་ནས་རང་གི་ཕ་སྲོག་དང་བྲལ་བར་བྱས་པས་དེའི་རྐྱེན་
གྱིས་ཡང་ཤི་བས་དེའི་རྣམ་སྨིན་གྱིས་དམྱལ་བར་ལྟུང་བར་གསུངས་ཤིང་། འོན་ཀྱང་ཚེ་དེ་བརྗེས་མ་ཐག་དམྱལ་
བར་སྐྱེ་རྒྱུ་ཡིན་པ་ལ་དྲང་སྲོང་དགོས་པ་མེད་པར་བྱམས་པ་ཞེས་བྱ་བ་དང་འཕྲད་ནས་ཆོས་བསྟན་པས་དེའི་
མཐུས་ཕྱི་མ་ལ་སུམ་ཅུ་རྩ་གསུམ་གྱི་ལྷར་སྐྱེས་བ་ཡིན་པའི་ཚུལ་སོགས་གསུངས་པས། ལྷ་རྣམས་ཀྱིས་ཕྱག་རྡོར་ལ་ -
ཀོ་ཊ་གླ་ལ་སོགས་པའི་མིང་བཅུའི་སྒོ་ནས་བསྟོད་དོ། ། དེ་ནས་ཕྱག་རྡོར་གྱིས་དེ་བཞིན་གཤེགས་པ་ལྔའི་སྔགས་
བཤད་དེ། ཐོག་མར་ཚེ་དཔག་མེད་ཀྱི་ཚེ་རིང་བའི་སྔགས་མོ་བུ་ཎྱ་བུ་བློ་མ་བཱ་བུ་སྐྱེ། ཨ་པ་ར་མི་ཏ་ཨཱ་ཡུར་པུ་ཎེ་
ཛྙཱ་ན་སཾ་བྷ་རོ་བཙེ་ཡ་ག་རི་ཎེ་སྭཱཧཱ། ཞེས་དང་། སྒྲིབ་པ་སྦྱོང་བའི་སྔགས་ཨོཾ་ཨ་མི་ཏེ་ཨ་མི་ཏ། ཨ་མི་ཏ་ཨུདྡྷ་བེ།
246

༄༅། ། སྦྱོང་རྒྱུད་ཀྱི་བསྡུས་དོན་རྒྱུད་ཀྱི་དགོངས་པའི་གསལ་བའི་མེས་ལོང་། །
ཨ་མི་ཏ་སམྦྷ་པེ། ཨ་མི་ཏ་བི་ཀྲནྟེ། གཱ་མི་ནི་སརྦ་ཀརྨ་གླེ་ཤ་ཀྵ་ཨོཾ་ཀ་རཾ་སྭཱཧཱ། ཞེས་ཉེ་ཅུང་ཟད་མི་འདྲ་བ་ཞིག་
ཀྱང་སྣང་། སྦྱོང་རྒྱལ་གྱི་སྔགས། ཨོཾ་ཀཾ་ཀ་ནི། ཞེས་པ་ནས། ནཱཉྩ་སྭཱཧཱ་སྟེ་མི་འཐུབ།ས་པའི་སྔགས་སོ། ། རྒྱལ་
མཆོག་གི་སྔགས་མོ་རཊེ་རནྡྷེ་མ་ཧཱ་རཀྵེ། ཞེས་པ་ནས། སརྦ་པཱ་པཾ་ཧཱུྃ་ཕཊ། ཅེས་པའོ། ། མེ་ཏོག་ཆར་རྒྱུས་ཀྱི་
རྩ་སྔགས་ནི། ཨོཾ་ཨ་མོ་གྷ་ཨ་པྲ་ཏི་ཧ་ཏ་སརྦ་ཨཱ་ཝ་ར་ཎ་པ་ན་ཤ་ནི་ཧ་ར་ཧ་ར་ཧཱུྃ་ཕཊ་ཅེས་པའོ། །
དེ་ནས་ཕྱག་ན་རྡོ་རྗེ་ཐུགས་ཀྱི་དཀྱིལ་འཁོར་ནི། གྲུ་བཞི་བ་ལ་སྒོ་བཞི་བ། ཞེས་སོགས་ཀྱིས་རྟེན་གྱི་
དཀྱིལ་འཁོར་དང་། དེ་ཡི་དབུས་སུ་གཙོ་བོ་ནི། ། ཕྱག་ན་རྡོ་རྗེ་སྟོབས་པོ་ཆེ། ། ཞེས་སོགས་ཀྱིས་དབུས་སུ་
ཕྱག་རྡོར་དང་། དེ་ནས་ཤར་དུ་མི་བསྐྱོད་པ། ལྷོར་རིན་འབྱུང་། ནུབ་ཏུ་འོད་དཔག་མེད། བྱང་དུ་དོན་གྲུབ།
གྲྭ་བཞིར་བདུག་པ་མ་སོགས་བཞི་དང་། སྒོ་བཞིར་སྒོ་བ་བཞི་བྲིས་ནས་བསྒྲུབས་ཤིང་མཆོད་ནས་དབང་བསྐུར་
བའི་ཚུལ་བཤད་དོ། ། སྔགས་ནི་ཨོ་བཛྲ་ཨ་བྷི་ཥི་ཁྱུ་ཧཱུྃ། ཞེས་སོགས་དང་། ཨོཾ་བཛྲ་ག་ལ་ཨ་བྷི་ཥི་ཉྩ་ཧཱུྃ་སོགས་
དང་། དེ་བཞིན་དུ་ཕྲེང་བ་དང་དར་དཔྱངས་དང་རིགས་ལྔ་ཕྱག་རྒྱ་དང་མིང་དབང་དང་བདག་པོའི་དབང་
ཡུམ་ལྔའི་དབང་དང་གསང་དབང་དང་སློབ་དཔོན་གྱི་དབང་བསྐུར་བའི་སྔགས་རྣམས་རིམ་པ་བཞིན་དུ་བཤད་
ལ། དེ་ནས་ཚོ་བསྲིང་བའི་སྔགས་ཨོཾ་ཧཱུཾ་བཛྲ་ཨཱ་ཡུའེ་ཧཱུྃ་ཨཱ ། ཞེས་དང་དེའི་ཆོ་ག་ཡང་བཤད་དོ། །
དེ་ནས་འཇིག་རྟེན་པའི་དཀྱིལ་འཁོར་དྲུག་ལས་ཐོག་མར་སྟོན་པ་དང་ཕྱག་རྡོར་ལ་རྒྱལ་ཆེན་བཞིས་རང་
གི་སྙིང་པོ་ཨོ་བི་སོགས་ཕུལ་ཏེ་ཕྱག་རྡོ་ལ་དེ་བཞིས་བསྐོར་བའི་དཀྱིལ་འཁོར་ནི། གྲུ་བཞི་བ་ལ་སྒོ་བཞི་སྒོ་བཞི་པ།
དཀྱིལ་འཁོར་ལྔས་ནི་བརྒྱན་པ་སྟེ། ༑ དེ་ཡི་དབུས་སུ་གཙོ་བོ་ནི། ། ཕྱག་ན་རྡོ་རྗེ་འགྱིད་བཅས་བྲི། ། ཞེས་དང་།
དེ་ནས་དེའི་གཡོན་དུ་རྣམ་སྲས། མདུན་དུ་ཡུལ་འཁོར་སྲུང་། གཡས་སུ་འཕགས་སྐྱེས་པོ། ། ནུབ་ཏུ་མིག་མི་
བཟང་དང་། སྒོ་བཞིར་སྒོ་བ་རྣམས་བྲིས་ནས་བསྒྲུབས་ཤིང་མཆོད་ནས་དབང་བསྐུར་བའི་ཚུལ་བཤད་དོ། །
དེ་ནས་ཕྱོགས་སྐྱོང་བཅུས་བསྐོར་བའི་དཀྱིལ་འཁོར་ནི། ཕྱོགས་སྐྱོང་བཅུས་རང་གི་སྙིང་པོ་ཨོཾ་ཨི་སོགས་
ཕུལ་རྗེས། དཀྱིལ་འཁོར་སྔ་མ་བཞིན་བྲིས་ལ། ། དབུས་སུ་མགོན་པོ་དེ་བཞིན་བཞག ། ཅེས་དང་། དེ་ནས་
ཤར་ལ་སོགས་པར་ཕྱོགས་སྐྱོང་བཅུ་ཏེ། ཤར་དུ་དབང་པོ། ། མེར་མེ་ལྷ། ལྷོར་གཤིན་རྗེ། བདེན་བྲལ་དུ་
སྲིན་པོ། ། ནུབ་ཏུ་ཆུ་ལྷ། ། རླུང་དུ་རླུང་ལྷ། བྱང་དུ་གནོད་སྦྱིན། བྱང་ཤར་དུ་དབང་ཕྱུག སྟེང་དུ་ཚངས་
པ་དང་ཉི་ཟླ་རྒྱུ་སྐར། འོག་ཏུ་སའི་ལྷ་མོ་དང་ཐག་བཟང་རིས་བྲིས་ནས་བསྒྲུབས་ཤིང་མཆོད་པ་དང་དབང་
བསྐུར་བའི་སྐོར་བཤད་ལ། དེ་ནས་ཕྱོགས་སྐྱོང་ཆོས་ཀྱི་རྒྱལ་པོ་གཤིན་རྗེ་དང་སྲིན་མོ་ནི་རི་ཧི་སོགས་ཀྱིས་སྲུང་
སྐྱོབ་བྱེད་པར་ཁས་སླངས་སོ། །
247

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ། །
དེ་ནས་གཟའ་ཆེན་བརྒྱད་ཀྱིས་བསྐོར་བའི་དཀྱིལ་འཁོར་ནི། གཟའ་རྣམས་རང་གི་སྙིང་པོ་ཨོཾ་ཨ་སོགས་
ཕུལ་རྗེས། དབུས་སུ་ནི་བཅོམ་ལྡན་འདས་ཕྱག་ན་རྡོ་རྗེ་ཉིད་འཇིག་རྟེན་གསུམ་ལས་རྣམ་པར་རྒྱལ་བའི་
གཟུགས་སུ་བྲིའོ། ། ཞེས་དང་། དེ་ནས་ངོས་སུ་རྒྱལ་ཆེན་བཞི། མདུན་དུ་པ་སངས། རྒྱབ་ཏུ་ཟླ་བ། གཡས་
སུ་ཕུར་བུ། གཡོན་དུ་ལྷག་པ། མེར་མིག་དམར། རླུང་དུ་ཉི་མ། དབང་ལྡན་དུ་སྤེན་པ། བདེན་བྲེལ་དུ་སྒྲ་
གཅན། ཁོར་ཡུག་ཏུ་རྒྱུ་སྐར། སྒོ་བཞིར་སྒོ་བ་རྣམས་བྲིས་ནས་བསྒྲུབས་ཤིང་མཆོད་པ་དང་དབང་བསྐུར་བའི་
ཚུལ་མདོར་བསྟན་ཅིང་དེ་རྣམས་ཀྱིས་སྲུང་སྐྱོབ་བྱེད་པར་དམ་བཅས་སོ། ། ༧དེ་ནས་ཀླུ་ཆེན་བརྒྱད་ཀྱིས་བསྐོར་
བའི་དཀྱིལ་འཁོར་ནི། དེ་རྣམས་ཀྱིས་རང་གི་སྙིང་པོ་ཨོ་ཕུ་སོགས་ཕུལ་རྗེས། པདྨ་ཆེན་པོ་འདབ་བརྒྱད་ལ། །
ཁ་དོག་དཀར་པོ་བྲི་བར་བྱ། ། དེ་ཡི་དབུས་སུ་གཙོ་བོ་ནི། ། ཕྱག་ན་རྡོ་རྗེ་རབ་གནས་པ། ། ཞེས་དང་། དེ་
ནས་ཕྱོགས་རྣམས་སུ་མཐའ་ཡས། འཇོག་པོ། ། ཀར་ཀོ་ཊ། རིགས་ལྡན། ནོས་རྒྱས། དུང་སྐྱོང་། པདྨ་ཀུ་
རུ་ཎ་རྣམས་འདྲ་ལྡན་ཞིང་། རང་གདེངས་ཀ་དང་ཆུང་མས་འཁྱུད་བར་བྲིས་ནས་བསྒྲུབས་ཤིང་མཆོད་དེ་
དབང་བསྐུར་བར་བཤད་ཅིང་། དེ་རྣམས་ཀྱིས་སྲུང་སྐྱོབ་བྱེད་པར་དམ་བཅས་སོ། ། ༧དེ་ནས་འཇིགས་བྱེད་
དགུས་བསྐོར་བའི་དཀྱིལ་འཁོར་ནི། དེ་རྣམས་ཀྱིས་རང་གི་སྙིང་པོ་ཨོ་བྷེ་ར་བ་བྷི་སྭཱ་ཧཱ་སོགས་ཕུལ་རྗེས། འཁོར་
ལོ་ཆེན་པོ་རྩིབས་བརྒྱད་པོ། བྲིས་ནས་དབུས་སུ་རྡོ་རྗེ་འཛིན། ། ཁྲོ་ཆེན་འཇིག་རྟེན་གསུམ་ལས་ནི། ། རྣམ་
རྒྱལ་ཞེས་བྱ་བཞག་པར་བྱ། ། ཞེས་དང་། དེ་ནས་ཕྱག་རྡོར་གྱི་དྲུང་དུ་དྲག་པོ་འཇིགས་བྱེད་ཆུང་མ་དང་བཅས་
པ་བྲི་བ་དང་། དེ་བཞིན་དུ་མཐར་ཚངས་པ། ཁྱབ་འཇུག ལྷ་ཆེན། དབང་པོ། འདོད་ལྷ། ཚོགས་བདག
བྷི་གི་རི་ཏི། གདོང་དྲུག་རྣམས་ཆུང་མ་དང་བཅས་པ་སྟེ། ཆུང་མ་ནི་དུས་མཚན་མ། ཚངས་མ། ཁྱབ་འཇུག་
མ། གཞོན་ནུ་མ། ཕག་མོ། གཤིན་རྗེ་མ་ དབང་མ། ལུས་ངན་མ། དྲག་མོ་སྟེ་བརྒྱད་ཡིན་ལ། མིང་མི་
འདྲ་བའང་ཡོད་དོ། ། དེ་ལྟར་བྲིས་ནས་བསྒྲུབས་ཤིང་མཆོད་དེ་དབང་བསྐུར་བར་བཤད་དོ། ། འདི་རྣམས་ནི་
ལྷ་ཆེན་ཞི་བ་རྣམས་དྲག་པོའི་རྣམ་པར་བསྟན་པ་སྟེ་ངོ་བོ་གཅིག་གོ ། དེ་ནས་ལྷ་ཆེན་བརྒྱད་ཀྱིས་བསྐོར་བའི་
དཀྱིལ་འཁོར་ནི། དེ་རྣམས་ཀྱིས་རང་གི་སྙིང་པོ་ཨོཾ་ཨཱ་སོགས་ཕུལ་རྗེས། དཀྱིལ་འཁོར་སྔ་མ་བཞིན་བྲིས་ལ། །
དབུས་སུ་འཇིག་ རྟེན་གསུམ་འབུལ་བ། ། ཞེས་དང་། དེ་ནས་མདུན་དུ་དབང་ཕྱུག རྒྱབ་ཏུ་ཚངས་པ།
གཡས་སུ་བརྒྱ་བྱིན་དང༌། གཞན་ཁྱབ་འཇུག དྲག་པོ་སོགས་སྔར་བཤད་པ་བཞིན་དང་། ཕྱི་རོལ་ཏུ་སྟོབས་
བཟང་སོགས་བྲིས་ནས་བསྒྲུབས་ཤིང་མཆོད་དེ་དབང་བསྐུར་བ་དང་དེ་རྣམས་ཀྱིས་སྲུང་སྐྱོབ་བྱེད་པར་ཡང་ཁས་
བླངས་སོ། ། དེ་ནས་ཚེ་དཔག་མེད་གསུང་གི་དཀྱིལ་འཁོར་ནི། ཕྱག་རྡོར་གྱིས་འཁོར་རྣམས་ལ་གཟིགས་ནས་
248

༄༅། ། སྦྱོང་རྒྱུད་ཀྱི་བསྡུས་དོན་རྒྱུད་ཀྱི་དགོངས་པའི་གསལ་བའི་མེས་ལོང་། །
འཛུམ་པ་མཛད་པའི་ཚེ་འཁོར་གྱི་དཀྱིལ་འཁོར་རྣམས་གཡོ་བ་སོགས་ཀྱི་ངོ་མཚར་བའི་ལྟས་ཁྱད་པར་ཅན་བསྟན་
ནས། ། ལྷ་རྣམས་ཀྱིས་ཚེ་རིང་བར་བྱེད་པའི་ཐབས་ཁྱད་པར་ཅན་དེ་བཤད་པར་གསོལ་བས། ཕྱག་རྡོར་གྱིས་
ༀ་བུ་ཚེ་བུ་ཚེ་ཞེས་སོགས་སྔར་བཞིན་དང་། ཨོཾ་ཤྲཱི་སཱཧཱ་དང་། ཨོ་སྒྱུ་སྭཱཧཱ། ཨོཾ་ཧཱུྃ་སྭཱཧཱ། ཨོཾ་ཧཱི་སཱཧཱ་དང་བཅས་
པའི་སྔགས་རྣམས་ཐུགས་ནས་བྱུང་ངོ་། ། དེ་ནས་དཀྱིལ་འཁོར་རྩིབས་བཞི་པར་བྱས་ནས་དབུས་སུ་ཚེ་དཔག་
མེད་དང་། སྤྱན་སྔར་ཕྱག་རྡོར། གཡོན་དུ་ཁྲོ་བོ། གཡས་སུ་ནམ་སྙིང་། རྒྱབ་ཏུ་སྤྱན་རས་གཟིགས་ཏེ། དེ་
རྣམས་ཀྱི་སྙིང་པོ་ཡང་བཤད། དེ་ནས་བསྒྲུབས་ཤིང་མཆོད་དེ་དབང་བསྐུར་བའི་ཚུལ་སྔགས་དང་བཅས་པ་
དང་། དཀོན་མཆོག་གསུམ་དང་བྱང་ཆུབ་སེམས། ། ཞེས་སོགས་དམ་ཚིག་ཀྱང་བཤད་རྗེས། བླ་མ་ལ་ཡོན་
དབུལ་བ་དང་དབང་བསྐུལ་བའི་ཕན་ཡོན་དང་བཅས་པ་དང་། གཤིན་པོ་ལ་དབང་བསྐུར་བའི་ཚུལ་ཡང་
བཤད་དོ། ། དེ་ནས། ལྷ་ཡི་བུ་རྣམས་ཞི་བ་ཡི། ། ཧོམ་ཁུང་ཐ་མ་བར་མ་མཆོག ། ཅེས་སོགས་ཀྱིས་གཤིན་པོ་
ངན་སོང་དུ་སྐྱེས་པའི་དོན་དུ་སྦྱིན་སྲེག་ཇི་ལྟར་བྱ་བའི་ཚུལ་རྒྱས་པར་བཤད་ཅིང་། མཐར་ཚངས་པ་སོགས་ཀྱིས་
སྲུང་སྐྱོབ་བྱེད་པར་དམ་བཅས་སོ། ། དེ་ནས་རྒྱུད་ཕྱི་མའི་ཕྱི་མ་འཆད་དེ། དེ་ཡང་ཀུན་ཏུ་བཟང་པོ་རིགས་
བསྡུས་ཀྱི་དཀྱིལ་འཁོར་རམ། འཁོར་ལོས་བསྒྱུར་བ་ཡོན་ཏན་གྱི་དཀྱིལ་འཁོར་ནི། ཕྱག་ན་རྡོ་རྗེས་ཨོཾ་བཛྲ་ཙྪ་ཧཱུཾ་
སོགས་ཀྱི་སྔགས་བཤད་རྗེས། དཀྱིལ་འཁོར་སྔ་མ་བཞིན་བྲིས་ལ། ། དབུས་སུ་རྡོ་རྗེ་བྲི་བར་བྱ། ། ཡང་ན་རྡོ་རྗེ་
སེམས་དཔའ་འམ། ། ཀུན་དུ་བཟང་པོ་བདེ་བ་ཆེ། ། སྤྱན་སྔར་ཕྱག་ན་རྡོ་རྗེ་བྲི། ། ཞེས་དང་། དེ་ནས་
གཡས་སུ་ཕྱག་ན་རིན་པོ་ཆེ་དང་། ནུབ་ཏུ་ཕྱག་ན་པདྨོ། ། བྱང་དུ་ཕྱག་ན་རྒྱ་གྲམ་བསྣམས་པ་རྣམས་དང་། ཕྱི་
རོལ་ཏུ་སངས་རྒྱས་རྣམ་གཟིགས་སོགས་དང་། དེའི་ཕྱིར་རྡོ་རྗེ་སེམས་དཔའ་སོགས་དང་། དེའི་ཕྱིར་བྱམས་པ་
སོགས་དང་། ཉན་རང་རྣམས་དང་། དེའི་ཕྱིར་ཚངས་པ་སོགས་འཇིག་རྟེན་པ་ཐམས་ཅད་བྲིས་ནས་བསྒྲུབས་
ཤིང་མཆོད་པ་དང་། དབང་བསྐུར་བའི་སྔགས་དང་བཅས་པ་རྣམས་ཀྱང་བཤད་དེ། འདིར་དཀྱིལ་འཁོར་གྱི་
གཙོ་བོའི་དབང་གིས་དཀྱིལ་འཁོར་བཞིར་འགྱུར་རོ། ། དེ་ནས་ལས་རྣམས་བཤད་བྱ་སྟེ། ། ཞེས་སོགས་ཀྱིས་ཞི་
རྒྱས་དབང་དྲག་གི་ལས་བཞི་བྱ་ཚུལ་དང་། སྦྱིན་སྲེག་མདོར་བསྡུས་དང༌། སེམས་དཔའ་བཅུ་དྲུག་གི་སྒོ་ནས་
ལམ་སྒྲུབ་ཚུལ་བཅས་བཤད་དོ། ། དེ་ནས་ལག་པ་བྱིན་རླབས་བྱེད་ཚུལ་དང་། གོང་དུ་བཤད་པའི་ལྷ་རྣམས་ཀྱི་
ཕྱག་རྒྱ་མ་ཚང་བ་ཁ་སྐོང་བའི་སྐོར་རྣམས་བཤད་པའི་རྗེས་སུ་རྩ་བའི་སེམས་དཔའ་བཅུ་དྲུག་གི་ལས་སྒྲུབ་པའི་
སྔགས་ཕྲལ་ནས་གསུངས་པ་ནི། ས་བཅུ་དྲུག་དད་པ་བཅུ་དྲུག ཛྲ་བཅུ་དྲུག ཧྭ་བཅུ་དྲུག་གསུངས་བའི་བ་
དང་ཛ྄་གོང་དུ་བླངས། ས་ཏྭ་དང་སྦྱར་ཏེ་བཛྲ་ས་ཏྭ་བཅུ་དྲུག་དང་། དེ་ནས་ཧཱུཾ་ཛེ་ཧོ་ཧྥུ་ནས་གྲོ་སོ་གྱི་བར་བཅུ་
249

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དྲུག་ནི་སེམས་དཔའ་བཅུ་དྲུག་གི་ས་བོན་ཏེ། བཛྲ་ས་ཏྭ་ཧཱུྃ། བཛྲ་ས་ཏྭཱ་ཛ་སོགས་བཅུ་དྲུག་གམ། བཛྲ་རཱ་ཛཱ་ཛ་
སོགས་བཅུ་དྲུག་དང༌། དེ་ནས་བུདྡྷ་ལོ་ཙ་ན་ཧཱུཾ་སོགས་ཡུམ་བཞིའི་སྔགས་གསུངས་པ་ནི་ལས་སྒྲུབ་པའི་སྐབས་
སོ། ། སེམས་དཔའ་བཅུ་དྲུག་གི་སྔགས་གྱིས་ཞི་བའི་ལས་སྒྲུབ་པའི་དུས་སུ་སྔགས་རྣམས་ཀྱི་ཤམ་བུ་ལ། ཤྲཱི་པ་ཏ་
བཅུ་དྲུག་འདོགས་ཤིང་། རྒྱུས་པའི་ལས་ཀྱི་ཚེ་སྔགས་དེ་རྣམས་ལ་གློ་བཅུ་དྲུག་བཏགས་ནས་ཕུར་བུ་བརྡུང་བ་
དང༌། དབང་གི་ལས་ཀྱི་དུས་སུ་ཤམ་བུ་ལ་ཧོ་རྒྱུ་མ་བཅུ་དྲུག་བཏགས་ནས་བརྡུང་བ་དང་། དྲག་པོའི་ལས་ཀྱི་ཚེ་
ཁ་ཧཱུྃ་བཅུ་དྲུག་བཏགས་ནས་བརྡུང་བར་བཤད་དོ། །༧དེ་ནས་མེ་ལྟར་འབར་བ་འཕྲིན་ལས་ཀྱི་དཀྱིལ་འཁོར་ནི།
དེ་ནས་ལྷ་རྣམས་ཀུན་དགའ་ནས། ། ཕྱག་ན་རྡོ་རྗེར་ཕྱག་བཙལ་ཏེ། ། ཁྲོ་བོའི་འཁོར་ལོ་བཤད་པའི་ཕྱིར། །
གསོལ་བ་འདེབས་པ་ཉིད་དུ་འགྱུར། ། ཞེས་པ་ནས། མེའི་རྡོ་རྗེ་ཉི་མ་ཞེས་བྱ་བའི་སྙིང་པོ་འདི་ཉིད་ཀྱི་ཐུགས་
ཀ་ནས་ཕྱུང་ངོ༌། ། ཨོཾ་བཛྲ་ས་ཏཱ་ཀོ་དྷ་ཨ་ན་ལཱ་རྐམ་ཧཱི་ཀྲོ་དྷ་ཞེས་སོགས་ཀྱི་སྔགས་གསུངས་པའི་རྗེས་སུ། དེ་ནས་
དཀྱིལ་འཁོར་མི་ཟད་པ། ། ཚེ་བའི་མཆོག་སྟེ་རྩིབས་བཅུ་གཉིས། ། ལྷ་རྫས་འབར་བའི་ཕྲེང་བས་དཀྲིགས། །
ཤིན་ཏུ་འབར་ཤི་ཆེར་འབར་བ། ། དེ་ལྟར་དཀྱིལ་འཁོར་བྲིས་ནས་ཀྱང་། ། རྡོ་རྗེ་སེམས་དཔའ་བཞག་པར་
བྱ། ། ཞེས་དང་། འཇིག་རྟེན་གསུམ་སྣང་སོ་ཀ་མ་ཁྲོ་བོ་རྣམས་བྲིས་ནས་བསྒྲུབས་ཤིང་མཆོད་དེ། དབང་
བསྐུར་བའི་སྔགས་དང་བཅས་པ་བཤད་དོ། ། དེ་ནས་བདག་ཉིད་ཁྲོ་བོར་སྙོམས་ཞུགས་པ། ། ཞེས་སོགས་ཀྱིས་
ཁྲོ་བོའི་སྒོ་ནས་ཞི་རྒྱས་དབང་དྲག་གི་ལས་བཞི་དང་། ཁྱད་པར་དུ་ཞི་རྒྱས་དབང་གསུམ་གྱི་ལས་བྱ་ཚུལ་རྒྱས་པར་
བཤད་དེ། གཙོ་ཆེར་སྦྱིན་སྲེག་གིས་སྒོ་ནས་སོ། ། དེ་ཡང་། དེ་ནས་རྡོ་རྗེ་འཛིན་རྒྱལ་པོས། ། སྦྱིན་སྲེག་
ཡོངས་སུ་རྫོགས་བྱའི་ཕྱིར། ། ལས་རྣམ་བཞི་ཡི་སྦྱིན་སྲེག་བཤད། ཅེས་སྦྱིན་སྲེག་མདོར་བསྟན་ནས། ཞི་
བའི་ཐབ་ཁུང་གསུམ་ནི་ལེགས་བྱས་ལ། ། ཞེས་པ་ནས། གདོན་མི་ཟ་བར་དངོས་གྲུབ་འགྲུབ། ། ཞི་བའི་ལས་
སོ་ཞེས་པའི་བར་གྱིས་ཞི་བའི་སྦྱིན་སྲེག་གི་ཐ་བ་ཀྱི་ཁྱད་པར་རྗེས་འབུལ་ཚུལ་དང་བཅས་པ་བསྟན་ལ། དེ་ནས།
འབྲས་བུར་ལྡན་པའི་ནགས་ཚལ་ལམ། ། ཡང་ན་གནས་སམ་རྒྱལ་པོའམ། ། ཞེས་པ་ནས། ཕྱག་ན་རྡོ་རྗེའི་
བཀའ་བཞིན་ནོ། ། རྒྱལ་པའི་ལས་སོ་ཞེས་པའི་བར་གྱིས་རྒྱས་པའི་ཐབ་ཀྱི་དབྱིབས་ཚད་རྫས་དང་ཆོ་གའི་ཁྱད་
པར་སོགས་བསྟན་ཅིང་། དེ་ནས། དབང་གི་ཆགས་པའི་སེམས་ཀྱིས་ཀྱང་། ། ཆགས་པའི་ཏིང་ངེ་འཛིན་ཞེས་
བྱ། ། ཞེས་པ་ནས། རྡོ་རྗེ་འདོད་པས་རྟག་ཏུ་བཟླས། ། དབང་གི་ལུས་རྫོགས་སོ་དང་ཞེས་པའི་བར་གྱིས་
དབང་གི་ཐབ་ཀྱི་ཚད་དབྱིབས་རྫས་དང་ཆོ་གའི་ཁྱད་པར་རྣམས་རྒྱས་པར་བསྟན་ཏོ། ། དེ་ནས་འཇུག་ཏུ་དྲིན་
གཟོ་བའི་བསྟོད་པ་ནི། དེ་ནས་བརྒྱ་བྱིན་ཚངས་སོགས་ལྷ། ། ཕྱག་འཚལ་ཡང་དང་ཡང་དུ་ནི། ། ཞེས་སོགས་
250

༄༅། ། སྦྱོང་རྒྱུད་ཀྱི་བསྡུས་དོན་རྒྱུད་ཀྱི་དགོངས་པའི་གསལ་བའི་མེས་ལོང་། །
དང་། སངས་རྒྱས་ཀུན་བས་སྔར་སངས་རྒྱས། ། ཞེས་པ་ནས། ཁམས་གསུམ་དག་ཉིད་ཁྱབ་པ་པོ། ། ཐམས་
ཅད་རྡོ་རྗེ་བདག་ཉིད་གཙོ། ། ཞེས་པའི་བར་གྱིས་བརྒྱ་བྱིན་སོགས་ཀྱིས་ཕྱག་རྡོར་ལ་མཚན་བརྒྱ་རྩ་བརྒྱད་ཀྱི་སྒོ་
ནས་བསྟོད་ནས། གང་གིས་འདི་བྲིས་ཀླག་གྱུར་ཏམ། ། རྟག་ཏུ་དེ་དོན་འཆད་བྱེད་དམ། ། དྲན་ནམ་ཉན་
པར་བྱེད་ཀྱང་རུང་། ། ཕྱག་ན་རྡོ་རྗེ་འདྲ་བར་འགྱུར། ། ཞེས་པས་ཕན་ཡོན་བཤད་དོ། ། གལ་ཏེ་རྒྱུད་འདི་
སྟོན་པའི་བཀའ་མ་ཡིན་ནམ། འདིར་སྟོན་པ་ལ་བསྟོད་འོས་པར་ཕྱག་རྡོར་ལ་བསྟོད་པ་ཅི་ཡིན་ཞེ་ན། མི་འགལ་
ཏེ། རྩ་རྒྱུད་ཉིད་སྟོན་པས་གསུངས་པ་གཙོ་ཆེ་ཡང་། རྒྱུད་ཕྱི་མ་དང་ཕྱི་མའི་ཕྱི་མ་གཉིས་ཕྱག་རྡོར་གྱིས་བཤད་
པ་གཙོ་ཞིང་། རྗེས་སུ་གནང་བའི་བཀའ་ཡིན་པའི་ཕྱིར་སྟོན་པའི་བཀར་འགྱུར་ལ། ཕྱག་རྡོར་ཉིད་ཀྱང་སྟོན་པ་
དང་ཐུགས་རྒྱུད་གཅིག་པར་སྒྲོན་གསལ་ལས་བཤད་པའི་ཕྱིར་རོ། ། དེ་ནས་བཅོམ་ལྡན་འདས་ཀྱིས་དེ་སྐད་ཅེས་
བཀའ་སྩལ་ནས་ཞེས་སོགས་ནི་རྗེས་སུ་ཡི་རང་བའོ། ། སྨྲས་པ། རྒྱུད་དོན་ཇི་བཞིན་ཤེས་ནས་ལག་ལེན་དུ། །
བསྟར་བར་མཛད་པའི་མཁས་པ་རབ་དཀའ་མོད། ། ཆ་ཙམ་རྟོགས་ནས་སྟོན་པའི་ཚུལ་འདི་ཡང་། ། བླ་མ་ཡི་
དཀའ་དྲིན་ཡིན་སྙམ་སེམས། ། ཚུལ་བཞིན་ཉམས་སུ་བླངས་ན་ངན་སོང་གི། ། སྡུག་བསྔལ་མ་ལུས་དྲུང་ནས་
འབྱིན་ནུས་པ། ། གདོན་མི་འཚལ་ཡང་ད་ལྟ་ཕྱོགས་ཙམ་གྱི། ། ཆོ་ག་མཛད་པ་འདིས་ཀྱང་ཕན་པར་ངེས། །
ཞེས་པ་འདི་ནི། ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས་སྦྱོང་རྒྱུད་དང་དེའི་འགྲེལ་བ་སོགས་ལ་
འདྲིས་པར་བྱས་ནས་རྒྱུད་དོན་དང་མི་འགལ་བར་ཅོ་ནེ་དགོན་ཉིད་དུ་དད་པས་སྦྱར་བ་སྟེ། རྒྱུད་དོན་ཤེས་པར་
འདོད་པ་དག་ལ་ ཕན་ཐོགས་པར་གྱུར་ ཅིག པར་གྱི་ཡི་གེ་བ་ནི་རི་ཁྲོད་པ་དགེ་སློང་ཤེས་ རབ་བཀྲ་ཤིས་
སོ། ། ། ། མངྒ་ལཾ། ། ། །
251

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་
ཚིག་དང་དོན་གྱི་ལྷན་ཐབས་མདོར་བསྡུས་ཡང་གསལ་
སྒྲོན་མེ་ཞེས་བྱ་བ་བཞུགས་སོ། ། །
གང་གིས་མཚན་བརྗོད་གཟུངས་སྔགས་བགྲང་བུ་ཡིས། ། ངན་སོང་སྡུག་བསྔལ་དྲུང་ནས་འབྱིན་བྱེད་
ཅིང་། ། མངོན་མཐོ་ངེས་ལེགས་མཆོག་ལ་རབ་སྦྱོར་བའི། ། བཅོམ་ལྡན་ཐམས་ཅད་རིག་པར་གུས་ཕྱག་
འཚལ། ། མགོན་དེའི་གསུང་མཆོག་རྣལ་འབྱོར་ལོ་གའི་རྒྱུད། ། རྒྱུད་སྡེ་རྣམས་ཀྱི་ཡང་སྙིང་ངན་སོང་ཀུན། །
ཀུན་ནས་སྤྱོད་པར་བྱེད་པའི་ཐབས་ཀྱི་དཔལ། ། དཔལ་ལྡན་ངན་སོང་སྦྱོང་བའི་རྒྱུད་རྒྱལ་ཡིན། ། རྒྱུད་དོན་
གཅིག་ཏུ་གསལ་བྱེད་ཆོ་གའི་རིམ། ། བློ་བཟང་རྒྱལ་བའི་སྲས་ཀྱི་ཐུ་བོ་གང་། ། གྲགས་པའི་རྒྱལ་མཚན་མངོན་
པར་འཛིན་པ་ཡིས། ། བསྟན་འགྲོའི་ས་ཆེན་མཛེས་པའི་རྒྱན་དུ་བྱས། ། དེ་ཡི་ལག་ལེན་ཕྱོགས་མཐར་ཁྱབ་
གྱུར་ཅིང་། ། དར་ཞིང་རྒྱས་ལ་མ་གཏོགས་སུ་ཞིག་གིས། ། ཁྱད་ཆོས་གཞན་ཞིག་འདོན་པར་མི་ནུས་མོད། །
རང་ཉིད་ལམ་མཆོག་འདི་ལ་འདྲིས་ཕྱིར་དང་། ། དོན་གཉེར་འགའ་ལའང་ཕན་པ་སྲིད་སྙམ་པས། ། གཞན་
གྱིས་ཟེར་ཟློས་རྗེས་འབྲང་ཙམ་མིན་པར། ། མཁས་པའི་གཞུང་དང་མཐུན་པར་བཤད་པར་བྱ། ། འདིར་རྗེ་བླ་
མའི་ཐུགས་སྲས་འདུལ་འཛིན་གྲགས་པ་རྒྱལ་མཚན་གྱིས་མཛད་པའི་ཀུན་རིག་གི་ཆོ་གའི་ངག་འདོན་དང་།
དེའི་ཊིཀ་ཆེན་མོ་སོགས་མཁས་གྲུབ་ཚད་ལྡན་གྱི་ལུགས་གཞིར་བཞག་པའི་སྟེང་ནས་དགག་སྒྲུབ་ཅུང་ཟད་དང་
བཅས་ཏེ་དགོས་དོ་ན་གྱི་ལྷན་ཐབས་མདོར་བསྡུས་ཤིག་འཆད་པར་འདོད་ལ། དེ་ཡང་གྲགས་ཆེ་བ་འགའ་ཞིག་
བཏང་སྙོམས་སུ་བྱས་ཏེ། ལག་ལེན་དུ་ཉེ་བར་མཁོ་བའི་དམིགས་རིམ་གྱིས་བརྒྱན་ནས་བཤད་པར་བྱའོ། ། དེ་
ལ་བདག་ཅག་གི་སྟོན་པ་དེ་ཉིད་ཀྱིས་ཆོས་ཀྱི་ཕུང་བོ་ཇི་སྙེད་ཅིག་གསུངས་པ་དེ་ཐམས་ཅད་བསྡུ་ན། ཐེག་པ་ཆེ་
ཆུང་གི་གསུང་རབ་གཉིས་སུ་འདུ་ལ། ཐེག་ཆེན་ལ་ཡང་སྔགས་དང་ཕར་ཕྱིན་གཉིས་སུ་ངེས་སོ། ། སྔགས་ལ་
ཡང་རྒྱུད་སྡེ་བཞིར་ངེས་པ་ཡིན་ཏེ། བྱ་བའི་རྒྱུད། སྤྱོད་པའི་རྒྱུད། རྣལ་འབྱོར་རྒྱུད། རྣལ་འབྱོར་བླ་མེད་ཀྱི་
252

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
རྒྱུད་དང་བཞི་བོ། ། འདིར་འཆད་པ་ནི། རྣལ་འབྱོར་རྒྱུད་ཀྱི་ནང་ཚན་ངན་སོང་སྦྱོང་བའི་རྒྱུད་འདི་ཉིད་ཡིན་
ལ། འདི་གང་ལས་འཕྲོས་པ་ནི། རྩ་རྒྱུད་དེ་ཉིད་བསྡུས་པར་ངན་སོང་དགུག་དྲལ་མཛད་པའི་སྐབས་ལས་
འཕྲོས་སོ། ། འདིར་རྩ་རྒྱུད་དང་རྒྱུད་ཕྱི་མ་དང་ཕྱི་མའི་ཕྱི་མ་དང་གསུམ་ཡོད་པའི་རྩ་རྒྱུད་ལས་རྩ་བའི་དཀྱིལ་
འཁོར་འདི་དང་རྒྱུད་ཕྱི་མ་ལས་ཤཱཀྱ་ཐུབ་པ་སྐུའི་དཀྱིལ་འཁོར། འོད་དཔག་མེད་གསུང་གི་དཀྱིལ་འཁོར།
ཕྱག་ན་རྡོ་རྗེ་ཐུགས་ཀྱི་དཀྱིལ་འཁོར་རྣམས་གསུངས་ཏེ། ཕྱི་མ་འདི་ལ་འཇིག་རྟེན་དང་འཇིག་རྟེན་ལས་འདས་
པ་གཉིས་ལས། དང་པོ་ནི། ཕྱག་རྡོར་ལ་ལྷ་ཆེན་བརྒྱད། ཀླུ་ཆེན་བརྒྱད། གཟའ་ཆེན་བརྒྱད། འཇིགས་
བྱེད་དགུ། ཕྱོགས་སྐྱོང་བཅུ། རྒྱལ་ཆེན་བཞིས་བསྐོར་བའི་དཀྱིལ་འཁོར་དུང་དྲུག་གོ། རྒྱུད་ཕྱི་མའི་ཕྱི་མ་ལས།
འཁོར་ལོས་བསྒྱུར་བ་ཡོན་ཏན་གྱི་དཀྱིལ་འཁོར་དང་། མེ་ལྟར་འབར་བ་འཕྲིན་ལས་ཀྱི་དཀྱིལ་འཁོར་གཉིས་
གསུངས་ཏེ། འཇིག་རྟེན་པའི་དཀྱིལ་འཁོར་དྲུག་འཇིག་རྟེན་ལས་འདས་པའི་དཀྱིལ་འཁོར་དྲུག་སྟེ་བཅུ་གཉིས་
སོ། ། འདིར་ཀུན་རིག་རྩ་བའི་དཀྱིལ་འཁོར་གྱི་ལག་ལེན་བྱེད་ཚུལ་ལྷན་ཐབས་ཀྱི་རིམ་པ་འཆད་པ་ལ་གཉིས།
བསྙེན་པའི་ཆོ་ག་དང་། དཀྱིལ་འཁོར་གྱི་ཆོ་གའོ། ། དང་པོ་ལ་གཉིས། བསྙེན་པ་ལས་རུང་དུ་བྱ་བ་དང་།
ལས་རུང་དུ་བྱས་ནས་དངོས་གྲུབ་སྒྲུབ་བའོ། ། དང་པོ་ལ་གཉིས། མཚན་བཅས་དང་། མཚན་མེད་ཀྱི་རྣལ་
འབྱོར་རོ། ། དང་པོ་ལ་གསུམ། སྒྲུབ་ཐབས་ཀྱི་སྔོན་འགྲོ་ དངོས་གཞི། ཐུན་མཚམས་ཀྱི་རིམ་པའོ། ། དང་
པོ་ལ་གཉིས། ཐོག་མར་བྱ་བའི་རིམ་པ་དང་། སྔོན་འགྲོ་དངོས་བཤད་པའོ། ། དང་པོ་ནི། དབང་ཐོབ་ནས་
དམ་ཚིག་དང་སྡོམ་པ་ཚུལ་བཞིན་དུ་སྲུང་བའི་སྒྲུབ་པ་བོས། སྤྱིར་སྒྲུབ་ཐབས་གཞན་ནས་སྔོན་འགྲོ་སོགས་ཀྱི་
ཐོག་རང་ཉིད་ལྷར་བསྐྱེད་ནས་མཆོད་པ་སོགས་བྱིན་རླབས་བྱེད་དགོས་པར་བཤད་པ་ལྟར། འདིར་ཡང་ཐོག་
མར་རང་ཉིད་རྡོ་རྗེ་སེམས་དཔར་བསྐྱེད་ནས་རྡོར་དྲིལ་མཚན་པ་སོགས་བྱིན་བརླབ་བྱ་དགོས་ཏེ། དེ་ལྟར་བྱེད་
པ་རྒྱུད་དོན་གསལ་བ་འགྲེལ་བ་དང་བཅས་པ་ལས་གསུངས་ཤིང་། པཎ་ཆེན་ཐམས་ཅད་མཁྱེན་པའི་ཀུན་རིག་
གི་ཆོ་ག་དང་། སློབ་དཔོན་ཡོན་ཏན་བཤེས་གཉེན་གྱིས་མཛད་པའི་ཊཱིཀ་ཆུང་ལས་ཀྱང་གསལ་བར་བཤད་པའི་
ཕྱིར། དེ་ལྟར་བྱེད་དགོས་པ་ཡིན་ཏེ། སྤྱིར་མཆོད་གཏོར་སོགས་བྱིན་རླབས་བྱེད་པ་ལ་ལྷའི་ང་རྒྱལ་དགོས་ཤིང་།
འདིར་ཡང་དེ་ལྟར་ཡིན་ལ་དེའང་རྡོར་སེམས་སུ་བསྐྱེད་པ་སྐབས་སུ་བབ་པའི་ཕྱིར་རོ། ། མཆོད་གཏོར་སོགས་
བྱིན་བརླབ་ཚད་ལྡན་འབྱུང་བ་ལ་ལྷའི་ང་རྒྱལ་དགོས་ཏེ། ལྷའི་ང་རྒྱལ་མེད་པའི་ཐ་མལ་པས་བྱིན་རླབས་དང་
བགེགས་བསྐྲད་པ་སོགས་ཇི་བཞིན་མི་འབྱུང་བའི་ཕྱིར་རོ། ། དེས་ན་སྐད་ཅིག་གིས་རྡོ་རྗེ་སེམས་དཔར་བསྐྱེད་
ནས་གཡས་རྡོ་རྗེ་གསོར་ཞིང་གཡོན་དྲིལ་བུ་དཀུར་བཟུང་ལ། ངག་ཏུ་ཊཀྐི་ཧཱུཾ་ཛཞེས་བརྗོད་དོ། དམིགས་པ་
253

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ནི་བསྒོམས་པ་དང་འདྲ་བའི་རྡོར་སེམས་ཀྱི་ཡེ་ ཤེས་ པ་བཀུག་ནས་ མདུན་ དུ་ བཞུགས་པར་བསམ། ཊཀྐི་
ཛ ཧོ༔ ཞེས་བརྗོད་དེ་བཀུག་པའི་རྡོ་རྗེ་སེམས་དཔའ་འདི་རང་ལ་བསྟིམས་པས། དེའི་སྐུ་གསུང་ཐུགས་དང་
རང་གི་ལུས་ངག་ཡིད་གསུམ་དབྱེར་མེད་དུ་བྱས་པའི་ང་རྒྱལ་བྱ། དེའི་ཊཀྐི་ནི་འདོད་པ་དང་ཧཱུྃ་ནི་འདོད་ཀྱལ་གྱི་
ས་བོན་ཡིན་གསུང་ཡང་། འདིར་འདོད་པའི་ལྷ་རྡོ་རྗེ་སེམས་དཔའི་ཐུགས་ཀྱི་ས་བོན་ནོ། ། ཛ སྔ་མ་ནི་
འགུགས་པ་དང་། ཕྱི་མ་དང་ཧོ༔ ནི་བསྟིམས་པའི་རྡོ་རྗེ་སེམས་དཔའ་དེ་རང་ལ་དགྱེས་བཞིན་དུ་བཞུགས་པའི་
དོན་ཏེ། དེ་ལྟར་ཊིཀ་ཆུང་དང་རྣལ་འབྱོར་རོལ་བའི་དགའ་སྟོན་ལས་ཀྱང་བཤད་པའི་ཕྱིར་རོ། ། དེ་ལྟར་གོ་ན་
ནི་སྔགས་ཀྱི་དོན་ལ་ལྷའི་ང་རྒྱལ་འཛིན་པའི་གོ་བ་རྙེད་པས་ལྷར་ཟུར་དུ་མ་བསྐྱེད་ཀྱང་མི་འགལ་ཙམ་འབྱུང་
ངོ༌། ། དེ་ནས་རྡོར་དྲིལ་བྱིན་གྱིས་རློབ་པའི་ཚེ། དམ་ཚིག་གསུམ་ལ་གནས་དགོས་ཏེ། རྡོ་རྗེ་སེམས་དཔའི་སྐུར་
བསྒོམ་པ་སྐུ་ཕྱག་རྒྱའི་དམ་ཚིག དྲིལ་བུའི་མཚོན་དོན་དྲན་པའི་སྒོ་ནས་དགྲོལ་བས་གསུང་དྲིལ་བུའི་དམ་ཚིག
རྡོ་རྗེའི་དོན་དྲན་པའི་སྒོ་ནས་འཛིན་པ་ཐུགས་རྡོ་རྗེའི་དམ་ཚིག་དང་གསུམ་གནས་དགོས་པ་སོ། མཆོད་གཏོར་
བྱིན་རློབ་བྱེད་པའི་ཚེ་རྡོ་རྗེ་གནོད་སྦྱིན་གྱི་ང་རྒྱལ་ལ་གནས་པ་ཙམ་མམ་ཐུགས་ཀ་ནས་རྡོ་རྗེ་གནོད་སྦྱིན་སྤྲོས་ཏེ།
མཆོད་གཏོར་གྱི་བགེགས་སྦྱངས་ནས་བྱིན་གྱིས་བརླབས། དེ་ནས་མགོན་པོ་ཀུན་གཤེགས་ཞེས་སོགས་ཀྱིས་
ཕྱོགས་སྐྱོང་སྤྱན་དྲངས་ནས་མཆོད་གཏོར་ཕུལ་འཕྲིན་ལས་བཅོལ་ཏེ་གཤེགས། རྡོ་རྗེ་གནོད་སྦྱིན་གྱི་ང་རྒྱལ་གྱིས་
དེའི་ཕྱག་ཆེན་བཅིངས་ནས་སྔགས་བརྗོད། ཡང་དེ་ཉིད་ཀྱི་དམ་རྒྱ་བཅིངས་ནས་ཁྲུས་ཆུ་ལ་གཏད་དེ་སྔགས་
བརྒྱ་རྩ་སོགས་བརྗོད་དེ་བསང་ཆུ་བསྒྲུབས། ཆུ་དེས་ལག་པ་སོགས་དངོས་སུ་བཀྲུ་བའམ། ཙན་དན་ཆུ་བརྡར་
མ་བརྗོད་དེ། དབང་ལྡན་ནས་བརྩམས་ཏེ་བསང་གཏོར་བྱ་བར་ཊཱིཀ་ཆེན་སོགས་ནས་བཤད་དོ། ། དེ་ལྟར་
བྱེད་པ་ནི་ཁྲུས་བཞིའི་ནང་ནས་ཕྱིའི་ཁྲུས་སོ། ། ཁྲུས་བཞི་ནི། ཕྱི་ནང་གསང་བ་རྣལ་འབྱོར་གྱི་ཁྲུས་བཞི་སྟེ།
ཕྱིའི་ཁྲུས་བསྡུས་པ་ནི་སྔར་ལྟར་དང་། རྒྱས་པ་ནི་སྔགས་རིམ་ནས་འབྱུང་བ་ལྟར་རོ། ། ནང་ཁྲུས་ནི། དམ་
ཚིག་དང་སྡོམ་པ་སྲུང་བ་སྟོང་ཉིད་སྒོམ་པའོ། ། གསང་ཁྲུས་ནི། བཤགས་པ་དང་རྗེས་སུ་ཡི་རང་བ་སོགས་
སོ། ། རྣལ་འབྱོར་གྱི་ཁྲུས་ནི་ཕྱག་རྒྱ་འཆིང་གྲོལ་བྱེད་པ་ལྟ་བུའོ། ། དེ་ནས་ཚོགས་ཞིང་གི་མཆོད་པ་འདོད་ན་
བྱིན་གྱིས་བརླབས། མེད་ན་མི་དགོས། ཁ་ཅིག་འདིར་མཆོད་པ་བྱིན་བརླབ་བྱེད་པ་ནི། བདག་བསྐྱེད་ཀྱི་
མཆོད་པ་ཁོ་ན་ལ་བྱེད་པ་མི་འཐད་དེ། དེ་ནི་ཚོགས་ཞིང་མཆོད་པ་ཡིན་པར་ཊིཀ་ཆེན་ལས་བཤད་ལ། བདག་
བསྐྱེད་ཀྱི་མཆོད་པ་བྱིན་རླབས་འཕྲིན་ལས་ཀྱི་མཇུག་དེར་བྱེད་པ་ལ་ཡང་དེ་ལས་གསུངས་ཤིང་། ཕྱག་ལེན་དུ་
མར་སྣང་ངོ་། ། དེ་ལྟར་མིན་ན། འོག་ཏུ་བྱིན་རློབ་བྱེད་པ་དེ་མ་འབྲེལ་བའི་ཕྱིར། འོན་ཀྱང་སྐབས་འདིར་
254

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
བདག་བསྐྱེད་ཀྱི་མཆོད་པ་བྱིན་གྱིས་བརླབས་ཀྱང་ཆོག་གོ ། སྐབས་འདིར་མཎྜལ་འབུལ་བ་ནི། དཀྱིལ་འཁོར་
སྒྲུབ་མཆོད་ཀྱི་ཚེ་ལས་ཀྱི་རྡོ་རྗེས་སློབ་དཔོན་སོགས་ལ་དཀྱིལ་འཁོར་སྒྲུབ་པའི་དོན་དུ་ལྷའི་རྣལ་འབྱོར་ལ་གནས་
པར་ཞུ་བ་སོགས་སྤྲོས་པ་ལ་འཇུག་པའི་ཚེ་ཡིན་ལ། གཞན་དུ་དགོས་པའི་ངེས་པ་ནི་མེད་ཅིང་། དགོས་ན་
བསྡུས་པས་ཀྱང་ཆོག་ལ། ཕུལ་ན་ཕན་ཡོན་ཙམ་ཡོད་ཀྱང་ཆོ་གའི་བརྡ་མ་ཆགས་པའི་སྐྱོན་ཡོད་དོ། ། གཉིས་པ་
ལ་བཞི། སྲུང་འཁོར་སྒོམ་པ། ཚོགས་གསོག་པ། ཕྱག་རྒྱ་འཆིང་དགྲོལ་སྤྱིའི་ཆོ་ག དེ་ཐམས་ཅད་ཆོས་མཐུན་
སྦྱར་བའོ། ། དང་པོ་ལ་གསུམ། སྐྱབས་སུ་འགྲོ་ཞིང་སེམས་བསྐྱེད་པ་དང་། སྟོང་ཉིད་སྒོམས་ནས་ཕྱག་རྡོར་ཞི་
བར་བསྐྱེད་དེ་ལྕེ་ལག་བྱིན་གྱིས་བརླབས་པ་དང༌། དྲག་པོར་བསྒྱུར་ཏེ་བགེགས་སྔར་ཡོད་ཚར་བཅད་ནས་ཕྱིས་
མི་འཇུག་པའི་སྲུང་འཁོར་བསྒོམ་པའོ། ། དང་པོ་ནི། ཐུགས་རྗེས་ཁྱབ་པའི་ཐུགས་དང་ལྡན་གྱུར་ཅིང་། ཞེས་
པ་ནས། མཉམ་མེད་བྱང་ཆུབ་སེམས་ནི་བསྐྱེད་པར་བགྱི། ། ཞེས་པའི་བར་གྱི་བདག་ཕྱག་འཚལ་ཞེས་པ་ཡན་
ཆད་ཀྱིས་སྐྱབས་འགྲོ་དང་དེ་མན་ཆད་ཀྱིས་བྱང་ཆུབ་ཏུ་སེམས་བསྐྱེད་པར་བྱའོ། ། གཉིས་པ་ནི། ཨོཾ་སུ་བྷཱ་ཝ་
ཞེས་སོགས་ཀྱིས་ཆོས་ཐམས་ཅད་བཏགས་ཡོད་མིར་རྐྱང་ཙམ་ལས་གཞན་དུ་ངོ་བོས་གྲུབ་པ་མེད་པའི་རང་བཞིན་
རྣམ་པར་དག་པའི་སྟོང་ཉིད་བསྒོམ་པར་བྱ་སྟེ། དེ་ཡང་ཀུན་རྫོབ་ཀྱི་སྣང་བ་ཚུར་བསྡུས་ནས་མི་དམིགས་པར་
བྱས་པ་ཙམ་གྱིས་མི་ཆོག་གི་རང་བཞིན་གྱིས་མེད་པའི་ཚུལ་ལ་རིགས་པས་ངེས་པ་རྙེད་པའི་སྒོ་ནས་དེའི་དོན་
བསྒོམ་དགོས་སོ། ། དེ་ལ་གང་ཟག་རང་བཞིན་མེད་པ་གང་ཟག་གི་བདག་མེད་དང་། ཕུང་སོགས་ཀྱི་ཆོས་ ་
གཞན་རང་བཞིན་མེད་པ་ཆོས་ཀྱི་བདག་མེད་དོ། ། འདི་བསྒོམ་པའི་དགོས་པ་ནི་ཡེ་ཤེས་ཀྱི་ཚོགས་གསོག་པ་
དང་། ཐ་མལ་གྱི་སྣང་ཞེན་སྦྱང་བ་དང༌། སྲུང་བའི་མཆོག་ཏུ་འགྱུར་བ་དང་། ཆོས་སྐུ་འགྲུབ་པའི་ཆེད་དོ། །
སྟོང་ཉིད་བསྒོམ་པའི་རང་ལས་རང་ཉིད་ཕྱག་རྡོར་ཞི་བར་བསྐྱེད་དེ་དེའི་ལྐོག་མར་ཞེས་སོགས་ཀྱིས་ལྕེ་དང་།
ལག་པ་གཉིས་སུ་ཨ་ཨ་ལས་ཞེས་སོགས་ཀྱིས་ལག་སོར་བྱིན་གྱིས་བརླབས། གསུམ་པ་ནི། རང་གི་ཐུགས་ཀར་ཉི་
མའི་སྟེང་དུ་ཧཱུྃ་ཞེས་སོགས་ཀྱིས་རང་ཉིད་ཕྱག་རྡོར་ཞི་བར་གནས་པ་དེ་ཉིད་དྲག་པོར་བསྒྱུར་ནས། གནས་
གསུམ་བྱིན་གྱིས་བརླབས། ཨོཾ་བུད་དྷཱ་ཨ་བྷོ་ཞེས་སོགས་ཀྱིས་རིགས་ལྔས་དབང་བསྐུར། དེ་དག་གི་སྐབས་སུ་
ཕྱག་རྒྱ་ཇི་ལྟར་འཆིང་བའི་ཚུལ་ཆོ་གའི་གཞུང་དུ་གསལ་བ་ལྟར་བྱ་ཞིང་། འདིར་ཚིག་མང་དུ་དོགས་ནས་མ་བྲིས་
སོ། ། དེ་བཞིན་དུ་གཞན་ལ་ཡང་ཤེས་པར་བྱའོ། ། ཕྱག་རྒྱ་འཆིང་བའི་ཚེ་ཕྱག་རྒྱ་འཆིང་བའི་དོན་དྲན་དགོས་
ཀྱི། ལག་པའི་འདུ་བྱེད་ཙམ་དོན་དུ་གཉེར་བ་མི་རུང་ངོ༌། ། ཨོཾ་ཏུཾ་གིས། སྙིང་མགྲིན་ལྟག་པ་སྙིང་ཁ་དང་། །
ནུ་བར་སྙིང་ཁ་མགྲིན་རྒྱ་བ་དཔལ། ། ཞེས་གསུངས་པ་ལྟར། གནས་དགུར་མདུད་པའི་ཚུལ་གྱིས་གོ་ཆ་བགོས།
255

༄༅། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དེ་ཡང་ཕྱག་རྡོར་ཞི་བ་དྲག་པོར་བསྒྱུར་བ་ནི། སྔོན་དབང་ཕྱུག་ཆེན་པོ་འདུལ་བའི་ཚེ་ཕྱག་རྡོར་ཞི་བ་དེ་ཉིད་དྲག་
པོར་གྱུར་ནས་བཏུལ་བའི་རིམ་པ་དེ་དང་བསྟུན་པའོ། ། ལྕེ་ལག་བྱིན་རློབ་བྱེད་པ་ནི། དེ་དག་དུས་ལྡན་དུ་སྒྲུབ་
པའི་དོན་དུའོ། ། གོས་གྱོན་པ་ནི། དཔེར་ན་གཡུལ་དུ་འཇུག་པའི་ཚེ་གོ་ཆ་གྱོན་པ་ལྟར། འདིར་ཡང་སྒྲུབ་
ཐབས་དངོས་གཞི་སྒོམ་པའི་བགེགས་འདོམས་པའི་ཆེད་དོ། ། སྔར་ཡོད་ཀྱི་བགེགས་བསལ་བའི་ཆེད་དུ་ཁྲོ་བོ་
སྤྱན་འདྲེན་པ་ནི། ཨོཾ་བཛྲ་མ་ཧཱ་ཀྲོ་དྷ་ཞེས་སོགས་བརྗོད་པ་དང་མཉམ་དུ་རང་གི་ཐུགས་ཀ་ནས་འོད་འཕྲོས་ཁྲོ་
བོའི་ཚོགས་དཔག་ཏུ་མེད་པ་མདུན་གྱི་ནམ་མཁར་སྤྱན་དྲངས་བར་བསམ་ལ། མཆོད་པ་དངོས་སུ་བཤམས་ན།
བྱིན་གྱིས་བརླབས་ནས་ཕུལ་ཏེ། ཆོས་ཉིད་སྟོང་། ཞེས་པ་ནས། བགེགས་ཀྱི་དགྲ་ལ་ཕྱག་འཚལ་བསྟོད། །
ཅེས་པའི་བར་གྱིས་བསྟོད། བསྟོད་པ་མདོར་བསྡུ་ན། འཇིགས་པའི་ཧཱུཾ་སྒྲ་ངེས་སྒྲོགས་ཞེས་པའི་ཚིགས་བཅད་
ཀྱིས་ཆོག་གོ །དཀྱིལ་འཁོར་ཆེན་པོའི་ས་གཞི་ཞེས་སོགས་ཀྱིས་བགེགས་ལ་བཀའ་བསྒོས་ནས་བསྐྲད། ཤིན་ཏུ་
བསྡུ་ན་ཁྲོ་བོའི་སྐོར་རྣམས་བཞག་པས་ཀྱང་ཆོག་པར་པཎ་ཆེན་རིན་པོ་ཆེས་བཤད་དོ། ། ཁ་ཅིག་འདིར་དཀྱིལ་
འཁོར་ཆེན་པོའི་ཞེས་པའི་དཀྱིལ་འཁོར་ནི་ལྷའི་དཀྱིལ་འཁོར་ཁོ་ནར་བྱེད་པ་ནི། དོན་མིན་པ་འདྲ་སྟེ། དེ་ནི་ས་
སོགས་འབྱུང་བཞིའི་དཀྱིལ་འཁོར་ཞེས་པའི་ཐ་སྙད་ཡོད་པ་ལྟར་སའི་དཀྱིལ་འཁོར་ཆེན་པོ་འདིར་གནས་ཞེས་
པའི་དོན་དུ་འཆད་རུང་བར་སྣང་བའི་ཕྱིར་རོ། ། བགེགས་བསྐྲད་པས་མི་འགྲོ་བ་རྣམས། ༀ་བཛྲ་ཛཱ་ལ་ཞེས་
པའི་སྔགས་བརྗོད་དེ། རྡོ་རྗེས་བསྣུན། བསྣུན་ཏེ་མ་ཤི་བ་ལ། ཨོཾ་བཛྲ་ཨ་ན་ལའི་སྔགས་དང་ཕྱག་རྒྱས་བ་སྲེག་
པར་བྱ། དེས་མ་ཤི་བ་ལ། ཨོཾ་བཛྲ་ཎི་ཏྲིའི་སྔགས་དང་ཕྱག་རྒྱས་ཡན་ལག་ལྔ་བཅིངས་ཏེ་བཞག་པར་མོས།
སྔར་ཡོད་ཀྱི་བགེགས་བསལ་ནས་ཕྱིས་མི་འཇུག་པའི་སྲུང་འཁོར་ནི། བཛྲ་ཌི་ལྟོ་ཞེས་སོགས་ཀྱིས་བསྒོམ་དགོས་
ལ། དེའི་ཚེ་དམིགས་པ་ནི། རང་གི་ཐུགས་ཁ་ནས་ཁྲོ་བོ་སྤྲོ་བར་མཛད་ཀྱང༌། རང་ལུགས་ནི་ཧཱུྃ་མཛད་ཀྱི་ང་
རྒྱལ་ལ་གནས་བཞིན་པར་རྡོ་རྗེ་མང་པོ་སྤྲོས་ཏེ། བཛྲ་ཌི་ལྟོ་ཞེས་བརྗོད་པ་དང་དེའི་ཕྱག་རྒྱ་བྱས་ནས། འོག་
ཐམས་ཅད་རྡོ་རྗེའི་ས་གཞིར་བསྒོམ། སྟེང་དུ་ཧུ་ལུས་གུར་ཟླུམ་པོ་བསྒྲུབ། དེའི་འོག་ཏུ་ཡཀྵས་བླ་བྲེ་གྲུ་བཞི།
ཤར་དུ་ཨོ་ཊཾ་གྱིས་རྡོ་རྗེའི་ར་བ། དེའི་ནང་དུ་པཱ་ཤས་ར་བ་གཉིས་པ་ཞིག་དང་། ནུབ་ཏུ་པཱ་ཏ་ཀེས་རྡོར་ར།
བྱང་དུ་ཀཱ་ལིས་རྡོར་ར། ལྷོར་ཤི་ཁ་རས་རྡོར་ར་རྣམས་གྲུ་བཞི་བ་བསྒྲུབས་ཏེ། དེ་དེ་ནང་གིར་བའོ། ༈ དེའི་
སྟེང་དུ་ཡགས་བླ་བྲེ་གྲུ་བཞི་བ། དེའི་ཕྱི་རོལ་གྱི་ཕྱོགས་མཚམས་ཐམས་ཅད་དུ་ཀརྨས་རྡོ་རྗེའི་ར་བ་ཟླུམ་པོ།
འདིའི་སྟེང་དུ་བན་དྷས་གུར་ཕུབ། རབ་འདིའི་ནང་དང་གྲུ་བཞིའི་ཕྱི་རོལ་གྱི་བར་དུ། ཧཱུྃ་མཛད་དམ་ཧཱུྃ་ཧཱུྃ་གྱིས་
ར་བ་ཟླུམ་པོ། ། འདི་ལ་ཧུ་ལུས་བསྒྲུབས་པའི་གུར་ཕུབ་སྟེ་སྟེང་གཡོགས། དེ་ལྟར་ན་ཤར་དུ་བཞི་སྦྲགས།
256

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
གཞན་ལ་སུམ་སྦྲགས། འོག་ཏུ་གཅིག་ཡིན་ལ། སྟེང་དུ་སུམ་སྦྲགས་ཏེ་གུར་གཉིས་སུ་སྣང་ངོ་། ། འདི་དག་ནི་
ཊཱིཀྐ་ཆེ་ཆུང་གཉིས་ཀར་ཞིབ་ཏུ་བརྟགས་ནས་བཀོད་པའོ། ། དེ་ལྟར་བསྒོམ་པའི་དགོས་པ་ནི། སྒྲུབ་ཐབས་
བསྒོམ་པ་ལ་བགེགས་གྱི་བར་ཆད་མི་འབྱུང་བའི་ཆེད་དུའོ། ། འོན་ཀྱང་གང་ཟག་ཁྱད་པར་ཅན་འགའ་ཞིག་ལ།
བཛྲ་ས་ཏྭ་བརྗོད་པས་སྲུང་བའི་གོ་ཆོད་པར་ཡང་བཤད་དོ། ། གཉིས་པ་ཚོགས་གསོག་པ་ལ་གཉིས། ཚོགས་
ཞིང་སྒྲུབ་པ་དང་། དེ་ལ་ཚོགས་གསོག་པའོ། ། དང་པོ་ནི། ཨོཾ་སརྦ་བིད་ཅེས་པའི་སྔགས་དང་ཕྱག་རྒྱས་ཚོགས་
ཞིང་སྤྲུལ། དེའི་ཚེ་དམིགས་པ་ནི། མདུན་གྱི་ནམ་མཁའི་དབྱིངས་སུ་བཅོམ་ལྡན་འདས་ཀུན་རིག་གི་དཀྱིལ་
འཁོར་རྟེན་དང་བརྟེན་པར་བཅས་པ་མངོན་སུམ་དུ་གྲུབ་པར་མོས། གཉིས་པ་ནི། པཱ་ད་བརྡས་ཕྱག་བྱས་ནས།
ཆུ་གཉིས་སྔོན་དུ་འགྲོ་བས་མཆོད། དབང་མེད་བདག་གིས་ཞེས་སོགས་ཀྱི་ཚིགས་སུ་བཅད་པ་གཅིག་གིས་སྡིག་
པ་བཤགས། དེ་ནས་གཅིག་གིས་དགེ་བ་ལ་རྗེས་སུ་ཡི་རང་བ་དང་། ཕྱོགས་བཅུའི་ཞེས་སོགས་གཉིས་ཀྱིས་ཆོས་
ཀྱི་འཁོར་ལོ་བསྐོར་བར་བསྐུལ་བ་དང་། མྱ་ངན་མི་འདའ་བར་བཞུགས་པར་གསོལ་བ་དང་། ཚིགས་བཅད་
ལྷག་མས་དགེ་བ་རྫོགས་བྱང་དུ་བསྔོ་བའི་ཡན་ལག་སྟེ། མདོར་ན་ཡན་ལག་བདུན་གྱི་ཚོགས་བསགས། སྤྲོ་ན།
སངས་རྒྱས་བྱང་ཆུབ་སེམས་དཔའ་ཀུན། ཞེས་སོགས་ཀྱིས་རིགས་ལྔའི་སྡོམ་བཟུང་བྱ། བསྡུ་ན་མ་བྱས་ཀྱང་
རུང་བར་པཎ་ཆེན་རིན་པོ་ཆེས་གསུང་། སེམས་ཅན་ཐམས་ཅད་བདེ་བ་དང་ཞེས་སོགས་ཀྱིས་ཚད་མེད་བཞི་
རང་རྒྱུད་དང་འདྲེས་པར་བསྒོམ་མོ། ། གསུམ་པ་ཕྱག་རྒྱ་འཆིང་གྲོལ་སྤྱིའི་ཆོ་ག་ནི། རང་གི་ལག་མཐིལ་གཉིས་
གྱེན་ཏུ་བཀན་ལ། ལག་མཐིལ་གཉིས་སུ་ཨ་ཨུ་ལས་ཟླ་བའི་དཀྱིལ་འཁོར་རེ་རེ། ཞེས་སོགས་ལྟར། ལག་མཐིལ་
གཉིས་སུ་ཨ་དཀར་པོ་རེ་རེ་དང་། དེ་ཡོངས་སུ་གྱུར་པ་ལས་ཟླ་དཀྱིལ་རེ་རེར་གྱུར་པར་བསམ། གཡས་པའི་ཟླ་
བའི་དབུས་སུ་ཡི་གེ་ཧཱུྃ་སྔོན་པོ་དང་། གཡོན་པའི་དབུས་སུ་སྤུ་དཀར་པོ་རེ་རེ་ཐོལ་གྱིས་བྱུང་བར་བསམ། དེ་
གཉིས་སོ་སོའི་མཐའ་སྐོར་དུ་ཨཨཱ་སོགས་དབྱངས་ཡིག་བཅུ་དྲུག་པ་གྱེན་སྒྲེང་ཚར་གཉིས་འོད་ཟེར་འབར་བ་དང་
བཅས་པར་བསྒོམ། རང་གི་སོར་མོ་རྣམས་མེ་ལོང་ཕྱིས་པ་ཤིན་ཏུ་གསལ་བ་ལྟར་གསལ་བཏབ་ལ། མཐེ་བོང་
གཉིས་ལ་ཨོཾ་དཀར་པོ་སོགས་རིགས་ལྔའི་ས་དོན་བསམ། དེ་རྣམས་ཡོངས་སུ་གྱུར་པ་ལས། གཡས་པའི་སོར་
མོའི་ངོས་སུ་གསལ་བའི་ཡི་གེ་ལྔ་རྣམ་སྣང་སོགས་རིགས་ལྔ་དང་། གཡོན་པའི་ཡི་གེ་རྣམས་རིམ་པ་བཞིན་དུ།
སྤྱན་སོགས་ཀྱི་ངོ་བོ་རྡོ་རྗེ་དབྱིངས་ཀྱི་དབང་ཕྱུག་མ་སོགས་ཡུམ་ལྔར་གསལ་བཏབ། དེ་ཡང་ལྷ་རྣམས་མེ་ལོང་ལ་
གཟུགས་བརྙན་ཤར་བ་བཞིན་དུ་དམིགས་དགོས་སོ། ། ལག་མཐིལ་གཉིས་སུ་ཨ་རེ་རེ་བསམ་པ་ནི། ཀུན་རྫོབ་
པའི་ཆོས་ཐམས་ཅད་སྒྱུ་མ་ལྟ་བུར་སྣང་བ་དེ་མཚོན། དེའི་དབུས་ཧཱུྃ་གིས་ཐབས་དང་། ཨཱཿ ས་ཤེས་རབ་ཀྱི་ཆ་
257

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཚོན། གཡས་ པའི་དབྱངས་ཡིག་གིས་སྟོང་ཉིད་བཅུ་དྲུག་རྟོགས་ པའི་ཡེ་ཤེས་ཀྱི་དབྱེ་བ་བཅུ་ དྲུག་ དང་།
གཡོན་པའི་དབྱངས་ཡིག་གིས་ཡུལ་སྟོང་ཉིད་དེ་ལ་སྟོང་གཞིའི་སྒོ་ནས་དབྱེ་བ་བཅུ་དྲུག་ཏུ་ཡོད་པ་དེ་མཚོན།
སོར་མོ་རྣམས་སུ་རིགས་ལྔ་ཡབ་ཡུམ་བསྐྱེད་པས་ནི། ཐབས་ཤེས་ཁྱད་པར་ཅན་གཉིས་ཀྱི་ཆ་སོ་སོའི་གཟུང་རྣམ་
ལྷའི་རྣམ་པར་ཤར་བ་མཚོན་ནོ། ། ཐལ་མོ་གཉིས་མ་རེག་ཙམ་དུ་ཕྱོགས་པར་བྱས་ནས་ལྷ་རྣམས་ཕན་ཚུན་ཞལ་
མངོན་དུ་ཕྱོགས་པར་བསམས་ཏེ། ཨོཾ་ཨཱ་ཧཱུྃཅུ་ཞེས་སོགས་བརྗོད། པ་ར་སྤ་ར་ཞེས་སོགས་ཀྱིས་རྡོ་རྗེ་ཐལ་མོ་བྱས་
ལ་ལྷ་ཡབ་ཡུམ་མར་མེ་གཅིག་ལས། གཉིས་ཆད་ཀྱི་ཚུལ་དུ་རྣམ་པ་ཐ་དད་ཀྱང་གོ་ས་འདྲེས་པར་བསམ། ཨ་
ཏནྟ་ཞེས་སོགས་ཀྱིས་ལྷ་རྣམས་ཕན་ཚུན་ཤིན་ཏུ་འདྲེས་ནས་གོས་དང་རྣམ་པ་ཐ་དད་མེད་པར་སོང་བར་བསམ།
དེ་དག་གི་མཚོན་དོན་ནི། རིགས་ལྔ་ཡབ་ཡུམ་ཞལ་ཕྱོགས་པས་ནི། སློབ་ལམ་གྱི་གནས་སྐབས་སུ་ཡུལ་ཡུལ་ཅན་
གཉིས་བློ་ངོར་ཕན་ཚུན་སོ་སོར་སྣང་བའི་མངོན་དུ་ཕྱོགས་པ་དེ་མཚོན། གོ་ས་འདྲེས་པ་ཙམ་བྱས་པས་ནི། དེའི་
གནས་སྐབས་སུ་སྟོང་ཉིད་ལ་གཉིས་སྣང་མ་ནུབ་ཀྱང་ནུབ་པ་ལ་མངོན་དུ་ཕྱོགས་པ་དེ་མཚོན། ཤིན་ཏུ་འདྲེས་
ནས་དབྱེར་མེད་དུ་གྱུར་པས་ནི། དེའི་གནས་སྐབས་སུ་སྟོང་ཉིད་ལ་ཡུལ་ཡུལ་ཅན་གྱི་གཉིས་སྣང་ནུབ་པ་དེ་
མཚོན་ནོ། ། བཛྲ་བནྡྷ་ཏྲཊ་ཞེས་བརྗོད་པའི་ཚེ་དམིགས་པ་ནི། ཁམས་གསུམ་གྱི་ཉོན་མོངས་པ་ཐམས་ཅད་
བཅད་དེ་བྲལ་བར་བསམས་ལ། རྡོ་རྗེ་བསྡམས་པ་སྒྲ་དང་བཅས་པས་དྲལ། དེས་སྟོང་ཉིད་མངོན་སུམ་ཏུ་
རྟོགས་པའི་སློབ་པའི་ཡེ་ཤེས་ཀྱིས་ཁམས་གསུམ་གྱི་ཉོན་མོངས་པ་མངོན་གྱུར་པ་བཅོམ་ཏེ་དྲལ་བར་བྱས་བ་དེ་
མཚོན། རྡོ་རྗེ་འབེབས་པར་བསམ་ལ་དེའི་དམ་རྒྱ་བཅིངས་ཏེ། བཛྲ་ཨ་བེ་ཤ་ཨ ཨ ཞེས་བརྗོད་ཅིང་། དེ་
བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་དེ་ཉིད་རྡོ་རྗེ་རྩེ་ལྔ་བ་ཁ་དོག་དམར་པོ་འོད་དམར་པོ་
འབར་བའི་རྣམ་པར་དཔག་ཏུ་མེད་པ་བྱུང་ནས། རང་གི་སྙིང་ཀར་ཚུར་ཞུགས་པས་རང་གི་ལུས་ཐམས་ཅད་
གང་བར་བསམ་མོ། ། ཏིརཱ་བཛྲ་ཌི་ལྷོ་ཞེས་སོགས་ཀྱིས་སྔར་ཕབ་པའི་ཡེ་ཤེས་པ་དེ་བརྟན་པར་བྱས་པར་བསམ།
བཛྲ་མུ་ཋི་ཞེས་པས་བརྟན་པ་དེ་ཡང་དབྱེར་མེད་དུ་བཅིངས། མུཏྟི་བམ་ཀྱིས་བཅིངས་པ་དེ་ཉིད་བཀྲོལ་བར་
བྱའོ། ། དེའི་མཚོན་དོན་ནི། ཐིམ་པས་སྒྲིབ་པ་དངོས་སུ་འཇོམས་བའི་ཡེ་ཤེས་རང་རྒྱུད་ལ་སྐྱེས་པ་དེ་མཚོན།
བརྟན་པས་ནི། ཡེ་ཤེས་དེཉིད་རྒྱུད་ལ་གོམས་པ་དང་། བཅིངས་པས་ནི། ཕྱག་རྒྱ་གང་བཅིང་བ་འགྲུབ་པ་
དང་། མངོན་བྱང་ལྔའི་ལམ་སྒོམ་པ་དེ་མཚོན་ནོ། ། ཕྱག་རྒྱ་ཞེས་པ་ནི། དཔེར་ན། འབངས་ཀྱིས་རྒྱལ་པོའི་
བཀའ་ལས་འདའ་བར་མི་ནུས་པ་ལྟར། ལྷ་རྣམས་ཀྱིས་ཀྱང་། ཇི་ལྟར་རྒྱས་བཏབས་པ་ལས་མི་འདའ་བའི་དོན་
ནོ། ། བཞི་བ་ཆོས་མཐུན་སྦྱར་བ་ནི། སྔར་ཡོད་ཀྱི་བགེགས་ཆར་བཅད་པ་དང་ཕྱིས་མི་འཇུག་པ་དང་། ཚོགས་
258

༄༅། །ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
ཞིང་རྣམས་ཚོགས་ལམ་ཆུང་འབྲིང་ཆེན་པོ་གསུམ་དང་ཆོས་མཐུན། རྡོ་རྗེའི་ཐལ་མོ་དམ་དྲལ་བའི་བར་སྦྱོར་
ལམ་དྲོད་སོགས་བཞེད་ཆོས་མཐུན༔ ཡེ་ཤེས་དབབ་པ་མཐོང་ལམ་དེ་བརྟན་པར་བྱས་པ་སྒོམ་ལམ་ས་དགུ་ ཁུ་
ཚུར་བཅིངས་པ་རྒྱུན་མཐའི་ཡེ་ཤེས་དང་ཆོས་མཐུན་ནོ། ། གཉིས་པ་དངོས་གཞི་ལ་གསུམ། དང་པོ་སྦྱོར་བའི་
ཏིང་ངེ་འཛིན་དང་། དཀྱིལ་འཁོར་རྒྱལ་མཆོག་གི་ཏིང་ངེ་འཛིན་དང་། ལས་རྒྱལ་མཆོག་གི་ཏིང་ངེ་འཛིན་
ཏོ། ། དང་པོ་ལ་རྣམ་པ་གསུམ། ཆོས་སྐུ་རང་རྣམ་པ་མཐུན་པའི་སྟོང་ཉིད་སྒོམ་པ། གཟུགས་སྐུ་དང་རྣམ་པ་
མཐུན་པའི་རྣམ་སྣང་སྒོམ་པ། དེ་རྣམས་འབྲས་བུ་དང་ཆོས་མཐུན་སྦྱར་བའོ། ། དང་པོ་ལ་སྔ་མ་འགའ་ཞིག་
གིས་རྡོ་རྗེ་སེམས་དཔའི་གནས་འདུག་ནས་ཞེས་གསུངས་པ་ལ་བརྟེན་ནས་བདག་བསྐྱེད་ལ་རྡོ་རྗེ་སེམས་དཔའ་ཁོ་
ན་སྒོམ་པར་བཞེད་ཀྱང་འདིར་བདག་བསྐྱེད་རྡོར་སེམས་སྒོམ་མི་རུང་བ་མིན་ཡང་། ལྷ་ཐམས་ཅད་རྫོགས་པར་
སྒོམ་པ་ནི་ཕུན་སུམ་ཚོགས་པའི་ཡན་ལག་ཡིན་པར་མ་ཟད། སྤྱོད་རྒྱུད་ལས། དཀྱིལ་འཁོར་སྔ་མ་བཞིན་དུ་
བསམ། ། ཞེས་སྔར་བཤད་པའི་དཀྱིལ་འཁོར་ཡོངས་རྫོགས་བཞིན་བདག་བསྐྱེད་ལ་སྒོམ་པར་གསུངས་པ་ལྟར་
ཆོ་གར་ཡང་དེ་ལྟར་བཤད་པས་འདིར་དེ་བཞིན་དུ་བྱའོ། ། སྤྱིར་བདག་བསྐྱེད་ལ་རྡོར་སེམས་སོགས་རྩ་བའི་ལྷ་
གང་རུང་གཅིག་བསྒོམས་ནས། ཡེ་ཤེས་པ་གཞུག་པ་དང་གནས་གསུམ་བྱིན་གྱིས་བརླབས་ཏེ་ཕྱག་རྒྱ་བཞིའི་རྒྱུས་
འདེབས་དབང་བསྐུར་མཆོད་བསྟོད་སོགས་ཀྱིས་བདག་བསྐྱེད་གྲུབ་པར་བྱས་ནས་བུམ་པ་དང་དཀྱིལ་འཁོར་
སྒྲུབ་པ་དང་། རབ་གནས་སོ། ། བྱེད་རུང་བའི་སྐབས་ཡོད་པར་སྔགས་རིམ་ཊཱིཀ་ཆེན་ཡོན་ཏན་པ་ཤེས་གཉེན་
གྱི་ཚིག་དོན་གསལ་བ་སོགས་ནས་བཤད་ལ། འོན་ཀྱང་སྔོན་དུ་ལྷའི་བསྙེན་པ་སོགས་འགྲོ་དགོས་ཤིང་། བསྙེན་
པ་སོགས་ཇི་ལྟར་དགོས་ཚུལ་ནི་འོག་ཏུ་འཆད་དོ། ། བདག་བསྐྱེད་ལ་ལྷ་གཅིག་སྒོམ་པའི་ཚེ་གཞལ་ཡས་ཁང་
སྒོམ་དགོས་མི་དགོས་པ་མི་མཐུན་པ་ཡོད་དེ། ཁ་ཅིག་འདིར་རྣམ་སྣང་རྐྱང་པ་བདག་བསྐྱེད་དུ་སྒོམ་པའི་ཚེ།
གཞལ་ཡས་ཁང་ཕྱི་ནང་གཉིས་ཀ་དང་དེའི་དབུས་སུ་འཁོར་ལོ་རྩིབས་བཅུ་དྲུག་པ་བསྐྱེད་པའི་ལྟེ་བར་སེང་ཁྲི་
པད་ཟླའི་སྟེང་དུ་རྣམ་སྣང་བསྐྱེད་ཟེར། འགའ་ཞིག་གཞལ་ཡས་ཁང་མེད་པར་སེང་ཁྲི་གདན་བཅས་ཀྱི་སྟེང་དུ་
རྣམ་སྣང་བསྐྱེད་ཟེར། ལ་ལ་ནི་སྟོང་བའི་ངང་ལས་པད་ཟླའི་གདན་ལ་ཆོ་ག་སུམ་བསྐྱེད་ཀྱིས་རྣམ་སྣང་བསྐྱེད་པ་
སོགས་མི་འདྲ་བ་ཡོད་དོ། ། དེ་ལྟར་ཡོད་ཀྱང་སྔགས་རིམ་ནས་སྟོད་འགྲེལ་དང་སེམས་དཔའ་འབྱུང་བ་ཆེ་ཆུང་
གཉིས་ཀྱི་རྗེས་སུ་འབྲང་ནས་རྣལ་འབྱོར་རྒྱུད་ཀྱི་ལྷ་རེ་རེ་བདག་བསྐྱེད་དུ་སྒོམ་མི་སྒོམ་གཉིས་ལས་སྒོམ་པ་ལ་ཕྱག་
རྒྱ་དགྲོལ་བའི་བར་སྣང་བཞིན་བྱས་ནས་རྡོ་རྗེ་སེམས་དཔའ་ལྟ་བུར་བསྒོམས། མདུན་བསྐྱེད་ཀྱི་ཚེ་དེ་ཉིད་ནམ་
མཁར་བཞག་ནས། འབྱུང་བ་རིམ་བརྩེགས་ཀྱི་གཞལ་ཡས་ཁང་བསྐྱེད་པའི་དབུས་སུ་བབས་ཏེ་འདུག་པ་དང་།
259

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རང་ཉིད་རྣམ་སྣང་དུ་བསྐྱེད་དེ་རྡོར་སེམས་སོགས་སྤྲུལ་ཏེ་འགོད་པར་གསུངས་པ་སོགས་ཡོད་པས། གཞལ་ཡས་
ཁང་བསྒོམ་པར་བྱས་ཆོག་ལ། འདིར་ཆོ་ག་དང་ཊིཀ་ཆེན་ནས་ལྷ་གཅིག་གི་ཚེ་གཞལ་ཡས་ཁང་སྒོམ་དགོས་མི་
དགོས་གསལ་བར་མི་སྣང་ཡང་། གཞུང་གཞན་དང་བསྟུན་ནས་དགོངས་པ་བརྟགས་ན་མི་སྒོམ་པའི་ཕྱོགས་ཡིན་
པ་འདའོ། ། སྒོམ་ནའང་གཞལ་ཡས་ཁང་ཕྱི་ནང་གཉིས་ཀ་བསྐྱེད་མི་དགོས་པར་སེམས་ཏེ། ལྷ་གཅིག་ལ་
གཞལ་ཡས་ཁང་ཕྱི་ནང་གཉིས་བསྐྱེད་པའི་དགོས་པ་ཁྱད་པར་ཅན་མི་སྣང་བའི་ཕྱིར་དང་། འཁོར་ལོ་རྩིབས་
བཅུ་དྲུག་པ་བསྐྱེད་པ་ནི། ནང་གི་སེམས་དཔའ་རྣམས་འགོད་པའི་དབང་དུ་བྱས་པ་ཡིན་པས་གཙོ་བོ་གཅིག་པོ་
ལ་དེ་མི་དགོས་པར་སེམས་སོ། ། ངེས་ན་འདི་དང་པོ་སྤྱོད་པའི་ཐོག་མར་འཁོར་ལོ་རྩིབས་བཅུ་དྲུག་པ་བཤད་
པས་མི་གནོད་ཅིང་། གཞལ་ཡས་ཁང་ཕྱི་མ་ནི་མགྲོན་ཐབས་ཀྱི་ལྷ་རྣམས་འགོད་པའི་ཆེད་ཡིན་པའི་ཕྱིར་ཡང་མི་
གནོད་དོ། ། དེའི་ཕྱིར་འཇུག་པ་བདེ་བ་ནི། ཕྱག་རྒྱ་བཀྲོལ་བ་ཡིན་ཚད་རྒྱས་བསྡུས་ཅི་རིགས་པར་བྱས་ནས།
སྔགས་གཉིས་ཀྱི་དོན་བསྒོམས་ཏེ། པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཨོཾ་ལས་འཁོར་ལོ་
ཞེས་སོགས་གཙོ་བོ་གཅིག་པོ་ལ་སྤྱི་འགྲོ་ལྟར་བསྒོམས་ན་རྗེ་ཡབ་སྲས་གྱི་དགོངས་པ་དང་ཤིན་ཏུ་མི་འགལ་བར་
ངེས་སོ། ། སློབ་དཔོན་སངས་རྒྱས་གསང་བས་ཀྱང་མངོན་བྱང་ལྔས་ལྷ་རྫོགས་པར་སྒོམ་མི་ནུས་པའི་གང་ཟག་
གིས། ལྷ་གང་འདོད་པ་དེའི་སྙིང་པོ་ཙམ་བརྗོད་ནས་ལྷ་དེར་བསྒོམ་ཞིང་། མདུན་དུ་ཡང་ལྷའི་དཀྱིལ་འཁོར་
བསྒོམས་ཏེ་མཆོད་བསྟོད་བཟླས་བ་བྱ་བར་བཤད་པས། བདག་བསྐྱེད་ལ་གཞལ་ཡས་ཁང་བསྒོམ་དགོས་པའི་
ངེས་པ་མེད་དོ། ། དེ་ལྟ་ནའང་རང་ཅག་བསྒོམ་རྒྱུ་མེད་པ་རྣམས་ཀྱིས་ནི། བདག་བསྐྱེད་རྒྱས་བ་བྱས་ན་ལེགས་
ཏེ། ཚིག་དང་དོན་གཉིས་ཀ་མེད་པའི་སླ་ཆོས་དང་། ཆོ་གའི་ངག་བཟང་པོ་དང་ངག་འཆལ་འདྲེས་པའི་སྒོ་ནས་
ངན་སོང་གི་རྒྱུ་སྒྲུབ་མི་རུང་བའི་ཕྱིར་རོ། ། དེས་ན་འདིར་དཀྱིལ་འཁོར་རྫོགས་པར་བསྒོམ་པ་ལ་རྟེན་གཞལ་
ཡས་ཁང་བསྒོམས་ནས་དེར་དང་པོ་སྦྱོར་བ་བསྒོམ་པར་བྱ་དགོས་ལ། དེ་ཡང་ཐོག་མར་སྔགས་གཉིས་ཀྱི་དོན་
དྲན་པའི་སྒོ་ནས་སྟོང་ཉིད་ལ་ང་རྒྱལ་འཇིག་དགོས་ཤིང༌། སྔགས་དོན་ནི་གཞན་ནས་ཤེས་པར་བྱའོ། ། གཉིས་
པ་ལ་གཉིས། གཞལ་ཡས་ཁང་བསྒོམ་པ་དང་། དེར་རྣམ་སྣང་བསྒོམ་པའོ། ། དང་པོ་ནི། ཡོར་བོ་ལཾ་སུཾ་
རྣམས་ལས་འབྱུང་བཞི་རི་རབ་དང་བཅས་པ་བསྐྱེད་པ་མིན་ལ ཡི་གེ་དེ་རྣམས་ཀྱང་ཧཱུཾ་གཉིས་ཀྱི་བར་དུ་ཆུད་
པར་བསྒོམ། དེ་ལྟར་བསྐྱེད་པའི་རི་རབ་ཀྱི་སྟེང་དུ་པཾ་ལས་སྣ་ཚོགས་པདྨ་དང་དེའི་སྟེང་དུ་ཧཱུྃ་ལས་སྣ་ཚོགས་རྡོ་
རྗེའི་ལྟེ་བར་ཧཱུྃ་ལས་གཞལ་ཡས་ཁང་བསྐྱེད་པ་དང་། བསྐྱེད་ཚུལ་ལ་རྒྱུས་བསྡུས་མང་དུ་སྣང་ཡང་འདི་ནི་འབྲིང་
པོའི་དབང་དུ་མཛད་པའོ། ། པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བའི་ཤར་ནས་ནུབ་དང་ལྷོ་ནས་བྱང་གི་
260

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
བར་གྱི་རྒྱ་ཚད་ནི་ཆ་ཆེན་བཅུ་གཉིས་ཡིན་ལ་དབྱིབས་གྲུ་བཞི་ཡིན་ནོ། ། དེ་ལས་འཐོན་པའི་རྭ་རྣམས་ཀྱི་སྲིད་དུ་
ཆ་ཆེན་བཞི་བཞི་དང་། རྒྱུད་གཞན་དུ་རྩེ་ལྔ་བར་བཤད་ཀྱང་འདིར་རྩེ་གསུམ་པར་བཞེད་དོ། ། རྡོ་རྗེའི་ལྟེ་བའི་
སྟེང་དུ་ཕྱོགས་བཞི་ནས་ཆ་ཆེན་གཉིས་གཉིས་ཕྱིར་ལུས་པའི་ཕྱོགས་གྱི་ནང་མཐའ་ནས་ནང་མཐའི་བར་སྒོ་ཚད་
དམ་ཆ་ཆེན་བརྒྱད་རེ་ཡོད་པ་ནི། དཀྱིལ་འཁོར་ཕྱི་མའི་རྒྱུ་ཚད་དང་། དེའི་ཕྱི་རོལ་ཏུ་ཞེང་ཆ་ཆུང་གཅིག་
དཔངས་སུ་ཆ་ཕྲན་བཅུ་གསུམ་ཡོད་པའི་རྩིག་པ་རིམ་པ་ལྔ། དེའི་སྟེང་དུ་རིན་པོ་ཆེ་སྣ་ཚོགས་ཅན་གྱི་ཕ་གུ་
དཔངས་ཆ་ཕྲན་གཅིག་དང་ཞེང་དུ་ཆ་ཕྲན་ཕྱེད་གཉིས་ལས་ཕྱེད་ཕྱིར་འཕགས་པ། དེའི་སྟེང་དུ་གསེར་གྱི་སྐ་
རགས་བཞི་ཞེང་ཆ་ཕྲན་གཅིག་པ་བཞི་ཀའི་དཔངས་སུ་ཆ་ཕྲན་གཉིས། དེའི་སྟེང་དུ་མདའ་ཡབ་ཆ་ཕྲན་གཅིག་
པས་བསྐོར་བའི་ཟུར་ལ་གཟུགས་དང་ངོས་སུ་རྒྱལ་མཚན་སོགས་ཀྱིས་མཛེས་པའོ། ། སྒོའི་ཐད་མ་གཏོགས་རྩིག་
པའི་མཐའ་སྐོར་དུ་འདོད་སྣམ་དཔངས་སུ་ཆ་ཕྲན་གཅིག་པ་ཞིང་ཆ་ཕྲན་གཉིས་ཀྱིས་བསྐོར་བ་དང་། སྒོ་བཞིའི་
མདུན་དུ་སྟེགས་བུ་གྲུ་བཞི་བའི་སྟེང་དུ་དཔངས་སུ་ཆ་ཕྲན་ལྔའི་ཀ་བ་བཞི་བཞིས་བཏེགས་པའི་སྣམ་བུ་བཅུ་གཅིག
དེ་དག་གི་ཚད་དང་རྒྱན་སོགས་གཞན་ནས་འབྱུང་བ་ལྟར་རོ། ། གཞལ་ཡས་ཁང་ནང་མ་ནི། ཁ་ཅིག་གཞལ་
ཡས་ཁང་ཕྱི་མའི་ནང་དུ་བྲེ་ནང་དུ་བྲེ་བཅུག་བ་ལྟ་བུ་དང་། ཊིཀ་ཆུང་དོན་གསལ་སོགས་ལས་གཞལ་ཡས་ཁང་ཕྱི་
མའི་དབུས་སུ་གར་བུ་གྲུ་བཞི་བ་དབྱིབས་བྲེ་ཁ་སྦུབས་པ་ལྟ་བུ་དཔངས་སུ་དཀྱིལ་འཁོར་ཕྱི་མའི་སྒོ་ཚད་བཞི།
ཞེང་དུ་དེའི་སྒོ་ཚད་དྲུག་ཡོད་པའི་སྟེང་དུ་དཀྱིལ་འཁོར་ནང་མ་ཡོད་པར་བཞེད་པ་སོགས་མི་འདྲ་བ་སྣང་ཡང་།
ཊཱིཀ་ཆེན་གྱི་དགོངས་པར་བརྟགས་ན། གཞལ་ཡས་ཁང་ཕྱི་མའི་ནང་དུ་ལྷ་སྣམ་རིམ་པ་གསུམ་སོ་སོའི་ཞིང་ཆ་
ཕྲན་རེ་ལྷག་ཙམ་ཡོད་པ་ཕྱིར་ལུས་པའི་ནང་དུ་མཆོད་རྟེན་གྱི་བང་རིམ་ལྟ་བུ་འདབ་མ་རིམ་པ་བཞི་བཞི་དང་།
བཞི་བོ་སོ་སོའི་དཔངས་ལ་སྒོ་ཚད་རེ་རེ་བྱེད་པའི་ལུགས་དང་། རེ་རེ་ལ་ཆ་ཆུང་གསུམ་གསུམ་བྱེད་པའི་ལུགས་
གཉིས་གང་བདེ་བྱ་བར་བཞེད། གང་བྱེད་ཀྱང་གོང་མ་ལས་འོག་མ་ཕྱིར་འཕགས་པའི་ཞེང་ལ་དཀྱིལ་འཁོར་ཕྱི་
མའི་ཆ་ཕྲན་རེ་ཡོད་ལ། དེ་ཡང་འདབ་མ་བཞི་རེ་རེའི་དཔངས་སུ་སྒོ་ཚད་རེ་ཡོད་པའི་དབང་དུ་བྱེད་ན།
དཀྱིལ་འཁོར་ནང་མའི་འོག་གཞི་ཕྱི་མའི་ཐོག་དང་མཉམ། ཆ་ཆུང་གསུམ་རེ་བྱེད་པའི་ལུགས་ལྟར་ན། ནང་
མའི་འོག་གཞི་ཕྱི་མའི་ཚིག་པའི་སྟེང་དང་མཉམ་ཙམ་ཏེ་ཕྱི་མ་ཅུང་ལེགས། དེ་ལྟ་བུའི་བང་རིམ་བཞི་ཡི་སྟེང་དུ་
དཀྱིལ་འཁོར་ནང་མ་ཡོད་ལ། དེའི་ནང་མཐའ་ནས་ནང་མཐའི་བར་ལ་དཀྱིལ་འཁོར་ཕྱི་མའི་རྒྱའི་ཕྱེད་སྒོ་ཚད་
བཞི་དང༌། དཔངས་སུ་དེའི་སྒོ་ཚད་གཉིས་ཡོད། འདབ་མ་བཞིའི་དཔངས་སུ་སྒོ་ཚད་རེ་རེ་ཡོད་པ་ལྟར་ན།
དབུས་ཕྱུར་བོ་ལ་ཆ་ཆེན་གཅིག རྩེ་མོའི་ཏོག་ལ་གཅིག གཞལ་ཡས་ཁང་ནང་མའི་དཔངས་ལ་གཉིས་དང་།
261

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འདབ་མར་ཆ་ཆུང་གསུམ་རེ་ཡོད་པར་བྱེད་ན། དབུས་ཕྱུར་པོ་ནས་རྩེ་མོའི་ཏོག་གི་བར་ལ་ཆ་ཆེན་གསུམ་བྱ་སྟེ།
དེ་ལྟར་བྱས་ན་འོག་གཞི་ནས་ཏོག་གི་བར་ཐམས་ཅད་ཐུན་མོང་དུ་དཔངས་དཀྱིལ་འཁོར་ཕྱི་མའི་ཆ་ཆེན་བརྒྱད་
ཡོད་པས། གཞལ་ཡས་ཁང་ནང་མེ་ཏོག་དང་བཅས་པ་ནི། ཕྱི་མ་ལས་ཆ་ཆེན་བཞིས་མཐོ་ཞིང་། འདོད་སྣམ་
དང་འདབ་མའི་སྒོ་བཞིའི་ནང་དུ་མེད་པས། ནང་གི་སྒོ་མདུན་དུ་ཐེམ་སྐས་ཀྱི་རིམ་པ་བཞི་བྱ་དགོས་པར་མངོན་
ནོ། ། འདབ་མ་རྣམས་ལ་བུམ་པ་ནས་ཐོད་པའི་རྒྱལ་མཚན་དང་འཕན་རྩེ་གསུམ་པ་སོགས་ཀྱིས་བརྒྱན་དུ་རུང་
བར་སེམས། ནང་གི་རྩིག་པ་སོགས་ནང་མ་རང་གི་ཚད་དུ་བྱས་པ་མ་གཏོགས་ཕྱི་མ་དང་འདྲ་ལ། འདབ་མ་
བཞི་བའི་སྟེང་དུ་འདོད་སྣམ་ཡང་འབྱུང་དགོས་པས་ཞིབ་ཆ་གྱིས། ཐོག་འབུབས་ཚུལ་ནི། དཀྱིལ་འཁོར་ཕྱི་
མའི་ཚངས་ཐིག་དང་རྩ་ཐིག་ཕྲད་མཚམས་ནས་ནང་དུ་སྒོ་ཚད་གཅིག་སོང་བའི་གཡས་གཡོན་དུ་ཆ་ཕྲན་ལྔ་ལྔ་
དོར་བའི་མཐར་ཀ་བ་ཞེང་ཆ་ཕྲན་གཅིག་པ་དཔངས་སུ་ཆ་ཕྲན་བཅུ་གསུམ་པ་རེ་བཙུགས་པའི་སྟེང་དུ་ཀ་གདན་
ག་གཞུ་དང་བཅས་པས་བཏགས་པའི་སྟེང་དུ་གདུང་བཞི་བར་མར་བཏང་བའི་རྩེ་མོ་ཕྱིའི་གསེར་གྱི་སྐ་རག་གི་
སྟེང་དུ་སླེབ་པ། དེའི་ཕྱོགས་རེར་ཡང་ཀ་ཁོངས་ཀྱི་བར་སྟེང་དུ་ལྕམ་བཏང་སྟེ་ཕྱི་སྣེ་གསེར་གྱི་སྙེ་རག་གི་སྟེང་དུ་
ཡོད་པར་བྱས་པའི་སྣེ་མོ་ལ་ཆུ་སྲིན་གྱི་ཁ་ནས་དྲ་བ་དང་དྲ་ཕྱེད་འཕྱང་བ་སོགས་ཀྱིས་མཛེས་པར་བྱ། ཐོག་
འབུབས་ཚུལ་རྒྱས་པར་ནི། དཀྱིལ་འཁོར་གཞན་གྱི་དཔེ་བླང་དུ་རུངས། འོན་ཀྱང་འདིར་དཀྱིལ་འཁོར་ནང་
མ་ཡོད་པས་ཕྱེད་འགེབས་ཀྱི་ཚུལ་དུ་བྱ་བ་སོགས་མི་འདྲ་བའི་ཁྱད་པར་ཤེས་པར་གྱིས། དཀྱིལ་འཁོར་ནང་མའི་
རྩིག་པའི་རྩ་བ་ནས་ནང་དུ་ཆ་ཕྲན་བདུན་སོང་བའི་མཚམས་ནས་གཡས་གཡོན་དུ་ནང་མ་ཆ་ཕྲན་གཉིས་ལྷག་
ཙམ་རེ་དོར་བའི་སྟེང་གི་གདུང་འཁོར་གྱི་ཐད་དུ་ཀ་བ་དཔངས་སུ་དཀྱིལ་འཁོར་ནང་མའི་ཆ་ཆེན་བཞི་དང་ཞེང་
དུ་ཆ་ཆུང་གཅིག་པ། ཕྱོགས་རེར་གཉིས་གཉིས་ཀྱིས་གདུང་ཟླུམ་བཏེགས་པའི་སྟེང་དུའང་གདུང་བཞི་མིག་
མདས་རིས་སུ་བྲེས་པ་བྱ་བར་གསུངས་ལ། གདུང་འཁོར་གྱི་སྟེང་ནས་ཕྱིར་ལ་ནང་མའི་རྩིག་པའི་སྟེང་གི་བྲེ་ཕུལ་
ལ་ལྕམ་བཏང་སྟེ་ཐོག་ཕུག དབུས་ཀྱི་སྟེང་ཕྱུར་བ་དེ་དེའི་སྟེང་དུ་ཏོག་བྱ་སྟེ། དཔངས་སྔར་ལྟར་རོ། ། གོང་དུ་
དཀྱིལ་འཁོར་ནང་མའི་རྩིག་པའི་རྩ་བ་ནས་ནང་དུ་ཆ་ཕྲན་བདུན་རེ་སོང་བའི་གཡས་གཡོན་དུ་ཀ་བ་འཛུགས་
པར་ཊིཀ་ཆེན་དང་ཡོན་ཏན་བཤེས་གཉེན་གྱི་ཊཱིཀ་ཆུང་གཉིས་ཀར་བཤད་ཀྱང་། དཀྱིལ་འཁོར་ཕྱི་ནང་གང་གི་
དབང་དུ་བྱས་པའི་ཆ་ཆུང་ཡིན་པར་མི་གསལ་ལ། དོན་དུ་ནང་མའི་དབང་དུ་བྱས་པར་མངོན། དེ་ལྟར་ན།
ཀ་བ་ནི་འཁོར་ལོའི་ལྟེ་བ་དང་། རྩིབས་ཀྱི་མཚམས་སུ་འཛུགས་དགོས་པར་སྣང་ལ། འོན་ཀྱང་འཁོར་ལོ་ཀ་བའི་
ནང་དུ་མ་ཆུད་ན་མི་བདེ་བ་ལྟར་དོགས་པ་ཡོད། ནང་དུ་ཆུད་པའི་དབང་དུ་བྱས་ནས། གཞལ་ཡས་ཁང་ནང་
262

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
མའི་རྩ་ཐིག་ནས་ནང་དུ་ཆེ་ཆུང་གཅིག་སོང་བ་ནས་གཡས་གཡོན་དུ་ཀ་བ་བཙུགས་ཏེ་འབུབས་ཚུལ་ཞིག་ཡོད་པ་
ལྟ་བུར་སེམས་སོ། ། ཊཱིཀ་ཆེན་ནས་གཞལ་ཡས་ཁང་གི་སྒོར་རྒྱས་ཙམ་སྣང་ཡང་འཐོར་བ་ལྟ་བུར་ཤིན་ཏུ་གོ་མི་
བདེ་བས་ལེགས་པར་བརྟགས་ཏེ་སྨྲས་པའི་ཁུལ་ཡིན་ནོ། ། དེ་ལྟ་བུའི་གཞལ་ཡས་ཁང་ནང་མའི་དབུས་སུ་འཁོར་
ལོ་སྔོན་པོ་རྩིབས་བཅུ་དྲུག་པའི་ལྟེ་བར་སེང་གེ་སོགས་ཀྱི་མིང་ཡིག་དང་པོ་ཐིག་ལེས་བརྒྱན་པ་སོ་དབུས་དང་། གོ།
ཝཾ། པོ། གོ་རྣམས་གྱེན་སྒྲེང་རིམ་པ་བཞིན་དུ་ཤར་ནས་བྱང་གི་བར་གྱི་འཁོར་ལོའི་ལྟེ་བར་རིམ་པ་བཞིན་དུ་
རྣམ་སྣང་སོགས་རིགས་ལྔའི་ས་བོན་ཨཱ༔ གཉིས་དང་། ཧཱུྃ་གཉིས་དང་། ཚིགས་གཉིས་དང་། ཧི གཉིས་དང་།
ཨཱ༔ གཉིས་གཡས་གཡོན་དུ་གྱེན་སྒྲེང་ངམ་སྟེང་འོག་ཏུ་ཉལ་སྟབས་སུ་ཡོད་པའི་བར་དུ་ཆུང་བ་ཐོལ་གྱིས་བྱུང་བ་
ལས་དབུས་སུ་སེང་ཁྲི་སྟེ་ཁྲི་གཞན་ལས་ཅུང་ཟད་མཐོ་བ། ཕྱོགས་བཞིར་ཤར་དུ་གླང་པོ། ལྷོ་རྟ། ནུབ་ཏུ་རྨ་བྱ་
བྱང་དུ་མཁའ་ལྡིང་གིས་བཏེགས་པའི་ཁྲི་དཔངས་ཆ་ཆུང་རེ་རེ་ཡོད་པ་རྣམས་བྱུང་བར་བསམ། དེའི་ཚེ་ཁྲི་ལྔ་བོ་
དེ་རྣམ་སྣང་སོགས་རིགས་ལྔའི་ཡེ་ཤེས་ཀྱི་ཆ་ཡིན་པར་བསམ་མོ། ། གཉིས་པ་ནི། གཙོ་བོ་བསྐྱེད་པ་དང་མཉམ་
དུ་འཁོར་རྣམས་འབྱུང་བའི་གནས་ཐམས་ཅད་དུ་ཡི་གེ་ཧི རེ་རེ་ཐོལ་གྱིས་བྱུང་བ་ལས་སྣ་ཚོགས་པདྨའི་གདན་རེ་
རེར་བསམ། དེ་རྣམས་ཀྱི་སྟེང་དུ་ཨ་རེ་རེས་བྱུང་བ་ཡོངས་སུ་གྱུར་པ་ལས་ཟླ་བའི་གདན་རེ་རེ་བསམ། དེ་ནི་
མངོན་བྱང་ལྔའི་ནང་ནས་ཟླ་བ་ལས་བྱང་ཆུབ་པ་དང་། དེ་ཡང་གཙོ་བོ་ལྟ་བུ་ལ་མཚོན་ན། ཟླ་བའི་སྟེང་དུ་ཨོཾ་
བསམ་པ་ནི། ས་བོན་ལས་བྱང་ཆུབ་པ་དང་། དེ་ལས་འཁོར་ལོ་མོ་གྱིས་མཚན་པ་ནི། ཕྱག་མཚན་ལས་བྱུང་
ཆུབ་པ་དང་། དེ་ལྷར་བསྒྱུར་བ་ནི། སྐུ་ཁོངས་རྫོགས་ལས་བྱང་ཆུབ་པ་དང་། དེའི་གོང་དུ་སྟོང་ཉིད་བསྒོམ་པ་
ནི་དེ་བཞིན་ཉིད་ལ་བྱང་ཆུབ་པའི་མངོན་བྱང་ལྔའི་སྒོ་ནས་བསྐྱེད་པ་དེ་བཞིན་དུ་ལྷ་གཞན་ལའང་འགྲེའོ། ། དེ་
ཡང་ཆོ་ག་གསུམ་བསྐྱེད་ཀྱི་དབང་དུ་བྱས་ན། གདན་གྱི་སྟེང་དུ་ས་བོན་དང་། དེ་ལས་ཕྱག་མཚན་དང་། དེ་
ལས་སྐུར་བསྒོམ་པ་གསུམ་མོ། ། དེ་ལ་སྒོ་དྲུག་བསྐྱེད་ཀྱང་ཆོད་སྟེ། ཟླ་བའི་སྟེང་དུ་ཕྱག་མཚན་ས་བོན་གྱིས་
མཚན་པ་སྙིང་པོ་བསྐྱེད་པའི་སྒོ། དེ་ལས་དཔག་ཏུ་མེད་པའི་འོད་ཟེར་སྤྲོ་བ་སྤྲོ་བའི་སྒོ། མཛད་པ་བཅུ་གཉིས་
མཛད་པ་མཛད་པའི་སྒོ། སླར་བསྡུ་བོ་བསྡུ་བའི་སྒོ། དེ་ལས་ལྷར་བསྐྱེད་པ་ལྷ་བསྐྱེད་པའི་སྒོ། ཕྱིར་ཕྱུང་ནས་
རང་གནས་སུ་འཁོད་པའི་ཁོད་པའི་སྒོ་སྟེ་སྒོ་དྲུག་ཆད་པའི་ཕྱིར། སྤྱིར་རྣམ་སྣང་གི་ཞལ་ཕྱག་ཕྱག་མཚན་སོགས་
མི་འདྲ་བ་ཡོད་པར་མ་ཟད་སྐབས་འདིར་ཡང་རྣམ་སྣང་མི་བཞི་རྒྱབ་སྤྱོད་ལྟ་བུ་དང་། ཕྱག་མཚན་ཡང་རྡོ་རྗེ་རྩེ་
ལྔ་བར་བཤད་པ་ཡོད་ཀྱང་། སྐུ་དང་མགྲིན་པ་སོགས་གཅིག་པའི་ཞལ་བཞི་དཀར་བ་ཕྱག་གཉིས་ཏིང་ངེ་འཛིན་
གྱི་ཕྱག་རྒྱས་འཁོར་ལོ་རྩིབས་བརྒྱད་པ་བསྣམས་པ་དང་། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། དར་གྱི་
263

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྟོད་གཡོགས་སོགས་ཀྱིས་སྤྲས་ཤིང་བཞུགས་པའོ། ། ཚངས་པ་ཆེན་པོ་པདྨའི་གདན་ལ་ཞེས་པའི་ཚངས་པ་ཆེན་
པོ་ནི་རྣམ་སྣང་ཡིན་ལ། རྣམ་སྣང་དེས་སུམ་ཅུ་རྩ་གསུམ་པའི་ལྷའི་གནས་སུ་དཀྱིལ་འཁོར་འདི་སྤྲུལ་ནས་ངན་
འགྲོ་སྦྱོང་བར་མཛད་དེ་བདེ་འགྲོ་ལ་བཀོད་པའི་ཚེ། དེ་རྣམས་ཀྱིས་ཨེ་མའོ་སངས་རྒྱས་ཀྱི་སངས་རྒྱས་ཞེས་
སོགས་ཀྱིས་མཆོད་བརྗོད་མཛད་པ་ལྟར། འདིར་ཡང་། རྣམ་སྣང་དུ་བསྒོམ་པའི་ཚེ་སྔོན་བྱུང་སྟོན་པའི་རྣམ་
ཐར་དང་མཐུན་པའི་ཉམས་ལེན་གྱི་མོས་པ་བྱེད་པ་ཡིན་ནོ། ། གསུམ་པ་འབྲས་བུ་དང་ཆོས་མཐུན་སྦྱར་བ་ནི།
སྔགས་གཉིས་ཀྱི་དོན་སྒོམ་པ་ཡེ་ཤེས་ཆོས་སྐུ་དང་མཐུན། འབྱུང་བཞི་རི་རབ་གཞལ་ཡས་ཁང་གི་དབུས་སུ་རྣམ་
སྣང་བསྐྱེད་པ་ནས་ཆེད་བརྗོད་ཀྱི་བར་ནི། སྤྲུལ་སྐུས་རི་རབ་ཀྱི་རྩེ་མོར་དཀྱིལ་འཁོར་སྤྲུལ་ནས་མཆོད་བརྗོད་
བྱས་པ་དང་ཆོས་མཐུན། དེ་ཡང་སྤྲུལ་སྐུ་ཤཱཀ་ཐུབ་ཀྱིས་ལོངས་སྐུ་རྣམ་སྣང་དུ་སུ་སྤྲུལ་ནས་རྒྱུད་གསུང་བ་སོགས་
དང་ཆོས་མཐུན་པའི་དོན་ནོ། ། སྤྱིར་ལོངས་སྐུས་སྤྲུལ་སྐུ་སྤྲུལ་བ་སོགས་ཡིན་ཀྱང་། འདིར་སྟོན་པ་ལོངས་སྐུའི་
རྣམ་པར་བསྟན་པའི་དགོས་པ་དང༌། ཐོག་མར་ལོངས་སྐུར་སངས་རྒྱས་པའི་ཚུལ་སོགས་གཞན་དུ་ཤེས་པར་
བྱའོ། ། གཉིས་པ་དཀྱིལ་འཁོར་རྒྱལ་མཆོག་ལ་གཉིས། ལྷའི་འཁོར་ལོ་བསྐྱེད་ནས་ཡེ་ཤེས་པ་གཞུག་པ་སོགས་
དང་། དེ་ཉིད་ལ་ཕྱག་རྒྱ་བཞིས་རྒྱས་བཏབ་སྟེ་དབང་བསྐུར་བའོ། ། དང་པོ་ལ་གཉིས། འཁོར་ལོ་བསྐྱེད་པ།
ཡེ་ཤེས་པ་གཞུག་པ་སོགས་བྱ་བའོ། ། དང་པོ་ནི། སྔར་གཙོ་བོ་ཇི་ལྟར་བསྐྱེད་པ་བཞིན་མངོན་བྱང་ལྔ་དང་།
སྒོ་དྲུག་དང་ཆོ་ག་གསུམ་བསྐྱེད་ཀྱིས་འཁོར་རྣམས་བསྐྱེད་པར་བྱ་ཞིང་། དེ་ལ་ཡང་བསྐྱེད་ཚུལ་རྒྱས་བསྡུས་མང་
སྟེ། སརྦ་བིད་སོགས་ལྷ་རང་རང་གི་སྙིང་པོ་ལས་བསྐྱེད་པ་དང་། ས་བོན་ཐམས་ཅད་མཉམ་དུ་བསྐྱེད་ནས།
དེ་ལས་ཕྱག་མཚན་དང་། དེ་ལས་སྐུ་རྣམས་ཀྱང་གཅིག་ཅར་བསྐྱེད་པ་དང་། ཡང་ལྷ་རང་རང་གི་ས་བོན་ལས་
ཕྱག་མཚན་དེ་ལས་ལྷར་བསྐྱེད་པའི་རིམ་ཅན་སོགས་མི་འདྲ་བ་ཡོད་ཀྱང་འདིར་ཕྱི་མ་ལྟར་རང་ཉིད་རྣམ་སྣང་དུ་
གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཧཱུྃ་ལས་རྡོ་རྗེ་རྩེ་ལྔ་བ་ཧཱུྃ་གྱིས་མཚན་པ་སོགས་ལས་མི་
བསྐྱོད་པའི་ངོ་བོར་གྱུར། ངན་སོང་སྦྱོང་རྒྱལ་བསྐྱེད་པ་སོགས་འཁོར་གྱི་ལྷ་རྣམས་བསྐྱེད་དེ་གདན་ལ་འགོད་
དོ། ། བདག་བསྐྱེད་ལ་འཁོར་ཡུག་པའི་བསྐྱེད་ཆོག་མི་རུང་བ་མིན་ཡང་བསྡུ་ན་མི་དགོས་ལ། དཀྱིལ་འཁོར་
སྒྲུབ་པ་སོགས་འགའ་ཞིག་ལ་འཁོར་ཡུག་གི་ལྷ་རྣམས་བསྐྱེད་དགོས་སོ། ། དེ་དག་གི་ཚེ་ངག་ནས་ཚིག་བརྗོད་པ་
དང་ཡིད་ནང་དུ་བསྡུས་ཏེ་ལྷ་རེ་དང་དེའི་ང་རྒྱལ་བརྟན་པོས་མཛད་པ་སོགས་བྱས་པའི་མོས་པ་བྱ་བ་གལ་ཆེ་ལ།
བྱུང་ན་དམིགས་པ་གསལ་བ་སོགས་ཀྱང་དགོས་པ་ཡིན་ཏེ། དེ་ཡང་དཔག་ཏུ་མེད་པའི་འོད་ཟེར་འཕྲོས་ཞེས་
བརྗོད་པའི་ཚེ། ཐུགས་ཀར་བསྐྱེད་པའི་རང་རང་གི་ཕྱག་མཚན་ས་བོན་དང་བཅས་པ་ལས་འོད་ཟེར་ཁ་དོག་སྣ་
264

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
ལྔ་བ་ཕྱོགས་ཐམས་ཅད་དུ་སྒོར་མོར་འཕྲོས་པར་བསམ། འོད་དེའི་ཟེར་གྱི་སྣེ་ སོགས་ནས་ལྷའི་ཚོགས་ཀྱང་
དཔག་ཏུ་མེད་པ་བྱུང་ནས་སེམས་ཅན་གཞལ་དུ་མེད་པ་སྟེ་གྲངས་ཀྱིས་མི་ནུས་པའི་དོན་མཛད་པ་དང་མཛད་པ་
དེ་ཡང་འཕོ་བ་དང་ལྷུམས་སུ་ཞུགས་པ་དང་། སྐུ་བལྟམས་པ་དང་། བཟོ་རིགས་ལ་མཁས་པ་དང་། བཙུན་
མོའི་འཁོར་དུ་རོལ་བ་དང་། ངེས་པར་འབྱུང་བ་དང་། དཀའ་བ་སྤྱད་པ་དང་། བྱང་ཆུབ་ཀྱི་སྙིང་པོར་
གཤེགས་པ་དང་བདུད་འཇོམས་པ་དང་། སངས་རྒྱས་པ་དང་། ཆོས་ཀྱི་འཁོར་ལོ་བསྐོར་བ་དང་། མྱ་ངན་
ལས་འདའ་བའི་ཚུལ་བསྟན་པའི་མཛད་པ་བཅུ་གཉིས་ཅེ་རིགས་པ་སྟོན་པར་མོས་དགོས་ཏེ། དེ་དག་ནི་ཐམས་
ཅད་ལ་འདྲའོ། ། འདི་རྣམས་ཀྱི་སྐབས་སུ་ཕྱག་ཆེན་བྱེད་པར་གཞུང་རྣམས་སུ་མི་གསལ་བས་མ་བྱས་ཀྱང་ཆོག་
ལ། ཐམས་ཅད་ཀྱི་ཕྱག་ལེན་དུ་སྣང་བས་མན་ངག་གམ་རྒྱུ་མཚན་ནི་ལོས་ཡོད། མངོན་རྟོགས་གཞུང་དུ་གསལ་
བ་ལྟར་ཡིན་ལ། ལྷ་ཐམས་ཅད་གདན་ལ་བཀོད་ཟིན་ནས་སྤྱི་བོར་ཨོ་སོགས་ཡི་གེ་གསུམ་གྱིས་བྱིན་གྱིས་བརླབ་
པོ། ། གཉིས་པ་ནི། ཊཱིཀ་ཆེན་ལྟར་ན། ཡེ་ཤེས་པ་སྤྱན་དྲངས་པའི་ཕྱིར་དུ་སྒོ་དབྱེ་མདུན་བསྐྱེད་བཞིན་བྱེད་
དགོས་པ་ལྟར་སྣང་ཡང་ཆ་གང་མི་གསལ་ལོ། ། གཙོ་བོ་ལས་ཕྱེ་སྟེ་རྡོར་སེམས་ཀྱི་ང་རྒྱལ་ལ་གནས་ཏེ་ཤར་སྒོར་
འདུག་ནས་རྡོ་རྗེ་བསྡུ་བའི་ཕྱག་རྒྱལ་ཡེ་ཤེས་པ་རྣམས་སྤྱན་དྲང་བར་བྱ་སྟེ། དེ་ལྟར་སངས་རྒྱས་མཉམ་སྤྱོད་
སོགས་ལས་གསུངས་སོ། ། བཛྲ་ས་མཱ་ཛ༔ ས་སྤྱན་དྲངས་པའི་མཇུག་ཏུ། རྒྱས་པར་ན་ཆོ་གའི་གཞུང་ལྟར་
ཚིགས་བཅད་རྣམས་དང་། འབྲིང་པོ་ནི། མ་ལུས་སེམས་ཅན་མ་ཚིགས་བཅད་གསུམ་གྱི་འཕྲོ་ནས། ཛ ཧཱུྃ་པོ་
ཧོ མ་ཧཱ་ག་རུ་ཎི་ཞེས་པ་མན་ཆད་དང་། བསྡུ་ན་མ་ལུས་མ་ཚིགས་བཅད་གཅིག་གི་འཕྲོ་ནས། ཛ ཧཱུྃ་ཞེས་པ་
མན་སྔར་བཞིན་བྱའོ། ། དེ་ཡང་བཅོམ་ལྡན་འདིར་ནི་ཞེས་སོགས་ཀྱིས་མཆོད་ཡོན་དང་། ཁྲུས་དང་། གདན་
དབུལ། བུཊྚེ་སོགས་ཉེར་སྤྱོད་ཀྱིས་མཆོད། ད་ནས་ནམ་མཁར་བཞུགས་པའི་ལྷའི་འཁོར་ལོ་རྣམས། སྒོ་བ་
བཞིའི་ཕྱག་རྒྱུ་དང་སྔགས་ཀྱིས་དགུག་པ་དང་གཞུག་པ་དང་བཅིང་བ་དང་དབང་དུ་བྱ་ལ། དེའི་ཚིག་སྒོ་ཕྱེ་ན་སྒོ་
ནས་འཇུག་པ་དང་། མ་ཕྱེ་ན་སྟེང་ནས་འཇུག་པར་གསལ་ལ། དེ་ནས་འགེགས་བསྐྲད་སྲུང་བ། མཆོད་ཡོན།
གནས་བྱིན་རླབས་སོགས་གཞུང་ལྟར་རོ། ། གཉིས་པ་ཕྱག་རྒྱ་བཞིས་རྒྱས་བཏབས་ཏེ་དབང་བསྐུར་བའི་གཉིས།
ཕྱག་རྒྱ་བཞིས་རྒྱས་གདབ་པ་དང་། རིགས་ལྔས་དབང་བསྐུར་བའོ། ། དང་པོ་ལ་བཞི། རྒྱས་འདེབས་པའི་
དུས་དང་། ཕྱག་རྒྱའི་དབྱེ་བ། ཇི་ལྟར་རྒྱས་འདེབས་པ། རྒྱས་བཏབ་པའི་དགོས་པའོ། ། དང་པོ་ནི། སློབ་
དཔོན་ཀུན་དགའ་སྙིང་པོས་བཤད་པ་ལྟར། དམ་ཚིག་པ་ལ་ ཡེ་ ཤེས་ པ་ གཞུག་པའི་རྗེས་ཀྱི་སྐབས་འདིར་
འདེབས་སོ། ། གཉིས་པ་དབྱེ་བ་ནི་བཞི་སྟེ། ཕྱག་ཆེན། དམ་རྒྱ། ཆོས་རྒྱུ། ལམ་རྒྱུའོ། ། དེ་རེ་རེའང་།
265

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྦྱང་གཞི་གཞིའི་ཕྱག་རྒྱུ། སྦྱོང་བྱེད་ལམ་གྱི་ཕྱག་རྒྱ། སྦྱངས་པ་འབྲས་བུའི་ཕྱག་རྒྱུ་དང་གསུམ་གསུམ་ཡོད་ལ།
དང་པོ་སྦྱང་གཞི་ནི། སྒྲུབ་པ་པོ་རང་ཉིད་ཐ་མལ་དུ་གནས་པའི་ལུས་ངག་ཡིད་གསུམ་བྱ་བ་དང་བཞིའོ། །
གཉིས་པ་སྦྱོང་བྱེད་ལམ་གྱི་ཕྱག་རྒྱ་ལ་གཉིས་ལས། ལྷ་སོ་སོའི་ཕྱག་མཚན་འཛིན་ཚུལ་དང་མཐུན་པར་ཕྱག་རྒྱུ་
བྱས་པའི་ལུས་དང་ལག་པའི་འདུ་བྱེད་ནི་ཕྱིའི་དམ་རྒྱུ་དང་། དེའི་ཚེ་རང་ལྷའི་བསྒོམ་པའི་ཐུགས་ཀར་རྡོ་རྗེ་རྩེ་ལྔ་
བ་བསམ་པ་ནང་གི་དམ་རྒྱུའོ། ། ཡང་གདུལ་བྱ་ལ་ཆོས་སྟོན་པ་མཚོན་ཕྱིར་དུ་ཕྱག་རྒྱུ་བཅས་པའི་ལུས་ངག་གི་
འདུ་བྱེད་ནི་ཕྱིའི་ཆོས་རྒྱ་དང་། དེའི་ཚེ་རང་ལྷར་གནས་པའི་ལྕེ་ལ་རྡོ་རྗེ་སྒོམ་པ་ནི་ནང་གི་ཆོས་རྒྱའོ། ། ཡང་ལྷ་
སོ་སོའི་སེམས་ཅན་གྱི་དོན་བྱེད་པའི་རྣམ་པ་དང་མཐུན་པར་ཕྱག་རྒྱ་བཅས་པའི་ལུས་ཀྱི་འདུ་བྱེད་ནི་ཕྱིའི་ལས་རྒྱུ་
དང་། དེའི་ཚེ་རང་ལྷར་གསལ་བའི་སྙིང་གར་སྣ་ཚོགས་རྡོ་རྗེ་སྒོམ་པ་ནང་ནང་གི་ལས་རྒྱའོ། ། ཡང་ལྷ་སོ་སོའི་
སྐུའི་རྣམ་པ་ཇི་ལྟ་བ་དང་མཐུན་པར་བཅས་པའི་ལུས་ཀྱི་བཀོད་པའི་འདུ་བྱེད་ནི་ཕྱིའི་ཕྱག་མཚན་དང་། དེའི་ཚེ་
རང་ལྷར་གསལ་བའི་སྙིང་ཀར་དང་པོའི་རྡོ་རྗེ་རྩེ་ལྔ་པ་བསམ་པ་ནི། ནང་གི་ཕྱག་ཆེན་ནོ། ། གཞན་ཡང་རྡོ་རྗེ་
དང་ལག་པའི་གཟུགས་བརྙན་བྲིས་པ་རྣམས་ཕྱིའི་དམ་རྒྱུ། ཏིང་ངེ་འཛིན་སྒོམ་པ་ནང་གི་དམ་རྒྱ། ཡི་གེ་བྲིས་པ་
དང་ངག་བརྗོད་པ་རྣམས་ཕྱིའི་ཆོས་རྒྱ། ལྕེ་སྟེང་གི་རྡོ་རྗེར་ཡི་གེ་བཀོད་པ་ནང་གི་ཆོས་རྒྱུ། འཕྲིན་ལས་མཚོན་
བྱེད་ཀྱི་སྣ་ཚོགས་རྡོ་རྗེ་དང་འཕྲིན་ལས་ཕྱེད་པའི་གཟུགས་བརྙན་བྲིས་པ་ཕྱིའི་ལས་རྒྱ། སྣ་ཚོགས་རྡོ་རྗེ་སྒོམ་པ་
དང༌། ཏིང་ངེ་འཛིན་གྱིས་འཕྲིན་ལས་བྱེད་པ་ནང་གི་ལས་རྒྱུ། ཕྱི་རོལ་དུ་ལྷའི་སྐུ་བྲིས་པ་དང་ལུས་ལྷའི་རྣམ་
འགྱུར་བྱས་པ་ནི་ཕྱིའི་ཕྱག་མཚན། ལྷའི་སྐུ་ཡིད་ཀྱིས་བསྒོམ་པ་ནི་ནང་གི་ཕྱག་ཆེན་དུ་འཇོག་པའི་ཚུལ་ཡང་ཡོད།
གསུམ་པ་འབྲས་བུའི་ཕྱག་རྒྱ་ནི། མདོར་བསྡུ་ན། སངས་རྒྱས་ཀྱི་སའི་སངས་རྒྱས་ཀྱི་སྐུ་གསུང་ཐུགས་གསུམ་
དང་འཕྲིན་ལས་དང་བཞིའོ། ། དེ་ཡང་སྐུ་ཕྱག་ཆེན། གསུང་ཆོས་རྒྱ། ཐུགས་དམ་རྒྱ་མཛད་པ་འཕྲིན་ལས་ཀྱི་
ཕྱག་རྒྱ་ཡིན་ལ། ཡང་མི་བསྐྱོད་པ་ནི་ཕྱག་ཆེན། རིན་འབྱུང་ནི་དམ་རྒྱ། འོད་དཔག་མེད་ནི་ཆོས་རྒྱུ། དོན་
གྲུབ་ནི་ལས་རྒྱུར་བཤད་དོ། ། བཏགས་པའི་ཕྱག་རྒྱ་ནི། བྲིས་འབུར་གྱི་སྐུ་ཕྱག་ཆེན། རྡོ་རྗེ་རྩེ་ལྔ་སོགས་བྲིས་
པ་དམ་རྒྱ། ཡིགེ་བྲིས་པ་སོགས་ཆོས་རྒྱུ། སྣ་ཚོགས་རྡོ་རྗེ་བྲིས་པ་སོགས་ལས་རྒྱ་སྟེ། དེ་དག་ནི་བརྡར་བཏགས་
པའམ་ཚིག་ཏུ་བཏགས་པའི་ཕྱག་རྒྱུར་གསུང་། ཕྱག་རྒྱ་བཞིའི་གོ་རིམ་ཡང་། སློབ་དཔོན་སངས་རྒྱས་གསང་བ་
དང་། ཤཱཀྱ་བཤེས་གཉེན་གྱིས་དང་པོར་ཕྱག་ཆེན། དེ་ནས་དམ་རྒྱ་ལས་རྒྱ། ཆོས་རྒྱའི་རིམ་པས་རྒྱས་འདེབས་
མཛད་ལ། སློབ་དཔོན་ཀུན་དགའ་སྙིང་པོས། དང་པོར་དམ་རྒྱུ། དེ་ནས་ཆོས་རྒྱུ། ལས་རྒྱ་ཕྱག་ཆེན་རྣམས་
རིམ་བཞིན་དུ་རྒྱས་འདེབས་པར་བཞེད་པས། དེ་གཉིས་གང་བྱས་ཀྱང་རུང་ཞིང་། འདིར་ནི་ཀུན་སྙིང་གི་
266

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
ལུགས་ལྟར་དང་པོ་དམ་རྒྱུ་ནས་རྒྱས་འདེབས་པ་ཡིན་ནོ། ། ཕྱག་རྒྱ་ཞེས་པ་ནི། རྒྱུད་ཀྱི་མིང་། རྒྱལ་པོ་ཕྱག་རྒྱ་
མཆོག་གི་ཁྲིམས། ། འདའ་དགའ་མི་ཕྱེད་དེ་བཞིན་དུ། ། ཉིད་ཀྱི་གཟུགས་བརྙན་མཚན་མ་ལ། ། ཕྱག་རྒྱ་
ཆེན་པོ་ཞེས་གྲགས་སོ། ། ཞེས་པ་དང་། དེ་བཞིན་དུ་རྩེ་མོ་དང་། འཇིག་རྟེན་གསུམ་རྒྱལ་གྱི་རྟོགས་པ་ལས་
ཀྱང་གསུངས་ པས། སྔར་ བཤད་མོད། འོན་ཀྱང་རྒྱལ་པོའི་བགས་བཅས་པའི་ཁྲིམས་ སམ་ ཕྱག་རྒྱ་ལས།
གཞན་གྱིས་འདའ་བར་མི་ནུས་པ་ལྟར། འདིར་གདུལ་བྱའི་རྒྱུད་ལ་རྒྱས་བཏབ་པ་ལས་མི་འདའ་བའི་དོན་གྱིས་
ན་ཕྱག་རྒྱ་དང་། དེ་ཡང་སྐུ་ཕྱག་ཆེན་བསྒོམས་པས་ལྷའི་སྐུ་འགྲུབ་པའི་རྒྱས་བཏབ་པས་ན་ཕྱག་ཆེན་དང་།
སྙིང་ཀར་རྡོ་རྗེ་བསྒོམས་པས་ཐུགས་འགྲུབ་པའི་རྒྱས་བཏབ་པས་ན་དམ་རྒྱ་དང་། ལྕེ་ལ་ཆོས་ཀྱི་ཡི་གེ་བསྒོམས་
པས་གསུང་འགྲུབ་པའི་རྒྱུས་བཅས་པས་ན་ཆོས་རྒྱ། སྙིང་ཀར་སྣ་ཚོགས་རྡོ་རྗེ་བསྒོམས་པས་འཕྲིན་ལས་འགྲུབ་
པའི་རྒྱས་བཏབ་པས་ན་ལས་རྒྱ་ཞེས་བྱའོ། ། གསུམ་པ་ཇི་ལྟར་རྒྱས་འདེབས་པ་ལ་བཞི། གང་ལ་རྒྱས་འདེབས་
པའི་གཞི། ཕྱག་རྒྱ་འབྱུང་བའི་རྒྱུ། རྒྱས་འདེབས་པའི་ཆོ་ག རྒྱས་བཏབ་པའི་དོན་ནོ། ། དང་པོ་ནི། སྔར་
བཤད་པ་ལྟར་ཐ་མལ་བའི་ལུས་ངག་ཡིད་གསུམ་བྱ་བ་དང་བཞིའོ། ། གཉིས་པ་རྡོ་རྗེ་བསྡམས་པ་ནི། དམ་རྒྱ་
འབྱུང་བའི་རྒྱུར་དེ་ཉིད་བསྡུས་པ་སོགས་ནས་བཤད་ལ། བརྗོད་པ་སྨྲ་བའི་འདུ་བྱེད་ནི་ཆོས་རྒྱ་འབྱུང་བའི་རྒྱུ།
རྡོ་རྗེ་གར་ཅུང་ཟད་སྔོན་དུ་འགྲོ་བའི་ཁུ་ཚུར་ནི་ལས་རྒྱུ་འབྱུང་བའི་རྒྱུ། དེ་བཞིན་གཤེགས་པའི་ཁུ་ཚུར་ནི་ཕྱག་
ཆེན་འབྱུང་བའི་རྒྱུར་གཞུང་རྣམས་སུ་བཤད་པས་ཁ་ཅིག་ལས་རྒྱུར་མ་ཟད་ཕྱག་རྒྱ་བཞི་ཀའི་རྒྱས་འདེབས་ཀྱི་ཚེ་
པད་སྐོར་མང་དུ་བྱེད་པ་ནི་གཞུང་ཁུངས་ཐུབ་རྣམས་སུ་གསུངས་པ་མ་མཐོང་བས་མི་འཐད་དོ། ། གསུམ་པ་
རྒྱས་འདེབས་པའི་ཚུལ་ལ་བཞི། དམ་རྒྱ་ཆོས་རྒྱུ། ལས་རྒྱུ། ཕྱག་ཆེན་ནོ། ། དམ་རྒྱ་ལ་དངོས་དང་། མཐའ་
དཔྱད་པ་གཉིས་ལས། དང་པོ་ནི། དེ་བཞིན་གཤེགས་པ་ལྔ་ལ་ས་མ་ཡ་སཱུ་ཞེས་བརྗོད་དེ་ཕྱག་རྒྱ་གང་བཅིང་
བའི་ལྷ་དེ་དང་དེའི་ཐུགས་དྲན་པར་བྱས་ནས་རྡོ་རྗེ་བསྡམས་པ་བཅིངས་ཏེ་ལག་པ་བྱིན་གྱིས་རློབ། འདི་ནི་ཊིཀ་
ཆེན་ནས་བཤད་ལ། ཆོ་ག་ལྟར་ན་ས་མ་ཡ་སྟོ་ཞེས་པས་ལག་པ་བྱིན་གྱིས་བརླབས་ཏེ་རྡོ་རྗེ་བསྡམས་པ་བཅིང་
ངོ༌། ། དེ་ལྟར་རྣ་བར་རྡོ་རྗེ་བསྡམས་པ་བཅིང་བ་དང་ས་མ་ཡ་སྟོ་བརྗོད་པ་གཉིས་ཀ་ལག་པ་བྱིན་རླབས་དང་
ཕྱག་རྒྱ་བཅིང་བ་འགྲུབ་པའི་ཐབས་ཡིན་པར་ཊཱིཀ་ཆེན་དང་ཆོ་ག་གཉིས་ཀའི་དགོངས་པའོ། ། སྔགས་དོན་ནི་
དམ་ཚིག་དང་ལྡན་པ་ཁྱོད་ཅེས་པ་སྟེ། ཕྱག་རྒྱ་འཆིང་བ་བོ་ནི་དམ་ཚིག་དང་ལྡན་དགོས་པའི་དོན་ནོ། ། སྤྱན་
མ་སོགས་ལ་ས་མ་ཡ་ཧཱུཾ་འདིའི་གནས་སུ་སུ་ར་ཏ་ཧཱུཾ་ཞེས་འདོན་པར་བསྒྱུར་རོ། ། བཛྲ་ཌིཎྜི་མ་ཊ་ཞེས་པས་མིག་
བྱིན་གྱིས་བརླབས་ཏེ། དང་པོར་གཙོ་བོའི་དམ་རྒྱ་བཅིངས་ལ། སརྦ་བདི་ཏྲི་བྱེ་ཞེས་པ་ནི། ཐམས་ཅད་རིག་
267

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པ་ལྟོས་ཞེས་པ་སྟེ། དེ་ཡང་མིག་གིས་བལྟས་པ་ལ་མི་བྱེད་ཀྱི། ཡིད་ཀྱིས་རང་ལྷ་གང་གི་ཕྱག་རྒྱ་བཅིང་བའི་ལྷ་དེ་
དྲན་དགོས་པའི་དོན་ནོ། ། ཛ ཧཱུྃ་པོ་ཧོ ཞེས་པའི་ཛ༔ ས་བྱང་ཆུབ་ཀྱི་སེམས་ཀྱི་ངོ་བོར་དགུག་པ་དང་། ཧཱུྃ་
གྱིས་སྦྱིན་པའི་ངོ་བོར་གཞུག་པ་དང་། བོ་གྱིས་ཤེས་རབ་ཀྱི་ངོ་བོར་བཅིང་བ་དང༌། ཧོ ས་བརྩོན་འགྲུས་ཀྱི་ངོ་
བོར་དབང་དུ་བྱའོ། ། སླར་ཡང་ས་མ་ཡ་སཱུ་ཞེས་པས། དེ་བཞིན་གཤེགས་པ་ལྔའི་རྒྱབ་ཏུ་ཉི་མའི་རྒྱབ་ཡོལ་
དང་། ལྷ་གཞན་རྣམས་ལ་ཟླ་བའི་རྒྱབ་ཡོལ་བསྐྱེད། ས་མ་ཡ་སྭཱ་ཨ་ཧཾ་གིས་གང་བསྒོམ་པའི་ལྷ་དེ་ངའོ་སྙམ་དུ་ང་
རྒྱལ་བྱ། དེ་ཡང་ས་མ་ཡ་སྟི་གྱིས་ལྷ་དེ་དང་དེའི་ཡེ་ཤེས་པ་དང་དམ་ཚིག་པ་དབྱེར་མེད་དུ་མོས་ནས། ཨ་ཧཾ་གིས་
ང་རྒྱལ་འཛིན་ནོ། ། དེ་ལ་སྙིང་པོ་དང་སྔགས་ལན་གསུམ་གསུམ་བརྗོད་ནས་བརྟན་པར་བྱ་སྟེ། དེ་རྣམས་ནི་
ཕྱིའི་དམ་རྒྱུ་དང་། ལྷ་ཐམས་ཅད་ཀྱི་ཐུགས་ཀར་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་བ་ཐོག་ཐ་མེད་པའི་
ཆོས་ཉིད་ཀྱི་ངོ་བོས་མཚནཔར་བསམ་པ་ནི་ནང་གི་དམ་རྒྱ་སྟེ། མཁས་གྲུབ་རིན་པོ་ཆེས་རྒྱུད་སྡེ་སྤྱི་རྣམ་དུ་བཤད་
པ་ལྟར་ན། ལྷ་རང་རང་གི་དམ་རྒྱ་བཅིང་བའི་སྐབས་དེར་ཐུགས་ཀར་ཧཱུྃ་ལས་རྡོ་རྗེ་རྩེ་ལྔ་བ་བསྐྱེད་དོ། ། ཐོག་
ཐ་མེད་པའི་ཆོས་ཉིད་ཀྱི་ངོ་བོས་མཚན་པའི་དོན་ནི། ཆོས་ཐམས་ཅད་བདེན་པར་མ་གྲུབ་པ་དེའི་ཐོག་མའི་
མཐའ་དང་ཐ་མའི་མཐའ་མེད་པས། དེ་དང་དེ་རྟོགས་པའི་ཡེ་ཤེས་དེ་ཉིད་རྡོ་རྗེ་རྩེ་ལྔ་བའི་ངོ་བོར་མོས་དགོས་པ་
དང་། ཡེ་ཤེས་དེ་ལ་ཡང་ལྡོག་པས་ཕྱེ་ན་ལྔ་ཡོད་པའི་དོན་དུ་རྩེ་ལྔ་བར་བསམ་པའོ། ། གཉིས་པ་མཐའ་དཔྱད་
པ་ལ། ཁ་ཅིག་ན་རེ། ཁྱོད་ཀྱིས་དམ་རྒྱ་བཅིང་བའི་གོ་རིམ་དེ་ལྟར་བཤད་པ་ནི་མི་འཐད་དེ། དམ་རྒྱུའི་སྐབས་
སུ་ས་མ་ཡ་ཧཱུཾ་ཞེས་སོགས་བརྗོད་པའི་ཚེ། པད་སྐོར་ལྟ་བུ་གར་གྱི་ཁྱམས་མང་དུ་བྱས་ནས། ཨ་ཧཾ་གི་བར་སྐབས་
སྔ་ཕྱི་གང་རུང་དུ་ལྷ་དེའི་དམ་རྒྱ་བཅིང་བ་ཡང་དེའི་སྔོན་དུ་རྡོ་རྗེ་ཁུ་ཚུར་ལྟ་བུའི་ཕྱག་རྒྱ་ཞིག་ཀྱང་བྱས་ནས་ལྷ་
དེའི་དམ་རྒྱ་བཅིང་བ་དང་། ཡང་སྙིང་པོ་དང་སྔགས་ལན་གསུམ་བརྗོད་པའི་གོང་དེར་རྡོ་རྗེ་བསྡམས་པ་
བཅིངས་ནས་དེ་གཉིས་ལན་གསུམ་གསུམ་བརྗོད་པའི་ཚེ་ལྷ་དེ་དང་དེའི་དམ་རྒྱ་བཅིང་བའི་ཕྱག་ལེན་སྣང་བའི་
ཕྱིར། ཟེར་ན། དེའི་བདེན་མོད། འོན་ཀྱང་དམ་རྒྱུའི་གོ་རིམ་དང་དམིགས་པ་སྔར་བཤད་པ་དེ་ལྟར་རྟ་རྒྱུད་
དོན་གསལ་བ། རྒྱུད་སྡེ་སྤྱི་རྣམ་ཊིཀྐ་ཆེ་ཆུང་གཉིས་དང་པཎ་ཆེན་ཐམས་ཅད་མཁྱེན་པའི་ཀུན་རིག་གི་ཆོ་གར་
ཡང་བཤད་པས། དེ་ལྟར་བྱེད་རིགས་ཀྱི་དེ་དག་ལས་ལྷག་པའི་མན་ངག་མེད་ཅིང་། ཡོད་ན་ཡང་ཆོ་ག་འདི་
གཞིར་འཇོག་པའི་ཚེ་འདི་དང་མི་མཐུན་པའི་ཕྱག་རྒྱ་གང་བྱུང་དུ་རང་དགར་བྱེད་པ་ལ་སྙིང་པོ་ཅི་ཞིག་ཡོད། ཁོ་
ན་རེ། འདིར་མང་པོས་ཁྱོད་ཀྱི་དེ་དང་མི་མཐུན་པས་མི་བྱའོ་ཞེ་ན། ཁོ་བོ་དང་མི་མཐུན་ན་སྐྱོན་མེད་མོད་
མཁས་གྲུབ་ཚད་ལྡན་གང་གི་ཡང་གཞུང་དང་མི་མཐུན་པས་སྐྱོན་ཡོད་དམ་སྙམ་པ་དང༌། ཇི་སྐད་དུ། མཁས་པ་
268

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
རང་གིས་དཔྱོད་ཤེས་ཀྱི། ། བླུན་པོ་གྲགས་པའི་རྗེས་སུ་འབྲང་། ། ཞེས་པའི་དོན་ལྟར་མ་སོང་ན་ལེགས་སོ། །
གཞན་ཡང་། དམ་རྒྱའི་སྐབས་འདིར་མ་ཟད་ལས་རྒྱའི་ཀརྨའི་སྐབས་སུ་ལག་པ་ཐལ་མོ་བརྡབ་པས་ཤེས། ཆོ་ག་
དང་མི་མཐུན་པ་དུ་མ་སྣང་ཡང་མ་བརྗོད་དོ། བློ་ཡོད་ན་ཆོ་གར་བལྟས་པས་ཀྱང་ཤེས་པར་འགྱུར་རོ། ། གཉིས་
པ་ཆོས་རྒྱུ་ནི། ལྷ་ཐམས་ཅད་ཀྱི་ལྐོག་མའི་གནས་སུ་ཧཱི༔ལས་པདྨ་དམར་པོ་འདབ་མ་བརྒྱད་པ་ཞིག་ཐོལ་གྱིས་
བྱུང་བར་བསམ། ལྕེའི་ཐད་ཀྱི་འདབ་མར་ཨཱཿ ལས་ཟླ་བའི་སྟེང་དུ་ཧཱུྃ་དང་། དེ་ཡོངས་སུ་གྱུར་པ་རྡོ་རྗེ་དཀར་
པོ་རྩེ་ལྔ་བར་བསམ། རྡོ་རྗེ་དེ་ཡང་གྱེན་འགྲེང་མིན་པར་མཆུར་ཉལ་བས་མཚན་པར་བསམས་ཏེ། ཨོཾ་བཛྲ་ཛ་
ཧོཞེས་བརྗོད་པ་ལྕེ་བྱིན་གྱིས་བརླབ་པོ། ། དེ་ནས་ལུས་ཀྱི་ལྷ་སོ་སོའི་ཕྱག་ཆེན་བཅིང་བ་དང་། ཡབ་ཏུ་ལྷ་སོ་
སོའི་སྔགས་བརྗོད་པ་ནི། ཕྱིའི་ཆོས་རྒྱ་དང་། ཡིད་ཀྱིས་ལྕེའི་སྟེང་གི་རྡོ་རྗེའི་ལྕེ་བ་ལ་ལྷ་རང་རང་གི་སྔགས་ཀྱིས་
མཚན་པར་བསམ་པ་ནི་ནང་གི་ཆོས་རྒྱའོ། ། ཁ་ཅིག་ཆོས་རྒྱའི་སྐབས་སུ་ཕྱག་ཆེན་མ་གཏོགས་ཏིང་ངེ་འཛིན་གྱི་
ཕྱག་རྒྱ་བྱས་མི་ཆོག་ཅེས་གསུང་བ་ནི་མི་འཐད་དེ། དེ་ལ་ཕྱག་ཆེན་དང་མཉམ་གཞག་གི་ཕྱག་རྒྱུ་གཉིས་གདམ་ང་
ཅན་དུ་ཊིཀ་ཆེན་དང་ཆོ་ག་གཉིས་ཀར་བཤད་པའི་ཕྱིར། རྡོ་རྗེའི་ལྟེ་བར་སྔགས་ཀྱིས་མཚན་པ་ནི་རྡོ་རྗེ་ལྟེ་བ་ལ་
དཀྲིས་པ་ལྟ་བུར་མཁས་གྲུབ་ཀྱིས་བཤད་ཅིང་། སྔགས་ནི་མགོར་མོ་དང་མཐར་ས་བོན་ཡོད་པའི་ཨོཾ་སརྦ་པིར་ཧཱུཾ་
ཞེས་པ་ལྟ་བུའོ། ། རྡོ་རྗེ་ནི་སྔར་བཤད་པ་ལྟར་ལྕེའི་སྟེང་གི་རྡོ་རྗེ་ཡིན་གྱི། ཁ་ཅིག་སྙིང་གའི་རྡོ་རྗེ་ཡིན་ནམ་སྙམ་
པ་ནི་མི་འཐད་དེ། རྡོ་རྗེ་འབྱུང་བ་དང་དེ་ཉིད་སྣང་བ་གཉིས་ལས་ལྕེའི་སྟེང་གི་རྡོ་རྗེ་ལ་བཤད་པ་ལྟར་ཊིཀ་ཆེན་
ལས་ཀྱང་ལྕེའི་རྡོ་རྗེ་ལ་གསལ་བར་གསུངས་པའི་ཕྱིར་རོ། ༈ གསུམ་པ་ལས་རྒྱ་ནི། ཨོཾ་བཛྲ་སཏྭཱ་སུ་ཞེས་སོགས་
བརྗོད་པས་ཀྱང་རུང་ལ། ཆོ་གར་གསལ་བ་ལྟར་གར་དང་གླུ་དང་ཞེས་སོགས་བརྗོད་ཅིང་རྡོ་རྗེ་ཁུ་ཚུར་ལས་བྱུང་
བའི་གར་གྱི་ཁྱམས་བྱས་ལ་ལུས་ཀྱི་ལྷ་སོ་སོའི་ལས་རྒྱ་བཅིང་བ་དང་། ངག་ཏུ་སོ་སོའི་སྙིང་པོ་བརྗོད་པ་ནི་ཕྱིའི་
ལས་རྒྱ་དང་། ཡིད་ཀྱི་ལྷ་ཐམས་ཅད་ཀྱི་ཐུགས་ཀར་སྣ་ཚོགས་རྡོ་རྗེ་བསམ་པ་ནི་ནང་གི་ལས་རྒྱའོ། ། སྣ་ཚོགས་
པའི་མཚོན་དོན་ནི་འཕྲིན་ལས་ལ་བཞིར་དབྱེ་བའི་དོན་ནོ། ། བཞི་བ་ཕྱག་ཆེན་ནི། ལུས་ཀྱི་ལྷ་སོ་སོའི་ཕྱག་ཆེན་
བཅིང་བ་དང་། ངག་ཏུ་ལྷ་མོ་སོའི་སྙིང་པོ་བརྗོད་པ་ནི་ཕྱིའི་ཕྱག་ཆེན་དང་། ཡིད་ཀྱིས་ལྷ་ཐམས་ཅད་ཀྱི་ཐུགས་
ཀར་དང་པོའི་རྡོ་རྗེ་རྩེ་ལྔ་བས་མཚན་པར་བསམ་པ་ནི་ནང་གི་ཕྱག་ཆེན་ནོ། ། སྙིང་པོ་ནི་འགོར་ཨོཾ་དང་མཐར་ས་
བོན་མེད་པའི་སརྦ་བིད་ལྟ་བུའོ། ། དང་པོའི་དོན་མང་ཡང་འདིར་རྡོར་སེམས་ནི་རྡོ་རྗེ་རྒྱལ་པོ་སོགས་ལྷ་གཞན་
ཐམས་ཅད་ཀྱི་དང་པོར་བྱུང་བ་དང་རིགས་ཀྱི་བདག་པོའི་ངོ་བོར་འཇོག་པས་དེའི་ཐུགས་ཀྱི་མཚོན་བྱེད་རང་གི་
ཕྱག་མཚན་རྡོ་རྗེ་ལ་དང་བོའི་རྡོ་རྗེ་ཞེས་བྱའོ། ། རྡོ་རྗེ་དེ་ནི་ཊིཀ་ཆེན་ལྟར་ན། ཆེ་ཆུང་ངེས་པ་མེད་པ་དང་།
269

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྩེ་མོ་ལྔ་བ་ཁ་ཅུང་ཟད་གྱེས་པ་ཞིག་ལ་བྱེད་དོ། ། སྤྱིར་ཕྱག་རྒྱ་བཞི་ཀ་བཅིང་བའི་ཚུལ་ལ་མི་འདྲ་བ་ཡོད་པས་
ཁྱད་པར་ཤེས་དགོས་ཏེ། དམ་རྒྱ་ལྟ་བུ་ལའང་ནང་གསེས། རྒྱུད་ལས་བཤད་ལུགས་མི་འདྲ་བའི་ཁྱད་པར་དང་།
སློབ་དཔོན་འགའ་ཞིག་ཀྱང་བཞེད་པ་མི་འདྲ་བའི་ཁྱད་པར་ཤེས་དགོས་ལ། རང་རེས་ནི་ཆོ་ག་སོགས་ནས་མི་
གསལ་ན་མ་གཏོགས། གསལ་བཞིན་དུ་དེ་བོར་ནས་གང་ཡིན་གྱི་རྗེས་སུ་འབྲང་བའི་ཕྱག་རྒྱ་གང་བྱུང་བྱེད་མི་
རིགས་སོ། ། ཕྱག་རྒྱ་དེ་དག་གང་ལས་བཏུས་པ་སོགས་ཊཱིཀ་ཆེན་ནས་ཤེས་པར་བྱའོ། ། འོ་ན། དཀྱིལ་འཁོར་
གྱི་གཞུང་གནས་ནས་ལྷ་བསྒོམ་པ་ལ་ནང་གི་དམིགས་པ་མ་གཏོགས། ལྷ་དེ་དང་དེའི་ཕྱག་ཆེན་བྱེད་པ་ལ་ལྟོས་
པར་བཤད་པས། འདིར་ལྷ་དེ་དང་དེའི་ཕྱག་ཆེན་བྱེད་དགོས་པ་དེ་མི་འཐད་དོ་ཞེ་ན། སྐྱོན་མེད་དེ། འདིར་
ལུས་སེམས་རེ་རེ་རྐྱང་པས་འགྲོ་འོང་སོགས་ཀྱིས་བྱ་བ་མི་འགྲུབ་པ་ལྟར། ལུས་ཀྱི་ཕྱག་རྒྱུ་དང་ནང་གི་ཏིང་ངེ་
འཛིན་གཉིས་ཀ་ཚོགས་ནས་ཐོབ་བྱའི་འབྲས་བུ་སྒྲུབ་དགོས་པའི་ཕྱིར་ཏེ། དེ་ལྟར་ཡང་དཔལ་མཆོག་ལས། ཇི་
ལྟར་ལུས་ནི་སེམས་ཀྱིས་དང་། ། སེམས་ཀྱང་ལུས་ཀྱིས་འགྲུབ་འགྱུར་བ། ། དེ་བཞིན་ཕྱག་རྒྱུ་རྣལ་འབྱོར་
གྱིས། ། རྣལ་འབྱོར་དམ་ཚིག་སྒྲུབ་པས་སོ། ། ཞེས་སོགས་གསུངས་པའི་ཕྱིར། བཞི་བ་རྒྱས་བཏབ་པའི་དོན་
ནི། སྔར་བཤད་པ་ལྟར་ཕྱག་རྒྱ་བཞིས་རྒྱས་བཏབ་པས། རང་གི་ཐོབ་བྱའི་ལྷ་དེ་དང་དེའི་སྐུ་གསུང་ཐུགས་
མཛད་པ་དང་བཅས་པ་དང༌། རང་གི་ལུས་ངག་ཡིད་གསུམ་བྱ་བ་དང་བཅས་པ་རྣམས་དབྱེར་མེད་དུ་མོས་ནས།
མཐར་ཐོབ་བྱ་འབྲས་བུའི་སྐུ་གསུང་ཐུགས་མཛད་པ་དང་བཅས་པ་བཞི་འགྲུབ་པའི་ནུས་པ་བཞག་པ་ནི། ཕྱག་
རྒྱ་བཞིས་རྒྱས་བཏབ་པའི་དོན་ནོ། ། བཞི་བ་རྒྱས་བཏབ་པའི་དགོས་པ་ནི། སྔར་གྱི་དོན་དེར་བསྡུས་ཀྱང་རུང་
མོད། ཟུར་དུ་བཤད་ན། དེ་ལྟར་རྒྱས་བཏབ་པ་ལ་བརྟེན་ནས་གནས་སྐབས་སུ་བགེགས་ཀྱི་མི་འཚེ་བ་དང་།
ལྷས་རྗེས་སུ་འཛིན་པ་དང་། སངས་རྒྱས་འགྲུབ་པའི་དགོས་པ་སྤྱི་དང་ཁྱད་པར་དམ་རྒྱས་རྒྱལ་བའི་ཐུགས་དང་།
ཆོས་རྒྱས་གསུང་དང་། ལས་རྒྱས་འཕྲིན་ལས་དང་། ཕྱག་ཆེན་གྱི་སྐུ་འགྲུབ་པར་འགྱུར་བའི་དགོས་པ་ཡོད་
དོ། ། གཉིས་པ་རིགས་ལྔས་དབང་བསྐུར་བ། ཨོཾ་བུད་དྷཱ་ཨ་བྷི་ཥིཉྩ་ཨོ། ། ཞེས་སོགས་ཀྱིས་རིགས་ལྔས་དབང་
བསྐུར་རོ། ། དེ་ཡང་སྤྱི་བོར་རིགས་ལྔ་བསྒོམ་དགོས་པའི་དོན་ཡིན་ལ། ཁ་ཅིག་སྤྱིར་རིགས་ལྔ་སྤྱན་འདྲེན་པ་
དང༌། སྤྲུལ་བ་དང་། ས་བོན་ལས་བསྐྱེད་པ་སོགས་ཀྱང་བཞེད་དོ། ། གསུམ་པ་ལས་རྒྱལ་མཆོག་གི་ཏིང་ངེ་
འཛིན་ལ་གསུམ། འཕྲིན་ལས་འཅོལ་བ། མཆོད་བསྟོད། བཟླས་པ་བྱ་བའི་ཚུལ་ལོ། ། དང་པོ་ནི། རྩ་རིག་
བཟླ་ཞིང་ལྷ་དེ་དང་དེར་མོས་ནས། སློབ་དཔོན་ཀུན་སྙིང་ལྟར་ན་ཕྱག་ཆེན་དང་། སློབ་དཔོན་ཤཱཀྱ་བཤེས་
གཉེན་ལྟར་ན་ལས་རྒྱ་བྱེད་དགོས་ལ། གང་བྱེད་ཀྱང་མི་འགལ་ཞིང་། ཆོ་ག་དང་ཊཱིཀ་ཆེན་དུ་ཤཱཀྱ་བཤེས་གཉེན་
270

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
གྱི་ལུགས་ལྟར། ལུས་ཀྱི་དཀུ་གཡོན་དུ་བཅས་པའི་རྡོ་རྗེ་ཁུ་ཚུར་གཉིས་ལས་བྱུང་བའི་གར་སྔོན་དུ་འགྲོ་བས་ལྷ་སོ་
སོའི་སྔགས་བརྗོད་པ་དང་ལྷ་སོ་སོའི་ལས་རྒྱ་བཅིང་སྟེ། བཅོམ་ལྡན་འདས་ཞེས་སོགས་ཀྱིས་འཕྲིན་ལས་བཅོལ།
མཇུག་ཏུ་སེ་གོལ་གདབ་ཅིང་དཀུ་གཡོན་པར་ཕྱག་རྒྱ་དགྲོལ་ལོ། ། དེ་ཡང་རྒྱས་བས་ན། ལྷ་རེ་རེ་ལ་འཕྲིན་ལས་
རེ་རེ་དང་། བསྡུ་ན་ཆོ་གར་གསལ་བ་བཞིན་སྡེ་ཚན་དུ་བྱའོ། ། དམིགས་པ་ནི། དེའི་ཚེ་ལྷ་རང་རང་གི་ཐུགས་
ཀར་ཟླ་བའི་སྟེང་དུ་སྣ་ཚོགས་རྡོ་རྗེའི་ལྟེ་བར་རང་རང་གི་ས་བོན་གྱིས་མཚན་པ་ལས་འོད་འཕྲོས་པ་དང་། སྤྲུལ་
པ་དཔག་ཏུ་མེད་པར་སྤྲུལ་ནས་སོང་སྟེ། སེམས་ཅན་གྱི་དོན་སྤྱི་དང་བྱེ་བྲག་མཛད་ནས། རང་ལ་བསྡུའོ། །
གཉིས་པ་མཆོད་བསྟོད་ལ་གཉིས། མཆོད་པ་དང་བསྟོད་པའོ། ། དང་པོ་ལ་གཉིས། ། བྱིན་གྱིས་བརླབས་པ་
དང༌། མཆོད་པའོ། ། དང་པོ་ལ་མཆོད་པ་ཇི་ལྟར་བཤམས་པ་ནི། རྒྱས་པར་ན་རྩ་བའི་ལྷ་གྲངས་སོགས་དང་།
ཤིན་ཏུ་བསྡུ་ན། མཆོད་པ་ཚར་གཅིག་བྱེད་དུ་རུང་ལ། དེ་ནི་ཤིན་ཏུ་གཙང་བ་གལ་ཆེ་བ་དང་། མཆོད་ཡོན་
སོགས་ལ་འདེབས་རྒྱུའི་རྫས་ནི། ཏིལ་དང་། ནས་དང་འབྲས་ཡོས་དང་། མེ་ཏོག་གི་དྲི་བཟང་པོ་དང་། དྲི་
བཟང་གི་སྤགས་པའི་ཆུའམ་དྲི་བཟང་འགའ་ཞིག་འདེབས་པར་གསུངས་པ་ལྟར་བྱས་ན་ཕུན་སུམ་ཚོགས་པ་དང་།
མེད་ནའང་སྤྲོས་བཟང་པོ་སོགས་ཀྱིས་དྲི་བཟང་ཕྱི་མར་བྱས་པའམ། དེས་བསྒོམ་པའི་ཆུ་མཆོད་ཡོན་སོགས་ལ་
འདེབས་པར་བྱས་ན་ལེགས་སོ། ། རང་ཅག་ནི། ལྷ་ལ་མི་གཙང་བའི་ཆུ་སོགས་གང་བྱུང་གིས་ཆོག་ལ། རང་ལ་
ཟས་རོ་བརྒྱ་བ་སོགས་འདོད་པས་སྒྲུབ་པ་ནི། དངོས་གྲུབ་འབྱུང་བའི་རེ་བ་མེད་པ་འདྲའོ། ། མཆོད་པ་ཇི་ལྟར་
བཤམས་ཡང་། རྡོ་རྗེ་གནོད་སྦྱིན་གྱི་སྔགས་དང་ཕྱག་རྒྱས། མཆོད་རྫས་ལ་གནས་པའི་བགེགས་ཐམས་ཅད་
བསང་། རྡོ་རྗེ་མེའི་སྔགས་དང་ཕྱག་རྒྱས། མི་གཙང་བའི་ཉེས་སྐྱོན་ཐམས་ཅད་སྦྱངས། སྭ་བྷཱ་ཝས་ཐ་སྙད་
ཙམ་མ་གཏོགས་དོན་དམ་པར་མ་གྲུབ་པར་བསམ་སྟེ། ཐ་མལ་གྱི་སྣང་ཞེན་དག་པར་བྱས། མཆོད་རྫས་རྣམས་
དོན་དམ་པར་མ་གྲུབ་ཀྱང་། ཀུན་རྫོབ་པའི་ངོ་བོ་སྣང་བས། སྟོང་བའི་ངང་ལས་མཆོད་རྫས་རྣམས་ཀྱི་གོ་སར་
མི་གེ་ཨོཾ་རེ་རེ་བསམ། དེ་ཡོངས་སུ་གྱུར་པ་ལས་སྣོད་བཟང་པོ་ཡངས་ཤིང་རྒྱ་ཆེ་བ་དང་། ཡང་དེའི་ནང་དུ་ཨོ་རེ་
རེ་བྱུང་བ་འོད་དུ་མེར་གྱིས་ཞུ་བས། དེ་ཐམས་ཅད་དྭངས་ཤིང་ཐོགས་པ་མེད་པ་ཟག་མེད་ཀྱི་ཡེ་ཤེས་གྱི་བདག་
ཉིད་དུ་མོས་པས་བསྐྱེད་དེ། རང་རང་གི་སྔགས་དང་ཕྱག་རྒྱས་བྱིན་གྱིས་བརླབས་ནས་བརྟན་པར་བྱའོ། །
གཉིས་པ་འབུལ་བ་ནི། རབ་འབྱམས་རྒྱ་མཚོ་དཔག་མེད་ན། ། ཞེས་སོགས་ཀྱིས་ཚིགས་བཅད་སྔགས་དང་ཕྱག་
རྒྱས་འབུལ་ཞིང་། མཆོད་པ་རེ་རེ་ལ་ལྔ་ལྔ་ཚང་སྟེ། ཕྱིའི་མེ་ཏོག་སོགས་ནི་ཕྱི་ཡོ་བྱད་ཀྱི་མཆོད་པ། སྔགས་
བརྗོད་བསྔགས་ཀྱི་མཆོད་པ། ཕྱག་རྒྱ་བཅིང་བ་ཕྱག་རྒྱའི་མཆོད་པ། ལྷ་སྒོམ་པ་རྣལ་འབྱོར་གྱི་མཆོད་པ། དེས་
271

༄༅: ： རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རང་གཞན་གྱི་དོན་སྒྲུབ་པ་སྒྲུབ་པའི་མཆོད་པ་དང་ལྔ་ཡོད་པར་གསུངས་ལ། རབ་འབྱམས་རྒྱ་མཚོ་ནི། གླིང་
བཞི་རི་རབ་དང་བཅས་པ་གཅིག་ནས་བགྲང་བའི་སྟོང་ལོང་བ་ལ་སྟོང་དང་པོ། དེ་འདྲ་བ་སྟོང་ལ་སྟོང་གཉིས་པ།
དེ་འདྲ་བ་སྟོང་ལ་སྟོང་གསུམ་གྱི་འཇིག་རྟེན་དང་། ཡང་དེ་འདྲ་བ་སྟོང་ལོང་བ་ལ་རབ་འབྱམས་མཚམས་སྦྱོར།
དེ་འདྲ་བ་སྟོང་ལ་རབ་འབྱམས་རྒྱུད་དང་པོ། ། དེ་འདྲ་བ་སྟོང་ལ་རབ་འབྱམས་རྒྱུད་བར་མ། དེ་འདྲ་བ་སྟོང་
ལ་རབ་འབྱམས་རྒྱ་མཚོ་ཡིན་ཏེ། དེ་ལྟར་མདོ་ཕལ་ཆེན་སོགས་ནས་འབྱུང་བ་ལྟར་ཊཱིཀ་ཆེན་དུའང་བཤད་པའི་
ཕྱིར། དེ་འདྲ་བའི་རབ་འབྱམས་རྒྱ་མཚོའི་ཞིང་དེ། རྣམ་སྣང་གངས་ཅན་མཚོའི་ཕྱག་མཐིལ་ཀྱི་རྡུལ་ཕྲ་རབ་
གཅིག་ལའང་གནས་པ་ཕལ་པོ་ཆེ་ལས་བཤད་དོ། ། དེའི་ཚེ་དམིགས་པ་ནི་རང་གི་སྙིང་ཀར་སྣ་ཚོགས་རྡོ་རྗེ་
བསམ། དེ་ལ་ས་བོན་བཀོད་ནས་གར་གྱི་ཁྱམས་བྱས་ཏེ། མཆོད་པའི་ལྷ་མོ་སྤྲོས་པས་དངོས་སུ་བཤམས་པ་དང་
ཡིད་ཀྱིས་སྤྲུལ་བའི་མཆོད་པ་རྣམས་དང༌། འཇིག་རྟེན་གྱི་ཁམས་ན་ཡོད་པའི་མཆོད་པ་རྣམས་བླངས་ནས་ལྷར་
མཆོད་ ཅིང་བསྡུའོ། ། དེ་ནི་དམིགས་པ་བསྡུས་པ་ཡིན་ལ། ཅུང་ཟད་རྒྱས་པར་ནི་གཞན་ནས་ཤེས་པར་
བྱའོ། ། དེ་ཡང་ཨོ་ཞེས་སོགས་ཀྱིས་སྔགས་བརྗོད་དེ། ལྷ་མོ་སྤྲོ་བའི་ཚེ་སེ་གོལ་ཕར་བསྟན་པ་དང་། མཆོད་
ནས་རང་ལ་བསྡུ་བའི་ཚེ། བདག་བསྐྱེད་ལ་ཚུར་བསྟན་པ་དང་། མདུན་བསྐྱེད་ལ་ཕར་བསྟན་པ་དང་། ཁ་
ཅིག་བསྡུ་བའི་ཚེ་ཡིན་ཕྱིན་ཚུར་བསྟན་པའང་ཡོད་ལ། གོ་ལ་ལའི་རྒྱུན་ལས་སྔ་མ་ལྟར་གསུངས་སོ། ། སྔགས་
དོན་དང་ཕྱག་རྒྱ་སོགས་ནི་གོ་སླ་བ་དང་གཞན་དུ་བཤད་པ་དང་འདྲའོ། ། དེ་ནས་སྒེག་སོགས་བརྒྱད་ཀྱི་མཆོད་
པ་ནི། སྙིང་ཀར་སྣ་ཚོགས་རྡོ་རྗེ་བསམ་པ་དེ་ལ་རིགས་ལྔའི་ས་བོན་བཀོད་དེ། ལྷ་མོ་རང་རང་གི་ང་རྒྱལ་གྱིས་
དེའི་ཕྱག་རྒྱུ་བྱ་ཞིང་ས་བོན་ལས་རང་འདྲའི་མཆོད་བའི་ལྷ་མོ་སྤྲོས་ཏེ་མཆོད་ནས་རང་ལ་བསྡུ་བར་བྱ་ཞིང་། དེ་
ལ་ཡང་ཚིགས་བཅད་དང་སྔགས་སྤེལ་མ་སྤེལ་སོགས་ཀྱི་དམིགས་པ་སོ་སོར་འགྱུར་རོ། ། བསྡུ་ན། སྔ་ཕྱིའི་
མཆོད་པ་རྣམས་སྔགས་རྐྱང་པས་མཆོད་པར་བྱར་རུང་ལ་མཆོད་པ་དངོས་སུ་བཤམས་པ་དང་ཡིད་ཀྱིས་མོས་པ་
གང་ཡིན་ཀྱང་། དམིགས་པ་གཙོ་ཆེར་རྗེ་བླ་མ་ཡབ་སྲས་ཀྱིས་བཤད་དོ། ། གཉིས་པ་བསྟོད་པ་ནི། མཉམ་མེད་
སོགས་གསུང་ལ། དེ་ནི་སངས་རྒྱས་མཉམ་སྦྱོར་ལས་གསུངས་པ་བཀོད་ཅིང་། རྒྱས་པར་བྱེད་ན་མདུན་བསྐྱེད་
ཀྱི་བསྟོད་པ་བཞིན་བྱ་བར་ཊིཀ་ཆེན་ལས་བཤད་དོ། ། དེ་ཡང་ཚིགས་བཅད་དང་པོ་འདིས་རྣམ་སྣང་གི་སྐུའི་
དཀྱིལ་འཁོར་དང་། ཡོན་ཏན་ཤིན་ཏུ་ཕྲ་བའི་སོགས་གཉིས་པས་མི་བསྐྱོད་པའི་རིགས་དང་། རྟག་ཏུ་དྲི་མ་མེད་
པ་སོགས་གསུམ་པས་རིན་འབྱུང་གི་རིགས་དང་། ཚད་མེད་ཚད་དང་ཞེས་སོགས་བཞི་པས་འོད་དཔག་མེད་ཀྱི་
རིགས་དང་། ཨེ་མའོ་ཞེས་སོགས་ལྔ་བས་དོན་གྲུབ་ཀྱི་རིགས་ལ་བསྟོད་དོ། ། དེ་ལྟར་ན། སྐུ་གསུང་ཐུགས་ཡོན་
272

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
ཏན་འཕྲིན་ལས་ལྔའི་ངོ་བོ་དེ་བཞིན་གཤེགས་པ་རིགས་ལྔ་ལ་བསྟོད་པས་ལྷ་ཐམས་ཅད་ལ་བསྟོད་པར་འགྱུར་
རོ། ། དེ་ཡང་རྣམ་སྣང་ཆོས་དབྱིངས་ཡེ་ཤེས་ཀྱི་བདག་ཉིད་སྐུའི་ངོ་བོ། མི་བསྐྱོད་པ་མེ་ལོང་ཡེ་ཤེས་ཀྱི་བདག་
ཉིད་གསུང་གི་ངོ་བོ། རིན་འབྱུང་མཉམ་ཉིད་ཡེ་ཤེས་ཀྱི་བདག་ཉིད་ཐུགས་ཀྱི་ངོ་བོ། འོད་དཔག་མེད་སོ་སོར་
རྟོགས་པའི་ཡེ་ཤེས་ཀྱི་བདག་ཉིད་གསུང་གི་ངོ་བོ། དོན་གྲུབ་བྱ་གྲུབ་ཡེ་ཤེས་ཀྱི་བདག་ཉིད་འཕྲིན་ལས་ཀྱི་ངོ་
བོའམ་དཀྱིལ་འཁོར་རོ། ། དེ་ལྟར་བསྟོད་པའི་ཕན་ཡོན་ནི། འདི་དེ་སངས་རྒྱས་ཐམས་ཅད་ཀྱི་ཞེས་སོགས་ཀྱི་
རྐང་པ་བཞིའོ། ། སྐབས་འདིར་སྒོམ་པ་གཙོ་བོར་བྱེད་ན། རྟེན་བརྟེན་པའི་དཀྱིལ་འཁོར་གསལ་བཏབ་སྟེ་དྲན་
ཤེས་ཀྱི་ཡུལ་དུ་བྱས་ནས་སྤྱི་དང་བྱེ་བྲག་གང་གསལ་བ་དེ་ལ་སེམས་བཟུང་ངོ༌། ། ལས་དང་པོ་བ་ལ་དང་པོ་ནས་
ཤིན་ཏུ་གསལ་བ་མི་འབྱུང་ཡང་དོན་སྤྱི་རགས་པ་ཙམ་ཞིག་མོས་པས་སྣང་ཡུལ་དུ་བྱས་ནའང་ཕན་ཡོན་ཆེ་བར་
གསུངས་པས་ཐོག་མ་ནས་གསལ་པོ་མི་འབྱུང་བར་གཞིར་བཅས་ཏེ་སེམས་ལ་དྲན་པའི་འདུན་པ་ཙམ་ཡང་མི་བྱེད་
པ་ནི་སྐྱོན་ཆེན་པོའོ། ། དྲན་པས་བཟུང་ནས་ལྷ་དེ་དང་དེ་ངའོ་སྙམ་དུ་ང་རྒྱལ་བརྟན་པོ་བྱེད་དགོས་ཤིང་། དེ་
ནི་ལྷའི་རྣམ་པ་གསལ་མི་གསལ་གང་ཡིན་ཀྱང་ལྷའི་ང་རྒྱལ་གཙོ་ཆེ་བར་རྗེ་རྣམས་གསལ་བར་བཤད་དོ། ། དེའི་
ཚེ་ཟབ་གསལ་གཉིས་མེད་ཀྱི་རྣལ་འབྱོར་ལ་གནས་དགོས་ཏེ། ཟབ་པ་བདག་མེད་སྒོམ་པ་དང༌། རྒྱ་ཆེ་བ་ལྷའི་
རྣལ་འབྱོར་གཉིས་ཀ་ཚང་བར་སྒོམ་དགོས་པའི་ཕྱིར། གསུམ་པ་བཟླས་པ་ནི། ལྷ་རང་རང་གི་སྔགས་དང་རྩྭ་
སྔགས་རྣམས་ཡིན་ལ། བསྐལ་བཟང་གི་སེམས་དཔའ་ལ་སརྦ་སཾ་སཱ་རི་སོགས་ཡིན་ནོ། ། འོན་ཀྱང་ཆོ་ག་དང་
ཊཱིཀ་ཆེན་ཏུ་མགྲོན་ཐབས་ཀྱི་ལྷ་ལ་སྔགས་བཟླ་དགོས་མི་དགོས་གསལ་བར་མ་བཤད་ཀྱང༌། རྩ་རིག་བཅུ་པ་ནི་
ཐུན་མོང་དུ་ཡིན་ལ། བསྐལ་བཟང་གི་སེམས་དཔའ་སོགས་ལ་རང་རང་གི་སྔགས་ཐུན་མོང་མིན་པ་གཞན་
སྐབས་འདིར་བཟླ་བ་མ་ཡིན་ཡང་། ཐུན་མོང་དུ་སཾ་སྭཱ་རི་དང་། གཞན་ཉན་ཐོས་རང་རྒྱལ་ཁྲོ་བོ་རྣམས་ལ་རྩ་
རིག་གང་འོས་བ་རེ་བཟླ་དགོས་པར་མངོན་ནོ། ། དེ་ཡང་ལྷ་ཐམས་ཅད་ཀྱི་ཐུགས་ཀར་རང་རང་གི་ས་བོན་ལ་
བཟླས་པའི་སྔགས་ཀྱིས་བསྐོར་པའི་དམིགས་པ་བྱ་སྟེ། གཙོ་བོ་ལྟ་བུས། ཐུགས་ཀར་ཟླ་བའི་གདན་གྱི་སྟེང་དུ་ཨོཾ་
ཡིག་གི་མཐར་ཨོཾ་སརྦ་བིད་ཡ་ཨཱ་ཝ་ར་ཎ་ཞེས་སོགས་ཀྱི་སྔགས་དང་། སྦྱོར་རྒྱལ་ལ། ཧཱུྃ་ཡིག་གི་མཐར་ཨོཾ་སརྦ་
བིད་ཧཱུཾ་ཞེས་པས་བསྐོར་བ་ལས་འོད་ཟེར་འཕྲོས་ཏེ་སེམས་ཅན་གྱི་དོན་བྱེད་པའི་དམིགས་པ་དང་། གཙོ་འཁོར་
ཐམས་ཅད་ཀྱི་ཞལ་ནས་སྔགས་འདོན་པར་བསམ་མོ། ། བསྟེན་ཚད་ལ་གྲངས་ཀྱི་བསྙེན་པ། མཚན་མའི་བསྙེན་
པ་གཉིས་ལས་དང་པོ་ནི། གྲངས་ངེས་ཅན་མེད་ཀྱང་ལྷ་འགྲུབ་པའི་རྟགས་མ་བྱུང་གི་བར་དུ་བཟླ་བ་དང་།
རྟགས་ལ་ཡང་མཆོག་དང་འབྲིང་དང་ཐ་མ་གསུམ་ཡོད། གྲངས་བསྙེན་ལའང༌། ལས་ཚོགས་མང་པོ་སྒྲུབ་ནུས་
273

༄༅{ ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མི་ནུས་ཀྱི་དབང་དུ་བྱས་ནས། བསྙེན་གྲོངས་མི་འདྲ་བ་ཡོད་ཀྱང༌། དབང་བསྐུར་རབ་གནས་སོགས་ལ་དབང་
བའི་གྲངས་བསྙེན་ནི། འདུལ་འཛིན་པ་རང་ཉིད་ཀྱི་ཊཱིཀ་ཆེན་དང་། ཡོན་ཏན་བཤེས་གཉེན་གྱི་ཊིཀ་ཆུང་
གཉིས་ཀར་ཡང་། གཙོ་བོའི་སྔགས་འབུམ་མམ་རྩ་རིག་འབུམ་མམ་དབང་གི་དུས་སུ་གང་ལ་མེ་ཏོག་ཕོག་པའི་ལྷ་
དེའི་སྔགས་གང་རུང་འབུམ་ཕྲག་རེ། གཞན་རྣམས་ལ་ཁྲི་ཁྲག་རེ་བཤད་ལ། དེ་ལ་ཡེ་ཤེས་འབེབས་སྔགས་
འབུམ་དང་ཁ་སྐོར་སྦྱིན་སྲེག་བྱ་དགོས་པར་གསུང་། དེ་ཡང་ཆོ་ག་དང་ཊཱིཀ་ཆེན་གཉིས་ལས། འཁོར་གྱི་ལྷ་
གཞན་ལ་ཁྲི་ཕྲག་བཟླ་བར་བཤད་ཀྱང་། དེ་རྩ་བའི་འཁོར་རྐྱང་བའི་དབང་དུ་བྱས་པ་དང་མགྲོན་ཐབས་ཀྱི་ལྷ་
དང་གཉིས་ཀའི་དབང་དུ་བྱས་པ་གང་ཡིན་མི་གསལ་ཡང་། ཊཱིཀ་ཆུང་ལྟར་ན། དེ་ཀུན་རིག་རྩ་བའི་འཁོར་གྱི་
ལྷ་རྣམས་ཀྱི་དབང་དུ་བྱས་པར་གསལ་ཞིང་། བུམ་བསྐྱེད་ཀྱི་བཟླས་པ་ལྟར་ན་ཡང་དེ་ལྟར་ཡིན་པར་སྣང་
ངོ་། ། འོན་ཀྱང་སྔར་བཤད་པ་ལྟར་ཐུན་མོང་གི་བཟླས་པ་དེ་དག་གང་འོས་ཞིག་བྱས་ན་ཡང་ལེགས་པར་སེམས་
ཏེ། དེས་བཟུང་དུ་མི་དགོས་པར་མངོན་ནོ། ། སྔགས་རིམ་ཆེན་མོ་ལས། རྣལ་འབྱོར་རྒྱུད་ཀྱི་སྒོ་ནས་དབང་
བསྐུར་རབ་གནས་སོགས་བྱེད་པ་ལ། རྩ་བའི་ལྷ་གང་ཡང་རུང་བ་ཞིག་གི་བསྙེན་པ་འབུམ་བྱས་པས་ཀྱང་རུང་
བའི་སྐབས་ཡོད་པར་སངས་རྒྱས་གསང་བས་བཞེད་དམ་འཆད་ཅིང་། མ་ཐ་ཡང་དེ་ལྟར་བྱེད་དགོས་པར་
གསུངས་ལ། འོན་ཀྱང་འདིར་ཕུན་སུམ་ཚོགས་པ་ནི་སྔ་མ་ལྟར་རོ། ། དེ་ལྟ་ནའང་དེང་སང་དབང་མ་ཐོབ་ཅིང་།
བསྙེན་པ་གང་མ་སོང་བ་དང་། ཆོ་ག་དང་། སྔགས་ཀྱང་ངག་འཆལ་དང་བསྲེ་སྟེ་གང་བྱུང་བྱེད་པ་བདག་དང་
བདག་འདྲ་བའང་མང་དུ་སྣང་བ་རྣམས་ཀྱང༌། ད་དུང་ཐོག་མར་རང་ཉིད་ངན་སོང་ལས་ཐར་བའི་ཐབས་བྱས་
ནས་དེ་རྗེས་གཞན་གྱི་དོན་བྱས་ན་ལེགས་པར་སེམས་ཏེ། ལུང་མང་དུ་དོགས་ནས་མ་དྲངས་ལ་དེ་ཡང་དུས་ཀྱི་
སྟོབས་ཡོད་པར་སྣང་ངོ༌། ། དཀྱིལ་འཁོར་གྱི་ལྷ་འདི་རྣམས་སངས་རྒྱས་ཤ་སྟག་ཡིན་ཞིང་། འཕྲིན་ལས་ཀྱང་
སེམས་ཅན་རྣམས་ཀྱི་ངན་སོང་སྤྱོད་པ་ལ་བརྩོན་པ་ཡིན་པའི་ཕྱིར། འདི་རྣམས་ཀྱི་མཚན་ནམ་ཐོས་ཤིང་དྲན་
པས་ཀྱང་ངན་སོང་ལས་གྲོལ་ནུས་ན་ཆོ་ག་ཚད་ལྡན་དང་རྗེས་མཐུན་གང་བྱས་ཀྱང་ལྟ་ཅི་སྨོས། དེའི་ཕྱིར་རང་
དང༌།ཞན་གྱི་དོན་དུ་དམིགས་ཏེ་སེམས་བཟང་པོས་ཆོ་ག་རྣམ་པར་དག་པའི་ཚིག་ཅེས་ལེགས་པར་བསྒྲགས་
ནའང་ཕན་ཡོན་ཆེ་བར་བཤད་པས་དེ་ལྟར་མཛད་དུ་གསོལ་ཞེས་ཞུའོ། ། ཐུན་མཚམས་སུ་བྱ་བར་འདོད་ན།
ཆུ་གཉིས་ཉེར་སྤྱོད་རོལ་མོ་དང་བཅས་པ་སྔགས་དང་ཕྱག་རྒྱ་ཙམ་གྱིས་མཆོད་ལ། བསྟོད་པ་རྒྱས་བསྡུས་གང་
རུང་བྱ་བ་དང་། ཡིག་བརྒྱ་འདོན་པར་ཆོ་གར་བཤད་ལ། ཕྱག་ལེན་དུ་ཡིག་བརྒྱ་མཆོད་པའི་གོང་དུ་རྒྱ་བར་
དར་ཤིང་བཟླས་པའི་ཚེ་འཕྲེང་བའི་རྒྱུ་ཇི་ལྟར་བྱ་བ་སོགས་ནི་ཊིཀ་ཀར་ཤེས་པར་བྱའོ། ། གསུམ་པ་ཐུན་
274

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
མཚམས་སུ་བྱ་བའི་རིམ་པ་ནི། རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་ཨོཾ༌སརྦ་
བིད་ཨོཾ་ཞེས་སོགས་ཀྱིས་གནས་གསུམ་བྱིན་གྱིས་བརླབས་ལ་ཐུན་མཚམས་ཀྱི་བྱ་བ་ལ་འཇུག་གོ ། རྒྱུད་གཞན་ན།
ཐུན་གཉིས་པ་སོགས་ལ་བབས་པའི་ཚེ་སླར་མངོན་རྟོགས་འགོ་ནས་བཟུང་རྒྱས་བསྡུས་གང་རུང་བྱས་ཏེ་བསྙེན་པ་
ལ་འཇུག་པར་བཤད་ཀྱང༌། འདིར་ཐུན་གཉིས་པ་སོགས་ལ་བབས་པ་ན། ཁྲུས་དང་ཉེ་རེག་བྱས་ཏེ་ནང་དུ་
ཞུགས་ལ། གཙོ་བོའི་དམ་རྒྱ་བཅིངས་ནས་ཛ ཧཱུཾ་བཾ་ཧོ ཞེས་བརྗོད་ཅིང་། རང་གཙོ་བོ་དང་གཉིས་སུ་མེད་
པར་བསམ། མཆོད་བསྟོད་རྒྱས་བསྡུས་གང་རུང་བྱས་ནས་སྒོམ་བཟླས་སྔར་བཞིན་བྱས་པའི་མཐར་ཡིག་བརྒྱས་
བརྟན་པར་བྱ་སྟེ། དེ་ནི་ཐུན་གསུམ་པ་དང་བཞི་པ་ལ་འདྲའོ། ། ཐུན་དང་པོ་ལ་གཤེགས་པའམ་མ་གཤེགས་
ཅན་བཞིའི་བྱེད་པའི་ཚེ་བཞི་པའི་མཐར་གཤེགས་དགོས་པས། མཆོད་བསྟོད་ཀྱི་རྗེས་ སུ་ཡིག་བརྒྱ་བརྗོད་ལ།
བདག་གི་དགེ་བའི་ཞེས་སོགས་ཚིགས་བཅད་ཀྱིས་དགེ་བ་བསྔོ་བ་དང་། དེ་ནས་མཆོད་ཡོན་ཕུལ། མོ་རྒྱུད་ཀྱིས་
སེམས་ཅན་སོགས་གཅིག་གིས་བསྐལ་ནས། སེམས་མ་རྡོ་རྗེ་མའི་ཕྱག་རྒྱ་སྤྱི་བོ་ནས་གྱེན་ཏུ་དཀྲོལ་ནས། ཨོཾ་བཛྲ་
སཏྭཱ་མུ ཞེས་པས་བདག་བསྐྱེད་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། རྡོ་རྗེ་བསྡུ་བའི་ཕྱག་རྒྱ་
བཅིངས་ནས་བཛྲ་ས་མཱ་ཛ༔ དམ་ཚིག་པའི་རྟེན་བརྟེན་པའི་དཀྱིལ་འཁོར་རང་ཉིད་ལ་ཐིམ་པར་བསམ་ལ། ལྷའི་
ང་རྒྱལ་གྱིས་གླེགས་བམ་སྒྲོགས་པ་སོགས་སམ། ཡང་ན་བུམ་པ་སྒྲུབ་པ་ལ་འཇུག་གོ ། འདིར་རྡུལ་ཚོན་གྱིས་
སྐབས་སུ་གཤེགས་གསོལ་བྱེད་པའི་ཚེ་ལྟར་ལྷ་རེ་རེ་ནས་དམ་རྒྱ་བགྲོལ་སྟེ་གཤེགས་པར་བྱས་མཆོག་མོད། འོན་
ཀྱང་རྡོ་རྗེ་འབྱུང་བ་ལྟར་ཆོ་གའི་གཞུང་དང་། ཊཱིཀ་ཆེན། པཎ་ཆེན་ཐམས་ཅད་མཁྱེན་པའི་ཀུན་རིག་ཆོ་ག
ཊཱིཀ་ཆུང་རྣམས་སུ་སྔ་མ་ལྟར་གསུངས་པས། བདག་བསྐྱེད་གཤེགས་གསོལ་དེ་ལྟར་བྱ་ཞིང་། མདུན་བསྐྱེད་ལ་
རྡུལ་ཚོན་བསྡུས་ནས་གཤེགས་པའི་ཚེ། ལྷ་རེ་རེ་ནས་དམ་རྒྱ་དཀྲོལ་ཏེ་གཤེགས་པར་གསུངས་པ་ལྟར་རོ། ། ཁོ་
ཅིག་བདག་བསྐྱེད་ཀྱི་མཐར་གཤེགས་གསོལ་རྒྱས་པ་རྒྱས་པ་དེ་ཁོ་ན་བཞིན་བྱེད་དགོས་སོ་སྙམ་པ་ནི་མཐོང་རྒྱུ་
ཆུང་བར་གསལ་ལོ། ། རགས་པའི་རྣལ་འབྱོར་ལ་བརྟན་པ་རྙེད་ན། དེ་ནས་སྟེང་གི་ཕྱག་མཚན་ཕྲ་མོ་བསྒོམས་
པའི་ཕྲ་མོའི་རྣལ་འབྱོར་བྱའོ། ། གཉིས་པ་མཚོན་མེད་ཀྱི་རྣལ་འབྱོར་ནི། དེ་ལྟར་ལྷའི་རྣལ་འབྱོར་བསྒོམ་པ་
ཡང་རྟེན་ནས་ཞི་གནས་ཁྱད་པར་ཅན་རྙེད་པ་ན། དེའི་སྟེང་དུ་སྟོང་ཉིད་ཀྱི་དོན་ལ་ཡང་ཡང་དཔྱད་པས་སྟོང་
ཉིད་རྟོགས་པའི་ལྷག་མཐོང་འགྲུབ་པའི་ཚེ་མཚན་མེད་ཀྱི་རྣལ་འབྱོར་ཁྱད་པར་ཅན་འགྲུབ་པ་ཡིན་ནོ། ། གཉིས་
པ་བསྙེན་པ་ལས་སུ་རུང་ནས་དངོས་གྲུབ་སྒྲུབ་པ་ནི། དེ་ལྟར་བསྙེན་སྒྲུབ་སྔོན་དུ་སོང་ནས། མཉམ་གཞག་ཏུ་
ཟབ་གསལ་གཉིས་མེད་དང་། རྗེས་ཐོབ་ཏུ་ལས་ཚོགས་ལ་བརྟེན་ནས་མཆོག་དང་ཐུན་མོང་གི་དངོས་གྲུབ་སྒྲུབ་
275

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པར་བྱེད་པའོ། །
གཉིས་པ་དཀྱིལ་འཁོར་གྱི་ཆོ་ག་ལ་བཞི། སའི་ཆོ་ག སྟ་གོན་གྱི་ཆོ་ག དངོས་གཞིའི་ཆོ་ག མཇུག་གི་
ཆོ་གའོ། ། དང་པོ་ལ། ས་བརྟགས་པ། ས་བླང་པ། ས་སྤྱོད་པ། ས་བཟུང་པ། སྲུང་ཞིང་བྱིན་གྱིས་བརླབ་
པ་དང་ལྔའོ། ། དང་པོ་ནི། སྔར་དཀྱིལ་འཁོར་བཞེངས་ནས་བྱིན་ གྱིས་བརླབས་པའི་གནས་མ་གཏོགས།
གསར་དུ་བཞེངས་པའི་ཚེ། ས་ཕྱོགས་དེར་དཀྱིལ་འཁོར་བྲི་བར་རུང་མི་རུང་དང་། ལྟོ་འཕྱེ་བརྟགས་པ་རྣམས་
བྱའོ། ། གཉིས་པ་ནི། ས་དེའི་བདག་པོ་རྒྱལ་པོ་སོགས་ལས་སློང་པ་དང་། གཞི་བདག་ལ་གཏོར་མ་བྱིན་ནས་
སློང་བའོ། ། གསུམ་པ་ནི། རྫས་སྔགས་ཏིང་ངེ་འཛིན་གསུམ་གྱིས་སྦྱང་བར་བྱའོ། ། བཞི་བ་ནི། ཡིག་བརྒྱ་
བཟླས་ཤིང་འདིར་དཀྱིལ་འཁོར་བྲི་བར་བྱའོ་སྙམ་དུ་བློས་བཟུང་ངོ་། ། ལྔ་བ་ནི། ཆས་འཇུག་བྱ་བའམ་མ་བྱས་
ཀྱང་རུང་སྟེ། གང་དུ་བྲི་བའི་གནས་དེར་སློབ་དཔོན་འཁོར་བཅས་འདུག་ནས་ དམ་ཚིག་བཟུང་བ་དང་
བདག་བསྐྱེད་རྒྱས་པ་བསྒོམས་ནས་བཟླས་པ་ཡན་ཆད་བྱས། དེང་དུས་བདག་ཚེ་ཞེས་སོགས་ཀྱིས་སྤྲོ་བ་བསྐྱེད།
མ་ལུས་ཕྱོགས་ན་ཞེས་སོགས་ཀྱིས་སྙན་མནན་པ་བྱ། སྒོ་བཞིའི་སློབ་དཔོན་གྱིས་མཆོད་བསྟོད་མཎྜལ་སྔོན་དུ་
བཏང་ནས། མགོན་པོ་ཁྱོད་ལ་ ཞེས་ སོགས་ཀྱིས་གསོལ་གདབ་བྱས་པའི་རྗེས་སུ། སློབ་དཔོན་གྱིས་ སྔར་
བསྒོམས་པའི་དཀྱིལ་འཁོར་ནམ་མཁར་བཏེག ལངས་ནས་ཕྱག་བྱ། རང་གཙོ་བོ་ལས་བྱེ་སྟེ་འཇིག་རྟེན་གསུམ་
རྒྱལ་དུ་བསྐྱེད་དེ་བགེགས་བསྐྲད་དོ། ། བདག་ནི་རང་ཉིད་རྡོ་རྗེ་ཅན། ཞེས་སྔགས་ཀྱིས་རིགས་དྲུག་གི་ང་རྒྱལ་
བཟུང་། དེ་ནས་རྡོ་རྗེའི་འགྲོས་ཀྱིས་དབང་ལྡན་དུ་སོང་སྟེ། བགེགས་ལ་བཀའ་བསྒོ་བསྣུན་སྲེག་བཅིང་གསུམ་
ནས་ཁུ་ཚུར་གྱི་བར་སྲུང་འཁོར་བསྒོམས་ཏེ་ཕུར་གདབ་བྱ། འདིར་བསང་གཏོར་གྱི་ཆེད་དུ་ལས་བུམ་ཀྱང་
བསྐབ་པར་བྱའོ། ། གཉིས་པ་སྟ་གོན་ལ་གསུམ། ལྷ་སྟ་གོན། བུམ་པ་དང་། སློབ་མ་སྟ་གོན་ནོ། ། དང་པོ་ནི།
ལས་ཐམས་ཅད་པ་བཟླས་པའི་དྲི་ཆུས་ས་གཞི་བསང་། ཐིག་སྐུད་ཚད་ལྡན་ཕྱིའི་བདུད་རྩི་ལྔ་དང་བ་བྱུང་ལྔས་
བྱུགས་པ་སྣོད་དུ་བཞག རྡོ་རྗེ་གནོད་སྦྱིན་དུ་བསྐྱེད་པ་སོགས་ཀྱིས་ལྷ་གནས་བྱས་ནས། ཨོཾ་སརྦ་སཾ་ཤོ་དྷ་ནི་ཞེས་
སོགས་ཀྱིས་ནམ་མཁར་གདབ་པ་མ་གཏོགས་ཡེ་ཐིག་བཞིན་དུ་བྱ། ཐིག་འདེབས་ཚུལ་ཡང་ཊཱིཀ་ཆེན་ལས་གསལ་
བ་ལྟར་བྱ་ལ། འདིར་མང་བར་དོགས་ནས་མ་བྲིས་སོ། ། ལྷ་བསྐྱེད་ཚུལ་ནི། སྔར་ནམ་མཁར་གནས་པའི་རྟེན་
གྱི་གཞལ་ཡས་ཁང་དེ། ཐིག་བཏབ་པའི་གཞི་དེར་ཕབ་ནས། ལྷ་རང་རང་གི་སྔགས་སམ་སྙིང་པོ་བརྗོད། དེ་
རྣམས་སུ་དྲིའི་ཐིག་ལེ་རེ་བྱས་ལ། རང་གི་མདུན་དུ་ནམ་མཁའ་ནས་རྟེན་གྱི་གཞལ་ཡས་ཁང་གནས་པར་གྱུར་བ་
ནི། ཞེས་སོགས་ཀྱིས་གཞལ་ཡས་ཁང་དང་། དབུས་ཀྱི་ཟླ་བའི་སྟེང་དུ་ཨོཾ་ལས་ཞེས་སོགས་ས་བོན་ནམ། སྙིང་
276

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
པོའམ། སྔགས་སམ། ཆོ་ག་བ།སུམ་བསྐྱེད་གང་ཡང་རུང་བས་འཁོར་ཡུག་གི་བར་བསྐྱེད་པ་དང་། འཁོར་ཡུག་
པ་སྐད་ཅིག་གིས་བསྐྱེད་པ་ཡང་རུང་ངོ་། ། སྒོ་གསུམ་བྱིན་གྱིས་བརླབས། ས་བོན་གྱི་འོད་ཟེར་གྱིས་ནམ་མཁར་
བཏེགས་པའི་བརྟེན་པའི་ལྷ་བཞག་པ་རྣམས་སྤྱན་དྲངས། དགུག་གཞུག་གནས་གསུམ་བྱིན་གྱིས་བརླབས།
རིགས་ལྔས་དབང་བསྐུར་མཆོད་བསྟོད་རྒྱུས་བསྡུས་གང་རུང་བྱའོ། ། གཉིས་པ་བུམ་པ་སྟ་གོན་ལ། བུམ་པ་
རྒྱས་པར་ནི། ལྷ་གྲངས་དང་། འབྲིང་བཅུ་དྲུག་གམ། བརྒྱད། བསྡུས་པ་ལྔའམ། གསུམ་མམ། གཉིས་
ཡིན་ལ། ཤིན་ཏུ་བསྡུ་ན་གཅིག་གོ། རྣལ་རྒྱལ་བུམ་པའི་ཚད་ནི། ལྟོ་བའི་ཐད་ཀར་སོར་ཉི་ཤུ། མཐའ་སྐོར་དུ་
མཐོ་ལྔ། མགྲིན་པའི་དཔངས་སོར་བརྒྱད། མཆུ་འཕྱང་བ་ལ་སོར་གཉིས་སོགས་ཚད་ལྡན་དགོས་པར་ཊིཀ་
ཆེན་ནས་བཤད་ལ། བུམ་རྫས་ནི། བྱི་རུ་སོགས་རིན་པོ་ཆེ་ལྔ། སྟག་ཚེར་སོགས་སྨན་ལྔ། འབྲས་སོགས་འབུ་
ལྔ། གདུང་སོགས་དྲི་ལྔ། ལན་ཚྭ་སོགས་སྙིང་པོ་ལྔ་སྟེ། རྣལ་འབྱོར་རྒྱུད་ཀྱི་བུམ་རྫས་ནི་ཉེར་ལྔར་ཊིཀྐར་
གསུངས་པས། དབང་གཞུང་ནས་བཤད་པ་ལྟར་བསྐུར་བའི་ཚེ་ངེས་པར་འཛོམས་པར་བྱས་ན་ལེགས་སོ། །
གཞན་དུ་བུམ་རྫས་གང་ཡང་རུང་བར་མང་བར་གང་བྱུང་གིས་དབང་གི་གཟུགས་བརྙན་སྒྲུབ་པར་འགྱུར་རོ། །
བུམ་པའི་ཁ་རྒྱན་དུ་འབྲས་བུ་ཅན་གྱི་ཤིང་དང་། ཀུ་ཤ་དེ། དེའི་གདན་དང་བསང་ཆུ་འཐོར་བྱེད་དུ་བྱའོ། །
གཞུང་བཞིན་བསྒྲུབས་ཏེ་ཡེ་ཤེས་པ་དགུག་གཞུག་སོགས་དང་ཕྱག་རྒྱ་བཞིའི་རྒྱས་འདེབས་བཟླས་པ་ཡན་ཆོ་གའི་
གཞུང་ལྟར་ཡིན་ལ། མཐར་བུམ་ལྷ་གཤེགས་པ་དང་བཞུགས་པ་གང་བྱེད་གཞུང་དུ་མི་གསལ་ཡང་། ཡོན་ཏན་
བཤེས་གཉེན་གྱི་ཊིཀྐ་ལྟར་ན། དམ་རྒྱ་དཀྲོལ་ཏེ་གཤེགས་དགོས་ལ། དེ་ཡང་འགའ་ཞིག་ནི་སྟབས་དེ་ཉིད་དུ་
གཤེགས་པ་དང༌། ཁ་ཅིག་ཆོ་ག་རྫོགས་པའི་མཇུག་ཏུ་བྱེད་ཀྱང་སྐབས་དང་བསྟུན་ནོ། ། དབང་བསྐུར་གྱི་ཚེ་
བུམ་པར་ལྷ་བསྐྱེད་ནས་ངེས་པའི་བསྒྲུབ་དགོས་ཀྱང་། ཁྲུས་སོགས་འགའ་ཞིག་གི་ཚེ་མ་ངེས་སོ། ། གལ་ཏེ་ལྷོ་
སྒོའི་ཆོ་ག་བྱེད་པའི་ཚེ་བུམ་པ་འདི་ལྟར་སྒྲུབ་པར་མ་བྱུང་ཀྱང་། བུམ་པ་བསང་སྦྱངས་བསྐྱེད་པའམ་བསྐྱེད་ཀྱང་
དབུས་སུ་ཟླ་བའི་གདན་ལ་ཧཱུྃ་ཡིག་གི་མཐར་ཀུན་རིག་ལ་རྩེ་རིག་དང་། གཞན་ལ་ཡིག་བརྒྱས་བསྐོར་བ་ལས་འོད་
ཟེར་སྤྲོ་བསྡུའི་དམིགས་པ་དང་བཅས་ཏེ་རྩ་རིག་དང་ཡིག་བརྒྱ་སོགས་བཟླས་ལ་བུམ་ཆུ་བསྒྲུབ་པར་བྱའོ། །
གསུམ་པ་སློབ་མ་སྟ་གོན་ལ། མཚན་ཉིད་དང་ལྡན་པའི་སློབ་མས་ཁྲུས་བྱས། ཡོན་དབུལ་ཞིང་གསོལ་བ་གདབ།
ཀུན་སློང་འཆོས་ཤིང་སྔགས་ལ་མོས་པ་བརྟན་པོ་འཛིན་དུ་བཅུག་ནས་སྡོམ་པ་བཟུང་། བྱིན་གྱིས་བརླབས་ནས་
སོ་ཤིང་དོར་ཞིང་འཁྱོར་ཆུ་སྲུང་སྐུད་ཀུ་ཤ་བྱིན། ཆོས་བཤད་དེ་སྤྲོ་བ་བསྐྱེད་པ་རྣམས་བྱ་དགོས་སོ། ། དེ་ནས་
སླར་མཆོད་དེ་སྤོས་བཟུང་ནས་རང་གི་ལྕེ་ཧཱུྃ་ལས་རྡོ་རྗེར་གྱུར་པར་བསམས་ལ། རྣམ་པར་སྣང་མཛད་བཅོམ་
277

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་ །
ལྡན་འདས། ། ཞེས་སོགས་བརྗོད་ལ་ནང་པར་སྤྱན་དྲང་བའི་སྙན་མནན། མཆོད་ནས་སྔགས་དང་ཕྱག་རྒྱས་
དཀྱིལ་འཁོར་ནམ་མཁར་བཏེག་གོ ། རས་བྲིས་ལ་ཇི་ལྟར་བྱ་བ་ནི། སྔགས་རིམ་ལས། ས་ལྷ་དང་ལྷ་སྟ་གོན་མི་
བྱེད་པ་ལྟ་བུར་བཤད་ཀྱང་དབང་དོན་རབ་གསལ་ལྟར་ན་ཐིག་གདབ་པ་མི་དགོས་ཡང་ལྷག་མ་རྣམས་བྱ་བ་
གསུང་། བསྡུ་ན། བྲིས་པ་དང་མཐུན་པའི་བདག་བསྐྱེད་བསྒོམ་པ་ནི་ནམ་མཁར་བཏེགས། བུམ་པ་དང་སློབ་
མ་སྟ་གོན་བྱས་ནས། རྣམ་པར་སྣང་མཛད་བཅོམ་ལྡན་འདས། ། ཞེས་སོགས་ཀྱིས་གསོལ་བ་བཏབ་པས་ཀྱང་
ཆོག་པར་ཊིཀ་ཆུང་དུ་བཤད་དོ། ། ད་ལྟར་རས་བྲིས་གང་བྱུང་དུ་བྲིས་པ་ཞིག་བཀྲམ་སྟེ། དེ་ལ་བརྟེན་ནས་ལྟ་
གོན་གང་ཡང་མེད་པའི་དབང་བསྐུར་བ་ནི། དབང་བསྐུར་བ་དང་། ཐོབ་པའི་གོ་ཇི་ལྟར་ཆོད་བསམ་དགོས་
སོ། ། གསུམ་པ་དངོས་གཞིའི་ཆོ་ག་ལ་བཞི༔ ཡེ་ཐིག་གདབ་ཅིང་ཚོན་དགྱེ་བ། བུམ་པ་དགོད་ཅིང་དཀྱིལ་
འཁོར་བརྒྱན་པ། བསྒྲུབས་ཅིང་མཆོད་ནས་དབང་བསྐུར་བ། མཇུག་ཆོག་གོ ། དང་པོ་ནི། སྔར་བཏབ་
པའི་ལས་ཐིག་བྱིན་གྱིས་བརླབས་པའི་ཆེད་དུ་ཡེ་ཐིག་གཞུང་བཞིན་གདབ། རྡུལ་ཚོན་བྱིན་གྱིས་བརླབས་ནས་
རིམ་བཞིན་དགྱེའོ། ། དེ་ལ་སྐུ་ལུགས་མའམ་བརྐོས་མ་དང་བྲིས་པ་སོགས་རང་རང་གི་གནས་སུ་བཞག་པ་ནི་སྐུ་
དགོད་པ་དང་། ཡང་ན་ཕྱག་མཚན་དང་། ས་བོན་ནམ། ཡང་ན་མིང་གི་ཐོག་མ་ཐིག་ལེས་བརྒྱན་པ་དང་།
དེ་རྣམས་ཀྱང་མི་ནུས་ན། ལྷའི་ཁ་དོག་དང་མཐུན་པའི་ཐིག་ལེ་དགོད་པར་ཊིཀ་ཆེན་དུ་བཤད་དོ། ། སྐུ་རྫོགས་
པ་བཀོད་ན་ལེགས་མོད། དཀྱིལ་འཁོར་ནང་མ་ཤིན་ཏུ་དོགས་པ་ལ་སྐུ་ཚད་ལྡན་འབྲི་མི་ནུས་པས། ཕྱག་མཚན་
བྲིས་ན་ལེགས་པར་སྤྱི་རྒྱུད་ལས་གསལ་བར་གསུངས་པ་ལྟར་ཊིཀྐར་ཡང་བཤད་དོ། ། ཁ་ཅིག་ཞལ་དང་སྤྱན་
སོགས་འདྲེས་པའི་སྐྱོན་ཅན་དུ་བྲིས་པ་ལ་ནི། དངོས་གྲུབ་མི་འབྱུང་བར་མ་ཟད་ཉེས་པ་ཡོད་པར་བཤད་པས་
དཀྱིལ་འཁོར་ཐིག་ཚད་དང་མི་ལྡན་ཞིང་སྤྱན་སོགས་མེད་པའི་དཀྱིལ་འཁོར་དང་ལྷ་བྲིས་ན་འབྲི་བ་བོ་དང་བརྟེན་
པ་བོ་གཉིས་ཀ་ལ་ཅུང་མི་ལེགས་སོ། དེས་ན་ཐིག་ཚོད་དང་ལྡན་པར་གཡས་ཀྱི་ཕྱག་མཚན་རྡོ་རྗེ་སོགས་བྲི་བར་
བྱའོ། ། གཉིས་པ་བུམ་པ་དགོད་ཅིང་དཀྱིལ་འཁོར་བརྒྱན་པ་ནི། སྔར་སྟ་གོན་བྱས་པའི་བུམ་པ་རྣམས་དཀྱིལ་
འཁོར་གྱི་མཐར་དགོད། བླ་རེ་རྒྱལ་མཚན་སོགས་ཀྱིས་དཀྱིལ་འཁོར་བརྒྱན་པར་བྱའོ། ། གསུམ་པ་ལ་བཞི།
དཀྱིལ་འཁོར་སྒྲུབ་ཅིང་མཆོད་པ། རང་ཉིད་དབང་ལེན་པ། སློབ་མ་འཇུག་པའི་གསོལ་བ་བཏབ་ནས་དབང་
བསྐུར་བ། གཤིན་པོ་རྗེས་སུ་བཟུང་པའི་ཆོ་ག་བྱ་བའོ། ། དང་པོ་ལ་གཉིས། དཀྱིལ་འཁོར་སྒྲུབ་པ་དང་།
མཆོད་པའོ། ། དང་པོ་ནི། དཀྱིལ་འཁོར་གྱི་ཤར་སྒོའི་ཕྱོགས་སུ་སྟན་བདེ་བ་ལ་འདུག་སྟེ། བདག་བསྐྱེད་པ་
རྒྱས་པའམ། ཡང་ན་གཙོ་རྐྱང་བསྐྱེད། ཡེ་ཤེས་པ་གཞུག གནས་གསུམ་བྱིན་གྱིས་བརློབ། ཕྱག་རྒྱ་བཞིས་
278

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
རྒྱས་གདབ། འཕྲིན་ལས་བཅོལ། དབང་བསྐུར་མཆོད་བསྟོད་བཟླས་པའི་བར་བྱས། བྲིས་པའི་དཀྱིལ་འཁོར་
བསང་བ་ནས་འཕྲིན་ལས་བཅོལ་བའི་བར་གཞུང་ལྟར་བྱའོ། ། གཙོ་རྐྱང་ལ་གཞལ་ཡས་ཁང་དགོས་མི་དགོས་
གོང་དུ་བཤད་ཟིན་ཅིང་། སྐུ་ཡོངས་རྫོགས་བཀོད་པ་ཡིན་ན༔ ལྷ་བསྐྱེད་མི་དགོས་པར་དེ་ཉིད་ལ་ཡེ་ཤེས་ཕབ་
ཆོག་པར་ཊིཀ་ཆེན་དུ་བཤད་ལ། ཀམ་བྷེ་ནུས་སྐུ་བཀོད་ཀྱང་ལྷ་བསྐྱེད་དགོས་པར་བཤད་དེ་ལེགས་སོ། ། དེ་
ཡང་ཡེ་ཤེས་པ་སྤྱན་འདྲེན་པའི་སྐབས་སུ་རྡོ་རྗེ་འཛིན་མའི་ཕྱག་རྒྱས་དཀྱིལ་འཁོར་གྱི་ནང་དུ་ཞུགས། སྒོ་དབྱེ་
སོགས་བྱས་ཏེ། རང་ལྷའི་རྣལ་འབྱོར་དང་ལྡན་པས་སྒོ་བ་བཞིའི་སྔགས་དང་ཕྱག་རྒྱས་སྟ་གོན་གྱི་དཀྱིལ་འཁོར་
སྒྲུབ་པའི་དཀྱིལ་འཁོར་ལ་བསྟིམ་བར་བྱ་ཞིང་། དེ་ནི་སྤྱན་དྲངས་པ་ཟིན་པའི་མཇུག་དེར་བྱ་བར་ཆོ་གའི་གཞུང་
དུ་བཤད་དོ། ། འདི་ལ་ཊིཀ་ཆུང་དུ་རྟེན་གྱི་དཀྱིལ་འཁོར་བཞི་བསྲེས་དང་བརྙེན་པའི་དཀྱིལ་འཁོར་ལྔ་བསྲེས་སུ་
བཤད་པས་བསྲེ་ཚུལ་གོང་དུ་བསམ་པར་བྱའོ། ། དེ་དག་ནི་གཞུང་གི་དོན་ཡིན་ལ། ད་ལྟ་གཤིན་པོ་སོགས་ཀྱིས་
དོན་དུ་བློ་བུར་གྱི་ཆོ་ག་ལ་རས་བྲིས་ཀྱི་དཀྱིལ་འཁོར་སྒྲུབ་ཅིང་མཆོད་པ་དར་ཞིང་། འདི་ལྟར་བྱེད་ན་སྔར་བཤད་
པ་ལྟར་བདག་བསྐྱེད་བཟླས་པ་དང་བཅས་པ་རྒྱས་བསྡུས་ཅི་རིགས་པ་སྔོན་དུ་བཏང་ནས་བུམ་པ་ཚད་ལྡན་དང་
གྲངས་མང་པོ་མི་རྙེད་འདུག་པས། བུམ་པ་གཉིས་སམ། མ་ཐ་བུམ་པ་ཅུང་ཆེ་ཞིང་ལེགས་པ་ཞིག་ལ་མགུལ་
འཆིང་དཀར་པོ་དང་། བུམ་རྫས་ཉེར་ལྔ་མ་ཚང་ནའང་ནང་དུ་དྲི་བཟང་གིས་བསྒོས་པའི་ཆུ་འོ་མ་དང་བཅས་པ་
བླུག་སྟེ་རང་གི་མདུན་དུ་སྟེགས་ཀྱི་ཁར་བཞག་ལ་མཐའ་མཆོད་པ་གཙང་མ་ཅི་འབྱོར་བས་བསྐོར། དེ་ལ་རྡོ་རྗེ་
གནོད་སྦྱིན་གྱི་སྔགས་དང་ཕྱག་རྒྱས་བསང་སྦྱང་བསྐྱེད་པ་སོགས་ཆོ་ག་ལྟར་བྱས་ཟིན་པའི་རྗེས་སུ། དཀྱིལ་
འཁོར་སྒྲུབ་པ་ནི། དཀྱིལ་འཁོར་ཐིག་ཚད་དང་ལྡན་པ་ཞིག་བཀྲམ་ནས་བསྒྲུབ་པོ། ། དེ་ཡང་དེང་སང་ནམ་
མཁར་འདོགས་པ་དང་། ཁ་ཅིག་ལམ་འགག་སོགས་གང་བྱུང་དུ་འཇོག་པ་ནི་མཁས་པའི་གཞུང་དང་བསྟུན་ན་
ཤིན་ཏུ་མི་རུང་སྟེ། ནམ་མཁར་འདོགས་པ་ནི་གཞུང་དང་མི་མཐུན་ཀྱང་། ངན་སོང་གི་སྒོ་འབྱེད་མ་ཡིན་སྙམ་
ལ། ལྷ་དང་མཆོད་པ་སོགས་རྐང་རྡུལ་གྱིས་མནོན་ཅིང་། ཕྱོགས་གང་ན་ཡོད་བསམ་པ་ཙམ་ཡང་མེད་པར་
དཀྱིལ་འཁོར་སྒྲུབ་པའི་བྱ་བ་ནི། དུཁའི་རྒྱུར་བཤད་དོ། ། གཉིས་པ་མཆོད་པ་ནི། མཆོད་པ་བྱིན་གྱིས་
བརླབས་ནས་སྔར་བཞིན་ཆུ་གཉིས་ཉེར་སྤྱོད་རོལ་མོ་སྒེག་སོགས་བརྒྱད་ཀྱིས་མཆོད་པ་དང་། རྣམ་སྣང་སྒྱུ་དྲ་
ནས་གསུངས་པའི་མཆོད་པ་ཉི་ཤུ་བོ་ཁ་བཀང་ནས་ཉེར་ལྔར་མཛད་པ་ལྟར། རྒྱན་གྱི་ཁྱད་པར་བརྒྱུད། ཡོ་བྱད་
ཀྱི་ཁྱད་པར་དྲུག གནས་ཀྱི་ཁྱད་པར་དྲུག མཆོད་པ་རྣམ་ལྔ་སྟེ་ཉེར་ལྔས་མཆོད། དེ་ནས་ནམ་མཁའ་མཛོད་
ཀྱི་ཕྱག་རྒྱས་རིན་ཆེན་སྣ་བདུན་དཔག་བསམ་གྱི་ཤིང་སོགས་ཡིད་ཀྱིས་སྤྲུལ་ནས་འབུལ་བའི་སྔགས་ནི་ཨོཾ་སརྦ་བིད་
279

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པཱུ་ར་ཞེས་སོགས་བརྗོད། བསྡུ་ན་འདིས་ཆོག་པ་ཆོ་ག་དང་ཊིཀ་ཆེན་གཉིས་ཀར་བཤད་ལ། རྒྱས་པ་ལ་སྤྲོ་ན།
བདེ་བར་གཤེགས་པ་ཐམས་ཅད་ལ་ཞེས་སོགས་ཀྱི་ཚིགས་བཅད་སྔགས་ཀྱིས་འབུལ་ལོ། ། ཁ་དོག་དབྱིབས་
ལེགས་སོགས་ཀྱིས་འདོད་ཡོན་ལྔ་འབུལ་ཞིང་། དེ་དག་ཐམས་ཅད་ནི། ཚིགས་བཅད་སྔགས་སྤྲུགས་ནས་
འབུལ་བ་དང་། སྔགས་ཙམ་གྱིས་འབུལ་བ་དང་། པཎ་ཆེན་ཐམས་ཅད་མཁྱེན་པའི་ཆོ་ག་ལྟར། དཔག་མེད་
བསོད་ནམས་སྟོབས་ལས་བྱུང་བ་ཡི། ། རྒྱན་གྱི་ཁྱད་པར་བརྒྱད་དང་ཡོ་བྱད་དྲུག ། གནས་ཀྱི་ཁྱད་པར་དྲུག་
དང་མཆོད་པ་ལྔ། ། རྒྱལ་སྲིད་རིན་ཆེན་བདུན་དང་འདོད་ཡོན་ལྔ། ། རྒྱལ་པ་སྲས་དང་བཅས་ལ་དབུལ་བར་
བགྱི། ། ཐུགས་རྗེས་འགྲོ་བའི་དོན་དུ་ཞེས་སུ་གསོལ། ཞེས་པའི་མཇུག་ཏུ་ཨོཾ་སརྦ་ཏ་ཐཱ་ག་ཏཱ་སཱུ་ཛ་མེ་གྷ་སྤུ་ར་ཎ་
ཁཾ། ཨོཾ་སརྦ་བིད་པཱུ་ར་སོགས་བརྗོད་དེ་འབུལ་བ་གསུམ་ལས་གང་བྱས་ཀྱང་རུང་ངོ༌། ། ཆོས་དབྱིངས་ཡེ་ཤེས་
ཞེས་སོགས་ཀྱིས་བསྟོད། དེ་ནས་བདག་བསྐྱེད་ལྟར་བསྙེན་པ་ཅི་འགྲུབ་བྱས་ནས་ཡིག་བརྒྱ་བརྗོད་དེ། གསོལ་
གདབ་བྱ། སྒྲུབ་གྲོགས་ལ་དཀྱིལ་འཁོར་སྲུང་དུ་བཅུག རང་ཉིད་ཧཱུྃ་མཛད་ཀྱི་ང་རྒྱལ་ལ་གནས་ཏེ་ཁང་བའི་ཕྱི་
རོལ་དུ་སོང་ནས་གཏོར་མ་སྦྱིན་པར་བྱ་སྟེ། དེ་ཡང་ཡེ་ཤེས་པ་སྤྱན་དྲངས་པའི་རྗེས་སུ་འབྲང་བའི་ཕྱོགས་སྐྱོང་
སོགས་ལ་ཡིན་གྱི། འཁོར་ཡུག་གི་འཇིག་རྟེན་པ་རྣམས་ལ་ནི་མ་ཡིན་པར་ཊཱིཀ་ཀར་བཤད་དོ། ། གཏོར་མ་ལ་
བཞི་སྟེ། ཕྱོགས་སྐྱོང་སྡེ་བརྒྱད། བགེགས། གཞི་བདག་གམ་ཡི་ དྭགས་གམ་ཡི་དྭགས་ཀྱི་གཏོར་མ་དང་
བཞིའོ། ། གཏོར་མའི་རྒྱུ་ནི། འབྲས་ཡོས། འབྲས་ཆེན། ཏིལ། མེ་ཏོག ཆུ། དཀར་གསུམ། མངར་
གསུམ་སོགས་དང་། ཁྱད་པར་བགེགས་གཏོར་ལ་ཤ་ཆང་ལ་ཕུག་དང་བཅས་པའོ། ། དབྱིབས་ནི། བཞི་ཀ་ལ་
ཟླུམ་པོ་པད་འདབ་ཅན་ནམ་དེ་མ་བྱས་ཀྱང་ཟླུམ་པོར་མཚུངས་པར་བྱར་རུང་ངོ་། ། ཁ་ཅིག་གཏོར་མ་དང་པོ་
གསུམ་སྐེ་དཀྲིས་ཅན་དང་ཕྱི་མ་སྐེ་བཀྲིས་མེད་པ་ཁོ་ནའོ་སྙམ་པ་ནི་དོན་མིན་ལ། ཆབ་བྲན་བན་བསྐུལ་མི་ཉན་
པར་འདོད་པ་ཡང་མི་འཐད་དེ། གཏོར་མ་ཕལ་ཆེར་ལག་པར་བླངས་སྟེ་བྱིན་པར་གསུངས་པ་དང་། དེ་ལྟ་མ་
ཡིན་ན། མཆོད་པ་གཞན་རྣམས་ལའང་རེག་མི་རུང་བར་འགྱུར་བས། རྡོར་དྲིལ་དུང་རོལ་མོ་སོགས་ལ་མ་ངེས་
ཤིང་། འོན་ཀྱང་རེག་མི་རུང་པའི་གཏོར་མ་འགའ་ཞིག་ནི་ཡོད་དོ། ། གཏོར་མ་སྔགས་དྲུག་དང་ཕྱག་རྒྱ་དྲུག་
གིས་བྱིན་གྱིས་བརླབས་ཏེ་འབུལ་ཚུལ་ཆོ་གའི་གཞུང་ལྟར་བྱས་རྗེས། མི་གཙང་བ་དག་པར་བྱེད་པའི་ཕྱིར་ཉེ་
རེག་བྱ། སྒྲུབ་ཁང་དུ་ཞུགས། ཧཱུྃ་མཛད་ཀྱི་ང་རྒྱལ་གྱིས་རྩིག་པའི་འོག་ནས་ཐོག་མ་མེད་པར་དཀྱིལ་འཁོར་གྱི་
ནང་དུ་ཞུགས་ཏེ་བསྐོར་བ་བྱ། དེ་ལྟར་ཞུགས་པ་ནི། རྡོ་རྗེ་ཤུགས་ཀྱིས་འཇུག་པའི་དོན་ཡིན་གྱི། ཁ་ཅིག་རྡོ་
རྗེའི་ཤུགས་ཀྱི་ང་རྒྱལ་བྱས། དཀྱིལ་འཁོར་དུ་ཞུགས་ཞུས་གསུང་བ་ནི་མི་འཐད་པར་མངོན་ནོ། ། ལྷ་ལ་མེ་ཏོག་
28)

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
ཕུལ་བ་མགོ་ལ་བཅིངས། བཛྲ་ཨུད་གླཊ་ཅེས་སོགས་ཀྱིས་ཡིད་ཀྱི་སྒོ་བ་བཞི་ལ་བཀའ་བསྒོ་བའི་ཚུལ་གྱིས་སྒོ་དབྱེ་
བར་བྱའོ། ། གཉིས་པ་རང་ཉིད་དབང་ལེན་པ་ལ། ཀོ་ས་ལའི་རྒྱན་ལས་བཤད་པ་ལྟར། སློབ་མ་ལ་དབང་
བསྐུར་བའི་སྔོན་དུ་སློབ་དཔོན་རང་དཀྱིལ་འཁོར་དུ་ཞུགས་ནས་དམ་ཚིག་དང་སྡོམ་པ་ཉམས་པ་གསོ་དགོས་ཤིང་།
དེ་ཡང་ཐོག་མར་མཎྜལ་ཕུལ་ཏེ། དགང་ཆེན་བྱ་བ་བདག་ཞེས་སོགས་ཀྱི་གསོལ་བ་སོགས་ནས་དབང་བསྐུར་བ་
དང་། ཨཱཏྨ་ཀོཉཧཾ་ཞེས་ང་རྒྱལ་བསྐྱེད་ལ་སློབ་མ་གཞུག་པར་བྱ་སྟེ། དམིགས་བསལ་འགའ་ཞིག་མ་གཏོགས་
སློབ་དཔོན་ལྟར་བྱའོ། གསུམ་པ་ལ་གསུམ་སློབ་མ་དཀྱིལ་འཁོར་དུ་འཇུག་པའི་ཕྱིར་དུ་གསོལ་བ་གདབ་པ།
དཀྱིལ་འཁོར་དུ་འཇུག་པ། ཞུགས་ནས་དབང་བསྐུར་བའོ། ། དང་པོ་ནི། བདག་མིང་འདི་ཞེས་བྱ་བ་ཡིས་
ཞེས་སོགས་ལན་གསུམ་གྱིས་གསོལ་བ་གདབ་པོ། ། གཉིས་པ་ལ་གཉིས། གདོང་གཡོགས་དང་བཅས་ཏེ་འཇུག་
པ་དང་། དཀྱིལ་འཁོར་མཐོང་བའི་བདག་ཉིད་ཅན་དུ་འཇུག་པའོ། ། དང་པོ་ལ་གཉིས། ཡོལ་པའི་ཕྱི་དང་
ནང་ངོ༌། ། དང་པོ་ནི༔ ཡོན་ཕུལ་ནས། དགའ་ཆེན་ཁྱབ་བདག་སོགས་གསོལ་བ་གདབ། དེ་ནས་གདོང་
གཡོགས་པ་དང་། མེ་ཏོག་གི་ཕྲེང་བ་གཏང་བ་གཉིས་རིམ་བཞིན་བྱ། དབང་མེད་བདག་གིས་ཞེས་སོགས་ཀྱིས་
སྡིག་བཤགས་སོགས་སྔོན་དུ་འགྲོ་བའི་སྒོ་ནས་བྱང་སེམས་ཀྱི་སྡོམ་པ་སྦྱིན། སངས་རྒྱས་བྱང་ཆུབ་སེམས་དཔའ་
ཀུན། ། ཞེས་སོགས་ཀྱིས་རིགས་ལྔའི་སྡོམ་བཟུང་བྱེད་དུ་བཅུག ཨོཾ་སརྦ་ཡོ་ག་ཞེས་སོགས་ཀྱིས་ཐམས་ཅད་རྣལ་
འབྱོར་དུ་སེམས་བསྐྱེད་པ་དང་། དེའི་དམིགས་རྣམ་བརྡ་སྤྲད་དེ་བརྟན་པར་བྱའོ། ། གཉིས་པ་ནང་དུ་འཇུག་
པ་ལ་བཞི། ནང་དུ་བཅུག་ནས་ལྷ་དང་སྐལ་མཉམ་དུ་བྱ་བ། དམ་བཞག ཡེ་ཤེས་དབབ་པ། མེ་ཏོག་ཕྲེང་
བའི་དབང་བསྐུར་བའོ། ། དང་པོ་ནི། ཨོཾ་བཛྲ་ཨ་དྷི་ཏིཥ་ཧཱུྃ་ཞེས་བརྗོད་ཅིང་སློབ་མར་སེམས་མ་རྡོ་རྗེ་མའི་ཕྱག་
རྒྱུ་འཆིང་དུ་གཞུག ཨོཾ་བཛྲ་ས་མ་ཡ་ཧཱུྃ་ཞེས་པས་དཀྱིལ་འཁོར་གྱི་ནང་དུ་ཞུགས། ཨ་ས་མེ་ཞེས་སོགས་ཀྱིས་ལྷ་
རྣམས་དང་སྐལ་བ་མཉམ་པར་བསམ། གཉིས་པ་དམ་བཞག་ནི། དེང་ཁྱོད་ཅེས་སོགས་ཀྱིས་ཕན་ཡོན་དང་།
འདི་ནི་ཁྱོད་ཀྱི་རྡོ་རྗེའི་དམ་ཚིག་ཅེས་སོགས་ཀྱིས་ཉེས་དམིགས་དང་། གཉིས་ཀའི་སྒོ་ནས་དམ་ལ་བཞག་པ་ནི།
ཨོཾ་བཛྲ་ཨུད་ད་ཀ་ཋ་ཞེས་པས་རྡོ་རྗེའི་མནའ་ཆུ་བླུད་དེ་དམ་བཞག་བྱས་ལ། བླ་མའི་བཀའ་ཉན་པའི་དམ་བཞག་
ནི། དེང་ནས་བརྩམས་ཏེ་ཞེས་སོགས་ཀྱིས་བྱའོ། ། གསུམ་པ་ལ་གཉིས། ཡེ་ཤེས་དབབ་པ་དང་། དེ་བརྟན་
པར་བྱ་བའོ། ། དང་པོ་ནི། སྒོ་དབྱེ་བའི་ཕྱག་རྒྱ་དང་སྔགས་ཀྱིས། རང་དང་སློབ་མའི་སྙིང་ཁ་རིམ་བཞིན་ཕྱེ་
ནས། རང་གི་སྙིང་གར་གནས་པའི་རྡོ་རྗེ་ལས་ཨཱ་བྱུང་སྟེ་སློབ་མའི་སྙིང་ཁའི་རྡོ་རྗེའི་དབུས་སུ་བཅུག་ལ། དེ་
བཞིན་གཤེགས་པ་སོགས་ཀྱིས་གསོལ་འདེབས་ལན་གསུམ་བྱ། སེམས་མ་རྡོ་རྗེ་མའི་ཕྱག་རྒྱ་བཅིངས་ཏེ། འདི་
281

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ནི་ཞེས་སོགས་དང་། ཨོཾ་བཛྲ་པྲ་བེ་ཤ་སོགས་ཀྱི་སྔགས་དེ་བརྗོད་པ་དང་། སངས་རྒྱས་ཐམས་ཅད་ཀྱི་ཐུགས་ཀ་
ནས་རང་རང་གི་ཐུགས་གཉིས་སུ་མེད་པའི་ཡེ་ཤེས་དེ་ཡི་གེ་ཧཱུཾ་ལ་སོགས་པའི་རྣམ་པ་ཅན་དཔག་ཏུ་མེད་པ་བྱུང་
ནས་སློབ་མའི་སྙིང་ཁ་ལ་སོགས་པ་ལུས་ཀྱི་གནས་རྣམས་སུ་སིབ་སིབ་ཐིམ་པར་བསམས་པ། ཨོཾ་བཛྲ་ས་མ་ཡ་ཧཱུྃ་
ཕཊ་ཀྱིས་དམ་ཚིག་སྦྱིན་ནོ། ། གཉིས་པ་ནི། ཨོཾ་བཛྲ་ས་མ་ཡ་ཧྲི་ད་སོགས་ཀྱིས་ཡེ་ཤེས་ཕབ་པ་བརྟན་པར་
བྱའོ། ། བཞི་པ་ནི། སངས་རྒྱས་དངོས་གྲུབ་སོགས་ཀྱིས་མེ་ཏོག་ལྷ་ལ་འདོད་དུ་བཅུག་སྟེ། གང་ལ་མེ་ཏོག་ཕོག་
པའི་ལྷ་དེ་ལ་སེམས་དཔའ་སྟོབས་པོ་ཆེ་ཞེས་སོགས་བརྗོད་དེ་ཞུ་བ་དགོས་སོ། །
གཉིས་པ་མཐོང་བའི་བདག་ཉིད་ཅན་དུ་འཇུག་པ་ནི། རྡོ་རྗེ་སེམས་དཔའ་སོགས་དང་། ཨོཾ་བཛྲ་ཧ་སྱ་
ཨུད་གྷ་ཊའི་སྔགས་ཀྱིས་གདོང་གཡོགས་བཀྲོལ་བའི་ཚེ་ཤེས་བྱ་ཐམས་ཅད་མཐོང་བའི་ཡེ་ཤེས་ཀྱི་མིག་ཕྱེ་བར་
བསམས་ཏེ་སྔགས་བརྗོད་ལ། རྡོ་རྗེ་འབྱུང་བ་ནས་གསུངས་པ་ལྟར་། རྡོ་རྗེ་ལྕགས་ཀྱུ་ནས་གཙོ་བོའི་བར་དུ་རིམ་
པ་བཞིན་བསྟན་པའམ། ཊིཀ་ཆེན་ནས་འབྱུང་བ་ལྟར་རྡོར་ར་མེ་རི་ནས་མགྲོན་ཐབས་དང་། རྡོ་རྗེ་ལྕགས་ཀྱུ་
ནས་གཙོ་བོ་ལ་ཐུག་གི་བར་དུ་མལ་རིམ་གྱིས་དཀྱིལ་འཁོར་ཞལ་བསྟན་ནས་དངོས་སུ་མཐོང་བའི་མོས་པ་བྱེད་དུ་
གཞུག རྩ་བའི་ལྷ་རྣམས་ནི། རྒྱལ་པོ་འཁོར་བཅས་དང་ཆོས་མཚུངས་ཏེ། གཙོ་བོ་རྣམ་སྣང་ནི། འཁོར་ལོས་
བསྒྱུར་རྒྱལ་ལྟ་བུ། དེ་བཞིན་གཤེགས་པ་བཞི་ནི་ཕྱོགས་བཞིའི་རྒྱལ་ཕྲན་ལྟ་བུ། ཡུམ་བཞི་ནི་བཙུན་མོ་ལྟ་བུ།
སེམས་དཔའ་བཅུ་དྲུག་ནི་རྒྱལ་སྲས་ལྟ་བུ། མཆོད་པའི་ལྷ་མོ་བརྒྱད་ནི་གཡོག་མོ་ལྟ་བུ། སྒོ་བ་བཞི་ནི་གཡོག་པོ་
ལྟ་བུ་དང་ཆོས་མཚུངས་སོ། ། དེ་ཡང་མཱ་མའི་སྦྱོང་རྒྱལ་དང༌། རྒྱལ་མཆོག་གཉིས་ཀྱི་ཡུམ་དུ་བྱེད་པ་དམ་ཡང་
ན་སྤྱན་མ་ནི་གཙོ་བོ་དང་སྦྱོང་རྒྱལ་གཉིས་ཀའི་ཡུམ་དུ་བྱའོ། ། དེ་ནས་རྣམ་རྒྱལ་བུམ་ཆུ་དུང་ཆོས་སུ་བླུག་ནས་
སློབ་མར་བླུད་དེ། འདི་ནི་ཁྱོད་ཀྱི་དམྱལ་བའི་ཆུ། ། ཞེས་སོགས་ཀྱིས་དམ་ཚིག་བསྒྲགས་པར་བྱ་སྟེ། དེ་ཡང་
སྐབས་འདིར་དམ་ཚིག་ཤིན་ཏུ་གལ་ཆེ་བའི་དོན་དུ་སྣང་ངོ་། ། ཁ་ཅིག་དམ་ཚིག་འདི་ལྟར་སྲུང་དགོས་པ་དངོས་
སུ་ཐོས་བཞིན་དུ། དབང་ལུང་མན་ངག་ཞུས་པའི་བླ་མ་སོགས་ལ་ལྐོག་ཏུ་སྨོད་པ་དང་། རྡོར་དྲིལ་སོགས་ལ་
འགོད་པ་དང་། ཟས་གོས་ཀྱི་ཕྱིར་སྲོག་གཅོད་པའམ་གཅོད་དུ་འཇུག་པ་སོགས་ལ་མི་འཛེམ་པ་ནི། འདི་ནི་ཁྱོད་
ཀྱི་དམྱལ་བའི་ཆུ་ཞེས་པ་དེ་རང་ལ་བསྒྱུར་དགོས་པར་སྣང་ངོ་། ། གསུམ་པ་དབང་བསྐུར་བ་ནི། ཡེ་ཤེས་ཐིག་
ལེ་ལས་གསུངས་པ་ལྟར་བྱ་རྒྱུད་ལ་ཆུ་ཅོད་པཎ་གཉིས། སྤྱོད་རྒྱུད་ལ་དེའི་སྟེང་དུ་རྡོར་དྲིལ་མིང་དབང་གསུམ།
རྣལ་འབྱོར་རྒྱུད་ལ་ཡང་དེའི་སྟེང་དུ་སློབ་དཔོན་གྱི་དབང་དགོས་ལ། བླ་མེད་ལ་ནི་དབང་བཞི་རྫོགས་པར་
དགོས་སོ། ། དེས་ན་འདིར་ཡང་སློབ་མའི་དབང་དང་། སློབ་དཔོན་གྱི་དབང་མཐའ་བརྟེན་བཅས་བྱེད་པ་
282

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
སྐབས་སུ་བབས། སློབ་དཔོན་གྱི་དབང་ཡང་རིགས་ལྔའི་སྡོམ་བཟུང་སྔོན་དུ་སོང་བའི་རྡོ་རྗེ་སློབ་དཔོན་གྱི་
དབང་ཡིན་གྱི། སློབ་དཔོན་གྱི་དབང་ཙམ་ཞིག་ནི། བྱ་སྤྱོད་གཉིས་ལའང་ཡོད་པར་ཊིཀ་ཆེན་དུ་བཤད་དོ། །
སྤྱོད་རྒྱུད་ལས་བུམ་པ་ལ་སོགས་ཇི་སྙེད་མང་ཐོགས་ནས། ། བཅུ་པོ་རྣམས་ཀྱི་དབང་ནི་ཅི་དགར་བསྐུར། །
ཞེས་པའི་བཅུ་པོ་རྣམས་ཞེས་པའི་དབང་བཅུ་ནི། ཊིཀ་ཆེན་ལས། ཆུ། ཅོད་པན། འཕྲེང་བ། དར་
དཔྱངས། རིགས་ལྔའི་ཕྱག་མཚན། ཡུམ་ལྔའི་ཕྱག་མཚན། མིང་དབང་། འཕྲིན་ལས། འཁོར་ལོ་བསྐོར་བ་
ཡན་ལག་བཅས། བདག་པོའི་དབང་། གསང་དབང་དང་བཅུར་བཤད་ཀྱང་། རིན་ཆེན་འཕྲེང་བ་དང་དར་
དཔྱངས་གཉིས་དབུ་རྒྱན་གྱི་འཁོར་ཡིན་པས། དེ་གཉིས་གྲངས་གཅིག་ཏུ་བྱས་ན་བཅུར་གསུངས་ལ། གཞན་
དུ་བཅུ་གཅིག་ཏུ་ཡོད་དོ། ། དེས་ན་དབང་ལ་གསུམ། སློབ་མའི་དབང་། སློབ་དཔོན་གྱི་དབང་། དེ་དག་གི་
མཐའ་བརྟེན་ནོ། ། དང་པོ་ནི། དཀྱིལ་འཁོར་གྱི་ཤར་སྒོའི་མདུན་དུ་འདུག་སྟེ། དབང་སྟེགས་པདྨ་དང་ཟླ་
བའི་གདན་ལ་སློབ་མ་རྡོར་སེམས་སོགས་མེ་ཏོག་ཕོག་པའི་ལྷ་གང་ཡིན་པ་དེར་བསྐྱེད་ལ། མཆོད་ཡོན་སྔོན་དུ་
འགྲོ་བའི་ཉེར་སྤྱོད་སོགས་ཀྱིས་མཆོད་ནས། ཕུན་སུམ་ཚོགས་པ་སོགས་ཀྱི་ཤིས་བརྗོད་བྱའོ། ། ལས་བུམ་མ་
གཏོགས་བུམ་ཆུ་རྣམས་ཕྱོགས་གཅིག་ཏུ་བསྡུའོ། ། དེ་ལྟར་མེད་ཀྱང་རྣམ་རྒྱལ་བུམ་པ་སློབ་མའི་སྤྱི་བོར་བཟུང་ལ།
རྡོ་རྗེ་སློབ་དཔོན་ངས་ཁྱོད་ལ་ཞེས་སོགས་དང་ཚིགས་བཅད་སྔགས་དང་བཅས་པའི་རྒྱས་པའམ། རིན་ཆེན་
མཛེས་པའི་བཀྲ་ཤིས་སོགས་ཚིགས་བཅད་དང་སྔགས་ཀྱིས་གཞུང་ལྟར་བུམ་དབང་ངམ་ཆུ་དབང་རྒྱུས་བསྡུས་ཅི་
རིགས་བསྐུར། དེ་ནས་དབུ་རྒྱན། དེའི་འཁོར་རིན་ཆེན་འཕྲེང་བ་དང་དར་དཔྱངས། རིགས་ལྔའི་ཕྱག་
མཚན། ཡུམ་ལྔའི་ཕྱག་མཚན། མིང་དབང་བཅས་སྔར་ལྟར་རམ། ཤིན་ཏུ་བསྡུ་ན་སྔགས་རྐྱང་པས་བྱའོ། །
དེ་ཐམས་ཅད་ལ་ཕྱག་རྒྱ་དང་བཅས་པར་གཞུང་བཞིན་དང་། སློབ་མ་ལྷར་གསལ་གདབ་ལ་སྒེག་སོགས་ཀྱིས་
མཆོད། དེ་ལྟར་དབང་བསྐུར་བས་ནུས་པ་གང་འཇོག་པ་ནི། སྔར་གྱི་མེ་ཏོག་འཕྲེང་བའི་དབང་གིས། སློབ་མ་
དེ་ལྷ་གང་གི་རིགས་ཡིན་པར་ཤེས་པ་དང་། འདིར་ཆུ་དབང་གིས་སྒྲིབ་པའི་དྲི་མ་སྦྱོང་བའི་ནུས་པ་འཇོག དེ་
བཞིན་དུ། དབུ་རྒྱུན་གྱིས་སངས་རྒྱས་པ་ན་དེའི་རིགས་བདག་དང་། གཙུག་ཏོར་འགྲུབ་པ་དང་། རིགས་ལྔའི་
ཕྱག་མཚན་གྱི་སངས་རྒྱས་དེའི་ཡེ་ཤེས་ལྔ་འགྲུབ་པ་དང་། ཡུམ་ལྔའི་ཕྱག་མཚན་གྱིས་སངས་རྒྱས་དེའི་གསུང་
འགྲུབ་པ་དང་། མིང་དབང་གིས་སངས་རྒྱས་དེའི་མཚན་དེས་ཅན་དུ་འགྲུབ་པའི་ནུས་པ་འཇོག་གོ ། གཉིས་
པ་སློབ་དཔོན་གྱི་དབང་ནི། དཀྱིལ་འཁོར་གྱི་ཤར་དུ་ཁྲུས་ཀྱི་དཀྱིལ་འཁོར་ཞེས་སོགས་མཚན་ཉིད་ཚང་བའི་
ཁྲུས་དཀྱིལ་གྱི་སྟེང་དུ་སློབ་མ་རྡོར་སེམས་སུ་བསྐྱེད་དེ་ཉེར་སྤྱོད་སོགས་ཀྱིས་མཆོད་ལ་ཤིས་བརྗོད་བྱ། དེ་ནས་རྡོ་
283

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྗེ་སློབ་དཔོན་གྱི་དབང་གི་གཙོ་བོ་དམ་ཚིག་གསུམ་སྦྱིན་པར་བྱ་སྟེ། ཐོག་ཐ་མེད་པའི་ཐོགས་ཀྱིས་རྡོ་རྗེ་དང་།
འདི་དེ་སངས་རྒྱས་སོགས་ཀྱིས་དྲིལ་བུ་དང་། རྡོ་རྗེ་སེམས་དཔའ་དཀར་པོ་སོགས་ཀྱིས་སློབ་མ་རྡོར་སེམས་སུ་
བསྒོམ་དུ་འཇུག་པ་ཕྱག་རྒྱའི་དམ་ཚིག་དང་གསུམ་སྦྱིན་ནོ། ། དེ་ལྟ་ན། སྐུ་ཕྱག་རྒྱའི་དམ་ཚིག གསུང་དྲིལ་
བུའི་དམ་ཚིག ཐུགས་རྡོ་རྗེའི་དམ་ཚིག་དང་གསུམ་མོ། ། འཕྲིན་ལས་བཞིའི་དབང་ནི། རྡོ་རྗེ་རྒྱ་གྲམ་སོགས་
དང་འཕྲིན་ལས་ཀྱི་གཙོ་བོ་ནི་ཆོས་ཀྱི་འཁོར་ལོ་ཡིན་པས། ཐོག་མར་འཁོར་ལོ། དུང་། པོ་ཏི། དྲིལ་བུར་
བཅས་རྒྱས་བསྡུས་ཅི་རིགས་པར་བྱའོ། ། ཆོས་བཤད་པ་སོ་སོའི་རྗེས་གནང་བདག་པོའི་དབང་ནི། རིགས་ལྔའི་
བདག་པོ་སོགས་དང་། གསུང་དབང་ནི། རིགས་ལྔའི་ཕྱག་རྒྱུ་སོགས་ཀྱིས་བསྐུར་རོ། ། གོ་རིམ་དེ་ལྟར་བྱས་པ་
ནི་ཤིན་ཏུ་འབྲེལ་ཆགས་ཡོད། དེར་མ་ངེས་ཏེ་བཅུ་བོ་རྣམས་ཀྱི་དབང་ནི་ཅི་དགར་བསྐུར་ཞེས་གསུངས་པས་གོ་
རིམ་ཅི་རིགས་པ་བྱེད་རུང་བའི་ཕྱིར། དམ་ཚིག་གསུམ་སྦྱིན་པ་སློབ་དཔོན་གྱི་དབང་གི་གཙོ་བོ་ཡིན་ཀྱང་། བཅུ་
བོ་ཞེས་པའི་དབང་བཅུའི་གྲངས་ལ་མི་ཐེ་སྟེ། དེ་ལས་ལོགས་སུ་དེ་ནས་ལག་ཏུ་རྡོ་རྗེ་དྲིལ་བུ་སྦྱིན་ཞེས་བཀར་བའི་
ཕྱིར་རོ། ། དེ་ནས་དག་པ་དྲན་པ་ནི། དཀྱིལ་འཁོར་གྱི་དེ་ཉིད་ནི་ཞེས་སོགས་ཀྱིས་དཀྱིལ་འཁོར་གྱི་དག་པ་
དང་། ལྷའི་དེ་ཉིད་ནི་ཞེས་སོགས་ཀྱིས་དག་པ་དྲན་ཚུལ་བསྟན་ལ། དྲན་ཚུལ་ནི། དཀྱིལ་འཁོར་གྲུ་བཞི་
འབྱུང་བ་ནི། ལྷའི་ཐུགས་སེམས་ཅན་ཐམས་ཅད་ལ་མཉམ་པར་འཇུག་ཅིང་གནོད་སེམས་སོགས་ཉེ་རིང་མཐོ་
དམན་དུ་གྱུར་པའི་མི་མཉམ་པ་མེད་པའི་དོན་མཚོན། དེ་བཞིན་གཞན་ལའང་ཆོ་གའི་དོན་ལྟར་ཤེས་པར་
བྱའོ། ། མདོར་ན། སངས་རྒྱས་ཀྱི་གཉིས་སུ་མེད་པའི་ཡེ་ཤེས་དེ་དང་དེ་རྟེན་དང་བརྟེན་པ་དེ་དང་དེར་ཤར་བ་
ཡིན་གྱི། ཐ་མལ་གྱི་སྣོད་བཅུད་ལྟར་དོན་གཞན་མིན་སྙམ་པའི་ངེས་པ་ཤུགས་ཅན་བྱའོ། ། གསུམ་པ་དེ་དག་གི་
མཐའ་བརྟེན་ལ་གསུམ། རིན་ཆེན་བདུན། དམ་ཚིག་དང་། བཀའི་འཕྲིན་ལས་ཀྱི་དབང་ངོ་། ། དང་པོ་ནི།
འཁོར་ལོ་ལ་སོགས་པའི་ཕྱག་རྒྱའམ། དེ་དག་གི་གཟུགས་ཐོགས་ཏེ། ཨོཾ་ཙཀྲ་རཏྣ་ཞེས་སོགས་ཀྱི་སྔགས་རྐྱང་
པའམ། རྒྱས་པར་ན། གཞུང་ལྟར་ལྷ་རྫས་ལས་བྱས་སོགས་ཀྱི་ཚིགས་བཅད་སྔགས་དང་ བཅས་པར་རྒྱས་
བསྡུས་གང་རིགས་བྱས་བར་ཊིཀ་ཆེན་དུ་བཤད་དོ། ། གཉིས་པ་དམ་ཚིག་དང་བཀའི་དབང་ནི། དཀོན་མཆོག་
གསུམ་དང་ཞེས་པ་ནས། སྙིང་རྗེ་ལྡན་པས་སྨོས་ཅི་དགོས་ཞེས་པའི་བར་གྱིས་དམ་ཚིག་དང༌། ཨོཾ་སརྦ་སོགས་
ཀྱིས་བཀའི་དབང་བསྐུར་རོ། ། གསུམ་པ་འཕྲིན་ལས་ཀྱི་དབང་ནི། ཨོཾ་སརྦ་ཀ སོགས་ཀྱིས་བྱེད་པར་ཊཱིཀ་
ཆུང་དུ་བཤད་ཀྱང་ཆོ་གར་མི་གསལ་ལོ། ། དེ་ནས་བླ་མ་ལ་ཡོན་ཕུལ་ཏེ། བླ་མས་ཀྱང་ཚེ་འདིའི་བདེ་བ་ཞེས་
སོགས་ཀྱིས་གཟེངས་བསྟོད་ནས་དམ་བཞག་བྱའོ། ། བཞི་བ་གཤིན་པ་རྗེས་སུ་བཟུང་བའི་ཆོ་ག་ཇི་ལྟར་བྱ་བ་ནི།
284

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
སྤྱིར་མང་དུ་ཡོད་ཀྱང་སྐབས་འདིར་བསྡུ་ན་གསུམ། སྔོན་འགྲོ་ལྷོ་སྒོའི་ཆོ་ག དངོས་གཞི་དཀྱིལ་འཁོར་དུ་
དབང་བསྐུར་བ། རྗེས་སུ་ལམ་བསྟན་སྦྱང་སོགས་བྱ་བའོ། ། དང་པོ་ལ་གསུམ། རྣམ་ཤེས་བཀུག་ནས་དགུག་
དྲལ་བྱས་ཏེ་བྱིན་བརླབ་བྱ་བ། བགེགས་དང་དྲི་མ་སྦྱོང་བ། སྐྱབས་འགྲོ་བསྟན་པའོ། ། དང་པོ་བཛྲ་དྷཱ་ར་
སོགས་ཀྱིས་ང་རྒྱལ་བཟུང་ནས། བདག་མིང་འདི་ཞེས་བགྱི་བ་ཡིས། ། ཞེས་སོགས་ཀྱིས་གསོལ་བ་གདབ་པ་
ཊིཀ་ཆེན་ནས་བཤད་ཀྱང་། འདི་ནི་དབང་བསྐུར་བའི་ཚེ་མ་གཏོགས་མི་དགོས་པ་འདྲའོ། ། ལྷོ་སྒོ་ནི་གསོན་པོ་
ལའང་རུང་མོད། འདིར་གཤིན་པའི་དབང་དུ་བྱས་ན། ལྷོ་སྒོ་ཞེས་པ་ལ་ནི་དོན་མི་འདྲ་བ་མང་དུ་འདུག་ཀྱང་།
དཀྱིལ་འཁོར་ཀྱི་ལྷོ་སྒོའི་ཕྱོགས་སུ་སྟེགས་བུ་གྲུ་བཞི་བ་བྱས་ཏེ། འབྱུང་ལྔ་དང་། ཙན་དན་སོགས་ཀྱིས་བྱུགས།
དེའི་སྟེང་དུ་པདྨ་དཀར་པོ་འདབ་མ་བརྒྱད་པའི་ལྟེ་བར་འཁོར་ལོ་རྩིབས་བརྒྱད་པ་བྲིས་པའི་སྟེང་དུ། སྔར་ཁྲུས་
བྱས་ཤིང་གནས་རྣམས་སུ་གཞུང་འགའ་ཞིག་ནས་འབྱུང་བ་ལྟར་ཡི་གེ་ལེགས་པར་བཏགས་པའི་ངོའམ། ཡང་ན་
དེའི་གོས་སམ། མིང་ཡིག་ཐིག་ལེས་བརྒྱན་པ་གང་རུང་བཞག་སྟེ་སྦྱོང་བར་ཊཱིཀ་ཆེན་དང་ཆོ་གར་གསུང་ལ།
པཎ་ཆེན་ཐམས་ཅད་མཁྱེན་པའི་ཀུན་རིག་ཆོ་གའི་ཟུར་འདེབས་ལས། མིང་བྱང་ལ་སོགས་པ་མདུན་དུ་བཞག་
ལ་ཞེས་གསུངས་པས། བྱུང་ན་སྔ་མ་ལྟར་ཡིན་ཀྱང་། དེང་སང་ཕྱག་ལེན་ནི་ཕྱི་མ་དང་མཐུན་ནོ། ། གང་ལྟར་
ཡང་རྟེན་དེ། ལས་བུམ་མམ། བསང་ཆུ་བསྒྲུབ་པ་སོགས་གང་རུང་གིས་བསང་སྦྱང་བསྐྱེད་པ་གཞུང་ལྟར་དང་།
འདིར་ཊཱིཀ་ཆེན་དུ་རྣམ་ཤེས་དགུག་གཞུག་གི་རྗེས་སུ་དབང་ཐོབ་ན་ལྷར་བསྐྱེད། ཅེས་གསུངས་ཀྱང་། ཕྱག་
ལེན་དུ་མཁྱེན་པར་སྣང་ངོ་། ། ཁ་ཅིག་བུམ་པ་མ་བསྒྲུབ་པར་ལྷོ་སྒོ་བྱེད་པའི་ལུགས་སྣང་ཡང་། མ་ཐའང་
མགུལ་འཆིང་སྔོན་པས་བཀྲིས་བའི་བུམ་པའི་ནང་དུ་པད་ཟླའི་གདན་ལ་ཧཱུྃ་ཡིག་གི་མཐར་རྩ་རིག་གམ། ཡིག་
བརྒྱ་སོགས་ཀྱིས་བསྐོར་བ་ལ་དམིགས་ཏེ། གཟུངས་སྔགས་དེ་རྣམས་བཟླས་ནས་ཁྲུས་བུམ་བསྒྲུབས་ཏེ། ལྷོ་སྒོ་
བྱེད་རུང་བ་ཙམ་ཡིན་ཀྱང་། དབང་ལ་ནི། དེ་ལྟར་མི་རུང་ཞིང་། ཁྲུས་གསོལ་ཙམ་བྱས་པའི་ཆུ་དེ་ཡང་ནུས་
ཅན་དུ་ཁས་ལེན་རུང་མོད། སྔ་མ་བྱས་པ་དང་མི་འདྲའོ། ། ཁ་ཅིག་དགུག་སྔགས་ཨོཾ་བཛྲ་ས་ཏྭ་ཧཱུྃ་ཛ༔ ཞེས་པའི་
དོན་ལ། གསང་འདུས་ལྟ་བུར་ཨོཾ་བཛྲ་ཧཱུྃ་ཀ་ཞེས་བསྒྱུར་བ་ནི་དོན་མིན་ཏེ། སྔགས་དེའི་དོན་རྡོ་རྗེའི་སེམས་ཁུབ་
ཅིག་ཅེས་རྣམ་ཤེས་འགུག་སྔགས་སུ་སྤྱིར་གསུངས་པས་ཐམས་ཅད་ལ་སྦྱར་རུང་བར་ཊིཀ་ཆེན་དུ་བཤད་པའི་ཕྱིར།
ཁ་ཅིག་རྣམ་ཤེས་འགུག་མི་ནུས། ཁུག་ན་གསོན་པོར་འགྱུར་བས་འགུག་མི་དགོས་སོ་ཞེས་ཟེར་བ་ནི་མི་འཐད་དེ།
དེ་ལྟ་ན་ལྷ་བསྒོམ་པས་ཀྱང་ལྷར་དངོས་སུ་མི་འགྱུར་པས་དོན་མིང་དུ་ཐལ་བ་དང་། ལིང་ཀ་ལྟ་བུ་ལ་དགུག་
གཞུག་ཚད་ལྡན་བྱས་པ་ཙམ་གྱིས་དེ་གསོན་པོར་འགྱུར་རོ། ། ཁོ་ན་རེ། ལྷར་དངོས་སུ་མི་འགྱུར་ཡང་དེ་ལྟར་
285

༄༅། ། རྗེ་བཙུན་གྲགས་པ་་བཤད་སྒྲུབ་ཀྱི་གསུང་འབུམ། །
མོས་པའི་རྟེན་འབྲེལ་གྱི་ཕན་ཡོན་ཡོད་དོ་ཞེ་ན། ཅིག་ཤོས་ལ་ཡང་མཚུངས་ཏེ། དངོས་སུ་ཁུགས་རུང་མ་ཁུགས་
གང་ཡིན་ཀྱང་ཆོས་ཉིད་བསམ་གྱིས་མི་ཁྱབ་པའི་རྟེན་འབྲེལ་གྱིས་ཕན་ཡོན་ཡོད་ལ། འོན་ཀྱང་ཁུགས་མ་ཁུགས་
མི་འདྲ་བ་ནི། ནུས་པ་ཆེ་ཆུང་གིས་ཕན་ཡོན་ཀྱང་ཆེ་ཆུང་དུ་འགྱུར་བར་སེམས་སོ། ། དགུག་པའི་ཡུལ་གྱི་མིང་
མི་ཤེས་ཤིང་གོས་སོགས་རྟེན་གཞན་མེད་ན། ཎི་བྲིས་པའི་བྱང་བུ་འཇོག་པར་ཁ་ཅིག་བཞེད་ལ། ཁ་ཅིག་གསོན་
པོ་ལ་ཡང་རྣམ་ཤེས་དགུག་གཞུག་མཛད་དེ་བརྟག་པའི་གནས་སོ། ། གནས་ཉེར་གཉིས་བྱིན་གྱིས་བརླབ་པ་ཡན་
ཆད་བྱས་རྗེས་སུ། གཤིན་པོར་ཆོས་བཤད་བྱ་བར་ཊིཀ་ཆུང་སོགས་འགའ་ཞིག་ནས་བཤད་པས། སྤྲོས་པ་ལ་
དགའ་ན་བྱའི་གཞན་དུ་མ་བྱས་ཀྱང་རུང་ངོ༌། ། གཉིས་པ་སྦྱང་བ་ལ་གསུམ། བགེགས་སྦྱང་བ། སྡིག་པ་སྦྱང་
བ། མི་ཤིས་པ་སྦྱང་བའོ། ། དང་པོ་ནི། འཇིག་རྟེན་གསུམ་རྒྱལ་དུ་བསྐྱེད་དེ་ཁྲོ་བོ་སྤྱན་དྲངས། ཁྲོ་བོ་རྣམས་
དང་ལྷན་ཅིག་བགེགས་ལ་བཀའ་བསྒོས་ནས། ཞི་བ་དང་། ཞི་དྲག་ཕྱེད་མ་དང༌། དྲག་པོས་སྦྱོང་བ་རྣམས་བྱ་
སྟེ། དེ་ཡང་གཏོར་མ་གསུམ་བསྔོ་བ་ནི་ཞི་བ་དང་། ཏིང་ལོ་ཕྱིར་བསྐོར་བ་ནི་ཞི་དྲག་ཕྱེད་མ་དང༌། ཧཱུྃ་མཛད་
ཀྱི་ང་རྒྱལ་གྱིས་བདེན་སྟོབས་དང་སུམ་བྷ་ནི་བརྗོད་དེ་ཉུངས་ཀར་གྱིས་བྲབ་པ་ནི་དྲག་པོས་སྦྱང་བའོ། ། དང་པོ་
ནི། རྫས་སྔགས་ཏིང་འཛིན་གསུམ་ཞི་བ། གཉིས་པ་རྫས་ཞི་བ་སྔགས་དྲག་པོ་ཏིང་འཛིན་ཞི་དྲག་ཕྱེད་མ།
གསུམ་པ་ནི་གསུམ་ཀའང་དྲག་པོའོ། ། བགེགས་གང་སྦྱོང་ན། ཚེ་འདས་མཐོ་རིས་དང་ཐར་བར་བགྲོད་པའི་
བགེགས་ཐམས་ཅད་དང་། ཁྱད་པར་ཚེ་འདས་ཀྱི་ཚེ་སྔོན་མ་དངའདྲ་བའི་ཆ་བྱད་བཟུང་ནས་དེའི་ཉེ་འབྲེལ་
སོགས་ཀྱི་རྨི་ལམ་དང་། དེ་དག་གི་མཐོང་སྣང་དུ་བྱུང་ནས་གནོད་པར་བྱེད་པའི་འབྱུང་པོ་མང་དུ་ཡོད་པ་དེ་དག་
སྦྱོང་ངོ་། ། དེང་སང་འཇིག་རྟེན་པ་མང་པོས། རང་གི་རྨི་ལམ་དང་། མཐོང་སྣང་དང་། ཐོས་པའི་རྐྱེན་
འགའ་ཞིག་ལ་བརྟེན་ནས། ཚེ་འདས་གྲི་ཤི་བ་ལྟ་བུ་ལོ་མང་དུ་ཡོད་ཡང་སྐྱེ་བ་མ་བླངས་པར་བགེགས་ཀྱི་སོགས་
ཀྱིས་བཟུངས་ནས་ཡོད་པ་དང༌། ཚེ་སྔ་མའི་དབྱིབས་དང་གོས་གྱོན་པ་རྣམས་དངོས་ཡིན་པར་འཛིན་པ་ནི་བླུན་
པའི་རྟགས་ཡིན་ཏེ། དེ་ལྟར་རྨི་ལམ་དུ་བྱུང་བ་ནི་འགྲུབ་པའི་བག་ཆགས་དང་མཐོང་སྣང་འབྱུང་ཡང་། ཚེ་
འདས་མིན་ཞིང་བགེགས་ སོགས་ཀྱི་ཆོ་འཕྲུལ་ཡིན་པར་སྟོན་པ་རང་ཉིད་ཀྱིས་མདོ་སོགས་ལས་གསུངས་ཤིང་།
ཊཱིཀ་ཆེན་དུའང་མཐུན་པར་བཤད་པ་དང་། གལ་ཏེ་ཚེ་འདས་ཡིན་ན་དེའི་ཕུང་པོ་དང་གོས་སོགས་ཐམས་ཅད་
མེས་བསྲེག་པ་དང་མེད་པར་བྱས་ཟིན་ནས་སླར་ཇི་ལྟར་འབྱུང་བར་འགྱུར་བསམ་དགོས་སོ། ། གཉིས་པ་སྡིག་པ་
སྦྱང་བ་ལ་གསུམ། སྦྱིན་སྲེག་དང་བྲབ་སྔགས་ལ། ཁྲུས་ཀྱི་སྦྱང་བའོ། ། དང་པོ་ནི། ཕྱག་ལེན་དུ་རཾ་ལས་ཡེ་
ཤེས་ཀྱི་མེ་འབར་བ་བསྐྱེད་པའི་དབུས་སུ་རྡོ་རྗེ་མཁའ་འགྲོ་སྐད་ཅིག་གིས་བསྐྱེད་ནས་གནས་གསུམ་དུ་ཡི་གེ་
286

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
ར་ན་
བཀོད་དེ་ཡེ་ཤེས་པ་དང་དབང་ལྷ་སྤྱན་དྲངས་དབང་བསྐུར་རྒྱས་གདབ་མཆོད་བསྟོད་བྱེད་ཀྱང་ཆོ་གར་སྐད་ཅིག་
གིས་བསྐྱེད་ནས་གཞན་མི་བྱ་བར་ཚེ་འདས་ཀྱི་རྐང་མཐིལ་སོགས་སུ་རླུང་དཀྱིལ་སོགས་བསྐྱེད། དེ་བཞིན་དུ་
པཎ་ཆེན་ཐམས་ཅད་མཁྱེན་པའི་ཟུར་འདེབས་སོགས་གཞན་མང་པོ་ལས་ཀྱང་གསུང་། ཊཱིཀ་ཆེན་ལྟར་ན། ཛཱ་
ལ་རོ་ཞེས་བརྗོད་དེ་ཡེ་ཤེས་ཀྱི་མེ་འབར་བའི་དབུས་སུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་ཀྱི་སྟེང་དུ་ཧཱུཾ་
ལས་རྡོ་རྗེ་ཧཱུྃ་ཀྱིས་མཚན་པ་ལས་རྡོ་རྗེ་མཁའ་འགྲོ་བསྐྱེད་པའི་ཆོ་ག་གསུམ་བསྐྱེད་བྱས་ནས་གནས་གསུམ་བྱིན་
རླབས་ཡེ་ཤེས་པ་སྤྱན་དྲངས་པ་སོགས་བྱ་དགོས་སོ། ། ཚེ་འདས་ཀྱི་སྙིང་ཁར་ཡི་གེ་པོ་ནག་པོ་བསམ་ལ་སྡིག་སྒྲིབ་
ཐམས་ཅད་འདུས་པར་དམིགས་ཏེ། རྐང་མཐིལ་གྱི་རླུང་གཡོས་ལྟེ་བའི་མེ་འབར་བའི་འོད་ཀྱིས། སྙིང་ཀའི་པོ་
དེ་ཉིད་ཡར་དེད་ནས་སྟེང་གི་སྣ་སྒོ་ནས་འཐོན། སྡིག་པ་རྭ་ཅན་གྱི་གཟུགས་ཀྱི་རྣམ་པ་ཅན་དུ་གྱུར་ནས་དང་གི་
ལག་པར་བཟུང་བའི་ཏིལ་སོགས་ལ་ཐིམ་པར་བསམ། ཏིལ་ནི་སྡིག་པ་འདགས་བྱེད་ཀྱི་རྫས་ཁྱད་པར་ཅན་ཡིན་
པས་དེ་དགོས་ཀྱང་མེད་ན་གཞན་གྱིས་དོད་བྱ་ལ། ཁ་ཅིག་སྔར་གཟུངས་སྔགས་སོགས་བཏབ་པའི་ཡུངས་ཀར་
སོགས་དེའི་ཚབ་ཏུ་བྱེད་པ་ནི། དེའི་ཚེ་སྡིག་པ་དང་ཏིལ་ངོ་བོ་དབྱེར་མེད་དུ་བྱས་ནས། རྡོ་རྗེ་མཁའ་འགྲོའི་
ཞལ་དུ་བཏབ་པས་བཞེས་པ་ན་སྡིག་པ་ཟད་པར་མོས་དགོས་པར་གསུངས་པས། སྔགས་བཏབ་པའི་ཡུངས་ཀར་
སོགས་སྡིག་པ་སྦྱོང་བྱེད་ཁོ་ན་ཡིན་པས། སྡིག་པར་མོས་པ་ནི་ཅུང་ཟད་མི་འཚམ་མོ། ། བཛྲ་ཌ་ཀི་སོགས་ཀྱིས་
སྦྱིན་སྲེག་བརྒྱ་སྟོང་སོགས་བྱས་ནས་གཤེགས། གཉིས་པ་བྲབ་སྔགས་ཀྱིས་སྦྱང་བ་ནི། སའམ། ཐལ་བ་ཡུངས་
ཀར་ཕྱེ་མ་སོགས་དང་ཊིཀ་ཆེན་ལྟར་ན་ཆུ་ཡང་རུང་ལ། ལྷའི་སྔགས་རྣམས་དང་། གཙུག་ཏོར་རྣམ་རྒྱལ། དྲི་
མེད། ཨུཎྜི་ཏ། ཀཾ་ཀ་ནི་སོགས་བཟླས་ནས་རྟེན་ལ་བྲབ་པར་བྱའོ། ། རྩ་རིག་དང་ལྷ་རྣམས་ཀྱི་སྔགས་ཀྱིས་
མཇུག་ཏུ་སྤེལ་ཚིག་བྱེད་པར་ཡང་གསུང་ལ། བྲབ་སྔགས་ནི། ཨོཾ་སརྦ་པཱ་པཾ་ཞེས་སོགས་བགཞུང་ལྟར་ལྷ། དེ་ནི་
ཕྱིར་ཟློག་གི་སྦྱོང་ཚུལ་གཙོ་བོ་ཡིན་ནོ། ། གསུམ་པ་ཁྲུས་ཀྱིས་སྦྱང་བ་ནི། ཁྲུས་བུམ་ལོགས་སུ་ཡོད་དམ་མེད་ཀྱང་
རྣམ་རྒྱལ་བུམ་པས་དཀྱིལ་འཁོར་ལ་ཁྲུས་བྱས་རྗེས། རོའམ། མིང་བྱང་སོགས་བཀྲུ་བར་བྱ་སྟེ། དེ་ཡང་འདི་ནི་
སྦྱིན་པའི་རང་བཞིན་ཏུ་ཞེས་སོགས་ཕྱིན་དྲུག་སོ་སོ་ལ་སྦྱར་ནས་རྩ་རིག་སྤེལ་ཚིག་དང་བཅས་པས་ཁྲུས་བྱའོ། །
དེ་བཞིན་དུ་ཆུ་བོ་དྲུག་ཞེས་སོགས་དང་། འདོད་ཆགས་ཞེ་སྡང་སོགས་དང༌། ས་ནི་དུག་གི་སོགས་གཞུང་ནས་
འབྱུང་བ་ལྟར་སྔགས་སྤེལ་ཚིག་དང་བཅས་པ་བརྗོད་དོ། ། གསུམ་པ་ནི། གང་ལ་སེར་སྣ་སོགས་ཡངས་པའི་
གྲོང་ཁྱེར་དུ་འཇུག་པ་ནས་འབྱུང་བའི་བཀྲ་ཤིས་བརྗོད་དེ་སྦྱོང་། གཙུག་དགུ་དང་། ཊཱིཀ་ཆེན་ལྟར་ན་བཀྲ་ཤིས་
བརྗོད་པའི་ཚེ་ཁྲུས་བྱས་ཀྱང་རུང་། གསུམ་པ་སྐྱབས་འགྲོ་བསྟན་པ་ནི། བླ་དང་སངས་རྒྱས་ལྷ་ཡི་དཀྱིལ་འཁོར་
287

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སོགས་ཕྱག་འཚལ་ཅི་རིགས་པར་བྱས་པའི་མཇུག་ཏུ་ཁྱད་པར་ཉེ་བའི་སྲས་ཆེན་བརྒྱད་ལ་སྐྱབས་སུ་འགྲོ་ཞིང་ཕྱག་
ནི། སྤྱོད་འཇུག་གི་གཙོ་བོ་རྒྱལ་བ་སོགས་ཀྱིས་བྱེད་དོ། ། དེ་ལྟར་ལྷོ་སྒོའི་ཆོ་ག་ནི། གསོན་དབང་གི་སྐབས་སུ་
སློབ་མ་སྟ་གོན་བྱེད་པའི་དོད་དུ་གསུངས་པས་དབང་བསྐུར་བ་ལ་སོགས་ལ་ཚད་ལྡན་བྱུང་ན་གཤིན་པོ་ལ་དབང་
བསྐུར་བར་བྱས་ན་ཤིན་ཏུ་ཕན་ཡོན་ཆེ་བར་སྦྱོང་རྒྱུད་སོགས་ལས་གསུངས་ཀྱང་། གང་བྱུང་གི་དབང་བྱེད་པ་
ལས་ནི། སྤྱོད་པ་ཙམ་བྱས་པ་ལེགས་སོ། ། གཉིས་པ་ནི། གལ་ཏེ་དབང་བསྐུར་བའི་བརྟན་པ་ཐོབ་པ་དང་།
དབང་མེད་ཀྱིས་དབང་བསྐུར་བྱེད་ན། ཚེ་འདས་དཀྱིལ་འཁོར་གྱི་ཤར་སྒོའི་མདུན་དུ་འདུག་པར་མོས་ནས།
དམིགས་བསལ་འགའ་ཞིག་མ་གཏོགས་སློབ་མ་དབང་བསྐུར་བའི་སྐབས་ཇི་ལྟ་བ་བཞིན་བྱའོ། ། དེའི་ཚེ་དབང་
དོན་བརྡ་འཕྲོད་པ་གལ་ཆེ་ཞིང་། ལུང་སོགས་ཀྱིས་སྤྲོས་པ་མ་བྱས་ཀྱང་རུང་བར་གསུང་། མཐར་ཚེ་འདས་ཆོ་
ག་གསུམ་བསྐྱེད་ཀྱི་རྡོར་སེམས་སུ་བསྐྱེད་པའམ། ཡང་ན་ཕོ་ཡིན་ན་རྣམ་སྣང་། མོ་ཡིན་ན་སྤྱན་མར་བསྐྱེད་དེ།
ཡེ་ཤེས་པ་གཞུག་ཀྱང་རུང་ལ། ཡང་ན་ཡེ་ཤེས་པ་གདོད་ནས་གྲུབ་པར་བསམས་ཏེ། ཆུ་གཉིས་ཉེར་སྤྱོད་རོལ་མོ་
དང་བཅས་མཆོད་ནས་བསྟོད། ཊཱིཀ་ཆེན་སོགས་ནས་ཟས་གཏད་བྱེད་མི་དགོས་པར་གསུངས་ལ། གཞུང་ལྟར་
བྱའོ། ། དེ་མི་དགོས་པའི་རྒྱུ་མཚན་ཡང་སྔར་བཤད་པ་ལྟར་ཚེ་འདས་སླར་མ་ཤི་བའི་སྐབས་བཞིན་དུ་སྣང་བ་
ཡོད་པ་ནི། འབྱུང་བོ་ཝ་ར་ཧི་ན་ཏ་སོགས་ཀྱི་སྤྲུལ་བས་བསླུ་བར་སྟོན་པ་ཡིན་ལ། ཚེ་འདས་དངོས་མིན་པས་ཚེ་
འདས་དེ་ལ་ཟས་མེད་སྲེག་པ་ཙམ་མི་ཕན་ཡང་། ཟས་ནོར་གྱིས་གཞན་ལ་མཆོད་པ་དང་བཏང་བའི་དགེ་བ་ཕན་
བར་གསུང་ངོ༌། ། འོན་ཀྱང་བར་དོའི་སེམས་ཅན་ལ་དྲི་བསུང་སོགས་སྦྱིན་པར་བཤད་པའི་གཞུང་ཡང་སྣང་བས་
ཟས་གཏད་བྱས་ཀྱང་ཉེས་པར་མི་འགྱུར་བ་འདྲའོ། ། ཁ་ཅིག་ཕུང་བོའི་མདུན་དུ་ཟས་སྣ་མང་དང་མཆོད་པའི་
རྣམ་གྲངས་བྱེད་པ་ནི། གང་ཟག་དེ་ཁྱད་པར་ཅན་ཡིན་ན་མ་གཏོགས། མུ་སྟེགས་སོགས་འགའ་ཞིག་གི་ལུགས་
དང་མཚུངས་སོ། ། དེ་ཡང་བར་དོའི་སེམས་ཅན་གྱི་ཚེ་ཚད་ནི་ཞག་བདུན་ཡིན་པས། དེ་ནས་ཤི་སྟེ་སྐྱེ་བ་ལེན་
དགོས་ལ། གལ་ཏེ་སྐྱེ་བ་ལེན་པའི་ཚེ། འགྲོ་བ་གཞན་དུ་མི་སྐྱེ་བར་སླར་ཡང་བར་དོར་སྐྱེས་ཀྱང་། བདུན་ཕྲག་
བདུན་ཚུན་ཆད་དུ་བར་དོར་སྐྱེ་བ་ཡོད་ལ། དེ་ཕན་ཆད་དུ་བར་དོར་སྐྱེ་བ་དོར་ནས་ངེས་པར་འགྲོ་བ་གཞན་དུ་
སྐྱེ་བའི་ཉིང་མཚམས་སྦྱོར་བ་མཁས་གྲུབ་ཚད་ལྡན་གྱི་གཞུང་མང་པོ་ལས་འབྱུང་བ། ཁ་ཅིག་བར་དོ་བ་འགའ་
ཞིག་ལོར་སོང་ཡང་ཡོད་དེ་མཐོང་སྣང་དུ་བྱུང་ཟེར་བ་དང་། སྔོན་གྱི་གནས་དེར་གང་འདོད་དུ་འོངས་ནས་ཟས་
སོགས་ལ་ལོངས་སྤྱོད་པ་ཡོད་དེ། རྨི་ལམ་དུ་བྱུང་ཟེར་བ་ནི་སྔར་བཀག་ཟིན་ཅིང་མཁས་པའི་བཞེད་པ་ཡང་མིན་
ལ། འོན་ཀྱང་ཆོ་ག་ནི། སྐྱེ་བ་གཞན་དུ་བླངས་ཟིན་པའི་རྗེས་སུ་བྱས་ཀྱང་ཕན་ཡོན་ཡོད་པར་གསུང་ངོ༌། །
288

༄༅། ། ཀུན་རིག་ཆོ་ག་རྒྱུད་དོན་གསལ་བ་རང་འགྲེལ་དང་བཅས་པའི་ཚིག་དང་དོན་ལྷན་ཐབས་མདོར་བསྡུས། །
གསུམ་པ་ལམ་བསྟན་སོགས་ནི། དཀོན་མཆོག་རིན་ཆེན་སོགས་ཀྱིས་ལམ་བསྟན། པད་མ་འདམ་གྱིས་ཞེས་
སོགས་ཀྱིས་ལམ་སྦྱངས། སངས་རྒྱས་འདྲ་བའི་ཞེས་སོགས་ཀྱིས་ཚེ་འདས་བདེ་བ་ཅན་དུ་སྐྱེས་པ་དེས་ཆོ་ག་བྱས་
པའི་མཐུ་ཡིན་པར་ཤེས་ནས་ཆེད་བརྗོད་དང་། ཨེ་མའོ་ཤཱཀྱ་ཞེས་སོགས་ཀྱིས་ཆོ་ག་བྱེད་པའི་དྲུང་དུ་འོངས་ནས་
ཆེད་བརྗོད་བྱས་ན། སརྦ་བུདྡྷ་ཀྵེ་ཊ་ཞེས་སོགས་ཀྱིས་སླར་ཡང་བདེ་བ་ཅན་དུ་སོང་བར་བསམ། མཐར་ཕུང་བོ་
དང་བྱང་བུ་གསོན་དགོངས་མ་བརྗོད་དེ་བསྲེག་གོ ། ཁོ་ན་རེ། སེམས་ཅན་དེའི་རྣམ་ཤེས་བདེ་བ་ཅན་སོགས་
ལ་སོང་ཟིན་ནས། ཕུང་བོ་བྱང་བུ་ལ་ཡིད་དང་རྣ་བའི་རྣམ་ཤེས་མེད་པས། གསོན་ཅིག་དགོངས་ཤིག་ཅེས་
བརྗོད་མི་རིགས་སོ་ཟེར་ན། སྐྱོན་མེད་དེ། སྔགས་ཀྱི་སྐབས་སུ་དངོས་པོའི་གནས་ཚོད་དང་བློའི་མོས་པ་གཉིས་
འདྲ་མི་དགོས་པའི་ཕྱིར་རོ། ། དཔེར་ན། རང་ཉིད་ལྷ་མིན་ཀྱང་ལྷར་བསྒོམ་དུ་རུང་བ་བཞིན་ནོ། ། དེ་ཡང་
ལོག་པར་མི་འགྱུར་ཏེ། དེ་ནི་མི་ཤེས་པའི་འཁྲུལ་བ་གཞན་དང་མི་འདྲ་བར་མོས་པའི་མཐུ་བསམ་གྱིས་མི་ཁྱབ་པ་
དང་། ཏིང་ངེ་འཛིན་གྱི་ནུས་པ་བསམ་གྱིས་མི་ཁྱབ་པ་དྲན་པའི་རྟེན་འབྲེལ་བསྒོམ་པ་ཡིན་པའི་ཕྱིར་རོ། ། བཞི་
པ་མཇུག་གི་རིམ་པ་ནི། བཏང་རག་གི་མཆོད་བསྟོད་བསྔོ་སྨོན། ཡིག་བརྒྱས་ལྷག་ཆད་བསྐང་། བཟོད་གསོལ་
བྱས་ནས། རྡུལ་ཚོན་ཡིན་ན། ལྷ་རང་རང་གི་དམ་རྒྱ་བཅིངས་ལ་སརྦ་བིད་སོགས་རང་རང་གི་སྙིང་པོ་ལན་
གསུམ་གསུམ་བརྗོད་དེ་དམ་རྒྱ་བཀྲོལ་ནས་གཤེགས། རས་བྲིས་ཡིན་ན་བརྟན་བཞུགས་བྱའོ། ། རིགས་གསུམ་
སྤྱིའི་ཕྱག་རྒྱས་བྱིན་གྱིས་བརླབས། བྱང་གི་སེམས་དཔའ་བཞི་དང༌། སེམས་དཔའི་གཙུག་ཏོར་གྱི་ཕྱག་རྒྱས་
སྲུང་། བཀྲ་ཤིས་པའི་ཚིགས་སུ་བཅད་པ་བརྗོད་ཅིང་མེ་ཏོག་གི་ཆར་དབབ་པར་བྱའོ། ། སྔགས་ཀྱི་དོན་དང་
ཕྱག་རྒྱ་ལོགས་སུ་འགོད་འདོད་པས་འདིར་མ་བྲིས་སོ། །
སྨྲས་པ། རྒྱལ་བ་ཀུན་གྱི་བསྟན་པའི་སྙིང་པོ་མཆོག ། རྒྱུ་དང་འབྲས་བུའི་ཐེག་པ་རྣམ་གཉིས་ལས། །
ཆེས་བབ་གསང་སྔགས་འབྲས་བུའི་ཐེག་པ་སྟེ། ། བྱ་སྤྱོད་རྣལ་འབྱོར་རྣལ་འབྱོར་བླ་མེད་བཞི། ། འདིར་ནི་
དཔལ་ལྡན་རྣལ་འབྱོར་རྒྱུད་ཀུན་གྱི། ། གཙོ་བོར་གྱུར་པ་ངན་སོང་སྦྱོང་བའི་རྒྱུད། ། དེ་ཡི་དགོངས་འགྲེལ་
དཀྱིལ་འཁོར་ཆོ་གའི་གཙོ། ། རྒྱུད་དོན་གསལ་བ་རང་འགྲེལ་བཅས་པ་ཡིན། ། གང་འདིའི་ཚིག་དོན་མཛེས་
བྱང་ལྷན་ཐབས་ཀྱི། ། སྙིང་པོ་དོན་ལྡན་ཆུ་སྐྱེས་གཞོན་ནུ་འདི། ། རྣམ་དཔྱོད་སོར་མོའི་སྐྱེད་ཚལ་ལས་བསྐྲུན་
ཏེ། ། གཟུར་གནས་བློ་ལྡན་འགའ་ཡི་རྒྱན་དུ་བྱས། ། ཁོ་བོ་སྦྱངས་པ་ཆུང་ཞིང་བརྩོན་པ་ལྷོད། ། དྲི་མེད་
རིགས་པའི་མིག་དང་མི་ལྡན་ཡང་། ། རབ་དཀར་ལྷག་བསམ་དག་པའི་སྟོབས་ཤུགས་ཀྱིས། ། འདི་ལྟར་བགྱིས་
ལ་ཉེས་པར་མི་འགྱུར་སྙམ། ། དེང་དུས་རྒྱལ་བའི་དབང་བོ་དངོས་བྱོན་ཡང་། ། ཕན་པར་མི་ནུས་གནས་
289

༄༅། ། རྗེ་བཙུན་གྲུགས་པ་བཤད་སྒྲུབ་ཀྱི་གསུང་འབུམ། །
སྐབས་འདིར་གྱུར་ཚེ། ། ཤིན་ཏུ་ཉམ་ཆུང་བྱིས་པ་བདག་ལྟ་བུས། ། འཆད་རྩོད་རྩོམ་པས་སུ་ཞིག་མགུ་བར་
ནུས། ། དེ་ཕྱིར་བློ་གྲོས་ལང་ཚོ་རབ་རྒྱས་ཤིང་། ། ལེབ།ས་བཤད་དོན་གཉེར་ཕྱོགས་ལྷུང་བྲལ་བ་འགའ། ། མ་
གཏོགས་ཕྲག་དོག་ཚེར་མས་ཡིད་ཀྱི་ཁམས། དཀྲུགས་པའི་མཁས་རློམ་གཞན་ལ་ཕན་པར་དཀའ། ། འགྲོ་བ་
ཀུན་གྱི་མིག་གཅིག་པདྨོའི་གཉེན། མངོན་དང་ལྐོག་ཏུ་གྱུར་པའི་ཁྱད་པར་གྱིས། ། རང་གི་འདོད་པ་ཇི་བཞིན་
མ་གྱུར་ཚེ། ། སྨོད་ན་གཞན་ལ་ལྟ་ཡང་ཅི་ཞིག་སྨོས། ། གཞུང་དོན་མཁས་པའི་ལེགས་བཤད་དང་མཐུན་
ཞིང་། ། རང་བཟོར་ཞུགས་པའི་ཉེས་པས་མ་གོས་ཀྱང་། ། མ་རྟོགས་ལོག་རྟོག་ནོར་བའི་ཆ་སྲིད་ན། ། ཚད་
ལྡན་མཁས་པ་དཔང་དུ་བྱས་ཏེ་བཤགས། ། དགེ་ལེགས་ཆ་ཤས་རྒྱས་པའི་འོད་དཀར་ཅན། ། རྨོངས་པའི་མུན་
སྡུག་དགྲ་ལས་རྣམ་རྒྱལ་ནས། ། བློ་གསལ་ཀུནྡ་བཞད་དང་ལྷན་ཅིག་ཏུ། ། ཐུབ་བསྟན་ནམ་མཁའི་རྒྱན་དུ་
འགྱུར་ཕྱིར་བསྔོ། ། ཞེས་བློ་བཟང་རྒྱལ་བའི་ཐུགས་སྲས་འདུལ་འཛིན་པའི་རྒྱུད་དོན་གསལ་བ་འགྲེལ་བ་དང་
བཅས་པའི་ཚིག་དོན་གྱི་ལྷན་ཐབས་མདོར་བསྡུས་ཡང་གསལ་སྒྲོན་མེ་ཞེས་བྱ་བ་འདི་ནི། ཁྱབ་བདག་རྡོ་རྗེ་འཆང་
བློ་བཟང་སྦྱིན་པ་དང་སློབ་དཔོན་བློ་གྲོས་རྒྱ་མཚོ་ཞལ་སྔ་ནས་རྣམ་པ་གཉིས་ཀྱི་ཞབས་རྡུལ་ལ་རེག་པ་གཞུང་
ལུགས་རབ་འབྱམས་སྨྲ་བ་གྲགས་པ་བཤད་སྒྲུབ་ཅེས་བྱ་བས་ཅོ་ནེ་དགའ་ལྡན་རྣམ་པར་རྒྱལ་བའི་གླིང་དུ་མཚན་
ཉིད་གསར་འཛུགས་ཀྱི་བླ་མའི་གོ་སར་གནས་པ་དེའི་ཚེ། སྔར་ཡང་ལམ་འདི་ལ་རིང་དུ་འདྲིས་པར་བྱས་པ་དང་།
ཁྱད་པར་རྒྱུད་དོན་གསལ་བ། དེའི་ཊིཀྐ་འདུལ་འཛིན་པ་རང་ཉིད་ཀྱིས་མཛད་པ་དང་། སློབ་དཔོན་ཡོན་ཏན་
བཤེས་གཉེན་གྱིས་མཛད་པའི་ཊིཀ་ཆུང་དུ་གྲགས་པའི་ཚིག་དོན་རབ་གསལ་དང་། པཎ་ཆེན་ཐམས་ཅད་མཁྱེན་
པའི་ཀུན་རིག་གི་ཆོ་ག་སོགས་ཀྱི་སྐོར་དང་། རྗེ་བླ་མའི་སྔགས་རིམ་སོགས་ལའང་ཅུང་ཟད་འདྲིས་པར་བྱས་ནས་
གཞན་ལ་ཕན་སྲིད་སྙམ་པ་དང་ལམ་འདི་དར་ཆེ་བའི་རྐྱེན་དང་བསམ་པ་བཟང་པོས་བསྐུལ་ཏེ། ཤིང་མོ་ལུག་
ལོའི་ཆུ་སྟོད་ཀྱི་ཟླ་བར་སྦྱར་བ་སྟེ། ཕྱིས་སུ་གནས་བརྟན་དགེ་སློང་བློ་བཟང་ཕུན་ཚོགས་ཞེས་བགྱི་བས་རྒྱུད་གྲྭར་
སྔགས་རམ་པའི་མཚན་གསོལ་བའི་ཚེ་གཞན་ལ་ཕན་འདོད་ཀྱི་བསམ་པས་པར་དུ་བསྒྲུབས་པའོ། ། ། ། བཀྲ་
ཤིས་སོ། །
290

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་
འགྲེལ་བ་དང་བཅས་པ་ནས་འབྱུང་བའི་ཕྱག་རྒྱའི་རྣམ་པར་
བཞག་པའི་ཟུར་བཀོལ་བཞུགས་སོ། །
བཅོམ་ལྡན་འདས་རྣམ་པར་སྣང་མཛད་ལ་ཕྱག་འཚལ་ལོ། ། འདིར་ཀུན་རིག་གི་ཆོ་ག་དང་ཊིཀྐ་གཉིས་
ནས་འགྱུར་བའི་ཕྱག་རྒྱུའི་རྣམ་གཞག་རྣམས་ཕྱོགས་གཅིག་ཏུ་དགོད་པ་ལས། དེ་ཡང་འགྲེལ་བ་ཉིད་ནས་འགའ་
ཞིག་མ་གཏོགས་མི་འབྱུང་བས་གཙོ་བོར་ཆོ་ག་ལྟར་བཤད་པར་བྱ་སྟེ། ཐོག་མར་རྡོ་རྗེ་སེམས་དཔར་བསྐྱེད་ནས་
གཡས་རྡོ་རྗེ་གསོར་ཞིང་གཡོན་དྲིལ་བུ་དཀུ་གཡོན་དུ་བསྟེན་ལ། ཊཀྐི་ཧཱུཾ་ཛ་ཞེས་སོགས་བརྗོད་དེ། རྡོ་རྗེ་དེ་སྙིང་
ཀར་གྱེན་དུ་སྟོད་པའི་ཚུལ་གྱིས་འཛིན་ཅིང་། དྲིལ་བུ་ལག་པ་གཡོན་པའི་མཐིལ་དུ་བཞག་ལ། སྲིད་པ་ངོ་བོ་
ཉིད་ཀྱིས་དག་ཞེས་སོགས་བརྗོད་དེ་དྲིལ་བུ་དཀྲོལ། དྷརྨཱ ཨ་ཞེས་བརྗོད་དེ་ཕྱུག་ཆེན་བཅིངས་ལ་སྲེད་པའི་བདེ་
བ་ནས། མཆོད་པར་བྱ་ཞེས་པའི་བར་བརྗོད། དྲིལ་བུའི་ཞལ་གྱི་ཐད་དུ་རྡོ་རྗེ་འཕྲེད་ལ་བཟུང་ནས། དེ་
བཞིན་གཤེགས་པ་ཐམས་ཅད་སོགས་དང་། ཡང་རྡོར་སེམས་ཀྱི་ཕྱག་ཆེན་བྱས་ཏེ། དེ་ཅིའི་ཕྱིར་ཞེ་ན། འདི་
ལྟར་ཞེས་སོགས་ཀྱི་སྐབས་སུ་དྲིལ་བུ་གསིལ་ཞིང་། དེ་བཞིན་གཤེགས་པ་ཀུན་གྱིས་ཀྱང་ཞེས་པ་ནས། བརྟན་
ཕྱིར་རོ། ། ཞེས་པའི་བར་བརྗོད་དོ། ། སྔོན་འགྲོའི་གཏོར་མ་བྱིན་རླབས་ལ། བཛྲ་ཡཀླུ་ཞེས་བརྗོད་པའི་ཚེ།
རྡོ་རྗེ་ཁུ་ཚུར་གཉིས་ཀྱི་མཐེའུ་ཆུང་གཉིས་ཅུང་ཟད་བརྐྱང་པའི་རྡོ་རྗེ་གནོད་སྦྱིན་གྱི་ཕྱག་རྒྱ་དང་། རྡོ་རྗེ་བསྡམས་
པ་ནང་དུ་བཅིངས་ལ་ཁ་སྟེང་དུ་བསྟན་ཏེ་སོར་མོ་རྣམས་འབར་བ་ལྟ་བུར་བྱས་པའི་མཐེ་བོང་གཉིས་རྩེ་སྦྱར་བ་
སྲིན་ལག་དང་གུང་མོའི་བར་དུ་འཛིན་པ་རྡོ་རྗེ་མོའི་ཕྱག་རྒྱ་བྱས་ལ། ཨོཾ་བཛྲ་ཨ་ན་ལའི་སྔགས་བརྗོད། སྔོན་
འགྲོའི་མཆོད་པ་བྱིན་རླབས་འདིར་མི་གསལ་ཡང་། འོག་ནས་གཡོན་རྡོ་རྗེ་ཁུ་ཚུར་སྙིང་ཀར་བཞག གཡས་
མཆོག་སྦྱིན་གྱི་ཕྱག་རྒྱ་བྱས་ཏེ། ཨ་ཀཱ་རོས་བྱིན་རླབས་བྱ་བར་བཤད་ལ། འདི་ལ་སེ་གོལ་གདབ་པར་མ་བཤད་
ཀྱང་འགའ་ཞིག་གིས་བྱེད་དེ་མི་འགལ་ལོ། ། གཏོར་འབུལ་གྱི་ཚེ་ཕྱག་རྒྱ་གང་བྱ་བར་སྐབས་འདིར་མ་གསུངས་
291

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཀྱང་འོག་ནས་འཆད་པ་ལྟར་ནམ་མཁའ་མཛོད་ཀྱི་ཕྱག་རྒྱའམ། སྐབས་གཞན་དུ་སྦྱང་རྒྱུད་ལས་ཐལ་མོ་ཁ་ཕྱེ་
ནས་འབུལ་བར་བཤད་པ་ལྟར་རོ། ། ཤར་ཕྱོགས་རྡོ་རྗེ་ཞེས་སོགས་ཀྱི་སྐབས་སུ་རྡོ་རྗེ་གསོར་ཞིང་དྲིལ་བུ་དཀྲོལ་
བའམ། གསོལ་འདེབས་དང་འཕྲིན་ལས་བཅོལ་བའི་སྐབས་ཡིན་པས། གཡས་ཀྱིས་ཐལ་མོའི་རྣམ་པ་བྱས་ན་
ལེགས་སྙམ་མོ། ། མཇུག་ཏུ་རྡོ་རྗེ་གནོད་སྦྱིན་གྱིས་ཕྱག་རྒྱུ་བྱས་ནས་གསང་ཆུ་བསྒྲུབ། མཆོད་པ་བྱིན་རླབས་ཀྱི་
ཕྱག་རྒྱ་འོག་ཏུ་ཚོགས་ཞིང་ལ་འབུལ་བའི་སྐབས་སུ་བཤད་པར་བྱའོ། ། དེ་ནས་ཧཱུཾ་ལས་རང་ཉིད་ཕྱག་ན་རྡོ་རྗེ་
སོགས་ཀྱི་སྐབས་སུ་ཕྱག་ཆེན་བཅིང་བར་མ་བཤད་ཀྱང་། རྡོ་རྗེ་སེམས་དཔའི་ཕྱག་ཆེན་བྱས་ཀྱང་རུང་ལ། ལག་
མཐིལ་གཉིས་སུ་སོགས་ཀྱི་སྐབས་སུ་ལག་མཐིལ་གྱན་དུ་བསྟན་པར་མི་གསལ་ཡང་དོན་གྱིས་འཐོབ། རང་གི་
ཐུགས་ཀར་ཉི་མའི་སྟེང་དུ་ཧཱུཾ་ཞེས་པའི་ཧཱུྃ་ལ་ཕྱག་རྒྱུ་མི་དགོས་ལ། དེ་ནས་འཇིག་རྟེན་གསུམ་རྒྱལ་དུ་བསྐྱེད་པའི་
ཚེ། དེའི་ཕྱག་རྒྱ་བྱ་དགོས་པར་ཆོ་ག་དང་ཊིཀྐར་མི་འབྱུང་ཞིང་། བྱེད་ན་རྡོ་རྗེ་ཁུ་ཚུར་གཉིས་རྒྱབ་སྦྱར་མཐེའུ་
ཆུང་གཉིས་སྦྲེལ་ལ། འཛུབ་མོ་བསྡིགས་འཛུབ་བྱས་པ་ཧཱུྃ་མཛད་ཀྱི་ཕྱག་རྒྱ་བྱའོ། ། དེའི་ཐུགས་ཀར་ཉི་མའི་
སྟེང་དུ་ཧཱུྃ་ལ་ཕྱག་རྒྱ་མི་དགོས་ཀྱང་སརྦ་བིད་ཨོཾ་སོགས་ལ་ཐལ་མོ་དཔྲལ་བར་སྦྱར་བ་དང་། སྙིམ་པའི་ཕྱག་རྒྱ་
མགྲིན་པར་བཞག་པ་དང་། རྡོ་རྗེ་ཐལ་མོ་སྦྱར་ནས་བརྐྱངས་གུང་མོ་གཉིས་དང་ཐ་མ་བཞི་སྦྱར་ནས་སྙིང་ཀར་
བཞག་སྟེ། རིགས་གསུམ་གྱི་སྔགས་རིམ་པར་བརྗོད་པ་སྦྱོང་རྒྱུད་ལས་གསུངས་པ་ལྟར་ཊིཀྐར་བཤད་ཀྱང་ཁ་ཅིག་
ཐ་མ་འདི་ལ། རྡོ་རྗེ་བསྡམས་པ་བྱས་པའི་གུང་མོ་རྩེ་སྤྲོད་པར་བྱེད་དོ། ། རྡོ་རྗེ་བསྡམས་པ་ལས་མཐེ་བོང་དང་
མཐེའུ་ཆུང་སོ་སོར་བརྐྱངས་ཏེ། འཛུབ་མོ་དང་སྲིན་ལག་པདྨ་འདྲ་བར་བཀུག སྤྱི་བོར་བཞག་པ་དང་། དེ་
ཉིད་ལས་གུང་མོ་གཉིས་རྡོ་རྗེ་འདྲ་བར་མཉམ་ལ་མཐེ་བོང་དང་མཐེའུ་ཆུང་བརྐྱང་པ་དཔྲལ་བར་བཞག་པ་དང་།
དེ་ཉིད་ལས་འཛུང་མོ་དང་སྲིན་ལག་རིན་པོ་ཆེ་འདྲ་བར་བྱས་ཏེ་རྣ་ལྷག་གཡས་སུ་བཞག་པ་དང་། མཐེའུ་ཆུང་
དང་མཐེ་བོང་སོ་སོར་བསྙམས་ལ་ལྷག་མ་རྣམས་བརྐྱངས་ཏེ་པདྨ་འདྲ་བར་བྱས་ནས་ལྷག་པར་བཞག་པ་དང་།
ལག་པ་གཡོན་པ་ཡང་དེ་བཞིན་དུ་བསྒྱུར་ཞིང་བྱ་བ་རྣ་ལྟག་གཡོན་པར་བཞག་པ་རྣམས་རིམ་བཞིན་བྱ་སྟེ། ཨོ་
བུདྷ་ཨ་བྷི་ནས། ཀརྨཱ་ཨ་བྷིའི་བར་བརྗོད། ཨོཾ་ཧཱུཾ་ཞེས་ལན་རེ་བརྗོད་པ་དང་རྡོ་རྗེ་ཁུ་ཚུར་གཉིས་ཀྱིས་མདུད་པ་
བཅིང་བའི་ཚུལ་གྱིས། སྙིང་ཁ་མགྲིན་པ་ལྷག་བ་ཡང་སྙིང་ཁ་ནུ་མའི་བར་ཡང་སྙིང་ཁ་མགྲིན་པ་རྒྱབ་དཔྲལ་བ་སྟེ་
གནས་དགུར་མདུད་པའི་ཚུལ་གྱིས་གོ་བཀོན་ནས་གཡས་པའི་མཐེའུ་ཆུང་དང་། གཡོན་པའི་མཛུབ་མོ་ནས་རིམ་
གྱིས་དཀྲོལ་ཏེ་མཉམ་པའི་ཐལ་མོ་བརྡབ་ལ་སྔགས་བརྗོད། དེ་ཡང་གོ་གྱོན་པའི་ཚེ་ཡིད་ཀྱིས་དར་དཀར་པོ་ཞིང་
དུ་ཁྲུ་གང་བ་རིང་ཚད་ཁྲུ་ཉི་ཤུ་ལོང་པ་ཞིག་གནས་དགུར་མདུད་པ་བཅིང་བའི་ཚུལ་བྱ་བར་བཤད་དོ། ། རྡོ་རྗེ་
292

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད། །
བསྡུ་བའི་ཕྱག་རྒྱས་ཁྲོ་བོ་སྤྱན་འདྲེན་པར་བཤད་ཀྱང་འདིར་མི་འབྱུང་ཞིང་འོག་ཏུ་རྡོ་རྗེ་ཁུ་ཚུར་གཉིས་འཛུབ་མོ་
ལྕགས་ཀྱུ་ལྟར་བྱས་ལ་ལག་ངར་གཉིས་བསྣོལ་ཏེ་གུང་མོ་དང་མཐེ་བོང་གཉིས་སེ་གོལ་བརྡབ་པ་རྡོ་རྗེ་བསྡུ་བའི་
ཕྱག་རྒྱུར་བཤད་དོ། ། འོག་ཏུ་འཆད་པ་ལྟར་མཆོད་པའི་ཕྱག་རྒྱ་བྱས་ཏེ་མཆོད་པ་རྣམས་འབུལ་ལོ། ། བསྟོད་
པའི་སྐབས་སུ་རྡོ་རྗེ་གསོར་ཞིང་དྲིལ་བུ་དཀྲོལ་བའི་ཚུལ་གཞན་དུ་བཤད་པ་ཡོད་ཀྱང་། འདིར་རྡོ་རྗེ་ཇི་ལྟར་
གསོར་བའི་ཚུལ་བཤད་པ་མི་སྣང་ཡང་། ཕྱག་ལེན་དུ་ཚེག་རྐང་དང་པོ་ལ་རྡོ་རྗེ་གསོར། གཉིས་པ་ལ་དྲིལ་བུ་
གསིལ། གསུམ་པ་ལ་རྡོ་རྗེ་གདེང་བ་ལྟ་བུ་དང་བསྒྱུར་བའི་ཕྱག་རྒྱ་གཉིས་བྱེད་ལ། བཞི་བ་ལ་དྲིལ་བུ་དཀྲོལ་
ཞིང་ཕྱག་འཚལ་བར་མཛད་དོ། ། དེ་ལྟར་བྱས་པ་མི་འགལ་མོད། འོན་ཀྱང་དང་པོ་དང་གཉིས་པ་ལ་སྔར་
བཞིན་དང༌། གསུམ་པ་ལ་ཁྲོ་བོའི་ཁུ་ཚུར་གྱིས་རྡོ་རྗེ་ནམ་མཁར་གདོང་བ་ལས་བསྐོར་བ་མ་བྱས་ཀྱང་རུང་བར་
སེམས་ལ། དེ་ཡང་ཁྲོ་བོའི་ཕྱག་མཚན་འཛིན་ཚུལ་ལྟ་བུའི་རྣམ་པ་དང་མཐུན་པར་བྱས་པ་ལས་གཞན་དུ་རྒྱུ་ཚན་
བཤད་དཀའ་ཞིང་བཤད་པ་ཡང་མཐོང་ངོ་། ། ཁ་ཅིག་འདིར་འབྱུང་བོ་འུར་འདེད་ཀྱི་ཕྱག་རྒྱུ་བྱེད་ཅེས་པ་རང་
བཐོའོ། ། ཧཱུཾ་དཀྱིལ་འཁོར་ཆེན་པོ་ཞེས་སོགས་ནི་བཀའ་བསྒོ་བའི་སྐབས་ཡིན་པས་རྡོ་རྗེ་དྲག་པོར་གསོར་བར་
བྱའོ། ། གནས་སྲུང་བའི་ཚེ། གཡོན་པའི་རྡོ་རྗེ་ཁུ་ཚུར་སྙིང་ཁར་བཞག གཡས་རྡོ་རྗེ་གསོར་ཞིང་ༀ་བཛྲ་ཛཱ་
ལའི་སྔགས་བརྗོད་ཅིང་བགེགས་ལ་བསྣུན། དེ་ཡང་གསོར་བའི་ཚེ་གྱེན་དུ་ཕང་སྟོད་དེ་གསོར་དགོས་པར་གཞན་
ནས་བཤད་ལ། བགེགས་ལ་བསྣུན་པའི་ཚེ་ཐུར་བསྟན་བྱེད་དགོས་པ་འདྲའོ། ། ཁ་ཅིག་འདིར་ཨ་ན་ལཱརྐ་དང་
ཨ་ན་ལ་ཧ་ན་དང་ནེ་ཏྲི་བནྡྷ་སོགས་སྔགས་གསུམ་གྱི་མཇུག་ཏུ་བགེགས་ལ་བསྣུན་པ་དང་བསྲེག་པ་དང་བསྲེགས་
ཀྱང་མི་ཤི་བའི་བགེགས་རྣམས་བཅིངས་པར་གྱུར་ཅེས་འདོན་པ་མཐོང་སྟེ་འདོན་དགོས་པའི་དོན་དུ་མི་སྣང་ཡང་
ཏོན་ཀྱང་མི་འགལ་བར་སེམས་སོ། ། རྡོ་རྗེ་བསྡམས་པ་ནང་དུ་བཅིངས་ལ་ཁ་སྟེང་དུ་བསྟན་ཏེ་སོར་མོ་རྣམས་
འབར་བ་ལྟ་བུར་བྱས་པའི་མཐེ་བོང་རྩེ་སྦྱར་ཏེ་སྲིན་ལག་དང་གུང་མོའི་བར་བཟུང་བ་རྡོ་རྗེ་མའི་ཕྱག་རྒྱུ་བྱས་ཏེ།
ཨོཾ་བཛྲ་ཨ་ན་ལ་ཧ་ན་སོགས་བརྗོད། རྡོ་རྗེ་བསྡམས་པའི་སྟེང་ནས་མཐེ་བོང་གཉིས་བརྐྱངས་ནས་བསྙམས་ཏེ་
བཞག་པ་རྡོ་རྗེ་སྦྱིན་གྱི་ཕྱག་རྒྱ་བྱས་ཏེ། བཛྲ་ནི་ཏྲིའི་སྔགས་བརྗོད། རྡོ་རྗེ་བསྡམས་པ་བརྐྱངས་ཏེ་ཁ་སྦུབ་པས་
ས་ལ་གཞག་ནས། བཛ་ཌི་ལྷོ་དང་རྡོ་རྗེ་ཁུ་ཚུར་གཉིས་མགལ་མེའི་འཁོར་ལོ་བཞིན་དུ་བསྐོར་ཏེ་མགོ་བོའི་སྟེང་དུ་
འཛུབ་མོ་གཉིས་ལྕགས་ཀྱུའི་ཚུལ་དུ་བཞག་པ་རྡོ་རྗེ་འཇིགས་བྱེད་སྤྱན་གྱི་ཕྱག་རྒྱ་བྱས་ལ་ཧུ་ལུ་ཧུ་ལུ། རྡོ་རྗེ་ཐལ་
མོའི་མཐེ་བོང་གཉིས་བརྐྱང་ལ་འཛུབ་མོ་མཆེ་བ་ལྟར་བྱས་པ་རྡོ་རྗེ་གནོད་སྦྱིན་གྱི་ཕྱག་རྒྱ་བྱས་ལ་ཡགླ། རྡོ་ཁུ་ཚུར་
གཉིས་ཀྱི་མཐེའུ་ཆུང་གཉིས་ལུ་གུ་རྒྱུད་དུ་སྦྲེལ་འཛུབ་མོ་གཉིས་རྩེ་སྤྲད་ནས་བཟློག་སྟེ་སྤྱི་བོར་བཞག་པ་རྡོ་རྗེ་
293

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། ：
གཙུག་ཏོར་གྱི་ཕྱག་རྒྱ་བྱས་ལ་དྲི་བ་ནུ། འདིར་གྱེན་དུ་བཟློག་པ་ལ་མ་གོ་བ་མི་འདྲ་བ་གཉིས་བྱེད་པ་མཐོང་
ངོ༌། ། རྡོ་རྗེ་ཁུ་ཚུར་གཉིས་ཀྱི་མཁྲིག་མ་མདུད་ནས་ཞག་མིག་ལྟར་བྱས་པ་རྡོ་རྗེ་ཞག་པའི་ཕྱག་རྒྱ་བྱས་ལ། པཱ་ཐ།
རྡོ་རྗེ་བསྡམས་པ་ལས་མཐེ་བོང་གཉིས་སེམས་དཔའི་སྐྱེལ་ཀྲུང་བྱས་ཏེ་འཛུབ་མོ་གཉིས་མཉམ་པོར་བཤིབས་ནས་
ཕྱེ་ལ་མཐེ་ཆུང་གཉིས་བ་དན་ལྟར་བྱས་པ་རྡོ་རྗེ་བ་དན་གྱི་ཕྱག་རྒྱུ་དང་པ་ཏཱ་ཀེ། སྔར་གྱི་རྡོ་རྗེ་གནོད་སྦྱིན་གྱི་ཕྱག་
རྒྱུ་དེ་ཉིད་ཁའི་དྲུང་དུ་བཞག་པ་རྡོ་རྗེ་དུས་ཀྱི་ཕྱག་རྒྱ་བྱས་ཏེ། ཧཱུྃ༔ བཛྲ་ཀཱ་ལི་རྡོ་རྗེ་ཁུ་ཚུར་གཉིས་ཁ་གྱེན་དུ་
བསྟན་ནས་རི་བོ་འདེགས་པའི་ཚུལ་ཏུ་བྱས་པ་རྡོ་རྗེ་རྩེ་མོའི་ཕྱག་རྒྱ་དང་ཤི་ཁ་ར། རྡོ་རྗེ་ཧཱུྃ་མཛད་བྱི་ཕྱག་རྒྱ་ལས་
འཛུབ་མོ་དང་གུང་མོ་གཉིས་རྡོ་རྗེ་ལྟར་བྱས་པ་རྡོ་རྗེ་ལས་ཀྱི་ཕྱག་རྒྱ་དང་ཧཱུྃ་བཛྲ་ཀ ༔ རྡོ་རྗེ་ཁུ་ཚུར་གཉིས་རྒྱབ་
སྦྱར་སྟེ་མཐེའུ་ཆུང་གཉིས་སྦྲེལ་མཛུབ་མོ་བསྡིགས་མཛབ་བྱས་པ་ཧཱུྃ་མཛད་ཀྱི་ཕྱག་རྒྱ་སྟེ་ཁ་ཅིག་ཧཱུྃ་ལན་བརྒྱད་
བརྗོད་པར་བཞེད་བྱང་། གཞུང་དུ་ལན་གཉིས་ལས་མ་བཤད་དོ། ། རྡོ་རྗེ་བསྡམས་པ་བྱས་ལ་བརྡ་དང་། རྡོ་
རྗེ་ཁུ་ཚུར་གཉིས་ཀྱི་འཛུབ་མོ་དང་མཐེའུ་ཆུང་མདུད་པ་བཀན་ནས་སྙིང་ཁར་བཞག་པ་གཡས་སྐོར་དུ་བསྐོར་བ་
རྡོ་རྗེ་འཁོར་ལོའི་ཕྱག་རྒྱ་བྱས་ལ། སརྦ་བིད་མཎྜལ་དང༌། ཡང་དེ་ཉིད་ཁར་བཞག་ལ་སྔགས་དེ་ཉིད་བཟླའོ། །
འདི་དག་གི་སྐབས་སུ་མི་ཤེས་བཞིན་དུ་རང་དགར་བྱེད་པ་གཞན་ལ་ངེས་པ་མེད་ཀྱང་། ཤེས་པ་རྣམས་ལ་གོ་བ་
ལེན་ལུགས་དང་ལག་པའི་རྣམ་འགྱུར་མཛེས་མི་མཛེས་ཀྱང་ཡོད་ལ། ཞགས་པའི་ཕྱག་རྒྱ་ལྟ་བུ་ལ་རྡོ་རྗེ་ཁུ་ཚུར་
གཉིས་ཀྱི་མཁྲིག་མདུད་ནས་ཞགས་མིག་ལྟར་བྱེད་པ་ལས་འཛུབ་མོ་དང་མཐེའུ་བསྒྲེང་བར་གཞུང་གཉིས་སུ་མི་
སྣང་ཡང་། ཕྱག་ལེན་དུ་དེ་ལྟར་བྱེད་དོ། ། ཐལ་མོ་བརྐྱང་བ་ལས་གུང་མོ་གཉིས་ནང་དུ་བཀུག་པའི་ཕྱག་རྒྱུ་
བྱས་ལ། ཨརྒྱུ་དང་། གཡས་པའི་རྡོ་རྗེ་ཁུ་ཚུར་གྱི་མཐེ་བོང་དང་འཛུབ་མོ་སྐམ་པས་སོར་མོ་རྣམས་བསྐོར་ཞིང་
གཡོན་པའི་འཛུབ་མོ་ནས་རིམ་གྱིས་དགྲོལ་བའི་ཕྱག་རྒྱུ་དང་། པཱ་དྡྷཾ། འདིར་ཞབས་བསིལ་གྱི་སྣོད་ནས་མེ་ཏོག་
བླངས་ཏེ་འདོར་བ་དང་། མཐེའུ་ཆུང་གཉིས་དགྲོལ་བའི་ཕྱག་རྒྱ་བྱ་བའི་ལུགས་ཡོད་ཀྱང་། ཕྱི་མ་ནི་འདིར་
གཞུང་དུ་མི་གསལ་ལོ། ། རྡོ་རྗེ་ཁུ་ཚུར་གཉིས་ཀྱི་མེ་ཏོག་འབུལ་བའི་ཚུལ་གྱིས་གྱེན་དུ་འཐོར་བའི་ཕྱག་རྒྱ་དང་
པུཥྛ། རྡོ་རྗེ་ཁུ་ཚུར་གཉིས་ཀྱིས་བདུག་པ་འབུལ་བའི་ཚུལ་དུ་ཐུར་དུ་ལྷགས་པའི་ཕྱག་རྒྱ་དང་དྷུ་པེ། རྡོ་རྗེ་ཁུ་
ཚུར་གཉིས་ཀྱི་མཐེ་བོང་བཤིབས་ཏེ་བསྒྲེང་བའི་ཕྱག་རྒྱུ་དང་ཨཱ་ལོ་ཀེ། རྡོ་རྗེ་ཁུ་ཚུར་གཉིས་བརྐྱངས་ནས་རང་གི་
སྙིང་ཀ་ནས། དྲི་བྱུགས་པའི་ཚུལ་དུ་བྱེད་པའི་ཕྱག་རྒྱུ་དང་གརྗེ། རྡོ་རྗེ་བསྡམས་པ་རལ་གྲི་འདེབས་པའི་ཚུལ་དུ་
བྱས་པའི་ཕྱག་རྒྱ་དང་ནི་ཝི་ཏེ། རྡོ་རྗེ་ཁུ་ཚུར་གྱི་རོལ་མོ་བཀྲོལ་བའི་ཚུལ་གྱི་ཕྱག་རྒྱ་དང་ཤཔྟའི་སྔགས་བརྗོད་ཅིང་
མཆོད། འདིར་མཆོད་ཡོན་ལ་གུང་མོ་ནང་དུ་བཀུག་པའི་ཐལ་མོའི་ཕྱག་རྒྱ་བྱ་བར་བཤད་པ་ལྟར་སྦྱོང་རྒྱུད་ལས་
294

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད །
གསུངས་ལ་དཔལ་མཆོག་དང་རྡོ་རྗེ་འབྱུང་བ་རྡོ་རྗེ་ཐལ་མོ་ཁ་ཕྱེ་བ་ལས་གུང་མོ་གཉིས་ནང་འགུགས་པར་མ་
བཤད་པས་གང་བྱས་ཀྱང་འདྲ་བར་མངོན་ནོ། ། ཞལ་ཟས་ལ་སྔར་བཤད་པ་ལྟར་བྱེད་པ་རྣམ་སྣང་སྒྱུ་དྲའི་
འགྲེལ་བ་དང་། རྡོ་རྗེ་འབྱུང་བ་ནས་བཤད་པ་བཞིན་ཆོ་ག་དང་འགྲེལ་བ་གཉིས་ཀ་ནས་འབྱུང་ལ། འོན་ཀྱང་
རྡོ་རྗེ་ཐལ་མོ་ཁ་ཕྱེ་ནས་བྱེད་པ་ཕྱག་ལེན་དུ་སྣང་བ་ལྟར་ཡང་རུང་བར་སེམས་ཏེ། སྦྱོང་རྒྱུད་ལས། རབ་ཏུ་
བརྐྱངས་ཏེ་འཛིན་པ་ནི་གཏོར་མའོ། ། ཞེས་གཏོར་མ་ལ་དེ་ལྟར་བྱེད་པར་གསུངས་པས་སོ། སྤྱིར་རྒྱུད་སྡེ་རང་
རང་གི་སྐབས་སུ་ཕྱག་རྒྱའི་ཁྱད་པར་མི་འདྲ་བ་ཡོད་ལ། ཁྱད་པར་སྐབས་ཐོབ་ཀྱིས་མི་འདྲ་བའང་ཡོད་དོ། །
ཚོགས་ཞིང་མི་དམིགས་པར་བྱས་པའི་མཐར་སེ་གོལ་བརྡབ་པར་མཛད་ཀྱང་གཞུང་རྣམས་སུ་མི་གསལ་ལ། དེ་
ནི་གཤེགས་པ་ཡིན་ན། སེ་གོལ་བརྡབ་པ་འགའ་ཞིག་ཏུ་གསུངས་ཀྱང་། འདིར་དེ་ཉིད་མི་དམིགས་པར་བསམ་
པ་ལ། དེ་བྱེད་དམ་མ་བྱས་ཀྱང་ཆོག་པ་འདྲའོ། ། དེ་ནས་ལག་པ་གཉིས་བཀན་ལ་སོར་མོ་རྣམས་ཕན་ཚུན་རྩེ་
སྤྲད་དེ་མདུན་དུ་བཞག་ལ། ལག་མཐིལ་གཉིས་སུ་སོགས་བརྗོད་ཅིང་བསམ། ཐལ་མོ་གཉིས་ཕན་ཚུན་མ་རེག་
ཙམ་བྱས་ལ་ཨོཾ་ཨཱ རྒྱ་རྒྱ་སོགས་དང༌། རྡོ་རྗེ་ཐལ་མོ་བྱས་ལ་པ་ར་སྤུ་ར་སོགས་དང་། རྡོ་རྗེ་བསྡམས་པ་བཅིངས་
ལ། ཨ་ཏྱནྟ་སོགས་དང་། བཛྲ་བྷ་རཱུ་ཏྲཊ་ཅེས་བརྗོད་དེ། སྙིང་ཀར་རྡོ་རྗེ་བསྡམས་པ་སྒ་དང་བཅས་པ་ལན་
གསུམ་དྲལ། ཁ་ཅིག་རྡོ་རྗེ་ཐལ་མོ་བརྡབ་པར་མཛད་ཀྱང་དོན་མ་ཡིན་ནོ། ། རྡོ་རྗེ་འབེབས་པའི་དམ་རྒྱ་འོག་
ནས་འཆད་པ་ལྟར་བཅིངས་ལ་དེར་བསྒོམ་ཞིང་ཨ་བེ་ཤ་བརྗོད། རྡོ་རྗེ་ཁུ་ཚུར་གྱིས་དམ་རྒྱ་བྱས་ཏེ་བཛྲ་མཎྜི་དང་།
མུཊི་བི་ཀྱིས་ཕྱག་རྒྱ་དེ་ཉིད་དགྲོལ་བར་བྱའོ། ། འདིར་སེ་གོལ་བརྡབ་པར་མི་གསལ་ཡང་། བྱས་ཀྱང་མི་འགལ་
བར་སེམས་སོ། ། ལྷ་བསྐྱེད་པའི་ཚེ་གཙོ་བོ་ལྟ་བུ་ལ་ཨོཾ་ལས་འཁོར་ལོ་ཨོཾ་གྱིས་མཚན་པ་ལས། དཔག་ཏུ་མེད་
པའི་འོད་ཟེར་འཕྲོས་ཞེས་པའི་སྐབས་སུ་བད་སྐོར་ལྟ་བུའི་གར་གྱི་ཁྱམས་བྱས་ཏེ། གཙོ་བོའི་ཕྱག་རྒྱུ་བྱེད་ཅིང་།
ཡང་ཕྱག་ཆེན་མཛད་པ་ཕྱག་ལེན་དུ་དར་ཡང་། དེ་ལྟར་བྱེད་པ་ནི་ཆོ་ག་འགྲེལ་བ་སོགས་ཀྱི་གཞུང་གང་ནས་ཀྱང་
མི་གསལ་ལ། བྱེད་པ་ལ་མང་པོ་མཐུན་འདུག་པས་རྒྱུད་པའི་མན་ངག་ལས་འོངས་པའི་རྒྱུ་མཚན་ཁྱད་པར་བ་
ཞིག་ནི་ཡོད་ཤས་ཆེ་སྟེ་མ་མཐོང་ཡང་ད་ལྟ་ནི་འདི་གལ་ཆེན་དུ་མཛད་དོ། ། འོན་ཀྱང་དེའི་ཚེ་ལྷ་གང་ཡིན་པ་
དེའི་སྐུ་དང་ཕྱག་ཆེན་ཡིད་ཀྱིས་དྲན་དགོས་སོ། ། འཁོར་རྣམས་རང་གནས་སུ་འགོད་པ་དང་། ཕྱག་ཆེན་མི་
འདྲ་བ་མ་གཏོགས་པད་སྐོར་ལྟ་བུའི་གང་བྱེད་ན་འདྲའོ།སྤྱན་འདྲེན་གྱི་ཚེ་སྔར་བཤད་པའི་རྡོ་རྗེ་བསྡུ་བའི་ཕྱག་རྒྱ་
བྱས་ཏེ། བཛྲ་ས་མཱ་ཛ༔ བརྗོད། ཉེར་སྤྱོད་ཀྱིས་མཆོད་ནས། སྒོ་བ་བཞིའི་དམ་རྒྱ་ལག་ནས་འབྱུང་བ་ལྟར་བྱས་
ལ། སྔགས་བརྗོད་རྡོ་རྗེ་གནོད་སྦྱིན་གྱི་ལས་རྒྱུ་དང་། སྲུང་བའི་ལས་རྒྱུས་བྱས་ལ། སྔགས་གཉིས་རིམ་པ་
295

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཞིན་བརྗོད་དེ་བགེགས་བསྐྲད་པ་དང་ལྟ་ཐམས་ཅད་སྲུང་བར་བྱའོ། ། འདི་གཉིས་ལ་ཊིཀར་དམ་རྒྱ་དང་ལས་
རྒྱ་གང་རིགས་བྱ་བར་གསུང་། མཆོད་ཡོན་ཕུལ་ནས། སྔར་བཞིན་ཕྱག་རྒྱ་བྱས་ལ། ཨོཾ་སརྦ་བིད་ཨོཾ་སོགས་
བརྗོད་དོ། ། སྤྱིར་སྐབས་འདིར་ཕྱག་རྒྱུ་གལ་ཆེ་བར་གསུངས་ཤིང་། ཁྱད་པར་དུ་ཕྱག་རྒྱ་བཞིའི་རྒྱས་འདེབས་
ནི་སྐབས་སུ་ཕྱག་རྒྱ་བྱེད་པ་ལྷག་པར་གནད་ཆེ་བས་བྱེད་དགོས་པས་ཅུང་ཟད་ཕྱེ་ན། དེ་ལ་དང་པོ་དམ་རྒྱུ་ནི།
ས་མ་ཡ་ཙཱ་ཞེས་བརྗོད་པའི་ཚེ་རྡོ་རྗེ་བསྡམས་པ་བཅིངས་ཏེ་ལག་པ་བྱིན་གྱིས་བརླབས། དེ་ཡང་ས་མ་ཡ་ཧཱུྃ་བརྗོད་
པ་དང་རྡོ་རྗེ་བསྡམས་པ་བཅིང་བ་གཉིས་ཀ་ཕྱག་རྒྱ་གང་བཅིང་བ་འགྲུབ་པའི་ཐབས་ཡིན་པར་ཆོ་ག་དང་འགྲེལ་
བ་གཉིས་ཀའི་དགོངས་པ་ཡིན་ནོ། ། བཛྲ་ཌིའི་མ་ཊ་བརྗོད་དེ་མིག་གཉིས་བྱིན་གྱིས་བརླབས། དེ་ནས་ལག་པ་
གཡོན་ཐལ་མོ་གན་རྐྱལ་དུ་བྱས་ལ་དེའི་སྟེང་དུ་གཡས་པ་ཡང་དེ་བཞིན་དུ་བཞག་སྟེ། མཐེ་བོང་གཉིས་ལྟོ་སྤྲད་
པའི་མཉམ་གཞག་གི་ཕྱག་རྒྱ་ནི། རྣམ་སྣང་གི་དམ་རྒྱ་སྟེ། དེ་བཅིངས་ནས་དེ་ལྟ་བུའི་རྣམ་སྣང་དུ་བསམས་ལ་
སརྦ་བིད་དྲི་བྱེ་བརྗོད་དེ། རང་ཉིད་ལྷར་གསལ་བའི་ཡེ་ཤེས་པ་ལ་ཡིད་ཀྱིས་བལྟའོ། ། འདིར་ཡེ་ཤེས་པ་ལ་བལྟ་
བའི་དོན་དུ་གསུངས་ཀྱང་རང་ཉིད་ཡེ་ཤེས་པ་དང་གོ་ས་འམ་ངོ་བོ་དབྱེར་མེད་དུ་མོས་དགོས་པས་རང་ཉིད་ལྷར་
གསལ་བར་བལྟའོ། ། ཛ ཧཱུྃ་བཾ་ཧོ༔ ས་དགུག་གཞུག་བཅིང་དབང་དུ་བྱ་སྟེ། དེ་ཡང་སྔར་སྒོ་བ་བཞིའི་སྐབས་
སུ་དེ་ལྟར་བྱས་ཟིན་ཀྱང་། འདིར་བྱང་ཆུབ་ཀྱི་ངོ་བོར་དགུག་སྦྱིན་པའི་ངོ་བོར་གཞུག ཤེས་རབ་ཀྱི་ངོ་བོར་
བཅིང་། བརྩོན་འགྲུས་ཀྱི་ངོ་བོར་དབང་དུ་བྱ་བར་བཤད་དོ། ། ཡང་ས་མ་ཡ་ཧཱུཾ་གྱིས་རྒྱབ་དུ་ཉི་མའི་རྒྱབ་ཡོལ་
བསྐྱེད། དེ་ཡང་དེ་བཞིན་གཤེགས་པ་ལྔ་ལ་ཉི་མ་དང་། གཞན་རྣམས་ལ་ཟླ་བའི་རྒྱབ་ཡོལ་བྱའོ། ། ཡང་ས་མ་
ཡ་སྟི་གྱིས་རང་ལྷར་གསལ་བའི་དམ་ཚིག་པ་དང་ཡེ་ཤེས་པ་གཉིས་གོ་ས་ཡང་ཐ་མི་དད་ལ་རྣམ་པ་ཡང་ཐ་དད་མེད་
པར་བསམ་ནས། ཨ་ཧཾ་ཞེས་བརྗོད་དེ་ང་རྒྱལ་འཛིན་པར་བྱེད་དོ། ། དམ་རྒྱ་བཅིང་བའི་དང་དེ་ཉིད་ནས་སྙིང་
པོ་དང་སྔགས་གཉིས་ལན་གསུམ་གསུམ་བརྗོད་ནས་བརྟན་པར་བྱས་པར་བསམ། དེ་ལ་སྔོན་གྱི་མཁས་པ་འགའ་
ཞིག་སྔར་གྱི་སྒོ་བཞིའི་དགུག་གཞུག་གི་ཚེ་གོ་ས་ཐ་མི་དད་ལ་རྣམ་པ་ཐ་དད། འདིའི་ཛ་ཧཱུྃ་སོགས་ཀྱི་སྐབས་སུ་
གཉིས་ཀ་ཐ་མི་དད་པར་བཞེད་དེ། ཊཱིཀ་ཆེན་ལྟར་ན། ས་མ་ཡ་སཱུ་ཨ་ཧོ་ཞེས་པའི་སྐབས་དེར་ཡེ་ཤེས་པ་དང་
དམཚིག་པ་གཉིས་རྣམ་པ་ཡང་ཐ་མི་དད་དུ་བསམ་དགོས་པར་སྣང་ལ་གོ་ས་ཐ་མི་དད་སྔར་བྱས་ཟིན་པར་
འདྲའོ། ། དེ་དག་གོ་བདེ་བར་བརྗོད་ན་གཙོ་བོ་ལྟ་བུ་ལ། ས་མ་ཡ་སྟོ་ཞེས་བརྗོད་དེ། རྡོ་རྗེ་བསྡམས་པ་བྱས་
ནས་མིག་བྱིན་གྱིས་བརླབས་ཏེ། གཙོ་བོའི་དམ་རྒྱ་བཅིངས་ནས། སརྦ་བིད་ཏྲེ་བྱེ་སོགས་བརྗོད་དེ། གཞན་ལ་
ཡང་འདྲ་ཞིང་སྤྱན་སོགས་ལ་ཐོག་མའི་ས་མ་ཡ་ཙུ་ལ། སུ་རི་ཏེ་ཧཱུཾ་བརྗོད་པ་ཁྱད་པར་རི། དམ་རྒྱའི་གོ་རིམ་དེ་
296

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད། །
ལྟར་བྱེད་པ་ཆོ་ག་རང་འགྲེལ་སོགས་གཞུང་མང་བོ་ལས་གསུངས་ཀྱི། དེ་ལྟར་མིན་པར་གང་བྱུང་དུ་བྱེད་པ་ནི་
མཁས་པའི་གཞུང་ནས་མི་འབྱུང་ངོ༌། ། རྡོ་རྗེ་བསྡམས་པ་ལས་མཐེ་བོང་དང་མཐེའུ་ཆུང་ནས་གཉིས་བརྐྱང་
འཛུབ་མོ་དང་སྲིན་ལག་པདྨ་འདྲ་བར་བཀུག་པ་སྦྱོང་རྒྱལ་དང་། བསྡམས་པ་དེ་ཉིད་ལས་འཛུབ་མོ་དང་སྲིན་
ལག་རིན་པོ་ཆེ་འདྲ་བར་བྱས་པ་རྒྱལ་མཆོག་དང་། མཐེའུ་ཆུང་དང་མཐེ་བོང་གཉིས་སོ་སོར་བསྙམས་ལ་ལྷག་མ་
རྣམས་བརྐྱ་བ་ཤཱཀྱ་རིགས་དབང་དང་། གཡོན་པས་དེ་བཞིན་དུ་བྱས་ཏེ་བསྒྱུར་བ་ནི་མེ་ཏོག་ཆེར་རྒྱས་ཏེ་རིགས་
ལྔ་དང་། ལག་པ་ཐལ་མོ་ཁོང་སྟོང་དུ་སྦྱར་ལ་འཛུབ་མོ་གཉིས་གདུ་བུར་བྱས་ཏེ་མཐེ་བོང་གི་རྩེ་མོར་མིག་གི་ཚུལ་
བྱ་བ་སྤྱན་མའི་དམ་རྒྱ་དང་། རྡོ་རྗེ་བསྡམས་པ་ལས་གུང་མོ་གཉིས་བསྒྲེང་བའི་ཚེག་གསུམ་པར་འཛུབ་མོ་གཉིས་
རྡོ་རྗེའི་ཚུལ་དུ་བཟུང་བ་ནི། མཱ་མ་ཀིའི་དང་། ཐལ་མོ་གཉིས་ཁོང་སྟོང་དུ་བྱས་ཏེ་པདྨ་ཁ་ཕྱེ་བའི་ཚུལ་དུ་སྦྱར་བ་
ནི་གོས་དཀར་མོའི་དང་། ཐལ་མོ་ཁོང་སྟོང་དུ་སྦྱར་བ་ལས་འཛུབ་མོ་གཉིས་བཀུབ་པར་གང་མོའི་སེན་མོ་མནན་
ཏེ་མཐོ་བོང་གཉིས་དབུས་སུ་བཞག་ནས་ཅུང་ཟད་བཀུག་པ་ནི་སྒྲོལ་མའི་འོ། ། རྡོ་རྗེ་བསྡམས་པ་ལས་འཛུབ་མོ་
གཉིས་བརྐྱང་སྟེ་ཏེ་རྡོ་རྗེ་འདྲ་བར་བྱས་པ་རྡོར་སེམས་ཀྱི་དང་། བསྡམ་པ་དེ་ཉིད་ལས་འཛུབ་མོ་གཡས་པ་བཀུག་
པ་རྒྱལ་པོའི་དང་། དེ་ཉིད་ལས་མེ་ཏོག་འདྲ་བར་བྱས་པ་ཆགས་པའི་དང་། དེ་ཉིད་ལས་སླར་བཀུག་སྟེ་མཐེ་
བོང་ལ་འཛུབ་མོ་གཉིས་ཀྱི་རྩེ་སྤྲད་པ་ལེགས་པའི་དང་། དེ་ཉིད་ལས་ཚིག་པར་མ་བཅག་པ་རིན་ཆེན་གྱི་དང༌།
དེ་ཉིད་ལས་སོར་མོ་རྣམས་འོད་ཟེར་དྲ་བ་འགྱེད་པ་གཟི་བརྗིད་དང་། དེ་ཉིད་སྤྱི་བོར་བཞག་པ་རྒྱལ་མཚན་གྱི་
དང་། དེ་ཉིད་ཁའི་མདུན་དུ་བཞག་པ་བཞད་པའི་དང་། དེ་ཉིད་ལས་པདྨ་འདྲ་བར་བྱས་པ་ཆོས་ཀྱི་དང༌། དེ་
ཉིད་ལས་རྩེ་མོ་ཡིད་ཙམ་བཀུག་པ་རྣོན་པོའི་དང༌། དེ་ཉིད་ལག་གདུ་བུ་འདྲ་བར་བྱས་པ་རྒྱུའི་དང་། དེ་ཉིད་
ལས་པདྨའི་འདབ་མ་འདྲ་བར་བྱས་པ་སྨྲ་བའི་དང་། དེ་ཉིད་ལས་རྩེ་མོ་ཡིད་ཙམ་བཀྱེད་པ་ལས་ཀྱི་དང་། དེ་
ཉིན་ལས་ཤིན་ཏུ་བཀྱེད་པ་སྲུང་བའི་དང་། དེ་ཉིད་ལས་རྩེ་མོ་སླར་བཀུག་པ་གནོད་སྦྱིན་གྱི་དང་། དེ་ཉིད་ལས་
དམ་དུ་བཀུག་པ་ཁུ་ཚུར་གྱི་དང་། སྙིང་ཀར་རྡོ་རྗེ་བསྡམས་པ་ལས་མཐེ་བོང་གཉིས་བསྙམས་ཏེ་བཤིབ་ནས་
བཞག་པ་སྒེག་མོའི་དང་། རྡོ་རྗེ་བསྡམས་པ་རབ་ཏུ་བརྐྱང་ལ་ཕྲེང་བ་འཆིང་བའི་ཚུལ་དུ་བྱས་པ་ནི་ཕྲེང་མའི་
དང་། རྡོ་རྗེ་བསྡམས་པ་ལས་བྱུང་བའི་རྡོ་རྗེ་བྲལ་མོའི་ཚིག་འབྱིན་པའི་ཚུལ་དུ་ཁ་ནས་གྱེན་དུ་འབྱུང་བ་ལྟར་བྱེད་
པ་གླུ་མའི་དང་། རྡོ་རྗེ་བསྡམས་པ་ལས་བྱུང་བའི་གང་བྱས་ལ་ ཐལ་མོ་སྤྱི་བོར་བཞག་ པ་ གར་མའི་དང་།
བསྡམས་པ་ཉིད་ཐུར་དུ་ལྷགས་པའི་ཚུལ་གྱིས་མདུན་དུ་བཞག་པ་བདུག་པ་མའི་དང་། དེ་ཉིད་གྱེན་དུ་བཀྱེད་པ་
མེ་ཏོག་མའི་དང་། མདུན་དུ་མཐེ་བོང་གཉིས་བསྙམས་ཏེ་བསྐོར་བ་མར་མེ་མའི་དང་། དེ་ཉིད་ལས་དྲི་བྱུག་པ་
297

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ལྟར་བྱས་པ་དྲི་ཆབ་མའི་དང་། དེ་ཉིད་ལས་འཛུབ་མོ་གཉིས་བཀུག་པ་ལྕགས་ཀྱུའི་དང་། དེ་ཉིད་ལས་ཚེ་མོ་
གཉིས་སྤྲད་པ་ཞགས་པའི་དང་། དེ་ཉིད་ལས་གཅིག་ལས་གཅིག་མདུན་པ་ལྕགས་སྒྲོག་གི་དང་། དེ་ཉིད་ལས་
མཐེ་བོང་གཉིས་ནང་དུ་བཀུག་སྟེ་བསྐྱོད་པ་འབེབས་པའི་དང་། གཡོན་པ་དེ་བཞིན་གཤེགས་པའི་ཁུ་ཚུར་
བཀན་ལ་གཡས་པའི་མཐེབ་འཛུབ་གཉིས་ཀྱིས་ཐེའུ་ཆུང་ནས་བརྩམས་ཏེ་ཕྱེ་ལ་ཐལ་མོ་ཁོང་སྟོང་དུ་བྱས་པ་ནི་
བསྐལ་བཟང་རྣམས་ཀྱི་དང་། ལག་པ་གཉིས་ཐལ་མོ་སྦྱར་བའི་སོར་མོ་ཀུན་གྱིས་གང་བའི་མཛད་པ་ལྟར་གནས་
པ་ལས་ཕྱིར་བཀྱེད་ནས་མཐེ་བོང་དང་མཐེའུ་ཆུང་རྩེ་སྤྲད་དེ་སོར་མོ་གཞན་གསུམ་བརྐྱང་པ་ཉན་ཐོས་ཀྱི་དང༌།
ལག་པ་གཉིས་ཐལ་མོ་སྦྱར་ནས་སོར་མོའི་རྩེ་མོ་རིམ་བཞིན་བསྡུས་ནས་ཁ་སྦྱོར་དུ་བྱས་ཏེ་མཐེ་བོང་གཉིས་
བསྒྲེངས་ནས་བཀུམ་པ་རང་རྒྱལ་གྱི་དང་། རྡོ་རྗེ་བསྡམས་པ་ནང་དུ་བཅངས་ཏེ་གུང་མོ་གཉིས་རྩེ་སྤྲད་ལ་བརྐྱང་
ཐ་མ་བཞི་སོ་སོར་བསྒྲེང་པ་ཁྲོ་བོའི་དམ་རྒྱའོ། ། འཇིག་རྟེན་པ་སྤྱི་ལ་ཐལ་མོ་བརྐྱང་བ་འམ་ཐལ་མོ་པདྨ་ལྟར་བྱ་
བ་འདམ་ཁ་ཅན་དུ་བཤད་དོ། ། དམ་རྒྱུ་འདི་དག་ནི་གཙོ་བོར་སྦྱོང་རྒྱུད་དུ་གསལ་བར་ལྟར་ཡིན་ལ། དེ་ཉིད་
སྣང་བ་སོགས་ལས་ཅུང་ཟད་མི་འདྲ་བར་གསུངས་པའང་ཡོད་དོ། ། འགའ་ཞིག་དམ་རྒྱ་དང་། ཕྱག་ཆེན་དང་།
ལས་རྒྱ་གསུམ་གྱི་དབྱེ་བ་མེད་པར་གང་བྱུང་བྱེད་པ་དང་། ལ་ལ་ནི་གོ་ལུགས་མི་འདྲ་བའི་ཁྱད་པར་ཡང་འབྱུང་
སྟེ། དཔེར་ན། རྡོ་རྗེ་སྨྲ་བའི་སྐབས་སུ་དེ་ཉིད་ལས་པདྨ་འདྲ་བར་བྱས་བ་སྨྲ་བའི་དང་ཞེས་གསུངས་པའི་དོན།
ཁ་ཅིག་ལག་པ་ཐལ་མོ་ཁ་ཕྱེ་བའི་པདྨ་དང་། ལ་ལ་འཛུབ་མོ་གཉིས་པདྨ་འདྲ་བའི་ཚུལ་དུ་བྱེད་པ་གཉིས་སུ་སྣང་
བ་བཞིན་ནོ། ། འོན་ཀྱང་དགོངས་པ་ནི་ཕྱི་མ་ཡིན་པ་འདྲ་སྟེ་བརྟག་པར་བྱའོ། ། ཕྱག་ཆེན་ནི་ཆོ་ག་འགྲེལ་བ་
དང་བཅས་པ་ནས་འབྱུང་བ་ལྟར། ལྷ་སོ་སོའི་ཕྱག་མཚན་མངོན་རྟོགས་གྱི་སྐབས་བཞིན་བསམས་ཏེ་བྱའོ། །
ལས་རྒྱ་ནི། དེ་ཉིད་བསྡུས་པ་ནས་འབྱུང་བོའི་གར་དང་གླུ་དང་སོགས་ཀྱི་རྡོ་རྗེ་ཁུ་ཚུར་ལས་བྱུང་བའི་གར་བྱས་ལ།
ཀུན་སྙིང་གི་ལུགས་ལྟར། གཡོན་པ་ལྟེ་བར་ཏིང་ངེ་འཛིན་གྱི་ཕྱག་རྒྱ་དང་། གཡས་སྙིང་ཀར་རྡོ་རྗེ་འཛིན་པའི་
ཚུལ་བྱེད་པ་ནི་རྣམ་སྣང་གི་ལས་རྒྱ་དང་། དེ་བཞིན་དུ་གཡས་ས་གནོན། མཆོག་སྦྱིན། ཏིང་ངེ་འཛིན། མི་
འཇིགས་པའི་ཕྱག་རྒྱ་བཞི་རིམ་པར་བྱས་ནས་གཡོན་རྡོ་རྗེ་ཁུ་ཚུར་གྱིས་ཆོས་གོས་ཀྱི་གྲྭ་འཛིན་པའི་ཚུལ་དུ་སྙིང་
ཁར་བཞག་པ་ནི། སྦྱོང་རྒྱལ་སོགས་དེ་བཞིན་གཤེགས་པ་བཞིའི་ལས་རྒྱུ་དང་། ཡུམ་བཞིའི་ཕྱག་གཡོན་རྣམས་
གདན་ལ་ བརྟེན་ པ་ དང་ གཡས་པ་ རིམ་ བཞིན། ཐུགས་ཁར་ མཐེ་མཛུབ་གཉིས་རྩེ་ སྦྱང་བའི་སྤྱན་གྱི་ཚུལ་
དང༌། ། རྡོ་རྗེ་འཛིན་པའི་ཚུལ་དང་། པདྨ་འཛིན་པའི་ཚུལ་དང་། ཨུཏྤ་ལ་འཛིན་པའི་ཚུལ་བྱེད་པ་ཕྱག་ལེན་
དུ་དར་ཞིང་། ཆོ་ག་དང་འགྲེལ་བ་སོགས་ནས་ལས་རྒྱའི་སྐབས་སུ་ཡུམ་བཞི་ནི་ཕྱག་མཚན་མེད་པའི་ཕྱག་ཆེན་
298

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད། །
ལྟར་འཆིང་བར་གསུངས་པས་གཡས་ཕྱག་མཚན་བཟུང་བའི་རྣམ་པར་མི་བྱེད་པ་ལྟ་བུར་སྣང་ཡང་བཟུང་བ་ལྟར་
བྱེད་མི་བྱེད་གང་ཡིད་ཀྱང་ཡིན་ཀྱིས་ཕྱག་མཚན་མེད་པའི་རྣམ་པར་བསམ་དགོས་སམ་སྙམ་མོ། ། གཡོན་པའི་རྡོ་
རྗེ་ཁུ་ཚུར་ཁ་ནང་དུ་བལྟས་ལ་བཀུབ་པར་བཞག གཡས་པའི་ཁུ་ཚུར་བཀན་ཏེ་སྙིང་ཀར་སྟོང་བའི་ཚུལ་གྱིས་
བཞག་པ་ནི་རྡོར་སེམས་ཀྱི་དང་། གཡས་པའི་རྡོ་རྗེ་ཁུ་ཚུར་སྙིང་ཁའི་མདུན་དུ་བཞག ཡང་དེའི་མདུན་དུ་
གཡོན་པའི་ཁུ་ཚུར་བཞག་ནས་ལྕགས་ཀྱུ་འཛིན་པ་ལྟར་བྱེད་པ་རྒྱལ་བོའི་དང་། གཡོན་པའི་རྡོ་རྗེ་ཁུ་ཆུར་སྙིང་
ཀར་བཀན་ཏེ་བཞག་པའི་སྟེང་དུ་གཡས་པའི་རྡོ་རྗེ་ཁུ་ཚུར་ཁ་སྦུབ་ཏུ་བཞག་སྟེ་གཡས་པའི་རྡོ་རྗེ་ཁུ་ཚུར་གྱིས་
མདའ་འདྲེན་པའི་ཚུལ་གྱིས་རྣ་བ་ལ་ཐུག་གི་བར་དུ་གཞུ་འགེངས་པ་ལྟར་བྱས་ནས་མདའ་འཕེན་པའི་ཚུལ་དུ་
བྱེད་པ་ནི་ཆགས་པའི་དང་། རྡོ་རྗེ་ཁུ་ཚུར་གཉིས་གཅིག་ཏུ་བྱས་ནས་སྙིང་ཁར་བཞག་སྟེ་མཐེ་འཛུབ་ཀྱིས་སེ་གོལ་
གདབ་པས་ལེགས་སོ་སྦྱིན་པའི་ཚུལ་ནི་ལེགས་པའི་དང་། རྡོ་རྗེ་ཁུ་ཚུར་གཉིས་དབང་བསྐུར་བའི་གནས་མཛོད་
སྤུར་བཞག་པ་ནི་རིན་ཆེན་གྱི་དང་། རྡོ་རྗེ་ཁུ་ཚུར་གཉིས་སྙིང་ཁར་ཟླུམ་པོར་གཡས་སུ་བསྐོར་བ་གཟི་བརྗིད་ཀྱི་
དང་། གཡོན་པའི་རྡོ་རྗེ་ཁུ་ཚུར་ལ་གཡས་པའི་རྡོ་རྗེ་ཁུ་ཚུར་གྱིས་གྲུ་མོ་བཙུགས་པ་ནི་རྒྱལ་མཚན་གྱི་དང༌། རྡོ་རྗེ་
ཁུ་ཚུར་གཉིས་སྒེག་པ་དང་བཅས་པས་ཡོངས་སུ་བསྐོར་ནས་ཁའི་གྲྭ་གཉིས་སུ་བཞག་པ་ནི་བཞད་མའི་དང་།
གཡོན་པའི་རྡོ་རྗེ་ཁུ་ཚུར་པདྨར་བསམ་ཏེ་སྙིང་ཁར་བཞག་ལ་གཡས་པའི་རྡོ་རྗེ་ཁུ་ཚུར་གྱིས་པདྨོ་ཁ་འབྱེད་པ་ལྟར་
མཐེའུ་ཆུང་ནས་རིམ་བཞིན་འབྱེད་པ་ནི་ཆོས་ཀྱི་དང༌། གཡོན་པའི་རྡོ་རྗེ་ཁུ་ཚུར་སྙིང་ཀར་བཞག་ལ་གཡས་པའི་
རྡོ་རྗེ་ཁུ་ཚུར་གྱིས་རལ་གྲི་འདེབས་པའི་ཚུལ་བྱེད་པ་ནི་རྣོན་པོའི་དང་། རྡོ་རྗེ་ཁུ་ཚུར་གཉིས་འགལ་མེའི་འཁོར་ལོ་
ལྟར་གཡས་ཕྱོགས་ནས་ལུས་ཀྱི་ཕྱི་རོལ་ཏུ་བསྐོར་བ་ནི་རྒྱུའི་དང༌། རྡོ་རྗེ་ཁུ་ཚུར་གཉིས་ཁ་ནས་ཚིག་དབྱུང་བའི་
ཚུལ་གྱིས་གྱེན་དུ་བཏེག་པ་ནི་སྨྲ་བའི་དང་། རྡོ་རྗེ་ཁུ་ཚུར་གཉིས་ཀྱི་སོར་མོ་རྣམས་རིམ་གྱིས་དགྲོལ་བ་ལས་བྱུང་
བའི་ཐལ་མོ་སྦྱར་བ་འགྲམ་པ་གཉིས་དང་སྤྱི་བོར་བཞག་པ་ནི་ལས་ཀྱི་དང་། རྡོ་རྗེ་ཁུ་ཚུར་གཉིས་ཀྱིས་སྔར་བཤད་
པ་ལྟར་གོ་བགོ་པ་བཤད་པ་ལྟར་བྱས་ནས་མཐར་གོ་བཀོན་པའི་ཚུལ་དུ་བྱས་པ་ནི་སྲུང་བའི་དང་། རྡོ་རྗེ་ཁུ་ཚུར་
གཉིས་ཀྱི་མཐེའུ་ཆུང་བརྐྱངས་ནས་བཀུགས་པ་མཆེ་བའི་རྩེ་མོ་ལྟར་བྱས་ཏེ། ། ཁའི་གྲྭ་གཉིས་སུ་བཞག་པ་ནི་
གནོད་སྦྱིན་གྱི་དང་། རྡོ་རྗེ་ཁུ་ཚུར་གཉིས་གཅིག་ལ་གཅིག་བཅིང་བ་ནི་ཁུ་ཚུར་གྱི་དང་། རྡོ་རྗེ་ཁུ་ཚུར་གཉིས་
དཀུག་ཏིས་སུ་བཞག་ལ་བསམ་པ་གཡོས་པས་མགོ་བོ་གཡོན་དུ་འདུད་པ་ནི་སྒེག་མོའི་དང་། རྡོ་རྗེ་ཁུ་ཚུར་གཉིས་
ཀྱིས་འཕྲེང་བ་འཆིང་བའི་ཚུར་བྱེད་པ་ནི་ཕྲེང་བ་མའི་དང་། རྡོ་རྗེ་ཁུ་ཚུར་གཉིས་ཀྱིས་ཁོ་ནས་ཚིག་འབྱུང་བའི་
ཚུལ་དུ་གྱེན་དུ་འདྲེན་པ་ནི་གླུ་མའི་དང་། རྡོ་རྗེ་ཁུ་ཚུར་གཉིས་ཀྱིས་གར་བསྐོར་བ་ནི་གར་མའི་དང་། རྡོ་རྗེ་ཁུ་
299

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཚུར་གཉིས་ཀྱིས་བདུག་པ་འབུལ་བའི་ཚུལ་གྱིས་ཐུར་དུ་ལྡུགས་པ་ནི་བདུག་པ་མའི་དང་། རྡོ་རྗེ་ཁུ་ཚུར་གཉིས་
ཀྱིས་མེ་ཏོག་འབུལ་བའི་ཚུལ་གྱིས་གྱེན་དུ་འཐོར་བ་ནི་མེ་ཏོག་མའི་དང་། རྡོ་རྗེ་ཁུ་ཚུར་གཉིས་ཀྱིས་མཐེ་བོང་
གཉིས་བཤིབས་ཏེ་བསྒྲེང་བ་ནི་མར་མེ་མའི་དང་། རྡོ་རྗེ་ཁུ་ཚུར་གཉིས་རབ་ཏུ་བརྐྱངས་ནས་རང་གི་སྙིང་ཀར་
དྲིའི་བྱུགས་པ་བྱེད་པའི་ཚུལ་ནི་དྲི་ཆབ་མའི་དང་། གཡས་པའི་རྡོ་རྗེ་ཁུ་ཚུར་གྱི་འཛུབ་མོ་ལྕགས་ཀྱུ་ལྟར་བྱས་པས་
གཡོན་པའི་རྡོ་རྗེ་ཁུ་ཚུར་གྱི་མཐེའུ་ཆུང་ལྕགས་ཀྱུ་ལྟར་བྱས་པ་ལ་བཅིངས་པ་ནི་ལྕགས་ཀྱུའི་དང་། རྡོ་རྗེ་ཁུ་ཚུར་
གཉིས་ཀྱིས་མཁྲིག་མའི་རྒྱབ་སྦྱར་བ་ཞགས་པའི་དང་། རྡོ་རྗེ་ཁུ་ཚུར་གཉིས་ཀྱི་འཛུབ་མོ་ལྕགས་ཀྱུ་འདྲ་བར་བྱས་
ནས་ཁ་ནང་དུ་ཐད་ཀར་བཞག་ནས་ཕན་ཚུན་མདུད་ཅིང་མཐེའུ་ཆུང་གཉིས་སྤྲེལ་བ་ནི་ལྕགས་སྒྲོག་གི་དང་། རྡོ་
རྗེ་ཁུ་ཚུར་གཉིས་ཀྱིས་རྒྱབ་སྦྱར་ཏེ་བཙིར་བ་ནི་འབེབས་པའི་དང་། བསྐལ་བཟང་མན་མགྲོན་ཐབས་ཀྱི་ལྷ་
རྣམས་ཀྱི་ལས་རྒྱུ་ནི། གར་ལས་བྱུང་བའི་ཕྱག་མཚན་མེད་པའི་ཕྱག་ཆེན་བྱེད་པར་ཆོ་ག་དང་ཊིཀྐ་གཉིས་ལས་
ཀྱང་གསུངས་ ཤིང་། གཙུག་དགུ་ལས། དེ་ལས་ཕྱག་ མཚན་མེད་གྱུར་པ། ། ལས་ཀྱི་ཕྱག་རྒྱ་ ཡིན་པར་
བཤད། ། ཅེས་གསུངས་པ་ལྟར་རོ། ། འདིར་ཁ་ཅིག་ཀརྨའི་སྐབས་སུ་ཐལ་མོ་བརྡབ་པ་ནི་ཆོ་ག་རང་འགྲེལ་
སོགས་དང་འགལ་བར་མ་ཟད། རྒྱུ་མཚན་མེད་དོ། ། གལ་ཏེ་སོར་མོ་རྣམས་རིམ་གྱིས་བཀྲོལ་འབྱུང་བས་ཐལ་
མོ་བརྡབ་པའོ་སྙམ་ན། དེ་ནི་མ་ཡིན་ཏེ། དེའི་བཀོལ་ཞེས་པ་ནི་སོར་མོ་རིམ་གྱིས་བཀྲོལ་ནས་འབྱེད་པའི་དོན་
ཡིན་གྱི་ བརྡབ་པའི་དོན་མིན་པའི་ཕྱིར། འོན་ཀྱང་ཡིག་ནོར་ཅུང་སྣང་། རིགས་ལྔ་ལ་རང་གི་ཕྱག་ཆེན་
བཞིན་བྱེད་པ་ནི། སྔོན་ཀྱི་མཁས་པ་འགའ་ཞིག་གི་ལུགས་སུ་ཡང་སྣང་ཞིང་འདིར་མགྲོན་ཐབས་ཀྱི་ཉན་རང་ཁྲོ་
བོ་ལ་དམ་རྒྱུ་བྱེད་པ་ནི་གཞུང་མ་མཐོང་བར་གསལ་ལོ། ། ཕྱག་ཆེན་ནི་ཕྱག་མཚན་མེད་པ་མ་གཏོགས་སྔར་ལྷ་
རྣམས་བསྐྱེད་པའི་སྐབས་ཀྱི་ཕྱག་ཆེན་ལྟར་བྱེད་པའོ། ། འོན་ཀྱང་འདི་ལ་ཕྱག་མཚན་མེད་པར་མོས་པ་ཙམ་མ་
གཏོགས་ལག་པས་ཕྱག་མཚན་འཛིན་ཚུལ་ལྟར་གྱི་སོར་མོ་རྐོང་དགོས་པ་ལ་མ་བརྐྱངས་ན་མི་བདེ་བས་ཚུལ་དེ་
ཤེས་དགོས་སོ། ། དེ་ལ་ཡང་ཅུང་ཟད་མི་འདྲ་བ་ནི། ངན་སོང་སྦྱོང་རྒྱལ་ལ་གཡས་ས་གནོན་བྱེད་མཁན་མང་
ཡང་ཆོ་གའི་གཞུང་དུ་ཕྱག་གཉིས་མཉམ་གཞག་གི་ཕྱག་རྒྱས་རྡོ་རྗེ་འཛིན་པའི་གསུངས་པ་ལྟར་བྱ་བར་རིགས་ལ།
སྤྱིར་ས་གནོན་བྱེད་པའི་སྐབས་འགའ་ཞིག་ཡོད་དེ། བདུད་འདུལ་ཆེན་པོའི་ཕྱག་རྒྱ་མཛད་ཅེས་མི་བསྐྱོད་པ་ལ་
ས་གནོན་གྱི་ཕྱག་རྒྱུ་བཤད་ཅིང་། འདིར་སྦྱོང་རྒྱལ་མི་བསྐྱོད་པའི་རིགས་ཡིན་པས་སོ། ། རྡོ་རྗེ་རྒྱལ་མཚན་གྱི་
སྐབས་སུ་ལག་པ་གཡས་ཕྲག་པ་གཡོན་པའི་ཕྱོགས་སུ་བསྒྲེང་བའི་ཚུལ་བྱེད་ལ། གཞུང་དུ་གཡས་གཡོན་གང་
ཡིན་མི་གསལ་ཞིང་། གཞུང་ཁ་ཅིག་ཏུ་གཡོན་པའི་ཕྲག་གང་ཡིན་པར་གསུངས་ཀྱང་། འདིར་གཡས་པར་རུང་
300

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད། ༑
ཞིང་བདེ་བར་མངོན་ལ་ལས་རྒྱུའི་སྐབས་གཡོན་པའི་ཁུ་ཚུར་ལ་གཡས་པའི་གྲུ་མོ་འཛུགས་པར་བཤད་པས་ཀྱང་
འགྲུབ་སྙམ་མོ། ། རྡོ་རྗེ་རྣོན་པོ་ལ་གཡས་པའི་རྡོ་རྗེ་ཁུ་ཚུར་གྱིས་རལ་གྲི་འདེབས་པའི་ཚུལ་གུང་འཛུབ་བསྒྲེང་
བར་མ་བཤད་ལ་ཕྱག་ལེན་དུ་མཛད་པས་བྱས་ཀྱང་རུང་བར་མངོན་ཏེ། གཞན་དུ་ན་རྣམ་འབྱེད་མི་འོང་། ཕྱག་
ཆེན་གྱི་གོ་ཆའི་སྐབས་སུ་འགའ་ཞིག་ཐལ་མོ་རྡེབ་ཀྱང་དེ་ནི་མིན་ཏེ། རྡོ་རྗེ་གོ་ཆའམ་སྲུང་བའི་ལས་ཀྱི་ཕྱག་རྒྱ་ལ་
གོ་བཀོན་པའི་མཐར་ཐལ་མོ་བརྡབ་པར་རུང་ཙམ་སྣང་ཡང་དེ་ལྟར་མ་གསུངས་ཤིང་མི་ཐོབ་པས་མི་བྱའོ། །
གཞན་རྣམས་ཆོ་གའི་གཞུང་དུ་གོ་སླ་ཞིང་སྒོ་བ་བཞིའི་ལྕགས་ཀྱུ་ཞགས་པ་ལྕགས་སྒྲོག་གསུམ་ཅུང་ཟད་མི་གསལ་
བས་ཁ་ཅིག་ལས་རྒྱ་ལྟར་བྱེད་པ་དང་། གཞན་དག་ངེས་མེད་དུ་བྱེད་ཀྱང་། རྡོ་རྗེ་ཁུ་ཚུར་གཉིས་ཀྱིས་འཛུབ་མོ་
ལྕགས་ཀྱུ་ལྟར་དང་། ཕན་ཚུན་བརྐྱངས་ཏེ་ཞགས་པ་འཛིན་པའི་ཚུལ་དང་། རྡོ་རྗེ་ཁུ་ཚུར་གྱི་འཛུབ་མོ་དང་
མཐེའུ་ཆུང་གཉིས་འཆིང་བའི་ཚུལ་བྱས་ན་མི་འགལ་ལོ། ། དེ་དག་གི་སྐབས་སུ་དེ་བཞིན་གཤེགས་པ་ཞེས་འབྱུང་
བ་རྣམས་བསྒོམ་པའི་ལྷ་ལ་བྱེད་དགོས་ཤིང་། འདུས་པའི་རྩ་རྒྱུད་ཀྱི་འགྲེལ་བར་དེ་བཞིན་གཤེགས་པ་ཞེས་པ་
འགའ་ཞིག་ནི་ལྷ་དང་སྒྲུབ་པ་བོའི་ཕུང་བོ་སོགས་ཅི་རིགས་ལ་བཤད་པའང་ཡོད་པས་སྐབས་ཐོབ་ལ་བསམ་དགོས་
སོ། ། ཁ་ཅིག་ཉན་ཐོས་ལ་གཡས་ཀྱི་འཁར་གསིལ་དང་གཡོན་པོ་ཏི་འཛིན་པ་དང་། རང་རྒྱལ་ལ་དེ་ལས་བཟློག་
པ་ནི་དོན་མིན་ཏེ། གཉིས་ཀ་ལའང་གཡས་འཁར་གསིལ་དང་གཡོན་པོ་ཏིར་མཚུངས་སོ། ། ཁྲོ་བོ་བཅུ་དྲུག་གི་
ཕྱག་ཆེན་ལ་ཧཱུྃ་མཛད་ཀྱི་ཕྱག་རྒྱ་བྱེད་པར་མི་གསལ་ཡང་། རེ་རེ་ནས་བྱེད་པ་མི་བདེ་ཞིང་ཐུན་མོང་དུ་གཞན་
བྱེད་པ་ཡང་མ་གསུངས་པས་དེ་ལྟར་བྱེད་རུང་ཙམ་འདྲའོ། ། གཞན་ཡང་མདུན་བསྐྱེད་ཀྱི་སྐབས་སུ་ཆོ་ག་ལས།
དེ་ཡང་འཇིག་རྟེན་པ་སྤྱིའི་དམ་རྒྱུ་ནི་ཐལ་མོ་བརྐྱངས་པའམ་ཡང་ན་ཐལ་མོ་པདྨ་ལྟར་བྱའོ། ། ཆོས་རྒྱུ་ནི་རྩ་རིག་
གོ ། ལས་རྒྱ་ནི་ཕྱག་མཚན་མེད་པའི་ཕྱག་ཆེན་ལྟར་རོ། ། ཕྱག་ཆེན་ནི་བྲིས་པ་ཇི་ལྟ་བའོ། ། ཞེས་གསུངས་
པས། མདུན་བསྐྱེད་དང་བུམ་བསྐྱེད་ལ་ཡང་རང་རང་གི་ཕྱག་རྒྱ་བཞིའི་རྒྱས་འདེབས་དགོས་ལ། ཕྱག་ཆེན་ནི་
བྲིས་བ་ཇི་ལྟ་བར་གསུངས་པ་ལྟར་ན་མགྲོན་ཐབས་ཀྱི་ལྷ་རྣམས་ལ་རྒྱས་པར་བྱེད་པའི་ཚེ་རང་རང་གི་ཕྱག་ཆེན་
བཅིང་བར་བསྟན་ལ་ཁོར་ཡུག་གི་ཕྱག་ཆེན་གྱི་ཚེ་ཁ་ཅིག་ནི་པདྨའི་ཕྱག་རྒྱར་བཞེད་དོ་ཞེས་གསུངས་ནས་ཁ་ཚོད་
མ་བཅད་དོ། ། དབང་བསྐུར་བའི་ཚེ་རིགས་ལྔའི་ཕྱག་རྒྱ་སྔར་འཇིག་རྟེན་གསུམ་རྒྱལ་གྱི་སྐབས་སུ་བཤད་ཟིན་པ་
ལྟར་ཡིན་ནོ། ། འཕྲིན་ལས་ལ་རྩ་རིག་བརྗོད་པའི་ཚེ་སློབ་དཔོན་ཀུན་དགའ་སྙིང་པོའི་ལུགས་ལ་ཕྱག་ཆེན་བྱེད་
ཀྱང་། ཆོ་གར་སློབ་དཔོན་ཤཱཀྱ་བཤེས་གཉེན་གྱི་ལུགས་ལྟར་ལས་རྒྱ་བྱ་བར་བཤད་པས་གང་བྱས་ཀྱང་ཆོག་ལ།
ལས་རྒྱ་བྱེད་པའི་ཚེ་རྡོ་རྗེ་ཁུ་ཚུར་ལས་བྱུང་བའི་གར་སྔོན་དུ་འགྲོ་བས་རྣམ་སྣང་གི་ལས་རྒྱ་བཅིངས་ནས། མཇུག་
301

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཏུ་སྔགས་བརྗོད་དེ་འཕྲིན་ལས་རྒྱས་བསྡུས་གང་རིགས་བཅོལ་ཏེ་སེ་གོལ་བརྡབ། ཅིང་དཀུ་གཡོན་པར་ཕྱག་རྒྱ་
དགྲོལ་བར་བྱའོ། ། འོན་ཀྱང་ད་ལྟ་ནི་ཕལ་ཆེར་དཀུ་གཡོན་པར་དགྲོལ་བར་མི་མཛད་དོ། ། འདིར་ལས་རྒྱ་
དང་ཕྱག་ཆེན་གང་བྱེད་ཀྱང་ལྷ་དེ་དང་དེ་དྲན་པར་བྱས་ནས་འདོད་དོན་གང་ཡིན་ཀྱང་དེ་སྒྲུབ་པའི་འཕྲིན་ལས་
མཛད་པར་མོས་དགོས་སོ། ། འཕྲིན་ལས་འདི་བུམ་བསྐྱེད་པའང་རུང་མོད། བསྡུ་ན་མ་བྱས་ཀྱང་ཆོག་པས་ད་
ལྟ་ཕྱག་ལེན་དུ་མི་བྱེད་དོ། ། མཆོད་པའི་ཕྱག་རྒྱུ་ནི་སྔར་ཚོགས་ཞིང་གི་སྐབས་སུ་བཤད་པ་བཞིན་དང་། སྒེག་
སོགས་བརྒྱད་ལ་ལུས་ཀྱི་རྡོ་རྗེ་ཁུ་ཚུར་ལས་བྱུང་བའི་གང་སྔོན་དུ་འགྲོ་བས་ལྷ་མོ་རང་རང་གི་ལས་རྒྱ་རིམ་པ་ལྟར་
བཅིངས་ལ། ཨོཾ་རྡོ་རྗེ་སེམས་དཔའ་བསྡུས་པ་ན། ། ཞེས་སོགས་བརྗོད། འདི་ལ་ལྷ་མོ་རང་རང་གི་ལས་རྒྱུ་བྱེད་
པ་ཆོ་ག་དང་ཊིཀྐར་བཤད་ཅིང་། ཕྱོགས་ཀྱི་སེམས་དཔའ་དང་པོ་བཞིའི་ཕྱག་ཆེན་བྱེད་པར་མ་གསུངས་ཀྱང་
འགའ་ཞིག་ནི་དེ་བྱེད་དོ། ། དེ་ནས་རྡོ་རྗེ་ཐལ་མོ་སྦྱར་བའམ། ཡང་ན་དྲིལ་སྟབས་དང་བཅས་པས་མཉམ་མེད་
མི་གཡོ་སོགས་ཀྱིས་བསྟོད་པར་ཆོ་གར་བཤད་ལ། རྡོ་རྗེ་གསོར་ཚུལ་ལ་མི་འདྲ་བའི་ཁྱད་པར་ཡོད་པ་ཆོ་ག་རང་
འགྲེལ་དང་བཅས་པ་ལས་མ་གསུངས་སོ། ། བསྙེན་པའི་མཐར་བདག་བསྐྱེད་གཤེགས་གསོལ་བྱེད་ན་གསོལ་
གདབ་ཀྱི་རྗེས་སུ་རྡོ་རྗེ་བསྡམས་པ་ལས་གུང་མོ་གཉིས་བསྙམས་ཏེ་བཤིབས་ལ་བསྒྲེང་བ་སེམས་མ་རྡོ་རྗེ་མའི་ཕྱག་
རྒྱ་སྤྱི་བོ་ནས་གྱེན་དུ་བཀྲོལ་ཏེ། ཨོཾ་བཛྲ་ས་ཏཱ་མུ ཞེས་པས་ཡེ་ཤེས་པ་གཤེགས། བཛྲ་ས་མ་ཛ དམ་ཚིག་པ་
རང་ལ་བསྡུ་བ་མ་གཏོགས་ལྷ་སོ་སོའི་དམ་རྒྱ་བྱེད་པར་མ་གསུངས་སོ། ། དེ་ནས་བུམ་བསྐྱེད་དང་མདུན་བསྐྱེད་
ལ་ཕྱག་རྒྱ་གར་ཐོབ་པ་ཕལ་ཆེར་སྔར་བཤད་པ་དེས་ཤེས་པར་བྱ་ཞིང་། ལས་བུམ་གྱི་རྡོ་རྗེ་གནོད་སྦྱིན་གྱི་དམ་རྒྱ་
ལ། སྔར་བཤད་པའི་རྡོ་རྗེ་གནོད་སྦྱིན་གྱི་དམ་རྒྱུ་དེ་ཉིད་བྱའོ། ། ཁ་ཅིག་རྡོ་རྗེ་གནོད་སྦྱིན་གྱི་དམ་རྒྱ་ལའང་
ཕྱག་ཆེན་བྱེད་པ་ནི་ནོར་བའོ། ། བདག་བསྐྱེད་ཀྱི་ལྷ་བསྐྱེད་པའི་ཚེ་ཕྱག་ཆེན་བྱེད་པ་མི་གསལ་ཡང་བྱེད་པ་ལྟར་
ན། བུམ་པ་དང་མདུན་བསྐྱེད་ཀྱི་ལྷ་བསྐྱེད་པའི་ཚེའང་ཕྱག་ཆེན་བྱེད་པ་ཐོབ་པོ། ། མཆོད་པ་གཞན་གྱི་ཕྱག་རྒྱ་
སྔར་ལྟར་ལ། མཆོད་པ་ཉེར་ལྔ་བ་ནི། དཔག་མེད་བསོད་ནམས་ཞེས་སོགས་ཀྱི་སྐབས་སུ་རྡོ་རྗེ་ཁུ་ཚུར་གཉིས་
རང་གི་མགོར་དབང་བསྐུར་བའི་ཚུལ་བྱས་ནས། རཊཱ་མུ་ཀུ་ཊི་བརྗོད་དེ་ཅོད་པཎ་འབུལ་ཞིང་དེ་ཡང་འདིར་
སྒོམ་དོན་ལ་མདུན་བསྐྱེད་ཀྱི་ལྷའི་དབུ་སོགས་ལ་འབུལ་བ་ཡིན་པས་ཁྱད་པར་ཤེས་དགོས་སོ། ། དེ་བཞིན་དུ་རྡོ་
རྗེ་ཁུ་ཚུར་གཉིས་ཀྱིས་སྙན་ལ་སྙན་ཆ་འདོགས་པའི་ཚུལ་དང་། རཏྣ་ཀུཎྜ་ལས་བརྗོད་མགུལ་ལ་མགུལ་རྒྱུན་
འདོགས་ཚུལ་བྱས་ལ་ཧ་རྒ་དང་། བྲང་ལ་ངོ་ཤལ་འབུལ་ཚུལ་གྱིས་ཨ་ཝ་ཧ་ར་དང་། དཔུང་བའི་རྩ་བའི་འོག་ཏུ་
དཔུང་རྒྱན་ཏེ། ཀེ་ཡུ་ར་དང་། མཁྲིག་མའི་སྟེང་དུ་གདུ་བུ་སྟེ། པཱ་རི་ཀ་ཊཾ་ཀ་དང་། སོར་མོ་རྣམས་ལ་གདུ་བུ་
302

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད། །
སྟེ། བ་ཀི་ཝ་ལ་དང་། ཞབས་གཉིས་ལ་ཞབས་གདུབ་དང་། སྐེད་པར་སྐེ་རག་འབུལ་ཚུལ་བྱས་ཏེ། བཱ་དེ་བྷ་
ར་ནི། ཞེས་བརྗོད་དེ་རྒྱན་གྱི་ཁྱད་པར་བརྒྱད་འབུལ་ལོ། ། གཡོན་པ་དེ་བཞིན་གཤེགས་པའི་ཁུ་ཚུར་བྱས་པའི་
མཐེ་བོང་གི་སྟེང་དུ་ཀ་བས་ཁ་ཐུར་དུ་བསྟན་པ་བརྐྱང་ལ། ཙྪ་ཏྭཾ་ག་ཞེས་བརྗོད་དེ་གདུགས་འབུལ། ལག་པ་
གཉིས་བརྐྱངས་ལ་སྲིན་ལག་གི་ཚིག་དབུས་མ་བཀུགས་ནས་བ་དན་གསུམ་པའི་ཚུལ་དུ་བསྒྲེངས་ནས་ལག་པ་
གཉིས་བརྐྱངས་ནས་སྟེང་དུ་བཏེག་པ་ལྟར་བཞག་ལ། དྷཱ་ཙྪ་གྲ་དང༌། རྡོ་རྗེ་ཁུ་ཚུར་གཉིས་ཀྱིས་ནམ་མཁའ་ལ་
ཕན་འདོགས་པའི་ཚུལ་དང་། པཱ་ཏཱ་ཀ་བརྗོད་དེ་བ་དན། གཡོན་པའི་རྡོ་རྗེ་ཁུ་ཚུར་སྙིང་ཁར་བཞག གཡས་
པའི་མཛུབ་མོ་དང་གུང་མོ་བསྐྱངས་ཏེ་ནམ་མཁར་ལྔ་ལྡི་འགེལ་བའི་ཚུལ་དང་། པཱ་ཏ་ད་མ་ཞེས་ལྡ་ལྡི། རྡོ་རྗེ་ཁུ་
ཚུར་གཉིས་ཀྱིས་རྔ་ཡབ་གཡབ་པའི་ཚུལ་དང་། ཙ་མ་ར་ཞེས་རྔ་ཡབ། གཡོན་པར་བར་མཉམ་གཞག་བྱས་ལ་
གཡས་ཁ་ཐུར་དུ་བསྟན་ཏེ་བླ་རེ་བཀྱེད་པའི་བསམ་པས་ནམ་མཁའ་ལ་ཡོངས་སུ་བསྐོར་ལ། བི་ཏཱ་ནི་བླ་བྲེ་སྟེ་ཡོ་
བྱད་དྲུག་འབུལ་ལོ། ། དེ་བཞིན་གཤེགས་པའི་ཁུ་ཚུར་ནི། རྗེའི་སྦྱིན་སྲེག་ཆེན་མོར་ལག་པ་ཁུ་ཚུར་བཅིངས་
པའི་སྟེང་ནས་མཐེ་བོང་བཀབ་པར་བཤད་ལ། རྡོ་རྗེ་ཁུ་ཚུར་སྐབས་འདིར་དངོས་སུ་འདི་ལྟར་ཡིན་ཞེས་གསལ་
བར་བསྐྱེད་པ་མ་མཐོང་ཡང་གཞུང་གཞན་དུ་མཐེ་བོང་གཉིས་ཁུ་ཚུར་བཅངས་པའི་ནང་དུ་འཇུག་པར་བཤད་
ཅིང་ཁུ་ཚུར་ཡོངས་གྲགས་ལྟར་བཅངས་པ་ལ་བྱེད་པའང་སྣང་ངོ༌། ། རྡོ་རྗེ་ཁུ་ཚུར་གཉིས་གཤིབས་ཏེ་སེང་གེའི་
གདན་འབུལ་བའི་ཚུལ་བྱས་ལ། སིང་ཧ་ཨཱ་སན་དང་། རྡོ་རྗེ་ཁུ་ཚུར་གཉིས་ཀྱི་གཟིམས་ཆ་བཀོན་པའི་ཚུལ་དང་
ཤ་ས་ཨུ་མ་ནི། གཡོན་པའི་རྡོ་རྗེ་ཁུ་ཚུར་སྙིང་ཁར་བཞག་ནས་གཡས་པའི་གུང་མཛུབ་ཀྱིས་ཕོ་བྲང་ཟླུམ་པ་འབུལ་
བའི་ཚུལ་དང་པོ་རི་མཎྜ་ལེ་རྒྱ་རྱ་དང་། ཕྱག་རྒྱ་སྔ་མ་དེ་ཉིད་ཀྱིས་གཞལ་མེད་ཁང་གྲུ་བཞི་འབུལ་བའི་ཚུལ་དང་།
ཨ་མ་ཡ་ཙ་ཏུ་ར་བྲ། དེ་ཉིད་ཀྱིས་གྲུ་བཞི་ཉིས་བརྩེགས་འབུལ་བའི་ཚུལ་དང་། དྲི་ཀུ་ཊཾ་ག་རཾ། རྡོ་རྗེ་ཁུ་ཚུར་
གཉིས་ཀྱིས་ཟླ་གདན་འབུལ་བའི་ཚུལ་བྱས་ལ་ཙནྡ་ཨས་ནི། བརྗོད་དེ་གནས་ཀྱི་ཁྱད་པར་དྲུག་འབུལ་ལོ། །
ཡང་རྡོ་རྗེ་ཁུ་ཚུར་གཉིས་ཀྱིས་མེ་ཏོག་འཐོར་བའི་ཚུལ་དང་བུལླེ་བརྗོད། འདིར་མེ་ཏོག་འཐོར་བ་སོགས་ཀྱི་ཚེ་ཁུ་
ཚུར་གཏན་མ་བཤེགས་པར་བཟུང་ན་རྣམ་འགྱུར་མི་འོང་བས་ཐོག་མར་རྡོ་རྗེ་ཁུ་ཚུར་ལས་རྗེས་སུ་སོར་མོ་གང་
སྐྱོང་དགོས་པ་དེ་བྱས་ན་དགོངས་པ་དང་མི་འགལ་བར་མངོན་ནོ། ། པི་ཝང་སྨྲེང་ཞིང་ཏིང་ཤག་བརྡུང་བའི་
ཚུལ་དང་ལི་ནི། གཡོན་པའི་རྡོ་རྗེ་ཁུ་ཚུར་སྙིང་ཁར་བཞག་ནས་གཡས་པའི་ཁུ་ཚུར་གྱིས་དྲིའི་ཕྱེ་མ་འགྱེད་པའི་
ཚུལ་དང་གནྡྷེ། རྡོ་རྗེ་ཁུ་ཚུར་གཉིས་བཤོས་འབུལ་བའི་ཚུལ་དང་ནི་ཝི་བྱེ། རྡོ་རྗེ་ཐལ་མོ་གཉིས་བརྐྱངས་ལ་ན་
བཟའ་འབུལ་བའི་ཚུལ་བྱས་ལ་ཝ་སྒྲ་ཞེས་བརྗོད་དེ། མཆོད་པའི་ཁྱད་པར་ལྔ་འབུལ་ལོ། ། དེ་ནས་ལག་པ་ཐལ་
303

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མོ་ཁོང་སྟོང་དུ་སྦྱར་བ་སྤྱི་བོར་བཞག་ལ། ཨོཾ་སརྦ་བིད་སོགས་ཀྱི་སྔགས་རྒྱུང་བས་རིན་ཆེན་ནས་བཀྲོལ་ལ། ཨོཾ་
ཨ་མྲྀ་ཏེ་བརྗོད་དེ་བདུད་རྩིའི་བསྒྱུར། གཡོན་པའི་རྡོ་རྗེ་ཁུ་ཚུར་སྙིང་ཁར་བཞག གཡས་པ་མཆོག་སྦྱིན་གྱི་ཕྱག་
རྒྱ་བྱས་ལ། ཨོཾ་ཨ་ཀཱ་རོ་སོགས་བརྗོད་དེ་འདོད་པ་སྒྲུབ་པར་བསམ། གཡས་ཁུ་ཚུར་བཅངས་པའི་མཛུབ་མོ་
བསྒྲེང་བ་ཁྲོ་བོའི་ཁུ་ཚུར་བྱས་པ་རྫས་ལ་གཏད་དེ་སེ་གོལ་གདབ་ཅིང་བཀྲོལ་ལ། ནམ སརྦ་ཏ་ཐཱ་ག་ཏེ་ཨ་ཝ་ལོ་
ཀི་ཏེ་སོགས་ཀྱིས་སོ་སོར་ཐོབ་པར་བསམ། གཡས་མི་འཇིགས་པའི་ཕྱག་རྒྱ་བྱས་ལ། ཨོཾ་དུ་དུ་སྤུ་རུ་སོགས་ཀྱིས་
མཉམ་པོར་ཐོབ་པར་བསམ་མོ། ། སྤྱན་དྲང་བ་ནི་བུས་མོ་གཡས་བཙུགས་གཡོན་གྱེན་དུ་བསླང་། ལག་པ་
གཡས་སྤོས་ཐོགས་གཡོན་དྲིལ་བུ་གསིལ་ཞིང་། མགོན་པོ་ཀུན་གཤེགས་སོགས་བརྗོད་པར་ཆོ་གར་བཤད་དོ། །
མོ་ཨེ་བྱེ་ཧི་ད་ཤ་སོགས་ཀྱི་མཐར་རྡོ་རྗེ་བསྡུ་བའི་ཕྱག་རྒྱ་བྱས་ལ། ས་མ་ཡེ་སྭཱཧཱ་བརྗོད། མཆོད་པ་སྔར་དང་
འདྲའོ། ། དྲིལ་སྟབས་དང་བཅས་པས་དབང་པོ་རྡོ་རྗེ་འཆང་བ་སོགས་ཀྱིས་བསྟོད་དོ། ། འདིར་གཏོར་མ་
འབུལ་བའི་ཚེ་ཕྱག་རྒྱ་ཇི་ལྟར་བྱ་བ་མི་གསལ་ཡང་། སྦྱོང་རྒྱུད་ལས་རབ་ཏུ་བརྐྱངས་ཏེ་འཛིན་པ་ནི་གཏོར་
མའོ། ། ཞེས་གསུངས་པས་ཐལ་མོ་ཁ་གྱེན་དུ་བསྟན་ནས་འབུལ་དགོས་སོ། ། དེ་བཞིན་དུ་གཞན་ལ་ཡང་
རིགས་འགྲེ་ལ། མཇུག་ཏུ་གཙོག་ཕུར་འདུག་ཅིང་ངག་བཅད་ལ་ལག་པ་གཉིས་པུས་མོའི་ནང་དུ་འོང་བར་
བྱའོ། ། གཡས་གན་རྐྱལ་དུ་གནས་པའི་གུང་མོ་དང་སྲིན་ལག་ཅུང་ཟད་བཀུག་ལ་ཁར་ཕྱོགས་པར་བཟུང་ཟེའུ་
འབྲུའི་ཆུས་ཁ་ལ་ལན་མང་དུ་བྱས་ཅིང་ལན་གཉིས་གསུམ་དུ་རྣ་བུག་གཉིས་དང་། མིག་གཉིས་དང་། སྣ་དང་།
ཁ་དང་། ལག་པ་དག་དང་། ལྟེ་བ་དག་དང་། མགོ་ལ་རེག་ནས་ཆུ་ཧུབ་གསུམ་འཐུང་ནས་མཆུ་ལ་ལན་གཉིས་
ཕྱི་བར་བྱའོ། ། འགའ་ཞིག་ཏུ་མིག་གཉིས་ཞེས་པ་དེ་ཆད་པར་སྣང་ངོ༌། ། དེ་ཕྱོགས་མཛད་དུ་བསྐྱེད་ལ་དེ་ཉིད་ཀྱི་
ཕྱག་རྒྱ་སྔར་ལྟར་བཅིངས་ཏེ། དཀྱིལ་འཁོར་གྱི་ནུབ་ཏུ་གནས་པའམ་གནས་པར་བསམ་ལ། ཨོཾ་བཛྲད་གྷ་ཊའི་
སྔགས་ཀྱིས་ཕྱག་རྒྱ་བཀྲོལ་ལ་སྒོ་ནང་ནས་ཕྱེ་བར་བསམ་སྟེ། དེ་བཞིན་དུ་ཕྱོགས་གཞན་ལ་ཡང་མཚུངས་སོ། །
ཡང་ན་རྡོ་རྗེ་ཁུ་ཚུར་གཉིས་པ་ཀན་ལ་མཛུབ་མོ་གཉིས་བསྒྲེངས་ཏེ། ཕན་ཚུན་དུ་མཛུབ་མོ་གཉིས་ལོགས་ཀྱི་རྩེ་
མོར་སྦྱར་ཏེ་མཛུབ་མོ་གཉིས་ཁྲོས་ནས་སྒོ་དབྱེ་བའི་ཕྱག་རྒྱས་སྒོ་དབྱེ་བའི་ཆོ་གར་བཤད་དོ། ། དབང་ཆོག་གི་
སྐབས་སུ། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞེས་སོགས་ཀྱི་སྐབས་སུ། རྡོ་རྗེ་བསྡམས་པ་
ལས་གུང་མོ་གཉིས་བསྙམས་ཏེ་གཤིབས་ལ་བསྒྲེངས་པས་སེམས་མ་རྡོ་རྗེ་མའི་ཕྱག་རྒྱ་བཅིངས་པའམ་ ཡང་རྡོ་
རྗེ་མགོར་བཟུང་ཕྱག་རྒྱ་དེ་ཉིད་ཁ་ཐུར་དུ་བསྟན་པ་དང་གྱེན་དུ་བསྟན་པ་བཅིངས་ལ་སྤྱི་བོར་བཞག་སྟེ། འདི་ནི་
ཁྱོད་ཀྱི་རྡོ་རྗེའི་དམ་ཚིག་ཡིན་གྱིས་ཞེས་བརྗོད། ཕྱག་རྒྱ་དེ་སྙིང་ཁར་བཟུང་ལ། ཨོ་དེ་རིང་རྡོ་རྗེ་ཞེས་སོགས་
304

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད། །
ཀྱིས་དམ་བཞག་བྱའོ། ༈ ཡང་སྒོ་དབྱེ་བའི་ཕྱག་རྒྱ་བྱས་ལ། ཨོཾ་བཛོད་གྷ་ཊའི་སྔགས་ལན་གཉིས་ཀྱིས་རང་རང་
སློབ་མའི་སྙིང་ཁ་ཕྱེ། སེམས་མ་རྡོ་རྗེ་མའི་ཕྱག་རྒྱ་སྙིང་ཁར་བཞག་སྟེ། འདི་ནི་རྡོ་རྗེའི་དམ་ཚིག་སྟེ་ཞེས་སོགས་
བརྗོད། བུམ་པ་དངོས་སམ་བུམ་པའི་ཕྱག་རྒྱ་བྱས་ལ། ཨོཾ་བུདྷ་” ཡ་ཤ་སོགས་ཀྱིས་སྤྱི་བོར་བཞག་སྟེ་དབང་
བསྐུར། སྔར་བཤད་པའི་རིགས་ལྔའི་ཕྱག་རྒྱུ་བཅིངས་ལ། ཨོཾ་བཛྲ་ཨ་བྷི་ཥིཉྩ་སོགས་ཀྱིས་སྤྱི་བོར་འཇོག བུམ་
པའི་ཕྱག་རྒྱ་ལ་སྔགས་རིམ་སོགས་ནས་མི་འདྲ་བ་ཞིག་བཤད་ཀྱང་། རྒྱུད་འགའ་ཞིག་ཏུ་ལག་པ་གཉིས་ཀྱི་སོར་མོ་
རྣམས་ཅུང་ཟད་བསྐུམས་པའི་ཐལ་མོ་ཁོང་སྟོང་ལྟར་བྱ་བར་ཡང་བཤད་པས་གང་རུང་ངོ་། ། རྡོ་རྗེ་རིན་ཆེན་གྱི་
དམ་རྒྱུ་བྱས་ལ་ཕྲེང་བ་འཆང་བའི་ཚུལ་དུ་བྱ་ཞིང་། ཨོཾ་རཏྟཱ་མཱ་ལ་སོགས་ཀྱིས་འཕྲེང་བའི་དབང་བསྐུར། གོ་
བགོ་བའི་ཚུལ་དུ་བྱས་ལ། ཨོཾ་ཊུ་ཨོཾ་བཛྲ་པ་ཊ་སོགས་བརྗོད། རིགས་ལྔའི་ཕྱག་རྒྱ་བཅིངས་ལ། ། བཛྲ་སོགས་
བདུན་སོགས་འབུལ་ཞིང་། རྒྱས་པར་སྤྲོ་ན་བདེ་བར་གཤེགས་པ་སོགས་སྔགས་དང་ཚིགས་བཅད་གཉིས་ཀྱིས་
འབུལ་བ་དང་། དེ་ཡང་ལག་པ་གཉིས་མཁྲིག་མ་བསྣོལ་ཏེ་རྒྱབ་སྦྱར་ལ་སོར་མོ་རྣམས་གཅིག་ལ་གཅིག་འཁྱུད་དེ་
མཐེ་བོང་གཉིས་ལག་མཐིལ་དུ་བཀུབ་ལ་ཙ་ཀྲ་རཉྫ་དང་། ཁུ་ཚུར་གཉིས་ཀྱིས་མཛུབ་མོ་གཉིས་ཚིགས་བཅག་སྟེ་
མཐེ་བོང་གཉིས་རྩེ་སྤྲད་ལ་མ་ཎི་དང་། རྡོ་རྗེ་ཐལ་མོའི་མཐེ་བོང་གཡོན་པས་གཡས་པ་མནན་ལ་མཛུབ་མོ་གཡས་
པའི་རྩ་བ་གཡོན་པས་མནན་ཏེ་མཛུབ་མོ་ལྕགས་ཀྱུ་ལྟ་བུར་བྱས་ལ་གུང་མོའི་ཚིགས་པར་མའི་སྟེང་དུ་བཞག་པར་
ཊཱིཀ་ཆེན་དུ་བཤད་དེ་སྡེ་རཉྫ་དང་། རྡོ་རྗེ་བསྡམས་པ་ལས་གུང་མོ་དང་ཐ་མ་བཞི་གཤིབས་ཏེ་པུ་རུ་ཥ་དང་།
ལག་པ་གཡོན་པའི་མཐིལ་དུ་གཡས་པའི་གྲུ་མོ་བཞག་སྟེ་བསྒྲེང་ལ་གཡས་པའི་ཁུ་ཚུར་འོག་ཏུ་གླང་བོའི་རྣམ་པར་
བྱས་པའི་གུང་མོའི་གླང་བོའི་སྣ་ལྟར་བྱས་ལ་ཧ་སྟི་དང་། ཁུ་ཚུར་གཉིས་བཅེར་བའི་གུང་མོ་གཉིས་དང་སྲིན་ལག་
གཉིས་བརྐྱངས་ཏེ་མཐེ་བོང་གཉིས་རྣ་བ་ལྟར་བྱས་ལ་དུ་རིག་ཨ་ཤུ་དང་། གཡོན་གོ་ཆ་འཛིན་པ་དང་གཡས་
མཆོག་སྦྱིན་བྱས་ལ། ཁ་ཊཀ་བརྗོད་དེ་དམག་དཔོན་དང་བཅས་རྒྱལ་སྲིད་བདུན་འབུལ་ལོ། ། འདིར་ནོར་བུ་
ལ་ཕྱག་རྒྱ་མི་འདྲ་བ་གཞན་ཡོད་ཀྱང་སྔར་བཤད་པ་དེ་ཆོ་ག་དང་འགྲེལ་བའི་དགོངས་པ་ཡིན་ལ། དེ་བཞིན་དུ་
བཙུན་མོ་ལ་ཡང་འདྲའོ། ། བློན་པོ་ལ་ཁ་ཅིག་གུང་མོ་སྲིན་ལག་མཐེའུ་ཆུང་གསུམ་སྦྱང་བར་མཛད་ཀྱང་། དེ་ནི་
མིན་ཏེ་རྗེ་བླ་མའི་མན་ངག་དང་། བཞན་དང་། ཆོ་གར་ཐ་མ་བཞི་བསྒྲེང་ཞེས་བཤད་པའི་ཐ་མ་བཞི་ནི་མཐེ་
བོང་གཉིས་དང་མཐེའུ་ཆུང་གཉིས་བསྒྲེང་བའི་དོན་ཡིན་གྱི། སྲིན་ལག་དང་མཐེའུ་ཆུང་བསྒྲེང་བའི་དོན་མིན་
ནོ། ། དེ་ལྟར་མིན་ན་ཁྲོ་བོའི་དམ་རྒྱའི་སྐབས་སུ་ཡང་ཐ་མ་བཞི་བསྒྲེང་བར་གསུངས་པ་ལ་སྲིན་ལག་དང་མཐེའུ་
ཆུང་བསྒྲེང་དགོས་པར་འགྱུར་བས་དེ་མི་བྱེད་པ་དང་། ཆོ་གར་ཡང་གུང་མོ་དང་ཐ་མ་བཞི་ཞེས་གུང་མོ་ལོགས་སུ་
305

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཅད་པ་དང་འགལ་བར་འགྱུར་རོ། ། རྟ་མཆོག་ལ་ཁ་ཅིག་རྡོ་རྗེ་བསྡམས་པ་བྱེད་ཀྱང་སྔར་བཤད་པ་ཉིད་
དགོངས་པའོ། ། དེ་ནས་ཁ་དོག་དབྱིབས་ལེགས་སོགས་དང་། གཡོན་རྡོ་རྗེ་ཁུ་ཚུར་ཁ་ནང་དུ་བསྟན་པའི་སྟེང་
དུ་གཡས་པའི་ལག་མཐིལ་ཕྱིར་བསྟན་ཏེ་བཞག་པ་མེ་ལོང་གི་ཕྱག་རྒྱ་དང༌། རཱུ་བ་ཀ་མ་གུ་ཎ་བརྗོད། རྡོ་རྗེ་ཁུ་
ཚུར་གཉིས་ཀྱིས་རོལ་མོ་དཀྲོལ་བའི་ཚུལ་དང་ཤརྟ། རྡོ་རྗེ་ཁུ་ཚུར་བརྐྱངས་པའི་ཐལ་མོས་དྲི་བྱུག་པའི་ཕྱག་རྒྱ་
དང་གནྟེ། རྡོ་རྗེ་ཐལ་མོ་ཁ་ཕྱེ་བའི་རོའི་ཕྱག་རྒྱ་དང་རས། རྡོ་རྗེ་ཁུ་ཚུར་གཉིས་ཀྱིས་གོས་འབུལ་བའི་ཕྱག་རྒྱུ་
དང་། སྤཆ་་ཀ་མ་གུ་ཎ་བརྗོད་དེ་འདོད་ཡོན་ལྔ་འབུལ་ཞིང་འདི་དག་གཞན་ནས་ཁ་བསྐང་བ་ཡིན་ནོ། ། ཆོས་
དབྱིངས་ཡེ་ཤེས་སོགས་ཀྱི་བསྟོད་པའི་སྐབས་སུ། རྡོ་རྗེ་གསོར་ཞིང་དྲིལ་བུ་བཀྲལ་བ་དང་ཕྱག་ཆེན་བྱེད་པ་དང་
ཡང་། གཞུང་རྣམས་སུ་ཕྱག་ཆེན་བྱེད་དགོས་པར་བཤད་པ་མ་མཐོང་བས། ཕྱག་ཆེན་མ་བྱས་ཀྱང་རུང་བར་
སེམས་ལ། ཐམས་ཅད་ཀྱིས་ལྷ་རང་རང་གི་ཕྱག་ཆེན་བྱེད་འདུག་པས་བྱས་ཀྱང་མི་འགལ་བར་མངོན་ནོ། །
སྐབས་འདིར་མ་ཟད་བསྟོད་པ་གཞན་གྱི་སྐབས་སུ་ཡང་ཚིག་རྐང་དང་པོ་ལ་རྡོ་རྗེ་གསོར་གཉིས་པ་ལ་དྲིལ་བུ་
དཀྲོལ། གསུམ་པ་ལ་ཕྱག་ཆེན། བཞི་བ་ལ་འདུད་པའི་ཚུལ་མཛད་པ་ཡང་མང་ངོ་། ། དེ་ནས་ཆ་གསུམ་གྱི་
མཆོད་པ་སྔར་ལྟར་བྱིན་གྱིས་བརླབ་པོ། ། གཏོར་མ་བྱིན་རླབས་ཀྱི་ཚེ་ལག་པ་གཡས་པའི་མཐེ་བོས་མཐེའུ་ཆུང་
མནན་ལྷག་མ་གསུམ་སོ་སོར་བསྒྲེངས་སོ། ། ཨོཾ་སྭ་བྷཱ་ཝ་བི་ཤུདྡྷེ་སོགས་ཀྱིས་སྦྱང་། ཐལ་མོ་གཉིས་བཀན་ལ་སྙིམ་
པའི་ཚུལ་དུ་བྱས་ནས་དཔྲལ་བར་བཅིངས་བཞག་པའི་ནམ་མཁའ་མཛོད་ཀྱི་ཕྱག་རྒྱུ་དང་། ན་མ སརྦ་ཏ་ཐཱ་ག་
ཏཱ་བྷོ་སོགས་ཀྱིས་མང་པོར་སྤེལ། ལག་པའི་སོར་མོ་བསྣོལ་བས་གུང་མོ་གཉིས་རྩེ་སྤྲད་ལ་བཅག་སྟེ་དཔྲལ་བར་
བརྗོད་ཅིང་། ཕྱག་རྒྱ་ཙམ་མས། ཕྱག་རྒྱ་བྲིས་པ་སོགས་ཀྱིས་ཀྱང་རུང་ངོ་། ། རྡོ་རྗེ་དབྱིངས་ཀྱི་དབང་མོའི་
ཕྱག་རྒྱ་ལས་གུང་མོ་གཉིས་མཉམ་པོར་བཤིབས་པ་སྤྱི་གཙུག་ཏུ་བཞག་ལ། བཛྲ་དྷ་ར་ཎ་སོགས་བརྗོད། རྡོ་རྗེ་
དབྱིངས་ཀྱི་དབང་མོའི་ཕྱག་རྒྱུ་ནི༔ རྡོ་རྗེ་འབྱུང་བ་ལས་རྡོ་རྗེ་ཐལ་མོ་ལས། མཛུབ་མོའི་རྩེ་མོ་བཀུག་ནས་
ནི། ། གུང་མོ་མཉམ་པའི་ཚིགས་སུ་སྦྱར། ། ཞེས་གསུངས་པ་ལྟར་རོ། ། དེ་ཡང་ཊིཀྐར་བཤད་པ་ལྟར། རྡོ་རྗེ་
ཐལ་མོ་ལས་མཐེ་བོང་སྐྱིལ་ཀྲུང་དུ་བསྣོལ་ཏེ་མཐེ་བོང་གཡོན་པས་གཡས་པ་མནན་ནས། མཛུབ་མོ་གཡས་པའི་
རྩ་བ་གཡོན་པས་མནན་ལ་མཛུབ་མོ་གཉིས་ཀྱི་རྩེ་མོ་ལྕགས་ཀྱུ་ལྟར་བཀུག་པ་གུང་མོ་གཉིས་བསྙམས་པའི་ཚིགས་
བར་མར་སྒྱུར་ལ་གུང་མོ་ནི་རལ་གྲི་ལྟ་བུར་ཚིགས་གསུམ་པར་དགུག་པར་བྱས་པ་རྡོ་རྗེ་དབྱིངས་ཀྱི་དབང་མོའི་
ཕྱག་རྒྱུར་བཤད་ལ་དེ་ཉིད་དཔྲལ་བར་བཞག་སྟེ་བུདྷ་དྷ་ར་ཎའི་སྔགས་དང༌། འདིར་ཆོ་གར་ཡི་གེ་ལ་དག་པར་
སྣང་ངོ་། ། སྔ་མ་ལས་གུང་མོ་གཉིས་ཀྱི་རྒྱབ་དུ་བཀུག་སྟེ་རིན་པོ་ཆེ་འདྲ་བར་བྱས་པ་རྣ་ལྟག་གཡས་སུ་བཞག་ལ་
306

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་ཕྱག་རྒྱའི་རྣམ་པར་བཞག་པའི་ཟུར་བཀོད། །
རཏྣ་དྷ་ར་དང་། སྔ་མ་ལས་གུང་མོ་དང་སྲིན་ལག་དང་མཐེའུ་ཆུང་པདྨའི་འདབ་མ་འདྲ་བར་བྱས་ཏེ་ལྟག་པར་
བཞག་ལ་པདྨ་དྷ་ར་ཎ་དང་། ལག་མཐིལ་ཕན་ཚུན་སྤྲད་ལ་སོར་མོ་ཐམས་ཅད་བསྐྱངས་པ་རྣ་ལྟག་གཡོན་པར་
བཞག་ལ། ཀརྨཱ་དྷཱ་རའི་སྔགས་བརྗོད་དེ་ཡུམ་ལྔའི་ཕྱག་མཚན་གྱི་དབང་བསྐུར་རོ། ། གཞན་ལ་ཕྱག་རྒྱ་བྱེད་
ཚུལ་སྐབས་འདིར་གསལ་བར་མ་བཤད་ཀྱང་། དཀྱུལ་ལྟར་བྱེད་རུང་ལ་བཛྲ་ཙཀྲ་ཨི་དྷ་པི་ཏི་སོགས་ལ་ཁ་ཅིག་
རིགས་ལྔའི་ཕྱག་རྒྱ་མཛད་ཀྱང་། རིམ་པ་བཞིན་དུ་རྡོ་རྗེ་དང་། འཁོར་ལོ་དང་། རིན་ཆེན་དང་། པདྨ་དང་།
སྣ་ཚོགས་རྡོ་རྗེའི་ཕྱག་རྒྱ་རྣམས་བྱེད་དགོས་སོ། ། འདིར་ཁ་ཅིག་འདུས་པའི་དབང་མཆོག་ལྟར་འཁོར་ལོ་དང་
པོར་བྱེད་པ་ནི་རང་བཟོ་ཡིན་གྱི། མཁས་པའི་བཞེད་པ་མིན་ནོ། ། སརྦ་ཏ་ཐཱ་ག་ཏ་གུ་རྒྱོ་སོགས་ལ་ཁ་ཅིག་
རིགས་ལྔའི་ཕྱག་རྒྱ་སྤྱི་བོའི་གནས་རྣམས་སུ་འཆིང་བར་མཛད་ཀྱང་། གནས་ལྔ་ཞེས་གསུངས་པས། རིམ་པ་
བཞིན་དུ་སྤྱི་བོ་དང༌། སྙིང་ཁ་དང་། དཔྲལ་བ་དང་། མགྲིན་པ་དང་། ལྟེ་བར་རིགས་ལྔ་སོ་སོའི་ཕྱག་རྒྱ་
གཏུགས་པར་བྱའོ། ། རིན་ཆེན་སྣ་བདུན་གྱི་ཕྱག་རྒྱན་སྔར་བཤད་པ་དེས་ཤེས་པར་བྱ་དགོས་ལ། དེ་དག་ལ་
འཁོར་ལོ་སོཔ།ས་དངོས་ཡོད་ན་ཕྱག་རྒྱུའི་གོ་ཆོད་དོ། ། ལྷོ་སྒོའི་སྐབས་སུ་རྡོ་རྗེ་བསྡམས་པ་ནང་དུ་བཅིངས་ལ་
མཛུབ་མོ་གཉིས་བརྐྱང་བ་ཅུང་ཟད་བཀུག་ནས་ལྕགས་ཀྱུ་ལྟར་བྱས། མཐེའུ་ཆུང་གཉིས་ཁབ་ལྟར་བརྐྱང་བ་དེའི་
མགོར་བཞག་པའམ་དེར་མོས་ལ། ཨོཾ་བཛྲ་ས་ཏྭ་ཧཱུྃ་ཛ༔ སོགས་བརྗོད། རྡོ་རྗེ་ཁུ་ཚུར་གཉིས་ཀྱི་ནང་དུ་མཛུབ་མོ་
ལྕགས་སྒྲོག་ལྟར་བཅིངས་ཏེ་ལེགས་པར་གྱེན་དུ་འཕང་བ་ལྟུང་བ་སློང་བའི་ཕྱག་རྒྱ་བྱས་ལ། སརྦ་ཨ་པཱ་ཡ་ཨ་ཀརྟ་
ནི་སོགས་དང་། རྡོ་རྗེ་བསྡམས་པ་ལས་གུང་མོ་བསྒྲེངས་ལ་མཐེ་བོང་དང་མཐེའུ་བསྲང་སྟེ། བཛྲ་པཱ་ཎིའི་སྤོ་ཊ་ཡ་
སོགས་དང་། བཛྲ་བནྡྷ་ཏྲ་ཊ་ཞེས་པའི་སྐབས་སུ་རྡོ་རྗེ་བསྡམས་པ་སྒྲ་དང་བཅས་པ་ལན་གསུམ་དྲལ། རྡོ་རྗེ་ཁུ་
ཚུར་གཉིས་བཅིངས་ནས་མཐེ་བོང་དང་གུང་མོ་དང་མཐེའུ་ཆུང་གྱེན་དུ་བསྒྲེངས་ཏེ་ཁ་སྦྱར་ནས་མཛུབ་མོ་དང་
མིང་མེད་སེམས་དཔའི་སྐྱིལ་ཀྲུང་དུ་བྱས་པ་རྡོ་རྗེ་ཕྱག་ནས་སྙིང་ཁ་ལྐོག་མ་ལ་ཕྱོགས་སུ། དབྲལ་བ་མཛོད་སྤུ་རྣ་པ་
གཉིས། ། སྣ་དང་རྐེད་པ་པུས་མོ་ངོལ། ། ལོང་བུ་སྣ་ཡི་རྩེ་མོ་དང་། ། མིག་གཉིས་དང་ནི་གསང་བ་ཡི། །
ཞེས་པ་ལྟར་གནས་ཉེར་གཉིས་ལ་གཏུགས་ཏེ། བཛྲ་ཨ་དྷི་ཏི་ཥཱ་ཛཱ་ནའི་སྔགས་བརྗོད། གཏོར་མ་བསྐོར་བའི་ཚེ་
རྟེན་གྱི་གཡས་སུ་ལན་གསུམ། ཏིང་ལོ་གཡོན་དུ་ལན་གསུམ་བསྐོར་བའམ་བསྐོར་བའི་ཚུལ་བྱའོ། གཞན་
རྣམས་སྔར་གྱི་རིགས་འགྲེས་ནས་ཤེས་པར་བྱ་ཞིང་། མཇུག་ཏུ་ཨོཾ་བཛྲ་སཏྭཱ་ཨུཎྞི་ཥ་ཧཱུཾ་ཕཊ་ཞེས་པའི་སྐབས་སུ།
རྡོ་རྗེ་བསྡམས་པ་ལས་མཐེ་བོང་ནང་དུ་བཅུགས་ནས་མཛུབ་མོའི་རྩེ་མོས་སྟེང་ནས་བཀབ་པ་སེམས་དཔའི་གཙུག་
ཏོར་གྱི་ཕྱག་རྒྱ་སྤྱི་གཙུག་ཏུ་བཞག་པར་བྱའོ། ། འདིར་རྡུལ་ཚོན་བསྡུ་བའི་སྐབས་ཡིན་ན་ལྷ་རེ་རེའི་དམ་རྒྱ་
307

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཀྲོལ་བར་བཤད་ཀྱང་། རས་བྲིས་ལ་དེ་མི་རུང་ཞིང་མི་དགོས། བདག་བསྐྱེད་དང་བུམ་བསྐྱེད་ལ་གཤེགས་
གསོལ་བསྡུས་པ་སྔར་བདག་བསྐྱེད་ཀྱི་སྐབས་སུ་བཤད་པ་བཞིན་ནོ། ། སྨྲས་པ། དཔལ་ལྡན་ངན་སོང་སྦྱོང་
བའི་རྒྱུད་རྒྱལ་གྱི། ། ཆོ་གར་འབྱུང་བའི་ཟབ་དོན་ཁྱད་པར་རྣམས། ། འཕགས་བོད་མཁས་གྲུབ་རྣམས་ཀྱི་སྤྱོད་
ཡུལ་ལས། ། ཆེར་བླུན་བདག་ལྟས་འབྱེད་པར་ག་ལ་ནུས། ། འོན་ཏེ་མཁའ་དབྱིངས་ཉི་ཟླ་བགྲོད་ཤུལ་དུ། །
སེམས་བྲལ་ ཤིང༌ འདབ་ འགྲན་ བཞིན་འགྲོ་སྲིད་ལྟར། ། གཞུང་ ལུགས་ དབྱངས་སུ་ སྒྲོགས་ པའི་བུང་བ་
འགལ། ། དམ་པའི་རྗེས་འགྲོ་ཤེས་ལྡན་སུ་ཞིག་ཁྲེལ། ། སྐྱེས་ཐོབ་བློ་ཡི་བཞིན་རས་མི་གསལ་ཞིང་། ། སྦྱངས་
སྟོབས་མཛེས་བྱེད་རྒྱན་གྱིས་མ་སྨྲས་པས། ། ལེགས་བཤད་ཡིད་དུ་འོང་བ་ཆེས་དཀའ་ཡང་། ། གཟུར་གནས་
འགའ་ཡི་སྙིང་ལ་འབབ་ཀྱང་སྲིད། ། མཁས་པའི་གཞུང་གི་འདབ་བརྒྱ་རྒོད་པ་ལས། ། དགོངས་དོན་སྙིང་པོ་
ཅུང་ཟད་ལེན་འདོད་ཀྱང་། ། མ་རྟོགས་ཉེས་པའི་རྡུལ་གཞན་བླངས་སྲིད་ན། ། དམ་པའི་སྤྱན་སྔར་ངེས་པར་
འགྱོད་ཅིང་འཆགས། ། འདིར་འབད་ལས་བྱུང་དགེ་བ་གང་ཐོབ་དེས། ། ཚེ་རབས་ཀུན་ཏུ་མདོ་དང་རྒྱུད་སྡེ་
ཡི། ། གནད་དོན་རྟོགས་ནས་ཉམས་སུ་ལེན་པ་དང་། ། རྒྱལ་བའི་དམ་ཆོས་ཇི་བཞིན་འཛིན་གྱུར་ཅིག །
ཅེས་རྒྱུད་དོན་གསལ་བའི་ལྷན་ཐབས་ཀྱི་ཟུར་བཀོལ་རབ་གསལ་མཁས་པ་དགྱེས་པའི་མཆོད་པ་ཞེས་བྱ་བ་འདི་
ཉིད་ཀྱང་རབ་འབྱམས་སྨྲ་བར་གྲགས་ཤིང་སྙོམ་ལས་པ་བཤད་སྒྲུབ་མིང་ཅན་གྱིས་གཞན་འགའ་ཞིག་ལ་ཕན་ཆེད་
དང་རང་གི་བརྗེད་ཐོར་བསམས་ནས་བྲིས་པའོ། ། ། ། མངྒ་ལཾ། །
308

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་
འགྲེལ་བ་དང་བཅས་པ་ནས་འབྱུང་བའི་སྔགས་ཀྱི་དོན་རྣམ་
པར་བཤད་པའི་ཟུར་བཀོལ་བཞུགས་སོ། །
བླ་མ་དང་བཅོམ་ལྡན་འདས་རྣམ་པར་སྣང་མཛད་ཀྱི་དཀྱིལ་འཁོར་པའི་ལྷ་ཚོགས་རྣམས་ལ་ཕྱག་འཚལ་
ལོ། ། གང་གི་ཞབས་པད་གུས་པས་བསྟེན་ཙམ་གྱིས། ། སྡིག་སྒྲིབ་ངན་འགྲོའི་ཕུན་ཚོགས་ཀུན་བཅོམ་སྟེ། །
ཕན་དང་བདེ་བའི་ལྷ་ལམ་གསལ་མཛད་པ། ། ཐུབ་དབང་པདྨོའི་གཉེན་དེར་གུས་ཕྱག་འཚལ། ། འདིར་བློ་
བཟང་རྒྱལ་བ་གཉིས་པའི་སྲས་ཀྱི་ཐུ་བོ་ཆེན་པོ་རིག་པ་འཛིན་པ་གྲགས་པ་རྒྱལ་མཚན་གྱིས་མཛད་པའི་ངན་སོང་
ཐམས་ཅད་ཡོངས་སུ་སྦྱོང་བའི་རྒྱུད་ཀྱི་གནད་བསྡུས་པའི་ཆོ་ག་རྒྱུད་དོན་ཀུན་གསལ་དང་། དེའི་རང་འགྲེལ་
ཊཱིཀ་ཆེན་དུ་གྲགས་པ་ལེགས་པར་བཤད་པ་ཐམས་ཅད་ཀྱི་སྙིང་པོ་གཉིས་ལས་ཇི་ལྟར་འབྱུང་བའི་སྔགས་དོན་
བསྡུས་ཟུར་དུ་བཀོལ་ཏེ་བརྗོད་པར་བྱའོ། ། དེ་ཡང་འདོན་ཆ་དང་མཐུན་པར་རིམ་པར་བཤད་པར་བྱ་སྟེ།
ཐོག་མར་ཊཀྐི་ཧཱུཾ་ཛ ཊཀྐི་ཛ༔ ཧོ༔ ཞེས་པའི་དོན་ནི། ཊིཀྐར་མི་གསལ་ཡང་། གཞན་ནས། ཊཀྐི་ནི་འདོད་
པའོ། ། དེ་ཡང་འདོད་པའི་ལྷ་ལ་བདེ་བའི་དོན་དམ་དེ་དྲན་པའི་ཆེད་ཡིན་ལ། ཧཱུྃ་ནི་ལྷའི་ཐུགས་ཀྱི་ས་བོན་
དང་ཛ ལྷ་འགུགས་པ་ཐམས་ཅད་དབང་དུ་བྱ་བ་དང་མཉེས་པར་བྱེད་པའི་དོན་དུ་བཤད་པ་ལྟར་རོ། ། སྔགས་
དོན་གོང་འོག་རྣམས་འཐོར་འཁྲུགས་སུ་ཡོད་པར་མ་ཟད། འགའ་ཞིག་ཅུང་ཟད་ཁ་བསྐང་ནས་འཆད་དགོས་
པར་སྣང་ལ། སྔོན་འགྲོའི་མཆོད་པ་བྱིན་བརླབས་གཞུང་དུ་མི་འབྱུང་ཞིང་གཏོར་མ་བྱིན་བརླབས་ཀྱི་ཚེ། ཨོཾ་
བཛྲ་ཡཀྵ་ཧཱུྃ་ཞེས་པས་མཚོན་ཏེ་མོ་ཞེས་པའི་དོན་ནི། རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། ། མཆོག་
དང་ནོར་སྟེར་དཔལ་དང་གཡང་། ། སྐལ་བཟང་རྣམ་པ་དང་ལྡན་ཞིང་། ། དམ་བཅའ་བ་དང་བཀྲ་ཤིས་
དོན། ། ནོར་བུ་འཛིན་པའི་སྔགས་སུ་བརྗོད། ། ཞེས་གསུངས་པ་ལྟར་བཀྲ་ཤིས་པར་བྱེད་པ་སོགས་དོན་བདུན་
གྱི་ཆེད་དང་། སྔགས་ཀྱི་འགོ་འདྲེན་པའི་དགོས་པ་སྒྲུབ་པའོ། ། དེ་ལྟ་བུས་མཚོན་སྔོན་བཤད་ཟིན་པ་འགའ་
309

༄༅། ། རྗེ་བཙུན་གྲགས་ང་་ངཤད་སྒྲུབ་ཀྱི་གསུང་འབུམ །
ཞིག་འོག་ཏུ་མི་འཆད་པས་གཞན་ལ་ཡང་ཤེས་པར་བྱའོ། ། བཛྲ་ནི་རྡོ་རྗེ་དང་། ཡཀླུ་གནོད་སྦྱིན་ནོ། ། ཧཱུྃ་ནི་
རྩ་མོར། ཧཱུཾ་ནི་ཅི་ཞིག་ཡིན་པར་བརྗོད། ། སྡུག་བསྔལ་འཆོམས་ཤིང་འཇོམས་པར་བྱེད། ། སྲིད་པའི་ཞགས་
པ་གཅོད་བྱེད་ཅིང་། ། གདུག་པ་སྤངས་ཤིང་གསེར་བྱེད་པའི། ། ཧཱུཾ་ནི་མཆོག་ཏུ་དྲན་པར་བྱ། ། ཞེས་
གསུངས་པ་ལྟར་སྡུག་བསྔལ་མཛེས་པར་བྱེད་པ་སོགས་ཀྱི་དོན་ནོ། ། ཡང་ཧཱུྃ་ནི་སྔར་ལྟར་དང་། བཛྲ་རྡོ་རྗེ།
ཨ་ན་ལ་མེ། ཧ་ན་བསྣུན། ད་ཧ་སྲེག པ་ཙ་ཚོས། མ་ཐོ་ཐུལ། བྷཉྫ་ཆོམས། ར་ཎ་སྒྲོལ་ཤིག་ཅེས་པ་དང་།
ཧཱུྃ་ནི་དེར་བསྐུལ་བའི་དོན་ཏེ་སྔར་བཞིན་ནོ། ཕཊ་ནི། རྩེ་མོར། ཕཊ་ཅེས་བྱ་བ་ལྟུང་བའི་དགྲ་ཞེས་སོགས་
གསུངས་པ་ལྟར། གདུག་པ་འཇོམས་ཤིང་ངན་འགྲོར་ལྟུང་བ་འགོག་པར་བྱེད་པའོ། ། སཱ་བྷཱ་ཝ་སོགས་ཀྱི་དོན་
ལ། སྭ་བྷཱ་ཝ་ནི་རང་བཞིན། ཤུདྷ དག་པ། སརྦ་ཐམས་ཅད། དྷམཱ ཆོས། ཡང་སཱ་བྷཱ་ཝ་རང་བཞིན།
ཤུདྷདག་པ། ཨ་ཧཾ ནི་བདག་ཞེས་པ་སྟེ་མཚམས་སྦྱར་བས་ཤུདྷོ་ཉཧཾ་ཞེས་པར་འགྱུར་རོ། ། དོན་བསྡུ་ན་
གཟུང་འཛིན་གྱིས་བསྡུས་པའི་ཆོས་ཐམས་ཅད་ནང་བཞིན་གྱིས་རྣམ་པར་དག་པའི་བདག་ཉིད་ངའོ་ཞེས་པ་སྟེ།
ཤུད་དྷ་སྔ་མ་ནི་གཟུང་བའི་ཆོས་རང་བཞིན་གྱིས་མེད་པ་དང་། ཕྱི་མ་འཛིན་པའི་ཆོས་རང་བཞིན་གྱིས་མེད་པའི་
དོན་ཏེ། འདི་འདྲ་བ་གཞན་ལ་ཡང་སྦྱར་བར་བྱའོ། ། ཨ་ཀཱ་རོ་སོགས་ལ། ཨ་ཞེས་བྱ་བ་ནི་མ་སྐྱེས་པའི་ཕྱིར་
ཆོས་ཐམས་ཅད་ཀྱི་སྒོའོ་ཞེས་པ་སྟེ། ཨ་ཀཱ་རོ་ནི་ཨ་ཞེས་བྱ་བ། མུ་ཁཾ་ནི་སྒོ། སརྦ་དྷརྨཱ་ནི་ཆོས་ཐམས་ཅད།
ལྷག་མ་ནི་མ་སྐྱེས་པའི་ཕྱིར་ཞེས་པའོ། ། དེ་ཡང་ཆོས་ཐམས་ཅད་རང་བཞིན་གྱིས་སྐྱེ་བ་མེད་ཅིང་ཐ་སྙད་དུ་ཡོད་
ཙམ་གྱི་དོན་ནོ། ། ཡི་གེ་གསུམ་དང་སྤེལ་བ་ནི་བྱིན་གྱིས་བརླབ་པར་བྱ་བའི་ཆེད་དང་། སཱཧཱ་ནི་གཞི་ཚུགས་
ཞེས་པ་སྟེ་གཞན་ལ་ཡང་དེ་ལྟར་རོ། ། ཨེ་བྱེ་ཧི་ནི་ཚུར་བྱོན་ཤིག་གཉིས་དང་། ད་ཤ་དི་ཀ་ནི་ཕྱོགས་བཅུ། ལོ་
ཀ་པཱ་ལ་ནི་འཇིག་རྟེན་སྐྱོང་བ། ས་བ་ནི་ཝཱ་ར་ནི་འཁོར་དང་བཅས་པ། ས་མ་ཡ་ནི་དམ་ཚིག་ཅན་སཱཧཱ་སྔར་
བཞིན་ནོ། ། མཆོད་འབུལ་གྱི་ད་ཤ་སོགས་ནི། གཞན་སྔར་བཞིན་ལ། པྲ་ཝ་ར་ནི་མཆོག་ཏུ། སད་ཀ་ནི་ནི་
བསྙེན་བཀུར་བ། ཨགྷཾ་ནི་མཆོད་ཡོན་དང་། དེ་བཞིན་དུ། པཱ་དྱེ་ཞབས་བསིལ། པུཥྛ་མེ་ཏོག ། དྷུ་པོ་
བདུག་སྤོས། ཨ་ལོ་ཀེའམ་དཱི་པེ་སྣང་གསལ་ལམ་མར་མེ། གནྡྷེ་དྲི། ནི་ཝེ་དྱེ་ཞལ་ཟས། ཤཔྟ་ནི་རོལ་མོའོ། །
གཏོར་འབུལ་གྱི་ད་ཤ་སོགས་གོང་ལྟར་དང༌། ན་མ སམྦ་ཏ་ཐཱ་ག་ཏ་ཧཱུཾ་ནི་ཕྱག་འཚལ་ལོ་དེ་བཞིན་གཤེགས་པ་
ཐམས་ཅད་ལ། བི་ཤྭ་མུ་ཁེ་བྷྱ ནི་སྒོ་སྣ་ཚོགས་ནས་སོ། ། སམྦ་ཏ་ཏ་ཁཾ་ཨུངྒ་ཏེ་སྤ་ར་ཎ་ནི། རྣམ་པ་ཐམས་ཅད་
དུ་ནམ་མཁར་འཕགས་ཤིང་ཁྱབ་པ། ཨི་མིག་ག་ན་ཁཾ་ནི། འདི་ནམ་མཁའི་དབྱིངས་སུ། གྲོ་ཧྥུ་དལྔ་ལི་ཏི་ནི།
གཏོར་མ་འདི་གཟུང་ཤིག་ཅེས་པའོ། ། ཨོཾ་སརྦ་སཾ་ཤོ་དྷ་ནི། ཐམས་ཅད་ཡོངས་སུ་སྦྱོངས་ཤིག་ཅེས་པ་སྟེ། དེ་
310

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་འགྲེལ་བ་དང་བཅས་པ། །
ཡང་མི་གཙང་བབའི་དྲི་མ་ཐམས་ཅད་སྦྱོང་བའི་དོན་ནོ། ། དེ་ནས་ཚོགས་ཞིང་མཆོད་པ་བྱིན་བརླབས་ཀྱི་ཚེ་
བསངས་སྦྱངས་སྔར་བཞིན་ལ། ཨོཾ་ཨ་ཧཱུྃ་ཨཱཿ ཧཱུཾ་སོགས་ཡིག་འབྲུ་གསུམ་དང་སྤེལ་བའི་ཨགྷོ་སོགས་ཀྱི་དོན་སྔར་
བཤད་ཟིན་ལ། ཡིག་འབྲུ་གསུམ་དང་སྤེལ་བ་ནི་གཏོར་མ་བྱིན་བརླབས་ཀྱི་སྐབས་ལྟར་བྱིན་གྱིས་བརླབས་པའི་
དོན་དང་། དེ་གསུམ་ནི་སྐུ་གསུང་ཐུགས་ཀྱི་ས་བོན་དང་བྱིན་གྱིས་རློབ་བྱེད་ཡིན་པས་གཞན་ལ་ཡང་དེ་ལྟར་
རོ། ། ཨོཾ་ སྭ་ བྷཱ་ཝ་སོགས་སྔགས་ཀྱི་དོན་སྔར་བཤད་ཟིན་ལ། ཨོཾ་བཛྲ་ཛི་ཧོ་ནི་རྡོ་རྗེའི་ལྕེའམ་ལྗགས་ཞེས་
པའོ། ། ཨོཾ་སརྦ་བིད་མོ་སོགས་གསུམ་གྱི། ཨོཾ་ཨཱ༔ ཧཱུྃ་གསུམ་སྔར་བཞིན་དང་། སརྦ་བིད་ནི་ཀུན་རིག་གམ་
ཐམས་ཅད་རིག་པ་ཞེས་སོ། ། བུདྷ་ཨ་བྷི་ཏི་ཉྫ་སོགས་ལ། བུདྷ་ནི་སངས་རྒྱས། བཛྲ་རྡོ་རྗེ། རཏྟ་རིན་ཆེན།
པདྨ་པད་མ་རང༌། ཀརྞ ནི་ལས་ སམ་འཕྲིན་ལས། ཨ་བྷིཥིཉྩ་ནི་མངོན་པར་དབང་བསྐུར་བ། ཨོཾ་ཧཱུཾ་ཧཱུཾ་
ཧི ཨཱུ ནི་རིགས་ལྔའི་ས་བོན་ནོ། ། ཨོ་ཊ་ནི་གོ་ཆའི་ས་བོན་དང་། བཛྲ་ཏུ་ཥྛ་ཧོ ནི་རྡོ་རྗེ་མཉེས་པར་བྱེད་
པའི་དོན་ནོ། ། ཁྲོ་བོ་སྤྱན་འདྲེན་གྱི། བཛྲ་མ་ཧཱ་སོགས་ལ། མ་ཧཱ་ནི་ཆེན་པོ། ། ཀྲོ་དྷ་རཱ་ཛཱ་ནི་ཁྲོ་བོའི་རྒྱལ་
པོ། ས་པཱ་རི་ཝ་ར་བཛྲ་ས་མ་ཛ ནི་འཁོར་དང་བཅས་པའི་རྡོ་རྗེ་འདུས་པའམ་བསྡུ་བ་སྟེ། མཆོད་པའི་སྔགས་
དོན་སྔར་བཤད་པ་དེས་ཤེས་པར་བྱའོ། ། ཨོཾ་བཛྲ་ཛྭ་ལ་སོགས་ཀྱི། ཨོཾ་ནི་སྔར་བཞིན་ལ། ཛཱ་ལ་ནི་འབར་བ།
ཨ་ན་བ་ནི་མེ། ལན་ནི་ནི་མ། ཧཱུྃ་ནི་གསལ་བར་བྱེད་པ་སྟེ་སྔར་ལྟར་རོ། ། བཛྲ་ཨ་ན་སོགས་ནི་བཤད་ཟིན་ལ།
བཛྲ་ནི་ཏྲི་ནི་རྡོ་རྗེ་སྤྱན་མ། བྷནྡྷ་ནི་འཆིང་། སརྦ་བིགྷཱ་ནན་ནི་བགེགས་ཐམས་ཅད་དོ། ། བཛྲ་ཌི་ཌྷ་ནི་རྡོ་རྗེ་
བརྟན་པོ། མེ་བྷ་བ་ནི་བདག་ལ་མཛོད་ཅིག རག་ས་ཧཾ་ནི་ཐམས་ཅད་སྲུངས་ཤིག་གོ ། ཧུ་ལུ་ཧུ་ལུ་ནི་ཤནྟི་
བས་ཀྱེ་མའོ་ཞེས་བཤད། རྒྱུད་ཕྱི་མའི་འགྲེལ་བར་ཞུགས་ཤིག་ཞུགས་ཤིག་པར་བཤད་དོ། ། ཡཀ་ནི་གནོད་
སྦྱིན་དང་། ཧཱུྃ་ནི་མངོན། བྷནྡྷ་ཧཾ་ནི་འཆིང་དང་སྲུང་བའོ། ། བཛྲ་པཱ་ཤ་ནི་རྡོ་རྗེ་ཞགས་པ། པ་ཏ་ཀཾ་ནི་བ་
དན། པ་ཏི་ཀི་ནི་བ་དན་ཅན། ནི་རཉྫ་ནི་ཞེས་པ་ངེས་པར། ར་ཊ་ནི་ཆོད་ཅིག་པའོ། ། ཧཱི་ནིས་ཁོ་ན་དང་།
ཀཱ་ཡི་ནི་དུས་ཅན། རུ་ཊ་ནི་འཇིག་པར་གྱིས། མ་ཊ་ནི་རློགས་ཤིག ། ཤི་ཁ་ར་ནི། རྩེ་མོ་ཞེས་ལྟ་བ་ཡོད་པ་
དང་། རུ་ཊ་མ་ཊ་ནི་སྔར་བཞིན་ནོ། ། ཀརྨ་ནི་ལས་དང་། ང་ཡང་རྡོ་རྗེ་ལས་ཞེས་བོད་པའོ། ། བཛྲ་བནྡྷ་ནི་
རྡོ་རྗེ་འཆིང་བ་སྟེ་རྡོ་རྗེ་བསྡམས་པ་ཞེས་བོས་ནས། པོ་ནི་འཆིངས་ཤིག་པའོ། ། ཚོགས་ཞིང་གི་སརྦ་བིད་མཎྜལ་
བཛྲ་ཙཀྲ་ནི་ཐམས་ཅད་དྲིལ་པའི་རྡོ་རྗེ་དཀྱིལ་འཁོར་ཞེས་པའི་དོན་ནོ། ། མཆོད་པའི། ཨོཾ་སརྦ་ཏ་ཐཱ་ག་ཏ་ནས་
སྭཱཧཱའི་བར་ནི། དེ་བཞིན་གཤེགས་པ་ཐམས་ཅད་ལ་རབ་དང་མཆོག་ཏུ་བསྙེན་བཀུར་བའི་མཆོད་ཡོན་སོ་སོར་
བཞེས་པའི་གཞི་ཚུགས་ཞེས་ལྕགས་ཀྱི་དོན་ནི་སྲ་རང་། བཟང་མཆོག་ཏུ། སད་ཀ་རི་བསྙེན་འཀུར་བ་ལྟེ་གཞན་
311

_ ༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ནི་སླའོ། ། ཡ་ར་ང་པཱུ་ཛ་ནི་མཆོད་པ་མེ་གྷ་ནི་སྤྲིན། ས་མུ་དྲ་ནི་རྒྱ་མཚོ་སྤ་ར་ཎ་ནི་འཕྲོ་བ། ས་མ་ཡེ་ནི་དམ་ཚིག་
དང་ལྡན་པའོ། ། དབྱངས་ཡིག་ནི་ཡི་གེ་རེ་རེ་བ་ཡིན་པས་སྐབས་འདིར་མཚོན་དོན་སྦྱོར་ལུགས་ཡོད་ཀྱང་སྒྲ་
དོན་དངོས་བཤད་པ་མེད་ལ། དེ་ནས་ཨ་སྐྱོ་ནྱ་ནི་ཕས་ན་ཚུན། རྗེས་སུ། ག་ཏུ་སོང་བ། སརྦ་དྷརྨཱ ནི་ཆོས་
ཐམས་ཅད་དོ། ། པ་ར་སྤ་ར་ནི་ཤིན་ཏུ་མཆོག་ཏུ། ཨ་ནུ་པྲ་བེཥྛནི་རྗེསསུ་རབ་ཏུ་ཞུགས་པ། སརྦ་དྷརྨཱ་ནི་
ཆོས་ཐམས་ཅད། བཛྲ་ཨཉྫ་ལི་ནོ་རྡོ་རྗེ་ཐལ་མོ་བསྡུས་པའོ། ། ཡང་ཨ་ཏན་ནི་དང་པོར། ཨ་ནུ་པྲ་བིཥཱ་སརྦ་
དྷརྨཱ ནི། རྗེས་སུ་རབ་ཏུ་གནས་པའི་ཆོས་ཐམས་ཅད་དོ། ། ཡང་ན་ཨ་ཏནྟ་ནི་མཐའ་བྲལ་དུ་བཤད་པ་བཞིན་
ནོ། ། བཛྲ་བནྡྷ་ཏྲ་ཊ་ན་རྡོ་རྗེའི་འཆིང་བ་གྲོལ་ཅིག་ཅེས་སོ། ། སྔགས་དེ་དག་གི་ངེས་དོན་ནི། ཨ་ཧཱུྃ་རྒྱ་སོགས་
དང་། ཨ་ཏན་སོགས་ནི། ཆོས་ཐམས་ཅད་རང་བཞིན་གྱིས་སྟོང་བ་ལ་ཁྱད་པར་མེད་པས། རང་བཞིན་གྱིས་
སྟོང་བ་དེ་གཅིག་གིས་གཅིག་ལ་ཁྱབ་ཅིང་ངོ་བོ་དབྱེར་མེད་པའི་དོན་ཏེ། བདེན་གཉིས་གཞི་གཅིག་གི་སྟེང་དུ་
འདུ་བའོ། ། བཛ་བནྡྷ་ཏྲ་ཊ་ཀྱིས། བཛྲ་ནི་རང་བཞིན་གྱིས་མེད་པའི་སྟོང་བ་ཉིད་དང་དེ་རྟོགས་པའི་ཡེ་ཤེ་
གཉིས་ངོ་བོ་དབྱེར་མེད་པ་སྟེ་ཡེ་ཤེས་དེས། བརྙ་ས་མཚོན་པའི་ཁམས་གསུམ་གྱི་ཉོན་མོངས་པའི་འཆིང་བ་
ཐམས་ཅད། ཏྲ་ཊ་ནི་དྲལ་བར་བྱེད་པ་སྟེ་རྡོ་རྗེ་བསྡམས་པ་བཅིངས་འཕྲལ་གྱི་དོན་མཚོན་པའོ། ། ཧཱུཾ་ནི་ས་བོན་
དང་། ཧ་བཞི་ནི་ཡེ་ཤེས་བཞི། ཧོ ནི་མཉེས་ཤིང་དབང་དུ་བྱེད་པའི་དོན་ནོ། ། བཛྲ་མུཎྜི་ནི། རྡོ་རྗེའི་ཁུ་
ཚུར་ཞེས་པ་ཡིན་ལ། དེའི་ངེས་དོན་ནི། ཡེ་ཤེས་ཐོབ་པའི་སྟེང་ད་ལྟའི་སྐུ་གསུང་ཐུགས་དང་རང་གི་ལུས་ངག་
ཡིད་གསུམ་དབྱེར་མེད་པར་གཅིག་ཏུ་བསྒྲུབ་པའི་དོན་དུ་ཊིཀྐར་བཤད་དོ། །དེ་ནས་ཨོཾ་ཡུ་རྒྱ་ཏ་སོགས་ལ། ཨོཾ་ནི་
སྔར་བཞིན། ཡུ་ནྱ་ཏ་ནི་སྟོང་བ་ཉིད་དོ། ། ཛྙཱ་ན་ནི་ཤེས་པ་སྟེ་ཡེ་ཤེས་སོ། ། བཛྲ་ནི་མི་ཕྱེད་པའི་དོན་ཏེ་རྡོ་
རྗེའོ། ། སཱ་བྷཱ་ཝ་ནི་རང་བཞིན་ཏེ་ཡུལ་སྟོང་བ་ཉིད་དོ། ། ཨ་བྷ་ནི་བདག་དང་ཨ་ཧོ་ནི་ངའོ་ཞེས་པ་སྟེ། བསྡུ་ན་
རང་བཞིན་གྱིས་སྟོང་བ་ཉིད་དང་ཡེ་ཤེས་དབྱེར་མི་ཕྱེད་པའི་རང་བཞིན་གྱི་བདག་ཉིད་དང་ཡེ་ཤེས་དབྱེར་མི་
ཕྱེད་པའི་རང་བཞིན་གྱི་བདག་ཉིད་ངའོ་ཞེས་པའོ། ། དེ་ཡང་ཡུལ་སྟོང་བ་ཉིད་དང་། ཡུལ་ཅན་ཡེ་ཤེས་གཉིས་
རང་བཞིན་གྱིས་མེད་པ་ལྟར་རྟོགས་པ་པོའི་གང་ཟག་ཀྱང་རང་བཞིན་གྱིས་མེད་པའི་དོན་ནོ། ། ཨོཾ་སྭ་བྷ་ཝ་
སོགས་ནི་བཤད་ཟིན་ཏོ། ། ཡང་ཨཱ ཨི་ཨཱ༔ སོགས་ཀྱི། ཨོཾ་ནི། སིང་ཧ་སེང་གེ་ལ་འཇུག་པས་སེངྒེའི་མིང་ཡིག་
དང་པོ་ཐིག་ལེས་བརྒྱན་པ། གི་ནི། ག་ཛ་གླང་པོའི་མིང་ཡིག་དང་པོ། ཝཱི་ནི། ཝཾ་ཛི་རྟའི་མིང་ཡིག་དང་པོ།
མོ་ནི། མ་ཡུ་ནི་རྨ་བྱའི་མིང་ཡིག་དང་པོ། ། ཡང་ག་ནི། ག་རུ་ཊ་ཞེས་པ་མཁའ་ལྡིང་གི་མིང་ཡིག་དང་པོ་ཐིག་
ལེས་བརྒྱན་པ་དང་། ཨ གཉིས་ནི་རྣམ་སྣང་གི་ས་བོན། ཧཱུཾ་གཉིས་ནི་མི་བསྐྱོད་པ། བཱི གཉིས་རིན་འབྱུང་།
312

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་འགྲེལ་བ་དང་བཅས་པ། །
ཧིགཉིས་འོད་དཔག་མེད། ཨགཉིས་དོན་གྲུབ་ཀྱི་ས་བོན་ནོ། ། ཨོཾ་སརྦ་བ་དེ་ཧཱུྃ་ཞེས་སོགས་མཚན་སྔགས་
ཀྱི་དོན་རྣམས་འོག་ཏུ་འཆད་དོ། ། སྤྱན་འདྲེན་གྱི་བཛྲ་ས་མཱ་ཛནི་རྡོ་རྗེ་འདུས་པ་སྟེ། དེ་བཞིན་གཤེགས་པ་
ཐམས་ཅད་འདུས་ཤིག་ཅེས་པའོ། ། ཛ ཧཱུྃ་པཾ་ཧོ བཞི་ནི། སྒོ་བ་བཞིའི་ས་བོན་དང་། མ་ཧཱ་ཀཱ་རུ་སོགས་ནི།
ཐུགས་རྗེ་ཆེན་པོའི་བདག་ཉིད་ཚུར་བྱོན་ཚུར་བྱོན་ཅེས་པའོ། ། སརྦ་ཏ་ཐཱ་ག་ཏ་ག་ག་ན་ས་མ་ཡེ་དང་། ཨ་བྷི་ཥ་
ཀ་ཏ་ས་མ་ཡ་ཤྲཱི་ཞེས་པའི། ག་ག་ན་ས་མ་ཡེ་ནི་ནམ་མཁའི་དམ་ཚིག་ཅན་དང༌། ཨ་བྷི་སོགས་ནི། མངོན་པར་
དབང་བསྐུར་བའི་དམ་ཚིག་དཔལ་ལོ། ། ཀ་མ་ལ་ཡ་ཧཱུཾ། པདྨ་ཁྱོད་ཅེས་པ་དང་། པུཥྛ་སོགས་སྔར་བཞིན་
ནོ། ། མཾ་ཀུ་ཤ་སོགས་འོག་ནས་ཐུན་མོང་དུ་བཤད་པར་བྱ་ལ། ས་མ་ཡ་ཧཱུཾ་ནི་དམ་ཚིག་ཅན་ཁྱོད་ཅེས་པ་དང་།
སུ་ར་ཏ་སྟེ་ནི། ཤིན་ཏུ་བདེ་བ་ཁྱོད་ཅེས་པ་སྟེ། སྔ་མ་ནི་ཕྱག་རྒྱ་འཆིང་བ་བོ་ལྷར་དམིགས་ཏེ་ཕྱག་རྒྱ་གང་འཆིང་
བ་འགྲུབ་པ་ལ་དམ་ཚིག་རྣམས་དང་ལྡན་དགོས་པའི་དོན་ཡིན་པར་སེམས་ལ། སུ་ར་ཏ་ཙཱ་ཞེས་པའི་དོན་ཊིཀྐར་
བཤད་པ་ལྟར་ན། ཟག་མེད་ཀྱི་བདེ་བ་དང་ཡིད་བདེ་བའི་རང་བཞིན་གྱི་ཡེ་ཤེས་ནི་ཁྱོད་ཡིན་ནོ། ། ཞེས་གང་
གི་ཕྱག་རྒྱ་འཆིང་བའི་གཞི་ལྷ་དངོས་ལ་བཤད་པ་ལྟར་སྣང་བས། དེ་ལྟ་ན་སྔ་མ་ཡང་ལྷར་བཤད་དུ་རུང་བས་
བརྟག་པར་བྱའོ། ། བཛྲ་ཌིའི་མ་ཊ་ཞེས་པ་ནི། མིག་བྱིན་གྱིས་རློབ་པའི་དོན་དུ་གསུངས་ཀྱང་། དེ་སྔགས་དོན་
དངོས་མ་ཡིན་པར་སེམས་སོ། ། ཌིཥི་ལྟ་བ་དང་མ་ཊ་ནི་མིག་བྱིན་གྱིས་རློབ་བྱེད་རམ་ས་བོན། སརྦ་བིད་ཏྲི་བྱ་
ནི། ཐམས་ཅད་རིག་པ་ལྟོས་ཞེས་བ་སྟེ། སརྦ་ནི་ཐམས་ཅད་བིད་ནི་རིག་པ། དྲི་བྱ་ནི་ལྟོས་ཤིག་པ་སྟེ་རང་ལྟར་
བསྒོམས་པ་ལྟ་བའོ། ། གཞན་སྔར་བཤད་ཟིན་ཅིང་འཆད་པར་ཡང་འགྱུར་རོ། ། ལྷ་སོ་སོའི་མཚན་སྔགས་
རྣམས་ནི། ཐོག་མར་གཙོ་བོའི་སྔགས་ལ། ཨོཾ་སརྦ་བིད་སརྦ་ཨཱ་ཝ་ར་ན་ངོ་བོ་བྷན་ཧ་ན་ཧཱུྃ་ཕཊ་ཅེས་པ་སྟེ་དོན་ནི།
སརྦ་ནི་ཐམས་ཅད་འདི་ནི་རིག་པ། སརྦ་ཨཱ་ཝ་ར་ན་ནི་སྒྲིབ་པ་ཐམས་ཅད། བི་ཤོ་དྷ་ན་ནི་རྣམ་པར་སྦྱོར། ཧ་
ན་ནི་བསྣུན་ཅེས་པ་སྟེ། ཧཱུཾ་ཕཊ་ནི་སྔར་བཞིན་ནོ། ། དེ་བཞིན་གཤེགས་པ་གཞན་བཞི་ལ་ཐུན་མོང་དུ་སརྦ་བིད་
ལ་ཧཱུྃ་ཕཊ་ཨཱ༔ ཏྲཊ་ཅེས་ས་བོན་སྦྱར་བའི་འགོར་ཨོཾ་དང་བཅས་པའོ། ། སོ་སོར་སྦྱར་ན། སྦྱོར་རྒྱལ་ལ། སརྦ་
དུརྒ་ཏི་བ་རི་ཤོ་དྷ་རཱ་ཛཱ་ཞེས་པ་དང་། རྒྱལ་མཆོག་ལ། ཛིན་པ་ར་རཎྞ་མ་ལ་དང་། རིགས་དབང་ལ། ཤཱཀྱ་གུ་
ལླེ་ཤ་དང་། ཆེར་རྒྱས་ལ། བུཊྚེ་མ་ཧཱ་བུཏྟོ་ར། ཞེས་སྦྱར་བར་གསུངས་སོ། ། མཚན་སྔགས་གཞན་གྱི་དོན་ལ།
བུདྷ་ནི་སངས་རྒྱས། ལོ་ཙ་ན་ནི་སྤྱན། བཛྲ་སཱ་མ་ཀཱི་ནི་བདག་གི་མའོ། ། པཱཎཱ་རེ་ནི་གོས་དཀར་མོ་དང་། ཏཱ་
རེ་ནི་སྒྲོལ་མའོ། ། གོས་དཀར་དང་སྒྲོལ་མའི་སྔགས་གཞན་གཉིས་ཀྱི་དོན་རྫོགས་པར་ཊིཀྐར་བཀྲལ་བ་མི་འདུག་
ཀྱང་། སྒྲོལ་མ་སྡུག་བསྔལ་ལས་སྒྲོལ་མ་ཞེས་པ་སྒྲོལ་མའི་སྔགས་དོན་ཡིན་པར་གཞན་ནས་བཤད་ལ། གོས་
313

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་། །
དཀར་གྱི་སྔགས་དོན་བཤད་པ་མ་མཐོང་ཡང་། རིགས་འགྲེས་ཀྱིས་དཔག་ན། གོས་དཀར་མོ་སྩོལ་སྩོལ་དངོས་
གྲུབ་བྱང་ཆུབ་དང་འཇིག་རྟེན་གྱི་མཆོག་གོ ། ཞེས་པ་ལྟ་བུར་སྣང་ཡང་། ད་དུང་སྔགས་ལེགས་པར་མཁྱེན་
པས་དཔྱད་པར་བྱའོ། ། བཛྲ་སཏྭཱ་ནི་རྡོ་རྗེ་སེམས་དཔའ། དེ་བཞིན་དུ་གཞན་རྣམས་ལ་བཛྲ་ནི་རྡོ་རྗེ་དང་།
རཱཛ་རྒྱལ་པོ། ། རཱ་ག་ཆགས་པ། སཱ་དྷུ་ལེགས་པ། རཏྣ་རིན་ཆེན། ཏེ་ཛ་གཟི་བརྗིད། ཀེ་ཏུ་རྒྱལ་མཚན།
ཧ་ས་བཞད་པ། དྷརྨཱ ཆོས། ཏིཀྵ་རྣོན་པོ། ཧེ་ཏུ་རྒྱུ། བྷ་ཌ་སྨྲ་བ། ཀམ༔ ལས། ར་སྲུང་བ། ཡཀྵ་
གནོད་སྦྱིན། སདྡྷི་ཁུ་ཚུར། ལཱ་སྱ་སྒེག་པོ། ། གཱི་རྟི་གླུ། ནི་ཏྱ་གར། དྷུ་པེ་བདུག་པ། པུཥྛ་མེ་ཏོག ཨ་ལོ་ཀེ་
མར་མེ། གནྡྷེ་དྲི་འམ་བྱུགས་པ། ཨོཾ་གུ་ཤ་ནི་ལྕགས་ཀྱུ། ཤཱ་བ་ཞགས་པ། སྤོ་ཊ་ལྕགས་སྒྲོགས། གྷརྟ་དྲིལ་
བུའོ། ། དེ་རྣམས་ཀྱི་མཐའི་ཡི་གེ་ཧཱུྃ་སོགས་ནི་རང་རང་གི་ས་བོན་ནོ། ། དེ་ནས། སརྦ་སཾ་སྐ་རི་ནི་འདུ་བྱེད་
ཐམས་ཅད། བ་རེ་ཤུདྷ་ནི་ཡོངས་སུ་དག་པའི། དྷརྨཱ༔ ཏི་ནི་ཆོས་ཉིད་མ། ག་ག་ན་ས་མུངྒ་ཏེ་ནི་ནམ་མཁར་
འཕགས་མ། མ་ཧཱ་ན་ཡ་ནི་ཚུལ་ཆེན་པོས། བ་རི་ཝ་རེ་ནི་ཡོངས་སུ་བསྐོར་མའོ། ། ཤ་ཝ་ཀ་ནི་ཐོས་སྒྲོགས་ཏེ་
ཉན་ཐོས་དང་། པྲ་ཏེ་ཧ་ནི་རང་གཅིག་བུར་གནས་པ་སྟེ་རང་རྒྱལ་ལོ། ། གྲོ་དྷཱ་ནི་ཁྲོ་བོ་དང་། ལོ་ཀ་ནི་འཇིག་
རྟེན་ཏེ། དེ་དག་གི་འགོར་བཛྲ་སྦྱར་བ་ནི་སྙིང་པོ་དང་། མ་སྦྱར་བ་མཚན་སྔགས་སོ། ། རྩ་རིགས་ནི། ཨོཾ་ན་མོ་
བྷ་ག་ཝ་ཏེ་སོགས་ཡིན་ལ། སྔགས་དོན་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་ངན་སོང་ཐམས་ཅད་ཡོངས་སུ་སྦྱོང་བའི་རྒྱལ་པོ་ལ་ཕྱག་འཚལ་ལོ། ། འདི་ལྟ་ སྟེ།
ཤོ་དྷ་ནི་ཤོ་དྷ་ནི་སྦྱོང་སྦྱོང་། སརྦ་པཱ་པཾ་བི་ཤོ་དྷ་ནི་སྡིག་པ་ཐམས་ཅད་རྣམ་པར་སྦྱོང་། ཤུདྡྷེ་ནི་དག་ཅིང་། པི་
ཤུདྡྷེ་ནི་རྣམ་པར་དག་པ། སརྦ་ཀ– ༔ ཨ་ཝ་ར་ཎ་ནི་ལས་ཀྱི་སྒྲིབ་པ་ཐམས་ཅད། བི་ཤོ་དྷ་ནི་རྣམ་པར་སྦྱོང་
བའོ། ། ཕྱི་མ་འདི་ལ། ཁ་ཅིག་ཏུ་བི་ཤུ་དྡྷེ་ཞེས་འབྱུང་བ་ལྟར་ན་རྣམ་པར་དག་མ་ཞེས་པ་སྟེ་དོན་འདྲའོ། །
རིགས་ལྔས་དབང་བསྐུར་བའི་སྔགས་དོན་དང་། མཆོད་པའི་སྔགས་དོན་སོགས་སྔར་བཤད་པ་དེས་ཤེས་པར་བྱ་
ལ། ཨི་རྡོ་རྗེ་སེམས་དཔའ་བསྡུས་པ་ན། ། ཞེས་པ་ནི་ཨོཾ་བཛྲ་སཏྭ་སཾ་གྲ་ཧཱ་ད་ཞེས་པ་ཡིན་ལ། ཁ་ཅིག་ཧཱང་ཟེར་
ཡང་དོན་ལ་ཊིཀྐ་ལྟར་ན་ཧཱ་དའམ་ཧཱད་ཡིན་ནམ་སྙམ། དེ་ཡང་བཛྲ་ནི་སྔར་བཞིན་ལ། སཏྭཱ་ནི་སེམས་དཔའ།
སུ་ནི་ཤིན་ཏུ། སཾ་གྲ་ཧཱད་ནི་བསྡུས་པ་ནའོ། ། རཏྟ་ནི་རིན་ཆེན། མཱ་ནུ་ཏཱ་རོ་ནི་བླ་ན་མེད་པ། དྷམཱ༔ ནི་ཆོས།
གཱ་ཡ་ནི་གླུ་བླངས་པ། – ལས་ཀུན། ཀ་རོད་བྷ་ཝེ་ནི་བྱེད་པར་འགྱུར་རོ། ། མཱ་ལེ་སོགས་སྔར་བཞིན་ཏེ།
ཕྱིའི་ལྷ་མོ་རྣམས་ལ་ཡང་འགྲེའོ། ། བཟླས་བྱའི་སྔགས་རྣམས་ཀྱི་དོན་ནི་གོང་གི་དེས་ཤེས་ལ། འདིར་ཡིག་རྒྱུ་
གསུང་ས་པའི་དོན་མཇུག་ཏུ་འཆད་དོ། ། དེ་ནས། བུམ་བསྐྱེད་ཀྱི་ཚེ། ཨོཾ་བཛྲ་ཡཀྵ་ཧཱུཾ། ཞེས་སོགས་ཀྱི་དོན་
_ 314

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་འགྲེལ་བ་དང་བཅས་པ། །
སྔར་ལྟར་ལ། ཏ་སྟེ་ཏ་སྟེ་མཧཱ་ཏ་པེ་ནི། གོ་གའི་ཆུ་འགུགས་པའི་སྔགས་སུ་གསུངས་ཏེ་ཚིག་དོན་ནི་ཞི་བྱེད་ནི་
བྱེད་ཞི་བྱེད་ཆེན་པོའོ། ། བཛྲ་ཨུ་ད་ཀ་ནི་རྡོ་རྗེའི་ཆུའོ། ། དེ་བཞིན་དུ་སྔགས་གཞན་རྣམས་ཀྱི་དོན་བདག་
བསྐྱེད་དང་འདྲའོ། ། མདུན་བསྐྱེད་ཀྱི་སྐབས་ནས་འབྱུང་བའི་སྔགས་དོན་སྔར་བཤད་པ་བཞིན་དང་། མཆོད་
པ་ཉེར་ལྔའི་སྐབས་སུ་སྔགས་དོན་ཊིཀ་ཆེན་ལས་གསལ་བར་མ་བྱུང་ཡང་། ཆོ་གའི་རིགས་འགྲོས་ཀྱིས་ཤེས་པར་
བྱ་སྟེ། ཨོཾ་དང་སརྦ་ཏ་ཐཱ་ག་ཏཱ་ནི་སྔར་བཞིན། རཏྣ་ཞེས་པ་རྣམས་རིན་ཆེན་དང་། མུ་ཀུ་ཊི་ནི་ཅོད་པན། པཱུ་
ཛ་ནི་མཆོད་པ། སྤུ་ར་ཎ་ཁཾ་ནི་འཕྲོ་བ་འམ་རྒྱས་པའོ། ། དེ་ལྟར། ཀུཎྜ་ལོ་ནི་འཁྱིལ་བ་སྟེ་སྙན་རྒྱན། ཧ་སྒོ་
མགུལ་གདུབ་སྟེ་མགུལ་རྒྱན། ཨ་ཝ་ཧ་ར་ནི་དོ་ཤལ། ཀེ་ལུ་ར་ནི་དབུ་བརྒྱན་སྲུང་སྐུད། པཱ་རི་ཀ་ཊིཀ་ནི་གདུ་བུ།
པ་གཾ་ལ་ལ་ནི་སོར་གདུབ། པཱ་ད་བྷ་ར་ནཾ་ནི་ཞབས་མཛེས་པའི་གདུ་བུ་སྟེ། འགའ་ཞིག་དོན་འགྱུར་རོ། ། ཡང་།
ཙྪ་ཧཱུྃ་ག་སྟེ་གདུགས། དྷཱ་ཙྪ་གྲ་ནི་རྒྱལ་མཚན། པཱ་ཏུ་ཀ་ནི་བ་དན། པཱ་ཊ་ད་མ་ནི་ལྡ་ལྡི། ཙ་མ་ར་ནི་རྔ་བ་ཤ།
བི་ཏ་ནཾ་ནི་བླ་རེའོ། ། ཡང་སཾ་ཧ་ཨ་ས་ནཾ། སེངྒེའི་གདན་ཏེ་ཁྲི། ཤ་བ་ཨ་ས་ནི་གཟིམས་ཆ། པ་རི་མཎྜལ་རྒྱུ་ནྱ་
ནི་ཕོ་བྲང་ཟླུམ་པོ། ། ཨ་མ་ཡ་ཙ་ཏུར་པྲ་ནི་གཞལ་མེད་ཁང་གྲུ་བཞི། དྲི་ཀུ་ཊི་ག་རཾ་ནི་གྲུ་བཞི་ཉིས་བརྩེགས།
ཙནྡྲ་ས་ནཾ་ནི་གླ་བའི་གདན་ནོ། ། པུཥྛ་མེ་ཏོག ལི་ནི་པི་ཝཾ། གྷནྡྷེ་དྲི། ནི་ལྕེ་ཏེ་ཞལ་ཟས། ཝ་སྟེ་གོས། ཨོ་
སརྦ་བིད་བྲུ་ར་བྷུ་ར་སོགས་ནི། ཨོཾ་དང་སརྦ་བིད་ནི་སྔར་བཞིན་ལ། པུ་ར་གཉིས་ནི་རྫོགས་པའམ་གང་བ་
གཉིས། སཱུ་ར་གཉིས་ནི་ངེས་པར་འཇུག་པ་གཉིས། ཨ་ཝརྟ་ལ་གཉིས་ནི་འཇིགས་པ་མེད་པ་གཉིས་ལས་ཀུན་ཏུ་
འཕེལ་བ་གཉིས་སོ། ། ཨོཾ་སརྦ་ཏ་ཐཱ་ག་ཏཱ་ནི་སྔར་བཞིན་ལ། ཙཀྲ་ནི་འཁོར་ལོ། རཏྣ་རིན་པོ་ཆེ། པཱུ་ཛི་ཏི་
མཆོད་པའོ། ། དེ་བཞིན་དུ། མ་ཎི་ནོར་བུ། སྡེ་ནི་བཙུན་མོའམ་བུད་མེད། པུ་རུ་ནི་སྐྱེས་བུ་སྟེ་བློན་པོ། ། ཧ་
སྟོ་ནི་ལག་ལྡན་ཏེ་གླང་བོ། ཏུ་རིག་ཨ་ཤུ་ནི་མྱུར་མགྱོགས་ཏེ་རྟ། ཁངྒ་རལ་གྲི་སྟེ་དམག་དཔོན་ནོ། ། ཡང་རཱུ་པ་
ནི་གཟུགས། ཀཱ་མ་གུ་ཎ་ནི་འདོད་པའི་ཡོན་ཏན། བཛྲ་པཱུ་ཛི་ཏེ་ནི་རྡོ་རྗེའི་མཆོད་པའོ། དེ་བཞིན་དུ། ཤ་ལྟ་
སྒྲ། གནྡྷེ་དྲི། རཱ་ས་རོ། ། སྤར་ཤ་རེག་བྱའོ། །ཆ་གསུམ་གྱི་ཚེ་མཆོད་པ་བྱིན་བརླབས་སྔར་བཞིན་ལ། སྔགས་
དྲུག་ནི། ཨོཾ་སྭ་བྷཱ་ཝ་བི་ཤུདྡྷེ་དྷརྨཱ སོགས་ཡིན་ལ། འདིའི་དོན་ཊཱིཀྐར་མ་བཤད་ཀྱང་། ཞ་ལུ་བའི་མན་ངག་
ལྟར་ན། སྭ་བྷཱ་ཝ་བི་ཤུདྡྷེ་དྷརྨཱ ཏེ་བཛྲ་སི་དྷི་ནི་རང་བཞིན་གྱིས་རྣམ་པར་དག་པའི་ཆོས་ཉིད་ཀྱི་རྡོ་རྗེ་དངོས་གྲུབ་
དང་། ན་མ སརྦ་ཏ་ཐཱ་ག་ཏཱ་བྷོ་སོགས་སྔོན་འགྲོའི་སྐབས་སུ་བཤད་ཟིན་ལ། ཨ་མྲྀ་ཏ་ནི་བདུད་རྩིའོ། ། ཨ་ཀཱ་
རོ་སོགས་ཀྱི་དོན་སྔར་བཞིན་དང་། ན་ས སརྦ་ཏ་ཐཱ་ག་ཏཱ་ཨ་ཝ་ལོ་ཀི་ཏེ་ནི། དེ་བཞིན་གཤེགས་པ་ཀུན་ཏུ་
གཟིགས་པ་ལ་ཕྱག་འཚལ་ལོ། ། སཾ་བྷ་ར་སཾ་བྷ་ར་ནི་ཡང་དག་པར་རྒྱས་པ་ཡང་དག་པར་རྒྱས་པའོ། ། རུ་རུ་སྤུ་
315

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རུ་སོགས་ནི་ཊཱིཀ་ཆེན་དུ། རུ་ནི་སྔགས་ཀྱི་ལྷ་རྣམས། སྤུ་རུ་ནི་གསལ་བར་བྱེད་པ། ཛཱ་ལ་ནི་གཟི་བརྗིད་དམ་
འབར་བ། ཏི་ཥཱ་ནི་གནས་པ། སིད་དྷ་ལོ་ཙྪ་ནི་ཐོགས་མེད་དུ་གྲུབ་པའི་སྤྱན། སརྦ་ཨཏྠ་སཱ་དྷ་ནི། དོན་ཐམས་
ཅད་གྲུབ་པར་ཟུར་དུ་བཤད་པ་ལྟར་རོ། ། ཨེ་བྱེ་བྱ་སོགས་ནི་སྔར་བཞིན་ལ། ས་མ་ཡེ་ནི་དམ་ཚིག་ཅན་ནོ། །
རུ་ཏྲ་ཡེ་ནི་དྲག་པོ་སྟེ་དབང་ཕྱུག ཤ་ཏ་ས་ཧ་སྲ་ཨཀྵི་ཡེ་ནི་མིག་སྟོང་ཅན་ཏེ་བརྒྱ་བྱིན། ཨཀྵེ་ཡེ་ནི་མེ་སྟེ་མེ་ལྷ།
ཡ་མ་ཡེ་ནི་གཤིན་རྗེ། བ་རུ་ཎ་ཡེ་ནི་ཆུ་ལྷ། བ་ཡ་རླུང་ལྷ། ཀུ་པེ་ར་ཡེ་ནི་ལུས་ངན་པོ། ། ཨུ་དྷི་བྲཏྣ་ནི་སྟེང་གི་
ཚངས་པ། སུརྱ་ཉི་མ། གྲ་ཧ་ག་ཟའ། ཨ་དྷི་པ་ཏ་ཡེ་ནི་ལྷག་པར་བདག་པོ། ཙནྡ་ནི་ཟླ་བ། ན་གྷ་ཏྲ་ཨ་དྷི་པ་
ཏ་ཡེ་ནི་རྒྱུ་སྐར་གྱི་བདག་པོ་ལ། ཨཛ་བྲི་ཐིཝཱི་བྷྱ ནི་འོག་གི་སའི་ལྷ་མོའི་ཆེད། ཨ་སུ་ར་བྷྱཿ ནི་ཚད་མེད་དེ། ལྷ་
མ་ཡིན་གྱི་ཆེ་བ། ནཱ་གེ་ ནི་ཀླུའི་ཆེད་དུ། ས་བཱའི་སོགས་སྔར་བཞིན་ནོ། ། ཨེ་ཧེ་ཧི་ལོ་ག་ཀླུ་ར་ཡ་སོགས་ཀྱི་
དོན་ནི། ཊིཀྐར་བཤད་ཅིང༌། ཞ་ལུ་ཆེན་པོའི་མན་ངག་ལས་ཀྱང་འབྱུང་བ་ལྟར། ཨེ་ཧེ་ཧི་ནི་སོ་སོར་ཕྱེ་ན་ཚུར་
བྱོན་གཉིས། ལོ་ཀ་ཀཱ་ར་ནི་འཇིག་རྟེན་བྱེད་པ། དེ་བ་ལྷ། ནཱ་ག་ཀླུ། ཡཀླུ་གནོད་སྦྱིན། གནྡྷ་རྦ་ནི་དྲི་ཟ། ཨ་
སུ་ར་ནི་ལྷ་མ་ཡིན། ག་རུ་ཊ་ན་མ་མཁའ་ལྡིང་། ཀི་ན་ར་མི་འམ་ཅི། མ་ཧོ་ར་ག་ལྟོ་འཕྱེ་ཆེན་པོ། ། མ་ནུ་མི།
ཨ་མ་ནུ་ལ་མི་མ་ཡིན་དང་། གཞན་སྔར་ལྟར་རོ། ། གུང་ཀ་རི་སོགས་ཀྱི་ཀ་རི་བྱེད་པ་སྟེ་གུང་ཞེས་པའི་དོན་ཊིཀྐ་
སོགས་ལས་མི་འབྱུང་ཞིང་། པི་ཙི་པི་ཙི་ནི་འཇམ་པོ་འཇམ་པའོ། ། ན་མ སརྦ་ཏ་ཐཱ ག་ཏཱ་བྷོ་བི་ཤ་སོགས་ཀྱི་
དོན་སྔར་བཤད་པ་ལྟར་རོ། ། སརྦ་བིགྷན་གཙྪ་བགེགས་ཐམས་ཅད་སོང་ཤིག་དང༌། ནམ སརྦ་ཏ་ཐཱ་ག་ཏཱ་
སོགས་ཀྱིས་ཡི་དྭགས་ལ་གཏོར་མ་སྦྱིན་ཞིང་དོན་ནི་བཤད་ཟིན་ཏོ། ། བཛྲ་ཨུད་གྷ་ཊ་ཡ་ནི། རྡོ་རྗེ་ཕྱེ་ཤིག་དང་།
ས་མ་ཡ་པྲ་བེ་ཤ་ཡ་ནི། དམ་ཚིག་རབ་ཏུ་ཆུག་ཅིག་ས་མ་ཡ་བྲ་བེ་ཤ་ཡ་མི་ནི། དམ་ཚིག་ཅན་རབ་ཏུ་འཇུག་པར་
བགྱིའོ། ། པྲ་ནཱ་མཱ་མི་སརྦ་ཏ་ཐཱ་ག་ཏཱ་ནི། གཞུང་དུ་མི་གསལ་ཡང་། དེ་བཞིན་གཤེགས་པ་ཐམས་ཅད་ལ་
བདག་རབ་ཏུ་ཕྱག་བྱ་བའོ། ། འོན་ཀྱང་ནཱ་མ་མིང་ལ་བཤད་པ་ཡང་ཡོད། མཎྜལ་གྱི་ཨི་དཾ་སོགས་ནི། གཞན་
དུ། ཨི་དཾ་ནི་འདི། གུ་རུ་བླ་མ། རཏྟཱ་རིན་པོ་ཆེ། མཎྜལ་ཀཾ་ནིརྱ་ཏ་ཡཱ་ཡི་ནི། དཀྱིལ་འཁོར་པ་ལ་འབུལ་བར་
བགྱིའོ་ཞེས་སོ། །དབང་གི་སྐབས་ཙཉྩར་བྷནྡྷ་ནི་མིག་འཆིང་བ། བ་ར་མ་ན་ནི། བར་མཆོག མ་ན་ཡིད་དེ།
ཡིད་ཀྱི་ཆེད་དུ་མིག་དར་འཆིང་བར་བཤད་དོ། ། ཨཱ སོགས་རིགས་ལྔའི་ས་བོན་ཡིན་ལ། སརྦ་ལོ་ག་ནི་ཐམས་
ཅད་རྣལ་འབྱོར། ཙིཏྟ་ནི་སེམས། ཨུཏྤ་ཏ་ཡ་ནི་བསྐྱེད་པར་བགྱིའོ་ཞེས་པའོ། ། སུ་ར་ཏེ་ནི་ཤིན་ཏུ་དགའ་བ།
ས་མ་ཡ་ཧཱུཾ་ནི་དམ་ཚིག་ཅན་ཁྱོད་ཅེས་པའོ། ། སིདྨ་བཛྲ་ནི་བསྒྲུབ་པར་བྱའོ་རྡོ་རྗེ། ཡ་ཐ་སུ་ཁཾ་ནི་ཇི་ལྟར་བདེ་
བས་སོ་ཞེས་པ་སྟེ། དོན་འགྱུར་ནི་ཐབས་བདེ་བས་སངས་རྒྱས་བསྒྲུབ་པར་བྱའོ་ཞེས་པའོ། ། ཨ་དྷི་ཏི་ཥྛ་ནི་བྱིན་
316

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་འགྲེལ་བ་དང་བཅས་པ། ། །
གྱིས་རློབས་ཤིག་པ་དང་། ས་མ་ནི་དམ་ཚིག ཨ་ས་མེ་ནི་མི་མཉམ་པ། ཏྲི་ས་མ་ནི་རིགས་གསུམ་དང་མཉམ་པ།
མ་ཧཱ་ས་མ་ཡེ་ནི་དམ་ཚིག་ཆེན་པོའོ། ། བཛྲ་ཨུད་ཀ་ཐའི་དོན་འདིར་དངོས་སུ་མ་བཤད་ཀྱང་རྡོ་རྗེའི་ཆུ་འཐུང་
ཅིག་ཅེས་པར་གསལ་ཏེ། ཀླུ་བྱང་སོགས་པས་མནའ་ཆུར་བཤད་ཅེས་གསུངས་པ་ནི་དུང་ཆོས་ཀྱི་ཆུ་སློབ་མར་
སྦྱིན་པ་དེ་མནའ་ཆུ་བླུད་པའི་དོན་དུ་དགོངས་པ་ཡིན་ཀྱང་། བཛྲ་ཨུངྐ་ཋའི་དོན་ནི་རྡོ་རྗེའི་ཆུ་སྟེ་གཞུང་གཞན་
ནས་བཤད་པའི་རིགས་པས་མནའ་ཆུ་འཐུང་བའི་དོན་ནོ། ། བཛོད་ག་ཊ་སོགས་ནི་སྔར་བཞིན་ལ། བཛྲ་པྲ་བ་
ཤ་ནི་རྡོ་རྗེ་རབ་ཏུ་འབེབས་པ།། ཨ་བེ་ཤ་ནི་འབེབས་པ། ཨཱནི་ས་བོན་ནོ། ། ཧྲི་ད་ཡ་མི་ནི་བདག་གི་སྙིང་ལ།
པྲ་པེ་ཤ་ནི་རབ་ཏུ་ཆུག་ཅིག ཌི་ལྷ་ཏི་ཟླ་ནི་བརྟན་པར་བཞུགས་པའོ། ། པྲ་ཏི་ཤྲཱི་རཱུའི་པྲ་ཏི་སོ་སོར། གྲི་ཧྥ་ནི་
ཟུངས་ཤིག པྲ་ཏཱི་ཙྪ་ནི་སོ་སོར་བཞེས། ས་མ་ཡ་སཱུ་ནི་དམ་ཚིག་ལྡན་པ་ཁྱོད་ཅེས་པའོ། ། ཨི་མོ་ནི་འདི། སཏྭཱ་
མ་ཧཱ་བ་ལ་ནི་སེམས་དཔའ་སྟོབས་པོ་ཆེ་ཞེས་པའི་དོན་ནོ། ། ཨོཾ་བཛྲ་ཧཱ་སྱ་ནི་རྡོ་རྗེ་བཞད་པ། ཨུད་གྷ་ཊ་ཡེ་ནི་ཕྱེ་
བ་དང་། བཛྲ་པཱ་བྱེ་ནི་རྡོ་རྗེ་ལྟོས་ཤིག་ཀྱི་ཞེས་པའོ། ། དབང་གི་སྐབས། ཨོཾ་ནི་སྔར་བཞིན་དང་། ཀ་ལ་ཤ་ནི་
བུམ་པ། ཨ་བྷི་ཥི་སྐུ་ནི་མངོན་པར་དབང་བསྐུར་བ། ཧཱུྃ་ནི་མི་བསྐྱོད་པའི་ས་བོན་ནོ། ། དེ་བཞིན་དུ་གཞན་
ལའང་ཤེས་པར་བྱ་ཞིང་། བུདྷ་སངས་རྒྱས། རཥྛ་རིན་ཆེན། པདྨ་དེ་ཉིད། ཀམ ལས་སོ། ། དེས་རིགས་
ལྔའི་ཕྱག་རྒྱུ་ལ་ཡང་མཚུངས་ལ། མེ་ཏོག་གི་ཕྲེང་བའི་དབང་ནི། རཀྵ་རིན་ཆེན། མཱ་ལ་ནི་ཕྲེང་བ། ཨ་བྷི་
སོགས་སྔར་བཞིན། ཏྲ་ནི་ས་བོན་ནོ། ། དར་གྱི་པ་ཊ་ཨ་ཝ་ལོ་བ་ན་ནི། དར་དཔྱངས་ཀྱི་བ་དན་འཆང་བ།
གཞན་ནི་སྔར་ལྟར་རོ། ། རིགས་ལྔའི་ཕྱག་རྒྱུའི་བཛྲ་མུ་དྲ་ནི་རྡོ་རྗེའི་ཕྱག་རྒྱུ་དང་། ཡུམ་ལྔའི་དྷུ་ར་ཎ་ནི་
གཟུངས་མ་དང་། མིང་ནི། ནཱ་མ་ཞེས་པ་ནི་མིང་སྟེ་མིང་དབང་ཡིན་ལ། དེ་བཞིན་དུ་བཛྲ་རྣམས་རྡོ་རྗེ་དང་།
བུདྷ་སངས་རྒྱས། རཀྵ་རིན་ཆེན། པདྨ་དེ་ཉིད། ཀཆ་ ལས། ཨོཾ་བྷི་ ཎི་ལྕ་ནི་མངོན་པར་དབང་བསྐུར་
བའོ། ། ཨོཾ་པྲཛྙཱ་ཨུ་པ་སོགས་ལ། ཨོཾ་ནི་སྔར་བཞིན། པྲཛྙཱ་ནི་ཤེས་རབ། ཨུ་པ་ནི་ཐབས། ས་མ་ཡོ་ག་ནི་
མཉམ་པར་སྦྱོར་བ་སྟེ། ཐབས་ཤེས་དབྱེར་མེད་དུ་སྦྱོར་བའི་དོན་ནོ། ། ཀརྞ ནི་ལས། ཙཀྲ་ནི་འཁོར་ལོ། །
བྷ་ཥ་ནི་སྨྲ་བ། ཨ་ཧྥུ་རོ་ཨ རྣམས་ནི་ས་བོན་ནོ། ། ཙཀྲ་འཁོར་ལོ། ། ཨ་དྷི་པ་ཏི་ཧཱུཾ་ནི་བདག་པོ་ཁྱོད་ཅེས་པ་སྟེ།
བསྡུ་ན། རྡོ་རྗེའི་འཁོར་ལོའི་བདག་པོ་ཁྱོད་ཀྱིས་མངོན་པར་དབང་བསྐུར་ཞེས་པའོ། ། དེ་བཞིན་དུ་བུདྷ་རཏྟ་
སོགས་ལ་སྦྱར་བར་བྱ་ཞིང་ཧཱུྃ་ལ་སོགས་པ་གསུམ་གསུམ་འབྱུང་བ་ནི་རིགས་ལྔ་བོ་རེ་རེ་ལ་ཡང་རིགས་གསུམ་
གསུམ་ཡོད་པའི་དོན་ནོ། ། དེ་ནས་གུ་ཧུ་ནི་གསང་བ། ཨ་བྷི་སོགས་ནི་སྔར་བཞིན། མཇུག་གི་མོ་སོགས་ནི་
རིགས་ལྔའི་ས་བོན་དང་། བཛྲ་སོགས་ནི་བཤད་ཟིན་ཏོ། ། ཙཀྲ་རཏྣ་ནི་འཁོར་ལོ་རིན་པོ་ཆེ། ཨ་བྷི་སོགས་
317

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྔར་བཞིན། མོ་ནི་བདག་ལ་སྟེ། བསྡུ་ན། འཁོར་ལོ་རིན་པོ་ཆེས་བདག་ལ་མངོན་པར་དབང་བསྐུར་ཞེས་པ་
ཡིན་ལ། གཞན་རྣམས་སྔར་བཤད་ཟིན་པས་ཤེས་པར་བྱའོ། ། བཀའི་དབང་ནི། ཨཱ་ཛྷ་ཏེ་དཱ་ནི་བཀའ་སྦྱིན་པ།
སྐྱ་མི་གྲིནྡྷ་ནི་འདི་རང་ཉིད་ཀྱིས་ཟུང་། བཛྲ་སུ་སིདྡྷེ་ནི་རྡོ་རྗེ་བཟང་བོའི་དངོས་གྲུབ། བཛྲ་ཏིཥྛ་ནི་རྡོ་རྗེ་མནོས་
ཤིག་པའོ། ། བཛྲ་དྷཱ་ར་སོགས་ནི་གཞུང་དུ་མི་གསལ་ཡང་། བཛྲ་རཏྣ་པདྨ་བི་ཤྭ་ནི་རྡོ་རྗེ་རིན་ཆེན་པདྨ་སྣ་
ཚོགས་དང་། དྷ་ར་ནི་འཆང་བ། ཏ་ཐཱ་ག་ཏཱ་ས་མ་ཡ་ནི་དེ་བཞིན་གཤེགས་པའི་དམ་ཚིག མ་ཏི་ཀྲ་མ་ཏི་ནི་
ཤིན་ཏུ་གནོན་པ། ཏ་ཐཱ་ག་ཏཱ་དྷ་ར་ས་མ་ཀོ་ཉ་ཧཾ་ནི་དེ་བཞིན་གཤེགས་པའི་དམ་ཚིག་འཆང་བའམ་འཛིན་པའི་
བདག་ཉིད་ངའོ་ཞེས་པར་འགྱུར་རོ། །ལྷོ་སྒོའི་སྐབས་རྟེན་བསྐྱེད་པའི་ཚེ་བཛྲ་ཡཀྵ་སོགས་སྔར་བཞིན་ལ། བཛྲ་
སཏྭ་ཧཱུྃ་ཛཞེས་པའི་དོན། བཛྲ་སཏྭཱ་ནི་རྡོ་རྗེ་སེམས་དཔའ། ཧཱུྃ་ཛ༔ ནི་ཁུག་ཅིག་པར་བཤད་དོ། ། ཤོ་དྷ་ནེ་ཤོ་
དྷ་ནི་སྦྱོངས་སྦྱོངས། སརྦ་པཱ་པཾ་ནི་སྡིག་པ་ཐམས་ཅད། ཨཱ་ན་ཡ་ནི་ཁུག་ཅིག་པ་སྟེ། བསྡུ་ན་སྡིག་པ་ཐམས་ཅད་
ཁུག་ལ་སྦྱོངས་ཤིག་ཅེས་སོ། ། སརྦ་ཨཱ་བཱ་ཡ་ནི་ངན་སོང་ཐམས་ཅད། ཨཱ་ཀརྨ་ཎ་ནི་ཁུགས་ཤིག ། བི་ཤོ་དྷ་ནི་
རྣམ་པར་སྦྱོང་བ། བཛྲ་ས་མ་ཡ་ནི་རྡོ་རྗེའི་དམ་ཚིག་གོ། ཡང་བཛྲ་པཱ་ཎི་ནི་ཕྱག་ན་རྡོ་རྗེ་ཞེས་བོད་པའོ། ། པི་
སྤོ་ཊ་ཡ་ནི་རྣམ་པར་གྲོལ་ཅིག ། གང་ན། སརྦ་ནི་ཐམས་ཅད། ཨ་པཱ་ཡ་ནི་ངན་སོང་། བནྡྷ་ནཱ་ནི་ཞེས་པ་
འཆིང་བ་རྣམས། བྲ་མོག་ཡ་ནི་རབ་ཏུ་གྲོལ་བར་གྱིས་ཤིག ། སརྦ་ཨཱ་པཱ་ཡ་ག་ཏེ་ནི་ངན་སོང་གི་འགྲོ་བ་
རྣམས་ལས། སརྦ་སཏྭ་ནི་སེམས་ཅན་ཐམས་ཅད། ཏ་ཐཱ་ག་ཏཱ་བཛྲ་ས་མ་ཡ་ཏྲཊ་ནི་དེ་བཞིན་གཤེགས་པ་ཐམས་
ཅད་ཀྱི་རྡོ་རྗེའི་དམ་ཚིག་གིས་གྲོལ་ཅིག་ཅེས་པའོ། ། སརྦ་བིད་ནི་ཐམས་ཅད་རིག་པ་སྟེ་ཀུན་རིག་ཞེས་པས་ནས་
སརྦ་ཨ་པཱ་ཡ་ཞེས་པ་ལྟར་ན་ངན་འགྲོ་ཐམས་ཅད། སརྦ་པཱ་པཾ་ཞེས་པ་ལྟར་ན། སྡིག་པ་ཐམས་ཅད། བི་ཤོ་དྷ་ན་
ནི་རྣམ་པར་སྦྱོངས་ཤིག་པའོ། ། སརྦ་བིད་ནི་གོང་བཞིན་ལ། ཏྲཊ་ནི་གྲོལ་ཅིག་པ་སྟེ། གང་གྲོལ་ན་སྡིག་སྒྲིབ་
པོ། ། བཛྲ་ཨ་དྷི་ཏིཥྛ་ནི་རྡོ་རྗེ་ས་བྱིན་གྱིས་བརླབས་པ། ས་མ་ཡ་ནི་དམ་ཚིག་ཅན་ནོ། ། ཨོཾ་སརྦ་བི་གྷཱ་ན་ནི་
བགེགས་ཐམས་ཅད། ནམཿ སརྦ་ཏ་ཐཱ་ག་ཏཱ་སོགས་སྔར་བཞིན་སུཾ་བྷ་སུཾ་བྷ་ནི་ངེས་པར་འདུལ་བ་ངེས་པར་མ་
ལུས་པར་འདུལ་བ། གྲི་ཧྥ་གི་སྣ་ནི་ཟུངས་ཤིག་གཉིས། གྲིཏྟཱ་པ་ཡ་གཉིས་ནི་འཛིན་པར་གྱིས་སམ་འཛིན་དུ་ཆུག་
གཉིས། ཨཱ་ན་ཡ་ཧོ་ནི་ཁུགས་ཤིག་ཀྱེ། བྷ་ག་ཝཱི་བཛྲ་ནི་བཅོམ་ལྡན་འདས་རྡོ་རྗེ་ཞེས་པ་སྟེ། ཅུང་ཟད་མི་འདྲ་བ་
ཡང་སྣང་ལ་ཊཱི་ཀྐར་བཤད་པ་མ་མཐོང་དོ། ། བཛྲ་ཌཱ་ཀ་ནི་རྡོ་རྗེ་མཁའ་འགྲོ། ཁ་ཁ་ནི་ཟོ་ཟོ། ། ཁཱ་ཧི་ཁཱ་ཧི་ནི་
ཟོ་ཞིག་ཟོ་ཞིག ། སརྦ་པཱ་པཾ་ནི་སྡིག་པ་ཐམས་ཅད། དེ་ཧ་ན་ནི་སྲེགས། བྷ་སྨིན་ཀུ་རུ་ནི་ཐལ་བར་བརྗོད་ཅིག་
པའོ། ། བྲབ་སྔགས་ཀྱི་དོན། ཨོ་སྔར་བཞིན། སརྦ་པཱ་པཾ་ནི་སྡིག་པ་ཐམས་ཅད། ད་ཧ་ན་བཛྲ་ནི་བསྲེགས་
318

༄༅། ། བཅོམ་ལྡན་འདས་རྣམ་པར་སྣང་མཛད་ཀྱི་ཆོ་ག་རྒྱུད་དོན་གསལ་བ་འགྲེལ་བ་དང་བཅས་པ། །
པའི་རྡོ་རྗེ། སརྦ་པཱ་པཾ་བི་ཤོ་དྷ་ནི་བཛྲ་ནི་སྡིག་པ་ཐམས་ཅད་རྣམ་པར་སྤྱོད་པའི་རྡོ་རྗེ། སརྦ་ཀརྞ ༔ ཨ་ཝ་ར་ཎ་ནི་
ལས་དང་སྒྲིབ་པ་ཐམས་ཅད་༑ བྷ་སྨི་ན་ཀུ་རུ་ནི་ཐལ་བར་མཛོད་ཅིག ། ཧཱུཾ་ནི་ས་བོན་དང་། བི་ནཱ་ཤ་ཡ་ནི་
རྣམ་པར་འཇོམས་པ། ཨ་ཝ་ར་ཎ་སྔར་བཞིན། རྫུ་ནི་ས་བོན། བོ་ཤོ་དྷ་ཡ་ནི་རྣམ་པར་སྦྱོངས། ས་ར་ཎ་ནི་
སྒྲིབ་པ་ཐམས་ཅད། ཛཱ་ལ་ཛཱ་ལ་ནི་འབར་འབར་བ། དྷ་ཀ་དྷ་ཀ་ནི་ཆོད་ཆོད། ཧ་ན་ཧ་ན་ནི་བསྣུན་བསྣུན།
ཨ་ལ་སོགས་སྔར་བཞིན། སཾ་ནི་ས་བོན། ས་ར་ས་ར་ནི་འཇོམས་པ་གཉིས། པྲ་ས་ར་བྲ་ས་པ་ནི་རབ་ཏུ་འཇོམས་
པ་གཉིས། ཧཱུྃ་ནི་ས་བོན། ཧ་ར་ཧ་ར་ཕྲོག་པ་གཉིས། ཧཱུྃ་ས་བོན། ཕཊ་སྤོ་ཊ་ཡ་ནི་ཁོས་ཤིག། བྲི་ཏ་བྲི་ཏ་ནི་
དྲལ་བར་གྱིས་གཉིས། ཏྲ་ཊ་ཏྲ་ཊ་ནི་ཆོད་ཆོད། ཚིནྡྷ་ཚིནྡྷ་ནི་གཏུབས་གཉིས། ད་ཧ་ད་ཧ་ནི་སྲེག་གཉིས།
སརྦ་ནི་ཐམས་ཅད། ན་ར་ཀ་ནི་དམྱལ་བ། ག་ཏི་ནི་འགྲོ་བ། ཏེ་ཧུ་ནི་རྒྱུ་སྟེ། དམྱལ་བར་འགྲོ་བའི་རྒྱུ་ཐམས་
ཅད་སྲེགས་ཅེས་པའོ། ། པ་ཙ་པ་ཙ་ཚོས་ཚོས། སརྦ་བྲེ་ཏ་ག་ཏི་ཧེ་ཧཱུྃ་ནི་ཡི་དྭགས་སུ་འགྲོ་བའི་རྒྱུ་ཐམས་ཅད་
དོ༔ ། མ་ཐ་མ་ཐ་ནི་ཆོམས་ཆོམས། སརྦ་ཏི་རྱ་ཀ་ག་ཏི་ཧེ་ཧཱུྃ་ནི་དུད་འགྲོར་འགྲོ་བའི་རྒྱུ་ཐམས་ཅད་དེ་བསྡུ་ན་དེ་
ཐམས་ཅད་ཆོམས་ཤིག་ཆོམས་ཤིག་པའོ། ། སྔར་སརྦ་ཨཱ་ཝ་ར་ཎའི་དོན་མ་བཤད་པ་རྣམས་ཀྱང་སྒྲིབ་པ་ཐམས་
ཅད་ཅེས་པར་གོ་བར་བྱ་ཞིང་། ཧཱུཾ་དང་ཕཊ་ཀྱི་དོན་ཡང་སྔར་བཞིན་ནོ། ། ལམ་བསྟན་གྱི་སྔགས་རཏྟེ་རནྟེ་ནི་
དཀོན་མཆོག་གཉིས་སམ་རིན་ཆེན་གཉིས། མཱ་ཧཱ་རཀྵེ་ནི་རིན་པོ་ཆེ། རཏྣ་སམྦྷ་ཝ་ནི་རིན་ཆེན་ཡང་དག་པར་
འབྱུང་བ། རཏྟ་ཀི་རཏྟ་ནི་རིན་ཆེན་འོད་འཕྲོ་བ། རཏྟ་མཱ་ལ་བི་ཤུདྡྷེ་ནི་རིན་ཆེན་ཕྲེང་བ་རྣམ་པར་དག་པ། ཤོ་
དྷ་ཡ་སརྦ་པཱ་པཾ་ནི་སྡིག་པ་ཐམས་ཅད་སྦྱོངས་ཤིག་པའོ། ། ལམ་སྦྱང་ནི། པདྨེ་པདྨེ་ནི་བད་མ་ཅན་གཉིས།
པདྨ་སཾ་བྷ་ཝ་ནི་པདྨ་ཡང་དག་པར་འབྱུང་བ། མ་ཧཱ་སུ་ཁ་ནི་བདེ་བ་ཆེན་པོ། ། བ་ཏི་ག་ཙྪནྟུ་ནི་གནས་སུ་སོང་
ཤིག་ཅེས་སྟེ། བསྡུ་ན་བདྨ་འབྱུང་བའི་ཞིང་བདེ་བ་ཅན་དུ་སོང་ཅེས་པའི་དོན་དུ་གསལ་ལོ། ། ཨོཾ་ནི་སྔར་བཞིན།
སརྦ་བུ་དྷ་ནི་སངས་རྒྱས་ཐམས་ཅད་ཀྱི། གླེ་ཏྲ་ནི་ཞིང་། གཙྪཆུ་ནི་སོང་ཤིག་སྟེ། སངས་རྒྱས་ཐམས་ཅད་ཀྱི་
ཞིང་དུ་སོང་ཤིག་པའོ། ། སཱ་ཧཱ་ནི། རྩེ་མོར། སཱཧཱ་ཅེས་པ་ཅི་ཡིན་བརྗོད། ། སྡིག་པ་ཐམས་ཅད་ཞི་བྱེད་
ཅིང་། ། ཞེས་སོགས་གསུངས་པ་ལྟར་རོ། ། བཛྲ་མུའི་མུནི་རྩ་བའི་དོན་ཡིན་པས། རྩ་བའི་གནས་སམ་
རང་བཞིན་གྱི་གནས་སུ་གཤེགས་པའི་དོན་ནོ། ། ཡིག་བརྒྱའི་སྔགས་དོན་ལ། བཛྲ་སཏཱ་ས་མ་ཡ་ནི་རྡོ་རྗེ་སེམས་
པའི་དམ་ཚིག མ་ནུ་པཱ་ལ་ཡ་ནི་རྗེས་སུ་སྐྱོངས་ཤིག ། བཛྲ་ས་ཏཱ་ཏེ་ནོ་པ་ཏིཥྛ་ནི་རྡོ་རྗེ་སེམས་དཔའ་ཉིད་ཉེ་
བར་ཞུགས་ཤིག་ཅེས་ཊིཀྐར་བཤད་ལ། ཞ་ལུ་ཆེན་པོའི་མན་ངག་ལས། ཉེ་བར་གནས་པར་མཛོད་ཅེས་འབྱུང་
ཡང་དོན་འདྲའོ། ། ཌི་ཛྷོ་མེ་བྷ་ཝ་ནི་བདག་ལ་བརྟན་པ་འགྱུར་ཅིག་ཅེས་ཊིཀྐ་དང་། གཞན་དུ་བརྟན་པར་
319

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མཛད་དུ་གསོལ་ཞེས་འབྱུང་ངོ་། ། དེ་བཞིན་དུ་བྷ་ཝའི་དོན་གཞན་ལས་གྱུར་ཅིག་དང་མཛད་དུ་གསོལ་ཞེས་མི་
འདྲ་བ་ཡོད་དོ། ། སུ་ཁྱོ་མེ་བྷ་ཝ་ནི་བདག་ལ་ཤིན་ཏུ་དགྱེས་པར་གྱུར་ཅིག སུ་པོ་ཁྱོ་མེ་བྷ་ཝ་ནི་བདག་ལ་ཤིན་
ཏུ་རྒྱས་པར་གྱུར་ཅིག ། ཨ་ནུ་རཀྟ་མེ་བྷ་ཝ་ནི་བདག་ལ་རྗེས་སུ་ཆགས་པར་གྱུར་ཅིག སརྦ་སིདྷིམྨེ་པྲ་ཡཙྪ་ནི་
དངོས་གྲུབ་ཐམས་ཅད་བདག་ལ་རབ་ཏུ་སྩོལ་ཅིག སརྦ་ཀརྨ་སུ་ཙ་མེ་ནི་བདག་ལ་ལས་ཐམས་ཅད་མཛོད་ཅིག
ཙིཏྟཾ་ཤྲི་ཡཾ་གུ་རུ་ནི་སེམས་ཀྱི་དཔལ་དུ་མཛོད་ཅིག འགའ་ཞིག་ཏུ་ཤེ་ཡ ཞེས་པ་ལ་དགེ་ལེགས་སུ་མཛོད་ཅེས་
གསུང་། ཧཱུྃ་ནི་ས་བོན། ཧ་བཞི་ནི་ཡེ་ཤེས་བཞི། ཧོ་ནི་མཉེས་ཤིང་དབང་དུ་བྱེད་པའོ། ། བྷ་ག་ཝན་ནི་བཅོམ་
ལྡན་འདས། སརྦ་ཏ་ཐཱ་ག་ཏཱ་ནི་དེ་བཞིན་གཤེགས་པ་ཐམས་ཅད། བཛྲ་མ་མེ་མུཉུ་ནི་ཊིཀ་ཆེན་དུ་རྡོ་རྗེས་
བདག་རབ་ཏུ་གྲོལ་བར་མཛོད་ཅིག་དང་། གཞན་དུ་རྡོ་རྗེས་བདག་མ་འདོར་ཞེས་འབྱུང་ངོ༌། ། བཛྲ་བྷ་ཝ་ནི་
རྡོ་རྗེ་ཅན་དུ་གྱུར་ཅིག མ་ཧཱ་ས་མ་ཡཱསཏྭཱ་ཡཿ ནི་དམ་ཚིག་ཆེན་པོའི་སེམས་དཔའ་ཞེས་དང་། གཞན་དུ་ཆེན་
པོ་ནི་སེམས་དཔའི་མཇུག་ཏུ་སྦྱར་རོ། ། བཛྲ་སཏྭཱ་ཨུཏྟཱི་ཥ་ནི་རྡོ་རྗེ་སེམས་དཔའི་གཙུག་ཏོར་ཞེས་པ་ཡིན་ལ།
སྔགས་རྣམས་གཙོ་བོར་ཊིཀ་ཆེན་དུ་འཐོར་འཁྲུགས་སུ་ཡོད་པ་ཕྱོགས་གཅིག་ཏུ་བསྡེབས་པ་ཡིན་ཀྱང་། ཕལ་
ཆེར་གཞན་ནས་འབྱུང་བ་ལྟར་དང་། གཞན་དུ་མ་རྙེད་པ་འགའ་ཞིག་ཀྱང་བཤད་སྒྲུབ་མིང་ཅན་རང་ཉིད་ཀྱིས་
ཇི་ལྟར་རིགས་པར་ཆོ་གའི་སྔགས་དོན་དང་མི་འགལ་བའི་ཁུལ་དུ་བཀོད་པ་སྟེ། པར་གྱི་ཡི་གེ་བ་ནི་སྔགས་རམ་པ་
ཨཱ་ནནྟ་དྷརྨ་བྷཱུ་ཏིའོ། །
320

༄༅། ། ཀུན་རིག་རྣམ་པར་སྣང་མཛད་ཀྱི་ཆོ་ག་བཞུགས་སོ། །
དང་པོ་སྦྱོར་བར་མཛད་པར་ཞུས། དེ་ནས་མཎྜལ་འབུལ་ལ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨདྨ་ཀོཉཧཾ།
ཨོཾ་སྭཱ་བྷཱ་ཝ་ཤུདྡྷ༔ སརྦ་དྷ་རྨཱ སྭབྷཱ་ཝ་ཤུདྡྷོཉ་ཧཾ། སྟོང་བ་ཉིད་དུ་གྱུར། སྟོང་པའི་ངང་ལས་ༀ སཾར་ཨཱཿལས་
སེང་གེའི་ཁྲིའི་སྟེང་དུ། ཧཱུྃ་ལས་སྣ་ཚོགས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཨོཾ་ལས་འཁོར་ལོ་
ཨོཾ་གྱིས་མཚན་པ་ལས། དཔག་ཏུ་མེད་པའི་འོད་ཟེར་འཕྲོས། གཞལ་དུ་མེད་པའི་སེམས་ཅན་གྱི་དོན་མཛད་པ་
བཅུ་གཉིས་ཀྱི་ཚུལ་དུ་བྱས། སླར་འདུས་ཆོས་ཀྱི་ཡི་གེ་ལ་ཐིམ། ཡོངས་སུ་གྱུར་པ་ལས་རང་ཉིད་བཅོམ་ལྡན་ཀུན་
རིགས་སྐུ་མདོག་དཀར་པོ་ཞལ་བཞི་དཀར་བ། ཕྱག་གཉིས་ཏིང་ངེ་འཛིན་གྱི་ཕྱག་རྒྱས་འཁོར་ལོ་རྩིབས་བརྒྱད་
པ་བསྣམས་ཤིང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དར་ལའི་སྟོད་གཡོགས་དང་སྨད་གཡོགས་ཅན།
ཞི་བའི་གཟིགས་སྟངས་མཛད་ཅིང་རྡོ་རྗེའི་སྐྱིལ་མོ་ཀྲུང་གིས་བཞུགས་པ་ཉི་མའི་འོད་ཀྱིས་རྒྱབ་ཡོལ་མངའ་བ།
ཚངས་པ་ཆེན་པོས་མདྨའི་གདན་ལ་བཞུགས་ཏེ། ངན་སོང་གི་རྒྱུད་ཐམས་ཅད་ཡོངས་སུ་སྦྱོང་བ་ཞེས་བྱ་བའི་
ཏིང་ངེ་འཛིན་ལ་སྙོམས་པར་བཞུགས་ནས། ངན་སོང་གི་རྒྱུད་ལས་རྣམ་པར་གྲོལ་བ་ཞེས་བྱ་བའི་བྱང་ཆུབ་
སེམས་དཔའ་སེམས་དཔའ་ཆེན་པོའི་ཏིང་ངེ་འཛིན་གྱི་འོད་ཟེར་འཕྲོ་བ་དང་། སྡུད་པ་མང་པོའི་ཕྲེང་བ་ཉིད་ཀྱི་
དཔྲལ་བའི་མཛོད་སྤུ་ནས་ཕྱུང་ནས། དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་
ཀུན་ཏུ་སྣང་བར་བྱས་སོ། ། ཀུན་ཏུ་སྣང་བ་བྱས་པས་སེམས་ཅན་ཐམས་ཅད་ཉོན་མོངས་པའི་འཆིང་བ་ལས་
རྣམ་པར་གྲོལ་ཏེ། བདེ་བ་སོ་སོར་ཐོབ་ནས་རང་གི་གནས་ཐམས་ཅད་ཀུན་ཏུ་སྣང་བར་བྱས་ཏེ། མཆོད་པའི་
སྤྲིན་སྣ་ཚོགས་ཀྱིས་མངོན་པར་མཆོད་ནས་ལན་བརྒྱ་ཕྲག་སྟོང་དུ་བསྐོར་བ་བྱས་ཏེ་མགོ་བོས་ལན་བརྒྱ་ཕྲག་སྟོང་
དུ་ཕྱག་འཚལ་ནས་བཅོམ་ལྡན་འདས་ཀྱིས་སྤྱན་སྔར་ནོར་བུ་དྲི་མ་མེད་པའི་སྟེང་དུ་འཁོད་དེ་འདི་སྐད་ཅེས་
གསོལ་ཏོ། ། ཨེ་མའོ་སངས་རྒྱས་ཀྱེ་སངས་རྒྱས། ། ཨེ་མའོ་སངས་རྒྱས་མཛད་པ་ལེགས། ། གང་ཕྱིར་ངན་
སོང་བདག་ཅག་སྦྱངས། ། བྱང་ཆུབ་སྤྱོད་པ་ཉིད་ལ་བཞག ། ཅེས་ཆེད་དུ་བརྗོད་པ་ཆེད་དུ་བརྗོད་ནས་མི་
སྣང་བར་གྱུར་ཏོ། ། ལྷ་རང་གི་སྤྱི་བོར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ།
321

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཐུགས་ཀའི་ས་བོན་ལས་ལྷ་རང་གི་ཨོཾ་ལས་འོད་ཟེར་འཕྲོས་པས། ལྷ་རང་གིས་ཐུགས་ཀར་ཟླ་བའི་སྟེང་དུ་ཨོཾ་ལ་
སོགས་པའི་རང་གིས་ས་བོན་ལས་མཚན་པ་དེ་རྣམས་ལས་འོད་ཟེར་འཕྲོས་པས། བཅོམ་ལྡན་འདས་རྣམ་པར་
སྣང་མཛད་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས།
བཛྲ་ས་མ་ཛ མ་ལུས་སེམས་ཅན་ཀུན་གྱི་མགོན་གྱུར་ཅིང་། ། བདུད་སྡེ་དཔུང་བཅས་མི་བཟད་འཇོམས་མཛད་
ལྷ། ། དངོས་རྣམས་མ་ལུས་ཡང་དག་མཁྱེན་གྱུར་པའི། ། བཅོམ་ལྡན་འཁོར་བཅས་གནས་འདིར་གཤེགས་སུ་
གསོལ། ། བཅོམ་ལྡན་འདིར་ནི་བྱོན་པ་ལེགས། ། བདག་ཅག་བསོད་ནམས་སྐལ་བ་ལྡན། ། བདག་གི་མཆོད་
ཡོན་བཞེས་ནས་ཀྱང་། ། ཐུགས་ལ་དགོངས་ཤིང་གནང་བར་མཛོད། ། བདེ་བར་གཤེགས སོ་བཅོམ་ལྡན་
འདས། ། ཚུར་གཤེགས་འདིར་ནི་བཞུགས་སུ་གསོལ། ། བདག་གི་མཆོད་ཡོན་བཞེས་ནས་ཀྱང་། ། འདི་ཉིད་
དུ་ནི་བཞུགས་སུ་གསོལ། ། ཨོཾསཊྚ་ཏ་ཐཱ་ག་ཏ་ག་ན་ས་མ་ཡེ་སྭཱཧཱས། མཆོད་ཡོན་དང་། ཇི་ལྟར་བལྟམས་པ་
ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གི་ཁྲུས་
བགྱིའོ། ། ཨོཾ་སབྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ་གིས་ཁྲུས་དང་། བདག་དང་འགྲོ་ལ་ཐུགས་བརྩེའི་
ཕྱིར། ། ཉིད་ཀྱི་རྫུ་འཕྲུལ་མཐུ་ཡིས་ནི། ། ཇི་སྲིད་མཆོད་པ་བདག་བགྱིད་ན། ། དེ་སྲིད་བཅོམ་ལྡན་བཞུགས་
སུ་གསོལ། ། ཨོ་ཀ་མ་ལ་ཡེ་ཧཱུཾ་གིས་གདན་དབུལ། ། ཨོཾ་བཛྲ་པུཥྛ་ཨཱ༔ ཧཱུྃ། དྷུ་པེ། ཨཱ་ལོ་ཀེ གནྡྷེ། ནི་ཝིདྱ།
ཤ་ཨཱ༔ ཧཱུྃ། ཨོཾ་བཛྲ་ཨཾ་ཀུ་ཤ་ཛ ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྤོ་ཊ་ཁཾ། ཨོཾ་བཛྲ་གཎྜ་ཧོ ཞེས་བསྒོ་བ་བཞིའི་དམ་
རྒྱས་དགུག་གཞུག་བཅིང་མཉེས་བྱ། ཨོཾ་བཛྲ་ཡཀྵ་ཧཱུཾ། ཨོཾ་བཛྲ་རག་ཧཾ། ༀ་པྲ་ཝ་ར་སད་ཀ་རོ་ཨགྷཾ་པྲ་ཏཱི་ཙྪ་སྭཱཧཱ།
ཞེས་པས་མཆོད་ཡོད་ཕུལ། ཨོཾ་སརྦ་བིད་ཨོཾ། ཨོཾ་སརྦ་བིད་ཨཱ ཨོཾ་སརྦ་བིད་ཧཱུྃ། དམ་རྒྱ། ས་མ་ཡ་ཧཱུཾ། བཛྲ་
ཌིཊི་མ་ཊ། སབྦ་བིད་ཏྲི་ཤུ། ཛ ཧཱུྃ་བཾ་ཧོ༔ ས་མ་ཡ་ཧཱུཾ། ས་མ་ཡ་ཧཱུཾ། ཨ་ཧཾ། སརྦ་བིད། ཅེས་སྙིང་པོ་ལན་
གསུམ་བརྗོད། ཨོཾ་སརྦ་བིད་ས༴་ཨཱ་ཝ་ར་ཎ་བི་ཤོ་དྷ་ནི་ཧ་ན་ཧཱུྃ་ཕཊ། ལན་གསུམ། ལྷ་རང་གི་ཐུགས་ཀར་ཟླ་
བའི་སྟེང་དུ་ཧཱུྃ་ལས་རྡོ་རྗེ་རྩེ་ལྔ་བ་ཐོག་མཐའ་མེད་པའི་ཆོས་ཉིད་ཀྱི་ངོ་བོས་མཚན་པར་གྱུར། ལྷ་རང་གི་ལྐོག་
མར་ཧཱི ལས་པདྨ་དམར་བ་འདབ་མ་བརྒྱད་པ་ལྕེའི་འདབ་མར་ཨ་ལས་ཟླ་བའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་
ལྔ་བ་མཆུར་ཉལ་བས་མཚན་པར་གྱུར། ཨོཾ་བཛྲ་ཛི་ཧོ། ཨོཾ་སརྦ་བིད་སརྦ་ཨཱཝར་ཎ་བི་ཤོ་དྷ་ནེ་ཧ་ན་ཧཱུྃ་ཕཊ།
རྡོ་རྗེའི་ལྟེ་བ་ལ་ལྷ་རང་གི་སྔགས་ཀྱིས་མཚན་པར་གྱུར། ལས་རྒྱ་ནི། གར་དང་གླུ་དང་རོ་དང་ཟས། ། སྤྱོད་
ལམ་ལ་སོགས་བདེ་བ་རྣམས། ། སངས་རྒྱས་རྣམས་ལ་ཕུལ་ན་ནི། ། ལས་ཀྱི་ཕྱག་རྒྱ་དབང་དུ་གྱུར། ། ཨོཾ་སརྦ་
བིད་སརྦ་ཨཱ་ཝ་ར་ཎ་བི་ཤོ་དྷ་ནེ་ཧ་ན་ཧཱུྃ་ཕཊ། ལྷ་རང་གི་ཐུགས་ཀར་ཟླ་བའི་སྟེང་དུ་སྣ་ཚོགས་རྡོ་རྗེས་མཚན་པར་
322

༄༅། །ཀུན་རིག་རྣམ་པར་སྣང་མཛད་ཀྱི་ཆོ་ག ：
གྱུར། སརྦ་བིད་ལན་གཅིག ལྷརང་གི་ཐུགས་ཀར་ཟླ་བའི་སྟེང་དུ་དང་པོའི་རྡོ་རྗེ་རྩེ་ལྔ་བས་མཚན་པར་གྱུར།
ཨོཾ་བུད་དྷ་ཨ་བྷི་ཥིཉྩ་ཨོཾ། ཨོཾ་བཛྲ་ཨ་བྷི་ཥིཉྩ་ཧཱུཾ། ཨོཾ་རཏྣ་ཨ་བྷི་ཥིཉྩ་ཧཱུྃ། ཨོཾ་པདྨ་ཨ་བྷི་བྷིཉྩ་ཧི༔ ཨོཾ་ཀརྨ་ཨ་བྷི་ཥིཉྩ་
ཨཱ ངག་ཏུ། ཨོཾ་ན་མོ་བྷ་ག་ཝ་ཏེ། སརྦ་དུ་རྒ་ཏི་པ་རི་ཤོ་དྷ་ན་རཱ་ཛ་ཡ། ཏ་ཐཱ་ག་ཏཱ་ཡ། ཨརྡ་ཏེ་སཾ་མྱག་སཾ་བུད་
དྷ་ཡ། ཏ་དྱ་ཐ། ཨོཾ་ཤོ་དྷ་ནེ་ཤོ་དྷ་ནི། སརྦ་པ་པོ་བི་ཤོ་དྷ་ནེ། བུད་དྷེ་བཤད་དྷེ། སརྦ་ཀརྨཱ ཨཱ་ཝ་ར་ཎ་བི་ཤོ་
དྷ་ནི་སྭཱཧཱ། ཨོཾ་སརྦ་བིད་སརྦ་ཨཱ་ཝ་ར་ཎ་བི་ཤོ་དྷ་ནེ་ཧ་ན་ཧཱུྃ་ཕཊ། བཅོམ་ལྡན་འདས་ངན་སོང་ཐམས་ཅད་
ཡོངས་སུ་སྦྱོང་བ་གཟི་བརྗིད་ཀྱི་རྒྱལ་པོ་ཀུན་རིག་རྣམ་པར་སྣང་མཛད་ཀྱིས། ཚེ་ལྡན་གྱི་དོན་དུ་ཡིན་ན། བདག་
དང་སྦྱིན་པའི་བདག་པོའི་ནད་གདོན་བར་ཆད་ཐམས་ཅད་ཉེ་བར་ཞི་བའི་འཕྲིན་ལས་མཛོད་ཅིག གཤིན་པོའི་
དོན་དུ་ཡིན་ན། དམིགས་ཡུལ་ལ་སོགས་པའི་སེམས་ཅན་ཐམས་ཅད་འཁོར་བ་དང་ངན་སོང་གི་འཇིགས་སྐྲག་
ལས་འདོན་པ་དང་མྱུར་དུ་མངོན་པར་རྫོགས་པར་འཚང་རྒྱུ་བའི་འཕྲིན་ལས་མཛོད་ཅིག དེ་ནས་མཆོད་པ།
ཨོཾ་བཛྲ་ཡཀྵ་ཧཱུྃ་གིས་བསངས། ཨོཾ་སྭབྷཱ་ཝ་ཤུདྡྷ་སརྦ་དྷ་ སྭབྷཱ་ཝ་ཤུདྷོ་ཉཧཾ། སྟོང་བ་ཉིད་དུ་གྱུར། སྟོང་བའི་
ངང་ལས་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུ་པག་སྤོས། སྣང་གསལ།
དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྱུ་
ཨ ཧཱུཾ། པཱཏྱཾ། པུཥྛ། དྷུ་པེ། ཨ་ལོ་ཀེ གནྡྷེ། ནི་ཝི་ཏྱཱ། ཤཔྟ་ཨཱ༔ ཧཱུྃ། ཨོཾ་སརྦ་ཏ་ཐཱ་ག་ཏ་ཨརྒྱུ་ནས་ཤཔྟ་པྲ་
ཏཱི་ཙྪ་སྭཱཧཱ། ཨོཾ་བཛྲ་ལཱ་སྱ། བཛྲ་མཱ་ལེ། བཛྲ་གཱིརྟི། བཛྲ་ནི་ཏེ། བཛྲ་དྷུ་པེ། བཛྲ་པུཥཱ། བཛྲ་ཨ་ལོ་ཀེ་
བཛྲ་གནྡྷེ། བསྟོད་པ་ནི། སྣང་སྟོང་རྡོ་རྗེ་ནམ་མཁའི་དབྱིངས། ། ཆོས་དབྱིངས་ཡེ་ཤེས་རྡོ་རྗེའི་སྐུ། ། བྱང་
ཆུབ་མཆོག་གི་ཕྱག་རྒྱ་ཅན། ། ཕྱག་འཚལ་རྣམ་པར་སྣང་མཛད་ལ། ། ལྷ་རང་གི་ཞལ་བཞི་ནས་སྔགས་ཀྱི་སྒྲ་
བྱུང་བར་གྱུར། ཨོཾ་སརྦ་བིད་སཊྚ་ཨཱ་ཝ་ར་ཎ་བི་ཤོ་དྷ་ནེ་ཧ་ན་ཧཱུྃ་ཕཊ། གང་མང་བྱ། ཨོཾ་ན་མོ་བྷ་ག་ཝ་ཏེ་ཞེས་པ་
ནས་སཱཧཱ། གཟུངས་རིང་དང་ཡིག་བརྒྱ་ལན་བདུན་ནམ་གསུམ་བཟླའོ། ། ཨོཾ་སརྦ་ཏ་ཐཱ་ག་ཏ་ཨརྒྱུ་ནས་ཤཔྟ་པྲ་ཏཱི་
ཙྪ་སྭཱཧཱ། ཆོས་དབྱིངས་ཡེ་ཤེས་རྣམ་པར་དག། རྣམ་པར་སྣང་མཛད་བཅོམ་ལྡན་འདས། ། ཏིང་ངེ་འཛིན་
ལྡན་ཕྱག་རྒྱ་ཅན། ། ཕྱག་འཚལ་རྣམ་པར་སྣང་མཛད་ལ། ། དེ་ནས་མདུན་བསྐྱེད་སྒྲུབ་པ་ནི། ཨོཾ་བཛྲ་ཡཀྵ་ཧཱུྃ་
གིས་བསང་། ཨོཾ་ཤུ་ནྱ་ཏཱ་ཛྙཱ་ན་བཛྲx། ཨོཾ་སྭ་བྷཱx། སྟོང་བ་ཉིད་དུ་གྱུར། སྟོང་བའི་ངང་ལས་ཨཱ སཾར་ཨཱ༔ལས་
སེང་གེའི་ཁྲིའི་སྟེང་དུ་ཞེས་པ་ནས་བཅོམ་ལྡན་འདས་རྣམ་པར་སྣང་མཛད་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། བཛྲ་ས་མ་ཛ༔ མ་ལུས་སེམས་ཅནx། བཅོམ་
ལྡན་འདིར་ནི་བྱོན་པ་ལེགས།x། ཇི་ལྟར་བལྟམས་པx] ། བདག་དང་འགྲོxx། ། ཞེས་པ་ནས། ཨོཾ་སརྦ་བིད་མོ།།
323

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཨོཾ་སརྦ་བིད་ཨཱ༔ ཨོཾ་སརྦ་བིད་ཧཱུཾ། ས་མ་ཡ་ཧཱུཾ། བཛྲ་ ཞེས་པ་དང་། གར་དང་གླུ་དང་xཞེས་པ་ནས།
བཅོམ་ལྡན་འདས་ངན་སོང་ཐམས་ཅད་ཡོངས་སུ་xxxའཚང་རྒྱུ་བའི་འཕྲིན་ལས་མཛོད། དེ་ནས་མཆོད་པ་
སྔར་ལྟར། ཨོཾ་བཛྲ་ལཱ་སྱ། བཛྲ་གནྡྷེ། དཔག་མེད་བསོད་ནམས་སྟོབས་ལས་བྱུང་བ་ཡི། ། རྒྱུན་གྱི་ཁྱད་པར་
བརྒྱད་དང་ཡོ་བྱད་དྲུག ། གནས་ཀྱི་ཁྱད་པར་དྲུག་དང་མཆོད་པ་ལྔ། ། རྒྱལ་སྲིད་རིན་ཆེན་བདུན་དང་འདོད་
ཡོན་ལྔ། ། རྒྱལ་བ་སྲས་དང་བཅས་ལ་དབུལ་བར་བགྱི། ། ཐུགས་རྗེས་འགྲོ་བའི་དོན་དུ་བཞེས་སུ་གསོལ། །
ཨོཾ་སརྦ་ཏ་ཐཱ་ག་ཏཱ་པཱུ་ཛ་བཛྲ་ཧྥ་ར་ཎ་ཁཾ། ཆོས་དབྱིངས་ཡེ་ཤེས་རྣམ་པར་དག ། རྣམ་པར་སྣང་མཛད་བཅོམ་
ལྡན་འདས། ། ཏིང་ངེ་འཛིན་ལྡན་ཕྱག་རྒྱ་ཅན། ། ཕྱག་འཚལ་རྣམ་པར་སྣང་མཛད་ལ། ། གྲྭ་ཡི་ཕྱོགས་
རྣམས་ཀུན་ཏུ་ཡང་། ༑ རིགས་བཞི་ཡུལ་བཞི་སྐུ་སྤྲུལ་བ། ། ལྷ་མོ་སྤྱན་དང་མཱ་མ་ཀཱི། དཀར་མོ་སྒྲོལ་མ་ཁྱོད་
ཕྱག་འཚལ། ། རྩིབས་ཀྱི་ནང་ན་ཐམས་ཅད་དུ། ། བཞུགས་པའི་རྡོ་རྗེ་སེམས་དཔའ་སོགས། ། རྫུ་འཕྲུལ་ཆེ་
བའི་སེམས་དཔའ་རྣམས། ། དགྱེས་བཞིན་བདག་གིས་བསྟོད་པར་བགྱི། ། སྒེག་མོ་འཕྲེང་བ་གླུ་མ་གང་། །
སྤོས་དང་མེ་ཏོག་མར་མེ་དྲི། ། དེ་བཞིན་གྲྭ་ཡི་ལྷ་མོ་སྟེ། ། སྒེག་སོགས་བརྒྱད་ལ་ཕྱག་འཚལ་ལོ། ། དད་སོགས་
ངོ་བོ་ལས་བྱུང་བས། ། སྒོ་བཞིའི་དབུས་ན་བཞུགས་པ་ཡི། ། ལྕགས་ཀྱུ་ཞགས་པ་ལྕགས་སྒྲོག་དྲིལ། ། སྒོ་བ་
རྣམས་ལ་ཕྱག་འཚལ་ལོ། ། སྒོ་ཡི་འཁྱམས་ན་བཞུགས་པ་ཡི། ། བྱམས་པ་ལ་སོགས་བཅུ་དྲུག་ནི། ། ཉན་ཐོས་
རང་རྒྱལ་ཁྲོ་བོ་ཚོགས། ། འཇིག་རྟེན་པ་ཀུན་བསྟོད་པར་བགྱི། ། ཞེས་དབང་རྟུལ་རྣམས་ལ་མཁོ་བའི་ཕྱིར་དུ་
བཤད་སྒྲུབ་མིང་ཅན་གྱིས་སྦྱོར་བ་དགེའོ། ། ། །
324

༄༅། ། ཀུན་རིག་གི་བུམ་བསྐྱེད་བསྡུས་པ་བཞུགས་སོ། །
བཅོམ་ལྡན་འདས་རྡོ་རྗེ་སེམས་དཔའ་ལ་ཕྱག་འཚལ་ལོ། ། གང་གི་མཚན་ཙམ་བརྗོད་པ་དང་། །
གཟུངས་སྔགས་བཟླས་པས་ངན་སོང་ལས། ། ཐར་མཛད་བཅོམ་ལྡན་ཀུན་རིག་གི ། ལྷ་ཚོགས་རྣམས་ལ་གུས་
ཕྱག་འཚལ། ། ཀུན་རིག་གི་བུམ་བསྐྱེད་རྒྱུས་པ་མ་ལྕོགས་པའི་ཚེ། བསྡུས་པ་བྱ་ཚུལ་ཆོ་ག་རྒྱས་པའི་རིགས་འགྲོས་
ཀྱིས་ཤེས་པས་ཟུར་དུ་བརྗོད་མི་དགོས་ཀྱང་བློ་གསལ་འགའ་ལ་འཇུག་པ་བདེ་བའི་ཕྱིར་དུ། བསྡུས་པ་བྱེད་ལུགས་
པཎ་ཆེན་ཐམས་ཅད་མཁྱེན་པའི་གསུང་འབུམ་དུ་འབྱུང་བ། ། དེ་ནི་འདི་ཀའི་ཕྱག་ལེན་དང་ཅུང་མི་འདྲ་བར་
སྣང་བས། འདིར་འདུལ་འཛིན་པའི་ཆོ་གའི་ཕྱག་ལེན་དང་བསྟུན་ནས་བུམ་བསྐྱེད་བསྡུས་པ་བྱ་ཚུལ་ནི། མདུན་
གྱི་བུམ་པ་ལ་དམིགས་ཏེ།བཛྲ་ཡགས་བསངས། སྭ་བྷ་ཝས་སྟོང་པར་སྦྱངས། སྟོང་བའི་ངང་ལས་པཾ་ལས་བྱུང་
བའི་བུམ་པ་དཀར་པོ་ཞེས་པ་ནས། ཡོངས་སུ་རྫོགས་པར་གྱུར། ཨོཾ་ཏཱབྷེ་ནས། མི་ཕྱེད་པར་གྱུར། རྣམ་རྒྱལ་
བུམ་པའི་ནང་དུ་པད་ཟླའི་གདན་ལྔ། དབུས་ཀྱི་གདན་ལ་ཨོཾ་ལས་འཁོར་ལོ་ཨོཾ་གྱིས་མཚན་པ་ཡོངས་སུ་གྱུར་བ་
ལས། བཅོམ་ལྡན་འདས་ཀུན་རིག་སྐུ་མདོག་དཀར་པོ་ནས་ཉི་མའི་འོད་ཀྱི་རྒྱབ་ཡོལ་མངའ་བོ། ཕྱོགས་བཞིར་
པད་ཟླའི་གདན་རྣམས་ཀྱི་སྟེང་དུ་ཧཱུྃ་ལས་རྡོ་རྗེས་ཞེས་པ་ནས། ཨཱལས་སྣ་ཚོགས་རྡོ་རྗེ་ཨཱཿ ས་མཚན་པ་རྣམས་
ཡོངས་སུ་གྱུར་བ་ལས། དེ་བཞིན་གཤེགས་པ་བཞིར་གྱུར་བ་ནི། ཤར་དུ་ངན་སོང་སྦྱོང་བའི་རྒྱལ་བོ་སྐུ་མདོག་
དཀར་པོ་ཕྱག་གཉིས་ཏིང་ངེ་འཛིན་གྱི་ཕྱག་རྒྱས་རྡོ་རྗེ་དཀར་པོ་རྩེ་ལྔ་བ་བསྣམས་པ། ཞེས་པ་ནས། བྱང་དུ་མེ་
ཏོགཆེར་རྒྱུས་ལྗང་ཁུ་སྐྱབས་སྦྱིན་གྱི་ཕྱག་རྒྱས་སྣ་ཚོགས་རྡོ་རྗེ་བསྣམས་ཤིང་གཡོན་ཏིང་ངེ་འཛིན་གྱི་ཕྱག་རྒྱུ་
མཛད་པ། དེ་བཞིན་གཤེགས་པ་བཞི་བོ་ཡང་ཞེས་པ་ནས། ཉི་མའི་འོད་ཀྱི་རྒྱབ་ཡོལ་མངའ་བ། གཙོ་བོའི་
གཡོན་དུ་བད་ཟླའི་གདན་ལ་ཀཾ་ལས་མཆེ་བ་་གིས་མཚན་པ་ལས་རྡོ་རྗེ་གནོད་སྦྱིན་ནག་པོ་ཞེས་པ་ནས། དེ་
བཞིན་གཤེགས་པ་ཐམས་ཅད་ལས་བསྡིགས་པའི་ཚུལ་དུ་མཛད་ཅིང་། རབ་ཏུ་དགྱེས་པ་སྤྱན་གདངས་པ།
སྒེགས་པའི་ཉམས་ཅན་ཞེས་པ་ནས། ཟླ་བའི་འོད་ཀྱི་རྒྱབ་ཡོལ་ལ་མངའ་བ། ལྷ་ཚོགས་དེ་ཐམས་ཅད་ཀྱི་སྤྱི་བོར་ༀ་
དཀར་པོ་ནས། ཧཱུཾ་སྔོན་པོས་མཚན་པར་གྱུར། ལྷ་རང་རང་གི་ཐུགས་ཀར་ཟླ་བའི་སྟེང་དུ་ཨོཾ་ལ་སོགས་པའི་རང་
325

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རང་གི་ས་བོན་གྱིས་མཚན་པ་ནས། བཅོམ་ལྡན་འདས་ཀུན་རིག་རིགས་ལྔ་རྡོ་རྗེ་གནོད་སྦྱིན་དང་བཅས་པ་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཨོཾ་བཛྲ་ས་མཱ་
ཛ སྤྱན་འདྲེན་རྒྱས་པའམ་ཅུང་ཟད་བསྡུ་ན། མ་ལུས་སེམས་ཅན་ཞེས་སོགས་ཚིགས་བཅད་གཅིག་གི་མཇུག་ཏུ།
འདི་ནི་གཟུགས་དང་ལྷན་ཅིག་ཏུ། ། ཞེས་པ་ནས། དེ་སྲིད་བཅོམ་ལྡན་བཞུགས་སུ་གསོལ། ཞེས་པའི་བར་
རམ། ཡང་ན་སྔར་གྱི་ཚིགས་བཅད་དེའི་མཇུག་དུ། ཛ ཧཱུྃ་བཾ་ཧོ༔ མ་ཧཱ་ཀཱ་རུ་ཎི་ཀ་སོགས། བཅོམ་ལྡན་འདིར་
ནི་བྱོན་པ་ལེགས་ཞེས་སོགས་མཐར། ཀ་མ་ལ་ཡ་ཧཱུཾ་ཨོཾ་བཛྲ་པུཥྛ་ཨཱ༔ ཧཱུྃ། ཞེས་པ་ནས། ཤཔྟ་ཨཱཿ ཧཱུྃ་གྱི་བར་གྱིས་
མཆོད། ཨོཾ་བཛྲ་ཨཾ་ཀུ་ཤ་ཛ ན་ག་བཛྲ་གྷཎྜ་ཧོ༔ ཨོཾ་བཛྲ་ཡཀྵ་ཧཱུཾ། ཨོཾ་བཛྲ་རཀ་ཧཾ། དེ་ནས་མཆོད་ཡོན་ཕུལ་ཏེ་
གནས་བྱིན་གྱིས་བརླབས་ནས། ས་མ་ཡ་ཧཱུཾ། བཛྲ་ཊིའི་མ་ཊ། སརྦ་བིད་ཏྲི་བྱེ་ཛ ཧཱུྃ་བཾ་ཧོ༔ ས་མ་ཡ་ཧཱུཾ་ལན་
གསུམ། ཨ་ཧཾ། སརྦ་བིད་ལན་གསུམ། ཨོཾ་སརྦ་བིད་སརྦ་ཧྲ་ཨཱ་ཝ་ར་ཎ་བི་ཤོ་དྷ་ནེ་ཧ་ན་ཧཱུྃ་ཕཊ། ཅེས་ལན་
གསུམ་ནས། ཨོཾ་སརྦ་བིད་ཎ་ཊ། ལན་གསུམ་བརྗོད་པའི་བར་གཞུང་ལྟར་དང༌། དེ་ནས་ས་མ་ཡ་ཧཱུཾ། བཛྲ་
ཎིཊི་མ་ཆུ། བཛྲ་ཡཀྵ་ཏྲི་ཏེ། ཞེས་པ་ནས། ཨོཾ་བཛྲ་ཡཀྵ་ཧཱུྃ་ལན་གསུམ་གྱི་བར་བརྗོད། ལྷ་ཐམས་ཅད་ཀྱི་
ཐུགས་ཟླ་བའི་སྟེང་དུ་ཧཱུྃ་ལས་རྡོ་རྗེ་རྩེ་ལྔ་བ་ཐོག་མཐའ་མེད་པའི་ཆོས་ཉིད་ཀྱི་ངོ་བོས་མཚན་པར་གྱུར་ས། རྡོ་རྗེ་
དཀར་པོ་རྩེ་ལྔ་བ་མཆུར་ཉས་པར་མཚན་པར་གྱུར། ཨོཾ་བཛྲ་དཾ་ཧོ༔ ཨོཾ་སརྦ་བིད་ས་ཨཱ་ཎནས་ཧཱུྃ་ཕཊ། ཨོཾ་སརྦ་
བ་དེ་ༀ་ནས། ཨོཾ་སརྦ་བིད་ཏྲ་ཊ་ཨོཾ་བཛྲ་ཡཀྵ་ཧཱུཾ། རྡོ་རྗེའི་ལྟེ་བ་ལ་ལྷ་རང་རང་གི་སྔགས་ཀྱིས་མཚན་པར་གྱུར།
གར་དང་ཀླུ་དང་། ཞེས་སོགས་ཀྱི་མཐར། སརྦ་བིད་ལན་ལྔ་དང་། བཛྲ་ཡཀྵ། ལྷ་ཐམས་ཅད་ཀྱི་ཐུགས་ཀར་
ཟླ་བའི་སྟེ་དུ་སྣ་ཚོགས་རྡོ་རྗེས་མཚན་པར་གྱུར། སརྦ་བིད་ལན་ལྔ་དང་། བཛྲ་ཡཀྵ། ལྷ་ཐམས་ཅད་གྱི་ཐུགས་
ཀར་ཟླ་བའི་སྟེང་དུ་དང་པོའི་རྡོ་རྗེ་རྩེ་ལྔ་བས་མཚན་པར་གྱུར། ཨོཾ་བུདྡྷ་ཨ་བྷི་ཥིཉྩ་ཨོཾ། ཞེས་སོགས་ཀྱིས་དབང་
བསྐུར། མཆོད་པ་བྱིན་གྱིས་བརླབས་ཏེ། ཚིགས་བཅད་སྔགས་དང་བཅས་པའམ། ཡང་ན་ཨོཾ་སརྦ་ཏ་ཐཱ་ག་ཏཱ་
ཨནྡྷཾ་ནས། ཤཔྟ་པྲ་ཏཱིཙྪའི་བར་བརྗོད༔ སྒེག་སོགས་བརྒྱུད་ཀྱིས་ཀྱང་མཆོད་ལ། སྣང་སྟོང་མའམ། བསྡུ་ན། །
ཆོས་སྐུ་ནམ་མཁའ་ལས་རིགས་ལྔ་དང༌། རྡོ་རྗེ་གནོད་སྦྱིན་ཐབས་ཆེན་པོ། ། ཞེས་སོགས་ལུས་རྡོ་རྗེ་གནོད་སྦྱིན་
པར་བསྟོད་ནས། ཨོཾ་བཛྲ་ཨུད་ཀ་ཧཱུྃ་ཉེར་གཅིག་སོགས་དང་། ཨོཾ་ཨཱཿ ཧཱུྃ་ལན་བདུན། དུང་ཆོས་ཀྱི་ཆུ་ཡེ་ཤེས་ཀྱི་
བདུད་རྩིར་བྱས། ཞེས་སོགས་དང་། བཟླས་བྱ་རིག་སྔགས་ཀྱིས་བསྐོར་བའི། ཞེས་སོགས་མཐར། རིགས་
ལྔའི་སྔགས་དང་། རྡོ་རྗེ་གནོད་སྦྱིན་ཀྱི་སྔགས་བརྒྱ་སོགས་ཅི་རིག་བཟླ་ ཐུན་མོང་དུ། རྩ་རིགས་འདུན་ནམ་
ཉེར་གཅིག་དང་མཇུག་དུ་ཡིག་རྒྱུ་བརྗོད་པ་སོགས་ལྷག་མ་རྣམས་ཤེས་པར་སླའོ། ། ཞེས་པ་འདི་དེ་སྤྱིར་བྱེད་པའི་
སྐབས་འགའ་ཞིག་ཏུ་ཉེ་བར་མཁོ་བས་བྲིས་བ་ཡིན་ལ། ཀུན་རིག་གི་བུམ་བསྐྱེད་རྒྱས་པ་བྱེད་འདོད་ཀྱང་མ་ལྕོགས་
326

༄༅། ། ཀུན་རིག་གི་བུམ་བསྐྱེད་བསྡུས་པ། །
པའི་ཚེ་འདི་ལྟ་བུའི་བསྡུས་པ་བྱས་ན་ཕུན་སུམ་ཚོགས་པའི་ཡན་ལག་ཡིན་པས་བྱའི་རྒྱས་པ་ལྕོགས་བཞིན་དུ་འདི་མི་
བྱ་སྟེ། ལས་དང་པོ་བར་བསྒོམ་རྒྱུ་མེད་པ་རྣམས་ཀྱིས་རྒྱས་པ་བྱེད་པའི་ཕྱག་སྲོལ་ཡོད་པ་མ་མཉམ་པར་བྱས་ན་
ལེགས་ཀྱི། སླ་ཆོས་ཀྱིས་བསྡུས་པ་བྱེད་མི་རུང་བའི་ཕྱིར་རོ། ། འོན་ཀྱང་ཕྱོགས་འདིར་བུམ་བསྐྱེད་གཏན་མེད་
པར་ལྷོ་སྒོ་བྱེད་པའི་ཕྱག་ལེན་སྣང་ཡང་དེ་ནི་ཅུང་ལེགས་པར་མི་སེམས་ཏེ། ཁྲུས་ཙམ་ཡིན་ན། བུམ་པར་ ལྷ་
བསྐྱེད་པ་དང་། དེ་ལ་དམིགས་ནས་སྔགས་བཟླ་དགོས་པའི་ངེས་པ་མེད་ཀྱང་། ལྷོ་སྒོ་བྱེད་པའི་ཚེ་བསྒྲུབ་བྱའི་
ནད་གདོན་ཞི་བ་དང་ལས་ཉོན་གྱི་དྲི་མ་སྦྱོང་བ་སོགས་ཀྱི་དགོས་པ་ཆེ་བས་དེ་ལ་བུམ་པར་ལྷ་བསྐྱེད་པ་འམ། མ་
ཐའང་བུམ་པའི་ཆུ་བྱིན་གྱིས་རླབས་པའི་སྔགས་བཟླ་བ་ཙམ་མ་བྱས་པར་ལྷ་ལ་ཁྲུས་གསོལ་བའི་ཁྲུས་ཆུ་ཙམ་ལ་བྱ་
བ་དེ་སྒྲུབས་པའི་ནུས་པ་ཁྱད་པར་ཅན་མེད་པས་སོ། ། དེར་མ་ཟད་ལས་བུམ་བསྒྲུབས་པ་ཙམ་གྱིས་ཀྱང་མི་ཆོག་
གོ ། གལ་ཏེ་ལྷོ་སྒོའི་ཚེ་བུམ་པར་ལྷ་བསྐྱེད་པ་འདི་ལྟར་མ་གྲུབ་ན་ནི། བུམ་ཆུ་ལ་དྲི་བཟང་བཏབ་ནས། བུམ་
པའི་ནང་དུ་ཟླ་གདན་ལ་ཨོཾ་དང་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་དེ་ལས་འོད་ཟེར་འཕྲོས་རྒྱལ་
བ་སྲས་བཅས་ཐམས་ཅད་ཀྱིས་བྱིན་རླབས་རྣམས་འོད་དང་བདུད་རྩིའི་རྣམ་པར་བཀུག་ནས་སྔགས་འཕྲེང་ལ་
ཐིམ་པར་གྱུར་བར་བསམས་ཏེ། རྩ་རིག་སོགས་དང་ཀཾ་ཀ་ནི་དང་ཡིག་བརྒྱ་ལྟ་བུ་ཅི་འགྲུབ་བཟླས་པས་ཀྱང་འགྲུབ་
པའི་སྐབས་ཡོད་མོད། དབང་གི་ཚེ་བུམ་པར་ལྷ་ངེས་པར་བསྐྱེད་དགོས་པར་ཀུན་རིག་ཊཱིཀ་ཆེན་ལས་བཤད་
དོ། ། ཞེས་བྱ་བ་འདི་ནི་བཤད་སྒྲུབ་མིང་ཅན་གྱིས་གཞན་ལ་ཕན་འདོད་ཀྱི་བསམ་པས་བྲིས་བ་སྟེ། དད་ལྡན་རི་
ཁྲོད་པ་བློ་བཟང་བཀྲ་ཤིས་ཞེས་བགྱི་བས་གཞན་ལ་ཕན་ཆེད་པར་དུ་བསྒྲུབས་སོ། ། མངྒ་ལཾ། །
327

༄༅། ། ཀུན་རིག་གི་བསྙེན་པ་བྱ་ཚུལ་བཞུགས་སོ། །
ན་མོ་བེ་རོ་ཙ་ན་ཡེ། འདིར་ཀུན་རིག་གི་བསྙེན་པ་བྱ་ཚུལ་མདོར་བསྡུས་ཞིག་གཞན་ལ་ཕན་འདོད་ཀྱི་
བསམ་པས་བརྗོད་པར་བྱ་སྟེ། འདིའི་བསྙེན་པ་རྒྱས་པ་ནི། རྒྱུད་དོན་གསལ་བ་རྩ་འགྲེལ་སོགས་ལས་བཤད་པ་
ལྟར་ཡིན་ལ། དེ་ཡང་རྡོར་དྲིལ་བྱིན་བརླབ་ནས་བསྙེན་པའི་བར་དང༌། དེ་ནས་ཐུན་མཚམས་ཀྱི་བྱ་བ་ལ་འཇུག་
པའི་བར་སྟེ། འདི་ལ་བླ་མེད་ལྟར་ཐུན་བཞི་སོ་སོ་ལ་མངོན་རྟོགས་བསྐྱེད་ཚུལ་རེ་བྱེད་མི་དགོས་ཀྱི། ཐུན་དང་
པོ་ལ་བསྐྱེད་ཟིན་པ་དེས་ཆོག་གོ ། འོན་ཀྱང་སླར་བསྐྱེད་འདོད་ན་ནི་བྱས་ཆོག་ལ། བཟླས་པའི་གྲངས་ནི། རྩ་
རིག་གམ། གཙོ་བོའི་སྔགས་སམ། མེ་ཏོག་ཕོག་པའི་ལྷ་གང་རུང་གི་སྔགས་འབུམ་དང་། འཁོར་རྣམས་ལ་ཁྲི་
ཕྲག་རེའོ། ། གྲུབ་ན་ཡེ་ཤེས་འབེབས་སྔགས་འབུམ་མམ་ཁྲི་དང་། སྦྱིན་སྲེག་ཀྱང་བྱའོ། ། ཐུན་མཚམས་བྱེད་
པར་འདོད་ན། ཡིག་བརྒྱའི་མཇུག་ཏུ་མཆོད་བསྟོད་བྱས་རྗེས། རང་ཉིད་གཙོ་བོ་ལས་ལོགས་སུ་ཕྱེ་སྟེ། ཨོཾ་སརྦ་
བིད་མོ་སོགས་ཀྱིས་གནས་གསུམ་བྱིན་གྱིས་བརླབས་ནས་ཐུན་མཚམས་ཀྱི་བྱ་བ་ལ་འཇུག སླར་ཐུན་གཉིས་པ་
སོགས་ལ་འཇུག་པ་ན་ཉེ་རེག་བྱས་ཏེ། གཙོ་བོའི་དམ་རྒྱ་བཅིངས་ནས། ཛ ཧཱུྃ་བཾ་ཧོ༔ གཙོ་བོ་དང་གཉིས་སུ་
མེད་པར་གྱུར། ཅེས་བརྗོད་ཅིང་བསམས་ལ། མཆོད་བསྟོད་མདོར་བསྡུས་རེ་བྱས་ནས་བསྙེན་པ་ལ་འཇུག་
ཅིང་ཐུན་ཕྱི་མའི་མཐར་མཆོད་ལ་བསྟོད་དོ། ། སླར་ཡང་ཡིག་བརྒྱ་བཟླས་ནས་བཟོད་གསོལ་བསྡུས་པ་བྱས་ཏེ།
བདག་གི་དགེ་བའི་ལས་རྣམས་འདི་དག་གིས། ། ཞེས་པ་ནས་གཟིར་ལས་སྒྲོལ། ། ཅེས་བརྗོད་ཅིང་། མཆོད་
ཡོན་ཕུལ་རྗེས། ཨོཾ་ཁྱོད་ཀྱིས་སེམས་ཅན་དོན་ཀུན་མཛད། ། ཅེས་པའི་ཚིག་བཅད་གྱི་མཐར། སེམས་མ་རྡོ་རྗེ་
མའི་རྒྱུ་བཅིངས་ནས། ཨོཾ་བཛྲ་སཏྭཱ་བཛྲ་མུ བདག་བསྐྱེད་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས།
བཛྲས་མ་ཛ༔ དམ་ཚིག་པའི་རྟེན་བརྟེན་པའི་དཀྱིལ་འཁོར་རྣམས་བསྡུས་ཏེ་རང་ཉིད་ལ་ཐིམ་པར་གྱུར་བར་
བསམས་ལ། རྡོར་སེམས་སུ་གྱུར་བའི་གནས་གསུམ་བྱིན་གྱིས་བརླབས་པ་སོགས་གཞུང་ལྟར་བྱ་བ་དང་། སྨོན་
ལམ་དང་ཤིས་བརྗོད་རྒྱས་བསྡུས་ནི་སྐབས་དང་བསྟུན་ཆོག ཁ་ཅིག་མཆོད་ཡོན་འབུལ་རྗེས་སརྦ་བིད་ཅེས་གཙོ་
བོའི་དམ་རྒྱ་བཀྲོལ་བར་མཛད་ཀྱང་ཆོ་ག་སོགས་ནས་ནི་སྔ་མ་ལྟར་འབྱུང་ངོ་། ། སྤྱིར་གཞན་ལས་དབང་བསྐུར་
328

༄༅། ། ཀུན་རིག་གི་བསྙེན་པ་བྱ་ཚུལ་བཞུགས་སོ། །
བ་དང་། རབ་གནས་དང་། རང་བདག་འཇུག་སོགས་བྱེད་པ་རྣམས་ལའང་བསྙེན་པ་དེ་ལྟར་དགོས་ཤིང་།
བསྙེན་པ་མ་བྱས་པར་དེ་རྣམས་ལ་ཞུགས་ན་ཉེས་པར་འགྱུར་རོ། ། དེ་ལྟར་ཡིན་མོད། ད་ལྟ་ནི་ཀུན་རི་གིས་
ཕྱག་ལེན་ཕྱོགས་ཀུན་ཏུ་ཁྱབ་ཀྱང་། བསྙེན་ཚད་རྫོགས་པ་ལྟ་ཞོག དབང་ཞུས་ནས་བསྙེན་པའི་ཕྱོགས་མཐུན་
ཙམ་བྱེད་མཁན་ཡང་དཀོན་པར་མཐོང་ངོ༌། ། དབང་བསྙེན་མེད་པར་གཞན་དོན་དུ་དམིགས་ནས་ལྷ་ཁྱད་པར་
འདི་རྣམས་ཀྱི་སྒོམ་བཟླས་དང་མཚན་ནས་བརྗོད་པ་དང་མཆོད་བསྟོད་སོགས་བྱས་ན་ནི་གཞན་ལ་ཕན་ཐོགས་
ཀྱང་བསྙེན་པའི་ཕྱོགས་ཙམ་ཞིག་མ་བྱས་པར་གཞན་དོན་དུ་ཆོ་ག་ལ་འཇུག་པའི་གཙོ་བོ་བྱེད་ན་ནི། རང་ལ་ཉེས་
པ་ཆེ་བས་བསྙེན་པ་དགོས་སོ། ། གལ་ཏེ་གོང་ལྟར་མ་གྲུབ་ན། ཅུང་ཟད་བསྡུས་པའམ། ཤིན་ཏུ་བསྡུས་པའི་
བསྙེན་པ་ཞིག་ངེས་པར་བྱ་དགོས་ཤིང་དེ་ལ་འབྲིང་དང་བསྡུས་པ་ཙམ་ནི། ཁྲོ་བོ་སྤྱན་འདྲེན་བསྡུས་པའམ་
འཇོག་པ་གང་རུང་དང༌། རིགས་ལྔའི་སྡོམ་གཟུང་ཀྱང་བཞག་ཆོག འཁོར་ཀྱི་ལྷ་བསྐྱེད་པའི་ཚུལ་པཎ་ཆེན་
རིན་པོ་ཆེའི་ཀུན་རིག་གི་ཆོ་ག་ལྟར་ལྷ་རྣམས་ཀྱི་ས་བོན་ཐམས་ཅད་གསང་འདུས་བཞིན་རིམ་གྱིས་བསྐྱེད་དེ་དེ་
ལས་ཕྱག་མཚན་ས་བོན་གྱིས་མཚན་པ་དང་དེ་རྣམས་ཡོངས་སུ་འབྱུང་བ་ལྷ་རྣམས་སུ་བསྐྱེད་པ་སྟེ། དེ་ཡང་རྩ་
བའི་ལྷ་དང་མགྲོན་རྣམས་ཀྱི་ལྷའི་སྡེ་ཚན་སོ་སོར་བྱ་ཞིང་དེ་མན་ཆད་གཞུང་ལྟར་དང་། སྤྱན་འདྲེན་གྱི་ཚིགས་
བཅད་རྒྱས་བསྡུས་གང་རུང་དང་། འཕྲིན་ལས་དང་མཆོད་བསྟོད་ལའང་རྒྱུས་བསྡུས་གཉིས་སོ། ། དེ་ཡང་མ་
གྲུབ་ན། དང་པོ་སྦྱོར་བ་བྱས་ནས་ཕྱག་རྒྱ་བཞིས་རྒྱུས་འདེབས་པ་ནས་གཙོ་བོའི་བསྟོད་པ་དང་། དེའི་བསྙེན་པ་
འབུམ་བྱས་རྗེས། རང་གཙོ་བོར་གསལ་བའི་མདུན་དུ་སྐད་ཅིག་གིས་དཀྱིལ་འཁོར་བའི་ལྷ་རྣམས་དམིགས་ནས་
མཆོད་བསྟོད་ཀྱི་མཐར་རྩ་ བའི་ལྷ་རྣམས་ཀྱི་བསྙེན་ གྲངས་རྫོགས་པར་བྱར་རུང་བར་སྔགས་རིམ་སོགས་ཀྱི་
དགོངས་པར་མངོན་ཏེ། སྔགས་རིམ་དུ་སངས་རྒྱས་གསང་བའི་ལུང་དྲངས་ནས། ཐ་ན་སྙིང་པོའི་དོན་གྱིས་
རང་སངས་རྒྱས་ཀྱི་སྐུར་བསྒྱུར་ཏེ། མདུན་དུ་ཡང་སངས་རྒྱས་ཀྱི་སྐུ་ཚིག་ཙམ་གྱིས་བསྒོམ་ཞིང་ཞེས་པ་ནས། དེ་
ཙམ་ཡང་ཁྱད་ཆེ་པས་གསོན་པོ་དང་གཤིན་པོ་ལ་དབང་བསྐུར་བ་དང་རབ་གནས་སོགས་རྣལ་འབྱོར་རྒྱུད་ཀྱི་སྒོ་
ནས་བྱེད་པ་རྣམས་ཀྱིས་ཐ་ནའང་སྒོམ་པ་དེ་ཙམ་རེ་བྱས་ནས་རང་རང་གི་བཟླས་པ་རྫོགས་པར་བྱ་དགོས་སོ། །
ཞེས་གསུངས་པའི་ཕྱིར་རོ། ། དེ་ཡང་གཙོ་བོའམ། མེ་ཏོག་ཕོག་པའི་ལྷ་གང་རུང་ཞིག་གི་བསྙེན་པ་བྱ་བ་སྟེ།
འདིར་གཙོ་བོའི་དབང་དུ་བྱས་ན་གཞལ་ཡས་ཁང་བསྐྱེད་མི་བསྐྱེད་གཉིས་དང་། བསྐྱེད་པ་ལའང་ཕྱི་ནང་གི་
གཞལ་ཡས་ཁང་གཉིས་ཀ་བྱེད་མི་བྱེད་པའི་ལུགས་གཉིས་ལས། མི་བྱེད་པ་ནི་དོན་ལ་གནས་སོ། ། གཞལ་ཡས་
ཁོང་མི་བསྐྱེད་ན། ཐོག་མར་རྡོར་དྲིལ་བྱིན་རླབས་སོགས་གྲུབ་ནའང་ལེགས་ཤིང་། གྲུབ་མ་གྲུབ་གང་ལྟར་ཡང་།
329

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཤུ་ནྱ་ཏའི་སྔགས་བརྗོད་ནས་སྟོང་བའི་ངང་ལས་ཨོཾ་སཾ་ཨོཾ་ལས་སེངྒེའི་ཁྲིའི་སྟེང་དུ་ཧི ལས་སྣ་ཚོགས་པདྨ་དང་ཨ་
ལས་ཟླ་བའི་དཀྱིལ་འཁོར་གྱི་སྟེང་དུ་ཨོཾ་ལས་འཁོར་ལོ་ཨོཾ་གྱིས་མཚན་པ་ལས། ཞེས་པ་ནས། མི་སྣང་བར་གྱུར་
ཏོ་ཞེས་པའི་བར་རམ། རྒྱབ་ཡོལ་མངའ་བ་ཞེས་པའི་བར་གང་རུང་། དེ་ནས། རང་གི་སྤྱི་བོར་ཨོཾ་དཀར་པོ་
ནས་ཧཱུྃ་སྔོན་པོ། རང་གི་ཐུགས་ཀའི་ཨོ་ལས་འོད་ཟེར་འཕྲོས། བཅོམ་ལྡན་འདས་ཀུན་རིག་རྣམ་པར་སྣང་
མཛད་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཨོཾ་
བཛྲ་ས་མཱ་ཛ༔ མ་ལུས་སེམས་ཅན་ནས་འཁོར་བཅས་གནས་འདིར་གཤེགས་སུ་གསོལ། ། ཛ ཧཱུྃ་བཾ་ཧོ མ་ཧཱ་ག་
རུ་ཎི་སོགས་དང་། བཅོམ་ལྡན་འདིར་ནི་བྱོན་པ་ལེགས། ། ཞེས་པ་ནས། གཙོ་བོའི་དམ་རྒྱ་བཅིངས་ནས་སྙིང་
པོ་དང་སྔགས་གསུམ་རེ་བརྗོད་དེ། རང་གི་ཐུགས་ཀར་ཟླ་བའི་སྟེང་དུ་ཧཱུྃ་ལས་རྡོ་རྗེ་རྩེ་ལྔ་བ་ནས་ངོ་བོས་མཚན་
པར་གྱུར། རང་གི་ལྐོག་མར་ཧི ནས་ཤྲཱི་ཧོ། ཨོཾ་སརྦ་བིད་སོགས་གཙོ་བོའི་སྔགས་ཙམ་དང་། རྡོ་རྗེའི་ལྟེ་བ་ལ་
རང་གི་སྔགས་ཀྱིས་མཚན་པར་གྱུར། གར་དང་གླུ་དང་ནས་ལས་ཀྱི་ཕྱག་རྒྱ་དབང་དུ་གྱུར། ། སརྦ་བིད། རང་
གི་ཐུགས་ཀར་ཟླ་བའི་སྟེང་དུ་སྣ་ཚོགས་རྡོ་རྗེས་མཚན་པར་གྱུར། སརྦ་བིད། རང་གི་ཐུགས་ཀར་ཟླ་བའི་སྟེང་དུ་
དང་པོའི་རྡོ་རྗེ་རྩེ་ལྔ་བས་མཚན་པར་གྱུར། ༀ་བུ་དྷ་ཨ་བྷི་སོགས་ཀྱིས་དབང་བསྐུར་ནས། གཙོ་བོའི་འཕྲིན་ལས་
ཙམ་བཅོལ། ། མཆོད་པ་བྱིན་གྱིས་བརླབས་ཏེ། རབ་འབྱམས་རྒྱ་མཚོ་འམ། ཨོ་བེ་རོ་ཙ་ན་ཨརྒྱུ་སོགས་སམ།
ཨོཾ་སརྦ་ཏ་ཐཱ་ག་ཏ་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ་ནས། ཤཔྟའི་བར་དང་སྒེག་སོགས་བརྒྱད་ཀྱིས་ཀྱང་མཆོད་དེ། མཉམ་
མེད་མི་གཡོ་ཞེས་སོགས་ཀྱི་ཚིགས་བཅད་གཅིག་གམ། ཆོས་དབྱིངས་ཡེ་ཤེས་སོགས་ཀྱི་ཚིགས་བཅད་གཅིག་གིས་
བསྟོད། འདི་དེ་སངས་རྒྱས་སོགས་བརྗོད་དམ་མིན་ཀྱང་རུང་ལ་རང་གི་ཐུགས་ཀར་བཟླས་པའི་སྔགས་ནས་འོད་
ཟེར་ཅན་དང་ཞལ་གྱི་སྔགས་ཀྱི་སྒྲ་བྱུང་བར་གྱུར་ཅེས་བརྗོད། གཙོ་བོའི་བསྙེན་པ་འབུམ་བྱ་ཞིང་རྩ་རིག་ཀྱང་ཅི་
འགྲུབ་བཟླའོ། ། འབུམ་སོང་རྗེས་ཚོགས་ཞིང་ཟུར་དུ་གསལ་བ་ལྟར་བྱས་ལ། ལྷ་གཞན་རྣམས་ཀྱི་སྔགས་ཅི་
འགྲུབ་དང་། ཡིག་བརྒྱ་བཟླའོ། ། ཐུན་མཚམས་སུ་ལྷ་གསར་དུ་བསྐྱེད་མི་དགོས་པས། སྔར་བསྐྱེད་ཟིན་དྲན་
པ་ཙམ་བྱས་ནས་བཟླས་པ་བྱའོ། ། འདིར་ལྷ་ཐམས་ཅད་ཀྱི་བསྙེན་གྲངས་རྫོགས་པ་ནི་ཉིན་ཞག་བཅོ་ལྔའི་སྐོར་
ལས་མི་འགོར་ཞིང་། གཙོ་བོའི་བསྙེན་གྲངས་འབུམ་དང་ལྷ་གཞན་རྣམས་དང་རྩ་རིག་ཅི་འགྲུབ་བྱེད་པ་ལ་ནི་
བདུན་གཅིག་ལས་ལྷག་མི་དགོས་པར་སྣང་བས་འདི་ཙམ་ལ་ནི་ལེ་ལོ་མི་བྱེད་པར་འབད་པར་མཛོད་ཅིག འོན་
ཀྱང་ཆོ་གར་རྩ་རིག་དང་མེ་ཏོག་ཕོག་པའི་ལྷའི་སྔགས་གང་རུང་འབུམ་བཟླ་བར་བཤད་ནས། གཙོ་བོའི་སྔགས་
བཟླ་བའི་དངོས་སུ་མི་གསལ་ཡང་དོན་གྱིས་དེ་གསུམ་འདམ་ང་ཅན་དུ་བསྟན་ལ། ཊཱིཀ་ཆེན་ནས་གཙོ་བོའི་
33)

༄༅། ། ཀུན་རིག་གི་བསྙེན་པ་བྱ་ཚུལ་བཞུགས་སོ། །
སྔགས་དང་མེ་ཏོག་ཕོག་པའི་ལྷའི་སྔགས་གཉིས་འདམ་ང་ཅན་དུ་གསལ་བར་བཤད་ཅིང་། ཡོན་ཏན་བཤེས་
གཉེན་གྱི་ཊིཀ་ཆུང་དང་། རྗེ་ཡབ་སྲས་ཀྱི་སློབ་མ་གཞན་གྱིས་མཛད་པའི་ལྷན་ཐབས་གཉིས་ཀར་ཡང་རྩ་རིག་
དང་གཙོ་བོའི་སྔགས་དང་མེ་ཏོག་ཕོག་པའི་ལྷའི་སྔགས་གསུམ་པོ་གང་རུང་འདམ་ང་ཅན་དུ་བཤད་དེ། རྩ་རིག་
རབ་ཡིན་ཀྱང་། གཙོ་བོའི་སྔགས་དང་། མེ་ཏོག་ཕོག་པའི་ལྷའི་སྔགས་གང་རུང་འབུམ་བཟླས་ཀྱང་འགྲུབ་པ་ནི།
ཁུངས་དེ་གཉིས་སུ་མ་ཟད་ཆོ་ག་གཞན་གྱི་བསྙེན་པའི་རིགས་འགྲོས་ཀྱིས་ཀྱང་ཤེས་སོ། ། བསྙེན་པའི་བདག་
བསྐྱེད་ཀྱི་བསྡུ་རིམ་གོང་གི་དེ་ལྟར་ཡིན་པར་གཞུང་དུ་གསལ་ཞིང་། སྤྱིར་བདག་བསྐྱེད་ཀྱི་མཇུག་ཏུ་བསྡུ་རིམ་
ཀྱང་དེས་གོ་མོད། འདི་ལྟར་བྱ་བ་ཆོ་གའི་གཞུང་ལས་མི་གསལ་བའི་རྐྱེན་གྱིས། ད་ལྟ་ཕྱག་ལེན་དུ་ཆོ་ག་རྫོགས་
པའི་མཇུག་དུ་བུམ་ལྷ་དང་ལྷན་ཅིག་དམ་རྒྱ་བཀྲོལ་ནས་ཡེ་ཤེས་པ་གཤེགས་ཤིང་དམ་ཚིག་པ་རང་ལ་བསྡུ་བའི་
ཚུལ་དར་རོ། ། འོན་ཀྱང་གསང་བདེ་གཉིས་ལ་སོགས་པའི་ཆོ་ག་གཞན་གྱི་རིགས་འགྲོས་སྦྱར་ན་འདིའི་ཆོ་གའི་
གཞུང་ལྟར་བདག་བསྐྱེད་ཟིན་པའི་མཇུག་དེ་མ་ཐག་ཏུ་དམ་རྒྱ་བཀྲོལ་ཚུལ་བསྡུས་པ་དེའི་སྒོ་ནས་བདག་བསྐྱེད་ཀྱི་
ཡེ་ཤེས་པ་གཤེགས་ཤིང་དམ་ཚིག་པ་རང་ལ་བསྡུས་ནས་རྡོར་སེམས་ཀྱི་ང་རྒྱལ་གྱིས་བུམ་བསྐྱེད་དང་མདུན་བསྐྱེད་
བསྒྲུབས་ན་བདེ་ཞིང་འཐད་པར་མཐོང་སྟེ། ད་ལྟའི་ཕྱག་ལེན་ལྟར་བུམ་བསྐྱེད་ལ་འགལ་བ་མི་འདུག་ཀྱང་
བདག་བསྐྱེད་མ་བསྡུས་པར་མཇུག་གི་བར་དུ་རང་དགར་བཞག་པ་འདི་ཅུང་མི་བདེ་བར་སེམས་སོ། ། དེ་བཞིན་
དུ་བུམ་བསྐྱེད་ཀྱི་མཇུག་དེ་མ་ཐག་བུམ་ལྷའི་ཡེ་ཤེས་པ་པ་ཤེགས་ཤིང་དམ་ཚིག་པ་འོད་ཞུ་བྱས་ན་ལེགས་པར་
འདིའི་གཞུང་ཁ་ཅིག་ཏུ་བཤད་འདུག་པ་ལྟར་འཐད་པར་གོ་ནས། དེའི་རྒྱུ་མཚན་ལོགས་སུ་བྲིས་ཡོད་པས་
འདོད་ན་བལྟའོ། ། དེ་ལྟར་བརྗོད་པ་འདི་དག་ཁ་ཅིག་གི་ཡིད་དུ་མི་འབབ་ཀྱང་རང་གི་བསམ་ཚོད་ཙམ་སྨྲས་པ་
ཡིན་པས་བཟོད་པར་གསོལ་ལོ། ། ཞེས་པ་འདི་ནི་ཡང་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་སྦྱར་བ་སྟེ་
གནས་བརྟན་སྦྱིན་པ་བློ་བཟང་གིས་པར་དུ་བསྒྲུབས་པའི་ཚེ་ཡི་གེ་བ་ནི་སྐྱིད་ཕུག་སྒང་བའོ། ། ། ། དགེའོ། །
331

༄༅། ། རབ་གནས་བཀྲ་ཤིས་སྙེ་མའི་དགོངས་རྒྱན་དོན་
གསལ་ཞེས་བྱ་བ་བཞུགས་སོ། །
བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། ། འདིར་རབ་གནས་བཀྲ་ཤིས་སྙེ་མའི་
དགོངས་པ་བཞིན་ལག་ལེན་ཁྱེར་བདེར་བརྗོད་པར་བྱ་བ་ལ། ཐོག་མར། གསང་བདེ་འཇིགས་གསུམ། གང་ལ་
བརྟེན་པ་དེའི་བདག་བསྐྱེད་རྒྱས་བསྡུས་ཇི་ལྟར་རིགས་པར་བྱ། ཞེས་སོགས་གསུངས་པ་ལྟར་ཡིན་ཡང་། འདིར་
གཙོ་བོར་འཇིགས་བྱེད་ཀྱི་དབང་དུ་བྱས་ན། འདི་ལ་གསུམ། སྔོན་འགྲོའི་རིམ་པ། དངོས་གཞིའི་རིམ་པ།
མཇུག་མངའ་དབུལ་སོགས་ཀྱི་རིམ་པའོ། ། དང་པོ་ལ་གསུམ། ཐོག་མར་བྱ་བའི་རིམ་པ། སྦྱངས་པའི་རིམ་པ།
ཁྲུས་ཀྱི་རིམ་པའོ། ། དང་བོ་ལ་སྡོམ་ནི། བདག་བསྐྱེད་བུམ་པ་ལྷག་གནས་བྱ། ། ཁྲུས་སྟེགས་རྒྱུན་བྲི་མངའ་
དབུལ་བྲི ། གསོལ་ གདབ་ སེམས་བསྐྱེད་རྟེན་བསྐྱེད་དེ། ། གདན་ ལ་ རྟེན་བཞག་ཆུ་བཞི་དབུལ། ། ཞེས་
གསུངས་པ་ལྟར། ཐོག་མར་འཇིགས་བྱེད་ཀྱི་བདག་བསྐྱེད་དབུལ་བ་ལྷ་གནས་ཀྱང་བྱས་ལ། ཁྲུས་སྟེགས་སྒོ་ནུབ་
ཏུ་བསྟན་པའི་རེ་ཁ་གྲུ་བཞིའི་དབུས་སུ། པདྨ་འདབ་བརྒྱད་ཚོན་གྱིས་བྲིས་པའམ། མངའ་དབུལ་ཚང་པར་ཡོད་
ན་དེས་ཀྱང་ཆོག མེད་ན་གསར་དུ་བྲི་ཞིང་ཁྲུས་སྟེགས་ཀྱི་མཐར་རྒྱུན་གྱིས་མཛེས་པར་བྱའོ། ། ཡེ་དྷརྨཱའི་སྒོ་ནས་
མེ་ཏོག་སྒྲུབ་ཚུལ་འོག་ཏུ་འབྱུང་ཡང་། བུམ་ཆུ་འདིས་གསོལ་གདབ་ཀྱི་སྐབས་ཀྱི་མེ་ཏོག་ལའང་བྲན་དགོས་པས་
ལག་ལེན་གྱི་ཚེ་བུམ་པ་ལྷ་གནས་ཀྱི་རྗེས་སུ་བྱེད་དོ་ཞེས་གསུངས་པས། ། དེའི་རིམ་པ་ནི། མེ་ལོང་ལ་ ཙནྡན་
དཀར་པོ་དང་གུར་ཕུམ་གྷི་ཧད་སོགས་སྦྱར་བའི་མཚལ་ལམ་སྣག་ཚས་ཡེ་དྷརྨཱ་དྲག་ཏུ་བརྗོད་བཞིན་པར་དབུས་སུ་
ཨོཾ་མམ་ཧཱུྃ་དང་། མཐར་ཡེ་དྷརྨཱའི་ཡི་གེ་རྣམས་མགོ་ཕྱིར་བསྟན་ཏེ་བྲིས་ལ་མེ་ཏོག་གི་སྟེང་དུ་གཞན་ལ།ཡེ་དྷརྨཱའི་
སྔགས་ཕྲེང་གྱེན་དུ་འགྲེང་ཞིང་འོད་ཟེར་དང་བཅས་པར་གྱུར་པའི་འོད་ཟེར་གྱིས་འཇིག་རྟེན་དང་འཇིག་རྟེན་
ལས་འདས་པའི་བཅུད་ཐམས་ཅད་དང་། རྒྱལ་བ་སྲས་བཅས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་
བསྡུས་ནས་སྔགས་ཕྲེང་མེ་ཏོག་དང་བཅས་པ་ལ་ཐིམ་པར་གྱུར་བར་བསམས་ལ། ཡེ་དྷརྨཱ་བརྒྱ་རྩ་སོགས་ཅི་འགྲུབ་
བཟློས་ལ་མེ་ཏོག་བསྒྲུབས། དེ་ནས་ཡེ་དྷརྨཱ་བྲིས་པ་དེ་བུམ་ཆུས་བཀྲུས་ནས་མེ་ཏོག་ལ་དྲན་ཅིང་བུམ་ཆུས་ཀྱང་
བཀྲུ། འདིར་རྫས་རྣམས་སྣོད་སོ་སོར་བཤམས་ཚུལ་འོག་ནས་འབྱུང་བ་ལྟར་བྱ་ཞིང༌། ཁྲུས་བུམ་རྒྱུས་པ་འདོད་ན་
332

༄༅། ། རབ་གནས་བཀྲ་ཤིས་སྙེ་མའི་དགོངས་རྒྱན་དོན་གསལ། །
གཞན་ནས་འབྱུང་བ་ལྟར་དང་མཆོད་པ་བྱིན་རླབས་ཀྱང་བྱའོ། ། དེ་ནས་སྐབས་འདིར་ཆས་འཇུག་བྱེད་པའམ་མ་
བྱས་ཀྱང་མི་འགལ་ལ། གསོལ་བ་གདབ་ཅིང་སེམས་བསྐྱེད་པ་ནི་ལག་ཏུ་མེ་ཏོག་ཐོགས་ཏེ། སྟོན་པ་སངས་རྒྱས་
ཀྱི་ཡོན་ཏན་དྲན་བའི་སྒོ་ནས། གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་
འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཏེ། རྒྱུ་
དང་འབྲས་བུའི་དགོངས་པ་ཕུན་སུམ་ཚོགས་པ་དང་ལྡན་པ། ཆོས་ཐམས་ཅད་ཐུགས་སུ་ཆུད་པའི་སངས་རྒྱས་
བཅོམ་ལྡན་འདས་འདི་དག་གིས་རབ་ཏུ་གནས་པར་བགྱིའོ། ། གང་འདི་བཅོམ་ལྡན་འདས་ཀྱི་བྱང་ཆུབ་ཀྱི་
ཕྱོགས་ཀྱི་ཆོས་སུམ་ཅུ་རྩ་བདུན་དང་ཡང་དག་པར་ལྡན་པ། སྟོབས་བཅུ་དང༌། མི་འཇིགས་པ་བཞི་དང་། མ་
འདྲེས་པའི་དྲན་པ་ཉེ་བར་གཞག་པ་གསུམ་དང་ཐུགས་རྗེ་ཆེན་པོ་ལ་སོགས་པ་མདོར་ན་སློབ་པ་དང་མི་སློབ་པའི་
སངས་རྒྱས་སུ་བྱེད་པའི་ཆོས་རྣམས་དང་ལྡན་པ། དེའི་ཉེས་པའི་སྐྱོན་ཐམས་ཅད་དང་བྲལ་ཞིང་། བདེ་བར་
གཤེགས་པའི་ཡོན་ཏན་གྱི་ཆོས་ཚད་མེད་པ་དང་ལྡན་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་
གནས་པར་བགྱིའོ། ། གང་འདི་བཅོམ་ལྡན་འདས་ཀྱི་བླ་ན་མེད་པའི་ཚུལ་ཁྲིམས་ལ་སོགས་པའི་ཕུང་བོ་ལྔ་དང་
ཡང་དག་པར་ལྡན་པ། ཆོ་འཕྲུལ་གསུམ་དང་། ཏིང་ངེ་འཛིན་གསུམ་དང་། བསླབ་པ་གསུམ་དང་། ཚངས་
པའི་གནས་པ་བཞི་དང་། འཕགས་པའི་བདེན་པ་བཞི་དང་ཡང་དག་པར་ལྡན་པ། དེའི་ཡང་དག་པ་ཕྱིན་ཅི་མ་
ལོག་པའི་ཡེ་ཤེས་དང་། ཤེས་བྱའི་ཡུལ་ཐམས་ཅད་བརྙེས་པས་ཉོན་མོངས་པ་ལ་སོགས་པ་རྣམས་མ་ལུས་པར་
སྤངས་པ་དང༌། བདུད་བཞི་ལས་རབ་ཏུ་རྒྱལ་བའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་
གནས་པར་བགྱིའོ། ། གང་འདི་བཅོམ་ལྡན་འདས་ཀྱི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དང་། བསོད་
ནམས་དང་ཡེ་ཤེས་གྱི་ཚོགས་ཡང་དག་པར་བསགས་པ་དང་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་
ཡང་དག་པར་བརྒྱན་པ་དང་། དཔེ་བྱད་བཟང་པོ་བརྒྱད་ཅུས་རྣམ་པར་མཛེས་པ་དང་། སྐྱེས་བུ་ཆེན་པོའི་སྐུ་
ལྟ་བས་ཆོག་མི་ཤེས་པ་དང་། མཐོང་ན་མི་མཐུན་པ་མེད་པ་སྟེ། དེའི་གཟུགས་ཀྱི་སྐུའི་འབྱོར་བ་མཐར་ཐུག་པ།
འགྲོབ་མ་ལུས་པའི་རྩ་ལག་ཏུ་གྱུར་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་
བགྱིའོ། ། ཞེས་བརྗོད་ཅིང་། མཐར་རབ་ཏུ་གནས་བྱའི་རྟེན་ལ། མེ་ཏོག་འདོར། སྤོས་ཀྱིས་བདུག རོལ་མོ་
དབུལ་ཞིང་། ཨོཾ་ན་མོ་བྷ་ག་ཝ་ཏེ། ཤཱཀྱ་མུ་ནེ་ཡེ། ཏ་ཐཱ་ག་ཏ་ཡ་ཨར་ཧ་ཏེ། སོ་མྱག་སཾ་བུད་དྷཱ་ཡ། ཏཏྱ་ཐཱ།
ཨོཾ་མུ་ནེ་མུ་ནེ་མ་ཧཱ་མུན་ཡེ་སྭཱཧཱ་དང་། ༀ་ཡ་མཱནྟ་ག་ཧཱུྃ་ཕཊ་སོགས་པར་དུ་གནས་བྱའི་ལྷ་གང་ཡིན་གྱི་སྙིང་པོ་ཉེ་
333

༄༅། ། རྗེ་བཙུན་གྲུ་གས་པ་བཤད་སྒྲུབ་ཀྱི་གསུང་འབུམ། །
སྙིང་སོགས་ཀྱི་སྔགས་དང༌། ༀ་བཛྲ་ས་ཏྭ་ཧཱུྃ་དང་ཨོཾ་ཨཱཿ ཧཱུྃ་ཞེས་བརྗོད་དོ། ། ཅུང་ཟད་སྤྲོ་ན་རབ་ཏུ་གནས་པར་
བགྱིའོ་ཞེས་པའི་ཚིག་མཚམས་རྣམས་སུ་སྔགས་བརྗོད་ཅིང་མེ་ཏོག་འདོར་ཞིང་། ལན་གསུམ་མམ་གཅིག་གིས་
ཀྱང་ཆོག དེ་ནས་སེམས་བསྐྱེད་པ་ནི། སེམས་ཅན་ཐམས་ཅད་ལ་བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་ལ།
འདི་སྐད་ཅེས། ། ངོ་མཚར་ཆེན་པོ་གྲངས་མེད་ཅིང་བསམ་གྱིས་མི་ཁྱབ་པ་དང་ལྡན་པའི་སངས་རྒྱས་བཅོམ་ལྡན་
འདས་ཐམས་ཅད་ལ་བདག་ཕྱག་འཚལ་ཞིང་སྐྱབས་སུ་མཆིའོ། ། དེ་དག་ཐམས་ཅད་བདག་ལ་དགོངས་སུ་
གསོལ། བདག་གིས་སེམས་ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་རབ་ཏུ་གནས་པར་བགྱི་བས།
དེའི་མཐུས་བདག་གིས་སེམས་ཅན་ཐམས་ཅད་ཀྱི་དབུགས་དབྱུང་ངོ༌། ། འཁོར་བའི་གཅོང་རོང་ཆེན་པོ་ལས་
བསྒྲལ་བར་བགྱིའོ། ། ཕས་ཀྱི་རྒོལ་བ་བདུད་དང་ལོག་འདྲེན་ཐམས་ཅད་ཕམ་པར་བགྱིའོ། ། སེམས་ཅན་
རྣམས་ཀྱི་བག་ཆགས་ཀྱི་འཚམས་སྦྱོར་བའི་ཉོན་མོངས་པའི་རྟོག་པ་ཐམས་ཅད་བསལ་བར་བགྱིའོ། ། སེམས་
ཅན་རྣམས་ཀྱི་ང་རྒྱལ་གྱི་རི་བོ་བསྙིལ་བར་བགྱིའོ། ། སེམས་ཅན་རྣམས་ཀྱི་སྐྱེ་བའི་ལྗོན་ཤིང་རྩད་ནས་བཅད་
དོ། ། འཆི་བད་ག་གི་ཉི་མ་ཕྱེ་མར་བརླག་གོ ། མ་རིག་པའི་མུན་པ་བསལ་བར་བགྱིའོ། ། མ་དད་པ་དང་།
ཕྱི་རོལ་བ་དག་དང་། ལྟབ་ཕྱིན་ཅི་ལོག་པ་དག་ཡང་དག་པའི་ལྟ་བ་ལ་གཟུང་ཅིང་དད་པར་བསྒྱུར་རོ། ། ལས་
ཀྱི་ཆུ་བོ་བཟློག་པར་བགྱིའོ། ། སྲིད་པའི་རྒྱ་མཚོ་བསྐམ་པར་བགྱིའོ། ། ཆོས་ཀྱི་སྒྲོན་མེ་སྤར་བར་བགྱིའོ། །
བྱང་ཆུབ་ཀྱི་ལམ་བསྟན་པར་བགྱིའོ། ། བཟོད་པ་དང་དེས་ས་ལ་གཟུང་ངོ་། ། བསམ་གཏན་གྱི་བདེ་བ་ལ་ཆེར་
བསྩལ་ཏོ། ། འདོད་ཆགས་ཀྱི་མེ་དཔུང་ཞི་བར་བགྱིའོ། ། ཞེ་སྡང་གི་མཚོན་རྣོན་པོ་གཞོམ་པར་བགྱིའོ། །
བདེན་པ་ལ་གཟུང་ངོ་། ། ཕྲག་དོག་ཞི་མཚུངས་ཞི་བར་བགྱིའོ། ། སེར་སྣའི་མདུན་པ་དགྲོལ་བར་བགྱིའོ། །
སྡུག་བསྔལ་ཐམས་ཅད་ཞི་བར་བགྱིའོ། ། འཇིགས་པ་མ་མཆིས་པ་དང་བདེ་བ་ཆེན་པོའི་གྲོང་ཁྱེར་དུ་འཇུག་ཅིང་
གནས་པར་བགྱིའོ། ། དེ་བས་ན་བདག་ལ་ལས་ཀྱི་དངོས་གྲུབ་ཀྱི་མཆོག་སྩོལ་ཞིང་གནང་པར་མཛད་དུ་
གསོལ། ། ཞེས་བརྗོད་ཅིང་མེ་ཏོག་གཏོར་རོ། དེ་ནས་རྟེན་བསྐྱེད་པ་ནི། ཨོཾ་ཁཆ་དྷིཀ་ཧཱུྃ་ཕཊ། ཞེས་བརྗོད་
ཅིང་ལས་བུམ་གྱི་ཆུ་རྟེན་ལས་གཏོར་ཏེ་བསངས། ཤུནྱ་ཏས་སྟོང་བར་སྦྱངས། སྟོང་བའི་ངང་ལས་སྐུ་གཟུགས་
རྣམས་སྣ་ཚོགས་པདྨ་དང་ཉི་མའི་གདན་ལ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ཡོངས་སུ་གྱུར་བ་ལས་དཔལ་རྡོ་རྗེ་
འཇིགགས་བྱེད་ཆེན་པོ་སྐུ་མདོག་མཐིང་ནག ཞེས་པ་ནས། ཀློང་དཀྱིལ་ན་བཞུགས་པ། དེའི་བང་ན་ཡུམ་རྡོ་
རྗེ་རོ་ལང་མ་ནས་ཡབ་ལ་འཁྱུད་པ། གསང་འདུས་ཀྱི་སྒོ་ནས་ཡིན་ན་ཞེ་སྡང་རྡོ་རྗེའམ་རྡོ་རྗེ་འཆང་ཡུམ་བཅས་སུ་
བསྐྱེད་ཀྱང་རུང་། གསུང་རབ་ཀྱི་པོ་ཏི་དང་གཟུངས་རྣམས་པད་ཉིའི་སྟེང་དུ་ཧི༔ ལས་པདྨ་བྷི ས་མཚན་པ་ལས་
334

༄༅། ། རབ་གནས་བཀྲ་ཤིས་སྙེ་མའི་དགོངས་རྒྱུན་དོན་གསལ། །
འོད་དཔག་མེད་དམར་པོ་པདྨ་དང་དྲིལ་བུ་འཛིན་པ་རང་འདྲའི་ཡུམ་གོས་དཀར་མོས་འཁྱུད་པ། ཡང་ན་
འདོད་ཆགས་གཤིན་རྗེ་གཤེད་དུ་བསྐྱེད། མཆོད་རྟེན་དང་གཙུག་ལག་ཁང་སོགས་པད་ཟླའི་སྟེང་དུ་ཧཱུྃ་ལས་
འཁོར་ལོ་ཧཱུྃ་གྱིས་མཚན་པ་ལས་རྣམ་སྣང་དཀར་པོ་འཁོར་ལོ་དང་དྲིལ་བུ་འཛིན་པ་རང་འདྲའི་ཡུམ་སྤུན་མ་ལ་
འཁྱུད་པ། ཡང་ན་གཏི་མུག་གཤིན་རྗེ་གཤེད་དུ་བསྐྱེད། དེ་རྣམས་ཡོངས་སུ་བྱུང་པ་ལས་ལྷ་དེ་དག་གཟུགས་
བརྙན་དུ་ཤར་བའི་གསུང་རབ་ཀྱི་ཡིག་འབྲུ་དང་། མཆོད་རྟེན་དང་གཙུག་ལག་ཁང་དང་ཁང་བཟང་དང་སྐུ་
གཟུགས་སོ་སོར་གྱུར། བའམ་གང་རུང་ཡིན་པ་དེ་བརྗོད། ཡང་ན་ཐུན་མོང་ཏུ། རྟེན་རྣམས་སྣ་ཚོགས་པདྨ་
དང་ཉི་མའི་གདན་ལ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ཞེས་པ་ནས་ཡབ་ལ་འཁྱུད་པའི་བར་དང་། དེ་རྣམས་ཡོངས་
སུ་གྱུར་བ་ལས་ཞེས་པ་མན་གཞུང་དུ་ཡོད་པས་བརྗོད་ན་ལེགས་ཤིང་། གཟུགས་བསྒྱུར་དུ་དོགས་ན་བཞག་ཆོག
རྟེན་ན་བཟའ་སེར་བོས་གཡོག་ཅིང་མེ་ཏོག་དང་ལྡན་པར་བྱའོ། ། ཨོཾ་ཏི་ཥྛ་བཛྲ་ཧོ༔ ཨོཾ་སྤ་ར་ཎ་བཛྲ་ཧོ ཞེས་
བརྗོད། གདན་ལ་རྟེན་བཞག ཆུ་བཞི་དབུལ་བ་ནི། རྟེན་རྣམས་ཁྲུས་དཀྱིལ་གྱི་སྟེང་དུ་དངོས་སུ་བཞག་པའམ།
བཞུགས་པར་མོས་ལ། རབ་ཏུ་གནས་བྱའི་རྟེན་རྣམས་ཁྲུས་དཀྱིལ་གྱི་སྟེང་དུ་འཁོར་བར་གྱུར། ཨོཾ་སམྦ་ཏ་ཐཱ་ག་
ཏ་ཨརྒུ་པཱུ་ཛ་མེ་གྷ་ས་མུ་ཏྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། དེ་བཞིན་དུ་སྔགས་ཀྱི་ཡིག་མཐའ་འགྲེང་ལ། ཨགྷཾ་གྱིས་ནས་
སུ་པཱ་པཾ། ཨཉྩ་མ་ཎཾ། པྲཀཱ་ཎི་སྦྱར་ཏེ་ཆུ་བཞི་དབུལ། དེ་ནས་སྦྱང་བའི་རིམ་པ་ནི། སྡོམ་ནི། གཏོར་མ་ཡུངས་
ཆུ་ཁམ་ཕོར་ལྕི། ཟན་ཆངས་རིས་ཀྱིས་བྱ་བས་ནས་ནི། ། ཉེ་རེག་མཆོད་བདུག་སྦྱང་བའོ། ། ཞེས་པ་ལྟར་ལས།
ཐོག་མར་ཁྲོ་བོ་སྤྱན་དྲང་བ་ནི། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། ཁྲོ་བོའི་ཚོགས་ཐམས་ཅད་མདུན་
གྱི་ནམ་མཁར་སྤྱན་དྲངས། ཧཱུཾ་ཡེ་ཤེས་བསྐལ་བའི་མེ་ལྟར་འབར་བའི་འོད། ། ཞེས་པ་ནས། འགྲོ་བའི་དོན་དུ་
མཆོད་ཀྱིས་གཤེགས་སུ་གསོལ། ། ཁྲོ་བོའི་ཚོགས་ཐམས་ཅད་སྤྱན་དྲངས་ཏེ། མདུན་གྱི་ནམ་མཁར་བཞུགས་
པར་གྱུར། ༀ་བཛྲ་མ་ཧཱ་ཀྲོ་དྷ་རཱ་ཛ་ས་པཱ་རི་ཝ་ར་ཨགྷཾ་པཱུ་ཛ་མེ་གྷ་ས་མུ་ཏྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། དེ་བཞིན་དུ་
སྦྱར་ནས་ཤཔྟའི་བར་གྱིས་མཆོད། ནང་མཆོད་ཀྱང་འབུལ། ། ཧཱུཾ་ཆོས་ཉིད་སྟོང་པ་ གཉིས་མེད་ངང་ཉིད་
ལས། ། ཞེས་པ་ནས། བགེགས་ཀྱི་དགྲ་ལ་ཕྱག་འཚལ་ལོ། ། གཏོར་མ་རྣམས་ ཨོ་ ཁཎྜ་རི་ཀ་ཧཱུྃ་ཕཊ་ཀྱིས་
བསངས། སྭ་བྷཱ་ཝས་སྟོང་བར་སྦྱངས། སྟོང་པའི་ངང་ལས་སོགས་གཞན་ནས་འབྱུང་བ་ལྟར་བྱིན་གྱིས་བརླབས་
ལ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། རབ་ཏུ་གནས་པ་ལ་བར་དུ་གཅོད་པའི་བགེགས་རྣམས་
བཀུག་པར་གྱུར། ཨོཾ་སརྦ་བིགྷཱན་ན་མཿ སརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱ སརྦ་ཏད་ཁཾ་ཨུད་ག་ཏེ་སྤ་ར་ཎ་ཧི་མཾ་ག་
ག་ན་ཁཾ་གྲིཉྩ་དཾ་བ་ལིཾ་ཏ་ཡེ་སྭཱཧཱ། ཞེས་ལན་གསུམ་གྱིས་གཡས་སུ་བསྐོར་ཞིང་བསྡོས་ལ་ཞི་བས་སྦྱང༌། ཏིང་ལོ་
ཆང་བུ་མཐེབ་ཀྱུ་དང་བཅས་པ་ཕྱིར་བསྐོར་ཞིང༌། ཨོཾ་སུམྦྷ་ནི་སུམྦྷ་ཧཱུཾ། གཾ་ཧྥ་ཧཱུཾ་ཧཱུཾ་ཧཱུཾ། གཾ་ཌཱ་པ་ཡ་གྲིཏྟཱ་པ་ཡ་ཧཱུྃ།
335

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཨ་ན་ཡ་ཧོ་བྷ་ག་ཝན་བིདྨ་རཱ་ཛ་ཧཱུྃ་ཕཊ། ཞེས་ལན་གསུམ་སྟེ་ཞི་དྲག་ཕྱེད་མས་སྦྱང་། ཧཱུཾ་དཀྱིལ་འཁོར་ཆེན་པོའི་
ས་གཞི་ལ་གནས་པའི། ། ཞེས་པ་ནས། བགེགས་རྣམས་བརླག་པར་འགྱུར་བ་གདོན་མི་ཟ། ། ན་མོ་སངས་
རྒྱས་ཀྱི་བདེན་པ་དང་། ཆོས་ཀྱི་བཞིན་པ་དང་། དགེའདུན་གྱི་བདེན་པ་དང་། རྗེ་བཙུན་བླ་མ་དམ་པ་རྣམས་
ཀྱི་བདེན་པ་དང་། དེ་བཞིན་གཤེགས་པ་དང་། རྡོ་རྗེ་དང་རིན་པོ་ཆེ་དང་། པདྨ་དང་། ལས་ཀྱི་རིགས་སུ་
གྱུར་བ་ཐམས་ཅད་དང་། སྙིང་པོ་དང་ཕྱག་རྒྱ་དང་གསང་སྔགས་དང་རིག་སྔགས་ཀྱི་ལྷའི་ཁྱད་པར་ཐམས་ཅད་
ཀྱི་བདེན་པ་དང་། དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི་བདེན་པ་དང་། བདེན་པའི་བྱིན་གྱིས་
བརླབས་ཀྱིས་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་རབ་ཏུ་གནས་པར་བྱེད་པ་ལ་བར་དུ་གཅོད་པར་
རྩོམ་པའི་བགེགས་ཀྱི་ཚོགས་གང་ཡིན་པ་དེ་དག་ཐམས་ཅད་མཆོད་སྦྱིན་གྱི་གཏོར་མ་རྒྱུ་ཆེན་པོ་འདིས་ཚིམ་པར་
བྱོས་ལ་ཞི་བའི་སེམས་དང་ལྡན་པས་རང་རང་སོ་སོའི་གནས་སུ་སོང་ཤིག གལ་ཏེ་མི་འགྲོ་ན་ཁྲོ་བོའི་ཡེ་ཤེས་གྱི་རྡོ་
རྗེ་མེ་རབ་ཏུ་འབར་བས་མགོ་བོ་རྣམ་པར་བརྒྱུར་འགས་པར་འགྱུར་རོ། ། ཧིཊི་དང་། སུམྦྷ་ནི་དྲག་ཏུ་བརྗོད་
དེ་གཏོར་མ་རྣམས་རྟེན་ལ་ཕྱིར་བསྐོར་ནས་ཕྱི་རོལ་ཏུ་འདོང༌། གུ་གུལ་གྱི་བདུགས། ཡུངས་ཀར་གྱིས་བྲབ།
རོལ་མོའི་ཚ་རྔམ་སོགས་ཀྱིས་སྦྱང་བ་ནི་དྲག་པོའི་སྦྱང་བའོ། ། དེ་ནས་ཡུངས་ཀར་དང་ཆུ་དང༌། ཁམ་ཕོར་དཀར་
པོ་དང་། དུར་བའི་མྱུ་གུ་དང་བཅས་པའི་བ་གཅིའི་ཆང་བུ་དང༌། ཟན་ཆང་དང༌། སེངས་རྣམས་ལ་ཧཱུྃ་ལན་
བདུན་བཟླས་ལ། ཐོག་མར་ཡུངས་ཀར་ལག་པ་གཡས་གཡོན་གྱི་ཁུ་ཚུར་གྱིས་བཟུང་ནས་ལན་གཉིས་གཡོན་དུ་
བསྐོར་ཅིང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏྭ་སྱ་སརྦ་པཱ་པཾ་ད་ཧོ་སྭཱཧཱ། ཞེས་བརྗོད་ཅིང་མེ་ནང་དང༌། དེ་
བཞིན་དུ་གཡས་སུ་སྐོར་ནས་ཀྱང་དོར་རོ། ། དེ་བཞིན་དུ་ཆུ་ནས་སེར་རས་ཀྱི་བར་སྐམས་གཡོན་དང་གཡས་སུ་
སྐོར་ནས་བྱ་བས་ཏེ་དོར་རོ། ། འོན་ཀྱང་ཁམ་ཕོར་མན་ཆད་མེར་མི་དོར་ཞིང་ཁམ་ཕོར་ནས་སེར་རས་ཀྱི་བར་དྲུག་
པོ་རྣམས་རེ་རེ་ཡང་བཞི་བཞི་ཚང་བར་བྱའོ། ། དེ་ནས་ལག་པ་གཡོན་པས་ཆུ་གཙང་བཟུང་། གཡས་པའི་གུང་མོ་
དང་སྲིན་ལག་གིས་ཆུ་བླངས་ཏེ་རྟེན་དངོས་སམ་མེ་ལོང་ལ་གཟུགས་བརྙན་ཤར་བའི་ཁ་རྣ་བ་མིག་སྣ་ཁ་ལག་ལྟེ་བ་
མགོ་རྣམས་སུ་ཉེ་རེག་བྱའོ། ། དེ་ནས་དཀྱིལ་འཁོར་གྱི་གཙོ་བོའི་སྔགས་བརྗོད་ཅིང་ཞེས་གསུངས་ཏེ། དེ་ཡང་ཨོཾ་
ཧིཏྟི ཝིཀྲི་ཏཱ་ན་ན་ཧཱུྃ་ཕཊ། རྟེན་རྣམས་ཀྱི་ཐུགས་ཀར་དྲི། དེ་བཞིན་དུ་རེ་རེ་ལ་སྦྱར་ཏེ་དབུ་ལ་མེ་ཏོག
མདུན་དུ་མཆོད་ཡོན། མར་མེ་བསྐོར་བཞིན་པ་དང་། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཞེས་པ་དང༌།
ཧཱུྃ་ལན་བདུན་བཟླས་པའི་མར་དང་བཅས་པའི་སྤོས་དཀར་གྱིས་བདུག་པར་བྱའོ། ། དེ་རྣམས་ནི་སྦྱང་བའི་རིམ་
པའོ། ། གསུམ་པ་ཁྲུས་ཀྱི་རིམ་པ་ལ་སྡོམ་ནི། སྙན་གསན་བདུད་རྩི་བ་བྱུང་ཆུ། ། ཤིང་ཤུན་འབྲུ་མར་ཀྱུ་རུ་ར། །
ཡུང་བ་དྲི་ལྔའི་ཕྱེ་མ་རྣམས། ། དུར་སྔོན་པིར་གྱིས་བྱུགས་ནས་སུ། ། ལྷ་རྣམས་སྤྱན་དྲངས་བཀྲ་ཤིས་གླུ། ། སྔོན་
336

༄༅། །རབ་གནས་བཀྲ་ཤིས་སྙེ་མའི་དགོངས་རྒྱུན་དོན་གསལ། །
བྱས་ལྷ་ཡི་བུམ་པའི་ཆུས། ། བཀྲུ་དབྱེ་དྲི་དང་གོས་རྒྱུན་ཁྲུས། ། ཞེས་པ་ལྟར་ལས། ཐོག་མར་སྙན་གསན་ནི།
ཁྲུས་བུམ་རབ་ཏུ་ཐོགས། ཐམས་ཅད་འགྲེང་སྟེ་བྱ་བའམ་འདུག་ཀྱང་རུང་སྟེ། མགྲིན་གཅིག་ཏུ། བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་
བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་ལྷ་དང་མི་རྣམས་ཀྱི་སྟོན་
པ་སངས་རྒྱས་བཅོམ་ལྡན་འདས་དེ་དག་ཐམས་ཅད་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་
བགྱིའོ། ། རི་བོ་ལྟར་ནི་མཛེས་པ་ཡི། ། ཡོན་ཏན་དམ་པའི་རྒྱུན་ལྡན་པ། ། མཆོད་གནས་རིན་ཆེན་འདི་དག་
ལ། ། བདག་གིས་ཁྲུས་འདི་གསོལ་བར་བགྱི། ། མ་རིག་འཇོམས་པའི་ཉི་མ་སྟེ། ། སྲིད་པའི་ནད་ནི་སེལ་བའི་
སྨན། ། དམ་ཆོས་རིན་ཆེན་འདི་དག་ལ། ། བདག་གིས་ཁྲུས ། ། ཆོས་ཀྱི་སྐུ་ཡི་བདག་ཉིད་ཅན། ། མཆོག་གི་
ཡོན་ཏན་གཟུགས་ཅན་གྱི། ། མཆོད་རྟེན་རིན་ཆེན་འདི་དག་ལ། ། བདག་གིསx] ། བསྐལ་བའི་མཐའ་ཡི་
དངོས་འཇོམས་པ། ། འཇིགས་བྱེད་མི་ཡི་ཆ་བྱད་ཅན། ། མགོན་པོ་སྙིང་རྗེའི་སྟོབས་ལྡན་པ། ། བདག་
གིསx། ། མཆོག་ཏུ་ཚིམ་ཞིང་སྐལ་བ་བཟང་། ། དམ་པའི་བདུད་རྩིས་མཛེས་ཆ་བྱད། ། དཔལ་ལྡན་བླ་མའི་
སྐུ་འདི་ལ། ། བདག་གིསx། ། གདུལ་བྱའི་སེམས་ཅན་གང་དག་ལ། ། རྒྱལ་བའི་སྤྲུལ་སྐུ་མང་པོ་ཡི། ། ཆ་
བྱད་ལྷ་ཡི་རྣམ་པ་ནི། ། སྙིང་རྗེ་ཡིས་ནི་ངེས་གང་བ། ། རྟག་ཏུ་ཕན་དང་བདེ་མཛད་པའི། ། མཆོག་ཏུ་དུལ་བ་
དེ་དག་ལ། ། བདག་གིསx། ། སངས་རྒྱས་གཟུགས་བརྙན་གནས་དང་ནི། ། སློབ་པའི་དགེ་འདུན་གནས་ཀྱི་
ས། ། གཙུག་ལག་ཁང་དང་གནས་གཞན་ལ། ། བདག་གིས་ཁྲུས་འདི་གསོལ་བར་བགྱི། ། ཞེས་དབྱངས་དང་
བཅས་པས་ཅི་ལྟར་རིགས་པར་བརྗོད། དེ་ནས་ཞོ་འོ་མ་མར་སྤྲང་རྩི་ཀ་ར་ཏེ་བདུད་རྩི་ལྔ། གསེར་མེ་ནི་འོ་མ་ཞོ་
མར་གཅི་བ་ཆུ་སྟེ་བ་བྱུང་ལྔ། དྲི་བཟང་པོའི་ཆུ། ནྱ་གྲོ་དྷ་ཨུ་དུམ་ཝ་ར་བ་ལ་ཤ་བི་པ་ལ་གྷན་དྷ་སུ་དྲ་སྟེ་འོ་མ་ཅན་
གྱི་ཤིང་ལྔ་ཞེས་བཤད་ཀྱང་མ་རྙེད་ན་འོམ་པུ་སོགས་འོ་མ་ཅན་གྱི་ཤིང་ཇི་ལྟར་རིགས་པའི་ཕྱེ་མ་དང་། དྲི་ཞིམ་པོའི་
འབྲུ་མར་དང༌། སྐྱུ་རུ་རའི་ཕྱེ་མ་དང༌། ཡུང་བའི་ཕྱེ་མ་དང་། ཙནྡན་དཀར་དམར་གུར་གུམ་ཨ་ཀ་རུ་སྲན་ཐིག་
སྟེ་ལྔའམ། གུར་གུམ་ཨ་ཀ་རུ་ གླ་རྩི་ག་བུར་ཙན་ལྡན་སྟེ་ལྔའི་ཕྱེ་མ་རྣམས་འཁར་བའི་སྣོད་དུ་སྦྱར་བ་ལ། ཨོཾ་
ཧིཏྟི ཝི་ཀྲི་ཏཱ་ན་ན་ཧཱུཾ་ཕཊ་དང་། ཧཱུྃ་ལན་བདུན་བཟླས་ལ། དུར་བའི་ཆུན་པོའི་པིར་གྱིས་བླངས་ཏེ། ཐོག་
མར་བདུད་རྩི་དང་བ་བྱུང་གཉིས་ལ། ཚིགས་བཅད་མི་འདྲ་བ་ཡོད་ཀྱང་འདོན་བདེ་ཆེད། རྒྱལ་བ་རྣམས་ནི་
གཙང་གྱུར་ཅིང་། སྨེ་བའི་རྟོག་པ་མི་མངའ་ཡང་། ། སྲིད་ཞུའི་ཚུལ་ཀྱིས་དག་བྱེད་འདིས། ། བདེ་གཤེགས་
རྣམས་ལ་བྱུག་པར་བགྱི། ། ཨོཾ་ཧཱུྃ་ཧཱུྃ་ཧི ཨཱ ། ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ན་ཡ་སྭཱཧཱ། ཞེས་བརྗོད་ཅིང་སྐུ་
337

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཟུགས་དངོས་སམ། མེ་ལོང་དུ་གཟུགས་བརྙན་ཤར་བ་ལ་རེ་རེ་འམ་གསུམ་གསུམ་ཕྱུག་ཅིང་བསྡུ་ན་ཀུན་ལ་
ཚིགས་བཅད་འདི་ཙམ་བྱ། དྲི་བཟང་གི་ཚུལ། རྒྱལ་པ་རྣམས་ནི་ནས། ཚུལ་གྱིས་དྲི་ཆབ་འདིས། ། བདེ་
གཤེགས་རྣམས་ལ་ཁྲུས་བགྱིའོ། ། ཨོཾ་ཧཱུྃ་སོགས་དང་། རྫས་གཞན་ལ། རྒྱལ་བ་རྣམས་ནི་ནས། ཚུལ་གྱིས་ཕྱེ་མ་
འདིས། ། བདེ་གཤེགས་སྐུ་ནི་དྲིལ་ཞིང་དབྱི། ། ཨོཾ་ཧཱུྃ་སོགས་སྔར་ལྟར་བྱའོ། ། ལེན་ཀྱང་འབྲུ་མར་ལ་སྒོས་སུ་
བྱེད་ན། རྒྱལ་བ་རྣམས་ནི་ནས་ཚུལ་དུ་འབྲུ་མར་འདིས། ། བདེ་གཤེགས་བྱུང་བའི་རིམ་གྲོ་བགྱི། ། ཨོཾ་ཧཱུྃ་
སོགས་ཏེ། འདི་མཇུག་ཏུ་བྱས་ན་ལེགས་སོ། ། དེ་ནས་ལྷ་རྣམས་སྤྱན་དྲངས་པ་ནི། རང་གི་ཐུགས་ཀའི་ཧཱུྃ་ལས་
འོད་འཕྲོས་གཤེགས་པ་དང་གཤེགས་མ་སེམས་དཔའ་དང་སེམས་མ་ཁྲོ་བོ་དང་ཁྲོ་མོའི་ཚོགས་མདུན་གྱི་ནམ་
མཁར་སྤྱན་དྲངས། དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་
པའི་ལྷ་མོ་རྣམས་ཀྱིས་བདུད་རྩིས་གང་བའི་བུམ་པ་དཀར་པོས་དབང་བསྐུར། གཟུགས་རྡོ་རྗེ་མ་ལ་སོགས་པས་
ཤིས་པ་བརྗོད། ཁྲོ་བོ་རྣམས་ཕྱོགས་འཚམས་སུ་འཁོད་ནས་བགེགས་བསྐྲད་པར་གྱུར། བཀྲ་ཤིས་ཀྱི་ཀླུ་ནི། །
བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། ། ཀུན་གྱི་བདག་ཉིད་དམ་པའི་རིགས་རྣམས་ཀྱི་ནི་
རྗེ། ། མ་ལུས་སེམས་ཅན་བསྐྱེད་བྱེད་བདེ་བ་ཆེན་པོ་སྟེ། ། བཀྲ་ཤིས་དེས་ནི་དེ་རིང་ཁྱོད་ལ་དབང་རབ་
བསྐུར། ། བཀྲ་ཤིས་གང་ཞིག་མ་ལུས་རྡོ་རྗེའི་རིགས་དང་ལྡན། ། སྡོང་བོས་ཟིལ་གནོན་སྐྱེ་བོ་ཡོངས་སུ་སྦྱོང་
བྱེད་ཅིང་། ། མི་བསྐྱོད་མགོན་པོ་ཞེས་བྱར་མཚན་གསོལ་དེ་ཡིས་ནི། ། བཀྲ་ཤིས་དེས། ། བཀྲ་ཤིས་གང་ཞིག་
མཐའ་དག་འཁོར་ལོའི་རིགས་དང་ལྡན། ། རྣམ་པར་སྣང་མཛད་འཁོར་བའི་སྡུག་བསྔལ་རྟག་འཕྲོག་ཅིང་། །
རྨོངས་ངས་ཟིལ་གནོན་སྐྱེ་བོ་ཡོངས་སུ་སྐྱོང་མཛད་པ། ༣ བཀྲིསx} ༑ བཀྲིས་གང་ཞིག་མ་ལུས་རིན་ཆེན་རིགས་
དང་ལྡན། ། ཕོངས་པའི་སྡུག་བསྔལ་ཡོངས་སུ་གྲོལ་བར་རབ་བརྩོན་ཞིང་། ། ཁེངས་པས་ཟིལ་གནོན་འགྲོ་བ་
ཡོངས་སུ་སྦྱོང་མཛད་པ། ། བཀྲ་ཤིསx། ། བཀྲ་ཤིས་གང་ཞིག་མ་ལུས་པདྨའི་རིགས་དང་ལྡན། ། འཇིག་རྟེན་
དབང་ཕྱུག་སྲིད་པའི་དྲ་བ་འཇོམས་པ་བོ། ། ཆགས་པས་ཟིལ་གནོན་སྐྱེ་བོ་ཡོངས་སུ་སྦྱོར་མཛད་པ། ། བཀྲ་
ཤིས། ། བཀྲ་ཤིས་གང་ཞིག་མ་ལུས་ལས་ཀྱི་རིགས་དང་ལྡན། ། བརྩེ་བའི་བདག་ཉིད་ལེག་པར་ལྟ་བ་ངེས་པར་
སྤོང་། ། དེ་སྦྱོང་ཐབས་སྟོན་དེ་ནི་ཀུན་ནས་སེལ་མཛད་པ། ། བཀྲ་ཤིས་དེས་ནི་དེ་རིང་ཁྱོད་ལ་དབང་རབ་
བསྐུར། ། ཞེས་སྔོན་ཏུ་བཏང༌། དེ་ནས་དབུས་སུ་ཨོཾ་དང་ཕྱོགས་བཞིར་ཧཱུྃ་ཧཱུྃ་ཧི ཨུ བཞི་བཀོད་པའི་ཁྲུས་རས་
དང་བཅས་ཏེ་ཁྲུས་བྱ་བ་ནི། ། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་
ཆུ་ནི་དག་པ་ཡིས། ། དེ་བཞིན་བདག་གིས་ཁྲུས་བགྱིའོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཊི་ཀ་ཏ་ས་མ་ཡ་ཤྲི་ཡེ་ཧཱུཾ།
338

༄༅། ། རབ་གནས་བཀྲ་ཤིས་སྙེ་མའི་དགོངས་རྒྱན་དོན་གསལ། །
ཨོཾ་ཨཱ༔ བཛྲ་སཏྭ་ཧཱུྃ་ཧཱུྃ་སྭཱཧཱ། ཞེས་བརྗོད་ཅིང་། མེ་ལོང་ལ་གཟུགས་བརྙན་ཤར་བ་ལ་བཀུ། སྔགས་གཉིས་འོག་
མ་རྣམས་ལའང་འགྲེའོ། ། རྒྱལ་བའི་སྐུ་ལ་ཉོན་མོངས་མི་མངའ་ཡང་། ། ཞེས་སོགས་ཚིགས་བཅད་ཅི་རིགས་
དང་དེ་བཞིན་གཤེགས་དང་དེ་ཡི་སྲས་རྣམས་ལ། ། ཞེས་སོགས་ཀྱིས་ཁྲུས་གསོལ་ཞིང་རོལ་མོའི་སྒྲ་ཡང་བྱའོ། །
དེ་ནས་ཁྱོད་ནི་སྦྱིན་པའི་རང་བཞིན་ཆུས། ། སེར་སྣའི་དྲི་མ་སྦྱོང་མཛད་ཅིང་། གཏོང་བ་དྲི་ཡིས་ལེགས་བགོས་
པ། ། ཁྲུས་ལེགས་མཛད་ལ་ཕྱག་འཚལ་བདུད། ། ཁྱོད་ནི་ཚུལ་ཁྲིམས ། ། ཁྲིམས་འཆལ་དྲི་མx། ། ཚུལ་
ཁྲིམས་དྲི་ཡིས ། ། ཁྲུས ། ། ཁྱོད་ནི་བཟོད་པའིx། ། ཞེ་སྡང་དྲི་མx། ། བྱམས་པ་དྲིx། ། ཁྲུསx། ། ཁྱོད་
ནི་བརྩོན་འགྲུསx། ། ལེ་ལེའི་དྲིx། ། བརྩོན་འགྲུས་དྲི ༑ ། ཁྲུསx། ། ཁྱོད་ནི་བསམ་གཏནx། ། རྣམ་
THEx 155 R1x 15 x 1553 55x | avaẼ x! | arisx 18 x 1
ཆུ་བོ་དྲུག་གིས་ཁྲུས་བྱས་ཤིང་། ། དྲི་མ་རྣམ་དྲུག་སྦྱོང་མཛད་པ། ། རྒྱུ་ཆེན་ཡོན་ཏན་དྲུག་ལྡན་པ། ། ཁྲུས་
ལེགས་མཛད་ལ་ཕྱག་འཚལ་འདུད། ། གང་ལ་ཉེས་པ་མི་མངའ་ཞིང་། ། ཡོན་ཏན་ཐམས་ཅད་དང་ལྡན་
པ། ། སངས་རྒྱས་དེ་ལ་ཐར་དོན་དུ། ། དད་པས་བདག་གིས་ཁྲུས་གསོལ་ལོ། } ཞེས་ཁྲུས་བྱ། དེ་ནས་སྐུ་
མཆོག་རྣམ་དག་བལྟ་བས་མི་ངོམས་ལ། ། ངོ་མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། ། ཆོས་ཀྱི་སྐུ་ལ་དྲི་
མ་མི་མངའ་ཡང་། ། སྲིད་ཞུ་བཀུར་སྟི་རིམ་གྲོའི་ཚུལ་ཙམ་དུ། ། ཆུ་གཙང་སྨན་སྤོས་འོ་མ་འདག་ཆལ་ཆུས། །
འགྲོ་བའི་ལུས་སེམས་སྡུག་བསྔལ་ནད་བསལ་ཏེ། ། ཞེས་པའི་སྐྱོན་བྲལ་འགྲོ་བའི་ཡིད་འོང་བའི། ། དམ་པའི་
སྐུ་མཆོག་བདག་གིས་ཐོབ་པར་ ཤོག ། ཞེས་ བརྗོད། སྐུ་དབྱིས་ནི། དེ་དག་སྐུ་ལ་མཚུངས་པ་མེད་པའི་
q
[
གོས། ། གཙང་ལ་དྲི་རབ་བགོས་པས་སྐུ་དབྱིའོ། ། 6gཨོཾ་ཧཱུཾ་ཏྲཾ་ཧཱི OLCY
 བུ ཨཱ ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ན་ཡེ་སྭཱཧཱ།
?
ཞེས་བརྗོད་ཅིང་། ཁྲུས་རས་ཀྱིས་དབྱིའོ། ། བདེ་གཤེགས་སྐུ་མཆོག་མཚན་དང་དཔེ་མངའ་ཡང་། ། འགྲོ་བའི་
དོན་དུ་གཟུགས་སྐུ་ཅིར་ཡང་གདའ། ། རིན་ཆེན་དབྱིག་ལྟར་ཉེས་པའི་སྐྱོན་བྲལ་ཡང་། །འཇིག་རྟེན་སྲིད་ཞུ་
གུས་པའི་ཚུལ་ཙམ་དུ། ། སྡིག་མེད་རྒྱལ་བ་རྣམས་ཀྱིས་རབ་བསྔགས་པའི། ། རས་མཆོག་འདི་ཡིས་རྒྱལ་བའི་
སྐུ་ཕྱིས་པས། ། ཉོན་མོངས་དུག་གསུམ་སྒྲིབ་པ་ཀུན་བྱུང་ནས། ། སྐུ་གསུམ་ངང་དུ་བདག་ཅག་འགྱུར་བར་
ཤོག ། ཅེས་བྱའོ། ། དེ་ནས་སྟོང་གསུམ་ཀུན་ཏུ་དྲི་ངད་ལྡང་བ་ཡི། ། དྲི་མཆོག་རྣམས་ཀྱིས་ཐུབ་དབང་རྣམས་
ཀྱི་སྐུ། ། གསེར་སྦྱངས་བཙོ་མ་བྱི་དོར་བྱས་པ་ལྟར། ། འོད་ཆགས་འབར་བ་དེ་དག་བྱུག་པར་བགྱི། ། ཨོཾ་བཛྲ་
བྷནྡྷེ་སྭཱཧཱ། ཞེས་བརྗོད་ཅིང༌། དྲི་བཟང་བོས་བྱུག་གོ ། དེ་ནས་ན་བཟའ་དང་རྒྱན་འབུལ་བ་ནི། སྣ་ཚོགས་
དབང་པོའི་གཞུ་ལྟར་རབ་བཀྲ་ཞིང་། ། གང་ལ་རེག་ན་བདེ་བའི་རྒྱུར་འགྱུར་བའི། ༑ གོས་བཟང་རིན་ཆེན་
339

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། |
བདག་བློ་སྦྱང་ཕྱིར་འབུལ། ། བཟོད་པ་དམ་པའི་གོས་གྱིས་བརྒྱན་པར་ཤོག ། ཨོཾ་བཛྲ་ཝ་སྟ་ཡེ་ཨཱཿ ཧཱུཾ་སྭཱཧཱ།
ཞེས་ན་བཟའ་དང་། བདེ་གཤེགས་སྐུ་མཆོག་མཚན་དང་དཔེ་བྱད་དང་། ། རིན་ཆེན་འོད་ཆགས་འབར་བས་
སྐུ་བརྒྱན་ཞིང་། ། བྱང་ཆུབ་ཕྱོགས་ཀྱི་རྒྱན་གྱིས་མཛེས་ལགས་ཀྱང་། ། འཇིག་རྟེན་བཀུར་སྟི་རིམ་གྲོའི་ཚུལ་
ཙམ་དུ། ། རིན་ཆེན་ཕྲེང་བ་སེ་མོ་དོ་ཤལ་དང་། ། རྒྱན་གྱི་དམ་པ་ཁྱད་པར་མཆོག་ཕུལ་བས། ། བྱང་ཆུབ་
ཕྱོགས་ཀྱི་རྒྱུན་དང་ལྡན་གྱུར་ནས། ། བླ་མེད་ཐེག་པ་མཆོག་ལ་སྤྱོད་པར་ཤོག ། ཨོཾ་བཛྲ་ཨ་ལངྐ་ར་ཝ་པུཥ་ཎེ་
སྭཱཧཱ། ཞེས་རྒྱན་དབུལ་ལོ། ། གཉིས་པ་དངོས་གཞི་ལ་སྡོམ་ནི། ། མིག་དང་སྐུ་སོགས་བྱིན་གྱིས་བརླབ། ། ཡེ་
ཤེས་སྤྱན་དྲངས་མཆོད་ནས་ནི། །པ། སོལ་གདབ་དམ་ཚིག་པ་ལ་གཞུག། དབང་ལྷ་སྤྱན་དྲངས་མཆོད་ནས་ནི། །
དབང་བསྐུར་རིགས་བདག་གིས་རྒྱུས་བདག ། མཆོད་བསྟོད་གོས་རྒྱུན་མེ་ལོང་བསྟན། ། སྦྱིན་སྲེག་དབུལ་ཞིང་
སྤྱན་དབྱེ་སོགས། །ཞལ་བསིལ་མཆོད་ཡོན་སོ་རྩི་དབུལ། ། དམ་བསྒྲུགས་ནས་ནི་གཟུགས་བསྒྱུར་བྱ། ། ཞེས་པ་
ལྟར་རམ། དང་པོ་མིག་དང་སྐུ་སོགས་བྱིན་གྱིས་བརླབ་པ་ནི། ། ལྷ་རྣམས་ཀྱི་སྤྱི་བོར་ཨོཾ་ལས་བྱུང་བའི་ཟླ་བའི་
དཀྱིལ་འཁོར་གྱི་སྟེང་དུ་ཨོཾ་དཀར་པོ། མགྲིན་བར་ཨཱཿ ལས་བྱུང་པའི་པདྨ་དམར་པོ་འདབ་མ་བརྒྱུད་པའི་དབུས་
སུ་ཨཱུ དམར་པོ། ཐུགས་ཀར་ཧཱུྃ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་བའི་ལྟེ་བར་ཧཱུྃ་སྔོན་པོས་མཚན་པར་གྱུར།
ཅེས་པ་ཙམ་འམ། རྒྱས་པར་བྱེད་ན། དཀྱིལ་འཁོར་གང་གི་དབང་དུ་བྱས་པའི་སྐྱེ་མཆེད་སྐུ་གསུང་ཐུགས་བྱིན་
གྱིས་བརླབ་པ་སྒྲུབ་ཐབས་སོ་སོའི་གཞུང་ལྟར་བྱའོ། ། སྔར་རྟེན་རྙིང་ལས་ཡར་ཆོག་བྱས་པ་ཡིན་ཞེ་ན། སྐབས་
འདིར་ཆུ་གཉིས་ཉེར་སྤྱོད་ལྔས་མཆོད་དེ། རང་གི་ཐུགས་ཀའི་ཧཱུཾ་གི་འོད་ཟེར་གྱི་རྟེན་སྙིང་པོའི་དམ་ཚིག་པ་དང་
ཡེ་ཤེས་པ་རྣམས་རྟེན་གསར་བའི་དམ་ཚིག་པ་སོ་སོའི་སྟེང་དུ་སྤྱན་དྲངས། ཛ ཅུ་པོ་ཧོ རྟེན་སོ་སོ་དང་གཉིས་
སུ་མེད་པར་གྱུར་ཅེས་བརྗོད་དོ། ། དེ་ནས་ཡེ་ཤེས་པ་སྤྱན་དྲངས་པ་ནི། མ་ལུས་སེམས་ཅན་ཀུན་གྱི་མགོན་གྱུར་
ཅིག ། བདུད་སྡེ་དཔུང་བཅས་མི་ཟད་འཇོམས་མཛད་ལྷ། ། ཞེས་པ་ནས། ནད་མེད་ཚེ་དང་དབང་ཕྱུག་
དང་། ། མཆོག་རྣམས་ལེགས་པར་སྩལ་དུ་གསོལ། ། ཞེས་པའི་བར་དུ་དེ་ནས་ལྕགས་ཀྱུའི་ཕྱག་རྒྱ་དང་བཅས་
ཏེ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་རབ་ཏུ་གནས་བྱའི་རྟེན་རྣམས་ཀྱི་ཡེ་ཤེས་པ་དང་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། མདུན་གྱི་ནམ་མཁར་བཞུགས་པར་གྱུར། བཅོམ་ལྡན་
ཐུགས་རྗེས་བྱོན་པ་ལེགས། ། བདག་ཅག་བསོད་ནམས་སྐལ་བར་ལྡན། ། བདག་ལ་མཆོད་ཡོན་བཞེས་ནས་
ཀྱང་། ། ཐུགས་ལ་དགོངས་བཞིན་གནང་བར་མཛོད། ། ཨོཾ་བཛྲ་ག་ག་ན་ས་མ་ཡ་ཤྲཱི་ཡེ་ཧཱུྃ། ཇི་ལྟར་བལྟམས་
པ་ཞེས་ སོགས་ ཚིག་བཅད་གཅིག་ སྔགས་ དང་ བཅས་ པས་ ཁྲུས་ གསོལ། བདག་ དང་ འགྲོ་ ལ་ ཐུགས་ བརྩེའི་
340

༄༅། །རབ་གནས་བཀྲ་ཤིས་སྟེ་མའི་དགོངས་རྒྱན་དོན་གསལ། ། །
ཕྱིར། ། ཉིད་ཀྱི་རྫུ་འཕྲུལ་མཐུ་ཡིས་ནི། ། ཇི་སྲིད་མཆོད་པ་བདག་བགྱིད་ན། ། དེ་སྲིད་བཅོམ་ལྡན་བཞུགས་
སུ་གསོལ། ། པདྨ་ཙནྡྲ་ཨཱ་ས་ནི་ཏི་ཊྛནྟུ། བདེ་བར་གཤེགས་པ་བཅོམ་ལྡན་འདས། ། ཚུར་གཤེགས་འདིར་ནི་
བཞུགས་སུ་གསོལ། ། བདག་ལ་མཆོད་ཡོན་བཞེས་ནས་ནི། ། བདག་ཀྱང་བློ་དང་ལྡན་པར་མཛོད། ། ཅེས་
གསོལ་ནས། མཆོད་པ་ནི། ཨོཾ་སརྦ་ཏ་ཐཱ་ག་ཏ་ཨགྷཾ་པཱུ་ཛ་མེ་གྷ་ས་མུ་ཏྲ་སྤ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ། ཞེས་
མཆོད་ཡོན་དང་། དེ་བཞིན་དུ་ཞབས་བསིལ་ནས་རོལ་མོའི་བར་གྱིས་མཆོད། གསོལ་བ་གདབ་པ་ནི། རང་གི་
ལྕེ་ཧཱུྃ་ལས་བྱུང་བའི་རྡོ་རྗེར་གྱུར། རྡོ་རྗེ་སྤོས་དང་བཅས་པ་འཛིན་ཅིང་དྲིལ་བུ་དཀྲོལ་ཞིང༌། ཐུགས་རྗེ་ཡི་ནི་
བདག་ཅན་བདག ། སློབ་མ་རྣམས་ལ་རྗེས་བརྩེ་དང་། ། ཁྱེད་རྣམས་ལ་ཡང་མཆོད་སླད་དུ། ། དེ་ལྟར་རབ་
གནས་བགྱིད་པར་འཚལ། ། བཅོམ་ལྡན་གུས་པས་བདག་ལ་ནི། ། དེ་ཕྱིར་བཀའ་དྲིན་མཛད་པར་འོས། །
བདག་ནི་མི་བསྐྱོད་རྡོ་རྗེ་ཡིས། ། སྐུ་གསུང་ཐུགས་རྟེན་རབ་གནས་ནི། ། ཡོན་བདག་ཅི་ནུས་ཡོ་བྱད་ཀྱིས། །
ད་ལྟ་ཡང་དག་བགྱིད་པར་འགྱུར། ། དེ་ཕྱིར་སློབ་མར་བཅས་བདག་ལ། ། རྗེས་སུ་བརྩེ་མས་ཉེར་བཟུང་
ནས། །འཁོར་བཅས་ཀུན་ཀྱིས་རབ་གནས་ལ། ། བྱིན་གྱིས་རློབ་པར་མཛད་པར་འོས། ། ཞེས་ལན་གསུམ་
གསོལ་བ་བཏབ་པས། ལྷ་རྣམས་ཀྱིས་ དགྱེས་བཞིན་དུ་གནང་བ་སྦྱིན་པར་གྱུར། ཕྱག་རྒྱ་དང་ བཅས་ཏེ།
ཛ ཧཱུཾ་བཾ་ཧོ༔ ཡེ་ཤེས་པ་རྣམས་དམ་ཚིག་པ་སོ་སོ་དང་གཉིས་སུ་མེད་པར་གྱུར། དེ་ནས་དང་བསྐུར་རྒྱས་གདབ་
ནི། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་གཤེགས་པ་དང་གཤེགས་མ། སེམས་དཔའ་དང་སེམས་
མ། ཁྲོ་བོ་དང་ཁྲོ་མོའི་ཚོགས་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྱུ་ཞེས་པ་ནས་ཤཔྟ་པཱུ་ཛ་
མ་གྷ་ས་མུ་ཏྲ་སྤ་ཎ་ས་མ་ཡ་ཤྲཱི་ཨཱཿ ཧཱུྃ། དེ་བཞིན་གཤེགས་པ་ཐམསཅད་ཀྱིས་མངོན་པར་དབང་བསྐུར་དུ་གསོལ།
ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་
ལ་སོགས་པ་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རབ་
ཏུ་གནས་བྱའི་ལྷ་རྣམས་ཀྱི་སྟེང་ཕྱོགས་སུ་གླུ་གར་མཛད་ཅིང་རོལ་མོ་བརྡུང་། མེ་ཏོག་དང་གུར་གུམ་ལ་སོགས་
པའི་ཆར་འབེབས། ཕྱག་གིས་ཅུང་ཟད་ཡོད་པར་བཟུང་བའི་བུམ་པ་དཀར་པོ་བདུད་རྩིས་གང་བ་རྣམས་ཀྱིས་
དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱི་ཤེས་པ་བརྗོད། ཁྲོ་བོ་
རྣམས་ཕྱོགས་འཚམས་སུ་འཁོད་ནས་བགེགས་བསྐྲད་པར་གྱུར། ཇི་ལྟར་བལྟམས་པ་ཙམ་གྱིས་ནི། ། ཞེས་
སོགས་སྔགས་དང་བཅས་པ་བརྗོད་ལ༔ ཞེས་གསུང་ཞིང་དབང་བསྐུར་བས། ལུས་ཐམས་ཅད་གང་དྲི་མ་ཐམས་
ཅད་དག ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་བ་ལས་མི་བསྐྱོད་པ་ལ་སོགས་པ་རིགས་བདག་སོ་སོས་
341

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དབུ་བརྒྱན་པར་གྱུར། དེ་ནས་མཆོད་པ་ནི་ཆུ་བཞི་དང་བཅས་པའི་མཆོད་པ་བྱིན་གྱིས་བརླབས་ལ། རྒྱལ་བ་
རྣམས་ཀྱིས་སམ། དག་ཅིང་དྲི་མེད་ཞེས་སོགས་ཀྱིས་ཆུ་བཞི་དང་། རྒྱལ་བོ་རྣམས་ནི་ཡོན་ཏན་མཆོག་གི་ཞེས་
སོགས་སམ། ལྷ་ཡི་མེ་ཏོག་ཞེས་སོགས་ཉེར་སྤྱོད་ལྔ་རོལ་མོ་དང་བཅས་པ་སོ་སོའི་སྔགས་ཕྱག་རྒྱ་དང་བཅས་པས་
དབུལ། དེ་ནས་བསྟོད་པ་ནི། རྟེན་གཙོ་བོ་གཅིག་བུ་ཡིན་ན། འཇམ་དཔལ་གསེར་མདོག་མའམ། གཉིས་མེད་
ཐུན་མོང་མ་ཡིན་ཁྱབ་པའི་སྐུ། ཞེས་སོགས་ཤོ་ལོ་ ཀ་གཉིས་ཙམ་གྱིས་བསྟོད་ཅིང་། འདོད་ཆགས་ གཤིན་རྗེ་
གཤེད་དང་གཏི་མུག་གཤིན་རྗེ་གཤེད་དུ་བསྐྱེད་ན་དེ་གཉིས་བསྟོད་པ་ཡང་བྱ་ལ་ཡང་ན་གྱོན་ན་རལ་གྲི་ཕྱག་འཚལ་
བསྟོད། ། ཅེས་པའི་བར་ཡང་དུང༌། གསང་འདུས་མཁའ་མི་བསྐྱོད་རྡོ་རྗེ་ཡེ་ཤེས་ཆེ། ། ཞེས་སོགས་ཚིགས་
བཅད་གཅིག་གམ་ལྔས་བསྟོད། དེ་ནས་གོས་ཟུང་འཕྱུར་ལ། སྲབ་འཇམ་ཡང་བ་ལྷ་ཡི་གོས། ། ཞེས་ནས་ཨོ་
བཛྲ་ཝ་སྟ་ཡེ་ཨཱཿ ཧཱུཾ་སྭཱཧཱ། ཞེས་ན་བཟའ་དང༌། དེ་ནས་རྒྱན་ཡོད་ན་བཏེགས་ཏེ། རྒྱལ་བ་མཚན་དཔེའི་རང་
བཞིན་རྒྱན་ལྡན་ཞིང་། ། རྒྱུན་གཞན་དག་གིས་བརྒྱན་པར་མི་འཚལ་ཡང་། ། རིན་ཆེན་རྒྱན་མཆོག་ཕུལ་བས་
འགྲོ་ཀུན་གྱིས། ། མཚན་དཔེས་རྒྱན་པའི་སྐུ་ལུས་ཐོབ་པར་ཤོག ༑ ཨོཾ་བཛྲ་ཨ་ལངྐ་རེ་ཝ་པུ་ཥ་ནི་ཨཱ༔ ཧཱུྃ་སྭཱཧཱ།
མེ་ལོང་བསྟན་པ་ནི། མེ་ལོང་རྟེན་ངོས་སུ་འཕྱར་ཏེ། ཨ་ལས་སྐྱེས་པའི་མེ་ལོང་། ཆོས་རྣམས་གཟུགས་བརྙན་ལྟ་
བུ་སྟེ། ། གསལ་ཞིང་དྭངས་ལ་རྙོག་པ་མེད། ། གཟུང་དུ་མེད་ཅིང་བརྗོད་དུ་མེད། ། རྒྱུ་དང་ལས་ལས་མང་
དག་འབྱུང་། ། ཨོཾ་བཛྲ་ས་ཏཱ་ཨ ཞེས་བསྟན། དེ་ནས་གྲུབ་ན་རྒྱས་པའི་སྦྱིན་སྲེག་ཚོགས་རབ་ཏུ་གནས་བྱའི་ལྷ་
རྣམས་རབ་ཏུ་སྤྱན་དྲངས་པ་ལ་བསྲེག་དྲུག་བརྒྱ་རྩ་སོགས་དབུལ། སྤྱན་དབྱེ་བ་ནི། དབུལ་གྱི་གོང་བུར་བཞག་
པའི་མར་དང་སྦྲང་རྩི་སོགས་མིག་སྨན་གསེར་གྱི་ཐུར་མས་བླངས་ཏེ་རྟེན་གྱི་སྤྱན་ལ་བྱུག་བའི་ཚུལ་ཁྱབ་ནས། ཇི་
ལྟར་མིག་མཁན་རྒྱལ་པོ་ཡིས། ། འཇིག་རྟེན་རབ་རིབ་བསལ་བ་ལྟར། ། རྒྱལ་བ་རྣམས་ཀྱིས་ཁྱོད་གྱི་ནི། ། མི་
ཤེས་རབ་ཡི་རབ་རིབ་བསལ། ཨོཾ་ཙཀླུ་ཙཀླུ་ས་མནྟ་ཙཀླུ་བི་ཤོདྷ་ན་ཡེ་སྭཱཧཱ། ཀུན་མཁྱེན་ཡེ་ཤེས་སྤྱན་ལྡན་སྐྱོན་
བྲལ་ཡང་། ། གུས་པས་འཕགས་པའི་སྤྱན་ནི་དབྱེ་བགྱིས་པས། ། ནམ་མཁའི་མཐར་གཏུགས་གྱུར་པའི་སེམས་
ཅན་རྣམས། ། སངས་རྒྱས་ཡེ་ཤེས་སྤྱན་ནི་ཐོབ་པར་ཤོག ། ཞི་བ་ལ་སོགས་པའི་ལས་རྣམས་སྒྲུབ་པའི་དོན་དུ་
སྦྱིན་བདག་ལ་སོགས་པ་ལ་ཡེ་ཤེས་ཀྱི་གཟིགས་པ་ལྷུར་མཛད་པར་གྱུར། དེ་ནསབསྒྲུབས་པའི་འོ་ཐུགས་སྣོད་
བཟང་བོར་ལྷ་བཤོས་ཆེན་པོ་ཟས་སྣ་སྣ་ཚོགས་དང་རྒྱུན་གྱིས་བརྒྱན་པར་བཤམས་ལ། ནང་མཆོད་ལྟར་བསང་
སྦྱང་བྱིན་གྱིས་བརླབས་ཏེ། དེ་ནས་གཟུགས་སྒྲ་དྲི་རོ་རེག་ ལྡན་པའི། ། མཆོག་ ཏུ་ གྱུར་བའི་ཟས་ མཆོག་
འདི། ། བདག་གིས་དད་པས་འབུལ་བར་བགྱི། ། ཅི་བདེ་བར་ནི་བཞེས་སུ་གསོལ། ། ཨོཾ་དཾ་བྱ་ཨ་ཀ་ནི་ས་མ་དྷི་
342

༄༅། ། རབ་གནས་བཀྲ་ཤིས་སྙེ་མའི་དགོངས་རྒྱན་དོན་གསལ། ། 
དྷནི་བྲ་ཎ་ཡེ་སྭཱཧཱ། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། ། ལེགས་སྦྱར་འདི་ནི་རྒྱལ་བ་སྲས་བཅས་
ལ། ། དད་པས་ཕུལ་བས་འགྲོ་བ་འདི་དག་ཀུན། ། འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག། རྒྱལ་བས་
བདུད་བཅོམ་བྱང་ཆུབ་སངས་རྒྱས་ཏེ། ། རྒྱལ་བའི་སྐུ་ལ་སྦྲེབས་སྐྱེམས་མི་མངའ་ཡང་། ། བདག་ཅག་བསོད་
ནམས་ཞིང་དུ་འགྱུར་སླད་དུ། ། བཤོས་དང་ཞལ་ཟས་སྦྱར་བ་འདི་ཕུལ་བས། ། དུས་ཀུན་དགེ་བའི་མེ་ཏོག་
འཕེལ་རྒྱས་ནས། ། བདེ་བ་ཅན་དུ་པདྨོ་ལས་སྐྱེས་ཏེ། ། ཏིང་འཛིན་ཟས་དང་ཆོས་ལ་སྤྱོད་པར་ཤོག ། དེ་
ནས་ཞལ་བསིལ་དང་མཆོད་ཡོན་སྔར་གྱི་སྔགས་ཀྱིས་འབུལ་ཞིང་། སོ་རྩི་ཡང་བཏེག་པ། ཨོཾ་བཛྲ་ཏོ་བུ་ལ་ཡེ་སྭཱཧཱ།
ཞེས་པས་དབུལ། དེ་ནས་གཟུགས་བསྒྱུར་ནི། ཨོཾ་ཧཱུཾ་ཏཱ་ཧི ཨཱཿ ཞེས་བརྗོད་དམ་ཚིག་བསྒྲགས་ལ། དེ་ནས་རྟེན་
གང་དུ་བསྐྱེད་པའི་ལྷ་དེའི་སྔགས། ཨོཾ་ཡ་མཱནྟ་ཀ་ཧཱུྃ་ཕཊ། ལྟ་བུ་དང་། ཨོཾ་ཨཱཿ ཧཱུྃ། ལན་གསུམ་དེ་རྡོ་རྗེ་ལ་རྡོ་རྗེ་
དང་བཅས་པའི་ལག་པ་གཡས་པ་ལྟར་རེག་པར་མོས་ཏེ། རྡོ་རྗེ་འཇིགས་བྱེད་ཡབ་ཡུམ་ཞུ་བ་ལས་བྱུང་བའི་བྲིས་
འབུར་གྱི་སྐུ་གཟུགས་སོ་སོ་དང་། རྣམ་སྣང་ངམ་གཏི་མུག་གཤིན་རྗེ་གཤེད་ཡབ་ཡུམ་ཞུ་བ་ལས་བྱུང་བའི་གཙུག་
ལག་ཁང་དང་མཆོད་རྟེན་སོགས་དང་། འོད་དཔག་མེད་དམ་འདོད་ཆགས་གཤིན་རྗེ་གཤེད་ཡབ་ཡུམ་ཞུ་བ་ལས་
བྱུང་བའི་གསུང་རབ་དང་ཡིག་འབྲུ་སོ་སོའི་རྣམ་པར་གྱུར། ཐམས་ཅད་འཇིགས་བྱེད་དུ་བསྐྱེད་པ་ཡིན་ན་རྡོ་རྗེ་
འཇིགས་བྱེད་ཡབ་ཡུམ་ཞུ་བ་ལས་རྟེན་སོ་སོའི་རྣམ་པར་གྱུར། ཅེས་བྱའོ། ། གསུམ་པ་འཇུག་མངའ་དབུལ་
སོགས་བྱ་བའི་ཚུལ་ལ་གསུམ། མངའ་དབུལ་ཇི་ལྟར་བྱ་བའི་ཚུལ། རབ་ཏུ་གནས་པའི་གཙོ་བོ་ཤེས་པ་བརྗོད་ཅིང་
བརྟན་བཞུགས་བྱ་བའི་ཚུལ། ཡོན་བདག་དང་ཆོས་སྐྱོང་བསྒོ་བའི་ཚུལ་སོགས་སོ། ། དང་པོ་ལ་སྤྱི་དང་བྱེ་བྲག་གི་
མངའ་དབུལ་གཉིས་ལས། སྔོན་ནི་ཆུ་བཞི་ཉེར་སྤྱོད་འདོད་ཡོན་ལྔ། ། ནང་མཆོད་དབུལ་ཞིང་བསྟོད་པ་བྱ། །
དཀྱིལ་འཁོར་རྟགས་བརྒྱུད་ཁྲུས་གོས་རྒྱན། ། འདོད་ཡོན་རིན་ཆེན་བདུན་དང་བཅུད། །གདུགས་སོགས་འབྲུ་
དང་རིན་ཆེན་སྣ། ། སྨན་དང་བཀྲ་ཤིས་སྤྱི་ཡིའོ། ། ཞེས་པའི་རིམ་པ་ལྟར་རམ། མཆོད་བསྟོད་ནི། མཆོད་པ་
བྱིན་གྱིས་བརླབས། རྒྱལ་བ་རྒྱ་མཚོ་སོགས་སམ། རབ་འབྱམས་རྒྱ་མཚོ་འམ། རྒྱལ་བ་རྣམས་ནི་གཙང་ཞིས་
སོགས་ཀྱི་ཚིགས་བཅད་དང་། ཨོཾ་སརྦ་ཏ་ཐཱ་ག་ཏ་ས་བཱ་རི་ཝ་ར་འམ། ཨོཾ་སརྦ་ཏ་ཐཱ་ག་ཏེ་གུ་རུ་བུདྡྷ་བོདྷི་སཏཱ་ས་
པཱ་རེ་ཝ་ར་ཨགྷཾ་ཞེས་པ་ནས་ཤལྟའི་བར་དང༌། རིན་ཆེན་དབང་གི་རྒྱལ་པོ་ཞལ་སོགས་སྔགས་དང་བཅས་པས་
འདོད་ཡོན་སྣ་ལྔ་འབུལ། ཨོཾ་སརྦ་ཞེས་པ་ནས། ས་པཱ་རི་ཝཱ་ར་ཨོཾ་ཨཱཿ ཧཱུྃ་གིས་ནང་མཆོད་འཕུལ། འཇམ་དཔལ་
གསེར་མདོག་མའམ། གཉིས་མེད་ཐུན་མོང་མ་ཡིན་ཁྱབ་པའི་སྐུ། ། ཞེས་སོགས་དང་། གཞན་ཡང་བླ་མས་
སངས་རྒྱས་བྱང་སེམས་སོགས་རང་རང་གི་བསྟོད་པ་ཅི་རིགས་ཀྱིས་བསྟོད། གསང་འདུས་ལ་མི་བསྐྱོད་རྡོ་རྗེ་འམ།
གང་ཞིག་གཟུགས་དང་ངམ། རྒྱལ་བའི་ལྷན་སྐྱེས་སོགས་ཀྱིས་བསྟོད། དེ་ནས་དཀྱིལ་འཁོར་ནི། ། གླིང་བཞི་རི་
343

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རབ་སོགས་མཐའ་དབུས་བྲིས་པའ མ། མཎྜལ་ལ་ཚོམ་བུ་བཀོད་པ་ལ་དམིགས་ཏེ། མཎྜལ་རྒྱས་པའམ། ས་གཞི་
སྤོས་ཀྱིས་བྱུགས་ཤིང་མེ་ཏོག་བཀྲམ། ། ཞེས་སོགས་ཀྱིས་དབུལ། བཀྲ་ཤིས་རྟགས་བརྒྱད་དབུལ་བ་ནི། ཇི་ལྟར་
སྔོན་གྱི་སངས་རྒྱས་ལ། ། དཔལ་གྱི་བེའུ་གཡུ་དྲུང་འཁྱིལ། ། དགེ་བའི་དོན་དུ་མངའ་བ་ལྟར། ། བདག་གིས་
དཔལ་པེའུ་དབུལ་བར་བགྱི། ། ཇི་ལྟརx། ། གསེར་གྱི་འཁོར་ལོ་མུ་ཁྱུད་ཅན། ། ཚངས་པ་ཆེན་པོས་ཕུལ་བ་
ལྟར། ། དེ་བཞིན་བདག་གིས་དབུལ་བར་བགྱི། ། ཇི་ལྟརx། ། འདམ་གྱི་སྐྱོན་གྱིས་མ་གོས་པའི། ། པདྨ་
དཀར་པོ་ཕུལ་བ་ལྟར། ། དེ་བཞིན་བདག་གིསx། ། ཇི་ལྟར ། ། ཉོན་མོངས་བདུད་ལས་རྒྱལ་བ་ཡི། ། ཆོས་
ཀྱི་རྒྱལ་མཚན་ཕུལ་བ་ལྟར། ། དེ་བཞིནx] ། ཇི་ལྟར། ། གདུགས་དཀར་གསེར་གྱི་ཡུ་བ་ཅན། ། ཕུལ་བ་དེ་
བཞིན་བདག་འབུལ་གྱི། ། ཅི་བདེ་བར་ནི་བཞེས་སུ་གསོལ། ། ཇི་ལྟར ། ། རེ་བ་ཐམས་ཅད་རྫོགས་མཛད་
པའི: ། བུམ་པ་བཟང་བོ་ཕུལ་བ་ལྟར། ། དེ་བཞིནx། ། ཇི་ལྟརx| ། སྙན་པ་ཕྱོགས་བཅུར་སྒྲོག་པ་མི། །
འབུད་དུང་གཡས་འཁྱིལ་ཕུལ་བ་ལྟར། ། དེ་བཞིན ། ། ཇི་ལྟརX། ། ན་བཟའ་གསེར་གྱི་ཉ་རིས་ཅན། །
ལ་བ་དེ་བཞིན་བདག་འབུལ་གྱི། ། ཅི་བདེ་བར་ནི་བཞེས་སུ་གསོལ། ། དེ་བཞིན་གཤེགས་དང་དེ་ཡི་སྲས་
རྣམས་ལ། ། ཞེས་སོགས་སྔགས་དང་བཅས་པས་ཁྲུས་གསོལ། ། གོས་རྒྱན་ནི། སྲབ་འཇམ་ཡང་བ་ལྷ་ཡི་
གོས། ། ཞེས་སོགས་དང་། རབ་བྱུང་གི་ཆ་བྱད་ཅན་པ། དྲི་མེད་མཚན་ལ་སྒྲིབ་བསལ་མི་མངའ་ཡང་། ། དད་
པས་ངུར་སྨིག་རྒྱལ་མཚན་ཕུལ་བ་ཡི། ། ནམ་མཁའི་མཐའ་དང་མཉམ་པའི་འགྲོ་བ་རྣམས། ། སངས་རྒྱས་
བརྟུལ་ཤུགས་མཆོག་ལ་སྤྱོད་པར་ཤོག ། ཨོཾ་བཛྲ་ཝནྣི་ཡེ་ཨཱ༔ ཧཱུྃ་སྭཱཧཱ། ཞེས་ན་བཟའ་དང་། རྒྱལ་བ་མཚན་
དཔེའི་རང་བཞིན་ཞེས་སོགས་ སྔགས་དང་བཅས་པས་རྒྱུན་དབུལ། རྒྱལ་བ་ཐག་མེད་འབྱོར་ལ་མངའ་སྒྱུར་
ཡང་། ། འགྲོ་བའི་དོན་དུ་འདོད་ཡོན་སྣ་ལྔ་ཡིས། ། མཆོད་པས་མཁའ་མཉམ་སེམས་ཅན་ཐམས་ཅད་ཀྱི། །
བསོད་ནམས་མི་ཟད་གཏེར་ལ་སྤྱོད་པར་ཤོག ། ཨོཾ་བཛྲ་མནྟ་བྷ་ཏྲ་བྷུ་ཛ་མ་གྷ་ཡཿ ཧཱུཾ་སྭཱཧཱ། ཞེས་འདོད་ཡོན་སྣ་
ལྔ་དང་། མི་དབང་རིན་ཆེན་སྣ་བདུན་འདི་དག་ནི། ། སངས་རྒྱས་སྲས་དང་བཅས་པ་མ་ལུས་པ། ། བཤམས་
ཤིང་ཡིད་ཀྱི་སྤྲུལ་ཏེ་ཕུལ་པ་ཡིས། ། འགྲོ་བ་མི་ཟད་གཏེར་ལ་སྤྱོད་པར་ཤོག ། ཨོཾ་མ་ཧཱ་སརྟ་རཏྣ་པཱུ་ཛ་མེ་གྷ་
ཨཱ༔ ཧཱུྃ་སྭཱཧཱ། རྒྱས་པར་ན། འཛམ་བུ་ཆུ་བོའི་ཞེས་སོགས་སྔགས་དང་བཅས་པས་འབུལ། རྒྱལ་བ་མགོན་པོ་
དཔལ་གྱི་ལྷམ་མེར་བཞུགས། ། བསོད་ནམས་ཡེ་ཤེས་སྐུ་མངའ་བརྙེས་པ་ལ། ལྔ་ཕྲག་ལྔ་ལྡན་སྙིང་པོ་དམ་པ་
འབུལ། ། འགྲོ་བས་བདེ་གཤེགས་སྙིང་པོ་མཆོག་ཐོབ་ཤོག ། ཨོཾ་པཉྩ་པཉྩ་བིམ་ལ་པཱུ་ཛ་མེ་གྷ་ཨཱ༔ ཧཱུྃ། ཞེས་
བཅུད་ཉེར་ལྔ་འབུལ། གདུགས་སོགས་འབུལ་བ་ནི། བརྩེ་བའི་འཁོར་ཡུག་སྙན་པའི་བ་དན་དང་། ། ཏིང་ངེ་
344

༄༅། ། རབ་གནས་བཀྲ་ཤིས་སྙེ་མའི་དགོངས་རྒྱན་དོན་གསལ། །
འཛིན་བླ་རེ་སྤོབས་པའི་འོད་གསལ་བ། ། མཆོག་རྐྱེན་འོས་པའི་ཉེར་མཁོ་འདི་དག་འབུལ། ། སྐྱེ་བོས་རྣམ་
དག་ཡེ་ཤེས་ཐོབ་པར་ཤོག ། ཨོཾ་མ་ཧཱ་པཱུ་ཛ་མེ་གྷ་ཡཿ ཧཱུཾ་སྭཱཧཱ། ཞེས་གདུགས་སོགས་དང་། བདེ་གཤེགས་
རྣམས་ལ་འབྲུ་ཕུལ་བས། ། བདག་དག་འགྲོ་བ་ཐམས་ཅད་ཀྱི། ། ཟས་ཀྱི་འབྱོར་བ་ལྡན་པ་དང་། ། དགེ་བའི་
ལོ་ཏོག་རྒྱས་གྱུར་ཅིག ། ཞེས་འབྲུས་ཚོགས་དང་། རིན་ཆེན་སྣ་བདུན་ཕུལ་བ་ཡིས། ། བདག་དང་འགྲོ་བ་
ཐམས་ཅད་ཀྱི། ། དབུལ་བའི་སྡུག་བསྔལ་ཞི་བ་དང་། ། ལོངས་སྤྱོད་ཕུན་སུམ་ཚོགས་གྱུར་ཅིག ། ཞེས་རིན་
ཆེན་སྣ་བདུན་དང་། ། བདེ་གཤེགས་རྣམས་ལ་སྨན་ཕུལ་བས། ། ཉོན་མོངས་བརྒྱད་ཁྲི་བཞི་སྟོང་གི ། ནད་ཀྱི་
སྡུག་བསྔལ་བྱུང་གྱུར་ནས། ། ཐུགས་རྗེའི་སྨན་གྱིས་འདུལ་གྱུར་ཅིག ། ཞེས་སྨན་སྣ་ཚོགས་འབུལ་ལོ། ། དེ་
ནས་བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། ། ཞེས་སོགས་ཤོ་ལོ་ཀ་གཅིག་གི་བཀྲ་ཤིས་ཀྱི་མཐར་
དབུལ་བྱའོ། ། སྤྱིའི་མངའ་དབུལ་ནི་དེ་ཙམ་གྱིས་ཀྱང་རུང་ལ། བྱེ་བྲག་གིས་དབུལ་བྱེད་ན། སླུ་བྲི་འདྲེག་སྤྱད་ལོ་
མང་དང༌། ། ཤངས་དབྱེ་ཚེམས་ཤིང་སྙན་ཤལ་དབྱེ། ། ཞེས་བ་ལྟར་གསུམ་ལས་དང་པོ་སྐུ་གཟུགས་ལ། ། ཇི་
ལྟར་རབ་བྱུང་མཆོད་རྟེན་དུ། ༑ རྒྱལ་བས་ཁྱིམ་ པའི་ རྟགས་ སྤངས་ལྟར། འགྲོ་བ་སེམས་ ཅན་དོན་གྱི་
ཕྱིར། ། ཁྱིམ་པའི་རྟགས་རྣམས་སྤང་བར་བྱ། ། རྒྱལ་བའི་དབུ་སྐྲ་མཐོན་མཐིང་སྐྱོན་བྲལ་ཡང་། ། གཞན་
དོན་སྒྲུབ་ཕྱིར་ཁྱིམ་པའི་རྟགས་སྤང་ཕྱིར། ། དད་པས་གསེར་གྱི་འདྲེག་སྤྱན་ཕུལ་བ་ཡིས། ། འགྲོ་ཀུན་སྡུག་
བསྔལ་ཀུན་ལས་གྲོལ་བར་ཤོག ། ཨོཾ་བཛྲ་ཀ་ཙམུ་ལ་ཨཱཿ ཧཱུཾ་སྭཱཧཱ། ཞེས་དབུ་སྐྲ་དང་ཞལ་སྤུ་འབྲེག་པའི་ཚུལ་བྱ།
དེ་བཞིན་གཤེགས་པའི་དཔེ་བྱད་ལ། ། སྐྱོན་གྱི་དྲི་མས་མ་གོས་ཀྱང་། ། འཇིག་རྟེན་བསམ་པའི་རྗེས་འཇུག་
ཕྱིར། ། བདག་གིས་འདྲེག་སྤྱད་དབུལ་བར་བྱ། ། ཟངས་མདོག་ལྟར་མཛེས་ཡིད་འོང་སྐྱོན་བྲལ་ཡང་། །
བདག་ཅག་དང་བས་ཕྱག་དང་ཞབས་རྣམས་ཀྱི། ། སེན་མོའི་འདྲེག་སྤྱད་ཕུལ་བས་འགྲོ་ཀུན་གྱིས། ། སངས་
རྒྱས་དཔེ་བྱད་བཟང་བོ་ཐོབ་པར་ཤོག ། ཨོཾ་བཛྲ་ན་ག་ཚེ་ད་ཛ་ན་ཨཱཿ ཧཱུཾ་སྭཱཧཱ། ཞེས་སེན་མོ་འབྲེག་པའི་ཚུལ་བྱ།
ལོངས་སྐུའི་ཆ་བྱད་ཅན་ལ། རྒྱལ་བའི་དབུ་སྐྲ་ལྕང་ལོ་ལ། ། དུག་གསུམ་དྲི་མས་མ་གོས་ཏེ། ། བཀུར་སྟི་དུང་གི་
སོ་མངས་ཀྱིས། ། རྒྱལ་བའི་དབུ་སྐྲ་བཤད་པར་བྱ། ། དབུ་སྐྲ་རིན་ཆེན་ལྕང་ལོ་མ་འཁྲུགས་ཤིང་། ། མཛེས་
ཤིང་ལྟ་བས་མི་ངོམས་སྐྱོན་བྲལ་ཡང་། ། བདག་བློ་སྦྱང་ཕྱིར་རྐྱེན་དང་འཚམ་པ་འདི། ། ཕུལ་བས་འགྲོ་ཀུན་
དུག་གསུམ་བྲལ་བར་ཤོག ། ཨོཾ་བཛྲ་པཱ་ཡ་ཤོ་དྷ་ཡ་ཨཱཿ ཧཱུཾ་སྭཱཧཱ། ཞེས་དབུ་སྐྲ་ཤད་པའི་ཚུལ་བྱ། ཟག་བཅས་
ཕུང་བོའི་དྲི་སྤངས་པ། ། འགྲོ་བ་སེམས་ཅན་དོན་གྱི་ཕྱིར། ། རྣམ་པར་དག་པའི་དྲི་སྐྱེད་ལྟར། ། རྒྱལ་བའི་
ཤངས་ནི་དབྱེ་བར་བྱ། ། དྲི་འཛིན་རྣམ་དག་ཚུལ་ཁྲིམས་ལས་འཁྲུངས་པ། ། དགེ་བ་བསྒྲུབ་ཕྱིར་སྐྱོན་ལས་
345

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ངེས་གྲོལ་ཡང་། ། མོས་བས་འཛིན་སྤྱད་དམ་པ་ཕུལ་བ་ཡིས། ། འགྲོ་པས་ཡེ་ཤེས་བླ་མེད་ཐོབ་པར་ཤོག ། ཨོ་
བཛྲརོ་མ་དྷ་ར་ཨཱཿ ཧཱུཾ་སྭཱཧཱ། ཞེས་ཤངས་དབྱེ་བའི་ཚུལ་དང༌། རྒྱལ་བའི་ཚེམས་དཀར་བཞི་བཅུ་ལ། ། མི་
གཙང་རྡུལ་གྱིས་མ་གོས་ཏེ། ། བཀུར་སྟི་རིན་ཆེན་ལྗོན་ཤིང་གིས། ། རྒྱལ་བའི་ཚེམས་ནི་དབྱི་བར་བྱ། །
དཀར་ལ་ཐགས་བཟང་བཞི་བཅུ་ཚང་བའི་ཚེམས། ། བརྒྱད་ཁྲི་བཞི་སྟོང་ཆོས་ལ་མངའ་སྒྱུར་ཡང་། ། བདག་
ཅག་དད་པས་ཚེམས་ཤིང་དབུལ་བར་བགྱི། །འགྲོ་བས་སངས་རྒྱས་གསུང་དབྱངས་ཐོབ་པར་ཤོག ། ཨོཾ་བཛྲ་
ད་ན་ཏ་ཤོ་བྷ་ཡ་ཨཱ༔ ཧཱུྃ་སྭཱཧཱ། ཞེས་ཆམས་དབྱི་བའི་ཚུལ་བྱ། འགྲོ་བ་ཆོས་ཀྱི་ཕོངས་པ་ལ། ། རྒྱལ་བས་ཆོས་གྱི་
དུང་བུས་ལྟར། ། དེ་བཞིན་སེམས་ཅན་དོན་གྱི་ཕྱིར། ། རྒྱལ་བའི་སྙན་ནི་དབྱེ་བར་བྱ། ། སྙན་སྲིང་མི་མངའ་
ཀུན་དུ་གསལ་བར་ལྡན། ། ཐུབ་པའི་སྒྲ་འཛིན་ངོ་བོས་དག་ན་ཡང་། ། དག་བྱེད་འདི་ནི་བདག་གིས་འབུལ་
ལགས་ཀྱི། ། སྐྱེ་བོས་རྟག་ཏུ་དམ་ཆོས་ཐོབ་པར་ཤོག ། ཨོཾ་བཛྲ་ཀཆ་ཤོ་དྷ་ཡ་ཨཱཿ ཧཱུཾ་སྭཱཧཱ། ཞེས་སྙན་དབྱེ་བའི་
ཚུལ་བྱ། ཆོས་ཀྱི་རོ་ཡི་དགའ་བ་ཡིས། ། འགྲོ་བ་ཐམས་ཅད་ཚིམ་མཛད་དང་། ། རོ་མཆོག་བརྒྱ་ལྡན་ཞལ་ཟས་
རྣམས། ། དབུལ་ཕྱིར་རྒྱལ་བའི་ཞལ་དབྱེའོ། ། འོད་སྟོང་ཟེར་གྱིས་ཕྱེ་བའི་པདྨ་དང༌། ། བིམ་པ་ལྟར་དམར་
ཡིད་འོང་ཞལ་གྱི་སྒྲོས། ། ལེགས་པར་ཕྱེ་བས་མཁའ་མཉམ་སེམས་ཅན་གྱིས། ། ཐར་བའི་གྲོང་ཁྱེར་སྒོ་མཆོག་
ཕྱེད་པར་ཤོག ། ཨོཾ་བཛོད་གྷ་ཊ་ས་མ་ཡ་པྲ་པེ་ཤ་ཡ་ཧཱུྃ། ཞེས་ཞལ་དབྱེ་བའི་ཚུལ་བྱ། གཉིས་པ་གསུང་རབ་ཀྱི་
མངའ་འབུལ་ལ། ཁྲི་གོས་གླེགས་ཤིང་གླེགས་ཐག་གོ། ཞེས་པ་ལྟར། རིན་ཆེན་དུ་མ་ལས་གྲུབ་སེང་གེའི་ཁྲི། །
ཡིད་འཕྲོག་སྣ་ཚོགས་གོས་ཀྱིས་བཀང་བ་འདི། ། རིན་ཆེན་གསུང་རབ་མཆོག་ལ་ཕུལ་བ་ཡིས། ། འགྲོ་རྣམས་
རྡོ་རྗེ་གདན་ལ་འདུག་གྱུར་ཅིག ། ཨོཾ་བཛྲ་ཨ་ས་ན་ཡཿ ཧཱུཾ་སྭཱཧཱ། ཞེས་གྲི་དང་། སྣ་ཚོགས་དབང་པོའི་གཞུ་ལྟར་
རབ་བཀྲ་ཞིང་། ། ཞེས་སོགས་ཀྱིས་ན་བཟའ་དང་། ཟུང་འཇུག་དམ་ཆོས་འཛིན་ལ་ཀུན་བྲལ་ཡང་། ། ཐབས་
དང་ཤེས་རབ་རྗེས་སུ་འབྲེལ་གྱུར་བའི། ། ཉི་ཟླ་ལྟ་བུར་རྟེན་འབྲེལ་པགས་བྱ་བ། ། ཕུལ་བས་སྐྱེ་བོས་ཟུང་
འཇུག་ཐོབ་པར་ཤོག ། ཨོཾ་བཛྲ་པྲཛྙཱ་ཨུ་པ་ཡ་ཨ་དྷཱ་ཡ་ཨཱཿ ཧཱུཾ་སྭཱཧཱ། ཞེས་གླེགས་ཤིང་དང་། སྤྲོས་པ་དུ་མར་རབ་
ཏུ་རྒྱས་གྱུར་ཀྱང་། ། ཡེ་ཤེས་ཆེན་པོར་རོ་གཅིག་གྱུར་བ་ལྟར། ། གླེགས་བམ་གཅིག་གྱུར་ཡོ་བྱད་མཆོག་ཕུལ་
བས། ། འགྲོ་བས་ཡེ་ཤེས་ཆེན་པོ་རྟོགས་པར་ཤོག ། ཨོཾ་བཛྲ་མུ་སྟ་ག་བྷནྡྷ་ཡཿ ཧཱུཾ་སྭཱཧཱ། ཞེས་གླེགས་ཐག་
རྣམས་འབུལ་ལོ། ། གསུམ་པ་མཆོད་རྟེན་གྱི་མངའ་དབུལ་ནི། སྲོག་ཤིང་འཁོར་ལོ་ཅོད་པན་འཕན། ། རྒྱལ་
མཚན་གདུགས་དང་ཕྲེང་བ་གདན། ཞེས་པ་ལྟར། སེམས་ཅན་ཤེས་བཅུ་ལྡན་གྱུར་ཅིག ། བསྟན་པ་ཡུན་རང་
གནས་པར་ཤོག ། སེམས་ཅན་ལྷག་བསམ་དག་པ་ཡིས། ཀུན་བཟང་སྨོན་ལམ་འཇུག་པར་ཤོག། ཨོཾ་བཛྲ་ཨཱ་
346

༄༅། ། རབ་གནས་བཀྲ་ཤིས་སྙེ་མའི་དགོངས་རྒྱན་དོན་གསལ། །
ཡུཏེ་སྭཱཧཱ། ཞེས་སྲོག་ཤིང་དང༌། ཁམས་གསུམ་སེམས་ཅན་མ་ལུས་པ། ། སྟོབས་དང་མ་འདྲེས་ཆོས་དང་
ནི། ། དྲན་པ་ཉེར་བཞག་རྣམ་ཐར་བརྒྱད། ། ཡེ་ཤེས་ལྔ་སོགས་ལྡན་པར་ཤོག ། ཨོཾ་བྲ་མརྡ་ན་ཡ་སྭཱཧཱ། ཞེས་
འཁོར་ལོ་དང་། སེམས་ཅན་རྣམས་ནི་མ་ལུས་པ། ། བདེ་བར་གཤེགས་པའི་སྐུ་གཟུགས་ལ། ། དར་གྱི་ལྷབ་
ལྷུབ་ལ་སོགས་པས། ། བྱང་ཆུབ་པར་དུ་མཆོད་པར་ཤོག ། ༀ་ པ་ཊ་ཀ་ལཾ་བ་ཡ་སཱཧཱ། བཅོད་པན་དང་།
སེམས་ཅན་རྣམས་ནི་མ་ལུས་པ། ། ཕྱོགས་བཅུར་སྙན་པའི་པ་དན་གྱིས། ། འཚེ་བ་མེད་ཅིང་ཆོས་ལྡན་
པའི། ། གྲགས་པས་རྒྱས་པར་འགེངས་པར་ཤོག ། ཨོཾ་པ་ཏཾ་ཀེ་སྭཱཧཱ། འཕན་དང་། འཁོར་བ་མ་སྟོང་བར་དུ་
ནི། ། བདུད་བཞི་དག་ལས་རབ་རྒྱལ་ནས། ། སྟོན་པའི་བསྟན་པ་ཟབ་མོ་དག ། མི་ནུབ་རྒྱལ་མཚན་འཛིན་
པར་ཤོག ། ཨོཾ་ཀུམྦྷིར་དྷཱ་ཙྪ་ཡ་སྭཱཧཱ། རྒྱལ་མཚན་དང་། ཁམས་གསུམ་སེམས་ཅན་མ་ལུས་པ། ། ཉོན་མོངས་
ཆད་པས་གདུངས་པ་ལ། ། ཐུགས་རྗེའི་བྱང་ཆུབ་སེམས་ཀྱི་གདུགས། ། ཕུལ་བས་བདེ་བས་ཚིམ་པར་ཤོག །
ཨོཾ་པྲ་ཧྥ་ཎ་ཡེ་སྭཱཧཱ། གདུགས་དང་། འཁོར་བའི་སེམས་ཅན་མ་ལུས་ཀུན། ། མཚན་དང་དཔེ་བྱད་རྫོགས་ཐོབ་
ནས། ། ལྟ་བས་མི་ངོམས་གཟུགས་ཀྱིས་ནི། ། སེམས་ཅན་དོན་རྣམས་རྫོགས་བྱེད་ཤོག། ཨོཾ་རཏྣ་མ་ལེ་ཏྲེ་སྭཱཧཱ།
མེ་ཏོག་གི་ཕྲེང་བ་དང༌། སེམས་ཅན་མ་ལུས་སངས་རྒྱས་ཏེ། ། སྟོབས་བཅུ་ལྡན་པ་གླང་བོའི་གདན། ། མི་
འཇིགས་སེང་གེའི་གདན་དང་ལྡན། ། རྫུ་འཕྲུལ་རྐང་པ་རྟ་ཡི་གདན། དབང་བཅུ་ཐོབ་པ་རྨ་བྱའི་གདན། །
ཐོགས་མེད་ཤུགས་ལྡན་མཁའ་ལྡིང་གདན། ། འདོད་དགུ་འབྱུང་བ་རིན་ཆེན་གདན། ། སྐྱོན་གྱིས་མ་གོས་
པདྨའི་གདན། ། རང་བཞིན་འོད་གསལ་ཉི་ཟླའི་གདན། ། གདན་རྣམས་མྱུར་དུ་ཐོབ་པར་ཤོག ། ཨོཾ་པུ་ཎྱ་དྷ་
རི་ཛ་ཡེ་སྭཱཧཱ། ཞེས་གདན་དབུལ་དེ་དག་ནི་མངའ་དབུལ་ཏེ། རྟེན་ཇི་ལྟར་ཡིན་པ་སྐབས་དང་སྦྱོར། གཉིས་པ་
མཇུག་ཏུ་ཤེས་པ་ བརྗོད་ ཅིང་བརྟན་བཞུགས་བྱ་བ་ སོགས་ ལ། ཤིས་བརྗོད་བརྟན་བཞུགས་ བསྟོད་དང་སྦྱར།
བཟོད་གསོལ་ཆོས་སྐྱོངས་ཡོན་བདག་བསྒོ། ཡོན་དབུལ་ཞེས་པ་ལྟར། ཤིས་བརྗོད་ནི། ཡེ་དྷམ་བརྗོད་ཅིང་མེ་
ཏོག་ལག་ཏུ་ཐོགས་ནས་རོལ་མོའི་སྒྲ་དང་བཅས་པས། འཆི་མེད་ལམ་ཀུན་མའམ། ཆེ་བའི་ཆོས་མཆོག་སོགས་
སམ། ཡོན་ཏན་རབ་རྫོགས་གངས་ཀྱི་རི་བོ་འདྲ། ། ཞེས་སོགས་ཀྱི་ཤིས་པ་བརྗོད་ཅིང་མེ་ཏོག་འཐོར་རོ། ། དེ་
ནས་བརྟན་བཞུགས་ནི། ཨོཾ་སུ་པྲ་ཏི་ཥྛ་བཛྲ་ཡེ་སྭཱཧཱ། ཞེས་བརྗོད་ནས་མེ་ཏོག་གཏོར། དེ་ནས་ཐལ་མོ་སྦྱར་ལ།
ཇི་ལྟར་སངས་རྒྱས་ཐམས་ཅད་ནི། ། དགའ་ལྡན་དུ་ནི་གནས་པ་ལས། ། ལྷ་མོ་སྒྱུ་འཕྲུལ་ ལྷུམས་ཞུགས་
ལྟར། ། དེ་བཞིན་གཟུགས་དང་ལྷན་ཅིག་ཏུ། ། འདི་རུ་མགོན་པོ་རྟག་བཞུགས་ནས། ། བྱང་ཆུབ་སེམས་ནི་
བསྐྱེད་པ་དང་། ། ཡོན་གྱི་བདག་པོའི་དོན་སླད་དུ། ། བདག་གི་འབྱོར་བ་ཉིད་ཀྱི་ནི། ། ཅི་འབྱོར་བ་ཡི་མཆོད་
347

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པ་དང་། ། མེ་ཏོག་ལ་སོགས་འདི་བཞེས་ཤིག ། བདག་དང་སློབ་མར་བཅས་རྣམས་ལ། ། རྗེས་སུ་བརྩེ་བར་
ཉེར་དགོངས་ནས། ། ཀུན་གྱིས་འདི་ལ་བྱིན་རློབ་ཅིང་། ། འདི་ཉིད་དུ་ནི་བཞུགས་པར་རིགས། ། ཞེས་དང༌།
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།
ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་གྱི་ཁམས་རྣམས་མི་གནས་པའི་མྱ་ངན་ལས་འདས་པའི་ས་
ལ་མ་བཞག་གིའི་བར་དུ་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུའང་སྐུ་གསུང་
ཐུགས་ཀྱི་རྟེན་འདི་ལ་ས་དང་ཆུ་དང་མེ་དང་རླུང་གི་གནོད་པས་མ་ཞིག་གི་བར་དེ་སྲིད་དུ་སེམས་ཅན་གྱི་དོན་
དཔག་ཏུ་མེད་པ་མཛད་ཅིང་བརྟན་པར་བཞུགས་སུ་གསོལ། ། ལན་གསུམ། བདེ་གཤེགས་ཀུན་བཟང་མཐོང་
བས་བཀྲ་ཤིས་ལྟར། ། རྒྱལ་བ་སྲས་བཅས་དེང་འདིར་བདེ་ལེགས་ཤོག ། ངན་སྡིག་ལོག་པའི་ཚོགས་རྣམས་
བཅོམ་གྱུར་ནས། ། རྒྱལ་སྲས་རིག་འཛིན་ཚོགས་རྣམས་འཕེལ་དར་ཞིང་། ། ཞལ་མཐོང་ཙམ་གྱིས་བདེ་བའི་
མཆོག་བརྙེས་ནས། ། ཉི་ལྟར་ཞལ་དྲོ་ཟླ་ལྟར་འོད་གསལ་ཞིང་། ། བདག་དང་འགྲོ་ལ་ཞལ་དྲོ་བྱིན་ཆེ་ནས། །
བསྐལ་པའི་མཐར་ཐུག་པར་དུ་བཞུགས་སུ་གསོལ། ། ཇི་སྲིད་མེ་དང་ཆུ་དང་ནི། ། རླུང་གིས་བསྐལ་བ་འཇིག་
པར་དུ། ། སེམས་ཅན་ཀུན་གྱི་དོན་གྱི་ཕྱིར། ། བཅོམ་ལྡན་ཁྱོད་ནི་བཞུགས་པར་མཛོད། ། ཅེས་ལན་གསུམ།
དེ་ནས་ཡིག་བརྒྱ་ལན་བདུན། མགོན་པོ་སྐལ་བ་ཇི་བཞིན་དུ། ། སྣ་ཚོགས་གཟུགས་ནི་བཟུང་ནས་ཀྱང་། །
ཕྱོགས་བཅུའི་འཇིག་རྟེན་ཐམས་ཅད་དུ། ། དེས་ནི་འགྲོ་བའི་དོན་ཀུན་མཛོད། ། ཅེས་གསོལ་བ་གདབ། དེ་
ནས། གཉིས་མེད་ཐུན་མོང་མ་ཡིན་ཁྱབ་པའི་སྐུ། ། ཞེས་སོགས་ཅི་རིགས་ཀྱིས་བསྟོད། དེ་ནས་ཡིག་བརྒྱ་
བརྗོད། ། གང་ཡང་བདག་བློ་རྨོངས་པ་ཡིས། ། ཞེས་སོགས་དང་། མ་རྙེད་ཡོངས་སུ་ཞེས་སོགས་ཀྱི་བཟོད་པ་
གསོལ། ། དེ་ནས་ཆོས་སྐྱོང་བསྒོ་བ་ནི་བསྐངས་པ་ཕུལ་བ་ཡིན་ན་གཏོར་མ་ཕུལ་ཏེ་འཕྲིན་ལས་བཅོལ་ལ། དེ་ཡིན་
ལོགས་སུ་སྤྱན་དྲངས་ཏེ་གཏོར་འབུལ་བྱས་ནས་འཕྲིན་ལས་བཅོལ་བར་བྱའོ། ། དེ་ནས་ཡོན་བདག་བསྒོ་བ་ནི།
དེའི་མདུན་དུ་མཆོད་པ་ཚར་གཅིག་བཤམས་ལ། ཁྱེད་ཀྱི་ངེད་ལ་གང་གསོལ་བའི། ། གཟུགས་སྐུ་དག་ནི་ཁྱད་
པར་དུ། ། ཇི་ལྟར་གསུངས་པ་རབ་གནས་པ། ། དེ་དག་དོན་ནི་ངས་བྱས་པས། ། དེ་རྣམས་དོན་ནི་གྲུབ་ཟིན་
གྱི། ། ཅི་བདེ་བར་ནི་མཆོད་པར་བྱོས། ། ཁྱོད་ཀྱིས་གསོལ་བ་བཏབ་པ་བཞིན། ། རབ་ཏུ་གནས་པ་བྱས་ཟིན་
གྱིས། ། མཆོད་པ་རྒྱུན་མི་འཆད་པ་དང་། ། ཞག་བདུན་པར་དུ་མཆོད་པར་བྱོས། ། ཅེས་བརྗོད་ལ་དོན་
བཤད། དེ་ནས་མཆོད་པ་དེ་ཉིད་བྱིན་གྱིས་བརླབས་ཏེ་རྒྱུས་བསྡུས་གང་རུང་གིས་འཕུལ་དུ་ཞུག དེ་ནས་བཀྲ་
ཤིས་ཀྱི་རྫས་རྣམས་བསངས་སྦྱངས་ཏེ། རང་རང་གི་མིང་ཡིག་དང་པོ་ཐིག་ལེས་བརྒྱན་པ་ལས་བྱུང་བའི་བཀྲ་ཤིས་
348

༄༅། །རབ་གནས་བཀྲ་ཤིས་སྙེ་མའི་དགོངས་རྒྱན་དོན་གསལ། །
ཀྱི་རྫས་སུ་གྱུར། སྔོན་བཅོམ་ལྡན་འདས་ཤཱཀྱ་ཐུབ་པ་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་ཏེ་
བཀྲ་ཤིས་པའི་རྫས་སུ་བྱིན་གྱིས་རླབས་པ་དེ་བཞིན་དུ་དེང་འདིར་ཡང་སྦྱིན་པའི་བདག་པོ་འཁོར་དང་བཅས་པ་
རྣམས་ཀྱི་མེ་ལོང་གི་རྫས་ལ་བསྟན་ནས་བཀྲ་ཤིས་པར་གྱུར་ཅིག མེ་ལོང་ཡེ་ཤེས་རྒྱ་མཚོ་ཆེན་པོ་ཡིས། ། ཡེ་ཤེས་
རྒྱ་མཚོ་མཆོག་ཏུ་དག་གྱུར་ཏེ། ། རྣམ་དག་ཆོས་ལ་ཐོགས་མེད་ལོངས་སྤྱོད་པའི། ། བཀྲ་ཤིས་དེས་ཀྱང་སྒྲིབ་པ་
དག་གྱུར་ཅིག ། དེ་བཞིན་དུ་སྦྱར་ནས། གླང་བོ་ཆེ་ནོར་སྐྱོང་གིས་གྷི་ཧད་ཕྱག་ཏུ་ཕུལ་ཏེ། ཤྲཱི་ཧད་དུག་གསུམ་
འཇོམས་པ་ནད་ཀྱི་སྨན། ། སྨན་མཆོག་ཆོས་ཉིད་རབ་ཏུ་རྟོགས་གྱུར་ནས། ། ཉོན་མོངས་ཟུག་རྔུ་མེད་པར་
གྱུར་བ་ཡི། ། བཀྲ་ཤིས་དེས་ཀྱང་སྡུག་བསྔལ་དག་གྱུར་ཅིག ། ཞིང་བའི་བུ་མོ་ལེགས་སྐྱེས་མས་ཞོ་ཕྱག་ཏུ་ཕུལ་
ཏེ། ཞོ་ནི་ཀུན་གྱི་སྙིང་པོར་གྱུར་བ་སྟེ། ། སྙིང་པོ་རྣམ་དག་ཡེ་ཤེས་མཆོག་རྟོགས་ནས། ། ཡོན་ཏན་ཀུན་གྱི་
དབྱིངས་སུ་གྱུར་བ་ཡི། ། བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག ། རྩ་ཚོང་གི་ཁྱེའུ་བཀྲ་ཤིས་ཀྱིས་རྩྭ་དུར་
བ་ཕྱག་ཏུ་ཕུལ་ཏེ། དུར་བས་ཚེ་ནི་འཕེལ་བར་བྱེད་པ་སྟེ། ། རྡོ་རྗེ་སེམས་དཔའི་ཚེ་ནི་རབ་བསྒྲུབས་ནས། །
ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། ། བཀྲ་ཤིས་དེས་ནི་ཚེ་ཡང་འཕེལ་གྱུར་ཅིག ། ལྷ་ཚངས་པས་ཤིང་ཐོག་
བིལ་བ་ཕྱག་ཏུ་ཕུལ་ཏེ། བིལ་བ་རྒྱུ་རྐྱེན་འབྲས་བུར་བཅས་པའི་ཆོས། ། འཇིག་རྟེན་འཇིག་རྟེན་འདས་པའི་
སྤྱོད་པ་ཀུན། ། བྱང་ཆུབ་སྙིང་པོ་མཆོག་ཏུ་དག་གྱུར་བའི། ། བཀྲ་ཤིས་དེས་ཀྱང་དོན་ ཀུན་འགྲུབ་པར་
ཤོག ། ལྷའི་དབང་བོ་བརྒྱ་བྱིན་གྱིས་དུང་གཡས་སུ་འཁྱིལ་བ་ཕྱག་ཏུ་ཕུལ་ཏེ། དུང་ནི་ཆོས་ཀྱི་སྒྲ་རྣམས་སྒྲོགས་
པའི་ཚུལ། ། ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། ། ཆོས་རྣམས་མ་ནོར་ཡོངས་སུ་སྟོན་པ་ཡི། ། བཀྲ་ཤིས་དེས་
ཀྱང་ཚིག་ལ་དབང་ཐོབ་ཤོག ། བྲམ་ཟེ་དཀར་རྒྱལ་གྱིས་ལི་ཁྲི་ཕྱག་ཏུ་ཕུལ་ཏེ། ལི་ཁྲི་དམར་པོ་དབང་གི་རང་
བཞིན་ཏེ། ། ཆོས་རྣམས་མ་ནོར་དབང་དུ་བསྡུས་ནས་ཀྱང་། ། ཆོས་ཀྱི་རྒྱལ་སྲིད་རྟག་ཏུ་བརྟན་གྱུར་པའོ། །
བཀྲ་ཤིས་དེས་ཀྱང་ཁྱོད་སྲིད་བརྟན་གྱུར་ཅིག ། གསང་སྔགས་དང་རིགས་ཀྱི་བདག་པོ་དཔལ་ཕྱག་ན་རྡོ་རྗེས་
གྲུབ་པའི་རྫས་ཡུངས་ཀར་ཕྱག་ཏུ་ཕུལ་ཏེ། ཡུངས་ཀར་རྡོ་རྗེའི་རིགས་ཏེ་ཐམས་ཅད་དུ། ། བགེགས་རྣམས་མ་
ལུས་འཇོམས་པར་བྱེད་པ་ཡི། ། མཐུ་སྟོབས་ཡོན་ཏན་ཕུན་སུམ་ཚོགས་གྱུར་བའི། ། བཀྲ་ཤིས་དེས་ཀྱང་
བགེགས་རྣམས་ཞི་བར་ཤོག །ཅེས་བརྗོད་ཅིང་། བཀྲ་ཤིས་ཀྱི་རྫས་རྣམས་རབ་གནས་བྱས་པའི་རྟེན་རྣམས་ལ་
འབུལ་བའི་ཚུལ་བྱ་ཞིང་། དེར་ཡོན་བདག་གྲལ་ན་གནས་པ་རྣམས་ཀྱིས་ཀྱང་། དེ་དག་ལ་རེག་པས་བཀྲ་ཤིས་ཀྱི་
རྫས་དེ་དག་གིས་ཤིན་ཏུ་བཀྲ་ཤིས་པར་འགྱུར་རོ། ། ། ། ཞེས་པ་འདི་ནི་ཤཱཀྱའི་དགེ་སློང་བཤད་སྒྲུབ་མིང་ཅན་
གྱིས་རེ་གཉིས་ལ་ཕན་ཆེད། རྗེ་དགེ་འདུན་རྒྱ་མཚོའི་རབ་གནས་བཀྲ་ཤིས་སྟེ་མའི་དཔེ་གཞིར་བཞག་ནས། རང་
349

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དགོན་གྱི་འདོན་ཆོ་དང་མཐུན་པར་འཇུག་པ་བདེ་ཆེན་དུ་འཁྲུགས་བསྡེབས་ཕྲན་བུ་དང༌། ཁ་སྐོང་ཡང་ཅུང་ཟད་
རེ་བྱས་ནས་བྲིས་པའོ། ། དགེ་ལེགས་འཕེལ། བཀྲ་ཤིས། ཨོཾ་ཡེ་དྷརྨཱ་ཧེ་ཏུ་པྲ་བྷཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་པ་དཏ།
ཏེ་ཥཱ་ཉྩ་ཡོ་ནི་རོ་དྷ་ཨེ་པཾ་བཱ་དཱི་མ་ཧཱ་ཤྲ་མ་ཎ སཱཧཱ། ། ཧཱུྃ་ཨོཾ་ཧཱུྃ་ཧཱུྃ་ཧི༔ ཏྟཾ ཨ༔ སརྦ་མངྒ་ལཾ། ། ། །
350

༄༅། ། ནོར་ལྷའི་སྐྱེད་ཆོག་གཡང་འབོད་བྱེད་ཚུལ་བཅས་བཞུགས་སོ། །
ན་མོ་བཛྲ་པཱ་ཎི་ཡེ། འདིར་ནོར་ལྷ་འཁོར་བཅས་བསྐྱེད་དེ་སྤྱན་དྲངས་ནས་མཆོད་ཅིང་བསྟོད་པ་དང་།
གཡང་འབོད་བྱེད་ཚུལ་གཉིས་ལས། དང་པོ་ནི། གནས་ཡིད་དང་མཐུན་པར་ནོར་ལྷ་འཁོར་བཅས་ཀྱི་སྐུ་ཡོད་
ན་བཀྲམ། མེད་ན། མདུན་དུ་སྟེགས་ཀྱི་ཁར་དར་རས་སམ་ཤོ་གུའི་ངོས་ལ་གྲུ་བཞི་སྒོ་བཞི་དང་ལྡན་པའི་དབུས་
སུ་པདྨ་འདབ་བརྒྱད་དང་། མཐར་བཀྲ་ཤིས་རྟགས་བརྒྱད་སོགས་བྲིས་པ་བཞག་སྟེ། སྟེང་དུ་འབྲས་སམ། གྲོ་
ནས་སོགས་ཀྱིས་ཚོམ་བུ་བརྒྱད་དམ་བཅུ་དྲུག་བྱས་ལ། མཐར་མཆོད་པ་ཆུ་གཉིས་ཉེར་སྤྱོད་འདོད་ཡོན་སོགས་
གང་འབྱོར་དང་། མངར་གསུམ་དང་མར་ཁུས་བསྒོས་པའི་ཟླུམ་གཏོར་དགུ་འམ་གཅིག་བཤམ་མ་འབྱོར་ན་
ལོངས་སྤྱོད་འཕེལ་བའི་རྟེན་འབྲེལ་དུ་རིན་པོ་ཆེའི་རིགས་དང་། བཀྲ་ཤིས་རྟགས་བརྒྱད་སོགས་ཀྱང་བྱའོ། །
དེ་ནས་སྐྱབས་འགྲོ་སེམས་བསྐྱེད་སོགས་སྤྱི་ལྟར་བྱས་ནས། ། རང་ཉིད་སྐད་ཅིག་གིས་ཕྱག་ན་རྡོ་རྗེ་སྐུ་མདོག་
སྔོན་པོ་ཞལ་གཅིག་ཕྱག་གཉིས། གཡས་རྡོ་རྗེ་འཕྱར་ཞིང་གཡོན་ཐུགས་ཀར་སྡིགས་མཛུབ་མཛད་པ། ཞབས་
གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པར་གྱུར། མཆོད་པ་རྣམས། ཨོཾ་བཛྲ་ཨ་མྲྀ་ཏེ་
ཀུཎྜ་ལ་ཧ་ན་ཧ་ན་ཧཱུྃ་ཕཊ་ཀྱིས་བསངས། སྭ་བྷཱ་ཝས་སྟོང་བར་སྦྱངས་པའི་ངང་ལས་ཧཱུྃ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་
ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ། འདོད་ཡོན་ལ་
སོགས་པའི་མཆོད་རྫས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྱུ་ཨཱ༔ ཧཱུྃ། ནས་
དེ་བཞིན་དུ་སྦྱར་ཏེ། ཤཔྟ་ཨཱཿ ཧཱུྃ་དང་། རཱུ་པ་ཨཱཿ ཧཱུྃ་ནས། སྤུ་ཨཱཿ ཧཱུཾ། ཐལ་མོ་བཀན་ཏེ་སྙིམ་པའི་ཚུལ་དུ་
བྱས་པ་ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཞག་ལ། ན་མ སརྦ་ཏ་ཐཱ་ག་ཏ་སྦྱོ་བིཤྭ་མུ་ཁེ་ སརྦ་ཏཎ་ཨུ་
ཧུ་ཏེ་ཝཱ་ར་ཎ་ཧི་མཾ་ག་ག་ན་ཁཾ་སྭཱཧཱ། ལན་གསུམ་བརྗོད་དེ་བྱིན་གྱིས་བརླབས། རྒྱས་པར་བྱེད་ན་སྔགས་དྲུག་དང་
ཕྱག་རྒྱ་དྲུག་གིས་བརླབས་བྱའོ། ། དེ་ནས་ལྷ་བསྐྱེད་པའི་ཚུལ་ནི། སྤྱིར་རྣམ་སྲས་གཙོ་བོར་བྱས་པའི་ལྷ་དགུ་དང་།
ཛམྦྷ་ལ་དང་ནོར་རྒྱུན་མ་རེ་རེ་ནས་གཙོ་བོར་བྱས་པའི་ལྷ་དགུ་མ་གཉིས་དང་། ཡང་ལྷ་ཡབ་ཡུམ་སོ་སོར་ཕྱེ་བའི་ལྷ་
351

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བཅོ་བརྒྱད་མ་དང༌། དེ་ལའང་ཡབ་རྣམས་རྟ་ལ་ཆིབས་པ་དང་། དེ་མེད་པའི་ལུགས་གཉིས་དང༌། ཡབ་ཡུམ་
རྣམས་ཕྱག་མཚན་འདྲ་བ་དང་། མི་འདྲ་བའི་ཚུལ་མང་དུ་སྣང་བ་ལས་འདིར་ལུགས་གཅིག་གི་དབང་དུ་བྱའོ། །
དེ་ཡང་།༈ །ཨ་མྲྀ་ཏས་བསངས་སྭ་བྷཱ་ཝས་སྦྱངས་སྟོང་བའི་ངང་ལས་ཧཱུྃ་ལས་གཞལ་ཡས་ཁང་གྲུ་བཞི་སྒོ་བཞི་པ།
ཕ་གུ་དང་འདྲ་བ་དྲ་ཕྱེད་མདའ་ཡབ་སོགས་དང་བཅས་པའི་ཐོག་གི་རྩེ་མོར་ནོར་བུ་རིན་པོ་ཆེའི་ཏོག་གིས་མཛེས་
པ། ནང་གི་ཤར་དཀར། ལྷོ་སེར། ནུབ་དམར། བྱང་ལྗང་། དབུས་སྔོ་བ། དེའི་དབུས་སུ་སྣ་ཚོགས་པདྨ་
འདབ་མ་བརྒྱུད་པ་ཟླ་གདན་དང་བཅས་པ་དེའི་མཐའ་སྐོར་དུ་གཏེར་བུ་བརྒྱད་དང་དཔག་བསམ་གྱི་ཤིང་བརྒྱད་
ལ་སོགས་པས་བསྐོར་བ། དབུས་ཀྱི་པད་ཟླའི་གདན་ལ་ཛམ་སེར་པོ་དེ་ཡོངས་སུ་གྱུར་བ་ལ་ཛམྦྷ་ལ་སེར་བོ་གཡས་
ས་བོན་གྱི་གྲོང་ཁྱེར་དང་། གཡོན་ནེའུ་ལེ་རིན་པོ་ཆེ་སྐྱུགས་པ་འཛིན་ཅིང་། སྐྱིལ་ཀྲུང་ཕྱེད་པས་བཞུགས་པའི་
འོག་ན་དུང་དང་པདྨའི་གཏེར་བསྣན་པ། ཤར་དུ་ནོར་བུ་བཟང་པོ། ལྷོར་གང་བ་བཟང་པོ། ནུབ་ཏུ་ནོར་
སྦྱིན། བྱང་དུ་རྣམ་ཐོས་སྲས། ཤར་ལྷོར་རོལ་བའི་འཕྲེང་བ། ལྷོ་ནུབ་ཏུ་པི་ཙི་ཀུཎྜ་ལི། ནུབ་བྱང་དུ་གདོང་གི་
དབང་པོ། བྱང་ཤར་དུ་སྤྱོད་པའི་དབང་པོ་སྟེ། ཐམས་ཅད་ཀྱང་སྐུ་མདོག་སེར་པོ་གཡས་པ་ཛ་པུར་ཀ་དང་།
གཡོན་ནེའུ་ལེ་འཛིན་པ། ཨུཏྤལའི་འཕྲེང་བ་དང་རིན་པོ་ཆེའི་དབུ་རྒྱན་ལ་སོགས་པ་རིན་པོ་ཆེའི་སྣ་ཚོགས་པས་
སྤྲས་ཤིང་། ཞབས་ཕྱེད་སྐྱིལ་གྱིས་བཞུགས་པའོ། ། གཙོ་བོ་ལ་སོགས་པའི་དཀུ་གཡོན་ཕྱོགས་སུ་རིམ་པ་བཞིན་
དུ་ལྷ་མོ་ནོར་རྒྱུན་མ་དང་། ཆུ་ཤེལ་མ་དང་། སོ་མ་དང་། སོ་ལེགས་མ་དང་། འཕགས་མ་དང་། ཤིན་ཏུ་
བཟང་མོ་དང་། སྦས་མ་དང་། རབ་སྦས་མ་དང་། དབྱངས་ཅན་མ་སྟེ། ཐམས་ཅད་ཀྱང་གཡས་མཆོག་སྦྱིན་
དང་། གཡོན་འབྲས་ཀྱི་སྙེ་མ་འཛིན་པས་ལག་ལ་འཁྱུད་པའི་ཚུལ་མཛད་པ། རིན་པོ་ཆེའི་རྒྱན་ཁྱིམ་བརྒྱན་ཅིང་
བུད་མེད་སྒྱུ་མའི་རྣམ་འགྱུར་ཅན་ནོ། ། དེ་རྣམས་ཀྱི་སྟེང་གི་ནམ་མཁར་པད་ཟླའི་གདན་ལ་དབུས་སུ་སངས་
རྒྱས་རིན་ཆེན་འབྱུང་ལྡན་སྐུ་མདོག་སེར་པོ། གཡས་མཆོག་སྦྱིན་དང་གཡོན་མཉམ་བཞག་གི་ཕྱག་རྒྱས་རིན་པོ་
ཆེ་བསྣམས་པ། མདུན་དུ་བྱང་ཆུབ་སེམས་དཔའ་ནམ་མཁའ་མཛད། གཡས་སུ་ནམ་མཁའི་སྙིང་པོ། རྒྱབ་ཏུ་
སྤོས་ཀྱི་གླང་པོ་ཆེ། གཡོན་དུ་ཕྱག་ན་རྡོ་རྗེ་སྟེ་སེམས་དཔའ་ཐམས་ཅད་ཀྱང་སྐུ་མདོག་སེར་པོ་གཡས་རིན་པོ་ཆེ་
འཛིན་ཅིང་། གཡོན་དཀུར་བསྟེན་པ། དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། ཞབས་སྐྱིལ་
དཀྲུང་གིས་བཞུགས་པའོ། ། དེ་རྣམས་ཀྱི་མཐར་ཚོགས་ཀྱི་བདག་པོ་ལ་སོགས་ལྷའི་ནོར་ལྷ་རྣམས་དང་ནོར་རྒྱས་
ལ་སོགས་པའི་ཀླུའི་ནོར་ལྷ་འཁོར་དང་བཅས་པས་བསྐོར་བ། དེ་རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་
ཨཱ དམར་པོ། ཐུགས་ཁར་ཧཱུཾ་སྔོན་པོས་མཚན་པ། དེ་ལས་འོད་ཟེར་འཕྲོས་ལྕང་ལོ་ཅན་ལ་སོགས་པའི་རང་
352

༄༅། ། ནོར་ལྷའི་སྐྱེད་ཆོག་གཡང་འབོད་བྱེད་ཚུལ་བཅས། །
བཞིན་གྱི་གནས་ནས་ཛམྦྷ་ལ་ལ་སོགས་པའི་ནོར་ལྷའི་ཚོགས་དང་། རིན་འབྱུང་འཁོར་དང་བཅས་པ་ཐམས་
ཅད་སྤྱན་དྲངས། ༈ །གར་སྔོན་བསོད་ནམས་རྒྱ་མཚོའི་དགེ་བསགས་པས། ། ཕུན་ཚོགས་འདོད་རྒུའི་དཔལ་ལ་
དབང་བསྒྱུར་ཞིང་། ། འགྲོ་བའི་ཕོངས་པ་ཀུན་སེལ་དངོས་གྲུབ་མཆོག ། སྟེར་མཛད་ནོར་ལྷ་འཁོར་བཅས་
གཤེགས་སུ་གསོལ། ། ཨོཾ་ཨེ་ཧེ་ཧི་བཛྲ་ས་མ་ཛཛ ཧཱུྃ་པོ་ཧོ གཉིས་སུ་མེད་པར་གྱུར། སླར་ཡང་ཐུགས་ཁའི་
ཧཱུྃ་ལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་
གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཨོཾ་བཛྲ་ཨ་བྷི་ཥིཉྩ་མོ་ཞེས་གསུངས་ཤིང་། རིན་པོ་ཆེའི་
བུམ་པའི་ཆུས་སྤྱི་བོར་ནས་དབང་བསྐུར་བས། ལུས་གང་། དྲི་མ་དག ཆུའི་ལྷག་མ་ཡར་ལུད་པ་ལས་ནོར་ལྷ་
ཐམས་ཅད་ལ་རིན་འབྱུང་གིས་དབུ་བརྒྱན་པར་གྱུར་བར་བསམ་ལ། ། ལྷ་མིའི་མཆོད་ཡོན་རྒྱ་མཚོ་དང་། །
བདག་གིས་བཤམས་པའི་མཆོད་ཡོན་འདི། ། རྒྱལ་བ་སྲས་བཅས་ཐམས་ཅད་དང་། ། ནོར་ལྷའི་ཚོགས་རྣམས་
ཀུན་ལ་འབུལ། ། བཞེས་ནས་མཆོག་དང་ཐུན་མོང་གི ། དངོས་གྲུབ་མ་ལུས་སྩལ་དུ་གསོལ། ། ཨོཾ་སརྦ་ཏ་ཐཱ་
ག་ཏ་ཨཱརྱ་ཛམྦྷ་ལ་ས་པཱ་རི་ཝཱ་ར་ཨགྷཾ་པྲ་ཏཱི་ཙྪ་ཧཱུྃ་སྭཱཧཱ། དེ་བཞིན་དུ་སྦྱར་ཏེ། མཆོད་ཡོན་གྱི་གནས་སུ་ཞབས་
བསིལ་མེ་ཏོག་སོགས་བཅུག་ནས་ཤལྟའི་བར་དང་། སྤནྣའི་བར་མཆོད་ཅིང་། གཟུགས་མཆོག་དང་། སྒྲ་སྙན།
དྲི་མཆོག་སོགས་སྦྱོར་ཚུལ་ཤེས་པར་བྱའོ། ། རིན་ཆེན་བདུན་འབུལ་ན། ལྷ་མིའི་འཁོར་ལོ་རིན་ཆེན་དང་། །
ཞེས་སོགས་སྦྱར་ནས་འབུལ་ལ། ། བསྟོད་པ་ནི། ནོར་གྱི་དབང་ཕྱུག་རིན་ཆེན་གཏེར་མངའ་ཞིང་། ། གནོད་
སྦྱིན་ནོར་འཆང་མང་པོ་ཀུན་གྱི་རྗེ། ། བྱང་ཕྱོགས་སྐྱོང་བའི་མགོན་པོ་ཛམ་བྷ་ལ། ། ནོར་ལྷ་འཁོར་དང་བཅས་
ལ་ཕྱག་འཚལ་བསྟོད། ། འགྲོ་ཀུན་དབུལ་ཕོངས་སྡུག་བསྔལ་མུན་པའི་ཚོགས། ། ཐུགས་རྗེ་ཉི་མའི་འོད་ཀྱིས་
སེལ་མཛད་པ། ། ནོར་ལྷ་ཆེན་པོ་ཡབ་ཡུམ་འཁོར་བཅས་ལ། ། གུས་པས་བསྟོད་གསོལ་མཆོག་ཐུན་དངོས་གྲུབ་
སྩོལ། ། བསླུ་མེད་དཀོན་མཆོག་རིན་ཆེན་རྣམ་པ་གསུམ། ། བདེ་གཤེགས་རིན་འབྱུང་རྒྱལ་བའི་སྲས་བཞི་
དང་། ། ལྷ་ཀླུ་གནོད་སྦྱིན་ནོར་ལྷའི་ཚོགས་བཅས་པ། ། མཆོད་བསྟོད་གསོལ་འདེབས་འདོད་རྒུའི་མཆོག་སྦྱིན་
མཛོད། ། དེ་ནས། ནོར་ལྷ་ཐམས་ཅད་ཀྱི་ཐུགས་ཁར་རང་རང་གི་ས་བོན་གྱི་མཐར་སྔགས་འཕྲེང་གིས་བསྐོར་
བ་ལས་འོད་ཟེར་འཕྲོས། སྲིད་ཞིའི་དཔལ་འབྱོར་ཐམས་ཅད་བསྡུས་ནས་རང་གཞན་ཐམས་ཅད་ལ་ཐིམ་པར་
གྱུར་བར་བསམས་ལ། ཨོཾ་ཛམྦྷ་ལ་ཛ་ལེནྡྲ་ཡ་སྭཱཧཱ། ཨོཾ་མ་ཎི་བྷ་དྲ་ཡ་སྭཱཧཱ། ཨོཾ་པུརྞ་བྷ་དྲ་ཡ་སྭཱཧཱ། ཨོཾ་དྷ་ན་དཱ་ཡ་
སཱཧཱ། ཨོཾ་བི་ཤ་མ་ཎ་ཡ་སྭཱཧཱ། ཨོཾ་ཀི་ལི་མི་ལི་ནེ་སྭཱཧཱ། ཨོ་པི་ཙི་ཀུཉྩ་ལི་ནི་སྭཱཧཱ། ཨོཾ་མུ་ཁིནྡྲ་ཡ་སྭཱཧཱ། ཨོཾ་ཙ་རེནྡྲ་
ཡ་སྭཱཧཱ། ཞེས་པ་ཡབ་རྣམས་ཀྱི་སྙིང་པོ་དང་། ཨོཾ་བ་སུདྷ་རི་ནི་སྭཱཧཱ། ཨོཾ་ཙན་ཀཱ་ནི་སྭཱཧཱ། ཨོཾ་ད་ཡེ་སྭཱཧཱ། ཨོཾ་
353

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སཱ་དནྡྲ་ཡེ་སྭཱཧཱ། ཨོཾ་ཨཱརྱ་ཡེ་སྭཱཧཱ། ཨོཾ་སུཔྟ་དྲ་ཡེ་སྭཱཧཱ། ཨོཾ་སུ་བྷ་ཡེ་སྭཱཧཱ། ཨོཾ་ད་བྱི་ཡེ་སྭཱཧཱ། ཨོཾ་སཱ་ར་སཱ་ར་ཏི་
སཱཧཱ། ཞེས་ཡུམ་རྣམས་ཀྱི་སྙིང་པོ་ཅི་འགྲུབ་དང༌། ཨོཾ་ཨཱརྱ་ཛམྦྷ་ལ་ཛ་ལེནྡྲ་ཡ་རཏྠ་སིདྷི་ཛ་ཧཱུྃ་ཧཱི ཐཱ། ཞེས་དང་།
ན་མོ་དེ་བ་ཛམྦྷ་ལ་ཡ་སཱཧཱ། དེ་བཞིན་དུ་སྦྱར་ཏེ། ན་མོ་ནག་ཛམྦྷxན་མོ་ཡ།xནམོ་ར ༎xན་མོ་སུ་རྱxན་མོ་ཙནྡྲ
xམ་མ་བ་སུ་དེ་ཧི་དེ་ཧི་པུཎྜི་ཀུ་རུ་ཨ། ཞེས་དང་། ན་མ་ཛི་བྷཱ་ལ་ཏཱ་ལེནྡྲ་ཡ། ཏདྱ་ཐཱ། ཨོཾ་ས་མ་ས་མ། སི་མི་སི་
མི། སུ་མུ་སུ་མུ། ཙནྡཱ་ཙནྟུ། ས་ར་ས་ར། ཙ་ར་ཙ་ར། ཀ་ར་ཀ་ར། ཀུ་རུ་ཀུ་རུ། མུ་རུ་མུ་རུ། ས་ཏྲ་ཡ་ནི།
ཨདྨ་ཡ་ནི་དྷར་ཏུ་སྭཱཧཱ། ཨཱརྱ་ཛམྦྷ་ལ་དྷ་ན་ད་ལ་སཱཧཱ། ཞེས་པ་རྣམས་ཅི་འགྲུབ་བཟླས་ནས། མཐར་ཡིག་བརྒྱ་
བརྗོད། ཨོཾ་ཨཱརྱ་ཛམྦྷ་ལ་ས་པཱ་རི་ཝ་ར་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ། ནས་ཤཔྟའི་བར་གྱིས་མཆོད་དེ། ནོར་གྱི་དབང་
ཕྱུག་རིན་ཆེན་གཏེར་གྱི་བདག། ཡོ་བྱད་ནམ་མཁའ་མཛོད་ལ་དབང་བསྒྱུར་ཞིང་། ། སྒྲུབ་པ་བོ་ལ་འདོད་རྒུའི་
མཆོག་སྩོལ་པ། ། ནོར་ལྷ་འཁོར་དང་བཅས་པ་ཕྱག་འཚལ་བསྟོད། ། ཞེས་པས་བསྟོད། གཏོར་མ་འབུལ་ན།
གཏོར་མ་བསངས་སྦྱངས། སྟོང་བའི་ངང་ལས་བྷུ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་
ཞུ་བ་ལས་བྱུང་བའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ། ལན་
གསུམ། ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཨཱརྱ་ཛམྦྷ་ལ་
ས་པཱ་རི་ཝ་ར་ཨི་མཾ་པ་ལིང་ཏ་ཁ་ཁ་ཁཱ་ཧི་ཁཱ་ཧི། གསུམ་མམ་བདུན་གྱིས་ཕུལ་ཏེ། སྔར་གྱི་བསྟན་པ་དེ་རྣམས་གང་
རུང་གིས་བསྟོད་ནས། ནོར་ལྷའི་རྒྱལ་པོ་འཁོར་དང་བཅས་པ་ཐམས་ཅད་གྱིས་བདག་དང་སྦྱིན་པའི་བདག་པོ་
འཁོར་བཅས་ལ་འདོད་རྒུའི་དངོས་གྲུབ་ཐམས་ཅད་སྩལ་དུ་གསོལ། ། ཞེས་འདོད་དོན་ཞུའོ། ། དེ་ནས་གཡང་
འབོད་མི་བྱེད་ན། སྐབས་འདིར་ཡིག་བརྒྱ་བརྗོད། རྟེན་ཡོད་ན། མ་རྙེད་ཡོངས་སུ་ཞེས་ སོགས་ཀྱིས་བཟོད་
གསོལ་བྱས་ཏེ། བདག་གཞན་འགྲོ་ལ་ཐུགས་བརྩེའི་ཕྱིར། ། འདིར་ནི་རྟེན་དང་ལྷན་ཅིག་ཏུ། ། དགྱེས་བཞིན་
དབྱེར་མེད་བཞུགས་ནས་ནི། ། དགོས་འདོད་ཐམས་ཅད་སྩོལ་པར་མཛོད། ། ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ།
ཞེས་བརྗོད་ཅིང་། བཀྲ་ཤིས་བྱ་ལ་རྟེན་མེད་ན། ཨོཾ་བཛྲ་མུ མགྲོན་ཐམས་ཅད་རང་གནས་སུ་གཤེགས་པར་གྱུར།
ཞེས་བྱའོ། ། ཚུལ་དེ་ལྟར་བསྒྲུབ་ཅིང་མཆོད་བསྟོད་བཟླས་པ་བྱས་ནས་བསོད་ནམས་ལོངས་སྤྱོད་ཐམས་ཅད་
འཕེལ་ཞིང་། བཀྲ་ཤིས་ཕུན་སུམ་ཚོགས་པ་ཐམས་ཅད་འབྱུང་བར་གསུངས་སོ། ། འོག་ནས་འབྱུང་བའི་གཡང་
འབོད་ནོར་ལྷའི་སྒྲུབ་ཐབས་དང་སྦྲེལ་ན་ལེགས་མོད། སྒེར་དུ་བྱས་ཀྱང་ཆོག་ཙམ་ཡིན་པས་གང་བདེ་བྱའོ། །
གོང་གི་ནོར་ལྷའི་ཡབ་བརྒྱད་པོ་དེ་རྣམས་གནོད་སྦྱིན་གྱི་སྡེ་དཔོན་ཆེན་པོ་རྟ་བདག་བརྒྱད་དང་ངོ་བོ་གཅིག་ཡིན་
ཡོང་། སྐུའི་རྣམ་པ་མི་འདྲ་བ་ཙམ་སྟེ། རྒྱུད་རྒྱ་གཞུང་སོགས་ནས་བཤད་པས་རང་གཟོ་མིན་ཅིང་། ཡིད་ཆེས་
པའི་གནས་སོ། ། གྲུབ་ན་ཞག་བདུན་ནས་གསུམ་མམ་ཞིག་གཅིག་ཏུ་བསྒྲུབ་པར་བྱའོ། །
354

༄༅། ། ནོར་ལྷའི་སྐྱེད་ཆོག་ག་ཡང་འབོད་བྱེད་ཚུལ་བཅས། །
དེ་ནས། གཉིས་པ་གཡང་འབོད་བྱེད་པར་འདོད་ན་རྟེན་སྣོད་བཟང་པོ་ཞིག་གི་ནང་དུ་རིང་པོ་ཆེའི་རིགས་
དང་འབྲུ་དྲི་སྨན་གོས་དར་ཀྱི་རིགས་དང༌། ཕྱུག་པའི་ལག་ནས་འོངས་པའི་ནོར་རྫས་སོགས་དང་། ནོར་ལྷའི་
སྙིང་པོ་རྣམས་བྲིས་པ་བཅུག་སྟེ། མདུན་དུ་སྟེགས་ཀྱི་ཁར་འཇོག་ཅིང་། མཆོད་པ་རྣམས་སྔར་ལྟར་བཤམ། གྲུབ་
ན་གཡང་རྟེན་གྱི་ནང་དུ་ནོར་གཡུང་དྲུང་སོགས་བྲིས་པའི་བྱང་བུ་ཡང་འཇུག་ཅིང༌། མདའ་དར་སོགས་ཀྱང་སྟ་
གོན་བྱ། དཀར་གསུམ་མངར་གསུམ་གྱིས་བསྒོས་པའི་ཞལ་ཟས་ཀྱི་མཐར་ཡོད་ན་མར་ཞོ་འོ་མ་ཐུད་ཤིང་ཏོག་
སོགས་འཇོག ཐོག་མར་བགེགས་བསྐྲད་བྱས་ན་ལེགས་པས་བགེགས་གཏོར་གསུམ་མམ་གཅིག་ཏིང་ལོ་དང་
བཅས་པ་བྱས་ལ་བསྔོ་ཚུལ་རྒྱས་བསྡུས་གཉིས་ལས་བསྡུས་པ་ཞིག་བརྗོད་ན། རང་ཉིད་ཕྱག་རྡོར་རམ། རྟ་མགྲིན་
ནམ། ཧཱུྃ་མཛད་ལྟ་བུ་ཁྲོ་བོ་གང་ཡང་རུང་བ་ཞིག་ཏུ་བསྐྱེད་དེ། བསངས་སྦྱངས།སྟོང་བའི་ངང་ལས་ཨོཾ་ལས་རིན་
པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་པའི་ཡེ་ཤེས་ཀྱི་
བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ། ལན་གསུམ་བརྗོད་དེ་བྱིན་གྱིས་རློབས་ལ། ཨོཾ་ཨཱ་ཀཱ་རོ་མུ་ཁཾ་ཞེས་
སོགས་ཀྱི་ལན་གསུམ་བསྔོ། ན་མོ་སངས་རྒྱས་ཀྱི་བདེན་པ་དང་། ཞེས་སོགས་བརྗོད་པའི་མཐར། བདག་དང་
སྦྱིན་པའི་བདག་པོ་འཁོར་དང་བཅས་པའི་ལོངས་སྤྱོད་སྤྱི་དང་གཡང་འདུ་བ་ལ་བར་དུ་གཅོད་པའི་གདོན་
བགེགས་ཀྱི་རིགས་ཐམས་ཅད། རྒྱང་རིང་དུ་སོང་ཞིག གལ་ཏེ་མི་འགྲོ་ན། ཁྲོ་བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་
འབར་བས་བསྲེག་ཅིང་རྣམ་པར་འཇོམས་པ་གདོན་མི་ཟའོ། ། ཨོཾ་བཛྲ་ཨ་མྲི་ཏའི་མཇུག་ཏུ། ཨོཾ་སུམྦྷཱ་ནི་སོགས་
ལན་གསུམ་བརྗོད་ཅིང་། ཡུངས་ཀར་དང་བྱེ་མ་སོགས་ཀྱིས་བྲབ་པར་བྱའོ། ། རྒྱས་པར་ན་ཁྲོ་བོ་སྤྱན་དྲངས་
ནས་བསྟོད་པ་སོགས་བྱས་ཀྱང་ཆོག་གོ ། མཆོད་པ་གཞན་སྔར་ལྟར་ལ། གཡང་རྟེན་གྱི་རྫས་བྱིན་གྱིས་བརླབ་
པ་ནི། རྫ་བུམ་སོགས་ཀྱི་ནང་དུ་གཡང་རྟེན་གྱི་རྫས་བཞག་པ་དེ་ལ་དམིགས་ནས། ༈ ། ཨ་མྲྀ་ཏས་བསངས་སཱ་བྷཱ་ཝ
སྦྱངས། སྟོང་བའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་རྫས་རྣམས་རང་རང་གི་མིང་
ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་རྫས་རྣམས་འདོད་རྒུའི་མི་ཟད་འབྱུང་བའི་གཏེར་ཆེན་པོའི་
རང་བཞིན་ཅན་དུ་གྱུར། ཨོཾ་པཉྩ་རཏྣ་བེ་ག་ཨ་མྲི་ཏ་ཨཱ༔ ཧཱུྃ། ལན་གསུམ་མམ་བདུན་ནམ། ཨོཾ་ཨཱཿ ཧཱུཾ། གསུམ།
ནམ་མཁའ་མཛོད་ཀྱི་ཕྱག་རྒྱ་སྔར་བཞིན་བྱས་ཏེ། ན་མ སརྦ་ཏ་ཐཱ་ག་ཏ་ནས་ཁཾ་སྭཱཧཱའི་བར་ལྟར་ལན་གསུམ།
རྒྱས་པར་ནི་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས་ལ། བདག་གི་བསམ་པའི་སྟོབས་དང་ནི། །
ཞེས་སོགས་ཀྱིས་བདེན་པའི་བྱིན་བརླབ་བྱའོ། ། དེ་ནས་གཡང་འབོད་ཀྱི་སྐྱབས་ཡུལ་ནོར་ལྷ་གོང་དུ་བསྐྱེད་པ་དེ་
རྣམས་ཀྱིས་ཆོག་མོད། འོན་ཀྱང་ཤར་དུ་སྤྱན་འདྲེན་བྱེད་པའི་ལུགས་སྣང་བ་བཞིན་བྱས་ནའང་ལེགས་ཅིང་།
དེ་ཡང་གསེར་འོད་གཡང་སྐྱོབ། པདྨ་གཡང་འབུམ་སོགས་ནས་འབྱུང་བ་ནི་རྙིང་མའི་ལུགས་གཙོ་བོར་བྱས་པར་
355

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྣང་ཞིང་། ཚིག་སྦྱོར་སྤྲོ་བློས་ཅུང་ཆེ་བར་སྣང་བས་འཇུག་པ་མི་བདེ་ལ། ། འདིར་འཇུག་པ་བདེ་ཁུལ་དུ་བྱས་
ན། སྤོས་བཟང་པོ་སྲུང་ནས། ༈ །ཛ༔ རྩ་བརྒྱུད་བླ་མ་ཐུབ་དབང་རྡོ་རྗེ་འཆང་། ། བདེ་གཤེགས་རིགས་ལྔ་ཡབ་
ཡུམ་ཞི་ཁྲོའི་ཚོགས། ། སེམས་དཔའ་བརྒྱད་སོགས་རྒྱལ་བ་སྲས་བཅས་རྣམས། ། འདིར་བཤེགས་མདུན་གྱི་
ནམ་མཁར་བཞུགས་སུ་གསོལ། ། ཛམ་ལ་རྣམ་སྲས་ནོར་ལྷའི་ཚོགས་རྣམས་དང༌། ། དཔའ་བོ་མཁའ་འགྲོ་ཆོས་
སྐྱོང་སྲུང་མའི་ཚོགས། ། ལྷ་ཀླུ་གཞི་བདག་མཐུ་ཆེན་ཐམས་ཅད་ཀྱང་། ། སྤྱན་འདྲེན་འདིར་གཤེགས་དགོངས་
ཤིང་བཞུགས་སུ་གསོལ། ། སྐྱབས་ཡུལ་དམ་པ་འཁོར་དང་བཅས་རྣམས་ལ། ། གུས་པས་ཕྱག་འཚལ་མཆོད་པ་
འབུལ་བ་ནི། ། མཆོད་ཡོན་ཞབས་བསིལ་མེ་ཏོག་བདུག་སྤོས་དང་། ༈ མར་མེ་དྲི་ཆབ་ཞལ་ཟས་རོལ་མོའི་
ཚོགས། ། འདོད་ཡོན་ལྔ་དང་རིན་ཆེན་སྣ་བདུན་དང་། བཀྲ་ཤིས་རྫས་བརྒྱད་རིན་ཆེན་འབྲུ་སྨན་དྲི། །
གོས་དར་མར་ཐུད་འོ་ཞོ་ཤིང་ཏོག་དང་། ། ཁྱད་པར་དཀར་གསུམ་མངར་གསུམ་འབྲུ་བཅུད་ལས། ། ལེགས་
པར་བགྱིས་པའི་གཏོར་མའི་རྒྱུ་མཚོ་འབུལ། ། ཨོཾ་ཨ་ཀཱ་རོ་ལན་གསུམ་བརྗོད་དེ་བསྔོ་། ། ཡང་ན༔ གོང་ལྟར་
རྒྱས་པར་འབུལ། དེ་ནས་མདའ་དར་ རམ། དར་དཀར་སོགས་གཡོབ་ཅིང་གཡང་འབོད་པ་ནི། ། ཧཱུཾ་བླ་མ་
སངས་རྒྱས་ཐམས་ཅད་དང་། ། རིན་ཆེན་རིགས་རྣམས་ཀུན་གྱི་གཙོ། ། བཅོམ་ལྡན་རིན་ཆེན་འབྱུང་ལྡན་
དང་། ། རྒྱལ་སྲས་ནམ་མཁའ་མཛོད་ལ་སོགས། ། སངས་རྒྱས་བྱུང་སེམས་འཕགས་ཚོགས་དང་། ། ཡི་དམ་
བསྟན་སྲུང་ཐམས་ཅད་ཀྱང་། ། དར་དཀར་གཡོབ་ཅིང་སྤྱན་འདྲེན་ན། ། བཀྲ་ཤིས་སྐྱིད་པའི་གནས་འདི་
རུ། ། མྱུར་བྱོན་པ་དང་ཡོན་བདག་ལ། ། ཚེ་ཡི་དངོས་གྲུབ་སྩལ་དུ་གསོལ། ། རྟ་ཕྱུགས་དངོས་གྲུབx[ ། རིན་
ཆེན་དངོས་གྲུབx། ། འབྲུ་ཡིx། ། གོས་དརx ། ཟས་སྐོམx། ； དབང་ཐང་x། ། དཔལ་འབྱོརx། །
ལོངས་སྤྱོད | ། སྙན་གྲགས། དངོས་གྲུབx/ ། འཁོར་གཡོགx། ། མཐུ་དཔལx། ། བསོད་ནམསx། །
དངོས་གྲུབ་ཐམས་ཅད་སྩལ་དུ་གསོལ། ། ཀྱི་ཛམྦྷ་ལ་དང་ནོར་བུ་བཟང་། ། གང་བ་བཟང་པོ་ནོར་སྦྱིན་ཆེ། །
རྣམ་མང་ཐོས་སྲས་རོལ་བའི་འཕྲེང་། ། ལྔ་རྩེན་གདོང་གི་དབང་པོ་དང་། ། སྤྱོད་པའི་དབང་བོར་བཅས་
རྣམས་ཀྱང་། ། དར་དཀར་གཡོབx། ། བཀྲ་ཤིས་སྐྱིད་པའི་གནསx། ། མྱུར་བྱོན ། ། ཚེ་ཡེx། ། རྟ་
ཕྱུགསx} ། རིན་ ཆེནx། ། འབྲུ་ ཡི x། ། གོས་ དརx{ } ཟས་ སྐོམ x། ། དབང་ ཐང་x ། དཔལ་
འབྱོརx| ། ལོངས་སྤྱོདx} ། སྙན་གྲགས། ། འཁོར་གཡོགx། ། མཐུ་དཔལx། ། བསོད་ནམསx། །
དངོས་གྲུབ་ཐམས་ཅདx། ༑ ནོར་རྒྱུན་མ་དང་ཆུ་ཤེལ་མ། ། སོ་མ་སོ་ལེགས་འཕགས་མ་དང་། ། ཤིན་ཏུ་
བཟང་མོ་སྦས་མ་དང་། ། རབ་ཏུ སྦས་མ་དབྱངས་ཅན་མ། ། དར་དཀར ། ། བཀྲ་ཤིསx། ། མྱུར་
356

༄༅། །ནོར་ལྷའི་སྐྱེད་ཆོག་གཡང་འབོད་བྱེད་ཚུལ་བཅས། །
བྱོནx། ། ཚེ་ཡི་དངོས་གྲུབx] ། རྟ་ཕྱུགསx། ། རིན་ཆེནx} ། འབྲུ་ཡིx། ། གོས་དར ། ། ཟས་སྐོམx། །
དབང་ཐངx། ། དཔལ་འབྱོརx། ། ལོངས་སྤྱོད ། ། སྙན་གྲགས ། ། འཁོརx། ། མཐུ་དཔལ ། །
བསོད་ནམསx། ། དངོས་གྲུབx[ ། གཞན་ཡང་ཚོགས་ཀྱི་བདག་པོ་དང་། ། ཀླུ་རྒྱལ་ནོར་རྒྱུས་ལ་སོགས་
པ། ། ལྷ་ཡི་ནོར་ལྷ་ཐམས་ཅད་དང་། ། ཀླུ་ཡི་ནོར་ལྷx། ། གནོད་སྦྱིན་ནོརx། ། སྲིན་པོའི་ནོར ། ། མཁའ་
འགྲོའི་ནོར་ལྷx། ། འཇིག་རྟེན་འཇིག་རྟེན་འདས་པ་ཡི། ། ནོར་ལྷའི་རིགས་རྣམས་ཐམས་ཅད་ཀྱང་། ། དར་
དཀར ། ། བཀྲ་ཤིསx} ། མྱུར་བྱོནx། ། ཚེ་ཡི ། ། རྟ་ཕྱུགསx། ། རིན་ཆེནx། ། འབྲུ་ཡིx། ། གོས་
དརx/ ། ཟས་སྐོམ ། ། དབང་ཐངx། ། དཔལ་འབྱོརx{ ། ལོངསx། ། སྙན་གྲགསx། ། འཁོརx། །
མཐུx ། བསོད་ནམསx། ། དངོས་གྲུབ་ཐམས་ཅད་སྩལ་དུ་གསོལ། { ཀྱི་རྩ་བརྒྱུད་བླ་མའི་ཚོགས་རྣམས་
དང་། ། ཡི་དམ་སངས་རྒྱས་བྱང་སེམས་དང་། ། དཔའ་བོ་མཁའ་འགྲོ་ཐམས་ཅད་དང་། ། ཆོས་སྐྱོང་སྲུང་མ་
ཐམས་ཅད་ཀྱི། ། བྱིན་རླབས་ནུས་མཐུ་གཟི་བརྗིད་གཡང་། ། དར་དཀར་གཡོབ་ཅིང་སྤྱན་འདྲེན་ནོ། ། ཛམ་
ལ་ཚོགས་ཀྱི་བདག་པོ་སོགས། ། ནོར་ལྷ་འཁོར་དང་བཅས་རྣམས་ཀྱི། ། བསོད་ནམས་དཔལ་འབྱོར་ལོངས་
སྤྱོད་གཡང་། ། དར་དཀར་གཡོབ་ཅིང་སྤྱད་འདྲེན་ནོ། ། ཚངས་པ་བརྒྱ་བྱིན་ལ་སོགས་པ། ། ལྷ་ཆེན་བརྒྱད་
པོ་འཁོར་བཅས་ཀྱི། ། བསོད་ནམས་དང་ལ་འབྱོར། ། དར་དཀརx། ། ནོར་རྒྱས་དགའ་བོ་འཇོག་པོ་
སོགས། ། ཀླུ་ཆེན་བརྒྱདx། ། བསོད་ནམསx། ། དར་དཀརx། ། ཉི་མ་ཟླ་བ་ལ་སོགས་པ། ། གཟའ་ཆེན་
བརྒྱདx} ། བསོད་ནམསx། ། དར་དཀརx། ། སྨིན་དྲུག་སྣར་མ་ལ་སོགས་པ། ། རྒྱུ་སྐར་ཉེར་བརྒྱད་འཁོར་
བཅས་ཀྱི། ། བསོད་ནམས ། ། དར་དཀརx། ། ལྷ་ཀླུ་སྡེ་བརྒྱད་ཐམས་ཅད་དང༌། ། གཙང་རིགས་དཔལ་
མགོན་ཐམས་ཅད་ཀྱི། ། བསོད་ནམསx། ། དར་དཀར་གཡོབ་ཅིང་སྤྱན་འདྲེན་ནོ། ། ཀྱི་ཕྱོགས་རྣམས་ཀུན་
དུ་ཡོངས་ཁྱབ་པའི། ། དགུང་སྔོན་ནམ་མཁའ་ཡངས་པའི་གཡང་། ། དར་དཀར་གཡོབ་ཅིང་སྤྱན་འདྲེན་
ན། ། བཀྲ་ཤིས་འབྱུང་གནས་འདིར་འདུས་ཤིག ། རིན་ཆེན་བཞི་ལས་གྲུབ་པ་ཡི། རི་རབ་ལྷུན་པོ་མཐོ་
བའི་གཡང་། ། དར་དཀརx། ། བཀྲ་ཤིས་འབྱུང་གནསx། ། འཇིག་རྟེན་ཁམས་ཀུན་གསལ་བྱེད་པའི། ། ཉི་
མ་ཟླ་བ་གསལ་བའི་གཡང་། ། དར་དཀརx། ། བཀྲ་ཤིསx། ། སྲ་ཞིང་འཐས་པའི་རང་བཞིན་ཅན། །
འབྱུང་བ་ས་ཡི་ཁམས་ཀྱི་གཡང་། ། དར་དཀརx} ། བཀྲ་ཤིསx། ། རླན་ཞིང་གཤེར་བའི་རང་བཞིན་
ཅན། ། འབྱུང་བ་ཆུའི་ཁམས ། ། དར་དཀརx། ༑ བཀྲ་ཤིསx། ། ཚེ་ཞིང་བསྲེག་པའི་རང་བཞིན་ཅན། །
འབྱུང་བ་མེ་ཡི་ཁམས་ཀྱི་གཡང་། ། དར་དཀརx] ། བཀྲ་ཤིསx། ། ཡངས་ཤིང་གཡོ་བའི་རང་བཞིན་
357

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཅན། ། འབྱུང་བ་རླུང་གིx། ། དར་དཀར ། ། བཀྲ་ཤིསx། ། འཁོར་ལོ་ཡིད་བཞིན་ནོར་བུ་སོགས། ། རྒྱལ་
སྲིད་རིན་ཆེན་བདུན་གྱི་གཡང་། ། དར་དཀརx། ། བཀྲ་ཤིསx། ། གདུགས་དང་རྒྱལ་མཚན་གསེར་ཉ་
སོགས། ། བཀྲ་ཤིས་རྟགས་བརྒྱད་དག་གི་གཡང་། ། དར་དཀརx] ། བཀྲ་ཤིསx] ། དཔག་བསམ་ཤིང་
ཆེན་རྒྱས་པ་དང་། ། འདོད་པ་ཀུན་འཇོ་བ་ཡི་གཡང་། ། དར་དཀརx། ། བཀྲ་ཤིས ། ། འཇིག་རྟེན་འཇིག་
རྟེན་ལས་འདས་པའི། ། གཡང་གི་རིགས་རྣམས་ཐམས་ཅད་ཀྱང་། ། དར་དཀོརx། ། ཐམས་ཅད་མ་ལུས་
འདིར་འདུས་ཤིག ། ཐམས་ཅད་གནས་འདིར་འདུས་ནས་ནི། ། བདག་དང་ཡོན་གྱི་བདག་པོ་ཡི། ། གཡང་
རྟེན་རྫས་ལ་ཐིམ་གྱུར་ཅིག ། རི་བོ་བཞིན་དུ་བརྟན་པར་ཤོག ། རྒྱ་མཚོ་བཞིན་དུ་འཁྱིལ་བར་ཤོག ། སྟོན་
སྤྲིན་བཞིན་དུ་ཕྱུག་པར་ཤོག ། ལྗོན་ཤིང་བཞིན་དུ་རྒྱས་པར་ཤོག ། དེ་རིང་ཧུ་ཡེ་ཧུ་ལྡན་ནོ། ། དེ་རིང་ཕྱྭ་ཡེ་
ཕྱུ་ལྡན་ནོ། ། དེ་ནས། ཀྱི་སྐྱབས་ཡུལ་དམ་པ་ཁྱེད་རྣམས་ཀྱིས། ། བདག་དང་ཡོན་བདག་འཁོར་བཅས་
ལ། ། གནོད་པའི་འགལ་རྐྱེན་ཐམས་ཅད་དང་། ། མི་མཐུན་ཕྱོགས་རྣམས་ཕྱིར་ཟློག་ཅིག ། ལུས་ལ་བར་དུ་
གཅོད་པ་ཟློག། ཚེ་ལ་བར་དུ་གཅོད་པ་ཟློག ། སྲོག་ལ་བར་དུ་གཅོད་པ་བཟློག ། རྒྱུད་ལ་བར་དུ་གཅོད་པ་
ཟློག ། འབྱུང་བ་འཁྲུགས་པའི་གནོད་པ་ཟློག ། གདོན་གྱིས་བསྐྱེད་པའི་གནོད་པ་ཟློག ། གོད་ཁ་ངན་པའི་
གནོད་པ་ཟློག ། མི་ཁ་ངན་པའི་གནོད་པ་ཟློག ། འཐབ་རྩོད་འཁྲུགས་པའི ། ། རྨི་ལྟས་མཚན་མ་ངན་པ་
ཟློག ། ཆགས་ཆེ་ཉམ་ང་ཐམས་ཅད་ཟློག ། མདོར་ན་མི་འདོད་རྒུད་པའི་ཚོགས་ཐམས་ཅད་གཏན་དུ་ཕྱིར་
ཟློག་ཅིག ། ཀྱི་འཇིག་རྟེན་འཇིག་རྟེན་ལས་འདས་པའི། ། སྐྱོབས་གནས་དམ་པ་ཁྱེད་རྣམས་ཀྱིས། ། བདག་
དང་རྒྱུ་སྦྱོར་ཡོན་བདག་ལ། ། ཕུན་ཚོགས་དཔལ་ ཀུན་འབྱུང་བ་ཡི། ། བཀྲ་ཤིས་ ཐམས་ ཅད་སྩལ་ དུ་
གསོལ། ། ཚེ་སྲོག་བརྟན་པའི་བཀྲ་ཤིས་ཤོག ། ལོངས་སྤྱོད་འཕེལ་བའི་བཀྲ་ཤིས་ཤོག ། བསོད་ནམས་རྒྱས་
པའི་བཀྲ་ཤིས་ཤོག ། སྙན་གྲགས་རྒྱས་པའི་བཀྲ་ཤིས་ཤོག ། བསམ་དོན་འགྲུབ་པའི་བཀྲxi ། དཀོན་མཆོག་
གསུམ་གྱི་བཀྲx། ། ལྷ་ཡི་བཀྲ་ཤིས་ཀུན་ཐོབ་ཤོག ། ཀླུ་ཡི་བཀྲ་ཤིས་ཀུན་ཐོབ་ཤོག ། གནོད་སྦྱིན་བཀྲx། །
མི་ཡི་བཀྲ་ཤིས ། ། མི་མིན་བཀྲx། ། བཀྲ་ཤིས་ཐམས་ཅད་ཐོབ་གྱུར་ནས། ། རྟག་ཏུ་བདེ་སྐྱིད་ལྡན་པར་
ཤོག ། དེ་ནས་གཡང་རྟེན་སྦྱིན་བདག་ལྟ་བུ་ལ་སྟེར་བར་འདོད་ན། །
ཀྱི་དེ་རིང་ཉི་མ་གཟའ་སྐར་བཟང་བོ་ལ། ། བསླུ་མེད་དཀོན་མཆོག་སུམ་གྱི་བྱིན་བརླབས་གཡང་། །
ཡོན་བདག་བསོད་ནམས་ལོངས་སྤྱོད་འཕེལ་ ཕྱིར་ སྟེར། ། ལོངས་སྤྱོད་འབྱོར་པ་དབྱར་མཚོ་ལྟར་འཕེལ་
ཤོག ། དེ་རིང་ཉི་མ་གཟའ་སྐར་བཟང་པོ་ལ། ། ཛམ་བྷ་ལ་སོགས་ནོར་ལྷ་ཀུན་གྱི་གཡང་། ། ཡོན་བདག་
358

༄༅། ། ནོར་ལྷའི་སྐྱེད་ཆོག་གཡང་འབོད་བྱེད་ཚུལ་བཅས། །
བསོད་ནམས་ལོངས་སྤྱོད་འཕེལ་ཕྱིར་སྟེར། ། ལོངས་སྤྱོད་འབྱོར་པx། ། དེ་རིང་ཉི་མ་གཟའx། ། ལྷ་ཡི་
ལོངས་སྤྱོད་དཔལ་འབྱོར་ཕུན་ཚོགས་གཡང་། ། ཡོན་བདག་བསོད་ནམས་ལོངས་སྤྱོད་འཕེལ་ཕྱིར་སྟེང་། །
ལོངས་སྤྱོད་འབྱོར་བ་དབྱར་མཚོ་ལྟར་འཕེལ་ཤོག ། དེ་རིང་ཉི་མ་གཟའ་བཟང་བོ་ལ། ། ཀླུ་ཡི་ལོངས་སྤྱོད་
དཔལ་འབྱོར་ཕུན་ཚོགས་གཡང་། ། ཡོན་བདག་བསོད་ནམས་ལོངས་འཕེལ་སྤྱོད་ཕྱིར་སྟེང༌། ། ལོངས་སྤྱོད་
འབྱོར་པ་དབྱར་མཚོ་ལྟར་འཕེལ་ཤོག དེ་རིང་ཉི་མ་གཟའ་སྐར་བཟང་པོ་ལ། ། གནོད་སྦྱིན་ལོངས་སྤྱོད་
དཔལ་འབྱོར་ཕུན་ཚོགས་གཡང་། ། ཡོན་བདག་བསོད་ནམས་ལོངས་སྤྱོད་འཕེལ་ཕྱིར་སྟེར། ། ལོངས་སྤྱོད་
འབྱོར་བ་དབྱར་མཚོ་ལྟར་འཕེལ་ཤོག ། དེ་རིང་ཉི་མ་གཟའ་སྐར་བཟང་པོ་ལ། ། ལྷ་མིན་ལོངས་སྤྱོད་དཔལ་
འབྱོར་ཕུན་ཚོགས་གཡང་། ། ཡོན་བདག་བསོད་ནམས་ལོངས་སྤྱོད་འཕེལ་ཕྱིར་སྟེར། ། ལོངས་སྤྱོད་འབྱོར་བ་
དབྱར་མཚོར་ལྟར་འཕེལ་ཤོག ། དེ་རིང་ཉི་མ་གཟའ་སྐར་བཟང་པོ་ལ། ། མི་ཡི་ལོངས་སྤྱོད་དཔལ་འབྱོར་ཕུན་
ཚོགས་གཡང་། ། ཡོན་བདག་བསོད་ནམས་ལོངས་སྤྱོད་འཕེལ་ཕྱིར་སྟེར། ། ལོངས་སྤྱོད་འབྱོར་བ་དབྱར་
མཚོར་ལྟར་འཕེལ་ཤོག ། དེ་རིང་ཉི་མ་གཟའ་སྐར་བཟང་པོ་ལ། ། སྲིད་པའི་ལོངས་སྤྱོད་དཔལ་འབྱོར་ཕུན་
ཚོགས་གཡང་། ། ཡོན་བདག་བསོད་ནམས་ལོངས་སྤྱོད་འཕེལ་ཕྱིར་སྟེར། ། ལོངས་སྤྱོད་འབྱོར་བ་དབྱར་མཚོ་
ལྟར་འཕེལ་ཤོག། དེ་རིང་ཉི་མ་གཟའ་སྐར་བཟང་པོ་ལ། ། ཕུན་སུམ་ཚོགས་པའི་གཡང་རྣམས་ཐམས་ཅད་
ཀྱང་། ། ཡོན་བདག་བསོད་ནམས་ལོངས་སྤྱོད་འཕེལ་ཕྱིར་སྟེར། ། ལོངས་སྤྱོད་འབྱོར་བ་དབྱར་མཚོ་ལྟར་
འཕེལ་ཤོག་ཅེས་བརྗོད་པ་སྦྱིན་ནོ། གཡང་རྟེན་གྱི་རྫས་གཙང་མར་བཞག་ནས་ཕྱིའི་གཞན་ལ་མི་སྟེར། དེ་ནས་
སྔར་ནོར་ ལྷའི་ བསྐྱེད་ཆོག་བྱས་པ་ཡིན་ན་དེར་ བསྟུན། ཐམས་ ཅད་ རྟེན་ཡོད་ མེད་ ཀྱིས་ རྟེན་ བཞུགས་ དང་
གཤེགས་གསོལ་གང་རུང་བྱའོ༔ ། ཅེས་པའདི་ཡང་བན་བོན་དད་ལྡན་འགའ་རེས་འདི་ལྟ་བུ་ཞིག་ཐུབ་ན་གྱིས་
ཞེས་བསྐུལ་བ་ལྟར་ཤཱཀ་བཙུན་བཤད་སྒྲུབ་མིང་ཅན་གྱིས་སྦྱར་བའོ། ། ། ། དགེའོ། ། ། ། བཀྲ་ཤིས་པར་གྱུར་
ཅིག ། ། ། །
359

༄༅། ། ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་
གནས་དང་ལྟོ་འཕྱེ་བརྟག་ཚུལ་ལོངས་སྤྱོད་འཕེལ་ཐབས་
གཞན་དང་བཅས་བཞུགས་སོ། །
ན་མོ་ནཱ་ག་རཱ་ཛེ་ཤྭ་ར་ཡ། འདོད་དགུ་འབྱུང་གནས་ཡིད་བཞིན་ནོར་བུ་ལྟར། ། འགྲོ་བའི་དབུལ་ཕོངས་
སྡུག་བསྔལ་ཀུན་སེལ་བ། ། ནོར་རྒྱས་ལ་སོགས་ཀླུ་རྒྱལ་འཁོར་བཅས་ལ། ། བཏུད་ནས་བུམ་གཏེར་མདོར་
བསྡུས་བྲི་བར་བྱ། དེ་ལ་འདིར་རང་གཞན་གྱི་ལོངས་སྤྱོད་འཕེལ་བ་ལ་སོགས་པའི་ཐབས་སུ་བུམ་གཏེར་བྱ་ཚུལ་
ནི། སློབ་དཔོན་ཀླུ་སྒྲུབ་ཀྱིས། ཀླུ་ནོར་རྒྱས་ཀྱི་བུ་ལ་ཀླུ་ཆེན་པོ་བརྒྱད་ཀྱིས་བསྐོར་བའི་གཟུགས་བཅུག་ལ།
རིན་པོ་ཆེ་སྣ་ཚོགས་དང་ཞེས་པ་ནས། ཐུན་མོང་གི་ནོར་རྫས་ལ་ལོངས་སྤྱོད་པར་འགྱུར་རོ། ། ཞག་བདུན་དུ་
སྙིང་པོ་རྒྱུན་མ་ཆད་པར་བཟླས་ན་དབུལ་པ་ཐམས་ཅད་དང་བྲལ་བར་འགྱུར་རོ། ། ཞེས་གསུངས་ཏེ། འདི་ལ་
བཞི། བུམ་པའི་རྒྱུ་དང་ཚད་ཀྱི་ཁྱད་པར། རྫས་ཀྱི་ཁྱད་པར། ཇི་ལྟར་སྒྲུབ་པའི་ཚུལ། གནས་གང་དུ་ཇི་ལྟར་
འཇུག་པའི་ཚུལ་ལོ། ། དང་པོ་ནི། ངོར་ཆེན་གྱིས་བུམ་པ་ཡུལ་གང་ཡིན་གྱི་བྲེ་ཚད་ལས་མི་ཆུང་བའི་བཅུད་ཤོང་
བ་ལྕགས་དང་ར་གན་ཞ་ཉེ་མ་འདྲེས་པའི་རིན་པོ་ཆེའི་བུམ་པའམ། རྫ་ལ་སོགས་པའི་བུམ་པ་ཞེས་གསུངས་པ་
ལྟར། ཡུལ་འདིའི་དབང་དུ་བྱས་ན་བྲོ་ནི་ཤིང་ཆེར་གྲགས་པ་ལའང་རུང་བར་མངོན་ནོ། ། ཁྱད་པར་མཛོད་
བུམ་ལ་རྒྱུ་སྔར་བཤད་པ་ལྟར་ལ་ཚད་རྒྱུད་སྡེ་ནས་བཤད་པ་ལྟར་གྲུབ་ན་ལེགས་སོ། ། དེ་ལྟ་བུའི་བུམ་པ་རང་
བཞིན་གྱི་དཀར་པ་ཡིན་ན་མི་དགོས་ལ། མིན་ན་དཀར་རྩི་བྱུགས་ཏེ་བཀྲ་ཤིས་རྟགས་བརྒྱད་ཀྱི་རི་མོ་བྲི་ཞིང་
མདུན་གང་ཡོང་ངོས་ནོར་བུ་འབར་བ་འབྲིའོ། ། གཉིས་པ་ནི། སྐྱེ་ཚེ། ཤངས་ཚེ། བྲའོ་མ་གཏོགས་པའི་གྲོ་
ནས་སོགས་འབྲུ་སྣ་གང་རྙེད་དང་། ཀླུ་ལ་གནོད་པའི་རྫས་ཁྱུང་སྡེར། ཚ་བ་གསུམ། གླ་རྩི་སོགས་དང་དུག་
རིགས་མ་འདྲེས་པའི་སྨན་སྣ་དང་ཀླུ་སྨན་རྙེད་ཚད། ལྕགས་ཞ་ཉེ་ར་གན་མ་གཏོགས་པའི་རིན་པོ་ཆེ་སྣ་ཚོགས།
ཙན་དན་དཀར་དམར་ཨ་ཀ་རུ་སོགས་ཀླུ་ལ་མི་གནོད་པའི་དྲི་བཟང་གང་རྙེད། ཤ་ཆང་མ་འདྲེས་པའི་ཟས་སྣ་
360

༄༅། ། ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་གནས་དང་ལྟོ་འཕྱེ་བརྟག་ཚུལ། །
གོས་སྣ། དཀར་གསུམ། མངར་གསུམ་གྱི་རིལ་བུ། མི་བཙན་ཕྱུགས་གྲིབ་ཅན་མ་ཡིན་པ་དག་གི་ལག་ནས་བྱུང་
པའི་འབྲུ་སྣ་སོགས་དང་། མི་ཆེན་ཕྱུག་པོ་ཕོ་མོ་ནོར་ཅན་དང་། ནོར་ལྷ་རྣམས་ཀྱི་མིང་བྲིས་པའང་གཞུག་པར་
བཤད་དེ། ནོར་ལྷའི་མཚན་གྱི་མཐར་འདོད་དོན་འཕེལ་བའི་སྤེལ་ཚིག་སྦྱར་ན་ཤིན་ཏུ་ལེགས། གསུམ་པ་ནི།
འབྱོར་ན་ཀླུ་སྨན་སྣ་ཚོགས་དང་ཁམས་བཟང་པོ་བསྲེས་པར་ཀླུ་ཆེན་བརྒྱད་གཙོ་བོ་ཡབ་ཡུམ་དང་བཅས་པའི་
གཟུགས་བྱ་སྟེ། ཀླུ་སྒྲུབ་ཀྱིས། ཀླུ་ནོར་རྒྱས་ཀྱི་བུ་ལ་ཀླུ་ཆེན་པོ་བརྒྱད་ཀྱིས་བསྐོར་བའི་གཟུགས་བཅུག་ལ་རིན་པོ་
ཆེ་སྣ་ཚོགས་དང་ཀླུ་སྨན་སྣ་ཚོགས་དང་འབྲུ་སྣ་ཚོགས་ཀྱིས་ལེགས་པར་བཀང་བ་ཞེས་གསུངས་པ་ལྟར་རོ། ། མ་
འབྱོར་ན། ཀླུ་དབང་དང་ཀླུའི་གཟུགས་གཉིས་ཀ་འབྲི་བའམ། བརྐོས་ཏེ་མཚལ་གྱིས་བར་དུ་འདེབས་པའང་
མཐོང་ཞིང་། གང་ལྟར་ཡང་རྒྱས་པར་ན་ཕྱོགས་མཚམས་བརྒྱད་དུ་བུམ་པ་བརྒྱད་སོ་སོར་ཀླུ་ཆེན་པོ་བརྒྱད་དང་
དབུས་ཀྱི་བུམ་པའི་སྨད་དུ་ལོངས་སྤྱོད་འཕེལ་བ་ལ་ཀླུ་ནོར་རྒྱས་ཡབ་ཡུམ་དང་། མཚོ་ཆུ་རྒྱས་པའི་ཆེད་ཡིན་ན།
ཝ་རུ་ཎ་གཙོ་བོར་བྱེད་པ་ཡིན་པས་གང་འདོད་པ་དེ་བཅུག་ལ། དེའི་སྟེང་གི་ཆར་དེ་བཞིན་གཤེགས་པ་ཀླུ་དབང་
གཙོ་འཁོར་ལྔའི་སྐུ་གཟུགས་བྲིས་འབུར་གང་རུང་བཞུགས་པའམ། ཡང་ན་ཕྱོགས་བཞི་དང་དབུས་སུ་བུམ་པ་རེ་
རེ་སྟེ་ལྔ་དང་། ཡང་ན་བུམ་པ་སྟེང་འོག་གཉིས་སུ་བྱས་པའི་འོག་མའི་ནང་དུ་ཀླུ་འཁོར་བཅས་དང་སྟེང་མའི་ནང་
དུ་དེ་བཞིན་གཤེགས་པ་གཙོ་འཁོར་ལྔ་བཞུགས་པར་ཡང་བཤད་དེ། ཀླུ་སྒྲུབ་ཀྱིས། བུམ་པ་གཉིས་པོ་ཡང་འོག་
ཏུ་ཆུ་ཀླུའི་བུམ་པ་བཞག སྟེང་དུ་བཅོམ་ལྡན་འདས་ཀྱི་བུམ་པ་བཞག་ཅེས་གསུངས་སོ། ། འོན་ཀྱང་སློབ་
དཔོན་གྱིས་སྒྲུབ་ཐབས་ལས། བུམ་པ་གཉིས་ལས་གཞན་བྱ་བར་གསུངས་ཏེ། དེ་ཉིད་ལས། བུམ་པ་གཉིས་
ལས་གཅིག་ཏུ་བཅོམ་ལྡན་འདས་འཁོར་དང་བཅས་པའི་སྐུ་གཟུགས་དང་རིན་པོ་ཆེ་དང་འབྲུ་སྣ་ཚོགས་ཀྱིས་གང་
བར་བྱའོ། ། གཅིག་ཏུ་ཀླུ་ནོར་རྒྱས་ཀྱི་བུ་ལ་ཀླུ་ཆེན་པོ་བརྒྱད་ཀྱིས་བསྐོར་བའི་གཟུགས་བཅུག་ལ་རིན་པོ་ཆེ་སྣ་
ཚོགས་ཀྱིས་ལེགས་པར་བཀང་བ་ཞེས་གསུངས་སོ། དེ་ལྟར་བུམ་པ་རྣམས་ཀྱི་ནང་དུ་འོག་གི་སྒྲུབ་ཐབས་ཀྱི་
རིམ་པ་ལྟར་གཟུགས་བཅུག་སྟེ་འབྲུ་སྣ་ཚོགས་ཀྱིས་ལེགས་པར་བཀང་ལ་རྫ་འདམ་སོགས་ཀྱིས་ཁ་བཅད་ལ་དེ་དག་
སྟེགས་ཀྱི་ཁར་གཞི་གཙང་མ་ལ་པདྨ་འདབ་བརྒྱད་ལྟེ་བ་དང་བཅས་པར་བུམ་པ་དགུ་གོ་རིམ་བཞིན་བཀོད་པ་
འམ། བུམ་པ་གཉིས་བྱེད་ཚེ་པདྨ་འདབ་མ་བརྒྱད་པ་གཉིས་ཀྱི་ལྟེ་བ་དང་། བུམ་པ་གཅིག་ལས་མེད་ན་དེ་
བསྟུན་གྱིས་གཅིག་གི་ལྟེ་བར་བཀོད། ཆུ་གཉིས་སྔོན་དུ་འགྲོ་བའི་ཉེར་སྤྱོད་ཚར་ཅི་འབྱོར་དང་། མཐའང་
བཅོམ་ལྡན་འདས་དང་ཀླུ་འཁོར་བཅས་ལ་སོ་སོར་ཚར་རེ་རེ་སྟེ་ཚར་གཉིས་ཙམ་བཤམས་པའི་ལོགས་སུ་གཏོར་མ་
གསུམ་དང་འབྱོར་ན་མཐའ་བསྐོར་དུ་མཆོད་པ་གཞན་ཡང་བཤམས་དགོས་སྟེ། སློབ་དཔོན་ཀྱིས་གཏོར་མ་
361

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གསུམ་ལ་ཞེས་པ་ནས། བ་ར་དམར་པོ་གཉིས་ཀྱི་འོ་མ་མ་གོད་པ་དང༌། གདུགས་བརྒྱ་རྩ་བརྒྱད་དང༌།
མཚོན་སྣ་ལྔའི་བ་དན་བརྒྱ་རྩ་བརྒྱ་དང་། ཨ་ཀ་རུ་ནག་པོའི་བདུག་སྤོས་དང་། སྤོས་དཀར་དང་། བདུག་པ་སྣ་
ཚོགས་དང་། མེ་ཏོག་དང་། མར་མེ་དང་། ལྷ་བཤོས་དང་། རོལ་མོ་སྣ་ཚོགས་པས་མཆོད་པར་བྱའོ། ། ཞེས་
གསུངས་སོ། ། དེ་ལྟར་རྫས་ཡོ་བྱད་རྣམས་ལེགས་པར་ཚོགས་པ་ན་གནས་ཁང་ཡིད་དུ་འོང་བར་འདུག་སྟེ།
ཐོག་མར་བགེགས་གཏོར་གཏོང་བར་གསུངས་པས། དེའི་ཚུལ་ནི་སྐྱབས་འགྲོ་སེམས་བསྐྱེད་ཚད་མེད་བཞི་སྔོན་
དུ་བཏང་ལ། རང་ཉིད་སྐད་ཅིག་གིས་ཁྲོ་བོ་འཇིག་རྟེན་གསུམ་རྒྱལ་གྱི་སྐུར་བསྒྱུར་ནས་བགེགས་གཏོར་སྤྱི་འགྲོ་
ལྟར་གཏོང་ངོ་། ། དེ་ནས། རང་ཉིད་སྐད་ཅིག་གིས་ཀླུའི་དབང་ཕྱུག་རྒྱལ་པོ་སྐུ་མདོག་རིན་པོ་ཆེ་མི་དཔོག་པའི་
མདོག་ལྟ་བུ་སྦྲུལ་མགོ་བདུན་གདངས་པའི་རྒྱབ་ཡོལ་ཅན། ཆོས་གོས་གསོལ་ཞིང་དབུ་གཙུག་ཏོར་དང་ལྡན་པ།
ཀླུ་ཐམས་ཅད་ཀླུའི་སྐྱེ་གནས་ལས་ཐར་བར་བྱེད་པའི་ཕྱག་རྒྱ་ཅན་དུ་གྱུར། རང་གི་ཐུགས་ཀའི་ཧཱུྃ་ལས་འོད་ཟེར་
འཕྲོས་པས་རང་བཞིན་གྱི་གནས་དེ་བཞིན་གཤེགས་པ་ཀླུ་དབང་རྒྱལ་པོ་གཙོ་འཁོར་ལྔ་བ་བླ་མ་རྒྱལ་བ་སྲས་
བཅས་ཀྱི་འཁོར་མདུན་གྱི་ནམ་མཁར་སྤྱན་དྲངས། ན་མོ་གུ་རུ་བྷུ ན་མོ་ཏ་ཐཱ་ག་ཏཱ་བྷ་ག་ཝན་ནཱ་ག་རཱ་ཛེ་ཤུ་རེ་
y ཨོཾ་བཛྲ་པུཥྛ་པྲ་ཏཱི་ཙྪ་ཨཱཿ ཧཱུྃ་ནས། ཨོཾ་བཛྲ་ཤཔྟ་པྲ་ཏི་ཙྪ་ཨཱ༔ ཧཱུྃ་གི་བར་གྱིས་མཆོད་ཅིང་། རིན་པོ་ཆེ་དང་
གདུགས་ལ་སོགས་པའི་མཆོད་པ་སྣ་ཚོགས་པས་མཆོད་པར་བསམས་ཏེ། ཨོཾ་སརྦ་བི་ཤོ་དྷ་པཱུ་ཛ་མེ་གྷ་བྷ་བ་སྤུ་ར་
ཎ་ས་མུ་དྲ་ཧཱུཾ་ཞེས་པ་བརྗོད། དེ་ནས། ༧/ཨོཾ་སྭཱ་བྷཱ་ཝ་ཤུདྡྷ་སརྦ་དྷརྨཱ སྭ་བྷཱ་ཝ་ཤུདྡྷོཊ་ཧཾ། ཆོས་ཐམས་ཅད་སྤྲོས་
པའི་མཐའ་ཐམས་ཅད་དང་བྲལ་བའི་སྟོང་བ་ཉིད་དུ་གྱུར། སྟོང་བའི་ངང་ལས་པཾ་ལས་པདྨ་འདབ་མ་སྟོང་དང་
ལྡན་པའི་ལྟེ་བ་ཡངས་ཤིང་རྒྱ་ཆེ་བའི་སྟེང་དུ་ཨ་དཀར་པོ་འོད་དུ་ཞུ་བ་ལས་ཟླ་བའི་དཀྱིལ་འཁོར་དཀར་བསིལ་ཉ་
གང་བའི་སྟེང་དུ་རང་གི་སེམས་ཉིད་ཡི་གེ་ཧཱུྃ་ཡིག་རིན་པོ་ཆེ་མི་དཔོག་པའི་མདོག་ལྟ་བུ། དེ་ལས་འོད་ཟེར་འཕྲོས་
པསཀླུ་ལ་སོགས་པའི་སེམས་ཅན་རྣམས་ཀྱི་ལས་ཉོན་གྱི་སྒྲིབ་པ་དག་ནས་ཀླུའི་དབང་རྒྱལ་པོའི་གོ་འཕང་ལ་
བཀོད་ཚུར་འདུས་ཧཱུྃ་ཡིག་ལ་ཐིམ་པ་ལས། དེ་བཞིན་གཤེགས་པ་ཀླུའི་དབང་ཕྱུག་རྒྱལ་བོ་སྐུ་མདོག་རིན་པོ་ཆེ་མི་
དཔོག་པའི་མདོག་ལྟ་བུ་སྦྲུལ་མགོ་བདུན་གདེངས་པའི་རྒྱབ་ཡོལ་ ཅན། ཆོས་གོས་ངུར་སྨྲིག་གསོལ་བ། དབུ་
གཙུག་ཏོར་དང་ལྡན་ཅིང་མཚན་དང་དཔེ་བྱད་ཀྱིས་སྤྲས་པ། སེམས་ཅན་ཐམས་ཅད་ངན་འགྲོ་དང་ཀླུ་ཐམས་
ཅད་ཀླུའི་སྐྱེ་གནས་ལས་ཐར་བར་བྱེད་པའི་ཕྱག་རྒྱ་ཅན། བཞིན་འཛུམ་བག་དང་ལྡན་པར་གྱུར་བའི་མདུན་དུ་
པད་ཟླའི་གདན་ལ་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བ་སྐུ་མདོག་དཀར་པོ་ཞལ་གཅིག་
ཕྱག་གཉིས་པ་ཕྱག་གཡས་རིན་པོ་ཆེའི་མྱུ་གུ་དང་གཡོན་བུམ་པ་བསྣམས་པ། གཡས་སུ་པད་ཟླའི་གདན་ལ་
362

༄༅། ། ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་གནས་དང་ལྟོ་འཕྱེ་བརྟག་ཚུལ། །
བྱམས་པ་སྐུ་མདོག་དམར་པོ། ། ཞལ་གཅིག་ཕྱག་གཉིས་པ་གཡས་ཀླུ་ཤིང་གི་མགོ་ལྕོགས་མེ་ཏོག་དང་བཅས་པ་
དང་། གཡོན་རིལ་བ་སྤྱི་བླུགས་བསྣམས་པ། རྒྱབ་ཏུ་པད་ཟླའི་གདན་ལ་འཇམ་དཔལ་སྐུ་མདོག་གསེར་གཙོ་མ་
ལྟ་བུ་ཞལ་གཅིག་ཕྱག་གཉིས་ཀྱིས་ཨུཏྤལ་བསྣམས་པ། གཡོན་དུ་པད་ཟླའི་གདན་ལ་སྤྱན་རས་གཟིགས་སྐུ་མདོག་
དཀར་པོ་ཞལ་གཅིག་ཕྱག་གཉིས་ཀྱིས་པདྨ་བསྣམས་པ། བཞི་ཀའང་དབུ་སྐྲ་རལ་པ་ཐོར་གཙུགས་སུ་བཅིངས་པ།
རིན་པོ་ཆེའི་རྒྱན་སྣ་ཚོགས་པས་བརྒྱན་ཅིང་ལྷ་རྫས་ཀྱི་དར་གྱི་ན་བཟའ་གསོལ་བ། ཞབས་རྡོ་རྗེ་སྐྱིལ་ཀྲུང་གིས་
བཞུགས་ཤིང་གཙོ་བོ་ལ་བལྟ་པ། དེ་དག་གི་གཡས་སུ་བྱང་ཆུབ་སེམས་དཔའ་དཔག་ཏུ་མེད་པ་དང་། གཡོན་
ཕྱོགས་སུ་དགྲ་བཅོམ་པ་རྣམས་དང་། འོག་ཕྱོགས་སུ་ཀླུའི་ཚོགས་དཔག་ཏུ་མེད་པ་རིན་པོ་ཆེ་ཐོགས་པ་ཐལ་མོ་
སྦྱར་ནས་གྱེན་དུ་བལྟ་བ། གཙོ་འཁོར་ལྔའི་སྤྱི་བོར་ཨོཾ་དཀར་པོ། མགྲིན་པར་ཨཱུ དམར་པོ། ཐུགས་ཀར་ཧཱུྃ་
སྔོན་པོས་མཚན་པར་གྱུར། དེ་ལས་འཕྲོས་པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཀླུའི་དབང་
ཕྱུག་རྒྱལ་བོའི་གཙོ་འཁོར་ལྔའི་ཡེ་ཤེས་པ་སྤྱན་དྲངས། ཛ ཧཱུྃ༔ བཾ་ཧོ༔ གཉིས་སུ་མེད་པར་གྱུར། སླར་ཡང་
ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་འདི་ལ་མངོན་པར་
དབང་བསྐུར་དུ་གསོལ་ཞེས་གསོལ་བ་བཏབ་པས་དེ་རྣམས་ཀྱིས་བདུད་རྩིས་གང་བའི་བུམ་པ་ཐོགས་ནས། ཨོཾ་
སརྦ་ཏ་ཐཱ་ག་ཏཱ་ཨ་བྷི་ཥ་ཀ་ཏ་ས་མ་ཡ་ཤྲཱི་ཨཱ༔ ཧཱུྃ། ཞེས་གསུངས་ཤིང་དབང་བསྐུར་བས་སྐུ་གང་དྲི་མ་དག་ཆུའི་
ལྷག་མ་ཡར་ལུད་པ་ལས་གཙོ་བོ་ལ་རྣམ་སྣང་དང་འཁོར་རྣམས་ལ་གཙོ་བོས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་
ག་ཏཱ་ནཱ་ག་རཱ་ཇོ་ཤྭ་ར་ས་པཱ་རི་ཝ་ར་ཨགྷཾ་པྲ་ཏི་ཙྪ་ཧཱུཾ་སྭཱཧཱ་ནས། ཤཔྟ་པྲ་ཏཱི་ཙྪ་ཧཱུཾ་སྭཱཧཱའི་བར་ཀྱིས་མཆོད། ཆོས་སྐུ་
ནམ་མཁའ་བཞིན་དུ་དབྱེར་མེད་ཀྱང་། ། སོགས་ཟློག་གཅིག་གིས་བསྟོད་པ། གཙོ་བོའི་ཐུགས་ཀར་ཟླ་གདན་གྱི་
སྟེང་དུ་ཧཱུཾ་ཡིག་གི་མཐའ་སྐོར་དུ། བཟླས་བྱའི་སྔགས་ཀྱིས་བསྐོར་བར་གྱུར་བར་བསམས་ལ། ཏདྱ་ཐཱ། ཨོཾ་སརྦ་
ཏ་ཐཱ་ག་ཏཱ་བྷ་ག་ཝན་ནག་རཱ་ཛེ་ཤྭ་ར་ཨ་དྷི་ཊཱི་ན་ཨ་དྷི་ཊྛི་ཏི་སྭཱཧཱ། ཞེས་བཟློག བཟླས་པ་རབ་འབུམ་ཕྲག་བཅུ་
གཅིག་བྱ་བར་བཤད་ཀྱང་། བསྡུ་ན་འབུམ་གསུམ་མམ་གཅིག་བཟླ་བར་བཤད། སརྦ་ཡོད་མེད་གཉིས་སྣང་ཡང་
མེད་པ་བདེ་སྙམ། མཐར་ཡིག་བརྒྱས་བརྟན་པར་བྱས་ཏེ། དགེ་བ་འདི་ཡིས་མྱུར་དུ་བདག།སོགས་ཀྱི་བསྔོ་སྨོན་
གྱིས་རྒྱས་བཏབ་པོ། ། དེ་ནས་དཀར་གཏོར་གསུམ་ཆབ་ཀྱིས་བྲན་ལ། ཨོཾ་ཨཱཿ བིགྷན་གྲི་ཏ་ཧཱུཾ་ཕཊ་ཀྱིས་མཆོད་
གཏོར་དང་ཡོ་བྱད་རྣམས་བསངས། སྭཱ་བྷ་ཝས་སྟོང་བར་སྦྱངས། སྟོང་བའི་ངང་ལས། པཾ་ལས་པདྨ་དང་ཨ་
ལས་ཟླ་བའི་སྟེང་དུ། ། ཧཱུྃ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་མཆོད་རྫས་རྣམས་རང་
རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་རིན་པོ་ཆེ་སྣ་ཚོགས་དང་འབྲུ་བཅུད་ཟས་ནོར་
363

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གོས་སོགས་ལྷ་མིའི་དཔལ་འབྱོར་སྣ་ཚོགས་པ་བསམ་གྱིས་མི་ཁྱབ་པའི་སྤྲིན་གྱིས་ནམ་མཁའི་ཁམས་གང་བར་གྱུར་
བར་མོས་ནས། ཆོས་ཉིད་རྣམ་པར་དག་པའི་སྔགས་རྒྱས་སྦྱང་བ་ནི་ཐལ་མོ་ཁོང་སྟོང་བྱས་པ་སྐལ་པས་བདག་ལ།
ཨོཾ་སྭ་བྷཱ་ཝ་བི་ཤུདྡྷ་སརྦ་དྷརྨཱ་བི་ཤུདྷོཉ་ཧཾ། ནམ་མཁའ་མཛོད་ཀྱི་སྔགས་རྒྱས་པ་མང་བོར་སྤེལ་བ་ནི། ཐལ་མོ་ཁོང་
སྟོང་དུ་སྦྱར་བའི་ཚིགས་པར་མ་རྣམས་བཅག་ལ་དཔྲལ་བར་བཞག་སྟེ། ན་མ སརྦ་ཏ་ཐཱ་ག་ཏེ་བྷྱོ༔ བི་ཤྭ་མུ་ཁེ་
བྷུ སརྦ་ཏད་ཁཾ་ཨུ་ཏཱ་ཏེ་སྤ་ར་ན་ཨི་མཾ་ག་ག་ན་ཁཾ་སྭཱཧཱ། ཞེས་དང་། བདུད་རྩི་འཁྱིལ་བའི་སྔགས་རྒྱུས་བདུད་
རྩིར་བསྒྱུར་བ་ནི། ཐལ་མོ་སྦྱར་བའི་ཁ་གྱེན་དུ་ཕྱེ་ཏེ་མཐེ་འོང་བསྣོལ་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་
ཕཊ་ཅེས་དང་། རྒྱ་ཆེ་ཤུགས་ལྡན་འོད་ཀྱི་སྔགས་རྒྱུས་རྒྱ་ཆེར་ཐོབ་པར་བྱ་བ་ནི། གཡས་ཁུ་ཚུར་བཅངས་པའི་
མཛུམ་མོ་བསྒྲེང་། གཡོན་རྡོ་རྗེ་ཁུ་ཚུར་སྙིང་ཁར་བཞག་ལ། ན་མཤྩ སརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སམྦྷ་ར་སམྦྷ་
ར་ཧཱུཾ། ཞེས་པ་དང་། ཡེ་ཤེས་དགའ་བླའི་འོད་ཀྱི་སྔགས་རྒྱས་འདོད་དགུར་ཐོབ་པར་བྱ་བ་ནི། གཡས་ཁུ་ཚུར་
བཅངས་པ་སྙིང་ཁར་བཞག གཡོན་མཐེ་བོང་ལག་མཐིལ་དུ་བཞག་པའི་མཆོད་སྦྱིན་གྱི་ཕྱག་རྒྱ་བྱས་ལ། ཨོཾ་ཛྙཱ་ན་
ཨ་ཝ་ལོ་ཀེ་ཏེ་ས་མནྟ་སྤ་ར་ན་རསྨི་བྷ་ཝ་ས་མ་ཡ་མ་ཧཱ་མ་ནི་དུ་རུ་དུ་རུ་ཧྲི་དེ་ལ། ཛྭ་ལ་ནི་ཧཱུཾ། ཞེས་དང་། དབང་
བསྒྱུར་འཁོར་ལོའི་ལྷ་སྤྱིའི་སྔགས་རྒྱུས་དབང་དུ་བྱ་བ་ནི། སོར་མོ་ནང་དུ་བསྣོལ་བའི་རྡོ་རྗེ་བསྡམས་པ་ལས་མཐེ་
བོང་གཉིས་བཤིབས་ཏེ་བསྒྲེངས་ལ། ན་མ༔ ས་མནྟི་བུདྷ་ནཾ། གྲ་ཧེ་ཤཱ་རི་པྲ་བྷཉྫ་ཏི་མ་ཧཱ་ས་མ་ཡ་སྭཱཧཱ། ཞེས་
པས་མགོན་ཐམས་ཅད་ཀྱིས་དམ་ཚིག་གི་བདག་ལ་འགོ་ཞིང་ཕན་པ་དང་བདེ་བའི་འཕྲིན་ལས་འབའ་ཞིག་སྒྲུབ་
པར་བསམ་ཏེ། ཕྱག་རྒྱ་རྣམས་ཕྱོགས་བཅུར་བསྟན་ནས་སྔགས་རྣམས་ལན་གསུམ་ལ་སོགས་པར་བརྗོད། སྔགས་
ལ་ཅུང་ཟད་མི་འདྲ་བ་འང་ཡོད་དོ། ། དེ་ལྟར་སྔགས་དྲུག་དང་ཕྱག་རྒྱ་དྲུག་གིས་རྫས་རྣམས་བདུད་རྩི་རྒྱུ་མཚོ་ཆེན་
པོར་བྱིན་གྱིས་བརླབས་པར་བསམས། བསྡུ་ན་ཀུན་རིག་གི་ཆ་གསུམ་ནང་ལྟར་སྔགས་རྒྱུས་ལན་གསུམ་བྱིན་གྱིས་
བརླབས་ཀྱང་རུང་ངོ༌། ། དེ་ནས་བུམ་པ་བསངས་ཏེ། དེ་བཞིན་གཤེགས་པའི་བུམ་པ་ལོངས་སྤྱོད་དང་ཆུ་མཚོ་
དཔག་བསམ་གྱི་ཤིང་ལྗོན་པ་སྣ་ཚོགས་ཀྱིས་གང་པའི་དབུས་པད་ཟླའི་གདན་ལ་ཧཱུྃ་ཡིག་མི་དཔོག་པའི་རིན་པོ་
ཆེའི་མདོག་ལྟ་བུ་ལས་འོད་ཟེར་འཕྲོས་པས། ཞེས་པ་ནས། བཟླས་པའི་རང་བདག་བསྐྱེད་ཀྱི་སྐབས་བཞིན་བྱ་ལ།
མཐར་ཡིག་བརྒྱ་བརྗོད་དེ། མཆོད་པ་བསྟོད་ཀྱང་བྱའོ། ། དེ་ནས་འདས་གཏོར་བྱིན་གྱིས་བརླབས་ལ། བཅོམ་
ལྡན་འདས་འཁོར་དང་བཅས་པའི་ལྗགས་འོད་ཟེར་གྱི་སྤུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་
བར་གྱུར་བར་བསམས་ལ། ཉེར་གཅིག་གམ་བདུན་གྱིས་ཕུལ། བཅོམ་ ལྡན་འདས་འཁོར་དང་བཅས་པས་
བདག་དང་གནས་ཁང་ས་ཕྱོགས་འདི་ཉིད་བྱིན་གྱིས་རློབ་ཏུ་གསོལ། ཞེས་ཐལ་མོ་སྦྱར་ལ་གསོལ་བ་གདབ་པོ། །
གཏོར་མ་གཉིས་པའང་བྱ་སྤྱོད་ལྟར་བྱིན་གྱིས་བརླབས་ཏེ། ཨ་ཀཱ་རོ་ལན་བདུན་གྱིས་འཇིག་རྟེན་སྐྱོང་བ་དང་གཞི་
364

༄༅། ། ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་གནས་དང་ལྟོ་འཕྱེ་བརྟག་ཚུལ། །
བདག་ལ་ཕུལ་ནས་འཕྲིན་ལས་བཅོལ་བས་འདོད་དོན་ཁས་བླངས་པར་ལེགས་སོ། ། དེ་ནས་ཀླུའི་བུམ་པ་སོ་སོའི་
གཅིག་ལས་མེད་ཀྱང་ཁྱད་པར་ཤེས་པར་བྱས་ཏེ། ཀླུའི་བུམ་པ་ཕྱི་བུམ་པ་ལ་ནང་ཀླུའི་ཕོ་བྲང་རིན་པོ་ཆེ་གྲུབ་པའི་
རྒྱ་ཕིབ་དང་རྒྱན་སྣ་ཚོགས་ཀྱིས་མཛེས་པ་འཁོར་ཡུག་ཏུ་བྱ་སྐྱིབ་བྲག་རི་སྤང་ལྗོངས་མཚོ་རྫིང་བུ་ནགས་མེ་ཏོག་
དང༌། ཆུ་བྱ་སྣ་ཚོགས་སྐད་སྙན་པར་སྒྲོག་པས་བསྐོར་བའི་དབུས་སུ་པདྨ་འདབ་མ་བརྒྱུད་པའི་ལྟེ་བར་ཕུ སྔོན་
པོ་ཡོངས་སུ་གྱུར་པ་ལས་ཀླུའི་རྒྱལ་བོ་ནོར་རྒྱས་སྐུ་མདོག་སྔོན་པོ་སྦྲུལ་ མགོའི་གདེངས་ཀ་བདུན་དང་ལྡན་པ།
ཞལ་གཅིག་ཕྱག་གཉིས་ཀྱི་ནོར་བུ་དང་པདྨ་འཛིན་པ། དེའི་མདུན་དུ་ཡུམ་ཀླུ་མོ་ནོར་བུའི་ཅོད་པཎ་ཅན་སྦྲུལ་
མགོའི་གདེངས་ཀ་ལྔ་དང་ལྡན་པ་ཕྱག་གཉིས་ནོར་བུ་དང་པདྨ་འཛིན་པས་ཐལ་མོ་སྦྱོར་ནས་ཡབ་ལ་འདུད་པ།
འདབ་མ་བརྒྱད་ལ་རིམ་པ་བཞིན་དུ་ཤར་དུ་ཕུདཀར་པོ། ། ལྷོར་ཕུ སྔོ་སྐུ། ནུབ་ཏུ་ཕུ དམར་པོ། བྱང་དུ་
ཕུ སྔོན་པོ། ཤར་ལྷོར་ཕུ དཀར་པོ། ལྷོ་ནུབ་ཏུ་ ཕུ སྔོ་སྐུ། ནུབ་བྱང་དུ་ཕུ སེར་པོ། བྱང་ཤར་དུ་
ཕུ དཀར་པོ་རྣམས་ཡོངས་སུ་གྱུར་བ་ལས་ཀླུ་ཆེན་བརྒྱུད་དུ་གྱུར་བ་ནི་ཕྱོགས་བཞིའི་འདབ་མ་ལ་ཤར་དུ་སྟོབས་
ཀྱི་རྒྱུ་དཀར་པོ། ། ལྷོར་དུང་སྐྱོང་སྔོ་སྐྱ། ནུབ་ཏུ་མཐའ་ཡས་སེར་པོ། ། བྱང་དུ་ཝ་རུ་ཎ་སྔོན་པོ། ། མཚམས་
བཞིའི་འདབ་མ་ལ། ཤར་ལྷོར་འཇོག་པོ་དམར་པོ། ། ལྷོ་ནུབ་ཏུ་རིགས་ལྡན་སྔོ་སྐུ། ནུབ་བྱང་དུ་པདྨ་སེར་
པོ། ། བྱང་ཤར་དུ་པདྨ་ཆེན་པོ་དང་པོ་དཀར་པོ། ། ཀླུ་ཆེན་བརྒྱད་པོ་ཐམས་ཅད་ཀྱང་ཞལ་གཅིག་ཕྱག་གཉིས་
ཀྱིས་བུམ་པ་བཟུང་ནས་གཙོ་བོ་ལ་འདུད་ཅིང་སྦྲུལ་གྱི་གདེངས་ཀ་བདུན་བདུན་ལྡན་པ། གཙོ་འཁོར་ཐམས་
ཅད་ཀྱི་སྤྱི་གཙུག་ཏུ་ཡིད་བཞིན་གྱི་ནོར་བུ་རིན་པོ་ཆེའི་བརྒྱན་དང་བཅས་པའི་སྟོད་ལྟའི་རྣམ་པ་ལ་རིན་པོ་ཆེའི་
རྒྱུན་དང་ན་བཟའ་གསོལ་ཞིང་སྨད་སྦྲུལ་མཇུག་ཏུ་འཁྱིལ་བ། དེ་ཐམས་ཅད་ཀྱི་སྤྱི་བོར་ཨོཾ། མགྲིན་པར་
ཨཱཿ ཐུགས་ཀར་ཧཱུཾ་གིས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རྒྱ་མཚོ་ཆེན་པོའི་
ཀློང་ནས་ཀླུའི་རྒྱལ་བོ་འཁོར་དང་བཅས་པ་སྤྱན་དྲངས། ཨོཾ་ཨེ་ཧེ་ཧི་ནཱ་ག་རཱ་ཛཱ་ཨ་དྷི་པ་ཏི་ས་པཱ་རི་ཝ་ར་ས་མ་ཡ་
ཛ་ཛཛ ཧཱུྃ༔ བཾ་ཧོ རང་རང་གི་དམ་ཚིག་པ་དང་གཉིས་སུ་མེད་པར་གྱུར། པདྨ་ཀ་མ་ཡེ་ཧཱུཾ། དེ་ནས་མཆོད་
གཏོར་བྱིན་གྱིས་རླབས་ཏེ། ཨོཾ་ཕུ ཕུ ནཱ་ག་ར་ཛ་ས་པཱ་རི་ཝ་ར་ཨགྷཾ་པྲ་ཏཱི་ཙྪ་སྭཱཧཱ། ཞེས་སོགས་ཆུ་གཉིས་སྔོན་དུ་
འགྲོ་བའི་ཉེར་སྤྱོད་ཀྱི་བར་རོལ་མོ་བཅས་མཆོད། གདེངས་ཀ་ནོར་བུ་འབར་བའི་འོད་ཀྱིས་ནི། ། ས་འོག་མུན་
པའི་ཚོགས་རྣམས་འཇོམས་མཛད་ཅིང་། ། བསྟན་ལ་རབ་དགའ་མཐུ་སྟོབས་བསམ་མི་ཁྱབ། ། ཀླུ་རྒྱལ་འཁོར་
དང་བཅས་ལ་བསྟོད་པར་བགྱི། ། ཞེས་བསྟོད། དེ་ནས་གཏོར་མ་མཚན་སྔགས་སོ་སོའི་མཐར་ཨ་ཀ་རོ་བཏགས་
ལ་འབུལ་བའམ། བསྡུ་ན། ཨོཾ་ཧི་ལི་ཧི་ལི་ཕྲུ་ཕུ༔ སཱཧཱ། ལན་གསུམ་དང་། ཨོཾ་བྷཀྵ་ཡ་བྷཀྵ་ཡ་ས་མ་ཡ་ཏིཊྛི་ཕྲུ་
365

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཕུ༔ སཱཧཱ། གསུམ་གྱིས་བསྔོས་ལ། ཀླུ་ཆེན་བརྒྱད་པོ་འཁོར་བཅས་ཀྱིས། ། མཆོད་སྦྱིན་གཏོར་མ་འདི་བསྣམས་
ལས། ། བདག་དང་སྦྱིན་བདག་འཁོར་བཅས་ལ། ། ནད་མེད་ཚེ་དང་དབང་ཕྱུག་དང་། ཞེས་པ་ནས། ཡིད་
ལ་འདོད་པ་ཀུན་འགྲུབ་ཤོག ། ཞེས་པའི་བར་གྱིས་འཕྲིན་ལས་བཅོལ་བས་ཁས་བླངས་པར་བསམ། དེ་ནས་
བཟླས་པ་བྱ་བ་ནི། རང་གི་ཐུགས་ཁའི་ཧཱུྃ་ལས་འོད་ཟེར་འཕྲོས་ཀླུ་རྒྱལ་འཁོར་བཅས་ཀྱི་ཐུགས་ཀར་ཕོག དེ་
རྣམས་ཀྱི་ཐུགས་ཀའི་ཕུལས་འོད་ཟེར་ལྕགས་ཀྱུ་ལྟ་བུ་འཕྲོས་པས་ཕྱོགས་བཅུའི་འཇིག་རྟེན་ཁམས་ཀྱི་ཚེ་དབང་
དཔལ་འབྱོར་ལོངས་སྤྱོད་ཐམས་ཅད་འོད་ཀྱི་རྣམ་པར་བཀུག་སྟེ་བུམ་ནང་གི་རྫས་དང་གནས་ཁང་ལ་སོགས་པར་
ཐིམ་པས་མི་འཛད་པའི་གཏེར་གྱི་ཕུང་བོར་གྱུར་བར་བསམ་ལ། ཨོཾ་ཕུ ནཱ་ག་རཱ་ཛ་བ་སུ་ཀི་ཕུ སཱཧཱ། ཨོཾ་ཕུ ནཱ་
ག་རཱ་ཛཱ་ཀ་ར་ཀོཊ་ཡ་ཕུ སཱཧཱ། ཨོཾ་ཕུ ནཱ་ག་རཱ་ཛཱ་ཤང་པཱ་ལ་ཡ་ཕུ སཱཧཱ། ཨོཾ་ཕུ ནཱ་ག་རཱ་ཛཱ་ཨཱ་ནནྟ་ཡ་ཕུ སྭཱཧཱ།
ཨོ་ཕུ༔ ནཱ་ག་རཱ་ཛཱ་ཝ་རུ་ཎ་ཡ་ཕུ༔ སཱཧཱ། ཨོཾ་ཕུ ནཱ་ག་རཱ་ཛཱ་ཏ་གྷོ་ཀཱ་ཡ་ཕུ སཱཧཱ། ཨོཾ་ཕུ༔ ནཱ་ག་རཱ་ཛཱ་ཀུ་ལི་ཀཱ་ཡ་
ཕུ སཱཧཱ། ཨོ་ཕུ ནཱ་ག་རཱ་ཛཱ་པདྨ་ཡ་ཕུ སྭཱཧཱ། ཨོཾ་ཕུ ནཱ་ག་རཱ་ཛཱ་མ་ཧཱ་པདྨ་ཡ་ཕུ སཱཧཱ། ཞེས་བརྒྱ་རྩ་ཅི་
འགྲུབ་སོགས་བྱ། ཡིག་བརྒྱས་བརྟེན་པར་བྱས་ཏེ་སླར་ཡང་མཆོད་ཅིང་བསྟོད་ལ་གྲུབ་ན་ཀླུ་གཏོར་ཡང་གཏོང་
ཞིང་། བུམ་པ་ཞག་བདུན་ནམ་གསུམ་དུ་བསྒྲུབ་པོ། ། བཞི་བ་ནི། འདོམ་གང་ལ་སོགས་པའི་ས་བརྐོས་པའི་འོག་
ཏུ་ཕྱི་དར་ལེགས་པར་བྱས་ཤིང་འོག་དང་ལོགས་རྣམས་སུ་གཡམ་པ་བཟང་པོའི་རྡོ་ཁང་། རྩིག་པ་དང་མཛོད་ལྟ་
བུར་འཇོག་ཀྱང་རུང་། རང་གི་ཁང་བའི་ཤར་ངོས་སུ་བྱེད་པའི་གཞི་དེར་ཀླུ་སྨན་སོགས་བཅས་འོག་ཏུ་ཀླུའི་བུམ་
པ་དང་སྟེང་དུ་དེ་བཞིན་གཤེགས་པའི་བུམ་པ་བཞག་གོ། གལ་ཏེ་བུམ་པ་གཅིག་ལས་མ་རྙེད་ན་དེའི་ནང་གི་འོག་
ཏུ་ཀླུ་རྣམས་དང་སྟེང་དུ་བཅོམ་ལྡན་འདས་འཁོར་བཅས་བསྐྱེད་དགོས་སོ། ། བུམ་པ་དགུ་ལ་སོགས་པ་ཡོད་ན་ནི།
ཕྱོགས་མཚམས་ཇི་ལྟར་ཡིན་པ་མ་ནོར་བར་འཇུག་ཅིང་སྟེང་དུའང་གཡམ་པ་བཟང་པོས་བཀབ་པའི་སྒྲོམ་ལེགས་
པར་བྱས་པའི་སྟེང་དུ་ས་གཙང་མས་བཀང་སྟེ་འཐས་པར་བྱའོ། ། གྲུབ་ན་ཞག་བདུན་ལ་སོགས་པར་ཀླུ་གཏོར་
དང་མཆོད་པ་བྱས་པའི་སྟེང་དུ་གཙུག་ལག་ཁང་དང་རྟེན་བཞེངས་པའམ། དེ་ལྟར་མིན་ཀྱང་རུང་སྟེ་བུམ་པ་གང་
དུ་བཅུག་པའི་ཡུལ་དེར་དཔལ་འབྱོར་ཕུན་སུམ་ཚོགས་པ་མང་བོ་འབྱུང་བར་གསུངས་ཤིང་། ཁྱད་པར་དུ་ཀླུ་
དབང་རྒྱལ་བོའི་སྒྲུབ་ཐབས་ལས། ཁང་བའི་ཤར་དུ་གཏེར་དུ་སྦས་དེ་ཕོངས་པའི་སྡུག་བསྔལ་ཐམས་ཅད་དང་
བྲལ་བར་འགྱུར་རོ། ། ཀླུའི་གནོད་པ་ཐོད་དང་བྲལ་བར་འགྱུར་རོ། ། ཁྱིམ་དེའི་སྐྱེས་པ་དང་བུམ་མེད་ཐོད་དར་
བར་འགྱུར་རོ། ། ཞེས་གསུངས་སོ། ། ཡང་དེ་ཉིད་ལས། ། མཚམས་སུ་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཀླུའི་དབང་ཕྱུག་རྒྱལ་པོའི་མཚན་ཉི་ཤུ་རྩ་རེ་རེ་བརྗོད་པར་བྱའོ། ། ཞེས་
གསུངས་པ་ལྟར་ཀླུ་དབང་གི་མཚན་ནས་བརྗོད་དེ་ཕྱག་འཚལ་བ་དང་འདོད་དོན་འགྲུབ་པའི་གསོལ་འདེབས་བྱས་
366

༄༅། ། ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་གནས་དང་ལྟོ་འཕྱེ་བརྟག་ཚུལ། །
ན་དོན་གང་ཡིན་པ་དེ་འགྲུབ་པར་འགྱུར་རོ། ། སྨྲས་པ། ཕན་བདེའི་ལོངས་སྤྱོད་འབྱུང་གནས་བུམ་གཏེར་
ཞེས། ། རྒྱ་བོད་མཁས་པ་དག་ལ་རབ་གྲགས་ཀྱང་། ། ཚུལ་བཞིན་ཕྱག་ལེན་ཤེས་པ་དཀོན་མཐོང་ནས། ། མཁས་
པའི་ཕྱག་བཞེས་བཞིན་དུ་ལེགས་པར་བཀོད། ། ཅེས་པ་འདི་ཡང་བཤད་སྒྲུབ་མིང་ཅན་གྱིས་དོན་གཉེར་ཅན་
འགའ་ཞིག་གི་དོན་དུ་དམ་པའི་མན་ངག་བཞིན་འཇུག་པ་བདེ་བར་སྦྱར་བའོ། ། མངྒ་ལཾ། །
༄༅། ། ལྟོ་འཕྱེ་བརྟག་ཚུལ་དང་ལོངས་སྤྱོད་འཕེལ་ཐབས་ནི། ན་མོ་བཛྲ་དྷཱ་ར་ཡེ། འདིར་ལྟོ་འཕྱེ་བརྟག་
པའི་ཚུལ་སོགས་འཆད་པ་ལ་གསུམ་དེ་བརྟག་པ་དང༌། བསྐྱེད་ཅིང་མཆོད་པ་སོགས་དང་། ལོངས་སྤྱོད་འཕེལ་
ཐབས་གཞན་བཤད་པའོ། ། དང་པོ་ལ་གཉིས། བེ་དཀར་ནས་འབྱུང་བ་དང༌། སྔགས་རིམ་ནས་བཤད་ཚུལ་
ལོ། ། དང་པོ་ནི། གཞི་གང་དུ་ས་གཞི་ཇི་ལྟར་འཚམ་པ་བྱི་དོར་བྱས་ལ། ཐིག་ཆེན་བརྒྱད་པོ་སྤྱི་ལྟར་གདབ་
ཅིང་ཆེ་ཆུང་ཇི་ལྟར་རིགས་པར་བྱས་ཏེ། ཕྱོགས་བཞིར་ཆ་ཆེན་བཅུ་བཅུར་ཕྱེ་བ་ལས། ནང་གསེས་ཀྱིས་ཆེ་ཕྲན་
དགུ་རེ་གདབ། དེ་ལྟར་བྱས་ཀྱང་ཕྱོགས་རེར་རེ་མིག་དགུ་བཅུ་རེ་འབྱུང་བ་ནི། ཁྱིམ་ཟླ་གསུམ་རེའི་ཞག་དང་
གྲངས་མཉམ་ཞིང་། མཐའི་རེ་མིག་ཀུན་བསྡོམས་པ་ནི་ཁྱིམ་ཞག་སུམ་བརྒྱ་དྲུག་ཅུ་དང་མཚུངས་སོ། ། དེ་ཡང་
ལྟོ་འཕྱེ་ནི། གདེངས་ཀ་དང་ལྡན་ཞིང་སྡོད་ཡི་ལ་སྨད་སྦྲུལ་མཇུག་ཅན། ལག་པ་གཡོན་རྣ་བ་གཡོན་པ་ལ་བཀབ་
ཅིང་། གཡས་རིན་པོ་ཆེ་དཀུར་བརྟེན་པ། ལུས་ཀྱི་དཀྱུས་སུ་མཐོ་བཅུ་པ། ཞེང་ལ་རང་ཞལ་དོ། ། གདེངས་
ཀ་རང་ཞལ་སྙིང་ག་གསང་གནས་བཅས་མཐོ་ལྔ་དང་། སྦྲུལ་འཇུག་ཉིད་མཐོ་ལྔ་སྟེ། ལུས་ལ་ཀླུ་ཆེན་པོ་བརྒྱད་
གནས་སོ། ། ནག་རྩིས་འདི་ལུགས་ཀྱི་བརྒྱུད་པ་དགུན་ར་བ་བུ་མོའི་ཁྱིམ་ནས་བརྩམས་ཏེ། ཐོག་མར་ཤར་ལྷོ་
ནས་གཡས་བསྐོར་དུ་ཁྱིམ་ཞག་རེ་ལ་ཆ་ཆུང་རེ་སྤྱོད་ཅིང་། བརྒྱད་པ་དགུ་པ་བཅུ་བ་སྟེ་དགུན་གསུམ་ལ་མགོ་
ལྷོ། ། བཅུ་གཅིག་པ་སོགས་དཔྱིད་གསུམ་ལ་མགོ་ནུབ། གཉིས་པ་སོགས་དབྱར་གསུམ་ལ་མགོ་བྱུང་། ། ལྔ་བ་
སོགས་སྟོན་གསུམ་ལ་མགོ་ཤར་དུ་བལྟའོ། ། ཧོར་ཟླ་དགུ་བ་བཅུ་གཉིས་པ་གསུམ་པ་དྲུག་པ་སྟེ་འབྲིང་བོ་བཞིའི་
ཞག་པོ་བཙོ་ལྔའི་དུས་སུ་ནི་ཕྱོགས་ཀྱི་ཚངས་ཐིག་ནས་མགོ་བོ་གནས་སོ། ། ས་དམིགས་དངོས་གྲུབ་བླང་བའི་
ཚུལ་ནི། དཔེར་ན། དབྱར་འབྲིང་བོ་ཧོར་ཟླ་གསུམ་པའི་བཅོ་ལྔ་ལ་བབ་པའི་སྐབས་ཡིན་ན། མགོ་བྱང་མཇུག་
མ་ལྷོར་བསྟན་ལ། བྱང་ནས་ཆ་ཆེན་གསུམ་ལ་གདེངས་ཀ་དང་ཞལ་དང་སྙིང་ག་གསུམ་སྟེ་ཆ་ཕྲན་ཕྱེད་དང་ཉེར་
བརྒྱད་དོར་བའི་འོག་དེར་ཚངས་པའི་ཐིག་ནས་མདུན་ངོས་སུ་ཆ་ཕྲན་བཅུ་བཞི་དོར་བས་ས་དམིགས། ཤར་
ནུབ་དུ་ཕྱེད་དང་ལྔ་དང༌། ལྷོ་བྱང་དུ་ཕྱེད་དང་དགུའི་ཆ་ཕྲན་གྱིས་ནི་དངོས་གྲུབ་བླང་པའི་གནས་ཏེ། མཆོད་
པ་དང་། བརྐོ་ཚུལ་ནི་འོག་ཏུ་འཆད་པར་འགྱུར་རོ། ། འདི་ནི་ཁྱིམ་ཞག་གི་དབང་དུ་བྱས་པའི་ལྟོ་འཕྱེ་བརྟག་
367

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཚུལ་ལོ། ། གཉིས་པ་སྔགས་རིམ་ནས་འབྱུང་བ་བཞིན་བཀོད་ན། སྔགས་རིམ་ཆེན་མོ་ལས། གཞི་གང་ཡིན་གྲུ་
བཞིར་བྱས་པ། དེའི་ཕྱོགས་བཞི་བོ་རེ་རེར་ཡང་ཟླ་བ་གསུམ་གྱི་ཞག་གྲངས་དང་མཐུན་པར་རེ་མིག་དགུ་བཅུ་རེ་
བྱའོ། ། དེ་ལ་ལྟོ་འཕྱེ་གནས་པ་དང་། རྒྱུ་བའི་ཚུལ་ནི། སྟོན་ཟླར་བརྒྱད་པའི་ཚེས་གཅིག་ལ་མགོ་བྱང་ཤར་
འཚམས་ཀྱི་རེའུ་མིག་ཏུ་བཞག་ནས་མཇུག་རྩེ་ལྷོ་ནུབ་ཀྱི་རེའུ་མིག་ཏུ་བཞག་སྟེ་ཁ་ལྷོར་བལྟས་ནས་གནས་སོ། །
དེ་ནས་ཞག་རེ་སོང་བ་ན་མགོས་ལྷོ་ངོས་སུ་རེའུ་མིག་རེ་དང་མཇུག་རྩེས་བྱང་ངོས་སུ་རེའུ་མིག་རེ་བགྲོད་ནས་
གཡས་བསྐོར་གྱིས་འཕོའོ། ། ཟླ་བ་གསུམ་ལ་ཕྱོགས་རེའི་རེའུ་མིག་དགུ་བཅུ་རེ་བགྲོད་པས། ལོ་གཅིག་ལ་
ཕྱོགས་བཞིའི་རེའུ་མིག་དགུ་བཅུ་བ་ཕྲག་བཞི་ག་འཁོར་ལོ། ། དེ་ཡང་གཞོགས་གཡོན་འོག་ཏུ་བཅུག་ནས་ཉལ་
བའི་གདེངས་ཀ་ནས་མཇུག་རྩེའི་བར་ལ་མཐོ་བཅུ་ཡོད་ལ། མཐོ་རེས་རེའུ་མིག་དགུ་རེ་ནོན་པས་ཕྱོགས་དང་
མཚམས་གང་དུ་གནས་པའི་ཚེ་ཡང་རེའུ་མིག་དགུ་བཅུ་རེ་ནོན་ནོ། ། ལུས་ཀྱི་ཞེང་གིས་ནི་སའི་རེའུ་མིག་གི་ཆ་
དགུ་ཁྱབ་པར་ཉལ་ཞིང་གསང་གནས་ནི་ཕྱོགས་མཚམས་གང་ལ་གནས་པའི་ཚེ་ནའང་དེའི་དབུས་སུ་བཞག་ནས་
གནས་ཏེ། ཞེས་དང༌། གཞན་ཡང་ཀླུ་ཆེན་པོ་བརྒྱད་ཀྱང་དེའི་མཇུག་རྩེ་སོགས་བརྒྱད་ན་གནས་ཏེ། ཞེས་
གསུངས་པ་ལྟར་རོ། ། བརྐོ་བའི་གནས་ཀྱང་། དེ་ཉིད་ལས། མགོ་ཤར་དུ་བསྟན་པའི་དབང་དུ་བྱས་ན་མགོས་
རེའུ་མིག་གང་ནོན་པའི་ཕྱོགས་དེ་ནས་རེའུ་མིག་དགུ་གསུམ་ཉེར་བདུན་དོར་བའི་བར་བརྐོར་མི་རུང་བས་
མཚམས་དེ་ནས་ནུབ་ཏུ་རེའུ་མིག་དགུ་དང་། རྒྱས་ཀྱི་ལུས་ཀྱིས་ནོན་པའི་ས་ནས་མདུན་དུ་རེའུ་མིག་ཕྱེད་དང་
བཅུ་བཞིའི་བར་བརྐོར་མི་རུང་བས། མཚམས་དེ་ནས་ལྷོར་རེའུ་མིག་ཕྱེད་དང་ལྔ་ནི་དང་པོར་བརྐོ་བའི་ས་
དམིགས་སོ། དེ་ནི་མཆན་གྱི་མདུན་དུ་བཞེད་པས། མཆན་གྱི་ཐད་དུ་རེའུ་མིག་དགུ་སྤངས་པར་བརྐོ་བའི་
ལུགས་སོ། ། ཞེས་གསུངས་པ་ལྟར་ཏེ། འདི་ནི་ཉིན་ཞག་གི་དབང་དུ་བྱས་པའོ༔ ། ལྟོ་འཕྱེ་ནི་མཐའ་གཅིག་ཏུ་
ས་དེ་དང་དེར་གནས་པར་མ་ངེས་ཀྱང་། འཕྲོད་མི་འཕྲོད་ཀྱི་རྟེན་འབྲེལ་བརྟག་པ་ཡིན་པས། ལུགས་གཉིས་
གང་བྱས་ཀྱང་མི་འགལ་ལོ། ། གཉིས་པ་ནི། སྔགས་རིམ་ལས། དེ་འདྲའི་ལྟོ་འཕྱེ་བསམས་ལ་འོག་མ་ལ་སོགས་
པས་མཆོད་པར་བྱའོ། ། ཞེས་གསུངས་པ་ལྟར་ན། དེ་ལྟོ་འཕྱེའི་གཟུགས་འབྲི་བ་འམ་མ་བྲིས་ཀྱང་ཆོག་པར་
སེམས་ལ། འོན་ཀྱང་གཞི་དེར་ལྟོ་འཕྱེ་ཉིད་དངོས་སུ་ཡོད་པར་མོས་ནས་མཆོད་པར་བྱ་དགོས་སོ། ། དེའི་ཕྱིར་
མ་བསྐྱེད་ཀྱང་མི་འགལ་ཞིང་། བསྐྱེད་པར་འདོད་ན། ཐོག་མར་བདག་བསྐྱེད་རྒྱས་བསྡུས་གང་རུང་ཞིག་སྔོན་
དུ་བཏང་སྟེ། རྒྱས་པར་ན་ས་བསླང་བ་དང་སྦྱང་བ་སོགས་བྱས་ལ། ལྟོ་འཕྱེའི་ཐིག་གདབ། གྲུབ་ན་དེའི་
གཟུགས་འབྲི་ཞིང་། མིན་ནའང་ས་དམིགས་ངེས་པར་བྱ། ཆུ་གཉིས་ཉེར་སྤྱོད། དཀར་གསུམ་མངར་གསུམ་
368

༄༅། ། ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་གནས་དང་ལྟོ་འཕྱེ་བརྟག་ཚུལ། །
གཏོར་མ་དང་བཅས་པ་དང་། གཞི་བདག་གི་གཏོར་མ་ཡང་བཤམས། རྐོ་མཁན་དང་འཇོར་སོགས་སྟ་གོན་
བྱས་ཏེ་ སྭ་བྷཱ་ཝས་སྦྱངས། སྟོང་བའི་ངང་ལས་རང་གི་མདུན་དུ་ས་བདག་ལྟོ་འཕྱེ་ཆེན་པོ་སྟོད་མི་ལ་སྨད་སྦྲུལ་
མཇུག་ཅན༔ སྐུ་མདོག་དཀར་པོ་གཡས་ནོར་བུ་དཀུར་བརྟེན་ཅིང་། གཡོན་རྣ་བར་བཀབ་པ། ཉལ་སྟབས་
ཀྱིས་བཞུགས་པའི་སྤྱི་བོར་མཐའ་ཡས་སྔོན་པོ། ། རྣ་བར་པདྨ་དཀར་པོ། ། མགྲིན་པར་འཇོག་པོ་དམར་
པོ། ། སྙིང་ཁར་ནོར་རྒྱས་ལྗང་ཁུ། དཔུང་བར་པདྨ་ཆེན་པོ་སེར་པོ། ། ལྟེ་བར་དུང་སྐྱོང་དཀར་པོ། ། གསང་
གནས་སུ་སྟོབས་རྒྱུ་ལྗང་ཁུ། མཇུག་རྩེར་རིགས་ལྡན་སྔོན་པོ་རྣམས་སྟོད་མི་ལ་སྦྲུལ་མཇུག་ཅན། ཕྱག་གཉིས་
ཐལ་མོ་སྦྱར་བ། སྦྲུལ་གྱི་གདེངས་ཀ་དང་རིན་པོ་ཆེས་བརྒྱན་ཅིང་འཛུམ་པའི་ཉམས་ཅན་དུ་གྱུར། མཆོད་
གཏོར་རྣམས་སོ་སོར་རམ། ཡང་ན། བསང་སྦྱངས། སྟོང་བའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་
རྒྱ་ཆེ་བ་རྣམས་ཀྱི་ཨོཾ་འོད་དུ་ཞུ་བ་ལས་བྱུང་བའི་མཆོད་གཏོར་རྣམས་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་
ཨཱ༔ ཧཱུྃ། ལན་གསུམ། ཨོཾ་ནཱ་ག་རཱ་ཛཱ་ས་པཱ་རི་ཝ་ར་ཨགྷཾ་སོགས་ཀྱིས་མཆོད་ལ། ༀ་ཧི་ལི་ཧི་ལི་མ་ཧཱ་ཧི་ལི་ཕྲུ་
ཕུ སཱཧཱ། གསུམ་དང་། ཨོཾ་བྷཀྵ་ཡ་བྷཀྵ་ཡ་ས་མ་ཡ་ཏིཥྛ་ཕྲུ་ཕུ སཱཧཱ། ཞེས་པ་ལན་བདུན་སོགས་ཀྱིས། གཏོར་
མ་སོགས་བསྔོ། ས་བདག་ལྟོ་འཕྱེ་ཆེན་པོ་དང་། ། ཀླུ་ཆེན་བརྒྱད་པོ་འཁོར་བཅས་ཀྱིས། ། མཆོད་སྦྱིན་གཏོར་
མ་འདི་བཞེས་ལ། ། བདག་དང་སྦྱིན་བདག་འཁོར་བཅས་ཀྱི། ། ནད་གདོན་པར་ཆད་ཀུན་ཞི་ཞིང་། ། ཚེ་
དཔལ་བསོད་ནམས་དབང་ཐང་དང་། ། སྙན་གྲགས་ལེགས་ཚོགས་གོང་དུ་སྤེལ། ། གནས་འདིར་བཀྲ་ཤིས་
བྱིན་ཆགས་ཤིང་། ། འདོད་དོན་ཡིད་བཞིན་འགྲུབ་པ་དང་། ། ལོ་ལེགས་རྩི་བཅུད་རྒྱས་པར་མཛོད། ། ཞེས་
འཕྲིན་ལས་བཅོལ། དེ་ནས་གཞི་བདག་གཏོར་མ་སྤྱི་ལྟར་བསྔོ། ། རྐོ་མཁན་བསང་སྦྱངས། སྟོང་བའི་ངང་ལས་
སྐད་ཅིག་གིས་ཁྲོ་བོའི་རྒྱལ་བོ་བགེགས་མཐར་བྱེད་སྐུ་མདོག་སྔོན་པོ། ཞལ་གཅིག་ཕྱག་གཉིས་པ་གཡས་རྡོ་རྗེ་
མཚན་པའི་ཏོག་རྩེ་དང་། གཡོན་སྡིགས་འཛུམ་མཛད་པ། སྟག་ལྤགས་ཀྱི་ཤམ་ཐབས་གསོལ་ཞིང་། གཡོན་
བརྐྱང་གིས་བཞུགས་པར་གྱུར། ཁ་ལྟོ་འཕྱེ་མགོ་བོ་ལྟ་བའི་ཕྱོགས་སམ། ཤར་དུ་ཕྱོགས་ཏེ། ཁམ་བཞི་རྒྱབ་པའི་
ས་བླངས་ནས་གཏོར་བའི་པར་དུའམ། ཕྱི་རོལ་དུ་དོར་ལ། ལྟོ་འཕྱེ་རྒྱལ་བོ་འཁོར་དང་བཅས་པ་རྣམས་རུང་
དང་ཕྲག་དོག་མི་བྱེད་པར་བྱམས་པའི་སེམས་དང་ལྡན་པར་མཛད་དུ་གསོལ། ། ཞེས་བརྗོད། ཡར་ལྟོ་འཕྱེའི་
རྒྱང་པས། བྱང་དུ་བལྟས་ཏེ་ཕྱོགས་བཞི་དང་དབུས་སུ་ཁམ་ལྔ་རྒྱབ་པའི་ས་ནི། ས་གཞི་དེའི་དབུས་སུ་འགྲམ།
དེ་ནས་གཞན་རྣམས་ཀྱིས་བསྐོར་རུང༌། ཁ་ཅིག་རྐོ་བའི་ཚེ། ཁམ་བཞི་རྒྱབ་པ་ནི་ཤར་དུ་ཕྱོགས་ཏེ། ཤར་ནས་
ཁམ་གཉིས་དང་། བྱང་དུ་ཕྱོགས་ཏེ་དེ་ནས་ཁམ་གཉིས་ཏེ་བཞི་ཡིན་ལ། ཁམ་ལྔ་རྒྱབ་པ་ནི་དབུས་སུ་ཡིན་ཞེར་བ་
369

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སོགས་མི་འདྲ་བར་རང་སྣང་ངོ༌། ། གསུམ་པ་ལོངས་སྤྱོད་འཕེལ་ཐབས་བཻ་དཀར་ནས་འབྱུང་བ་བཞིན་བཀོད་ན།
ཤིང་ཚེ་གང་ཤོང་བའི་རྫ་བུམ་གྱི་ནང་དུ། རབ་སྤྲ་ཚིམ་དང་ཁམ་ས་ལས་ཀླུ་ནོར་རྒྱས་སྐུ་སོར་བརྒྱད་པ་སྟོད་མི་ལ་
སྨད་སྦྲུལ་འཇུག་ཅན་གདེངས་ཀ་བདུན་ལྡན། གཡས་རིན་པོ་ཆེ་འབར་བ་དང་གཡོན་གཏེར་བུམ་གྱི་ཁ་ལ་མེ་ཏོག་
ཨཏྤ་ལ་བསྣམས་པས་ཡུམ་ལ་འཁྱུད་པ། ཡུམ་ཀླུ་མོ་སོར་བདུན་པའམ་དྲུག་པ་གདེངས་ཀ་ལྔ་ལྡན། ནོར་བུ་བཅས་
ཕྱག་ཐལ་མོ་སྦྱར་ཏེ་ཡབ་ལ་གཟིགས་པ། ནོར་བུའི་ཅོད་པཎ་ཅན། གཉིས་ཀའང་རིན་པོ་ཆེའི་རྒྱན་གྱིས་སྤུས་
ཤིང་། བ་དམར་དང་ར་དཀར་གྱི་འོ་མ་དང་གྷི་ཝང་གིས་བྱུགས། དེ་འདྲ་བའི་ཀླུ་རྒྱལ་ཡབ་ཡུམ་གྱི་གཟུགས་བུམ་
པའི་ནང་དུ་གཞུག མ་གྲུབ་ན་བྲིས་པས་ཀྱང་འཐུས། འོག་མཐར་བཙན་ཕྱུག་གི་ལག་ནས་འོངས་པའི་འབྲུ་སྨན་
དང་སོགས་ཀླུ་ལ་མི་གནོད་པའི་རིགས་དང་། ཁྱད་པར་རིན་པོ་ལྔ་དང་། ནོར་ལྷ་རྣམས་ཀྱི་མཚན། ཆེ་བཙན་
ཕྱུགས་པོ་རྣམས་ཀྱི་མིང་དང༌། དཀར་གསུམ་མངར་གསུམ་གྱི་རིལ་བུ་སོགས་ཀྱང་འཇུག་ཅིང་། བུམ་པ་རང་
བཞིན་གྱིས་དཀར་བ་མིན་ན་དཀར་རྩིས་བྱུགས་ལ། བཀྲ་ཤིས་རྟགས་བརྒྱུད་དང་མདུན་ངོས་སུ་ནོར་བུ་འབར་བ་
བྲི། ཀླུ་ཐེབས་པའི་ཡར་ངོས་ཚེས་ལ། ཀླུའི་བསྙེན་པ་སྔོན་དུ་བཏང་ནས། ཤ་ཆང་སྒོག་བཙོང་སོགས་སྤངས་ཏེ།
ཡི་དམ་གང་རུང་གི་བདག་བསྐྱེད་རྒྱས་བསྡུས་ཅི་རིགས་བྱས་ནས། རང་ཉིད་ཁ་ལྷོར་བསྟན་མདུན་དུ་མཎྜི་སོགས་
ཀྱི་སྟེང་དུ་བུམ་པ་བཞག་སྟེ། མཐར་བ་རའི་དཀར་གསུམ་དང་མངར་གསུམ་ཆུ་གཉིས་ཉེར་སྤྱོད་བཅས་པའི་
མཆོད་པ་དང་གཏོར་མ་བཤམས་ལ། རྒྱུད་སྡེ་འོག་མ་ལྟར་བྱིན་བརླབ་བྱ། བུམ་པའི་ནང་དུ་ཀླུའི་ཕོ་བྲང་དང་
དེར་ཀླུ་བསྐྱེད་ཀྱང་རུང་ལ། འདིར་བསྡུས་པ་ཡིན་པས་མ་བསྐྱེད་པར་གཟུགས་བརྙན་ཉིད་ལ་ཀླུ་བསྟིམ་ཆོག་
ནའང་འདི་བཞིན་བྱ་སྟེ། མདུན་གྱི་ཀླུའི་གཟུགས་བརྙན་འདི་ནི་ཀླུའི་རྒྱལ་བོ་ནོར་རྒྱས་ཡབ་ཡུམ་དུ་གྱུར། རང་
གི་ཐུགས་ཀའི་ཧཱུྃ་ལས་འོད་ཟེར་འཕྲོས་ལྷོ་ཕྱོགས་ཀྱི་རྒྱ་མཚོ་ཆེན་པོ་ནས་ཀླུའི་རྒྱལ་བོ་ནོར་རྒྱས་ཡབ་ཡུམ་སྐད་ཅིག་
གིས་གནས་འདིར་སྤྱན་དྲངས། ཛ ཧཱུཾ་བཾ་ཧོ ཞེས་ལན་གསུམ་གྱིས་སྤྱན་དྲངས་ནས་བསྟིམ་ལ། ཨོཾ་ནཱ་ག་རཱ་ཛཱ་
བ་སུ་ཀི་ས་པཱ་རི་ཝ་ར་ཨགྷཾ་ནས། ཤཔྟའི་བར་གྱིས་མཆོད་ལ། གདེངས་ཀ་ནོར་བུ་འབར་བའི་འོད་ཀྱིས་ནི། །
ཞེས་སོགས་ཀྱིས་བསྟོད་པ་འམ། མ་བྱས་ཀྱང་རུང་། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་འཇིག་རྟེན་
ཁམས་ཀྱི་དཔལ་འབྱོར་ལོངས་སྤྱོད་ཐམས་ཅད་བསྡུས་ནས་བུམ་ནང་གི་རྫས་ལ་ཐིམ་པར་གྱུར་བར་བསམས་ལ།
ཨོཾ་ནཱ་ག་རཱ་ཛཱ་པ་སུ་ཀི་ཕུ སཱཧཱ། ཞེས་ཅི་ནུས་བཟླ། མཐར་ཡིག་བརྒྱ་བརྗོད་ཅིང་མཆོད་བསྟོད་བྱ་བའམ་མེད་
ཀྱང་རུང་། གཏོར་མ་བྱ་སྤྱོད་ ལྟར་རམ། བསྡུ་ན༔ ཨོཾ་ ཨཱ ཧཱུྃ། ལན་གསུམ་གྱིས་བྱིན་གྱིས་བརླབས་ནས།
མཚན་སྔགས་ཀྱི་མཐར། ཨི་དཾ་བ་ལིཾ ཏ་ཁས་ཁཱ་ཧི་ཁཱ་ཧི། ཞེས་སྦྱར་བ་བདུན་ནས་གསུམ་གྱིས་ཕུལ་ལ་མཆོད་
བསྟོད་བྱ་ཞིང་། ཀླུ་རྒྱལ་ཡབ་ཡུམ་ཁྱེད་རྣམས་རྟེན་འདི་ལ་བརྟན་པར་བཞུགས་ནས་སྦྱིན་པའི་བདག་པོ་ལ་
370

༄༅། ། ལོངས་སྤྱོད་འཕེལ་ཐབས་ཀླུའི་བུམ་གཏེར་འདོད་དགུའི་འབྱུང་གནས་དང་ལྟོ་འཕྱེ་བརྟག་ཚུལ །།
ལོངས་སྤྱོད་རྒྱ་ཆེན་པོ་མི་ཟད་པ་འབྱུང་བར་མཛད་དུ་གསོལ། ། དེ་ནས་བཀྲ་ཤིས་བརྗོད་དེ། བུམ་པ་དེ་མཛོད་
ལ་སོགས་པར་སྦ་ཞིང་། སྟེང་ལོགས་སུ་ཉི་ཟླ་དང་མཆོད་རྟེན་འབྲིའོ། ། དེ་ལྟར་བྱས་ན་ལོངས་སྤྱོད་འཕེལ་བར་
འགྱུར་ཞེས་བཤད་ལ། བུམ་གཏེར་རྒྱས་པ་ནི་གོང་དུ་བཤད་པ་ལྟར་རོ། ། ཡང་ལོངས་སྤྱོད་འཕེལ་ཐབས་ལ།
ཤོག་རས་སོགས་གཞི་གཙང་མ་ལ། ཚོགས་བདག་དཀར་པོ་མིའི་ལུས་ལ་གླང་གི་གདོང་བ་ཅན་ཕྱག་ན་རིན་པོ་
ཆེས་བཀང་བའི་གཞོངས་པ་བསྣམས་པའི་སྙིང་ཁར་ཨོཾ་ཨཱཿ ཧཱུྃ་ག་ན་པ་ཏི་ཡེ་སྭཱཧཱ། ཞེས་བྲིས་ལ། ཡེ་དྷརྨཱས་རབ་
གནས་བྱས་ཏེ་མཛོད་ཀྱི་ཕུག་ཏུ་བཅུག་ནས། དུས་དུས་སུ་མཆོད་པ་དང་འབྲས་ཀྱི་དུད་པས་བདུག་སྟེ། བདག་གི་
ལོངས་སྤྱོད་འཕེལ་བར་མཛད་དུ་གསོལ། ། ཞེས་ གསོལ་ བ་མང་དུ་བཏབ་ན་ལོངས་སྤྱོད་འཕེལ་བར་བཤད་
དོ། ། ཡང་ཚོགས་བདག་དང་ཛམ་ལྷ་དང་ནོར་རྒྱུན་མ་དང་དཔལ་ལྷ་ལ་སོགས་པའི་ནོར་ལྷའི་སྐུ་བྲིས་ཏེ། འོག་ཏུ་
སོ་སོའི་སྙིང་པོ་དང་འཕྲིན་ལས་བཅོལ་བ་བྲི། རིན་པོ་ཆེ་བརྡར་བའི་དྲིའི་ཆུས་ཕྱུགས་ཏེ་རབ་གནས་བྱས་ནས་
མཆོད་བསྟོད་གསོལ་གདབ་དང་ཁྱད་པར་དུས་བཟང་པོར་གུ་གུལ་དང་འབྲས་ཀྱི་དུད་པས་བདུག་ཅིང་མཆོད་པ་
དང་གོང་བཞིན་གསོལ་འདེབས་བྱས་ནའང་ལོངས་སྤྱོད་འཕེལ་ལོ། ༑ ཡང་ཐོད་པ་སྲུབ་མེད་པའི་ནང་དུ་འབྲུ་སྣ་
རིང་བསྲེལ་ཁྱད་པར་ཅན་རྣམས་བཅུག་སྟེ། རབ་གནས་བྱས་ལ། རེ་རས་ཀྱིས་བཀབ། རྒྱལ་རིགས་ཀྱི་བུ་མོས་
བཀལ་བའི་ཚོན་སྐུད་སྣ་ལྔས་བརྒྱ་གྲམ་དུ་བཅིངས་པ་ཁྱིམ་དུ་བཞག་ནའང་ལོངས་སྤྱོད་འཕེལ་ལོ། ། ཡང་ཕྱུགས་
འཕེལ་ཐབས་ནི། ལྷོ་བུམ་གསར་པའི་ནང་དུ་བག་ཕྱེ་དངུལ་ཆུ་ཀླུ་སྨན་རྣམས་བསྲེས་པའི་རིལ་བུས་བཀང་ནས་ཁ་
བཅད་དེ་ཕྱུགས་རའི་ནང་དུ་སྦ་ཤིང་། སྒོའི་ཡ་ཐེམ་ལ་བཎ་ཤ་བ་རིའི་གཟུངས་བྲིས་ན་ལེགས་པར་བཤད་དོ། །
ཡང་ཕྱུགས་ར་བྱེད་པའི་ར་བའི་དབུས་དང་མཛོད་ཀྱི་འོག་ཏུ་རྟ་གནག་ལ་སོགས་པའི་སེམས་ཅན་གྱི་ལྟག་གོར་རུ་ས་
སྣ་མང་བོ་བརྡུངས་ནས་སྦ་བའ མ། ཟུར་བཞིར་སྦས་ནའང་ལེགས་པར་བཤད་དོ། ། ཡང་ཕྱོགས་བཞིར་མཛོད་ཀྱི་
ནང་དུ་སངས་རྒྱས་ཀྱི་རིང་བསྲེལ་དང་རིན་པོ་ཆེ་སྣ་ཚོགས་དང་སྨན་དང་འབྲུ་དང་བུམ་རྫས་དང་སའི་ལྷ་མོའི་
གཟུགས་བྱས་ཏེ་བཅུག་ནས་མཆོད་བསྟོད་གསོལ་གདབ་བྱས་ན་ལེགས་པར་བཤད་དོ། ། ཡང་གོད་ཀ་བྱུང་ན་
གཡག་ར་ལུགས་གསུམ་འབྲས་བུ་ཅན་ཞིག་ལས་ཏིག་མིག་མེད་ཤུ་དག་དཀརཔོ་གླ་རྩི་རྣམས་དར་རམ་རས་དཀར་
པོའི་ནང་དུ་བཅུག་སྟེ། ཡི་དྷརྨཱ་བརྒྱ་རྩ་བརྒྱད་བཟླས་ཕྱུགས་དེའི་སྐེ་ལ་བཏགས་ཏེ་བཀྲ་ཤིས་བརྗོད་ཅིང༌། དེ་
ཀླུའི་རྒྱལ་པོ་ནོར་རྒྱས་དང་ཡུལ་དེའི་ལྷ་ཀླུ་གཞི་བདག་ལ་བསྔོས་ན་ལེགས་པར་བཤད་དོ། ། ཡང་ལྷ་འདྲེའི་གནོད་
པས་གོད་ཀ་བྱུང་ན། དྲག་པོའི་མནན་པ་བྱས་ན་ལེགས་པར་བཤད་དོ། ། ཡང་གཞུང་གཞན་ནས། རྣམ་སྲས་
ཛམ་ལྷ་ནོར་རྒྱུན་མ་དཔལ་ལྷ་མོ་སོགས་ནོར་ལྷའི་སྒྲུབ་མཆོད་བྱས་ན་ནོར་དང་ལོངས་སྤྱོད་འཕེལ་བར་བཤད་
དོ། ། ཡང་བོ་དཀར་ལས། ཡུལ་ཁམས་བཀྲ་ཤིས་འབྱུང་འདོད་པས། ། ཤར་དུ་ལྗོན་ཤིང་ཁྱད་འཕགས་འཛུག
371

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
། ལྷོ་རུ་བུམ་གཏེར་བཟང་པོ་གཞུག ། ནུབ་ཏུ་རིགས་གསུམ་མགོན་པོ་བརྩིགས། ། བྱང་དུ་ཚད་ལྡན་མཆོད་རྟེན་
བཞེངས། ། ཞེས་བཤད་པ་ལྟར་བྱའོ། ། ཅེས་པ་འདི་ནི། གནས་བརྟན་དཔལ་འབྱོར་རྒྱ་མཚོས་གཞན་ལའང་
ཕན་སྙམ་པའི་བསམ་པས་བསྐུལ་བ་ལྟར། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་མཁས་པའི་གཞུང་ནས་
འབྱུང་བ་བཞིན་སྦྱར་བའོ། ། ། ། སརྦ་མརྒ་ལཾ། ། ། }
372

༄༅། ། བཅུ་གཅིག་ཞལ་གྱི་ཆོ་གའི་བླ་བརྒྱུད་གསོལ་འདེབས་སྨོན་ལམ་
ཤིས་བརྗོད་དང་བཅས་པ་བྱིན་རླབས་ཉེར་འཇུག་
ཅེས་བྱ་བ་བཞུགས་སོ། ། །
རྒྱལ་ བ་ ཀུན་ གྱི་ མཁྱེན་ བརྩེ་ གཅིག་ བསྡུས་ ནས། ༑ སྣང་ མཐའི་སྲས་ ཀྱི་ ཚུལ་ བཟུང་ པད་ དཀར་
འཆང་། ། འཇིག་རྟེན་གསུམ་གྱི་མགོན་པོ་སྤྱན་རས་གཟིགས། ། ཐུགས་རྗེ་ཆེན་པོའི་ཞབས་ལ་གསོལ་བ་
འདེབས། ། ལུང་བསྟན་ཇི་བཞིན་འཕགས་པ་ཉིད་བསྒྲུབས་པས། ། དངོས་སུ་གྲུབ་ཅིང་ཤིང་འཕེལ་ནགས་
ཚལ་དུ། ། མཆོག་བརྙེས་ཌ་ཀའི་གཙོ་མོ་གྲུབ་པའི་དབང་། ། དཔལ་ལྡན་དཔལ་མོའི་ཞབས་ལx། ། གནད་ལྔ་
མཁྱེན་པ་ཟླ་བ་གཞོན་ནུ་དང་། ། དད་སྟོབས་བརྩོན་པ་ཕུལ་བྱུང་ཡེ་ཤེས་བཟང་། ། ཐུགས་རྗེ་ཆེན་པོས་རྗེས་
བཟུང་པེ་ཉ་བ། ། མཁས་གྲུབ་དམ་པ་གསུམ་ལx། ། སེམས་དཔའ་ཆེན་པོ་ཟླ་བ་རྒྱལ་མཚན་དཔལ། ། གྲུབ་
པའི་གོ་འཕང་མངོན་གྱུར་ཉི་ཕུག་པ། ། འཕགས་ནོར་བདུན་དང་ལྡན་པའི་ཆོས་ཀྱི་རྗེ། ། རྡོ་རྗེ་རྒྱལ་བོ་གསུམ་
ལx། ། འགྲོ་བའི་མགོན་པོ་ཞང་སྟོན་དགྲ་འཇིགས་ཞབས། ། ངེས་འབྱུང་བྱང་ཆུབ་སེམས་འབྱོངས་རྩེ་འདུལ་
ཆེ། ། འཁོར་ལོ་བཞི་དང་ལྡན་པའི་སེམས་དཔའ་མཆོག ། བདེ་བ་ཅན་པའི་ཞབས་ལx། ། ཉེས་ལྟུང་དྲི་བྲལ་
བྱང་སེམས་ཆུ་བཟང་བ། ། རྩེ་གཅིག་སྒོམ་བཟླས་ལ་བརྩོན་དབང་ཕྱུག་འབར། ། ལུང་རྟོགས་ཡོན་ཏན་མངའ་
བདག་ཤེས་རབ་འབུམ། ༈ རྗེ་བཙུན་བླ་མ་གསུམ་ལ ། ། གཞན་དོན་ལྷུར་མཛད་རྒྱལ་སྲས་ཐོགས་མེད་
བཟང་། ། སྡེ་སྣོད་ཀུན་གཟིགས་རྗེ་བཙུན་ཤེས་རབ་མཚོན། ། བརྩེ་བའི་གཏེར་གྱུར་ཚུལ་ཁྲིམས་དཔལ་བཟང་
པོ། ། བཤེས་གཉེན་དམ་པ་གསུམ་ལ ། ། ཕན་བདེའི་རྩ་ལག་ཡོན་ཏན་རིན་པོ་ཆེ། ། བསླབ་གསུམ་རྣམ་དག་
སངས་རྒྱས་རྒྱ་མཚོའི་ཞབས། ། དམ་ཆོས་ཀུན་འཛིན་རྗེ་བཙུན་སྐྱབས་མཆོག་དཔལ། ། ཟླ་མེད་བླ་མ་གསུམ་
ལx། ། སྐུ་ གསུམ་ མངོན་ གྱུར་བློ་ བཟང་ དོན་ཡོད་གྲུབ། ། མཐུ་ སྟོབས་ དབང་ ཕྱུག་ སངས་ རྒྱས་ ཡེ་ ཤེས་
ཞབས། ། བློ་བཟང་ཆོས་ཀྱི་རྒྱལ་མཚན་འཛིན་པའི་རྗེ། ། ཆོས་དབང་གྲགས་པའི་སྡེ་ལx། ། མདོ་རྒྱུད་མན་
373

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ངག་ཀུན་གྱི་བང་མཛོད་ཅན། ། བློ་བཟང་ཆོས་ཀྱི་སྦྱིན་པའི་སྒོ་འཕར་བརྒྱ། ། འབྱེད་མཁས་སེམས་དཔའ་ཆེན་
པོ་པཎྜིཏ། ། རྗེ་བཙུན་བླ་མའི་ཞབས་ལx; ། གསོལ་བ་འདེབས། ། མདོར་ན་ཐུགས་རྗེ་ཆེན་པོའི་ཆོས་ཚུལ་
གྱི། ། དངོས་དང་བརྒྱུད་པའི་བླ་མའི་ཚོགས་རྣམས་ལ། ། གསོལ་བ་འདེབས་སོ་བདག་རྒྱུད་བྱིན་བརླབས་
ནས། ། དམ་ཆོས་སྒྲུབ་པའི་སྐལ་བ་ལྡན་པར་ཤོག །
མ་ལུས་རྒྱལ་བའི་མཁྱེན་བརྩེ་ཀུན། ། གཅིག་བསྡུས་ཐུགས་རྗེའི་གཏེར་ཆེན་ཞེས། ། འཇིག་རྟེན་གསུམ་
མགོན་སྤྱན་རས་གཟིགས། གསོལ་བ་འདེབས་སོ་བྱིན་གྱིས་རློབས། ། ཨིནྡྲ་བྷུ་ཏིས་ལུང་བསྟན་བཞིན། །
འཕགས་པ་བསྒྲུབས་པས་གོ་འཕང་མཆོག ། ཡོངས་བརྙེས་དཔལ་ལྡན་དཔལ་མོ་ལ། ། གསོལ་བ་x། །
གནས་ལྔ་མངོན་གྱུར་ཟླ་བ་གཞོན། བརྩོན་འགྲུས་ཕུལ་བྱུང་ཡེ་ཤེས་བཟང་། ། རིག་གནས་ཀུན་གཟིགས་པེ་
ཉ་པར། ། གསོལ་བxi ། བྱང་སེམས་ཟླ་བ་རྒྱལ་མཚན་དཔལ། ། གྲུབ་པའི་དབང་ཕྱུག་ཉི་ཕུག་པ། ། རྗེ་
བཙུན་རྡོ་རྗེ་རྒྱལ་པོ་ལ། ། གསོལ་བx] ། བསྡུ་བཞིར་མངོན་བརྩོན་ཞང་སྟོན་ཆེ། ། བྱང་ཆུབ་སེམས་འབྱོངས་
རྩེ་འདུལ་བ། ༑ མཁས་མཆོག་བདེ་བ་ཅན་པ་ལ། ། གསོལ་བx/ ། གཞན་དོན་ལྷུར་མཛད་ཆུ་བཟང་བ། །
བརྩོན་འགྲུས་ཤུགས་ལྡན་དབང་ཕྱུག་འབར ། ཟབ་དོན་ལེགས་གཞིགས་ཤེར་འབུམ་ལ། ། གསོལ་བx། །
རྒྱལ་བའི་སྲས་པོ་ཐོགས་མེད་བཟང་། ། གཞུང་ལུགས་ཀུན་མཁྱེན་ཤེས་རབ་དཔལ། རྣམ་དག་ཚུལ་ཁྲིམས་
མཚན་ཅན་ལ། ། གསོལ་བxi ། ཡོན་ཏན་རིན་ཆེན་འབྱུང་གནས་ཆེ། ། རྗེ་བཙུན་བུདྷ་ས་མུ་ཏྲེ། ། མཁས་
གྲུབ་སྐྱབས་མཆོག་དཔལ་བ་ལ། ། གསོལ་བx} ། གྲུབ་པའི་དབང་ཕྱུག་དབེན་ས་པ། ། རྗེ་བཙུན་སངས་རྒྱས་
ཡེ་ཤེས་ཞབས། ། བློ་བཟང་ཆོས་ཀྱི་རྒྱལ་མཚན་ལ། ། གསོལ་བx། ། རྡོ་རྗེ་འཛིན་པ་ཆོས་དབང་གྲགས། །
རྒྱལ་བའི་གདུང་འཚོབ་ཆོས་ཀྱི་རྗེ། ། སེམས་དཔའ་ཆེན་པོ་པཎྜི་ཏར། ། གསོལ་བ་འདེབས་སོ་བྱིན་གྱིས་
རླབས། ། མདོར་ན་ཐུགས་རྗེ་ཆེན་པོ་ཡི། ། ཆོས་ཚུལ་ཇི་བཞིན་འཛིན་མཛད་པའི། ། དངོས་བརྒྱུད་བླ་མའི་
ཚོགས་རྣམས་ལ། ། གསོལ་བ་འདེབས་སོ་བྱིན་གྱིས་རླབས། ། དེ་ལྟར་གསོལ་བཏབ་བྱིན་བརླབས་མཐུས། །
སྐྱེ་ཀུན་དམ་པའི་བཤེས་གཉེན་དང་། ། སྤྱན་རས་གཟིགས་ཀྱིས་རྗེས་བཟུང་ནས། ། རྒྱལ་བའི་གོང་འཕང་མྱུར་
ཐོབ་ཤོག །
སྨོན་ལམ་ནི། དེ་ལྟར་ཟབ་གསལ་གཉིས་མེད་རྣལ་འབྱོར་གྱིས། ། ཐུགས་རྗེ་ཆེན་པོའི་དཀྱིལ་འཁོར་ལྷ་
ཚོགས་ལ། ། མཆོད་བསྟོད་བཟླས་པ་སོགས་ལ་རབ་འབད་པའི། ། རྣམ་དཀར་གྱིས་མཚོན་དུས་གསུམ་དགེ་བ་
ཡིས། ། བདག་སོགས་མར་གྱུར་འགྲོ་ཀུན་རྟག་ཏུ་ཡང་། ། མི་ཁོམ་སྐྱོན་སྤངས་དལ་འབྱོར་རྟེན་རྙེད་ནས། །
374

༄༅། ། བཅུ་གཅིག་ཞལ་གྱི་བླ་བརྒྱུད་གསོལ་འདེབས་སྨོན་ལམ་ཤིས་བརྗོད་དང་བཅས་པ་བྱིན་རླབས་ཉེར་འཇུག །
མཚན་ཉིད་ལྡན་པའི་བཤེས་ཀྱིས་རྗེས་བཟུང་སྟེ། ། ཐུན་མོང་ལམ་གྱིས་རང་རྒྱུད་འདུལ་བར་ཤོག ། ཟབ་མོའི་
ལམ་གྱི་སྣོད་དུ་གྱུར་བ་ན། ། བཅོམ་ལྡན་ཐུགས་རྗེ་ཆེན་པོའི་དཀྱིལ་འཁོར་དུ། ། ལེགས་པར་ཞུགས་ནས་
དབང་གིས་རྒྱུད་སྨིན་ཅིང་། ། དམ་ཚིག་སྡོམ་པ་ཚུལ་བཞིན་སྲུང་བར་ཤོག ། རྩེ་གཅིག་མོས་པའི་ཤུགས་དྲག་
དད་པ་ཡིས། ། ཚོགས་ཀྱི་དམ་པ་སྤྱན་རས་གཟིགས་དབང་གི ། ལྷ་ཡི་འཁོར་ལོར་དམིགས་ནས་ཚོགས་
བསགས་པས། ། བསོད་ནམས་ཕུང་བོ་མངོན་པར་འཕེལ་བར་ཤོག ། བཟླས་བརྗོད་བལྟོས་དང་བལྟོས་མིན་
བསམ་གཏན་གྱིས། ། ཐ་མལ་སྣང་ཞིང་ཞེན་པའི་དྲི་མ་ཀུན། ། མ་ལུས་དྲུངས་ནས་ཕྱུང་སྟེ་མཆོད་བཅས་
དང་། ། མཚན་མེད་རྣལ་འབྱོར་གོམས་པ་མཐར་ཕྱིན་ཤོག ། ཁྱད་པར་གཟུངས་སྔགས་རྒྱལ་བོ་བཟླས་པའི་
མེས། ། ཐོག་མེད་ནས་བསགས་ སྡིག་སྒྲིབ་བུད་ཤིང་ཚོགས། ། གཏན་ཏུ་སྲེག་པའི་ཚུལ་གྱིས་རབ་སྦྱངས་
ནས། ། རབ་འབྱམས་ལས་ཀུན་འགྲུབ་པའི་མཐུ་ཐོབ་ཤོག ། འཆི་བའི་ཚེ་ཡང་གནད་གཅོད་མི་འབྱུང་
ཞིང་། ། བཅོམ་ལྡན་འོད་དཔག་མེད་ཉིད་འཁོར་བཅས་ཀྱིས། ། ཡོངས་བསྐོར་བདེ་བ་ཅན་དུ་མྱུར་འཇུག་ཤོག་
ཅེས། ། དབྱུགས་དབྱུང་ཞིང་དེར་འཁྲིད་ནས་ལུང་བསྟན་ཤོག ། དག་པའི་ཞིང་དུ་སྐྱེས་ནས་སྙིང་རྗེ་ཡིས། །
མ་དག་འཇིག་རྟེན་ཁམས་ཀྱི་སེམས་ཅན་ཀུན། ། སྐལ་བ་ཇི་བཞིན་ཆོས་ཀྱིས་སྨིན་བྱས་ཏེ། ། བླ་མེད་བྱང་ཆུབ་
མཆོག་ལ་འགོད་པར་ཤོག ། །
ཤིས་བརྗོད་ནི། རབ་ཡངས་ལྷ་ཡི་ལམ་ཀུན་གང་བ་ཡི། ། བཅོམ་ ལྡན་ཐུགས་རྗེ་ཆེན་པོའི་ལྷ་ཚོགས་
ནི། ། མེ་ཏོག་ཆར་འབེབས་བགེགས་འཇོམས་འཕྲིན་ལས་ཀྱིས། ། ཁྱེད་ལ་ཕན་བདེའི་དཔལ་གནས་མཛད་པ་
འདི། ། ཤེས་པར་གྱིས་ལ་སྤྲོ་བ་སྐྱེད་ཅིག་དང༌། ། ཤིས་བརྗོད་སྤེལ་ལེགས་བདག་གིས་བསྒྲགས་པར་བྱ། །
དུས་གསུམ་རྒྱལ་བའི་ཐུགས་རྗེའི་ཕུང་བོ་ཉིད། ། སྤྱན་རས་གཟིགས་ཀྱི་དབང་པོར་ཕྱག་འཚལ་ནས། ། གང་
དེས་རྗེས་བཟུང་གྲུབ་དབང་དཔལ་མོ་དང༌། ། ཟླ་གཞོན་ཡེ་ཤེས་བཟང་དང་པེ་ཉ་བ། ༈ ཟླ་བ་རྒྱལ་མཚན་ཉི་
ཕུག་པ་ལ་སོགས། ། ལམ་འདིའི་དངོས་བརྒྱུད་བླ་མ་དམ་པ་ལ། ། ལེགས་ཚོགས་གང་ཞིག་མཆིས་པའི་དཔལ་
དེ་ནི། ། ཁྱེད་ཀྱི་མི་ཤིས་ཀུན་སེལ་དགེ་ལེགས་ཚོགས། ། ཡར་ངོའི་ཟླ་ལྟར་འཕེལ་བའི་བཀྲ་ཤིས་ཤོག །
བཅོམ་ལྡན་ བརྩེ་ བའི་ གཏེར་ གྱུར་ སྤྱན་ རས་ གཟིགས། ། བདེ་ བར་ གཤེགས་ པ་ རིགས་ ལྔའི་འཁོར་ དང་
བཅས། ། ཐུགས་རྗེ་ཆེན་པོའི་དཀྱིལ་འཁོར་ལྷ་ཚོགས་ལ། ། ལེགས་ཚོགསx། ། ཁྱེད་ཀྱིx། ། ཡར་ངོའིx། །
ཐུབ་པའི་ལེགས་པར་བཤད་པའི་ཕུལ་བྱུང་བ། ། པདྨའི་རིགས་གྱུར་བྱ་བའི་རྒྱུད་ཀུན་གྱི། ། གཙོ་བོ་སྤྱན་སྟོང་
ལྡན་པའི་རྒྱུད་རྒྱལ་ལ། ། ལེགསx། ། ཁྱེདx། ༈ ཡརx། ། མ་ལུས་ཞིང་ན་ལམ་འདིར་ཐོས་སོགས་ཀྱིས། །
375

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བརྩོན་པས་འཇུག་ཅིང་རྩེ་གཅིག་སྒྲུབ་པ་དང༌། ༑ ཆ་ཤས་ཡན་ཆད་འཛིན་པ་ཐམས་ཅད་ལ། ། ལེགསx། །
ཁྱེདx། ། ཡརx} ། སྣ་ཚོགས་རིན་ཆེན་ལས་གྲུབ་ཡེ་ཤེས་ཀྱི། ། རང་བཞིན་དབང་པོའི་གཞུ་ལྟར་རབ་བཀྲ་
བ། ། འོད་ཀྱིས་ཕྱོགས་ཀུན་འགེངས་པའི་ཕོ་བྲང་ཆེར། ། ལེགསx། ། ཁྱེདx] ། ཡརx། ། ཡང་ན་ལེགས་
ཚོགས་ཇི་སྙེད་མཆིས་པའི་བཀྲ་ཤིས་དེས། ། ཞེས་སོགས་སྤྱི་ལྟར་བྱའོ། ། ཅེས་འཕགས་པ་ཐུགས་རྗེ་ཆེན་པོ་བཅུ་
གཅིག་ཞལ་གྱི་དབང་དང་སྨྱུང་གནས་ཀྱི་བླ་མ་བརྒྱུད་པ་རྣམས་ལ་གསོལ་འདེབས་དང་། ཆོ་གའི་སྨོན་ལམ་ཤིས་
བརྗོད་དང་བཅས་པ་བྱིན་བརླབས་མྱུར་འཇུག་ཅེས་བྱ་བ་འདི་ནི། རྣམ་དཔྱོད་ཕུན་སུམ་ཚོགས་པའི་ གནས་
བརྟན་ཝ་ཀིཎྜ་ས་མུ་ ཏྲས་བསྐུར་བ་ལྟར། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་བགྱིས་པ་སྟེ། ཕྱིས་དད་
སྟོབས་ལྡན་པའི་སྤེལ་མཁུའི་སྔགས་འཆང་འཕགས་པ་སྐྱབས་ཞེས་བགྱི་བས་ཚེ་རབས་ཀུན་ཏུ་ཐུགས་རྗེ་ཆེན་པོས་
རྗེས་སུ་འཛིན་པའི་རྟེན་འབྲེལ་མཚོན་ཕྱིར་རང་ཉིད་ཀྱིས་བྲིས་ནས་པར་དུ་བསྒྲུབས་པའོ། །
376

༄༅། ། གསང་བདག་འཁོར་ཆེན་གྱི་ནང་མཆོད་བླ་བརྒྱུད་ཀྱི་
གསོལ་འདེབས་སྨོན་ལམ་ཤིས་བརྗོད་བསྟོད་
པ་རྣམས་བཞུགས་སོ། །
འདིར་འཁོར་ཆེན་གྱི་ནང་མཆོད་བླ་བརྒྱུད། དེའི་གསོལ་འདེབས་སྨོན་ལམ། ཤིས་བརྗོད་རྣམས་རིམ་
པར་འཆད་པ་ལ་བཞི། དང་པོ་ནི། ཕྱོགས་བཅུ་དུས་གསུམ་གྱི་ཞེས་པ་ནས། དྲིན་ཅན་རྩ་བའི་བླ་མ་རིན་པོ་
ཆེའི་ཞལ་དུ་ཨོཾ་ཨཱཿ ཧཱུཾ། རྒྱལ་བ་རྡོ་རྗེ་འཆང་གི་ཞལ་དུx] ། གསང་བདག་ཕྱག་ན་རྡོ་རྗེའིx། ། ཡེ་ཤེས་ཀྱི་
མཁའ་འགྲོ་མ་སེངྒེའི་གདོང་བ་ཅན་གྱིx། གྲུབ་ཆེན་ས་བ་རི་བའིx། གྲུབ་ཆེན་ཛ་བ་རི་བའིx། ། པཎ་ཆེན་དེ་
བ་པུ་ཎ་མ་ཏིའིx། སྒྲ་བསྒྱུར་ཆོས་བཟང་པོའིx། བཤེས་སྟོན་རིན་ཆེན་དངོས་གྲུབ་ཀྱིx། དམར་སྒང་བ་ཆོས་ཀྱི་
རྒྱལ་མཚན་གྱིx། སྒང་སྟོན་པྲ་ཛྷ་གུ་རུའིx། སྒང་སྟོན་ཤེས་རབ་འབུམ་གྱིx། གྲུབ་སྟོན་ཤེས་རབ་གྲུབ་ཀྱིx། །
གྲུབ་སྟོན་རྡོ་རྗེ་སེངྒེའིx། རོང་བ་ཆོས་ཀྱི་མགོན་པོའིx། མངའ་རིས་སངས་རྒྱས་ཡེ་ཤེས་ཀྱིx། འཇམ་དབྱངས་
ཆོས་བརྩོན་འགྲུས་ཀྱིx། རྗེ་བཙུན་ཆོས་ཀྱི་དཔལ་བའིx། ཆོས་ཀྱི་རྒྱལ་བོ་བཙོང་ཁ་བ་ཆེན་པོའིx། འདུལ་
འཛིན་གྲགས་པ་རྒྱལ་མཚན་གྱི་ཞལ་དུ་ཨོ་ཨཱ་ཧཱུཾ། ཞེས་པ་ནི་དབང་བརྒྱུད་དོ། ། ། ། གཉིས་པ་ནི། ན་མོ་བཛྲ་པཱ་
ཎི་ཡེ། ། མ་ལུས་དཀྱིལ་འཁོར་རིགས་ཀུན་གྱི། ། ཁྱབ་བདག་དཔལ་ལྡན་རྡོ་རྗེ་འཆང་། ། ཟུང་འཇུག་དང་
པོའི་མགོན་པོ་ལ། ། གསོལ་བ་འདེབས་སོ་དངོས་གྲུབ་སྩོལ། ། རིགས་སྔགས་འཆང་བ་ཀུན་གྱི་རྗེ། ། དཔལ་
ལྡན་རྡོ་རྗེ་འཛིན་པ་དང་། ། མཁའ་འགྲོ་སེངྒེའི་གདོང་ཅན་ལ། ། གསོལ་བ་འདེབས་སོ་དངོས་གྲུབ་སྩོལ། །
ལམ་འདིས་རྟོགས་པ་མཆོག་བརྙེས་པའི། ། གྲུབ་ཆེན་ས་བ་རི་བ་དང་། ། མཁས་གྲུབ་ཛ་བ་རི་བ་ལ། ། གསོལ་
བx། ། གནས་ལྔ་རིགས་པའི་པཎྜིཏ། ། དེ་བ་བུ་རྒྱུ་མ་ཏི་དང་། ། སྒྲ་བསྒྱུར་ཆེན་པོ་ཆོས་བཟང་ལ། །གསོལ་
པx། ། གཞུང་ལུགས་འབྱེད་པའི་རྣམ་དཔྱོད་ཅན། ། བཤེས་སྟོན་རིན་ཆེན་དངོས་གྲུབ་དང་། ། དམར་སྒང་
ཆོས་ཀྱི་རྒྱལ་མཚན་ལ། ། གསོལ་བx] ། གསང་སྔགས་གདམས་པའི་མཛོད་འཛིན་པ། ། སྒང་སྟོན་པྲ་ཛྙཱ་གུ་རུ་
377

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང༌། ། སྒང་སྟོན་ཤེས་རབ་འབུམ་པ་ལ། ། གསོལ་བx། ། རིགས་ཚུལ་དེ་ཉིད་ལ་མཁས་པ། ། གྲུབ་སྟོན་
ཤེས་རབ་གྲུབ་པ་དང་། ། གྲུབ་སྟོན་རྡོ་རྗེ་སེངྒེ་ལ། ། གསོལ་བx། ། རྣམ་དག་བསླབ་པ་དང་ལྡན་པ། ། རོང་
བ་ཆོས་ཀྱི་མགོན་པོ་དང་། ། མངའ་རིས་སངས་རྒྱས་ཡེ་ཤེས་ལ། ། གསོལ་བxi ། མདོ་རྒྱུད་མན་ངག་མཛོད་
འཛིན་པ། ། འཇམ་དབྱངས་ཆོས་ཀྱི་བརྩོན་འགྲུས་དང་། ། རྗེ་བཙུན་ཆོས་ཀྱི་དཔལ་བ་ལ། ། གསོལ་བx། །
རྡོ་རྗེ་འཆང་དབང་དུས་ཀྱིས་མཐར། དུར་སྨྲིག་གར་བསྒྱུར་བཙོང་ཁ་བ། ། དེ་སྲས་འདུལ་བ་འཛིན་པ་
ལ། ། གསོལ་བx། ། ལམ་འདིའི་དབང་ལུང་མན་ངག་གི ། བཤད་སྲོལ་དག་པའི་རྒྱུན་འཆང་བ། ། དངོས་
བརྒྱུད་བླ་མ་ཐམས་ཅད་ལ། ། གསོལ་བ་འདེབས་སོ་དངོས་གྲུབ་སྩོལ། ། དེང་ནས་ཚེ་རབས་ཐམས་ཅད་
དུ། ། ཡང་དག་དགེ་བའི་བཤེས་གཉེན་གྱིས། ། དགྱེས་བཞིན་རྗེས་སུ་བཟུང་ནས་ཀྱང་། ། མདོ་སྔགས་དམ་
ཆོས་ཀུན་འཛིན་ཤོག ། ཁྱད་པར་གསང་བདག་འཁོར་ལོ་ཆེའི། ། ཆོས་ཚུལ་ཇི་བཞིན་ཉམས་བླངས་ནས། །
མཁའ་མཉམ་འགྲོ་བ་མ་ལུས་པ། ། བྱང་ཆུབ་མཆོག་ལ་འགོད་གྱུར་ཅིག ། ། ། །
གསུམ་པ་ནི། དེ་ལྟར་མི་ཕྱེད་བརྟན་པོའི་ཏིང་འཛིན་གྱིས། ། གསང་བདག་འཁོར་ལོ་ཆེན་པོའི་ལྷ་ཡི་
ཚོགས། ། བསྒོམས་དང་མཆོད་བསྟོད་བཟླས་པའི་རྣལ་འབྱོར་ལས། ། འཁྲུངས་པའི་རྣམ་དཀར་ཇི་སྙེད་
མཆིས་པ་དེས། ། མར་གྱུར་འགྲོ་བ་མཐའ་དག་སྲིད་མཚོ་ལས། ། བསྒྲལ་ནས་བླ་མེད་རྫོགས་བྱང་དམ་པ་
ལ། ། འགོད་འདོད་བྱང་ཆུབ་སེམས་བསྐྱེད་སྡོམ་བཟུང་ནས། ། ཕྱིན་དྲུག་སྤྱོད་ལ་རྟག་ཏུ་འཇུག་པར་ཤོག །
ཐུན་མོང་ལམ་གྱིས་རང་རྒྱུད་སྨིན་བྱས་ནས། ། རྡོ་རྗེ་ཐེག་པའི་འཇུག་ངོགས་ལ་ཞུགས་ཏེ། ། དབང་དུས་ཇི་
ལྟར་ཁས་བླངས་དམ་ཚིག་དང༌། ། སྡོམ་པ་མ་ལུས་ཚུལ་བཞིན་སྲུང་བར་ཤོག ། བཅོམ་ལྡན་རྡོ་རྗེ་འཛིན་གྱི་ལྷ་
ཚོགས་རྣམས། ། ནམ་མཁར་ཁྱབ་པའི་བསོད་ནམས་ཞིང་མཆོག་ལ། ། མཆོད་བསྟོད་གསོལ་བས་རིམ་གཉིས་
སྐྱེ་བ་ཡི། ། དགེ་བའི་རྩ་བ་ཡོངས་སུ་སྨིན་པར་ཤོག། གཟུང་འཛིན་ཆོས་ཀུན་སྟོང་བའི་ངང་ཉིད་ལས། །
འབྱུང་བཞི་རི་རབ་སྣ་ཚོགས་རྡོ་རྗེའི་སྟེང་། ། གཞལ་ཡས་ཁང་བསྒོམས་མ་དག་སྣོད་སྦྱངས་ཏེ། ། རྣམ་དག་
རྒྱལ་བའི་ཞིང་བཟང་འགྲུབ་པར་ཤོག ། དེང་ནི་བདེ་གཤེགས་ཡོངས་ཀྱི་མཐུ་སྟོབས་ཀུན། ། གཅིག་བསྡུས་
གསང་བདག་འཁོར་བཅས་རབ་བསྐྱེད་དེ། ། རྩེ་གཅིག་བསྒོམས་ཤིང་མཆོད་བསྟོད་བཟླས་སོགས་ཀྱིས། །
བསྐྱེད་པའི་རིམ་པ་ལེགས་པར་མཐར་ཕྱིན་ཤོག ། དེ་ནས་རྫོགས་རིམ་མཆོག་གི་རྣལ་འབྱོར་གྱིས། ། ཟུང་
འཇུག་རྡོ་རྗེ་འཛིན་པའི་ས་ཐོབ་ནས། ། གྲངས་མེད་སྤྲུལ་བའི་གར་གྱིས་རྣམ་རོལ་བས། ། མཐའ་ཡས་འགྲོ་བ་
མ་ལུས་སྒྲོལ་བར་ཤོག ། དེ་མ་ཐོབ་ཀྱི་ཚེ་རབས་ཀུན་ཏུ་ཡང་། ། དལ་འབྱོར་རྟེན་རྙེད་སྔགས་ཀྱི་སྒོར་ཞུགས་
378

༄༅། ། གསང་བདག་འཁོར་ཆེན་གྱི་ནང་མཆོད་བླ་བརྒྱུད་ཀྱི་གསོལ་འདེབས་སྨོན་ལམ་ཤིས་བརྗོད་བསྟོད་པ་རྣམས། །
ཏེ། ། ཐུན་ མོང་ མིན་ པའི་ རིགས་ གཉིས་ རྣལ་ འབྱོར་ ཀུན། ། ཚུལ་ བཞིན་སྒྲུབ་ པའི་ སྐལ་ བ་ ལྡན་ གྱུར་
ཅིག ། ། །
བཞི་བ་ནི། རབ་ཡངས་ལྷ་ཡི་ལམ་ཀུན་ཡོངས་ཁྱབ་པའི། ། བཅོམ་ལྡན་ཕྱག་ན་རྡོ་རྗེའི་དཀྱིལ་འཁོར་
བ། ། ཁ་ཅིག་མེ་ཏོག་ཆར་འབེབས་ཤིས་པ་བརྗོད། ། གཞན་དག་མི་མཐུན་ཟློག་པའི་འཕྲིན་ལས་ཀྱིས། །
ཁྱེད་ལ་བདེ་ལེགས་དཔལ་སྟེར་ཤེས་ཀྱིས་དང་། ། ཤིས་བརྗོད་གདངས་སྙན་བདག་གིས་བསྒྲག་པར་བྱ། །
མཐའ་ཡས་རྒྱལ་བ་ཀུན་གྱིས་མགྲིན་གཅིག་ཏུ། ། མཐུ་སྟོབས་བདག་པོ་ཉིད་དུ་རབས་སྔགས་པ། ། གསང་
སྔགས་རིག་སྔགས་འཆང་རྣམས་ཀུན་གྱི་རྗེ། ། བཅོམ་ལྡན་རྡོ་རྗེ་འཛིན་ལ་གུས་ཕྱག་འཚལ། ། དེ་ཡི་ཆོས་ཚུལ་
སྤེལ་བའི་བྱེད་པོ་མཆོག ། ཡེ་ཤེས་མཁའ་འགྲོ་སེངྒེའི་གདོང་བ་ཅན། ། གྲུབ་པ་མཆོག་བརྙེས་ ས་བ་རི་བ་
སོགས། ། དངོས་དང་བརྒྱུད་པའི་བླ་མ་དམ་པ་ལ། ། ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །
ཁྱེད་ཀྱི་མི་མཐུན་རྒུད་པ་ཀུན་སེལ་ཅིང་། ། བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། ། ཕུན་ཚོགས་
དཔལ་ལ་རོལ་པའི་བཀྲ་ཤིས་ཤོག ། དུག་ལྔ་རྣམ་དག་ཡེ་ཤེས་ལྔ་ཡི་དངོས། ། བདེ་གཤེགས་ཁྲོ་རྒྱལ་ཆེན་པོ་
རིགས་ལྔ་དང་། ། སྒོ་བ་རྣམ་བཞི་རང་རིག་ཡུམ་དང་བཅས། ། བཅོམ་ལྡན་འཁོར་ལོ་ཆེན་པོའི་ལྷ་ཚོགས་
ལ། ། ལེགས་ཚོགསx། ། ཁྱེད་ཀྱིx། ། བདེ་ལེགསx། ། ཐུབ་པའི་ལེགས་པར་བཤད་ པའི་ཡུལ་བྱུང་
མཆོག། ། རྩ་བའི་རྒྱུད་ཆེན་དྲག་པོ་གསུམ་འདུལ་སོགས། ། བཅོམ་ལྡན་ཕྱག་ན་རྡོ་རྗེའི་རྒྱུད་རྣམས་དང་། །
HTTERYBIẾa 55 Số 36 ST-I 1 Tsv8x| 1 65 x 1 - Tx | 55
འབྱམས་ཞིང་ན་རྡོ་རྗེ་འཛིན་པ་ཡི། ། དབང་ལུང་མན་ངག་རིམ་གཉིས་རྣལ་འབྱོར་སོགས། ། ཆོས་ཀྱི་ཚུལ་
རྣམས་ཇི་ བཞིན་ འཛིན་ མཛད་ཅིང་། ། མཆོག་ཐུན་དངོས་གྲུབ་སྒྲུབ་ པར་ བརྩོན་རྣམས་ལ། ། ལེགས་
ཚོགསx] ། ཁྱེད་ཀྱིx། ། བདེ་ལེགསx། ། ངོ་བོ་ཡེ་ཤེས་རང་བཞིན་ལས་གྲུབ་ཅིང་། ། མཐོ་ཡངས་ཉི་ཟླ་ལྟ་
བུའི་འོད་ཕུང་འཕྲོ། ། རབ་མཛེས་དབང་པོའི་གཞུ་བཞིན་རྣམ་བཀྲ་བ། ། རིན་ཆེན་རྒྱན་གྱིས་སྤྲས་པའི་གཞལ་
མེད་ཆེར། ། ལེགས་ཚོགས ། ཁྱེད་ཀྱི ། ། བདེ་ལེགསx། ། ཕུན་ཚོགས་དཔལ་ལ་རོལ་པའི་བཀྲ་ཤིས་
ཤོག ། ཅེས་གསང་བདག་འཁོར་ལོ་ཆེན་པོའི་ནང་མཆོད་བླ་བརྒྱུད་དང་། བླ་བརྒྱུད་ཀྱི་གསོལ་འདེབས། སྨོན་
ལམ། ཤིས་བརྗོད་དང་བཅས་པ་འདི་ནི། སྐར་རྩིས་སོགས་རིག་གནས་དུ་མ་ལ་རྣམ་དཔྱོད་ཡངས་ཤིང༌། རྒྱལ་
བ་གཉིས་པའི་བསྟན་པ་འཛིན་པའི་ཐུགས་བསྐྱེད་བརྟན་པོ་ཅན། བསྟན་པའི་མངའ་བདག་དཔོན་ཆུང་རིན་པོ་
ཆེ་བློ་བཟང་བསྟན་པ་ ེ་ རྒྱལ་མཚན་ཞབས་ཀྱིས། རང་གི་དགོན་འདིར་སྔར་དཀྱིལ་ཆོག་མང་པོ་ཞིག་ཚུགས་
379

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འདུག་ནའང་། གསང་བདག་གི་ཆོ་ག་མ་བཙུགས་པར་གཟིགས་ནས། དེ་ཉིད་པར་དུ་བསྒྲུབས་ཏེ་རང་ཉིད་ཀྱི་སྐུ་
སྐལ་དུ་མེ་ལུག་ལོའི་དྲུག་པ་ཆུ་སྟོད་ཀྱི་དུས་ཆེན་ལ་གསར་དུ་འཛུག་པར་བཞེད་པའི་ཚེ་བསྐུལ་བ་ལྟར། ཤཱཀྱའི་
བཙུན་པ་ བཤད་སྒྲུབ་ མིང་ ཅན་ གྱིས་ རང་ ལའང་ ཕན་ ཡོན་ འདུག་ བསམས་ ཏེ། ཅོ་ནེ་དགོན་ ཉིད་ དུ་ སྦྱར་
བའོ། ། ། ། འདིའི་མདུན་བསྐྱེད་ལ་སྒོས་ཀྱི་བསྟོད་པ་མི་སྣང་ཞིང་། བདག་བསྐྱེད་ཀྱི་བསྟོད་པ་ཅུང་ཟད་བསྡུས་
པར་འདུག་པས། མདུན་བསྐྱེད་ལ་ཅུང་ཟད་རྒྱས་པ་འདི་བཞིན་བསྟོད་པ་ལེགས་པར་བསམས་ཏེ། འདོན་མི་
འདོན་གང་ལྟར་ཡང་བརྗོད་ན། འདི་ལྟར་རོ། ། ཁྱབ་བདག་དཔལ་ལྡན་རྡོ་རྗེ་འཆང་ཆེན་དང་། ། དབྱེར་མེད་
སྐུ་བཞིའི་བདག་ཉིད་ཆོས་ཀྱི་རྗེ། ། མཆོག་ཐུན་དངོས་གྲུབ་འབྱུང་གནས་བསམ་འཕེལ་དབང་། ། རྡོ་རྗེ་ཅན་
ཞབས་པདྨོར་གུས་ཕྱག་འཚལ། ། ༡རྒྱལ་བ་ཀུན་གྱི་མཐུ་སྟོབས་ནུས་པའི་ཚོགས། ། གཅིག་བསྡུས་བདེ་
གཤེགས་ཀུན་གྱི་གསང་བའི་མཛོད། ། འཛིན་མཛད་ཕྱན་ན་རྡོ་རྗེར་རབ་གྲགས་པ། ། གདུག་པ་མཐའ་དག་
འདུལ་ལ་ཕྱག་འཚལ་ལོ།༢།རྣམ་ཤེས་ཡོངས་དག་ཆོས་དབྱིངས་ཡེ་ཤེས་དངོས། ། སྐུ་མདོག་མཐིང་ནག་ཆར་སྤྲིན་
ཕུང་བོ་བཞིན། ། ཚངས་པ་བརྒྱ་བྱིན་གདན་སྟེང་རབ་བརྗིད་པ། ། འཁོར་ལོ་ཆེན་པོ་ཡབ་ཡུམ་ལ་ཕྱག་འཚལ།
༢།གཟུགས་ཕུང་རྣམ་དག་མེ་ལོང་ལྟ་བུའི་དངོས། ། སྐུ་མདོག་རབ་དཀར་གངས་རིའི་ཕུང་བོ་བཞིན། ། དྲི་ཟ་
ཕོ་མོའི་གདན་སྟེང་རབ་བརྗིད་པ། ། བདུད་ལས་རྒྱལ་བྱེད་ཡབ་ཡུམ་ལ་ཕྱག་འཚལ།༤ཚོར་ཕུང་རྣམ་དག་མཉམ་
པ་ཉིད་ཀྱི་དངོས། ། སྐུ་མདོག་རབ་སེར་གསེར་གྱི་ལྷུན་པོ་བཞིན། ། གཤིན་རྗེ་ཕོ་མོའི་གདན་སྟེང་རབ་བརྗིད་
པ། ། རྡོ་རྗེ་གཟི་བརྗིད་ཡབ་ཡུམ་ལ་ཕྱག་འཚལ།༥།འདུ་ཤེས་རྣམ་དག་སོ་སོར་རྟོག་པའི་དངོས། ། སྐུ་མདོག་
རབ་དམར་བྱུ་རུའི་ཕུང་བོ་བཞིན། ། ཆུ་ལྷ་ཕོ་མོའི་གདན་སྟེང་རབ་བརྗིད་པ། ། རྔམ་པའི་སྒྲ་སྒྲོགས་ཡབ་ཡུམ་
ལ་ཕྱག་འཚལ། །འདུ་བྱེད་རྣམ་དག་བྱ་བ་གྲུབ་པའི་དངོས། ། སྐུ་མདོག་ལྗང་ཁུ་མར་གད་ཕུང་བོ་བཞིན། །
གནོད་སྦྱིན་ཕོ་མོའི་གདན་སྟེང་རབ་བརྗིད་པ། ། བདུད་རྩི་འཁྱིལ་བ་ཡབ་ཡུམ་ལ་ཕྱག་འཚལ།༧/དད་སྟོབས་རྣམ་
དག་བྱམས་པ་ཚད་མེད་དངོས། ། ཤེལ་དཀར་ཕུང་བོ་ཇི་བཞིན་དག་པའི་སྐུ། ། ཞི་བའི་འཕྲིན་ལས་མ་ལུས་
སྒྲུབ་མཛད་ པ། ། རྡོ་རྗེ་ལྕགས་ཀྱུ་ཡབ་ཡུམ་ལ་ཕྱག་འཚལ། ༨ །བརྩོན་འགྲུས་ རྣམ་དག་ སྙིང་རྗེ་ཚད་མེད་
དངོས། ། དྲི་བྲལ་གཙོ་མའི་གསེར་ལྟར་མཛེས་པའི་སྐུ། ། རྒྱུས་པའི་འཕྲིན་ལས་མ་ལུས་སྒྲུབ་མཛད་པ། ། རྡོ་
རྗེ་ཞགས་པ་ཡབ་ཡུམ་ལ་ཕྱག་འཚལ།”དྲན་པ་རྣམ་དགའ་བ་ཚད་མེད་དངོས། ། པདྨ་རཱ་གའི་མདངས་བཞིན་
གསལ་བའི་སྐུ ། དབང་གི་འཕྲིན་ལས་མ་ལུས་སྒྲུབ་མཛད་པ། ། རྡོ་རྗེ་ལྕགས་སྒྲོགས་ཡབ་ཡུམ་ལ་ཕྱག་འཚལ།
༡༠ཏིང་འཛིན་རྣམ་དག་བཏང་སྙོམས་ཚད་མེད་དངོས། ། དྲི་མེད་གཡུ་ཡི་མཆོད་སྡོང་ལྟ་བུའི་སྐུ། ། དྲག་
380

༄༅། ། གསང་བདག་འཁོར་ཆེན་གྱི་ནང་མཆོད་བླ་བརྒྱུད་ཀྱི་གསོལ་འདེབས་སྨོན་ལམ་ཤིས་བརྗོད་བསྟོད་པ་རྣམས། །
པོའི་འཕྲིན་ལས་མ་ལུས་སྒྲུབ་མཛད་པ། ། རྡོ་རྗེ་དྲིལ་བུ་ཡབ་ཡུམ་ལ་ཕྱག་འཚལ།༡༡།དངོས་གྲུབ་མཆོག་ནི་བདེ་
ཆེན་ལམ་ཉིད་ཀྱིས། ། ཐོབ་པ་མཚོན་ཕྱིར་ཕན་ཚུན་མཉམ་སྦྱོར་བས། ། ལྷན་སྐྱེས་བདེ་སྟོང་མཆོག་ལ་རྟག་
རོལ་བ། ། དཀྱིལ་འཁོར་ལྷ་ཚོགས་རྣམས་ལ་ཕྱག་འཚལ་ལོ། ༡༣། དེ་ལྟར་བསྟོད་པའི་རྣམ་དཀར་ཕུང་བོ་
དེས། ། འགལ་རྐྱེན་མི་མཐུན་བདུད་ལས་རྣམ་རྒྱལ་ཏེ། །འཕྲིན་ལས་རྣམ་བཞི་གྲུབ་ཆེན་བརྒྱད་ལ་སོགས། །
དངོས་གྲུབ་མ་ལུས་བདེ་བླག་ཐོབ་གྱུར་ཅིག ། ༡༣། ། ཅེས་གསང་བདག་འཁོར་ཆེན་གྱི་དཀྱིལ་འཁོར་པ་
རྣམས་ལ་བསྟོད་པ་བྱིན་རླབས་མྱུར་འཇུག་ཅེས་བྱ་བ་འདི་ཡང་། བཤད་སྒྲུབ་མིང་ཅན་གྱིས་དད་པས་སྦྱར་
བའོ། ། བཀྲ་ཤིས། ། ། །
381

༄༅། ། རྣམ་འཇོམས་བྱབས་ཁྲུས་ཇི་ལྟར་བྱ་བའི་ཆོ་ག་སྡུག་བསྔལ་
ཚ་གདུང་སེལ་བྱེད་ཅེས་བྱ་བ་བཞུགས་སོ། །
ན་མོ་བཛྲ་པཱ་ཎི་ཡེ། རྒྱལ་བ་ཀུན་གྱི་གསང་གསུམ་མཛོད། ། འཛིན་མཛད་རྗེ་བཙུན་གསང་བའི་
བདག ། རྡོ་རྗེ་རྣམ་པར་འཇོམས་པ་ལ། ། བཏུད་ནས་དེ་ཡི་ཆོ་ག་བྲི། ། དེ་ཡང་པཎ་ཆེན་ཐམས་ཅད་མཁྱེན་
པའི་གསུང་འབུམ་ལས་འདིའི་ཆོ་ག་རྒྱས་བསྡུས་གཉིས་འབྱུང་ཞིང་། འདིར་ནི་འབྲིང་བོའི་དབང་དུ་བྱས་ཏེ་
བརྗོད་པར་བྱའོ། ། ཁྲུས་མཆོག་གི་སྔོན་དུ་བདག་བསྐྱེད་རྒྱས་བསྡུས་ཅི་རིགས་བྱ་དགོས་ཤིང་། པཎ་ཆེན་གྱི་
དེར་ལྷ་དྲུག་བསྐྱེད་མཛད་པ་ནི་རྒྱས་པའི་ལུགས་ཡིན་ལ། འདིའི་སྒྲུབ་ཐབས་ཀྱི་རྒྱ་གཞུང་དང་བོད་ཀྱི་མཁས་
པས་མཛད་པ་གཞན་དུ་མ་ལས་ཆོ་ག་གསུམ་བསྐྱེད་དང་། ས་བོན་ཙམ་ལས་བསྐྱེད་པ་མང་དུ་འབྱུང་བ་ལྟར་
འདིར་ཆོ་ག་གསུམ་བསྐྱེད་ཀྱི་དབང་དུ་བྱས་ན། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་
བཏང་སྟེ། ཨོཾ་སྭ་བྷཱ་ཝས་སྟོང་བར་སྦྱོངས། སྟོང་བའི་ངང་ལས་སྣ་ཚོགས་པདྨའི་ལྟེ་བར་རཾ་ལས་ཉི་མའི་དཀྱིལ་
འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། འཕགས་པ་
མཆོད། སེམས་ཅན་གྱི་དོན་བྱས། ཚུར་འདུས་དེ་ཡོངས་སུ་གྱུར་བ་ལས་རང་ཉིད་རྗེ་བཙུན་རྡོ་རྗེ་རྣམ་པར་
འཇོམས་པ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་པ། གཡས་སྣ་ཚོགས་རྡོ་རྗེ་ཐུགས་ཀར་འཛིན་ཅིང་།
གཡོན་དེས་ཡུ་བ་བྱས་པའི་དྲིལ་བུ་དཀུར་བསྟེན་པ། སྤྱན་གསུམ་དང་ལྡན་ཞིང་མཆེ་བ་ཅུང་ཟད་གཙིགས་པ།
དབུ་རྒྱན་ལ་སོགས་པའི་རིན་པོ་ཆེའི་རྒྱུན་དར་སྣ་ཚོགས་ཀྱི་ན་བཟའ་ཅན། འོད་ཀྱི་ཕུང་པོའི་དབུས་ན་ཞབས་རྡོ་
རྗེ་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ༔ དམར་པོ། ། ཐུགས་ཀར་ཧཱུཾ་སྔོན་
པོས་མཚན་པར་གྱུར། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྡོ་རྗེ་རྣམ་པར་
འཇོམས་པ་ལ་ སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཨོཾ་བཛྲ་ས་མ་
ཛཛ༔ ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་དབང་གི་ལྷ་རྣམས་
སྤྱན་དྲངས། ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱི་ཡེ་
382

༄༅། ། རྣམ་འཇོམས་བྱབས་ཁྲུས་ཇི་ལྟར་བྱ་བའི་ཆོ་ག་སྡུག་བསྔལ་ཚ་གདུང་སེལ་བྱེད། །
ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་ནས་ཤྲཱི་ཡེ་ཧཱུྃ། ཞེས་གསུངས་ཤིང་སྤྱི་བོ་ནས་
དབང་བསྐུར། ལུས་གང་། དྲི་མ་དག ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་རྡོ་རྗེ་སེམས་
དཔས་དབུ་བརྒྱན་པར་གྱུར། མཆོད་པ། ཨ་མྲྀ་ཏས་བསངས། སྭ་བྷཱ་ཝས་སྟོང་བར་སྦྱངས་སྟོང་བའི་ངང་ལས་
ཧཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་
བསིལ། མེ་ཏོག ། བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་
པནམ་མཁའ་དང་མཉམ་པར་གྱུར། ཨོཾ་ཨགྷཾ་ཨཱཿཧཱུྃ། ནས་ཤབྟ་ཨཱ༔ ཧཱུྃ་གིས་བྱིན་གྱིས་བརླབས་ལ། སྤྲོ་ན།
རབ་འབྱམས་རྒྱ་མཚོ་དཔག་མེད་ན། ། མཆོད་ཡོན་ཇི་སྙེད་ཡོད་པ་དང་། ། བདག་གིས་གུས་པས་བཤམས་པ་
འདི། ། འབུལ་ལོ་བཞེས་ནས་བྱིན་གྱིས་རློབས། ཨོཾ་བཛྲ་བི་དཱ་ར་ཎ་སཱ་པཱ་རི་ཝ་ར་ཨགྷཾ་པྲ་ཏཱི་ཙྪ་ཧཱུྃ་སྭཱཧཱ། དེ་
བཞིན་དུ་སྦྱར་ཏེ་ཤཔྟའི་བར་གྱིས་མཆོད་ཅིང་། བསྡུ་ན་སྔགས་ཙམ་གྱིས་འབུལ། བསྟོད་པ་གཞན་ནམ། གང་
ཐུགས་གཉིས་སུ་མེད་པའི་ཡེ་ཤེས་ཀྱིས། ། རྡོ་རྗེ་རིན་ཆེན་ཀུན་ནས་འབར་བའི་མཐུས། ། བདུད་བཞིའི་སྟོབས་
རྣམས་རྣམ་པར་འཇོམས་མཛད་པ། ། རྡོ་རྗེ་རྣམ་པར་འཇོམས་ལ་ཕྱག་འཚལ་བསྟོད། ། དེ་བཞིན་གཤེགས་པ་
ཐམས་ཅད་ཀྱི། ། ཞེས་སོགས་གཉིས་ཀའམ་གང་རུང་དེས་བསྟོད་ལ། རང་གི་ཐུགས་ཀར་ཉི་གདན་ལ་གནས་
པའི་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་ཐམས་ཅད་གང་།
ནད་གདོན་སྡིག་སྒྲིབ་སོགས་ཞི་བར་བྱས། འོད་ཟེར་ཕྱིར་འཕྲོས། རྒྱལ་བ་སྲས་བཅས་རྣམས་ཀྱི་བྱིན་རླབས་
ནུས་མཐུ་ཐམས་ཅད་འོད་དང་བདུད་རྩིའི་རྣམ་པར་བཀུག་ནས་ཧཱུཾ་ཡིག་སྔགས་འཕྲེང་དང་བཅས་པ་ལ་ཐིམ་པར་
གྱུར་བར་བསམས་ལ། གཟུངས་རིང་ཅི་འགྲུབ་བཟླའོ། ། ཡང་ན། ན་མོ་རཏྣ་ཏྲ་ཡཱ་ཡ། ཏདྱ་ཐཱ། ཨོཾ་ཧ་ར་ཧ་
ར་བཛྲ་ཞེས་སོགས་གཟུངས་རིང་ཐུང་ཅི་འགྲུབ་བཟླས་ནས། མཐར་ཡིག་བརྒྱ་བརྗོད་དེ། མཆོད་བསྟོད་བསྡུས་
པ་བྱའོ། ། དེ་ནས་ཁྲུས་བུམ་བསྒྲུབས་པ་ནི། བུམ་རྫས་བྱ་རྒྱུད་ནས་བཤད་པ་ལྟར། དབང་ལས། རྒྱ་མཚོའི་ཀླུ་
བ་ཤུ་དག་སླེ་ཏྲེ་གཎྜ་གའི་སྟེ་སྨན་ལྔ། ཙནྡན་དཀར་དམར་ཛཱ་ཏི་གསུར་ཀུར་གུམ་གླ་རྩི་སྟེ་དྲི་ལྔ། ནས་འབྲས་གྲོ་
སྲན་ཏིལ་ཏེ་འབྲུ་ལྔ། སྦྱང་ཀ་ར་འོ་མ་ཞོ་མར་ཏེ་བདུད་རྩི་ལྔ། རྣམས་ཅི་འབྱོར་བུམ་ནང་དུ་བླུགས་སྟེ་ མགུལ་
འཆིང་ཁ་རྒྱན་གཟུངས་ཐག་དང་བཅས་པ་མདུན་དུ་སྟེགས་ཀྱི་ཁར་བཞག་ལ། དེའི་མདུན་དུ་མཆོད་གཏོར་
རྣམས་བཤམ་མོ། ། དེ་ནས་བུམ་པ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་བའི་ངང་ལས་པདྨ་དང་ཟླ་
བའི་གདན་ལ་ཁཾ་ལས་བྱུང་བའི་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བོ། མཆུ་འཕྱང་བ་
ལ་སོགས་པའི་མཚན་ཉིད་ཐམས་ཅད་ཡོངས་སུ་རྫོགས་པར་གྱུར། ཨོཾ་ཏསྟེ་ཏསྟེ་མ་ཧཱ་ཏསྟེ་མཧཱ་ཏཔེ་སྭཱཧཱ། ལྷའི་
383

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ་ །
ཆུ་བོ་གངྒཱ་དང་བུམ་པའི་ཆུ་དབྱེར་མི་བྱེད་པར་གྱུར། བུམ་པའི་ནང་དུ་པཾ་ལས་སྣ་ཚོགས་པདྨའི་ལྟེ་བར་རཾ་ལས་ཉི་
མའི་དཀྱིལ་འཁོར། ཞེས་པ་ནས། བསྟོད་པའི་བར་སྔར་བཞིན། དེ་ནས་བཟླས་པའི་ཐོག་མར། རང་གི་ཐུགས་
ཀ་ནས་སྔགས་ཀྱི་འཕྲེང་བ་གཟུངས་ཐག་ལ་འཁྲིལ་ཏེ་སོང་བ་ལས། བུམ་པའི་ལྷའི་ཐུགས་ཀར་འཕོག་པས་
ཐུགས་རྒྱུད་བསྐུལ། ཐུགས་ཀ་ནས་བདུད་རྩིའི་རྒྱུན་བབ་པས་བུམ་པའི་ཆུ་དང་རོ་གཅིག་ཏུ་གྱུར། སླར་ཡང་
རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་རྒྱལ་བ་སྲས་བཅས་རྣམས་ཀྱི་བྱིན་གྱི་རླབས། ནས་ཐིམ་པར་
གྱུར་ཅེས་བརྗོད་དེ། སྔར་ལྟར་གཟུངས་མང་དུ་བཟླས་ནས་ཡིག་བརྒྱ་བརྗོད་དེ། གཏོར་མ་འབུལ་ན། ཨ་མྲྀ་ཏས་
བསངས། སྭ་བྷཱ་ཝས་སྦྱངས་སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་
ཞུ་བ་ལས་བྱུང་བའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ༔ ཧཱུྃ། ལན་
གསུམ་བུམ་ལྷའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་བཛྲ་
བི་དཱ་ར་ཎ་ཨི་དི་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་བདུན་གྱིས་ཕུལ་ནས་སྔགས་ཙམ་གྱིས་མཆོད་ཅིང་
བསྟོད་ལ། མ་རྙེད་ཅེས་སོགས་ཀྱིས་བཟོད་གསོལ་བྱས་ཏེ། བཛྲ་མུ བུམ་ལྷའི་ཡེ་ཤེས་པ་རང་བཞིན་གྱི་གནས་སུ་
གཤེགས། དམ་ཚིག་པ་འོད་དུ་ཞུ་ནས་བུམ་པའི་ཆུ་དང་རོ་གཅིག་ཏུ་གྱུར་བར་བསམ་མོ། ། ། ། དེ་ནས་བྱབས་
བསྲུང་ནི། བཀྲུ་བྱ་མདུན་དུ་འཁོད་པ་དང་ངག་ཏུ་འདི་སྐད་ཅེས། ། རྡོ་རྗེ་རྣམ་པར་འཇོམས་པའི་གཟུངས་
སྔགས་བཟླས་ཤིང་བྱིན་གྱིས་བརླབས་པའི་ཆུས། བསྲུང་བྱ་ཁྱེད་ཅག་གི་སྤྱི་བོ་ནས་རྐང་མཐིལ་གྱི་བར་ཕྱི་ནང་
ཐམས་ཅད་བཀྲུས་པས་ནད་གདོན་སྡིག་སྒྲིབ་ཐམས་ཅད་སོལ་ཁུ་དང་དུད་ཁུའི་རྣམ་པར་དབང་པོའི་སྒོ་དང་བ་
སྤུའི་བུ་ག་ནས་ཕྱིར་འཐོན་ཏེ་བྱང་ཞིང་དག་པར་གྱུར། ན་མཤྩཎྜ་བཛྲ་སོགས་སྔགས་བཟླས་པའི་མཇུག་ཏུ།
བཀྲུ་བྱའམ་བསྲུང་བྱའམ། སྦྱིན་པའི་བདག་པོའི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱཧཱ། དེ་བཞིན་དུ་
སྦྱར་ཏེ། ནད་ཐམས་ཅདx། གདོན་ཐམས་ཅདx། རིམས་ཐམས་ཅདx། ཁོནx། གྲིབx} བྱདx། བྱུ་
5x wors 1 x 854x| serrari x 355a85x 5saru ImaỀsx|
གཟའ་དང་རྒྱུ་སྐར་གྱི་གནོད་པ ། རྒྱལ་བོ་དང་ཆོམ་རྐུན་གྱི་འཇིགས་པx། བདུད་ཀྱི་ཞགས་པx། གཤིན་རྗེའི་
ཕོ་ཉx། བགེགས་དང་ལོག་འདྲེནx{ བར་གཅོད་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱཧཱ། ལན་
བདུན་དང་གསུམ་མམ་གཅིག་བྱ། དེ་ནས་དྲི་གླུད་ཡོད་ན་དྲི་ཆུའི་ནང་དུ་བཞག་སྟེ། བཀྲུ་བྱའི་ཁར་ཆུ་ཅུང་ཟད་
རེ་འཛིན་དུ་ཆུག་ལ་ངག་ཏུ། རྡོ་རྗེ་དང་བཅས་པའི་རྨ་བྱའི་སྒྲོའི་ཆུན་པོའི་སྟེང་དུ་ཉི་མ་ལ་གནས་པའི་ཧཱུཾ་ཡིག་
སྔགས་འཕྲེང་དང་བཅས་པ་ལས་འོད་ཟེར་འཕྲོས་པས། བཀྲུས་པས་མ་དག་པའི་ནད་གདོན་སྡིག་སྒྲིབ་ཐམས་
384

༄༅། ། རྣམ་འཇོམས་བྱབས་ཁྲུས་ཇི་ལྟར་བྱ་བའི་ཆོ་ག་སྡུག་བསྔལ་ཚ་གདུང་སེལ་བྱེད། །
ཅད་འོད་ཟེར་གྱིས་དད་པས་ཁ་ནང་གི་ཆུ་ལ་ཐིམ་པར་གྱུར། སྔགས་ཀྱི་བར་བཀྲུ་བྱ་འདི་དག་གི་སྡིག་པ་དང་སྒྲིབ་
པ་ཐམས་ཅད་ཨ་པ་ན་ཡེ་སྭཱཧཱ། དེ་བཞིན་དུ་སྦྱར་ཏེ། མི་མཐུན་པའི་ཕྱོགས་ཐམས་ཅད་ཨ་བ་ན་ཡེ་སྭཱཧཱ་ཞེས་
པའི་བར་བརྗོད་དེ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བདེན་
པ་དང་། སངས་རྒྱུས་ཀྱིx། ཆོས་ཀྱིx} དགེ་འདུན་གྱིxi ཡི་དམ་ལྷ་ཚོགས་དཔའ་བོ་མཁའ་འགྲོ་ཆོས་སྐྱོང་
སྲུང་མའི་ཚོགས་དང་བཅས་པའིx། ཁྱད་པར་དུའང་བཅོམ་ལྡན་འདས་རྡོ་རྗེ་རྣམ་པར་འཇོམས་པའི་ལྷ་ཚོགས་
འཁོར་དང་བཅས་པའི་བདེན་པ་དང་། བདེན་པའི་བྱིན་རླབས་ཀྱིས། བསྲུང་བྱ་འདི་དག་ལ་གནོད་ཅིང་འཚེ་
བར་བྱེད་པའི་གདོན་བགེགས་ཀྱི་རིགས་ཐམས་ཅད་དྲི་ཆུ་འདིས་ཚིམ་པར་གྱིས་ལ། སོ་སོའི་རང་གནས་སུ་སོང་
ཞིག ། ཨོཾ་སུམྦྷཱ་ནི་ཞེས་སོགས་བརྗོད་དེ་ཡུངས་དཀར་སོགས་འདོར་ཞིང་ཐལ་མོ་བརྡབ། དེ་ནས་སངས་རྒྱུས་
རྣམས་ནི་བདུད་ལས་རྒྱལ། ༑ ཆོས་ནི་ཆོས་མ་ཡིན་ལས་རྒྱལ། ། དགེ་འདུན་མུ་སྟེགས་རྣམས་ལས་རྒྱལ། །
དབང་པོ་ལྷ་མིན་རྣམས་ལས་རྒྱལ། ། ནམ་མཁའ་ལྡིང་ནི་རྒྱ་མཚོ་ལས། ། མེ་ནི་ཤིང་རྣམས་ཀུན་ལས་རྒྱལ། །
ཆུ་ནི་མེ་ལས་རྒྱལ་བ་སྟེ། ། རླུང་ནི་སྤྲིན་ལས་རྒྱལ་བར་གྱུར། ། རྡོ་རྗེ་ཡིས་ནི་རིན་ཆེན་ཕུག ། ལྷ་རྣམས་བདེན་
པར་རབ་ཏུ་གནས། ། ས་ཡང་བདེན་པར་གནས་པ་ལ། ། སངས་རྒྱས་དང་ནི་ཆོས་ཀྱང་བདེན། ། བདེན་པ་
རྒྱལ་གྱུར་བརྫུན་མ་ལགས། ： བདེན་པ་དང་བདེན་པའི་ཚིག་འདི་དག་གིས་བསྲུང་བྱ་འདི་དག་བདུད་དང་མི་
མཐུན་པའི་ཕྱོགས་ཐམས་ཅད་ལས་རྒྱལ་བར་གྱུར་ཅིག ། ཛ་ཡ་ཛ་ཡ། སིད་དྷི་སིད་དྷི། ཕ་ལ་ཕ་ལ་ཧོ། །
རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། ། བསྒྲུབ་བྱའི་ལུས་ཀྱི་ཕྱི་ནང་བར་གསུམ་ཁྱབ་པས་ཤུ་སྤྱི་ལྤགས་
མཚམས་ཐམས་ཅད་འོད་ཟེར་ལས་གྲུབ་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར་ཏེ། ནད་གདོན་སྡིག་
སྒྲིབ་ཐམས་ཅད་ཀྱིས་མི་ཚུགས་པའི་སྲུང་བ་ཆེན་པོར་གྱུར། སྔགས་ཀྱི་མཐར། བསྲུང་བྱ་འདི་དག་སྡིག་པ་དང་
སྒྲིབ་པ་ཐམས་ཅད་ལས་རཀྵ་རཀ་ཞེས་པ་ནས། མི་མཐུན་པའི་ཕྱོགས་ཐམསཅད་ལས་རཀྵ་རཀྵ་ཡེ་སྭཱཧཱ། རྒྱལ་
བ་སྲས་བཅས་བདེན་པའི་བྱིན་རླབས་དང་། ། རྡོ་རྗེ་རྣམ་པར་འཇོམས་པའི་མཐུ་སྟོབས་ཀྱིས། ། འགྲོ་བ་འདི་
ལ་བདག་གིས་བསྲུངས་ཟིན་གྱི། ། འདི་ལ་སུས་ཀྱང་གནོད་པ་མ་བྱེད་ཅིག ། རག་རག་ཡེ་སྭཱཧཱ། བགེགས་
རིགས་སྟོང་ཕྲག་བརྒྱད་ཅུ་ཞི་བ་དང་། ། ཞེས་སོགས་དང་། གདོན་རིགས་སུམ་བརྒྱ་དྲུག་ཅུ་སོགས་དང་། ནད་
རིགས་བཞི་བརྒྱ་རྩ་བཞི་སོགས་དང་། སེམས་ཅན་ནད་པ་སོགས་དང་། ཚངས་དང་ལྷ་དབང་ཞེས་སོགས་ཀྱིས་
ཤིས་བརྗོད་བྱའོ། ། ཚར་མང་དུ་བྱེད་ན་སླར་ན་མ་ཤྩཎྜ་སོགས་ནས་བྱས་ཆོག་གོ ། གོང་གི་གཟུངས་བཟླས་ཁྲུས་
ཀྱི་ཆུས། ། མི་འདོད་སྡུག་བསྔལ་གྱིས་གཟིར་བའི། ། འགྲོ་བའི་ནད་གདོན་སྡིག་སྒྲིབ་སོགས། ། ཉེས་པའི་
385

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཚོགས་ཀུན་ཞི་གྱུར་ཅིག ། ། ། ཅེས་པ་འདི་ཡང་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་གཞན་འགའ་རེ་ལ་
ཕན་འདོད་ཀྱི་བསམ་པས་ཅོ་ནེའི་དགོན་ཉིད་དུ་སྦྱར་བའི་ཡི་གེ་བ་ནི་དགེ་སློང་འཇམ་དབྱངས་འོད་ཟེར་རོ། ། ཤུ་
པཾ། ། མངྒ་ལཾ། ། ། །
386

༄༅། ། ས་བདག་གདོན་དགྲོལ་ཉེས་པ་ཀུན་སེལ་ཕན་བདེའི་
འབྱུང་གནས་ཞེས་བྱ་བ་བཞུགས་སོ། །
ན་མོ་བཛྲ་པཱ་ཎི་ཡེ། གང་གི་མཚན་བརྗོད་གཟུངས་སྔགས་བཟླས་པ་ཡིས། ། ཀླུ་གཉན་ས་བདག་ལས་
བྱུང་སྡུག་བསྔལ་ནད། ། གཏན་ནས་སེལ་མཛད་རྗེ་བཙུན་སེང་གེའི་སྒྲའི། ། ཞབས་སེན་གུས་མཆོད་གདོན་
དགྲོལ་ཆོ་ག་བྲི། ། དེ་ལ་འདིར་ས་བདག་གདོན་དགྲོལ་ཇི་ལྟར་བྱ་བའི་རིམ་པ་འཇུག་པ་བདེ་བའི་དབང་དུ་བྱས་
ནས་འཆད་པ་ལ། སྦྱོར་བ་དང་། དངོས་གཞི་གཉིས་ལས་དང་པོ་ནི། གནས་ཡིད་དང་མཐུན་པ་གང་ཡང་
རུང་བར། རས་ཤོག་སོགས་ལ་གྲུ་བཞི་སྒོ་བའི་ནང་དུ་ཆུ་རིས་སྔོན་པོ་དབུས་སུ་པདྨ་འདབ་མ་བརྒྱད་པ་སྟེ་བ་དང་
བཅས་པ་བྲིས་པ་སྟེགས་ཀྱི་ཁར་བཀྲམས་ཏེ། དབུས་སུ་སྤྱན་རས་གཟིགས་ཀྱི་སྐུའམ་ཚོམ་བུ་དགོད། དེའི་གཡས་
གཡོན་དུ་ཟངས་གཞོང་རེའམ། མ་འབྱོར་ན་ཤིང་སྣོད་གཙང་མའི་ནང་དུ་བག་ཕྱེ་བསྲེས་པའི་ཟན་ནམ། མ་གྲུབ་
ན་ཟན་ཙམ་ལས་ཀླུ་ཆེན་བརྒྱད་ཀྱི་གཟུགས་བཅོས་པ་འམ། པར་དུ་བཏབ་པ་འོག་ནས་འཆད་པའི་རིམ་པ་དང་
མཐུན་པར་གཡས་ངོས་ཀྱི་ཟངས་གཞོང་ནང་དང༌། གཡོན་དུ་སྣོད་ཀྱི་ནང་དུ་ས་བདག་རྒྱལ་པོའི་གཟུགས་རི་རབ་
ཁྲུ་བཞི་པ་བྱ་སྐྱེད་པར་བཅད་པ་ལྟ་བུའི་སྟེང་གི་ཟུར་བཞིར་གླང་གི་མགོ་བོ་བཞི་བ། དེའི་མཐར་ཁྱུང་གླ་བ་སྲིན་བྱ་
ཕག་མ་གཏོགས་པའི་སེམས་ཅན་གྱི་གཟུགས་འགྲོས་སྣ་ཚོགས་པ་བྱས་ཏེ་བསྐོར། གཞོངས་པ་གཉིས་ཀའི་ཕྱོགས་
བཞིར་སྙུག་ལྡེམ་བཙུགས་པ་དང་རས་དམར་བོའི་འཕན་དང་ཅོད་པན་དང་། དེ་དག་གི་བར་བར་དུ་རས་སྐུད་
དམར་པོ་སོགས་ཀྱི་ལྡ་ལྡི་བྱའོ། ། དེ་རྣམས་ཀྱི་མདུན་དུ་ཆུ་གཉིས་ཉེར་སྤྱོད་རྣམས་ཅི་འབྱོར་དང་། འབུལ་གཏོར་
པད་འདབ་ཅན་ལྔ་བཤམས་ལ། གྲུབ་ན་ཐོག་མར་ཐེག་པ་ཆེན་པོའི་གསོ་སྦྱོང་ལེན་ཅིང་། མ་ཐུབ་ན་ཡང་ཆད་
ལྷག་ཏུ་མི་འགྱུར་རོ། ། དེ་ནས་སྐྱབས་འགྲོ་སྤྱི་ལྟར་བྱས་ལ། ། རང་ཉིད་སྐད་ཅིག་གིས་རྗེ་བཙུན་སེངྒེའི་སྒྱུར་
གསལ་བའི་ཐུགས་ཀའི་ཧཱི ཡིག་ལས་འོད་ཟེར་འཕྲོས། བླ་མ་དང་རྗེ་བཙུན་སེངྒེའི་སྒྲ་ལ་སངས་རྒྱས་དང་བྱང་
ཆུབ་སེམས་དཔའི་ཚོགས་རྣམས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཨོཾ་གུ་རུ་སི་དྷ་ནཱ་ད་སརྦ་བོདྷི་
སཏུ་བྷུ ཨོཾ་གུ་རུ་སརྦ་ཏ་ཐཱ་ག་ཏ་ཨརྒྱུ་པྲ་ཏི་ཙྪ་ཧཱུཾ་སྭཱཧཱ། ནས་ཤཔྟའི་བར་མཆོད་དེ། དཀོན་མཆོག་གསུམ་ལ་
387

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བདག་སྐྱབས་མཆི། ། ནས་འགྲུབ་པར་ཤོག་ཅེས་པའི་སེམས་བསྐྱེད། སེམས་ཅན་ཐམས་ཅད་བདེ་བ་དང་ལྡན་
པར་གྱུར་ཅིག སོགས་ཀྱིས་ཚད་མེད་བཞི་བསྒོམས་ལ། བཛྲ་མུ ཚོགས་ཞིང་རང་གནས་སུ་གཤེགས་པར་གྱུར།
གཉིས་པ་དངོས་གཞི་ལ། པཎ་ཆེན་གྱི་དེར་བདག་མདུན་གཉིས་དུས་གཅིག་ ཏུ་ ལྷ་དྲུག་བསྐྱེད་མཛད་དེ་བློས་
འཆུན་དཀའ་བས་སྔ་ཕྱིར་བྱས་ན་ལེགས་ལ། ལྷ་དྲུག་བསྐྱེད་ནི་བྱ་བ་སྤྱིའི་ལུགས་སྔགས་རིམ་ནས་བཤད་པ་ལྟར་
ཡིན་འདུག་པས་ལེགས་ཤིང་། བདག་གིས་ཀྱང་སྔར་དེ་བཞིན་དུ་བཀོད་ཟིན་ལ། ། རྒྱ་གཞུང་དུ་མ་དང་སྒྲུབ་
ཐབས་རྒྱ་མཚོ་རྒྱ་བོད་ཀྱི་སྒྲུབ་ཐབས་ཐོར་བུ་རྣམས་ལས་ནི་ས་བོན་ལས་བསྐྱེད་པ་དང༌། ཆོ་ག་གསུམ་བསྐྱེད་
མཛད་པ་ཤིན་ཏུ་མང་ཤིང༌། ཁྱད་པར་སེངྒེའི་སྒྲའི་སྒྲུབ་ཐབས་དུ་མ་ལོས་དེ་ལྟར་འབྱུང་བས་འདིར་འཇུག་པ་བདེ་
ཆེད་ཆོ་ག་གསུམ་བསྐྱེད་བྱ་སྟེ་དེ་ནི་འདི་ལྟར། ཨོཾ་ཤུ་ནྱ་ཏ་ནས་ཨཏྨ་ཀོཉཧཾ། སྟོང་པ་ཉིད་དུ་གྱུར། སྟོད་པའི་
ངང་ལས་སྣ་ཚོགས་པདྨ་འདབ་མ་བརྒྱུད་པའི་ལྟེ་བར། པཾ་ལས་པདྨ་དམར་པོའི་ལྟེ་བར་སིང་ལས་སེངྒེ་དཀར་པོ་
མགོ་བོ་གཡས་ཕྱོགས་སུ་བསྟན་པའི་སྟེང་དུ་ཨ་ལས་ཟླ་བའི་དཀྱིལ་འཁོར་དཀར་བསིལ་ཉ་གང་བ། དེའི་སྟེང་དུ་
ཧཱི ཡིག་དཀར་པོ་ལས་པདྨ་དཀར་པོ་འདབ་མ་བརྒྱད་པའི་ལྟེ་བ་ལ་ཧི༔ ཡིག་གིས་མཚན་པ། དེ་ལས་འོད་ཟེར་
འཕྲོས་སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་སེངྒེའི་སྒྲ་སྐུ་མདོག་
དཀར་པོ་ཞལ་གཅིག་ཕྱག་གཉིས་པ། སྤྱན་གསུམ་པ། བཞོན་ནུ་དཀའ་ཐུབ་པའི་ཚུལ་འཛིན་ཅིང་། རལ་བའི་
ཅོད་པཎ་ཅན། ཕྱག་གཡས་ས་གནོན་དང་གཡོན་པུས་མོའི་རྒྱབ་ངོས་ནས་ཟླ་གདན་ལ་བརྟེན་པའི་མཐེབ་འཛུབ་
གཉིས་ཀྱིས་པདྨའི་རྩ་བ་ནས་བཟུང་བའི་རྩེ་མོ་གཉིས་སུ་གྱེས་པའི་སྟེང་ན་ཡེ་ཤེས་ཀྱི་རལ་གྲི་དང་། དྲི་ཞིམ་པོ་སྣ་
ཚོགས་པས་བཀང་བའི་ཐོད་པ་བསྣམས་པ། སྐུའི་གཡས་སུ་སྦྲུལ་དཀར་པོ་ཁ་ནས་ཁྲག་འཛག་པས་དཀྲིས་པའི་
རྩེ་གསུམ་ཟླ་གདན་ལ་བཙུགས་པ། རས་སྐུད་དམང་པོའི་ཚངས་སྐུད་དང་། རས་བཟང་པོའི་ཤམ་ཐབས་
གསོལ་ཞིང་། ཀྲྀཥཱ་ས་རའི་ལྤགས་པ་ནུ་མ་གཡོན་པ་ལ་བཀབ་པ། སྐུ་ལས་འོད་ཟེར་ལྔ་དང་བཅས་པའི་དེ་
བཞིན་གཤེགས་པའི་ཚོགས་འཕྲོབ། རྒྱལ་པོ་རོལ་བའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་
པར་ཨཱ དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པོ་ཏ་ལ་སོགས་པའི་རང་
བཞིན་གྱི་གནས་ནས་རྗེ་བཙུན་སེངྒེའི་སྒྲ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་
དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང་། ། ཞེས་སོགས་ཚིགས་བཅད་གཅིག་དང་། ཨོཾ་ཨཱརྱ་ལོ་ཀེ་
ཤྭ་ར་ས་པཱ་རི་ཝ་ར་བཛྲ་ས་མཱ་ཡ་ཛ ཛ ཛ ཧཱུྃ་བཾ་ཧོ༔ དམ་ཚིག་པ་དང་གཉིས་སུ་མེད་པར་གྱུར། སླར་ཡང་
ཐུགས་ཀའི་ཧཱུྃ་ལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། ཨོཾ་པཉྩ་ཀཱུ་ལ་ས་
388

༄༅། ། ས་བདག་གདོན་དགྲོལ་ཉེས་པ་ཀུན་སེལ་ཕན་བདེའི་འབྱུང་གནས། །
པཱ་རི་ཝ་ར་ཨརྒྱུ་སོགས་ཀྱིས་མཆོད། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ།
ཞེས་གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་
ནས་བྷཱི ཡེ་ཨཱཿཧཱུྃ། ཞེས་གསུངས་ཤིང་སྤྱི་བོས་ནས་དབང་བསྐུར་བས་ལུས་གང་། དྲི་མ་དག ཆུ་ལྷག་མ་སྤྱི་
གཙུག་ཏུ་གནས་པ་ཡོངས་སུ་གྱུར་པ་ལས་འོད་དཔག་མེད་ཀྱིས་དབུ་བརྒྱན་པར་གྱུར། དེ་ནས་མཆོད་པ་རྣམས།
ཨོ་པདྨནྟ་ཀྲྀ་ཏ་ཧཱུཾ་ཕཊ་ཀྱིས་བསངས། སྭ་བྷ་ཝས་སྟོང་བར་སྦྱངས། སྟོང་བའི་ངང་ལས་ཨོཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ་ནས་རོལ་མོ་
རྣམས་དངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྱུ་ཨ ཧཱུཾ་ནས་ཤཔྟ་ཨཱ༔ ཧཱུྃ་གྱིས་བྱིན་
གྱིས་བརླབས་ལ། ཨོཾ་ཨཱརྱ་སི་དྷ་ནཱ་ད་ས་པཱ་རི་ཝ་ར་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ་ནས་ཤཔྟ་འི་བར་གྱིས་མཆོད་ལ། སངས་
རྒྱས་ཀུན་གྱིས་རབ་བསྔགས་ཤིང་། ། ཡོན་ཏན་དམ་པ་ཀུན་བསགས་པ། ། སྤྱན་རས་གཟིགས་ཞེས་མཚན་
གསོལ་བའི། ། རྟག་པར་བརྩེ་ལ་ཕྱག་འཚལ་ལོ། ། ཞེས་བསྟོད་ལ། རང་གི་ཐུགས་ཀའི་ཧི ཡིག་གི་མཐར་
སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། རང་གཞན་ཐམས་ཅད་ཀྱི་ནད་གདོན་སྡིག་སྒྲིབ་སྡུག་བསྔལ་
ཐམས་ཅད་སྦྱངས་རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་འོད་ཀྱི་རྣམ་པར་བསྡུས་ནས་སྔགས་འཕྲེང་ལ་
ཐིམ་པར་གྱུར། ཨོཾ་ཨཱཿ ཧི སིང་ཧ་ནཱ་ད་ཧཱུྃ་ཕཊ། དང་། ན་མོ་རད་ནཏཱ་ཡཱ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་ར་
ཡ། བོ་དྷི་སཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀ་རུ་ཎི་ཀ་ཡ། ཏདྱ་ཐཱ། ཨོཾ་ཨ་ཀ་ཊེ། བི་ཀ་ཊེ། ནི་ཀ་ཊེ། ག་ཊེ་ག་
ཊེ། ཀ་རོ་ཊེ་ཀ་རོ་ཊེ། པིརྱ་སཱཧཱ། ཞེས་པ་གཉིས་ཅི་འགྲུབ་བཟླ། མཐར་ཡིག་བརྒྱ་བརྗོད་ལ་སྔར་ལྟར་མཆོད་
བསྟོད་དང་དགེ་བ་འདི་ཡིས་ཞེས་སོགས་བསྔོ་སྨོན་བྱའོ། ། དེ་ནས་མདུན་བསྐྱེད་ནི། བསྒྲུབ་གཞི་པདྨནྟ་ཀྲྀཏ་
ཀྱིས་བསངས། བྷཱུནྱ་ཏས་སྟོང་སར་སྦྱངས། སྟོང་བའི་ངང་ལས་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཞེས་
པ་ནས་རྒྱལ་པོ་རོལ་བའི་སྟབས་ཀྱིས་བཞུགས་པ། དེའི་མདུན་དུ་པཾ་ལས་ཀླུ་རྒྱལ་ཝ་རུ་ཎ་དཀར་པོ་གཙོ་བོ་ལ་གུས་
པས་འདུད་ཅིང་བཀའ་ནོད་པ། འདབ་མ་བརྒྱད་ལ་ཕུ བརྒྱུད་ཡོངས་སུ་གྱུར་པ་ལས། ཤར་དུ་མཐའ་ཡས་
སྔོན་པོ། ལྷོར་ནོར་རྒྱས་སེར་པོ། ནུབ་ཏུ་འཇོག་པོ་དམར་པོ། བྱང་དུ་སྟོབས་རྒྱུ་ནག་པོ། མེར་པདྨ་དཀར་པོ།
བདེན་བྲལ་དུ་པདྨ་ཆེན་པོ་དཀར་པོ། རླུང་དུ་དུང་སྐྱོང་དམར་པོ། དབང་ལྡན་དུ་རིགས་ལྡན་ལྗང་ཁུ་སྟེ།
ཐམས་ཅད་སྟོད་ལྷའི་ལུས་ཅན་དང་། སྨད་སྦྲུལ་ལུས་དྲག་ཏུ་འཁྱིལ་བ། དབུ་ལ་གདེངས་ཀ་བདུན་བདུན་དང་
ལྡན་ཅིང་། ཕྱག་གཉིས་ཐལ་མོ་སྦྱར་ནས་གཙོ་བོ་ལ་འདུད་པའོ། ། དེ་དག་གི་འཁོར་ཀླུ་རྒྱལ་རིགས། རྗེ་རིགས།
བྲམ་ཟེའི་རིགས། དམངས་རིགས། གདོལ་བའི་རིགས་རྣམས་དང༌། ས་བདག་ཀླུ་གཉན་ས་སྲིན་གྱི་རིགས་
389

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་ཞ་བོ་འཐེང་པོ་དོན་སྙིང་ཡན་ལག་གནས་མལ་ལོངས་སྤྱོད་ཉམས་པ་ལ་སོགས་པ་དང་། ལན་ཆགས་བུ་ལོན་
ཤ་ཁོན་ཅན་ལ་སོགས་པ་རྣམས་ཀྱིས་བསྐོར་བ་དེ་རྣམས་ཀྱི་མཐར་འོད་ཀྱི་ར་བས་བསྐོར་བར་གྱུར། དེ་ཐམས་
ཅད་ཀྱི་སྤྱི་བོར་ཨོཾ་དཀར་པོ། ཞེས་པ་ནས། དམ་ཚིག་པ་དང་གཉིས་སུ་མེད་པར་གྱུར། དེ་ནས་ལག་པ་གཡོན་
པའི་མཐེ་བོང་དང་མཐེའུ་ཆུང་གཉིས་བརྐྱང་གཞན་གསུམ་ཁུ་ཚུར་བཅངས་པའི་མཐེ་བོང་གི་རྒྱུབ་ཏུ་གསལ་བའི་
སོར་མོ་ལྔ་ཕྲལ་ཏེ་བཞག་པ་གདེངས་གའི་ཕྱག་རྒྱ་བཅས་ཏེ། རང་གི་ཐུགས་ཀའི་ཧཱི ལས་འོད་ཟེར་འཕྲོས་ཀླུ་རྒྱལ་
འཁོར་དང་བཅས་པ་སྤྱན་དྲངས། ། གདེངས་ཀ་ནོར་བུ་འབར་བའི་འོད་ཀྱིས་ནི། ། ས་འོག་མུན་པ་མ་ལུས་
སེལ་མཛད་ཅིང་། ། བསྟན་ལ་རབ་དགའ་མཐུ་སྟོབས་བསམ་མི་ཁྱབ། ། ཀླུ་རྒྱལ་འཁོར་བཅས་གནས་འདིར་
གཤེགས་སུ་གསོལ། ། རྒྱ་མཚོ་ཆེན་པོའི་ཀློང་དཀྱིལ་ནས། ། གཙུག་ན་རིན་ཆེན་ཀླུ་ཡི་རྗེ། ། མཐའ་ཡས་ནོར་
རྒྱས་དུང་སྐྱོང་དང་། ། དགའ་བོ་འཇོག་པོ་པདྨ་དང་། ། པདྨ་ཆེན་པོ་ཆུ་ལྷ་དང་། ། སྟོབས་ཀྱི་རྒྱུ་དང་མ་དྲོས་
དང༌། ། ཀླུ་ཆེན་བརྒྱད་པོ་འཁོར་དང་བཅས། ། གནས་འདིར་མཆོད་ཀྱིས་གཤེགས་སུ་གསོལ། ། ཨོཾ་ཨེ་ཧེ་ཧི།
སརྦ་ནཱ་ག་རཱ་ཛ་ས་པཱ་རི་ཝ་ར་ས་མ་ཡེ་སྭཱཧཱ། ཞེས་པས་ཀླུ་དང་། ༀ་ཨེ་ཧེ་ཧི། སརྦ་བྷུ་མི་བ་ཏི་ས་པཱ་རི་ཝ་ར་ས་མ་
ཡེ་སྭཱཧཱ་ཞེས་པས་ས་བདག་སྤྱན་དྲངས་ཛ༔ ཛ ཛ ཧཱུྃ་བཾ་ཧོ༔ རང་རང་གི་དམ་ཚིག་པ་སོ་སོ་དང་གཉིས་སུ་མེད་
པར་གྱུར། པདྨ་ཀ་མ་ལ་ཡེ་ཧཱུཾ སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་དབང་གི་ལྷ་རིགས་ལྔ་འཁོར་
བཅས་སྤྱན་དྲངས། ཨོཾ་པཉྩཤུ་ལ་ཞེས་པ་ནས་ཡོངས་སུ་གྱུར་པ་ལས་གཙོ་བོ་ལ་འོད་དཔག་མེད་དང་། ཀླུ་རྒྱལ་
རྣམསལ་གཙོ་བོས་དབུ་བརྒྱན་པར་གྱུར། དེ་ནས་མདུན་བསྐྱེད་ཀྱི་མཆོད་པ་རྣམས་ཐུན་མོང་དུ་སྔར་ལྟར་
བསངས་སྦྱངས་བསྐྱེད་དེ་བྱིན་གྱིས་བརླབས་ནས་གྲུབ་པ་ནི། རབ་འབྱམས་ཞིང་ན་ཡོད་པའི་མཆོད་ཚོགས་
དང་། ། བདག་གིས་གུས་པ་སྦྱར་བའི་མཆོད་ཡོན་འདི། ། རྗེ་བཙུན་སེངྒེའི་སྒྲ་དང་ཀླུ་ཆེན་བརྒྱད། ། འཁོར་
དང་བཅས་ལ་འབུལ་གྱིས་བཞེས་སུ་གསོལ། ། ཨོཾ་ཨཱརྱ་སི་དྷ་ནཱ་ད་སརྦ་ནཱ་ག་ར་ཛ་ས་པ་རི་ཝ་ར་ཨགྷཾ་པྲ་ཏཱི་ཙྪ་ཧཱུཾ་
སཱཧཱ། ནས་ཤཔྟའི་བར་སྦྱར་ནས་མཆོད་ལ། ། སྐྱོན་གྱི་མ་གོས་སྐུ་མདོག་དཀར། ། ཞེས་སོགས་དང་། ཁམས་
གསུམ་སེམས་ཅན་ཐམས་ཅད་དང་། ། ཁྱད་པར་ཀླུ་གཉན་ས་བདག་གི { ནད་དང་སྡུག་བསྔལ་ཀུན་སེལ་
བའི། ། སེངྒེའི་སྒྲ་ལ་ཕྱག་འཚལ་ལོ། ། ཞེས་པས་བསྟོད། དེ་ནས་ས་བདག་ལ། ཨོཾ་བྷུ་མི་པ་ཏི་ས་པཱ་རི་ཝ་ར་
ཨགྷཾ་སོགས་ཀྱིས་མཆོད་ལ། ཀླུ་གཉན་ས་བདག་ལ་ཐུན་མོང་དུ་ཀླུ་སྨན་རྣམས་འོད་ནས་འབྱུང་བའི་སྔགས་སམ་མོ་
ཨ ཧཱུྃ་ལན་བདུན་གྱིས་བྱིན་གྱིས་བརླབས་ལ་འདི་ལྟར། ། ནཱ་ག་གེ་སེར་སྨན་གྱི་མཆོག ། སྔགས་དང་ཕྱག་རྒྱུས་
བྱིན་བརླབས་པས། ། ཏིང་འཛིན་འཕྲོ་འདུའི་བརྟས་བཀྲོལ་ཏེ། ། ཀླུ་ཆེན་བརྒྱད་ལ་མཆོད་པར་འབུལ། །
390

༄༅། ། ས་བདག་གདོན་དགྲོལ་ཉེས་པ་ཀུན་སེལ་ཕན་བདེའི་འབྱུང་གནས། །
སྔོན་གྱི་དམ་ཚིག་དྲན་དགོངས་ལ། ། ཞེ་སྡང་གདུག་ལས་སླར་འཐུལ་ཅིག ། ཀ་ཎ་ཀ་རི་ན་ག་པུལ་བ་དང་། །
རྒྱ་མཚོའི་ཕྲུ་བ་ཆུ་སྲིན་སྡེར་མོ་དང་། ། དབང་པོ་ལག་པ་བལ་པོ་སེའུ་དང་། ། སྤུ་ཤེལ་རྩེ་དང་དམར་བཤད་
ལྕག་མ་དང་། ། གུར་གུམ་ཨུཏྤལ་འདམ་བུའི་ནགས་ཚལ་དང་། ། དར་ཚོན་སྣ་ལྔ་རས་སྐུད་དམར་པོ་དང་། །
ལི་ཁྲི་དམར་པོ་ག་བུར་ཤོལ་དང་ནི། ། ཤུ་ཐག་དཀར་པོ་སྙིང་པོ་ཞོ་ཤ་དང་། ། མཁལ་མ་ཞོ་ཤ་སྟག་གི་ཤུན་པ་
དང་། ། ཙནྡན་དཀར་དམར་ཀླུ་སྨན་སྣ་ཚོགས་ཀྱིས། ༈ ཀླུ་གཉན་ས་བདག་རྣམས་ལ་མཆོད་པར་བགྱི། །
བཞེས་ནས་ཡོན་བདག་ནད་འདི་བསལ་དུ་གསོལ། ། ཞེས་མཚོ་དང་། ཀླུ་རྣམས་ལ་བསྟོད་པ་ནི། མཐའ་ཡས་
ནོར་རྒྱས་ལ་སོགས་ཀླུ་དབང་རྣམས། ། ཡིད་བཞིན་རྒྱ་མཚོ་ཆེན་པོའི་ཡངས་པ་ནི། ། ཡིད་འོང་རིན་ཆེན་སྣ་
ཚོགས་ཀྱིས་བརྒྱན་པའི། ། ཕོ་བྲང་འབྱོར་བ་ཆེན་པོའི་དབུས་ན་བཞུགས། ། དབུ་ལ་སྦྲུལ་མགོའི་གདེངས་ཀས་
མཛེས་པའི་དབུས། ། ཡིད་བཞིན་ནོར་བུ་བསམ་པ་རྫོགས་བྱེད་ཅིང་། ། བདག་གཞན་དོན་རྣམས་ཕུན་ཚོགས་
འགྲུབ་པའི་གཏེར། དབུལ་བའི་མུན་སེལ་འོད་འབར་རྣམས་ཀྱིས་བརྒྱན། ། གདེངས་ཅན་འབྱོར་བའི་ཚོགས་
རྣམས་ཐམས་ཅད་རྫོགས། ། མཐུ་སྟོབས་རྫུ་འཕྲུལ་ཆེ་ལ་མངའ་བརྙེས་པའི། ། ཀླུ་དབང་འཁོར་དང་བཅས་ལ་
གུས་པས་འདུད། ། ཅེས་བསྟོད། གྲུབ་ན་སྐབས་འདིར་གཙོ་བོ་དང་ཀླུ་བརྒྱད་ཀྱི་སྔགས་ཅི་འགྲུབ་བཟླས་ནས་
ཡིག་བརྒྱ་བརྗོད། དེ་ནས་གཏོར་མ་རྣམས་སོ་སོའི་ཐུན་མོང་དུ་བསངས་སྦྱངས། སྟོང་བའི་ངང་ལས་ཧཱུཾ་ལས་རིན་
པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་
ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུཾ་ལན་གསུམ་ཨོཾ་སྭཱ་བྷཱ་ཝ་བི་ཤུདྡྷེ་ཞེས་སོགས་སྔགས་
དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས་ལ། མགྲོན་རྣམས་ཀྱི་ལྗགས་འོད་ཟེར་གྱིས་སྦུ་གུས་གཏོར་མའི་
བཅུད་ཐམས་ཅད་དྲངས་ཏེ་གསོལ་བར་གྱུར། གཏོར་མ་དང་པོ།ཨོཾ་ཨཱརྱ་སིདྷ་ནཱ་ད་ས་པཱ་རི་ཝ་ར་ཨི་དཾ་བ་ལིང་ཏ་
ཁ་ཁ་ཁཱ་ཧི་ཁཱ་ཧི། གཙོ་བོ་དང་། གཉིས་པ་ཨོཾ་ཝ་རུ་ཎ། ཨ་ནནྟ། བ་སུ་ཀི། ཏ་གྷ་ཀ ཨ་ཀོ་ཊ། པདྨ། མ་
ཧཱ་པདྨ། ཤདྨ་པཱ་ལ། ཀཱུ་ལི་ཀ་ས་པ་རི་ཝ་རི་ཨི་དཾ་བ་ལིང་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཀླུ་ཆེན་བརྒྱད་
དང་། ཡང་ན་ཨཎྜ་མ་ཧཱ་ནཱ་ག་ས་པཱ་རི་ཝ་རས་ཐུན་མོང་དུ་འབུལ་རུང་ངོ༌། ། གསུམ་པ་ཨོཾ་ནཱ་ག་ཀཱུ་ལ་པཉྩ་ས་པཱ་རི་
ཝ་ར་ཨི་དཾ་སོགས་སུ་རིགས་ལྔ་དང༌། ཨོཾ་བྷུ་མི་པ་ཏི་ས་པཱ་རི་ཝ་ར་ཨི་དཾ་སོགས་ཀྱིས་ག་ཉན་དང་ས་བདག་ལ་ཕུལ་
ནས། ཀླུ་ཆེན་བརྒྱད་པོ་འཁོར་བཅས་སོགས། ། རིགས་ལྔའི་ཀླུ་ཚོགས་མ་ལུས་དང་། ། ཁྱད་པར་སྦྱིན་བདག་
ལ་འཚོ་བའི། ། ས་བདག་ཀླུ་གཉན་ཐམས་ཅད་ལ། ། དཀར་གསུམ་མངར་གསུམ་བདུད་རྩིའི་ཆུ། ། རིན་ཆེན་
སྣ་ལྔ་ཀླུ་ཡི་གཏེར། ། ཀླུ་སྨན་དར་ཟབ་སྣ་ཚོགས་དང་། ། རང་རང་དགྱེས་པའི་དམ་རྫས་རྣམས། ། ཏིང་
391

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འཛིན་སྔགས་དང་ཕྱག་རྒྱ་ཡིས། ། བྱིན་གྱིས་བརླབས་ཏེ་འབུལ་ལགས་ན། ། ཕྱོགས་བཅུའི་ཀླུ་ཡི་ཕོ་བྲང་
དུ ། བདུད་རྩིའི་ཆར་རྒྱུན་འབབ་གྱུར་ཅིག ། བཞི་བ་བགེགས་ལ་བསྔོ་བ་ནི། ཨོཾ་གུང་ཀ་རི་གུང་ཀ་རི་སྭཱཧཱ།
ཨོ་པི་ཙི་པི་ཙི་ སཱཧཱ། ཨོཾ་གུང་གུང་སཱཧཱ། ས་པཱ་རི་ཝ་ར་ཨཀ་རོའི་ན་མ སོགས་ལན་གསུམ་ཀྱིས་འཕུལ་ཏེ།
བགེགས་རིགས་སྟོང་ཕྲག་བརྒྱད་ཅུ་དང་། གདོན་རིགས་སུམ་བརྒྱ་དྲུག་ཅུ་དང་། ། བྱས་པའི་གདོན་ཆེན་བཅོ་
ལྔ་དང་། ། ཁྱད་པར་སྦྱིན་བདག་འཁོར་བཅས་ལ། ། གནོད་ཅིང་འཚེ་བའི་གདོན་བགེགས་ལ། ། འབུལ་གྱིས་
བཞེས་ལ་དེང་ཕན་ཆད། ། རང་གི་ལུས་ལ་དཔེར་ལོང་ལ། ། གཞན་ལ་གནོད་པ་མི་བྱེད་ཅིང་། ། གནོད་
འཚེའི་བསམ་སྦྱོར་གཏན་བོར་ཏེ། ། བསམ་པ་བྱང་ཆུབ་སེམས་བསྐྱེད་མཛོད། ། ལྔ་བ་གཞི་བདག་ལ་བསྔོ་བ་ནི།
ན་མཿ སརྦ་ཏ་ཐཱ་ག་ཏ་ཨ་བ་ལོ་གི་ཏེ་ཨོཾ་སམྦྷ་ར་སམྦྷ་ར་ཧཱུྃ་ལན་གསུམ། ། ཕུན་ཚོགས་འདོད་ཡོན་ལྔ་ལྡན་པའི། །
བདུད་རྩིའི་རྒྱ་མཚོའི་གཏོར་མ་འདི། ། ཡུལ་ལྷ་གཞི་བདག་རྣམས་ལ་བསྔོ། ། བཞེས་ནས་ལས་དང་བྱ་བ་
གང་། ། བྱས་ལ་ཕྲག་དོག་མི་མཛད་པར། ། མཐུན་རྐྱེན་ཡིད་བཞིན་འགྲུབ་པར་མཛོད། ། བདག་གི་བསམ་
པའི་ཞེས་སོགས་ཀྱང་བརྗོད་དོ། ། དེ་ནས་བུམ་པ་སྒྲུབ་པ། དབང་བསྐུར་བའི་བུམ་པ་དང་། རྩི་སྨན་གྱི་བུམ་པ་
གཉིས། དེའི་རྒྱན་མགུལ་འཆིང་གཟུངས་ཐག་དང་བཅས་པ་སྟ་གོན་བྱས་སྟེ་གླ་རྩི་མ་འདྲེས་པའི་སྨན་རྫས་དྲི་
བཟང་བོའི་ཆུ་དང་བཅས་པར་ས་བཀང་། རྩི་སྨན་ཀྱི་བུམ་པར་འོག་ནས་འབྱུང་བའི་གསོ་པའི་སྨན་རྣམས་ལ་ཅུང་
ཟད་རེ་བླུག་སྟེ་ར་དཀར་དང་བ་དམར་གྱི་འོ་མ་དྲི་ཆུ་དང་བཅས་པ་དབང་བསྐུར་བའི་བུམ་པ་སྔར་ལྟར་སྦྱངས།
སྟོང་བའི་ངང་ལས་ཧཱུཾ་ལས་བྱུང་བའི་རིན་པོ་ཆེའི་བུམ་པ་ཕྱི་བུམ་པ་ལ་ནང་གཞལ་ཡས་ཁང་རྒྱ་ཆེ་བའི་ནང་དུ་སྣ་
ཚོགས་པདྨ་འདབ་མ་བརྒྱད་པའི་ལྟེ་བར་ཞེས་པ་ནས་རོལ་བའི་སྟབས་ཀྱིས་བཞུགས་པ། གཙོ་བོའི་མདུན་དུ་པཾ་
ལས་ཀླུ་རྒྱལ་ཝ་རུ་ཎ་དཀར་པོ་ཞེས་པ་ནས་གཙོ་བོ་ལ་འོད་དཔག་མེད་དང་། ཀླུ་རྒྱལ་རྣམས་ལ་གཙོ་བོས་དབུ་
བརྒྱན་པར་གྱུར་ཅེས་པའི་བར་མདུན་བསྐྱེད་ལྟར་བྱ། དེ་ནས་མཆོད་པ་བྱིན་གྱིས་བརླབས་ནས་ཨོ་ཨཱརྱ་སིདྷ་ནཱ་ད་
སཇ་ནཱ་ག་རཱ་ཛཱ་བྷཱུ་མི་པ་ཏི་ས་པཱ་རི་ཝ་ར་ཨགྷཾ་ནས་ཤཔྟ་པྲ་ཏི་ཙྪ་ཧཱུཾ་སྭཱཧཱའི་བར་ཀྱིས་མཆོད་ལ། ། ཐུགས་རྗེའི་
གཏེར་གྱུར་རྗེ་བཙུན་སེངྒེའི་སྒྲ། ། ཀླུ་ཆེན་བརྒྱད་དང་ས་བདག་འཁོར་བཅས་ལ། ། གུས་པས་འདུད་དོ་རྣལ་
འབྱོར་སྦྱིན་བདག་གི ། འགལ་རྐྱེན་ཀུན་ཞི་མཐུན་རྐྱེན་འགྲུབ་པར་མཛོད། ། རང་གི་ཐུགས་ཀའི་ཧཱི༔ལས་
འོད་ཟེར་འཕྲོས་པས་བུམ་ལྷའི་ཐུགས་རྒྱུད་བསྐུལ་བས་སྐུའི་ཆ་ཐམས་ཅད་ནས་བདུད་རྩིའི་རྒྱུན་བབས་པས་བུམ་
པ་གང་བར་གྱུར། གཟུངས་ཐག་ནས་བཟུང་སྟེ། ཨོཾ་ཨཱཧཱི སིདྷ་ནཱ་ད་ཧཱུྃ་ཕཊ། ཅེས་པ་གང་མང་དང༌། གྲུབ་
ནs
ན་གཟུངས་རིང་ཀྱང་འདོན། ཨོཾ་ཝ་རུ་ཎ་ཡེ་ནཱ་ག་རཱ་ཛ་ཧཱུྃ་ནཾ་ཧཱུྃ་སྭཱཧཱཧཱུཾ ། ཨོཾ་ཨ་ནནྟ་ཡེ་ནཱ་ག་རཱ་ཛ་ཧཱུྃ་ཧཱུྃ་ཧཱུྃ་སྭཱཧཱ། ཏེ་
392

༄༅། ། ས་བདག་གདོན་དགྲོལ་ཉེས་པ་ཀུན་སེལ་ཕན་བདེའི་འབྱུང་གནས། །
ཐོག་མཐའ་དེ་བཞིན་དུ་སྦྱར་ཏེ། བ་སུ་ཀི༔ ཏག་ཀ ཨ་ཀོ་ཊ། པདྨ༑ མ་ཧཱ་པདྨ། ཤདྨ་པཱ་ལ། ཀཱ་ལི་ག་ཡེ་
ནཱ་ག་རཱ་ཛཱ་ཧཱུཾ་ཧཱུཾ་ཧཱུཾ་སྭཱཧཱ། ཞེས་པ་རྣམས་ཀླུ་བརྒྱད་ཀྱི་སྔགས་དང་། ཨོཾ་ནཱ་ག་ཀཱ་ལ་པཉྩ་ཤནྟི་སཱཧཱ། ཨོཾ་ནཱ་ག་པྲ་ཏི་
པོ་ཡ་སྭཱཧཱ། ཨོཾ་ནཱ་གུ་པྲ་བྷལྟ་པུ་ཉེ་བ་སྭཱཧཱ། ཨོཾ་ཏ་ཐཱ་ག་ཏི་ཧི ཏ་ཧཱུྃ་སྭཱཧཱ། ཞེས་པ་ཀླུ་རིགས་བཞིའམ་ལྔའི་སྔགས་
རྣམས་བརྒྱ་རྩ་རེ་བཟླའོ། ། དེ་ནས་གཟུངས་ཐག་རྩི་སྨན་གྱི་བུམ་པའི་སྟེང་དུ་སྤོས་ལ། ཨོཾ་ཨཱ༔ ཧཱུྃ་ལན་བདུན་དང་
གཙོ་བོའི་སྔགས་དང༌། ཨོཾ་རུ་རུ་སྤུ་རུ་ཛྭ་ལ་ཏིཥྛ་སི་དྷ་ལོ་ཙ་ནི་སརྦ་ཨརྦ་སངྷ་ནི་སྭཱཧཱ་ཤི་སོས་པར་བྱེད་པའི་སྔགས་
དང༌། ཨོཾ་དེ་བྱ་ཨ་མྲྀ་ཏ་ནན་ཏ་ར་བྷི་ཤ་མེ་ཏ་པྲ་ཏཱི་ཙྪ་པ་ས་ནན་ན་མ༔ སཱཧཱ། ། ཞེས་སྨན་བདུད་རྩིར་འགྱུར་བའི་
སྔགས་རྣམས་བརྒྱ་རྩ་རེ་བཟླའོ། ། སྔོན་ཚེ་རྫོགས་ པའི་སངས་རྒྱས་ཀྱིས། ། སྨན་རྣམས་འགྲོ་ལ་ཕན་པའི་
ཕྱིར། ། བྱིན་གྱི་བརླབས་པའི་བདེན་པ་དེས། ། ནད་པ་རྣམས་ཀྱི་ནད་གསོས་ཤིང་། ། སྨན་རྣམས་བདུད་
རྩིར་འགྱུར་བར་ཤོག།ཅེས་བདེན་པའི་བྱིན་བརླབ་བྱ། ནད་པའི་མདུན་དུ་ཀླུ་དང་ས་བདག་གི་གཟུགས་འགྲོས་
བཅུག་པའི་སྣོད་དེ་བཞག་ལ། དེའི་མདུན་དུ་དཀར་གསུམ་མངར་གསུམ་དང་ལྷ་སྨན་དང་མཆོད་པ་གཏོར་མ་
ཚར་གཉིས་བཤམ། བགེགས་གཏོར་ཤ་ཆང་ལ་ཕུག་དང་བཅས་བརྒྱན་པར་བསམས་ཏེ་འདི་སྐད་ཅེས། ཁྱེད་
རང་གི་མདུན་གྱི་གཟུགས་འགྲོས་འདི་རྣམས་ཀླུ་གཉན་ས་བདག་དེ་དང་དེ་དངོས་ཡིན་སྙམ་པ་དང་། གླང་མགོ་
ཅན་འདི་ས་བདག་ནག་པོ་དངོས་ཡིན་སྙམ་པ་དང་། ཀླུ་དང་ས་བདག་དེ་དག་གི་འཁོར་དུ་ཁྱེད་ཅག་ལ་གནོད་
པའིཀླུ་དང་ས་བདག་གི་རིགས་རྣམས་ཀྱིས་བསྐོར་བའི་མོས་པ་མཛོད་ཅིག ཅེས་བརྡ་སྤྲད་ནས་སྔར་ལྟར་
གདེངས་གའི་ཕྱག་རྒྱ་བྱས་ཏེ། རང་གི་ཐུགས་ཀའི་ཧི ལས་འོད་ཟེར་འཕྲོས་ཀླུ་རྒྱལ་འཁོར་དང་བཅས་པ་སྤྱན་
དྲངས། ། གདེངས་ཀ་ནོར་བུ་འབར་བའི་འོད་ཀྱིས་ནི། ། ཞེས་པ་ནས། རང་རང་གི་དམ་ཚིག་པ་སོ་སོ་དང་
གཉིས་སུ་མེད་པར་གྱུར། ཅེས་པའི་སྔར་བཞིན་བྱ་ཞིང་དབང་བསྐུར་རྒྱས་འདེབས་སོགས་བྱས་ཀྱང་མི་འགལ་
གཏོར་མ་བྱིན་གྱིས་བརླབས་ཏེ། སྔར་ལྟར་ཅུང་བསྡུ་ན། ཨོཾ་ནཱ་ག་རཱ་ཛཱ་བྷཱུ་མི་པ་ཏི་ས་པཱ་རི་ཝ་ར་ཨི་དཾ་ཞེས་སོགས་
ལན་གསུམ་གྱིས་འབུལ་ནས་སྔགས་ཀྱིས་ བར་ ཨརྒྱུ་སོགས་སྦྱར་ནས་ མཆོད། རྒྱ་མཚོ་ཆེན་པོར་དབང་བསྒྱུར་
བའི། ། གཙོ་བོ་ཀླུ་ཆེན་བརྒྱད་པོ་དང་། ། ས་ཆེན་འདི་ལ་གནས་བཅས་པའི། ། ས་བདག་འཁོར་དང་བཅས་
ལ་བསྟོད། ། ཁྱེད་རྣམས་མཆོད་ཅིང་བསྟོད་བྱས་པས། ། གནོད་འཚེའི་བསམ་སྦྱོར་ཀུན་ཞི་ཞིང་། ། བསམ་པ་
བྱང་ཆུབ་སེམས་ལྡན་པས། ། སྦྱིན་བདག་སྲུང་ཞིང་སྐྱོབ་གྱུར་ཅིག ། ཅེས་བརྗོད། དེ་ནས་རྩི་སྨན་གྱི་བུམ་པ་
ལག་ཏུ་ཐོགས་ནས་འདི་སྐད་ཅེས། རྩི་སྨན་གྱི་ཆུ་འདི་ཉིད་གཟུགས་བགྲོས་རྣམས་ལ་གཏོར་བས་ཀླུ་གཉན་ས་
བདག་ལས་བྱུང་བའི་གནོད་པ་དང་ནད་རྣམས་སོས། དེ་སོས་པའི་མཐུས་ཁྱེད་ཅག་གི་ནད་རྣམས་སོས་པའི་
མོས་པ་མཛོད་ཅིག ཅེས་བརྡར་སྤྲད་ནས་གཙོ་བོ་སྔགས་དང་། ཨོཾ་རུ་རུ་སྤུ་རུ་སོགས་བརྗོད་ཅིང་བུམ་ཆུ་
393

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཟུགས་འགྲོས་རྣམས་ལན་ཁ་ཡང་གཏོར་བར་བྱའོ། ། དེ་ནས་ ཧཱི ད་ནི་ཐུགས་རྗེ་ཆེན་པོ་སྟེ། ། བ་སྤུའི་བུ་ག་
ཐམས་ཅད་ནས། ། གསོ་བའི་བདུད་རྩིའི་རྒྱུན་བབས་པས། ། ཀླུ་རྒྱལ་འཁོར་བཅས་ཁྱེད་རྣམས་ཀྱིས། ། ཟབ་
མོ་སྔགས་ཀྱི་གཟི་བརྗིད་ཀྱིས། ། བསྲེག་དང་བཙོས་པའི་སྡུག་བསྔལ་དང་། ། མཚོན་ཆ་རྣམ་པ་སྣ་ཚོགས་
ཀྱིས། ། བསྣུན་ཅིང་བཏུབ་པའི་སྡུག་བསྔལ་སོགས། ། སྡུག་བསྔལ་སྣ་ཚོགས་མྱོང་བ་རྣམས། ། འཆི་མེད་འཚོ་
བའི་སྨན་རྣམས་ཀྱིས། ། བསྲེག་ཅིང་བཙོ་བ་སོས་གྱུར་ཅིག། ལུས་དང་དབང་པོ་རྒྱས་གྱུར་ཅིག ། མཐུ་སྟོབས་
ལྡན་ཞིང་བདེ་གྱུར་ཅིག ། སྡུག་བསྔལ་ཀུན་ལས་ཐར་བར་ཤོག ། དགའ་དང་བྱང་ཆུབ་སེམས་ལྡན་ཅིང་། །
དབང་པོ་རྣམས་ཀྱི་སྤྱོད་ཡུལ་དུ། ། འདོད་རྒུའི་ལོངས་སྤྱོད་ལྡན་གྱུར་ཅིག ། ཉམས་པའི་ལུས་སོགས་སོས་ཤིང་
རྒྱས། ། ཡན་ལག་ཚང་ཞིང་བདེ་གྱུར་ཅིག ། ཀླུ་ནད་ཐམས་ཅད་སོས་གྱུར་ནས། ། སྡུག་བསྔལ་ཀུན་ལས་ཐར་
བར་ཤོགངན་སོང་གསུམ་ལས་ཡོངས་བྲལ་ཏེ། ། ཚངས་པའི་ཚེ་དང་ལྡན་གྱུར་ཅིག ། ཆོས་སྤྱོད་དབང་པོ་དུལ་
གནས་ཀྱང་། ། སེངྒེའི་སྒྲ་ཡི་ཞལ་མཐོང་ཤོག། སྔགས་དང་སྨན་སོགས་བྱིན་བརླབས་གྱིས། ། བསམ་ངན་སྦྱོར་
རྩུབ་ཞི་གྱུར་ནས། ། བཅིངས་པའི་ནད་ལས་གྲོལ་བར་མཛོད། ། ནཱ་ག་རཱ་ཛཱ་ཕུ ཤིནྟི་ཀུ་རུ་སྭཱཧཱ། བསྡུ་ན་དེས་
ཆོག་ལ། རྒྱས་པར་འདོད་ན། ། ཆག་ཚང་ཀུ་བའི་བདུད་རྩི་ཡིས། ། མགོ་བོ་ཉམས་པ་སོས་གྱུར་ཅིག གཟེ་མ་
འཔར་ཆེན་བདུད་རྩི་ཡིས། ། སྐྲ་ལོ་ཉམས་པx། ། མུ་ཏིག་ཤེལ་གོxi ། ཀླད་པv། ། སྤུ་ཤེལ་རྩེ་ཡི ། ། རྣ་
བx། ། ཁྲ་བོ་གཟི་ཡི། ། སྤྱན་ཆགx། རྒྱ་སྤོས་དྲི་ཡིན། ། སྣ་ནིxi ། མགྲོན་བུ་དཀར་པོའིx། ། སོ་ནི། །
ལེབ་རྒན་དར་གྱིx] ། ལྗགས་ནིx། ། བུ་རམ་ བཟང་པོའིx] ། ཤ་ ནིx། ། སྙིང་པོ་ཞོ་ ཤུའིx། ། དོན་
སྙིང་། ། རྒྱ་མཚོ་སྦུ་བའིx། ། གློ་བ། ། གུར་གུམ་དཀར་པོའིx། ། མཆིན་པ ། མཁལ་མ་ཞོ་ཤའིx། །
མཁལ་མx། ། བཙོད་མདུད་དམར་པོའིx། ། རྒྱུ་མx། ། དབང་པོ་ལག་པའིx། ། ལག་པx། ། ཆུ་སྲིན་སྡར་
མོའིx། ། རྐང་པx། ། དུང་དཀར་གཡས་འཁྱིལ ། ། རུས་པx ། མཚལ་ཆེན་ད་ཆུའིx། ། ཁྲག་ནི ། །
རས་སྐུད་དམར་པོའིx། ། ཚེ་སྲོགx{ རྨ་བྱའི་མདོངས་ཀྱི། ། བཀྲག་དམངསx། ། རིན་ཆེན་སྣ་ལྔའིx།
ནོར་ནིx། ། འབྲུ་སྣ་ལྔ་ཡི་བདུད་རྩི་ཡིས། ། ཡུལ་ཁམས་ཉམས་པ་སོས་གྱུར་ཅིག ། ཅེས་དང་སྔགས་བརྗོད་
ཅིང་རྩི་སྨན་གྱི་བུམ་ཆུ་གཟུགས་འགྲོས་རྣམས་ལ་གཏོར། དེ་ནས་འཕྲིན་ལས་བཅོལ་ཞིང་འདོད་དོན་གསོལ་བ་
ནི། ། ། ། ཀྱི་ཀླུ་ཆེན་བརྒྱད་དང་ཀླུ་རིགས་བཞི། ། ཀླུ་བདུད་ཀླུ་བཙན་ཐམས་ཅད་དང་། ། ས་བདག་ས་སྲིན་ལ་
སོགས་པ། ། ཁྱེད་རྣམས་ལ་ནི་མཆོད་གཏོར་ཚོགས། ། ཕུལ་ནས་འཕྲིན་ལས་བཅོལ་བ་ལ། ། བདག་དང་རྒྱུ་
སྦྱོར་ཡོན་བདག་ཀུན། ། བྱ་བ་མང་ཞིང་སྤྱོད་རྩིང་བས། ། ས་བརྐོས་བྲག་བཤིག་ན་སློག་ཅིང་། ། རྡོ་བཅག་ཆུ་
394

༄༅། ། ས་བདག་གདོན་དགྲོལ་ཉེས་པ་ཀུན་སེལ་ཕན་བདེའི་འབྱུང་གནས། །
དཀྲུགས་ཤིང་རྣམས་བཅད། ། མི་གཙང་ཐབ་གཞོབ་བྱས་གྱུར་པས། ། ཀླུ་གཉན་ས་བདག་ཁྱེད་རྣམས་ཀྱི། །
ལུས་དང་ཡན་ལག་དོན་སྙིང་དང༌། ། དབང་བོ་ལོངས་སྤྱོད་ཉམས་པ་དང་། ། ཐུགས་དང་སྤྱན་ཟུར་ལ་ཕོག་
པའི། ། ཉེས་པ་ཐམས་ཅད་སོས་གྱུར་ཅིག ། དེ་ལྟར་གསོས་པས་ཁྱེད་རྣམས་ཀྱི། ། མཐོང་དུག་རེག་དུག་མཆེ་
བའི་དུག ། ཁ་རླངས་དུག་དང་སྦྱར་དུག་གིས། ། བསྐྱེད་པའི་མཛེ་འབྲས་ཤུ་བ་དང་། ། ཕོལ་མིག་བས་ལྡག་
གཡན་པ་དང་། ། མེ་དཔལ་དྲེག་གྲུམ་རྐང་པ་དང༌། ། དམུ་ཆུ་ལ་སོགས་ནད་རྣམས་ཀུན༔ ། མི་འབྱུང་ཞི་བར་
མཛད་དུ་གསོལ། ། ཞེས་དང་། གདེངས་ཀའི་ཕྱག་རྒྱ་བྱས་ཏེ་དམ་ཚིག་བསྒྲག་པ་ནི། ཧཱུྃ༑ ང་ནི་འཇིག་རྟེན་
དབང་ཕྱུག་སྟེ། ། ཀླུ་རྒྱལ་འཁོར་དང་བཅས་པ་ཀུན། ། ཆོས་བཤད་བདེན་ཚིག་ཉན་པར་གྱིས། ། གལ་ཏེ་
བདེན་ཚིག་མི་ ཉན་ན། ། རིག་སྔགས་རྒྱལ་པོའི་བཀའ་བཅག་པས། གསོ་བའི་སྨན་རྣམས ཐམས་ ཅད་
ཀུན། ། མཚོན་ཆའི་ཆར་དུ་གྱུར་ནས་ནི། ། ལུས་ཀྱི་གནད་ལ་གཟིར་བར་བྱེད། ། བཅད་ཅིང་བཅད་ཅིང་
དུམ་བུར་འགྱུར། ། མངར་གསུམ་ལ་སོགས་གཏོར་མ་ཡང་། ། དུག་ཆེན་ཧ་ལ་ཧ་ལར་གྱུར། ། སྨྱོ་དང་རྨོངས་
པར་གྱུར་ནས་ནི། ། ཚ་བ་ཆེན་པོས་གཟིར་བར་བྱེད། ། དེས་ན་དུས་རྣམས་ཐམས་ཅད་དུ། ། དམ་ཚིག་འདི་
ནི་རྟག་ཏུ་སྲུངས། ། ཨོཾ་ཨཱ་ཧཱུྃ སིདྷ་ཧ་ནཱ་ད་ས་མ་ཡ་རཀྵ་རཀྵ་ཧཱུཾ་ཕཊ། ཅེས་བརྗོད་དེ་དམ་ལ་བཞག་གོ ། ། དེ་
ནས་དབང་བུམ་ཀྱི་ནང་གི་གཙོ་བོས་དབང་བསྐུར་བར་བསམ་པ་ལ་གཟུངས་རིང་ཐུང་གི་རྗེས་སུ། སརྦ་ནཱ་ག་
དུ ཁ་པྲ་ཤ་མ་ན་ཡེ་ཨ་བྷི་ཊི་ལྕེ་ཞེས་ལན་གསུམ་མམ་བདུན་ཀྱིས་ཀླུ་ལ་དབང་བསྒྱུར། ཡང་གཟུངས་ཀྱི་མཇུག་ཏུ།
སརྦ་ནཱ་ཀཱུ་ལ་པཉྩ་དུ་ཁ་པྲ་ཤ་མ་ན་ཡེ་ཨ་བྷི་ཏི་ཉྫ། ཞེས་པས་ཆུ་རིགས་བཞིའམ་ལྔ་དང༌། ཡང་དེའི་འཕྲོར། སརྦ་
བྷུ་མི་བ་ཏི་དུཁ་བྲ་ཤ་མ་ན་ཡེ་ཨ་བྷི་ཥི་ཉུས་ས་བདག་རྣམས་ལ་དབང་བསྐུར་བས་དགྱེས་ནས་སྲུང་སྦྱོང་བྱེད་པར་
བསམ་མོ། ། དེ་ནས་དབང་བུམ་གྱི་ཆུས་ལྷ་ལ། ཇི་ལྟར་བལྟམས་པ་ཙམ་གྱིས་ནི། ། ཚིགས་བཅད་ཅི་རིགས་ཀྱིས་
ཁྲུས་གསོལ་བྱས་ཏེ་ཆུ་བུམ་གཞོང་དུ་བླུགས་ནས་བསྒྲུབ་བྱ་ལ་ཁྲུས་བྱ་བ་དང༌། གཙུག་ན་ཡིད་བཞིན་ནོར་བུ་
ཅན། ། མིག་ནི་གདེང་བ་ལྟོ་འཕྱེའི་རིགས། ། བཟོད་དཀའི་དུག་རྣམས་ཕྱིར་བྱུང་ཞིང་། ། གཙོ་བོའི་སྔགས་
དང་རུ་རུ་སྤུ་རུའི་སྔགས་བརྗོད་པའི་རྗེས་ལ། སྦྱིན་པའི་བདག་པོའི་སྡིག་པ་དང་སྒྲིབ་པ་ཐམས་ཅད་ཤཱནྟཾ་ཀུ་རུ་
སཱཧཱ། དེ་བཞིན་དུ་སྦྱར་ཏེ། ནད་ཐམས་ཅདxརིམས་ཐམས་ཅདགདོན་ཉེ་བར་འཚེ་བxདུས་མ་ཡིན་པར་
འཆི་བའཁོནxགྲིབxབྱད་དང་བྱུར་ཐམས་ཅདx། སྐལ་པ་ངན་པx། རྨི་ལྟས་དང་མཚན་མ་ངན་པx!
མཚམ་མོ་ནག་མོའི་གདོན ། བདུད་ཀྱི་ཞགས་པx} གཤིན་རྗེའི་ཕོ་ཉx། བགེགས་དང་ལོག་འདྲེན ། ལོ་
སྐག་ཟླ་སྐག་ཞག་སྐག་དུས་སྐག་སོགས་མདོར་ན་བཀྲ་མི་ཤིས་པ་ཐམས་ཅད་ཤིནྟཾ་ཀུ་རུ་སྭཱཧཱ། ལུས་ཅན་མགོ་བོ་ཐ་
395

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དད་ལ། ། ཞེ་སྡང་དྲག་པོ་རྒྱལ་བོའི་རིགས། ། རིགས་བཞི་ཀླུ་བརྒྱད་ཡིད་ཀྱི་དུག ། བཟོད་དཀའི་དུག་རྣམས་
ཕྱིར་གྱུར་ཅིག ། གཤེད་ལ་གནས་པ་འཛངས་པའིx། ། གཙང་མ་ཕལ་ལ་གནོད་མི་བྱེད། ། ཀླུ་བྲན་འབུམ་སྡེ་
རེག་པའི་དུག། བཟོད་དཀའི་དུག་རྣམསx། ། ཞེ་ངན་གནག་པ་བྱོལ་སོང་རིགས། ། རྨིག་བཞི་ལྕགས་ལ་ན་
བུན་འཐེབ། ། གཉན་ཆེན་འབུམ་སྡེ་ཁ་རླངས་དུབ། ། བཟོད་དཀའི་དུགx། ། དམན་པའི་ཆ་འཛིན་ཞེ་སྡང་
ཅན། ། བདེན་པ་མི་ཉན་ཀུན་ལ་གནོད། ། ས་བདག་སྡེ་བཞི་མཆེ་བའི་དུག བཟོད་དཀའི་དུགx/ དྲེག་པ་
སྡེ་བརྒྱད་འབར་བ་ཡི། ། གླེན་པ་ང་རྒྱལ་མཐུ་བོ་ཆེ། ། འགྲོ་བ་འདི་ལ་གང་གནོད་པ། ། བཟོད་དཀའི་
དུག ། སྦྱོར་གཞན་རབ་ཏུ་འཕྲོས་པའི་ཕོ་ཉ་ནི། ། སྤྲུལ་བ་འབུམ་སྡེས་འགྲོ་ལ་གནོད་པ་སྐྱེལ། ། སྨན་དང་
སྔགས་དང་ཕྱག་རྒྱ་ཏིང་འཛིན་གྱིས། ། བཟོད་དཀའ་མི་ཟད་དུགxཕྱུང་ཞིག ། ཅེས་བརྗོད་ཅིང་བཀྲུའོ། །
བྱབ་པ་ནི་ཁར་ཆུ་ཅུང་ཟད་བཟུང་སྟེ། རྨ་བྱའི་མདོངས་ཀྱི་སྟེང་དུ་ཟླ་བའི་དཀྱིལ་འཁོར་ལ་ཨོཾ་ཨཱ༔ ཧྲི་སིདྷ་ན་ད་ཧཱུྃ་
ཕཊ་ཅེས་སྔགས་མེ་ལྟར་འབར་བའི་འོད་ཟེར་ཀྱིས་སྔར་བཀྲུས་པས་མ་དག་པའི་ནད་གདོན་རྣམས་བྱབ་ཞིང་དེད་
ནས་ཁ་ནང་གི་ཆུ་ལ་ཐིམ་པར་གྱུར། དེ་ནས་གོང་ལྟར་ཤིནྟཾ་ཀུ་རུའི་གནས་སུ་ཨ་པ་ན་ཡེ་སྭཱཧཱ་ཞེས་སྦྱར་བས་བྱབ་
སྟེ་མཐར་ཁའི་ཆུ་བཀྲུས་པའི་ཆུའི་ནང་དུ་འདོར་རོ། ། སྲུང་བ་ནི༔ ཁྱེད་ཀྱི་སྤྱི་བོ་ལ་སོགས་པའི་གནས་རྣམས་སུ་
རྡོ་རྗེ་རྒྱ་འགྲམ་དུ་བཞག་པས་རྡོ་རྗེ་བསྐོན་ཏེ་ཕྱིན་ཆད་གནོད་པ་ཐམས་ཅད་ཀྱིས་མི་ཚུགས་པར་གྱུར་ཅེས་བརྡ་
སྤྲད་ནས་རྡོ་རྗེ་དེ་བཞིན་དུ་བཞག་ལ་ངག་ཏུ་སྔགས་དང་སྡིག་པ་དང་སྒྲིབ་པ་ཐམས་ཅད་ལས་སྲུང་ཞིང་རཀྵ་རཀ་
ཡེསྭཱཧཱ། དེ་བཞིན་དུ་གཞན་ལ་སྦྱར་ནས་བརྗོད་ཅིང་། སེངྒེའི་སྒྲའི་སྔགས་བཟླས་པའི་སྲུང་སྐུད་དཀར་པོ་
བཏགས་ཏེ། རྒྱལ་བ་སྲས་བཅས་བདེན་པའི་བྱིན་བརླབས་དང་། ། རྗེ་བཙུན་སེངྒེའི་སྒྲ་ཡི་ཐུགས་རྗེ་ཡིས། །
འགྲོ་བ་འདི་ལ་བདག་གིས་བསྲུངས་ཟིན་གྱིས། ། འདི་ལ་སུས་ཀྱང་གནོད་པ་མ་བྱེད་ཅིག ། རཀྵ་རཀྵ་ཡེ་སྭཱཧཱ་
དེ་ནས་རྩ་བ་དང་བརྒྱུད་པར་བཅས་དཔལ་ལྡན་བླ་མ་དམ་པ་རྣམས་ཀྱི་བདེན་པ་དང་། སངས་རྒྱས་ཀྱིx། ཆོས་
ཀྱིx། དགེ་འདུན་གྱིx། ཡི་དམ་དཀྱིལ་འཁོར་གྱི་ལྷ་ཚོགས་ཀྱིx། ཁྱད་པར་དུའང་རྗེ་བཙུན་སེང་གེའི་སྒྲའི་
ཐུགས་རྗེ་དང་། ཆོས་སྐྱོང་སྲུང་མ་ཐམས་ཅད་དང་ཀླུའི་རྒྱལ་པོ་རྣམས་ཀྱི་མཐུ་དང་བདེན་པའི་བྱིན་གྱིས་
བརླབས་ཀྱིས་སྦྱིན་བདག་འཁོར་དང་བཅས་པ་རྣམས་ཀླུ་གཉན་ས་བདག་གི་གནོད་པ་དང་ནད་གདོན་བར་ཆད་
མི་མཐུན་པའི་ཕྱོགས་ཐམས་ཅད་ལས་རྒྱལ་བར་གྱུར་ཅིག ཛ་ཡ་ཛ་ཡ། སིདྡྷི་སིདྡྷཾ། ཕ་ལ་ཕ་ལ་ཧོ བགེགས་
རིགས་སྟོང་ཕྲག་སོགས་དང་། ཉིན་མོ་བདེ་སོགས་ཀྱིས་ཤིས་བརྗོད་བྱའོ། ། དེ་ནས་བགེགས་གཏོར་ལ་གསོས་ཏེ་
བྱིན་གྱིས་བརླབས་ལ། གོང་ལྟར་སྤོ་གོང་ཀ་རི་ནས་ས་པ་རི་ཝ་རི་ཨ་ཀཱ་རོའམ་ན་མ སོགས་ཀྱིས་ཕུལ་ཏེ། སྔར་
396

༄༅། ། ས་བདག་གདོན་དགྲོལ་ཉེས་པ་ཀུན་སེལ་ཕན་བདེའི་འབྱུང་གནས། །
ལྟར་རམ་སྤྲོ་ན། གང་ཞིག་མཚན་མོ་རྒྱུ་བ་ཡི། ། ཞེས་སོགས་བརྗོད་ཅིང་། དེའི་ཚེ་ས་བདག་གདོན་ཀུན་རང་
གནས་དེངས། ། ཞེས་བསྒྱུར། ཡང་ན་སྔ་མ་ལྟར་བྱས་ཏེ། མ་རྙེད་ཅེས་སོགས་ཀྱིས་བཟོད་གསོལ་གྱི་མཇུག་ཏུ།
ཨོ་བྷུ་མི་པ་ཏི་ས་པཱ་རི་ཝ་ར་བཛྲ་མུ ས་བདག་འཁོར་བཅས་རང་གནས་སུ་གཤེགས་པར་གྱུར་ཅེས་བརྗོད་ཅིང་སེ་
གོལ་གདབ་སོ། ། དེ་ནས། ། ད་ནི་ཀླུ་རྣམས་གཤེགས་སུ་གསོལ། ། རྒྱལ་རིགས་དཀར་པོ་ཤར་དུ་གཤེགས། །
བྲམ་ཟེ་སེར་པོ་ ལྷོ་རུ་གཤགས། ། རྗེ་རིགས་དམར་པོ་ནུབ་དུ་གཤེགས། ། དམངས་རིགས་སྔོན་པོ་བྱང་དུ་
གཤེགས། ། གདོལ་བ་ནག་པོ་འཚམས་སུ་གཤེགས། ། ས་ཡི་བདག་པོ་ས་ལ་གཤེགས། ། རྡོ་ཡི་བདག་པོ་རྡོ་ལ་
གཤེགས། ། ཆུ་ཡི་བདག་པོ་ཆུ་ལ་གཤེགས། ། ཤིང་གི་བདག་པོ་ཤིང་ལ་གཤེགས། ། རང་རང་སོ་སོའི་གནས་
སུ་གཤེགས། ། སརྦ་ནཱ་ག་རཱ་ཛཱ་ས་པཱ་རི་ཝ་ར་བཛྲ་མུ ཀླུ་རྒྱལ་འཁོར་བཅས་རང་གནས་སུ་གཤེགས་པར་གྱུར།
ཅེས་བརྗོད་ཅིང་གཤེགས། དེ་ནས་སློབ་དཔོན་གྱིས་བུམ་ཆུ་འཐོར་ཞིང་རོལ་མོའི་སྒྲ་དང་བཅས་བཤེགས་གཏོར་
ཀླུ་དང་ས་བདག་གི་གཟུག་ལ་གཏོར་མ་རྣམས་རིམ་པ་བཞིན་དུ་བསྡུས་ནས་བརྫངས་ཏེ། གཟུགས་བརྙན་རྣམས་
ནི་ཆུ་བོ་ཆེན་པོར་དོར་ཏེ་བྱ་ཁྱིས་མི་ཟ་བར་བྱའོ། ། མཐར་འགྲོ་བའི་ཚེ་འོད་ཀྱི་ར་བ་དགྲོལ་བར་བསམས་ཤིང་།
གང་དུ་སླེབས་པ་དང་མདུན་བསྐྱེད་ལ་བཏངས་རག་གི་མཆོད་བསྟོད་བཟོད་གསོལ་དང་། རྟེན་ཡོད་ན་བརྟན་
བཞུགས་དང་མེད་ན་གཤེགས་གསོལ་གསོལ་གདབ་བསྔོ་སྨོན་ཤིས་བརྗོད་རྣམས་བྱའོ། ། ཞེས་ས་བདག་གདོན་
དགྲོལ་ཇི་ལྟར་བྱ་བའི་ཚུལ་འདི་ནི། པཎ་ཆེན་རིན་པོ་ཆེའི་གསུང་གི་རྗེས་སུ་འབྲང་བ་ཡིན་ཡང་། དེར་བདག་
མདུན་མཉམ་དུ་མཛད་པ་ནི་གཞན་གྱིས་བློས་འཆུན་དཀའ་བར་མ་ཟད། དེའི་རྐྱེན་ཀྱིས་འཁྲུགས་བསྡེབས་དགོས་
པ་མང་དུ་སྣང་ཞིང་། དེ་བློ་ཆུང་གཞན་གྱིས་བྱེད་དཀའ་བས་ཕྱག་ལེན་དངོས་གཙང་མི་འོང་བར་མཐོང་ནས་
བདག་གིས་འདིའི་ཆོ་ག་ཞིག་སྔར་བྲིས་ཟིན་ཀྱང་འདིར་སླར་ཡང་བར་དུ་བརྐོ་ཆེད་འཁྲུགས་བསྡེབས་དང་ཁ་སྐོང་
དགོས་པ་འགའ་རེ་སྣང་བ་རྣམས་བྱས་ཏེ་ཆོ་ག་གསུམ་བསྐྱེད་མ་གཏོགས། གཞན་དེ་བཞིན་དུ་ཤཱཀྱའི་དགེ་སློང་
བཤད་སྒྲུབ་མིང་ཅན་གྱིས་རྗེ་བཙུན་གྱི་འཕྲིན་ལས་སྤེལ་བ་དང་སྙིགས་དུས་ཀྱི་མི་རྣམས་སྤྱོད་པ་ངན་པའི་དབང་
གིས་ས་བདག་ཀླུ་གཉན་གྱི་གནོད་པ་མང་དུ་འབྱུང་བར་བཤད་པས། དེ་དག་ལ་ཡང་ཕན་ན་སྙམ་པའི་བསམ་པས་
ཅོ་ནེའི་དགོན་ཉིད་དུ་བསྒྲིགས་པའི་པར་ཡིག་པ་དགེ་སློང་བཀྲ་ཤིས་སོ། ། མངྒ་ལཾ། །
397

༄༅། ། སྒྲོལ་མདོས་བར་གཅོད་མུན་སེལ་ཞེས་བྱ་བ་བཞུགས་སོ། །
གང་གིས་ཞབས་པད་གུས་བསྟེན་ཅིང་། ། མཆོད་པར་བྱེད་པ་དེ་ཀུན་ཀྱང་། ། ཕོངས་པའི་སྡུག་བསྔལ་
མཐའ་དག་ལས། ། མངོན་སྐྱོབ་སྒྲོལ་མའི་ཞབས་ལ་འདུད། ། འདིར་སྒྲོལ་མདོས་ཇི་ལྟར་བྱ་བའི་ཚུལ་བཤད་
པར་བྱ་སྟེ། དེ་ལ་ཡང་རྒྱས་བསྡུས་མི་འདྲ་བ་འགའ་རེ་སྣང་བ་ལས་འབྲིང་བོའི་དབང་དུ་བྱས་ནས་འཆད་དོ། །
འདིའི་ལོ་རྒྱུས་ནི་གཞན་དུ་ཤེས་པར་བྱ་ལ། དགོས་པ་ནི་བྱད་ཁ་དང་གོད་ཁ་གཅོད་པ་དང་གདོན་བགེགས་ཀྱི་
གནོད་པ་བཟློག་པ་དང་རིམས་ནད་ཞི་བར་བྱེད་པ་སོགས་མདོར་ན་མི་མཐུན་པའི་ཕྱོགས་ཐམས་ཅད་ཞི་བར་བྱེད་
པ་དང་། འདོད་དོན་རྣམས་འགྲུབ་པར་འགྱུར་བའོ། ། བརྒྱུད་པ་ནི་ཇོ་བོ་ནས་བཀའ་གདམས་གོང་མ་རྣམས་
དང་ད་ལྟའི་བར་གྱི་ས་དགེའི་བླ་ཆེན་དག་གིས་ཕྱག་ལེན་དུ་མཛད་དེ་དར་རོ། ། ཆོ་ག་ལ་སྦྱོར་བ་དང་། དངོས་
གཞི་གཉིས་ལས་དང་པོ་ནི། གནས་ཁང་ཡིད་དུ་འོང་བ་གང་རུང་དུ་སྟེགས་ཇི་ལྟར་འཚམ་པ་ལ་དྲི་བཟང་བྱུཊ་ཏེ་
རྡུལ་ཚོན་ནམ། ཤོག་རས་སོགས་ལ་གྲུབ་བཞི་སྒོ་བཞི་བའི་དབུས་སུ་པདྨ་འདབ་མ་བརྒྱད་བྲིས་པའི་ལྟེ་བར་མཉྫི་
སོགས་སྟེགས་ཀྱི་སྟེང་དུ་རྗེ་བཙུན་མའི་སྐུ་བྱིན་ཅན་བཞུགས་སུ་གསོལ་ལ། དེ་ཉིད་ཀྱི་དབུ་འོག་ཏུ་དར་དཀར་གྱི་
གུར་ཕུབ། མཐར་ཆུ་གཅིག་ཉེར་སྤྱོད་ཚང་བ་ཉེར་གཅིག་གམ་ཅི་འབྱོར་གཙང་མར་བཤམ། པད་འདབ་ཅན་
ནམ་སྐེད་དཀྲིས་ཅན་གྱི་གཏོར་མ་བཞི། རྗེ་བཙུན་མའི་གཡས་གཡོན་གང་རུང་དུ་མདོས་གདན་གྱི་སྟེང་དུ་གསེར་
སྐྱེམས་བརྡར་ནས་བསུས་བའི་འཇིམ་པ་ལ། སྤེའུ་སྤེ་ཞོལ་ལྕགས་རི་དང་བཅས་པ་ཇི་ལྟར་འཚམ་པ་ཞེས་འབྱུང་
བའི་དོན་ལ་ཕྱག་ལེན་ཅུང་མི་འདྲ་བ་རེ་མཛད་པ་མཐོང་ཞིང༌། ཁ་ཅིག་སྤེའུ་སྤེ་ཞོལ་ཅེས་པ་ནི་གཙང་སྐད་དེ་རྒྱུ་
མཁར་ལན་ཀན་དང་བཅས་པ་ལྟ་བུའོ་ཞེས་འདོད་པ་ནི་འཐད་པར་མངོན་ནོ། ། ཇི་ལྟར་འཚམ་པ་ནི་མཁར་གྱི་
དཔངས་སོར་བཞི་སོགས་ཇི་ལྟར་རིགས་པར་བྱས་པའི་ནང་གི་དབུས་ཅུང་ཟད་མཐོ་བར་ཟན་ལས་བྱས་པའི་ངར་
མི་མཐོ་གང་བ་གསེར་གཡུའི་རྒྱུན་གྱིས་སྤྲས་པ་རྟ་ལ་ཞོན་པ་བྱའོ། ། ཁ་ཅིག་འདི་ནི་ཐོག་ཁང་ནང་དུ་བྱེད་དོ། །
པཎ་ཆེན་གྱི་དེར་གཡོན་དུ་ནམ་མཁའ་དང་རྒྱང་བུ་གསུམ་གསུམ་ཞེས་འབྱུང་ཡང་། གཞུང་གཞན་གསུམ་ན་
གཡས་གཡོན་མདུན་རྒྱབ་རྣམས་ལ་ནམ་མཁའ་དང་རྒྱང་བུ་གསུམ་རེ་བྱ་བར་བཤད་པ་ལྟར་འཐད་ཅིང་། ཕོ་
398

༄༅། ། སྒྲོལ་མདོས་བར་གཅོད་མུན་སེལ། །
གདོང་མོ་ག་དོང༌། མདའ་ཁྲུ་ཕང་ཁྲོ་རྣམས་ཀྱང་གསུམ་གསུམ་ལས་མི་ཆུང་བ་འཛུགས། འཇུག་ཚུལ་ལ་མི་མཐུན་
པ་ཡོད་ཀྱང་། ལྕགས་རིའི་ནང་ངོས་ཟུར་བཞི་ནས་ཀ་བ་ལྟ་བུ་དཔངས་ཁྲུ་གང་བ་བཞི་བཙུགས་པའི་སྟེང་དུ་སོ་
འདེབས་ཀྱི་གདུང་བྱས་པ་ལ་ཕྱོགས་བཞིར་ནམ་མཁའ་དང་རྒྱང་བུ་སོགས་བཙུགས་ན་ལེགས་ཤིང་མདོས་སྤྱི་དང་
ཡང་མཐུན་ལ་འོག་ཏུ་ཡིད་འོང་ཁང་བ་སྤྲེའུ་ཞོལ་དང་ཞེས་དང་མཐུན་སྙམ་མོ། །དབུས་ཀྱི་ངར་མིའི་ལུས་ཀྱི་
གཡོན་དུ་ནམ་མཁའ་དང་རྒྱུང་བུ་ཆུང་ངུ་རེ་གཉིས་འཛུག་དགོས་པ་ནི་ལོག་ཏུ་རྣམ་རྒྱང་ལྡེམ་པས་སྐུ་ལ་བརྒྱན། །
ཞེས་པས་ཀྱང་བསྟན་ནོ། ། གསེར་སྐྱེམ་བསྲེས་པའི་ཟན་ཀྱི་ངར་མི་སུམ་ཅུ། མཛོ་རྟ་གནག་ལུག་རི་དྭགས་བྱི་བ་
སོགས་ས་ལ་འཛུལ་དགུ་དང༌། བྱ་བྱིས་སོགས་གནམ་ལ་འཕུར་དགུའི་གཟུགས་དང་། འབྲུ་སྨན་རིན་ཆེན་ཟས་
གོས་དར་སྣ་སོགས་མཁོ་དགུའི་ཡོ་བྱད་ཀྱིས་ལྕགས་རིའི་ནང་འགེང༌། ལ་དགུ་ལུ་དགུའི་ཆུ་སྣ་ཡང་འཚོགས་པར་
བྱས་ལ། མདུན་དུ་ཆུ་གཉིས་ཉེར་སྤྱོད་གཏོར་མ་རྣམས་ཅི་འབྱོར་དང་། པད་འདབ་ཅན་གྱི་གཏོར་མ་དྲུག་རྣམས་
བཤམ། ཕྱོགས་བཞིར་མདའ་དར་རེ་རེ་འཛུག་པའམ་མིན་ཀྱང་ནམ་མཁས་འཐུས་ལ། གཞན་ངར་མིའི་སྟེང་དུ་
དར་དཀར་གྱི་གུར་འབུབས་པར་བཤད་པའི་དོན་འབུབས་ཚུལ་མི་འདྲ་བ་མཐོང་སྟེ། ཁ་ཅིག་ལྕགས་རིའི་ནང་
ངོས་ནས་བཟུང་སྟེ་ཤོ་གུ་ལ་གུར་ལྟ་བུའི་ཁང་བ་གྲུ་བཞི་བ་གཅིག་གིས་གོ་ཆོད་པ་བྱས་ནས་དབུས་སུ་སྲོག་ཤིང་དང་
བཅས་པའི་མདའ་དར་རམ་ནམ་མཁའ་འཛུགས། ཁ་ཅིག་ཕྱི་ནང་གཉིས་བྱས་པའི་ནང་མ་མཐོ་བ་ཁང་བརྩེགས་
ཀྱི་ཚུལ་དུ་བྱས་ནས་སྔར་ལྟར་འཛུག་པ་དང་། ལ་ལ་ནི་སྐུད་པ་ལས་གུར་དང་ཁང་བརྩེགས་ལྟ་བུ་དང་། གཞན་
དག་ནང་གི་ངར་མིའི་སྟེང་དུ་དར་དཀར་དང་ཤོ་གུ་ལས་གུར་ཕུབ་བྱེད་པ་སོགས་དུ་མ་མཐོང་ངོ༌། ། དེ་དག་གི་
གང་བྱས་ཀྱང་འགལ་བ་ཆེར་མེད་མོད་འོན་ཀྱང་དབུས་ཀྱི་ངར་མིའི་མཐའ་ནས་སོར་བཞི་རེ་ཙམ་སོང་བའི་ཕྱོགས་
བཞིར་སྙུག་མ་སོགས་ཕྱི་མ་ལས་མཐོ་བར་བཙུགས་ཏེ། ཕྱོགས་བཞི་ནས་བརྟན་པའི་ཐབས་བྱས་པའི་སྟེང་དུ་དར་
དཀར་དང་ཤོག་དཀར་གྱི་གུར་གྲུ་བཞི་དབུས་མཐོ་བ་ལ་སྔར་ལྟར་མདའ་དར་སོགས་བཙུགས་ན་ལེགས་སམ་སྙམ་
སྟེ་ལག་ལེན་མི་འདྲ་བས་རང་གིས་ཀྱང་དཔྱད་པར་བྱའོ། ། གཉིས་པ་དངོས་གཞི་ལ་སྐྱབས་འགྲོ་སེམས་བསྐྱེད་
ཚད་མེད་བཞི་བསྒོམ་པ་སྔོན་དུ་བཏང་ནས། ཚོགས་ཞིང་ནི། རང་ཉིད་སྐད་ཅིག་གིས་སེང་ལྡེང་ནགས་ཀྱི་སྒྲོལ་
མ་ཞལ་གཅིག་ཕྱག་གཉིས་པའི་སྐུ་བཞེངས་པར་གྱུར། ཚོགས་ཞིང་དང་བདག་བསྐྱེད་ཀྱི་མཆོད་པར་ལྷན་ཅིག་
བྱིན་གྱིས་བརླབ་པ་ནི། ཨོཾ་བཛྲ་ཨ་མྲྀ་ཏ་ནས། ཧཱུྃ་ཕཊ་ཀྱིས་བསངས། སྭ་བྷཱ་ཝས་སྟོང་པར་སྦྱངས། སྟོང་བའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བར་མཆོད་ཡོན།
ཞབས་བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས་རོལ་མོ་རྣམས་དང་ཤིང་ཐོགས་པ་མེད་
པ་ནམ་མཁའ་དང་མཉམ་པར་གྱུར། ཨོཾ་ཨགྷཾ་ཨཱཿ ཧཱུཾ་ནས་ཤཔྟ་ཨཱ༔ ཧཱུྃ་གི་བར་སྦྱར་ཏེ་བྱིན་གྱིས་བརླབས་ལ།
399

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རང་ཉིད་རྗེ་བཙུན་མར་གསལ་བའི་ཐུགས་གའི་ཧཱུྃ་ཡིག་ལས་འོད་ཟེར་འཕྲོས་རང་བཞིན་གྱི་གནས་ནས་རྗེ་བཙུན་
སྒྲོལ་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ལྷ་
དང་ལྷ་མིན་ཅོད་པཎ་གྱིས། ། ནས་སྒྲོལ་མ་ཡུམ་ལ་ཕྱག་འཚལ་ལོ། ། ན་མོ་ཨཱརྱ་ཏཱ་རེ་མཎྜལ་g ཨོཾ་ཨཱརྱ་ཏཱ་རེ་ས་
བཱ་རེ་ཝ་ར་ཨབྷཾ་པྲ་ཏཱི་ཙྪ་ཧཱུཾ་སྭཱཧཱ། ནས་ཤཔྟའི་བར་གྱིས་མཆོད། དཀོན་མཆོག་གསུམ་ལ་ནས་སངས་རྒྱས་འགྲུབ་
པར་ཤོག ། ཅེས་པ་ལན་གསུམ་དང༌། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག སོགས་ཚན་
མེད་བཞི་བསྒོམ་མོ། དེ་ནས་བདག་མདུན་གཉིས་ལ་ལྷ་དྲུག་བསྐྱེད་ཆོ་ག་གསུམ་བསྐྱེད་གང་བྱས་ཀྱང་རུང་ཞིང་།
མདོས་ཆོག་སྔ་མ་དག་ལས་ལྷ་དྲུག་བསྐྱེད་མཛད་དོ། ། འདིར་འཇུག་པ་བདེ་ཆེད་ཆོ་ག་གསུམ་བསྐྱེད་བྱ་སྟེ། དེ་ནི་
ཨོཾ་སྭ་བྷཱ་ཝས་སྦྱངས། སྟོང་བའི་ངང་ལས་པཾ་ལས་སྣ་ཚོགས་པདྨའི་ལྟེ་བར་ཨ་ལས་ཟླ་བའི་དཀྱིལ་འཁོར་ཉ་གང་བ་
དེའི་སྟེང་དུ་ཏཱཾ་ཡིག་ལྗང་སྔོན་ཡོངས་སུ་གྱུར་པ་ལས་ཨུཏྤལ་སྔོན་པོ་ཧཱུྃ་ཡིག་གིས་མཚན་པ། དེ་ལས་འོད་ཟེར་
འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས་རང་ཉིད་རྗེ་བཙུན་
སྒྲོལ་མ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་མ། གཡས་མཆོག་སྦྱིན་དང་གཡོན་དཀོན་མཆོག་གསུམ་
མཚོན་གྱི་ཕྱག་རྒྱ་མཛད་པའི་ཕྱག་གཉིས་ཨུཏྤལ་སྔོན་པོས་མཚན་པ་ཞི་ཞིང་འཛུམ་པ། སྒེག་པའི་ཉམས་ཅན།
མཛེས་ཤིང་ཡིད་འཕྲོག་པར་བྱེད་པ། དབུ་སྐྲ་རལ་བ་ཕྱེད་ཐོར་ཅོག་གི་ཚུལ་དུ་བཅིངས་ཤིང་། ལྷག་མ་ལན་བུར་
འཕྱང་བ། རིན་པོ་ཆེའི་དབུ་རྒྱན། མགུལ་རྒྱན། སྙན་རྒྱན་དོ་ཤལ་ལ་སོགས་པ་རིན་ཆེན་རྒྱན་སྣ་ཚོགས་པས་
སྤུས་ཤིང་། དར་གྱི་སྟོད་གཡོགས་དང་སྨད་གཡོགས་མཛེས་པར་གསོལ་བ། ཟླ་བའི་འོད་ཀྱི་རྒྱབ་ཡོལ་ཅན།
ཞབས་གཡས་བརྐྱངས་ཤིང་གཡོན་བསྐུམས་པའི་ཕྱེད་སྐྱིལ་གྱི་ཚུལ་དུ་བཞུགས་པ། འདིའི་ཆོ་ག་སྔ་མ་རྣམས་ལས་
མཚན་སོ་གཉིས་དང་དཔེ་བྱད་བརྒྱད་ཅུས་སྤྲས་པ་ཞེས་འབྱུང་ཡང་། གསང་འདུས་སོགས་གཞུང་གཞན་ནས་ལྷ་
མོ་ལ་དབུའི་གཙུག་ཏོར་དང་འདོམས་ཀྱི་སྦ་བ་སྦུབས སུ་ནུབ་པའི་མཚན་སོགས་འགའ་རེ་མེད་པར་བཤད་པས་
བརྟག་དགོས་པར་སྣང་ངོ༌། ། རང་གི་སྤྱི་བོར་ཨོཾ་དཀར་པོ། མགྲིན་པར་ཨཱ༔ དམར་པོ། ཐུགས་ཀར་ཧཱུཾ་སྔོན་
པོས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པོ་ཏ་ལ་དང་གཡུ་ལོ་བཀོད་པ་ལ་སོགས་པའི་
ཞིང་ཁམས་ནས་རྗེ་བཙུན་སྒྲོལ་མ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། པོ་
ཏ་ལ་ཡི་གནས་མཆོག ཅེས་པ་ནས་འགྲོ་བའི་དོན་དུ་གཤེགས་སུ་གསོལ། ། ཨོཾ་ཨཱརྱ་ཏཱ་རེ་ས་པཱ་རེ་ཝ་ར་ཨེ་ཧེ་ཧི་
བཛྲ་ས་མ་ཛཛཛ ཧཱུྃ་བཾ་ཧོ༔ དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་
ཟེར་འཕྲོས། དབང་གི་ལྷ་རྣམས་སྤྱན་དྲངས། ཨོཾ་བཉྩ་སྭཱ་ལ་ས་པཱ་རི་ཝ་ར་ཨརྒྱུ་ནས་ཤཔྟ་པྲ་ཏཱི་ཙྪ་ཧཱུྃ་སྭཱཧཱའི་བར་
430

༄༅། ། སྒྲོལ་མདོས་བར་གཅོད་མུན་སེལ། །
གྱིས་མཆོད། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་
པས་དེ་རྣམས་ཀྱིས་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ནས་ཤྲཱི་ཡེ་ཧཱུཾ་ཞེས་གསུངས་ཤིང་
སྤྱི་བོར་ནས་དབང་བསྐུར་བས་ལུས་གང་། དྲི་མ་དག ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
འོད་དཔག་མེད་ཀྱིས་དབུ་བརྒྱན་པར་གྱུར། དེ་ནས་ཨོཾ་ཨཱརྱ་ཏཱ་རེ་ས་པཱ་རི་ཝ་ར་ཨགྷཾ་ནས་ཤཔྟའི་བར་ཀྱིས་མཆོད་
ལ། ལྷ་དང་ལྷ་མིན་ཅོད་པན་གྱིས། ། ཞེས་སོགས་ཀྱིས་བསྟོད། རང་གི་ཐུགས་ཀའི་ཧཱུཾ་ཡིག་གི་མཐར་སྔགས་
འཕྲེང་ལས་འོད་ཟེར་འཕྲོས་སེམས་ཅན་ཐམས་ཅད་ཀྱི་ནད་གདོན་སོགས་ཀྱི་སྡུག་བསྔལ་ཞི་བར་བྱས། རྒྱལ་བ་
སྲས་བཅས་ཐམས་ཅད་ཀྱི་བྱིན་རླབས་ནུས་པ་ཐམས་ཅད་འོད་ཀྱི་རྣམ་པར་བཀུག་ནས་སྔགས་འཕྲེང་ལ་ཐིམ་པར་
གྱུར། ༀ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་ཡི་གེ་བཅུ་བ་གང་མང་བཟླ། མཐར་ཡིག་བརྒྱ་བརྗོད་དེ། སྔར་བཞིན་
མཆོད་ལ། བདག་གི་ཚེ་རབས་སྔོན་ནས་ཞེས་སོགས་ཀྱིས་བསྟོད། དགེ་བ་འདི་ཡིས་མྱུར་དུ་བདག ། ཅེས་
སོགས་ཀྱིས་སྨོན་ལམ་གདབ་པོ། ། དེ་ནས་མདུན་བསྐྱེད་ཀྱི་མཆོད་པ་རྣམས་སྔར་བཞིན་བསངས་སྦྱངས། བསྐྱེད་
ཅིང་བྱིན་གྱིས་བརླབ་པ་ཡིན་ལ། འོན་ཀྱང་འདིར་ཤཔའི་རྗེས་སུ་རླུ་བ་སོགས་འདོད་ཡོན་ལྔ་ཡང་བསྐྱེད་ཅིང་བྱིན་
བརླབ་བྱའོ། ། དེ་ནས་མདུན་གྱི་རྟེན་ལ་དམིགས་ཏེ། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་བའི་ངང་
ལས་རང་གི་མདུན་དུ་ཧཱུྃ་ལས་གཞལ་ཡས་ཁང་གྲུ་བཞི་སྒོ་བཞི་ལ་སོགས་པའི་མཚན་ཉིད་ཐམས་ཅད་ཡོངས་སུ་
རྫོགས་པའི་དབུས་སུ་པཾ་ལས་སྣ་ཚོགས་པདྨའི་ལྟེ་བར་ཨ་ལས་ཟླ་བའི་དཀྱིལ་འཁོར་ཉ་གང་བ། ཞེས་པ་ནས།
མཚན་པར་གྱུར། ཐུགས་ཀའི་ཧཱུྃ་ལས་འོད་ཟེར་འཕྲོས་པས་པོ་ཏ་ལ་ལ་སོགས་པའི་རང་གཞིན་གྱི་གནས་རྗེ་
བཙུན་སྒྲོལ་མ་ལ་ཡི་དམ་སངས་རྒྱས་བྱང་སེམས་ཆོས་སྐྱོང་སྲུང་མ་ཕྱོགས་སྐྱོང་སྡེ་བརྒྱད་འབྱུང་པོའི་ཚོགས་དང་
བཅས་པས་བསྐོར་བ་སྤྱན་དྲངས། འགྲོ་ཀུན་སྲིད་པའི་རྒྱ་མཚོ་ལས། ། རྨད་བྱུང་ཐུགས་རྗེའི་གྲུ་གཟིངས་
ཀྱིས། ། སྒྲོལ་བའི་ཐུགས་བསྐྱེད་དམ་བཅས་པ། ། སྒྲོལ་མ་འཁོར་བཅས་གཤེགས་སུ་གསོལ། ། པོ་ཏ་ལ་ཡི་
གནས་ནས་དོན་དུ་གཤེགས་སུ་གསོལ། ། བླ་མ་ཡི་དམ་མཆོག་གསུམ་དང་། ། བསྟན་སྲུང་སྡེ་བརྒྱད་རིགས་
དྲུག་མགྲོན། ། གདོན་ བགེགས་ འབྱུང་ བོ་ རྔན་འདྲེ་ སོགས། ། མཆོད་ སྦྱིན་ གནས་ འདིར་ གཤེགས་ སུ་
གསོལ། ། ཨོཾ་ཨཱརྱ་ཏཱ་རེ་ས་པཱ་རི་ཝ་ར་ཨེ་བྱེ་ཧི་ནས་ཛ ཧཱུྃ་བཾ་ཧོ༔ དམ་ཚིག་པ་དང་གཉིས་སུ་མེད་པར་གྱུར།
སླར་ཡང་ནས་རྗེ་བཙུན་མ་ལ་འོད་དཔག་མེད་ཀྱིས་དབུ་བརྒྱན་པར་གྱུར་བར་བསམས་ལ། མཆོད་པ་ནི། རབ་
འབྱམས་ཞིང་ན་ཡོད་པའི་མཆོད་ཚོགས་དང་། ། བདག་གིས་གུས་པས་བཤུམས་པའི་མཆོད་ཡོན་འདི། ། རྗེ་
བཙུན་སྒྲོལ་མ་འཁོར་དང་བཅས་པ་ལ། ། འབུལ་ལོ་བཞེས་ནས་དངོས་གྲུབ་མ་ལུས་སྩོལ། ། ཨོཾ་ཨཱརྱ་ཏཱ་རེ་ས་པཱ་
401

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རི་ཝ་ར་ཨརྒྱུ་པྲ་ཏཱི་ཙྪ་ཧཱུྃ་སྭཱཧཱ། ནས་དེ་བཞིན་དུ་སྦྱར་ཏེ་ཤཔའི་བར་དང་གཟུགས་མཆོག་སོགས་དང་ཆུ་བ་ནས་
སྦཎའི་བར་གྱིས་མཆོད་ལ། ལྷ་དང་ལྷ་མིན་སོགས་དང༌། ཨོཾ་རྗེ་བཙུན་མ། ནས་ཕྱག་འཚལ་བ་ནི་ཉི་ཤུ་རྩ་
གཅིག ། ཅེས་པ་ཉེར་གཅིག་བརྗོད་དེ་སྔགས་ཅི་འགྲུབ་དང་གྲུབ་ན་སྒྲོལ་མའི་མཚན་བརྒྱ་རྩ་བརྒྱུད་པ་ཡང་
འདོན་ཅིང་སླར་སྔར་བཞིན་སྔགས་ཙམ་གྱིས་མཆོད་པའམ། ཡང་ན་རྗེ་བཙུན་འཕགས་མ་སྒྲོལ་མ་དང་། །
ཕྱོགས་བཅུ་དུས་གསུམ་ཞེས་སོགས་ཡན་ལག་བདུན་པ་བྱས་ཀྱང་རུང་། དེ་ནས་གཏོར་མ་ཆ་བཞི་ལ་ཆབ་དྲན་ཏེ།
ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་བའི་ངང་ལས་ཧཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་
མཚོ་ཆེན་པོར་གྱུར། ཨོཾ་ཨཱཿ ཧཱུཾ་ལན་གསུམ་གཏོར་མ་དང་པོ་ཨོཾ་གུ་རུ་ཨཱུ ལ་མཱ་ལ་ཨ་ཀཱ་རོ་ཞེས་སོགས་ལན་གསུམ་
གྱིས་བླ་མ་དང་། གཉིས་པ་ཨོཾ་ཤྲཱི་རཏྣ་ཨ་ཀཱ་རོ་གསུམ་གྱིས་དཀོན་མཆོག་གསུམ་དང་། གསུམ་པ་ཨོ་ཨཱརྱ་ཏཱ་རེ་ས་
པཱ་རི་ཝ་ར་ཨ་ག་རོ་གསུམ་ཀྱིས་སྒྲོལ་མ་འཁོར་བཅས་དང་། བཞི་བ་ཨོཾ་ཤྲཱི་དྷམཱ བཱ་ལ་ས་པཱ་རི་ཝ་ར་ཨ་ཀཱ་རོ་གསུམ་
གྱིས་ཆོས་སྐྱོང་སྤྱི་ལ་འབུལ། ཡང་ན་རང་རང་གི་གཏོར་འབུལ་བཞིན་བྱས་ཀྱང་ཆོག་གོ ། དེ་ནས་ཨོཾ་ཨཱརྱ་ཏཱ་རེ་ས་
བཱ་རི་ཝ་ར་ཨགྷོ་ཅེས་སོགས་ཀྱིས་མཆོད་དེ། འདི་ལྟར། ཨོཾ་འཁོར་བ་ལས་སྒྲོལ་ཏཱ་རེ་མ། ། ཏུཏྟཱ་རེ་ཡིས་འཇིགས་
བརྒྱད་སྒྲོལ། ། ཏུ་རེས་ན་བ་རྣམས་ལས་སྒྲོལ། ། སྒྲོལ་མ་ཡུམ་ལ་ཕྱག་འཚལ་ལོ། ། རྗེ་བཙུན་འཕགས་མ་སྒྲོལ་
མ་དང་། ། ནས་ཀུན་ནས་དང་བས་ཕྱག་བགྱིའོ། ། ཁྱེད་ཀྱིས་བར་ཆད་རིམ་ནད་འབྱུང་བོའི་གདོན། ། དུས་
མིན་འཆི་དང་རྨི་ལྟས་མཚན་མ་ངན། ། འཇིགས་ཆེན་སྡུག་བསྔལ་བརྒྱད་སོགས་ཉེར་འཚེ་ཀུན། ། མྱུར་དུ་ཞི་
ཞིང་སྲུང་བར་མཛད་དུ་གསོལ། ། འཇིག་རྟེན་འཇིག་རྟེན་ལས་ནི་འདས་པ་ཡི། ། ནས་འགྲུབ་པར་མཛད་དུ་
གསོལ། ། ལྷ་མོ་ལ་གུས་ཡང་དག་ལྡན་པས། ། ནས་སོ་སོར་འཇོམས་གྱུར་ཅིག ། ཅེས་གསོལ་གདབ་བྱའོ། །
དེ་ནས་མདོས་གཏོར་མཆོད་པ་སོགས་བྱིན་གྱིས་བརླབ་པ་ནི། ཨ་མྲྀ་ཏས་བསངས་སྭ་བྷཱ་ཝས་སྦྱངས། སྟོང་བའི་
ངང་ལས་རང་གི་མདུན་དུ་རིན་པོ་ཆེ་ལས་གྲུབ་པའི་ཁང་བཟང་ལྕགས་རིས་བསྐོར་བ། དབུས་སུ་ཡོན་བདག་
འཁོར་བཅས་རྣམས་ཀྱི་གླུད་ངར་མི་ཕུང་ཁམས་སྐྱེ་མཆེད་ཡོངས་སུ་རྫོགས་པ། མཛེས་ཤིང་ཡིད་དུ་འོང་བ་དང་།
ནམ་མ་ཁའ་རྒྱང་བུ་མདའ་ཁྲ་ཕང་ཁྲ་ཕོ་གདོང་མོ་གདོང་གཏོར་མ་རིན་ཆེན་འབྲུ་སྨན་སོགས་འདོད་རྒྱའི་ཡོ་བྱད་
བཟང་ཞིང་གྱ་ནོམ་པ་ས་དང་བར་སྣང་ནམ་མཁའི་ཁྱོན་ཐམས་ཅད་གང་བར་གྱུར། ཨོཾ་ཨཱཿ ཧཱུཾ་ལན་གསུམ་ཨོ་
ཨགྷཾ་ཨཱཿ ཧཱུཾ་ནས་ཤཔྟ་ཨཱཧཱུཾ། ཨོཾ་སྭཱ་བྷ་ཝ་བི་ཤུདྡྷེ་དྷརྨཱ ཞེས་སོགས་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་
བརླབས་ལ། བདག་གི་བསམ་པའི་ནས་འབྱུང་གྱུར་ཅིག ། དེ་ནས་གཏོར་མ་ཆ་དྲུག་གི་དང་པོ་ཕྱོགས་སྐྱོང་ལ་
402

༄༅། ། སྒྲོལ་མདོས་བར་གཅོད་མུན་སེལ། །
འབུལ་བ་ནི། ཨོཾ་རུ་ཏྲ་ཡེ། ཨོཾ་ཤ་ཏ་ས་ཧ་སྲ་ཨ་ཀི་ཡེ། ཨོཾ་ཨགྷ་ཡེ། ཨོཾ་ཡ་མ་ཡེ། ཨོཾ་ནི་རེ་ཏེ་ཡེ། ཨོཾ་ཝ་རུ་ཎ་ཡེ།
ཨོཾ་བ་ཡ་བི་ཡེ། ཨོཾ་ཀུ་བེ་ར་ཡེ། ཨུབྷཾ་པྲ་ཧྥ་ཎ་ཡེ། སུ་རུ་གྲ་ཧ་ཨ་དྷི་བ་ཏ་ཨེ། ཙནྡྲ་ནཀྵ་ཏྲ་ཨ་དྷི་བ་ཏ་ཡེ། ཨོཾ་
ཨགྷ་བུ་ཐི་ཡི་བྷཱུ ཨ་སུ་རེ་བྷྱ ནཱ་གེ་བྷྱ ས་པཱ་རི་ཝ་ར་བྲ་ཝ་ར་སད་ཀ་རཾ་ཨགྷཾ་པྲ་ཏཱི་ཙྪ་སྭཱཧཱ་ནས་ཤཔྟའི་བར་དང་།
ཨོཾ་རུ་ཏཱ་ཡེ་ནས་ས་པཱ་རི་ཝ་ར་ན་མ སརྦ་ཏ་ཐཱ་ག་ཏ་བྷྱོ༔ བི་ཤུ་ནས་པ་ལིཾ་ཏ་ཡེ་སྭཱཧཱ། ལན་གསུམ་བསྡུ་ན་ཨོཾ་ད་ཤ་
དིཀ་ལོ་ཀ་པཱ་ལ་ས་པཱ་རི་ཝ་ར་ཞེས་སོགས་ཀྱིས་འབུལ། ། ཤར་ཕྱོགས་རྡོ་རྗེ་ཅན་ཏེ་ལྷ་ཚོགས་བཅས། ། གཏོར་མ་
འབུལ་བ་འདི་དག་བཞེས་སུ་གསོལ། ། མེ་དང་གཤིན་རྗེ་གདོན་བྲལ་སྲིན་པོའི་བདག ། ཆུ་བདག་རླུང་བདག་
ནོར་གྱི་བདག་པོ་སྟེ། ། དབང་ལྡན་ལྷ་སྟེ་འབྱུང་བོའི་བདག་པོ་དང་། ། སྟེང་གི་ཉི་ཟླ་ཚང་བ་ཆེན་པོ་དང་། །
ལྷ་རྣམས་ཀུན་དང་ས་ཡི་ཀླུ་རྣམས་དང་། ། རི་ཡི་ལྷ་དང་གནོད་སྦྱིན་ཚོགས་བཅས་ལ། ། སོ་སོ་སོ་སོར་གཏོར་མ་
འབུལ་བ་རྣམས། ། རབ་ཏུ་དགྱེས་པ་ཡིས་ནི་བཞེས་ནས་ཀྱང་། ། རང་དང་ཕྱོགས་སུ་ལེགས་པར་བཞུགས་
ནས་སུ། ། རང་གི་བུ་སྨད་མཛའ་བཤེས་གཉེན་འདུན་དང་། ། ནང་མི་དམག་དང་དཔུང་བཅས་ཐབས་ཅིག་
ཏུ། ། མེ་ཏོག་དྲི་དང་བདུག་ པ་ གཏོར་མར་བཅས། ། འདི་རྣམས་བཏུང་ཞིང་ལེགས་ པར་ གསོལ་ནས་
ཀྱང་། ། བདག་གི་ལས་འདི་འབྲས་བུ་མཆིས་པར་མཛད། ། གཏོར་མ་གཉིས་པ་གཞི་བདག་ལ་འབུལ་བ་ནི།
ན་མ༔ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ་ལན་གསུམ་དེ་བཞིན་གཤེགས་པ་བཞིའི་མཚན་བརྗོད་དེ།
ཕུན་ཚོགས་འདོད་ཡོན་ལྔ་ལྡན་པའི། ། བདུད་རྩི་རྒྱུ་མཚོའི་གཏོར་མ་འདི། ། ས་ཡི་ལྷ་མོ་བརྟན་མ་སོགས། །
སྟོང་གསུམ་གཞི་བདག་ཚོགས་རྣམས་དང་། ། ཚེ་རིང་མཆེད་ལྔ་བསྟན་མར་བཅས། ། གངས་ཅན་གནས་པ་
ཐམས་ཅད་དང་། ། ཁྱད་པར་ཡུལ་ཕྱོགས་འདིར་གནས་པའི། ། ཡུལ་ལྷ་གཞི་བདག་རྣམས་ལ་འབུལ། །
མཆོད་སྦྱིན་གཏོར་མས་ཚིམ་གྱུར་ནས། ། ལས་དང་བྱ་བ་ཅི་བྱས་ཀྱང་། ། ཀོ་ལོང་ཕྲག་དོག་མ་མཛད་པར། །
མཐུན་རྐྱེན་ཡིད་བཞིན་འགྲུབ་པར་མཛོད། ། བདག་གིས་བསམ་པའི་ཞིས་སོགས་བརྗོད། གཏོར་མ་གསུམ་པ་
སྡེ་བརྒྱད་སྤྱི་ལ་འབུལ་ནི། ཨོཾ་དེ་བ། ནཱ་ག ཡཀྵ། གརྣ་ཆ། ཨ་སུ་ར། ག་རུ་ཊ། ཀིརྨ་ར། མ་ཧོ་ར་ག་ མ་
ནུ་ཥ། ཨ་མ་ནུ་ཥ་ས་པཱ་རི་ཝ་ར་ཨགྷཾ་སོགས་དང་། ཨོཾ་དེ་བ། ནཱ་ག་ནས་ཝ་ར་ན་མ༔ སརྦ་ཏ་ཐཱ་ག་ཏཱ་ཧཱུྃ ནས་བ་
ལིཾ་ཏ་ སྭཱཧཱ། ལན་ གསུམ། དཀོན་ མཆོག་ གསུམ་ དང་ ཡི་ དམ་ ལྷ། ། ཏིང་འཛིན་སྔགས་དང་ ཕྱག་ རྒྱུའི་
མཐུས ། ལྷ་ཀླུ་ལྷ་མིན་དྲི་ཟ་དང༌། ། མཁའ་ལྡིང་སྲུལ་བོ་ལུས་སྲུལ་བོ། ། གྲུལ་བུམ་སྨྱོ་བྱེད་བརྗེད་བྱེད་
དང་། ། གནོད་སྦྱིན་གཤིན་རྗེ་སྲིན་པོ་དང་། ། མིའམ་ཅི་དང་ལྟོ་འཕྱེ་ཆེ། ། གཟའ་དང་རྒྱུ་སྐར་ཐམས་ཅད་
ཀྱི། ། གནོད་འཚེའི་བསམ་སྦྱོར་ཀུན་ཞི་ཞིང་། ། འདོད་པའི་དོན་རྣམས་སྒྲུབ་པར་ཤོག །གཏོར་མ་བཞི་བ་
403

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
སྒོས་སུ་གདོན་བགེགས་ལ་བསྔོ་བ་ནི། ཨོཾ་གུང་ཀ་རི་གུང་ཀ་རི་སྭཱཧཱ། ཨོ་པི་ཙི་པི་ཙི་སཱཧཱ། ཨོཾ་གུང་གུང་སཱཧཱ།
ས་པཱ་རི་ཝ་ར་ཨགྷཾ་པྲ་ཏཱི་ཙྪ་ཡེ་སྭཱཧཱ་ནས་ཤཔྟའི་བར་དང་། ཨོཾ་གུང་ཀ་རི་ནས་ཝ་ར་ན་མཿ སརྦ་ཏ་ཐཱ་ག་ཏ་ནས་པ་
ལཱིཏ་ཡེ་སྭཱཧཱ། ལན་གསུམ། ན་མོ་བླ་མ་ཡིད་མ་དཀོན་མཆོག་གསུམ། ། རྗེ་བཙུན་སྒྲོལ་མའི་བྱིན་རླབས་
དང༌། ། གསང་སྔགས་རིག་སྔགས་གཟུངས་སྔགས་དང་། ། རྟེན་འབྲེལ་སླུ་མེད་བདེན་བྱིན་གྱིས། ། གང་ཞིག་
སྦྱིན་བདག་འཁོར་བཅས་ལ། ། གནོད་པའི་གདོན་བགེགས་ཚོགས་རྣམས་དང་། ། འབྱུང་བོ་ཡི་དྭགས་ཤ་ཟ་
དང་། ། ཀླུ་གཉན་ས་བདག་རྒྱལ་པོ་དང་། ། མ་མོ་བདུད་བཙུན་འགོང་པོ་སོགས། ། ཇི་སྙེད་མཆིས་ཤིང་རྒྱུ་བ་
ཡི། ། གནོད་བྱེད་གདོན་གྱི་རིགས་རྣམས་ལ། ། འདོད་རྒུའི་དམ་རྫས་འདི་སྟེར་ཞིང་། ། བསླུ་མེད་བདེན་
པའི་ཆོས་འཆད་ཀྱིས། ། རྦད་འདྲེ་དྲོད་གཏོང་ཕུར་ཁ་དང་། ། མི་ནད་ཕྱུགས་ནད་གོད་ཁ་དང་། ། གདོན་
དང་བགེགས་ཀྱི་གནོད་པ་དང་། ། དུས་མིན་འཆི་དང་ སྒོ་གསུམ་གྱི། ། སྡུག་བསྔལ་ ཐམས་ ཅད་ཞི་གྱུར་
ཅིག ། གཏོར་མ་ལྔ་བ་རིགས་དྲུག་གི་མགྲོན་ལ་བསྔོ་བ་ནི། ན་མཿ སརྦ་ཐཱ་ག་ཏ་ནས་སམྦྷ་ར་ཧཱུཾ་ལན་གསུམ་དང་
དེ་བཞིན་གཤེགས་པ་བཞིའི་མཚན་བརྗོད་དེ། ཕུན་ཚོགས་འདོད་ཡོན་ལྔ་ལྡན་པའི། ། བདུད་རྩི་རྒྱུ་མཚོའི་
གཏོར་མ་འདི། ། འགྲོ་བ་རིགས་དྲུག་ལས་བརྒྱུད་ལྔ། ། སྐྱེ་གནས་རྣམ་པ་བཞིས་བསྡུས་པའི། ། རིག་དྲུག་
འགྲོ་བའི་ཚོགས་ལ་འབུལ། ། མཆོད་སྦྱིན་གཏོར་མས་ཚིམ་གྱུར་ནས། ། རིག་དྲུག་སྡུག་བསྔལ་ལས་ གྲོལ་
ཞིང་། ། ངེས་འབྱུང་བྱང་ཆུབ་སེམས་ཉིད་དང་། ། ཡང་དག་ལྟ་བས་རྒྱུད་ཕྱུག་སྟེ། ། ཕ་རོལ་ཕྱིན་དྲུག་ཡོངས་
རྫོགས་ནས། ། བླ་མེད་བྱང་ཆུབ་མྱུར་ཐོབ་ཤོག ། གཏོར་མ་དྲུག་པ་ལན་ཆགས་ཀྱི་མགྲོན་ལ་བསྔོ་བ་ནི། ན་
མ སརྦནས་སམྦྷར་ཧཱུྃ་ལན་གསུམ། ཕུན་ཚོགསx། ། བདུད་རྩིx། ། ཐོག་མ་མེད་ནས་ད་ལྟའི་བར། །
བསད་དང་བཅིངས་དང་བརྡེག་པ་དང་། ། འཕྲོག་དང་བརྐུས་ལ་སོགས་པ་ཡི། ། ལན་ཆགས་ཤ་འཁོན་གཉེར་
བ་དང་། ། བུ་ལོན་ཆགས་པ་རྣམས་ལ་བསྔོ། ། མཆོད་སྦྱིན་གཏོར་མས་ཚིམ་གྱུར་ནས། ། ལན་ཆགས་ཤ་
འཁོན་མ་ལུས་དབ། ། བུ་ལོན་རྣམས་ཀྱང་འཁྱེར་གྱུར་ནས། ། མྱུར་དུ་རྫོགས་པའི་སངས་རྒྱས་ཀྱི། ། གོ་འཕང་
དམ་པ་ཐོབ་པར་ཤོག ། བདག་གི་བསམ་པའི་ཞེས་སོགས་ཀྱང་བརྗོད་པར་བྱའོ། ། དེ་ནས་རང་ཉིད་སྒྲོལ་མ་
ཡོངས་སུ་གྱུར་པ་ལས་ཁྲོ་བོའི་རྒྱལ་པོ་རྟ་མགྲིན་དམར་པོ་གཡས་དབྱུག་པ་དང་གཡོན་བསྡིགས་མཛུབ་མཛད་པ་
ཅན་དུ་གྱུར། ཧཱུཾ་ང་ནི་ཁྲོ་རྒྱལ་རྟ་མགྲིན་ཏེ། ། མཐུ་སྟོབས་ནུས་པའི་བདག་ཉིད་ཆེ། ། དམ་ཅན་སྲུང་མའི་
ཚོགས་རྣམས་ཀྱིས། ། འདིར་ནི་བཅོལ་བའི་འཕྲིན་ལས་མཛོད། ། མཆོད་སྦྱིན་ཆེན་པོ་གླུད་དང་བཅས། །
ཡོན་བདག་གླུད་དུ་ཁྱོད་ལ་འབུལ། ། འདི་ལ་གནོད་པ་མ་མཛད་ཅིག ། སྣང་སྲིད་ལྷ་སྲིན་སྡེ་བརྒྱད་པོ། །
404

༄༅། ། སྒྲོལ་མདོས་བར་གཅོད་མུན་སེལ། །
སྔགས་འཆང་བདག་གི་བཀའ་ཉོན་ལ། ། གཞན་གྱིས་རྦད་པར་མ་ཉན་ཅིག ། གདོན་བགེགས་ཆེན་པོ་ཐམས་
ཅད་ཀྱང༌། ། བསམ་སྦྱོར་ངན་པ་ཞི་བར་གྱིས། ། ཁྱེད་རྣམས་དགྱེས་པའི་གཏོར་མ་དང་། ། སྲོག་ཆགས་ནོར་
ཀླུད་མང་པོ་དང་། ། ལ་རྫས་ལུང་རྫས་འདོད་རྒུར་བཅས། ། ཡིད་འོང་ཁང་བ་སྤྲེའུ་ཞོལ་དང་། ། དར་གྱི་གུར་
ཕུབ་ལྡི་རི་རི། ། འཐུ་ཚོམ་དགུ་ཡི་ཁྲི་ལ་བཞག། ངར་གླུད་རྒྱུན་ཅན་སྣ་ཚོགས་དང་། ། ཡིད་འོང་རྟ་ཡི་ཚོགས་
མགྱོགས་ལ། ། འབྲུ་ཡི་ངར་མི་ཆེན་པོ་བསྐྱོན། - ། ལུས་ལ་གསེར་གཡུའི་རྒྱན་ཆ་བཏགས། ། རྒྱན་ཆ་ཡིད་འོང་
སི་ལི་ལི། ། དར་གྱི་གོས་གྱོན་ལྷུབ་སེ་ལྷུབས། ། སྨྲ་བ་མཁས་དང་འཛུམ་མདངས་ཅན། ། འོག་ན་རྟ་ཞོན་
ཞུངས་སེ་ཞུངས། ། མགོ་ལ་ཐོད་བཅིངས་པུ་རུ་རུ། ། རྩེད་འཇོ་སྣ་ཚོགས་བསྒྱུར་ལ་མཁས། ། གཡུ་ཡི་ལྷམ་
ཆུང་བྲུ་ལུ་ལུ། ། གསེར་ཀྱི་སྐ་རགས་ཁྱུག་སེ་ཁྱུག ། ནམ་རྒྱུང་ལྡེམ་པ་སྐུ་ལ་བརྒྱན། ། ཕོ་གདོང་མོ་གདོང་མི་
སྐད་སྨྲ། ། མངའ་རིགས་འདོད་རྒུར་ཚང་བ་རྣམས། ། ཡོན་བདག་གླུད་དུ་ཁྱེད་ལ་འབུལ། ། ཡིད་འོང་ནོར་
ནི་མང་པོ་དང་། ། ཞལ་ཟས་ཞིམ་དགུ་མངར་དགུ་དང༌། ། འཁོར་གཡོག་ངར་མི་སུམ་ཅུ་དང༌། ། སྨན་སྤོས་
སྒྲོན་མེ་གསལ་བ་རྣམས། ། ཁྱེད་ལ་མཆོད་པར་འབུལ་ལགས་ཀྱི། ། སྔགས་པ་ཕུར་བུ་བསྒྲིལ་བ་དང་། །
ཡུངས་ཀར་ཐུན་གྱིས་བྲབ་པ་དང་། ། ཟེར་ཁ་སྣ་ཚོགས་འཕེན་པ་དང༌། ། གཏད་གནོན་སྦྱོར་བ་བྱེད་པ་
རྣམས། ། དེ་དག་ནུས་པ་ཕྱིར་ཟློག་ཅིག ། བོན་པོ་རྔ་གཤར་བརྡུང་བ་དང་། ། སྔོ་དམར་འུར་རྡོ་འཕེན་པ་
དང་། ། བརྩོ་དམར་འཕེན་པར་བྱེད་པ་ཟློག ། དྲག་སྔགས་ཕྲ་མེན་གནོད་པ་དང་། ༣ སྡེ་བརྒྱད་དྲག་པོ་
བསྐུལ་བ་རྣམས། ། དེ་དག་རྒྱས་པ་ཕྱིར་ཟློག་ཅིག ། ཆོས་སྐྱོང་ལྷ་འདྲེ་ཐམས་ཅད་ཀྱང་། ། ལ་ལ་དཀོར་ཆའི་
ཤུལ་དུ་འབྲང་། ། ལ་ལ་མནའ་ཐན་གཤེད་དུ་འོང་། ། ལ་ལ་སྔགས་པས་དྲག་པོར་རྦད། ། ལ་ལ་བདེན་པའི་རྒྱུ་
འབྲས་སྟོན། ། ལ་ལ་རིམ་ནད་དལ་ཡམས་གཏོང་། ། འགའ་ཞིག་སད་དང་སེར་བ་གཏོང་། ། ཆར་མི་འབབ་
དང་ལོ་ཉེས་བྱེད། ། ལན་ཆགས་བུ་ལོན་འདེད་པ་དང༌། ། ཉེ་འབྲེལ་གྲོགས་ཀྱི་ཤུལ་དུ་འབྲང་། ། མཛེ་ནད་
གཏོང་བའི་ཀླུ་རྣམས་དང་། ། གནོད་བྱས་ལན་ལྡོན་ཀླུ་རྣམས་དང་། ། ཤ་ཁྲག་སྲོག་དབུགས་ཟ་བ་དང་། །
འབྲས་བུ་ལོ་ཏོག་ཟ་བ་དང་། ། ངར་སྣབས་མི་གཙང་ཟ་བ་དང་། ། འབྱུང་བའི་ལྷ་དང་ས་བདག་དང་། ། ལོ་
དང་སྤར་ཁར་སྨེ་བར་བཅས། ། ཀུན་ཀྱང་གླུད་ཀྱིས་མཉེས་གྱུར་ ཅིག ། གནོད་འགལ་ངན་ པ་ཞི་བར་
མཛོད། ། བུ་ལོན་ལན་ཆགས་ད་གཞལ་ལོ། ། བདག་ཅག་ལོངས་སྤྱོད་འཕེལ་བར་མཛོད། ། རྐྱེན་ངན་བར་
གཅོད་ཕྱིར་ཟློག་ ཅིག ། དྲོད་གཏོང་ནུས་ པ་ བཟློག་ཏུ་ གསོལ། ། བསམ་ པའི་དོན་རྣམས་འགྲུབ་པར་
མཛོད། ། བྱམས་པའི་སེམས་ཀྱིས་མཆོད་སྦྱིན་བགྱི། ། སྙིང་རྗེའི་སྟོབས་ཀྱིས་དམ་ཆོས་བཤད། ། ཁྱོད་ཀྱང་མ་
405

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རིག་འཁོར་བར་འཁྱམས། ། ད་ནི་བྱམས་སེམས་ལྡན་པར་གྱིས། ། རང་རང་ལུས་ལ་དཔེ་ལོང་ལ། ༑ གཞན་
གྱི་ལུས་ལ་གནོད་མ་བྱེད། ། སྡིག་སྤྱོད་ཐར་བའི་ལམ་ལ་སྙེགས། ། ནད་དང་དལ་ཡམས་བཟློག་ཏུ་གསོལ། །
ཚེ་དང་དབང་ཐང་ལོངས་སྤྱོད་དང་། ། ལོ་ཏོག་ཆར་ཆུ་རྒྱས་པར་མཛོད། ། གློ་བུར་བརྒྱད་ཅུ་རྩ་ གཅིག་
ཟློག ། ཡེ་འགྲོགས་སུམ་བརྒྱ་དྲུག་ཅུx། ། བཞི་བརྒྱ་རྩ་བཞིའི་ནད་རྣམས་ཟློག ། སྟོང་ཕྲག་བརྒྱད་ཅུའི་
གདོན་རྣམསx། ། ཡས་བདུད་གཡོས་དང་མས་སྲི་ལངས། ། ཕ་ཆེན་རྒྱ་འདྲེ་ཐམས་ཅད་དང་། ། མ་སྲུའི་བྱུར་
འདྲེ་ཐམས་ཅདx། ། ལོ་ཟླ་ཞག་དུས་ངན་པ་ཟློག། ཕུང་འདྲེ་ཐམས་ཅད་བཟློག་ཏུ་གསོལ། ། སྲིད་ལ་བརྐུ་བ་
བཟློག་ཏུ་གསོལ། ། བྱིས་པའི་གདོན་རྣམས་ཞི་བར་མཛོད། ། མི་ཁ་ཁ་མཆུ་མ་གཏོང་ཞིང་། ། གཞན་གྱི་གཡུལ་
ངོ་ཞི་བར་གྱིས། ། བདག་གི་དམག་ཐབས་ལེགས་པར་མཛོད། ། མྱོས་ཤིང་འཐིབས་པ་བསལ་བ་དང་། །
ཉིན་གཅིག་ཉིན་གཉིས་ཉིན་གསུམ་པ། ། རིམས་ནད་ཐམས་ཅད་ཞི་བར་མཛོད། ། ཉམ་ང་འཚེ་བ་བཟློག་ཏུ་
གསོལ། ། ཡུལ་ཕྱོགས་དགེ་བར་མཛད་དུ་གསོལ། ། དམ་ཆོས་རྒྱས་པར་མཛད་དུ་གསོལ། ། འཐབ་རྩོད་ཞི་
བར་མཛད་དུ་གསོལ། ། ལོ་བརྒྱ་འཚོ་ཞིང་སྟོན་བརྒྱ་མཐོང་བ་དང༌། ། བཀྲ་ཤིས་རི་བོ་བཞིན་དུ་བརྟན་པ་
དང་། ། བསོད་ནམས་ཉི་འོད་བཞིན་དུ་འབར་བར་ཤོག། མི་ཕྱེད་མི་གཞིག་ཀུན་གྱི་དངོས་གྲུབ་སྩོལ། ། ཚར་
ལན་འགའ་ལ་གཏོང་ན་མཆོད་པ་ཁ་གསོས་ཏེ་བྱིན་གྱིས་བརླབས་ལ་ཕྱག་འཚལ་ཉེར་གཅིག་ནས་འདིའི་བར་སྔར་
ལྟར་བྱའོ། ། དེ་ནས་མདོས་འཕེན་པ་ལ། པཎ་ཆེན་གྱི་མདོས་ཆོག་ལས་ཟོར་འཕེན་པའི་ཚུལ་མ་བཤད་ཅིང་།
འདིའི་མདོས་ཆོག་ཁ་ཅིག་ཏུ་གཏོར་ཟོར་འཕེན་པར་བཤད་ཀྱང་འཕེན་ཚུལ་མི་གསལ། འདིའི་མདོས་ཆོག་ལ་
ལར་རྙིང་ལུགས་ཀྱི་ རྒྱུས་བཀབ་སྟེ། གཏོར་ཟོར། ཚེ་ཟོར། ཡུངས་ཟོང་། ཀོང་ཟོར། ཁྲག་ཟོར། རྡེ་ཟོར།
མདའ་ཟོར་རྣམས་ཀྱང་འཕེན་པར་བཤད་དེ། རྐྱེན་སེལ་ཙམ་ལ་དེ་དག་མི་རུང་བ་མི་སྣང་སྟེ་བརྟག འདི་ལུགས་
ཀྱི་ཟོར་འཕེན་ན་གཏོར་ཟོར་ཆེ་ཆུང་ཅི་འདོད་པ་བཞིན་བྱས་ཏེ། ཨ་མྲྀ་ཏས་བསངོས་སྭ་བྷཱ་ཝས་སྦྱངས་སྟོང་པའི་
ངང་ལས་ཟོར་གནམ་ལྕགས་ཀྱི་ཐོག་ཟོར་མེ་རབ་ཏུ་འབར་བར་གྱུར། རང་གི་ཐུགས་ཀའི་ཧཱུྃ་ལས་འོད་ཟེར་
འཕྲོས་རྒྱལ་བ་ཞི་ཁྲོ་ལྷ་སྲིན་སྡེ་བརྒྱད་ཀྱི་ནུས་མཐུ་ཐམས་ཅད་ཟོར་གྱི་རྣམ་པར་བཀུག་ནས་གཏོར་ཟོར་ལ་ཐིམ་
པར་གྱུར། ཞེས་པ་ལན་གསུམ་མམ་གཅིག་བྱའོ། ། དེ་ནས་མདོས་སྣ་འཁྲིད་མཁན་དང་། གསེར་སྐྱེམས། རོལ་
མོ་མདོས་རྒྱབ་དང་བཅས་ཏེ་མདོས་འཕེན་པའི་སར་ཕྱིན་ཏེ་རང་རྟ་མགྲིན་གྱི་ང་རྒྱལ་དང་ལྡན་པས་འདི་ལྟར། །
ཧི ང་ནི་ཁྲག་འཐུང་རྟ་མཆོག་དཔལ། ། སྲིད་གསུམ་མ་ལུས་ཟིལ་གྱིས་གནོན། ། ཉོན་ཅིག་ལྷ་སྲིན་སྡེ་བརྒྱད་
ཚོགས། ། འདོད་དགུའི་ཆར་གྱིས་ཚིམ་གྱིས་ཏེ། ༑ རང་རང་ལུས་ལ་དཔེ་ལོང་ལ། ། གཞན་ལ་གནོད་པ་མ་
406

༄༅། ། སྒྲོལ་མདོས་བར་གཅོད་མུན་སེལ། །
བྱེད་ཅིག ། བདག་དང་རྒྱུ་སྦྱོར་ཡོན་བདག་རྣམས། ། བཟུང་བ་ཐོང་ལ་བཅིངས་པ་ཁྲོལ། ། མནན་པ་ཁྱོགས་
ལ་བསྡམས་ པ་ ལྷོད། ། གནོད་འཚེའི་བསམ་སྦྱོར་རྒྱུན་ཆོད་ ལ། ། འདོད་ པའི་ དོན་རྣམས་ ཡིད་ བཞིན་
སྒྲུབས། ། མཆོད་སྦྱིན་རྟེན་འབྲེལ་ཐབས་མ་བསླུ། ། གལ་ཏེ་བཀའ་ལས་འདའ་བྱེད་ན། ། རབ་འཇིགས་ཁྲོ་
བོའི་ཚོགས་སྤྲོས་ཏེ། ། མི་བཟད་མཚོན་ཆའི་ཆར་ཆེན་གྱིས། ། བརླག་པར་འགྱུར་བར་གདོན་མི་ཟ། ། ཞེས་
དང་ཡང་ན། ཆོས་སྐུ་ཡངས་པའི་ཕོ་བྲང་ནས། ། ཆོས་སྐྱོང་སྡེ་བརྒྱད་འཁོར་བཅས་ཀྱིས། ། མདོས་ཟོར་འདི་
ཡི་སྣ་དྲོངས་ལ། ། གཞན་གྱི་བསམ་སྦྱོར་ཞེས་པ་ནས། ཐམས་ཅད་གནོད་པའི་བགེགས་ལ་བྷོ། ། ཞེས་པའི་
མཇུག་ཏུ་རྡོ་རྗེ་སློབ་དཔོན་གྱིས་རྟ་མགྲིན་གྱི་སྔགས་ཨོ་ཧི༔ པདྨནྟ་ཀྲིད་བཛྲ་ཀྲོ་དྷ་ཧ་ཡ་གྲི་ཝ་ཧུ་ལུ་ཧུ་ལུ་ཧཱུྃ་ཕཊ།
ཅེས་བརྗོད་དེ། གཏོར་ཟོར་འཕེན་ལ། ཟོར་གཞན་རྣམས་ཀྱང་འདོད་ན་དེ་བཞིན་བྱས་ནས་འཕེན་དུ་རུང་
ངོ༌། ། དེ་ནས་རྟ་མགྲིན་གྱི་སྔགས་དང་སུདྷཾ་ནིའི་སྔགས་བརྗོད་ནས་འཚམས་བཅད་ལ། རྡོ་རྗེའི་གུར་བསྒོམས་
ཤིང་ནང་དུ་འོངས་ནས། བཏང་རག་གི་མཆོད་པ་བྱིན་གྱིས་བརླབས་ནས་སྔར་བཞིན་བྱས་ཏེ་བསྟོད་ནས་ཡིག་
བརྒྱའི་མཐར་མ་རྙེད་ཅེས་སོགས་ཀྱིས་བཟོད་གསོལ་བྱས་ཏེ། ཡེ་ཤེས་པ་ལ་འདི་ནི་རྟེན་དང་ལྷན་ཅིག་དུ་ཞེས་
སོགས་ཀྱིས་བརྟན་བཞུགས་དང་། བཛྲ་མུ འཇིག་རྟེན་པ་རྣམས་རང་རང་སོ་སོའི་གནས་སུ་གཤེགས་པར་གྱུར།
ཅེས་བརྗོད་ལ་བསྔོ་སྨོན་དང་ཤིས་བརྗོད་བྱའོ། ། གལ་ཏེ་རྟེན་མ་རྙེད་ན་ཚོམ་བུ་བཀོད་དེ་ཡེ་ཤེས་པ་གཤེགས་ཤིང་
དམ་ཚིག་པ་རང་ཉིད་ལ་ཐིམ་པར་བསམ་མོ། དེ་ལྟར་བྱས་པའི་ཕན་ཡོན་ནི། འདོད་དགུ་ཐམས་ཅད་འདི་ལས་
འབྱུང་། ། ངན་དགུ་ཐམས་ཅད་འདི་ཡིས་བཟློག ། ཅེས་མགོན་པོ་ཀླུ་སྒྲུབ་ཀྱིས་གསུངས་ཞེས་གྲགས་པ་ལྟར་
རོ། ། ཞེས་པ་འདི་ནི། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ རྗེ་བཙུན་མའི་འཕྲིན་ལས་སྤེལ་ བ་དང་།
གཞན་ཡང་ཕན་སྲིད་སྙམ་པའི་འདུན་པས་དམ་པ་སྔ་མ་འགས་ མཛད་པའི་མདོས་ཆོག་རྣམས་ལ་བརྟགས་ཏེ་
མཐོང་བརྒྱུད་ཀྱི་ཕྱག་ལེན་བཞིན་དོགས་གཅོད་དང་བཅས་ཅོ་ནེའི་དགོན་ཉིད་དུ་བསྒྲིགས་པའི་པར་གྱི་ཡི་གེ་བ་ནི་
དགེ་སློང་ངག་དབང་བཀྲ་ཤིས་སོ། །
407

༄༅། ། ཀླུ་བརྒྱད་ཀྱི་ཆོ་ག་ལ་བརྟེན་པའི་གདོན་འགྲོལ་བྱ་ཚུལ་ཕན་བདེའི་
འབྱུང་གནས་ཞེས་བྱ་བ་བཞུགས་སོ། །
མཚན་ཙམ་བཟུང་བས་ཀླུ་ནད་མ་ལུས་པ། ། སེལ་མཛད་ཀླུ་དབང་རྒྱལ་བོ་ལ་བཏུད་ནས། ། གདེངས་
ཅན་དབང་པོ་རྣམ་བརྒྱུད་མཆོད་བྱེད་པའི། ། ཆོ་ག་མདོར་བསྡུས་འཇུག་པ་བདེ་བར་བྲི། ། དེ་ཡང་ས་སྟེགས་
སམ་ཤིང་སྟེགས་གྲུ་བཞི་བ་ཇི་ལྟར་འཚམ་པའི་སྟེང་དུ། དཀྱིལ་འཁོར་པདྨ་འདབ་མ་བརྒྱུད་པ་ཤར་དཀར། ལྷོ་
ལྗང་། ནུབ་དམར། བྱང་སེར། ཤར་ལྷོར་དཀར། ལྷོ་ནུབ་ལྗང་། ནུབ་བྱང་དམར། བྱང་ཤུར་སེར། ལྟེ་བ་
ལྗང་ནག ཤར་གྱི་ཁྱམས་དཀར། ལྷོ་སེར། ནུབ་དམར། བྱང་ལྗང་། གྲུ་ཆད་ལྗང་། རྩིག་པ་སྔོ། ཕ་གུ་སེར།
མདའ་ཡབ་དཀར། སྒོ་བཞིའམ་གཅིག འདོད་སྙམ་དང་དྲ་བ་དྲ་ཕྱེད་བྱེད་དམ་ཡིན་ཀྱང་རུང༌། དེའི་ཕྱི་རོལ་ཏུ་
མཚོ་དང་ཆུ་མིག དེའི་ཕྱིར་ནེའུ་གསེང་སྔོན་པོ་གྲུ་བཞིར་བྱས་ཏེ་བྲི་ཞིང་དེ་ཡང་རྡུལ་མཚོན་ནམ། རས་ཤོག་
ལའང་འབྲི་རུང་མཐར་ཤིང་མུ་བ་ལུ་སུ་རུ། ཤུག་པ། སྟག་པ། གླང་མ། ལྕང་མ། སྐུག་མ། དམར་ཤད།
འབྲས་བུ་ཅན་གྱི་ཤིང་རྣམས་མཐོ་རེའམ། ཁྲུ་གང་རེ་བཙུགས་ཏེ། དར་སྣ་ཚོགས་དང༌། ཚོན་སྐུད་དམར་པོ་
སོགས་ཀྱིས་བརྒྱན་ནོ། ། དེ་ནས་གསེར་སྐྱེམས་ཀྱི་ཆུ་དང་བསྲེས་པའི་ཟན་གྱི་གོང་བུ་མདུན་དུ་བཞག་སྟེ། ཨོ་
ཨཱ༔ ཧཱུྃ། ལན་གསུམ་བརྗོད། ཟན་གོང་སྟོང་བ་ཉིད་དུ་གྱུར། སྟོང་བའི་ངང་ལས་ཨ་དཀར་པོ། དེ་ལས་འོད་
ཟེར་འཕྲོས། གླུ་ཆེན་སྤྱན་དྲངས་ནས་དེ་ལ་ཐིམ། དེ་ཡོངས་སུ་གྱུར་བ་ལས་རིན་པོ་ཆེའི་རང་བཞིན་དུ་གྱུར་བར་
བསམ། དེ་ལས་ཀླུ་རྣམས་པར་དུ་འདེབས་པའམ་པའོ། ། ཀླུ་རྣམས་སྟོད་མི་ལྟ་བུ་ལ་སྨད་སྦྲུལ་མཇུག་ཅན། ལག་
པ་ཐལ་མོ་སྦྱར་བ། སྦྲུལ་གྱི་གདེངས་ཀ་བདུན་དང་ལྡན་པ་ཡབ་རྐྱང་ངམ། ཡབ་ཡུམ་གང་འགྲིག་བྱས་ནས་པད་
འདབ་བརྒྱད་ཀྱི་སྟེང་དང་། ལྟེ་བར་ཕྱག་རྡོར་གྱི་ཙ་ཀ་ལི་འཇུག་ཅིང་ཀླུ་རྣམས་ཀྱང་སྔར་ལྟར་འགྲུབ་ན་ཙ་ཀ་ལི་
རུང་བར་སེམས་ཤིང་། དེ་ཡང་མ་གྲུབ་ན་པད་འདབ་བརྒྱད་ཀྱི་དབུས་དང་ཕྱོགས་མཚམས་སུ་དུ བྲིས་པ་ལ་ཚོམ་
བུ་དགོད་པར་བྱའོ། ། སྐུ་ནི་ཕྱག་རྡོར་གྱི་མདུན་དུ་ཀླུ་རྒྱལ་ཝ་རུ་ཎ་དཀར་པོ། ཤར་དུ་ནོར་རྒྱས་དཀར་པོ། ལྷོར་
པདྨ། ནུབ་ཏུ་འཇོག་པོ། བྱང་དུ་པདྨ་ཆེན་པོ། ཤར་ལྷོར་དུང་སྐྱོང་། ལྷོ་ནུབ་ཏུ་རིགས་ལྡན། ནུབ་བྱང་དུ་
མཐའ་ཡས། བྱང་ཤར་སྟོབས་རྒྱུ་སྟེ་སྐུ་མདོག་འཆད་པ་ལྟར་དང༌། ཀླུའི་མདོག་དང་འགོད་ཚུལ་ལ་ནི་གོ་རིམ་མི་
408

༄༅། ། ཀླུ་བརྒྱད་ཀྱི་ཆོ་ག་ལ་བརྟེན་པའི་གདོན་འགྲོལ་བྱ་ཚུལ་ཕན་བདེའི་འབྱུང་གནས། །
འདྲ་བ་གཞན་ཡང་ཡོད་དོ། ། ཤར་གྱི་ཁྱམས་ལ་སྤྲུལ་བརྒྱུད། ལྕོང་དང་སྦལ་བ་བརྒྱུད་ལྷོར་རྩང་པ་དང་སྤྲེའུ་ནུབ་
ཏུ་བ་གླང་བརྒྱད་གྱང་གི་ཁྱམས་སུ་དགོད། བརྒྱུད་རེ་མ་གྲུབ་ན་ཅི་ཐུབ་དེ་དག་གི་འཁོར་དུ་ཁྱུང་དང་གླ་བ་དང་
ཕག་རྨ་བྱ་ལྟ་བུ་མ་གཏོགས་པའི་སེམས་ཅན་གང་འགྲུབ་དང་། ཁྱད་པར་དུ་ཆུར་གནས་པའི་སྲོག་ཆགས་རྣམས་
བྱས་ཏེ་རྒྱ་མཚོར་འགོད། མཐར་ རམ། མདུན་དུ་དཀར་གསུམ། མངར་གསུམ། ཀླུ་སྨན་སྣ་ཚོགས་དང་བ་
དཀར་དང་ར་དཀར་གྱི་འོ་མ་སོགས་དང་། མཆོད་གཏོར་རྣམས་ཅི་འབྱོར་བཤམ། གྲུབ་ན་ཤར་དུ་སྟག་མགོ་
དཀར་པོ་ཤར་ལྟ། ལྷོར་སྦྲུལ་མགོ་སེར་པོ་ནང་ལྟ། ནུབ་ཏུ་བྱ་མགོ་དམར་པོ་ཕྱིར་ལྟ། བྱང་དུ་ཕག་མགོ་ལྗང་ཁུ་
ནང་ལྟ་བྱ་བར་བཤད་དེ། དེ་རྣམས་ཀྱི་མགོ་ཅན་ཡིན་པ་འདྲའོ། ། བུམ་རྫས་ཀླུ་སྨན་དང་ལྡན་པའི་བུམ་པ་མགུལ་
འཆིང་སྔོན་པོ་ཅན་ཤུགས་པ་སོགས་འབྲས་བུ་ཅན་གྱི་ཤིང་གིས་ཁ་བརྒྱན་པ་དང་རྨ་བྱའི་མདོངས་རྣམས་སྟ་གོན་
བྱའོ། ། དེ་ནས་སྐྱབས་སེམས་སོགས་སྔོན་དུ་བཏང་ནས། རང་ཉིད་སྤྱན་རས་གཟིགས། རྟ་མགྲིན། ཕྱག་རྡོར་
སོགས་ལྷ་གང་ཡང་རུང་བའི་རྣལ་འབྱོར་དང་ལྡན་པའི་སྒོ་ནས་བྱེད་པར་རུང་ཡང་། འདིར་ཕྱག་རྡོར་ལ་བརྟེན་
པའི་དབང་དུ་བྱས་ན། ཨོཾ་སྭ་བྷཱ་ཝས་སྟོང་བར་སྦྱངས། སྟོང་བའི་ངང་ལས། པཾ་ལས་སྣ་ཚོགས་པདྨའི་ལྟེ་བར།
རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས། འདུས་ཡོངས་སུ་གྱུར་བ་ལས་རང་
ཉིད་དཔལ་ཕྱག་ན་རྡོ་རྗེ་སྐུ་མདོག་སྔོན་པོ། ། ཞལ་གཅིག་ཕྱག་གཉིས་པ། གཡས་རྡོ་རྗེ་འཕྱར་ཞིང་། གཡོན་
ཐུགས་ཀར་སྡིགས་མཛུབ་མཛད་པ། ཞལ་གདངས་ནས་མཆེ་བ་གཙིགས་ཤིང་། སྤྱན་གསུམ་དང་ལྡན་པ།
དབུ་སྐྲ་ཁམ་སེར་གྱེན་དུ་བརྫེས་ཤིང་། སྦྲུལ་དང་རིན་པོ་ཆེའི་རྒྱན་དང་རང་སྔོན་པོས་བརྒྱན་པ། ཞབས་གཡས་
བསྐུམས་ཤིང་གཡོན་བརྐྱངས་པའི་སྟབས་ཀྱི་ཡེ་ཤེས་གྱི་མེ་རབ་ཏུ་འབར་བའི་དབུས་ན་བཞུགས་པ། དེའི་སྤྱི་
བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་
གསང་བའི་བདག་པོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མོ་བཛྲ་མཱ་ཛ༔ སྤྱན་དྲངས།
ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་
སྤྱན་དྲངས། ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་
ཡོ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་བཛྲ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་། སྤྱི་བོས་ནས་
དབང་བསྐུར། ལུས་གང་། དྲི་མ་དག ཆུའི་ལྷག་མ་སྤྱི་གཙུག་ཏུ་གནས་པ་ལས་མི་བསྐྱོད་པས་དབུ་བརྒྱན་པར་
གྱུར། མཆོད་པ། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་བའི་ངང་ལས་ཨོཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག།
བདུག་སྤོས། མར་མེ། དྲི་ཆབ། ཞལ་ཟས། རོལ་མོ་དྭངས་ཤིང་ཐོགས་པ་མེད་པའི་ཟག་པ་མེད་པའི་བདེ་བ་
409

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཁྱད་པར་ཅན་བསྐྱེད་པར་གྱུར། ཨོཾ་ཨརྒྱུ་ཨ ཧཱུྃ། དེ་བཞིན་དུ། པཱཋེ། དྷུ་པེ། ཨ་ལོ་ཀེ། གྷནྡྷེ། ནི་ཝི་ཏེ།
ཤཔྟ་ཨཱ༔ ཧཱུྃ་གྱིས་བྱིན་གྱིས་རླབས། ཨོཾ་བཛྲ་པཱ་ཎི་ཨགྷཾ་ནས་ཤཔྟ་པྲ་ཏཱིཙྪ་སྭཱཧཱའི་བར་ཀྱིས་མཆོད་པ། ལྕང་ལོ་ཅན་
གྱི་གནས་མཆོག་དམ་པ་ན། ། ཞེས་པས་བསྟོད། རང་གི་ཐུགས་ཀའི་ཧཱུཾ་ཡིག་གི་མཐར་སྔགས་འཕྲེང་ལས་འོད་
ཟེར་འཕྲོས་སེམས་ཅན་ཐམས་ཅད་ཀྱི་དོན་བྱས་ཕྱོགས་བཅུའི་རྒྱལ་བ་ཐམས་ཅད་ཀྱི་མཐུ་ནུས་ཐམས་ཅད་འོད་ཀྱི་
རྣམ་པར་བཀུག་ནས་སྔགས་འཕྲེང་ལ་ཐིམ་པར་གྱུར་བར་མོས་ཏེ་ཨོཾ་བཛྲ་པ་ཎི་ཧཱུྃ། ཞེས་ཅི་འགྲུབ་བཟླ། མཐར་
ཡིག་བརྒྱ་བརྗོད་ཅིང་། མཆོད་བསྟོད་བྱ་བའམ་མ་ཡིན་ཡང་རུང་ངོ༌། །
མདུན་བསྐྱེད་ནི། ཀླུ་མ་བསྐྱེད་པར་སྤྱན་དྲངས་ནས་བསྟིམ་པའི་ལུགས་སྣང་བ་ལྟར་ཡང་རུང་མོད་བསྐྱེད་
ན་ལེགས་ཤིང་དེའི་ཚུལ་ནི། སྭ་བྷཱ་ཝས་སྦྱངས། སྟོང་བའི་ངང་ལས་རིན་པོ་ཆེ་ལས་གྲུབ་པའི་ཀླུའི་ཕོ་བྲང་གྲུ་བཞི་
བ། ཕ་གུ་དང་། རྒྱ་ཕིབ་དང་རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། ཆུ་མཚོ་སོགས་ཀྱིས་བསྐོར་བ། དེའི་
དབུས་སུ་པདྨ་འདབ་མ་བརྒྱད་པའི་ལྟེ་བར་དཔལ་ཕྱག་ན་རྡོ་རྗེའི་མདུན་དུ་ཕུཡོངས་སུ་གྱུར་པ་ལས་ཀླུ་རྒྱལ་ཝ་
རུ་ཎ་དཀར་པོ་གཙོ་བོ་ལ་འདུད་པ། ཕྱོགས་འཚམས་སུ་ཕུ བརྒྱད་ཡོངས་སུ་གྱུར་བ་ལས། ཤར་དུ་ནོར་རྒྱས་
དཀར་པོ། ལྷོར་པདྨ་སྔོན་པོ། ནུབ་ཏུ་འཇོག་པོ་དམར་པོ། བྱང་དུ་པདྨ་ཆེན་པོ་དཀར་སེར། ཤར་ལྷོར་དུང་
སྐྱོང་དཀར་སྔོ། ལྷོ་ནུབ་ཏུ་རིགས་ལྡན་སྔོ་དམར། ནུབ་བྱང་དུ་མཐའ་ཡས་དམར་སེར། བྱང་ཤར་དུ་སྟོབས་རྒྱུ་
ལྗང་ཁུ། ཐམས་ཅད་ཀྱང་སྟོད་མི་ལ་སྨད་སྦྲུལ་མཇུག་ཏུ་འཁྱིལ་བ། ཕྱག་གཉིས་ཐལ་མོ་སྦྱར་ནས་གཙོ་བོ་ལ་
འདུད་ཅིང་། སྦྲུལ་གྱི་གདེངས་ཀ་བདུན་བདུན་དང་ལྡན་པ། ནོར་བུ་རིན་པོ་ཆེས་དབུ་བརྒྱན་ཅིང་། དར་གྱི་
ན་བཟའ་གསོལ་བ། དེ་དག་གི་འཁོར་དུ་ཀླུ་དང་ས་བདག་གི་རིགས་སྣ་ཚོགས་པས་བསྐོར་བ། དེ་རྣམས་ཀྱི་སྤྱི་
བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། རང་བཞིན་གྱི་གནས་
ནས་རྗེ་བཙུན་ཕྱག་ན་རྡོ་རྗེ་དང་རྒྱ་མཚོ་ཆེན་པོའི་ཀློང་ནས་ཀླུ་ཆེན་བརྒྱད་འཁོར་དང་བཅས་པ་སྐད་ཅིག་གིས་
སྤྱན་དྲངས། ། ཧཱུཾ་བཅོམ་ལྡན་ཕྱག་ན་རྡོ་རྗེ་དང་། ། ནོར་རྒྱས་དུང་སྐྱོང་འཇོག་པོ་སོགས། ། ཀླུ་ཆེན་བརྒྱད་པོ་
འཁོར་བཅས་རྣམས། ། རྫུ་འཕྲུལ་སྟོབས་ཀྱིས་འདིར་གཤེགས་ཤིང་། ། གདེངས་ཀ་ནོར་བུ་འདལ་བའི་འོད་
ཀྱིས་ནི། ། ས་འོག་མུན་པ་མ་ལུས་འཇོམས་མཛད་ཅིང་། ། བསྟན་ལ་རབ་དགའ་མཐུ་སྟོབས་བསམ་མི་
ཁྱབ། ། ཀླུ་རྒྱལ་འཁོར་བཅས་གནས་འདིར་གཤེགས་སུ་གསོལ། ། གཞན་ཡང་རྒྱལ་རིགས་རྗེ་རིགས་བྲམ་ཟེའི་
རིགས། ། དམངས་རིགས་གདོལ་བའི་རིགས་ལ་སོགས་པ་ཡི། ། ཀླུ་གཉན་ས་བདག་འཁོར་དང་བཅས་པ་
རྣམས། ། མཆོད་སྦྱིན་གནས་འདིར་མྱུར་དུ་གཤེགས་སུ་གསོལ། ། ཨོཾ་ཨེ་ཧེ་ཧི་བཛྲ་པ་ཎི་ནཱ་ག་རཱ་ཛ་ས་པཱ་རི་ཝ་
410

༄༅། ། ཀླུ་བརྒྱད་ཀྱི་ཆོ་ག་ལ་བརྟེན་པའི་གདོན་འགྲོལ་བྱ་ཚུལ་ཕན་བདེའི་འབྱུང་གནས། །
ར་ས་མ་ཡ་ཛ༔ ཛ ཛ ཧཱུྃ་བཾ་ཧོ༔ གཉིས་སུ་མེད་པར་གྱུར། ཀཱ་མ་ལ་ཡ་ཧཱུཾ། དེ་ནས་མཆོད་པ་བདག་བསྐྱེད་ཀྱི་
མཇུག་ཏུའམ། འདིར་བྱིན་གྱིས་རློབས་ན། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་བའི་ངང་ལས་ཧཱུྃ་ལས་
རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་
བྱུང་བའི་མཆོད་པའི་ཚོགས་ས་དང་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་ཨཱ༔ ཧཱུྃ། ལན་གསུམ། ཨོཾ་
ཨགྷཾ་ཨཱ༔ ཧཱུཾ་ནས་ཤཔྟ་ཨཱཿཧཱུཾ། རྒྱས་པར་ན་སྔགས་དྲུག་དང་ཕྱག་རྒྱ་དྲུག་གིས་བྱིན་བརླབ་བྱ་ཞིང༌། བསྡུ་ན། ན་
མ སརྦ་ཏ་ཐཱ་ག་ཏ་བྱོ་བི་ཤྭ་མུ་ཁེ་བྷྱ༔ སརྦ་ཏཏྠཾ ཨུངྒ་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱཧཱ། ལན་གསུམ་གྱིས་བྱིན་གྱིས་
བརླབས། དེ་ནས་ འབུལ་ བ་ནི། གཙང་ཞིང་གཙང་མར་སྦྱོར་བ་ཡི། ། ལྷ་རྫས་བཟང་པོའི་ མཆོད་ཡོན་
འདི། ། བཅོམ་ལྡན་ཕྱག་ན་རྡོ་རྗེ་དང་། ། ཀླུ་རྒྱལ་འཁོར་དང་བཅས་ལ་འབུལ། ། བཞེས་ནས་ཀླུ་ཡི་གནོད་པ་
དང་། ། ནད་རྣམས་ཐམས་ཅད་ཞི་བར་མཛོད། ། ཨོཾ་བཛྲ་པཱ་ཎི་ནཱ་ག་རཱ་ཛ་ས་པཱ་རི་ཝ་ར་ཨགྷཾ་པྲ་ཏཱི་ཙྪ་ཧཱུཾ་སྭཱཧཱ།
ནས་ཤཔྟའི་བར་གྱིས་ མ་ཆོད། གཞན་ཡང་གཟུགས་འགྲོས་ སྣ་ཚོགས་དང་། ། འབྲུ་སྨན་དར་དང༌ རྩི་ ཤིང་
སོགས། ། འདོད་རྒུའི་ཡོ་བྱད་མ་ལུས་དང་། ། དཀར་གསུམ་མངར་གསུམ་བདུད་རྩིའི་སྨན། ། ཀླུ་རྒྱལ ། །
Kia x 1 5555 x 1815T KAN5vray M5351 | 18: 38T68156T
ལ། ། ཀླུ་སྨན་རིན་ཆེན་ཀླུ་གཏེར་དང་། ། འབྲུ་བཅུད་དར་ཟབ་ཚོན་སྐུད་སོགས། ། མཁོ་བའི་ཡོ་བྱད་ཐམས་
ཅད་འབུལ། ། བཞེས་ནསx། ། ནད་རྣམསx། ། ཨོཾ་ནཱ་ག་རཱ་ཛཱ་ས་པཱ་རི་ཝ་ར་པཱུ་ཛི་ཏེ་ཧཱུཾ། དེ་ནས། གསང་
སྔགས་རིག་སྔགས་འཆང་བའི་རྗེ། ། བཅོམ་ལྡན་ཕྱག་ན་རྡོ་རྗེ་དང་། ། མཐུ་དང་རྫུ་འཕྲུལ་སྟོབས་མངའ་
བའི། ། ཀླུ་རྒྱལ་འཁོར་དང་བཅས་ལ་བསྟོད། ། ཞེས་པའམ། རྒྱས་པར་ན། ཀླུ་རྒྱལ་ཆེན་པོ་ཝ་རུ་ཎ། ། སྐུ་
མདོག་དཀར་པོ་གངས་རི་བཞིན། ། ཀླུ་རྣམས་ཀུན་ལ་དབང་བསྒྱུར་བ། ། མཐུ་སྟོབས་ཅན་ལ་ཕྱག་འཚལ་
བསྟོད། ། ཀླུ་རྒྱལ་ཆེན་པོ་ ནོར་ རྒྱུས་ནི། ༈ སྐུ་མདོག་དཀར་ པོ་ ཟླ་ བ་ བཞིན། ། ཀླུ་རྣམསx། ། མཐུ་
སྟོབས། ། ཀླུ་རྒྱལ་ཆེན་པོ་པདྨ་ནི། ། སྐུ་མདོག་སྔོན་པོ་དབང་སྔོན་བཞིན། ། ཀླུx། ། མཐུx། ། ཀླུ་རྒྱལ་
ཆེན་པོ་འཇོག་པོ་ནི། ། སྐུ་མདོག་དམར་པོ་བད་རག་བཞིན། ། ཀླུx། ། མཐུx། ། ཀླུ་རྒྱལ་ཆེན་པོ་པདྨ་ཆེ། །
སྐུ་མདོག་དཀར་སེར་འོད་ཟེར་འཕྲོ། ། ཀླུx| ༑ མཐུx། ། ཀླུ་རྒྱལ་ཆེན་པོ་དུང་སྐྱོང་ནི། ། སྐུ་མདོག་དཀར་སྟེ་
གཟི་བརྗིད་ཅན། ། ཀླུx། ། མཐུx། ། ཀླུ་རྒྱལ་ཆེན་པོ་རིགས་ལྡན་ནི། ། སྐུ་མདོག་སྔོ་དམར་གཟི་བརྗིད་
འབར། ། ཀླུx། ། མཐུx། ། ཀླུ་རྒྱལ་ཆེན་པོ་མཐའ་ཡས་ནི། ། སྐུ་མདོག་དམར་སེར་སྣ་ཚོགས་འོང་། །
ཀླུx། ། མཐུx] ། ཀླུ་རྒྱལ་ ཆེན་པོ་ སྟོབས་ རྒྱུ་ནི། ། སྐུ་མདོག་ལྗང་སྔོན་འོད་ཟེར་འབར། ། ཀླུx། །
411

༄༅: ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
8 x 18553Kv555 3555555555 185555555555 | 1 TẶ53
ས་བདག་ཀླུ་གཞན་ལས། ། བྱུང་བའི་ནད་རྣམས་ཞི་གྱུར་ཅིག ། དེ་ནས་བཟླས་པས་སྔགས་འདྲ་བ་གཞན་ཞིག་
ཀྱང་སྣང་མོད། འདི་ལྟར་ལེགས་ཏེ། བཛྲ་པཱ་ཎི་རྱ་ཅི་འགྲུབ་དང་། ཨོཾ་ནཱ་ག་ར་ཛཱ་ཝ་རུ་ཎ་ཡ་ཕུ༔ སཱཧཱ། ཨོཾ་ནཱ་ག་
རཱཛཱ་བ་སུ་ཀི་ཡ་ཕུ སཱཧཱ། ཨོཾ་ནཱ་ག་རཱ་ཛཱ་པདྨ་ཡ་ཕུ སཱཧཱ། ཨོཾ་ནཱ་ག་རཱ་ཛཱ་ཏཀླ་ཀཱ་ཡ་ཕུ སཱཧཱ། ཨོཾ་ནཱ་ག་རཱ་ཛཱ་མ་
ཧཱ་པདྨ་ཡ་ཕུ སཱཧཱ། ཨོཾ་ནཱ་ག་རཱ་ཛཱ་ཤདྨ་པཱ་ཕུ སཱཧཱ། ཨོཾ་ནཱ་ག་རཱ་ཛཱ་ཀུ་ལི་ཀཱ་ཡ་ཕུ སཱཧཱ། ཨོཾ་ནཱ་ག་རཱ་ཛ་ཨཱནནྟ་
ཡ་ཕུ སཱཧཱ། ཨོཾ་ནཱ་ག་རཱ་ཛཱ་ཀརྐོ་ཊ་ཡ་ཕུ༔ སཱཧཱ། ཞེས་པ་རྣམས་ཅི་འགྲུབ་བཟླས་ནས་ཡིག་བརྒྱ་བརྗོད་ཅིང་།
མཆོད་བསྟོད་བསྡུས་པ་བྱའོ། ། ཆུ་རྒྱུན་གྱི་ཀླུ་གཏོར་བྱེད་ན། ལག་པ་གཡས་ཀྱི་ཆུ་རྒྱུན་སྦྲང་དང་གཡོན་པས་སེ་
གོལ་གདབ་སྟེ། ཚོ་བ་སུ་ཀི་མཾ་སྭཱཧཱ། ཞེས་པ་ཅི་འགྲུབ་བརྗོད། དེ་ནས་གཏོར་མ་ཨ་མྲྀ་ཏས་བསངས། སྭ་བྷཱ་ཝ
ས་སྦྱངས། སྟོང་བའི་ངང་ལས་ཧཱུྃ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་
ལས་བྱུང་བའི་ལྷ་རྫས་ལས་གྲུབ་པའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་
w ཧཱུྃ་ལན་གསུམ། ཨོཾ་བཛྲ་པཱ་ཎི་ནཱ་ག་རཱ་ཛཱ་ས་པཱ་རི་ཝ་ར་ཨི་མོ་པ་ལིང་ཏ་ཁ་ཁ་ཁཱ་ཧི་ཁཱ་ཧི་ལན་གསུམ་དང་ ཨོ་ཧི་
ལི་ཧི་ལི་ཕྲུ་ཕུ སཱཧཱ། ལན་གསུམ། ཨོཾ་བྷག་ཡ་བྷག་ཡ་ས་མཱ་ཡ་ཏིཥྛ་ཕྲུ་ཕུ སཱཧཱ། ལན་གསུམ་གྱིས་བསྔོ། །
བཅོམ་ལྡན་ཀླུ་རྒྱལ་འཁོར་བཅས་ཀྱིས། ། མཆོད་སྦྱིན་གཏོར་མ་འདི་བཞེས་ཏེ། ༑ རྣལ་འབྱོར་སྦྱིན་བདག་
འཁོར་བཅས་ཀྱི། ། ཀླུ་ཡི་གནོད་པ་ཞི་བར་བརྗོད། ། ཅེས་འཕྲིན་ལས་བཅོལ་བ། དེ་ནས། བུམ་པ་ཨ་མྲྀ་ཏས་
བསངས། སྭ་བྷཱ་ཝས་སྦྱངས། སྟོང་བའི་ངང་ལས་ཧཱུཾ་ལས་བུམ་པའི་ནང་དུ་ཨོཾ་ཨཱཿ ཧཱུཾ་ཞུ་བ་ལས་བྱུང་བའི་ཀླུ་ནད་
ཐམས་ཅད་སེལ་བར་བྱེད་པའི་ནུས་པ་དང་ལྡན་པའི་བདུད་རྩིའི་ཆུ་རྒྱུན་དུ་གྱུར། ཀླུ་སྨན་དང་ཐུན་མོང་དུ། ཨི་
ཨཱ༔ ཧཱུྃ་ཅི་འགྲུབ་དང་། ཨོཾ་ནཱ་ག་རཱ་ཛེ་ཤཱ་ར་ཨདྷི་ཌཱ་ན་ཨདྷིཥི་ཏེ་སྭཱཧཱ། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་
ཨ་ཐ་སཱ་དྷ་ནི་སྭཱཧཱ། རྩི་སྨན་བདུན་རྩིར་བསྒྱུར་བར་བྱེད་པའི་སྔགས་དང་ཨོཾ་དེ་བྱ་ཨ་མྲྀ་ཏ་ནན་ཏ་ར་བྷི་ཤ་མ་ཏི་པྲ་
ཏཱི་ཙྪ་བ་ས་ནན་མ་སཱཧཱ། ཞེས་པ་དང་གྲུབ་ན། སེངྒེའི་སྒྲའི་གཟུངས་རིང་ངམ། ཨོཾ་ཨཱཧཱི སིདྷ་ནཱ་ད་ཧཱུྃ་ཕཊ།
རྣམས་ཅི་འགྲུབ་བཟླའོ། ། སྦྱིན་བདག་ལ་གནོད་པའི་ཀླུ་གཉན་ས་བདག་སོགས་སུ་སྤྱན་འདྲེན་ན་དེའི་གཟུགས་
བཅོས་ལ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་སྦྱིན་བདག་མི་ནོར་འཁོར་དང་བཅས་པ་ལ་ཕན་གནོད་
བྱེད་པའི་ས་བདག་ཀླུ་གཉན་གྱི་རིགས་རྣམས་སྤྱན་དྲངས་མདུན་གྱི་གཟུགས་འགྲོས་དག་དང་དབྱེར་མེད་དུ་གྱུར་
བར་བསམས་ལ། ཀླུ་སྨན་གཟུགས་འགྲོས་རྣམས་ལ་གཏོར་ཏེ་རུ་རུ་སྤུ་རུ་སོགས་བརྗོད་ཅིང་།༈ །འདོད་ཆགས་ཞེ་
སྡང་གཏི་མུག་རྣམས། ། དེ་དག་འཇིག་རྟེན་དུག་གསུམ་སྟེ། ། བཅོམ་ལྡན་སངས་རྒྱས་དུག་མི་མངའ། །
412

༄༅། ། ཀླུ་བརྒྱད་ཀྱི་ཆོ་ག་ལ་བརྟེན་པའི་གདོན་འགྲོལ་བྱ་ཚུལ་ཕན་བདེའི་འབྱུང་གནས། །
སངས་རྒྱས་བདེན་པས་དུག་བཅོམ་མོ། ། འདོད་ཆགསx། ། དེ་དགx། བཅོམ་ལྡན་དམ་ཆོས ། ། དམ་
ཆོསx། ། འདོད་ཆགསx། ། དེ་དགx། བཅོམ་ལྡན་དགེ་འདུན ། དགེ་འདུནx། ས་ནི་དུག་གི་མ་ཡིན་
ཏེ། ། ས་ནི་དུག་གི་ཕ་ཡང་ཡིན། ། བདེན་པའི་བདེན་ཚིག་འདི་ཡི་མཐུས། ། དུག་ནི་ས་ཡི་ནང་དུ་སོང་། །
གང་བའི་ནད་དུ་དུག་སོང་ཞིག ། ཆུ་ནི་དུག་གི་མ་ཡིན་ཏེ། ། xxཆུ་ཡི་ནང་དུ་སོང་། ། གཤེར་བའི་ནད་དུ
x། མེ་ནིxxམེ་ཡི་ནང་དུ་སོང་། ། ཚ་བའི་ནད ། ། རླུང་ནིxxརླུང་གི་ནང་དུ་སོང་། ། གཡོ་བའི་བའི་ནད་དུ
x། ༈ །ཧཱུཾ་ང་ནི་ཕྱག་ན་རྡོ་རྗེ་སྟེ། ། གསོ་བྱེད་བདུད་རྩིའི་རྒྱུན་བྱིན་པས། ། ས་བདག་ཀླུ་གཉན་ཐམས་ཅད་
དང་། ། ཁྱད་པར་སྦྱིན་བདག་འཁོར་བཅས་ལ། ། གནོད་པའི་ཀླུ་གཉན་ས་བདག་གི ། ནད་རྣམས་ཐམས་
ཅད་ཞི་གྱུར་ཅིག ། ལུས་དབང་སྐྱེ་མཆེད་རྒྱས་གྱུར་ཅིག། ། ཚེ་དང་ལ་བསོད་ནམས་ལྡན་གྱུར་ཅིག ། བསམ་
སྦྱོར་ངན་པ་ཞི་གྱུར་ཅིག ། བཅིངས་པ་གྲོལ་ལ་བསྡམས་པ་ལྷོད། ། སྦྱིན་བདག་ནད་ལས་ཐར་གྱུར་ཅིག ། ནཱ་
ག་རཱ་ཛ་ཝུ ཤནྟི་ཀུ་རུ་ཡེ་སྭཱཧཱ། རྒྱས་པར་ན་བཟང་དྲུག་སྨན་གྱི་ནུས་པ་ཡིས། ། ས་བདག་ཀླུ་གཉན་ཐམས་ཅད་
ཀྱི། ། ནད་རྣམས་ཐམས་ཅད་ཞི་གྱུར་ཅིག ། རྨ་བྱའི་སྒྲོ་ཡི་ནུས་པ་ཡིས། ། གྲིབ་དང་སྐྲ་བྱི་སོས་གྱུར་ཅིག །
TT- TT T55%âu | Biết bassrăx 1 5sẽ sax BF88s lx 115
བུ་གཟི་ཡིx། ། མིག་འབྲསx། ། ལེབ་རྒན་དམར་པོའིxi ། ལྕེ་དབངx། ། པདྨ་གེ་སརx། ། མགྲིན་པx། །
སྙིང་པོ་ཞོ་ཤའིx། ། དོན་སྙིངx། ། མཁལ་མ་ཞོ་ཤའིx/ ། མཁལ་མ ! ། གུར་གུམ་དཀར་པོའིx། ། མགྲིན་
པ། ། དབང་པོ་ལག་པའིx། ། ལག་པx] ། ཆུ་སྲིན་སྡེར་མོའིx། ། རྐང་པ་ཉམས ] ། དུང་དང་མགྲོན་
བུའིx། །རུས་སོ ། ། མཚལ་ཆེན་དམར་པོའིw། ། ཁྲག་ནིx། ། ཚོན་སྐུད་སྣ་ལྔའིx། ། ཚེ་སྲོག་x{ ། སྤུ་
ཤེལ་རྩེ་ཡེ ། ། རྩི་རྣམསx། ༑ ཨུཏྤལ་སྔོན་པོའིx། ། ཁ་ཏོགx། རིན་ཆེན་སྣ་ལྔའིx། ། ནོར་རྫསx། །
དཀར་གསུམ་མངར་གསུམ ། ། ཁ་དོག་ཉམས་པx། ། མདོར་ན་རྩི་སྨན་སྣ་ཚོགས་ཀྱིས། ། ཀླུ་གཉན་ས་
བདག་ཐམས་ཅད་ལ། ། གནོད་འགལ་བྱས་པ་ཀུན་ཞི་སྟེ། ། བདེ་བའི་དཔལ་དང་ལྡན་གྱུར་ཅིག ། དེ་དག་
ལན་གསུམ་མམ་གཅིག་ཀྱང་སླར་ཡང་འཕྲིན་ལས་བཅོལ་བ་ནི། ། ཀྱེ་ང་ནི་ཕྱག་ན་རྡོ་རྗེ་སྟེ། ། ང་ཡི་བཀའ་ལ་མི་
ཉན་མེད། ། གཙོ་བོ་ཀླུ་ཆེན་བརྒྱད་པོ་དང༌། ། རྒྱལ་རིགས་རྗེ་རིགས་དམངས་རིགས་དང་། ༈ བྲམ་ཟེ་གདོལ་
བའི་རིགས་རྣམས་དང་། ། ས་བདག་ཀླུ་གཉན་ཐམས་ ཅད་ལ། ། རྣལ་འབྱོར་སྦྱིན་བདག་འཁོར་བཅས་
ཀྱིས། ། གནོད་འགལ་སྤྱི་དང་ཁྱད་པར་དུ། ། ས་བརྐོས་བྲག་གཤིགས་ཆུ་དཀྲུགས་དང་། ། ཤིང་བཅད་ཐབས་
གཤོབ་བགྱིས་པ་ཡི། ། གནོད་པ་ཐམས་ཅད་སོས་གྱུར་ཏེ། ། མཐོང་དུག་ལ་སོགས་དུག་རྣམས་དང་། ། མཛེ་
413

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
འབྲས་ཤུ་བ་པོལ་མིག་སོགས། ། གནོད་པ་ ཐམས་ ཅད་མི་འབྱུང་ཞིང༌། ། ཕན་དང་བདེ་བའི་འཕྲིན་ལས་
མཛོད། ། ནད་པ་ཡོད་ན་གླུད་ཅིག་བྱས་ཏེ་མདུན་དུ་བཞག་པ། སེང་གེའི་སྒྲའི་གཟུངས་དང་། རྣམ་འཇོམས་ཀྱི་
གཟུངས་རིང་ཐུང་གང་རུང་བརྗོད་ཅིང་། བསྲུང་བྱའི་སྡིག་པའང་སྒྲིབ་པ་ཐམས་ཅད་ཤནྟིང་གུ་རུ་སྭཱཧཱ། ནད་
ཐམས་ཅདx། རིམསx། གདོནxཉེ་བར་འཚེ་བx དུས་མ་ཡིན་པར་འཆི་བx} འཁོནx། གྲིབx། བྱད་
དང་བྱུརx/ སྐལ་བ་ངན་པx། ལྟས་དང་མཚན་མ་ངན་པx། མཚན་མ་ནག་མོའི་གདོནx། བདུད་ཀྱི་ཞགས་
པ ། གཤིན་རྗེའི་ཕ་ཉ ། བགེགས་དང་ལོག་འདྲེན ། ལོ་སྐེག་ཟླ་སྐེག་ཞག་སྐེག་དུས་སྐེག་བཀྲ་མི་ཤིས་པ་
ཐམས་ཅད་ཤནྟིང་ཀུ་རུ་སྭཱཧཱ། ཀླུ་རྒྱལ་རིགས་ལས་བྱུང་བའི་ནད་དང་དུག་ཐམས་ཅད་ཤནྟིང་ཀུ་རུ་སྭཱཧཱ། རྗེ་
རིགསx། བྲམ་ཟེའི་རིགས ། དམངས་རིགས ། གདོལ་བའི་རིགས ། ཀླུ་གཉན་ས་བདག་ཐམས་ཅད་ལས་
བྱུང་བའི་སཱཧཱ། ཞེས་པ་ལན་གསུམ་སོགས་བྱ། སྐབས་འདིར་བདེན་བརྗོད་བྱས་ནས་ཁྲུས་ཆུ་ཕྱིར་འདོར་བའམ། །
རྒྱས་པར་ན་བྱབས་ཁྲུས་ཀྱི་སྐབས་ལྟར་ཡང་རུང་ངོ༌། ། རྒྱལ་བ་སྲས་བཅས་བདེན་པའི་བྱིན་རླབས་དང་། །
བཅོམ་ལྡན་ཕྱག་ན་རྡོ་རྗེའིx། ། འགྲོ་བx། ། འདི་ལx། ། རཀྵ་རཀྵ་ཡེ་སྭཱཧཱ། བགེགས་གཏོར་གཏོང་བར་
འདོད་ན། ཆ་གསུམ་ནས་འབྱུང་པའི་བགེགས་གཏོར་ཟུར་དུ་གྱུར་ནས་གཏོང་། དེ་ནས་གཤེགས་པ་ནི། ཀྱི་ཀླུ་
རྒྱལ་འཁོར་བཅས་ཁྱེད་རྣམས་ཀྱིས། ། ཕོག་ཐུག་གནོད་གྱུར་བཟོད་བཞེས་ལས། ། རང་རང་སོ་སོའི་གནས་སུ་
གཤེགས། ། རྒྱལ་རིགས་ཤར་དང་རྗེ་རིགས་ནུབ། ། བྲམ་ཟེ་ལྷོ་དང་དམངས་རིགས་བྱང་། ། གདོལ་བའི་
རིགས་རྣམས་མཚམས་སུ་གཤེགས ། ས་ཆུ་ཤིང་དང་རྡོ་རྣམས་ལ། ། གནས་རྣམས་དེ་དང་དེ་རུ་གཤེགས། །
བཛྲ་མུ ནཱ་ག་རཱ་ཛ་ས་པཱ་རི་ཝ་ར་ག་ཙྪ་སྭཱཧཱ། དེ་ནས་གཟུགས་འགྲོས་རྣམས་སྣོད་ཞིག་ཏུ་བསྡུས་ཏེ་གཙང་སར་
བསྐྱལ་བ་དང༌། ཁྱད་པར་ཀླུ་གཟུགས་རྣམས་ཆུ་བོ་ཆེན་པོར་སྐྱེལ་བ་སོགས་བྱ་སྟེ། བྱ་བྱི་སོགས་ཀྱིས་མི་ཟ་བར་
བྱའོ། ། དེ་ནས་ཤིས་པ་བརྗོད་ཅིང་མེ་ཏོག་གི་ཆར་དབས་སོ། ། ཀླུ་བརྒྱད་ཀྱི་ཆོ་ག་ལ་བརྟེན་པའི་གདོན་འགྲོལ་
བྱེད་ཚུལ་འདི་ཡང་། གནས་བརྟན་གྲགས་པ་དཔལ་འབྱོར་གྱིས་བསྐུལ་བའི་ངོར། ཀླུ་བརྒྱད་ཀྱི་ཆོ་ག་ནི་རྒྱུད་དང་
རྒྱ་གཞུང་དུ་མ་ནས་བཤད་ཅིང་འདིར་ཡང་གཞན་གྱིས་མཛད་པ་འི་ཆོ་ག་སྔོན་མ་གཉིས་ཙམ་མཐོང་བ་དག་ལ་
བརྟེན་པ་ཡིན་ནའང་མ་ཚང་བ་སོགས་ཀྱིས་འཇུག་པ་མི་བདེ་བས། པཎ་ཆེན་དང་རྒྱལ་དབང་གིས་མཛད་པའི་ཀླུ་
གཏོར་སོགས་གཞུང་གཞན་འགའ་ཞིག་དང་ཡང་བསྟུན་ཏེ། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་གཞན་ལ་
ཕན་པའི་བསམ་པས་སྦྱར་བའོ། ། ། ། བཀྲ་ཤིས། །
414

༄༅། ། བློ་ལྡན་ཐོས་པའི་ལམ་ལ་བསྐུལ་བའི་དབྱུ་གུ་
ཞེས་བྱ་བ་བཞུགས་སོ། །
རིང་ནས་གོམས་པའི་ཐུགས་བསྐྱེད་དྲོད་གཤེར་གྱིས། ། ཉེ་བར་བསྐྱངས་པའི་ལམ་བཟང་གསེར་སྒོང་
དབུས། ། ལེགས་འཐོན་སྤངས་རྟོགས་གཤོག་རྩལ་ཡོངས་རྫོགས་པ། ། ཟླ་མེད་སྟོན་པ་ནམ་མཁའ་ལྡིང་ཁྱོད་
རྒྱལ། ། རྟག་ཏུ་བརྩོན་པའི་རླུང་ཤུགས་ལ་བརྟེན་ནས། ། མང་ཐོས་རྣམ་དཔྱོད་འབྲེལ་བའི་འདབ་གཤོག་
ཟུང་། ། རབ་བརྐྱངས་གཞུང་མང་ཟབ་དོན་ཡངས་པའི་མཁར། ། བགྲོད་མཛད་འཕགས་བོད་པཎ་ཆེན་
ཚོགས་རྣམས་བསྔགས། ། གང་དག་ཕྱོགས་རེའི་ལམ་གྱིས་མ་ཚིམ་པར། ། རིས་མེད་མང་ཐོས་དོན་གཉེར་སྐྱེས་
བུ་འགའ། ། སྤྲོ་བ་བསྐྱེད་པའི་ཐབས་ཞིག་འདིར་བརྗོད་ཀྱི། གཟུ་བོར་གནས་རྣམས་རྣ་བ་བླགས་ཏེ་
ཉོན། ། འདི་ལ་གཉིས། ཐོས་པའི་འཚོལ་དགོས་པར་སྒྲུབ་པ་དང་། དེ་ལ་རྩོད་པ་སྤོང་བའོ། ། དང་པོ་ནི།
བློ་ལྡན་རྣམས་ཀྱིས་གང་ལ་འཇུག་པར་བྱ་བའི་གཞི་དེ་ལ་མང་དུ་ཡོད་ཀྱང་། གཙོ་བོ་ནི་ཐོས་བསམ་སྒོམ་གསུམ་སྟེ།
བསམ་སྒོམ་ཚུལ་བཞིན་དུ་བྱེད་པ་ནི་ཐོས་པ་ལ་རག་ལས་བའི་ཕྱིར་རོ། ། དེས་ན་ཐོག་མར་ཐོས་པ་ལ་འཇུག་པ་
གལ་ཆེ་བར་ངེས་སོ། ། འོ་ན། ཐོས་པ་གལ་ཆེ་བར་ལུང་གང་གིས་འགྲུབ་པར་སྟོན་ཅིག་ཅེ་ན། དེ་ལ་སྒྲུབ་བྱེད་
ཀྱི་ལུང་མཐའ་ཡས་པ་ཞིག་ཡོད་ཀྱང་འདིར་ཅུང་ཟད་བརྗོད་པ་ནི། ཐོས་པ་ལ་འཇུག་དགོས་པའི་ཚུལ་ལུང་དུ་
མས་འགྲུབ་པ་ཡིན་ཏེ། ། ཆོས་བཞི་བའི་མདོ་ལས། ཤཱ་རིའི་བུ་ཆོས་བཞི་དང་ལྡན་ན། བྱང་ཆུབ་སེམས་དཔའ་
ཤེས་རབ་དང་ལྡན་ཤིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
འཚང་རྒྱ་བར་འགྱུར་ཏེ། བཞི་གང་ཞེ་ན། ཤཱ་རིའི་བུ་བྱང་ཆུབ་སེམས་དཔའ་ཐོས་པ་མང་བ་ཡིན། ཐོས་པ་
འཛིན་པ་ཡིན། ཐོས་པ་བསགས་པ་ཡིན། ཞེས་པ་ནས། ཆོས་སྟོན་ལ་བརྩོན་པ་ཡིན་ནོ། ། ཞེས་དང་། དེ་
ལྟར་ཐོས་པ་འཚོལ་ཞིང་དེ་ལྟར་ཐོས་པ་ཡོངས་སུ་འཚོལ་བ་ན། མཐོང་བའི་ཆོས་ཀྱི་ཤེས་རབ་འཕེལ་བར་བྱེད་ན་
འཇིག་རྟེན་ཕ་རོལ་ལྟ་སྨོས་ཀྱང་ཅི་དགོས་ཏེ། ཤེས་རབ་དེ་ཡང་ཐོས་པ་ནན་ཏན་དུ་བྱེད་པས་སྒྲུབ་པ་ཡིན་
ནོ། ། ཞེས་དང་། ཤཱ་རིའི་བུ་གང་སངས་རྒྱས་ཀྱི་བྱང་ཆུབ་ཀྱི་ཕྱིར་བྱང་ཆུབ་ཀྱི་སེམས་བསྐྱེད་པ་དག་ཐོས་པ་
415

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མང་བོ་ལ་མངོན་པར་བརྩོན་པར་མི་བྱེད་པ་དེ་ནི་བྱང་ཆུབ་སེམས་དཔའ་བདེན་པར་སྨྲ་བར་མ་ཡིན་པར་རིག་
པར་བྱའོ། ། ཞེས་དང་། མང་དུ་ཐོས་པ་ལས་ཤེས་རབ་འབྱུང་བ་ཡིན་ཏེ། ཤཱ་རིའི་བུ་དེ་བས་ན་ཁྱོད་ཀྱིས་
མངོན་སུམ་དུ་བྱ་ཞིང་ཁྱོད་ཀྱིས་སོ་སོར་རིག་པར་བྱའོ། ། ཞེས་དང་། ཤཱ་རིའི་བུ་བྱང་ཆུབ་སེམས་དཔའ་སེམས་
བསྐྱེད་ནས་ཐོས་བ་མང་པོ་ལ་མངོན་པར་མི་བརྩོན་པ་གང་ཡིན་པ་དེ་ནི་བདུད་སྡིག་ཅན་གྱིས་བྱིན་གྱིས་བརླབས་
པ་ཉིད་ཡིན་ནོ། ། ཞེས་དང་། འོད་སྲུང་གིས་ཞུས་པ་ལས། མང་དུ་ཐོས་པ་ལས་ཤེས་རབ་འབྱུང་བར་མཐོང་
ནས་མགོའི་གོས་ལ་མེ་འབར་བ་བཞིན་དུ་ཐོས་པ་འཚོལ་ཞིང་། ཞེས་དང་། ཐེག་པ་ཆེན་པོ་ལ་དད་པའི་མདོ་
ལས། མང་དུ་ཐོས་པ་ནི་དེ་བཞིན་གཤེགས་པ་རྣམས་ཀྱི་སྣོད་སྤྱད་དང་འཚོག་ཆས་དང་ཡོ་བྱད་དོ། །ཞེས་དང་།
གསང་བ་བསམ་གྱིས་མི་ཁྱབ་པའི་མདོ་ལས། ཚངས་པ་ཐེག་པ་ཆེན་པོ་ལ་གཅེས་སྤྲས་སུ་བྱེད་པའི་ཆོས་གཉིས་ཏེ།
གཉིས་གང་ཞེ་ན། སེམས་ཅན་ཐམས་ཅད་ལ་ཁྲོ་བ་མེད་པ་དང་། ཐོས་པ་ཡོངས་སུ་འཚོལ་བ་ལ་ངོམས་མི་ཤེས་
པ་སྟེ། འདི་དག་གོ ། ཞེས་དང་། བྱང་སེམས་བློ་གྲོས་རྒྱ་མཚོས་ཞུས་པ་ལས། གཅེས་སྤྲས་སུ་བྱེད་པའི་ཆོས་
གཉིས་ཏེ། ཐོས་པའི་ནོར་ཀྱིས་ མི་ངོམས་པ་དང་། ཐོས་པའི་ཤེས་རབ་ཀྱིས་ མི་མྱོང་བའོ། ། ཞེས་དང་།
གཞན་ཡང་གསུམ་སྟེ། ཐོས་པ་ཡོངས་སུ་འཛིན་པ་དང་། ཚིག་དང་ཡི་གེ་རྣམས་འཛིན་པ་དང་། སྒྲ་ལ་སྔོན་གྱི་
མཐའ་དང་ཕྱི་མའི་མཐའ་ཡོངས་སུ་མ་ཆད་པར་ཤེས་པའོ། ། ཞེས་དང་། གཟུངས་ཀྱི་དབང་ཕྱུག་རྒྱལ་བོས་
ཞུས་པ་ལས། ཐོས་པ་ཐམས་ཅད་འཛིན་པ་ནི་ཤེས་རབ་ཀྱི་རྩ་བའོ། ། དོན་ལ་རྟོག་པ་ནི་ཤེས་རབ་ཀྱི་ལས་
སོ། ། ཞེས་དང་། བྱང་ཆུབ་སེམས་དཔའི་སྡེ་སྣོད་ལས། ཐོས་པས་ཤེས་རབ་འཕེལ་བར་འགྱུར། ། ཤེས་རབ་
ཀྱིས་ནི་དོན་རྣམས་དཔྱད། ། ཅེས་དང་། དཀོན་བརྩེགས་ལས། མང་དུ་ཐོས་པ་རྒྱ་མཚོ་འདྲ། ། ཤེས་རབ་
མཆོག་ནི་ཐོབ་པས་ན། ། དེས་ན་འཆིང་བ་གཅོད་པར་བྱེད། ། ཞེས་དང་། ཏིང་ངེ་འཛིན་རྒྱལ་བོ་ལས། །
གལ་ཏེ་ཚུལ་ཁྲིམས་གྲགས་པས་དེ་རྒྱགས་ཤིང་། མང་དུ་ཐོས་ལ་བརྩོན་པར་མི་བྱེད་ན། ། ཚུལ་ཁྲིམས་འབྲས་བུ་
མ་ལུས་ཟད་ནས་ནི། ། ཕྱིར་ཡང་སྡུག་བསྔལ་རབ་ཏུ་མྱོང་བར་འགྱུར། ། ཞེས་དང་། དཀོན་བརྩེགས་ལས།
བསོད་ནམས་ཀྱིས་བརྒྱན་པའི་ཐོས་པས་ནི་བྱང་ཆུབ་སེམས་དཔའ་འཁོར་ལ་ནི་མཛེས་སོ། ། ཐོས་པས་བརྒྱན་
པའི་སྤོབས་པ་ནི་སྐྱེ་བོ་མང་པོ་ཉེ་བར་འཚོ་བར་འགྱུར་རོ། ། ཞེས་དང་། བརྩོན་འགྲུས་ཀྱི་སྟོབས་ཀྱིས་ནི་ཐོས་
པ་ཡོངས་སུ་འཚོལ་ལོ། ། ཞེས་དང་། ཁྱད་པར་དུ་སྟོང་ཉིད་ཟབ་མོ་ལ་ཐོས་བསམ་བྱེད་མི་ནི་ཕན་ཡོན་ལྷག་
པར་ཆེ་བ་ཡིན་ཏེ། དེ་ཉིད་ལས། ཐོས་པ་འདི་ནི་སངས་རྒྱས་འབྱུང་བ་དང་འདྲའོ། ། ཐོས་པ་འདི་ནི་རྒྱུན་དུ་
ཞུགས་པའི་འབྲས་བུ་དང་འདྲའོ། ། ཐོས་པ་འདི་ནི་ལན་ཅིག་ཕྱིར་འོང་བའི་འབྲས་བུ་དང་འདྲའོ། ། ཞེས་
416

༄༅། ། བློ་ལྡན་ཐོས་པའི་ལམ་ལ་བསྐུལ་བའི་དབྱུ་གུ །
སོགས་དུ་མ་གསུངས་པ་རྣམས་ཤེས་དགོས་པ་དང་། གཞན་ཡང་ཐོས་པའི་ཚོམས་ལས། ཐོས་པས་ཆོས་རྣམས་
ཤེས་པར་འགྱུར། ། ཐོས་པས་སྡིག་ལས་ལྡོག་པར་བྱེད། ། ཐོས་པས་དོན་མ་ཡིན་པ་སྤོང་། ། ཐོས་པས་མྱ་ངན་
འདས་པ་འཐོབ། ། ཅེས་པ་དང་། མི་ནི་བློ་གྲོས་ལྡན་གྱུར་ཀྱང་། ། སྡིག་པ་དང་ནི་དགེ་བའི་ཆོས། ། མ་ཐོས་
པར་དུ་ཤེས་མི་འགྱུར། ། མིག་ལྡན་མར་མེ་ཡོད་པ་ཡིས། ། གཟུགས་རྣམས་མཐོང་བ་ཇི་ལྟ་བར། ། དེ་བཞིན་
དགེ་དང་སྡིག་པའི་ཆོས། ། ཐོས་པས་རྣམ་པ་ཤེས་པར་འགྱུར། ། ཞེས་དང་། ཐོས་པ་མང་ཞིང་ཆོས་འཛིན་
དང་། ། ཤེས་རབ་ལྡན་ཞིང་མཉམ་བཞག་པ། ། དེ་དག་སུས་ཀྱང་སྨད་འོས་མིན། ། ཞེས་དང་། སྐྱེས་རབས་
ལས། གང་ཞིག་ཐོས་པས་ཡིད་ནི་དད་གྱུར་ནས། ། ལེགས་པར་དགའ་ལ་བརྟན་པ་ཉིད་དུ་འགྱུར། ། ཤེས་
རབ་སྐྱེ་ཞིང་གཏི་མུག་མེད་པར་འགྱུར། ། རང་གིས་ཤེས་ཀྱང་དེ་ཉིད་ཉོ་བའི་རིགས། ། ཐོས་པས་གཏི་མུག་
མུན་སེལ་སྒྲོན་མེ་ཡིན། ། རྐུན་པོ་ལ་སོགས་མི་འཁྱེར་ནོར་གྱི་མཆོག ། ཀུན་དུ་རྨོངས་པའི་དགྲ་འཇོམས་མཚོན་
ཆ་ཡིན ། ཐབས་ཚུལ་མན་ངག་སྟོན་པ་གྲོགས་ཀྱི་མཆོག ། ཕོངས་པར་གྱུར་ཀྱང་མི་འགྱུར་མཛའ་བོ་ཡིན། །
གནོད་པ་མེད་པ་མྱ་ངན་ནད་ཀྱི་སྨན། ། ཉེས་པ་ཆེན་པོའི་དཔུང་འཇོམས་དཔུང་གི་མཆོག ། གྲགས་དང་
དཔལ་དང་གཏེར་གྱི་མཆོག་ཀྱང་ཡིན། ། ཡ་རབས་རྣམས་དང་ཕྲེང་ན་སྐྱེས་ཀྱི་མཆོག ། ཚོགས་ཀྱི་ནང་ན་
མཁས་པ་མགུ་བར་འགྱུར། ། ཞེས་དང་། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། ། སྐྱེ་བའི་རྫོང་ལས་
ཚེགས་ཆུང་ཐར་བར་འགྱུར། ། ཞེས་དང་། སྲེད་མེད་ཀྱི་བུས་ཞུས་པ་ལས། རིགས་ཀྱི་བུ་ཐོས་པ་དང་ལྡན་ན་
ཤེས་རབ་འབྱུང་པར་འགྱུར་རོ། ། ཤེས་རབ་དང་ལྡན་ན་ཉོན་མོངས་པ་ཞི་བར་འགྱུར་རོ། ། ཞེས་དང་ཡུམ་གྱི་
མདོ་ལས། མང་དུ་ཐོས་པས་མི་ངོམས་ཤིང་དེ་ལ་ཡང་ཡི་གེར་མངོན་པར་མི་ཞེན་པ་དང་། ཞེས་དང༌། འདུལ་
བ་ལས། ཐོས་མང་ཐོས་ལྡན་ཐོས་སྲུང་མཐོ་རིས་ཉིད། ། ཅེས་དང་། མང་དུ་ཐོས་པ་མཐོང་བ་བདེ། ། ཞེས་
སོགས་མང་དུ་གསུངས་ཤིང་། རྗེ་བཙུན་བྱམས་པས་མངོན་རྟོགས་རྒྱན་ལས། ཐོས་པས་མི་ངོམས་ཉིད་དང་
ནི། ། ཞེས་དང་། མདོ་སྡེའི་རྒྱུན་ལས། འདི་ན་དང་པོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་པ་
འབྱུང་། ། ཚུལ་བཞིན་ཡིད་ལ་བྱེད་པ་གོམས་ལས་ཡང་དག་དོན་ཡུལ་ཡེ་ཤེས་འབྱུང་། ། ཞེས་དང་། ཡང་
བྱམས་པས། ཤེས་རབ་མཆོག་ཡིན་དེ་གཞི་ནི། ། ཐོས་པ་དེ་ཕྱིར་ཐོས་པ་མཆོག ། ཅེས་དང་། མགོན་པོ་ཀླུ་
སྒྲུབ་ཀྱིས། ། སྐྲ་དཀར་གཉེར་མ་ལྷག་དུས་སུའང་། ། ཐོས་པས་བསགས་པར་བྱ་བ་སྟེ། །གང་དུ་ཐོས་པ་འགྲོ་
འགྱུར་བ། ། དེར་ནི་ཕུང་པོ་འགྲོར་མི་འགྱུར། ། ཞེས་དང༌། བསླབ་བཏུས་ལས། བཟོད་བྱ་ཐོས་པ་བཙལ་
བར་བྱ། ། ཞེས་པའི་འགྲེལ་བ་ལས། དེ་བས་ན་སྐྱོ་བ་མེད་པར་ཐོས་པ་བཙལ་བར་བྱ། ། ཞེས་དང་། ཕར་
417

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཕྱིན་བསྡུས་པ་ལས། དེ་བས་ཐོས་ལ་བརྩོན་བྱ་དེ་རྒྱུ་ལས། ། བསམས་ཤིང་བསྒོམ་པས་ཤེས་རབ་ཡངས་པ་
འབྱུང༌། ། ཞེས་དང་། རྒྱན་བདུན་དགྲོལ་བ་ལས། དང་པོ་ཉན་པའི་ཤེས་རབ་ཀྱིས། ། ཚིག་གིས་རྒྱུད་ལ་ཐོས་
པ་བསྐྱེད། ། ཅེས་དང་། དོན་གསལ་ལས། ཐོག་མར་ཐོས་པའི་དོན་ལ་འབད་པ་ཡིས། ། རྟག་ཏུ་བརྩོན་པར་
བྱེད་པ་གང་ཡིན་པ། ། དེ་ཡི་ལག་ཏུ་དངོས་གྲུབ་ལེགས་པར་འཐོབ། ། ཞེས་དང་། རྣལ་འབྱོར་བ་ཆེན་པོས།
སངས་རྒྱས་སྒྲུབ་པ་ལ་པོ་ཏི་མཛོ་ཁལ་ཙམ་པ་ལ་བྱ་བ་མ་བྱས་པར། ལག་མཐིལ་ཙམ་པ་ཞིག་སྟོན་པ་ཙུག སྦེད་
ཙུག་བྱས་པས་གང་ཡང་མི་ཕྱིན་པ། ཞེས་དང་། གདམ་ངག་ལ་ནང་བྱན་ཆུད་པ་ནི། བེའུ་བུམ་ལག་མཐིལ་
ཙམ་ཞིག་ལ་ངེས་པ་རྙེད་པ་ལ་མི་ཟེར་གྱི། གསུང་རབ་ཐམས་ཅད་གདམ་ངག་ཏུ་གོ་བ་ལ་ཟེར་ཞེས་དང་། ལམ་
རིམ་ཆེན་མོ་ལས། སྒོམ་པ་བྱེད་པ་ལ་ཐོས་བསམ་གལ་ཆེ་བར་གསུང་རབས་དགོངས་འགྲེལ་དང་བཅས་པ་ནས་
གསུངས་པ་ཡིན་གྱི། ཞེས་དང་། དེ་ཉིད་ལས་དེས་ན་ཐོས་པ་ཅི་ཙམ་མང་བ་དེ་ཙམ་དུ་དེ་ལས་བྱུང་བའི་ཤེས་
རབ་མང་ལ་དེ་ཙམ་དུ་བསམ་པ་མང་བ་དང་། ཞེས་སོགས་དང་། ཆོས་ཚུལ་བཞིན་སྒྲུབ་པར་འདོད་པ་རྣམས་
ལ་ལམ་གྱི་སྲོག་དམ་པ་ཆོས་རབ་ཏུ་རྣམ་པར་འབྱེད་པའི་ཤེས་རབ་བསྐྱེད་པའི་རྒྱུ་བླ་ན་མེད་པ་དྲི་མ་མེད་པའི་
གསུང་རབ་དང་བསྟན་བཅོས་མང་དུ་ཐོས་པ་དགོས་སོ། ། ཞེས་སོགས་དང་། དེ་ལྟར་སྒྲུབ་པ་ལ་ཤེས་རབ་དང་
དེའི་རྒྱུད་ཐོས་པ་མེད་དུ་མི་རུང་བ་ལ་ངེས་པ་རྙེད་དགོས་ཏེ། ཞེས་སོགས་དང་། དང་པོ་ནས་མི་ཤེས་ན་ཡང་
ཞུས་པར་མི་བྱའོ། ། བློ་དང་བསྟུན་པའི་ཐོས་པ་ཆེ་ཆུང་གང་འཐད་དེ་ལ་འབད། ཅེས་དང་། བསྟེན་འོས་བླ་
མ་རིམ་གྲོ་བསྙེན་བཀུར་ཏེ། ། ཤེས་རབ་བསྒྲུབ་ཕྱིར་ཐོས་པ་བཙལ་བར་བྱ། ། ཞེས་གསུངས་པ་ལྟར་མ་ཁས་པ་
བསྟེན་ནས་ནུས་པ་དང་བསྟུན་པའི་ཐོས་པ་རེ་བྱ་དགོས་ཏེ། དེ་མེད་ན་ཐོས་པ་ལས་བྱུང་བ་དང་བསམ་པ་ལས་
བྱུང་བའི་ཤེས་རབ་མི་སྐྱེ་ལ། དེ་ལྟ་ན་ཅི་ཞིག་བསྒོམ་པ་མི་ཤེས་པའི་ཕྱིར། ཐོས་པ་བྱས་ན་དེའི་དོན་བསམས་
པས་བསམས་བྱུང་གི་ཤེས་རབ་སྐྱེ་ལ། དེ་ལས་སྒོམ་བྱུང་གི་ཤེས་རབ་ཡངས་པ་འབྱུང་བའི་ཕྱིར་རོ། ། ཞེས་དང་།
དེ་ཉིད་ལས། དེ་ཡང་ཐོས་བྱུང་གི་ཤེས་རབ་ཀྱི་སྔོན་དུ་ཐོས་པ་དང་། བསམས་བྱུང་གི་ཤེས་རབ་ཀྱི་སྔོན་དུ་
བསམ་པ་འགྲོ་དགོས། ཞེས་དང་། སྔགས་རིམ་ཆེན་མོ་ལས་ཀྱང་། རང་གིས་སྒྲུབ་པ་དང་གཞན་ལ་སྟོན་པ་
སོགས་གང་བྱེད་ཀྱང་ཐོག་མར་ཐོས་བསམ་གྱིས་གོ་བ་མ་ནོར་བ་ཅིག་བཙལ་དགོས་ཏེ། རང་གིས་མི་ཤེས་ན་
གཞན་ལ་སྟོན་མི་ནུས་པའི་ཕྱིར། ཞེས་དང་། དེ་ཉིད་ལས། ཐོས་པ་འཛིན་པ་སློབ་མ་དམ་པ་ཡིན། ། ཞེས་
རིམ་ལྔའི་ལུང་དྲངས་པ་དང་། ཡང་རྗེ་བླ་མས། འཇིགས་རུང་འཁོར་བའི་གཡང་ས་འགེགས་པ་ལ། ། དྲི་མེད་
མང་དུ་ཐོས་ལ་བརྟེན་པ་ཡི། ། ཞེས་སོགས་དང་། ཐུབ་པའི་དགོངས་པ་རྙེད་པའི་མང་ཐོས་ཀྱིས། ། ཞེས་
418

༄༅། ། བློ་ལྡན་ཐོས་པའི་ལམ་ལ་བསྐུལ་བའི་དབྱུ་གུ །
སོགས་དང༌། རྒྱལ་བའི་གསུང་རབ་མཐའ་དག་ལ་དམིགས་པའི་འཆད་པ་དང་ཞེས་སོགས་ཀྱི་སྨོན་ལམ་དང་།
དེར་ནི་མང་དུ་ཐོས་པའི་མཐར་སོན་ནས། ། ཞེས་སོགས་ཀྱིས་སྨོན་ལམ་འདེབས་པར་མཛད་པ་སོགས་མང་དུ་
ཐོས་དགོས་པ་རྗེ་བླ་མའི་གསུང་ཁོ་ནས་བསྒྲུབས་ཀྱང་འགྲུབ་ན་གཞན་ལྟ་ཅི་སྨོས་པའི་ཕྱིར་རོ། ། མཁས་པ་
གཞན་གྱིས་མཛད་མང་དུ་ཐོས་དགོས་པའི་རྒྱུ་མཚན་བཤད་པ་ཡོད་ཀྱང་འདིར་ཚིག་མང་བར་དོགས་ནས་མ་བྲིས་
སོ། ། ། །
གཉིས་པ་དེ་ལ་རྩོད་པ་སྤོང་བ་ལ། ཁ་ཅིག་ན་རེ། ཐོས་པ་ལ་འཇུག་ དགོས་པ་ཁྱོད་ཀྱིས་ལུང་གིས་
བསྒྲུབས་མོད། འཆད་པའི་ཚེ་ཐོས་པ་དགོས་པ་བདེན། ཉམས་ལེན་ལ་མང་དུ་ཐོས་པ་མི་དགོས་སོ་ཞེ་ན། དེ་
ལྟར་འདོད་པ་ནི་ཤིན་ཏུ་མི་འཐད་དེ། དཔལ་ལྡན་དཔའ་བོས། ཐོས་ཉུང་དམུས་ལོང་ སྒོམ་པའི་ཚུལ་མི་
ཤེས། ། དེ་མེད་དེ་ཀོ་ཅི་ཞིག་བསམ་པར་བྱ། ། ཞེས་དང་། མུ་ཏིག་འཕྲེང་བ་ལས། བློ་གྲོས་མེད་ལ་ཐོས་མེད་
མ་ཐོས་ལའང་བསམ་པ་མེད། ། ཅེས་དང་། བསླབ་བཏུས་འགྲེལ་བ་ལས། ཐོས་པ་དང་མི་ལྡན་པས་ནི་བསམ་
གཏན་གྱི་ཐབས་དང་ཉོན་མོངས་སྤོང་བའི་ཐབས་མི་ཤེས་ཏེ། ཞེས་དང་། ཤ་ར་བས། ཐོས་པ་རྒྱུན་མི་ཆད་དུ་
བྱ་སྙམ་དུ་བསམ། སྒོམ་པ་པོ་ལ་མི་དགོས་བཤད་པ་པོ་ལ་དགོས་སྙམ་སྟེ་འཆད་པ་པོ་ལ་སྡིག་ཏུ་འགྲོ་ཉེན་ཆེ།
སྒོམ་པ་པོ་ཁོ་ན་ལ་དགོས། ཞེས་སོགས་ཀྱིས་ཉམས་ལེན་བྱེད་པ་ལ་ཐོས་པ་དགོས་པར་གསུངས་པའི་ཕྱིར། དེ་ལ་
ཁོ་ན་རེ། ཐོས་པ་མང་དུ་བྱས་ཏེ་གོ་བ་འཆགས་མི་དགོས་ཀྱི། དེ་མེད་པར་སྒྲུབ་པ་རྩེ་གཅིག་ཏུ་བྱས་པས་ཆོག་གོ་
ཞེ་ན། དེ་ཡང་མི་འཐད་དེ། གོ་བ་ལོགས་པར་འཆགས་པར་ཡུན་རིང་དུ་བསྒོམས་ཀྱང་དོན་ཆུང་བའི་ཕྱིར་དང་།
གོ་བ་ནོར་ན་ཉམས་ལེན་ཀྱང་ནོར་བར་འགྱུར་བའི་ཕྱིར། དེ་ལྟར་ཡིན་ཏེ། ལམ་རིམ་ལས། གོ་བས་དམིགས་
མ་ཕྱེད་པར་ཕུར་ཚུགས་རེ་ལ་འབད་པའི་མྱོང་བ་ཐམ་ཐོམ་གྱིས་གར་ཡང་མི་ཕྱིན་ཏེ། ཞེས་དང་། སྔགས་རིམ་
ལས། གོ་བ་ནོར་ན་སྒྲུབ་པ་ནོར་ལ་སྒྲུབ་པ་མ་ནོར་བ་ཡང་གོ་བ་མ་ནོར་བ་ལ་རག་ལས་པའི་ཕྱིར་རོ། ། ཞེས་
གསུངས་པའི་ཕྱིར། ཡང་ཁ་ཅིག ཐོས་པ་ལ་འཇུག་དགོས་ཀྱང་། མང་དུ་ཐོས་པ་མི་དགོས་ཏེ། མང་དུ་ཐོས་
པ་དང་ཉུང་དུ་ཐོས་པའི་གང་ཟག་གཉིས་ཉམས་ལེན་ལ་ཞུགས་པའི་འབྲས་བུ་འཐོབ་ཚུལ་འདྲ་བའི་ཕྱིར་རོ། །
ཞེ་ན། དེ་ཡང་ཕྱིན་ཅི་ལོག་ཏུ་སྨྲ་བ་ཡིན་ཏེ། ལམ་རིམ་ཆེན་མོ་ལས། དེས་ན་ཐོས་པ་ཅི་ཙམ་མང་བ་དེ་ཙམ་དུ་
དེ་ལས་བྱུང་བའི་ཤེས་རབ་མང་ལ་དེ་ཙམ་དུ་བསམ་པ་མང་བ་དང་དེ་མང་ཙམ་དུ་དེ་ལས་བྱུང་བའི་ཤེས་རབ་མང་
བ་དང་། ཞེས་སོགས་དང་། གསུང་འབུམ་ཐོར་བུ་ལས། ཉི་ཚེ་བ་ལ་ཉི་ཚེ་དང་། ། མཐའ་དག་པ་ལ་མཐའ་
དག་པའི། ། འབྲས་བུ་འགྲུབ་པར་གསུངས་པའི་ཕྱིར། ། ཤེས་ལྡན་སུ་ཞིག་ཕྱོགས་རེས་ཚིམ། ། ཞེས་ཁྱད་པར་
419

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཡོད་པར་བཤད་པའི་ཕྱིར་རོ། ། གཞན་ཡང་། ཐོས་པ་ལ་འཇུག་དགོས་པ་ཙམ་དུ་མ་ཟད་མང་དུ་ཐོས་པ་ལ་
ཡང་འཇུག་དགོས་ཏེ། ལམ་ལ་ནོར་བར་སྒྲུབ་པ་ལ་མང་པོས་མི་དགོས་ཅེས་བརྗོད་པ་ནི་ངག་ཀྱལ་ལམ་ཅལ་ཅོལ་
གྱི་གཏམ་ཡིན་པའི་ཕྱིར་དང་། ཐོས་བསམ་མ་བྱས་པར་བསྒོམས་བྱུང་གི་བློ་མི་འབྱུང་བར་ཆོས་མངོན་པ་ལས་
བཤད་པའི་ཕྱིར་ཏེ། དེ་ལྟར་ཡང་ལམ་རིམ་ལས། ལམ་མ་ནོར་བར་བགྲོད་པ་ལ་མང་དུ་ཐོས་པ་མི་དགོས་ཞེས་
པའི་ཅལ་ཅོལ་ཡང་ལེགས་པར་སྨྲས་པར་འགྱུར་རོ། ། ཞེས་སོགས་དང་། བརྒྱད་སྟོང་འགྲེལ་ཆེན་ལས། ཐོས་
པ་དང་བསམ་པ་དང་བསྒོམ་པའི་རང་བཞིན་ཅན་གྱི་ཤེས་པ་སྐྱེ་བའི་རིམ་གྱིས་རྣམ་པ་ཐམས་ཅད་མཁྱེན་པའི་ཡེ་
ཤེས་རྟོགས་པའི་ཕྱིར། ཞེས་གསུངས་པའི་ཕྱིར་རོ། ། དེ་ལྟར་ཐོས་པ་བྱས་པའི་དགོས་པ་ནི་སངས་རྒྱས་ཐོབ་
པའི་ཆེད་དུ་མ་ཟད། གནས་སྐབས་ཤེས་རབ་བསྐྱེད་པའི་ཆེད་ཀྱང་ཡིན་ཏེ། ཤེས་རབ་ནི་གནས་སྐབས་དང་
མཐར་ཐུག་གི་ཡོན་ཏན་དུ་མ་འགྲུབ་པའི་གཞི་ཡིན་པའི་ཕྱིར་ཏེ། མགོན་པོ་ཀླུ་སྒྲུབ་ཀྱིས། མཐོང་དང་མ་མཐོང་
ཡོན་ཏན་འདི། ། ཀུན་གྱི་རྩ་བ་ཤེས་རབ་ཡིན། ། དེ་ལྟར་གཉིས་ཀ་བསྒྲུབ་པའི་ཕྱིར། ། ཤེས་རབ་ཡོངས་སུ་
བཟུང་བར་བྱ། ། ཆོས་དོན་འདོད་དང་ཐར་བ་ཡི། ། འབྱུང་གནས་རིག་པ་ཆེན་པོ་ཡིན། ། དེ་ལྟར་དང་པོར་
གུས་པ་ཡིས། ། ཤེས་རབ་ཡུམ་ཆེན་བཟུང་བར་བྱ། ། ཞེས་དང་། སློབ་དཔོན་དཔའ་བོས། བརྩོན་འགྲུས་
གཅིག་པོ་བྱས་པ་ངལ་བའི་མཐའ། ། ཤེས་རབ་གྲོགས་ཀྱིས་བསྐྱངས་ན་དོན་ཆེན་འགྲུབ། ། ཅེས་གསུངས་པས་
སོ། ། ཁོ་ན་རེ། ནང་རིག་པའི་སྡེ་སྣོད་ལ་ཐོས་བསམ་བྱེད་དགོས་པ་བདེན་གྱི། སྒྲ་སྙན་ངག་རྩིས་སོགས་ཕྱིའི་
རིག་གནས་ལ་ཐོས་བསམ་བྱེད་མི་དགོས་སོ་ཞེ་ན། དེ་ཡང་རིགས་པ་མ་ཡིན་ཏེ། རང་ཉིད་ཀྱིས་དེ་དག་ལ་ཐོས་
བསམ་བྱེད་མི་ནུས་པས་མི་འཇུག་ཅེས་བརྗོད་ན་མ་གཏོགས། གཞན་དུ་ན་ལུང་དང་འགལ་ཞིང་རིགས་པ་དང་
ཡང་འགལ་བར་འགྱུར་བའི་ཕྱིར་རོ། ། ལུང་དང་འགལ་ཏེ། རྗེ་བཙུན་བྱམས་མགོན་གྱིས་མདོ་སྡེའི་རྒྱན་ལས།
རིག་པའི་གནས་ལྔ་དག་ལ་མཁས་པར་མ་བྱས་ན། ། འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་འགྱུར་
ཏེ། ། དེ་བས་གཞན་དག་ཚར་གཅོད་རྗེས་སུ་བཟུང་ཕྱིར་དང་། ། རང་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་
བྱེད། ། ཅེས་དང༌། ས་པཎ་གྱིས། རིག་པ་ནང་བར་འཆི་ཡང་བསླབ། ། ཅེས་སྐྱེ་འཕགས་གང་ཡིན་ཀྱང་རིག་
གནས་ལ་བསླབ་དགོས་པར་བཤད་པའི་ཕྱིར་རོ། ། རིགས་པ་དང་འགལ་ཏེ། རིག་གནས་དེ་དག་ལ་མ་སྦྱངས་
པའི་འཕགས་པ་མེད་པའི་ཕྱིར་ཏེ། གལ་ཏེ། ཡོད་ན་ནི། དེ་ཉིད་བླུན་པོ་ཡིན་པར་ཐལ་བར་འགྱུར་བའི་ཕྱིར་
དང་། འཕགས་བོད་ཀྱི་པཎ་ཆེན་མཁས་པ་རྣམས་ཀྱིས་རིག་གནས་དུ་མ་ལ་སྦྱངས་འདུག་ཀྱང་ཚུལ་དེ་མི་འཐད་
ཅེས་སྨོད་རིགས་པར་འགྱུར་པའི་ཕྱིར་རོ། ། རྟགས་ཟུར་དང་པོ་གྲུབ་སྟེ། ཐམས་ཅད་མཁྱེན་པ་ངག་དབང་བློ་
420

༄༅། ། བློ་ལྡན་ཐོས་པའི་ལམ་ལ་བསྐུལ་བའི་དབྱུ་གུ །
བཟང་རྒྱ་མཚོས། འཕགས་པའི་ལམ་མངོན་དུ་གྱུར་ན་ཡང་རིག་པའི་གནས་ལྔ་ལ་ལེགས་པར་སྦྱངས་པ་ཞིག་
འདོད་ད་གོས་ཏེ། ། དེ་ལྟ་མ་ཡིན་ན་འཕགས་པ་དེ་དག་བླུན་པོ་ཡིན་པར་ཐལ་བའི་སྐྱོན་ཡོད་ཅིང་། ཞེས་
གསུངས་པའི་ཕྱིར་དང་། ཡང་དེ་ཉིད་ཀྱིས། རྟོགས་པའི་ཡོན་ཏན་བརྗོད་བྱར་སྟོན་བྱེད་པའི། ། ལུང་གི་
བསྟན་བཅོས་འགའ་ཡང་མི་ཤེས་པས། ། རྒྱལ་དང་རྒྱལ་བའི་སྲས་སུ་ཁས་ལེན་ན། ། རྒྱུ་དང་འབྲས་བུའི་རྣམ་
གཞག་ངེས་པར་བརྫུན། ། ཞེས་དང་། ཡང་དེ་ཉིད་ཀྱིས། བློ་གྲོས་དབང་ཕྱོགས་ལྷ་ཡི་ལམ་ཡངས་ནས། །
ལུང་དང་རིགས་པའི་སྐྱ་རེང་མ་ཤར་བར། ། རྟོགས་པའི་རྟ་ལྗང་རྒྱུ་བའི་ངང་ཚུལ་རྣམས། ། རྒྱུ་འབྲས་མི་ཤེས་
དམ་པའི་སྐྱེས་བུ་མཚར། ། ཞེས་གསུངས་པའི་ཕྱིར་རོ། ། རྟགས་གཉིས་པ་གྲུབ་སྟེ། དེ་ལ་སྨོད་པར་མི་རིགས་
ན། ཚུལ་དེ་འཐད་ཅེས་རང་ཅག་ཀྱང་མཁས་པ་དེ་དག་གི་རྗེས་སུ་འབྲང་བའི་ཁ་ཡར་བལྟའི་བྱ་བ་བྱེད་རིགས་
པའི་ཕྱིར་རོ། ། གཞན་ཡང་། དེ་ལྟར་འདོད་པ་ནི་ཆེས་མི་རིགས་ཏེ། འདུལ་བ་ལས་ཀྱང་ལྔ་ཕྲུག་ཉེར་གཅིག་
གི་སྐབས་སུ་མང་ཐོས་ཀྱི་ཡོན་ཏན་ལ་ཕྱི་རོལ་བའི་བསྟན་བཅོས་མང་དུ་ཐོས་དགོས་པའང་བཤད་པ་ཡོད་པའི་
ཕྱིར་དང་། རིག་གནས་ཐུན་མོང་བ་ཞེས་པས་ཀྱང་ཕྱི་ནང་གཉིས་ཀས་སློབ་དགོས་པར་འགྲུབ་པའི་ཕྱིར་ཏེ།
དཔེར་ན། ཁ་ཟས་བཞིན་ནོ། ། ཡང་ཁོ་ན་རེ། ཕྱི་ནང་ཐུན་མོང་གི་རིག་གནས་ལ་སྦྱངས་ཀྱང་སངས་རྒྱས་
འཐོབ་པའི་རྒྱུར་མི་འགྱུར་ཏེ་ཐུན་མོང་བ་ཡིན་པའི་ཕྱིར་རོ། ། སྙམ་ན། དེ་ཡང་འཐད་པ་ནི་མ་ཡིན་ཏེ། ཕྱི་
ནང་ཐུན་མོང་གི་རིག་གནས་ཡིན་ཀྱང་ཐོས་བསམ་བྱེད་པ་བོའི་སེམས་བསྐྱེད་ཀྱིས་ཟིན་ན་སངས་རྒྱས་འཐོབ་པའི་
རྒྱུར་འགྲོ་བའི་ཕྱིར་ཏེ། དེ་སྐད་དུ་ལམ་རིམ་ཆེན་མོ་ལས། དེ་ཐམས་ཅད་ཀྱང་སངས་རྒྱས་འཐོབ་པའི་ཕྱིར་དུ་
འཚོལ་བ་ནི་བྱེ་བྲག་མེད་པའོ། ། ཞེས་རིག་གནས་ལྔ་བོ་སངས་རྒྱས་འཐོབ་པའི་ཆེད་དུ་ཐོས་བསམ་བྱེད་དགོས་
པར་བཤད་པའི་ཕྱིར་དང་། ཐམས་ཅད་མཁྱེན་པ་བློ་བཟང་རྒྱ་མཚོས་ཀྱང་། ཐ་སྙད་རིག་པ་ལའང་ཐེག་པ་ཆེན་
པོའི་སེམས་བསྐྱེད་ཀྱི་རྩིས་ཟིན་ན་བླ་ན་མེད་པའི་བྱང་ཆུབ་ཀྱི་རྒྱུར་འགྲོའོ། ། ཞེས་གསུངས་པའི་ཕྱིར་རོ། ། དེ་
ལྟ་མ་ཡིན་ན། གཞན་ལ་ཁ་ཟས་སྦྱིན་པ་ཡང་སངས་རྒྱས་འཐོབ་པའི་ཐབས་སུ་འགྲོ་བ་མི་སྲིད་དེ། དེ་ནི་ཕྱི་ནང་
དང་ཐུན་མོང་བར་མ་ཟད་འཇིག་རྟེན་ཕལ་པ་རྣམས་དང་ཡང་ཐུན་མོང་བ་ཡིན་པའི་ཕྱིར་རོ། ། ཞེས་སྨྲས་ན་ཅི་
ཟེར། ཁོ་ན་རེ། སྐྱོན་མེད། སེམས་བསྐྱེད་ཀྱིས་ཟིན་པའི་སྒོ་ནས་བྱ་རོག་ལྟ་བུ་ལ་ཟན་ཆང་གཅིག་སྟེར་བ་ཡང་
སངས་རྒྱས་ཀྱི་རྒྱུར་འགྲོ་སྲིད་པའི་ཕྱིར་ཞེ་ན། ཅིག་ཤོས་ལ་ཡང་རྣམ་པ་ཀུན་དུ་མཚུངས་སོ། ། མདོར་ན་ཇི་སྐད་
དུ། དད་དང་ཚུལ་ཁྲིམས་ཐོས་དང་གཏོང་བ་དང་ཞེས་བཤད་པ་ལྟར་འཕགས་པའི་ནོར་བདུན་གྱི་ནང་དུ་ཐོས་
པ་འགྲོ་བས་ཀྱང་ཐོས་པ་གལ་ཆེ་ཞིང་ཁྱད་པར་རྗེ་བླ་མའི་རྗེས་འབྲང་རྣམས་ཀྱིས་གསུང་རབ་ཀྱི་ཚིག་དོན་མང་དུ་
421

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ཐོས་པ་ལ་འབད་དགོས་ཏེ། ཀུན་མཁྱེན་ཡེ་ཤེས་ཞེས་གྲགས་པ་དེ་ནི། ཐོས་བསམ་བསྒོམ་པའི་སྟོབས་ལས་བྱུང་
ཞིང་ཇི་ལྟ་ཇི་སྙེད་ཀྱི་ཆོས་ཐམས་ཅད་མཁྱེན་པ་ཞིག་ལ་བྱེད་ཀྱི། རྨོངས་པའི་རྒྱུ་ལས་མ་བྱུང་བའི་ཕྱིར་རོ། ། ཁོ་
ན་རེ། ལུང་གི་ཡོན་ཏན་མེད་ཀྱང་རྟོགས་པའི་ཡོན་ཏན་དང་ལྡན་པའི་སྐྱེས་བུ་དམ་པའི་སྐུའི་སྐྱེ་བ་དུ་མ་སྣང་བས།
དེ་ཇི་ལྟར་ཡིན་སྙམ་ན། སྐྱོན་མེད་དེ། འགའ་ཞིག་ནི། ཚེ་སྔ་མར་ཐོས་བསམ་བྱས་པའི་དབང་གིས་རྟོགས་
པའི་དོན་བྱུང་བ་ཡིན་ཞིང་། གང་ཟག་ཁྱད་པར་ཅན་ཐ་མལ་བའི་ཚུལ་བཟུང་བ་ལ་ལ་ནི་ལུང་གི་ཡོན་ཏན་མེད་
པའི་ཚུལ་བསྟན་ཀྱང་དེ་མེད་པ་ཡིན་ལ། གཞན་ཕལ་ཆེར་ནི། ཐམས་ཅད་མཁྱེན་པ་ལྔ་བ་ཆེན་པོས། མི་ཤེས་
གདོལ་བའི་ཕྲུ་གུ་དར་ཟབ་ཀྱིས། ། ཕང་ཕུང་མཛེས་པར་བྱས་ཏེ་མཐོན་པོའི་ཁྲིར༔ ། བླུན་པོའི་འཁོར་ཚོགས་
དབུས་ན་འགྱིང་བ་ཡི། ། བ་མོས་ཐུབ་བསྟན་པད་ཚལ་བཅོམ་གྱི་དོགས། ། ཆོས་སྤྱོད་བཅུ་ཡི་སྒྲུབ་པ་རྒྱབ་བོར་
ནས། ། ཁ་གྲག་དཔུང་དང་རྒྱུ་ནོར་གཡོ་ཁྲམ་གྱིས། ། འགྲོ་བའི་ཕན་བདེ་སྒྲུབ་པར་རློམ་བྱེད་ན། ། ཀུན་
མཁྱེན་ཤཱཀྱའི་གཙོ་དེ་འཁྲུལ་བར་ངེས། ། ཞེས་གསུངས་པ་ལྟ་བུ་མིན་པའི་ངེས་པ་ཅི་ཞིག་ཡོད། ཡང་ཁོ་ན་རེ།
མང་དུ་ཐོས་པ་དགོས་ན་ནི། འོ་ན། སྤྱོད་འཇུག་ལས། ལུས་ཀྱིས་ལེགས་པར་སྤྱད་པར་བྱ། ། ཚིག་ཙམ་
བརྗོད་པས་ཅི་ཞིག་ཕན། ། ཞེས་སོགས་དང་། ཇོ་བོ་རྗེས། ཚེ་འདི་ཡུན་ཐུང་ཤེས་བྱའི་རྣམ་པ་མང་ཞེས་སོགས་
དང༌། ལྷོ་བྲག་ཕྱག་རྡོར་གྱི་རྣམ་ཐར་ལས་ཀྱང་། ། །ཁ་ཡི་ཆོས་ཀྱིས་འཚང་མི་རྒྱ། ། ཞེས་སོགས་གསུངས་པ་དེ་
ཅི་ལྟར་ཡིན་ཞེ་ན། སྐྱོན་མེད་དེ། དེ་ནི་ཉམས་ལེན་མེད་པའི་ཐོས་པ་ཙམ་དང་ཁ་ཕྱིར་བལྟའི་བཤད་པ་ཙམ་
གྱིས་ཆོག་པར་འཛིན་པས་ཟད་ལ་དགོངས་ནས་གསུངས་པའི་ཕྱིར་རོ། ། འོན་ཀྱང་ཐོས་བསམ་ཕལ་ཆེར་ཉམས་
ལེན་ཡིན་པར་གཞུང་དུ་མ་ལས་བཤད་དོ། ། འོ་ན། ཁྱེད་རང་ཐོས་བསམ་སྒོམ་གསུམ་དེ་བཞིན་བྱེད་ཀྱིན་ཡོད་
དམ། གཞན་དུ་ན་དེ་ལྟར་བརྗོད་མི་འོས་སོ་ཞེ་ན། ཁོ་བོ་ཅག་ལྟ་བུས་སྔར་བཤད་པ་ལྟར་ཐོས་བསམ་སྒོམ་
གསུམ་བྱེད་ནུས་པ་དཀའ་ཡང་། ཁ་ཅིག་མང་དུ་ཐོས་པ་ཚོལ་མི་དགོས་སྙམ་པ་དང༌། ཁྱད་པར་རིག་གནས་
ཐུན་མོང་བ་ལ་འཇུག་མི་དགོས་སྙམ་པ་འབྱུང་སྲིད་པས་དེ་དག་གི་ལོག་རྟོག་འགོག་པ་དང་། བློ་གྲོས་དང་ལྡན་པ་
འགའ་ཞིག་ཐོས་བསམ་ལ་བསྐུལ་བའི་ཆེད་དུ་བགྱིས་པས་མཁས་པས་གཟིགས་ན་དགོངས་ཁྲེལ་མི་འཇུག་པར་
འཚལ་ལོ། ། སྨྲས་པ། འཇིག་རྟེན་འདི་དང་འཇིག་རྟེན་ལས་འདས་པའི། ། ཡོན་ཏན་ཁྱད་པར་ཅན་རྣམས་
འགྲུབ་པའི་གཞི། ། ཤེས་རབ་ཡིན་ཏེ་དེ་ རྒྱུ་ ཐོས་ པ་རུ། ། གསུངས་ཕྱིར་དེ་ལ་འབད་པས་འཇུག་པར་
རིགས། ། དེ་ཙམ་ཁོ་ནས་སངས་རྒྱས་མི་འགྲུབ་ཀྱང་། ། ལུང་དང་རྟོགས་པའི་བསྟན་པ་རྣམ་གཉིས་ལས། །
ལུང་གི་བསྟན་ལ་ཐོས་པས་འཇུག་དགོས་པར། ། གསུངས་པ་ཡིས་ཀྱང་ཐོས་པས་བསྟན་པ་ཕན} ། ཀྭ་ཡེ་ཁྱིམ་
422

༄༅། ། བློ་ལྡན་ཐོས་པའི་ལམ་ལ་བསྐུལ་བའི་དབྱུ་གུ །
པ་རྣམས་དང་དུད་འགྲོ་ཡི། ། སྤྱོད་པའི་ཚུལ་བཞིན་ལྟོ་དང་གོས་ཙམ་ཞིག ། གཙོ་བོར་བསྒྲུབ་པའི་ཆེད་དུ་མི་
འཇུག་པར། ། དམ་པའི་རྗེས་འགྲོ་ ཐོས་བསམ་བསྒོམ་ལ་འབད། ། ཅིའི་ཕྱིར་ཞེ་ན་རབ་ཏུ་བྱུང་བ་ཡི། །
དགོས་པ་དེ་མིན་བྱང་ཆུབ་བསྒྲུབ་པའི་ཆེད། ། ཚུལ་དེ་ལུང་དང་རྟོགས་པའི་བསྟན་པ་ལ། ། ཐོས་བསམ་
བསྒོམས་པས་འགྲུབ་ཀྱི་གཞན་མ་ཡིན། ། གང་དག་ཐོས་པ་སྤྱི་དང་ཁྱད་པར་དུ། ༑ ཐུན་མོང་རིག་གནས་
རྣམས་ལ་མི་འཇུག་སྟེ། ། དགོས་པ་མེད་ཅེས་དངོས་སུ་བརྗོད་བྱེད་པ། ། གང་དེས་དམ་ཆོས་སྤོང་བ་བྱེད་མིན་
ནམ། ། འོན་ཏེ་ཐོས་པ་ཁོ་ནས་མི་ཆོག་གི ། ཐོས་དོན་ཅི་འོས་ཉམས་སུ་ལེན་དགོས་ཞེས། འདོམས་པར་
བྱེད་ན་དམ་པའི་ལེགས་བཤད་དེ། ། དེ་ལ་མི་བཐད་སུས་ཀྱང་སྨྲ་མི་ནུས། ། ཐོས་པའི་ཚུལ་ལ་ཅུང་ཟད་འདྲིས་
བྱས་ཀྱང་། ། བག་མེད་བརླུང་པོར་སྤྱོད་པའི་མཁས་བླུན་དག ། མིག་ཅན་གཡས་ལ་འཇུག་དང་མཚུངས་པའི་
ཕྱིར། ། དེ་ལ་སངས་རྒྱས་བྱོན་ཀྱང་ཅི་ཞིག་བྱ། ། འདིར་འབད་ལས་བྱུང་དགེ་བ་མཆིས་གྱུར་ན། ། དེས་ནི་
གཞུང་ལུགས་ཀུན་དང་ནང་དོན་ལ། ། མང་དུ་ཐོས་དོན་ཚུལ་བཞིན་བསམ་པ་ཡིས། ། རྒྱལ་བའི་དགོངས་པ་
བདེ་བླག་རྙེད་གྱུར་ཅིག ། ཅེས་སྨྲ་ངན་གླང་པོ་སྐྱོད་བྱེད་བློ་ལྡན་ཐོས་པའི་ལམ་ལ་བསྐུལ་བའི་དབྱུ་གུ་ཞེས་བྱ་བ་
འདི་ཡང་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་ཅོ་ནེ་དགོན་ཉིད་དུ་སྦྱར་བའོ། ། ། ། བཀྲ་ཤིས། །
423

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་
རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་
དགྱེས་བྱེད་ཅེས་བྱ་བ་བཞུགས་སོ། །
ན་མོ་ཤཱཀྱ་མུ་ན་ཡེ། ། རྒྱལ་ཀུན་མཁྱེན་བརྩེའི་ཕུང་བོ་ཉིད། ། དམར་སེར་མདོག་ཅན་གཞོན་ནུའི་
སྐུ། ། འཇམ་པའི་དབྱངས་ཞེས་གྲགས་པ་དེའི། ། ཞབས་པད་སྙིང་གི་དབུས་སུ་བསྟེན། ། འདིར་བློ་རྟགས་ཀྱི་
རྣམ་གཞག་ཅུང་ཟད་བཤད་པར་བྱ་སྟེ། དེ་ལ་དང་པོ་བློ་རིགས་ཀྱི་རྣམ་གཞག་རྒྱས་པར་ནི་བདག་ཉིད་ཀྱིས་
གཞན་དུ་བྲིས་ཟིན་ཀྱང་དེའི་སྙིང་པོ་བསྡུས་ཏེ་བརྗོད་པ་ལ་གཉིས། རིགས་པའི་མངོན་པ་ནས་བཤད་པའི་ཚུལ་
དང་། ལུང་གི་མངོན་པ་ནས་བཤད་པའི་ཚུལ་ལོ། ། དང་པོ་ལ་གཉིས། ། བློ་རིགས་ཀྱི་རྣམ་གཞག་དང་། དེ་
ལ་དཔྱོད་པའི་སྒོ་བསྟན་པའོ། ། དང་པོ་ལ་གཉིས། མཚན་ཉིད་དང་། དབྱེ་བའོ། ། དང་པོ་ནི། རིག་པ།
བློའི་མཚན་ཉིད། གཉིས་པ་དབྱེ་ན་ངོ་བོའི་སྒོ་ནས་གཙོ་སེམས་དང་སེམས་བྱུང་གཉིས་གསུངས་པ་ནི་འོག་ཏུ་
འཆད་ཅིང་། ཚད་མ་དང་ཚད་མིན་གྱི་ཤེས་པ་གཉིས་གསུངས་པའི་དང་པོ་ནི་རྣམ་འགྲེལ་ལས། ཚད་མ་སླུ་མེད་
ཅན་ཤེས་པ། ། ཞེས་པས་བསྟན་ཏེ། དེ་ལ་གཉིས་མཚན་ཉིད་དང༌། དབྱེ་བའོ། ། དང་པོ་ནི་གསར་དུ་མི་སླུ་
བའི་རིག་པ། ཚད་མའི་མཚན་ཉིད། ཚད་མའི་སྐད་དོན་པྲ་མཱ་ན་ནི་མི་སླུ་བ་ལ་འཇུག་ཅིང་དེ་ཡང་རང་ཡུལ་
གསར་དུ་རྟོགས་པ་ལྟར་གྲུབ་པའི་དོན་ཏེ། ཡུལ་དེ་དང་པོའི་ཐོག་མར་འཇལ་བ་ལྟར་དོན་ལ་གནས་པའོ། །
གཉིས་པ་ཚད་མ་ལ་དབྱེ་ན་གཉིས། མངོན་སུམ་གྱི་ཚད་མ་དང་། རྗེས་དཔག་ཚད་མའོ། ། དང་པོ་ལ་གཉིས་
མཚན་ཉིད་དང་། དབྱེ་བའོ། ། དང་པོ་ནི། རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་སླུ་བའི་རིག་པ།
མངོན་གསུམ་གྱི་ཚད་མའི་མཚན་ཉིད། གཉིས་པ་དབྱེ་ན་བཞི་སྟེ། དེར་གྱུར་བའི་དབང་པོའི་མངོན་སུམ།
ཡིད་ཀྱི་མངོན་སུམ། རང་རིག་མངོན་སུམ། རྣལ་འབྱོར་མངོན་སུམ་དང་བཞི། དབང་པོའི་མངོན་སུམ་ལ་
དབྱེ་ན། མིག་གི་དབང་པོའི་མངོན་སུམ་ནས། ལུས་ཀྱི་དབང་པོའི་མངོན་སུམ་དང་ལྔ་སྟེ། དེ་དག་ནི་གཟུགས་
424

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
སོགས་ཡུལ་ལྔ་འཛིན་པའི་སྒོ་ནས་གཟུགས་འཛིན་དབང་པོའི་མངོན་སུམ་ནས་རེག་འཛིན་དབང་པོའི་མངོན་
སུམ་ཞེས་ཐ་སྙད་བྱེད་དོ། ། ཡིད་མངོན་ནི། སོ་སྐྱེའི་རྒྱུད་ཀྱི་གཟུགས་འཛིན་དབང་མངོན་སྐད་ཅིག་དང་པོའི་
རྗེས་སུ་སྐྱེས་ཤིང་གཟུགས་གསལ་བར་སྣང་ཡང་དེ་ལ་ངེས་པ་འདྲེན་མི་ནུས་པའི་ཡིད་ཤེས་ལྟ་བུའོ། ། རང་རིག་
ནི་རྣམ་འགྲེལ་ལས། རྟག་ཏུ་བདག་ལ་ནང་མངོན་ཕྱོགས། ། རིག་བྱ་རིག་བྱེད་རྣམ་པ་མེད། ། ཅེས་གསུངས་
པ་ལྟར། སྔོན་འཛིན་ཉམས་སུ་མྱོང་བའི་ཁ་ནང་ཁོ་ན་ལ་ཕྱོགས་པའི་འཛིན་རྣམ་ལྟ་བུའོ། ། རྣལ་འབྱོར་མངོན་
སུམ་ནི་རྟགས་ལ་མ་བརྟེན་པར་རྣལ་འབྱོར་གྱི་སྟོབས་ཀྱིས་རང་ཡུལ་བདེན་པ་ཕྲ་རགས་ཅི་རིགས་མངོན་སུམ་དུ་
རྟོགས་པའི་ཡེ་ཤེས་རྣམས་ཏེ། འཕགས་པའི་རྒྱུད་ཀྱི་བདག་མེད་མངོན་སུམ་དུ་རྟོགས་པའི་ཡེ་ཤེས་ཐམས་ཅད་
དོ། ། སྒྲ་དོན་ནི། གཟུགས་འཛིན་མིག་ཤེས་ སོགས་ལྔ་བོ་དེ་ཆོས་ཅན། ཁྱོད་ལ་དབང་མངོན་ཞེས་བྱ་སྟེ།
རང་གི་ཐུན་མོང་མ་ཡིན་པའི་བདག་རྐྱེན་མིག་གི་དབང་པོ་སོགས་དབང་པོ་གཟུགས་ཅན་ལྔ་བོ་གང་རུང་སྐྱེས་
པའི་མངོན་སུམ་ཡིན་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། སོ་སྐྱེའི་རྒྱུད་ཀྱི་གཞན་སེམས་ཤེས་པའི་
མངོན་ཤེས་ཆོས་ཅན། ཁྱོད་ལ་ཡིད་མངོན་ཞེས་བྱ་སྟེ། ཡིད་དབང་ཙམ་གྱི་བདག་རྐྱེན་ལས་སྐྱེས་པའི་མངོན་
སུམ་ཡིན་པས་ན་དེ་ལྟར་དུ་བརྗོད་པའི་ཕྱིར། མིག་གི་རྣམ་ཤེས་ཉམས་སུ་མྱོང་བའི་འཛིན་རྣམ་ཡ་འགར་བ་དེ་
ཆོས་ཅན། ཁྱོད་ལ་རང་རིག་མངོན་སུམ་ཞེས་བྱ་སྟེ། རང་གི་བདག་ཉིད་དུ་གྱུར་པའི་ཡུལ་བ་ནང་བལྟས་གྱི་ཚུལ་
དུ་རིག་པས་ན་དེ་ལྟར་དུ་བརྗོད་པའི་ཕྱིར། བདག་མེད་མངོན་སུམ་དུ་རྟོགས་པའི་འཕགས་པའི་ཡེ་ཤེས་ཆོས་
ཅན། ཁྱོད་ལ་རྣལ་འབྱོར་མངོན་སུམ་ཞེས་བྱ་སྟེ། རྟགས་ལ་མ་ལྟོས་པར་རྣལ་འབྱོར་གྱི་སྟོབས་ཀྱིས་བདེན་པ་ཕྲ་
རགས་གང་རུང་རྟོགས་པའི་མངོན་སུམ་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། ། གཉིས་པ་ལ་གཉིས་མཚན་
ཉིད་དང་དབྱེ་བའོ། ། དང་པོ་ནི། རང་གི་རྟེན་རྟགས་ཡང་དག་ལ་བརྟེན་ནས་རང་གི་གཞལ་བྱ་ལྐོག་གྱུར་བ་ལ་
གསར་དུ་མི་སླུ་བའི་རིག་པ་དེ། རྗེས་དཔག་ཚད་མའི་མཚན་ཉིད། གཉིས་པ་དེ་ལ་སྒྲས་བརྗོད་རིགས་ཀྱིས་དབྱེ་
ན། རང་དོན་རྗེས་དཔག་དང༌། གཞན་དོན་རྗེས་དཔག་གཉིས། དང་པོ་དང་རྗེས་དཔག་དོན་གཅིག་ཅིང་།
མཚན་གཞི་ནི་ཕ་གི་ན་དུ་བ་འདུག་པས་མེ་ཡང་ཡོད་ངེས་སྙམ་པ་དུ་བའི་རྟགས་ལས་དུ་ལྡན་གྱི་ལ་ལ་མེ་ཡོད་པར་
རྟོགས་པའི་རྗེས་དཔག་ལྟ་བུའོ། ། གཉིས་པ་ནི། གང་བྱས་ན། མི་རྟག་པས་ཁྱབ། དཔེར་ན། བུམ་པ་
བཞིན་སྒྲ་ཡང་བྱས་སོ་ཞེས་བརྗོད་པའི་སྒྲུབ་ངག་ལྟ་བུ་སྟེ་རྗེས་དཔག་ཏུ་བཏགས་པ་ཙམ་མོ། ། གཞན་ཡང་རྗེས་
དཔག་ལ་རྣམ་གྲངས་ཀྱིས་དབྱེ་ན། དངོས་སྟོབས་རྗེས་དཔག ཡིད་ཆེས་རྗེས་དཔག དཔེ་ཉེར་འཇལ་གྱི་
རྗེས་དཔག གྲགས་པའི་རྗེས་དཔག་དང་བཞི་ཡོད་དེ། དང་པོ་ནི། བྱས་པའི་རྟགས་ལས་སྒྲ་མི་རྟག་པར་
425

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྟོགས་པའི་རྗེས་དཔག་ལྟ་བུ། གཉིས་པ་ནི། སྦྱིན་པ་བཏང་པ་དག་ལས་ལོངས་སྤྱོད་དང་ཚུལ་ཁྲིམས་བསྲུངས་
པ་ལས་མངོན་མཐོ་འགྲུབ་པར་གསུངས་པ་སོགས་དཔྱད་གསུམ་གྱིས་དག་པའི་ལུང་རྣམས་རང་གི་བསྟེན་བྱའི་
དོན་ལ་མི་སླུ་བར་རྟོགས་པའི་རྗེས་དཔག་ལྟ་བུ། གསུམ་པ་ནི། རྭ་དང་རྨིག་པ་དང་ནོག་དང་ལྐོག་ཤལ་སོགས་
ཀྱི་རྟགས་ལས་བ་མིན་བ་ལང་དང་འདྲ་བར་རྟོགས་པའི་རྗེས་དཔག་ལྟ་བུ། བཞི་བ་ནི། རི་བོང་ཅན་ལ་ཟླ་བའི་
སྒྲས་བརྗོད་རང་དུ་རྟོགས་པའི་རྗེས་དཔག་ལྟ་བུ་རྣམས་སོ། ། རྗེས་དཔག་ཞེས་བརྗོད་པའི་རྒྱུ་མཚན་ཡོད་དེ།
ཕྱོགས་ཆོས་དང་ཁྱབ་འབྲེལ་ངེས་པའི་རྗེས་སུ་བསྒྲུབ་བྱ་དཔོག་ཅིང་ངེས་པར་བྱེད་པས་ན་དེ་ལྟར་དུ་བརྗོད་པའི་
ཕྱིར་རོ། ། མངོན་སུམ་ཡིན་ན། རྟོག་པ་དང་བྲལ་དགོས་ཤིང་། རྗེས་དཔག་ཡིན་ན། རྟོག་པ་ཡིན་དགོས་ལ།
བྲལ་བྱའི་རྟོག་པ་ནི། སྒྲ་དོན་འདྲེས་རུང་དུ་འཛིན་པའི་རྟོག་པ་ཉིད་ཡིན་ཏེ། ཐར་ལམ་གསལ་བྱེད་དང་རིག་
རྒྱན་ཆེན་མོ་ལས། ཆོས་དེའི་སྒྲ་སྤྱི་དང་དོན་སྤྱི་གཉིས་ཡུལ་དུ་བྱེད་པའི་ཚེ་སྒྲ་དོན་འདྲེས་རུང་དུ་འཛིན་པ་ཡིན་ལ།
འདྲེས་རུང་ཞེས་སྨོས་པ་ནི་བརྡ་ལ་མ་བྱང་པའི་བྱིས་པའི་རྟོག་པའི་སྒྲ་དོན་གང་རུང་ཞིག་ཡུལ་དུ་བྱེད་ཀྱི། སྒྲ་དོན་
གཉིས་ཀ་ཚོགས་ནས་ཡུལ་དུ་བྱེད་མི་ནུས་པས་དེ་སྡུད་པའི་ཆེད་ཡིན་པར་བཤད་ལ་འོན་ཀྱང་སྡེ་བདུན་མུན་སེལ་
ལས་ནི། སྒྲ་དོན་ཞེས་པ་ནི་དོན་སྤྱི་ཉིད་ལ་བྱེད་ཀྱི་སྒྲ་སྤྱི་དང་དོན་སྤྱི་ཞེས་སོ་སོར་མི་གཅོད་པར་བཤད་པ་བརྟ།
གཞལ་བྱ་ལ་རང་སྤྱི་གཉིས་སུ་གྲངས་ངེས་པས་ཚད་མ་ལ་མངོན་རྗེས་གཉིས་སུ་གྲངས་ངེས་པ་ཡིན་ཏེ། གཞལ་བྱ་
རང་མཚན་དངོས་ཡུལ་དུ་བྱེད་པའི་སྒོ་ནས་མངོན་སུམ་ཚད་མ་དང་། སྤྱི་མཚན་དངོས་ཡུལ་དུ་བྱེད་པའི་ཆ་ནས་
རྗེས་དཔག་ཚད་མ་བཞག་པའི་ཕྱིར་ཏེ། རྣམ་འགྲེལ་ལས། གཞལ་བྱ་གཉིས་ཕྱིར་ཚད་མ་གཉིས། ། ཞེས་
གསུངས་པའི་ཕྱིར། འཁྲུལ་ཤེས་ཡིན་ན། ཚད་མ་མ་ཡིན་པས་མ་ཁྱབ་སྟེ། རྗེས་དཔག་ཚད་མ་དེ་སྣང་ཡུལ་ལ་
མ་འཁྲུལ་ཡང་ཚད་མར་མི་འགལ་བའི་ཕྱིར་ཏེ།རྣམ་འགྲེལ་ལས། འཁྲུལ་པ་ཡིན་ཡང་ཚད་མ་ཉིད། ། ཅེས་
གསུངས་པའི་ཕྱིར། ཚད་མ་ནི་འདིར་ཡུལ་འཇལ་པའི་ཤེས་པ་ཞིག་ལ་འཇོག་ཀྱང༌། སྤྱིར་སྐྱེས་བུ་ཚད་མ་དང་
ཚད་དང་གྲངས་འཇལ་པའི་ཚད་མ་སོགས་ཡོད་དེ། དོན་ཇི་ལྟ་བ་བཞིན་གཟིགས་ནས་ངག་གིས་སྟོན་པ་ལ་མི་
བསླུ་བའི་སྟོན་པ་སངས་རྒྱས་ལྟ་བུ་སྐྱེས་བུ་ཚད་མ་དང་ཚད་མའི་སྐྱེས་བུ་ཞེས་ཀྱང་བྱ་ལ: བྲེ་སྲང་ཚད་ལྡན་ལྟ་བུ་
ཚད་དང་གྲངས་འཇལ་བ་ལ་ཚད་མར་འཇོག་པ་སོགས་ཡོད་པའི་ཕྱིར་རོ། ༈ གཉིས་པ་ཚད་མིན་གྱི་ཤེས་པ་ལ་
གཉིས། མཚན་ཉིད་དང༌། དབྱེ་བའོ། ། དང་པོ་ནི། གསར་དུ་མི་སླུ་བའི་ཤེས་པ་མ་མིན་པའི་རིག་པ་དེ།
ཚད་མིན་གྱི་ཤེས་པའི་མཚན་ཉིད། གཉིས་པ་དེ་ལ་དབྱེ་ན་སྤྱིར་དུ་མ་ཡོད་ཀྱང་འདིར་ལོག་རྟོག་སེལ་བའི་དབང་
དུ་མཛད་ནས་སྔར་བཤད་དེ། ལོག་ཤེས། ཐེ་ཚོམ། བཅད་ཤེས། ཡིད་དཔྱོད། སྣང་ལ་མ་ངེས་པའི་བློ་དང་
426

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
ལྔའོ། ། དང་པོ་ནི། རང་གི་ཞེན་ཡུལ་ལ་འཁྲུལ་བའི་རིག་པ། རང་ཉིད་ལོག་ཤེས་ཡིན་པའི་མཚན་ཉིད། དེ་
ལ་རྟོག་པ་ལོག་ཤེས་དང་། རྟོག་མེད་ལོག་ཤེས་གཉིས་ཡོད་པ་ལས། རི་བོང་རྭ་དང་གང་ཟག་གི་བདག་ཡོད་
པར་འཛིན་པའི་རྟོག་པ་དང༌། སྒྲ་རྟག་པར་འཛིན་པའི་རྟོག་པ་དང་། ལས་འབྲས་སོགས་ཡོད་པའི་དོན་རྣམས་
མེད་པར་འཛིན་པའི་རྟོག་པ་ལྟ་བུ་ནི་རྟོག་པ་ལོག་ཤེས་ཏེ་ཡིད་ཤེས་ཡིན་ལ་དུང་དཀར་སེར་འཛིན་དང་། གངས་
རི་སྔོན་སྣང་དང་། སྨིག་རྒྱུ་ཆུར་སྣང་དང་། ལྗོན་ཤིང་འགྲོར་སྣང་གི་དབང་ཤེས་སོགས་ནི་རྟོག་མེད་ལོག་ཤེས་
ཡིན་ནོ། ། གཉིས་པ་ནི་རང་ཡུལ་ལ་དོགས་པའི་སེམས་བྱུང་དེ། ཐེ་ཚོམ་གྱི་མཚན་ཉིད། དེ་ལ་གསུམ་སྟེ་དོན་
འགྱུར་ཐེ་ཚོམ་དང་། དོན་མི་འགྱུར་དང༌། ཆ་མཉམ་དུ་དོགས་པའི་ཐེ་ཚོམ་མོ། ། སྒྲ་རྟག་གམ་མི་རྟག་ཕལ་
ཆེར་མི་རྟག་སྙམ་པ་དང་། ལས་འབྲས་བདེན་ནམ་མི་བདེན་ཕལ་ཆེར་བདེན་སྙམ་པའི་ཐེ་ཚོམ་ལྟ་བུ་ནི་དོན་
འགྱུར་ཐེ་ཚོམ་དང་། སྒྲ་ལྟ་བུ་ཕལ་ཆེར་རྟག་སྙམ་པ་དང་། ལས་འབྲས་ཕལ་ཆེར་མི་བདེན་སྙམ་པའི་ཐེ་ཚོམ་ལྟ་
བུ་ནི་དོན་མི་འགྱུར་དང་། དེ་དག་ལ་ཁྱད་མེད་མཉམ་དུ་དོགས་པ་ནི་ཆ་མཉམ་པའི་ཐེ་ཚོམ་མོ། ། གསུམ་པ་ནི་
རྟོགས་ཟིན་རྟོགས་པའི་རིག་པ། བཅད་ཤེས་ཀྱི་མཚན་ཉིད། དེ་ལ་གཉིས་ཏེ། མངོན་སུམ་བཅད་ཤེས་དང་།
རྟོག་པ་བཅད་ཤེས་གཉིས་ལས། དང་པོ་ནི། སོ་སྐྱེའི་མངོན་སུམ་སྐད་ཅིག་གཉིས་པ་ལྟ་བུ་དང༌། གཉིས་པ་ནི་
རྗེས་དཔག་སྐད་ཅིག་གཉིས་པ་ལྟ་བུ་སྟེ། ཚད་མ་སྐད་ཅིག་སྔ་མས་གསར་དུ་རྟོགས་ཟིན་པའི་དོན་ལ་སླར་བྱེད་པ་
བསྣན་ནས་འཇུག་པ་ཙམ་ཡིན་གྱི་གསར་དུ་ཆགས་པ་མིན་པའོ། ། བཞི་བ་ནི་མྱོང་པ་དང་རྟགས་ཡང་དག་གང་
རུང་ལ་མ་བརྟན་པར་རང་ཡུལ་མཐའ་གཅིག་ཏུ་ངེས་པའི་ཞེན་རིག ཡིད་དཔྱོད་ཀྱི་མཚན་ཉིད། དེ་ལ་ལྔ་སྟེ།
རྒྱུ་མཚན་འགལ་བའི་ཡིད་དཔྱོད། རྒྱུ་མཚན་མེད་པའི་དེ། རྒྱུ་མཚན་མ་ངེས་པའི་དེ། རྒྱུ་མཚན་འགྲུབ་པའི་དེ།
རྒྱུ་མཚན་གཏན་ལ་མ་ཕབ་པའི་དེ་རྣམས་ལས། མཉན་དུ་ཡིན་པའི་རྒྱུ་མཚན་གྱིས་སྒྲ་མི་རྟག་པར་འཛིན་པ་ལྟ་བུ་
ནི་དང་པོ། རྒྱུ་མཚན་མེད་པར་སྒྲ་མི་རྟག་པར་འཛིན་པ་ལྟ་བུ་གཉིས་པ་ ཡོད་པ་ཡིན་པའི་རྒྱུ་མཚན་གྱིས་སྒྲ་མི་
ཏོག་པར་འཛིན་པ་ལྟ་བུ་གསུམ་པ། མིག་ཤེས་ཀྱིས་གཟུང་བྱ་ཡིན་པའི་རྒྱུ་མཚན་གྱིས་སྒྲ་མི་རྟག་པར་འཛིན་པ་ལྟ་
བུ་བཞི་བ། སྒྲ་བྱས་པ་ཡིན་པ་ཙམ་རྒྱུ་མཚན་དུ་བྱེད་ཀྱང་བྱས་པར་མ་ངེས་པར་སྒྲ་མི་རྟག་པའོ་སྙམ་དུ་འཛིན་
པའི་ཡིད་དཔྱོད་ལྔ་བུ་ལྔ་བ་སྟེ། མདོར་ན་དོན་དེ་དང་དེ་ཡིན་པའི་རྒྱུ་མཚན་མིང་ཤེས་བཞིན་དུ་དེ་དང་པོར་
མཉམ་དུ་དོན་མཐུན་དུ་འཛིན་པ་རྣམས་ཡིད་དཔྱོད་དོ། ། ལྔ་བ་ནི། རང་གི་འཇུག་ཡུལ་གྱི་དོན་རང་མཚན་
གསལ་བར་སྣང་ཡང་དེ་ལ་ངེས་པ་འདྲེན་མི་ནུས་པའི་རིག་པ་དེ། སྣང་ལ་མ་ངེས་པའི་བློའི་མཚན་ཉིད། དེ་ལ་
གསུམ་སྟེ། དེར་གྱུར་པའི་དབང་མངོན་དང་། ཡིད་མངོན། རང་རིག་མངོན་སུམ་རྣམས་ལས་ཚུར་མཐོང་གི་
427

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
གཟུགས་འཛིན་དབང་མངོན་སྐད་ཅིག་གཉིས་པ་ལྟ་བུ་ནི་དང་པོ། དེའི་གཟུགས་འཛིན་ཡིད་མངོན་ལྟ་བུ།
གཉིས་པ། དེའི་རྒྱུད་ཀྱི་རྟོག་པ་སྐད་ཅིག་ཐ་མ་ཉམས་སུ་མྱོང་བའི་རང་རིག་ལྟ་བུ་གསུམ་པའོ། ། མདོར་ན་རང་
གི་རྟོགས་བྱའི་དངོས་པོ་དེ་རང་ལ་གསལ་བར་སྣང་ཡང་དེ་ཡིན་པའི་ངེས་པ་འདྲེན་མི་ནུས་པའི་ཤེས་པ་ཞིག་སྟེ།
སྐྱེ་མ་ཐག་པའི་བྱིས་པའི་ཤེས་པ་ཕལ་ཆེར་རོ། གཉིས་པ་དཔྱོད་པའི་སྒོ་བསྟན་པ་ལ། རྣམ་འགྲེལ་ལས།
མངོན་སུམ་ལྟར་སྣང་རྣམ་པ་བཞི། ། ཞེས་གསུངས་པ་ལྟར། མངོན་སུམ་ལྟར་སྣང་དེ་ལ་དུ་མ་ཡོད་དེ། འཁྲུལ་
རྒྱུ་ཡུལ་ལ་ཡོད་པ་དང་། རྟེན་པ་ཡོད་པ་དང་། གནས་པ་ལ་ཡོད་པ་དང་། དེ་མ་ཐག་རྐྱེན་ལ་ཡོད་པ་དང་བཞི་
ཡོད་པའི་ཕྱིར་ཏེ། མགོ་ལ་མེ་མྱུར་དུ་བསྐོར་བ་ལས་འཁོར་ལོར་སྣང་བའི་དབང་ཤེས་སྐྱེ་བ་ལྟ་བུ་ནི་འཕྲུལ་རྒྱུ་ཡུལ་
ཡོད་པ་ཡིན་ལ། རབ་རིབ་ཀྱིས་མིག་བསླད་པས་ཟླ་བ་གཉིས་སུ་སྣང་བའི་དབང་ཤེས་སྐྱེ་བ་ནི་འཁྲུལ་རྒྱུ་རྟེན་ལ་
ཡོད་པ་དང་། གྲུར་ཞུགས་ནས་འགྲོ་བ་ན་ཕ་རོལ་ཚུ་རོལ་གྱི་རི་ལྗོན་འགྲོར་སྣང་གི་དབང་ཤེས་སྐྱེ་བ་ནི་འཁྲུལ་རྒྱུ་
གནས་ལ་དང་། ཡིད་ཞེ་སྡང་གིས་དཀྲུགས་པ་ལས་ས་གཞིར་དམར་སྣང་གི་དབང་ཤེས་སྐྱེ་བ་ལྟ་བུ་ནི་འཁྲུལ་རྒྱུ་དེ་
མ་ཐག་རྐྱེན་ལ་ཡོད་པའི་དབང་གིས་ཡིན་པའི་ཕྱིར་ཏེ། རྒྱུ་དེ་དག་གི་དབང་གིས་དང་པོ་དེ་འགལ་མེའི་དབྱིབས་
སམ་རྣམ་པ་ལ་འཁྲུལ་གཉིས་པ་ནི་ཟླ་བའི་གྲངས་ལ་འཁྲུལ། གསུམ་པ་ནི་རི་ལྗོན་གྱི་བྱ་བ་ལ་འཁྲུལ། བཞི་བ་ནི་
ས་གཞིའི་ཁ་དོག་ལ་འཁྲུལ་བའི་ཕྱིར། ། རྟོག་མེད་དབང་ཤེས་རྣམས་ནི་རྣམ་པ་དང་གྲངས་དང་དུས་སོགས་ངོ་
བོ་དང་ཁྱད་པར་གང་ལ་འཁྲུལ་ནའང་འཁྲུལ་བར་འཇོག་པ་ཡིན་ཏེ། རིགས་རྒྱུན་ལས། དེས་ན་རྟོག་མེད་ཀྱི་
ཤེས་པ་རྣམས་རང་ཡུལ་ཆ་གཅིག་ལ་འཁྲུལ་ནའང་བདག་ཉིད་ཐམས་ཅད་ལ་འཁྲུལ་བ་དང་། ཞེས་གསུངས་
པའི་ཕྱིར། འཕགས་བོད་ཀྱི་པཎ་ཆེན་ཁ་ཅིག་སྔར་བཤད་པའི་ཤེས་པ་དེ་དག་རང་གི་དམིགས་པ་ལ་མ་འཁྲུལ་ཏེ།
དང་པོ་མེ་དང་གཉིས་པ་ཟླ་བ་དང་གསུམ་པ་རི་ལྗོན་དང་བཞི་བ་ས་གཞི་ལ་མ་འཁྲུལ་བའི་ཕྱིར་ན། དེ་དག་
ལའང་ཚད་མ་སྲིད་ཅེས་བཞེད་མོད་རང་ལུགས་ནི་དེ་དག་འཁྲུལ་ཤེས་དང་ལོག་ཤེས་ཀྱང་ཡིན་ནོ། ། འོ་ན་བར་
སྣང་གི་ཉི་ཟླ་རྒྱུར་སྐར་སོགས་ཀྱི་དཀྱིལ་འཁོར་དང་རྒྱང་རིང་པོའི་གཟུགས་ལ་བལྟས་པའི་ཚེ་དེ་དག་རང་གི་ཚད་
ལས་ཆུང་ངུར་སྣང་བའི་དབང་ཤེས་དེ་འཁྲུལ་ཤེས་སུ་འཇོག་གམ་མི་འཇོག འཇོག་ན་མི་ཐད་དེ། དེ་ལྟ་ན་ཚུལ་
མཐོང་གི་མིག་ཤེས་ཚད་མས་རྒྱུན་རིང་པོའི་རི་དང་ལྗོན་ཤིང་སོགས་གང་ཡང་མི་མཐོང་བར་ཐལ་བའི་ཕྱིར། མི་
འཇོག་ནའང་མི་འཐད་དེ། དེའི་ཚེ་དེ་དག་རང་རང་གི་ཚད་ལས་ཆུང་བས་སྣང་བས་ཚད་ལས་འཁྲུལ་བའི་ཕྱིར་
ཞེ་ན། སྐྱོན་མེད་དེ། དེའི་ཚེ་རྒྱང་རིང་པོ་ན་ཡོད་པའི་གཟུགས་དེ་དག་མཐོང་བའི་མིག་ཤེས་ཚད་མ་དེ་འཁྲུལ་
ཤེས་མ་ཡིན་ཡང་། དེ་དག་རང་རང་གི་ཚད་ལས་ཆུང་བར་སྣང་བའི་དབང་ཤེས་དང་དེ་ལྟར་འཛིན་པའི་ཡིད་
428

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
རྟོག་རྣམས་ནི་འཁྲུལ་ཤེས་སུ་འཇོག་རིགས་པའི་ཕྱིར་ཏེ། དང་པོ་གྲུབ་སྟེ། དབང་མངོན་ཡིན་པའི་ཕྱིར།
གཉིས་པ་གྲུབ་སྟེ། མཁས་གྲུབ་རྗེའི་སྡེ་བདུན་ཡིད་ཀྱི་མུན་སེལ་ལས། མྱང་མ་གྱི་ཐང་དུ་རྒྱང་རིང་པོ་ནས་བལྟས་
པའི་ཚེ་གོང་བུ་ཆུང་ངུ་ཡང་ཆེན་པོར་སྣང་བའི་མིག་ཤེས་ལྟ་བུ་ཚད་ལ་འཁྲུལ་བའི་ཤེས་པ། ཞེས་གསུངས་པའི་
ཕྱིར། འོ་ན། ཉི་ཟླ་འཆར་ནུབ་ཀྱི་དུས་སུ་ནི་རྩེ་ལ་འབྱོར་བ་ལྟར་སྣང་བའི་མིག་ཤེས་དེ་འཕྲུལ་ཤེས་ཡིན་ནམ་མ་
ཡིན་ནམ། ཞེ་ན། སྔ་མ་དང་འདྲ་སྟེ་རི་རྩེ་ལ་འབྱོར་བ་ལྟར་སྣང་བའི་ཉི་ཟླ་སོགས་ཀྱི་དཀྱིལ་འཁོར་གྱི་གཟུགས་
མཐོང་བའི་མིག་ཤེས་ཚད་མ་དེ་དབང་མངོན་ཡིན་པ་ས་མ་འཁྲུལ་ཡང་། རི་རྩེར་འབྱར་བ་ལྟར་འཛིན་པའི་མིག་
ཤེས་དང་དེ་ལྟར་འཛིན་པའི་རྟོག་པ་དེ་འཁྲུལ་ཤེས་ཡིན་པའི་ཕྱིར། དང་པོ་གྲུབ་སྟེ། སྡེ་བདུན་མུན་སེལ་ལས།
ཉི་མ་རི་རྩེ་ལ་འབྱོར་བ་ལྟ་བུ་ཡང་འཁྲུལ་བར་བཞེད་པ་འཐད་པར་མ་མཐོང་སྟེ། ཞེས་པ་ནས། ཉི་མའི་དཀྱིལ་
འཁོར་དང་རིའི་བར་གྱི་ནམ་མཁའ་ལ་མཐོང་བ་ཡིན་གྱི་ཞེས་གསུངས་པའི་ཕྱིར། དེའི་དོན་ནི་བར་སྣང་གི་
སྐབས་ཡོད་ཀྱི་གཟུགས་མ་མཐོང་བའོ། ། ཕྱི་མ་གྲུབ་སྟེ། དེའི་ཚེ་དོན་ལ་ཉི་ཟླ་རི་རྩེ་ལ་འབྱར་བ་ལྟར་མེད་པའི་
ཕྱིར་རོ། ། ཡང་སོས་ཁའི་དུས་སུ་བྱ་བ་སྐྱ་བོའི་ཡུལ་དང་ཉེ་བའི་ཚེ་ཆུ་མེད་བཞིན་དུ་སྔོ་འཁྲེགས་འཁྲེགས་རྒྱུགས་
པའི་སྨིག་རྒྱུའི་ཆུ་མཐོང་བའི་མིག་ཤེས་དེ་ཚད་མ་ཡིན་ནམ་མིན་ཞེ་ན། སྔ་མ་དང་འདྲ་སྟེ། དེའི་ཚེ་སྨིག་རྒྱུའི་ཆུ་
མཐོང་པའི་མིག་ཤེས་དེ་ཚད་མ་ཡིན་ཡང་། སྨིག་རྒྱུ་ལ་ཆུར་འཛིན་པའི་དབང་ཤེས་དང་རྟོག་པ་རྣམས་ནི་འཁྲུལ་
ཤེས་སུ་འཇོག་རིགས་པའི་ཕྱིར། དང་པོ་གྲུབ་སྟེ། སྡེ་བདུན་མུན་སེལ་ལས། སྨིག་རྒྱུའི་ཁ་དོག་མཐོང་བའི་
མངོན་སུམ་ཡང་སྔོ་ཞིང་འཁྱུགས་པའི་ཆ་ལ་ཚད་མ་ཡིན་ཞིང་། དེ་ལ་ངེས་པ་དྲངས་པ་ཡིན་ཏེ། དེའི་ཚེ་སྔོ་
འཁྱུག་པ་ཙམ་ཡང་མ་མཐོང་ན་ཚུར་སྒྲོ་འདོགས་པ་ག་ལ་འགྱུར། ཞེས་གསུངས་པའི་ཕྱིར། ཕྱི་མ་གྲུབ་སྟེ།
སྨིག་རྒྱུ་ཆུ་མ་ཡིན་པའི་ཕྱིར། ཡང་ལས་ཀྱི་དབང་གིས་ཡི་དྭགས་འགའ་ཞིག་གི་མིག་གང་ཤེས་ལ་བལྟ་བྱའི་ཆུ་ཀླུང་
རྣག་ཁྲག་ཏུ་སྣང་བའི་ཚེ་མིག་ཤེས་དེ་དག་ཚད་མ་ཡིན་ནམ་མ་ཡིན། ཡིན་ན། མི་འཐད་དེ། གངས་རི་སྔོར་
སྣང་གི་དབང་ཤེས་ལ་ཚད་མ་མི་སྲིད་པ་ལྟར་ཆུ་ཀླུང་རྣག་ཁྲག་ཏུ་སྣང་བ་ལའང་མཚུངས་པའི་ཕྱིར། མ་ཡིན་ན་མི་
འཐད་དེ། དེའི་ཚེ་ལས་ཀྱི་དབང་གིས་རྣག་ཁྲག་ཚད་གྲུབ་པ་འབྱུང་སྲིད་པའི་ཕྱིར། དེར་ཐལ། ཚངས་ཅོད་མ་
ལས། ཆུ་ཡང་རྣག་ཁྲག་ཉིད་དུ་མཐོང་། ། ཞེས་པ་དང་། ལས་ཅན་གྱི་ལྷ་མི་ཡི་དྭགས་གསུམ་གྱིས་བརླན་ཞིང་
གཤེར་བ་ཕོར་བ་གང་ལ་ཅིག་ཆར་དུ་བལྟས་པའི་ཚེ་དངོས་པོ་ཚད་གྲུབ་པ་གསུམ་འབྱུང་སྲིད་པར་བཤད་པའི་
ཕྱིར་ཏེ། ཉི་ཤུ་བ་ལས། དངོས་གཅིག་ཡིད་ནི་ཐ་དད་ཕྱིར། ། ཞེས་གསུངས་པའི་ཕྱིར། ཞེ་ན། རྒྱུ་མཚན་དེ་
ཉིད་ཀྱིས་ན་དེའི་ཚེ་ལྟ་བུའི་ཆུ་ཀླུང་རྣག་ཁྲག་ཏུ་སྣང་བའི་དབང་ཤེས་ལ་ཚད་མ་ཡིན་མིན་གཉིས་ཡོད་པས་གངས་
429

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རི་སྔོར་སྣང་གི་དབང་ཤེས་དང་མི་མཚུངས་སོ། ། ཡང་། མར་མེའི་རྩེ་མོར་ཁྲ་སྒོར་སྣང་བའི་མིག་ཤེས་དེ་ཚད་
མ་ཡིན་ནམ་མ་ཡིན། ཡིན་ན་མི་འཐད་དེ། མར་མེའི་རྩེ་མོ་ན་དེ་ལྟ་བུའི་ཁྲ་སྒོར་མེད་པའི་ཕྱིར། མ་ཡིན་འང་མི་
འཐད་དེ། མར་མེའི་རྩེ་མོར་ཁྲ་སྒོར་སྣང་བའི་མིག་ཤེས་ཀྱིས་མར་མེའི་རྩེ་མོ་མངོན་སུམ་མཐོང་བའི་ཕྱིར་ཏེ། སྡེ་
བདུན་མུན་སེལ་ལས། མར་མེའི་རྩེ་མོར་ཁྲ་སྒོར་སྣང་བའི་དབང་ཤེས་ཀྱིས་ཀྱང་མར་མེའི་རྩེ་མོ་མངོན་སུམ་དུ་
མཐོང་བར་འདོད་དགོས་ཤིང་། འདི་དག་མངོན་སུམ་དུ་མཐོང་བར་མྱོང་བས་གྲུབ་པོ། ། ཞེས་གསུངས་པའི་
ཕྱིར་ན། སྐྱོན་མེད་དེ། དེའི་ཚེ་མར་མེའི་རྩེ་ན་ཁྲ་སྒོར་ཡོད་པར་འཛིན་པའི་ཤེས་པ་རྣམས་འཁྲུལ་ཤེས་སུ་འཇོག་
ཀྱང་། མར་མེའི་རྩེ་མོ་ཁྲ་སྒོར་དང་བཅས་པ་སྣང་བ་ཙམ་གྱིས་འཁྲུལ་ཤེས་སུ་མི་འཇོག་པའི་དོན་ཡིན་པ་འདྲ་སྟེ་
དཔྱད་པར་བྱའོ། ། ཡང་ཁྲ་འཛིན་དབང་མངོན་གྱིས་ཟ་འོག་ལྟ་བུའི་ཁྲ་བོ་ལ་བལྟས་པའི་ཚེ་ཁྲ་འཛིན་མིག་ཤེས་
གཅིག་སྐྱེས་པ་ཡིན་ནམ། ཆ་ཤས་ཀྱི་གྲངས་དང་མཉམ་པའི་མིག་ཤེས་རེ་རེ་སྐྱེས་པ་གང་ཡིན། དང་པོ་ཡིན་ན།
དེའི་ཚེ་སེར་པོ་ལྟ་བུ་གཅིག་མཐོང་བའི་ཆ་དེས་དམར་པོ་སོགས་མཐོང་ངམ་མི་མཐོང་མཐོང་ན་ཤེས་པའི་ཆ་
གཅིག་གིས་ཡུལ་གྱི་ཆ་ཐམས་ཅད་མཐོང་བར་ཐལ་ཞིང་། མི་མཐོང་ན་ནི་ཆ་རེ་རེ་ལ་བལྟོས་པའི་ཤེས་པ་ཡང་རེ་
རེ་སྐྱེ་དགོས་པར་འགྱུར་རོ། ། གཉིས་པ་ལྟར་ནའང་མི་འཐད་དེ། དེ་ལྟར་འདོད་པ་དེའི་ཚེ་ཆ་གྲངས་མེད་པ་ལ་
བལྟས་པའི་མིག་ཤེས་ཀྱང་གྲངས་མེད་པ་ཞིག་སྐྱེ་བར་ཁས་ལེན་དགོས་ན་མི་འཐད་དེ། ཧ་ཅང་ཐལ་བའི་ཕྱིར་
རོ། ། ཞེ་ན། སྐྱོན་མེད་དེ། དེའི་ཚུལ་ནི་སྡེ་བདུན་མུན་སེལ་ལས། དེའི་ཚེ་རྣམ་པ་སོ་སོ་བ་དེ་དག་མིག་ཤེས་ཀྱི་
ཆ་ཤས་ཡིན་ལ། དེ་དག་ཚོགས་པའི་ཆ་ཅན་དུ་གྱུར་པའི་རྣམ་པ་ཁྲ་འཛིན་མིག་ཤེས་ཡིན་ཅིང་། ཆ་ཤས་དེ་དག་
ཆ་ཅན་དང་རྫས་གཅིག་ཡིན་ལ། ཆ་ཤས་ནང་ཕན་ཚུན་རྫས་ཐ་དད་དོ་ཞེས་ཤེས་པར་བྱ་ཞིང་། སྔར་གསུངས་
པ་ལྟར་འདོད་པར་བྱའོ། ། འོན་ཀྱང་ཚུལ་འདི་དཀའ་སྟེ། འདིའི་དབང་གིས་འཕགས་ཡུལ་གྱི་མཁས་པའི་
གཞུང་ལ་བཟུང་འཛིན་གྲངས་མཉམ་དང་སྣ་ཚོགས་གཉིས་མེད་དང་སྒོ་ང་ཕྱེད་ཚལ་སོགས་ཀྱི་ལུགས་མི་འདྲ་བ་
བྱུང་ངོ་། ། ཡང་ཤེས་པ་རྣམས་ལ་ཡུལ་གྱི་རྣམ་པ་ཤར་ནས་འཛིན་རྣམ་མ་ཤར་བར་ཐུག་ཕྲང་དུ་འཛིན། དང་
པོ་ལྟར་ན། རྣམ་པ་དེ་དག་ཤེས་པ་ཡིན་ནམ་མིན། ཤེས་པ་ཡིན་ན་མི་འཐད་དེ། དེའི་ཡུལ་གྱི་དོན་རྣམ་ཀྱང་
ཤེས་པ་ཉིད་དུ་ཐལ་ལོ། ། མ་ཡིན་ན་མི་འཐད་དེ། སྡེ་བདུན་མུན་སེལ་ལས། མིག་ཤེས་ཀྱི་གཟུང་རྣམ་མིག་
ཤེས་ཡིན་པའི་རྒྱུ་མཚན་ཅི་ཡིན་ཞེ་ན་བཤད་པར་བྱ་སྟེ། འདི་ལྟར་མིག་ཤེས་ཀྱི་གཟུངས་རྣམ་མིག་ཤེས་མ་ཡིན་ན།
འོ་ན་གཞན་མེད་པས་མིག་ཤེས་ཀྱི་ཡུལ་ཡིན་པར་འདོད་དགོས་ན་དེ་མི་འཐད་དེ། ཞེས་གསུངས་པའི་ཕྱིར་ན།
སྐྱོན་མེད་དེ། དེ་ནི་མིག་ཤེས་སོགས་ཀྱི་ཤེས་རྣམ་ནི་ཤེས་པ་དེ་དང་དེའི་གཟུང་རྣམ་ཡིན་པར་འདོད་དགོས་པའི་
430

༄༅། ། མངོན་པ་གཉིས་ནས་བཤུད་ང་འི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
དོན་ཏེ། དེའི་ཚེ་ཡུལ་གྱི་རྣམ་པ་ཤར་ནས་འཛིན་པས་ཡུལ་གྱི་དོན་རྣམ་ཡོད་ཀྱང་མིག་ཤེས་སོགས་ཀྱི་དོན་རྣམ་ནི་
མིག་ཤེས་སོགས་ཀྱི་རྣམ་པ་མ་ཡིན་ནོ་ཞེས་བྱ་སྟེ་ཚུལ་གཉིས་སོ། ། བྱེ་བྲག་སྨྲ་བ་མ་གཏོགས་པའི་རང་སྡེ་རྣམས་
ཀྱིས་ཤེས་པ་གང་ཡིན་ཀྱང་རང་གི་ཡུལ་འཛིན་པ་ན་ཡུལ་གྱི་རྣམ་པ་ཤར་ནས་འཛིན་པར་འདོད། ། བྱེ་བྲག་སྨྲ་
བས་ཤེས་པས་གཟུང་རྣམ་མི་འདོད་ཅིང༌། དེ་ལ་མྱོང་བ་གསལ་རིག་གི་ཆ་ཁས་ལེན་ཀྱང་། རང་རིག་ཁས་མི་
ལེན་ཏེ། སྡེ་བདུན་མུན་སེལ་ལས། བྱེ་བྲག་སྨྲ་བའང་ཤེས་པ་རྣམས་གྱི་མྱོང་བ་གསལ་རིག་གི་ཆེད་ལྟ་བུ་ཁས་
ལེན་མེད་ཀྱི། འོན་ཀྱང་དེ་རང་རིག་ཏུ་ཁས་མི་ལེན་པ་ཡིན་ལ། དེའི་རྒྱུ་མཚན་ཡང་ཤེས་པ་རྣམ་མེད་དུ་ཁས་
ལེན་པས་གཟུང་རྣམ་ཞེས་བྱ་བ་ཅུང་ཟད་ཀྱང་ཁས་མི་ལེན་ལ། ཞེས་གསུངས་པའི་ཕྱིར། བྱེ་བྲག་ཏུ་སྨྲ་བས་ཤེས་
པ་རྣམ་མེད་དུ་ཁས་བླངས་པ་ལ། མདོ་སྡེ་བ་སོགས་ཀྱིས་སྐྱོན་འདི་ལྟར་དུ་བརྗོད་དེ། འོ་ན་དགྲ་གཉེན་གཉིས་
ཀྱིས་སྐྱེས་བུ་ཅིག་གི་གཟུགས་ལ་ཅིག་ཆར་དུ་བལྟས་པའི་ཚེ། སྐྱེས་བུ་གཅིག་པོ་དེའི་གཟུགས་དེ་འདོད་མི་འདོད་
གཉིས་ཀའི་བདག་ཉིད་དུ་ཐལ་ཏེ། དེའི་ཚེ་དགྲ་གཉེན་དེ་གཉིས་ཀྱི་ཤེས་པ་ལ་འདོད་མི་འདོད་གཉིས་སུ་སྣང་བ་
གང་ཞིག རྣམ་པ་མ་ཤར་བར་རྗེན་ཆེར་དུ་མཐོང་བའི་ཕྱིར་རྟགས་ཁས་ཞེས་སྨྲས་ཏེ། རྣམ་འགྲེལ་ལས། མ་
ཡིན་དུ་མའི་བདག་སྐྱོན་ཕྱིར། ། ཞེས་གསུངས་པའི་ཕྱིར་རོ། ། འདོད་མི་ནུས་ཏེ། དེ་གཉིས་ཕན་ཚུན་འགལ་
བའི་ཕྱིར་རོ། ། ཡང་དབང་ཤེས་ལ་ཟླ་བ་གཉིས་སྣང་བ་དང་སྐྲ་ཤད་འཛག་སྣང་དང་སྨིག་རྒྱུ་ཆུར་སྣང་དང་
གཟུགས་བརྙན་བྱད་བཞིན་དུ་སྣང་བའི་སྣང་བ་སེམས་ནི་དངོས་པོ་ཡིན་ནམ་མ་ཡིན། ཡིན་ན་རྟོག་པ་ལ་བུམ་
པར་སྣང་བ་སོགས་ཀྱང་དངོས་པོར་འགྱུར་ལ། མ་ཡིན་ན། མི་འཐད་དེ། སྟོང་མཐུན་ཆེན་མོ་ལས། དབང་
ཤེས་ལ་སྒྲ་ཤད་དུ་སྣང་བའི་སྣང་བ་དང་སྨིག་རྒྱུ་ཆུར་སྣང་བའི་སྣང་བ་དང་གཟུགས་བརྙན་བྱད་བཞིན་དུ་སྣང་
བའི་སྣང་བ་རྣམས་གཟུགས་ཀྱི་སྐྱེ་མཆེད་ཡིན་ཏེ། དབང་ཤེས་ཀྱི་སྣང་ཡུལ་དུ་གྱུར་པའི་གཟུགས་ཡིན་པའི་གྱུར་
རོ། ། ཞེས་གསུངས་པའི་ཕྱིར་ཞེ་ན། བརྟག་པ་ཕྱི་མ་ཁས་ལེན་ཅིང་། དང་པོ་ཁས་ལེན་པ་མ་ཡིན་ཏེ། རྟོག་
པའི་སྣང་ཡུལ་དང་དབང་ཤེས་ཀྱི་སྣང་ཡུལ་མི་འདྲ་བའི་ཕྱིར་ཏེ། རྟོག་པའི་སྣང་ཡུལ་རྣམས་ནི་འདུས་མ་བྱས་
ཡིན་པའི་ཕྱིར་དང་། ཁྱད་པར་རྨི་ལམ་གྱི་མི་དང་རྟ་གླང་སོགས་དང་མི་སྡུག་པ་བསྒོམ་པའི་ཡིད་ཤེས་ཀྱི་སྣང་བ་
སོགས་ནི་ཀུན་བཏགས་པའི་གཟུགས་སམ་ཆོས་ཀྱི་སྐྱེ་མཆེད་ཀྱི་གཟུགས་ཞེས་གྲགས་པ་དེ་ཡིན་པའི་ཕྱིར་ཏེ།
སྟོང་མཐུན་ལས། དེ་ཡང་ཡིད་ཤེས་ཁོ་ན་ནི་ཡུལ་དུ་གྱུར་བའི་ཆོས་ཀྱི་སྐྱེ་མཆེད་ཀྱི་གཟུགས་ཡིན་ཞིང་། དེའི་
ནང་ནས་ཀུན་བཏགས་པའི་གཟུགས་ཡིན་ལ། མི་སྡུག་པ། བསྒོམས་པའི་ཡིད་ལ་ས་གཞི་ཀེང་རུས་ཀྱིས་གང་
བར་སྣང་བའང་དང་འདྲའོ། ། ཞེས་གསུངས་པའི་ཕྱིར། ཡང་བུམ་འཛིན་མིག་ཤེས་དེས་བུམ་པའི་གཟུགས་ཀྱི་
431

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རྡུལ་ཕྲན་རྣམས་མཐོང་ངམ་མི་མཐོང་། མཐོང་ན་བུམ་ནང་གི་རྡུལ་ཡང་མཐོང་བར་ཐལ་ལོ། ། མི་མཐོང་ན་མི་
འཐད་དེ། དབང་ཤེས་ཡུལ་ལ་སྒྲུབ་འཇུག་ཡིན་པའི་ཕྱིར་དང་། རྣམ་འགྲེལ་ལས། གང་ཕྱིར་དངོས་པོ་མཐོང་
བ་ཡིས། ། ཡོན་ཏན་མཐའ་དག་མཐོང་བ་ཉིད། ། ཅེས་གསུངས་པའི་ཕྱིར་ན། སྐྱོན་མེད་དེ། བུམ་འཛིན་
དབང་མངོན་གྱིས་བུམ་པའི་རྡུལ་ཕྲན་ཡན་འགར་བ་མི་མཐོང་ཡང་། ཆོ་ཅན་བུམ་པ་དང་འབྲེལ་བའི་རྡུལ་ཕྲན་
མཐོང་བའི་ཕྱིར། དང་པོ་གྲུབ་སྟེ། རྣམ་འགྲེལ་ལས། དེ་ཕྱིར་དབང་ཡུལ་རྡུལ་ཕྲན་མིན། ། ཞེས་གསུངས་
པའི་ཕྱིར། ཕྱི་མ་གྲུབ་སྟེ། རྣམ་འགྲེལ་ཊིཀ་ཆེན་ཐར་ལམ་གསལ་བྱེད་ལས། དབང་ཤེས་ཀྱི་གཟུང་དོན་གྱི་རྡུལ་
ཕྲན་དེ་དག་ལ་བསགས་པ་ཞེས་སྒྲས་བརྗོད་པའི་རྒྱུ་མཚན་ཡོད་དེ། ཞེས་གསུངས་པའི་ཕྱིར། བུམ་འཛིན་རྟོག་
པ་དེས་བུམ་པའི་ས་ཆུ་ཞབས་དང་རྡུལ་ཕྲན་སོགས་དངོས་སུ་མི་འཛིན་ཏེ། དེ་བུམ་པ་ལ་སེལ་འཇུག་ཡིན་པའི་
ཕྱིར་ཏེ། སྒྲ་རྟོག་ཡུལ་ལ་སེལ་འཇུག་ཏུ་མཚུངས་པའི་ཕྱིར་ཏེ། རྣམ་འགྲེལ་ལས། སྤྱི་བརྗོད་དང་ཚུལ་ཅན་སྒྲ་
དང༌། ། རྟོག་པའང་དེ་དང་དོན་གཅིག་ན། ། ཞེས་གསུང་ས་པའི་ཕྱིར། ཡང་དབང་ཤེས་དང་རྟོག་པ་གཉིས་
ལ་ཡུལ་གསལ་བར་སྣང་བ་འདྲའམ་མི་འདྲ་ཞེ་ན། མི་འདྲ་སྟེ། ཡུལ་གསལ་བར་སྣང་ན་རྟོག་བྲལ་དུ་འགྱུར་བའི་
ཕྱིར་ཏེ། རྣམ་འགྲེལ་ལས། གསལ་བར་སྣང་བ་ཅན་བློ་གང་། ། དེ་ནི་རྟོག་མེད་ཤེས་པར་འདོད། ། ཅེས་
གསུངས་པའི་ཕྱིར། རྟོག་པ་ལ་ཡུལ་གསལ་བར་མི་སྣང་སྟེ། རྣམ་འགྲེལ་ལས། རྣམ་པར་རྟོག་དང་རྗེས་འགྲེལ་
བ། ། དོན་གསལ་སྣང་བ་ཅན་ནམ་ཡིན། ཞེས་གསུངས་པའི་ཕྱིར། སད་པ་དང་གཉིད་དུས་གཉིས་ཀར་
ཡང་ཡུལ་གསལ་བར་སྣང་མི་སྣང་གཉིས་ཀ་ཡོད་པར་རྟོག་པ་དང་རྟོག་མེད་ཀྱི་ཤེས་པ་གཉིས་ཀ་འབྱུང་བ་ཡོད་དེ།
རྣམ་འགྲེལ་ལས་གཉིད་ལོག་པའམ་སད་པ་ན། ། གསལ་བ་སྣང་བ་ཅན་བློ་གང་། ། དེ་ནི་རྟོག་མེད་གཉིས་ཀ་
ཡང་། ། ཞེས་གསུངས་པའི་ཕྱིར། ། ཕྱིན་ཅི་ལོག་པ་ལོག་གི་དོན་གང་ཡིན་ཀྱང་མིང་ལ་ཡང་ཡང་གོམས་པས་
གསལ་སྣང་བྱུང་བ་ན་རྟོག་བྲལ་དུ་འགྱུར་བ་ཡིན་ཏེ། རྣམ་འགྲེལ་ལས། མི་གཙང་ཟད་པར་ས་ལ་སོགས། །
ཡང་དག་ མ་ ཡིན་བསྒོམས་པ་ཡི། ། སྟོབས་ཀྱིས་སྤྲུལ་བ་རྟོག་མེད་དང་། ། གསལ་བར་སྣང་བ་ཅན་དུ་
མཐོང་། ། དེ་ཕྱིར་ཡང་དག་ཡང་དག་མིན། ། གང་གང་ཤིན་ཏུ་བསྒོམས་གྱུར་བ། ། གོམས་པ་ཡོངས་སུ་
རྫོགས་པ་ན། ། དེ་གསུམ་མི་རྟོག་བློ་འབྲས་ཅན། ། ཞེས་གསུངས་པའི་ཕྱིར་རོ། ། ། །།
གཉིས་པ་ལུང་གི་མངོན་པ་ནས་བཤད་ཚུལ་ལ་གཉིས། མངོན་པ་ཀུན་བཏུས་ནས་བཤད་ཚུལ་དང་། །
མངོན་པ་མཛོད་ནས་བཤད་ཚུལ་ལོ། ། དང་པོ་ལ་གཞིས། སྤྱིར་བསྟན་པ་དང་སོ་སོར་བཤད་པའོ། ། དང་པོ་
ལ་གཉིས། གཙོ་སེམས་དང་སེམས་བྱུང་ངོ༌། ། དང་པོ་ལ། རང་ཡུལ་གྱི་ངོ་བོ་འཛིན་པའི་སྒོ་ནས་བཞག་པའི་
432

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
གཙོ་བོའི་རྣམ་རིག་དེ། གཙོ་སེམས་ཀྱི་མཚན་ཉིད། གཙོ་སེམས་དང་སེམས་དང་ཡིད་དང་། རྣམ་ཤེས་རྣམས་
དོན་ཅིག་མིང་གི་རྣམ་གྲངས་སོ། ། ངོ་བོའི་སྒོ་ནས་དབྱེ་ན་མིག་གི་རྣམ་ཤེས་ནས་ཡིད་ཀྱི་རྣམ་པར་ཤེས་པའི་བར་
དྲུག་སྟེ། བསྡུ་ན་དབང་བོའི་རྣམ་རིགས་དང་། ཡིད་ཀྱི་རྣམ་ཤེས་གཉིས་སུ་འདུའོ། ། རང་ཡུལ་གྱི་ཁྱད་པར་ཅི་
རིགས་འཛིན་ཅིང་གཙོ་སེམས་གང་རུང་གི་འཁོར་དུ་བྱུང་བའི་རིག་པ་སེམས་བྱུང་གི་མཚན་ཉིད། དབྱེ་བ་ནི་
འཆད་པར་འགྱུར་ཞིང་། མཚན་ཉིད་དེ་ལྟར་འཐད་དེ། བྱམས་མགོན་གྱི་དབུས་མཐའ་ལས། དེ་ལ་དོན་
མཐོང་རྣམ་པར་ཤེས། ། དེ་ཡི་ཁྱད་པར་སེམས་ལས་བྱུང་། ། ཞེས་གསུངས་པའི་ཕྱིར། གཙོ་སེམས་དང་དེའི་
འཁོར་དུ་གྱུར་བའི་སེམས་བྱུང་རྣམས་ངོ་བོ་གཅིག་ལ་ལྡོག་པ་ཐ་དད་ཡིན་ཏེ། ཐོགས་མེད་ཀྱིས་བསྡུ་བ་ལས།
གཅིག་ཚེ་གསལ་བར་བསྒྲིབས་ན་ཡང་། ། སེམས་ཀྱི་ཁྱད་པར་རྒྱུན་དག་ལས། ། ཐ་དད་པར་ནི་མཐོང་བའི་
ཕྱིར། ། ཐ་དད་རྣམ་གཞག་གྲུབ་པ་ཡིན། ། ཞེས་གསུངས་པའི་ཕྱིར་དང་། རྒྱལ་ཚབ་རྗེས། རྣམ་བཤད་སྙིང་
པོའི་རྒྱན་ལས། སེམས་སེམས་བྱུང་རྫས་ཐ་དད་དུ་བསྟན་ནོ་ཞེས་ཟེར་བ་ནི་འགལ་ན་རྫས་ཐ་དད་ཀྱིས་ཁྱབ་པ་
ཚངས་པས་ཀྱང་བསྒྲུབ་མི་ནུས་སོ། ། ཞེས་དང་། མཁས་གྲུབ་རྗེའི་སྡེ་བདུན་མུན་སེལ་ལས། དེས་ན་འཕགས་
པ་ཐོགས་མེད་སྐུ་མཆེད་དང་རིགས་པའི་དབང་ཕྱུག་རྣམ་གཉིས་སོགས་ཕལ་ཆེ་བ་བཙོ་ཆེས་དང་དེའི་འཁོར་
སེམས་བྱུང་རྣམས་རྫས་གཅིག་ཏུ་བཞེད་པ་ཡིན་ལ། ཞེས་དང་། རྗེ་དགེ་འདུན་གྲུབ་ཀྱི་སྤྱི་དོན་རིག་རྒྱུན་ལས།
སྐྱེས་བུ་གཅིག་གི་རྒྱུད་ལ་ཡོད་པའི་གཙོ་བོའི་རྣམ་པར་རྟོག་པ་དང་དེའི་འཁོར་དུ་བྱུང་བའི་སེམས་བྱུང་རྣམས་ངོ་
བོ་གཅིག་ལ་ལྡོག་པ་ཐ་དད་ཡིན་ལ། ཞེས་གསུངས་པའི་ཕྱིར། སེམས་དང་དེའི་འཁོར་དུ་གྱུར་པའི་སེམས་བྱུང་
རྣམས་ཕན་ཚུན་མཚུངས་ལྡན་རྣམ་པ་ལྔ་མཚུངས་ཡིན་ཏེ། རྟེན་དང་དམིགས་པ་དང་རྣམ་པ་དང་དུས་དང་
རྫས་རྣམས་མཚུངས་པའི་ཕྱིར་ཏེ། གཙོ་སེམས་རྟེན་དབང་པོ་གང་ལ་བརྟེན་པ་དེ་ལ་འཁོར་སེམས་བྱུང་དེ་
བརྟེན། གཙོ་སེམས་དམིགས་པ་གང་ལ་བརྟེན་ནས་སྐྱེ་བ་དེ་ལ་འཁོར་སེམས་བྱུང་སྐྱེ་གཙོ་སེམས་ཡུལ་གང་གི་
རྣམ་པ་ཤར་བ་ལྟར་འཁོར་སེམས་བྱུང་དེ་ལ་དེའི་རྣམ་པ་ཤར། གཙོ་སེམས་དུས་གང་གི་ཚེ་སྐྱེས་པ་དང་མཉམ་དུ་
འཁོར་སེམས་བྱུང་ཀྱང་སྐྱེས། གཙོ་སེམས་དང་འཁོར་སེམས་བྱུང་རྣམས་རྫས་རིགས་གཅིག་གིས་ཁྱད་པར་དུ་
བྱས་ནས་སྐྱེའོ། ། རྫས་རིགས་ཐ་དད་པར་མི་སྐྱེ་བའི་ཕྱིར་ཏེ། མཛོད་ལས། དོན་གཅིག་སེམས་དང་སེམས་
བྱུང་རྣམས། ། མཚུངས་པར་ལྡན་པ་རྣམ་པ་ལྔ། ། ཞེས་གསུངས་པའི་ཕྱིར། སེམས་བྱུང་ལ་དབྱེ་ན་ང་གཅིག་
ཡོད་དེ། ཀུན་འགྲོ་ལྔ། ཡུལ་ངེས་ལྔ། དགེ་བ་བཅུ་གཅིག རྩ་ཉོན་དྲུག ཉེ་ཉོན་ཉི་ཤུ། གཞན་འགྱུར་བཞི་
རྣམས་སུ་ཡོད་པའི་ཕྱིར། དང་པོ་ལྔ་ཡོད་དེ། ཚོར་བ། འདུ་ཤེས། སེམས་པ། རེག་པ། ཡིད་ལ་བྱེད་པ།
433

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
རེག་པ་དང་ལྔ་ནི་སེམས་ཀུན་གྱི་འཁོར་དུ་འགྲོ་བས་ཀུན་འགྲོ་ཞེས་བཤད་པའི་ཕྱིར་ཏེ། དེ་ལྔ་བོ་གང་རུང་གཅིག་
མ་ཚང་ན་ཡུལ་གྱི་ལོངས་སྤྱོད་མི་རྫོགས་པའི་ཕྱིར་ཏེ། ཚོར་བ་མེད་ན་བདེ་སྡུག་སོགས་མྱོང་བ་མི་འབྱུང༌། འདུ་
ཤེས་མེད་ན་ཐ་སྙད་འདོགས་པ་སོགས་མེད། སེམས་པ་མེད་ན་ཡུལ་ལ་འཇུག་པ་མེད། ཡིད་བྱེད་མེད་ན་
དམིགས་པ་ལ་སེམས་གཏོད་པ་མེད། རེག་པ་མེད་ན་ཚོར་བ་བདེ་སྡུག་སོགས་མི་སྐྱེ་བའི་ཕྱིར་རོ། ། འོན་ཀྱང་དེ་
དག་མངོན་གྱུར་དུ་ཡོད་དགོས་པའི་ངེས་པ་མེད་དེ། འཆི་སེམས་ཕྲ་མོའི་སྐབས་དང་ཉིང་མཚམས་སྦྱར་མ་ཐག་
པའི་དུས་དང་འགོག་པ་ལ་སྙོམས་པར་ཞུགས་པ་སོགས་ཀྱི་ཚེ་ཚོར་བ་སོགས་འགའ་ཞིག་ནི་བག་ལ་ཞ་བའི་ཚུལ་
གྱིས་འཇུག་པ་ཙམ་ཡིན་པའི་ཕྱིར། གཉིས་པ་ཡུལ་ངེས་ལྔ་ཡོད་དེ། འདུན་པ། མོས་པ། དྲན་པ། ཏིང་ངེ་
འཛིན། ཤེས་རབ་དང་ལྔ་ནི་ཡུལ་སོ་སོར་ངེས་པས་ཡུལ་ངེས་ཞེས་བརྗོད་པའི་ཕྱིར་ཏེ། འདུན་པས་ཡུལ་ལ་
འདུན་ཞིང་དོན་དུ་གཉེར། མོས་པས་དེ་ལ་དགའ་བར་འཇུག དྲན་པས་དམིགས་རྣམ་འཛིན། ཏིང་ངེ་
འཛིན་གྱིས་རྩེ་གཅིག་ཏུ་གནས། ཤེས་རབ་ཀྱིས་སོ་སོར་དཔྱོད་པར་བྱེད་པའི་ཕྱིར་གསུམ་པ་དགེ་བ་བཅུ་གཅིག་
ཡོད་དེ། དད་པ་དང་། ངོ་ཚ་ཤེས་པ། ཁྲེལ་ཡོད། མ་ཆགས་པ། ཞེ་སྡང་མེད་པ། གཏི་མུག་མེད་པ།
བརྩོན་འགྲུས། ཤིན་ཏུ་སྦྱངས་པ། བག་ཡོད། བཏང་སྙོམས། རྣམ་པར་མི་འཚེ་བ་རྣམས་ནི་རང་གི་ལྡོག་
ཕྱོགས་མ་དད་པ་སོགས་ལས་ལྡོག་པའི་སྒོ་ནས་དགེ་བར་འགྱུར་བས་དགེ་བ་བཅུ་གཅིག་ཅེས་གྲངས་ངེས་ཀྱིས་
བཞག་པའི་ཕྱིར། འོན་ཀྱང་བདུད་སོགས་དད་པའི་ཡུལ་མིན་པ་ལ་དད་པ་དང་། མི་དགེ་བའི་ཕྱོགས་ལ་བརྩོན་
པ་ནི་དད་པ་དང་བརྩོན་འགྲུས་བཏགས་པ་ཡིན་གྱི་དེ་གཉིས་དངོས་མིན་པས་ཁྱད་པ་ར་དབྱེ་དགོས་སོ། ། བཞི་
བ་རྩ་ཉོན་ལྔ་ཡོད་དེ། དེ་ལྟར་གྱུར་བའི་འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་ཉོན་མོངས་
ཅན། ལྟ་བ་ཉོན་མོངས་ཅན་དང་དྲུག་ནི་ཉེ་ཉོན་རྣམས་དང་སྲིད་པའི་རྩ་བ་ཅི་རིགས་བྱེད་པས་ན་རྩྭ་ཉོན་ཞེས་
བརྗོད་པའི་ཕྱིར། འདོད་ཆགས་དང་མ་རིག་པ་ཡིན་ན། རྩ་ཉོན་ཡིན་མི་དགོས་ཏེ། བྱང་འཕགས་ཀྱི་རྒྱུད་ཀྱི་
དེ་དག་རྩ་ཉོན་མ་ཡིན་པའི་ཕྱིར་ཏེ། དེ་དག་ནི་སྨན་དང་སྔགས་ཀྱིས་བཅོམ་པའི་དུག་བཞིན་དུ་ནུས་པ་ཆུང་བའི་
ཕྱིར་རོ། ། ལྔ་བ་ཉེ་ཉོན་ཤི་འུ་ཡོ་དེ། ཁྲོ་བ། འཁོན་འཛིན། འཆབ་པ། འཚིག་པ། ཕྲག་དོག སེར་སྣ།
སྒྱུ། གཡོ། རྒྱགས་པ། རྣམ་འཚེ། ངོ་ཚ་མེད། ཁྲེལ་མེད། རྨུགས་པ། རྒོད་པ་། མ་དད་པ། ལེ་ལོ།
བག་མེད། བརྗེད་ངེས། ཤེས་བཞིན་མིན་པ། རྣམ་གཡེང་དང་ཉི་ཤུ་ནི་རང་རྒྱུ་རྩ་ཉོན་ལས་བྱུང་ཞིང་དེ་དང་
ཉེ་བས་ན་ཉེ་ཉོན་ཞེས་བརྗོད་པའི་ཕྱིར། དྲུག་པ་གཞན་འགྱུར་ཡོད་དེ། གཉིད་དང་། འགྱོད་པ། རྟོག་པ།
དཔྱོད་པ་བཞི་ནི་དགེ་མི་དགེ་ལུང་མ་བསྟན་གསུམ་དུ་འགྱུར་སྲིད་པས་དེ་ལྟར་དུ་བརྗོད་པའི་ཕྱིར་ཏེ། གཉིད་
434

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
དུས་སུ་དཀོན་མཆོག་ལ་དད་མ་དད་དང་དགེ་སྡིག་ལ་འགྱོད་མི་འགྱོད་སོགས་ཀྱིས་དེ་ལྟར་འགྱུར་སྲིད་པའི་ཕྱིར་
རོ། །
༧གཉིས་པ་མངོན་པ་མཛོད་ནས་བཤད་ཚུལ་ལ་གཉིས་ཡོད་དེ། སྡེ་ཚན་དུ་ངེས་པ་དང་མ་ངེས་པ་གཉིས་
ཡོད་པའི་ཕྱིར་དུ་དང་པོ་ལ་ལྔ་སྟེ། སེམས་ཀྱི་ས་མང་པོ་པ་དང་། དགེ་བའི་ས་མང་པོ་པ། ཉོན་མོངས་པའི་ས་
མང་པོ་པ་དང་། མི་དགེ་བའི་ས་མང་པོ་པ་དང་། ཉོན་མོངས་ཆུང་བུའི་ས་མང་པོ་བ་རྣམས་སུ་ཡོད་པའི་ཕྱིར།
དང་པོ་ལ་བཅུ་ཡོད་དེ། མཛོད་ལས། ཚོར་དང་སེམས་པ་འདུ་ཤེས་དང་། ། འདུན་དང་རེག་དང་བློ་གྲོས་
དྲན། ། ཡིད་ལ་བྱེད་དང་མོས་པ་དང་། ། ཏིང་ངེ་འཛིན་སེམས་ཐམས་ཅད་ལ། ། ཞེས་གསུངས་པ་ལྟར་ཡོད་
པའི་ཕྱིར། བཅུ་བོ་དེ་ཆོས་ཅན། ཁྱོད་ལ་སེམས་ཀྱི་ས་མང་པོ་བ་ཞེས་བྱ་སྟེ། སེམས་ཐམས་ཅད་ཀྱི་འཁོར་དུ་
འགྲོ་བའི་ཕྱིར། དེ་ནི་སྤྱིའི་རྣམ་གཞག་ཡིན་གྱི། སེམས་ཡིན་ན་དེའི་འཁོར་དུ་ཏིང་ངེ་འཛིན་ཡོད་པས་མ་ཁྱབ་སྟེ།
གཡང་བའི་སེམས་ཐམས་ཅད་ལ་དེ་ཡོད་དཀའ་བའི་ཕྱིར་ཏེ་ཡོད་ན་ཏིང་འཛིན་ཧ་ཅང་ཁྱབ་ཆེ་བའི་སྐྱོན་དུ་
འགྱུར་སྙམ་མོ། ། གཉིས་པ་ལ་བཅུ་ཡོད་དེ། མཛོད་ལས། དད་དང་བག་ཡོད་ཤིན་ཏུ་སྦྱངས། ། བཏང་
སྙོམས་ངོ་ཚ་ཤེས་ཁྲེལ་ཡོད། ། རྩ་བ་རྣམ་གཉིས་མི་འཚེ་དང་། ། བརྩོན་འགྲུས་རྟག་ཏུ་དགེ་ལ་འབྱུང་། ། ཞེས་
གསུངས་པ་ལྟར་ཡོད་པའི་ཕྱིར། བཅུ་པོ་དེ་ཆོས་ཅན། དགེ་བའི་ས་མང་པོ་བ་ཞེས་བྱ་སྟེ་དགེ་བའི་སེམས་ཀུན་
གྱི་འཁོར་དུ་འབྱུང་བའི་ཕྱིར། དེ་ཡང་སྔར་ལྟར་ཏེ། རྩ་བ་རྣམ་གཉིས་ནི་ཆགས་མེད་དང་སྡང་མེད་དོ། །
གསུམ་པ་ལ་དྲུག་ཡོད་དེ། མཛོད་ལས། རྨོངས་དང་བག་མེད་ལ་ཡོད་དོ། ། སྒྱུ་དང་རྒྱུགས་དང་རྣམ་འཚེ་
ནི། ། ཉོན་མོངས་ཅན་ལ་རྟག་ཏུ་འབྱུང་། ། ཞེས་གསུངས་པ་ལྟར་ཡོད་པའི་ཕྱིར། དྲུག་པོ་དེ་ཆོས་ཅན། ཉོན་
མོངས་པའི་ས་མང་པོ་བ་ཞེས་བྱ་སྟེ། ཉོན་མོངས་པ་ཅན་གྱི་སེམས་ཀུན་གྱི་འཁོར་དུ་འབྱུང་བའི་ཕྱིར། བཞི་བ་
ལ་གཉིས་ཡོད་དེ། མི་དགེ་བ་ལ་ཁྲེལ་མེད་དང་། ། ངོ་ཚ་མེད་པའོ། ། ཞེས་གསུངས་པའི་ཕྱིར། གཉིས་པོ་དེ་
ཆོས་ཅན། མི་དགེ་བའི་ས་མང་པོ་བ་ཞེས་བྱ་སྟེ། མི་དགེ་བའི་སེམས་ཀུན་གྱི་འཁོར་དུ་འབྱུང་བའི་ཕྱིར། ལྔ་བ་
ལ་བཅུ་ཡོད་དེ། ཁྲོ་བ་དང་། འཁོན་དུ་འཛིན་དང་གཡོ་དང་ནི། ། ཕྲག་དོག་འཚིག་འཆབ་སེར་སྣ་དང་། །
སྒྱུ་དང་རྒྱུགས་དང་རྣམ་འཚེ་རྣམས། ། ཉོན་མོངས་ཆུང་ངུའི་ས་བ་རྣམས། ། ཞེས་གསུངས་པ་ལྟར་ཡོད་པའི་
ཕྱིར། བཅུ་བོ་དེ་ཆོས་ཅན། ཉོན་མོངས་ཆུང་ངུའི་ས་བ་ཞེས་བྱ་སྟེ། མཚུངས་ལྡན་གྲོགས་ཀྱིས་ཆུང་། སྤང་བྱ་
རིགས་ཀྱིས་ཆུང་། འབྱུང་བ་རྟེན་གྱིས་ཆུང་པའི་ཕྱིར། གཉིས་པ་མ་ངེས་པ་བརྒྱད་ཡོད་དེ། རྟོག་དང་དཔྱོད་
དང་འགྱོད་པ་དང་། ། གཉིད་དང་ཁྲོ་བ་ཆགས་རྣམས་དང་། ། ང་རྒྱལ་ཐེ་ཚོམ་ཞེས་བྱ་བ། ། བརྒྱད་ནི་ངེས་པ་
435

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
མིན་པར་བཤད། ། ཅེས་འབྱུང་བ་ལྟར་ཡོད་པའི་ཕྱིར། ། བརྒྱད་པ་དེ་ཆོས་ཅན། མ་ངེས་པ་ཞེས་བྱ་སྟེ། གོང་
གི་སྡེ་མཚན་སྡེ་དེ་རྣམས་སུ་མ་ངེས་པར་འབྱུང་བའི་ཕྱིར། དེར་ཐལ། ཆོས་དང་ཆོས་མིན་གཉིས་ཀ་ལ་རྟོག་
དཔྱོད་དང་འགྱོད་པ་འབྱུང༌། གཉིད་དུས་སུ་དགེ་མི་དགེའི་སེམས་གཉིས་ཀ་ལ་ནས། ཆོས་དང་ཆོས་མིན་བྱེད་
པ་གཉིས་པ་ལ་དམིགས་པས་ཁྲོ་བ་འབྱུང་། དེ་གཉིས་ཀ་བྱེད་པ་ལ་ཆགས་ཤིང་ཞེན་པ་འབྱུང་། རིགས་གཟུགས་
ལོངས་སྤྱོད་ཐོས་པའི་ཡོན་ཏན་གྱིས་ཀྱང་ང་རྒྱལ་བྱེད་པ་འབྱུང་། ཆོས་དང་ཆོས་མིན་གཉིས་ཀ་ལ་ཐེ་ཚོམ་འབྱུང་
བ་ལྟ་བུ་ཡིན་པའི་ཕྱིར། དེ་དག་ནི་སྡེ་ཚན་དུ་མ་ངེས་པར་ཀུན་སློང་སོགས་ཀྱིས་དབང་གིས་སྡེ་ཚན་གཞན་དང་
གཞན་དུ་འབྱུང་བ་ཡིན་ལ། རྟོག་དཔྱོད་འགྱོད་གཉིད་ཐེ་ཚོམ་རྣམས་ནི་དགེ་མི་དགེ་ལུང་མ་བསྟན་གསུམ་དུ་
མཐའ་གཅིག་མ་ངེས་པར་སྐབས་འགར་དགེ་བ་དང་ལ་ལར་མི་དགེ་བ་དང་གཞན་དུ་ལུང་མ་བསྟན་དུའང་འགྱུར་
སྲིད་པའི་ཕྱིར་མ་ངེས་པའོ། ། འདི་དག་གི་རྣམ་གཞག་རྒྱས་པར་ནི་བདག་གིས་མཛོད་ཀྱི་ཊཱིཀྐ་དང་ཕུང་བོ་ལྔའི་
རྣམ་གཞག་སོགས་ལས་བཤད་ཟིན་པས་འདིར་མི་སྤྲོའོ། །
༧གཉིས་པ་རྟགས་རིགས་ཀྱི་རྣམ་གཞག་རྒྱས་པར་གཞན་དུ་བཤད་ཟིན་ཅིང་འདིར་མདོར་བསྡུས་མཚོན་
ཙམ་ཞིག་བཤད་པར་བྱ་སྟེ། དེ་ནི། རྣམ་འགྲེལ་ལས། ཕྱོགས་ཆོས་དེ་ཆས་ཁྱབ་པ་ཡི། ། གཏན་ཚིགས་ཞེས་
པས་མདོར་བསྟན་ཏེ་འདི་ལ་གསུམ། རྟགས་ཀྱི་མཚན་ཉིད། དབྱེ་བ། འཕྲོས་དོན་བཤད་པའོ། ། དང་པོ་ནི།
རྟགས་སུ་བཀོད་པ། རྟགས་ཀྱི་མཚན་ཉིད། དེ་སྒྲུབ་ཀྱི་རྟགས་སུ་བཀོད་པ། དེ་སྒྲུབ་ཀྱི་རྟགས་ཀྱི་མཚན་ཉིད།
ཡོད་མེད་གང་རུང་ཡིན་ན། དེ་སྒྲུབ་ཀྱི་རྟགས་ཡིན་པས་ཁྱབ་སྟེ། དེ་ཡིན་ན། དེ་སྒྲུབ་ཀྱི་རྟགས་སུ་བཀོད་པས་
ཁྱབ་པའི་ཕྱིར་ཏེ། རི་བོང་དེ་ཆོས་ཅན། མི་རྟག་སྟེ། རི་བོང་རྭ་ཡིན་པར་བྱ་ཞེས་པའི་རྟགས་སུ་བཀོད་པའི་
ཕྱིར། སྒྲ་མི་རྟག་པར་སྒྲུབ་པར་བྱེད་པའི་རྟགས་སུ་བཀོད་པ། སྒྲ་མི་རྟག་པར་སྒྲུབ་པར་བྱེད་པའི་རྟགས་ཀྱི་
མཚན་ཉིད། དེ་བཞིན་དུ་གཞན་ལ་སྦྱོར་ཚུལ་འགྲོའོ། ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་
པའི་རྟགས་སུ་བཀོད་པ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་ཀྱི་མཚན་ཉིད་ཡིན་
ཀྱང་དེ་ཡིན་ན་བྱས་པ་དང་གཅིག་ཡིན་པས་ཁྱབ་པ་ཡིན་ནོ། ། གཉིས་པ་ལ་གཉིས། རྟགས་ཡང་དག་བཤད་པ་
དང༌། རྟགས་ལྟར་སྣང་བཤད་པའོ། ། དང༌པོ་ལ་གསུམ། དེའི་ལྟོས་གཞི་དང་། མཚན་ཉིད། དབྱེ་
བའོ། ། དང་པོ་ལ་གཉིས། ཕྱོགས་ཆོས་ཀྱི་ལྟོས་གཞི་དང་། ཁྱབ་པའི་ལྟོས་གཞིའོ། ། དང་པོ་ལ་གསུམ།
ཤེས་འདོད་ཆོས་ཅན་སྐྱོན་མེད་ཀྱི་མཚན་ཉིད་དང་། མཚན་གཞི་དང་། སྒྲུབ་བྱེད་དེ། དང་པོ་ནི་མཚོན་ན་
ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཆོས་ཅན་དུ་བཟུང་བ་ཡང་ཡིན་ཁྱོད་བྱས་པར་ཚད་
436

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
མས་ངེས་ནས་མི་རྟག་པ་ལ་ཤེས་འདོད་ཞུགས་པའི་གང་ཟག་སྲིད་པ་ཡང་ཡིན་པའི་གཞི་མཐུན་པར་དམིགས་པ་
དེ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་སྐྱོན་མེད་གྱི་མཚན་ཉིད།
དེ་སྒྲུབ་ཀྱི་རྩོད་གཞི་ཡིན་ན། དེ་སྒྲུབ་ཀྱི་ཤེས་འདོད་ཆོས་ཅན་ཡིན་པས་མ་ཁྱབ་ཀྱང་། ཕྱི་མ་ཡིན་ན་སྔ་མ་ཡིན་
པས་ཁྱབ་པོ། ། འོན་ཀྱང་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་དང་།
དེ་སྒྲུབ་ཀྱི་རྩོད་གཞི་དང་། དེ་སྒྲུབ་ཀྱི་དཔག་གཞི་གསུམ་དོན་གཅིག་གོ ། གཉིས་པ་མཚན་གཞི་ནི་སྒྲ་དེའོ། །
གསུམ་པ་སྒྲུབ་བྱེད་ནི། སྒྲ་ཆོས་ཅན། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་
ཆོས་ཅན་སྐྱོན་མེད་ཡིན་ཏེ། མཚན་ཉིད་བཤད་པ་ལྟར་ཡིན་པའི་ཕྱིར་ཞེས་བྱའོ། ། གཉིས་པ་ཁྱབ་པའི་ལྟོས་
གཞི་ལ་གཉིས། བསྒྲུབ་བྱའི་ཆོས་དང་། མཐུན་ཕྱོགས་དང་མི་མཐུན་ཕྱོགས་སོ། ། དང་པོ་ལ་གསུམ། མཚན་
ཉིད། དབྱེ་བ། སྒྲུབ་བྱེད་དོ། ། བསྒྲུབ་བྱའི་ཆོས་སུ་བཟུང་བར་བྱ་བ་དེ། བསྒྲུབ་བྱའི་ཆོས་ཀྱི་མཚན་ཉིད།
དེ་སྒྲུབ་ཀྱི་བསྒྲུབ་བྱའི་ཆོས་སུ་བཟུང་བར་བྱ་བ། དེ་སྒྲུབ་ཀྱི་བསྒྲུབ་བྱའི་ཆོས་ཀྱི་མཚན་ཉིད། བདག་མེད་ཡིན་ན།
དེ་སྒྲུབ་ཀྱི་བསྒྲུབ་བྱའི་ཆོས་ཡིན་པས་ཁྱབ་སྟེ། རི་བོང་རྭ་དེ་རི་བོང་གི་རར་སྒྲུབ་པར་བྱེད་པའི་བསྒྲུབ་བྱའི་ཆོས་སུ་
བཟུང་བྱ་ཡིན་པའི་ཕྱིར་ཏེ། དེ་ཆོས་ཅན། རི་བོང་རྭ་ཡིན་ཏེ། དེ་ཡིན་པའི་ཕྱིར་ཞེས་པའི་བསྒྲུབ་བྱའི་ཆོས་
ཡིན་པའི་ཕྱིར། དེས་ན་བསྒྲུབ་བྱའི་ཆོས་ཡིན་ན། ཆོས་ཡིན་པས་མ་ཁྱབ་པོ། ། སྒྲ་མི་རྟག་པར་སྒྲུབ་པར་བྱེད་
པའི་བསྒྲུབ་བྱའི་ཆོས་སུ་བཟུང་བར་བྱ་བ་དེ། སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱའི་ཆོས་ཀྱི་མཚན་ཉིད།
མི་རྟག་པ་དེ་དེའི་མཚན་གཞིའོ། ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ་སྒྲ་རྩོད་གཞི།
མི་རྟག་པ་བསྒྲུབ་བྱའི་ཆོས། སྒྲ་མི་རྟག་པ་བསྒྲུབ་བྱ། བྱས་པ་རྟགས་ཡང་དག རྟག་པ་དགག་བྱའི་ཆོས། སྒྲ་
རྟག་པ་དགག་བྱར་འཇོག་སྟེ་གཞན་ལ་སྦྱོར་ཚུལ་ཤེས་པར་བྱའོ། ། གཉིས་པ་དེ་ལ་དབྱེ་ན། དེའི་དངོས་ཀྱི་
བསྒྲུབ་བྱའི་ཆོས་དང་། ཤུགས་ཀྱི་བསྒྲུབ་བྱའི་ཆོས་གཉིས་ཡོད་པའི་མི་རྟག་པ་དེ་དང་པོ་དང་སྐད་ཅིག་མ་ནི་ཕྱི་
མའོ། ། གསུམ་པ་སྒྲུབ་བྱེད་ནི། མི་རྟག་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱའི་ཆོས་
ཡིན་ཏེ། མཚན་ཉིད་དེའི་ཕྱིར་རོ། ། གཉིས་པ་ཁྱབ་པའི་ལྟོས་གཞི་ལ་གཉིས། དངོས་པོ་དང་། དཔེ་གཉིས་
བཤད་པའོ། ། དང་པོ་ལ་བཞི། མཚན་ཉིད། དབྱེ་བ། སྒྲ་དོན། སྒྲུབ་བྱེད་དོ། ། དང་པོ་ནི། དེ་སྒྲུབ་ཀྱི་
བསྒྲུབ་བྱའི་ཆོས་ཀྱི་འགོད་ཚུལ་དང་མཐུན་པར་ཡོད་པ་དེ། དེ་སྒྲུབ་ཀྱི་མཐུན་ཕྱོགས་ཀྱི་མཚན་ཉིད། དེ་ལ་ཡིན་
འགོད་དང་ཡོད་འགོད་གཉིས་སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱའི་ཆོས་ཀྱི་འགོད་ཚུལ་དང་མཐུན་པར་
ཡོད་པ་དེ། དེ་སྒྲུབ་ཀྱི་མཐུན་ཕྱོགས་ཀྱི་མཚན་ཉིད། དེ་དང་མི་རྟག་པ་གཉིས་དོན་གཅིག དེ་སྒྲུབ་ཀྱི་བསྒྲུབ་
437

༄༅། ： རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
བྱའི་ཆོས་ཀྱི་འགོད་ཚུལ་དང་མཐུན་པར་མེད་པ་དེ། དེ་སྒྲུབ་ཀྱི་མི་མཐུན་ཕྱོགས་ཀྱི་མཚན་ཉིད། དེ་བཞིན་དུ་སྒྲ་
མི་རྟག་པར་སྒྲུབ་པར་བྱེད་པའི་མི་མཐུན་ཕྱོགས་ཀྱི་མཚན་ཉིད་དང་སྦྱར་ན། དེ་དང་མི་རྟག་པ་མ་ཡིན་པ་གཉིས་
དོན་གཅིག གཉིས་པ། དབྱེ་ན་གསུམ་སྟེ་དེ་སྒྲུབ་གྱི་མེད་པ་མི་མཐུན་ཕྱོགས། གཞན་པ་མི་མཐུན་ཕྱོགས།
འགལ་ཟླ་མི་མཐུན་ཕྱོགས་སོ། ། དང་པོ་ནི་རི་བོང་གི་རྭ་ལྟ་བུ། གཉིས་པ་ནི་ཤེས་བྱ་ལྟ་བུ། གསུམ་པ་ནི་རྟག་པ་
ལྟ་བུའོ། ། གསུམ་པ་སྒྲ་དོན་ནི། རི་བོང་རྭ་སོགས་གསུམ་པོ་དེ་ཆོས་ཅན། སྒྲ་མི་རྟག་པར་སྒྲུབ་པར་བྱེད་པའི་
མི་མཐུན་ཕྱོགས་ཡིན་ཏེ། དེ་སྒྲུབ་ཀྱི་བསྒྲུབ་བྱའི་ཆོས་ཀྱི་འགོད་ཚུལ་དང་མི་མཐུན་པའི་ཕྱིར་ཏེ། དངོས་མེད་
ཡིན་པའི་ཕྱིར། བཞི་པ་སྒྲུབ་བྱེད་ནི། བུམ་པ་ཆོས་ཅན། སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་
ཡིན་ཏེ། དེ་ལྟར་སྒྲུབ་པའི་འགོད་ཚུལ་དང་མཐུན་པའི་ཕྱིར་ཏེ། མི་རྟག་པ་ཡིན་པའི་ཕྱིར་རོ། ། གཉིས་པ་དཔེ་
གཉིས་ལས། ཆོས་མི་མཐུན་སྦྱོར་གྱི་སྒྲུབ་ངག་གི་མི་མཐུན་དཔེ་ནི། གང་རྟག་ན་མ་བྱས་པས་ཁྱབ། དཔེར་ན་
འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་སོ། ། ཞེས་པའི་ངག་ལྟ་བུ་དང་། ཆོས་མི་ཐུན་སྦྱོར་གྱི་སྒྲུབ་
ངག་གི་དཔེ་ནི་གང་བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་སོ་ཞེས་པ་ལྟ་བུ་སྟེ། སྤྱིར་
མི་མཐུན་ཕྱོགས་ཀྱི་དཔེ་མེད་དེ། གཞི་གྲུབ་ན། སྒྲ་གང་ཟག་གི་བདག་མེད་དུ་སྒྲུབ་པར་བྱེད་པའི་མཐུན་དཔེ་
ཡིན་དགོས་པའི་ཕྱིར་རོ། ། གཉིས་པ་ལ་ལྔ། མཚན་ཉིད་དང་། དབྱེ་བའོ། ། དང་པོ་ལ། ཚུལ་གསུམ་ཡིན་
པ། རྟགས་ཡང་དག་གི་མཚན་ཉིད། ཚུལ་གསུམ་ནི། ཕྱོགས་ཆོས། རྗེས་ཁྱབ། ལྡོག་ཁྱབ་པོ། ། ཚུལ་
གསུམ་སོ་སོ་ལ་མཚན་ཉིད། སྒྲུབ་བྱེད་ཀྱི་ཚད་མ་དང་རྗེས་སུ་འགྲོ་ལྡོག་ངེས་བྱེད་སོགས་ལས། དང་པོ་ནི། དེ་
སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ཀྱི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ།
དེ་སྒྲུབ་ཀྱི་ཕྱོགས་ཆོས་ཀྱི་མཚན་ཉིད། སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་སྐྱོན་མེད་ཀྱི་སྟེང་
དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་དེ། སྒྲ་མི་རྟག་པར་སྒྲུབ་པར་བྱེད་པའི་ཕྱོགས་
ཆོས་ཀྱི་མཚན་ཉིད། དེ་བཞིན་དུ་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱོགས་ཆོས་ཀྱི་མཚན་
ཉིད་སོགས་ལ་སྦྱོར་ཚུལ་འགྲེའོ། ། དེ་སྒྲུབ་ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་
ཚད་མས་ངེས་པ་དེ། དེ་སྒྲུབ་ཀྱི་རྗེས་ཁྱབ་ཀྱི་མཚན་ཉིད། དེ་བཞིན་དུ་སྒྲ་མི་རྟག་པར་སྒྲུབ་པར་བྱེད་པའི་རྗེས་
ཁྱབཀྱི་མཚན་ཉིད་དང༌། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྗེས་ཁྱབ་ཀྱི་མཚན་ཉིད་
སོགས་ལ་སྦྱར་བར་བྱའོ། ། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་ཀྱིས་དེ་སྒྲུབ་ཀྱི་
མི་མཐུན་ཕྱོགས་ལ་འགོད་ཚུལ་དང་མཐུན་པར་མེད་པ་ཉིད་དུ་ཚད་མས་ངེས་པ་དེ། དེ་སྒྲུབ་ཀྱི་ལྡོག་ཁྱབ་ཀྱི་
438

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
མཚན་ཉིད་དང་གཞི་ལ་སྦྱར་ན། སྒྲ་མི་རྟག་པར་སྒྲུབ་པར་བྱེད་པའི་ལྡོག་ཁྱབ་དང་། བྱས་པའི་རྟགས་ཀྱིས་སྒྲ་
མི་རྟག་པར་སྒྲུབ་པར་བྱེད་པའི་ལྡོག་ཁྱབ་ཀྱི་མཚན་ཉིད་ཀྱང་དེས་རིགས་འགྲེའོ། ། བྱས་པ་དེ་སྒྲ་མི་རྟག་པར་
སྒྲུབ་པར་བྱེད་པའི་ཚུལ་གསུམ་གའི་མཚན་གཞི་ཡིན་ནོ། ། སྒྲུབ་བྱེད་མ་བྱས་པ་ཆོས་ཅན། སྒྲ་མི་རྟག་པར་སྒྲུབ་
པར་བྱེད་པའི་ཕྱོགས་ཆོས་ཡིན་ཏེ། ཁྱོད་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་
ཅན་སྐྱོན་མེད་ཀྱི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པའི་ཕྱིར། དེར་ཐལ། དེ་
འདྲའི་ཤེས་འདོད་ཆོས་ཅན་སྒྲའི་སྟེང་དུ་འགོད་ཚུལ་ཡིན་འགོད་དང་མཐུན་པར་ཡོད་པ་ཁོ་ན་ཡིན་ཅིང་སྐབས་ཀྱི་
རྒོལ་བས་ཀྱང་རང་གི་ཚད་མས་ངེས་པའི་ཕྱིར་རོ། ། བྱས་པ་ཆོས་ཅན། སྒྲ་མི་རྟག་པར་སྒྲུབ་པར་བྱེད་པའི་རྗེས་
ཁྱབ་ཡིན་ཏེ། ཁྱོད་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་ཁོ་ན་ལ་ཡོད་པ་ཉིད་དུ་
ཚད་མས་ངེས་པའི་ཕྱིར། དེར་ཐལ། ཁྱོད་མི་རྟག་པ་ཡིན། ཁྱོད་ཡིན་ན་མི་རྟག་པ་ཡིན་པས་ཁྱབ་པའི་ཚུལ་
གྱིས་ཁྱོད་མི་རྟག་པ་ཁོ་ན་ཡོད་པ་ཉིད་དུ་ཚད་མས་ངེས་པའི་ཕྱིར། བྱས་པ་ཆོས་ཅན། ཁྱོད་དེ་སྒྲུབ་ཀྱི་ལྡོག་ཁྱབ་
ཡིན་ཏེ། ཁྱོད་དེ་སྒྲུབ་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེ་སྟོབས་ཀྱིས་དེ་སྒྲུབ་ཀྱི་མི་མཐུན་ཕྱོགས་ལ་
འགོད་ཚུལ་དང་མཐུན་པར་མེད་པ་ཉིད་དུ་ཚད་མས་ངེས་པའི་ཕྱིར། དེར་ཐལ། ཁྱོད་མི་རྟག་པ་ཡིན། ཁྱོད་
ཡིན་ན་མི་རྟག་པ་ཡིན་པས་ཁྱབ། ཁྱོད་མི་རྟག་པ་དང་འབྲེལ་ཞིང་མི་རྟག་པ་མ་ཡིན་པ་ལ་མེད་པ་ཉིད་དུ་ཚད་
མས་ངེས་པའི་ཕྱིར་རོ། ། གཉིས་པ་དབྱེ་བ་ལ་གསུམ། འབྲས་རྟགས། རང་བཞིན་གྱི་རྟགས། མ་དམིགས་
པའི་རྟགས་སོ། ། དང་པོ་ནི། རྣམ་འགྲེལ་ལས། རྒྱུ་ལ་རང་བཞིན་ཇི་སྙེད་ཅིག ། ཅེས་སོགས་དང་། མེ་ཡི་
འབྲས་བུ་དུ་བ་སྟེ། ། ཞེས་པས་བསྟན་ཅིང་། འདི་ལ་གསུམ། མཚན་ཉིད། དབྱེ་བ། སྒྲུབ་བྱེད་དོ། ། དང་
པོ་ནི་འབྲས་བུའི་ཚུལ་གསུམ་ཡིན་པ། འབྲས་རྟགས་ཡང་དག་གི་མཚན་ཉིད། དེ་དང་འདུས་བྱས་གཉིས་དོན་
གཅིག དེ་སྒྲུབ་ཀྱི་འབྲས་བུའི་ཚུལ་གསུམ་ཡིན་པ། དེ་སྒྲུབ་ཀྱི་འབྲས་རྟགས་ཡང་དག་གི་མཚན་ཉིད། གོ་བ་
དང་སྦྱར་ན། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་
ཆོས་སུ་བཟུང་བྱའི་གཙོ་བོ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་གཞི་མཐུན་སྲིད་པ་དེ། ཁྱོད་དེ་སྒྲུབ་ཀྱི་འབྲས་
རྟོགས་ཡང་དག་གི་མཚན་ཉིད། འབྲས་རྟགས་ལ་དབྱེ་ན་སྤྱིར་མང་ཡང་། བསྡུ་ན་རྒྱུ་དངོས་གྲུབ་དང་། རྒྱུ་
སྔོན་སོང་དང་། རྒྱུ་ཆོས་རྗེས་དཔག་གི་འབྲས་རྟགས་གསུམ་ཡོད་པ་ལས། དུ་བ་དེ། དུ་ལྡན་གྱི་ལ་ལ་མེ་ཡོད་
པར་སྒྲུབ་པའི་རྒྱུ་དངོས་གྲུབ་ཀྱི་འབྲས་རྟགས། བར་སྣང་གི་དུ་བ་སྔོ་ལོང་བོ་དེ། རང་རྒྱུ་མེ་སྔ་མ་སྔོན་སོང་དུ་
སྒྲུབ་པའི་འབྲས་རྟགས། བུ་རོ་ད་ལྟ་བ་དེ། ཁ་ནང་བུ་རོ་གང་བུའི་སྟེང་དུ་བུ་རོ་སྔ་མས་རོ་གཟུགས་ཕྱི་མ་བསྐྱེད་
439

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
པའི་ནུས་པ་ཡོད་པར་སྒྲུབ་པའི་རྒྱུ་ཆོས་རྗེས་དཔག་གི་འབྲས་རྟགས་སོ། ། སྒྲུབ་བྱེད་ནི། དུ་བ་ཆོས་ཅན། ཁྱོད་
དུ་བ་དང་ལྡན་པའི་ལ་ལ་མེ་ཡོད་པར་སྒྲུབ་པའི་འབྲས་རྟགས་ཡིན་ཏེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག
ཁྱོད་མེའི་འབྲས་བུ་ཡིན་པའི་ཕྱིར་ཞེས་པ་ནི་མཚོན་པ་ཙམ་མོ། །། །
གཉིས་པ་ནི། རྣམ་འགྲེལ་ལས། རང་བཞིན་ཡོད་ཙམ་དང་། ། འབྲེལ་བ་ཅན་གྱི་ངོ་བོ་ཡང་། ། ཞེས་
པས་བསྟན་ཏེ། འདི་ལ་མཚན་ཉིད་སོགས་གསུམ་གྱི་དང་པོ་རང་བཞིན་གྱི་ཚུལ་གསུམ་ཡིན་པ། རང་བཞིན་གྱི་
རྟགས་ཡང་དག་གི་མཚན་ཉིད། དེ་སྒྲུབ་ཀྱི་རང་བཞིན་གྱི་ཚུལ་གསུམ་ཡིན་པ། དེ་སྒྲུབ་ཀྱི་རང་བཞིན་གྱི་རྟགས་
ཡང་དག་གི་མཚན་ཉིད། ཡང་ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་
ཀྱི་བསྒྲུབ་བྱའི་ཆོས་སུ་བཟུང་བྱ་ཡིན་ན་ཁྱོད་དང་བདག་ཉིད་གཅིག་ཡིན་དགོས་པའི་ཆ་ནས་བཞག་པ་དེ། ཁྱོད་
དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་མཚན་ཉིད། དབྱེ་ན། དེར་གྱུར་བའི་ཁྱད་པར་ལྟོས་པ་བའི་དེ་
དང་། ཁྱད་པར་དག་པ་བའི་དེ་གཉིས་སོ། ། དང་པོ་འདིར་གྱུར་བའི་རང་གི་བྱེད་ཆོས་དངོས་སུ་འཕངས་པ་
དང་། ཤུགས་ལ་འཕངས་པ་གཉིས། དང་པོ་ནི། སྒྲ་ཆོས་ཅན། མི་རྟག་སྟེ། སྐྱེས་པ་ཡིན་པའི་ཕྱིར་ཞེས་
བཀོད་པའི་ཚེ་སྐྱེས་པ་ལྟ་བུ། གཉིས་པ་ནི། དེ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ་བྱས་
པ་ལྟ་བུ། དག་པ་བ་ནི། དེ་ཆོས་ཅན། མི་རྟག་སྟེ། དངོས་པོ་ཡིན་པའི་ཕྱིར་ཞེས་པའི་རྟགས་ལྟ་བུ། སྐད་
ཅིག་མ་དེ་སྒྲ་མི་རྟག་པར་སྒྲུབ་པར་བྱེད་པའི་ཤུགས་ཀྱི་བསྒྲུབ་བྱའི་ཆོས་སུ་བཟུང་བྱ་ཡིན་གྱི། དངོས་ཀྱི་བསྒྲུབ་
བྱའི་ཆོས་སུ་བཟུང་བྱ་མིན་ལ་དངོས་ཀྱི་བསྒྲུབ་བྱའི་ཆོས་ལ་ནི་མི་རྟག་པ་ཉིད་འཇོག་ཅིང་། འོན་ཀྱང་དེའི་དངོས་
ཀྱི་བསྒྲུབ་བྱའི་ཆོས་ནི་མི་རྟག་པར་བཞག་ཏུ་མི་རུང་ངོ་། ། སྒྲུབ་བྱེད་ནི་རང་བཞིན་གྱི་རྟགས་ཡང་དག་གི་མཚན་
ཉིད་གོ་བ་དང་སྦྱར་ནས་བཞག་པ་དེས་ཤེས་པར་བྱའོ། ། ། ། །
གསུམ་པ་མ་དམིགས་པའི་རྟགས་ཡང་དག་ལ་གཉིས། མི་སྣང་པ་མ་དམིགས་པའི་རྟགས་ཡང་དག་དང་
སྣང་རུང་མ་དམིགས་པའི་རྟགས་ཡང་དག་གོ ། དང་པོ་ནི། རྣམ་འགྲེལ་ལས། ཚད་མ་རྣམས་ནི་མི་འཇུག་པ།
ཞེས་སོགས་ཀྱིས་བསྟན་ཏེ་འདི་ལ་བཞི། མཚན་ཉིད། འཇུག་དུས། དབྱེ་བ། དགོས་པ་སོགས་ལས། མི་
སྣང་བ་མ་དམིགས་པའི་ཚུལ་གསུམ་ཡིན་ལ། མི་སྣང་བ་མ་དམིགས་པའི་རྟགས་ཡང་དག་གི་མཚན་ཉིད། དེ་
སྒྲུབ་ཀྱི་མི་སྣང་བ་མ་དམིགས་པའི་ཚུལ་གསུམ་ཡིན་པ། དེ་སྒྲུབ་ཀྱི་མི་སྣང་བ་མ་དམིགས་པའི་རྟག་ཡང་དག་གི་
མཚན་ཉིད། གོ་བ་དང་སྦྱར་བ་ནི་སྒྲ་བཤད་ཀྱིས་ཤེས་ལ། འཇུག་དུས་ནི། དགག་གཞི་སྣང་རུང་ཡིན་ཡང་དེ་
སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་དེ་རྒོལ་བ་དེའི་ངོ་བོར་སྣང་དུ་མི་རུང་ན། མི་སྣང་བ་མ་དམིགས་
440

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
པའི་རྟོགས་འཇུག་ཅིང་། དེའི་སྒོ་ནས་སྒྲ་བཤད་ཀྱང་ཤེས་པར་བྱའོ། ། དབྱེ་ན། དེར་གྱུར་བའི་འབྲེལ་ཟླ་མ་
དམིགས་པའི་རྟགས་དང༌། འགལ་ཟླ་དམིགས་པའི་རྟགས་གཉིས་ལས། དང་པོ་ནི། དེ་སྒྲུབ་ཀྱི་མི་སྣང་བ་མ་
དམིགས་པའི་རྟག་ཡང་དག་གང་ཞིག རང་གི་དངོས་མིང་གི་མཐར་མེད་མིན་སོགས་དགག་ཚིག་ཅི་རིགས་སྦྱར་
བའི་ཆོས་དེ། དེ་སྒྲུབ་ཀྱི་མི་སྣང་བའི་འབྲེལ་ཟླ་མ་དམིགས་པའི་རྟགས་ཡང་དག་གི་མཚན་ཉིད། དེ་ལ་དབྱེ་ན།
དེར་གྱུར་པའི་རྒྱུ་མ་དམིགས་དང་། ཁྱབ་བྱེད་མ་དམིགས་དང་། རང་བཞིན་མ་དམིགས་པའི་རྟགས་དང་
གསུམ་སྟེ་ཁྱད་པར་རྒྱས་པར་ནི་གཞན་དུ་ཤེས་པར་བྱ་ཞིང་མཚོན་ཙམ་ནི། མདུན་གྱི་གཞི་འདིར་ཆོས་ཅན། ཤ་
ཟ་བསྐལ་དོན་དུ་སོང་བའི་གང་ཟག་གིས་དེ་ཡོད་ཅེས་དམ་བཅའ་མི་རིགས་ཏེ། གང་ཟག་དེའི་རྒྱུད་ལ་ཤ་ཟ་
དམིགས་བྱེད་ཀྱི་ཚད་མ་མེད་པའི་ཕྱིར་ཞེས་པ་ལྟ་བུའོ། ། དགོས་པ་ནི། མདུན་གྱི་གཞི་འདིར་ལྷའི་བར་སྲིད་
དང་། ཤ་ཟ་ཡོད་མེད་ཐེ་ཚོམ་ཟ་བའི་སྒོ་ནས་བསྐལ་དོན་དུ་སོང་བའི་གང་ཟག་གིས་གཞི་འདིར་དེ་གཉིས་ཡོད་
ཅེས་སམ་མེད་ཅེས་ཐག་གཅོད་དུ་མི་རུང་བ་དཔེར་མཛད་ནས། དོན་ལ་གང་ཟག་གང་དང་གང་གིས་སྐྱོན་ཡོན་
རང་གི་ཚད་མས་མ་ངེས་བཞིན་དུ་སྒྲོ་བསྐུར་བྱར་མི་རུང་བར་ཤེས་པའི་ཆེད་དོ། ། བློ་ལ་ལྟོས་པའི་བསྐལ་དོན་ལ་
གསུམ་ཡོད་དེ། ཡུལ་དང་དུས་དང་ངོ་བོའི་བསྐལ་དོན་གསུམ་ཡོད་པའི་ཕྱིར། དང་པོ་ནི། རང་དང་ཕྱོགས་
ཐག་ཤིན་ཏུ་རིང་པ་ན་ཡོད་པའི་སྣོད་བཅུད་ཀྱི་ཁྱད་པར་ལྟ་བུ། གཉིས་པ་ནི། བསྐལ་བ་འདས་ཟིན་པ་དང་
འབྱུང་བའི་དུས་ན་ཇི་འདྲ་བྱུང་བ་དང་འབྱུང་བའི་ཁྱད་པར་ལྟ་བུ་སྟེ། དེ་རྣམས་ནི་སྤྱིར་བསྐལ་དོན་མིན་ཡང་
རང་གི་བློ་ལ་བལྟོས་པའི་བསྐལ་དོན་ནོ། ། གསུམ་པ་ནི། རང་དང་ཉེ་བ་ན་ཡོད་ཀྱང་ངོ་བོ་ཕྲ་བའི་དབང་གིས་
བསྐལ་དོན་དུ་སོང་བ་མདུན་གྱི་ཤ་ཟ་ལྟ་བུ་དང་། ལྷ་མིའི་བར་སྲིད་པ་རྣམས་དང་དེའི་བུམ་པ་ལྟ་བུའོ། །
གཉིས་པ་སྣང་རུང་མ་དམིགས་པའི་རྟགས་ནི། རྣམ་འགྲེལ་ལས། གཏན་ཚིགས་བྱེ་བྲག་མ་བལྟོས་
ནས། ། འགའ་ཞིག་མེད་ཤེས་འབྲས་བུ་ཅན། ། ཞེས་སོགས་ཀྱིས་བསྟན་ཏེ་འདི་ལ་གསུམ། མཚན་ཉིད།
དབྱེ་བ། ཞར་བྱུང་ངོ༌། ། དེའི་དང་པོ་ནི། སྣང་རུང་མ་དམིགས་པའི་ཚུལ་གསུམ་ཡིན་པ། སྣང་རུང་མ་
དམིགས་པའི་རྟགས་ཡང་དག་གི་མཚན་ཉིད། དེ་སྒྲུབ་ཀྱི་སྣང་རུང་མ་དམིགས་པའི་ཚུལ་གསུམ་ཡིན་པ། དེ་
སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གི་མཚན་ཉིད། གོ་བ་དང་སྦྱར་ན། ཁྱོད་དེ་སྒྲུབ་གྱི་མ་
དམིགས་པའི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་དེ་
ཡོད་ན། ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་གི་ཚད་མ་ལ་སྣང་རུང་ཡིན་དགོས་པ། ཁྱོད་དེ་
སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གི་མཚན་ཉིད། གཉིས་པ་དེ་ལ། དབྱེ་ན་སྣང་རུང་གི་འབྲེལ་
441

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ །
ཟླ་མ་དམིགས་པ་དང་། འགལ་ཟླ་དམིགས་པའི་རྟགས་གཉིས། དང་པོ་ལ། སྣང་རུང་གི་རྒྱུ། ཁྱབ་བྱེད།
རང་བཞིན། དངོས་འབྲས་ལ་དམིགས་པའི་རྟགས་དང་བཞི། དང་པོ་ནི། མེ་མེད་པའི་མཚན་མོའི་རྒྱ་མཚོར་
ཆོས་ཅན། དུ་བ་མེད་དེ། མེ་མེད་པའི་ཕྱིར་ཞེས་བཀོད་པའི་ཚེ་མེ་མེད་པ་ལྟ་བུ། གཉིས་པ་ནི། ཤིང་མེད་པའི་
བྲག་རྫོང་ན་ཆོས་ཅན། ཤ་བ་མེད་དེ། ཤིང་མེད་པའི་ཕྱིར་ཞེས་པའི་རྟགས་དེ་ལྟ་བུ། གསུམ་པ་ནི། བུམ་པས་
དབེན་པའི་ས་ཕྱོགས་ཆོས་ཅན། བུམ་པ་མེད་དེ། བུམ་པ་ཚད་མས་མ་དམིགས་པའི་ཕྱིར་ཞེས་པའི་རྟགས་དེ་ལྟ་
བུ། བཞི་བ་ནི། དུ་བས་དབེན་པའི་ས་ཕྱོགས་ཆོས་ཅན། དུ་བའི་དངོས་རྒྱུ་མེད་དེ། དུ་བ་མེད་པའི་ཕྱིར་ཞེས་
པའི་རྟགས་དེ་ལྟ་བུ། གཉིས་པ་འགལ་ཟླ་དམིགས་པའི་རྟགས་ལ་དབྱེ་ན། ལྷན་ཅིག་མི་གནས་འགལ་གྱི་དེ་དང་།
ཕན་ཚུན་སྤངས་འགལ་གྱི་དེ་གཉིས། དང་པོ་ལ་འགལ་བའི་རང་བཞིན་དམིགས་པ་བཞི། འབྲས་བུ་དམིགས་
པ་བཞི། ཁྱབ་བྱ་དམིགས་པ་བཞི་སྟེ་བཅུ་གཉིས་སོ། ། དེ་དག་གི་དབྱེ་བ་རྒྱས་པར་ནི་གཞན་དུ་བལྟ་ལ།
མཚན་གཞི་ཙམ་ནི། མེ་སྟོབས་ཆེན་པོས་ཁྱབ་པར་གནོན་པའི་ཤར་གྱི་དངོས་པོ་ཆོས་ཅན། གྲང་རེག་རྒྱུན་
ཆགས་སུ་གནས་པ་མེད་དེ། མེ་སྟོབས་ཆེན་པོས་ཁྱབ་པར་གནོན་པའི་དངོས་པོ་ཡིན་པའི་ཕྱིར་ཞེས་པའི་རྟགས་
དེ་ལྟ་བུའོ། ། གཉིས་པ། ཕན་ཚུན་སྤངས་འགལ་ནི། སྒྲ་ཆོས་ཅན། རྟག་པས་སྟོང་སྟེ། བྱས་པ་ཡིན་པའི་
ཕྱིར་ཞེས་པའི་རྟགས་དེ་ལྟ་བུའོ། ། གསུམ་པ་ཞར་བྱུང་ནི། རྟགས་དེ་ལ་དངོས་སྟོབས་ཀྱི་རྟགས། ཡིད་ཆེས་ཀྱི་
རྟགས། གྲགས་པའི་རྟགས། དོན་སྒྲུབ་ཀྱི་རྟགས། ཐ་སྙད་སྒྲུབ་ཀྱི་རྟགས། མཐུན་ཕྱོགས་ལ་རྣམ་གཉིས་སུ་
འཇུག་པ་དང་ཁྱབ་བྱེད་དུ་འཇུག་པའི་རྟགས་ལྔ་ལས། བྱས་པ་དེ། སྒྲ་མི་རྟག་པར་སྒྲུབ་པར་བྱེད་པའི་དངོས་
སྟོབས་ཀྱི་རྟགས། དཔྱད་གསུམ་གྱིས་དག་པའི་ལུང་དེ། རང་གི་བསྟན་བྱའི་དོན་ལ་མི་སླུ་བར་སྒྲུབ་པར་བྱེད་
པའི་ཡིད་ཆེས་ཀྱི་རྟགས། རྟོགས་ཡུལ་ན་ཡོད་པ་དེ། རི་བོང་ཅན་ཟླས་སྒྲས་བརྗོད་རུང་དུ་སྒྲུབ་པར་བྱེད་པའི་
གྲགས་པའི་རྟགས། བྱས་པ་དེ་སྒྲ་སྐད་ཅིག་མར་སྒྲུབ་པར་བྱེད་པའི་དོན་སྒྲུབ་ཀྱི་རྟགས། སྐད་ཅིག་མ་དེ། སྒྲ་
མི་རྟག་པར་སྒྲུབ་པར་བྱེད་པའི་ཐ་སྙད་འབའ་ཞིག་སྒྲུབ་ཀྱི་རྟགས། རྩོལ་བྱུང་དེ་སྒྲ་མི་རྟག་པར་སྒྲུབ་པར་བྱེད་
པའི་མཐུན་ཕྱོགས་ལ་རྣམ་གཉིས་སུ་འཇུག་པའི་རྟགས། བྱས་པ་དེ་དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་
འཇུག་པའི་རྟགས་ཡང་དག་ཡིན་ནོ། ། ཡང་སྐྱེ་བ་སྔ་ཕྱི་ཡོད་པར་སྒྲུབ་པའི་རྟགས་སྦྱོར་ནི། སོ་སྐྱེ་འཆི་ཁ་མའི་
སེམས་ཐ་མ་ཆོས་ཅན། ཁྱོད་ཀྱི་ཉེར་འབྲས་སུ་གྱུར་བའི་རིག་པ་ཕྱི་མ་ཡོད་དེ། ཁྱོད་ཟག་བཅས་ཀྱི་རིག་པ་ཡིན་
པའི་ཕྱིར། དཔེར་ན། ད་ལྟའི་བློ་བཞིན། བྱིས་པ་བཙས་མ་ཐག་པའི་བློ་ཆོས་ཅན། རང་གི་རིགས་འདྲའི་བློ་
སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། དཔེར་ན། རྒན་པོའི་བློ་བཞིན་ཞེས་ལྟ་བུའོ། །
442

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། ། །
༧གཉིས་པ་རྟགས་ལྟར་སྣང་ནི། རྣམ་འགྲེལ་ལས། ལྟར་སྣང་དེ་ལས་གཞན་སོགས་ཀྱིས་བསྟན་ཏེ། དེ་
ལ་སྤྱིར་རྟགས་ལྟར་སྣང་མེད་དེ། གཞི་གྲུབ་ན་རྟགས་ཡང་དག་ཡིན་དགོས་པའི་ཕྱིར། དེ་སྒྲུབ་ཀྱི་རྟགས་ལྟར་
སྣང་ཡོད་དེ། དེ་སྒྲུབ་ཀྱི་ཚུལ་གསུམ་མ་ཡིན་པ། དེ་སྒྲུབ་ཀྱི་རྟགས་ལྟར་སྣང་གི་མཚན་ཉིད། དབྱེ་ན་གསུམ་སྟེ།
དེ་སྒྲུབ་ཀྱི་འགལ་བའི་རྟགས། མ་ངེས་པའི་རྟགས། མ་གྲུབ་པའི་རྟགས། དེ་སྒྲུབ་གྱི་ཕྱོགས་ཆོས་གང་ཞིག
ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཁྱབ་པའི་ཚུལ་གཉིས་ཕྱིན་ཅི་ལོག་ཏུ་ངེས་པ། དེ་སྒྲུབ་ཀྱི་འགལ་རྟགས་ཀྱི་མཚན་
ཉིད། མཚན་གཞི་ནི་སྒྲ་ཆོས་ཅན། རྟག་སྟེ། བྱས་པ་ཡིན་པའི་ཕྱིར་ཞེས་པའི་རྟགས་དེ་ལྟ་བུ། དེ་སྒྲུབ་ཀྱི་
ཕྱོགས་ཆོས་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཁྱབ་པའི་ཚུལ་གཉིས་རྣམ་པར་མ་ངེས་ང༌། དེ་སྒྲུབ་ཀྱི་མ་
ངེས་པའི་གཏན་ཚིགས་ཀྱི་མཚན་ཉིད། མཚན་གཞི་ནི། སྒྲ་ཆོས་ཅན། མི་རྟག་སྟེ། ཡོད་པའི་ཕྱིར་ཞེས་པའི་
རྟགས་དེ་ལྟ་བུ། དེ་སྒྲུབ་ཀྱི་ཕྱོགས་ཆོས་མ་ཡིན་པར་དམིགས་པ་དེ། དེ་སྒྲུབ་ཀྱི་མ་གྲུབ་པའི་གཏན་ཚིགས་ཀྱི་
མཚན་ཉིད། དབྱེ་ན་མང་ཡང་བསྡུ་ན་དགུ་སྟེ། དེ་སྒྲུབ་ཀྱི་རྟགས་ཀྱི་ངོ་བོ་མེད་ནས་མ་གྲུབ་པ། དེ་བཞིན་དུ་
ཆོས་ཅན་གྱི་ངོ་བོ་མེད་ནས་མ་གྲུབ་པ། རྩོད་གཞིའི་སྟེང་དུ་མེད་ནས་མ་གྲུབ་པ་གསུམ་དང་། ཤེས་འདོད་མེད་
ནས་མ་གྲུབ་པ། ཆོས་ཅན་ལ་ཐེ་ཚོམ་ཟ་ནས་མ་གྲུབ་པ། འབྲེལ་བ་ལ་ཐེ་ཚོམ་ཟ་ནས་མ་གྲུབ་པ་གསུམ་དང་།
རྟགས་ཆོས་ཐ་དད་མེད་ནས་མ་གྲུབ་པ། གཞི་ཆོས་ཐ་དད་མེད་ནས་མ་གྲུབ་པ། གཞི་རྟགས་ཐ་དད་མེད་ནས་
མ་གྲུབ་པ་དང་གསུམ་སྟེ་དགུའོ། ། མཚན་གཞི་ནི་རིམ་པ་བཞིན་དུ་དང་པོ་ནི། སྒྲ་ཆོས་ཅན། སྐྱེས་པ་ཡིན་ཏེ།
རྒྱུ་རྟག་པ་ལས་བྱུང་བའི་ཕྱིར་ཞེས་པའི་རྟགས་དེ་ལྟ་བུའོ། ། གཉིས་པ་ནི་རི་བོང་གི་རྭ་ཆོས་ཅན། ཡོད་དེ། རྭ་
ཡིན་པའི་ཕྱིར་ཞེས་པའི་རྟགས་དེ་ལྟ་བུ། གསུམ་པ་ནི། སྒྲ་ཆོས་ཅན། དངོས་པོ་ཡིན་ཏེ། མིག་གིས་མཐོང་
བའི་ཕྱིར་ཞེས་པའི་རྟགས་ཏེ་ལྟ་བུ་དང་། བཞི་བ་ནི། དེ་ཆོས་ཅན། མཉན་བྱ་ཡིན་ཏེ། མི་རྟག་པ་ཡིན་པའི་
ཕྱིར་ཞེས་པའི་རྟགས་ལྟ་བུ། ལྔ་བ་ནི། དྲི་ཟ་བསྐལ་དོན་དུ་སོང་བའི་གང་ཟག་གི་ངོ་བོར་དྲི་ཟའི་གླུ་དབྱངས་
ཆོས་ཅན། མི་རྟག་སྟེ། བྱས་པའི་ཕྱིར་ཞེས་པའི་རྟགས་དེ་ལྟ་བུ། དྲུག་པ་ནི། དེ་ཆོས་ཅན། ཡོད་དེ། དྲི་
ཟའི་ཚད་མས་གྲུབ་པའི་ཕྱིར་ཞེས་པའི་རྟགས་དེ་ལྟ་བུ་དང་། བདུན་པ་ནི། སྒྲ་ཆོས་ཅན། མི་རྟག་སྡེ། མི་རྟག་
པའི་ཕྱིར་ཞེས་པའི་རྟགས་དེ་ལྟ་བུ། བརྒྱད་པ་ནི། སྒྲ་ཆོས་ཅན། སྒྲ་ཡིན་ཏེ། མི་རྟག་པའི་ཕྱིར་ཞེས་པའི་
རྟགས་དེ་ལྟ་བུ། དགུ་པ་ནི། སྒྲ་ཆོས་ཅན། མི་རྟག་སྟེ། སྒྲ་ཡིན་པའི་ཕྱིར་ཞེས་བཀོད་པའི་ཚེ་རྟགས་དེ་ལྟ་བུའོ།
། གསུམ་པ་འཕྲོས་དོན་ལ་གཉིས། སྒྲུབ་ངག་བཤད་པ་དང་། འཕྲོས་དོན་གཞན་བཤད་པའོ། ། དང་པོ་ལ་
གཉིས། ཡང་དག་དང་། ལྟར་སྣང་ངོ་། ། དང་པོ་ལ་དབྱེ་ན། འབྲས་རང་མ་དམིགས་པའི་སྒྲུབ་ངག་གསུམ།
443

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
དང་པོ་ལ་ཆོས་མཐུན་སྦྱོར་དང་། ཆོས་མི་མཐུན་སྦྱོར་གྱི་སྒྲུབ་ངག་གཉིས་ལས། དང་པོ་ནི། སྦྱོར་བ་བཀོད་
རྗེས་སུ། དུ་བ་ཡོད་ན། མེ་ཡོད་པས་ཁྱབ། དཔེར་ན། ཚངས་མང་བཞིན། དུ་ལྡན་གྱི་ལ་ལ་ཡང་དུ་བ་ཡོད་
དོ། ། ཞེས་པ་ལྟ་བུ གཉིས་པ་ནི། མེ་མེད་ན། དུ་བ་མེད་པས་ཁྱབ། དཔེར་ན། ཆུ་ཀླུང་བཞིན། དུ་ལྡན་
གྱི་ལ་ལ་དུ་བ་ཡོད་དོ་ཞེས་པ་ལྟ་བུའོ། ། གཉིས་པ་རང་བཞིན་གྱི་སྒྲུབ་ངག་ལ་ཆོས་མཐུན་མི་མཐུན་གཉིས་ཡོད་པ་
ལས་དང་པོ་ནི། བྱས་ན། མི་རྟག་པས་ཁྱབ། དཔེར་ན། བུམ་པ་བཞིན་སྒྲ་ཡང་བྱས་སོ་ཞེས་པ་ལྟ་བུ།
གཉིས་པ་ནི། རྟག་ན། མ་བྱས་པས་ཁྱབ། དཔེར་ན། འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་སོ་
ཞེས་པ་ལྟ་བུའོ། ། གསུམ་པ་མ་དམིགས་པའི་སྒྲུབ་ངག་ལ་གཉིས་ལས་དང་པོ་ནི། ཤིང་མེད་ན། ཤུགས་པ་མེད་
པས་ཁྱབ། དཔེར་ན། ཤིང་མེད་པའི་ཐང་བཞིན་ཤིང་མ་དམིགས་པའི་བྲག་ངོས་ན་ཤིང་མེད་དོ་ཞེས་པ་ལྟ་བུ།
གཉིས་པ་ནི། ཤུགས་པ་ཡོད་ན། ཤིང་ཡོད་པས་ཁྱབ། དཔེར་ན། ནགས་ཚལ་བཞིན། ཤིང་མ་དམིགས་
པའི་བྲག་ངོས་ན་ནི་ཤིང་མེད་དོ་ཞེས་པ་ལྟ་བུའོ། ། སྤྱིར་སྒྲུབ་ངག་ཡང་དག་ལ། ཚུལ་གསུམ་དཔེ་དང་བཅསཔ་
ལྷག་ཆད་མེད་པར་སྟོན་པ་ཞིག་དགོས་ཏེ། མཚོན་ཙམ་བརྗོད་ན། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་
ཞེས་བཀོད་ནས། བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་སོ་ཞེས་པའི་ངག་འདིའི་
བྱས་ན་མི་རྟག་ཁྱབ་ཅེས་པས་རྗེས་ཁྱབ་དངོས་སུ་བརྗོད་ནས་ལྡོག་ཁྱབ་ཤུགས་ལ་འཕེན་ཅིང་། སྒྲ་ཡང་བྱས་ཞེས་
པས་ཆོས་ཅན་དང་འབྲེལ་བའི་ཕྱོགས་ཆོས་དངོས་སུ་བརྗོད་དེ། དཔེར་ན་བུམ་པ་བཞིན་ཞེས་པས་མཐུན་དཔེ་
དངོས་སུ་བརྗོད་པ་ལྟ་བུ་ཡིན་པའི་ཕྱིར། ཕྱོགས་ཆོས་དང་ལྡོག་ཁྱབ་དངོས་སུ་བརྗོད་ནས་རྗེས་ཁྱབ་ཤུགས་ལ་
འཕེན་པ་ནི། རྟག་ན་མ་བྱས་པས་ཁྱབ། དཔེར་ན། ནམ་མཁའ་བཞིན། སྒྲ་ནི་བྱས་སོ་ཞེས་པ་ལྟ་བུའོ། །
འོན་ཀྱང་། བྱས་ན་མི་རྟག་པས་ཁྱབ་པ་དང་། རྟག་ན་མ་བྱས་པས་ཁྱབ་པ་གཉིས་ནི། སྦྱོར་བ་དེའི་རྗེས་ཁྱབ་
དང་ལྡོག་ཁྱབ་མ་ཡིན་གྱི་ བྱས་པ་ཉིད་དེའི་རྗེས་ཁྱོབ་དང་ལྡོག་ཁྱབ་ཡིན་ཞིང་། ཕྱོགས་ཆོས་ཀྱང་ཡིན་ཏེ།
དེའི་ཚུལ་གསུམ་ཡིན་པའི་ཕྱིར་རོ། ། གཉིས་པ་འཕྲོས་དོན་གཞན་ལ། འོ་ན། གཞི་མ་གྲུབ་པ་ཆོས་ཅན་དུ་
བཟུང་བའི་རྟགས་ཡང་དག་ཡོད་དམ་མེད། ཡོད་ན་དེའི་ཕྱོགས་ཆོས་ཇི་ལྟར་གྲུབ། མེད་ན་ནི། རི་བོང་རྭ་
ཆོས་ཅན། བདག་མེད་ཡིན་ཏེ། ཡོད་མེད་གང་རུང་ཡིན་པའི་ཕྱིར་ཞེས་པ་འདི་རྟགས་སྦྱོར་ཡང་དག་ཇི་ལྟར་
ཡིན་ཞེ་ན་འདི་ལ་བཞེད་པ་མི་མཐུན་པ་ཡོད་ཀྱང་རྒྱལ་ཚབ་རིན་པོ་ཆེས་ནི་སྒྲུབ་རྟགས་ལ་གཞི་མ་གྲུབ་པ་རྩོད་
གཞིར་བཟུང་བའི་རྟགས་ཡང་དག་མེད་ཀྱང་། དགག་རྟགས་ལ་དེ་ཡོད་པར་བཤད་པས་དཔྱད་རྒྱུ་མང་ཡང་
བཞག་གོ། ཡང༌། དབུ་མའི་ལུགས་ཀྱི་རྟེན་འབྲེལ་གྱི་རྟགས་དང་། ཆ་ཅན་གྱི་རྟགས། གཅིག་དུ་བྲལ་བསྟན་
444

༄༅། ། མངོན་པ་གཉིས་ནས་བཤད་པའི་བློ་རིགས་དང་རྟགས་རིགས་ཀྱི་རྣམ་གཞག་ལུང་རིགས་ཀྱི་སྙིང་བོ་བསྡུས་པ། །
པ། མུ་བཞི་སྐྱེ་འགོག་གི་རྟགས་རྣམས་སྔར་བཤད་པའི་རྟགས་གསུམ་གང་རུང་དུ་འདུས་སམ་མ་འདུས་ཞེ་ན།
སྤྱིར་རྟགས་ཡང་དག་ཐམས་ཅད་འབྲས་རང་མ་དམིགས་པའི་རྟགས་གསུམ་དུ་འདུས་ལ། འབྲས་རང་གི་རྟགས་
གཉིས་ནི་གཙོ་བོར་སྒྲུབ་རྟགས་ཡིན་ཞིང་། མ་དམིགས་པའི་རྟགས་ལ་དགག་རྟགས་གཙོ་ཆེ་ཡང་། དེ་སྒྲུབ་ཀྱི་
དགག་རྟགས་ཡིན་ན། དགག་པ་ཡིན་མི་དགོས་ཏེ། བྱས་པ་དེ་སྒྲུབ་པ་ཡིན་ཀྱང་དེ་སྒྲ་མི་རྟག་པར་སྒྲུབ་པར་
བྱེད་པའི་རང་བཞིན་གྱི་རྟགས་ཡང་དག་དང་། སྒྲ་རྟག་སྟོང་དུ་སྒྲུབ་པར་བྱེད་པའི་མ་དམིགས་པའི་རྟགས་ཡང་
དག་ཡིན་པའི་ཕྱིར། ཕྱི་མ་གྲུབ་སྟེ། དེ་དེ་སྒྲུབ་ཀྱི་འགལ་ཟླ་དམིགས་པའི་རྟགས་ཡང་དག་ཡིན་པའི་ཕྱིར་ཏེ།
སྒྲ་ཆོས་ཅན། ཁྱོད་རྟག་པས་སྟོང་སྟེ། བྱས་པ་ཡིན་པའི་ཕྱིར་ཞེས་བཀོད་པའི་ཚེ་ན་དེ་ལྟར་ཡིན་པའི་ཕྱིར། །
དབུ་མའི་ལུགས་ཀྱི་རྟེན་འབྲེལ་གྱི་རྟགས་ནི། དེའི་ལུགས་ལ་དངོས་པོ་བདེན་མེད་དུ་སྒྲུབ་པའི་འགལ་ཟླ་
དམིགས་པའི་རྟགས་ཡིན་པར་རྗེ་ཉིད་ཀྱིས་བཤད་ཅིང་། ཆ་བཅས་ཀྱི་རྟགས་ཀྱང་དེ་དང་འདྲའོ། ། གཅིག་དུ་
བྲལ་གྱི་རྟགས་ནི་དབུ་མ་རྒྱན་ལས། བདེན་མེད་སྒྲུབ་པའི་ཁྱབ་བྱེད་མ་དམིགས་པའི་རྟགས་སུ་བཤད་ཅིང་།
འདིའི་རིགས་པས་དེ་སྒྲུབ་ཀྱི་བདེན་མེད་སྒྲུབ་པའི་རྟགས་ཡང་དག་ཐམས་ཅད་ཀྱང་དེ་སྒྲུབ་ཀྱི་མ་དམིགས་པའི་
རྟགས་སུ་འགྱུར་ཏེ། དེ་ཡང་སྣང་རུང་མ་དམིགས་པའི་རྟགས་གཙོ་ཚེའོ། ། མཚོན་ན། བུམ་པ་ཆོས་ཅན།
བདེན་པར་མེད་དེ། བདེན་པར་ཚད་མས་མ་དམིགས་པའི་ཕྱིར་ཞེས་པའི་རྟགས་འདི་ལྟ་བུ་རང་བཞིན་མ་
དམིགས་པའི་རྟགས་དང་། བུམ་པས་དག་པའི་ས་ཕྱོགས་ན་ཆོས་ཅན། གསེར་བུམ་མེད་དེ། བུམ་པ་མེད་པའི་
ཕྱིར་ཞེས་པའི་རྟགས་འདི་ལྟ་བུ་ཁྱབ་བྱེད་དེ་མ་དམིགས་པའི་རྟགས་དང་། མེས་དབེན་པའི་རྩིག་སྐོར་ན་ཆོས་
ཅན། དུ་བ་མེད་དེ། མེ་མེད་པའི་ཕྱིར་ཞེས་པའི་རྟགས་འདི་ལྟ་བུ་རྒྱུ་མ་དམིགས་པའི་རྟགས་དང་། མྱུ་གུ་ཆོས་
ཅན། བདེན་པས་སྟོང་སྟེ། རྟེན་འབྲེལ་ཡིན་པའི་ཕྱིར་ཞེས་པའི་རྟགས་འདི་ལྟ་བུ་འགལ་ཟླ་དམིགས་པའི་
རྟགས་ཡང་དག་ཡིན་པ་དེ་བཞིན་དུ་གཞན་ལ་སྦྱར་ནས་ཤེས་པར་བྱའོ། ། གཞི་གཅིག་ལ་ལྟོས་པའི་རྟགས་གསུམ་
འགལ་ཡང་བསྒྲུབ་གཞི་སོ་སོ་ལ་ལྟོས་ནས་མི་འགལ་ཏེ། མཚོན་ན། སྐྱེས་པ་དེ། མྱུ་གུ་རང་གི་རྒྱུ་ལས་བྱུང་བར་
སྒྲུབ་པར་བྱེད་པའི་འབྲས་རྟགས་ཡང་དག་ཡིན་ཀྱང་། མྱུ་གུ་མི་རྟག་པར་སྒྲུབ་པའི་རང་བཞིན་གྱི་རྟགས་དང་།
དེ་གང་ཟག་གི་བདག་མེད་དུ་སྒྲུབ་པར་བྱེད་པའི་མ་དམིགས་པའི་རྟགས་ཡང་དག་ཡིན་པའི་ཕྱིར་རོ། ། བྱས་
པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་དོན་གསུམ་པོ་སྤྱི་མཚན་རྟོག་པས་བཏགས་ཙམ་ཡིན་ཡང་།
དེ་སྒྲུབ་ཀྱི་རྟགས་ཆོས་དོན་གསུམ་པོ་གང་རུང་ཡིན་ན། རང་མཚན་ཡིན་དགོས་ཏེ། དེ་ཡིན་ན། དངོས་པོ་
ཡིན་དགོས་པའི་ཕྱིར་ཏེ། དེ་སྒྲུབ་ཀྱི་དོན་རྩོད་གཞི་ཡིན་ན་སྒྲ་ཡིན་དགོས་ཤིང་། དངོས་ཀྱི་བསྒྲུབ་བྱའི་ཆོས་ཡིན་
445

༄༅། ། རྗེ་བཙུན་གྲགས་པ་བཤད་སྒྲུབ་ཀྱི་གསུང་འབུམ། །
ན་མི་རྟག་པ་ཡིན་དགོས། རྟགས་ལ་བྱས་པ་ཉིད་དགོས་པའི་ཕྱིར་རོ། ། དེས་ན་དེ་སྒྲུབ་ཀྱི་རྟགས་ཆོས་དོན་
གསུམ་ནི་དེ་སྒྲུབ་ཀྱི་རྟགས་ཆོས་དོན་གསུམ་མིན་ཞེས་བྱ་སྟེ། དེ་བཞིན་དུ་གཞན་ལ་ཡང་སྦྱར་ནས་ཤེས་པར་བྱ་
དགོས་སོ། ། ། ། །
སྨྲས་པ། རིགས་གཞུང་ཆུ་གཏེར་ཆེན་པོ་ལས་འཁྲུངས་པའི། ། རིགས་ཚུལ་སྙིང་པོ་བསྡུས་པའི་ཆ་ཙམ་
ཞིག ། རིགས་པ་དོན་གཉེར་ཅན་ལ་ཕན་པའི་ཆེད། ། རིགས་པའི་ལམ་ནས་དྲངས་ཏེ་བདག་གིས་བཀོད། །
འོན་ཀྱང་སྦྱངས་མཁས་བློ་ཡི་མེ་ལོང་ངོས། ། ཚུལ་འདིའི་ཟབ་དོན་གཟུགས་བརྙན་གསལ་འཆར་ཡང་། ། མ་
སྦྱངས་མི་མཁས་བློ་གྲོས་རྩིག་རྡོ་རུ། ། འཆར་དཀའ་ཆོས་ཉིད་ཡིན་ཕྱིར་བདག་ལྟས་ཞི། ། ཞེས་པ་འདི་ཡང་
ཡར་རིས་རབ་འབྱམས་པ་བློ་བཟང་རྒྱལ་མཚན་ཞེས་བྱ་བ་དགེ་བཤེས་སུ་གྲགས་པ་དེས་བསྐུལ་བ་ལ་བརྟེན་ནས།
ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་ཅོ་ནེའི་དགོན་ཉིད་དུ་སྦྱར་བའོ། ། མངྒ་ལཾ། །
446

《 ཅོ་ནེ་གྲགས་པ་བཤད་སྒྲུབ་ཀྱི་གསུང་འབུམ 》 གྱི་རྩོམ་སྒྲིགཨུ་ཡོན་མི་སྣ།
《.# E • *LE # * # »g# * nt.
ཇུས་འགོད་པ། ཆོས་མཛད་ངག་དབང་བཟོད་པ་རྒྱ་མཚོ།
* [ : ] • [ IE #
གཙོ་སྒྲིག་པ། ཆོས་མཛད་ངག་དབང་བཟོད་པ་རྒྱ་མཚོ།
* 钦则·阿旺锁巴嘉措
གཙོ་སྒྲིག་ལས་ཐོག་པ། ཆ་རིས་སྐལ་བཟང་ཐོགས་མེད། ཕྱག་མཛད་ཚུལ་ཁྲིམས་རྒྱུ་མཚོ།
E TEཊྛོ༔ # g • Feཙྪ 3g # • ཚ # #
དག་ཞུས་པ། （ ཀ་མད་ལྟར་བསྒྲིགས) སྐལ་བཟང་རྒྱ་མཚོ། ཁྲི་ཟུར་འཇིག་མེད་ཤེས་རབ།
༼iT: (* #* # *jE J#） # * hung • % ཙྪ
མགོན་པོ་ཚེ་རིང་། ངག་དབང་དཔལ་ལྡན། ཆ་རིས་སྐལ་བཟང་ཐོགས་མེད་
E༼R + E IE J! # fa ཋ • ng & SE
འཇམ་དབྱངས་རྒྱ་མཚོ། འཇམ་དབྱངས་དོན་གྲུབ། འཇིག་མེད་རྒྱ་མཚོ། བསྟན་པ་རྒྱ་མཚོ།
# # * L # ༎ # * # +4E # #
ཕྱག་མཛད་ཚུལ་ཁྲིམས་རྒྱ་མཚོ། བློ་བཟང་རྒྱ་མཚོ། བློ་བཟང་དཔལ་འབྱོར། སྦྱིན་པ་རྒྱ་མཚོ།
35 # •ế mà đi # 洛桑嘉措 洛桑贝觉 # g
ཚེ་ཐར་རྒྱལ། ཚུལ་ཁྲིམས། ཡེ་ཤེས་ཆོས་འཕེལ། ཡེ་ཤེས་ནོར་བུ། ལུང་རྟོགས་རྒྱ་མཚོ།
+ E # སྦྱki ་TS # # # # # # g བློg#* # j3
སངས་རྒྱས་རྒྱུ་་ མཚོ། བསོད་ནམས། བསོད་ནམས་རྒྱ་མཚོ།
༣ # hu # ཆ་ཚེ ཚོ yu #

書 號 : TI501~ TIS14
詳細書名: 《藏文 :卓尼· 扎巴謝珠 尊者文集》
第一冊 至 第十四冊
作者: 至尊卓尼·扎巴部珠尊者
( 印度色拉美聞思寶洲佛教大學 大德)
編輯整理 :卓尼謝珠林寺和
拉薩色拉美學院副堪布欽則·阿旺鎖巴嘉措仁波切
宗派:藏傳格魯巴
提供單位: SER MEYMONASTIC, UNIVERSITY CHONEY
SHUNGPA KHANGTSEN,
南印度色拉美佛學院卓尼雄巴康村
適用對象:藏傳格魯巴為主 。
內容密續的份量很重 ,須受過灌頂者 ,方適合閱讀
研習 。
提供日期:2009年8月

DEDICATION OF MERIT
May the merit and virtue
accrued from this work
adorn Amitabha Buddha's Pure Land,
repay the four great kindnesses above,
and relieve the suffering of
those on the three paths below .
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
「 南無阿彌陀佛
( * : the * # # ZLAT)
財團法人佛陀教育基金會印贈
台北市杭州南路一段五十五號十一樓
Printed and donated for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R .O .C .
Tel: 886-2-23951198 , Fax: 886-2-23913415
Email: overseas@budaedu.org
Website: http://www .budaedu.org
This book is strictly for free distribution, it is not for sale.
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། ཚོང་བསྒྱུར་མི་ཆོག་པ་དགོངས་འཇགས་ཞུ།
Printed in Taiwan
1,000 copies; July 2010
T1505 - 8739

